<doc id="264797" url="https://ml.wikipedia.org/wiki?curid=264797" title="ലോക്‌സഭാമണ്ഡലങ്ങളുടെ പട്ടിക">
ലോക്‌സഭാമണ്ഡലങ്ങളുടെ പട്ടിക

ഇന്ത്യൻ പാർലമെന്റിന്റെ അധോസഭയാണ് ലോക്‌സഭ. ലോക്‌സഭയിലെ ഓരോ അംഗവും ഓരോ മണ്ഡലത്തെ പ്രതിനിധീകരിക്കുന്നു. നിലവിൽ ആകെ 543 ലോക്‌സഭാമണ്ഡലങ്ങളാണുള്ളത്. ഭരണഘടനാപ്രകാരം ലോക്‌സഭാംഗങ്ങളുടെ പരമാവധി എണ്ണം 552 ആണ്. വിവിധ സംസ്ഥാനങ്ങളെ പ്രതിനിധീകരിച്ച് 530ഉം കേന്ദ്രഭരണപ്രദേശങ്ങളെ പ്രതിനിധീകരിച്ച് 20ഉം. 1950-ലെ "റെപ്രസെന്റേഷൻ ഓഫ് പീപ്പിൾ ആക്റ്റിന്റെ" 4-ആം സെക്ഷൻ അനുസരിച്ച് ഒരു സ്വതന്ത്ര ഡീലിമിറ്റേഷൻ കമ്മീഷൻ ആണ് പാർലമെന്റ്/അസംബ്ലി നിയോജകമണ്ഡലങ്ങളുടെ അതിരുകൾ നിർണ്ണയിച്ചത്. 1976-ലെ ഭരണഘടനാഭേതഗതിയനുസരിച്ച് 2001-ലെ കാനേഷുമാരി വരെ ഡീലിമിറ്റേഷൻ മരവിപ്പിച്ചിരുന്നു. 

2002-ലെ ഡീലിമിറ്റേഷൻ ആക്റ്റ് പ്രകാരം "ഡീലിമിറ്റേഷൻ കമ്മീഷൻ ഓഫ് ഇന്ത്യ" ലോക്സഭാ നിയോജകമണ്ഡലങ്ങൾ, അവയുടെ സംവരണാവസ്ഥ മുതലായവ പുനർനിർണ്ണയം നടത്തിയിരുന്നു.




















</doc>
<doc id="264800" url="https://ml.wikipedia.org/wiki?curid=264800" title="അമ്പാടി നാരായണപ്പൊതുവാൾ">
അമ്പാടി നാരായണപ്പൊതുവാൾ

മലയാളത്തിലെ ആദ്യകാല ചെറുകഥാകൃത്തുക്കളിൽ ഒരാളായിരുന്നു അമ്പാടി നാരായണപ്പൊതുവാൾ. മലയാള ചെറുകഥാസാഹിത്യപ്രസ്ഥാനത്തെ അതിന്റെ ശൈശവദശയിൽ പരിപോഷിപ്പിച്ച വ്യക്തി എന്ന നിലയ്ക്ക് അമ്പാടി നാരായണപ്പൊതുവാളിനു മലയാളസാഹിത്യത്തിൽ പ്രത്യേക സ്ഥാനമുണ്ട്. 

തൃശൂർ അമ്പാടി വീട്ടിൽ, വക്കീൽ ശേഷയ്യരുടെയും പാർവ്വതി പൊതുവാൾസ്യാരുടെയും മകനായി കൊല്ലവർഷം 1046 ഇടവ മാസത്തിൽ (ക്രിസ്തുവർഷം 1871 മേയ് മാസത്തിൽ) ജനിച്ചു. തൃശൂർ ഹിന്ദു ഹൈസ്കൂളിൽനിന്നും മെട്രിക്കുലേഷൻ പാസ്സായി. എറണാകുളം മഹാരാജാസ്സിൽ ഇന്റർമീഡിയറ്റിനു പഠിക്കുമ്പോൾ സർക്കാർ സർവീസിൽ പ്രവേശിച്ചു. 1926-ൽ സബ്രജിസ്ട്രാർ ഉദ്യോഗത്തിൽനിന്നും വിരമിച്ചു. കൊല്ലവർഷം 1111 മിഥുനം 32(ക്രിസ്തുവർഷം 1936 ജൂലൈ 15)-നു അദ്ദേഹം അന്തരിച്ചു.

വിദ്യാവിനോദിനി മാസികയിൽ കവിതകൾ എഴുതിയാണു് നാരായണപ്പൊതുവാൾ സാഹിത്യരംഗത്തേക്കു കടന്നുവന്നതു്. അനന്തരം ചെറുകഥയിലേക്കു ശ്രദ്ധതിരിഞ്ഞു. അപ്പൻതമ്പുരാന്റെ ഗൃഹസദസ്സിലെ അംഗത്വവും രസികരഞ്ജിനിയുടെ പത്രാധിപത്യവും പൊതുവാളിന്റെ സാഹിത്യ പ്രവർത്തനങ്ങൾക്കു് ആക്കംകൂട്ടി.

കഥാസൗധം (മൂന്നു ഭാഗങ്ങൾ), മോചനം (നാടകം), കേരളപുത്രൻ (നോവൽ) എന്നിവയാണു് പൊതുവാളിന്റെ കൃതികൾ. നിരവധി ലേഖനങ്ങളും കഥകളും സമാഹരിക്കപ്പെടാതെ കിടക്കുന്നുണ്ടു്. കഥാസൗധത്തിലെ കഥകളിൽ ഏറിയ പങ്കും അക്കാലത്തെ പ്രണയഗതിയും ദാമ്പത്യസുഖവും ചിത്രീകരിക്കുന്നവയാണു്. ചരിത്രസംഭവങ്ങളെയും പഴങ്കഥകളെയും പശ്ചാത്തലമാക്കിയാണു് പൊതുവാൾ കഥകൾ വാർത്തെടുത്തിരുന്നതു്. 

പ്രാസഭ്രമമുള്ള ഒരു എഴുത്തുകാരനായിരുന്നു അദ്ദേഹം. 'അന്തർജ്ജനത്തിന്റെ തന്ത്രം', 'കൊച്ചപ്പന്റെ കോച്ചൽ', 'വള കൊണ്ട വനിത', 'ആദരിച്ച പാതിര' എന്നിങ്ങനെയുള്ള തലക്കെട്ടുകളിൽത്തന്നെ കഥാകാരന്റെ പ്രാസഭ്രമം തുടങ്ങുന്നു. സ്കോട്ടിന്റെ ബ്രൈഡ് ഒഫ് ലാമർമൂർ എന്ന ആഖ്യായികയെ ഉപജീവിച്ച് 18-ാം ശതകത്തിൽ തൃശൂരിൽ നടന്ന സാമൂതിരി വാഴ്ചയെപ്പറ്റി എഴുതിയ ഗദ്യനാടകമാണ് മോചനം. പെരുമാക്കന്മാരുടെ വാഴ്ചക്കാലത്തെ പശ്ചാത്തലമാക്കിയാണ് കേരളപുത്രന്റെ രചന.


</doc>
<doc id="264801" url="https://ml.wikipedia.org/wiki?curid=264801" title="പട്ടയം">
പട്ടയം

സർക്കാരിന്റെ ഉടമസ്ഥതയിലുള്ള ഭൂമി വ്യക്തികൾക്കോ സ്ഥാപനങ്ങൾക്കോ പതിച്ചു നൽകുമ്പോൾ നൽകുന്ന ഉടമസ്ഥാവകാശ രേഖയാണ് പട്ടയം. സാധാരണയായി സ്വന്തമായി ഭൂമി ഇല്ലാത്തവർക്കോ, അല്ലെങ്കിൽ വർഷങ്ങളായി സ്ഥലം കൈവശം വെച്ച് അനുഭവിച്ചുകൊണ്ടിരിക്കുന്നവർക്കോ ആണ് പട്ടയവിതരണം ഭൂമിയുടെ ഉടമസ്ഥാവകാശം നൽകുന്നത്. സാധാരണഗതിയിൽ ലാൻഡ് റവന്യൂ വകുപ്പിന്റെ, ലാൻഡ് ട്രിബ്യൂണൽ വഴിയാണ് പട്ടയം നൽകപ്പെടുന്നത്. തങ്ങളുടെ ഉടമസ്ഥതയിലുള്ള സ്ഥലം സർക്കാർ, സ്വന്തം സർവേയർമാരെ ഉപയോഗിച്ച് അളന്ന്, തിട്ടപ്പെടുത്തി, സർവേ നമ്പർ നൽകി ആണ് പട്ടയം നൽകുക. ഇത് സ്ഥലത്തെ അനന്യമായി തിരിച്ചറിയാനുള്ള രേഖയായി മാറുന്നു. ഒരു സ്ഥലം കൈമാറ്റം ചെയ്യുന്നതിന് ഉടമസ്ഥാവകാശം തെളിയിക്കാൻ പട്ടയം ആവശ്യമാണ്. കേരളാ റവന്യൂ ആക്ട് (1999), ഭൂമിപതിവ് ചട്ടം (1993), ഭൂമിപതിവ് ചട്ടം (1964) തുടങ്ങിയവയാണ് പട്ടയവിതരണത്തെ ബാധിക്കുന്ന പ്രധാന ചട്ടങ്ങൾ. സ്ഥിരമായി വളരെ വലിയ ഭൂഭാഗം കൈവശാവകാശം പോലെ ഉപയോഗിക്കുകയും കാലാന്തരത്തിൽ നഷ്ടപ്പെടുകയും ചെയ്ത വനങ്ങളിൽ താമസിച്ചിരുന്ന ആദിവാസികൾക്കും മറ്റുമായി താരതമ്യേന ഇളവുള്ള നിബന്ധനകളുള്ള വനാവകാശ പട്ടയം എന്ന ചട്ടവും നിലവിലുണ്ട്.

സർക്കാർ ഭൂമി വ്യക്തികളുടെ കൈവശത്തിലിരിക്കുന്നത്‌ നിശ്‌ചിത തറവില വാങ്ങി എഴുതിക്കൊടുക്കുക എന്നതു മാത്രമാണ്‌ പട്ടയവിതരണത്തിന്റെ നടപടിക്രമം. എങ്കിലും വിവിധയിടങ്ങളിൽ നൽകുന്ന പട്ടയങ്ങൾക്കു വ്യത്യാസമുണ്ട്‌. പട്ടയങ്ങൾ നേടുന്നതിനുള്ള യോഗ്യത വില്ലേജാടിസ്ഥാനത്തിൽ വരെ വ്യത്യാസപ്പെടാറുണ്ട്.

ഉദാഹരണമായി കാഞ്ഞിരപ്പള്ളിയിൽ നൂറു വർഷത്തിലധികമായി ഭൂമി കൈവശം വച്ചിരിക്കുന്നവർക്ക്‌ ഇപ്പോഴും പട്ടയം നൽകുന്നുണ്ട്‌. ഉടുമ്പഞ്ചോല താലൂക്കിലാകട്ടെ അമ്പതു വർഷത്തോളമായി, ഭൂമി കൈവശം വച്ചനുഭവിക്കുന്നവർക്ക്‌ പട്ടയം കിട്ടുക അത്ര എളുപ്പമല്ല. 1964-ലെ വനസംരക്ഷണനിയമപ്രകാരം ഇത്‌ ചട്ടവിരുദ്ധമാണെന്ന പരാതി സുപ്രീംകോടതിയുടെ പരിഗണനയിലുള്ളതിനാൽ ഉടുമ്പഞ്ചോലയിൽ വിതരണം ചെയ്യുന്ന പട്ടയങ്ങൾക്കു പിന്നിൽ സുപ്രീംകോടതിയുടെ അന്തിമവിധിക്കുവിധേയം എന്നൊരു മുദ്രകൂടി കാണും. ഇതുമൂലം ഈ പട്ടയഭൂമികൾ വിൽക്കാനോ ബാങ്കിൽ പണയപ്പെടുത്തി വായ്‌പ എടുക്കാനോ കർഷകർക്കാകില്ല.

കേരളത്തിലെ സർക്കാരുകൾ പട്ടയവിതരണം പ്രധാന തിരഞ്ഞെടുപ്പ് പ്രചരണായുധമാക്കാറുണ്ട്. ഭൂരഹിതരും, മിച്ചഭൂമിയും ആനുപാതികമായി ഏറെയുള്ള ഇടുക്കി, വയനാട് ജില്ലകളിൽ പട്ടയം സജീവപ്രശ്നമാണ്. 2007-ൽ അച്ചുതാനന്ദൻ മന്ത്രിസഭ മൂന്നാറിലെ കൈയേറ്റങ്ങൾ ഒഴിപ്പിക്കുന്ന വേളയിൽ, ആയിരത്തി തൊള്ളായിരത്തി തൊണ്ണൂറുകളുടെ അവസാനം എം.ഐ. രവീന്ദ്രൻ എന്ന അഡീഷണൽ തഹസീൽദാർ, അവിടെ നൽകിയ പട്ടയങ്ങൾ വിവാദമാവുകയും രവീന്ദ്രൻ പട്ടയം എന്ന പേരിൽ തിരിച്ചറിയപ്പെട്ട് വരികയും ചെയ്തുവരുന്നു.

പട്ടയത്തിൽ നിന്ന് വ്യത്യസ്തമായി ഭൂമി കൈമാറ്റത്തിന്റെ രേഖയാണ് ആധാരം. മുദ്രപത്രത്തിൽ അംഗീകൃതരീതിയിൽ രേഖപ്പെടുത്തി, രജിസ്ട്രാർ വകുപ്പിന്റെ കീഴിലുള്ള രജിസ്ട്രാർ ഓഫീസിൽ രജിസ്റ്റർ ചെയ്താണ് ആധാരം സാധുവാകുന്നത്. ഒസ്യത്ത് വഴിയോ, കൈമാറ്റം വഴിയോ നടക്കുന്ന ഭൂമിയിടപാടുകൾ ഇത്തരത്തിൽ സർക്കാർ അംഗീകാരം നേടേണ്ടതാണ്. ഒരേ സ്ഥലത്തിന്റെ പഴയ ആധാരങ്ങൾ നിലവിലുണ്ടെങ്കിൽ അവയെ മുന്നാധാരം എന്ന് പറയപ്പെടുന്നു.

പട്ടയ രജിസ്റ്ററിൽ രേഖപ്പെടുത്തിയിരിക്കുന്ന പേരിനെ "തണ്ടപ്പേര്" എന്ന് വിളിക്കുന്നു. വില്ലേജ് ഓഫീസുകളിൽ കരം പിരിക്കുന്നതിനായി തണ്ടപ്പേര് രേഖപ്പെടുത്തിയിരിക്കുന്ന രജിസ്റ്ററിനെ തണ്ടപ്പേര് രജിസ്റ്റർ എന്ന് വിളിക്കാറുണ്ട്. യുണീക് തണ്ടപ്പേർ നമ്പർ കാർഡ് എന്ന പേരിൽ കേരളാ റവന്യൂ വകുപ്പ് തിരിച്ചറിയൽ കാർഡും നൽകുന്നുണ്ട്. റവന്യൂ വകുപ്പിന്റെ സേവനങ്ങൾ ഉപയോഗപ്പെടുത്തുന്നതിനു പുറമേ, തിരിച്ചറിയൽ അടയാളമായും ഉപയോഗിക്കാവുന്ന വിധത്തിലാണ് കാർഡ് വിഭാവനം ചെയ്തിരിക്കുന്നത്.

രജിസ്ട്രാർ ഓഫീസിൽ രജിസ്റ്റർ ചെയ്ത ആധാരം ലാൻഡ് റവന്യൂവകുപ്പിൽ കാണിച്ച് പട്ടയ രജിസ്റ്ററിലെ മാറ്റുന്നതിനെ "പോക്ക് വരവ് ചെയ്യൽ" അഥവാ "പേരിൽ കൂട്ടൽ" എന്ന് പറയുന്നു. ആധാരം ഭൂമിയുടെ ഉടമസ്ഥാവകാശം ഉറപ്പിക്കുന്നുണ്ടെങ്കിലും, സർക്കാരിന്റെ കൈയിൽ ഭൂമിയുടെ ഉടമസ്ഥതയെക്കുറിച്ചുള്ള പ്രധാനരേഖ പോക്ക് വരവ് ചെയ്യലിന്റെ രേഖയാണ്. പട്ടയത്തിന്റെ ഉടമസ്ഥനെ "പട്ടയദാരൻ" എന്നാണ് വിളിക്കുക.


</doc>
<doc id="264803" url="https://ml.wikipedia.org/wiki?curid=264803" title="കോട്ട്‌‌വാൽ">
കോട്ട്‌‌വാൽ

ഒരു കോട്ടയുടെ അധികാരി എന്ന അർത്ഥത്തിൽ മദ്ധ്യകാല ഇന്ത്യയിൽ ഉപയോഗിക്കപ്പെട്ടിരുന്ന സ്ഥാനപ്പേരാണ് കോട്ട്‌‌വാൽ (). സാധാരണയായി കോട്ട്‌‌വാൽമാർ ഏതെങ്കിലും നഗരത്തിലെ കോട്ടയും അതിനു ചുറ്റുമുള്ള പ്രദേശങ്ങളും മറ്റൊരു ഭരണാധികാരിയുടെ പ്രതിനിധിയായി ഭരണം നടത്തിവന്നു. ബ്രിട്ടീഷ് ഇന്ത്യയുടെ ഭരണത്തിലെ ജേൽദാറിന് () സമാനമായ സ്ഥാനമാണിത്. മുഗൾ കാലഘട്ടം മുതൽ കോട്ടയുമായി ബന്ധമൊന്നുമില്ലാതെ, ഏതെങ്കിലും പട്ടണവും പരിസരപ്രദേശങ്ങളും ഭരിക്കാനേൽപ്പിക്കുന്ന തദ്ദേശീയ ഭരണാധികാരിക്ക് നൽകുന്ന പേരായി ഇത്. ചെറിയ ഗ്രാമങ്ങളുടെ തലവന്മാരും കോട്ട്‌‌വാൽ എന്ന പേരിൽ വിളിക്കപ്പെട്ടു. ചില മുഖ്യ പോലീസ് അധികാരിക്ക് നൽകുന്ന സ്ഥാനപ്പേരായും കോട്ട്‌‌വാൽ എന്നത് ഉപയോഗിക്കപ്പെട്ടു. മുഖ്യ മജിസ്ട്രേറ്റിന്റെ അധികാരം കൂടി ഉണ്ടാകാറുണ്ട്.

</doc>
<doc id="264804" url="https://ml.wikipedia.org/wiki?curid=264804" title="സിസ്റ്റമിക് ലൂപ്പസ് എരിത്തമറ്റോസിസ്">
സിസ്റ്റമിക് ലൂപ്പസ് എരിത്തമറ്റോസിസ്

സിസ്റ്റമിക് ലൂപ്പസ് എരിത്തമറ്റോസിസ്, എസ്.എൽ.ഇ എന്ന ചുരുക്കപ്പേരിൽ അറിയപ്പെടുന്നു.ഈ രോഗമുള്ളവരിൽ രോഗപ്രതിരോധ പ്രവർത്തനം താളം തെറ്റുന്നു. തത്ഫലമായി സ്വന്തം ശരീരത്തിലെ കോശങ്ങളെയും രോഗാണുക്കളെയും വേർതിരിച്ചറിയുവാനുള്ള കഴിവ് നഷ്ടപ്പെടുന്നു. ഇതുമൂലം സ്വന്തം ശരീരത്തെ ശത്രുവായി കണ്ട് കോശങ്ങൾക്കെതിരെ പ്രതിപ്രവർത്തനം നടത്തുന്നതുമൂലം പല രോഗലക്ഷണങ്ങളും പ്രത്യക്ഷപ്പെടുന്നു.

സ്ത്രീകളിലാണ് രോഗം കൂടുതലായി കാണപ്പെടുന്നത്. 15 മുതൽ 35 വയസുവരെയുള്ളവരിലാണ് രോഗം വരുവാനുള്ള സാധ്യത കൂടുതൽ. ആഫ്രിക്കൻ അമേരിക്കൻ വംശജരിലും ഏഷ്യക്കാരിലുമാണ് രോഗം കൂടുതലായി കാണപ്പെടുന്നത്. രോഗത്തിൻറെ ഗൌരവ സ്വഭാവവും രോഗത്തെ കുറിച്ചുള്ള അജ്ഞതയും കണക്കിലെടുത്ത് 2004 മുതൽ മെയ് 10 ലോക ലൂപ്പസ് ദിനമായി ആചരിക്കുന്നു.




</doc>
<doc id="264817" url="https://ml.wikipedia.org/wiki?curid=264817" title="സ്റ്റാച്യൂ ഓഫ് യൂണിറ്റി">
സ്റ്റാച്യൂ ഓഫ് യൂണിറ്റി

ഗുജറാത്തിൽ സ്ഥിതിചെയ്യുന്ന സർദാർ വല്ലഭായ് പട്ടേലിന്റെ സ്മാരക പ്രതിമയാണ് സ്റ്റാച്യൂ ഓഫ് യൂണിറ്റി (Statue of Unity). ലോകത്തിലെ ഏറ്റവും ഉയരമേറിയ പ്രതിമ ഇതോടെ ഇന്ത്യയുടെ ഉരുക്കുമനുഷ്യൻ സർദാർ വല്ലഭായ് പട്ടേലിൻറേതായി . സ്റ്റാച്യൂ ഓഫ് യൂണിറ്റി എന്ന് വിശേഷിപ്പിക്കുന്ന പട്ടേൽ പ്രതിമ പ്രധാമന്ത്രി നരേന്ദ്രമോദി 2018 ഒക്ടോബർ 31 നു രാജ്യത്തിനായി സമർപ്പിച്ചു. ഇതോടെ ലോകത്തിലെ ഏറ്റവും വലിയ പ്രതിമയായ ചൈനയിലെ സ്പ്രിംഗ് ടെംപിൾ ബുദ്ധയെ പട്ടേൽ പ്രതിമ പിന്നിലാക്കി. 
ഗുജറാത്തിലെ സർദാർ സരോവർ അണക്കെട്ടിലെ ജലാശയമധ്യത്തിലായുള്ള സാധൂ ബെറ്റ് എന്ന ദ്വീപിലാണ് ഇതിന്റെ സ്ഥാനം.സർദാർ സരോവർ ഡാമിൽനിന്ന് 3.321 കിലോമീറ്റർ അകലെയാണ് ഇത് സ്ഥിതി ചെയ്യുന്നത്.597 അടി ഉയരത്തിലാണ് (182 മീറ്റർ) പട്ടേൽ പ്രതിമ നിർമ്മിച്ചിരിക്കുന്നത്. 128 മീറ്ററാണ് 2008 ൽ പൂർത്തിയാക്കിയ സ്പ്രിംഗ് ടെംബിൾ ബുദ്ധയുടെ ഉയരം. ന്യൂയോർക്കിലെ സ്റ്റാച്യൂ ഓഫ് ലിബർട്ടിയുടെ ഇരട്ടി ഉയരവും സർദാർ പട്ടേലിൻറെ പ്രതിമയുടെ സവിശേഷതയാണ്. 93 മീറ്ററാണ് സ്റ്റാച്യൂ ഓഫ് ലിബർട്ടിയുടെ ഉയരം . എന്നാൽ മുംബൈയിൽ സ്ഥാപിക്കാനിരിക്കുന്ന ഛത്രപതി ശിവജി പ്രതിമയ്ക്ക് പട്ടേൽ പ്രതിമയേക്കാൾ ഉയരമുണ്ടാകുമെന്നാണ് സൂചന. 212 മീറ്റർ ഉയരമുള്ള പ്രതിമ 2021 ഓടെ പൂർത്തിയാകുമെന്നാണ് കരുതുന്നത്. കുതിരപ്പുറത്ത് വാളുമേന്തിയിരിക്കുന്ന തരത്തിലുള്ള ശിവജിയുടെ പ്രതിമയാകും മുംബൈയിലെ കടത്തീരത്ത് സ്ഥാപിക്കുക. പരിസ്ഥിതി പ്രവർത്തകരുടെ എതിർപ്പും മത്സ്യ ബന്ധനത്തിന് തടസ്സമാകുമെന്ന വിലയിരുത്തലും കാരണം ശിവജി പ്രതിമയുടെ നിർമ്മാണം വൈകുകയാണ്.

ഐക്യ ഭാരതത്തിന്റെ നിർമ്മാണത്തിൽ സുപ്രധാന പങ്ക് വഹിച്ച് വ്യക്തിയായിരുന്നു ഇന്ത്യയുടെ 'ഉരുക്കു മനുഷ്യൻ' എന്നറിയപ്പെടുന്ന സർദാർ വല്ലഭായ് പട്ടേൽ. വല്ലഭായ് പട്ടേലിന് സമർപ്പിച്ചിരിക്കുന്ന ഈ ശില്പത്തിന് 2013 ഒക്ടോബർ 31-ആം തീയതി അന്നത്തെ ഗുജറാത്ത് മുഖ്യമന്ത്രിയായിരുന്ന നരേന്ദ്ര മോദിയാണ് തറക്കല്ലിട്ടത്.

ഈ പദ്ധതിയോടനുബന്ധിച്ച് സർദാർ വല്ലഭായ് പട്ടേലിന്റെ പ്രതിമയെ കൂടാതെ ഒരു സന്ദർശക കേന്ദ്രം, സംഗ്രഹാലയം, സ്മാരക ഉദ്യാനം, കൺ വെൻഷൻ സെന്റർ, ലേസർ ഷോ തുടങ്ങിയ മറ്റു പദ്ധതികളും വിഭാവനം ചെതിട്ടുണ്ട്.

2010 ഒക്ടോബർ 7നാണ് ഈ പദ്ധതി ആദ്യമായി പ്രഖ്യാപിച്ചത്. താഴെനിന്നും ഈ പ്രതിമയുടെ ആകെ ഉയരം 240 മീറ്റർ ആണ്. ഇതിൽ 182 മീറ്ററാണ് പട്ടേൽ ശില്പത്തിന്റെ ഉയരം. ഉരുക്കുകൊണ്ടുള്ള ഘടനയിൽ പ്രബലിത സിമറ്റ് കോൺക്രീറ്റ് ഉപയോഗിച്ചാണ് പ്രതിമ നിർമ്മിക്കുന്നത്. പുറമെ വെങ്കലംകൊണ്ട് പൊതിഞ്ഞിരിക്കും. 

നാല് വർഷങ്ങൾ കൊണ്ടാണ് ഈ ഭീമാകാര ശില്പത്തിന്റെ നിർമ്മാണം പൂർത്തീകരിച്ചത് . 2989 കോടി ഇന്ത്യൻ രൂപയാണ്(4.2 കോടി U S ഡോളർ) ഈ പദ്ധതിയ്ക്കായി വന്ന ചിലവ്. പൊതു-സ്വകാര്യ പങ്കാളിത്തത്തിലുടെയാണ് ഈ പദ്ധതി യാഥാർത്ഥ്യമാക്കുന്നത്. 2012-13 സാമ്പത്തിക വർഷത്തിലെ ബഡ്ജറ്റിൽ ഗുജറാത്ത് സർക്കാർ ഇതിനായി 100 കോടിരൂപ അനുവദിച്ചിരുന്നു. ശില്പത്തിന്റെ രൂപകല്പന നിർവ്വഹിച്ചത് പ്രമുഖ ശില്പി റാം വി സുതർ ആണ് .സർദാർ സരോവർ നർമ്മദാ നിഗം ലിമിറ്റഡും ലാർസൻ ആൻഡ് ടൂബ്രോ നിർമ്മാണ കമ്പനിയും ചേർന്നാണ് നിർമ്മാണം പൂർത്തിയാക്കിയത്. 2013 ൽ ആരംഭിച്ച വെങ്കല പ്രതിമയുടെ നിർമ്മാണത്തിന് ചൈനയിൽനിന്ന് നൂറുകണക്കിന് വിദഗ്ധ തൊഴിലാളികളെയും അധികൃതർ എത്തിച്ചു. 



</doc>
<doc id="264823" url="https://ml.wikipedia.org/wiki?curid=264823" title="നീലവരയൻ">
നീലവരയൻ

വിഷമുള്ള ഒരു കടൽപ്പാമ്പാണ് നീലവരയൻ. കേരളത്തിൽ കാണുന്നതിൽ ഏറ്റവും വലിയതാണ്. ഇംഗ്ലീഷിൽ annulated sea snakeഎന്നും blue-banded sea snake എന്നും പറയുന്നു. ശാസ്ത്രീയ നാമം Hydrophis cyanocinctus എന്നാണ്. 

275 സെ.മീറ്റർ വരെ വലിപ്പത്തിൽ കണാറുണ്ട്. പല നിറത്തിലും കാണുന്നുണ്ട്. സാധാരണയായി പച്ചകലർന്ന ഒലീവ് നിറത്തിൽ കാണുന്നു. ദേഹത്തിൽ നിറയെ കറുത്ത പട്ടയോ വളയങ്ങളോ കാണാം. 

ഒരു പ്രസവത്തിൽ 3-16 കുട്ടികളുണ്ടാവും



</doc>
<doc id="264824" url="https://ml.wikipedia.org/wiki?curid=264824" title="മ ഹുവാൻ">
മ ഹുവാൻ

ചൈനീസ് സഞ്ചാരിയും അഡ്മിറൽ ഷെങ് ഹി യോടൊപ്പം പര്യവേക്ഷണസംഘത്തിൽ പരിഭാഷകനായി അനുധാവനം ചെയ്തിരുന്നയാളുമാണ് മ ഹുവാൻ.(c. 1380–1460)കൊച്ചിയെ പറ്റിയുള്ള ഏറ്റവും പഴയ വിദേശിയ ലേഖനം ഇദ്ദേഹത്തിന്റെയാണ്‌.ചൈനയിൽ ഷെജിയാങ് പ്രവിശ്യയിലാണ് അദ്ദേഹം ജനിച്ചത്. ബുദ്ധമതത്തിൽ നിന്നു ഇസ്ലാമിലേയ്ക്കു പരിവർത്തനം ചെയ്യപ്പെട്ട ആളാണ് മ ഹുവാൻ എന്നു കരുതപ്പെടുന്നു. ചില ചൈനീസ് ഗ്രന്ഥങ്ങളും, ബുദ്ധമത ഗ്രന്ഥങ്ങളും അറബിയിലേയ്ക്കു ഭാഷാന്തരം ചെയ്ത സഞ്ചാരിയാണ് മ ഹുവാൻ.
1413 നാലാമത്തെ സഞ്ചാരത്തിൽ ചമ്പ, ജാവ, സുമാത്ര, പലെംബാങ്, സിയാം, കൊച്ചി, ഹോർമുസ് എന്നീ സ്ഥലങ്ങൾ മ ഹുവാൻ സന്ദർശിക്കുകയുണ്ടായി.


</doc>
<doc id="264833" url="https://ml.wikipedia.org/wiki?curid=264833" title="വൈക്കത്തു പാച്ചുമൂത്തത്">
വൈക്കത്തു പാച്ചുമൂത്തത്

വൈദ്യൻ, സാഹിത്യകാരൻ, സാമ്പത്തിക വിദഗ്ദ്ധൻ തുടങ്ങി വിവിധമേഖലകളിൽ കഴിവു തെളിയിച്ച ബഹുമുഖപ്രതിഭയായിരുന്നു വൈക്കത്തു പാച്ചുമൂത്തതു്. വ്യാകരണം, ചരിത്രം, പാഠകം, വേദാന്തം, ജ്യോതിഷം തുടങ്ങിയ വിഷയങ്ങളിൽ അദ്ദേഹത്തിനു് അഗാധ പാണ്ഡിത്യം ഉണ്ടായിരുന്നു. ഉത്രംതിരുനാൾ മഹാരാജാവിന്റെ ഭരണകാലത്തു് തിരുവിതാംകൂറിലെ കൊട്ടാരം വൈദ്യനായിരുന്ന വൈക്കത്തു പാച്ചുമൂത്തതാണു് കേരളത്തിൽ ഇന്നത്തെ രീതിയിലുള്ള ആയുർവേദപഠനത്തിനു് തുടക്കം കുറിച്ചതു്. വൈദ്യം പഠിപ്പിക്കാനായി മൂത്തത് തുടങ്ങിയ പാഠശാലയാണ് പിൽക്കാലത്ത് തിരുവനന്തപുരം ആയുർവേദ കോളേജായത്. കൊല്ലവർഷം 1050 ചിങ്ങം 13ന് അദ്ദേഹമാണു് തിരുവിതാംകൂറിൽ ആദ്യമായി ഭാഗ്യക്കുറിക്കു തുടക്കമിട്ടതു്. ഒരു പക്ഷേ സ്വന്തം രൂപം സ്വയം ചിത്രീകരണം (സെൽഫ് പോർട്രെയ്റ്റ്) നടത്തിയ കേരളത്തിലെ ആദ്യത്തെ കലാകാരനായിരുന്നിരിക്കണം പാച്ചു മൂത്തത്. കണ്ണാടിയിൽ നോക്കി സ്വന്തം രൂപം വരച്ചാണ് അദ്ദേഹം ഇതു നിർവഹിച്ചത്.

മലയാളത്തിലെ പ്രഥമ ബാലസാഹിത്യഗ്രന്ഥമായ 'ബാലഭൂഷണം'(1868), ഭാഷാശാസ്ത്ര ഗ്രന്ഥമായ 'കേരള ഭാഷാവ്യാകരണം' എന്നിവയടക്കം മലയാളത്തിലും സംസ്കൃതത്തിലുമായി പതിമൂന്നു് പുസ്തകങ്ങൾ പാച്ചമൂത്തതു് രചിച്ചു. മലയാളത്തിലെ പ്രഥമ ആത്മകഥയും വൈക്കത്തു പാച്ചുമൂത്തതിന്റേതാണു്. 

വൈക്കം പടിഞ്ഞാറേടത്തു് ഇല്ലത്തു്, ശുചീന്ദ്രപുരത്ത് വട്ടപ്പിള്ളി സ്ഥാനീകനായിരുന്ന നീലകണ്ഠൻ മൂത്തത്തിന്റെ മകനായി കൊല്ലവർഷം 989 ഇടവമാസത്തിൽ (ക്രിസ്തുവർഷം 1814, ജൂൺ 5)ൽ ജനിച്ചു. പരമേശ്വരൻ എന്നായിരുന്നു അദ്ദേഹത്തിന്റെ യഥാർത്ഥ നാമം. സാധാരണ എഴുത്താശ്ശാന്മാരിൽ നിന്നായിരുന്നു ബാല്യകാലവിദ്യാഭ്യാസം. പ്രായപൂർത്തിയായ കാലത്തു് (കൊല്ലം 1008-1012) വൈക്കത്തെ ശാന്തിയായിരുന്ന നല്ലൂർ നമ്പൂതിരിയിൽനിന്നും ചിത്രമെഴുത്തും വെച്ചൂർ മൂത്തതിന്റെ അടുക്കൽനിന്നും പാഠകകഥനവും തുടർന്നു് (കൊല്ലം 1014-1017)വ്യാകരണം, ജ്യോതിഷം, കവിത തുടങ്ങിയ രംഗങ്ങളിൽ നിപുണനും ചിത്രകല, വീണ എന്നിവയിൽ പരിചിതനുമായ കൊടുങ്ങല്ലൂർ ഇളയതമ്പുരാനിൽനിന്നു് വ്യാകരണവും വീണാവാദനവും അഭ്യസിച്ചു.


ഇക്കാലത്തുതന്നെ അദ്ദേഹം വൈദ്യനായി കൊച്ചിയിലും എറണാകുളത്തും സ്വന്തം തൊഴിലായി ആളുകളെ ചികിത്സിച്ചുപോന്നു. 1028-മാൺറ്റിൽ കൊച്ചി രാജാവിനൊപ്പം കാശി സന്ദർശിച്ച് ഗംഗാസ്നാനം നടത്തുവാൻ അവസരം ലഭിച്ചു. അതോടെ ഒരു വൈദ്യൻ എന്ന നിലയിൽ പരക്കെ അംഗീകരിക്കപ്പെട്ടു. അടുത്ത ഒന്നുരണ്ടുവർഷങ്ങളിൽ അദ്ദേഹം തിരുവിതാംകൂർ രാജാക്കന്മാർക്കും പ്രധാന ഉദ്യോഗസ്ഥന്മാർക്കും ചികിത്സ നടത്തുവാനായി ക്ഷണിക്കപ്പെട്ടു. തുടർന്നു് 1031 മുതൽ തിരുവിതാംകൂറിലെ കൊട്ടാരം വൈദ്യനായി നിയമിതനായി. 1045 ഇടവത്തിൽ ശുചീന്ദ്രം വട്ടപ്പള്ളി സ്ഥാനീകനായി അവരോധിക്കപ്പെട്ടു.

ശുചീന്ദ്രം ക്ഷേത്രത്തിന്റെ ഗോപുരത്തിന്റെ അറ്റകുറ്റപ്പണികൾക്ക് പണം കണ്ടെത്താനായിരുന്നു തിരുവിതാംകൂറിലെ ആദ്യത്തെ ലോട്ടറി മൂത്തത് നടത്തിയത്. കൊ.വ. 1050 ചിങ്ങം 13-ന് (CE. 1874) ആയിരുന്നു കേരളത്തിലെ ആദ്യത്തെ ലോട്ടറിക്കുള്ള ഉത്തരവിറങ്ങിയത്. ആക്കാലഘട്ടത്തിൽ ബ്രിട്ടീഷ് ആധിപത്യത്തിൻ കീഴിലായിരുന്ന കൽക്കട്ട പോലുള്ള നഗരങ്ങളിൽ ലോട്ടറി ഉണ്ടായിരുന്നു. അറ്റകുറ്റപ്പണികൾക്ക് വേണ്ട നാല്പതിനായിരം രൂപ രാജഭണ്ഡാരത്തിൽ നിന്നും കൊടുക്കാൻ ഇല്ലാതിരുന്നതിനാലാണ് ആ സമയത്തെ തിരുവിതാംകൂർ മഹാരാജാവായിരുന്ന ആയില്യം തിരുനാൾ ലോട്ടറി നടത്താനുള്ള അനുമതി മൂത്തതിനു നൽകിയത്. മൂത്തതിന്റെ അഭ്യർത്ഥന പ്രകാരം രൂപ ഒന്നു വീതം വിലയുള്ള ലോട്ടറി അൻപതിനായിരം രൂപാ വിലയിൽ പുറത്തിറക്കുകയായിരുന്നു. 

കേരളത്തിലെ സംസ്കൃതപണ്ഡിതരായ ആളുകൾ പൊതുവേ അവരുടെ രചനകളും സാഹിത്യവ്യാപാരങ്ങളും സംസ്കൃതത്തിൽ തന്നെ ഒതുക്കിനിർത്തുകയും ജനസാമാന്യത്തിന്റെ ഭാഷയായ മലയാളത്തിനെ പ്രായേണ ഒഴിവാക്കുകയും ചെയ്തിരുന്ന കാലത്തു് വൈക്കം പാച്ചു മൂത്തതു് വ്യത്യസ്തമായ ഒരു പാത വെട്ടിത്തുറന്നു. യൂറോപ്യൻ പാതിരിമാർ മലയാളഭാഷയിൽ വ്യാകരണങ്ങളും നിഘണ്ടുക്കളും പാഠപുസ്തകങ്ങളും പുതുതായി തയ്യാറാക്കിക്കൊണ്ടിരുന്ന കാലഘട്ടമായിരുന്നു അതു്. തുടക്കത്തിൽ സംസ്കൃതഭാഷയിൽ എഴുതിത്തുടങ്ങിയ പാച്ചു മൂത്തതു് ക്രമേണ മലയാളഭാഷയിലേക്കു് കൂടുതൽ ശ്രദ്ധ കേന്ദ്രീകരിച്ചു. നക്ഷത്രമാലാ, കാശിയാത്രാപ്രബന്ധം, രാമവർമ്മാചരിത്രം, രാജസൂയപ്രബന്ധത്തിന്റെ വ്യാഖ്യാനം, ഹൃദയപ്രിയം എന്നിവയായിരുന്നു അദ്ദേഹത്തിന്റെ പ്രധാന സംസ്കൃതകൃതികൾ.
മുചുകുന്ദമോക്ഷം ആട്ടക്കഥ (1015), കാശിയാത്രാവർണ്ണനം ഓട്ടൻ‌തുള്ളൽ(1028), ബാലഭൂഷണം(1042), തിരുവിതാംകൂർ ചരിത്രം (1043), കേരളഭാഷാവ്യാകരണം (1051), സുഖസാധകം, സുഖബോധകം, കേരളവിശേഷമാഹാത്മ്യം( 1053)എന്നിവയാണു് പാച്ചു മൂത്തതിന്റെ പ്രധാന മലയാളകൃതികൾ. സംസ്കൃതപദങ്ങളുടെ അതിപ്രസരമില്ലാതെ, സാധാരണക്കാർക്കു മനസ്സിലാക്കാവുന്ന തരത്തിൽ തദ്ദേശീയർ എഴുതി മലയാളത്തിൽ ലഭ്യമായ ആദ്യത്തെ ആധികാരികകൃതികളായിരുന്നു ഇവ എന്നു പറയാം. ആധുനികമലയാളത്തിലെ ആദ്യത്തെ ചരിത്രരചനാശ്രമമായിരുന്നു തിരുവിതാംകൂർ ചരിത്രം. വേണ്ടത്ര സംസ്കൃതവ്യുൽപ്പത്തിയുള്ള ഒരാൾ എഴുതുന്ന ആദ്യത്തെ മലയാളവ്യാകരണഗ്രന്ഥവും പാച്ചു മൂത്തതിന്റേതായിരുന്നു. വിദ്യാഭ്യാസം സാമാന്യജനങ്ങളിലേക്കു് വ്യാപകമായി ഇറങ്ങിച്ചെല്ലണമെന്ന ശക്തമായ ഉൾക്കാഴ്ച്ച അദ്ദേഹത്തിന്റെ പാഠപുസ്തകങ്ങളിൽ കാണാം.

സ്വന്തം മരണത്തെ മുൻ‌കൂട്ടി പ്രതീക്ഷിച്ചിരുന്ന അദ്ദേഹം അവസാന കാലത്ത് തിരിവിതാംകൂർ രാജാവിന് ഇങ്ങനെ ഒരു കത്തെഴുതിയിരുന്നു. ""നാലഞ്ചുദിവസങ്ങൾകൂടി അവിടുത്തെ ആശ്രിതത്വത്തിലിരുന്ന് ഈ ലോകസുഖം ത്യജിക്കണമെന്ന് വിചാരിക്കുന്നു. പരമേശ്വരനെ തൃപ്പാദങ്ങളിൽ സമർപ്പിച്ചിരിക്കുന്നു."" എന്നാൽ രാജാവിനു കത്തു കിട്ടുന്നതിനു മുൻപു തന്നെ അദ്ദേഹം മരിച്ചു പോയി. കൊ.വ. 1058 ചിങ്ങം 4നു(1882 ഓഗസ്റ്റ് 20) ആണ് അദ്ദേഹം അന്തരിച്ചത്. 



</doc>
<doc id="264843" url="https://ml.wikipedia.org/wiki?curid=264843" title="അൾട്രാ സൗണ്ട് വൈദ്യ പരിശോധന">
അൾട്രാ സൗണ്ട് വൈദ്യ പരിശോധന

അൾട്രാ സൗണ്ട് തരംഗങ്ങൾ ശരീരത്തിലേക്ക് കടത്തി വിട്ട് ആന്തരികാവയവങ്ങളിൽ തട്ടി പ്രതിഫലിക്കപ്പെടുന്ന തരംഗങ്ങൾ കമ്പ്യൂട്ടറിന്റെ സഹായത്താൽ വിശകലനം ചെയ്ത് ആന്തരിക ശരീരഭാഗങ്ങളുടെ ദ്വിമാന-ത്രിമാന ചിത്രങ്ങൾ സൃഷ്ടിക്കുക വഴി അവയുടെ ഘടനയും ആരോഗ്യാവസ്ഥയും മനസ്സിലാക്കാൻ സാധിക്കുന്ന ആധുനിക വൈദ്യ പരിശോധന സംവിധാനമാണ് അൾട്രാസൗണ്ട് വൈദ്യ പരിശോധന അഥവ അൾട്രാ സോണോഗ്രഫി. ഇത്തരത്തിൽ ലഭ്യമാവുന്ന സചിത്ര പരിശോധന ഫലം അൾട്രാ സോണോഗ്രാം എന്നറിയപ്പെടുന്നു.

ഗർഭസ്ഥ ശിശുവിന്റെ വളർച്ചയും ആരോഗ്യാവസ്ഥയും അറിയാനുള്ള പരിശോധന എന്ന നിലയിലും, ഗർഭസ്ഥ ശിശുവിന്റെ ലിംഗനിർണ്ണയത്തിനുള്ള അനധികൃത പരിശോധനാ മുറയായും ആണ് അൾട്രാ സൗണ്ട് ഇപ്പോൾ പ്രചാരത്തിലുള്ളതെങ്കിലും വൈദ്യമേഖലയിൽ ഇതിന്റെ പ്രാധാന്യം ഏറെയും ഉപയോഗം വിപുലവുമാണ്. 

അൾട്രാ സൗണ്ട് തരംഗങ്ങൾ ശരീരത്തിലെ ദ്രാവകങ്ങളീലൂടെയും ലഘു കോശങ്ങ്ലിലൂടെയും എളുപ്പത്തിൽ കടന്നു പോകുകയും സാന്ദ്രത കൂടിയ കോശങ്ങളിൽ തട്ടി പ്രതിഫലിക്കുകയും ചെയ്യുന്നു. ഇപ്രകാരം പ്രതിഫലിക്കുന്ന തരംഗങ്ങളിൽ നിന്നു ശരീരത്തിന്റെ ആന്തരിക അവയവങ്ങളുടെ വ്യക്തമായ ചിത്രം ലഭിക്കുന്നു.

രക്തധമനികൾ, നാഡീവ്യൂഹം, പേശികൾ, അസ്ഥികൾ, ആന്തരിക അവയവങ്ങൾ എന്നിങ്ങനെ നിരവധി ഭാഗങ്ങളുടെ പരിശോധന സാധ്യമാകുന്ന മുറിവേൽപ്പിക്കാത്തതും(non-invasive) വേദനാരഹിതവും വൈദ്യുതകാന്തികവികരണ വിമോചിതവുമായ (Radiation free) പരിശോധന എന്നതാണ് ഇതിന്റെ സ്വീകാര്യതയ്കൂം പ്രചാരത്തിനും കാരണം.


</doc>
<doc id="264844" url="https://ml.wikipedia.org/wiki?curid=264844" title="കേരളമിത്രം (അച്ചുകൂടം)">
കേരളമിത്രം (അച്ചുകൂടം)

കേരളത്തിലെ കൊച്ചിയിൽ 1866-ൽ ദേവ്ജി ഭീംജി എന്ന ഗുജറാത്തി ആരംഭിച്ച അച്ചടിശാലയാണ് കേരളമിത്രം. കല്ലച്ച് അച്ചടി സമ്പ്രദായം ആദ്യമായി പരീക്ഷിച്ച കേരളത്തിലെ അച്ചടിശാലയാണിത്. ആദ്യകാലങ്ങളിൽ സംസ്കൃത പുസ്തകങ്ങളായിരുന്നു പ്രസിദ്ധീകരിച്ചിരുന്നത്. ഇതിലെ ആദ്യകാല എഡിറ്റർമാരിൽ പ്രധാനിയായിരുന്നു പിന്നീട് മലയാള മനോരമ സ്ഥാപകനായ കണ്ടത്തിൽ വറുഗീസ് മാപ്പിള. 1881-ൽ കേരളമിത്രം അച്ചുകൂടത്തിൽ നിന്നും പ്രസിദ്ധീകരണം ആരംഭിച്ച മലയാള പത്രമാണ് കേരളമിത്രം. അന്ന് കണ്ടത്തിൽ വർഗ്ഗീസ് മാപ്പിളയായിരുന്നു പത്രത്തിന്റെ പത്രാധിപർ. ടി.ജി. പൈലിയായിരുന്നു ഡെപ്പൂട്ടി എഡിറ്റർ. നീണ്ട 14 വർഷത്തോളം മുടക്കമില്ലാതെ കേരളമിത്രം പ്രവർത്തിച്ചെങ്കിലും സ്ഥാപകനായ ദേവ്ജി ഭീംജിയുടെ മരണത്തോടുകൂടി അച്ചടിശാലയുടെയും പത്രത്തിന്റെ പ്രവർത്തനം നിലച്ചു. 


</doc>
<doc id="264860" url="https://ml.wikipedia.org/wiki?curid=264860" title="മഞ്ഞക്കറുപ്പൻ പാമ്പ്">
മഞ്ഞക്കറുപ്പൻ പാമ്പ്

ഉൾക്കടലിലും തീരക്കടലുകളിലും ഒരേപോലെ കാണപ്പെടുന്ന ഒരു പാമ്പാണ് മഞ്ഞക്കറുപ്പൻ (ഇം: Black and Yellow sea snake, yellow-bellied sea snake, yellowbelly sea snake, pelagic sea snake; ശാ. നാ: Pelamis platurus). പേര് സൂചിപ്പിക്കുന്നത് പോലെ മഞ്ഞയും കറുപ്പുമാണ് ഇതിന്റെ ശരീരം. തലയും ഉപരിഭാഗവും കറുപ്പും, ശരീരത്തിന്റെ അടിഭാഗമെല്ലാം മഞ്ഞയുമാണ്. തുഴപോലെ പരന്ന വാലിൽ വെള്ളനിറത്തിൽ കറുത്ത പുള്ളികളുമുണ്ട്.

നല്ല വിഷമുള്ള പാമ്പാണ്. ഒരു കടിയിൽ 1-4 മി.ഗ്രാം വിഷമുണ്ടാകും.

മേൽഭാഗം കറുത്തതും അടിവശം നല്ല തിളങ്ങുന്ന മഞ്ഞനിറവുമാണ്. വാലിന്റെ അറ്റത്ത് മഞ്ഞയിൽ കറുത്തപുള്ളികളുണ്ട്.കാടൽപാമ്പുകളിൽ ഏറ്റവും ഭംഗിയുള്ളതാണ്.

പവിഴപുറ്റുകളിലും അഴിമുഖങ്ങളിലും അപൂർവമായി പുഴകളിലും കാണുന്നു.

കടൽപ്പാമ്പുകൾ - ഡോ. മുഹമ്മദ് ജാഫർ പാലോട്ട്, കൂട് മാസിക, ഒക്ടോബർ 2013 


</doc>
<doc id="264862" url="https://ml.wikipedia.org/wiki?curid=264862" title="ഓർണേറ്റ് കടൽപ്പാമ്പ്">
ഓർണേറ്റ് കടൽപ്പാമ്പ്

ഇംഗ്ലീഷിലെ പേര് ornate reef sea snake എന്നാണ്. ശാസ്ത്രീയ നാമം Hydrophis ornatus എന്നുമാണ്.
തടിച്ചുരുണ്ട് വലിയ തലയുള്ള പാമ്പാണ്. ചാര നിറത്തിൽ സ്വർണനിറത്തിലുള്ളപട്ടയുണ്ട്. അടൈവശം വെളുപ്പോ മഞ്ഞയോആണ്. 
ഒരു പ്രസവത്തിൽ 1 മുതൽ 17 വരെ കുട്ടികളുണ്ടാവും.

കടൽപ്പാമ്പുകൾ- ഡോ. മുഹമ്മദ് ജാഫർ പാലോട്ട്, കൂട് മാസിക, ഒക്ടോബർ 2013


</doc>
<doc id="264863" url="https://ml.wikipedia.org/wiki?curid=264863" title="ചെറു കടൽപ്പാമ്പ്">
ചെറു കടൽപ്പാമ്പ്

കേരളതീരത്തു കാണുന്നതിൽ ഏറ്റവും ചെറിയ കടൽപ്പാമ്പാണ്. ഇംഗ്ലീഷിലെ പേര് Shaw's Sea Snake,Short sea snake എന്നൊക്കെയാണ്. ശാസ്ത്രീയ നാമം Lapemis curtus എന്നാണ്. അഴീ മുഖത്തും തീരക്കടലിലും കണ്ടുവരുന്നു.

മുകൾ ഭാഗം ഒലീവ് കലർന്ന തവിട്റ്റു നിറവും അടിഭാഗം ഇളം മഞ്ഞനിറവുമാണ്. വശങ്ങളിൽ ഒലീവ് തവിട്ടു നിറത്തിൽ 45-55 പട്ടകളുണ്ട്.


</doc>
<doc id="264865" url="https://ml.wikipedia.org/wiki?curid=264865" title="രണ്ടാം കേരളനിയമസഭ">
രണ്ടാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന രണ്ടാമത്തെ നിയമസഭാ പൊതു തിരഞ്ഞെടുപ്പിൽ (1960) തിരഞ്ഞെടുക്കപ്പെട്ട അംഗങ്ങളായിരുന്നു രണ്ടാം കേരള നിയമസഭയെ പ്രതിനിധീകരിച്ചത്. 1960 ഫെബ്രുവരി ഇരുപത്തിരണ്ടിനാണ് പട്ടം എ. താണുപിള്ളയുടെ നേതൃത്വത്തിൽ രണ്ടാം കേരള നിയമസഭ ഔദ്യോഗികമായി നിലവിൽ വന്നത്. 1956-ൽ തിരഞ്ഞെടുക്കപ്പെട്ട കേരളത്തിലെ ആദ്യ നിയമസഭയ്ക്കെതിരെ എൻ.എസ്.എസ്. സ്ഥാപകനേതാവ് മന്നത്തു പത്മനാഭന്റേയും കത്തോലിക്കസഭയുടെയും നേതൃത്വത്തിൽ 1958-ൽ ആരംഭിച്ച വിമോചനസമരത്തെ തുടർന്ന് ഒന്നാം നിയമസഭയെ രാഷ്ട്രപതി ഡോ.രാജേന്ദ്ര പ്രസാദ്‌ പിരിച്ചുവിട്ടു. 1959 ജൂലൈ 31-ആം തീയതിയാണ് ഇന്ത്യൻ ഭരണഘടനയുടെ 356-ആം വകുപ്പനുസരിച്ച് രാഷ്ട്രപതി ഇ.എം.എസ് നിയമസഭ പിരിച്ചുവിട്ടത്. 

രണ്ടാം നിയമസഭയുടെ തിരഞ്ഞെടുപ്പ് നടന്നത് 1960 ഫെബ്രുവരി ഒന്നിനാണ്. ആദ്യമായി ഒരു ദിവസം തന്നെ പോളിംഗ് നടന്നുവെന്നുള്ളത് രണ്ടാം നിയമസഭ തിരഞ്ഞെടുപ്പിന്റെ പ്രത്യേകതയാണ്. ഈ തിരഞ്ഞെടുപ്പിൽ കോൺഗ്രസ്സ്, (പ്രജാ സോഷ്യലിസ്റ്റ് പാർട്ടി) പി.എസ്.പിയും മുസ്ലിം ലീഗുമായും മുൻ ധാരണയോടെ മുഖ്യ വലതുപക്ഷ പാർട്ടിയായും, കമ്മ്യൂണിസ്റ്റ് പാർട്ടി ഓഫ് ഇന്ത്യ ചില സ്വതന്ത്ര സ്ഥാനാർത്ഥികൾക്ക് പിന്തുണയോടുകൂടി മുഖ്യ ഇടതുപക്ഷ പാർട്ടിയായും തിരഞ്ഞെടുപ്പിനെ നേരിട്ടു. കോൺഗ്രസ്സിനു 63 സീറ്റും പി.എസ്.പിയ്ക്ക് 20 സീറ്റും മുസ്ലിം ലീഗിനു 11 സീറ്റും സി.പി.ഐയ്ക്ക് 29 സീറ്റും സ്വതന്ത്രർക്ക് (ആർ.എസ്.പിയ്ക്ക് ഒന്നും, യു.കെ.എസിനു ഒന്നും ഉൾപ്പെടെ) 3 സീറ്റും ലഭിച്ചു. കോൺഗ്രസ്സ് ഏറ്റവും കൂടുതൽ അംഗങ്ങളുള്ള് ഒറ്റകക്ഷിയായിരുന്നെങ്കിലും പി.എസ്.പിയിലെ പ്രമുഖനേതാവും തിരു-കൊച്ചി മുൻ മുഖ്യമന്ത്രിയുമായിരുന്ന പട്ടം താണുപിള്ളയെ മുഖ്യമന്ത്രിയാക്കാൻ തത്ത്വത്തിൽ തീരുമാനിച്ചു. അതുകൊണ്ടുതന്നെ ഒരു കൂട്ടുമന്ത്രിസഭയാണ് രണ്ടാം മന്ത്രിസഭയായി അധികാരത്തിലേറിയത്.

പ്രജാ സോഷ്യലിസ്റ്റ് പാർട്ടി നേതാവ് പട്ടം താണുപിള്ളയുടേയും കോൺഗ്രസ്സ് പാർട്ടി നേതാവ് ആർ. ശങ്കറും മുസ്ലിം ലീഗും നേതൃത്വം കൊടുത്ത ഭരണകക്ഷി പട്ടത്തിനെ മുഖ്യമന്ത്രിയായും ശങ്കറിനെ ഉപമുഖ്യമന്ത്രി സ്ഥാനത്തോടെ ധനകാര്യവകുപ്പു മന്ത്രിയായും തിരഞ്ഞടുത്ത് പതിനൊന്നുപേർ അടങ്ങുന്ന മന്ത്രിസഭ 1960 സെപ്റ്റംബർ 22-നു അധികാരത്തിലേറി. മുസ്ലിംലീഗിലെ കെ.എം. സീതി സാഹിബിനെ രണ്ടാം നിയമസഭയുടെ സ്പീക്കറായി (1960 മാർച്ച് 12-മുതൽ 1961 ഏപ്രിൽ 17-വരെ) നിയമിതനായി. 1961 ഏപ്രിൽ 17-നു അദ്ദേഹം അന്തരിക്കുകയും സി.എച്ച്. മുഹമ്മദ്കോയയെ 1961 ജൂൺ 9-നു നിയമസഭ സ്പീക്കറായി തിരഞ്ഞെടുക്കുകയും ചെയ്തു. 1961 നവംബർ 19-നു അദ്ദേഹം രാജിവച്ചു. സി.എച്ചിന്റെ രാജിയെ തുടർന്ന് 1961 ഡിസംബർ 13-നു അലക്സാണ്ടർ പറമ്പിത്തറ സ്പീക്കറാവുകയും ചെയ്തു.

1960-ലെ തിരഞ്ഞെടുപ്പ് സഖ്യത്തിലെ ഏറ്റവും വലിയ ഒറ്റക്കക്ഷി കോൺഗ്രസ്സായിരുന്നെങ്കിലും കൂട്ടുകക്ഷി മന്ത്രിസഭയെ നയിക്കാൻ ഭരണ നൈപുണ്യമുള്ളയാൾ എന്ന നിലയിൽ പട്ടത്തിനെ തിരഞ്ഞെടുക്കുകയായിരുന്നു. പിന്നീട് സ്ഥിതിഗതികൾ തിരിഞ്ഞുമറിയുകയും അന്ന് കേന്ദ്ര ആഭ്യന്തരമന്ത്രിയായിരുന്ന ലാൽ ബഹാദൂർ ശാസ്ത്രിയും കേരളാ ഗവർണർ വി.വി. ഗിരിയും ആഭ്യന്തരമന്ത്രി പി.ടി. ചാക്കോയും ചേർന്നുണ്ടാക്കിയ പദ്ധതിയിൽ പട്ടം താണുപിള്ള പഞ്ചാബ് ഗവർണർ ആവാൻ തയ്യാറാവുകയും ചെയ്തു. അതിൻ പ്രകാരം പട്ടം താണുപിള്ള മുഖ്യമന്ത്രിസ്ഥാനം രാജിവെച്ചു.
1962-ൽ പട്ടം താണുപിള്ള പഞ്ചാബ് ഗവർണറായി പോയി; ധനകാര്യമന്ത്രിയായിരുന്ന ആർ. ശങ്കർ 1962 സെപ്റ്റംബർ 26-നു മുഖ്യമന്ത്രിയായി സത്യപ്രതിജ്ഞ ചെയ്തു അധികാരത്തിലേറി. രണ്ടു വർഷം അധികാരത്തിലിരുന്നു ശങ്കർ നേതൃത്വം നൽകിയ കോൺഗ്രസ് കൂട്ടുമന്ത്രിസഭ. മന്നത്ത് പത്മനാഭന്റേയും പി.ടി. ചാക്കോയുടേയും അധികാര വടംവലികൾ ഏറെ സ്വാധീനിച്ച സർക്കാറായിരുന്നു ശങ്കർ മന്ത്രിസഭയുടേത്. ഈ അധികാര വടംവലികൾ മന്ത്രിസഭ തകർച്ചയിലേക്ക് വഴിതെളിയിക്കുകയും തുടർന്ന് കോൺഗ്രസ്സ് പാർട്ടിയിലുണ്ടായ ഭിന്നിപ്പ് 1964-ൽ ശങ്കർ മന്ത്രിസഭയെ അവിശ്വാസപ്രമേയത്തിൽ എത്തിചേർക്കുന്നതിലേക്കും നയിച്ചു. മന്ത്രിസഭ അവിശ്വാസപ്രമേയത്തിൽ പരാജയപ്പെടുകയും 1964 സെപ്റ്റംബർ 10-ന് ആർ. ശങ്കർ രാജിവെക്കുകയും ചെയ്തു. 1960-കളിലുണ്ടായ രാഷ്ട്രിയപോരുകളും മുഖ്യമന്ത്രിയുടെ രാജിയിൽ അവസാനിച്ച അവിശ്വാസപ്രമേയവും ആർ. ശങ്കറിനെ ഏറെ സ്വാധീനിക്കുകയും തുടർന്ന് അദ്ദേഹം തന്റെ സജീവ രാഷ്ട്രീയം ഉപേക്ഷിക്കുകയും ചെയ്തു.



</doc>
<doc id="264874" url="https://ml.wikipedia.org/wiki?curid=264874" title="റസ്റ്റ് ഹൗസ്">
റസ്റ്റ് ഹൗസ്

ഗണേഷ് പിക്ചേഴ്സിന്റെ ബാനറിൽ കെ.പി. കൊട്ടാരക്കര നിർമിച്ച മലയാളചലച്ചിത്രമാണ് റസ്റ്റ് ഹൗസ്. വിമലാഫിലിംസിന്റെ വിതരണത്തിൽ ഈ ചിത്രം 1969 ഡിസംബർ 18-ന് കേരളത്തിൽ പ്രദർശനം തുടങ്ങി.



</doc>
<doc id="264912" url="https://ml.wikipedia.org/wiki?curid=264912" title="ഹംസനാമ">
ഹംസനാമ

ഇസ്ലാമികപ്രവാചകൻ മുഹമ്മദിന്റെ പിതൃസഹോദരനായ അമീർ ഹംസയുടെ യാത്രകളെക്കുറിച്ചുള്ള കഥകളാണ് ദാസ്താൻ ഇ അമീർ ഹംസ അഥവാ ഹംസനാമ. നൂറ്റാണ്ടുകൾകൊണ്ടുള്ള കൂട്ടിച്ചേർക്കലുകൾ മൂലം ഇതിൽ യാഥാർത്ഥ്യത്തിന്റെ അംശം വളരെക്കുറവാണ്. ഇരുപതിനായിരത്തോളം വ്യത്യസ്തകഥകൾ ഇതിലടങ്ങിയിരുന്നു. മന്ത്രവാദികൾ, പറക്കും പരവതാനി, ഭീകരരൂപികൾ തുടങ്ങിയവയൊക്കെയടങ്ങുന്ന കഥകളാണ് ഇതിലുള്ളത്. 46 വാല്യങ്ങളിലാണ് ഇത് അച്ചടിക്കപ്പെട്ടിട്ടുള്ളത്.

മുഗൾ കാലഘട്ടത്തിൽ ദില്ലിയിലെ ജുമാ മസ്ജിദിൽ രാത്രികാലങ്ങളിൽ അരങ്ങേറിയിരുന്ന കഥപറച്ചിലിലെ ഏറ്റവും പ്രധാനപ്പെട്ട കഥയായിരുന്നു ഇത്. ആഴ്ചകളോളമെടുത്ത് രാത്രിമുഴുവൻ കഥ പറഞ്ഞാണ് ഇത് അവതരിപ്പിക്കാറുള്ളത്.


</doc>
<doc id="264913" url="https://ml.wikipedia.org/wiki?curid=264913" title="ട്രിഗ്വെ ലീ">
ട്രിഗ്വെ ലീ

ഒരു നോർവീജിയൻ രാഷ്ട്രീയപ്രവർത്തകനും തൊഴിലാളി നേതാവും എഴുത്തുകാരനുമായിരുന്നു ട്രിഗ്വെ ലീ (16 ജൂലായ് 1896 – 30 ഡിസംബർ 1968). 1940-1945 കാലഘട്ടത്തിൽ നോർവേയുടെ പ്രവാസഭരണകൂടത്തിൽ വിദേശകാര്യമന്ത്രിയായിരുന്നു. ഐക്യരാഷ്ട്രസഭ പ്രഥമ സെക്രട്ടറി-ജനറൽ ആയിരുന്നു ട്രിഗ്വെ ലീ. 1946 മുതൽ 1952 വരെ ഈ പദവിയലങ്കരിച്ചു.

1896 ജൂലായ് 16-ന് ഓസ്‌ലോയിൽ ജനിച്ചു. പിതാവ് മാർട്ടിൻ ലീ 1902-ൽ കുടുംബം ഉപേക്ഷിച്ച് അമേരിക്കയിലേക്ക് കുടിയേറി. മാതാവിനും സഹോദരിക്കുമൊപ്പം ലളിതമായ ജീവിതസാഹചര്യങ്ങളിലാണ് ലീ വളർന്നത്. മാതാവ് ഹുൽഡ ഓസ്‌ലോക്ക് സമീപം ഗ്രോരുഡ്-ൽ ഒരു ബോർഡിംഗ് ഹൗസ്, കഫറ്റീരിയ എന്നിവ നടത്തിയിരുന്നു.

1911-ൽ ലീ നോർവീജിയൻ ലേബർ പാർട്ടിയിൽ അംഗമായി. 1919-ൽ ഓസ്‌ലോ യൂണിവേഴ്സിറ്റിയിൽ നിന്നും നിയമബിരുദം നേടിയ ലീ അധികം വൈകാതെ തന്നെ പാർട്ടിയുടെ ദേശീയ സെക്രട്ടറിപദത്തിലെത്തി. 1919 മുതൽ 1921 വരെ പാർട്ടി പ്രസിദ്ധീകരണമായ "ദി റ്റ്വെന്റിയത്ത് സെഞ്ചുറി"യുടെ മുഖ്യ പത്രാധിപരായും പ്രവർത്തിച്ചു. 1922 മുതൽ 1935 വരെ "നോർവീജിയൻ കോൺഫെഡറേഷൻ ഓഫ് ട്രേഡ് യൂണിയൻസിന്റെ"' നിയമോപദേഷ്ടാവായിരുന്നു. 1931 മുതൽ 1935 വരെ "നോർവീജിയൻ വർക്കേഴ്സ് കോൺഫെഡറേഷൻ ഓഫ് സ്പോർട്ട്സിന്റെ" ചെയർമാൻ പദവി അലങ്കരിച്ചു.

പ്രാദേശികരാഷ്ട്രീയത്തിൽ അകെർ മുനിസിപ്പാലിറ്റി കൗൺസിലിന്റെ എക്സിക്യൂട്ടീവ് കമ്മിറ്റി അംഗമായി 1922 മുതൽ 1931 വരെ പ്രവർത്തിച്ചു. 1937-ൽ അകെർഷസിൽ നിന്നും നോർവീജിയൻ പാർലമെന്റിലേക്ക് തിരഞ്ഞെടുക്കപ്പെട്ടു. 1935-ൽ ലേബർ പാർട്ടി മന്ത്രിസഭ രൂപീകരിച്ചപ്പോൾ നിയമമന്ത്രിയായി. പിന്നീട് വ്യാപാരം പൊതുവിതരണം എന്നീ വകുപ്പുകളിലും മന്ത്രിയായി പ്രവർത്തിച്ചു.

ചെറുപ്പം മുതൽക്ക് തന്നെ സോഷ്യലിസ്റ്റായിരുന്ന ലീ ഒരു മോസ്കോ സന്ദർശനവേളയിൽ ലെനിനുമായി കൂടിക്കാഴ്ച്ച നടത്തിയിരുന്നു. സോവിയറ്റ് യൂണിയനിൽ നിന്നും നാടുകടത്തപ്പെട്ട ട്രോട്സ്കിക്ക് ലീ നോർവേയിൽ അഭയമനുവദിച്ചു. എന്നാൽ സ്റ്റാലിന്റെ സമ്മർദ്ദഫലമായി ട്രോട്സ്കിയെ നോർവേയിൽ നിന്നും പുറത്താക്കി.

1941-ൽ ലണ്ടൻ ആസ്ഥാനമാക്കി രൂപീകരിച്ച നോർവേയുടെ പ്രവാസഭരണകൂടത്തിൽ വിദേശകാര്യമന്ത്രിയായി. 1946 വരെ ഈ സ്ഥാനത്ത് തുടർന്നു.

1945-ൽ സാൻ ഫ്രാൻസിസ്കോയിൽ നടന്ന യു.എൻ. കോൺഫെറൻസിലേക്കുള്ള നോർവീജിയൻ ഡെലിഗേഷനെ നയിച്ചത് ട്രിഗ്വെ ലീ ആയിരുന്നു. ഐക്യരാഷ്ട്രസഭ സുരക്ഷാസമിതി രൂപീകരണത്തിനുള്ള കരട് തയ്യാറാക്കുവാൻ നേതൃത്വം വഹിച്ചു. 1946 ഫെബ്രുവരി 1-ന് ഐക്യരാഷ്ട്രസഭയുടെ ആദ്യത്തെ സെക്രട്ടറി ജനറൽ ആയി തിരഞ്ഞെടുക്കപ്പെട്ടു. 

സെക്രട്ടറി ജനറൽ എന്ന നിലയിൽ ഇൻഡോനേഷ്യ, ഇസ്രായേൽ എന്നീ രാജ്യങ്ങളുടെ രൂപീകരണത്തെ അദ്ദേഹം പിന്തുണച്ചു. ഇറാനിൽ നിന്നും സോവിയറ്റ് ശക്തികളുടെ പിൻമാറ്റത്തിനായും കശ്മീരിലെ വെടിനിർത്തലിനായും പ്രയത്നിച്ചു. കൊറിയൻ യുദ്ധം അവസാനിപ്പിക്കുവാനുണ്ടായ കാലതാമസം വിമർശനത്തിന് കാരണമായി. കൊറിയൻ യുദ്ധത്തിലെ ഇടപെടൽ ലീയെ സോവിയറ്റ് യൂണിയന് അനഭിമതനാക്കി. 1950 നവംബർ 1-ന് യു.എൻ. ജനറൽ അസംബ്ലി ലീയുടെ ഔദ്യോഗിക കാലാവധി നീട്ടി. 1952 നവംബർ 10-ന് രാജിവച്ചു.

ഐക്യരാഷ്ട്രസഭയിൽ നിന്നുള്ള രാജിക്ക് ശേഷവും ട്രിഗ്വെ ലീ നോർവീജിയൻ രാഷ്ട്രീയത്തിൽ സജീവമായിരുന്നു.

1921-ൽ ഹ്യോർദിസ് ജോർജെൻസെണിനെ വിവാഹം കഴിച്ചു. സിസൽ, ഗുരി, മെറ്റെ എന്നിങ്ങനെ മൂന്ന് പെൺകുട്ടികളാണ് ഈ ദമ്പതികൾക്ക്. 1968 ഡിസംബർ 30-ന് നോർവേയിലെ ഗെയ്‌ലോയിൽ വച്ച് ഒരു ഹൃദയാഘാതത്തെ തുടർന്ന് തന്റെ 72-ആം വയസ്സിൽ ട്രിഗ്വെ ലീ നിര്യാതനായി.



</doc>
<doc id="264917" url="https://ml.wikipedia.org/wiki?curid=264917" title="കള്ളന്റെ മകൻ">
കള്ളന്റെ മകൻ

മാസ്റ്റർ യദു കൃഷ്ണൻ പ്രധാനകഥാപാത്രത്തെ അവതരിപ്പിച്ച മലയാളം ചലച്ചിത്രം. ഏരൂർ വാസുദേവൻ നായർ ചിത്രത്തിന്റെ കഥ രചിച്ചു.

നിർമ്മാണം : സിന്ധു മധു (ബാനർ സരോജാ ആർട്ട് ഫിലിംസ് )
അഭിനേതാക്കൾ : അനൂപ് ചന്ദ്രൻ, ശ്രീജിത്ത് രവി, ഭീമൻ രഘു, ലക്ഷ്മിപ്രിയ.
കഥ: ഏരൂർ വാസുദേവൻ നായർ
സംഭാഷണം: ഏരൂർ വാസുദേവൻ നായർ
തിരക്കഥ : സുദേവ്
സംവിധാനം : സുദേവ്
സംഗീതം: അജി സരസ്
ഛായാഗ്രഹണം: ജി ഉണ്ണികൃഷ്ണൻ

</doc>
<doc id="264919" url="https://ml.wikipedia.org/wiki?curid=264919" title="നിഷേധവോട്ട്">
നിഷേധവോട്ട്

തിരഞ്ഞെടുപ്പുകളിൽ എല്ലാ സ്ഥാനാർഥികളെയും നിഷേധിക്കുവാനായി ഏർപ്പെടുത്തിയിരിക്കുന്ന വോട്ടിങ് സൗകര്യമാണ് നിഷേധവോട്ട്. 

സുപ്രീംകോടതിയുടെ 2013 സെപ്റ്റംബർ 27-ലെ വിധിയുടെ പശ്ചാത്തലത്തിലാണ് ഇന്ത്യയിൽ ഈ നിയമം പ്രാബല്യത്തിൽ വന്നത്. വോട്ടിങ്‌യന്ത്രത്തിൽ എല്ലാ സ്ഥാനാർഥികളുടെയും പേരിന് ഏറ്റവും താഴെ "മുകളിൽ പറഞ്ഞവർ ആരുമല്ല" ("നൺ ഓഫ് ദ എബൗ നോട്ട്") എന്ന ബട്ടൻ അമർത്തിയാണ് നിഷേധ വോട്ട് ചെയ്യുന്നത്. നിഷേധവോട്ടിന് ഏറ്റവും കൂടുതൽ വോട്ട് ലഭിക്കുന്ന സാഹചര്യം ഉണ്ടായാൽ ഏറ്റവും അധികം വോട്ട് ലഭിക്കുന്ന സ്ഥാനാർതി വിജയിക്കുന്നതായി പ്രഖ്യാപിക്കപ്പെടും. മാതൃഭാഷയിലാണ് ഇതിനായുള്ള ബട്ടനുകൾ ഒരുക്കുക.

ഇന്ത്യയിൽ മിക്ക രാഷ്ട്രീയ പാർട്ടികളും ഇതിനോട് എതിർപ്പ് രേഖപ്പെടുത്തിയിട്ടുണ്ട്.


</doc>
<doc id="264926" url="https://ml.wikipedia.org/wiki?curid=264926" title="കാളകൂടം">
കാളകൂടം

ദേവന്മാരും അസുരന്മാരും ചേർന്ന് അമൃതത്തിനായി പാലാഴി കടഞ്ഞപ്പോൾ കിട്ടിയ അസംഖ്യം വസ്തുക്കളിൽ ഒന്നാണ് കാളകൂടം എന്ന അത്യുഗ്രവിഷം. ഇത് ഭൂമിയിൽ വീണാൽ ഭൂമി ചാമ്പലായിപ്പോകുമെന്നതുകൊണ്ട് ഭഗവാൻ പരമശിവൻ അത് കയ്യിൽ വാങ്ങി പാനം ചെയ്തു. വിവരമറിഞ്ഞ് പരിഭ്രമിച്ച് ശിവപത്നി പാർവതി ശിവന്റെ കണ്ഠം അമർത്തിപ്പിടിച്ചുവെന്നും അപ്പോൾ കാളകൂടം ശിവന്റെ വയറ്റിലേക്കിറങ്ങാതെ കണ്ഠത്തിലിരുന്ന് കട്ടപിടിച്ചുവെന്നും അങ്ങനെ ശിവന്റെ കഴുത്തിന് നീലനിറം വന്നു എന്നും കഥ. ശിവന് നീലകണ്ഠൻ എന്നും പേരുണ്ട്.


</doc>
<doc id="264930" url="https://ml.wikipedia.org/wiki?curid=264930" title="അബു സലിം">
അബു സലിം

കേരളത്തിൽ നിന്നുള്ള ആദ്യത്തെ മിസ്റ്റർ ഇന്ത്യയും മലയാളചലച്ചിത്രനടനുമാണ് അബു സലിം. 1978-ൽ പുറത്തിറങ്ങിയ രാജൻ പറഞ്ഞ കഥ എന്ന ചിത്രത്തിലൂടെ അഭിനയം ആരംഭിച്ച ഇദ്ദേഹം കേരളത്തിലെ ഒരു പോലീസ് ഉദ്യോഗസ്ഥനുമായിരുന്നു. വയനാട് സ്വദേശിയായ അബു സലിം സബ് ഇൻസ്പെക്ടർ പദവിയിൽ പോലീസിൽ നിന്നു വിരമിച്ചു.


</doc>
<doc id="264935" url="https://ml.wikipedia.org/wiki?curid=264935" title="കവനകൗമുദി">
കവനകൗമുദി

മഹാകവി പന്തളം കേരളവർമ്മയുടെ ഉടമസ്ഥതയിലും പത്രാധിപത്യത്തിലും 1904 നവംബർ 16 (കൊല്ലവർഷം 1080 വൃശ്ചികം 1)നു് പന്തളത്തുനിന്നും പ്രസിദ്ധീകരണം ആരംഭിച്ച മലയാളമാസികയാണു് കവനകൗമുദി. മുഖപ്രസംഗം, പരസ്യം, കത്തു്, അറിയിപ്പു് തുടങ്ങി ഉള്ളടക്കം പൂർണ്ണമായും പദ്യരൂപത്തിലായിരുന്നു.


</doc>
<doc id="264949" url="https://ml.wikipedia.org/wiki?curid=264949" title="അരൂരിലെ പാലങ്ങൾ">
അരൂരിലെ പാലങ്ങൾ

മൂന്നു വശവും വെള്ളത്താൽ ചുറ്റപ്പെട്ട കരയാണ് അരൂർ. വേമ്പനാട്ടു കായലിന്റെ കൈവഴികൾ അതിരായിട്ടുള്ള അരൂരിൽ അഞ്ചു പ്രധാന പാലങ്ങൾ ഉണ്ട്.
1955 തിരുവിതാംകൂർ-കൊച്ചി മുഖ്യമന്ത്രി പനമ്പിള്ളി ഗോവിന്ദ മേനോൻ ശിലയിടുകയും 1960 ൽ ഏപ്രിൽ 10 നു ഗതാഗത വാർത്താവിനിമയ മന്ത്രി ഡോ:പി സുബ്ബരായൻ പാലം ഗതാഗതത്തിനായി തുറന്നുകൊടുക്കുകയും ചെയ്തു.

1975 ജൂൺ 25നു ഷിപ്പിങ്ങ്-ട്രാൻസ്പോർട്ട് മന്ത്രി ഉമാശങ്കർ ദീക്ഷിത് ശിലയിടുകയും,1987 ജൂൺ 5 നു ഗതാഗതത്തിനു തുറന്നു കൊടുക്കുകയും ചെയ്തു.
2010 ൽ ഗതാഗതത്തിനായി തുറന്നുകൊടുത്തു.

1992 ഒക്ടോബർ 28 നു അന്നത്തെ മുഖ്യമന്ത്രി കെ.കരുണാകരൻ ശിലയിടുകയും,2002 മാർച്ച് 26 നു എ.കെ ആന്റണി ഗതാഗതത്തിനായി തുറന്നു കൊടുത്തു.431 മീറ്റർ നീളത്തിൽ 17 സ്പാനുകൾ ഉപയോഗിച്ച് നിർമ്മിച്ചിരിക്കുന്നു
903.5 മീറ്റർ നീളമുള്ളതാണ് ഈ റെയിൽപ്പാലം.


</doc>
<doc id="264950" url="https://ml.wikipedia.org/wiki?curid=264950" title="ഇരുതലൻ മണ്ണൂലി">
ഇരുതലൻ മണ്ണൂലി

കാഴ്ചയിൽ പെരുമ്പാമ്പുകളോടും അണലികളോടും സാദൃശ്യമുള്ള വിഷമില്ലാത്ത ഒരിനം പാമ്പാണ് മണ്ണൂലി (ശാസ്ത്രീയനാമം: "Gongylophis conicus"). ചുവന്ന മണ്ണൂലി‎, മണ്ണുതീനിപ്പാമ്പ്, മണ്ണുണ്ണിപ്പാമ്പ്, മണ്ഡലിപ്പാമ്പ്, ഇന്ത്യൻ സാൻഡ് ബോ, ഇന്ത്യ റെഡ് ബോ, ബ്രൗൺ സാൻഡ് ബോ എന്നീ പേരുകളിലും ഇവ അറിയപ്പെടുന്നു. മണ്ണിനടിയിൽ കൂടുതൽ സമയം വസിക്കുന്നതിനാലാണ് ഇവ മണ്ണൂലി എന്നറിയപ്പെടുന്നത്. ഇന്ത്യ, നേപ്പാൾ, പാകിസ്താൻ, ശ്രീലങ്ക എന്നിവിടങ്ങളിൽ ഇവ കാണപ്പെടുന്നു. പ്രസവിക്കുന്ന ഇനം പാമ്പുകളാണ് മണ്ണൂലികൾ. 
ഒരു പ്രസവത്തിൽ പതിനാലുകുട്ടികൾവരെ ഉണ്ടാകുന്നു.ചെറിയ ഇനം എലികളേയും,ചിലപ്പോൾ ചെറിയ പാമ്പുകളേയും ഭക്ഷിക്കാറുണ്ട്.


</doc>
<doc id="264953" url="https://ml.wikipedia.org/wiki?curid=264953" title="നീലമുഖി കടൽവാത്ത">
നീലമുഖി കടൽവാത്ത

പസഫിക്, ഇന്ത്യൻ, അറ്റ്‌ലാന്റിക് മഹാസമുദ്രങ്ങളിൽ കണ്ടുവരുന്ന ഒരിനം വാത്തയാണ് നീലമുഖി കടൽവാത്ത. പ്രജനനത്തിനും വിശ്രമത്തിനും മാത്രമേ ഇവ തീരപ്രദേശങ്ങളിലേക്കെത്താറുള്ളൂ. മഞ്ഞ കണ്ണുകളും നീണ്ടുകൂർത്ത കൊക്കുകളുമാണ് ഇതിന്റെ പ്രത്യേകത. കാലിനും കഴുത്തിനു താഴെയും നീലനിറമുണ്ട്. ഒറ്റനോട്ടത്തിൽ മുഖംമൂടിവെച്ചപോലെ തോന്നും. ചിറകിനടിയിൽ കറുത്ത നിറമാണ്. മറ്റു ഭാഗങ്ങൾ വെള്ളനിറവും. കാലുകളിലെ വിരലുകൾ തമ്മിൽ ചർമ്മംകൊണ്ട് ബന്ധിച്ചിരിക്കുന്നതിനാൽ വെള്ളത്തിൽ നീന്താനും ഇവയ്ക്കു കഴിയും. ഉൾക്കടലിലെ ചൂടുവെള്ളത്തിൽ കഴിയാനാണ് ഇവയ്ക്ക് താല്പര്യം. ചിറകുകൾ നീട്ടിപ്പിടിച്ചാൽ 86 സെന്റിമീറ്റർ വരെ വലിപ്പം വരാം . 


</doc>
<doc id="264957" url="https://ml.wikipedia.org/wiki?curid=264957" title="ശേഷഗിരിപ്രഭു">
ശേഷഗിരിപ്രഭു

മലയാളത്തിലെ പ്രമുഖ വ്യാകരണപണ്ഡിതരിൽ ഒരാളാണു് ശേഷഗിരി പ്രഭു എന്നറിയപ്പെടുന്ന മാധവ ശേഷഗിരി പ്രഭു. കൊങ്കണിയായിരുന്നു അദ്ദേഹത്തിന്റെ മാതൃഭാഷയെങ്കിലും മലയാളഭാഷയിലും വ്യാകരണത്തിലും അദ്ദേഹം അതീവ തത്പരനായിരുന്നു. 'വ്യാകരണമിത്രം' എന്ന മലയാളവ്യാകരണ ഗ്രന്ഥം അദ്ദേഹമാണു് രചിച്ചതു്. വ്യാകരണപഠനം കുട്ടികൾക്ക് ലളിതമായി പറഞ്ഞുകൊടുക്കാനും മനസ്സിലാക്കാനും ഉതകുന്ന തരത്തിൽ പുസ്തകങ്ങൾ രചിച്ചു എന്നതാണ് ശേഷഗിരി പ്രഭുവിന്റെ മേന്മ.




</doc>
<doc id="264959" url="https://ml.wikipedia.org/wiki?curid=264959" title="വ്യാകരണമിത്രം">
വ്യാകരണമിത്രം

ശേഷഗിരിപ്രഭു രചിച്ചു് 1904ൽ കോഴിക്കോട് നിന്നും പ്രസിദ്ധീകരിച്ച മലയാള വ്യാകരണഗ്രന്ഥമാണു് വ്യാകരണമിത്രം.


</doc>
<doc id="264962" url="https://ml.wikipedia.org/wiki?curid=264962" title="ജോസഫ് പുളിന്താനത്ത്">
ജോസഫ് പുളിന്താനത്ത്

കൊക്‌ബൊറോക് ഭാഷയിലെ ഒരു ചലച്ചിത്ര സംവിധായകനാണു് മലയാളിയായ ഫാദർ ജോസഫ് പുളിന്താനത്ത്. 2008-ലെ ഔദ്യോഗികേതര ഭാഷയിലുള്ള മികച്ച ഫീച്ചർ ഫിലിമിനുള്ള ദേശീയ അവാർഡ് കരസ്ഥമാക്കിയ 'യാർങ്' അദ്ദേഹമാണു് സംവിധാനം ചെയ്തതു്. ത്രിപുരയിലേക്ക് ആദ്യമായി ലഭിച്ച ദേശീയ ചലച്ചിത്ര പുരസ്കാമായിരുന്നു അതു്.


</doc>
<doc id="264973" url="https://ml.wikipedia.org/wiki?curid=264973" title="കെ. ഗോദവർമ്മ">
കെ. ഗോദവർമ്മ

ഭാഷാശാസ്ത്രജ്ഞനും സംസ്കൃതപണ്ഡിതനുമായിരുന്നു ഡോ. കെ. ഗോദവർമ്മ(1902-1959) കേരള ഭാഷാ വിജ്ഞാനീയത്തിന്റെ രചയിതാവാണ് . എ. ആർ രാജരാജവർമ്മയുടെ മകളായ സാവിത്രിയെയാണ് അദ്ദേഹം വിവാഹം കഴിച്ചത്, സ്വാതന്ത്ര്യസമര സേനാനിയും കേന്ദ്രമന്ത്രിയുമായിരുന്ന ജി. രവീന്ദ്രവർമ്മ പുത്രനായിരുന്നു.

1902 ജനുവരി 12-ന് കിളിമാനൂർ കൊട്ടാരത്തിൽ രോഹിണിത്തമ്പുരാട്ടിയുടേയും വൈക്കം വടയാർവേല മാങ്കോൽ ഇല്ലത്ത് പരമേശ്വരൻ നമ്പൂതിരിയുടേയും മകനായി ജനിച്ചു. 1923-ൽ മദിരാശി പ്രസിഡൻസി കോളേജിൽനിന്നും സംസ്കൃതം എം. എ പാസായി 1924-ൽ തിരുവനന്തപുരം ആർട്സ് കോളേജിൽ മലയാളം ലക്ചർ ആയി ജോലിയിൽ പ്രവേശിച്ചു.





</doc>
<doc id="264977" url="https://ml.wikipedia.org/wiki?curid=264977" title="ഡേഞ്ചർ ബിസ്കറ്റ്">
ഡേഞ്ചർ ബിസ്കറ്റ്

ജയമാരുതി പിക്ചേഴ്സിനുവേണ്ടി ടി.ഇ. വാസുദേവൻ നിർമിച്ച മലയാളചലച്ചിത്രമാണ് ഡേഞ്ചർ ബിസ്കറ്റ്. അസ്സോസിയേറ്റഡ് പിക്ചേഴ്സ് വിതരണം ചെയ്ത "ഡേഞ്ചർ ബിസ്കറ്റ്" 1969 നവംബർ 22-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="264980" url="https://ml.wikipedia.org/wiki?curid=264980" title="ജോസഫ് പീറ്റ്">
ജോസഫ് പീറ്റ്

ബെഞ്ചമിൻ ബെയ്‌ലിയുടെ സമകാലീനായിരുന്ന സി.എം.എസ്. മിഷണറിയും മലയാള ഭാഷാപണ്ഡിതനുമായിരുന്നു, ജോസഫ് പീറ്റ് ()(1801 ഫെബ്രുവരി 1 -1865 ഓഗസ്റ്റ് 11). മലയാളഭാഷാ വ്യാകരണ സംബന്ധിയായി അദ്ദേഹം രചിച്ച 'A Grammar of the Malayalim Language' എന്ന ഗ്രന്ഥം 1841ൽ കോട്ടയം സി.എം.എസ്. പ്രസ്സിൽ നിന്നും അച്ചടിച്ചു പ്രസിദ്ധീകരിച്ചു.

ബെഞ്ചമിൻ പീറ്റിന്റെയും എലിസബത്ത് ലാഫോണ്ടിന്റെയും മകനായി 1801 ഫെബ്രുവരി 1-ന് ലണ്ടനിലെ സ്പിറ്റൽഫീൽഡിൽ ജനിച്ചു. 1792 മേയ് 27-നാണ് ബെഞ്ചമിൻ എലിസബത്തിനെ വിവാഹം കഴിച്ചത്. 1884 ഫെബ്രുവരി 22-ന് സ്പെയിൽഫീൽഡിലെ ദേവാലയത്തിൽ വെച്ച് ജ്ഞാനസ്നാനം സ്വീകരിച്ചു.

ഇദ്ദേഹം മൂന്ന് തവണ വിവാഹിതനായിരുന്നു. ഒന്നും രണ്ടും ഭാര്യമാർ നേരത്തെ തന്നെ മരണമടഞ്ഞിരുന്നു. മാവേലിക്കര പീറ്റ് മെമ്മെറിയൽ ട്രെയിനിങ് കോളേജിനു ഇദ്ദേഹത്തിന്റെ നാമമാണ് നൽകിയിരിക്കുന്നത്.

1865 ഓഗസ്റ്റ് 11 ജോസഫ് പീറ്റ് അന്തരിച്ചു. 63-ആം വയസ്സിൽ അന്തരിച്ച ജോസഫിന്റെ മരണകാരണം രേഖപ്പെടുത്തപ്പെട്ടിട്ടില്ല. ഓഗസ്റ്റ് 12-ന് മാവേലിക്കരയിലെ ക്രൈസ്റ്റ് ചർച്ചിൽ ഇദ്ദേഹത്തെ സംസ്കരിച്ചു.



</doc>
<doc id="264982" url="https://ml.wikipedia.org/wiki?curid=264982" title="സഫാരി ടിവി">
സഫാരി ടിവി

മലയാളഭാഷയിൽ പ്രക്ഷേപണം ചെയ്യുന്ന ഒരു ഇന്ത്യൻ ടെലിവിഷൻ ചാനലാണ് സഫാരി ടിവി. മലയാളത്തിലെ പുതിയ ചാനലായി സഫാരി ടി വി കേരളപ്പിറവി ദിനമായ നവംബർ ഒന്നിന് (2013) പ്രക്ഷേപണം ആരംഭിച്ചു. ലേബർ ഇന്ത്യ പബ്ലിക്കെഷൻസുമായി ചേർന്ന് സഫാരി മൾട്ടി മീഡിയ എന്ന കമ്പനിയാണ് ചാനൽ ആരംഭിച്ചിരിക്കുന്നത്. പ്രശസ്ത ദൃശ്യയാത്രാവിവരണ പരിപാടിയായ സഞ്ചാരത്തിന്റെ സംവിധായകനും നിർമ്മാതാവും, ലേബർ ഇന്ത്യ എം ഡി യുമായ സന്തോഷ്‌ ജോർജ് കുളങ്ങരയാണ് സഫാരി ചാനലിന്റെ മാനേജിംഗ് ഡയറക്ടർ. സഞ്ചാരത്തിലൂടെ വേറിട്ട ദൃശ്യാനുഭവം പകർന്നു തന്ന സന്തോഷ്‌ ജോർജ് കുളങ്ങര മലയാളിയായ ആദ്യ ബഹിരാകാശ വിനോദസഞ്ചാരി കൂടിയാണ്. മലയാളത്തിലെയും ഇന്ത്യയിലെയും ആദ്യത്തെ യാത്രാചാനലാണ് സഫാരി ടിവി.

ലേബർ ഇന്ത്യ സംരംഭത്തിന്റെ ഉടമസ്ഥതയിലുള്ള ചാനലാണ് സഫാരി ടിവി. 70ലധികം രാജ്യങ്ങളിൽ സഞ്ചരിച്ചിട്ടുള്ള സന്തോഷ് ജോർജ്ജ് കുളങ്ങരയാണ് ഈ ചാനലിന്റെ സ്ഥാപകരിൽ പ്രമുഖൻ.




</doc>
<doc id="264983" url="https://ml.wikipedia.org/wiki?curid=264983" title="കേരളത്തിൽ നിന്നുള്ള പാർലമെന്റംഗങ്ങളുടെ പട്ടിക">
കേരളത്തിൽ നിന്നുള്ള പാർലമെന്റംഗങ്ങളുടെ പട്ടിക

നിലവിൽ ഇന്ത്യൻ പാർലമെന്റിൽ കേരളത്തെ പ്രതിനിധീകരിച്ച് 20 ലോക്സഭാംഗങ്ങളും 9 രാജ്യസഭാംഗങ്ങളുമാണുള്ളത്.

ഇന്ത്യൻ പാർലമെന്റ്റിന്റെ അധോസഭയായ ലോക്സഭയിൽ കേരളത്തെ പ്രതിനിധീകരിച്ച് 20 അംഗങ്ങളുണ്ട് 2014 . 
ഇന്ത്യൻ പാർലമെന്റിന്റെ ഉപരിസഭയായ രാജ്യസഭയിൽ കേരളത്തിൽ നിന്നും 9 അംഗങ്ങളുണ്ട്. 


</doc>
<doc id="264985" url="https://ml.wikipedia.org/wiki?curid=264985" title="കൊക്‌ബൊറോക് ഭാഷ">
കൊക്‌ബൊറോക് ഭാഷ

ത്രിപുരയിലെ തദ്ദേശീയ ജനവിഭാഗത്തിന്റെ ഭാഷയാണു് സിനൊ-തിബത്തൻ ഭാഷാകുടുംബത്തിൽ ഉൾപ്പെടുന്ന കൊക്‌ബോറോക്. ത്രിപുരയിലെ രണ്ടു് ഔദ്യോഗികഭാഷകളിലൊന്നായ കൊക്‌ബൊറോക്കിന് ലിപിയില്ല. ബംഗാളിയാണു് ത്രിപുരയിലെ മറ്റൊരു ഔദ്യോഗികഭാഷ.

കൊക്‌ബോറോക് ഭാഷയിൽ നിലവിൽ മൂന്നു പ്രസിദ്ധീകരണങ്ങൾ മാത്രമാണുള്ളതു്. മലയാളിയായ ഫാദർ ജോസഫ് പുളിന്താനത്തിന്റെ നേതൃത്വത്തിൽ കത്തോലിക്ക മിഷണറിമാർ പ്രസിദ്ധീകരിക്കുന്ന 'എയ്‌തോർമ' എന്ന മാസികയാണ് അതിലൊന്നു്.

എണ്ണൽസംഖ്യകൾ കൊക്‌ബൊറോക് ഭാഷ ഭാഷയിൽ 'ലെഖമുങ്' ആണു്. താഴെപ്പറയുന്ന രീതിയിലാണു് സംഖ്യകളുടെ പേരുകൾ.


</doc>
<doc id="265018" url="https://ml.wikipedia.org/wiki?curid=265018" title="ഷാഹിദ് അസ്മി">
ഷാഹിദ് അസ്മി

പ്രമുഖ അഭിഭാഷകനും മനുഷ്യാവകാശ പ്രവർത്തകനുമായിരുന്നു ഷാഹിദ് അസ്മി. ഭീകരവാദ കേസുകളിൽപ്പെട്ട നിരപരാധികൾക്കായായിരുന്നു ഷാഹിദ് അസ്മി പ്രധാനമായും കോടതിയിൽ വാദിച്ചിരുന്നത്. മുംബൈ 26/11 ഭീകരാക്രമണക്കേസിൽ തടവിലായിരുന്ന ഫഹീം അൻസാരിക്കുവേണ്ടി ഷാഹിദ് അസ്മി വാദിച്ചത് ദേശീയ ശ്രദ്ധയാകർഷിച്ചിരുന്നു. പിന്നീട് തെളിവുകളുടെ അഭാവത്താൽ കോടതി അൻസാരിയെ വെറുതെ വിട്ടു. 14ആം വയസ്സിൽ അസ്മി 1992ലെ മുംബൈ കലാപങ്ങളുടെ പേരിൽ പോലീസ് പിടിയിലായി. പിന്നീട് പാക്കധീന കാശ്മീരിൽ തീവ്രവാദി പരീശീലന ക്യാമ്പിൽ അസ്മി എത്തിച്ചേർന്നു. എന്നാൽ അവിടുന്ന് അസ്മി തിരിച്ചെത്തിയത് തീവ്രവാദ വിരുദ്ധനായിട്ടായിരുന്നു. പിന്നീട് ടാഡ നിയമം വഴി അസ്മി അറസ്റ്റിലായി. രാജ്യദ്രോഹക്കുറ്റത്തിന് തിഹാർ ജയിലിൽ 7 വർഷം കഴിഞ്ഞു. പിന്നീട് അസ്മി ഈ കേസിൽ മോചിതനായി. ജയിലിൽ വെച്ച് പഠനം ആരംഭിച്ച അസ്മി പിന്നീട് 2003ൽ ക്രിമിനൽ അഭിഭാഷകനായി മാറി. തീവ്രവാദ കുറ്റം ആരോപിക്കപ്പെട്ടവർക്കു വേണ്ടി ഷാഹിദ് അസ്മി വാദിച്ചു. 2002ലെ പോട്ട നിയമം പിന്നീട് റദ്ദാക്കി. 32ആം വയസ്സിൽ, 2010 ഫെബ്രുവരി 11ന് മുബൈ കുർളയിലെ സ്വന്തം ഓഫീസിൽ വെച്ച് 3 അക്രമികൾ അസ്മിയെ കൊലപ്പെടുത്തി.

മുംബൈയിലെ ഗോവന്ദിയിൽ നിന്നുള്ള സമാജ്‌വാദി പാർട്ടി എംഎൽഎയായ അബു അസിം അസ്മിയുടെ അനന്തരവൻ കൂടിയാണ് ഷാഹിദ് അസ്മി. 2013ൽ പുറത്തിറങ്ങിയ ഷാഹിദ് എന്ന ഹിന്ദി ചലച്ചിത്രം ഷാഹിദ് അസ്മിയുടെ ജീവചരിത്രമാണ്.

ഹൻസൽ മെഹ്ത സംവിധാനം ചെയ്ത് അനുരാഗ് കശ്യപ് നിർമ്മിച്ച് 2013 ഒക്റ്റോബറിൽ പുറത്തിറങ്ങിയ ഷാഹിദ് എന്ന ചലച്ചിത്രം ഷാഹിദ് അസ്മിയുടെ ജീവിതത്തെ അടിസ്ഥാനമാക്കി എടുത്തതായിരുന്നു. രാജ് കുമാർ റാവുവാണ് ഈ ചിത്രത്തിൽ ഷാഹിദ് അസ്മിയായി വേഷമിട്ടത്. 2012 ടൊറന്റോ ഇന്റർനാഷണൽ ഫിലിം ഫെസ്റ്റിവലിലാണ് ഈ ചിത്രം ആദ്യമായി പ്രദർശിപ്പിച്ചത്. പിന്നീട് 2013 ഒക്റ്റോബർ 18ന് ഈ ചിത്രം ഇന്ത്യയിൽ പൊതു പ്രദർശനത്തിനെത്തി. ഈ ചിത്രത്തിൽ അസ്മിയുടെ മുഖത്ത് എതിരാളികൾ കരിതേക്കുന്ന ഒരു രംഗമുണ്ട്. എന്നാൽ ഈ രംഗം സംവിധായകൻ തന്റെ സ്വന്തം ജീവിതത്തിൽ നിന്നാണ് ചലച്ചിത്രത്തിലേക്ക് ചേർത്തത്. അതുപോലെ ചിത്രം നാടകീയമാക്കി മാറ്റാൻ അസ്മിയുടെ കേസുകൾ എല്ലാം ചേർത്ത് ഒരൊറ്റ കേസാക്കിയാണ് ചിത്രത്തിൽ ഉൾപ്പെടുത്തിയിരിക്കുന്നത്.


</doc>
<doc id="265032" url="https://ml.wikipedia.org/wiki?curid=265032" title="നികിത തുക്രാൽ">
നികിത തുക്രാൽ

ഒരു ദക്ഷിണേന്ത്യൻ ചലച്ചിത്ര അഭിനേത്രിയും മോഡലുമാണ് നികിത തുക്രാൽ (ജനനം: 1981 ജൂലൈ 6). നികിത പ്രധാനമായും കന്നഡ, തമിഴ്, തെലുങ്ക്, മലയാളം ഭാഷകളിലെ ചലച്ചിത്രങ്ങളിലാണ് അഭിനയിച്ചിട്ടുള്ളത്. സരോജ എന്ന തമിഴ് ചലച്ചിത്രത്തിലെ നികിതയുടെ ഐറ്റം നമ്പർ വളരെ പ്രശസ്തമായിരുന്നു. 2002ൽ ഹായ് എന്ന തെലുഗു ചിത്രത്തിലൂടെയാണ് നികിത ചലച്ചിത്ര അഭിനയരംഗത്തേക്ക് കടന്നു വന്നത്.

മുംബൈയിലെ ഒരു പഞ്ചാബി കുടുംബത്തിലാണ് നികിത ജനിച്ചത്. കിഷിൻചന്ദ് ചെല്ലാറം കോളേജിൽ നിന്ന് നികിത ഇക്കണോമിക്സിൽ എം.എയെടുത്തു. നിർമ്മാതാവ് ഡി. രാമനായിഡുവാണ് നികിതക്ക് അഭിനയിക്കാൻ ആദ്യമായി അവസരം നൽകുന്നത്. പിന്നീട് രാമനായിഡുവിന്റെ ഹായ് എന്ന കന്നഡ ചലച്ചിത്രത്തിൽ നികിത അഭിനയിച്ചു.

2011 സെപ്റ്റംബറിൽ കന്നഡ ഫിലിം പ്രൊഡ്യൂസേഴ്സ് അസോസിയേഷൻ (കെഎഫ്പിഎ) നികിതക്ക് മൂന്നു വർഷത്തെ വിലക്ക് ഏർപ്പെടുത്തിയിരുന്നു. നടൻ ദർശനുമായി നികിതക്ക് ബന്ധമുണ്ടെന്ന് ആരോപിച്ച് ദർശന്റെ ഭാര്യ നൽകിയ പരാതിയിലായിരുന്നു നടപടി. എന്നാൽ ഈ ആരോപണത്തെ നികിത എതിർക്കുകയും തെളിവ് ആവശ്യപ്പെടുകയും ചെയ്തു. പിന്നീട് രക്തസമ്മർദ്ദം കുറഞ്ഞതിനെ തുടർന്ന് ആശുപത്രിയിലായ നികിതക്ക് വേണ്ടി സഹപ്രവർത്തകർ പ്രചാരണം നടത്തി. ഇതിനെ തുടർന്ന് 5 ദിവസത്തിനു ശേഷം കെഎഫ്പിഎ വിലക്ക് നീക്കി.



</doc>
<doc id="265044" url="https://ml.wikipedia.org/wiki?curid=265044" title="ഹെൻറി">
ഹെൻറി

ഹെൻറി എന്ന പേരിലുള്ള താളുകൾ:



</doc>
<doc id="265054" url="https://ml.wikipedia.org/wiki?curid=265054" title="ജന്മഭൂമി">
ജന്മഭൂമി

രൂപരേഖാ ഫിലിംസിനു വേണ്ടി ജോൺ ശങ്കരമംഗലം നിർമിച്ച മലയാളചലച്ചിത്രമാണ് ജന്മഭൂമി.ഡിന്നി ഫിലിംസ് വിതരണം ചെയ്ത ഈ ചിത്രം 1969 ഫെബ്രുവരി 20-ന് കേരളത്തിൽ പ്രദർശിപ്പിച്ചു തുടങ്ങി.




</doc>
<doc id="265071" url="https://ml.wikipedia.org/wiki?curid=265071" title="യൂണിറ്റി (ഗെയിം എഞ്ചിൻ)">
യൂണിറ്റി (ഗെയിം എഞ്ചിൻ)

യൂണിറ്റി ടെൿനോളജീസ് എന്ന സ്ഥാപനം വികസിപ്പിച്ച, ഏകീകൃത നിർമ്മാണോപാധി (I.D.E) കൂടി അടങ്ങിയ, പ്ലാറ്റ്‌ഫോമുകൾക്കതീതമായി പ്രവർത്തിയ്ക്കുന്ന ഒരു ഗെയിം എൻജിൻ സോഫ്‌റ്റ്‌വെയറാണ് യൂണിറ്റി. വെബ് പ്ലഗിനുകൾ, ഡെസ്‌ൿടോപ്പ് പ്ലാറ്റ്‌ഫോമുകൾ, മൊബൈൽ ഉപകരണങ്ങൾ എന്നിവയ്ക്കായി കളികൾ വികസിപ്പിയ്ക്കാൻ ഇത് ഉപയോഗിയ്ക്കുന്നു. ഓ.എസ്.എക്സ് പ്ലാറ്റ്‌ഫോമിനു വേണ്ടി കളികൾ വികസിപ്പിയ്ക്കാനുള്ള ഉപകരണം എന്ന 2005-ലെ നിലയിൽ നിന്ന് വിവിധ പ്ലാറ്റ്‌ഫോമുകളെ പിന്തുണയ്ക്കുന്ന ഗെയിം എൻജിനായി ഇത് വളർന്നു കഴിഞ്ഞു.



</doc>
<doc id="265078" url="https://ml.wikipedia.org/wiki?curid=265078" title="ദ ഗോഡ് ഡെല്യൂഷൻ">
ദ ഗോഡ് ഡെല്യൂഷൻ

ശ്രീ റിച്ചാർഡ് ഡോക്കിൻസ് എഴുതിയ ഒരു മതവിമർശന പുസ്തകമാണ് ദി ഗോഡ് ഡെലൂഷൻ. ഈ പുസ്തകം ആദ്യമായി പ്രസിദ്ധീകരിച്ചത് ഇംഗ്ലീഷ് വർഷം രണ്ടായിരത്തി ആറിലാണ്. ഈ പുസ്തകത്തിൽ മനുഷ്യന്റെ പോലെ വ്യക്തിത്വമുള്ള ഒരു വ്യക്തിദൈവം എന്ന സങ്കൽപ്പം വെറുമൊരു മിഥ്യാബോധത്തിൽ അധിഷ്ടിതമായ വിശ്വാസമാണെന്ന് ലേഖകൻ സമർത്ഥിക്കുന്നു. 


</doc>
<doc id="265091" url="https://ml.wikipedia.org/wiki?curid=265091" title="കണ്ണൂർ ഡീലക്സ്">
കണ്ണൂർ ഡീലക്സ്

ജയമാരുതി പിക്ചേഴ്സിന്റെ ബാനറിൽ ടി.ഇ. വാസുദേവൻ നിർമിച്ച മലയാളചലച്ചിത്രമാണ് കണ്ണൂർ ഡീലക്സ്. അസ്സോസിയേറ്റഡ് പിക്ചേഴ്സ് വിതരണം ചെയ്ത കണ്ണൂർ ഡീലക്സ് 1969 മേയ് 16-ന് കേരളത്തിൽ പ്രദർശനം തുടങ്ങി.



</doc>
<doc id="265099" url="https://ml.wikipedia.org/wiki?curid=265099" title="സീസർ ഫെഡറിച്ചി">
സീസർ ഫെഡറിച്ചി

പൗരസ്ത്യ ദേശങ്ങളിൽ 1563 മുതൽ 1581 വരെ പര്യടനം നടത്തിയിട്ടുള്ള ഒരു ഇറ്റാലിയൻ സഞ്ചാരിയാണ് സീസർ ഫെഡറിച്ചി.(c. 1530 - 1600/1603). വെനീസിൽ ജനിച്ച ഫെഡറിച്ചി 1563 ലാണ് ഭാരതത്തിലെത്തിയത്. ഏഷ്യൻ ദ്വീപുകളിലും,തെക്കൻ തീരങ്ങളിലും അദ്ദേഹം 18 വർഷത്തോളം വ്യാപാരത്തിനും സഞ്ചാരത്തിനുമായി ചിലവഴിയ്ക്കുകയുണ്ടായി.
തകർന്നടിഞ്ഞ വിജയനഗര സാമ്രാജ്യത്തെക്കുറിച്ചുള്ള ഫെഡറിച്ചിയുടെ വിവരണം ഹ്രസ്വമെങ്കിലും ശ്രദ്ധേയമാണ്.
കേരളത്തിലുമെത്തിയ ഫെഡറിച്ചി കൊടുങ്ങല്ലൂർ, കൊച്ചി, കണ്ണൂർ എന്നീസ്ഥലങ്ങൾ സന്ദർശിച്ചു. വ്യാപാരത്തിനു പേരുകേട്ട സ്ഥലമാണ് കേരളം എന്നു സൂചിപ്പിക്കുന്നതിനോടൊപ്പം ജനങ്ങളുടെ വെറ്റില ചവയ്ക്കുന്ന സ്വഭാവത്തെപ്പറ്റിയും ഫെഡറിച്ചി പരാമർശിയ്ക്കുന്നുണ്ട്.


</doc>
<doc id="265110" url="https://ml.wikipedia.org/wiki?curid=265110" title="കേരളത്തിലെ പർവ്വതങ്ങളുടെ പട്ടിക">
കേരളത്തിലെ പർവ്വതങ്ങളുടെ പട്ടിക

ഇന്ത്യൻ സംസ്ഥാനമായ കേരളത്തിലെ പർവ്വതങ്ങളുടെയും പർവ്വതനിരകളുടെയും പട്ടികയാണിത്. പർവ്വതങ്ങളുടെ ഉയരം അടിയിലാണ് കൊടുത്തിരിക്കുന്നത്.


</doc>
<doc id="265111" url="https://ml.wikipedia.org/wiki?curid=265111" title="ഇന്ത്യയിലെ പർവ്വതങ്ങളുടെ പട്ടിക">
ഇന്ത്യയിലെ പർവ്വതങ്ങളുടെ പട്ടിക

ഇന്ത്യയിലെ പർവ്വതങ്ങളുടെയും പർവ്വതനിരകളുടെയും പട്ടികയാണിത്.





</doc>
<doc id="265113" url="https://ml.wikipedia.org/wiki?curid=265113" title="പെറോ ഡ കോവിള">
പെറോ ഡ കോവിള

വാസ്കോ ഡ ഗാമക്കും മുമ്പ് കേരളത്തിലെത്തിയ പോർത്തുഗീസ് നയതന്ത്രജ്ഞനൂം ഭാഷാപണ്ഡിതനുമാണ്‌ പെറോ എന്നറിയപ്പെടുന്ന പെഡ്രോ ഡ കോവിള(പോർട്ടുഗീസ് ഉച്ചാരണം:(c. 1460 –മ:1526നു ശേഷം).. ജലമാർഗ്ഗം ഭാരതത്തിലെത്തുന്ന ആദ്യത്തെ യൂറോപ്പുകാരൻ എന്ന ബഹുമതി വാസ്കോ ഡ ഗാമ ക്കാണെങ്കിലും അതിനുള്ള വഴിതുറന്നത് കോവിളയും ഡയസുമാണ്‌. ഭാരതത്തേയും കേരളത്തേയും കുറിച്ചുള്ള കോവിളയുടെ വിവരണങ്ങൾ ആണ്‌ പിന്നീടുള്ള നാവികശ്രമങ്ങൾക്ക് ആക്കം കൂട്ടിയത് കുരുമുളക് വ്യാപാരത്തിന്റെ കുത്തക പിടിച്ചടക്കാനായി നിയോഗിക്കപ്പെട്ട നിരവധി കപ്പൽ സഞ്ചാരികളുടെ ചരിത്രമാണ്‌ പിന്നീട് നമുക്ക് ലഭിക്കുന്നത്. 1487 മേയ് 7 നാണ് പൈവയും, കോവീല്യയും യാത്രപുറപ്പെടുന്നത്.

യൂറോപ്പിലെ ഏറ്റവും അത്യാവശ്യമുള്ള ഒരു സുഗന്ധവ്യഞ്ജനമായിരുന്നു കുരുമുളക്. സമ്പദ് വ്യ്വസ്ഥതന്നെ അതിനെ ആശ്രയിച്ചായിരുന്നു വികസിച്ചുകൊണ്ടിരുന്നത്. അത് സുലഭമായി ലഭിക്കുന്ന സ്ഥലമാകട്ടെ കേരളവും. കുരുമുളകു മാത്രമല്ല, ഏലം, ഇഞ്ചി, കറുവാപട്ട, ജാതിക്ക തുടങ്ങി മറ്റനവധി സുഗന്ധദ്രവ്യങ്ങളും വൈഡൂര്യം, മരതകം തുടങ്ങി വിലയേറിയ വസ്തുക്കളുടെയും വ്യാപാരം കേരളത്തിലെ തുറമുഖങ്ങളിൽ നടന്നിരുന്നു എന്ന് യൂറോപ്യന്മാർക്ക് അറിയാമായിരുന്നു. ഇതെല്ലാം ആദ്യം അവർക്ക് ലഭിച്ചിരുന്നത് പേർഷ്യയിലേയും തുർക്കിയിലേയും അറബി വ്യാപാരികളിൽ നിന്നായിരുന്നു. ഇവർ ഇന്ത്യയിൽ നിന്ന് ഗ്രീക്കുകാരുടെ കാലം മുതൽക്കേ വ്യാപാരം നടത്തിയിരുന്നു. ഇടനിലക്കാരായ അവർ കുത്തക കൈയാളുന്നതിന്റെ ഫലമായി ഭീമമായ ലാഭം വ്യാപാരത്തിൽ ഈടാക്കിയിരുന്നു. ജിബ്രാൾട്ടർ കടലിടുക്കിലൂടേയായിരുന്നു യവനർ വന്നിരുന്നത് എങ്കിലും ഇത് കടൽകൊള്ളക്കാരുടെ ശല്യം നിമിത്തം അത്ര സുരക്ഷിതമല്ലാത്ത ഒരു പാതയായിരുന്നു. മറ്റൊരു ജലപാത നിലവിൽ ഉണ്ടായിരുന്നു എന്ന് എല്ലാവർക്കും ഊഹവുമുണ്ടായിരുന്നു. 
ഇന്ത്യയിലേയ്ക്ക് ഒരു പുതിയ വ്യാപാരമാർഗ്ഗം കണ്ടുപിടിക്കുകയും അതു വഴി വ്യാപാരബന്ധം വിപുലീകരിക്കുകയും സുഗന്ധദ്രവ്യങ്ങളുടെ കുത്തക പിടിക്കുക വഴി യൂറോപ്പിലെ വലിയ ശക്തിയായി മാറാനും വേണ്ടി പോർട്ടുഗലിലെ അന്നത്തെ രാജാവായ മാനുവൽ കിഴക്കൻ പ്രദേശങ്ങളിലേയ്ക്ക് ഗാമയെ പ്രത്യേകമായി നിയോഗിക്കുകയായിരുന്നു. ആദ്യകാലങ്ങളിൽ തികച്ചും വ്യാപാരം മാത്രമായിരുന്നു പോർട്ടുഗീസുകാരുടെ ലക്ഷ്യം എന്നാൽ പിന്നീട് ഇവിടത്തെ അഭ്യന്തരകാര്യങ്ങളിൽ ഇടപെടാനും മതപരിവർത്തനത്തിനും അവർ ശ്രമിച്ചു. പോപ്പിന് ലോകരാജ്യങ്ങളുടെ മേലെല്ലാം അധികാരമുണ്ടെന്നും പോപ്പിനെ തിരഞ്ഞെടുത്തിരുന്ന അവർക്ക് ഇത്തരം കാര്യങ്ങളിൽ അധികാരം ഉണ്ടെന്നുമായിരുന്നു അവരുടെ വിചാരം. 

കപ്പലോട്ടക്കാരനായ ഹെൻറി രാജകുമാരൻ എന്നപേരിൽ ലോകപ്രസിദ്ധനായ ഡ്യൂക്ക് ഡോം ഹെൻറിയുടെ സാഹസിക ജീവിതം ആ നാട്ടിലെ നാവികസഞ്ചാരങ്ങൾക്കും കണ്ടുപിടുത്തങ്ങൾക്കും അടങ്ങാത്ത പ്രചോദനം നൽകി. ലിസ്ബൺ നഗരത്തിൽ അദ്ദേഹം നാവിക പരിശീലനകേന്ദ്രം സ്ഥാപിച്ചു. അതുവഴി നാവികവി പോർത്തുഗലിൽ സ്വീകാര്യമാക്കി. 

നാവിക പ്രവർത്തനങ്ങൾക്കു പിന്നിൽ മതപരമായ ഒരു ഘടകംകൂടി ഉണ്ടായിരുന്നു. പ്രെസ്റ്റർ ജോൺ എന്നപേരിൽ ശക്തനായ ഒരു ക്രീസ്തീയ രാജാവ് ഇന്ത്യ] യിലോ ചൈന യിലോ അബീസീനിയയിലോ ഉണ്ടെന്നോ എന്നുള്ള ശക്തമായ വിശ്വാസം പോർത്തുഗീസുകാരിൽ വേരുറച്ചിരുന്നു. ഈ വിശ്വസം അന്വേഷണങ്ങൾക്ക് ത്വരിതമേകി. മദ്ധ്യപൌരസ്ത്യദേശങ്ങൾ ഇസ്ലാമിന്റെ വരുതിയിൽ വന്നതിൽ പരിഭവപ്പെട്ടിരുന്ന യൂറോപ്യൻ രാജാക്കന്മാർക്ക് പ്രെസ്റ്റർ ജോൺ എന്ന രാജാവിനെക്കുറിച്ചുള്ള വാർത്തകൾ സന്തോഷഭരിതമായിരുന്നു. കരമാർഗ്ഗം പ്രെസ്റ്റർ ജോണിന്റെ രാജ്യം കണ്ടുപിടിക്കാനുള്ള ശ്രമങ്ങൾ എന്നിരുന്നാലും പരാജയത്തിൽ കലാശിച്ചുകൊണ്ടിരുന്നു. ഇത് കപ്പൽ മാർഗ്ഗം കൂടുതൽ സ്വീകാര്യമാക്കിത്തീർത്തു.

ക്രി.വ. 1460 ല് പോർത്തുഗലിലെ ബൈയ്റ എന്ന സ്ഥലത്തെ കോവിള എന്ന പ്രവിശ്യയിൽ ജനിച്ചു. ചെറുപ്പം മുതലേ വിവിധ ഭാഷകളിൽ പ്രാവീണ്യം നേടി. വിജ്ഞാന കുതുകിയും ധൈര്യശാലിയുമായിരുന്നു അദ്ദേഹം. ആദ്യകലാത്ത് അയൽ രാജ്യമായ കാസ്റ്റൈലിലെ സെവില്ലേയിലെ പ്രഭുവിൻറെ കീഴിൽ ജോലി നോക്കിയിരുന്നു. എന്നാൽ പിന്നീട് പോർത്തുഗലും കാസ്റ്റൈലും തമ്മിൽ യുദ്ധമുണ്ടായപ്പോൾ അദ്ദേഹം മാതൃരാജ്യത്തേക്ക് തിരിച്ചു വന്നു. ആദ്യം പോർട്ടുഗൽ രാജാവായ ജോൺ രണ്ടാമൻറെ അനന്തരഗാമിയായ അ‍ഫോൺസോ അഞ്ചാമൻറെ പരിചാരകനായും പിന്നീട് അംഗരക്ഷകനായും സ്ഥാനം നേടി.

ആയിടക്കാണ് ഡോം ഹെൻ‌റിയുടെ പര്യടനത്തിലെ അംഗങ്ങൾക്ക് അറബി പരിജ്ഞാനത്തിൻറെ പേരിൽ ഉണ്ടായ ബുദ്ധിമുട്ടുകൾ ജോൺ രണ്ടാമന് മനസ്സിലായത്. ഡോം ഹെൻ‌റി ഇതിനിടക്ക് മരണപ്പെടുകയും ചെയ്തു. അറബി അറിയാവുന്നവർക്കായുള്ള അന്വേഷണം കോവിളയിലും അഫോൺസോ ഡ പൈവയിലും എത്തി നിന്നു. പിന്നീട് അധികം താമസമുണ്ടാവാതെ രണ്ടു പേരേയും ജോൺ II തന്റെ അടുത്ത ദൗത്യത്തിനായി തിരഞ്ഞെടുത്തു. 

1487 മേയ് 7 ന്‌ കോവിളയും പൈവയും ലിസ്ബണിലെ സന്താരേമിൽ നിന്ന് പുറപ്പെട്ടു. വിപുലമായ സജ്ജീകരണങ്ങളോടു കൂടി ഖജനാവിൽ നിന്ന് വളരെയധികം പണവുമായായിരുന്നു യാത്ര. മുൻ‌ഗാമികളായ ഏതാനും കപ്പൽ യാത്രികരുടേയും സഞ്ചാരികളുടേയും നിർമ്മിതിയായ ഭൂപടമായിരുന്നു സഹായത്തിന്‌. കുതിരപ്പുറത്ത് ആദ്യം ബാർസലോണയിലേക്കും പിന്നീട് നേപ്പിൾസിലേക്കും യാത്രചെയ്തു. നേപ്പിൾസിൽ നിന്ന് ഒരു കച്ചവടക്കപ്പലിൽ കയറി അലക്സാണ്ഡ്രിയയിൽ എത്തിച്ചേർന്നു. അവിടെ ഏതാനും മാസം താമസിച്ച് വ്യാപാരികളുമായി ബന്ധപ്പെടാൻ ശ്രമിച്ചു. എന്നാൽ പനി ബധിച്ചതുമൂലം ഏതാനും ആഴ്ചകൾ അവർക്ക് നഷ്ടമായി. അറബികളുടെ വേഷം സ്വീകരിച്ച് അലക്സാണ്ഡ്രിയയിൽ നിന്നും ചരക്കുകളും വാങ്ങി അവർ കെയ്റോ ലക്ഷ്യമാക്കി പുറപ്പെട്ടു. കെയ്റോ അന്ന് പാശ്ചാത്യപൗരസ്ത്യവ്യാപാരത്തിന്റെ കേന്ദ്ര സമ്മേളന വേദിയായിരുന്നു. അറബികൾ കിഴക്കുനിന്ന് വാങ്ങീയിരുന്ന ചരക്കുകൾ യൂറോപ്യൻ വിപണിയിലെത്തിക്കാനായി വെനീഷ്യന്മാർക്ക് വിറ്റിരുന്നത് ഇവിടെ വച്ചാണ്‌. 

കിഴക്കൻ രാജ്യങ്ങളിലേക്ക് ചരക്കുമായി പോയിക്കൊണ്ടിരുന്ന ഒരു വ്യാപരസംഘത്തിനൊപ്പം ഇരുവരും തന്ത്രപൂർ‌വ്വം ചേർന്ന് യാത്ര തിരിച്ചു. ഏഡനിലേക്ക് പോവുയായിരുന്ന സംഘത്തിനൊപ്പം അവര് ചെങ്കടലിനടുത്തുള്ള ടാർ എന്ന സ്ഥലം വരെ യാത്ര ചെയ്തു. അവിടെ വച്ച് കോഴിക്കോട് നിന്നുള്ള വ്യാപരികളെ കണ്ടു മുട്ടിയതാണ് കാരണം. ഭാരതത്തില്ലെ പ്രമുഖമായ തുറമുഖമായ കോഴിക്കോടിനെ കുറിച്ചും മലബാറിന്റെ സമ്പദ് സമൃദ്ധിയെക്കുറിച്ചുമുള്ള വിവരണങ്ങൾ അവരുടെ മനസ്സ് കുളിർപ്പിച്ചു. ഇവിടെ വച്ച് പൈവ പ്രെസ്റ്റർ ജോണിനെത്തേടി എത്യോപിയയിലേക്കും കുവിള കുരുമുളകിനായി ഇന്ത്യയിലേക്കും തിരിച്ചു. മടക്ക യാത്രയിൽ കെയ്റോയിൽ വച്ച് സന്ധിക്കാമെന്നായിരുന്നു അവരുടെ തീരുമാനം.
അരബികളുടെ വേഷവും ഭാഷയും ആചാരങ്ങളും കൈമുതല്ലാക്കിയ കുവിളക്ക് അവരുമായി നല്ലപോലെ ഇഴുകിച്ചേരുവാനും നല്ല പെരുമാറ്റത്തിലൂടെ അവരുടെയെല്ലാം ആദരവ് പിടിച്ചുപറ്റാനും സാധിച്ചു. അറബികൾക്ക് അദ്ദേഹം ആരാണ്‌ എന്ന യാഥാർത്ഥ്യം തിരിച്ചറിയാനായതേ ഇല്ല. മലബാറിലേക്കുള്ള കപ്പലുകളിലൊന്നിൽ അദ്ദേഹം സ്ഥാനം പിടിച്ചു. താമസിയാതെ കപ്പലുകൾ മലബാർ തീരത്ത് എത്തിച്ചേർന്നു. വാസ്കോ ഡ ഗാമക്ക് ഏകദേശം ഒരു ദശാബ്ദം മുന്ന് 1488 ൽ അദ്ദേഹം കേരളത്തിലെ കണ്ണൂരിൽ എത്തിച്ചേർന്നു. 

കേരളത്തിലെ ഫലപുഷ്ടിയും കേരളീയ തുറമുഖങ്ങളിലെ വ്യാപാര സാധ്യതയും അദ്ദേഹത്തെ ആശ്ചര്യം കൊള്ളിച്ചു. സംഭരണശാലകളിലെ ചാക്കുകണക്കിന്‌ കുരുമുളക് കണ്ട് അദ്ദേഹം അത്ഭുതം കൊണ്ടു. കുറച്ചുകാലം കണ്ണൂരിൽ താമസിച്ച് പരിതഃസ്ഥിതിയേയും വ്യാപാരത്തേയും കുറിച്ച് പഠിച്ച ശേഷം അദ്ദേഹം കോഴിക്കോട് എത്തിച്ചേർന്നു.

അദ്ദേഹം കോഴിക്കോട് ചുറ്റിനടന്ന് കാണുകയും പുതുമയുളവാക്കുന്നവ രേഖപ്പെടുത്തുകയും ചെയ്തു. ഓലമേഞ്ഞ വീടുകളും കടൽക്കരയിലെ തെങ്ങും അദ്ദേഹത്തിൽ അത്ഭുതം വളർത്തി. ആൺ പെൺ ഭേദമില്ലാതെ ജനങ്ങൾ അർദ്ധനഗ്നരായ വേഷം ധരിക്കുന്നതും അദ്ദേഹത്തിൽ ജിജ്ഞാസ ഉണർത്തി. കോഴിക്കോട് നഗരത്തെ അദ്ദേഹം വർണ്ണിച്ചത് ഇങ്ങനെയാണ്‌ 
ആവശ്യമഅയ എല്ലാ വിവരങ്ങളും രേഖപ്പെടുത്തി ലക്ഷ്യം നിറവേറ്റിയ ശേഷം അദ്ദേഹം ജന്മനാട്ടിലേക്ക് തിരിച്ചു. ഗോവയിലേക്ക് പോവുകയും അവിടെ നിന്ന് ഓർമുസ്സിലേക്ക് യാത്രതിരിക്കുകയും ചെയ്തു. ഓർമുസ്സിൽ നിന്ന് അദ്ദേഹം ആഫ്രിക്കയുടെ കിഴക്കേ തിരത്തുള്ള സെയിലാ തുറമുഖത്തെത്തി. അവിടെ കുറേനാൾ ചുറ്റി സഞ്ചരിച്ച് വിവരങ്ങൾ ശേഖരിച്ചു.

കുവിള പറഞ്ഞുറപ്പിച്ച തിയ്യതിക്കു തന്നെ കെയ്റോവിൽ തിരിച്ചെത്തി. അതിനുള്ളിൽ അദ്ദേഹം യൂറോപ്യന്മാരെ സംബന്ധിച്ചിടത്തോളം വിപ്ലവകരമായ കണ്ടുപിടുത്തം നടത്തിക്കഴിഞ്ഞിരുന്നു. ആഫ്രിക്കൻ വൻ‌കരയെചചുറ്റി ഇന്ത്യയിലേത്താമെന്നും അതുവഴി ഇടനിലക്കാരായ വെനീഷ്യന്മാരെയും അറബികളേയുമൊഴിവാക്കാമെന്നുമായിരുന്നു ആ കണ്ടുപിടുത്തം. കെയ്റോവിലെത്തിയ കോവിളക്ക് പ്രെസ്റ്റർ ജോണിനെ അന്വേഷിച്ച് പോയ പൈവയെ കണ്ടെത്താനായില്ല. കുറേ നാൾ അവിടെ താമസിച്ച അദ്ദേഹത്തിന്‌ പേർഷ്യയിലേക്ക് പോവുകയായിരുന്ന ഒരു സംഘം വ്യാപരികൾ പറഞ്ഞ് പൈവയുടെ ചരമ വിവരം അറിയാനായി. എന്നാൽ വാർത്ത കേട്ട ശേഷം പോർത്തുഗലലേക്ക് മടങ്ങാൻ അദ്ദേഹം താല്പര്യപ്പെട്ടില്ല. മറിച്ച് തൻറെ സഹയാത്രികൻറെ ദൗത്യം നിറവേറ്റാനായി എത്യോപിയയിലേക്ക് പോവാനാണ്‌ അദ്ദേഹം ആഗ്രഹിച്ചത്. അതനുസരിച്ച് അദ്ദേഹം എത്യോപ്യയിലേക്ക് പോയി. 

അന്നുവരെ കണ്ടതും അറിഞ്ഞതുമായ സകല വിവരങ്ങളും അദ്ദേഹം കുറിപ്പുകളായി സൂക്ഷിച്ചിരുന്നു. ആഫ്രിക്കയുടെ കിഴക്കേ തീരത്ത് നിന്ന് കോഴിക്കോട്ട് വരെ എത്താനുള്ള വിശദമായ വിവരങ്ങൾ അതിലടങ്ങിയിരുന്നു. എത്യോപിയയിൽ വച്ച് അദ്ദേഹം തങ്ങൾക്കായി ജോൺ രണ്ടാമൻ അയച്ച ദൂതരായ റാബ്ബി, ജോസഫ് എന്നിവരെ കാണുകയും അവർ വഴി തന്റെ കുറിപ്പുകളും നിർദ്ദേശങ്ങളും കെയ്റോവിൽ നിന്ന് ജോസഫ് വഴി പോർത്തുഗലിലേക്കയക്കുകയും ചെയ്തു. ഇതിനിടക്ക് ബർത്തലോമിയോ ഡയസ് എന്ന നാവികൻ പ്രത്യാശാ മുനമ്പ് കണ്ടെത്തി പോർത്തുലിൽ തിരിച്ചെത്തിയിരുന്നു. ഡയറിക്കുറിപ്പുകൾ കൂടി കൈവന്നതോടെ ജോൺ രണ്ടാമനന്റെ അഹ്ലാദം അളവറ്റതായിരുന്നു. ആഫ്രിക്കയുടെ പടിഞ്ഞാറേ തീരത്തുകൂടെ സഞ്ചരിച്ചാൽ ഒരു മുനമ്പ് കാണാനാകുമെന്നും അവിടെ നിന്ന് ചന്ദ്രന്റെ തുരുത്തിലെയാൽ (മഡഗാസ്കർ)കുരുമുളകിന്റെ നാട്ടിലേക്കുള്ള സഞ്ചാരികളെ കണ്ടെത്താമെന്നു അദ്ദേഹം വിശദമായി പ്രതിപാദിച്ചിരുന്നു. ഈ ഡയറിക്കുറിപ്പുകളും ബർത്തലോമിയോയുടെ നാവിക പര്യടനത്തിൽ നിന്നു ലഭിച്ച അനുഭവവും പുതിയ ഒരു നാവിക വ്യൂഹത്തെ ഇന്ത്യയിലേക്ക് കപ്പൽ മാർഗ്ഗം അയക്കുവാൻ പോർത്തുഗൽ രാജാവിന്‌ പ്രചോദനമാവുകയും ചെയ്തു.

ജോസഫിനെ പോർത്തുഗലിലേക്കയച്ച ശേഷം കോവിള റബ്ബിയോടൊപ്പം വീണ്ടും ഏഡൻ ഹോർമുസ് എന്നിവിടങ്ങളിലേക്ക് പോയി. പ്രെസ്റ്റർ ജോൺ രാജാവിനെ കണ്ടെത്തുകയായിരുന്നു അദ്ദേഹത്തിന്റെ ലക്ഷ്യം. ഹോർമുസിൽ വച്ച് റബ്ബിയും അദ്ദേഹത്തെ വിട്ടു പിരിഞ്ഞു. കോവിള പിന്നീട് ജിദ്ദ, വഴി മെക്ക മദീന എന്നിവടങ്ങളിലെത്തുകയും അവിടെ നിന്ന് സിനായ് മലനിരകൾ വഴി ടോർ, ചെങ്കടൽ എന്നീ സ്ഥലങ്ങളിലൂടെ അബിസീനിയയിലെത്തി പ്രെസ്റ്റർ ജോൺ എന്ന് അവർ വിശ്വസിച്ചിരുന്ന രാജാവിനെ ക്ണ്ടെത്തുകയും ചെയ്തു. അത് എത്യോപിയയിലെ എസ്കന്ദർ ചക്രവർത്തിയായിരുന്നു. യൂറൊപ്യന്മാർ കരുതിയിരുന്ന പ്രെസ്റ്റർ ജോൺ എന്ന രാജാവ് അദ്ദേഹം തന്നെയാണ്‌ എന്ന് കോവിള വിശ്വസിച്ചു. എസ്കന്ദർ ചക്രവർത്തി യുറോപ്പിൽ നിന്നെത്തിയ കോവിളയെ വളരെ ആർഭാഗപൂര്‌വാം സ്വീകരിച്ച് എല്ലാ അതിഥിസത്കാരങ്ങളും സൗകര്യങ്ങളും നൽകി. കോവിള പോർട്ടുഗീസ് രാജാവിന്റെ അധികാരപത്രം ചക്രവർത്തിക്ക് കൈമാറി. ബഹുഭാഷാപണ്ഡിതനും ധീരനും നയതന്ത്രപ്രതിഭയുമായ കോവിളക്ക് തിരിച്ച് പോകാനുള്ള അനുമതി എസ്കന്ദർ നൽകിയില്ല. ഉന്നത സ്ഥാനമാനങ്ങൾ നൽകി അദ്ദേഹത്തെ രാജ്യത്തടവുകാരനാക്കിത്തീർത്തു. പിന്നീട് 1520 ൽ പോർത്തുഗീസ് നയതന്ത്രപ്രതിനിധികൾ റൊഡ്രിഗോ ഡ ലിമായുടെ നേതൃത്വത്തിൽ എത്യോപ്യയിലെത്തിയപ്പോൾ കോവിള സന്തോഷം കൊണ്ട് പൊട്ടിക്കരഞ്ഞു എന്നാണ്‌ ആ സംഘത്തിലുണ്ടായ ഫാ. അൽ‌വാരസ് രേഖപ്പെടുത്തിയിരിക്കുന്നത്. പോർത്തുഗൽ വിട്ടിട്ട് ഏകദേശം നാല്പതു വർഷവും എത്യോപ്യയിൽ 30 വർഷവും അദ്ദേഹം പിന്നിട്ടിരുന്നു. അന്നുവരെ ക്രിസ്ത്യാനികളും മുസ്ലീങ്ങളും പൗരസ്ത്യരും ഉപയോഗിച്ചിരുന്ന എല്ലാ ഭാഷകളും അദ്ദേഹം വശത്താക്കിയതഅയും അൽ‌വാരസ് വിവരിക്കുന്നുണ്ട്. ഡ ലിമായുടെ പോർത്തുഗീസ് നയതന്ത്രകാര്യാലയത്തിൽ പിന്നീട് ഒരു ദ്വിഭാഷിയായി അദ്ദേഹം മരിക്കുന്നതുവരെ എത്യോപിയയിൽ കഴിച്ചു കൂട്ടി.

1527ൽ തന്റെ 77 ആമത്തെ വയസ്സിൽ കുവിള അന്തരിച്ചു.





</doc>
<doc id="265116" url="https://ml.wikipedia.org/wiki?curid=265116" title="ഇന്ത്യയിലെ രാഷ്ട്രീയകക്ഷികളുടെ പട്ടിക">
ഇന്ത്യയിലെ രാഷ്ട്രീയകക്ഷികളുടെ പട്ടിക

ഇന്ത്യയിൽ ബഹുപാർട്ടി രാഷ്ട്രീയ വ്യവസ്ഥയാണ് നിലവിലുള്ളത്. തെരെഞ്ഞെടുപ്പുകളിൽ മത്സരിക്കാൻ രാഷ്ട്രീയ പാർട്ടികൾക്ക് തെരെഞ്ഞെടുപ്പ് കമ്മീഷനിൽ രജിസ്റ്റർ ചെയ്യേണ്ടതുണ്ട്. നിശ്ചിത വ്യവസ്ഥകൾ പാലിക്കുന്ന പാർട്ടികളെ ദേശീയ പാർട്ടിയായും സംസ്ഥാന പാർട്ടിയായും തെരെഞ്ഞെടുപ്പ് കമ്മീഷൻ അംഗീകാരം നൽകുന്നു. ഈ അംഗീകാരമില്ലാത്ത രജിസ്റ്റർ ചെയ്യപ്പെട്ട പാർട്ടികളും ഇന്ത്യയിൽ ധാരാളമുണ്ട്. അംഗീകാരമുള്ളതും ഇല്ലാത്തതുമായ പാർട്ടികളുടെ പട്ടികയാണിത്.

തെരെഞ്ഞെടുപ്പ് കമ്മീഷനിൽ രജിസ്റ്റർ ചെയ്യേപ്പെട്ട കക്ഷി താഴെകൊടുത്ത നിബന്ധനകളിൽ ഏതെങ്കിലും ഒന്ന് നിറവേറ്റിയാൽ ദേശീയ കക്ഷിയായി അംഗീകരിക്കും
തെരെഞ്ഞെടുപ്പ് കമ്മീഷനിൽ രജിസ്റ്റർ ചെയ്യേപ്പെട്ട കക്ഷി താഴെകൊടുത്ത നിബന്ധനകളിൽ ഏതെങ്കിലും ഒന്ന് നിറവേറ്റിയാൽ സംസ്ഥാന കക്ഷിയായി അംഗീകരിക്കും
1700-ൽ അധികം കക്ഷികൾ തെരെഞ്ഞെടുപ്പ് കമ്മീഷനിൽ രജിസ്റ്റർ ചെyതിട്ടുണ്ട്. അതിൽ ലോകസഭയിലോ സംസ്ഥാന നിയമസഭയിലോ പ്രാധിനിത്യം ഉള്ള കക്ഷികളുടെ പട്ടിക ഇവിടെ ചെർകുന്നു.


</doc>
<doc id="265125" url="https://ml.wikipedia.org/wiki?curid=265125" title="ഹരിഹരൻ ഒന്നാമൻ">
ഹരിഹരൻ ഒന്നാമൻ

ഹരിഹരൻ ഒന്നാമൻ വിജയനഗരസാമ്രാജ്യത്തിന്റെ സ്ഥാപകനാണു് ഹരിഹരൻ ഒന്നാമൻ. 1336ലാണു് അദ്ദേഹം വിജയനഗര സാമ്രാജ്യം സ്ഥാപിതമായതു്.


</doc>
<doc id="265126" url="https://ml.wikipedia.org/wiki?curid=265126" title="ബുക്കരായൻ ഒന്നാമൻ">
ബുക്കരായൻ ഒന്നാമൻ

ബുക്കരായൻ ഒന്നാമൻ വിജയനഗരസാമ്രാജ്യത്തിന്റെ രണ്ടാമത്തെ ചക്രവർത്തിയാണ്. ഇദ്ദേഹം വിജയനഗര സാമ്രാജ്യത്തിന്റെ സ്ഥാപകൻ ഹരിഹരൻ ഒന്നാമന്റെ സഹോദരനായിരുന്നു.


</doc>
<doc id="265147" url="https://ml.wikipedia.org/wiki?curid=265147" title="ചക്കര">
ചക്കര

പന, തെങ്ങു് എന്നീ വൃക്ഷങ്ങങ്ങളിൽ നിന്നും ലഭിക്കുന്ന 'നീര' എന്ന ദ്രാവകം കുറുക്കി ഉണ്ടാക്കുന്ന മധുരമുള്ള ഭക്ഷ്യവസ്തുവാണു് ചക്കര. കരിമ്പനയിൽ നിന്നെടുക്കുന്ന്തിനാൽ 'കരിപ്പെട്ടി' എന്ന പേരിലും ഇതറിയപ്പെടുന്നു. ചായയിലും കാപ്പിയിലും മധുരത്തിനായി ചക്കര ഉപയോഗിക്കുന്നവരുണ്ടു്.


</doc>
<doc id="265154" url="https://ml.wikipedia.org/wiki?curid=265154" title="കേരള വേലൻ മഹാസഭ">
കേരള വേലൻ മഹാസഭ

കേരളത്തിൽ ഈ സമൂഹം ഒരു പേരിലല്ല അറിയപ്പെടുന്നത്. ഉത്തര കേരളത്തിൽ പെരുവണ്ണാൻ, പെരുമണ്ണാൻ, മണ്ണാൻ, വേലൻ, വണ്ണാൻ എന്നും മദ്ധ്യ കേരളത്തിൽ മണ്ണാൻ, പതിയാൻ, ചാക്കമർ, വേലൻ, വർണ്ണവർ, തച്ചർ എന്നും തെക്കൻ കേരളത്തിൽ വണ്ണാൻ, തണ്ടാൻ എന്നും അറിയപ്പെടുന്നു. പാരമ്പര്യമായി അലക്ക്, തെങ്ങുകയറി തേങ്ങായിടൽ, ചാക്കുതുന്നൽ, കുടകെട്ട്, തോറ്റംപാട്ട്, ബാലചികിത്സ, ചായം പൂശൽ, കൃഷി, കിടക്ക-തലയണ നിർമ്മാണം, ഇത്യാദി തൊഴിലുകളും ചെണ്ട, ഉടുക്ക്, നന്തുണി എന്നീ വാദ്യങ്ങൾ കൈകാര്യം ചെയ്തിരുന്നവരും ആയിരുന്നു. മദ്ധ്യ-ദക്ഷിണ കേരളത്തിൽ വേലപണിക്കൻ (ചുണ്ണാമ്പു വേലൻ) എന്നു കൂടി അറിയപ്പെടുന്ന വേലന്മാർ ഭഗവതി പാട്ടും ഭഗവതി തോറ്റവും വേലൻ തുള്ളൽ, വേലൻ പ്രവൃത്തി എന്നിവയും അനുഷ്ടാനമായി ചെയ്തിരുന്നു. ചിലർ ദുർമന്ത്ര വാദികളും പിശാചുനൃത്തക്കാരും മന്ത്രവാദബാധ ഒഴിപ്പിക്കൽകാരും ഇതിനോടുവിൽ കോഴിവെട്ട്, ആഭിചാരക്രിയ എന്നിവ നടത്തുന്നവരും ആയിരുന്നു. ചണ്ഡൻ, മുണ്ഡൻ,ഘണ്ഠാകർണ്ണൻ, കരിങ്കുട്ടി, ചാത്തൻ, കാരണവന്മാർ എന്നിത്യാദികളുടെ വെച്ചാരാധനയും നടത്തിയിരുന്നു. 

തിരുവിതാംകൂർ ശ്രീമൂലം തിരുനാൾ മഹാരാജാവ് ഭരിച്ചു കൊണ്ടിരുന്ന 1888 മുതൽ 1924 വരെയുള്ള കാലഘട്ടം. നമ്മുടെ സമൂഹം തികച്ചും അപരിഷ്കൃതരും അടിമകളും അസ്പ്രുശ്യരും ആയിരുന്നു. തെങ്ങുകയറ്റ തൊഴിൽ ഇക്കൂട്ടരുടെ കുത്തകയായിരുന്നു, അദ്ധ്വാനം കൂടുതലുള്ള തൊഴിലായതിനാൽ വളരെ ചെറുപ്പത്തിൽ തന്നെ ഇക്കൂട്ടർ ശരീരത്തിനു ആയാസം കിട്ടാൻ കള്ള് ഒരൗഷധമെന്ന നിലയിൽ കഴിക്കുവാൻ തുടങ്ങുമായിരുന്നു. അക്കാരണം കൊണ്ട് മിക്കവാറും വീട്ടുചെലവ് കഴിയുന്നത് സ്ത്രീകളുടെ അലക്ക്, മാറ്റുകൊടുക്കൽ മുതലായ തൊഴിലിൽ നിന്നാണ്. വിരിഞ്ഞ മാറും മസിലുകൾ ഉറച്ച് കടഞ്ഞെടുത്തതു പോലുള്ള കൈ-കാലുകളുമായി പുരുഷസൌന്ദര്യത്തിൻറെ മൂർത്തിഭാവമായ യുവാക്കൾക്ക് തെങ്ങിൻറെയും കള്ളിൻറെയും കൂടികുഴഞ്ഞ ഒരു പ്രത്യേക ഗന്ധമുണ്ടായിരുന്നു. സ്ത്രീകൾക്കാകട്ടെ ചെറുപ്പത്തിലെ തുടങ്ങിയ കായിക അദ്ധ്വാനം മൂലം ഉറച്ച ശരീരവും ചാണകത്തിൻറെയും ചാരത്തിൻറെയും, കാരത്തിൻറെയും, സോപ്പിൻറെയും കൂടികുഴഞ്ഞ ഒരു പ്രത്യേക ഗന്ധവും ഉണ്ടായിരുന്നു, ഇക്കാരണത്താൽ മറ്റുള്ളവർ (മറ്റ് ആയിത്തജാതിക്കാർ പോലും) ഇവരെ അകറ്റി നിർത്താൻ പ്രത്യകം ശ്രദ്ധിച്ചിരുന്നു. അലക്കിയ തുണികൾ തിര്യെ നൽകുവാനും, മാറ്റു കൊടുക്കുവാനും, അലക്കാനുള്ള തുണികൾ ശേഖരിക്കുവാനും പോകുന്നവഴി വീടുകളിൽ നിന്നും കിട്ടുന്ന എച്ചിൽ ഭക്ഷണം മുഷിഞ്ഞുനാറിയ തുണികളിൽ കെട്ടി കൊണ്ടുവന്നിരുന്നത് ആഘോഷപൂർവ്വം കഴിക്കുകയെന്നതല്ലാതെ വീടുകളിൽ സ്വന്തമായി ഭക്ഷണമുണ്ടാക്കുന്നതപൂർവം. കാരത്തിലും ചാരത്തിലും പുഴുങ്ങിയ തുണികൾ വലിയ അലക്കുകല്ലിൽ ആയാസപൂർവം അലക്കുമ്പോൾ ഉതിരുന്ന വിയർപ്പു തുള്ളികളും മാറുമറക്കാത്ത ശരീരത്തിൽ തെറിച്ചു വീഴുന്ന അഴുക്കും മെഴുക്കും മുലപ്പാലിലൂടെ ആഹരിച്ച് വളരുന്ന ശൈശവം. മദ്ധ്യവയസു തുടങ്ങും മുമ്പേ ഇവർക്കു വയസായി. അദ്ധ്വാനഭാരം കൊണ്ട് വളഞ്ഞ ശരീരവും ജോലിചെയ്യുവാൻ കഴിയാതെയായതു കൊണ്ട് മുൻപ് മാറിനിന്നിരുന്ന അസുഖങ്ങൾ ഓരോന്നായി പിടിപെട്ട് ചുമച്ചും കുരച്ചും വലിച്ചും ഒടുങ്ങാൻ വിധിക്കപ്പെട്ടവർ. പിന്നെ ജീവിക്കുവാൻ കുറെ കുരുട്ടുവിദ്യകൾ. ബാലചികിത്സ, മന്ത്രവാദം, കുടകെട്ട് ഇത്യാദി. ‘വേലൻ മൂത്താൽ വേലികെട്ട് പിന്നെ മന്ത്രവാദം’ കരപ്പുറത്ത് ഇങ്ങനെയൊരു ചൊല്ലുകൂടിയുണ്ട്. 

പുരുഷന്മാര്ക്കും സ്ത്രീകള്ക്കും മുട്ടിനു താഴെ നില്ക്കു ന്ന കുറിയ മുണ്ട് ഉടുക്കാൻ മാത്രമെ അക്കാലത്ത് അനുവാദമുണ്ടായിരുന്നുള്ളൂ. അക്ഷരാ ഭ്യാസമുള്ള വൈദ്യന്മാർ പോലും ദാരിദ്രവും വിനയവും അവകാശമില്ലായ്മയും മൂലം തോൾ മുണ്ട് പോലും ഉപയോഗിച്ചിരുന്നില്ല. മാറ് മറയ്ക്കാൻ അനുമതി കിട്ടിയ ശേഷം മാത്രമാണ് റൌക്ക പോലുള്ള മേൽച്ചട്ട സ്ത്രീകൾ ധരിക്കാൻ തുടങ്ങിയത്. ഞാത്തി തൂക്കിയ കാതിൽ കാതോല, കറുത്ത ചരടിൽ തൂക്കിയ കല്ലുമാല എന്നിവയായിരുന്നു ആഭരണങ്ങൾ. കാലാന്തരത്തിൽ കാശുമാല, കാതിൽപൂ, ആണുങ്ങൾ കല്ലുവച്ച കടുക്കൻ എന്നിവ അണിയുവാൻ തുടങ്ങി. ബാലചികിത്സയ്ക്കും ഓതികൊടുക്കലിനും മറ്റുമായി അത്യാവശ്യം എഴുത്തും വായനയും കാർന്നോന്മാർക്ക് വശമായിരുന്നു. ആയത് ചെറിയ പ്രായത്തിൽ തന്നെ കുഞ്ഞുങ്ങളിലേയ്ക്ക് പകരുന്നതിൽ അവർ ശ്രദ്ധിച്ചിരുന്നു. ഒരുപക്ഷെ ഈ സാക്ഷരതയായിരിക്കണം നമ്മളെ മറ്റ് അവശവിഭാഗങ്ങളിൽ നിന്നും വ്യത്യസ്തരാക്കിയത്. പാരമ്പര്യമായി സിദ്ധിച്ച പാടാനുള്ള കഴിവ് പോലിപ്പിച്ചെടുത്ത് ഭദ്രകാളി ക്ഷേത്രങ്ങളിലെ പാനപ്പാട്ടു തറയിൽ ആചാരാവകാശ ചടങ്ങായി തോറ്റംപാട്ട്, ഭഗവതിപ്പാട്ട് തുടങ്ങിയവയും നടത്തിയിരുന്നു. വടക്കൻ കേരളത്തിൽ പ്രത്യേകിച്ചും മലബാറിൽ തെയ്യവും തിറയും കേട്ടിയാടിയിരുന്നവർക്ക് ദൈവപ്രസാദമുള്ളവരെന്ന നിലയിൽ ചില പരിഗണനകൾ കിട്ടിയിരുന്നു.

വെറ്റിലയിൽ ഇഞ്ചിയും ഉപ്പും വച്ച് ഓതികൊടുത്ത് വയറുനോവുമൂലം വാവിട്ടു കരയുന്ന കുഞ്ഞുങ്ങളെ നൊടിയിടെ സുഖപ്പെടുത്തി വൈദ്യനെന്നു പേരെടുത്ത ഒരുപാടു കാർന്നോന്മാർ ഈ അടുത്ത കാലത്തുപോലും നമ്മുടെ കൂട്ടത്തിൽ ഉണ്ടായിരുന്നു. ഇവർക്ക് സമൂഹത്തിൽ അൽപ്പം മാന്യത കിട്ടിയിരുന്നു. വൈദ്യന്മാർ പ്രതിഫലം പറ്റിയിരുന്നില്ല. അറിഞ്ഞ് ആരെങ്കിലും നൽകുന്നത് വാങ്ങിയിരുന്നു എന്നുമാത്രം. ദാരിദ്ര്യം അവരുടെ കൂടപ്പിറപ്പായിരുന്നു. അവരുടെ കുടുംമ്പത്തിലെ ചില കുട്ടികൾ മലയാളവും സംസ്കൃതവും പഠിച്ചിരുന്നു. ചിലർ സിദ്ധരൂപം, ബാലപ്രബോധനം, ബാലചികിത്സാഗ്രന്ഥം, സഹസ്രയോഗം, അമരകോശം മറ്റും പഠിച്ചു ബാലചികിത്സ തൊഴിലാക്കി. 

ഗോത്രസ്മൃതികളുയർത്തുന്ന ദായക്രമങ്ങുകളായ തിരണ്ടുകുളി, നൂലുകെട്ട്, പുടവകൊട എന്നിവയും കല്യാണം, മരണം, മരണാടിയന്തിരം മുതലായ അവസരങ്ങളിലും ആണ് സമുദായാംഗങ്ങൾ ഒന്നിച്ചു ചേരുന്നത്. കള്ളിൻറെ അതിപ്രസരത്താൽ വാക്കുതർക്കവും അടിപിടിയും, അവസാനം സദ്യ കഴിക്കാതെ ഇറങ്ങിപ്പോയി അടുത്തുള്ള ഷാപ്പിൽ കയറുക എന്നതും ഈ സമുദായത്തിന്റെ മുഖമുദ്രയായിരുന്നു. മൂന്നു ദിവസത്തെ സദ്യയാണ് കല്യാണച്ചടങ്ങുകളുടെ പ്രത്യേകത. മൂന്നാം ദിവസം ഇണങ്ങന് ദക്ഷിണ കൊടുത്തശേഷം പെണ്ണിന് ഒരു പുടവയും തോർത്തും കൊടുത്ത് സദ്യയും കഴിച്ച് പെണ്ണിനേയും കൊണ്ടുപോരും. എന്നാൽ വിവരിച്ചതുപോലെ അത്ര ശാന്തമായി കാര്യങ്ങൾ പര്യവസാനിക്കുമെന്നു വിചാരിക്കണ്ട. ചെറിയ വാക്കുതർക്കത്തിൽ തുടങ്ങി ഉന്തും തള്ളിലുമായി നീണ്ട് അവസാനം അടിപിടിയിലെത്തുകയും നാട്ടുകാർ ഇടപെട്ട് ഒരുവിധം രണ്ടു കൂട്ടരെയും അകറ്റി നിർത്തിയാലും മുറുമുറുത്ത് സദ്യ ബഹിഷ്കരിച്ച്‌ ഒരു കൂട്ടർ ഇറങ്ങിപ്പോകുകയും വീട്ടുകാരുടെ സന്തോഷം ദുഃഖമായി, ദുരന്തമായി മാറുകയും ചെയ്യും. ഇതിനൊക്കെ ഒരു പരിഹാരം വേണമെന്ൻ ഉൽപതിഷ്ണുക്കളായ ചെറുപ്പക്കാർക്ക് തോന്നിത്തുടങ്ങിയിരുന്നു. ഇവരിൽ ചിലരാണ് സമുദായത്തിൻറെ ഉദ്ധാരണത്തിനും സാമൂഹ്യമായ സമത്വത്തിനും വേണ്ടി രംഗത്തിറങ്ങിയത്. തലപ്പുലം ടി. കെ. ഗോവിന്ദൻ, അർത്തുങ്കൽ പി. ആർ. വേലായുധൻ വൈദ്യർ, ചേർത്തല അങ്കൻ വൈദ്യർ എന്നിവർ ഇതിൽ പ്രധാനികളാണ്. 

സമുദായാംഗങ്ങലുടെ ഇപ്രകാരമുള്ള പ്രവൃത്തികളും മദ്യം മൂലമുണ്ടാകുന്ന ആരോഗ്യ പ്രശ്നങ്ങളും അലങ്കോലങ്ങളും കണ്ടു മനസുമടുത്ത് ഇതിനൊരു പരിഹാരമുണ്ടാക്കുന്നതിനായി ഒരു ആലോചനായോഗം ആയിരത്തിഒരുന്നൂറാമാണ്ട് മകരമാസം ഇരുപത്തിഒൻപതാം തീയതി ബുധനാഴ്ച (1925 ഫെബ്രുവരി 11) പകൽ ഒരുമണിക്ക് തലപ്പുലത്ത് വിളിച്ചു ചേർത്തു. 22 പേർ പങ്കെടുത്ത യോഗത്തിൽ ശ്രീ. എം, ആർ. നാരായണൻ വൈദ്യർ അദ്ധ്യക്ഷനായും ശ്രീ.ടി. കെ. ഗോവിന്ദൻ കാര്യദർശിയുമായും ഒരു ഭജനയോഗ സമിതി രൂപീകരിക്കുവാനും എല്ലാ മലയാള മാസം ഒന്നാം തീയതി ഓരോ വീട്ടിൽ വച്ചും ഭജന നടത്തുവാനും അതിനുള്ള ചിലവിനായി ഭജന വരിസംഖ്യ പിരിക്കുവാനും തീരുമാനിച്ചു. ഇങ്ങനെ രണ്ടു മൂന്നു കൊല്ലം കഴിഞ്ഞപ്പോൾ യോഗം രജിസ്റ്റർ ചെയ്യണമെന്ന ആലോചനയായി. ശ്രീ. എം. ആർ. നാരായണൻ വൈദ്യർ എഴുതിയുണ്ടാക്കിയ നീയമാവലി ഭരണങ്ങാനം സബ് രജിസ്ട്രാർ ആഫീസിൽ 52 നമ്പരായി ൧൧൦൨ മേടമാസത്തിൽ (May 1927) “അഖില തിരുവിതാംകൂർ വേലവർ മഹാസഭ” രജിസ്റ്റർ ചെയ്തു.

ഈ കാലഘട്ടത്തിൽ തന്നെ ഏറ്റുമാനൂർ കേന്ദ്രമാക്കി സർവശ്രീ. ടി.എസ്. കൊച്ചുപിള്ള വയല, കോതനല്ലൂർ വി. എൻ. അയ്യപ്പൻ, മാത്തശ്ശേരി വി.ഇ. ഈച്ചരൻ, വയല എസ്. വേലായുധൻ എന്നിവരുടെ നേതൃത്വത്തിൽ “കേരളീയ വേലൻ മഹാസഭ” എന്ന പേരിൽ ഒരു സംഘടന പ്രധാനമായും ഏറ്റുമാനൂർ, കോട്ടയം താലൂക്കുകളിൽ പ്രവർത്തിച്ചു വരുന്നുണ്ടായിരുന്നു. ൧൧൦൩ ചിങ്ങമാസത്തിൽ (Septmber 1927) ശ്രീ. തലപ്പുലം ടി. കെ. ഗോവിന്ദൻറെ ശ്രമഫലമായി രണ്ടു സംഘടനകളും കൂടി യോജിക്കുകയും “സന്മാർഗ്ഗ പോഷിണി സമസ്ത കേരള വേലൻ മഹാസഭ” എന്ന പേരിൽ ഒറ്റ സംഘടനയായി പ്രവർത്തനം തുടങ്ങി. പുതിയ ഭാരവാഹികൾ ശ്രീ. തലപ്പുലം ടി. കെ. ഗോവിന്ദൻ (പ്രസിഡന്റ്), ടി. എസ്. കൊച്ചുപിള്ള വയല (സെക്രട്ടറി), കോതനല്ലൂർ വി. എൻ. അയ്യപ്പൻ (ഖജാൻജി) എന്നിവരായിരുന്നു. സമുദായത്തിൽ നിലനിന്നിരുന്ന അടിമതൊഴിൽ, എച്ചിൽസ്വീകരണം എന്നീ അനാചാരങ്ങൾക്കെതിരെ സഭ ശക്തമായ നടപടികൾ സീകരിക്കുകയും പ്രസ്താവനകൾ വഴി വേണ്ട നിർദ്ദേശങ്ങൾ സമുദായാംഗങ്ങലുടെ ഇടയിൽ പ്രചരിപ്പിച്ചു. എച്ചിൽ സ്വീകരിക്കാഞ്ഞതിന് പൂഞ്ഞാറിൽ ഉണ്ടായ അടിപടി കേസിൽ കോടതിയിൽ പോവുകയും അതോടെ എച്ചിൽ സ്വീകരണം നിർത്തലാക്കുവാനും കഴിഞ്ഞു. സമുദായാംഗങ്ങലുടെ ഇടയിലെ വിവാഹാദി കാര്യങ്ങൾക്ക് അടുക്കും ചിട്ടയും ഉണ്ടാക്കുവാൻ വിവാഹ പത്രിക, വിവാഹ രജിസ്റ്റർ തുടങ്ങിയ റിക്കാർഡുകളും വിവാഹം, മരണം, പേരിടൽ, ചോറൂണ് എന്നിത്യാദി ചടങ്ങുകൾ നടത്തിന്നതിനു വേണ്ട പൂജ കർമ്മാദികളുടെ വിവരങ്ങൾ അടങ്ങുന്ന കൈപ്പുസ്തകവും ശാഖായോഗങ്ങളിൽ ഏർപ്പെടുത്തി.
മലയാള വർഷം ൧൧൦൭ (1931) ആയപ്പോഴേയ്ക്കും “സന്മാർഗ്ഗ പോഷിണി സമസ്ത കേരള വേലൻ മഹാസഭ” ഏറണാകുളം ജില്ലയിൽ ആലുവ, മൂവാറ്റുപുഴ പ്രദേശങ്ങളിലേയ്ക്കുകൂടി വ്യാപിച്ചു. ആലുവ ഗോപാലൻ ശാസ്ത്രികൾ, കെ. ശങ്കരൻ വൈദ്യൻ, വി. കെ. പപ്പൻ എന്നിവർ സമുദായരംഗത്തിറങ്ങി പ്രവർത്തിക്കുവാൻ തുടങ്ങി. നമ്മുടെ സമുദായങ്ങളെ അന്ൻ പട്ടിക ജാതിയിലൊ പിന്നോക്ക ജാതിയിലൊ പെടുത്തിയിരുന്നില്ല. ആയതിനാൽ അപൂർവമായുള്ള സർക്കാർ സ്കൂളുകളിൽ ഫീസുകൊടുത്തുവേണം പഠിക്കാൻ. അക്കാരണത്താൽ നമ്മുടെ ഇടയിൽ സ്കൂൾ വിദ്യാഭ്യാസം സിദ്ധിച്ചവർ നന്നെ കുറവായിരുന്നു. മഹാസഭയുടെ പ്രാരംഭ കാലം മുതൽ തന്നെ സൌജന്യ വിദ്യാഭ്യാസത്തിനായി അനേകം നിവേദനങ്ങൾ അധികാരികൾ മുൻപാകെ സമർപ്പിച്ചുകൊണ്ടിരുന്നു. 

“സന്മാർഗ്ഗ പോഷിണി സമസ്ത കേരള വേലൻ മഹാസഭ”യ്ക്കു വേണ്ടി ശ്രീ. തലപ്പുലം ടി. കെ. ഗോവിന്ദൻ ൧൧൦൯ ചിങ്ങം ൯ ന് (24-8-1933) രാവിലെ 10 മണിക്ക് കവടിയാർ കൊട്ടാരത്തിൽ എത്തി അന്നത്തെ തിരുവിതാംകൂർ മഹാരാജാവ് ശ്രീ. ചിത്തിര തിരുനാൾ ബാലരാമവർമ്മ മഹാരാജാവിനെ മുഖം കാണിക്കുകയുണ്ടായി. സാഷ്ടാംഗ പ്രണാമത്തിനുശേഷം മംഗള പത്രവും സമുദായാംഗങ്ങലുടെ ദയനീയ സ്ഥിതി വിവരിക്കുന്ന ശ്രീ. ടി. എസ്. കൊച്ചുപിള്ള വേലവർ രചിച്ച ‘അവശവിലാപം’ എന്ന കാവ്യത്തിലെ ശ്ലോകങ്ങൾ പട്ടിൽ ഗിൽറ്റ് അക്ഷരങ്ങളാൽ ആലേഖനം ചെയ്തതും അടിയറ വച്ചു. അതിലെ ഏതാനും വരികൾ ചുവടെ ചേർക്കുന്നു.

“വിദ്യയ്കില്ല വശം വിഭോ 
അവശരിൽ ഫീസാദി സൌജന്യ-
മന്നാദ്യം തൊട്ടഥമൂല ഭൂപമഹിതൻ 
കൽപ്പിച്ചു കാട്ടിച്ചതോ, 
വേദ്യം ചെയ് വതു പുസ്തകങ്ങൾ 
വില കൂടീട്ടു വാങ്ങാവതോ? - 
വേദ്യാധീശർ ചിലർക്ക് കൃപയില്ല 
പോറ്റേണമേ തമ്പുരാനേ”

പിറ്റേന്ന് ദിവാൻ സർ. സി. പി. രാമസ്വാമി അയ്യരേയും കണ്ട് മംഗളപത്രവും അവശവിലാപവും ഓരോ പകർപ്പുകൾ സമർപ്പിച്ചു. പക്ഷെ അവശവിലാപം വിലാപമായി തന്നെ അവശേഷിച്ചു. എങ്കിലും വേലവാദി അവശസമുദായക്കാരുടെ ഒരു മാഗ്നാകാർട്ടയായി മംഗളപത്ര സമർപ്പണവും അവശവിലാപവും ചരിത്രത്തിൽ ഇടം നേടി.

തുടർന്നുള്ള വർഷങ്ങളിൽ ജാതീയമായ അസമത്വങ്ങൾക്കും ദുരവസ്ഥകൾക്കും പരിഹാരം തേടി തിരുവിതാംകൂറിലും കൊച്ചിയിലും വിവിധ സമുദായാംഗങ്ങളുടെ കൂട്ടായ്മകളും വിവിധ പേരുകളിൽ സംഘടനകളും നിലവിൽ വന്നു. അതിൽ പ്രധാനപ്പെട്ടത് എറണാകുളം കലൂർ കേന്ദ്രീകരിച്ച് സ്വാമി ആനന്ദയോഗിയുടെ അദ്ധ്യക്ഷതയിൽ രൂപീകരിച്ച “വേലൻ (മണ്ണാൻ) സമുദായോദ്ധാരണ സംഘം” (പ്രധാന പ്രവർത്തകർ സർവശ്രീ. ഏരൂർ എൻ. കെ. കേളൻ, കെ. കെ. കൊച്ചുണ്ണി കലൂർ, സി. എൻ. കുമാരൻ ഇടപ്പള്ളി, എ. വി. കാർത്ത്യായിനി ടാറ്റാപുരം), “സമസ്ത കൊച്ചി വേലൻ മഹാസഭ”, പള്ളൂരുത്തി, “മണ്ണാൻ പരിഷ്കരണി സഭ”, ചെറായി, “കേരള വേലൻ മണ്ണാൻ സമാജം”, ഞാറക്കൽ, “രുദ്രക്രുപാവലംബിനി ശുദ്ധമണ്ണാൻ സമാജം”, തൃപ്പൂണിത്തുറ, “മുകുന്ദപുരം വേലൻ സമാജം”, ഇരിഞ്ഞാലക്കുട, “പെരുമണ്ണാൻ സംഘം”, തൃശ്ശൂർ, “കേരളീയ വേലൻ സമാജം”, ചേർത്തല-വൈക്കം, “സമസ്ത തിരുവിതാംകൂർ വർണ്ണവ സമാജം”, ചങ്ങനാശ്ശേരി, “പെരുവണ്ണാൻ വേലൻ സമാജം”, മലബാർ എന്നിവയായിരുന്നു.

നവംബർ 12, 1936 (൨൭ തുലാം ൧൧൧൨) ചരിത്ര പ്രസിദ്ധമായ ക്ഷേത്രപ്രവേശന വിളംബരം തിരുവിതാംകൂറിൽ നടപ്പിലായി. അതിൻറെ അനുരണനങ്ങൾ കൊച്ചിയിലും അലയടിച്ചു. വഴിനടക്കുവാനും ക്ഷേത്രത്തിൽ കയറുവാനും സാധിച്ചതോടെ സംഘടിത ശ്രമങ്ങളുടെ വിജയം വീണ്ടും പല പുതിയ സംഘടനകൾ രൂപം കൊള്ളുവാനും പഴയതിന് പുരുജ്ജീവനം കൊടുക്കുവാനും വഴിയൊരുക്കി. ഇതിൽ പ്രധാനം ചേർത്തല ശ്രീ. അങ്കൻ വൈദ്യരുടെ നേതൃത്വത്തിൽ രൂപീകരിച്ച “സമസ്ത കേരള വേലൻ മഹാജന സഭ” (൧൧൧൨) ആയിരുന്നു. ചേർത്തല, വൈക്കം, എറണാകുളം എന്നിവിടങ്ങളിൽ ശക്തിപ്രാപിച്ച “സമസ്ത കേരള വേലൻ മഹാജന സഭ” സർവശ്രീ. സി. എൻ. കുമാരൻ ഇടപ്പള്ളി, എ. വി. കാർത്ത്യായിനി ടാറ്റാപുരം, കൂത്താട്ടുകുളം നീലകണ്ഠൻ, അർത്തുങ്കൽ കെ. ആർ. വേലായുധൻ വൈദ്യർ, കെ. സി. കാട്ടിപ്പറമ്പൻ മുഹമ്മ, കോടന്തുരുത്തു കെ. ഈ. വേലു, എ. വി. കൃഷ്ണശാസ്ത്രി, വിദ്വാൻ കെ. നീലകണ്ഠൻ കോടനാട്, തുടങ്ങി ഒരുപാട് സമുദായ പ്രവർത്തകരെ രംഗത്തുകൊണ്ടു വന്നു. “സമസ്ത കേരള വേലൻ മഹാജന സഭ”യുടെ പ്രവർത്തനഭലമായി അന്ൻ കൊച്ചി രാജാവായിരുന്ന ചൊവ്വരയിൽ തീപ്പെട്ട ശ്രീ രാമവർമ്മ മഹാരാജാവിനും ദിവാൻ സർ ആർ. കെ. ഷണ്മുഖൻ ചെട്ടിയ്ക്കും നിരന്തരമായി നിവേദനങ്ങൾ സമർപ്പിച്ചതിൻറെ ഭലമായി ൧൧൧൫ (1939) ൽ കൊച്ചി രാജ്യത്ത് വേലൻ സമുദായത്തിന് സർക്കാർ സ്കൂളുകളിൽ സൌജന്യ വിദ്യാഭ്യാസം അനുവദിച്ചു. ഈ സൌജന്യ വിദ്യാഭ്യാസം 1949 ൽ തിരുവിതാംകൂർ - കൊച്ചി സംയോജനം വരെ തുടർന്നു.

ഒരേ ഗോത്രവംശത്തിൻറെ ഭാഗവും അലക്ക് മുഖ്യതൊഴിലും ആയ സമുദായങ്ങളെ ഒരു പേരിൽ, ഒരു കുടകീഴിൽ കൊണ്ടുവരുവാൻ ആദ്യശ്രമം തുടങ്ങിവച്ചത് കവിയൂർ ശ്രീ. കെ. കെ. കൊച്ചുകുഞ്ഞ് അവർകളായിരുന്നു. അദ്ദേഹവും ഇരിങ്ങോൾ വി. സി. വേലായുധൻ വൈദ്യർ, പി. അറുമുഖം, എം. കെ. കുട്ടി മുട്ടാർ, സി. കെ. കിട്ടൻ എരുമേലി, എം. അച്യുതൻ എന്നിവരുടെ നേതൃത്വത്തിൽ ൧൧൧൧ ഇടവമാസം ൬ (19 – 5 – 1936) ന് രൂപീകരിച്ച “സമസ്ത തിരുവിതാംകൂർ വർണ്ണവ സമാജം” ഇക്കാര്യത്തിലുള്ള ആദ്യത്തെ കാൽവയ്പ്പായിരുന്നു. സരസകവി മൂലൂർ എസ്. പത്മനാഭ പണിക്കർ അലക്കുതൊഴിൽ ചെയ്യുന്ന ജനവിഭാഗങ്ങൾക്ക് പൊതുനാമമായി സരസമായി നിർദ്ദേശിച്ചതാണ് ‘വർണ്ണവൻ’ എന്ന നാമധേയം. അതുകൊണ്ടായിരിക്കണം ബഹുഭൂരിപക്ഷം സമുദായങ്ങൾക്കും അത് അംഗീകരിക്കുവാൻ കഴിയാതെ പോയത്. “സമസ്ത തിരുവിതാംകൂർ വർണ്ണവ സമാജം” കോട്ടയം മേഖലയിലും, ആലപ്പുഴ-കുട്ടനാട് മേഖലയിലും നല്ല സ്വാധീനം ഉണ്ടാക്കി. സമാജത്തിൻറെ നിർദ്ദേശാനുസാരം ഒരുപാടു കുട്ടികളെ വർണ്ണവൻ എന്ന പുതിയ ജാതിയിൽ സ്കൂൾ റിക്കാർഡുകളിൽ ചേർത്തു. തുടർന്ൻ വർണ്ണവ ജാതി സർക്കാരിനെ കൊണ്ട് അംഗീകരിപ്പിച്ചു. 1940 ലെ തിരുവിതാംകൂർ സ്റ്റേറ്റ് മാനുവലിലും 1941, 1951 എന്നീ വർഷങ്ങളിൽ നടന്ന സെൻസസുകളിലും വർണ്ണവൻ എന്ന പുതിയ ജാതി ഉൾപ്പെടുത്തി. വർണ്ണവ സമൂഹത്തെ പ്രതിനിധീകരിച്ച് കവിയൂർ ശ്രീ. കെ. കെ. കൊച്ചുകുഞ്ഞ് രണ്ടാം ശ്രീമൂലം അസംബ്ലിയിലേയ്ക്ക് (1937 – 1944) നോമിനേറ്റ് ചെയ്യപ്പെട്ടു. ഈ കാലയളവിൽ അദ്ദേഹം ചരിത്ര പ്രസിദ്ധമായ വർണ്ണവ ബില്ല് അവതരിപ്പിച്ചു. തിരുവിതാംകൂറിൽ മണ്ണാൻ, പതിയാൻ, പെരുമണ്ണാൻ, വണ്ണാൻ, പരവൻ, നേര്യൻ, ഏറ്റാളി, വേലൻ എന്നീ സമുദായങ്ങൾ മേലിൽ വർണ്ണവൻ എന്ന പൊതുനാമധേയത്തിൽ അറിയപ്പെടണം എന്ൻ നിഷ്കർഷിക്കുന്ന വർണ്ണവ ബിൽ പൊതുവെ ഈ സമുദായങ്ങളിൽ നിന്ന് അമർഷവും എതിർപ്പും ഉണ്ടാക്കി.

“സന്മാർഗ്ഗ പോഷിണി സമസ്ത കേരള വേലൻ മഹാസഭയും” “സമസ്ത കേരള വേലൻ മഹാജനസഭ”യും യോജിച്ച് വർണ്ണവ ബില്ലിനെതിരായ സമരത്തിൽ അണിചേർന്നു. പൂഞ്ഞാർ രാജാക്കന്മാരുടെ ശുപാർശയിൽ തലപ്പുലം ശ്രീ. ടി. കെ. ഗോവിന്ദനെ 1939ൽ രണ്ടാം ശ്രീമൂലം അസ്സംബ്ലിയിലേയ്ക്ക് നോമിനേറ്റ് ചെയ്യപ്പെടുകയും അദ്ദേഹം ഉണ്ടാക്കിയ തടസവാദങ്ങൾ മൂലം വർണ്ണവബില്ല് തള്ളപ്പെടുകയും ചെയ്തു. വർണ്ണവ ബില്ല് പരാജയപ്പെട്ടെങ്കിലും വർണ്ണവരുടെയും അതിൽ ഉൾപ്പെടുത്തുവാൻ നിർദ്ദേശിക്കപ്പെട്ട സമുദായങ്ങളുടെയും സാമൂഹ്യ, സാമ്പത്തിക, വിദ്യാഭ്യാസപരമായ അവസ്ഥയെക്കുറിച്ച് പഠിക്കുവാൻ അവശസമുദായ കമ്മീഷണറെ ചുമതലപ്പെടുത്തി ഉത്തരവുണ്ടായി. അതിൻപ്രകാരം ൧൧൧൬ ചിങ്ങമാസ(1940 ആഗസ്റ്റ്)ത്തിൽ അവശസമുദായ കമ്മീഷണർ ബോട്ടുമാർഗ്ഗം ചങ്ങനാശ്ശേരി സന്ദർശിച്ചു. ബോട്ട് ജട്ടി മുതൽ അദ്ദേഹത്തെ താലപ്പൊലിയോടെ സ്വീകരിക്കുവാൻ വർണ്ണവസമാജവും മറ്റ് സമുദായ സഭക്കാരും ഉണ്ടായിരുന്നു. വലത്തുവശത്തു വർണ്ണവ സമാജത്തിലെ താലപ്പൊലി എടുത്ത സ്ത്രീകൾ ചട്ടയും കസവുമുണ്ടും കസവുനേര്യതും (ഇരവു വാങ്ങിയതോ, അലക്കുവാൻ കിട്ടിയതോ ആയ) ധരിച്ച് വളരെ കുലീനമായ രീതിയിലും, ഇടതുവശത്ത് വേലൻ, മണ്ണാൻ, പതിയാൻ, വണ്ണാൻ സമുദായാംഗങ്ങളായ സ്ത്രീകൾ സെക്രട്ടറി വയല ടി. എസ്. കൊച്ചുപിള്ളയുടെ പ്രത്യേക നിർദ്ദേശപ്രകാരം ഒറ്റ മുണ്ടുടുത്തും ചുട്ടിതോർത്തുകൊണ്ട് മാറ് മറച്ചും കൊണ്ടാണ് താലപ്പൊലിയേന്തിയത്. ഇതു പ്രത്യേകം ശ്രദ്ധിച്ച അവശസമുദായ കമ്മീഷണരുടെ റിപ്പോർട്ട് പ്രകാരം ൧൧൧൬ കുംഭമാസം ൭ (18-2-1941) ന് തിരുവിതാംകൂറിൽ വേലൻ മണ്ണാൻ പതിയാൻ വണ്ണാൻ സമുദായങ്ങളെ അവശസമുദായ പട്ടികയിൽ പെടുത്തി വിദ്യാഭ്യാസാനുകൂല്യങ്ങൾ പ്രഖ്യാപിച്ചു. വർണ്ണവരെയാകട്ടെ മറ്റു പിന്നോക്ക സമുദായത്തിൽ പെടുത്തിയും ഗവണ്മേന്റ് ഉത്തരവുണ്ടായി.

വർണ്ണവ ബില്ലിനെതിരെ സംഘടിതമായി പോരാടിയ “സന്മാർഗ്ഗ പോഷിണി സമസ്ത കേരള വേലൻ മഹാസഭ (കോട്ടയം) യും” “സമസ്ത കേരള വേലൻ മഹാജനസഭ (ചേർത്തല) യും” മറ്റു സമുദായ നേതാക്കളും യോജിച്ചു പ്രവർത്തിക്കുവാൻ തീരുമാനിക്കുകയും മണ്ണാൻ, വണ്ണാൻ, പെരുമണ്ണാൻ, പതിയാൻ എന്നീ സമുദായങ്ങളെ കൂടി ഉൾകൊള്ളിച്ച് “അഖില തിരുവിതാംകൂർ പെരുമണ്ണാർ വേലവർ മഹാസഭ” എന്ന പേരിൽ ൧൧൨൧ (1946)ൽ 74-)o നമ്പരായി ഒരു ജോയിൻറ് സ്റ്റോക്ക് കമ്പനി ആലപ്പുഴയിൽ രജിസ്റ്റർ ചെയ്തു. ചേർത്തലയിൽ കൂടിയ മഹാസമ്മേളനത്തിൽ വച്ച് തലപ്പുലം ശ്രീ. ടി. കെ. ഗോവിന്ദൻ പ്രസിഡന്ടായും, കല്ലുങ്കൽ ശ്രീ. കുട്ടപ്പൻ ജനറൽ സെക്രട്ടറിയായും, കോടന്തുരുത്തു ശ്രീ. കെ. ഈ. വേലു ഖജാൻജിയായും 22 പേർ അടങ്ങുന്ന ഡയറക്ടർ ബോർഡിനെ തിരഞ്ഞെടുത്തു. ചേർത്തല മുട്ടം ബസാറിൽ ഒരു വാടക കെട്ടിടത്തിൽ ആഫീസ് പ്രവർത്തനങ്ങൾ തുടങ്ങി. 

1949 ജൂലൈ 1 തിരുവിതാംകൂർ - കൊച്ചി സംയോജനം. തിരു-കൊച്ചി സംസ്ഥാനത്ത് ശ്രീ പറവൂർ T. K. നാരായണപിള്ള മന്ത്രിസഭ നിലവിൽ വന്നു. 1950ൽ തിരു-കൊച്ചിയിലെ അവശവിഭാഗ ലിസ്റ്റ് ഗസറ്റിൽ പ്രസിദ്ധപ്പെടുത്തിയപ്പോൾ വേലനു പകരം വേളാനെയാണ് ഉൾപ്പെടുത്തിയത്. രണ്ടു കൂട്ടർക്കും ഇംഗ്ലീഷിൽ ഒരേ സ്പെല്ലിംഗ് ആണല്ലോ. ൧൧൨൫ മേട മാസം ൧൮ -)0 തീയതി (30-4-1950) ചേർത്തലയിൽ നടന്ന ഐതിഹാസിക മഹാസമ്മേളനത്തിൽ വച്ച് വേലനെ വേളാനാക്കി മാറ്റിയ നോട്ടിഫിക്കേഷൻ ഉള്ള ഗസറ്റ് അഖില തിരുവിതാംകൂർ പെരുവണ്ണാർ വേലവർ മഹാസഭ ഖജാൻജി ആയിരുന്ന ശ്രീ. കോടന്തുരുത്തു കെ. ഈ. വേലുവാണ് മന്ത്രിയെ ബോദ്ധ്യപ്പെടുത്തിയത്. തെറ്റുപറ്റിയതാണെന്നും തിരുത്തികൊള്ളാമെന്നും മന്ത്രി വാക്കുതരുകയും തുടർന്ൻ അടുത്ത ഗസറ്റിൽ (8-5-1950) വേലൻ സമുദായത്തെ പട്ടികജാതി ലിസ്റ്റിൽപ്പെടുത്തി എല്ലാ സൌജന്യങ്ങളും അനുവദിച്ചു നോട്ടിഫിക്കേഷൻ വന്നു. അഖില തിരുവിതാംകൂർ പെരുവണ്ണാർ വേലവർ മഹാസഭയുടെ ഏറ്റവും മഹത്തരമായ നേട്ടമായി ഈ സംഭവത്തെ പ്രകീർത്തിക്കുന്നു. കേരള സംസ്ഥാനം രൂപം കൊണ്ടതിനു ശേഷം അഖില തിരുവിതാംകൂർ പെരുവണ്ണാർ വേലവർ മഹാസഭ ‘കേരള പെരുവണ്ണാർ വേലവർ മഹാസഭ’ എന്ന പേർ സ്വീകരിച്ചു. എന്നാൽ സജീവമായി സമുദായരംഗത്തുണ്ടായിരുന്ന മിക്കവരും കാലയവനികയ്കുള്ളിൽ മറഞ്ഞതോടെ പ്രവർത്തന മാന്ദ്യം സംഘടനയെ തളർത്തി. തുടർന്ൻ 1976 വരെ പ്രവർത്തിച്ചെങ്കിലും ഫലപ്രദമായ പ്രവർത്തനങ്ങൾ അസാദ്ധ്യമായ സാഹചര്യത്തിൽ ‘കേരള വേലൻ മഹാസഭ, ചേർത്തല(1974)’യിൽ ലയിച്ചു. 

1974 ജനുവരി മാസത്തിൽ വേലൻ, മണ്ണാൻ, പെരുമണ്ണാൻ, വണ്ണാൻ, പരവൻ, പതിയാൻ, തണ്ടാൻ എന്നീ ജാതികളെ പട്ടികജാതിയിൽ നിന്നും മാറ്റാൻ തീരുമാനിച്ചതായ പത്രവാർത്തകൾവന്നു. ഒറ്റതിരിഞ്ഞ പ്രതിഷേധ സ്വരങ്ങൾ സംസ്ഥാനത്തിൻറെ ചില ഭാഗങ്ങളിൽ നിന്നും ഉണ്ടായി എന്നതൊഴിച്ചാൽ സംഘടിതരൂപത്തിൽ ഒരു മഹാ സമരമായി അത് വികസിച്ചില്ല. അന്ൻ നിലവിലുണ്ടായിരുന്ന പല സമുദായ സംഘടനകളുടേയും പ്രത്യേകിച്ചും ചേർത്തല താലൂക്കിൽ നാമമാത്രമായെങ്കിലും പ്രവർത്തിച്ചിരുന്ന പള്ളൂരുത്തി കേരള വേലൻ മഹാജന സഭയുടെ ശുഷ്കമായ അടിത്തറയുടേയും പൊള്ളയായ നേതൃത്വത്തിന്റെയും പോളിച്ചുകാട്ടലായി ആ സംഭവം.

ചേർത്തലയിൽ നിന്നും നാഷണൽ ഹൈവെ വഴി വടക്കോട്ട് പോകുമ്പോൾ കുത്തിയതോട് ബസ്‌ സ്റ്റോപ്പിനു പടിഞ്ഞാറു മാറി അന്നൊരു ആശാൻ കളരിയുണ്ടായിരുന്നു. കൊച്ചുകുട്ടികൾക്ക് നിലത്തെഴുത്തു മുതൽ പത്താം ക്ലാസ്സുവരെയുള്ള കുട്ടികൾക്ക് ട്യൂഷനും അവിടെ നൽകിപ്പോന്നു. അവിടെ വച്ച് 1974 ജൂലായ് 14ന് ഒരു ആലോചനായോഗം കോടംതുരുത്ത് പഞ്ചായത്ത് ആഫീസ് ജീവനക്കാരനായ ശ്രീ. സി.എൻ. ശങ്കരൻ, തുറവൂർ പറയകാട് കരോട്ട് തങ്കപ്പൻ എന്നിവർ ചേർന്ന് വിളിച്ചു കൂട്ടി. ഈ യോഗത്തിൽ എൻ.വി.ശശിധരൻ, വിജയൻ ചമ്മനാട്, സുകുമാരൻ തച്ചാളൂർ, കരുണാകരൻ കാട്ടിപ്പറമ്പിൽ, സി.വി. ശങ്കരൻകുട്ടി തുടങ്ങി മുപ്പതോളം പേർ പങ്കെടുത്തു. സമുദായ രംഗത്ത് അപ്പോൾ പ്രവർത്തിച്ചു കൊണ്ടിരുന്ന കേരള വേലൻ മഹാജന സഭ പ്രവർത്തകരായ സർവശ്രീ. തിരുനല്ലൂർ വിജയൻ, എ.എസ്.വിശ്വനാഥൻ, എഴുപുന്ന സുകുമാർ എന്നിവർ ജനസഭയുടെ ജനകീയ അടിത്തറ നഷ്ടപ്പെട്ടിരിക്കുകയാണെന്നും അതിൻറെ നേതൃത്വം പള്ളൂരുത്തിയിലുള്ള ചില സവർണ്ണ വേലൻ കുടുംബ കൊക്കസിലകപ്പെട്ടിരിക്കയാനെന്നും ആയതിനാൽ അപ്പോൾ സംജാതമായ ഭീഷണിയെ നേരിടുവാൻ ജനസഭ അപര്യാപ്തമാണെന്നും വിശദീകരിച്ചു. പള്ളൂരുത്തിയ്ക്കു പുറത്തുനിന്നും ആരേയും ജനസഭയുടെ ഭരണസമിതിയിലേയ്ക്ക് എടുക്കാത്തതിനെ ചോദ്യം ചെയ്ത ശ്രീ. എ.എസ്. വിശ്വനാഥനെ ആട്ടി പുത്താക്കുകയായിരുന്നുയെന്ൻ ഹൃദയവേദന യോടെ അദ്ദേഹം പറഞ്ഞു. 

യോഗത്തിൽ അദ്ധ്യക്ഷം വഹിച്ച ശ്രീ. കരോട്ട് തങ്കപ്പനാകട്ടെ ജനസഭയുടെ പള്ളൂരുത്തിക്ക് പുറത്തുനിന്നും ഉയർന്നു വന്നിരുന്ന നേതാക്കളെ അവഹേളിച്ചു പുറത്താക്കുന്ന നയത്തിനെതിരെ ശക്തമായി പ്രതികരിച്ചു. ഭൂരിപക്ഷ മേഖലയായ ചേർത്തല, അമ്പലപുഴ, വൈക്കം താലൂക്കുകളെ അവഗണിക്കുവാനാണ് ജനസഭയുടെ നീക്കമെങ്കിൽ ശക്തമായ തിരിച്ചടിയുണ്ടാകുമെന്ന് ഓർമ്മപ്പെടുത്തി. ജനസഭ നേതൃത്വവുമായി അവസാനഘട്ട ചർച്ചയ്ക്കും ഭാവിപരിപാടികൾ ആസൂത്രണം ചെയ്യുന്നതിനുമായി കരോട്ട് തങ്കപ്പൻ, തിരുനല്ലൂർ വിജയൻ, സി. എൻ. ശങ്കരൻ എന്നിവർ ഉൾപ്പെടെ ഒരു ഏഴംഗ കമ്മിറ്റിയെ ചുമതലപ്പെടുത്തി. ഇതിൻ പ്രകാരം ജനസഭ നേതാക്കളുമായി (എം.കെ. സത്യവാൻ, ഡി. ബി. കേശവൻ, പി.പി.പത്മനാഭൻ, പൂപ്പന കൃഷ്ണൻകുട്ടി എന്നിവരുമായി) ചർച്ച നടത്തിയെങ്കിലും സഭയുടെ താൽപ്പര്യത്തിനുപരി വ്യക്തി വിദ്വേഷം മുന്നിട്ടു നിന്ന ചർച്ചയിൽ തീരുമാനമൊന്നും ഉണ്ടായില്ല. 

തുടർന്ൻ വിപുലമായ സമ്മേളനം വിളിച്ച് ജനഹിതം അറിയാനും എല്ലാവർക്കും ഹിതമെങ്കിൽ ഒരു പുതിയ സഭയ്ക്ക് രൂപം കൊടുക്കുവാനും തീരുമാനിച്ചതിൻ പ്രകാരം 1974 സെപ്റ്റംബർ മാസം 22 -)o തീയതി (൧൧൫൦ കന്നി ൬) പട്ടണക്കാട്ട് വേലൻ പറമ്പിൽ ഒരുക്കിയ പന്തലിൽ വിപുലമായ സമ്മേളനം വിളിച്ചുകൂട്ടി. കരോട്ട് തങ്കപ്പൻ, തിരുനല്ലൂർ വിജയൻ, എൻ.വി.ശശിധരൻ എന്നിവരടങ്ങിയ പ്രസീഡിയം യോഗനടപടി കൾ നിയന്ത്രിച്ചു. തലപ്പുലം ശ്രീ. ടി. കെ. ഗോവിന്ദൻ Ex. M.L.C. അവർകൾ മുഖ്യപ്രഭാഷണം നടത്തി. അദ്ദേഹത്തിന്റെ നേതൃത്വത്തിൽ പ്രവർത്തിക്കുന്ന കേരള പെരുമണ്ണാൻ വേലൻ മഹാസഭയുടെ പൂർണ പിന്തുണ അദ്ദേഹം വാഗ്ദാനം ചെയ്തു. കൂടാതെ അദ്ദേഹത്തിന്റെ സഭയുടെ പേരിലുള്ള മായിത്തറയിലെ ആറു സെന്റ്‌ സ്ഥലവും നൽകാമെന്ന് അറിയിച്ചു. പാവപ്പെട്ട വേലന്മാർക്കു വേണ്ടി പ്രവർത്തിക്കുന്ന സജീവമായ സമരസംഘടന “കേരള വേലൻ മഹാ സഭ (KVMS)” അങ്ങനെ രൂപം കൊണ്ടു. കരോട്ട് തങ്കപ്പൻ, പ്രൊഫസർ. വയലാർ നാരായണൻ, പ്രൊഫസർ. പ്രഭാകരൻ, പ്രൊഫസർ കരുണാകരൻ എന്നിവർ ഉപദേശകരായും ശ്രീ. എൻ.വി.ശശിധരൻ പ്രസിഡന്റ്, ശ്രീ. എ.എസ്. വിശ്വനാഥൻ സെക്രട്ടറി, ശ്രീ. സി.എൻ. ശങ്കരൻ ഖജാൻജി എന്നിവർ ഉൾപ്പെടെ പതിനഞ്ചുപേർ അടങ്ങുന്ന സംസ്ഥാന കമ്മറ്റിയേയും യോഗത്തിൽ വച്ച് തിരഞ്ഞെടുത്തു.

1975 ജൂൺ 26 ഭാരത ചരിത്രത്തിലെ ഒരു കറുത്ത ദിനം. ആഭ്യന്തര അടിയന്തരാവസ്ഥ പ്രഖ്യാപനം. വ്യക്തി സ്വാതന്ത്രവും രാഷ്ട്രീയ സ്വാതന്ത്രവും തടയപ്പെട്ടു. പ്രതിപക്ഷത്തുള്ള നേതാക്കളൊക്കെ ജയിലിൽ. പത്രങ്ങൾക്കു സെൻസർഷിപ്പ്. “നാവടക്കു പണിയെടുക്കു” മുതലായ മുദ്രാവാക്യങ്ങൾ പൊതുസ്ഥാപനങ്ങളിലും ബസുകളിലും പരക്കെ പതിച്ചിരിക്കുന്നു. സ്കൂളുകളിലും ആഫീസുകളിലും തികഞ്ഞ ശാന്തത. കാര്യങ്ങൾ കാര്യക്ഷമമായി. സമരങ്ങളില്ല, മുദ്രാവാഖ്യം വിളികൾ കേട്ട നാൾ മറന്നു. പാർട്ടി ആഫീസുകൾ പൂട്ടി. ഒരു ജാഥ നടത്താതെയോ പത്ത് മുദ്രാവാക്യം വിളിക്കാതെയോ നിത്യജീവൻ നിലനിർത്താൻ സാധിക്കാതിരുന്ന ചേർത്തല വേലന്മാർക്ക് പിടിച്ചുനിൽക്കാൻ കിട്ടിയ കച്ചിത്തുരുംബായിരുന്നു ‘കേരള വേലൻ മഹാസഭ’. അതുകൊണ്ടുകൂടിയാകണം അത്ഭുതപൂർണ്ണമായ ‘കേരള വേലൻ മഹാസഭ’ യുടെ വളർച്ച. ചേർത്തല താലൂക്കിൻറെ വടക്കെ അറ്റമായ അരൂർ മുതൽ തെക്ക് മാരാരിക്കുളം വരെയും വൈക്കം താലൂക്കിൽ ഉദയനാപുരം, വൈക്കം, ടി.വി. പുരം എന്നിവിടങ്ങളിലുമായി നാൽപ്പതിലതികം ശാഖകളുമായി കേരള വേലൻ മഹാസഭ വളർന്നു. അറിയപ്പെടുന്ന ഒരുപാടു പാർട്ടിപ്രവർത്തകർ കൂടി രംഗത്തുവന്നതോടുകൂടി മഹാസഭയ്ക്ക് ഒരു പ്രൊഫഷനൽ സ്പർശം കൂടിയായി. അതിൽ ഏറ്റവും പ്രധാനപ്പെട്ടവർ പി.എൻ. പരമേശ്വരൻ (CPM), സി.കെ. ശങ്കരൻ (CPI), കെ.നാരായണൻ (CPM), കെ.എൻ. വെളുത്ത (CPM) സി.എൻ. കരുണാകരൻ (CPM) കുമാരൻ മാരാരിക്കുളം (CPM) മുതലായവർ ആണ്. 

പുതിയ സംഘടനയ്ക്ക് അത്യാവശ്യമായി ഭരണഘടന എഴുതിയുണ്ടാക്കണം. അതിനു മുമ്പ് അതിൻറെ ചട്ടക്കൂട് നിർമ്മിക്കണം, ആരൊക്കെ ആയിരിക്കണം അതിലെ മെമ്പറന്മാർ എന്നതിനെ ക്കുറിച്ച് മാസങ്ങളോളം ചർച്ചകൾ നടന്നു. അതിനോടുക്കം ഉപദേശക സമിതി, സംസ്ഥാന കമ്മിറ്റി, താലൂക്ക് കമ്മിറ്റി, ശാഖകൾ എന്ന ചട്ടക്കൂടും ‘വേലൻ’ എന്നത് എല്ലാ അവാന്തരവിഭാഗങ്ങളുടെയും പൊതുനാമമായി സ്വീകരിക്കുവാനും, വേലൻ, മണ്ണാൻ, വണ്ണാൻ, പെരുമണ്ണാൻ, പരവൻ, പതിയാൻ എന്നീ സമുദായാംഗങ്ങലുടെ സർവതോന്മുഖമായ ക്ഷേമത്തിനും, അഭിവൃദ്ധിയ്ക്കും, ഉന്നമനത്തിനും വേണ്ടി പ്രവർത്തിക്കുവാനും തീരുമാനിച്ചു.

ഇപ്രകാരം ഒരു നീയമാവലിയുണ്ടാക്കി. രജിസ്ട്രേഷനായി ആലപ്പുഴ ധർമ്മസ്ഥാപന സൊസൈറ്റി രജിസ്ട്രാറെ സമീപിച്ചു. ആയതു വായിച്ച് അദ്ദേഹം രണ്ടു പ്രധാന തടസവാദങ്ങൾ ഉന്നയിച്ചു. 

ഒന്ൻ - ഉപദേശക സമിതി പാടില്ല. തീരുമാനങ്ങൾ എടുക്കുന്നത് സംസ്ഥാന കമ്മിറ്റി മാത്രമായിരിക്കണം അതിനു തടസമുണ്ടാക്കുന്ന ഒരു ഏജൻസിയും പാടില്ല. 

രണ്ട് – താലൂക്ക് കമ്മിറ്റികൾക്കും ശാഖാ കമ്മിറ്റികൾക്കും സംസ്ഥാന കമ്മിറ്റിയെടുക്കുന്ന തീരുമാനങ്ങൾ അതേപടി നടപ്പാ ക്കുന്നതിനപ്പുറം മറ്റ് അധികാരങ്ങൾ (ചോദ്യം ചെയ്യുവാനോ, ഭേദഗതി ചെയ്യുവാനോ, തിരസ്കരിക്കുവാനോ) പാടില്ല. 

മഹാസഭയുടെ മസ്തിഷ്കം സംസ്ഥാന കമ്മിറ്റിയും കൈകാലുകൾ താലൂക്ക്, ശാഖ കമ്മിറ്റികളും. ഈ നിർദ്ദേശങ്ങൾ മാനിച്ച് മാറ്റിയെഴുതിയ കേരള വേലൻ മഹാസഭയുടെ നീയമാവലികളും ചട്ടങ്ങളും S No. A 67/1975 നമ്പരായി 4 – 10 - 1975ൽ രജിസ്റ്റർ ചെയ്തു. 

സി. കെ. ശങ്കരൻ (പട്ടണക്കാട്) പ്രസിഡന്റ്, എഴുപുന്ന സുകുമാർ സെക്രട്ടറി, എ. ഗോപാലൻ ഖജാൻജിയുമായി ചേർത്തല താലൂക്ക് കമ്മറ്റി നിലവിൽ വന്നു. ശാഖകളുടെ രൂപീകരണത്തിലും തുടർനടത്തിപ്പിലും നിസ്തുലമായ സേവനമാണ് താലൂക്ക് കമ്മറ്റി നൽകിയത്. ചേർത്തല ദേവീക്ഷേത്രത്തിനു തെക്കുമാറിയുള്ള പാട്ടത്തിൽ ബിൽഡിങ്ങിലേയ്ക്ക് മാറി ആഫീസ് തുറന്നപ്പോൾ ദൈനംദിന പ്രവർത്തനങ്ങൾ മുടങ്ങാതെ നടത്തിപ്പോയിരുന്നത് താലൂക്ക്‌ കമ്മിറ്റി ആയിരുന്നു. ഓഫീസ് സെക്രട്ടറിയായി ആർ.ദിനേശനും. മുൻപ് പാർട്ടികേന്ദ്രങ്ങളിൽ നടത്തികൊണ്ടിരുന്ന പല പ്രശ്നപരിഹാരങ്ങളും (അടിപിടി കേസ്, അതിർത്തി തർക്കം, കുടുംമ്പ വഴക്ക്, പോലീസ് കേസ് മുതലായവ) മഹാസഭ ആഫീസിൽ കൈകാര്യം ചെയ്യാൻ തുടങ്ങി. ഒരു ചെറിയ കാര്യത്തിനു പോലും പോലീസ് സ്റ്റേഷനിൽ കയറാൻ ധൈര്യം ഇല്ലാതിരുന്ന സമുദായ പ്രവർത്തകർ പാർട്ടി സഖാക്ക ളുടെ പരിശീലനം മൂലം അവിടുത്തെ നിത്യ സന്ദർശകരായി. അടിയന്തരാവസ്ഥ കാലഘട്ട ത്തിൽ പാർട്ടിക്കു നഷ്ടമായ അംഗീകാരം മഹാസഭയ്ക്ക് നേട്ടമായി.

1976 ഫെബ്രുവരി മാസം 13ന് എറണാകുളം ഗസ്റ്റ് ഹൌസിൽ വച്ച് പട്ടിക ജാതി/വർഗ്ഗ ക്ഷേമ പഠന പാർലമെൻറ് കമ്മിറ്റി തെളിവെടുപ്പ്‌ നടത്തുന്നു. ലോകൂർ കമ്മിറ്റി റിപ്പോർട്ടിൽ അനുകൂലമല്ലാത്ത പരാമർശങ്ങൾ ഉള്ളതിനാൽ അത്യന്തം ശ്രദ്ധയോടെ വേണം മെമ്മോറാണ്ടം തയ്യാറാക്കാൻ. കൂടാതെ ഈ വിഷയങ്ങളിൽ ശക്തമായ വാദഗതികൾ അവതരിപ്പിക്കാൻ കഴിയുന്ന മഹത് വ്യക്തികളെകൂടി തെളിവെടുപ്പിന് പോകുമ്പോൾ കൂടെ കൂട്ടണമെന്നും തീരുമാനമായി. അതിൻ പ്രകാരം അന്ൻ കോട്ടയം ആയുർവേദ ആശുപത്രി ചീഫ് മെഡിക്കൽ ആഫീസരായ ഡോ. വേലായുധൻ എളമനയേയും (പ്രസിഡന്റ്, പട്ടികജാതി-ന്യൂനപക്ഷ കർമ്മക്ഷേമ സഭ) KVPMS കൺവീനറായ ശ്രീ. പി. എസ്. വേലപ്പൻ അവർകളെയും സമീപിച്ചു. ശ്രീ. പി. എസ്. വേലപ്പൻ ചേർത്തല വന്ൻ താമസിച്ച് മഹാസഭയ്ക്കു വേണ്ടി മെമ്മോറാണ്ടം തയ്യാരാക്കിതരിക മാത്രമല്ല മഹാസഭയുടെ ടീമിൽ ഉൾപ്പെട്ട് പാർലമെൻറ് കമ്മിറ്റി മുൻപാകെ ഹാജരാകുകയും ചെയ്തു. പാർലമെൻറ് കമ്മിറ്റി മുൻപാകെ മഹാസഭ്യ്ക്കു വേണ്ടി ഹാജരായവർ സർവശ്രീ. 1. എൻ. വി. ശശിധരൻ, 2. എ.എസ്. വിശ്വനാഥൻ, 3. കരോട്ട് തങ്കപ്പൻ 4. തിരുനല്ലൂർ വിജയൻ 5. പ്രൊഫസർ വയലാർ നാരായണൻ 6. പ്രൊഫസർ പ്രഭാകരൻ, 7. സി.എൻ. ശങ്കരൻ 8. പി. എസ്. വേലപ്പൻ 9. ഡോ. വേലായുധൻ എളമന എന്നിവരായിരുന്നു.

എറണാകുളം ഗസ്റ്റ് ഹൌസിൽ തെളിവെടുപ്പിന് ഒരുപാടു സംഘടനകളുടെ നേതാക്കളും ഉദ്യോഗസ്ഥരും, ജനപ്രതിനിധികളും പങ്കെടുത്തിരുന്നു. ഭാരതീയ വേലൻ സൊസൈറ്റിയുടെ പ്രസിഡൻറ് ശ്രി. രാഘവൻ ശാസ്ത്രിയേയും സംഘത്തിനെയും പരിചയപ്പെട്ടു. അവരുടെ മെമോറാൻഡം വായിച്ചു കൊണ്ടിരുന്ന കരോട്ടു തങ്കപ്പനും സി എൻ ശങ്കരനും ആകെ പ്രകോപിതരായി ശാസ്ത്രികളോട് കയർക്കുകയും ആയത് കീറികളയുകയും ചെയ്തു. വേലന്മാർ ദൈവിക പൈതൃകത്തിന്റെ പിന്തുടർച്ചക്കാരാനെന്നും വൈദ്യവൃത്തിയും മന്ത്രവാദവും വേലൻപാട്ടും നടത്തി സാമൂഹ്യസേവനം തൊഴിലാക്കിയവരാനെന്നും അതിൽ എഴുതി ചേർത്തിരുന്നു. തെങ്ങുകയറ്റക്കാരെയും, അലക്കുകാരെയും ചായംപൂശുകാരെയും വെറുതെയൊന്ന് പരാമർശിക്കമാത്രം ചെയ്ത ആ മെമ്മോറാണ്ടം ഒരുപക്ഷെ ലോക്കൂർ കമ്മിറ്റി റിപ്പോർട്ടിന് സഹായകരമായ ഒരു തെളിവ് ആകുമായിരുന്നു. ഒരുപക്ഷെ ഇക്കൂട്ടർ ലോക്കൂർ കമ്മിറ്റിക്ക് മുൻപാകെ 1964ൽ കൊടുത്ത നിവേദനഭലമാണോ നമുക്കെതിരായ പരാമർശ മുണ്ടാകാൻ കാരണമെന്നു ന്യായമായി സംശയിക്കേണ്ടിയിരിക്കുന്നു. ഏതായാലും നമ്മുടെ സമൂഹം അകത്തുനിന്നും പുറത്തുനിന്നും നേരിടുന്ന ഉപദ്രവങ്ങളിൽ പ്രധാനം കൂടെ നിന്നു കുഴികുത്തുന്ന ഭാരത വേലൻ സൊസൈറ്റിയാണെന്ൻ തിരിച്ചറിഞ്ഞ സമയമായിരുന്നു അത്. നമ്മൾ സമർപ്പിച്ച സമഗ്രമായ നിവേദനം മൂലം പട്ടികജാതിയിൽ അടുത്ത 10 കൊല്ലം കൂടി തുടരുവാൻ ഉത്തരവായി.

ഇതോടെ ശ്രീ. പി. എസ്. വേലപ്പനും ഡോ. വേലായുധൻ എളമനയും KVMS മായി കൂടുതൽ അടുക്കുകയും നമ്മളുടെ പല യോഗങ്ങളിലും പ്രാസംഗികരായി എത്തുകയും തുടർന്ൻ നമ്മുടെ അംഗമായി ചേരുകയും ചെയ്തു. അവരുടെ സഹായത്താൽ വടക്കൻ മേഖലയിൽ നിന്നും കെ. ആർ. ചെങ്ങമനാട് തുടങ്ങിയ ഒരുപാടു നല്ല സമുദായ പ്രവർത്തകർ സംഘടനയിൽ വന്നു. നേരത്തെ സഹായ വാഗ്ദാനം ചെയ്തിരുന്ന പ്രകാരം തലപ്പുലം ടി. കെ. ഗോവിന്ദൻ അവർകളുടെ KPVMS എന്ന സംഘടന KVMSമായി ലയിക്കാൻ തീരുമാനിച്ചു. 1976 നവമ്പർ മാസം 28ന് ഏറ്റുമാനൂർ PT കോളേജിൽ വച്ചു കൂടിയ KPVMS – KVMS സംയുക്ത യോഗം KPVMS നീരുപാധികം KVMSൽ ലയിക്കുവാൻ തീരുമാനിക്കുകയും ലയന പ്രമേയം ഐകകണ്ഠേന പാസ്സാക്കുകയും ചെയ്തു. അതിൻ പ്രകാരം കോട്ടയം താലൂക്കിലെ 11 ശാഖകൾ, മീനച്ചിൽ താലൂക്കിലെ 17 ശാഖകൾ, ഇടുക്കിയിൽ 8 ശാഖകൾ, ചങ്ങനാശ്ശേരി, കാഞ്ഞിരപ്പള്ളി താലൂക്കുകളിൽ നിന്ന് ഏതാനും ശാഖകളും KVMS ശാഖകളായി മാറുകയും ചെയ്തു. 

ജനതാപാർട്ടി നോമിനിയായി ശ്രീ. എ. എസ്. വിശ്വനാഥൻ ആലപ്പുഴ ജില്ല പട്ടികജാതി വികസന ഉപദേശക സമിതിയിൽ എത്തിയതിനാൽ പട്ടികജാതിക്കാർക്കുള്ള ആനുകൂല്യങ്ങൾ സമയാസമയം അറിയുവാനും അതിനുള്ള അപേക്ഷകൾ തയ്യാറാക്കി ശാഖകൾ വഴി വിതരണം ചെയ്ത് വാങ്ങിയെടുക്കുവാനുള്ള ശ്രമവും നടത്തി. ക്ഷേമ പ്രവർത്തനങ്ങൾ കൂടുതലായി ചെയ്തു കൊടുക്കുവാൻ അടിയന്തരാവസ്ഥ മൂലം സംജാതമായ ഉദ്യോഗസ്ഥ തലത്തിലെ കാര്യക്ഷമതയും സഹായകമായി. ഇതിനിടെ രൂപംകൊണ്ട തൃശ്ശൂരിലെ SC/ST കൊർപ്പോറെഷൻ വഴിയുള്ള പുരവയ്ക്കാനും സ്ഥലം വാങ്ങുവാനും സ്വയം തൊഴിലിനുമുള്ള ആനുകൂല്യങ്ങളെക്കുറിച്ച് എല്ലാ ശാഖകളിലും വിവരങ്ങളെത്തിക്കുവാനും ഒരുപാടുപേർക്ക് ആയത് വാങ്ങിക്കൊടുക്കുവാനും സഹായിച്ചു. മിക്കവാറും എല്ലാ ശാഖകളിലും ഓണഫണ്ട്, മരണ സഹായഫണ്ട്, ചെറുകിട ചിട്ടികൾ എന്നിവയുമായി ഒന്നു രണ്ടു കൊല്ലം കൊണ്ട് മഹാസഭ നമ്മുടെ സമൂഹത്തിൻറെ വികാരമായി മാറ്റിയെടുക്കുവാൻ സാധിച്ചു. 

KVMS ൻറെ അഭൂതപൂർവമായ വളർച്ച മൂലമാകണം അതിൻറെ നേതാക്കളായ ചില സർക്കാർ ഉദ്യോഗസ്ഥർക്ക് അടിയന്തരാവസ്ഥയുടെ തിക്തക ഭലം അനുഭവിക്കേണ്ടി വന്നു. പ്രധാന പ്രവർത്തകരിൽ പലരുടെയും പുറകെ മഫ്ടി പോലീസ്. ഡോ. വേലായുധൻ എളമന ഒരു കള്ള കേസിൽ സസ്പെൻഷൻ. അങ്ങനെ ഭയത്തിന്റെയും ഉത്കണ്ഠയുടെയും നാളുകളിൽ സഭാനേതാക്കൾക്ക് സഹായമായത് അന്ൻ ഭരണക്ഷി എം.എൽ.എ. ആയിരുന്ന മുൻ മന്ത്രി. ശ്രീ. ദാമോദരൻ കാളാശ്ശേരി അവർകൾ ആയിരുന്നു എന്നത് നന്ദിയോടെ സ്മരിക്കുന്നു. 

ആദ്യ ഭരണസമിതി പ്രവർത്തനം തുടങ്ങിയിട്ട് ഏതാണ്ട് രണ്ടു വർഷമായിരിക്കുന്നു. സംഘടന കെട്ടിപ്പെടുത്തുക എന്ന ഭാരിച്ച ഉത്തരവാദിത്തം പൂർണ്ണമാക്കിയ സംതൃപ്തി. വാർഷികം നടത്തി പുതിയ ഭരണ സമിതിയെ കണ്ടെത്തണം. ഇപ്പോൾ ഈ ജാതികളുടെ കേരളത്തിലെ ഏറ്റവും വലിയ സംഘടനയായി മാറിയ സ്ഥിതിയ്ക്ക് കുറെകൂടി പരിണതപ്രജ്ഞരും പ്രായമുള്ളവരുമായ നേതാക്കളാണ് KVMSൻറെ തലപ്പത്ത് വരേണ്ടത് എന്ന വിചാരം പല സന്ദർഭങ്ങളിലും തോന്നിത്തുടങ്ങിയിരുന്നു. പ്രത്യേകിച്ചും ഗവണ്മെന്റ് തല ചർച്ചകളിൽ പങ്കെടുക്കുമ്പോൾ. മറ്റ് സമുദായ നേതാക്കളെല്ലാം തലനരച്ചവർ. 25 വയസുമാത്രം പ്രായമുള്ള പ്രസിഡൻറ് പലപ്പോഴും അവരുടെ ഇടയിലെ ഒറ്റയാനായി മാറിയതു പോലെ തോന്നിയിരുന്നു. ഒരുപക്ഷെ സംഘടനയുടെ അഭൂതപൂർണമായ വളർച്ചയ്ക്ക് ഒരു കാരണം യുവനേതൃത്വത്തിലുള്ള ജനത്തിൻറെ വിശ്വാസമായിരിക്കണം. 

1977 ജനുവരി മാസം 23ന് വാർഷികം നടത്തുവാൻ തീരുമാനിച്ചു. ആയ്തിലേയ്ക്കായി ഒരു സ്വാഗത സംഘം വിളിച്ചുചേർത്തു. 101 പേർ അടങ്ങുന്ന സ്വാഗതസംഘം ശ്രീ. സി. കെ. ശങ്കരൻ ചെയർമാനായും ചേർത്തല മുനിസിപ്പൽ കൌൺസിലർ ശ്രീ. കെ. എൻ. വെളുത്ത കൺവീനറായും രൂപീകരിച്ചു. നമ്മുടെ സമുദായ ചരിത്രത്തിൽ എന്നെന്നും ഓർമ്മിക്കപ്പെടെണ്ടതായ ഒരു സംഭവമായി ഈ വാർഷികം മാറ്റിയെടുക്കണമെന്ന അഭിവാഞ്ചയായിരുന്നു എല്ലാവർക്കും. ബിസിനസ്സ് സമ്മേളനം, പ്രകടനം, പൊതുസമ്മേളനം, സംഗീത സദസ്, നാടകം എന്നിവയായി അടിയന്തരാവസ്ഥ മൂലം ഊഷരമായ ചേർത്തലയുടെ മണ്ണിൽ പുതുമഴയായി KVMS. 5000 രൂപയുടെ ബജറ്റ്‌. ശാഖകളിൽ നിന്നും 100 രൂപ വീതം പിരിവ്. കൂടാതെ സ്വാഗതസംഘത്തിൻറെ നേരിട്ട് പിരിവ് വ്യക്തികളിൽ നിന്നും സ്ഥാപനങ്ങളിൽ നിന്നും. 

വാർഷിക ദിനമായി. ചേർത്തല ടൌണും സമീപപ്രദേശങ്ങളും KVMS ൻറെ കൊടിതോരണങ്ങൾ കൊണ്ടു നിറഞ്ഞു. രാവിലെ ടൌൺ LPSൽ തുടങ്ങിയ പ്രതിനിധി സമ്മേളനം പൊതുവെ ഭരണനേതൃത്വത്തെ പ്രകീർത്തിക്കുകയും കൂടുതൽ ഔന്യത്തിലെയ്ക്ക് പറക്കുവാൻ ആഹ്വാഹ്നം ചെയ്യുകയും ചെയ്തു. പുതിയ ഭരണസമിതിയിൽ ഡോ. കെ. വേലായുധൻ എളമനയെ പ്രസിഡൻറ് ആയും ശ്രീ. തിരുനല്ലൂർ വിജയൻ ജന. സെക്രട്ടറിയായും പുതിയ ഭരണസമിതിയെ തിരഞ്ഞെടുത്തു. തുടർന്ൻ നാലുമണിക്ക് തങ്കി കവലയിൽ നിന്നാരംഭിച്ച പ്രകടനം പൊതുസമ്മേളന വേദിയായ മുട്ടം ബസാറിലെത്തിയപ്പോഴെയ്ക്കും ആറുമണിയായി. അത്ര വമ്പിച്ച പ്രകടനം നമ്മുടെ സഭാ ചരിത്രത്തിൽ പിന്നീടുണ്ടായിട്ടുണ്ടോ എന്നു പരിശോധിക്കേണ്ടി യിരിക്കുന്നു. സ്വാഗത സംഘം പ്രസിഡന്റ് ശ്രീ. സി. കെ. ശങ്കരൻ അവർകളുടെ അദ്ധ്യക്ഷതയിൽ കൂടിയ പൊതു സമ്മേളനം ശ്രീ. ദാമോദരൻ കാളാശ്ശേരി എം.എൽ.എ. ഉദ്ഘാടനം ചെയ്തു. സർവശ്രീ. എൻ. പി. തണ്ടാർ എം.എൽ.എ., ഡോ. എം.എ. കുട്ടപ്പൻ, ഡോ. കെ. വേലായുധൻ എളമന, ടി. കെ. ഗോവിന്ദൻ, എൻ. വി. ശശിധരൻ മുതലായ നേതാക്കൾ പ്രസംഗിച്ചു. തുടർന്ൻ പട്ടണക്കാട് പുരുഷോത്തമന്റെ സംഗീതസദസും ശ്രീമൂലനഗരം വിജയൻ (സിനിമ നടൻ) നയിച്ച ഗ്രീഷ്മം എന്ന നാടകവും ഉണ്ടായിരുന്നു. നാടക മാനേജർ ശ്രീമൂലനഗരം മോഹനന് കൊടുക്കുവാൻ 800രൂപയുടെ കുറവു സംഭവിച്ചത് സമയത്തിനു നികത്തി സഭയുടെ അഭിമാനം സംരക്ഷിച്ചത് ശ്രീ. പപ്പച്ചൻ വാദ്യാർ അവർകളായിരുന്നു. ആയത് തിരിച്ചു കൊടുക്കുവാൻ പിന്നീടു വന്ന ഭരണസമിതികൾ വൈമനസ്യം കാണിച്ചതിനാൽ അഞ്ചു കൊല്ലത്തിനു ശേഷം ശ്രീ. എൻ. വി. ശശിധരൻ തന്നെ സ്വന്തം കൈയ്യിൽ നിന്നും കൊടുത്തു. (അപൂർണ്ണം)


</doc>
<doc id="265157" url="https://ml.wikipedia.org/wiki?curid=265157" title="വിനയെച്ചം">
വിനയെച്ചം

വാക്യത്തിൽ മറ്റ് ക്രിയകൾക്കോ നാമങ്ങൾക്കോ വിശേഷണമായി അപ്രധാനമായി നിൽക്കുന്ന ക്രിയകൾക്ക് മലയാള വ്യാകരണത്തിൽ പറ്റുവിന എന്നു പറയുന്നു. പറ്റുവിനയെ വിനയെച്ചം, 'പേരെച്ചം' എന്നിങ്ങനെ രണ്ടായി തിരിക്കാം.

ഇവിടെ ചെയ്തു, ചാരി എന്നീ ക്രിയാരൂപങ്ങൾ ക്ഷീണിച്ചു, ഇരുന്നു എന്നീ വിനകളെ ആശ്രയിക്കുന്നതിനാൽ വിനയെച്ചങ്ങളാകുന്നു.
വിനയെച്ചങ്ങളെ മുൻവിനയെച്ചം, പിൻവിനയെച്ചം, നടുവിനയെച്ചം, തൻവിനയെച്ചം, പാക്ഷിക വിനയെച്ചം എന്നിങ്ങനെ അഞ്ചായി തിരിക്കാം

പൂർണ്ണക്രിയക്ക് മുമ്പ് നടക്കുന്ന അപൂർണ്ണക്രിയയാണ് മുൻവിനയെച്ചം. ഇതിന് പ്രത്യയമൊന്നും ചേർക്കേണ്ടതില്ല.ഓടിക്കയറി, ചാടിപ്പോയി എന്നിവ ഉദാഹരണം.

പൂർണ്ണക്രിയക്ക് പിമ്പ് നടക്കേണ്ട അപൂർണ്ണക്രിയയാണ് പിൻവിനയെച്ചം. ആൻ ആണ് ഇതിനുള്ള പ്രത്യയം. ധാതുവിനോട് നേരിട്ടോ ഭാവികാലരൂപത്തോടോ ആൻ പ്രത്യയം ചേർക്കാം.

കാലം,പ്രകാരം, പുരുഷൻ ഇത്യാദി ഉപാധികളൊന്നുമില്ലാതെ കേവലമായ ക്രിയയെയാണ് നടുവിനയെച്ചം കുറിക്കുന്നത്. ക, അ, ഉക എന്നിവയാണ് പ്രത്യയങ്ങൾ. ഉക എല്ലാ ധാതുക്കളോടും ചേർക്കാം. എന്നാൽ അ, ക എന്നിവ എല്ലാ ധാതുക്കളോടും ചേർക്കാറില്ല. 
പറ, പറക, പറയുക എന്നിവയാണ് നടുവിനയെച്ച രൂപങ്ങൾ.

പൂർണ്ണക്രിയ നടന്നുകൊണ്ടിരിക്കുമ്പോൾ തന്നെ നടക്കുന്ന അപൂർണ്ണക്രിയയാണ് തൻവിനയെച്ചം. എ, അവേ എന്നിവയാണ് പ്രത്യയങ്ങൾ. 
ചെയ്യ, ചെയ്യവേ
എകാരം ദീർഘമായും പ്രയോഗിക്കാറുണ്ട്.

പൂർണ്ണക്രിയ നടക്കണമെങ്കിൽ നടക്കേണ്ട അപൂർണ്ണക്രിയയാണ് പാക്ഷിക വിനയെച്ചം. ആൽ, ഇൽ, ആകിൽ, എങ്കിൽ എന്നിവയാണ് പ്രത്യയങ്ങൾ.


</doc>
<doc id="265171" url="https://ml.wikipedia.org/wiki?curid=265171" title="മലയാളത്തിലെ അറബി പദങ്ങൾ">
മലയാളത്തിലെ അറബി പദങ്ങൾ

മലയാളത്തിനു പദങ്ങൾ നൽകിയിട്ടുള്ള ഭാഷകൾ നിരവധിയാണ്. ഇന്ത്യൻ ഭാഷകളായ തമിഴ്, സംസ്കൃതം, എന്നിവ ഈ പട്ടികയിൽ മുുൻപന്തിയിൽ നിൽക്കുന്നു. ഹിന്ദി തെലുങ്ക് കന്നഡ , കൊങ്കിണി, തുടങ്ങിയ ധാരാളം ഭാരതീയ ഭാഷകളും, അറബി,പേർഷ്യൻ, ഉർദു, തുർക്കി, സുറിയാനി, ഹീബ്രു എന്നീ പൗരസ്ത്യ ഭാഷകളും,കൊളോണിയൽ കാലഘട്ടം മുതൽ തുടങ്ങിയ പോർച്ചുഗീസ്, ഡച്ച്, ഇംഗ്ലീഷ്, ഫ്രഞ്ച്, സമ്പർക്കവും എല്ലാം മലയാളത്തിനു ൽകിയത് ബൃഹത്തായ പദസമ്പത്താണ്.
വീടുകളിലെ കക്കൂസും , വരാന്തയും , ജനലും മേശയും പാശ്ചാത്യരുടെ സംഭാവനയാണെങ്കിൽ കോടതികളിലെ വക്കാലത്തും, ഹാജറും, മഹസറും , പരാതിയും മുഗൾ കാലഘട്ട പൗരസ്ത്യ ഭാഷ സ്വാധീനത്താൽ ഭരണ/നിയമ പദാവലിയിൽ ഇടം പിടിച്ചവയാണ്.

അറബികളുടെ കച്ചവട സമ്പർക്കവും, ഇസ്‌ലാം മതത്തിന്റെ ആവിർഭാവവും കേരള ചരിത്രത്തിലെ അതിപ്രധാനമായ നാഴികക്കല്ലുകളാണ്. മതപരവും സാംസ്കാരികവുമായ മാറ്റത്തോടൊപ്പം ഭാഷപരമായ വലിയ സ്വാധീനമാണ് അറബി ഭാഷ വരുത്തിയത്. അറബി മലയാളം എന്ന ഒരു ലിപി തന്നെ ഈ അറബി ബന്ധത്തിൽ നിന്നുൽഭവിച്ചു എന്നത് ഈ ബന്ധത്തിന്റെ ഏറ്റവും പ്രകടമായ ഉദാഹരണം മാത്രം. 



</doc>
<doc id="265173" url="https://ml.wikipedia.org/wiki?curid=265173" title="ഫ്രയർ ജോർഡാനൂസ്">
ഫ്രയർ ജോർഡാനൂസ്

പതിന്നാലാം നൂറ്റാണ്ടിന്റെ ആദ്യപാദത്തിൽ കേരളത്തിലെത്തിയ കത്തോലിക്കാ മിഷനറിയാണ് ഫ്രയർ ജോർഡാനൂസ് .(Jordanus Catalan).അദ്ദേഹമായിരുന്നു ഭാരതത്തിലെ ആദ്യത്തെ കത്തോലിക്കാ മെത്രാനും.1321ലും,1324 ലും ജോർഡാനൂസ് കേരളത്തിൽ വന്നിട്ടുണ്ട്. ഭാരതത്തിന്റെ പലഭാഗങ്ങളിലും ജോർഡാനൂസ് സഞ്ചരിച്ചിട്ടുണ്ടെങ്കിലും, കേരളത്തിൽ വിശിഷ്യാ കൊല്ലത്താണ് അദ്ദേഹം അധികകാലവും ചെലവഴിച്ചത്.സുവിശേഷപ്രവർത്തനങ്ങളിൽ ഏർപ്പെട്ടുകഴിഞ്ഞിരുന്ന ജോർഡാനൂസ് 1329 ൽ "മിറാബിലിയ ഡിസ്ക്രിപ്ഷ്യ" എന്ന ഗ്രന്ഥം രചിക്കുകയും അത് ജോൺ XXII മൻ മാർപാപ്പയ്ക്കു സമർപ്പിയ്ക്കുകയും ചെയ്തു.
Of Jordanus' Epistles there is only one MS., viz. Paris, National Library, 5006 Lat., fol. 182, r. and v.; of the Mirabilia also one MS. only, viz. London, British Museum, Additional MSS., 19,513, fols. 3, r.f 2 r.


</doc>
<doc id="265177" url="https://ml.wikipedia.org/wiki?curid=265177" title="ഹെൻറി എലിയറ്റ്">
ഹെൻറി എലിയറ്റ്

പത്തൊമ്പതാം നൂറ്റാണ്ടിന്റെ മദ്ധ്യത്തിൽ ഇന്ത്യയിൽ ജോലിയെടുത്തിരുന്ന ബ്രിട്ടീഷ് ഭരണകർത്താവും ചരിത്രകാരനുമായിരുന്നു ഹെൻറി മയേഴ്സ് എലിയറ്റ് (, ജീവിതകാലം: 1808 - 1853 ഡിസംബർ 20). ഹെൻറി ഹാർഡിഞ്ച്, ഡൽഹൗസി എന്നീ ഗവർണർ ജനറൽമാർക്കുകീഴിൽ വിദേശകാര്യസെക്രട്ടറിയായി പ്രവർത്തിച്ചിട്ടുണ്ട്.

ഇന്ത്യയിലെത്തിയതിനുശേഷം ബറേലി, മുറാദാബാദ്, ഡെൽഹി എന്നിവിടങ്ങളിൽ ജോലി ചെയ്ത ശേഷം, വടക്കുപടിഞ്ഞാറൻ പ്രവിശ്യകളുടെ റെവന്യൂ സദർ ബോർഡിന്റെ സെക്രട്ടറിയായി. 1847-ൽ ഗവർണർ ജനറലിന്റെ കൗൺസിലിൽ വിദേശകാര്യസെക്രട്ടറിയായി. രണ്ടാം ആംഗ്ലോ-സിഖ് യുദ്ധകാലത്ത് ഡൽഹൗസിയോടൊപ്പം പഞ്ചാബിലെത്തിയ എലിയറ്റ്, യുദ്ധാനന്തരം സിഖുകാരുമായുണ്ടാക്കിയ കരാർ ചർച്ചകളിൽ പ്രമുഖപങ്കുവഹിച്ചു.

തന്റെ ഔദ്യോഗികജീവിതകാലം മുഴുവൻ ഒഴിവുസമയങ്ങൾ അദ്ദേഹം പഠനത്തിനുവേമ്ടി വിനിയോഗിച്ചു. ഇന്ത്യക്കാരെക്കുറിച്ചുള്ള ലേഖനങ്ങളടങ്ങിയ ഒരു ആനുകാലികം അദ്ദേഹം മീറഠിൽ നിന്ന് പ്രസിദ്ധീകരിച്ചിരുന്നു. ഗ്ലോസറി ഓഫ് ഇന്ത്യൻ ജ്യൂഡീഷ്യൽ ആൻഡ് റെവന്യൂ ടേംസ് എന്ന ഔദ്യോഗികരേഖക്ക് പൂരകമായി 1845-ൽ അദ്ദേഹം സപ്ലിമെന്റ് റ്റു ദ ഗ്ലോസറി എന്ന ഗ്രന്ഥം പ്രസിദ്ധീകരിച്ചു. ബ്രാഹ്മണ-രജപുത്രവിഭാഗങ്ങളെ സംബന്ധിച്ച വളരെ വിലപ്പെട്ടവിരവരങ്ങളടങ്ങിയ രേഖയാണിതെന്നാണ് വിലയിരുത്തപ്പെടുന്നത്. ഇതിന്റെ രണ്ടാം പതിപ്പ് 1860-ൽ പ്രസിദ്ധീകരിക്കപ്പെട്ടിരുന്നു. അദ്ദേഹത്തിന്റെ പ്രധാന കൃതി, ബിബ്ലിയോഗ്രഫിക്കൽ ഇൻഡെക്സ് റ്റു ദ ഹിസ്റ്റോറിയൻസ് ഓഫ് മൊഹമ്മദൻ ഇന്ത്യ ആണ്. അതിൽ ഇന്ത്യയിലെ 231 അറബി-പേർഷ്യൻ ചരിത്രകാരൻമാരുടെ സംഭാവനകൾ വിലയിരുത്തുകയായിരുന്നു അദ്ദേഹത്തിന്റെ ലക്ഷ്യം. എന്നാൽ 1849-ൽ ഇതിന്റെ ആദ്യത്തെ വാല്യം മാത്രമേ അദ്ദേഹത്തിന് പ്രസിദ്ധീകരിക്കാനായുള്ളൂ. ആരോഗ്യകാരണങ്ങളാൽ നാട്ടിലേക്ക് മടങ്ങുന്നതിനിടയിൽ 1853 ഡിസംബർ 20-ന് കേപ്പ് ഓഫ് ഗുഡ് ഹോപ്പിലെ സൈമൺ ടൗണിൽവച്ച് അദ്ദേഹം മരണമടഞ്ഞു. 

മരണശേഷം എലിയറ്റിന്റെ പഠനങ്ങൾ മറ്റുള്ളവർ പ്രസിദ്ധീകരിച്ചിട്ടുണ്ട്. 1866-77 ൽ ജോൺ ഡോസൻ എഡിറ്റ് ചെയ്ത് പ്രസിദ്ധീകരിച്ച ഹിസ്റ്ററി ഓഫ് ഇന്ത്യ ആസ് ടോൾഡ് ബൈ ഇറ്റ്സ് ഓൺ ഹിസ്റ്റോറിയൻസ് ഉദാഹരണമാണ്.



</doc>
<doc id="265180" url="https://ml.wikipedia.org/wiki?curid=265180" title="ഇഖാമ">
ഇഖാമ

നിസ്കാരത്തിന്റെ സമയമറിയിച്ചുകൊണ്ട് ബാങ്കുവിളിക്ക് ശേഷം നമസ്ക്കരിക്കുന്നതിന് തൊട്ടുമുമ്പ് നടത്തുന്നതാണ് ഇഖാമ () അഥവാ ഇഖാമത്ത് എന്ന പേരിലറിയപ്പെടുന്നത്. ഇഖാമ എന്ന വാക്കിന് സ്ഥാപിക്കുക, നിലനിർത്തുക എന്നെല്ലാം അർത്ഥങ്ങളുണ്ട്. ബാങ്കുവിളിയുടെ ലഘുരൂപമായ ഇഖാമത്തിന്റെ അവസാനഭാഗത്ത് ഒരു വാചകം കൂടുതലായി ഉണ്ട്.

സൗദി അറേബ്യയിൽ ജോലി ചെയ്യുന്ന വിദേശികൾക്ക് ഔദ്യോധികാമായി നൽകപ്പെടുന്ന തിരിച്ചറിയൽ രേഖയും ഇഖാമ എന്ന പേരിലാണ് അറിയപ്പെടുന്നത്.


</doc>
<doc id="265184" url="https://ml.wikipedia.org/wiki?curid=265184" title="കാർലോസ് സോറ">
കാർലോസ് സോറ

യൂറോപ്പിലെ മുൻനിര ചലച്ചിത്രകാരന്മാരിൽ ഒരാളാണ് സ്പാനിഷ് ചലച്ചിത്രകാരനും ഫൊട്ടോഗ്രഫറുമായ കാർലോസ് സോറ (4 ജനുവരി 1932). രാഷ്ട്രീയ ചിത്രങ്ങളിലൂടെ സ്പാനിഷ് സിനിമയ്ക്ക് പുതിയ മുഖം നൽകി. സ്​പാനിഷ് ഏകാധിപതിയായിരുന്ന ഫ്രാൻസിസ്കോ ഫ്രാങ്കോ ബമോണ്ടെയുടെ അവസാനകാലത്താണ് സോറയുടെ ഏറ്റവും ശക്തമായ സിനിമകളുണ്ടായത്. 1975ൽ ഫ്രാങ്കോയുടെ മരണശേഷവും ശ്രദ്ധേയമായ സിനിമകൾ നിർമ്മിച്ചു. 
കലാ പാരമ്പര്യമുള്ള കുടുംബത്തിൽ ജനിച്ചു. അമ്മ പിയാനോ വാദകയായിരുന്നു. ചിത്രകാരൻ അന്റോണിയോ സോറ സഹോദരനാണ്. കുട്ടിക്കാലത്തേ ഛായാഗ്രഹണ കലയിൽ കമ്പം തോന്നിയിരുന്ന സോറ 1957 ൽ മാഡ്രിഡ് ചലച്ചിത്ര ഗവേഷണ പഠന കേന്ദ്രത്തിൽ നിന്ന് സംവിധാനത്തിൽ ഡിപ്ലോമ നേടി. 1963 വരെ അവിടെ അദ്ധ്യാപകനുമായിരുന്നു.

ആദ്യ സ്പാനിഷ് കളർ ഡോക്കുമെൻററി ആയ "സ്യുയെൻക" സോറയുടേതാണ്. 1958ൽ പുറത്തിറങ്ങിയ "ലാസ് ഗോൾഫോസ്" ആണു സോറയുടെ ആദ്യ കഥാചിത്രം.

സോറ ചിത്രങ്ങളിലെ ഫ്ലമെൻകോ നൃത്ത രംഗങ്ങൾ പ്രശസ്തമാണ്. ഫ്ലമെൻകോ ത്രയം എന്നറിയപ്പെടുന്ന പരമ്പരയിൽ ലോർകയുടെ രക്തമാംഗല്യത്തെ (Blood wedding) അധികരിച്ചെടുത്ത ചിത്രവും കാർമെൻ, എൽ അമെർ ബ്രൂജോ എനിനവയും പെടുന്നു. പ്രസിദ്ധ ഫ്ലമെൻകോ നർത്തകൻ ക്രിസ്റ്റിന ഹോയോസ് ഇവയിൽ അഭിയനിച്ചിട്ടുണ്ട്.
ബെർലിൻ രാജ്യാന്തരമേളയിലെ സിൽവർ ബെയർ, ഗോൾഡൻ ബെയർ പുരസ്കാരങ്ങൾ ഉൾപ്പെടെ അനേകം ബഹുമതികൾ അദ്ദേഹത്തെ തേടിയെത്തി. സോറയുടെ ലാ പ്രിമ അങ്കോളിക്ക എന്ന സിനിമ കാൻ മേളയിൽ ജൂറി പുരസ്കാരം.




</doc>
<doc id="265193" url="https://ml.wikipedia.org/wiki?curid=265193" title="സത്യവാദഖേടം">
സത്യവാദഖേടം

1863 ൽ ജോർജ്ജ് മാത്തൻ രചിച്ച സത്യസന്ധതയെപ്പറ്റിയുള്ള ഒരു പ്രബന്ധമാണ് സത്യവാദഖേടം. ആയില്യം തിരുനാൾ മഹാരാജാവിന്റെ കാലത്ത് തിരുവിതാംകൂറിൽ നടന്ന ഗ്രന്ഥരാചനാ മത്സരത്തിൽ 'സത്യവാദഖേടം' എന്ന ഗ്രന്ഥം സമ്മാനാർഹിതമായി.

സർക്കാർ ഈ പ്രബന്ധം പ്രസിദ്ധപ്പെടുത്തുവാൻ ആലോചിച്ചു എങ്കിലും അന്യമതവിശ്വാസങ്ങൾക്ക് യോജിക്കാനാവാത്ത ചില ആശയങ്ങൾ പ്രബന്ധത്തിൽ ഉള്ളതിനാൽ പ്രസിദ്ധപ്പെടുത്തിയില്ല, പിന്നീട് സ്വന്തം നിലയിൽ പ്രസിദ്ധീകരിച്ചു


</doc>
<doc id="265202" url="https://ml.wikipedia.org/wiki?curid=265202" title="ലെഗ് ബ്രേക്ക്">
ലെഗ് ബ്രേക്ക്

ക്രിക്കറ്റിൽ ഉപയോഗിക്കുന്ന ഒരു തരം സ്പിൻ ബൗളിങ്ങാണ് ലെഗ് ബ്രേക്ക്


</doc>
<doc id="265203" url="https://ml.wikipedia.org/wiki?curid=265203" title="ഓഫ് ബ്രേക്ക്">
ഓഫ് ബ്രേക്ക്

ക്രിക്കറ്റിൽ ഉപയോഗിക്കുന്ന ഒരു തരം സ്പിൻ ബൗളിങ്ങാണ് ഓഫ് ബ്രേക്ക്


</doc>
<doc id="265204" url="https://ml.wikipedia.org/wiki?curid=265204" title="സ്പിൻ ബൗളിങ്ങ്">
സ്പിൻ ബൗളിങ്ങ്

ക്രിക്കറ്റിൽ പന്തെറിയാൻ ഉപയോഗിക്കുന്ന ഒരു സമ്പ്രദായത്തിനെയാണ് സ്പിൻ ബൗളിങ്ങ് എന്ന് പറയുക.



</doc>
<doc id="265205" url="https://ml.wikipedia.org/wiki?curid=265205" title="ബൗളിങ്ങ്">
ബൗളിങ്ങ്

ക്രിക്കറ്റിൽ വിക്കറ്റിനെ പ്രതിരോധിച്ച് നിൽക്കുന്ന ബാറ്റ്സ്മാനെതിരെ പന്തെറിയുന്ന പ്രക്രിയയാണ് ബൗളിങ്ങ്. ബൗളിംഗിൽ പ്രാഗല്ഭ്യം തെളിയിച്ച കളിക്കാരനെ "ബൗളർ (Bowler)" എന്നും, ബാറ്റിംഗിലും ബൗളിംഗിലും ഒരുപോലെ പ്രാഗല്ഭ്യം തെളിയിച്ച കളിക്കാരനെ "ഓൾ റൗണ്ടർ (All rounder)" എന്നും വിശേഷിപ്പിക്കുന്നു.


</doc>
<doc id="265206" url="https://ml.wikipedia.org/wiki?curid=265206" title="ബാറ്റിങ്ങ്">
ബാറ്റിങ്ങ്

ക്രിക്കറ്റിൽ ബൗളർ എറിയുന്ന പന്തിനെ ഒരു ക്രിക്കറ്റ് ബാറ്റ് ഉപയോഗിച്ച് തടയുകയോ അടിച്ചകറ്റുകയോ ചെയ്ത് വിക്കറ്റ് സംരക്ഷിക്കുന്ന പ്രക്രിയയെയാണ് ബാറ്റിങ്ങ്. ബാറ്റിങ്ങ് ചെയ്യുന്ന വ്യക്തിയെ ബാറ്റ്സ്മാൻ എന്നാണ് വിളിക്കുന്നത്. റൺസ് നേടുക എന്ന ക്രിക്കറ്റിലെ പ്രാഥമികമായ ആവശ്യം നിറവേറ്റുന്ന പ്രക്രിയ കൂടിയാണ് ബാറ്റിങ്ങ്. വിക്കറ്റ് സംരക്ഷിക്കുന്നതിനൊപ്പം ടീമിനുവേണ്ടി പരമാവധി റൺസ് നേടുക എന്നത് ഏതൊരു ബാറ്റ്സ്മാന്റെയും കർത്തവ്യമാണ്.


വിവിധ ഷോട്ടുകൾ കളിക്കുന്നതിലൂടെയാണ് ബാറ്റ്സ്മാൻ റൺസ് നേടുകയും, തന്റെ വിക്കറ്റ് സംരക്ഷിക്കുകയും ചെയ്യുന്നത്. ബോളിന്റെ വേഗതയും, ദിശയും, തിരിവുമെല്ലാം കണക്കിലെടുത്താണ് ബാറ്റ്സ്മാൻ ഷോട്ട് തീരുമാനിക്കുന്നത്. ക്രിക്കറ്റിൽ സാധാരണയായി കണ്ടുവരുന്ന പരമ്പരാഗത ക്രിക്കറ്റ് ഷോട്ടുകൾ താഴെപ്പറയുന്നവയാണ്;

ഇത്തരം ഷോട്ടുകൾ കളിക്കുമ്പോൾ ബാറ്റിന്റെ മുഖഭാഗം ഗ്രൗണ്ടിന് ലംബമായിയാണ് വരുന്നത്.

ഇത്തരം ഷോട്ടുകൾ കളിക്കുമ്പോൾ സാധാരണയായി ബാറ്റ് ഗ്രൗണ്ടിന് തിരശ്ചീനമായാണ് വരുന്നത്.


</doc>
<doc id="265211" url="https://ml.wikipedia.org/wiki?curid=265211" title="കുന്നുമ്മൽ (മലപ്പുറം)">
കുന്നുമ്മൽ (മലപ്പുറം)

മലപ്പുറം ജില്ലയിലെ ഒരു സ്ഥലമാണ് കുന്നുമ്മൽ. മലപ്പുറം ടൗൺ രണ്ടു ഭാഗമായാണ് സ്ഥിതിചെയ്യുന്നത്. ടൗണിന്റെ ഉയർന്ന ഭാഗമായ പ്രദേശമാണ് കുന്നുമ്മൽ എന്നപേരിൽ അറിയപ്പെടുന്നത്. താഴ്ന്ന പ്രദേശം ഡൗൺ ഹിൽ - കോട്ടപ്പടി എന്നാണ് അറിയപ്പെടുന്നത്.


</doc>
<doc id="265214" url="https://ml.wikipedia.org/wiki?curid=265214" title="ഷാർജ അന്താരാഷ്ട്ര പുസ്തകോത്സവം">
ഷാർജ അന്താരാഷ്ട്ര പുസ്തകോത്സവം

1982 മുതൽ യു.എ.ഇ.യിലെ ഷാർജയിൽ നടത്തുന്ന അന്താരാഷ്ട്ര പുസ്തകോത്സവമാണു് ഷാർജ അന്താരാഷ്ട്ര പുസ്തകോത്സവം. ലോകത്തിലെ ഏറ്റവും വലിയ പുസ്തകോത്സവങ്ങളിൽ നാലാംസ്ഥാനമാണു് ഈ പുസ്തകോത്സവത്തിനുള്ളതു്. ഷാർജയിലെ വേൾഡ് ട്രേഡ് ആൻഡ് എക്സ്പോ സെന്ററിൽ എല്ലാവർഷവും നവംബർ മാസത്തിലാണു് ഈ പുസ്തകോത്സവം നടക്കുന്നതു്.

മുപ്പത്തിരണ്ടാമത്തെ ഷാർജ അന്താരാഷ്ട്ര പുസ്തകോത്സവം 2013 നവംബർ 6 മുതൽ 16 വരെ പതിനൊന്നു ദിവസം നീണ്ടുനില്ക്കും. ഷാർജ ഭരണാധികാരിയും യു.എ.ഇ. പരമാധികാര സഭാംഗവുമായ ഡോക്ടർ ഷേഖ് സുൽത്താൻ ബിൻ മുഹമ്മദ് അൽ ഖാസ്‌മി ഉദ്ഘാടനം ചെയ്ത പുസ്തകോത്സവത്തിൽ 53 രാജ്യങ്ങളിൽനിന്ന് 180 ഭാഷകളിലായി ആയിരത്തിപത്ത് പ്രസാധകർ പുസ്തകങ്ങളെത്തിച്ചു. ഇരുന്നൂറ് ശീർഷകളിലായി നാലുലക്ഷത്തിൽപ്പരം പുസ്തകങ്ങളാണു് മേളയിൽ ഉള്ളതു്.

മുൻ ഇന്ത്യൻ പ്രസിഡന്റ് ഡോ. എ.പി.ജെ. അബ്ദുൾ കലാം, ബാലസാഹിത്യകാരനായ റസ്കിൻ ബോണ്ട്, ഇന്ത്യൻ ചലച്ചിത്ര താരം കമലഹാസൻ തുടങ്ങിയവരുടെ സാന്നിധ്യവും ഈ പുസ്തകോത്സവത്തിലുണ്ടു്.

മേളയുടെ മൂന്നാംദിവസമായ നവംബർ 8ലെ മുഖ്യപരിപാടി ശ്രേഷ്ഠഭാഷാ പദവി നേടിയ മലയാളത്തിനു് ആദരവുകൾ അർപ്പിക്കുന്ന ചടങ്ങായിരുന്നു. ഒരുവിദേശരാജ്യത്തു നടക്കുന്ന രാജ്യാന്തര പുസ്തകോത്സവത്തിൽ മലയാള ഭാഷയ്ക്കു് ലഭിച്ച അംഗീകാരമായി ഇതു്.

ഔദ്യോഗിക വെബ്‌സൈറ്റ്


</doc>
<doc id="265218" url="https://ml.wikipedia.org/wiki?curid=265218" title="വീട്ടുമൃഗം">
വീട്ടുമൃഗം

വിഷ്ണുഫിലിംസിനു വേണ്ടിവേണുകഥയെഴുതി സംവിധാനം ചെയ്ത് പി. സുകുമാർ നിർമിച്ച മലയാളചലച്ചിത്രമാണ് വീട്ടു‌മൃഗം. വിമലാ റിലീസ് വിതരണം നടത്തിയ ഈ ചിത്രം 1969 ജനുവരി 24-ന് കേരളത്തിൽ പ്രദർശനം തുടങ്ങി.മധു,സത്യൻ,അടൂർ ഭാസി,ശാരദ,ടി.ആർ. ഓമന തുടങ്ങിയവർ പ്രധാനവേഷങ്ങൾ കൈകാര്യം ചെയ്യുന്നു. ജി. ദേവരാജന്റെതാണ് സംഗീതം 






</doc>
<doc id="265235" url="https://ml.wikipedia.org/wiki?curid=265235" title="ഹോല്ലോങ്ങ്">
ഹോല്ലോങ്ങ്

തെക്കുകിഴക്കനേഷ്യയിലും ഇന്ത്യയിലും സാധാരണയായി കാണുന്ന ഒരു ഹാർഡ്‌വുഡ് ഗണത്തിൽ പെട്ട വൃക്ഷമാണ് ഹോല്ലോങ്ങ്. ഇതിന്റെ ശാസ്ത്രനാമം Dipterocarpus macrocarpus എന്നാണ്. ഇന്ത്യൻ സംസ്ഥാനങ്ങളായ അരുണാചൽ പ്രദേശിന്റെയും അസ്സാമിന്റെയും ഔദ്യോഗിക വൃക്ഷമാണിത്.


</doc>
<doc id="265252" url="https://ml.wikipedia.org/wiki?curid=265252" title="ഐക്യരാഷ്ട്ര ദിനം">
ഐക്യരാഷ്ട്ര ദിനം

ഐക്യ രാഷ്ട്ര സഭ ചാർട്ടർ പ്രാബല്യത്തിൽ വന്ന 1945 ഒക്ടോബർ 24 നു ഐക്യ രാഷ്ട്ര സഭനിലവിൽ വന്നു. ഈ ദിനത്തിന്റെ വാർഷികം 1948 മുതൽ ഐക്യ രാഷ്ട്ര സഭ ദിനം ആയി ആചരിക്കപ്പെടുന്നു. ഇതോടനുബന്ധിച്ച് ഐക്യ രാഷ്ട്ര സഭയുടെ മുഖ്യ കാര്യാലയങ്ങൾ ഉള്ള ന്യൂ യോർക്ക്‌, ഹേഗ്, ജെനീവ, വിയന്ന, എന്നീ സ്ഥലങ്ങളിൽ ഐക്യ രാഷ്ട്ര സഭയുടെ പ്രവർത്തങ്ങൾ പ്രകീർത്തിക്കാനായി അതതു സ്ഥലത്തെ രാഷ്ട്രത്തലവന്മാരെ ഉൾപ്പെടുത്തിയുള്ള ആഘോഷ പരിപാടികൾ സംഘടിപ്പിക്കാറുണ്ട്.

1972 മുതൽ ഒക്ടോബർ 24 ലോക വികസന വൃത്താന്ത ദിനമായും ഐക്യ രാഷ്ട്ര സഭ ആചരിക്കുന്നു. 


</doc>
<doc id="265253" url="https://ml.wikipedia.org/wiki?curid=265253" title="ഫ്രെഡറികോ ഗാർഷ്യ ലോർക">
ഫ്രെഡറികോ ഗാർഷ്യ ലോർക

ഒരു സ്പാനിഷ് കവിയും നാടകകൃത്തും നാടക സംവിധായകനുമാണ് ഫ്രെഡറികോ ഗാർഷ്യ ലോർക (5 ജൂൺ 1898 – 19 ആഗസ്റ്റ് 1936). സ്പാനിഷ് ആഭ്യന്തര യുദ്ധത്തെച്ചുടർന്ന് കൊല്ലപ്പെട്ടു. 



</doc>
<doc id="265266" url="https://ml.wikipedia.org/wiki?curid=265266" title="സാറ്റർനിഡെ">
സാറ്റർനിഡെ

പട്ടുനൂൽശലഭവും,എമ്പറർ മോത്തുകളുമടക്കം വലിയ ശലഭങ്ങൾ അടങ്ങുന്ന ഒരു നിശാശലഭ കുടുംബമാണ് സാറ്റർനിഡെ.ലോകത്തെമ്പാടുമായി രണ്ടായിരത്തി മുന്നൂറോളം അംഗങ്ങളുള്ള നിശാശലഭ കുടുംബമാണിത്.മിക്കവയ്ക്കും നീണ്ടവാലുകൾ കാണാറുണ്ട്. ചിലപ്പോൾ ഒരേ ജാതിയിൽപ്പെടുന്ന ആണും പെണ്ണും കാണാൻ വ്യത്യസ്തമായിരിക്കും. 

സാറ്റർനിഡേ കുടുംബത്തിൽപ്പെട്ട ചില ജാതികളെ പട്ടുനൂൽ ഉല്പാദിപ്പിക്കാനായി ഉപയോഗിക്കുന്നു.


</doc>
<doc id="265271" url="https://ml.wikipedia.org/wiki?curid=265271" title="ട്രൈക്ക്രോയിസം">
ട്രൈക്ക്രോയിസം

പ്രകാശപരമായി അസമദിശീയ (anisotorpic) സുതാര്യ ക്രിസ്റ്റലുകളിൽക്കൂടി ധവളപ്രകാശം കടന്നുപോകുമ്പോൾ ആഗിരണം ചെയ്യപ്പെട്ടു വ്യത്യസ്ത നിറങ്ങളായി കാണപ്പെടുന്ന പ്രതിഭാസമാണു് ട്രൈക്ക്രോയിസം. ഈ സ്വഭാവവിശേഷം പ്രകടമാക്കുന്ന ക്രിസ്റ്റലുകളെ ട്രൈക്ക്രോയികു് ക്രിസ്റ്റലുകൾ എന്നു പറയുന്നു. 

രണ്ടു പ്രാകാശിക അക്ഷങ്ങളുള്ള ദ്വി-അക്ഷീയ (bizxial) [[പരൽ (രസതന്ത്രം)|പരലുകളിലാണ് ട്രൈക്ക്രോയിസം കാണപ്പെടുന്നതു്. ഇത്തരം പരലുകൾക്കു മൂന്നു മുഖ്യ [[അപവർത്തനാങ്കം|അപവർത്തനാങ്കങ്ങൾ]] ഉണ്ടായിരിക്കും. [[പ്രകാശം|പ്രകാശത്തിന്റെ]] ധ്രുവണത്തിന്റെ (polarization) ദിശ അനുസരിച്ചു് ഓരോ നിറവും ആഗിരണം ചെയ്യപ്പെടുകയോ മന്ദനം ചെയ്യപ്പെടുകയോ ചെയ്യുന്നു. പ്രകാശത്തിന്റെ കമ്പനം, അപവർത്തനാങ്കമനുസരിച്ചു് X ദിശയിലാണെങ്കിൽ പ്രകാശം മഞ്ഞ നിറത്തിലും Y ദിശയിലാണെങ്കിൽ തീവ്ര വയലറ്റു നിറത്തിലും Z ദിശയിലാണെങ്കിൽ വെള്ള നിറത്തിലും കാണപ്പെടും.

ക്രിസ്റ്റൽ അക്ഷങ്ങളുടെ അഭിവിന്യാസം (orientation) അനുസരിച്ചു് അതിൽക്കൂടി കടന്നുവരുന്ന പ്രകാശത്തിന്റെ നിറം മാറ്റിയെടുക്കാം. അതിനു തക്ക രീതിയിൽ ക്രിസ്റ്റലുകൾ മുറിച്ചെടുക്കാനും ഇന്നു കഴിയുന്നുണ്ടു്. ഈ കാരണത്താൽ ട്രൈക്ക്രോയിസം എന്ന പ്രയോഗമോ പകരമായി ഉപയോഗിച്ചുവന്ന പ്ലിയോക്രോയിസം (pleochroism) എന്ന പദമോ ഇന്നു പ്രചാരത്തിലില്ല. ഇവയ്ക്കു പകരം രേഖീയ(linear) ട്രൈക്ക്രോയിസം, വൃത്തീയ(circular) ട്രൈക്ക്രോയിസം എന്നിങ്ങനെ വിവേചിച്ചു് പ്രയോഗിക്കുകയാണു പതിവു്.


</doc>
<doc id="265272" url="https://ml.wikipedia.org/wiki?curid=265272" title="ത്രിവിക്രമഭട്ടൻ">
ത്രിവിക്രമഭട്ടൻ

ക്രിസ്തുവർഷം പത്താം നൂറ്റാണ്ടിൽ ജീവിച്ചിരുന്ന സംസ്കൃത കവിയും ഗദ്യകാരനുമായിരുന്നു ത്രിവിക്രമഭട്ടൻ. സിംഹാദിത്യൻ എന്ന പേരുകൂടി ഉണ്ടായിരുന്ന ഇദ്ദേഹം രാഷ്ട്രകൂട രാജാവായ ഇന്ദ്രൻ മൂന്നാമന്റെ സദസ്യനായിരുന്നു. ശാണ്ഡില്യ ഗോത്രത്തിലെ നേമാദിത്യന്റെ (ദേവാദിത്യന്റെ) പുത്രനും ശ്രീധരന്റെ പൗത്രനുമാണെന്നും കരുതപ്പെടുന്നു. രാജാവിനുവേണ്ടി നവ്സാരി ശിലാരേഖ (915) രചിച്ചത് ഇദ്ദേഹമായിരുന്നു. നളചമ്പു, മദാലസചമ്പു എന്നിവയാണു് പ്രകൃഷ്ടകൃതികൾ. കാദംബരീ രചയിതാവായ ബാണഭട്ടനെ ഇദ്ദേഹത്തിന്റെ കൃതിയിൽ പരാമർശിക്കുന്നുണ്ടു്. 11-ാം ശതകത്തിൽ ജീവിച്ചിരുന്ന ഭോജൻ രചിച്ച സരസ്വതീകണ്ഠാഭരണത്തിൽ ത്രിവിക്രമഭട്ടനെപ്പറ്റി പ്രതിപാദിക്കുന്നു.

ദമയന്തീകഥ എന്നും പേരുള്ള നളചമ്പു സംസ്കൃതത്തിൽ ലഭ്യമായ ചമ്പുക്കളിൽ ഏറ്റവും പ്രാചീനമാണ്. അപൂർണമായ ഈ കൃതിയുടെ രചനയെപ്പറ്റിയും ചെറുപ്പത്തിൽത്തന്നെ ഇദ്ദേഹത്തിനുണ്ടായിരുന്ന കവിത്വശക്തിയെപ്പറ്റിയും പരാമർശിക്കുന്ന ഒരു കഥ ഇപ്രകാരമാണു്. 

ത്രിവിക്രമഭട്ടന്റെ പിതാവു് മഹാപണ്ഡിതനും രാജസദസ്സിലെ ആസ്ഥാനകവിയുമായിരുന്നു. ഒരിക്കൽ ഇദ്ദേഹം ദൂരെദിക്കിൽ പോയിരുന്നപ്പോൾ ഇദ്ദേഹത്തോടു തുല്യം പാണ്ഡിത്യമുള്ള ഒരു വിദേശി കൊട്ടാരത്തിലെത്തി. കാവ്യരചനയിൽ തന്നോടു മത്സരിക്കുവാൻ കഴിവുള്ള ആൾ ഉണ്ടെങ്കിൽ മത്സരിക്കുന്നതിനു നിർദ്ദേശിക്കണമെന്നും താൻ വിജയിയായാൽ ആസ്ഥാനകവിയായി നിയമിക്കണമെന്നും രാജാവിനോടഭ്യർഥിച്ചു. രാജാവു് ഉടൻതന്നെ ത്രിവിക്രമഭട്ടനെ ആളയച്ചുവരുത്തി. സരസ്വതീദേവിയുടെ അനുഗ്രഹം നേടിയെത്തിയ ഇദ്ദേഹം നളചമ്പുവിന്റെ രചനയിലൂടെ അതിഥിയായ പണ്ഡിതനെ പരാജയപ്പെടുത്തി. കുറച്ചു ദിവസം പിന്നിട്ടപ്പോഴേക്കും കൃതിയുടെ രചന പൂർത്തിയാകുന്നതിനുമുമ്പ് മഹാപണ്ഡിതനായ പിതാവു് തിരികെയെത്തിയതിനാൽ മത്സരം അവസാനിപ്പിച്ചു എന്നും അതിനാലാണു് നളചമ്പു അപൂർണമായിത്തീർന്നതു് എന്നുമാണു കഥ.


</doc>
<doc id="265277" url="https://ml.wikipedia.org/wiki?curid=265277" title="കോമൺവെൽത്ത് രാഷ്ട്രത്തലവന്മാരുടെ ഉച്ചകോടി">
കോമൺവെൽത്ത് രാഷ്ട്രത്തലവന്മാരുടെ ഉച്ചകോടി

കോമൺവെൽത്ത് രാഷ്ട്രത്തലവന്മാരുടെ രണ്ടുവർഷത്തിലൊരിക്കൽ ചേരുന്ന ഉച്ചകോടിയാണ് കോമൺവെൽത്ത് ഹെഡ്സ് ഓഫ് ഗവൺമെന്റ് മീറ്റിംഗ് (ചോഗം). 



</doc>
<doc id="265284" url="https://ml.wikipedia.org/wiki?curid=265284" title="മുഹമ്മദ് നബി (ക്രിക്കറ്റ് കളിക്കാരൻ)">
മുഹമ്മദ് നബി (ക്രിക്കറ്റ് കളിക്കാരൻ)

മുഹമ്മദ് നബി (ജനനം 3 മാർച്ച് 1985) അഫ്ഗാനിസ്ഥാൻ ക്രിക്കറ്റ് ടീമിന്റെ ഇപ്പോഴത്തെ നായകൻ ആണ്. മുഹമ്മദ്‌ ഒരു വലം കൈയ്യൻ ബാറ്റ്സ്മാനും ഓഫ് ബ്രേക്ക് ബൌളറും ആണ്. 

ബംഗ്ലാദേശ് പ്രീമിയർ ലീഗിൽ എറ്റവും കൂടുതൽ പ്രതിഫലം വാങ്ങിയ അഫ്ഗാനിസ്ഥാൻ കളിക്കാരനാണ് മുഹമ്മദ്‌. ഏകദേശം 30,000 അമേരിക്കൻ ഡോളർ ആണ് അദ്ദേഹത്തിന്റെ പ്രതിഫലമായി ശ്യ്ലെഹെറ്റ് റോയൽസ് എന്ന ടീമിൽ നിന്നും ലഭിച്ചത്.


</doc>
<doc id="265285" url="https://ml.wikipedia.org/wiki?curid=265285" title="പട്ടം, തിരുവനന്തപുരം ജില്ല">
പട്ടം, തിരുവനന്തപുരം ജില്ല

തിരുവനന്തപുരം നഗരത്തിന്റെ പ്രാന്തപ്രദേശത്തുള്ള ഒരു ഭൂഭാഗമാണ്‌ പട്ടം. തിരുവനന്തപുരം സെൻട്രൽ റെയിൽവേ സ്റ്റേഷനിൽ നിന്നും ഏകദേശം 4 കിലോമിറ്റർ ദൂരത്തിൽ സ്ഥിതി ചെയ്യുന്ന പട്ടം നഗരത്തിലെ തന്നെ ഏറ്റവും ജനസാന്ദ്രത ഏറിയതും പച്ചപ്പാർന്നതുമായ സ്ഥലങ്ങളിൽ ഒന്നുകൂടിയാണിത്. കേരള പബ്ലിക് സർവീസ് കമ്മീഷൻ (പി.എസ്.സി) ആസ്ഥാനം, കേരള സ്റ്റേറ്റ് പ്ലാനിംഗ് ബോർഡ് ആസ്ഥാനം, ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യയുടെ കേരളത്തിലെ പ്രധാന കാര്യാലയം എന്നിവ പട്ടത്താണ് സ്ഥിതിചെയ്യുന്നത്.
തിരുവിതാംകൂർ മഹാരാജാവ് ഉത്രാടം തിരുനാൾ മാർത്താണ്ഡവർമ്മയുടെ വസതിയായ പട്ടം കൊട്ടാരം സ്ഥിതിചെയ്യുന്നത് ഇവിടെയാണ്.


</doc>
<doc id="265294" url="https://ml.wikipedia.org/wiki?curid=265294" title="തിയൊഡോറിക്">
തിയൊഡോറിക്

പശ്ചിമ യൂറോപ്പിലെ ഓസ്ട്രോഗോത്തുകളുടെ രാജാവും (എ.ഡി. 471-526) ഇറ്റലിയിലെ ഭരണാധിപനു(എ.ഡി. 493-526)മായിരുന്നു തിയൊഡോറിക്. ഓസ്ട്രോഗോത്തു രാജ്ഞിയായിരുന്ന അമലസുന്ത ഇദ്ദേഹത്തിന്റെ പുത്രിയായിരുന്നു.

പാന്നോണിയയിലെ രാജാവായിരുന്ന അമലിലെ തിയൊഡൊമിറിന്റെ മകനായി ഇദ്ദേഹം ജനിച്ചു. 461 മുതൽ പത്തുവർഷക്കാലത്തോളം ഇദ്ദേഹത്തിനു് ജാമ്യക്കാരനായി കോൺസ്റ്റാന്റിനോപ്പിളിൽ കഴിയേണ്ടിവന്നു. പിതാവിന്റെ മരണത്തെത്തുടർന്നു് ഓസ്ട്രോഗോത്തുകളുടെ മേധാവി എന്ന നിലയിൽ 471ൽ ഇദ്ദേഹം പാന്നോണിയയിലെ രാജാവായി. പൗരസ്ത്യ റോമാ ചക്രവർത്തിയായിരുന്ന സീനോ(Zeno)യുമായി ഇക്കാലത്ത് ഇദ്ദേഹം കലഹിച്ചുകഴിയുകയായിരുന്നു. പാന്നോണിയയുടെ സമീപത്തുള്ള മറ്റൊരു ഓസ്ട്രോഗോത്ത് അധിപതിയായ തിയഡറിക് സ്റ്റ്രാബോയുമായും ഇദ്ദേഹത്തിന് ശത്രുതയുണ്ടായി. 481ൽ സ്റ്റ്രാബോ മരണമടഞ്ഞതോടെ ഓസ്ട്രോഗോത്തുകളുടെ യഥാർത്ഥ നേതാവായി തിയഡറിക്കിനെ അംഗീകരിക്കുവാൻ സീനോ തയ്യാറായി. 483ൽ സീനോയുമായി സന്ധിയുണ്ടാക്കിയ തിയഡറിക്കിന് സ്വന്തമായി കുറെ പ്രദേശവും സൈന്യത്തിന്റെ മേധാവി എന്ന പദവിയും സീനോ അനുവദിച്ചുകൊടുത്തു. ബൾഗേറിയയുടെ വടക്കു പടിഞ്ഞാറൻ ഭാഗത്തുള്ള മൊവേസിയ (Lower Moesia) ആയിരുന്നു തിയഡറിക്കിന്റെ ആസ്ഥാനം.

ക്രിസ്തുവർഷം 493ൽ ഒഡോസിറിനെ വധിച്ചുകൊണ്ടു് തിയൊഡോറിക് ഇറ്റലി പിടിച്ചെടുത്തു. റവീന ആയിരുന്നു തിയഡറിക്കിന്റെ പുതിയ തലസ്ഥാനം. പൗരസ്ത്യ റോമാ ചക്രവർത്തിയുടെ സാമന്തനെന്ന നിലയിലാണ് തിയൊഡോറിക് ആദ്യകാലത്തു് ഇറ്റലി ഭരിച്ചതു്. സീനോയുടെ പിൻഗാമിയായി ചുമതലയേറ്റ അനസ്താസിയൂസ് ഒന്നാമൻ 497ൽ തിയഡറിക്കിനെ സ്വതന്ത്ര രാജാവായി അംഗീകരിച്ചു.

ഇറ്റലിയെ കീഴടക്കിയ തിയൊഡോറിക് അവിടെ സൗഹാർദ്ദപൂർവം ഭരണം നടത്തിയിരുന്നു. തദ്ദേശീയ ജനതയുടെ സ്നേഹം സമ്പാദിക്കുവാൻ ഇദ്ദേഹത്തിനു സാധിച്ചു. റോമൻ ഭരണ സമ്പ്രദായം ഇദ്ദേഹം അവിടെ നിലനിർത്തി. റോമൻ വംശജരെ സർക്കാരിലെ ഉന്നത സ്ഥാനങ്ങളിൽ നിയമിച്ചു. തലസ്ഥാനമായ റവീനയെ ഇദ്ദേഹം മോടിപിടിപ്പിച്ചു. ഒരു വലിയ കൊട്ടാരവും അനേകം ക്രൈസ്തവ ദേവാലയങ്ങളും പണികഴിപ്പിച്ചു. പടിഞ്ഞാറൻ യൂറോപ്പിലെ ജർമ്മൻ വംശജരായ രാജാക്കന്മാരുമായി ഇദ്ദേഹം ഉടമ്പടികളുണ്ടാക്കി. ഇദ്ദേഹത്തിന്റെ സഹോദരിമാരേയും പെണ്മക്കളേയും ജർമ്മൻ രാജാക്കന്മാർക്ക് വിവാഹം ചെയ്തുകൊടുത്തു് അവരുമായി സൗഹൃദം സ്ഥാപിച്ചു. ജർമ്മൻകാരെ ഒറ്റ ഗവണ്മെന്റിന്റെ കീഴിലാക്കുവാൻ തിയഡറിക് നടത്തിയ പരിശ്രമങ്ങൾ ഫലവത്തായില്ല.
മതരംഗത്തും തിയൊഡോറിക്കിനു നിരവധി പ്രശ്നങ്ങൾ നേരിടേണ്ടിവന്നു. ഗോത്തുകൾ ഏരിയൻ വംശത്തില്പ്പെട്ട ക്രൈസ്തവർ (Ariyan Christians) ആയിരുന്നു. ഇറ്റലിയിൽ മറ്റു വിഭാഗത്തില്പ്പെട്ട ക്രൈസ്തവരുമുണ്ടായിരുന്നു. ക്രൈസ്തവരിലെ വ്യത്യസ്ത വിഭാഗങ്ങൾക്ക് തുല്യ പരിഗണന നല്കിക്കൊണ്ടുപോവുകയെന്ന അവസ്ഥ ഇദ്ദേഹത്തിനു നേരിടേണ്ടിവന്നു. അതുപോലെതന്നെ പൗരസ്ത്യ റോമാ ചക്രവർത്തിയുടെ ചില മതനയങ്ങളിൽനിന്നുണ്ടായ വെല്ലുവിളികളും പോപ്പുമായുള്ള അഭിപ്രായവ്യത്യാസങ്ങളും ഇദ്ദേഹത്തിനു തരണംചെയ്യേണ്ടിവന്നു. 
526 ആഗസ്റ്റ് 30നു റവീനയിൽ ഇദ്ദേഹം നിര്യാതനായി. അതോടുകൂടി ഇദ്ദേഹം സ്ഥാപിച്ച സാമ്രാജ്യവും നാമാവശേഷമായി.


</doc>
<doc id="265298" url="https://ml.wikipedia.org/wiki?curid=265298" title="സുശീൽകുമാർ (വിവക്ഷകൾ)">
സുശീൽകുമാർ (വിവക്ഷകൾ)


</doc>
<doc id="265299" url="https://ml.wikipedia.org/wiki?curid=265299" title="ടോറോബൊലിയം">
ടോറോബൊലിയം

ദൈവങ്ങളുടെ ശ്രേഷ്ഠയായ മാതാവിനെ പ്രീതിപ്പെടുത്തുന്നതിനായി പേഗന്മാർ (pagans) വിഗ്രഹാരാധനയിൽ വിശ്വസിച്ചിരുന്നവർ) അനുഷ്ഠിച്ചിരുന്ന ബലിയർപ്പണമാണു് ടോറോബൊലിയം എന്നറിയപ്പെടുന്നതു് . 

മൃഗങ്ങളുടെ മാംസം ഭക്ഷിക്കുക വഴിയോ അല്ലെങ്കിൽ അവയുടെ രക്തസ്പർശനം മൂലമോ മൃഗീയശക്തി ലഭിക്കുമെന്നു പാശ്ചാത്യരാജ്യങ്ങളിലെ ചില പ്രാകൃത ജനവിഭാഗങ്ങൾ വിശ്വസിക്കുകയും അപ്രകാരം പ്രവർത്തിക്കുകയും ചെയ്തിരുന്നു. പില്ക്കാലത്ത് ജനങ്ങളുടെ സാംസ്കാരിക നിലവാരം ഉയരുകയും ഇതിനു ദൈവിക ആരാധനയുടെ സ്വഭാവം കൈവരുകയും ചെയ്തു. ശ്രേഷ്ഠയായ മാതാവിന്റെ അത്യുന്നത പുരോഹിതനെ ശുദ്ധീകരിക്കുന്ന കർമമായിട്ടാണ് ടോറോബൊലിയം ആചരിച്ചിരുന്നതു്. ഇതിനായി വിശിഷ്ട വസ്ത്രങ്ങളും സ്വർണ കിരീടവും മറ്റും ധരിച്ച പുരോഹിതനെ ഒരു ഗർത്തത്തിൽ ഇറക്കി നിർത്തും. ആഴമുള്ള ഈ കുഴി നിരവധി അതിസൂക്ഷ്മ ദ്വാരങ്ങൾ ഉള്ള പലകകൾ കൊണ്ടു മൂടും. ഈ പലകകളുടെ മുകളിലേക്ക് അലങ്കരിച്ചൊരുക്കിയ പോത്തിനെ ആനയിക്കുകയും വിശുദ്ധ കുന്തം കൊണ്ടു അതിന്റെ മാറിടം കുത്തിപ്പിളർക്കുകയും ചെയ്യും. പോത്തിന്റെ രക്തം പലകയിലെ ദ്വാരങ്ങളിലൂടെ താഴെ നിൽക്കുന്ന പുരോഹിതന്റെ ശരീരത്തിൽ പതിക്കും. പോത്തിന്റെ ശരീരം പലകമേൽനിന്ന് നീക്കം ചെയ്തശേഷം മഹിഷ രക്തത്തിൽ കുളിച്ച പുരോഹിതൻ പുറത്തുവരും. ജനങ്ങൾ അദ്ദേഹത്തെ വിശുദ്ധനായി ആരാധിക്കും. ഇതാണ് ടോറോബൊലിയത്തിന്റെ പ്രധാന ചടങ്ങു്.
വിവിധ ഉദ്ദേശ്യങ്ങളോടുകൂടിയാണു് ടോറോബൊലിയം നിർവഹിക്കപ്പെട്ടിരുന്നതു്. രണ്ടും മൂന്നും നൂറ്റാണ്ടുകളിൽ രാജ്യത്തിന്റെയും രാജാവിന്റെയും ജനതയുടെയും ഉന്നമനത്തിനുവേണ്ടിയായിരുന്നു ഈ കർമം. അറ്റിസി(Attis)ന്റെയും ശ്രേഷ്ഠയായ മാതാവിന്റെയും ഉത്സവദിനമായ മാർച്ച് 24നു ആയിരുന്നു സാധാരണയായി ഈ ചടങ്ങു്. മൂന്നും നാലും നൂറ്റാണ്ടുകളിൽ വ്യക്തിയെ ശുദ്ധീകരിക്കാനും നവോന്മേഷം നൽകുവാനുമാണു് ടോറോബൊലിയം നടത്തിയിരുന്നതു്. ടോറോബൊലിയത്തിന്റെ ഗുണം ഇരുപതുവർഷം അല്ലെങ്കിൽ ജീവിതകാലം മുഴുവനുംതന്നെ നിലനിൽക്കും എന്നായിരുന്നു വിശ്വാസം. റോമിൽ ഇപ്പോൾ വിശുദ്ധ പീറ്ററിന്റെ ദേവാലയം സ്ഥിതിചെയ്യുന്ന സ്ഥലത്താണു് പണ്ടു് ടോറോബൊലിയം നടത്തിയിരുന്നത്. അറ്റിസിനെ ആദരിക്കുവാനായി ക്രയോബൊലിയം എന്ന ചടങ്ങും നടത്താറുണ്ടായിരുന്നു. ഇതിൽ പോത്തിനു പകരം മുട്ടനാടിനെയാണ് ബലി കഴിച്ചിരുന്നതു്.

അറ്റിസിനെക്കുറിച്ചുള്ള ഒരു ഐതിഹ്യവുമായി ടോറോബൊലിയത്തിനു ബന്ധമുണ്ട്. പുരോഹിതൻ വെളിച്ചത്തിൽ നിന്നു് ഗർത്തത്തിന്റെ ഇരുട്ടിലേക്ക് പോകുന്നത് അറ്റിസിന്റെ മരണത്തെ സൂചിപ്പിക്കുന്നു. അറ്റിസിന്റെ മരണത്തോടെ ഭൂമിയിൽ സസ്യങ്ങൾ വാടുന്നു. രക്തത്തിൽ കുളിച്ച് ശുദ്ധനായ പുരോഹിതൻ ഗർത്തത്തിൽ നിന്ന് പുറത്തുവരുന്നത് അറ്റിസിന്റെ പുനർജന്മത്തെയാണ് സൂചിപ്പിക്കുന്നത്. അറ്റിസിന്റെ പുനർജന്മത്തോടെ സസ്യങ്ങൾക്ക് നവജീവൻ ലഭിക്കുന്നു എന്നാണ് വിശ്വാസം.


</doc>
<doc id="265303" url="https://ml.wikipedia.org/wiki?curid=265303" title="നിലംപൊടിഞ്ഞ">
നിലംപൊടിഞ്ഞ

കോട്ടയം ജില്ലയിലെ നെടുംകുന്നം പഞ്ചായത്തിൽ ഉള്പെട്ടതാണ് നിലംപൊടിഞ്ഞ വാർഡ്‌. നെടുംകുന്നത്ത് നിന്നും മൈലാടി പോകുന്ന വഴിയിൽ നിന്ന് ഖാദി ബോർഡിന്റെ അത് വഴി താഴേക്ക്‌ തിരിഞ്ഞു കങ്ങഴയ്ക്ക്‌ പോകുന്ന വഴിയിലാണ് നിലംപോടിഞ്ഞ സ്ഥിതി ചെയ്യുന്നത്. ഇത് വഴി ബസ്‌ സർവിസ് ഇല്ല. നിലംപോടിഞ്ഞയിൽ എത്തെണ്ടവർക്ക് ഓട്ടോറിക്ഷ തന്നെയാണ് ആശ്രയിക്കെണ്ടാടത്.
സി എസ് ഐ ഇടവകയുടെ മേൽനോട്ടത്തിൽ നടത്തപെടുന്ന ഒരു എൽ പി സ്കൂൾ, സി എസ് ഐ പള്ളി, സി എം എസ് പള്ളി എന്നിവയാണ് ഇവിടെയുള്ള പ്രധാന സ്ഥാപനങ്ങൾ. നിലവിൽ ഈ സ്കൂളിൽ അറുപതിൽ അധികം കുട്ടികൾ വിവിധ ക്ലാസ്സുകളിൽ ആയി പഠിക്കുന്നുണ്ട്. ഇംഗ്ലീഷ് ആണ് പഠന മാധ്യമം.
പരിവർത്തിതക്രൈസ്തവർ ആണ് ഇവിടെ ഉള്ള ജനങ്ങളിൽ കൂടുതൽ പേരും. ഇവിടെ ഉള്ള പുരുഷന്മാർ മിക്കവാറും നിത്യവൃത്തിക്കായി കൂലിപ്പണിയെ ആശ്രയിച്ചു കഴിയുന്നവരാണ്. സർകാർ ജോലിയിലും മറ്റു ഇതര ജോലിയിലും ഉള്ളവർ നിലംപോടിഞ്ഞയിൽ ഇല്ല എന്ന് തന്നെ പറയാം. സ്ത്രീകളും നിത്യവൃത്തിക്കായി കൂലിപ്പണിക്ക് പോകുന്നത് നിലംപോടിഞ്ഞയിൽ മിക്ക വീടുകളിലും കാണാം. പണ്ട് മിക്ക കുടുംബങ്ങളും ആശ്രയിച്ചിരുന്നത് റബ്ബർവെട്ടിനെ ആയിരുന്നെങ്കിലും പിന്തലമുറക്കാർ കൂടുതൽ സാമ്പത്തികനേട്ടമുണ്ടാക്കാവുന്ന മറ്റ് തൊഴിലുകൾ ആണ് ചെയ്യാൻ താല്പര്യപെട്ടത്. പുതു തലമുറ ടെക്നിക്കൽ ആയിടുള്ള ജോലിയിൽ ഇപ്പോൾ കൂടുതൽ ശ്രദ്ധ ചെലുത്തുന്നു.
റബ്ബർ, കപ്പ, വാഴ, കുരുമുളക് എന്നിവയാണ് നിലംപോടിഞ്ഞയിലെ പ്രധാന കൃഷികൾ. സാമ്പത്തികമായും സാമൂഹികമായും പിന്നോക്ക അവസ്ഥയിലുള്ള ഈ പ്രദേശത്ത്‌ കൃഷിക്കായി സ്ഥലം ഉള്ളവർ തന്നെ കുറവാണ്.
സി എസ് ഐ, സി എം എസ് പള്ളികൾ കൂടാതെ നിലംപോടിഞ്ഞയെ ചുറ്റിപറ്റി നിരവധി പള്ളികൾ ഉണ്ട്. പെന്തെകൊസ്റ്റ്‌ സഭകൾ ആണ് അവയിൽ ഏറെയും. ഞായറാഴ്ച്കൾ ശബ്ദമുഖരിതമാകുന്ന നിലംപോടിഞ്ഞയിൽ വിരലിൽ എന്നാവുന്ന ഹിന്ദു കുടുംബങ്ങൾ ഉണ്ടെങ്കിലും മുസ്ലിങ്ങൾ തീരെ ഇല്ല എന്ന് തന്നെ പറയാം. ഇരു പള്ളികളിഎയും പെരുനാൾ ആണ് നിലംപോടിഞ്ഞയിലെ പ്രധാന ആഘോഷം. ഓണവും, ക്രിസ്ത്മസും ഇവിടെ ഒരേ പോലെ കൊണ്ടാടുന്നു. രാവിലെ മുതൽ തുടങ്ങുന്ന ഓണം ആഘോഷങ്ങളിൽ ആൺ-പെൺ വ്യതാസമില്ലാതെ എല്ലാവരും പങ്കെടുക്കുന്നു. മൂന്നു ദിവസം നീളുന്ന ക്രിസ്ത്മസ് കരോൾ സർവീസ് ആണ് ആ സമയത്തെ പ്രത്യേകത. നിലവിലുള്ള ക്രൈസ്തവ ഭക്തി ഗാനങ്ങൾക്ക്‌ പകരം പ്രശസ്തമായ സിനിമ ഗാനങ്ങളുടെ ഈണത്തിൽ തിരുപ്പിറവിയുടെ ചരിത്രവും ബിംബങ്ങളും വാദ്യമേളങ്ങളുടെ അകമ്പടിയോടു വൈകുന്നേരം മുതൽ പ്രഭാതം വരെ വീടുകളിൽ കയറി പാടുന്നതാണ് കരോൾ സർവീസ്.
സി എസ് പള്ളിയിൽ നിന്ന് താഴേക്ക്‌ പോകുന്ന വഴിയിൽ പള്ളിവക ശ്മശാനം സ്ഥിതി ചെയ്യുന്നു. പെന്തെകൊസ്റ്റ്‌, സി എസ് ഐ, സി എം എസ്, സഭകളുടെ ആണ് ഈ ശ്മശാനം. ഇതിന്റെ ഒരു ഭാഗം ഒരു ചെറിയ കളിസ്ഥലം ആയി ചെറുപ്പക്കാർ ഉപയോഗിക്കുന്നുമുണ്ട്. ഈ ശ്മശാനത്തിന്റെ വശങ്ങളിലൂടെയുള്ള വഴിയെ താഴേക്ക്‌ പോയാൽ നെടുംകുന്നം മൈലാടി റോഡ്‌ ൽ ചെന്ന് ചേരും. ഈ വഴിയിലൂടെ സർകാർ വക ഒരു ബസ്‌ സർവീസ് ചങ്ങനാശ്ശേരിക്ക് ഉണ്ട്.

നിലംപോടിഞ്ഞയുടെ ചരിത്രം
മൺറോ സായിപ്പ് വന്നതിനു ശേഷം അദ്ദേഹത്തിന്റെ പിൻഗാമിയായി വന്ന ബെഞ്ചമിൻ ബൈലി മുൻകൈ എടുത്ത് സ്ഥാപിച്ചതാണ് സി എസ് ഐ പള്ളിയും പള്ളിക്കൂടവും.
താഴ്ന്ന ജാതിക്കാർക്ക് വിദ്യാഭ്യാസവും മതപഠനവും ആയിരുന്നു ബൈലിയുടെ ലക്‌ഷ്യം. ഇതിനായി അദ്ദേഹം തന്റെ സ്വാധീനം ഉപയോഗിച്ച് നെടുംകുന്നത്തെ പ്രശസ്തമായ ഇടമന ഇല്ലം കൈവശം വെച്ചിരുന്ന ഈ മലയിലെ ഒന്നര ഏക്കർ ഭൂമി ഏറ്റെടുക്കുകയായിരുന്നു. ഇവിടെ താൽകാലികമായി ഒരു ഓലപ്പുരയിൽ അദ്ദേഹം പള്ളിക്കൂടം സ്ഥാപിച്ചു. ആ സമയത്ത് അവിടെ ഏതാനും ചില കുടുംബങ്ങൾ മാത്രമേ അവിടെ താമസം ഉണ്ടായിരുന്നുള്ളൂ. താഴ്ന്ന ജാതിക്കാർ വിദ്യാഭ്യാസം നേടുന്നത് പ്രദേശത്തുള്ള സവർണ്ണരായ ക്രിസ്ത്യാനികൾക് സഹിച്ചില്ല. പള്ളിക്കൂടത്തിന് ചുറ്റും വേറെ അധികം കുടുംബങ്ങൾ ഇല്ലാത്തതിനാൽ അവർ ഇടയ്ക ഇടയ്ക വന്നു ഈ ഓലപ്പുര നശിപ്പിക്കുക പതിവായിരുന്നു. ഇത് ഒഴിവാക്കാനായി ബൈലി അവിടെ പഠിക്കുന്ന വിദ്യാർത്ഥികളുടെ മാതാപിതാക്കളെ അവിടെ കുടിലുകൾ കെട്ടി താമസിപ്പിച്ചു. ഇതോടെ സവർണ്ണരുടെ അക്രമത്തിനു അറുതി വന്നു. കാലക്രമേണ അവിടെ പള്ളിക്കൂടം സംരക്ഷിക്കാനായി വന്നവർ അവിടെ സ്ഥിരം താമസക്കാർ ആയി മാറുകയായിരുന്നു. നിലംപോടിഞ്ഞ സ്കൂൾ ഇപ്പോൾ നിലനിൽക്കുന്ന ഇടതിനും കുറച്ച പടിഞ്ഞാറേക്ക്‌ മാറിയിരുന്നു ആദ്യകാലങ്ങളിൽ. പിന്നീട് സി എസ് ഐ സഭ മുൻകൈ എടുത്തു ഒരു സ്കൂൾ കെട്ടിടവും പള്ളിയും പണിതതോടെ പഴയ സ്കൂൾ ഇരുന്ന സ്ഥലവും ആൾകാർ കൈയേറി സ്വന്തമാക്കി. കാലക്രമേണ നിരവധി കുടുംബങ്ങൾ സ്കൂളിന് ചുറ്റുമായി തങ്ങളുടെ വീടുകൾ നിർമിച്ചു. പണ്ട് അക്രമം നടത്തിയവരുടെയും ചെറുത്‌ നിന്നവരുടെയും പിന്മുറക്കാർ ഇപ്പോൾ നിലംപോടിഞ്ഞയിൽ സഹോദര്യത്തോടെ ഒരുമിച്ച് കഴിയുന്നുണ്ട്- പിൽകാല ചരിത്രങ്ങൾ അറിയാതെ.

</doc>
<doc id="265309" url="https://ml.wikipedia.org/wiki?curid=265309" title="വില്യം എഡ്വേഡ് ദുബോയ്സ്">
വില്യം എഡ്വേഡ് ദുബോയ്സ്

ഒരു ആഫ്രിക്കൻ-അമേരിക്കൻ ചിന്തകനായിരുന്നു വില്യം എഡ്വേഡ് ദുബോയ്സ്. 1890കളിൽ അമേരിക്കയിലെ ആഫ്രിക്കൻ വംശജർക്കിടയിലെ ഏറ്റവും പ്രമുഖനായ വിപ്ളവചിന്തകനും നേതാവുമായിരുന്നു ദുബോയ്സ്. 

1868 ഫെബ്രുവരിയിൽ മസാച്യുസെറ്റ്സിലെ ഗ്രേറ്റ് ബാരിങ്ടണിൽ ജനിച്ചു. പൂർവ്വികർ ഡച്ച് അടിമകളായിരുന്നു. ഗ്രേറ്റ് ബാരിങ്ടണിൽ പഠിച്ചുകൊണ്ടിരിക്കുമ്പോൾത്തന്നെ ആഫ്രിക്കൻ-അമേരിക്കൻ പ്രസിദ്ധീകരണമായ ന്യൂയോർക്ക് ഗ്ലോബിൽ ലേഖനങ്ങൾ എഴുതിത്തുടങ്ങി. 1888ൽ ഫിസ്ക് (Fisk) sarവകലാശാലയിൽ നിന്ന് ബിരുദം നേടി.

ഹാർവാഡ് സർവകലാശാലയിലെ പഠനത്തിനുശേഷം ജർമനിയിലെ ബർലിൻ സർവകലാശാലയിൽ ഗവേഷണത്തിനു ചേർന്നെങ്കിലും സാമ്പത്തിക ബുദ്ധിമുട്ടുമൂലം പൂർത്തിയാക്കാനായില്ല. തുടർന്ന് അമേരിക്കയിലെ വിൽബർ ഫോർസ് സർവകലാശാലയിൽ ഗ്രീക്ക്-ലാറ്റിൻ സാഹിത്യ പ്രൊഫസറായി ചേർന്നു. 1895-ൽ ഹാർവാഡ് സർവകലാശാലയിൽനിന്ന് ഗവേഷണബിരുദം നേടി.

1963 ആഗസ്റ്റിൽ ഇദ്ദേഹം അന്തരിച്ചു. മരിക്കുന്നതിനുമുമ്പ് ഘാനയിലെ പൗരത്വം സ്വീകരിച്ചിരുന്നു.

വർണ-വംശീയ വിവേചനത്തിനെതിരെ ശക്തമായ പ്രതിരോധം സൃഷ്ടിക്കുന്നതിനുവേണ്ടി 1905ൽ 'നയാഗര' പ്രസ്ഥാനത്തിന് ദുബോയ്സ് രൂപംനല്കി. 1909ൽ 'നാഷണൽ അസോസിയേഷാൻ ഫോർ ദ് അഡ്വാൻസ്മെന്റ് ഒഫ് കളേർഡ് പീപ്പിൾ' (NAACP) എന്ന സംഘടന രൂപവത്കരിച്ചു. 20-ാം ശതകത്തിന്റെ ആദ്യ ദശകങ്ങളിൽ 'അഖില ആഫ്രിക്കൻ വാദം' എന്ന ആശയത്തിന്റെ പ്രധാന വക്താവായിരുന്നു ദുബോയ്സ്. 1897ൽ പ്രമുഖരായ 17 ആഫ്രിക്കൻ-അമേരിക്കൻ ബുദ്ധിജീവികളുമായി ചേർന്ന് 'അമേരിക്കൻ നീഗ്രോ അക്കാദമി'ക്ക് രൂപംനല്കി.

അമേരിക്കയിലെ കറുത്ത വംശജരെക്കുറിച്ചുള്ള പരമ്പരാഗത ധാരണകളെ ഇദ്ദേഹം ചോദ്യം ചെയ്തു. ഇതിനുപോൽബാലകമായ നിരവധി ഗവേഷണ പഠനങ്ങൾ നടത്തി. പക്ഷേ, ഇത്തരം ഗവേഷണപഠനങ്ങൾ കൊണ്ടുമാത്രം വെള്ളക്കാരുടെ വംശീയ മുൻവിധികളെ പരിഷ്കരിക്കാനാവില്ലെന്നു മനസ്സിലാക്കിയ ദുബോയ്സ്, സംഘടിതവും ആസൂത്രിതവുമായ പ്രക്ഷോഭ-പ്രതിരോധ പ്രവർത്തനങ്ങളുടെ ആവശ്യകത ജനങ്ങളെ ബോധ്യപ്പെടുത്തി. പൂർണസമത്വത്തിനുവേണ്ടി വാദിച്ച ഇദ്ദേഹം ബുക്കർ.ടി. വാഷിങ്ടണിന്റെ പരിഷ്കരണവാദാശയങ്ങളെ നിരാകരിച്ചു. 1910-മുതൽ കാൽ നൂറ്റാണ്ടുകാലത്തോളം അമേരിക്കൻ നീഗ്രോകളുടെ ഏറ്റവും വലിയ നേതാവായിരുന്ന ദുബോയ്സ്, വെള്ളക്കാരിൽനിന്ന് ഭൗതികവും ആശയപരവുമായ സ്വാതന്ത്ര്യം നേടാനും സ്വന്തം വിചാരമാതൃകകൾക്കു രൂപംനല്കാനും കറുത്തവരെ ആഹ്വാനം ചെയ്തു.

അഖില ആഫ്രിക്കൻ വാദം പ്രചരിപ്പിക്കുന്നതിനുവേണ്ടി ദുബോയ്സ് സമ്മേളനങ്ങൾ സംഘടിപ്പിച്ചു. 1919-ൽ പാരിസിലാണ് ആദ്യത്തെ അഖില ആഫ്രിക്കൻ സമ്മേളനം നടന്നത്. 1940-കളിൽ അമേരിക്കൻ ഗവണ്മെന്റിന്റെ നയങ്ങളിലും നീഗ്രോ നേതൃത്വത്തിന്റെ നിലപാടുകളിലും നിരാശനായ ഇദ്ദേഹം സോവിയറ്റ് യൂണിയനോട് അനുഭാവം പ്രകടിപ്പിച്ചു. ലോകത്ത് സമാധാനവും സോഷ്യലിസവും സ്ഥാപിക്കുന്നതിന് സോവിയറ്റ് യൂണിയന് നേതൃത്വപരമായ പങ്കു വഹിക്കാൻ കഴിയുമെന്ന് ദുബോയ്സ് വിശ്വസിച്ചു. 1959-ൽ ലെനിൻ സമാധാന പുരസ്കാരം നല്കി സോവിയറ്റ് യൂണിയൻ ഇദ്ദേഹത്തെ ആദരിച്ചു. 1960-ൽ ഘാനയിൽ തുടങ്ങിയ പ്രഥമ ആഫ്രിക്കൻ എൻസൈക്ളോപീഡിയയുടെ പത്രാധിപരായി സേവനമനുഷ്ഠിച്ചു. 1961-ൽ അമേരിക്കൻ കമ്യൂണിസ്റ്റ് പാർട്ടിയിൽ ചേർന്നു.

അഞ്ച് നോവലുകൾ ഉൾപ്പെടെ 22 കൃതികൾ രചിച്ചിട്ടുണ്ട്.

1903ൽ ദ് സോൾസ് ഒഫ് ബ്ളാക്ക് ഫോക്ക് എന്ന പേരിൽ ഒരു ലേഖനസമാഹാരം പ്രസിദ്ധീകരിച്ചു. കറുത്ത വംശജരുടെ ദുരിതപൂർണമായ ജീവിതാവസ്ഥയാണ് ഇതിൽ പ്രതിപാദിക്കുന്നത്. 1897ൽ പ്രസിദ്ധീകൃതമായ 'ദ് കൺസർവേഷൻ ഒഫ് റെയ്സസ്' ആണ് ഇദ്ദേഹത്തിന്റെ പ്രധാന കൃതി. കറുത്തവരുടെ വംശീയാഭിമാനം നിലനിർത്തേണ്ടത് അവരുടെ വ്യതിരിക്തമായ സ്വത്വം രൂപവത്കരിക്കുന്നതിനാവശ്യമാണെന്ന് ദുബോയ്സ് വാദിച്ചു. 1899ൽ പ്രസിദ്ധീകരിച്ച 'ദ് ഫിലാഡെൽഫിയ നീഗ്രോ' എന്ന കൃതിയിൽ ഫിലാഡെൽഫിയയിലെ നീഗ്രോകളുടെ സാമൂഹിക-സാമ്പത്തിക ജീവിതസാഹചര്യങ്ങൾ വിശദമായി ചർച്ച ചെയ്യുന്നു.


</doc>
<doc id="265314" url="https://ml.wikipedia.org/wiki?curid=265314" title="നരേന്ദ്രദേവ്">
നരേന്ദ്രദേവ്

ബംഗാളി സാഹിത്യകാരനും ചലച്ചിത്ര - നാടക പ്രവർത്തകനുമായിരുന്നു നരേന്ദ്ര ദേവ്. നരേന്ദ്ര എന്ന പേരിൽ അറിയപ്പെട്ടിരുന്ന അദ്ദേഹം മൂന്നു തലമുറയിൽപ്പെട്ട എഴുത്തുകാരെയും കലാകാരന്മാരെയും ഇണക്കിച്ചേർത്ത കണ്ണികൂടിയായിരുന്നു.

ഉത്തര കൊൽക്കത്തയിലെ ഒരു പ്രഭുകുടുംബത്തിലാണ് 1888-ൽ നരേന്ദ്ര ജനിച്ചത്. ഇദ്ദേഹത്തിന്റെ പിതാവ് നാഗേന്ദ്രചന്ദ്ര പുരോഗമന വീക്ഷണമുള്ള വ്യക്തിയായിരുന്നു. പിതൃസഹോദരപുത്രൻ രാജേന്ദ്ര ദേവ് വഴി നരേന്ദ്ര യൌവനാരംഭത്തിൽ ബംഗാളിലെ വിപ്ളവകാരികളുമായി ബന്ധപ്പെട്ടിരുന്നു. എന്നാൽ അത് വളരെ കുറച്ചുകാലമേ നിലനിന്നുള്ളൂ. മെട്രോപോളിറ്റൻ സ്കൂളിൽനിന്ന് പ്രശസ്തമായ നിലയിൽ മെട്രിക്കുലേഷൻ പാസ്സായെങ്കിലും അനാരോഗ്യംമൂലം നരേന്ദ്രയ്ക്ക് പഠനം തുടരാൻ കഴിഞ്ഞില്ല. എന്നാൽ വിവിധ വിഷയങ്ങളെപ്പറ്റി ഉത്സാഹപൂർവം ഇദ്ദേഹം നിരന്തരം പഠിക്കുകയും ആ പഠനം ജീവിതകാലം മുഴുവൻ തുടരുകയും ചെയ്തു.

രവീന്ദ്രനാഥ ടാഗൂർ, ശരത്ചന്ദ്ര ചതോപാധ്യായ, കാസി നസ്റുൾ ഇസ്ലാം, സത്യേന്ദ്രനാഥ് ദത്ത, മൊഹിത്ലാൽ മജുംദാർ, ശിശിർ കുമാർ ഭാദുരി തുടങ്ങി ബംഗാളി കലാസാഹിത്യരംഗത്ത് വിഖ്യാതരായ ഒട്ടേറെ ആളുകളുമായി അടുത്ത ബന്ധം നരേന്ദ്ര ദേവിനുണ്ടായിരുന്നു. സുബ്രമണ്യ ഭാരതിയെപ്പോലുള്ള മഹാന്മാരായ സാഹിത്യ-കലാപ്രവർത്തകരുമായും നരേന്ദ്രയ്ക്ക് അടുപ്പമുണ്ടായിരുന്നു.

പി.ഇ.എൻ. പശ്ചിമബംഗാൾ ശാഖ, ബാലസാഹിത്യ പരിഷദ്, ശരത് സമിതി, സാഹിത്യ തീർഥ എന്നീ സംഘടനകളുടെ പ്രസിഡന്റായിരുന്നു ഇദ്ദേഹം. രണ്ടുതവണ ബംഗീയസാഹിത്യ പരിഷത്തിന്റെ വൈസ് പ്രസിഡന്റായി പ്രവർത്തിച്ചു. ബംഗാളി നാടകവേദിയുടെ പ്രശ്നങ്ങൾക്കും സാധ്യതകൾക്കും പ്രാധാന്യം കൊടുത്തിരുന്ന നാച്ഘർ എന്ന വാരികയുടെയും ബയോസ്കോപ്പ് എന്ന ബംഗാളി സിനിമാ വാരികയുടെയും പാഠശാല എന്ന കുട്ടികളുടെ മാസികയുടെയും പത്രാധിപരായി നരേന്ദ്ര പതിനഞ്ചുവർഷം പ്രവർത്തിച്ചിട്ടുണ്ട്.

1950-ൽ നരേന്ദ്ര പല യൂറോപ്യൻ രാജ്യങ്ങളും സന്ദർശിക്കുകയും എഡിൻബറോയിൽവച്ചു നടന്ന അന്താരാഷ്ട്ര പി.ഇ.എൻ. സമ്മേളനത്തിൽ പങ്കെടുക്കുകയും ചെയ്തു. 1955-ൽ കിഴക്കൻ യൂറോപ്യൻ രാജ്യങ്ങൾ സന്ദർശിച്ചതോടൊപ്പം ഹെൽസിങ്കിയിൽ നടന്ന ലോക സമാധാന സമ്മേളനത്തിലും പങ്കെടുത്തു. ഷെർവുഡ് ആൻഡേഴ്സൻ, സ്റ്റീഫൻ സ്പെൻഡർ, അഗതാ ക്രിസ്റ്റി, എലിയ എഹ്റൻബർഗ്, മിഖായേൽ ഷൊളോഖോവ് എന്നീ ലോകപ്രശസ്ത സാഹിത്യകാരന്മാരുമായി ഇദ്ദേഹത്തിന് സുഹൃദ്ബന്ധമുണ്ടായിരുന്നു.

ബ്രഹ്മബാന്ധവ് ഉപാധ്യായയുടെ പത്രാധിപത്യത്തിൽ പ്രസിദ്ധീകരിച്ചിരുന്ന സന്ധ്യ എന്ന ആനുകാലിക പ്രസിദ്ധീകരണത്തിലായിരുന്നു നരേന്ദ്ര ദേവ് രചിച്ച കവിത ആദ്യം വെളിച്ചം കണ്ടത്. ഗാർമിൽ നരേന്ദ്രയുടെ ആദ്യ നോവലും ചതുർവേദാശ്രം ആദ്യ കഥാസമാഹാരവും വസുന്ധര ആദ്യ കവിതാസമാഹാരവുമാണ്. യാത്രാവിവരണങ്ങളും മാനവേന്ദ്ര സുർ എന്ന തൂലികാനാമത്തിൽ ആക്ഷേപഹാസ്യപരമായ രേഖാചിത്രങ്ങളും കുട്ടികൾക്കുവേണ്ടിയുള്ള നാടകങ്ങളും ഇദ്ദേഹം രചിച്ചു. 1934-ൽത്തന്നെ ഒരു കലയെന്ന നിലയിൽ സിനിമയെ പരിചയപ്പെടുത്തുന്ന സിനിമ എന്ന പുസ്തകം ബംഗാളിയിൽ പ്രസിദ്ധീകരിച്ചിരുന്നു. പ്രാദേശിക ഭാഷകളിൽ സിനിമകൾപോലും വിരളമായിരുന്ന അക്കാലത്ത് ബംഗാളിയിൽ ഇത്തരം ഒരു പുസ്തകം പ്രസിദ്ധീകരിക്കപ്പെട്ടു എന്നത് ശ്രദ്ധേയമാണ്. സിനിമയോടു ബന്ധപ്പെട്ട നിരവധി സാങ്കേതിക പദങ്ങൾ ബംഗാളിയിൽ അന്ന് ഇദ്ദേഹത്തിന് പുതുതായി രൂപപ്പെടുത്തേണ്ടിവന്നു.

നരേന്ദ്ര ദേവിന്റെ പ്രസിദ്ധീകരിക്കപ്പെട്ട 36 പുസ്തകങ്ങളിൽ കവിതാ വിവർത്തനങ്ങളായ നാല് കൃതികളിൽ രണ്ടെണ്ണം കാളിദാസന്റെ മേഘദൂതും ഉമർ ഖയ്യാമിന്റെ കൃതികളും ആണ്. മൂന്ന് ചെറുകഥാസമാഹാരങ്ങൾ, ഒരു ജീവചരിത്രം (ശരത്ചന്ദ്രയെപ്പറ്റി), മൂന്ന് യാത്രാവിവരണങ്ങൾ, ഒമ്പത് നോവലുകൾ, എട്ട് ബാലസാഹിത്യകൃതികൾ തുടങ്ങിയവയും അക്കൂട്ടത്തിൽപ്പെടും.

വിധവാ വിവാഹം പാപമായി കരുതിയിരുന്ന 1920-കളുടെ തുടക്കത്തിൽ രാധാറാണി ദത്ത എന്ന വിധവയെ നരേന്ദ്ര വിവാഹം കഴിച്ചത് യാഥാസ്ഥിതികരുടെ ഇടയിൽ വലിയ ഒച്ചപ്പാടിനു കാരണമായി. എന്നാൽ രവീന്ദ്രനാഥ ടാഗൂറും ശരത്ചന്ദ്രയും ദമ്പതികളെ അനുഗ്രഹിച്ച് വിധവാ വിവാഹത്തെ പ്രോത്സാഹിപ്പിക്കുന്ന നിലപാടാണ് എടുത്തത്.

1971-ൽ നരേന്ദ്ര ദേവ് നിര്യാതനായി.


</doc>
<doc id="265315" url="https://ml.wikipedia.org/wiki?curid=265315" title="ആക്റ്റിനോറ്റെറിജിയൈ">
ആക്റ്റിനോറ്റെറിജിയൈ

അസ്ഥിമത്സ്യങ്ങൾ ഉൾപ്പെടുന്ന ഓസ്ററിയൈക്തിസ് (Osteichthyes) വർഗത്തിന്റെ മൂന്നു ഉപവർഗ(subclass)ങ്ങളിൽ ഒന്നാണു് ആക്റ്റിനോറ്റെറിജിയൈ. ആക്റ്റിനോറ്റെറി (Actinopteri), ടീലിയോസ്റ്റോമി (Teleostomi) എന്നീ പേരുകളിലും ഈ വിഭാഗം അറിയപ്പെടുന്നു. 

വിശറിപോലെയുള്ളതും മുള്ളുകളോടു കൂടിയതും (ray fin) ആയ പത്രങ്ങൾ (ചിറകുകൾ: fins) ഈ വിഭാഗത്തിന്റെ ഒരു പ്രത്യേകതയാണ്. ഓസ്ററിയൈക്തിസ് വർഗത്തിന്റെ മറ്റു രണ്ട് ഉപവർഗങ്ങളായ ക്രോസോറ്റെറിജിയൈ (Crossopterigii), ഡിപ്നോയ് (Dipnoi) എന്നിവയിൽനിന്നും ഈ ഉപവർഗം പലവിധത്തിലും വ്യത്യസ്തമായിരിക്കുന്നു. ആക്റ്റിനോറ്റെറിജിയൈ വിഭാഗത്തിലെ മത്സ്യങ്ങളിൽ ഒരു പൃഷ്ഠപത്രം (dorsal fin) മാത്രമേ കാണപ്പെടുന്നുള്ളു. പരിണാമപരമായി ഉയർന്ന അപൂർവം ചില ഇനങ്ങളിൽ ഇതു രണ്ടോ മൂന്നോ ബാഹ്യഖണ്ഡങ്ങളായി വേർതിരിഞ്ഞിരിക്കാറുണ്ട്. പുച്ഛപത്രത്തിൽ (caudal fin) അധിപുച്ഛപാളി (epichordal lobe) കാണപ്പെടുന്നില്ല. യുഗ്മപത്ര (caudal fin)ങ്ങളിലേക്കു മാംസവും അസ്ഥ്യാധാരവും ചെറിയതോതിൽ മാത്രം കടന്നു പറ്റിയിരിക്കുന്നു. ആന്തരനാസാരന്ധ്രങ്ങൾ ഇവയിൽകാണപ്പെടുന്നില്ല.

പൂർവഡെവോണിയൻ യുഗത്തിലാണ് ആക്ററിനോറ്റെറിജിയൈ വിഭാഗത്തിലെ മത്സ്യങ്ങൾ ആദ്യമായി പ്രത്യക്ഷപ്പെട്ടതെന്നു കരുതപ്പെടുന്നു. പാലിയോസോയിക് കല്പത്തിന്റെ ഉത്തരാർധത്തിലും മീസോസോയിക് കല്പം ഒട്ടാകെയും ഇവ നിലനിന്നിരുന്നു. ക്രിട്ടേഷ്യസ് യുഗത്തിലും സീനോസോയിക് കല്പത്തിന്റെ ആദ്യകാലങ്ങളിലും ഇവ വിഭേദന (differentation) വിധേയമാവുകയും അന്നുമുതൽ കടലിലെയും ശുദ്ധജലത്തിലെയും പ്രമുഖ മത്സ്യയിനങ്ങളായിത്തീരുകയും ചെയ്തു. ഇന്നുള്ള അസ്ഥിമത്സ്യങ്ങളിലെ 97 ശതമാനവും ഈ വിഭാഗത്തിൽ ഉൾപ്പെടുന്നതായി കണക്കാക്കപ്പെടുന്നു.

ആക്റ്റിനോറ്റെറിജിയൈ ഉപവർഗത്തെ മൂന്നു കീഴ്വർഗ (infra class)ങ്ങളായി തിരിച്ചിട്ടുണ്ട്:

പാലിയോസോയിക്, പൂർവ മീസോസോയിക് എന്നീ കാലഘട്ടങ്ങളിലെ മത്സ്യങ്ങളും, പോളിറ്റെറിഫോമിസ് (Polypteriformes), അസിപെൻസിഫോമിസ് (Ascipensiformes) ഗോത്രങ്ങളിലെ മത്സ്യങ്ങളും ഇതിൽപ്പെടുന്നു.

മധ്യ മീസോസോയിക് ഘട്ടത്തിലെ മത്സ്യങ്ങളും സെമിയോനോട്ടിഫോമിസ് (Semionotiformes). അമിയിഫോമിസ് (Amiiformes) എന്നീ ഗോത്രങ്ങളിലെ മത്സ്യങ്ങളും ഇതിലുൾപ്പെടുന്നു.

ക്രിട്ടേഷ്യസ്, സീനോസോയിക് എന്നീ കല്പങ്ങളിലെ മത്സ്യങ്ങളും, പരിണാമപരമായി ഉയർന്ന മറ്റു മത്സ്യഗോത്രങ്ങളിലെ അംഗങ്ങളും ഈ വിഭാഗത്തിൽ ഉൾപ്പെടുന്നു. ഈ മൂന്നു വിഭാഗങ്ങളിൽ ഹോളോസ്റ്റീ, റ്റീലിയോസ്റ്റീ എന്നിവ ബഹുസ്രോതോദ്ഭവി(polyphyletic)കളാണെന്ന് കരുതപ്പെടുന്നു. 


</doc>
<doc id="265322" url="https://ml.wikipedia.org/wiki?curid=265322" title="അമരസേനപ്രിയ">
അമരസേനപ്രിയ

അറുപതാമത്തെ മേളരാഗമായ നീതിമതിയുടെ ഒരു ജന്യരാഗമാണു് അമരസേനപ്രിയ.

ആരോഹണം : സ രി പ മ നി സ

അവരോഹണം : സ നി പ മ രി ഗ രി സ
സംഗീതവിദ്വാൻ ടി. ലക്ഷ്മണൻ പിള്ള(1864-1960)യുടെ സൃഷ്ടിയാണു് ഈ രാഗം. ഇദ്ദേഹം നിർമിച്ചിട്ടുള്ള ഒരു ഗാനമല്ലാതെ വേറെ ഗാനങ്ങളൊന്നും ഈ രാഗത്തിൽ ഉള്ളതായി അറിവില്ല. അമേരിക്കൻ ദാർശനികനായ റാൽഫ് വാൾഡോ എമേഴ്സനോടു്(1703-84) ലക്ഷ്മണൻപിള്ളയ്ക്കുണ്ടായിരുന്ന മതിപ്പും ആദരവും നിമിത്തം ഇദ്ദേഹത്തിന്റെ ബഹുമാനാർഥമാണ് ഈ രാഗത്തിനു 'അമരസേനപ്രിയ' എന്നു പേരിട്ടതു്. 'എമേഴ്സൺ' എന്നതിന്റെ തത്ഭവമായിട്ടാണു് അമരസേന എന്നു പ്രയോഗിച്ചിരിക്കുന്നതു്.


</doc>
<doc id="265323" url="https://ml.wikipedia.org/wiki?curid=265323" title="ഐപാഡ് എയർ">
ഐപാഡ് എയർ

ആപ്പിൾ കമ്പനി വിപണിയിൽ എത്തിച്ച ടാബ്ലെറ്റ് കമ്പ്യൂട്ടർ ആയ ഐ പാഡിന്റെ അഞ്ചാം തലമുറ പതിപ്പാണ്‌ ഐ പാഡ് എയർ. 2013 ഒക്ടോബർ 22 ന് പ്രഖ്യാപിക്കപ്പെട്ട ഈ പതിപ്പ് 2013 നവംബർ 1 ന് വിപണിയിൽ എത്തി. 

ഐ പാഡ് എയർ ഐ. ഓ. എസ് 7 എന്ന ഓപ്പറേറ്റിങ് സിസ്റ്റത്തിൽ ആണ് പ്രവർത്തിക്കുന്നത്.
7.5 മില്ലിമീറ്റർ കനം മാത്രം ഉള്ള ഈ ടാബ്ലെറ്റിന് മുൻ പതിപ്പിനെക്കാൾ 22% ഭാരം കുറവാണ് .


</doc>
<doc id="265324" url="https://ml.wikipedia.org/wiki?curid=265324" title="ദക്ഷിണേന്ത്യൻ കലയും വാസ്തുവിദ്യയും">
ദക്ഷിണേന്ത്യൻ കലയും വാസ്തുവിദ്യയും

ഭാരതത്തിന്റെ ദക്ഷിണഭാഗങ്ങളിൽ വളർന്നു വികസിച്ച സവിശേഷ കലകളും വാസ്തുവിദ്യാ രീതികളും. ഇത് ഗുഹാക്ഷേത്രങ്ങൾ മുതൽ വൻ ഗോപുരങ്ങൾ ഉള്ള ക്ഷേത്രസമുച്ചയങ്ങൾ വരെയും വിഭിന്ന നാടോടി കലാരൂപങ്ങൾ മുതൽ കഥകളി തുടങ്ങിയ ക്ലാസ്സിക് കലാരൂപങ്ങൾ വരെയും വൈവിധ്യമാർന്നു നില്ക്കുന്നു.

ക്രിസ്തുവിനു മുമ്പുതന്നെ ദക്ഷിണേന്ത്യയിൽ സവിശേഷമായ ഒരു വാസ്തു-കലാ സംസ്കാരം ഉടലെടുത്തിരുന്നു. അതിനെ കരുപ്പിടിപ്പിക്കുന്നതിൽ ബുദ്ധ - ജൈന - ഹൈന്ദവ മതങ്ങൾക്ക് നിർണായക പങ്കുണ്ട്. ചാലൂക്യർ, പല്ലവർ, ചോളർ, പാണ്ഡ്യർ, ചേരർ എന്നീ രാജവംശാവലികൾക്കും അവയിലെ രാജാക്കന്മാർക്കും ഇക്കാര്യത്തിലുള്ള പങ്ക് വളരെ വലുതാണ്.
ബുദ്ധ വാസ്തുശൈലിയിൽ പ്രധാനം ചൈത്യങ്ങളും വിഹാരങ്ങളുമാണു്. ചൈത്യങ്ങൾ (സ്തൂപങ്ങൾ) കട്ടികൂടിയ പാറയിൽ കൊത്തിയെടുത്ത വലിയ ആരാധനാലയങ്ങളാണു്. സന്യാസിമഠങ്ങളാണു വിഹാരങ്ങൾ. ഇവ ഗുഹാക്ഷേത്രങ്ങളെന്നും ഗുഹകളെന്നും വ്യവഹരിക്കപ്പെടാറുണ്ടെങ്കിലും യഥാർഥത്തിൽ, പെഴ്സിബ്രൗൺ അഭിപ്രായപ്പെട്ടതുപോലെ ബൃഹത് 'ശിലാവാസ്തു ശില്പ'ങ്ങൾ തന്നെയാണു്. ബി.സി. ഒന്നും രണ്ടും ശതകങ്ങളിലെ പ്രധാന ചൈത്യശാലകൾ ഇവയാണു്:- ഭാജ, കൊണ്ടെയിൻ, പിതാൽകൊഹ്ര, അജന്ത, ബൈദ്സാ, നാസിക്, കർലേ. എ.ഡി. രണ്ടാം നൂറ്റാണ്ടിലെ കൽഹേരി ചൈത്യങ്ങളോടുകൂടി ചൈത്യശാലകളുടെ പരമ്പര അവസാനിക്കുന്നു. ആദ്യ മാതൃകകളിൽ ഉള്ളിലേക്കു ചാഞ്ഞ അഷ്ടഭുജാകൃതിയിലുള്ള സ്തംഭ നിരകളാണുള്ളതു്. ഒടുവിലുള്ള മാതൃകകളിൽ ഈ ചായ് വ് അപ്രത്യക്ഷമാവുകയും സ്തംഭനിര ശീർഷത്തോടും പീഠത്തോടുംകൂടി കൂടുതൽ അലങ്കൃതമാവുകയും ചെയ്യുന്നു. ഗുഹാമുഖത്തിന്റെ പ്രവേശഭാഗത്തുള്ള ലാടാകാരമായ കമാനവീഥിയിലും കാലാനുസൃതമായ പരിണാമം കാണാം.

ഒറീസയിലെ ഖണ്ഡഗിരിയിലെയും ഉദയഗിരിയിലെയും ജൈന സന്ന്യാസിമഠങ്ങളാണ് ദക്ഷിണേന്ത്യൻ ജൈനകലയുടെ ആദിമരൂപങ്ങൾ. ഗുംഭങ്ങൾ എന്ന് പ്രാദേശികമായി വിളിക്കപ്പെടുന്ന ഇവയിൽ തുടങ്ങുന്ന ജൈനകലയുടെ വിസ്മയകരമായ വളർച്ചയ്ക്കു നിദാനങ്ങളാണ് എല്ലോറയിലെയും എലിഫന്റയിലെയും ശില്പ സഞ്ചയം.

ദക്ഷിണേന്ത്യൻ ബൗദ്ധകലയ്ക്ക് ആന്ധ്രയിലുണ്ടായ വികാസ പരിണാമങ്ങൾക്കു നിദർശനമാണ് ഗുണ്ടുപ്പള്ളി (കൃഷ്ണാ ജില്ല), സങ്കരപട്ടണം (വിശാഖപട്ടണം ജില്ല) എന്നിവിടങ്ങളിലെ ശിലാകൃത വാസ്തുവിദ്യാ മാതൃകകൾ. ഇവ ബെർഹത്, സാഞ്ചി എന്നീ പുരാതന കലാരീതികളുടെയും മധ്യകാല ഹൈന്ദവകലയുടെയും സംയുക്ത ശോഭ പരത്തുന്നവയാണ്. ആന്ധ്രയിലെ ബൌദ്ധവാസ്തുകലയുടെ വികസിത മാതൃകകൾ ഗോലി, ജലായപേട്ട, ഭട്ടിപ്രോലു, ഘണ്ടശാല, അമരാവതി, നാഗാർജുനകൊണ്ട എന്നിവിടങ്ങളിൽ കാണാം. അയ്ഹോൾ, മഹാബലിപുരം എന്നിവിടങ്ങളിലെ ശില്പശൈലിയെ മുൻകൂട്ടി പ്രവചിക്കുന്നവയും പ്രതിഫലിപ്പിക്കുന്നവയുമാണ് അമരാവതിയിലെ ശില്പങ്ങൾ. അവയിൽ റോമൻ സ്വാധീനവും ഒട്ടൊക്കെ ഉള്ളതായി വാസ്തുകലാ ചരിത്രകാരന്മാർ അഭിപ്രായപ്പെട്ടിട്ടുണ്ട്.
ദക്ഷിണേന്ത്യയിലെ ഹൈന്ദവ ക്ഷേത്ര വാസ്തുവിദ്യയുടെ ആരംഭം നാഗാർജുനകൊണ്ടയിലെ ഇക്ഷ്വാകുകളുടെ ഇഷ്ടികാനിർമിതമായ പുരാതന ക്ഷേത്രങ്ങളിൽ നിന്നാണെന്നു കരുതപ്പെടുന്നു. അടുത്ത ഘട്ടം അയ്ഹോളിലും അതിനടുത്തുമായി എ.ഡി. 600ലുണ്ടായ ക്ഷേത്രസമുച്ചയത്തിലാണ് കാണപ്പെടുന്നത്. അയ്ഹോൾ ക്ഷേത്രസമുച്ചയങ്ങളിലൊന്നിന്റെ പുറത്തെ കോണുകളിലുള്ള ചുമർത്തുണൂകളിൽ ദ്രാവിഡ കലാസമ്പ്രദായത്തിന്റെ പിറവിയുടെ സൂചന കാണാമെന്ന് ചരിത്രകാരന്മാർ രേഖപ്പെടുത്തിയിട്ടുണ്ട്.

ഉത്തര-ദക്ഷിണ ഭാരത ദേശങ്ങളിലെ ക്ഷേത്ര വാസ്തുവിദ്യയിലെ ഒരു മുഖ്യ വൈജാത്യം ഇതാണ്. ഉത്തരേന്ത്യയിൽ പൊതുവേ വൃത്താകൃതിയിലാണ് ഗർഭഗൃഹത്തിനു മുകളിലുള്ള ശിഖരം കാണപ്പെടുന്നത്. എന്നാൽ തെക്ക്, ഒന്നിനൊന്ന് വലിപ്പം കുറയുന്ന ചതുരാകൃതിയിലുള്ള തട്ടുകളായാണ് അത് ഉയരുന്നത്.

ദക്ഷിണേന്ത്യൻ വാസ്തുകലയുടെ ഒരു സവിശേഷ ചാലകശക്തിയായിരുന്നു ചാലൂക്യന്മാർ. ചാലൂക്യരാജാക്കന്മാർ ശില്പകലയ്ക്ക് വമ്പിച്ച പ്രോത്സാഹനം നല്കി. പുലികേശി രണ്ടാമൻ കലാകാരന്മാരുടെയും ശില്പികളുടെയും വലിയ പുരസ്കർത്താവായിരുന്നു. ഇദ്ദേഹത്തിന്റെ അനുഗ്രഹാശിസ്സുകളിലൂടെയാണ് അജന്തയിലെ ശില്പവിസ്മയം സാക്ഷാത്കരിക്കപ്പെട്ടത്. സവിശേഷമായ ചാലൂക്യ കലാശൈലിയുടെ ഉത്തമ മാതൃക ബാദാമിയിൽനിന്ന് പത്തുമൈൽ അകലെയുള്ള പട്ടടയ്ക്കൽ ക്ഷേത്ര സമുച്ചയമാണ്.
ദക്ഷിണേന്ത്യൻ വാസ്തുകലയെ സമ്പന്നമാക്കുന്നതിൽ പല്ലവരാജവംശത്തിന്റെ സംഭാവനകളും വളരെ മികച്ചതാണ്. ശിലാ വാസ്തുവിദ്യയിൽനിന്ന് കല്ലുകളാൽ കെട്ടിയുയർത്തപ്പെടുന്ന തരം നിർമിതികളിലേക്ക് വാസ്തുശൈലി വഴിമാറുന്നതു് പല്ലവരുടെ കീഴിലാണു്. പല്ലവരാജാക്കന്മാരിൽ മഹേന്ദ്രവർമൻ ഒന്നാമന്റെ കാലത്താണ് ദക്ഷിണേന്ത്യൻ ശില്പകല ഇത്തരത്തിൽ പുതുമാർഗ്ഗം തേടിത്തുടങ്ങിയതു്. ഒറ്റക്കൽ രഥങ്ങളും കൽത്തൂൺ മണ്ഡലങ്ങളും ഇക്കാലത്തെ സവിശേഷതകളായിരുന്നു. തിരുച്ചിറപ്പള്ളി തിരുക്കഴക്കുന്റം, ദളവന്നൂർ, മണ്ടവപ്പത്തു എന്നിവിടങ്ങളിലെ നിർമിതികൾ പല്ലവ കലയുടെ മികച്ച മാതൃകകളാണ്. പല്ലവ മണ്ഡപങ്ങൾക്ക് സമകാലികവും ഏറെക്കുറെ അതേ ശൈലിയിലുമായിരുന്നു പാണ്ഡ്യനാട്ടിൽ ശിലാകൃത മണ്ഡപങ്ങൾ ഉണ്ടായത്. തിരുപ്പറകുന്റം, സിംഗപ്പെരുമാൾ കോവിൽ തുടങ്ങിയവ ഈ വിഭാഗത്തിലെ ആദ്യകാല മാതൃകകളാണ്. പല്ലവ ചിത്രകലാ ശൈലിയുടെ മികച്ച മാതൃകകൾ ചിത്തന്നവാസലിൽ കാണാം. പുതുക്കോട്ടയ്ക്കു 12 കി.മീ. വടക്കുപടിഞ്ഞാറായി സ്ഥിതിചെയ്യുന്ന ചിത്തന്നവാസൽ ഗുഹാക്ഷേത്രത്തിലെ ചിത്രങ്ങൾ ലഘുരേഖകൾ കൊണ്ടും ഏറ്റവും കുറച്ചു ചായങ്ങൾകൊണ്ടും വരച്ചവയാണ്. വരകളുടെ അനായാസത, താളാത്മകത എന്നിവയ്ക്കുദാഹരണമായ നിരവധി ചിത്രങ്ങൾ ഇവിടെയുണ്ട്. ഉദാ. താമരപ്പൊയ്ക, അപ്സരസ്സുകളുടെ നൃത്തം, കുണ്ഡലകേശി. ഈ ചിത്രശാലയുടെ നിർമിതിക്കു മുൻകൈയെടുത്ത മഹേന്ദ്രവർമ രാജാവിന് 'ചിത്രകാരപ്പുലി' എന്നൊരു ബഹുമതിയുമുണ്ട്.
ക്ഷേത്ര നിർമിതിയിലെ പല്ലവ ശൈലിയുടെ പിന്തുടർച്ചക്കാർ ചോളന്മാരായിരുന്നു. ഒടുവിലത്തെ പല്ലവകല ചോളശൈലിയിലേക്കു വഴിമാറുന്നതിന്റെ ഉദാഹരണങ്ങൾ പുതുക്കോട്ടയിലെയും പരിസരപ്രദേശങ്ങളിലെയും നിർമിതികളിൽ കാണാം. പല്ലവരുടെതിനെ അപേക്ഷിച്ച് ലളിതമാണ് ചോളരുടെ ശൈലി. ഈ ലാളിത്യം ചോള ശൈലിയിലുള്ള ആദ്യ ക്ഷേത്രങ്ങളിലൊന്നായ ശ്രീനിവാസനല്ലൂർ ക്ഷേത്രത്തിൽ കാണാം. സ്തംഭശീർഷങ്ങളിലാണ് പല്ലവ ശൈലിയിൽ നിന്നുള്ള കാര്യമായ വ്യതിയാനം കാണുന്നത്. കൊത്തുപണികളിൽ അലങ്കാരം കുറവാണെന്നതാണ് മറ്റൊരു പ്രത്യേകത. സരളവും സ്വതന്ത്രവുമായിരിക്കുമ്പോഴും ഗാംഭീര്യമാർന്ന ചോളശില്പശൈലിക്കു നിദർശനങ്ങളാണ് തഞ്ചാവൂർ ക്ഷേത്രവും ഗംഗൈകൊണ്ട ചോളപുരം ക്ഷേത്രവും. ചോളശൈലിയുടെ ഒരു മധ്യകാല മാതൃകയാണ് തൃശ്ശിനാപ്പള്ളി ജില്ലയിലെ കൊരങ്ങനാഥ ക്ഷേത്രം.

ശില്പകലയുടെ അത്രയുമില്ലെങ്കിലും ചിത്രകലയിലും ചോളർ തത്പരരായിരുന്നു. രാജരാജചോളൻ വരപ്പിച്ചതാണെന്നു കരുതപ്പെടുന്ന 11-ാം ശ.-ത്തിലെ നടരാജമൂർത്തിയുടെ ചുവർചിത്രം (തഞ്ചാവൂർ) ചോള ചിത്രകലാശൈലിയുടെ മികച്ച മാതൃകയാണ്. രാജരാജചോളൻ കവികളുടെയും സാഹിത്യകാരന്മാരുടെയും നാടകകാരന്മാരുടെയും പുരസ്കർത്താവുമായിരുന്നു.

ചോള കാലഘട്ടം വെങ്കല ശില്പങ്ങൾക്കും പേരുകേട്ടതാണ്. അത് ഗംഭീര പൂർണകായ പ്രതിമകളിലേക്കു വളർന്നതിനു നിദർശനമാണ് തിരുപ്പതിയിലെ ദേവരായരുടെയും മറ്റും പ്രതിമ.
ചോളന്മാർക്കുശേഷം അധികാരശക്തികളായിരുന്ന പാണ്ഡ്യന്മാരാണു് പിന്നീട് ദക്ഷിണേന്ത്യൻ വാസ്തുവിദ്യയ്ക്ക് പ്രചോദനമേകിയത്. ക്ഷേത്രവളപ്പുകളുടെ പ്രവേശനമാർഗ്ഗത്തിൽ ഗംഭീരമായ ഗോപുരവാതിലുകൾ നിർമിച്ചു എന്നതാണ് പാണ്ഡ്യശൈലിയുടെ മുഖ്യ സവിശേഷത. പില്ക്കാല പാണ്ഡ്യ ഗോപുരങ്ങളുടെ തനിമാതൃകകൾ സുന്ദരപാണ്ഡ്യ ഗോപുര(ജംബുകേശ്വരം)വും ചിദംബരം ക്ഷേത്രത്തിലെ കിഴക്കേ ഗോപുരവുമാണ്. അലങ്കാരപ്പണികൾ കൂടുതൽ നടത്തി മോടി വർധിപ്പിക്കാനുള്ള ഉദ്യമമാണ് പാണ്ഡ്യശൈലിയിൽ പൊതുവേ കാണപ്പെടുന്നത്. അത് ചോളവാസ്തുവിദ്യയുടെ നിയന്ത്രിതമായ പക്വതയിൽനിന്ന് വിജയനഗരശൈലിയുടെ അനിയന്ത്രിതവും എന്നാൽ അതിവിശിഷ്ടവും ആയ സൃഷ്ടിയിലേക്കുള്ള മാറ്റത്തെയാണ് ഉദാഹരിക്കുന്നത്.

വിജയനഗര സാമ്രാജ്യത്തിന്റെ കീഴിൽ ദക്ഷിണേന്ത്യൻ കല ഹിന്ദുശൈലിക്കുമേൽ സ്വാധീനം ചെലുത്തിത്തുടങ്ങിയ ഇസ്ലാമിക ശൈലിയെ മറികടക്കാൻ ശ്രമിക്കുകയുണ്ടായി. വിട്ടലക്ഷേത്രം, ഹസാര രാമക്ഷേത്രം എന്നിവ ഈ വിജയനഗരശൈലിയുടെ മികച്ച മാതൃകകളാണ്. ഈ ശൈലിക്ക് മധുരനായ്ക്കന്മാരിൽനിന്ന് ഏറെ പ്രോത്സാഹനം ലഭിച്ചതിനാൽ ഇത് മധുരശൈലി എന്നറിയപ്പെട്ടു. മധുര, ശ്രീരംഗം, തിരുവാലൂർ, രാമേശ്വരം, തിരുവണ്ണാമല എന്നിവിടങ്ങളിലെ ക്ഷേത്രങ്ങൾ ഈ ശൈലിയുടെ നല്ല മാതൃകകളാണ്.

ഭരതനാട്യം, കുച്ചിപ്പുടി, കഥകളി, കഥക് തുടങ്ങിയ നിരവധി ക്ലാസ്സിക് നൃത്ത-നാട്യ രൂപങ്ങൾ ദക്ഷിണേന്ത്യൻ കലയുടെ സവിശേഷതകളാണ്. കൂത്തു്, കൂടിയാട്ടം, യക്ഷഗാനം തുടങ്ങിയവയും ദക്ഷിണേന്ത്യൻ കലാരംഗത്തെ സമ്പന്നമാക്കുന്നു. ദക്ഷിണേന്ത്യയുടെ സവിശേഷ സംഗീതശൈലിയാണു് കർണാടകസംഗീതം. വസ്ത്രനിർമ്മാണ കലയിലും കാഞ്ചീപുരം തുടങ്ങി നിരവധി ദക്ഷിണേന്ത്യൻ ശൈലികളും പ്രസ്ഥാനങ്ങളുമുണ്ടു്. കരകൗശല വിദ്യയിലും മൗലികമായ സംഭാവനകൾ ദക്ഷിണേന്ത്യയിൽ ഉണ്ടായിട്ടുണ്ടു്.

ഇസ്ലാമിക ശൈലി, ബ്രിട്ടിഷ് ശൈലി തുടങ്ങിയ അനേകം ശൈലികൾ സ്വാംശീകരിച്ചാണു് ദക്ഷിണേന്ത്യൻ കലയും വാസ്തുവിദ്യയും ഇന്നത്തെ നിലയിൽ എത്തിച്ചേർന്നതു്.


</doc>
<doc id="265325" url="https://ml.wikipedia.org/wiki?curid=265325" title="കുഴൂർ വിൽസൺ">
കുഴൂർ വിൽസൺ

കവിയും മാധ്യമ പ്രവർത്തകനും ബ്ലോഗ്ഗറും ആണ് കുഴൂർ വിത്സൺ.ബ്ലോഗിലൂടെ ശ്രദ്ധ നേടിയ വിത്സൺ ഓൺ‌ലൈൻ പ്രസിദ്ധീകരണങ്ങളിലും ആനുകാലികങ്ങളിലും കവിതകളെഴുതുന്നു. അദ്ദേഹത്തിന്റെ പതിനൊന്ന് കവിതാ സമാഹാരങ്ങളും ( മലയാളം, ഇംഗ്ലീഷ്, സ്പാനിഷ് ) കുറിപ്പുകളുടെ ഒരു സമാഹാരവും ഇതുവരെ പ്രസിദ്ധീകരിക്കപ്പെട്ടിട്ടുണ്ട്. കവിതാ സംബന്ധിയായ പ്രവർത്തനങ്ങളുടെ പേരിൽ കേരള സർക്കാർ 2016 ൽ സാഹിത്യത്തിലെ യൂത്ത് ഐക്കൺ പുരസ്ക്കാരത്തിനു തെരഞ്ഞെടുത്തു

മുല്ലക്കാട്ട് പറമ്പിൽ ‍ഔസേപ്പിന്റെയും അന്നംകുട്ടിയുടെയും മകനായി 1975 സെപ്റ്റംബർ 10 നു തൃശ്ശൂർ ജില്ലയിലെ കുഴൂരില് ‍ ജനിച്ചു. മീനാക്ഷി ആശാത്തി]യുടെ എഴുത്തുപുരയിൽ  ഹരിശ്രീ കുറിച്ചു. ശ്രീക്യഷ്ണവിലാസം എൽ.പി.സ്ക്കൂൾ എരവത്തൂർ, ഐരാണിക്കുളം സർക്കാർ സ്ക്കൂൾ, പനമ്പിള്ളി സ്മാരക സർക്കാർ കോളേജ്‌, സെന്റ്‌.തെരസാസ്‌ കോളേജ്‌ കോട്ടയ്ക്കൽ, കാലടി ശ്രീ ശങ്കരാചാര്യ സംസ്കൃത സർവകലാശാല,എസ്‌.സി.എംസ്‌ കൊച്ചിൻ എന്നിവിടങ്ങളിലായിരുന്നു പഠനം.

കോളേജ് വിദ്യാർത്ഥി ആയിരിക്കേ തൃശ്ശൂരിൽ നിന്നും പ്രസിദ്ധീകരിച്ചിരുന്ന എക്സ്പ്രസ്സ് മലയാളം ദിനപത്രത്തിന്റെ മാള ലേഖകനായിരുന്നു. ജേർണ്ണലിസം പഠനത്തിനു ശേഷം ചന്ദ്രിക ദിനപത്രത്തിന്റെ കൊച്ചി എഡിഷനിൽ ട്രെയിനിയായി ചേർന്നു.  പിന്നീട് ഡി-നെറ്റ് ടെലിവിഷൻ, കേരളീയ കലകൾക്ക് വേണ്ടിയുള്ള കലാദർപ്പണം മാസിക എന്നിവിടങ്ങളിൽ ജോലി നോക്കി.

2003 മുതൽ 2010 വരെ ദുബായ് മീഡിയ സിറ്റിയിൽ നിന്നും പ്രക്ഷേപണം നടത്തുന്ന ഏഷ്യാനെറ്റ് എ എം റേഡിയോയിൽ വാർത്താ അവതാരകനായിരുന്നു.പിന്നീട് അജ്മാൻ ഗോൾഡ് എഫ് എമ്മിന്റെ വാർത്താവിഭാഗം തലവനായി. 2012 മുതൽ 2014 വരെ റിപ്പോർട്ടർ ടിവിയിൽ വാർത്താ അവതാരകനായിരുന്നു. . 1995 ൽ രൂപീകരിച്ച മാള പ്രസ്സ്ക്ലബ്ബ്, 2008 ൽ രൂപീകരിച്ച യു എ ഇ ഇന്ത്യൻ മീഡിയ ഫോറം എന്നിവയുടെ സ്ഥാപക അംഗമാണു.  ബ്ലോഗുകൾക്ക് പ്രാധാന്യം നൽകിക്കൊണ്ട് 2007 ൽ എന്ന ഇ-പത്രം എന്ന ജേർണ്ണലിനു തുടക്കമിട്ടു.
ഇപ്പോൾ കോഴിക്കോട് ആസ്ഥാനമായുള്ള തത്സമയം മീഡിയ കമ്പനിയിൽ ജോലി ചെയ്യുന്നു . 

അച്ചടി, ഇന്റെർനെറ്റ്, റേഡിയോ, ടെലിവിഷൻ എന്നിങ്ങനെ എല്ലാ തരത്തിലുമു ള്ള മാധ്യമങ്ങളിൽ ജോലി ചെയ്ത ചുരുക്കം മലയാളം മാധ്യമപ്രവർത്തകരിൽ ഒരാൾ കൂടിയാണു വിത്സൺ

1998- ൽ ഇരുപത്തിനാലാമത്തെ വയസ്സിലാണു വിത്സന്റെ ആദ്യപുസ്തകം ഉറക്കം ഒരു കന്യാസ്ത്രീ പ്രസിദ്ധീകരിച്ചത്.വിത്സന്റെ കവിതകൾ തമിഴ്,കന്നഡ,ഹിന്ദി, ഇംഗ്ലീഷ്, അറബിക്, ജെർമ്മൻ .പോർച്ചുഗീസ് , സ്പാനിഷ്  തുടങ്ങിയ ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്.മലയാളത്തിന്റെ വിവിധ യൂണിവേഴ്സ്റ്റികളിൽ കുഴൂരിന്റെ കവിത പാഠ്യവിഷയമാണു. , 

മരങ്ങളും കവിതയും ഇഴചേരുന്ന  പോയട്രീ ഇൻസ്റ്റലേഷൻ  ( poetree installation ) മലയാളത്തിൽ അവതരിപ്പിച്ചത് കുഴൂർ വിത്സനാണു.  കവിതകൾക്ക് മാത്രമായുള്ള   ആഗോളവാണി പോയട്രി റേഡിയോ, ടെമ്പിൾ ഓഫ് പോയട്രീ ,പോയട്രീ ബാൻഡ്, പോയട്രീ ഫ്രെയിംസ് തുടങ്ങിയ പ്രവർത്തനങ്ങളിൽ സജീവമാണു.കുഴൂരിന്റെ  മരങ്ങൾ ജീവിതത്തിൽ കവിതയിൽ എന്ന കവിത  സ്ലോവേനിയൻ  സംവിധായക  ടിന സുൽക് (Tina Šulc ) പോയട്രീ സിനിമയായി] ചിത്രീകരിച്ചു.     ആഗോള കലാപ്രസ്ഥാനമായ ജിഗ്സൗ  ആർട്ടിസ്റ്റിക്  കളക്ടീവിന്റെ  സ്ഥാപക അംഗമാണു.   ചാർളി ഹോൾട്ട്, ഹിലാരി ഹോൾട്ട്, കവിത ബാലകൃഷ്ണൻ എന്നിവരാണു മറ്റ് അംഗങ്ങൾ

മലയാളത്തിൽ നിന്ന് നിരവധി ഭാഷകളിലേക്ക് വിവർത്തനം ചെയ്യപ്പെട്ട ബെന്യാമിന്റെ ആടുജീവിതം , ബഹ്റൈനിൽ വച്ച്,അതിലെ കഥാപാത്രമായ നജീബിനു നൽകിക്കൊണ്ട് പ്രകാശനം നിർവ്വഹിച്ചത് , കുഴൂർ വിത്സനാണു

1 ഉറക്കം ഒരു കന്യാസ്ത്രീ ( ഖനി ബുക്സ് )1998,
2 ഇ , കവിയും ചിത്രകാരനും സ്കൂളിനെ ഓർമ്മിക്കുമ്പോൾ ( ചിത്രകാരൻ അമ്പി സുധാകരനുമൊത്ത് -  പാപ്പിയോൺ)2000,
3 വിവർത്തനത്തിനു ഒരു വിഫലശ്രമം , പ്രവാസത്തിന്റെ കുറിപ്പുകൾ   ( പ്രണത)2006,
4 ആദ്യം മരിച്ചാൽ നിന്നെ ആരു നോക്കുമെന്നല്ലായിരുന്നു സങ്കടം , ആരെല്ലാം നോക്കുമെന്നായിരുന്നു ( പാപ്പിറസ്)2009,
5 കുഴൂർ വിത്സന്റെ കവിതകൾ ( ഡി സി)2012,
6 വയലറ്റിനുള്ള കത്തുകൾ ( സൈകതം ),2015,2018, , രണ്ടാം പതിപ്പ് 2017 
7 Thintharoo – കവിതകളുടെ ഇംഗ്ലീഷ് പരിഭാഷ ( ലോഗോസ് ,Temple of poetry )2015,2016,
8 ഹാ, വെള്ളം ചേർക്കാത്ത മഴ] ( വേഡ് ബുക്സ്, Temple of poetry )2017,
9 Letters Violet - Temple of Poetry –2018,
10 Treemagination - Tree poems - Temple of poetry –2018,
11 കുടപ്പന്റെ ടാഗുള്ള   അരഞ്ഞാണം – പാപ്പാത്തി പുസ്തകങ്ങൾ -2018,
12   Thintharoo – Spanish – babel cube ind.2018

ഇന്ന് ഞാൻ നാളെ നീയാന്റപ്പൻ ( ലോഗോസ് ) ,   Cartas para violeta ( വയലറ്റിന്റെ സ്പാനിഷ് പരിഭാഷ ) , മരങ്ങൾ ഇല്ലാത്ത കാട്ടിൽ (യു എ ഇ യിലെ 41 ദിവസത്തെ ജയിൽ ജീവിതം )  മരയാളം – കുഴൂരിന്റെ മരങ്ങൾഎന്നീ കൃതികൾ പണിപ്പുരയിൽ. 
മലയാളത്തിലെ ആദ്യകവിതാ ബ്ലോഗായ അച്ചടിമലയാളം നാടുകടത്തിയ കവിതകളുടെ ഉടമയാണു കുഴൂർ വിത്സൺ. കവിതാസംബന്ധിയായ പ്രവർത്തനങ്ങളുടെ പേരിൽ 2016 ൽ കേരള സംസ്ഥാന യുവജന കമ്മീഷൻ യൂത്ത് ഐക്കൺ അവാർഡിനു തെരഞ്ഞെടുത്തു. .അറേബ്യൻ സാഹിത്യ പുരസ്ക്കാരം, എൻഎം വിയ്യോത്ത് കവിതാ അവാർഡ് എന്നിവ ലഭിച്ചിട്ടുണ്ട്. 2012-ലെ മികച്ച 10 പുസ്തകങ്ങളിൽ ഒന്നായി ഇന്ത്യാ ടുഡേ , ഡിസി ബുക്സ് പ്രസിദ്ധികരിച്ച കുഴൂർ വിത്സന്റെ കവിതകളെ തെരഞ്ഞെടുത്തു. ദുബായ് പോയറ്റിക് ഹാർട്ട് 2017] ഏഴാമത് എഡിഷനിൽ ഇന്ത്യയെ പ്രതിനിധീകരിച്ചു. 2008 ലെ മികച്ച വാർത്താ അവതാരകനുള്ള സഹ്യദയ പടിയത്ത് അവാർഡും ലഭിച്ചു.ദ ന്യൂ ഇന്ത്യൻ എക്സ്പ്രസ്സ് അവരുടെ റിപ്പോർട്ടിൽ മലയാളത്തിലെ ഒരു പ്രമുഖ പോഡ്കാസ്റ്ററായി വിൽസണെ പറയുകയുണ്ടായി


</ref>https://timesofindia.indiatimes.com/city/thiruvananthapuram/Neeraj-Madhav-Kuzhoor-Wilson-among-youth-icon-awardees/articleshow/50925886.cms/</ref>










</doc>
<doc id="265342" url="https://ml.wikipedia.org/wiki?curid=265342" title="മമ്പുറം സയ്യിദ് ഫസൽ തങ്ങൾ">
മമ്പുറം സയ്യിദ് ഫസൽ തങ്ങൾ

കേരളത്തിൽ ബ്രിട്ടീഷ് വിരുദ്ധ സമരങ്ങളിൽ ഒരു പ്രധാന പങ്ക് വഹിച്ച വ്യക്തിയായിരുന്നു ഇസ്ലാമിക ആധ്യാത്മിക ജ്ഞാനി , മത പണ്ഡിതൻ എന്നീ നിലകളിൽ പ്രസിദ്ധനായ സയ്യിദ് ഫസൽ തങ്ങൾ. മുഴുവൻ പേര് മമ്പുറം സയ്യിദ് ഫസൽ പൂക്കോയ തങ്ങൾ. മമ്പുറം തങ്ങൾ രണ്ടാമൻ എന്നും ഇദ്ദേഹം അറിയപ്പെടുന്നു. ബ്രിട്ടീഷുകാരുടെ ചൂഷണം സഹിക്കാൻ കഴിയാതെ വന്നപ്പോഴാണ് പതിനെട്ടാം നൂറ്റാണ്ടിന്റെ അവസാനവും, പത്തൊമ്പതാം നൂറ്റാണ്ടിൻറെ ആരംഭത്തിലും മലബാറിൽ കർഷക കലാപങ്ങൾ ഉയർന്നു വന്നത്. മലബാറിലെ മുസ്ലിം പണ്ഡിതന്മാരിൽ ഒരു വിഭാഗം ചൂഷണം ചെയ്യപ്പെട്ട ജനവിഭാഗങ്ങളെ പ്രതികരണശേഷിയുള്ളവരാക്കിത്തീർക്കാനുള്ള ശ്രമങ്ങൾ നടത്തിയിരുന്നു. ചൂഷണവും, മർദ്ദനവും എതിർക്കുന്നതിനുവേണ്ടിയുള്ള ആശയരൂപീകരണത്തിനു സയ്യിദ് ഫസൽ പൂക്കോയ തങ്ങളേപ്പോലുള്ളവർ നിർണ്ണായക പങ്കു വഹിച്ചിരുന്നു.

സയ്യിദ് അലവി തങ്ങളുടേയും ഫാത്തിമയുടേയും മകനായി 1824 ൽ സയ്യിദ് ഫസൽ തങ്ങൾ ജനിച്ചു. പിതാവ് മമ്പുറം തങ്ങൾ ഒന്നാമൻ എന്നറിയപ്പെട്ടിരുന്ന സയ്യിദ് അലവി മൌലദ്ദവീല തങ്ങൾ അറിയപ്പെടുന്ന സൂഫി യോഗിയും , മതപണ്ഡിതനുമായിരുന്നു. പ്രാഥമിക പഠനം പിതാവിൽ നിന്നും പൂർത്തിയാക്കിയ അദ്ദേഹം തുടർന്ന് ഔക്കോയ മുസ്ലിയാർ, ഉമർ ഖാസി, ഖുസ്വയ്യ്ഹാജി എന്നിവരിൽ നിന്നും മത വിദ്യാഭ്യാസം നേടുകയും , ഖാദിരിയ്യ ബാ അലവിയ്യ ആത്മീയ സരണി കരസ്ഥമാക്കുകയും ചെയ്തു. തുടർ പഠനം മക്കയിൽ പൂർത്തിയാക്കി. 1844ൽ പിതാവ് അന്തരിച്ചപ്പോഴേക്കും സയ്യിദ് ഫസൽ പേരെടുത്ത ഒരു മതപണ്ഡിതനും,ആത്മീയ ജ്ഞാനിയും, ബ്രിട്ടീഷ് വിരോധിയും ആയി തീർന്നിരുന്നു. ചുരുങ്ങിയ കാലം കൊണ്ടു തന്നെ ഖുർആൻ ,ഹദീസ് ,തസ്വവുഫ് എന്നിവയിൽ പാണ്ഡിത്യം നേടാൻ ഫസലിനു കഴിഞ്ഞിരുന്നു.

ഒരു മതപണ്ഡിതൻ എന്നതിലുപരി ചുറ്റുപാടിനോടും, സമകാലീന സംഭവങ്ങളോടും ക്രിയാത്മകമായി പ്രതികരിക്കാൻ ഒട്ടും മടികാട്ടിയിരുന്നില്ല ഫസൽ തങ്ങൾ. ഫസലിൻറെ രാഷ്ട്രീയ വീക്ഷണത്തിൽ ജമാലുദ്ദീൻ അഫ്ഘാനിയുടെ പാൻ ഇസ്ലാമിസത്തിൻറെ സ്വാധീനം ഉണ്ടായിരുന്നുവെന്ന് ചരിത്ര പണ്ഡിതനായ സ്റ്റീഫൻ.എഫ്.ഡെയിൽ അഭിപ്രായപ്പെടുന്നു. 1852 ൽ അറേബ്യയിലെത്തിയതിനുശേഷമുള്ള ഫസലിൻറെ പ്രവർത്തനങ്ങൾ ഇതിന് അടിവരയിടുന്നുവെന്നും ഡെയിൽ സമർത്ഥിക്കുന്നു.നജ്ദിലെ ഇസ്ലാമിക പണ്ഡിതൻ ഇബ്നു വഹാബും ഫസലിനെ സ്വാധീനിച്ചിരിക്കാമെന്ന് പാശ്ചാത്യ നിരൂപകർ കരുതുന്നു. ഖുർആനും, പ്രവാചക ചര്യയുമാണ് താൻ മാതൃക ആക്കുന്നത് എന്ന ഫസലിന്റെ പ്രഖ്യാപനവും ഇസ്ലാമിക ഖിലാഫത്തിനായി പ്രയത്നിച്ചതും ജലാലുദ്ദീൻ അഫ്ഗാനി , ഇബ്നു വഹാബ് എന്നിവരുടെ സ്വാധീനത്തിനു തെളിവാണെന്ന് അവർ കരുതുന്നു.

എന്നാൽ പാരമ്പര്യ മുസ്ലിങ്ങളും, സൂഫികളും ഇത്തരം കണ്ടെത്തലുകളെ നഖ ശികാന്തം നിരാകരിക്കുന്നു. ആദ്യകാലം മുതൽക്കേ സൂഫികൾ രാഷ്ട്രീയത്തിലും, ഖിലാഫത്തിലും ഇടപെടുന്നവരാണെന്നും ബ്രിട്ടീഷ് വിരുദ്ധ സൂഫി ഓട്ടോമൻ ഭരണത്തിന് വേണ്ടി പ്രവർത്തിച്ച ഫസലിനേയും ഓട്ടോമൻ വിരുദ്ധ ചേരിയിയിലായിരുന്ന ഇബ്നു വഹാബിനേയും ഒരുമിച്ചു കെട്ടുന്നത് അബദ്ധമാണെന്നും , സൂഫികളുടെ അടക്കമുള്ള എല്ലാ മുസ്ലിങ്ങളുടെയും അടിസ്ഥാനം ഖുർആനും പ്രവാചക ചര്യയുമാണെന്നിരിക്കെ അത് ഇബ്നു വഹാബിന്റെ മാത്രം അടിസ്ഥാനമായി കരുതുന്നത് ഈ വിഷയത്തിൽ ചരിത്രകാരന്മാർക്കു പറ്റിയ തെറ്റാണെന്നും അവർ കരുതുന്നു.

മെക്കയിലെ പഠന ശേഷം മലബാറിലേക്ക് തിരിച്ചു വന്ന മമ്പുറം ഫസൽ പിതാവിൻറെ കർമ്മ ഭൂമിയായ മമ്പുറം കേന്ദ്രീകരിച്ചു പ്രവർത്തനം ആരംഭിച്ചു . ജന്മികൾക്കെതിരെ കുടിയാന്മാരെ സഹായിച്ചതും , ബ്രിട്ടീഷുകാർക്കെതിരെ പൊരുതാൻ ആഹ്വാനം ചെയ്തു കൊണ്ട് കൈ എഴുത്തു പ്രതികൾ മലബാറിലെ പള്ളികൾ കേന്ദ്രീകരിച്ചു വിതരണം ചെയ്തതും ബ്രിട്ടീഷ് സർക്കാരിനെ പ്രകോപിപ്പിക്കുന്നവയായിരുന്നു. വെള്ള പടയുമായി ഏറ്റുമുട്ടി മരണപ്പെട്ട ചേരൂർ രക്ത സാക്ഷികളെ പുണ്യാളന്മാരായി ചിത്രീകരിച്ചു അവരുടെ കല്ലറകളിൽ സയ്യിദ് ഫസൽ ആരംഭിച്ച ചേരൂർ നേർച്ച സർക്കാരിനെതിരെയുള്ള കലാപ മുന്നറിയിപ്പായിട്ടാണ് കളക്ടർ കൊണോലി വിലയിരുത്തിയത്.

പത്തൊമ്പതാം നൂറ്റാണ്ടിൻറെ മധ്യത്തിൽ മലബാറിൽ നടന്ന കലാപങ്ങളിൽ സയ്യിദ് ഫസലിന് പങ്കുണ്ടായിരുന്നുവെന്ന് കളക്ടറായിരുന്ന കൊണോലി മേലധികാരികൾക്കയച്ച റിപ്പോർട്ടിൽ പറയുന്നു. കൊളത്തൂർ , മട്ടന്നൂർ കലാപങ്ങൾക്ക് മുന്നോടിയായി കാലാപകാരികൾ സയ്യിദ് ഫസലിനെയും , മമ്പുറം സയ്യിദ് അലവിയുടെ ശവ കൂടീരവും സന്ദർശിക്കുകയും അനുഗ്രഹം നേടുകയും ചെയ്തിട്ടുണ്ടെന്നും കലാപകാരികൾക്കു മന്ത്രണം ചെയ്ത ചരടും , തകിടും നൽകിയ സയ്യിദ് ഫസൽ രക്ത സാക്ഷികളാവാൻ അവരെ അനുഗ്രഹിച്ചെന്നും കനോലി വിവരിക്കുന്നുണ്ട്.എന്നാൽ ഈ കലാപങ്ങളെക്കുറിച്ച് വിശദമായി റിപ്പോർട്ട് തയ്യാറാക്കിയ റോബിൻസൺ, ഒരിക്കൽ മാത്രമേ സയ്യിദ് ഫസലിന്റെ പങ്കിനെക്കുറിച്ച് പരാമർശിച്ചിട്ടുള്ളു. കലാപകാരികളിൽ ചിലർ മമ്പുറം മഖാം സന്ദർശിച്ചതിനെ തെളിവാക്കി കാണിച്ച് സയ്യിദ് ഫസലിനെ അറസ്റ്റ് ചെയ്യണമെന്ന് റോബിൻസൺ ആവശ്യപ്പെട്ടു. കലാപത്തിന് സഹായിക്കാൻ എന്ന പേരിൽ രചിച്ചിട്ടുള്ള കൃതികളെല്ലാം തന്നെ നേർച്ചയാക്കിയിട്ടുള്ളത് (സമർപ്പിച്ചിട്ടുള്ളത്) മമ്പുറം തങ്ങൾക്കാണെന്നും റിപ്പോർട്ട് പറയുന്നു. മമ്പുറം തങ്ങന്മാരുടെ ബ്രിട്ടീഷ് വിരോധവും റോബിൻസന്റെ റിപ്പോർട്ടിനെ ഏറെക്കുറെ സഹായിച്ചിട്ടുണ്ട്. ഇതുകൂടാതെ ജന്മിത്വത്തിനും സവർണ്ണരുടെ അനാചാരങ്ങൾക്കുമെതിരേ ശക്തമായ എതിർപ്പു രേഖപ്പെടുത്തിയ ഒരാളായിരുന്നു സയ്യിദ് ഫസൽ. കുടിയൊഴിപ്പിക്കുന്ന ജന്മിയെ വധിക്കുന്നത് പുണ്യമാണ് എന്നാണ് അദ്ദേഹം അനുയായികളെ പഠിപ്പിച്ചിരുന്നത്. കലാപങ്ങളുടെ കാരണം അന്വേഷിക്കാനായി സർക്കാർ നിയോഗിച്ച സ്പെഷൽ കമ്മീഷ്ണർ ടി എൽ സ്‌ട്രേഞ്ചിൻറെ അഭിപ്രായവും മറ്റൊന്നായിരുന്നില്ല. കലാപങ്ങളുടെ എല്ലാം ഉത്തരവാദി കുപ്രസിദ്ധനായ സയ്യിദ് ഫസലാണെന്നും അയാൾ ദൈവികതയുടെ ഒരു ഭാഗം ആവാഹിച്ച പുണ്യവാളനാണെന്ന് മാപ്പിളമാർ വിശ്വസിക്കുന്നുണ്ടെന്നും . അദ്ദേഹത്തിൻറെ അമാനുഷികതയെക്കുറിച്ച് അവർ അത്ഭുതകഥകൾ പ്രചരിപ്പിക്കുകയും , അനുഗ്രഹത്തിന് അപാരവില നല്കുകയും ചെയ്യുന്നുണ്ട് എന്നെല്ലാമായിരുന്നു സ്ട്രേഞ്ചിനൻറെ കണ്ടെത്തലുകൾ.

തൃക്കാളൂർ ലഹളയിൽ ബ്രിട്ടീഷ് സൈന്യത്തെ നേരിട്ട മാപ്പിള പോരാളികളുടെ വാളിൽ ബർക്കത്തിനായി (പുണ്യത്തിനായി) മമ്പുറം ഫസൽ തങ്ങളുടെ പേര് ലേഖനം ചെയ്തിരുന്നു . ഇത്തരം തെളിവുകളുടേയും, നിലപാടുകളുടേയും വെളിച്ചത്തിലാണ് പത്തൊമ്പതാം നൂറ്റാണ്ടിൽ നടന്ന കലാപങ്ങളിൽ ഫസലിനും പങ്കുണ്ടാവാം എന്ന തീരുമാനത്തിലെത്തിച്ചേരാൻ ബ്രിട്ടീഷുകാർ തയ്യാറായത്.

ഫസൽ തങ്ങളെ ഔപചാരികമായി വിചാരണക്ക് കൊണ്ടു വരണോ ഗവണ്മെന്റിന്റെ തടവുകാരനായി ശിക്ഷിക്കണോ ഒച്ചപ്പാടുണ്ടാക്കാതെ നാട് കടത്തണമോ എന്നതായിരുന്നു സർക്കാരിന് മുന്നിലെ വെല്ലു വിളി. ഫസൽ തങ്ങൾക്കെതിരെ ശക്തമായ ഒരു നടപടിയെടുക്കാൻ ബ്രിട്ടീഷ് അധികാരികൾക്ക് മടിയായിരുന്നു. ഫസൽ തങ്ങൾക്കെതിരേ എടുക്കുന്ന ഏതൊരു നടപടിയും മലബാറിൽ കലാപമുണ്ടാക്കുമെന്നും, അതിനെ തടയാൻ കണ്ണൂരിൽ നിന്നും, ബാംഗ്ലൂരിൽ നിന്നുപോലും പട്ടാളത്തെ കൊണ്ടു വരേണ്ടി വരുമെന്നും കളക്ടറായിരുന്ന കനോലി മേലുദ്യോഗസ്ഥരെ അറിയിച്ചിരുന്നു.

സയ്യിദ് ഫസൽ 1852ലാണ് തന്റെ ബന്ധുക്കളോടൊപ്പം അറേബ്യയിലേക്ക് പോകുന്നത്. 1852 ഫെബ്രുവരി 12 ന് മദ്രാസ് സർക്കാർ പ്രസിദ്ധപ്പെടുത്തിയ ഒരു ഉത്തരവു പ്രകാരം സയ്യിദ് ഫസൽ തങ്ങളെ നാടുകടത്താൻ തീരുമാനിച്ചിരുന്നു. സർക്കാരിന് സ്ഥിരം വെല്ലുവിളികൾ സൃഷ്ടിച്ചിരുന്ന ഒരു വ്യക്തിയെന്ന നിലയിലായിരുന്നു ഈ ഉത്തരവ് പുറത്തിറങ്ങിയത്. സയ്യിദിന്റെ വർദ്ധിച്ച ജനപിന്തുണയും, സ്വാധീനവും കാരണം ഈ ഉത്തരവ് നടപ്പിലാക്കാനുള്ള ധൈര്യം കളക്ടറായിരുന്ന കൊണോലിക്കുണ്ടായിരുന്നില്ല. ഉത്തരവ് നടപ്പാക്കാൻ ശ്രമിക്കുമ്പോൾ തങ്ങൾ അതിനെ എതിർത്താൽ അതിനെ അടിച്ചമർത്താൻ മൈസൂർ കുതിരപ്പടയുടെ സേവനം ആവശ്യപ്പെടുന്നതിനെക്കുറിച്ചും കളക്ടർ ആന്ന് ആലോചിച്ചിരുന്നു. സയ്യിദ് ഫസൽ തങ്ങൾ സർക്കാരിന് ഒരു തലവേദനയായിരുന്നുവെന്നാണ് ഇത് സൂചിപ്പിക്കുന്നത്. സയ്യിദ് ഫസലിനെ സ്വമേധയാ എന്ന രീതിയിൽ എന്നാൽ നിർബന്ധപൂർവ്വം രാജ്യം വിട്ടുപോകാൻ പ്രേരിപ്പിക്കുന്ന തന്ത്രങ്ങൾ കൊണോലി സ്വീകരിച്ചു. അതിനായി സയ്യിദ് ഫസലുമായി വളരെ അടുപ്പമുള്ള വ്യക്തികളെ കൊണോലി സമീപിച്ചു. ഏറനാട് തഹസീൽദാർ കുട്ടൂസ, ഡെപ്യൂട്ടി കളക്ടർ സി.കണാരൻ, തങ്ങളുടെ ബന്ധുവും ബ്രിട്ടീഷ് അനുകൂലിയുമായ ആറ്റക്കോയ തങ്ങൾ എന്നിവരാണ് സയ്യിദ് ഫസലുമായി കൊണോലിക്കു വേണ്ടി ചർച്ചകൾ നടത്തിയത്. സയ്യിദ് ഫസൽ ആദ്യമൊക്കെ വഴങ്ങിയില്ലെങ്കിലും, പിന്നീട് തന്റെ മതത്തിനും, തന്നെ സ്നേഹിക്കുന്നവർക്കും കൂടി അപകടം വരുമെന്നായപ്പോൾ സ്വമേധയാ അറേബ്യയിലേക്കു പലായനം ചെയ്യാൻ തീരുമാനിക്കുകയായിരുന്നു. 

സയ്യിദ് ഫസൽ അറേബ്യയിലേക്ക് പോകുന്നതറിഞ്ഞ് ഫെബ്രുവരി ആദ്യ ആഴ്ചകളിൽ പതിനായിരത്തിലധികം സായുധരായ മുസ്ലിങ്ങൾ തിരൂരങ്ങാടിയിൽ തമ്പടിച്ചിരുന്നു. സയ്യിദ് ഫസൽ വിചാരിച്ചിരുന്നവെങ്കിൽ ബ്രിട്ടീഷുകാരുമായി ഒരു തുറന്ന പോരാട്ടത്തിനു തന്നെ വേദിയാകുമായിരുന്നു തിരൂരങ്ങാടി, എന്നാൽ തന്റെ പേരിൽ മലബാറിൽ രക്തച്ചൊരിച്ചിൽ ഉണ്ടാവുന്നത് ഇഷ്ടപ്പെടാതിരുന്ന സയ്യിദ് ഫസൽ അവരോടെല്ലാം സമാധാനപരമായി പിരിഞ്ഞുപോകാൻ ആവശ്യപ്പെടുകയായിരുന്നു. 1852 മാർച്ച് 19ന് രണ്ട് പുത്രന്മാരും , സഹോദരിയും ഉൾപ്പെട്ട ബന്ധുക്കളുമായി 57 പേരെയും സർക്കാർ സയ്യിദ് ഫസലിനോടൊപ്പം മെക്കയിലേക്കു നാടുകടത്തി.1855 ഇൽ കൊണോലി സായ്പ്പും ഭാര്യയെയും ഉൾപ്പെടെയുള്ള ബ്രിട്ടീഷ് അധികാരികളെ വെട്ടിക്കൊന്നു മാപ്പിള കലാപകാരികൾ തങ്ങളെ നാടുകടത്തിയതിന് പകരം വീട്ടി.

യമനിലെ ഹദ്റൽ മൗത്ത്, മസ്കറ്റ്, ഈജിപത്, ഇസ്‌താംബൂൾ എന്നിവിടങ്ങളിൽ യാത്ര ചെയ്ത ശേഷം മെക്കയിലെത്തിയ മമ്പുറം സയ്യിദ് ഫസൽ പതിനാറു വര്ഷം അവിടം കഴിച്ചു കൂട്ടി. ഈ സമയം ഓട്ടോമൻ ഖലീഫയുമായി അടുത്ത ബന്ധം പുലർത്തിയിരുന്നു. ഹിജാസ് റെയിൽവേ അടക്കമുള്ള വികസന പ്രവർത്തനങ്ങൾക്കു പിന്നിലെ ചാലക ശക്തിയും ഫസലായിരുന്നു.

വിദേശ വാസത്തിനിടയിലും മലയാള കരയുമായി ബന്ധം നില നിർത്താൻ ഫസൽ ശ്രദ്ധിച്ചിരുന്നു. നേർച്ചകളിൽ മുട്ടും വിളിയും പാടുണ്ടോ എന്ന മത വിധി ആരാഞ്ഞവർക്കു പാടില്ലെന്നും നേർച്ചകൾ വാദ്യ മേളങ്ങൾ ഇല്ലാതെ ഇസ്‌ലാമികമായി നടത്തണമെന്നും പറഞ്ഞു ഫസൽ വിധി അയച്ചു നൽകിയത് ഇതിന് തെളിവാണ്.തൻറെ വിദേശവാസത്തിനിടയിൽ സയ്യിദ് ഫസൽ മൂന്നു പ്രാവശ്യം ഇസ്താംബൂൾ സന്ദർശിച്ചു. സയ്യിദ് പിന്നീട് സുഫാറിലെ അമീറായി പ്രവർത്തിച്ചു. അമീറായുള്ള സയ്യിദ് ഫസലിൻറെ പ്രവർത്തനങ്ങൾ ബ്രിട്ടീഷ് രാജ്ഞിയുടെ പ്രശംസ പിടിച്ചു പറ്റി. തന്റെ അഭിനന്ദനം രാ‍ജ്ഞി ഫസലിനെ നേരിട്ടറിയിക്കുകയായിരുന്നു. പിന്നീട് സുഫാറിലെ ഗോത്രങ്ങളുടെ കലാപം കാരണം സയ്യിദിന് അവിടുത്തെ ഭരണം അവസാനിപ്പിക്കേണ്ടി വന്നു. ഫസലും കുടുംബവും തിരികെ കോൺസ്റ്റാന്റിനോപ്പിളിലേക്ക് തിരിച്ചുപോയി.
ഖലീഫയുടെ മത ഉപദേഷ്ടാവായി പ്രവർത്തിക്കുകയും ചെയ്തു. സേവന പ്രവർത്തനങ്ങൾ മുൻനിർത്തി ഫദ്ൽ പാഷ എന്ന പട്ടം നൽകി ഓട്ടോമൻ ഖിലാഫത്ത് ഫസലിനെ ആദരിച്ചിരുന്നു. 1901 ജനുവരി ഒമ്പതിന് എഴുപത്തി എട്ടാം വയസ്സിൽ ഇസ്‌താംബൂളിൽ വെച്ച് ഇദ്ദേഹം 
അന്തരിച്ചു. സുൽത്താൻ മഹമൂദ് ഖാന്റെ കല്ലറയ്ക്കു സമീപാം അന്ത്യ വിശ്രമമൊരുക്കി.

മമ്പുറം തങ്ങന്മാർ സമരം, പ്രത്യയശാസ്ത്രം. ഭാഗം 1, ഭാഗം 2, ഭാഗം 3


</doc>
<doc id="265350" url="https://ml.wikipedia.org/wiki?curid=265350" title="ജ്വാല">
ജ്വാല

എക്സൽ പ്രൊഡക്സ്ഷനു വേണ്ടി എം. കുഞ്ചാക്കോ നിർമിച്ച മലയാളചലച്ചിത്രമാണ് ജ്വാല. എക്സൽ പ്രൊഡകഷൻ വിതരണം ചെയ്ത ഈ ചിത്രം 1969 ഓഗസ്റ്റ് 26-ന് കേരളത്തിൽ പ്രദർശനം തുടങ്ങി.






</doc>
<doc id="265352" url="https://ml.wikipedia.org/wiki?curid=265352" title="പുഴവാത്">
പുഴവാത്

കോട്ടയം ജില്ലയിൽ, ചങ്ങനാശ്ശേരി താലൂക്കിൽ ഉൾപ്പെടുന്ന പ്രദേശമാണ് പുഴവാത്. പഴയ തെക്കുംകൂർ രാജവംശത്തിന്റെ തലസ്ഥാനം പുഴവാതിലായിരുന്നു. രാമയ്യൻ ദളവയുടെ നേതൃത്വത്തിൽ തിരുവിതാംകൂർ സൈന്യം തെക്കുംകൂറിനെ ആക്രമിക്കുമ്പോൾ ചങ്ങനാശ്ശേരിയിലെ പുഴവാതിലായിരുന്നു തലസ്ഥാനം എന്ന് പി. ശങ്കുണ്ണി മേനോൻ തിരുവിതാംകൂർ ചരിത്ര പുസ്തകത്തിൽ പറയുന്നുണ്ട്. തിരുവിതാംകൂർ മഹാറാണി ആയില്യം തിരുനാൾ ഗൗരി ലക്ഷ്മി ബായി നിർമ്മിച്ച ചങ്ങനാശ്ശേരിയിലെ ലക്ഷ്മിപുരം കൊട്ടാരവും, തെക്കുംകൂർ രാജാക്കന്മാരുടെ നീരാഴി കൊട്ടാരവും ഇവിടെയാണ് സ്ഥിതിചെയ്യുന്നത്.


</doc>
<doc id="265359" url="https://ml.wikipedia.org/wiki?curid=265359" title="ചുവന്ന തിരമാലകൾ">
ചുവന്ന തിരമാലകൾ

പ്രൊഫസ്സർ കൊടുവള്ളി അബ്ദുൽ ഖാദർ എഴുതിയ പുസ്തകം 
കേരളത്തിൽ നിന്നും അന്തമാനിലേക്കു നാടു കടത്തിയ 1921-ൽ നടന്ന സംഭവങ്ങൾ കോർത്തിണക്കിയ കൃതി

</doc>
<doc id="265361" url="https://ml.wikipedia.org/wiki?curid=265361" title="ആദിത്യവർമ്മ">
ആദിത്യവർമ്മ

മദ്ധ്യകാലഘട്ടങ്ങളിൽ വേണാട്, വടക്കുംകൂർ, തെക്കുംകൂർ, ഓടനാട് തുടങ്ങിയ പല നാട്ടുരാജ്യങ്ങളിലും നാടുവാണിരുന്ന പല രാജാക്കന്മാർ ആദിത്യവർമ്മ എന്ന പേരിൽ ഉണ്ടായിരുന്നു. ഓരോ കാലത്ത് രാഷ്ട്രീയ-സാംസ്കാരിക മണ്ഡലങ്ങളിൽ ഏതെങ്കിലും തരത്തിൽ പ്രശസ്തി നേടിയിട്ടുള്ളവരാണു് ഇവർ ഓരോരുത്തരും. ഇവരിൽ ചിലർക്കു് ആദിത്യവർമ്മ എന്നതൊരു ബിരുദസംജ്ഞയും മറ്റു ചിലർക്കു പേരിൽ ഉൾപ്പെട്ട ഒരു ഭാഗവുമാണു്.

സ്യാനന്ദൂരപുരാണ സമുച്ചയത്തിൽ പരാമൃഷ്ടനായ കോതവർമ്മയുടെ നാലു പുത്രൻമാരിൽ രണ്ടാമനായ ശ്രീവീരകോത ആദിത്യവർമ്മ. കിളിമാനൂർ രേഖയനുസരിച്ച് കൊല്ലവർഷം 343ൽ (എ.ഡി. 1168) ഇദ്ദേഹമായിരുന്നു വേണാട്ടു രാജാവ്. വഞ്ഞിപ്പുഴ രുദ്രൻ ശങ്കരൻ, വിലക്കിലിമംഗലത്തു ദാമോദരൻ കൃഷ്ണൻ, മകിഴഞ്ചേരി വിക്രമനാരായണൻ, കമുകഞ്ചേരി ശക്തിവിക്രമൻ, ശക്തി മുതലായവർ ആദിത്യവർമ്മയുടെ കാലത്തെ പ്രബലരായ പ്രഭുക്കളായിരുന്നു.

കേരളചരിത്രത്തിൽ പ്രശസ്തനായ ഒരു രാജാവാണിദ്ദേഹം. 'ചോളപ്രിയ' (1296) എന്ന ശകാബ്ദത്തിൽ (എ.ഡി. 1375) ഇദ്ദേഹം നാടുവാണിരുന്നതായി തിരുവനന്തപുരം തിരുവാമ്പാടിയിലുള്ള ഒരു ശിലാലിഖിതത്തിൽനിന്നു മനസ്സിലാക്കാം. ഇതിൽ രാജാവിനെ സർവാംഗനാഥൻ എന്നല്ലാതെ ആദിത്യവർമ്മ എന്നു പേരെടുത്തു പറഞ്ഞിട്ടില്ല. എന്നാൽ വടശ്ശേരി കൃഷ്ണസ്വാമി ക്ഷേത്രത്തിലുള്ള മറ്റൊരു ലിഖിതത്തിൽ ആദിത്യവർമ്മനു് എന്ന സംബോധനയും സർവാംഗനാഥൻ എന്ന വിശേഷണവും കാണുന്നു. കൂടാതെ ആദിത്യവർമ സാഹിത്യം, സംഗീതം, സ്മൃതി, അർഥശാസ്ത്രം, പുരാണം, നിഗമം, 36 ശസ്ത്രപ്രയോഗങ്ങൾ മുതലായവയിൽ പ്രവീണനായിരുന്നു എന്നും അതിൽ പ്രസ്താവിച്ചിരിക്കുന്നു.

ഉണ്ണുനീലിസന്ദേശത്തിൽ നായികയ്ക്കു ദൂതുമായി പോകുന്ന ആദിത്യവർമ്മയും ഈ ആദിത്യവർമ്മയും ഒരാളാണെന്ന് ചില സാഹിത്യചരിത്രകാരൻമാർ വാദിക്കുന്നു. ശകാബ്ദം 1296നു സമമായ കൊല്ലവർഷം 550ൽ വേണാട്ടിൽ തൃപ്പാപ്പൂർ മൂപ്പുവാണിരുന്ന ഇദ്ദേഹത്തിന്റെ പൂർണമായ പേര് 'ഇരവി ആദിത്യവർമ' എന്നാണ്; 550-ാമാണ്ടു മീനം 25നു് ഉണ്ടായ മതിലകം രേഖയിൽ ഇദ്ദേഹത്തെ പരാമർശിക്കുന്നതു് ശ്രീവേണാട്ടിൽ തിരുവടി ഇരവി ആദിത്യവർമ്മ എന്നാണു് . ശ്രീപദ്മനാഭസ്വാമിക്ഷേത്രത്തിൽ അല്പശി ഉത്സവത്തിന്റെ ചെലവിനുവേണ്ടി കുശവൂർക്കൽ എന്ന സ്ഥലത്തു് കുറേ നിലം ഇദ്ദേഹം ദാനംചെയ്തതായി പ്രസ്തുത രേഖയിൽ കാണാം.

കൊല്ലവർഷം 644 (എ. ഡി. 1469)-ാമാണ്ടു കാലഘട്ടത്തിൽ വേണാടു വാണിരുന്ന രാജാവാണിദ്ദേഹം. സഹ്യനുകിഴക്കുള്ള ഏതാനും പ്രദേശങ്ങളും ഇദ്ദേഹത്തിന്റെ ഭരണത്തിലായിരുന്നു. തിരുനെൽവേലി ജില്ലയിലുള്ള തിരുക്കൂറുംകുടിക്ഷേത്രത്തിലേക്കു ആദിത്യവർമ്മ ഒരു പഞ്ചലോഹമണി ദാനംചെയ്തതായി രേഖയുണ്ട്. ഇതിൽ ഗുണമണിശ്രേണി, വഞ്ചീപാല, വിശാഖപ്രഭു, അഖിലകലാവല്ലഭ, തിലകിതജയസിംഹാന്വയ, അധിഗതചിറവാ(യ്) മണ്ഡലേന്ദ്ര എന്നീ വിശേഷണങ്ങളാണ് ആദിത്യവർമയ്ക്കു നല്കിയിരിക്കുന്നത്. ഇതിൽ ഗുണമണിശ്രേണി, അഖിലകലാവല്ലഭ എന്നീ വിശേഷണങ്ങൾ രാജാവിന്റെ പൊതുവേയുള്ള ഗുണഗണങ്ങളെ വർണിക്കുന്നു. ജന്മനക്ഷത്രം വിശാഖമാണെന്നു വ്യക്തമാകുന്നു. തിലകിതജയസിംഹാന്വയ, എന്നതിൽനിന്നു ജയസിംഹന്റെ വംശജനാണെന്നു മാത്രമല്ല ദേശിങ്ങനാട്ടു മൂപ്പനാണെന്നും മനസ്സിലാക്കാം. വേണാട്ടു രാജാവ് എന്ന അർഥത്തിലാണ് വഞ്ചിപാല എന്ന പ്രയോഗം. ഈ രാജാവിന്റെ കാലത്താണ് വേണാട്ടു രാജവംശത്തിൽ ചിറവാമൂപ്പു ആദ്യമായി ഉദ്ഭവിച്ചത്. അതിനുമുൻപു ചിറവാ എന്നത് ഓടനാടിന്റെ ഒരു ശാഖയായിരുന്നു. ഓടനാട്ടിലെ ചിറവാശാഖ വേണാട്ടിൽ ലയിച്ചതും വേണാട്ടിൽ പുതിയ ഒരു മൂപ്പുസ്ഥാനം ഉണ്ടായതും ആദിത്യവർമ്മയുടെ കാലത്താണ്. അതുകൊണ്ടാണ് ഇദ്ദേഹത്തെ അധിഗതചിറവാ (യ്) മണ്ഡലേന്ദ്രൻ എന്നു വിശേഷിപ്പിച്ചിരിക്കുന്നത്.

ശ്രീപദ്മനാഭസ്വാമിക്ഷേത്രത്തിലെ രണ്ടു ഗ്രന്ഥവരികളിൽ ഈ രാജാവിനെക്കുറിച്ചു പരാമർശമുണ്ട്. സ്ഥിരതാമസം തിരുനെൽവേലി ജില്ലയിലെ കല്ലടക്കുറിച്ചിയിലുള്ള രാജമന്ദിരത്തിലായിരുന്നു. ചെമ്പക ആദിത്യവർമ എന്നും ഇദ്ദേഹത്തിനു പേരുണ്ടായിരുന്നതായി നാഗമയ്യ പറയുന്നു. 653 (1468)-മാണ്ടു കൊല്ലം നഗരത്തിൽ ചെമ്പകരാമൻ പെരുന്തെരു സ്ഥാപിച്ചതും അതിനെ അഞ്ചിനാൻ പുകഴിടമായി പ്രഖ്യാപിച്ചതും ഈ രാജാവായിരുന്നു. അതിനുള്ള രാജകല്പന പുറപ്പെടുവിച്ചതു തിരുനൽവേലിയിൽ നിന്നായിരുന്നുവെന്ന് തത്സംബന്ധമായി സ്ഥാപിതമായ ശിലാലിഖിതത്തിൽ പറഞ്ഞിട്ടുണ്ട്.

കൊല്ലവർഷം 647(ക്രിസ്തുവർഷം 1472)-ാമാണ്ടു കുംഭം 1നു് ഉണ്ടായതും ശ്രീപദ്മനാഭസ്വാമിക്ഷേത്രത്തിലുള്ളതുമായ ഒരു രേഖയിൽ പരാമൃഷ്ടനായ ഈ വേണാട്ടുരാജാവിന്റെ പേര് ആദിത്യമാർത്താണ്ഡവർമ്മ എന്നാണു്. പഞ്ചാൻമഠത്തിലും കാഞ്ചീപുരത്തുമഠത്തിലും രാമവർമൻ തിരുമഠത്തിലും മാർത്താണ്ഡമഠത്തിലും നിന്ന് അന്തിവിളക്കുകൊണ്ടുചെന്നു വച്ചതു സംബന്ധിച്ച കാര്യങ്ങളും ചില മുടക്കങ്ങളും വീരകോത ആദിത്യമാർത്താണ്ഡവർമ്മയുടെ സന്നിധിയിൽ ഉണർത്തിച്ചു തീരുമാനമുണ്ടാക്കിയതായി ഇതിൽ രേഖപ്പെടുത്തിയിരിക്കുന്നു. കൊല്ലവർഷം 644ൽ രാജാവായിരുന്ന സകലകലാവല്ലഭനായ ആദിത്യവർമ്മ തന്നെയാണ് ഈ ആദിത്യമാർത്താണ്ഡവർമ്മ എന്നും ഒരഭിപ്രായം നിലവിലുണ്ടു്.

കൊല്ലവർഷം 685(ക്രിസ്തുവർഷം 1510)-ാമാണ്ട് വേണാട്ടിൽ തൃപ്പാപ്പൂർ മൂപ്പനായിരുന്ന രാജാവാണിദ്ദേഹം. ഇദ്ദേഹത്തിന്റെ ഭരണകാലത്താണു് ചരിത്രപ്രസിദ്ധമായ നാഞ്ചിനാട്ടു ലഹള ഉണ്ടായതു്. നാഞ്ചിനാട്ടിൽ പറയരും ഈഴവരും തമ്മിൽ ഒരു വർഗീയസംഘട്ടനം നടന്നുവരികയായിരുന്നു. അതിന്റെ ഭാഗമായി ഈഴവർ സംഘംചേർന്നു പറച്ചേരിയിൽ ചെന്നു പറയരെ ആക്രമിക്കുകയുണ്ടായി. പറയർ ശ്രീപദ്മനാഭന്റെ അടിയാരാണെന്നും ഉപദ്രവിക്കരുതെന്നും പറഞ്ഞുകൊണ്ട് വീരനാരായണശ്ശേരിമഠത്തിലെ ബ്രാഹ്മണർ തടസ്സം നിന്നു. സംഘട്ടനത്തിനിടയിൽ പീച്ചപ്പള്ളി ഉഴുത്തിരൻ ശ്രീധരൻ, ചിറ്റൂർ ദത്തൻദേവൻ, പുളിങ്കീഴ് ഇന്നാൻ ഇന്നാൻ എന്നീ ബ്രാഹ്മണർക്കു മാരകമായി പരുക്കേറ്റു. അവസാനം ഈ സംഭവങ്ങളുടെ പേരിൽ ആദിത്യവർമ്മ പ്രായശ്ചിത്തം ചെയ്തു.

കൊല്ലവർഷം 707 (ക്രിസ്തുവർഷം 1532)-ാമാണ്ട് വേണാട്ടിൽ ചിറവാമൂപ്പുവാണ രാജാവാണിദ്ദേഹം. ഇരവി ആദിത്യവർമ്മ എന്നാണ് പൂർണമായ പേര്. തിരുവിതാംകോട്ടു കൊട്ടാരത്തിലാണ് പാർത്തിരുന്നത്. കൊല്ലവർഷം 707-ാമാണ്ടു മേടം 17നു എഴുതിയുണ്ടാക്കിയ മതിലകം ഗ്രന്ഥവരിയിൽ ഇദ്ദേഹത്തെപ്പറ്റി പരാമർശമുണ്ടു്.

കൊല്ലവർഷം 712(ക്രിസ്തുവർഷം 1537)-ാമാണ്ടിൽ വീരരവിവർമയായിരുന്നു ചിറവാമൂപ്പനെന്നു ശുചീന്ദ്രത്തുള്ള ഒരു ലിഖിതത്തിൽ നിന്നും പറയുന്നു. അതുകൊണ്ട്, 707-ാമാണ്ടു ചിറവാമൂപ്പനായിരുന്ന ആദിത്യവർമ്മയും 717-ലെ മതിലകം രേഖയിൽ പറയുന്ന ആദിത്യവർമ്മയും ഒരാളല്ല എന്നു സിദ്ധിക്കുന്നു. ശ്രീപണ്ടാരനിലം ബലാത്കാരമായി കൈയേറിയതും തുടർന്നു സംഘട്ടനങ്ങളുണ്ടായതും 717-ാമാണ്ടു തുലാം 15-ലെ മതിലകം രേഖയിൽ വിവരിച്ചിട്ടുണ്ട്.

കൊല്ലവർഷം 739(ക്രിസ്തുവർഷം 1564)-ാമാണ്ടു മേടം 13ലെ മതിലകം രേഖയിൽ പരാമൃഷ്ടനായ വേണാട്ടുരാജകുമാരനാണിദ്ദേഹം. കൊല്ലവർഷം 754-ാമാണ്ട് ഇടവം 6ലെ മറ്റൊരു രേഖയിലും ആദിത്യവർമ്മ പരാമർശിക്കപ്പെടുന്നു.

കൊല്ലവർഷം 743(ക്രിസ്തുവർഷം 1568)ൽ വേണാടു വാണിരുന്ന ഒരു രാജാവ്. കൊല്ലവർഷം 743-ാമാണ്ടു കുംഭം 21ലെ മതിലകം രേഖയിലാണ് ഇദ്ദേഹത്തെപ്പറ്റി പറയുന്നത്. ദേശിങ്ങനാട്ടു സ്വരൂപത്തിൽനിന്നുമാണു് ഇദ്ദേഹം ചിറവാ മൂപ്പേറ്റതു്.

കൊല്ലവർഷം 743(ക്രിസ്തുവർഷം 1568) കുംഭം 21നു് മതിലകം രേഖയിൽ പരാമർശിക്കപ്പെടുന്ന മറ്റൊരു വേണാട്ടുരാജാവ്. തൃപ്പാപ്പൂർ സ്വരൂപത്തിൽ നിന്നും ചിറവാമൂപ്പേറ്റ രാജാവാണ് ഈ ആദിത്യവർമ്മ.

കൊല്ലവർഷം 763 (1588)-ാമാണ്ടു തുലാം 26ലെ മതിലകം രേഖയിൽ പരാമർശിക്കപ്പെടുന്ന മറ്റൊരു വേണാട്ടുരാജകുമാരനാണു് ഈ ആദിത്യവർമ്മ. അക്കൊല്ലം തുലാമാസത്തെ പള്ളിവേട്ടയ്ക്കു് ഈ ആദിത്യവർമ്മ അകമ്പടി സേവിച്ചു.

കൊല്ലവർഷം 785(ക്രിസ്തുവർഷം 1610)-ാമാണ്ടു വേണാട്ടിൽ രാജാവായ ആദിത്യവർമ്മ, അതേ വർഷം വൈകാശിമാസം 16നു തിരുവനന്തപുരത്തു് പുല്ലുക്കോട്ടു കൊട്ടാരത്തിൽ മൃതിയടഞ്ഞു.

കൊല്ലവർഷം 848(ക്രിസ്തുവർഷം 1673)-ാമാണ്ടു വേണാടു വാണ ഒരു രാജാവും ആദിത്യവർമ്മ എന്ന പേരിൽ അറിയപ്പെടുന്നു. 852-ാമാണ്ടു മാശിമാസത്തിൽ കല്ക്കുളത്തു കോയിക്കലിൽ മൃതിയടഞ്ഞു; തിരുവട്ടാറ്റു വച്ച് പള്ളിയടക്കം നടത്തി. പള്ളിയടക്കവും ശേഷക്രിയകളും മറ്റും നടത്തിയത് ഉമയമ്മ റാണിയുടെ ചുമതലയിലായിരുന്നു.

കൊല്ലവർഷം 894(ക്രിസ്തുവർഷം 1719)-ാമാണ്ടു വേണാട്ടുരാജാവായിരുന്ന മറ്റൊരു ആദിത്യവർമ്മ. കോലത്തുനാട്ടിൽ നിന്നും ദത്തുവഴിക്കാണ് വേണാട്ടിൽ വന്നത്. ഇദ്ദേഹത്തിന്റെ കാലത്തും കോലത്തുനാട്ടിൽ നിന്നും ദത്തെടുത്തു. കൊല്ലവർഷം 896(ക്രിസ്തുവർഷം 1721)-ാമാണ്ടു മേടം 16നു മുൻപ് അന്തരിച്ചതായി വിശ്വസിക്കപ്പെടുന്നു.

കൊല്ലവർഷം 508(ക്രിസ്തുവർഷം 1333)-ാമാണ്ടടുപ്പിച്ച് വടക്കുംകൂർ വാണിരുന്ന രാജാവാണ് ആദിത്യവർമ്മ. ഇദ്ദേഹത്തെപ്പറ്റി പ്രസിദ്ധമായ വൈക്കം ഗ്രന്ഥവരിയിൽ പരാമർശിക്കപ്പെട്ടിരിക്കുന്നു.

ഇദ്ദേഹത്തിന്റെ പൂർണമായ പേരു കേരള ആദിത്യവർമ്മ. കൊല്ലവർഷം 801(ക്രിസ്തുവർഷം 1626) ചിങ്ങം 18നും കൊല്ലവർഷം804(ക്രിസ്തുവർഷം1629) വൃശ്ചികം 1നും ഉണ്ടായിട്ടുള്ളതും വാക്കവഞ്ഞിപ്പുഴമഠത്തിൽനിന്നും ലഭിച്ചതുമായ രണ്ടു ഗ്രന്ഥവരികളിൽ പരാമർശിക്കപ്പെടുന്ന തെക്കുംകൂർ രാജാവാണിദ്ദേഹം. താലമാനത്തു നടന്ന യുദ്ധം ഇദ്ദേഹത്തിന്റെ കാലത്തെ പ്രധാനസംഭവമായിരുന്നു.

ഹരിപ്പാടു സുബ്രഹ്മണ്യസ്വാമി ക്ഷേത്രത്തിലുള്ള ഒരു ശിലാലിഖിതത്തിൽ പരാമർശിക്കപ്പെടുന്ന കായംകുളം രാജാവാണു് ഈ ആദിത്യവർമ്മ. പൂർണമായ പേര് ഇരവി ആദിത്യവർമ്മ. കാലം വ്യക്തമല്ല; ഉണ്ണുനീലിസന്ദേശകാവ്യത്തോടടുപ്പിച്ചാണെന്നു കരുതപ്പെടുന്നു.

വാക്കവഞ്ഞിപ്പുഴമഠം രേഖകളിൽ പരാമർശിക്കപ്പെടുന്ന ഒരു ഓടനാട്ടു രാജാവ്. കാലം വ്യക്തമല്ല. എ.ഡി. 15-ാം ശതകമാണെന്നു കരുതാവുന്നതാണു്.


</doc>
<doc id="265362" url="https://ml.wikipedia.org/wiki?curid=265362" title="ശ്രീബാല കെ. മേനോൻ">
ശ്രീബാല കെ. മേനോൻ

മലയാളത്തിലെ ഒരു എഴുത്തുകാരിയും, സഹസംവിധായികയും, ഷോർട്ട്ഫിലിം സംവിധായകയുമാണു് ശ്രീബാല കെ. മേനോൻ. ഹാസ്യ സാഹിത്യത്തിനുള്ള കേരള സാഹിത്യ അക്കാദമി അവാർഡ് ലഭിച്ചിട്ടുണ്ട്. അവർ രചിച്ച 19, കനാൽ റോഡ്നു ഹാസ്യസാഹിത്യത്തിനുള്ള 2005-ലെ കേരള സാഹിത്യ അക്കാദമി പുരസ്കാരം ലഭിച്ചു. ശ്രീബാല നരേന്ദ്രൻ മകൻ ജയകാന്തൻ വക തൊട്ടു സത്യൻ അന്തിക്കാടിന്റെ കൂടെ സഹസംവിധായികയാണ്. ഭാഗ്യദേവതയോടെ അസോസിയേറ്റ് സംവിധായികയായി. 



സന്തോഷ് ഏച്ചിക്കാനത്തിന്റെ 'പന്തിഭോജനം' എന്ന ചെറുകഥയെ ആസ്പദമാക്കി ശ്രീബാല എടുത്ത പന്തിഭോജനം എന്നാ ഹ്രസ്വ ചിത്രം ഭക്ഷണത്തിന്റെ ജാതിയെ പറ്റി പറഞ്ഞു കൊണ്ട് ശ്രദ്ധേയമായി. 

ജാതിയുമായി ബന്ധപ്പെട്ട് പ്രാചീനകേരളത്തിൽ ഭക്ഷണരംഗത്ത് വിവേചനങ്ങൾ നിലനിന്നിരുന്നു. ജാതിയുടെ ഒരുമിച്ചിരുന്ന് ഭക്ഷണം കഴിക്കാതിരിക്കലും ചില പ്രത്യേക ഭക്ഷ്യവസ്തുക്കൾ ചില ജാതിക്കാർക്കു മാത്രമേ കഴിക്കാവൂ എന്ന നിയമവും വിവേചനത്തിന്റെ മുഖ്യസ്വഭാവങ്ങളായിരുന്നു. ഇതിനെതിരെ നടത്തിയ സമരമുറയായിരുന്നു പന്തിഭോജനം.

ഓർമ ഫിലിം ഫെസ്റിവലിൽ അക്കമ്മ ചെറിയാനെ പറ്റിയുള്ള ഡോകുമെന്ററി ശ്രീബാല സംവിധാനം ചെയ്തു




</doc>
<doc id="265368" url="https://ml.wikipedia.org/wiki?curid=265368" title="സിംഹള ഭാഷ">
സിംഹള ഭാഷ

ശ്രീലങ്കയിലെ 1.6 കോടിയോളം ജനസംഖ്യയുള്ള സിംഹള വംശജരുടെ മാതൃഭാഷയാണ് സിംഹള ഭാഷ (සිංහල ' ), അഥവാ സിംഹളീസ്"' , ഏകദേശം 30 ലക്ഷത്തോളം ആളുകൾ രണ്ടാമത്തെ ഭാഷയായി സംസാരിക്കുന്നു.. 
ഇന്തോ യൂറോപ്യൻ ഭാഷകളിലെ ഇന്തോ-ആര്യൻ വർഗ്ഗത്തിൽപ്പെടുന്ന സിംഹള, ശ്രീലങ്കയിലെ രണ്ട് ഔദ്യോഗികഭാഷകളിൽ ഒന്നാണ്.

ബ്രാഹ്മി ലിപിയിൽനിന്ന് രൂപപ്പെട്ട സിംഹള ലിപി ഉപയോഗിച്ചാണ് സിംഹള ഭാഷ എഴുതുന്നത്.


</doc>
<doc id="265375" url="https://ml.wikipedia.org/wiki?curid=265375" title="എസ്.കെ. നായർ">
എസ്.കെ. നായർ

മലയാള കവിയും,വിമർശകനും സാഹിത്യകാരനുമായിരുന്നു ഡോ.എസ്.കെ. നായർ. എഴുപതിലേറേ സാഹിത്യകൃതികളുടെ കർത്താവാണ്. ആത്മകഥയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്. 
മദ്രാസ് യൂണിവേഴ്സിറ്റിയുടെ മലയാളവിഭാഗം തലവൻ ആയിരുന്നു. മലയാളത്തിനു പുറമേ സംസ്കൃതം,തമിഴ്,ഇംഗ്ലീഷ് ഭാഷകളിലും സാഹിത്യകൃതികൾ എഴുതി. "കമ്പരാമായണം" തമിഴിൽ നിന്ന് മലയാളത്തിലേക്ക് വിവർത്തനം ചെയ്തു. “മറക്കാത്ത കഥകൾ” എന്ന ആത്മകഥ കേരള സാഹിത്യ അക്കാദമി അവാർഡിനർഹമായി. ചലച്ചിത്ര സെൻസർ ബോഡ് അംഗമായി സേവനം അനുഷ്ഠിച്ചു. ഏറെ ഹിറ്റായ ഭഗവാൻ അയ്യപ്പൻ, ഗുരുവായൂരപ്പൻ, മൂകാംബിക തുടങ്ങിയ ഭക്തിഗാനങ്ങളുടെ രചന നിർവ്വഹിച്ചു. ഗാനരചനക്ക് പുറമേ കഥകളി,ഭരതനാട്യം,മോഹിനിയാട്ടം തുടങ്ങിയ നൃത്തരൂപങ്ങൾക്ക് സംവിധാനമൊരുക്കി. 


</doc>
<doc id="265377" url="https://ml.wikipedia.org/wiki?curid=265377" title="കൃഷ്ണ പൂജപ്പുര">
കൃഷ്ണ പൂജപ്പുര

മലയാളഹാസ്യസാഹിത്യകാരനും ചലച്ചിത്ര സീരിയൽ തിരക്കഥാകൃത്തുമാണ് കൃഷ്ണ പൂജപ്പുര(ജനനം : 26 മേയ് 1961). ഹാസ്യസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്.
തിരുവനന്തപുരം പൂജപ്പുര സ്വദേശിയാണ്. 'സതേൺസ്റ്റാർ' എന്ന പത്രത്തിൽ ജോലി ചെയ്തു. പത്രമാസികകളിൽ നർമലേഖനങ്ങളെഴുതി സാഹിത്യ രംഗത്തു പ്രവേശിച്ചു. ഫാക്ടറീസ് ആൻഡ് ബോയ്‌ലേഴ്‌സ് വകുപ്പിൽ ജൂനിയർ സൂപ്രണ്ടാണ്.



</doc>
<doc id="265379" url="https://ml.wikipedia.org/wiki?curid=265379" title="ഐക്യരാഷ്ട്രസഭ സമാധാന സേന">
ഐക്യരാഷ്ട്രസഭ സമാധാന സേന

സമാധാന സംരക്ഷണത്തിനും സമാധാന പുന:സ്ഥാപനത്തിനും ഐക്യരാഷ്ട്രസഭ രൂപീകരിച്ച അന്താരാഷ്ട്രസേനയാണ് ഐക്യരാഷ്ട്രസഭ സമാധാന സേന. അഭ്യന്തര കലഹം രൂക്ഷമായ രാജ്യങ്ങളിലെ പ്രശ്നങ്ങൾക്ക് പരിഹാരം കണ്ടെത്തി സമാധാനം നിലനിർത്തുകയാണ് ഇതിന്റെ പ്രധാന ഉദ്ദേശം. സമാധാനസേന പ്രദേശത്തെ സമാധാന പ്രവർത്തനങ്ങൾ വിശകലനം ചെയ്യുകയും യുദ്ധാനന്തര കരാറിന്റെ നടത്തിപ്പിന് രാജ്യങ്ങളെ സഹായിക്കുകയും ചെയ്യുന്നു. മേഖലയിലെ സമാധാനശ്രമങ്ങളിൽ ഇരുകൂട്ടർക്കും വിശ്വാസം ഉണ്ടാക്കുക, അധികാര കൈമാറ്റത്തിനുള്ള വേദിയൊരുക്കുക, തിരഞ്ഞെടുപ്പുകൾക്ക് സഹായിക്കുക, ക്രമസമാധാനം, സാമൂഹിക സാന്പത്തിക വികസനം തുടങ്ങിയ കാര്യങ്ങളിൽ ഐക്യരാഷ്ട്രസഭ സമാധാന സേന ശ്രദ്ധിക്കുന്നു. സൈനികരെയും പോലീസ് ഉദ്യോഗസ്തരെയും കൂടാതെ സാധാരണക്കാരും സമാധാനസേനയിലെ അംഗങ്ങളാണ്.

ഐക്യരാഷ്ട്രസഭ ഭരണഘടന (United Nations Charter) അന്താരാഷ്ട്ര സമാധാനവും സുരക്ഷിതത്വവും ഉറപ്പുവരുത്തുന്നതിനു സമാധാനസേനയെ ചുമതലപ്പെടുത്താൻ സുരക്ഷാ സമിതിക്കു അധികാരം നൽകിയിരിക്കുന്നു. സേനയെ വിന്യസിക്കുന്നതിനുവേണ്ടി രാജ്യങ്ങൾ സുരക്ഷാ സമിതിയെ സമീപിക്കുന്നു. 


</doc>
<doc id="265388" url="https://ml.wikipedia.org/wiki?curid=265388" title="ബെർമുഡ ദേശീയ ക്രിക്കറ്റ് ടീം">
ബെർമുഡ ദേശീയ ക്രിക്കറ്റ് ടീം

അന്താരാഷ്ട്ര ക്രിക്കറ്റിൽ ബെർമുഡയെ പ്രതിനിധീകരിക്കുന്ന ക്രിക്കറ്റ് ടീമാണ് ബെർമുഡ ദേശീയ ക്രിക്കറ്റ് ടീം. ഐ.സി.സി.യുടെ ഒരു അസോസിയേറ്റ് അംഗമാണ് അവർ. 1891ലാണ് ബെർമുഡയുടെ രേഖപ്പെടുത്തപ്പെട്ട ആദ്യത്തെ ക്രിക്കറ്റ് മത്സരം നടന്നത്. 1975 മുതൽ 2003 വരെ അവർക്ക് ലോകകപ്പ് യോഗ്യത നേടാനായില്ല. 2005ൽ നടന്ന ലോകകപ്പ് യോഗ്യതാമത്സരത്തിൽ 4-ആം സ്ഥാനത്തെത്തി അവർ 2007 ലോകകപ്പിൽ ഇടം നേടി, പക്ഷെ ഗ്രൂപ്പ് ഘട്ടത്തിൽതന്നെ ലോകകപ്പ് ചരിത്രത്തിലെ ഏറ്റവും വലിയതുൾപ്പടെ, മൂന്ന് വലിയ പരാജയങ്ങൾ ഏറ്റുവാങ്ങി അവർ ടൂർണമെന്റിൽനിന്ന് പുറത്തായി. പിന്നീട് 2011 ലോകകപ്പിലും അവർക്ക് യോഗ്യത നേടാനായില്ല.


</doc>
<doc id="265395" url="https://ml.wikipedia.org/wiki?curid=265395" title="വക്രങ്ങളുടെ പട്ടിക">
വക്രങ്ങളുടെ പട്ടിക

ഗണിതശാസ്ത്രത്തിലെ വിവിധ തരം വക്രങ്ങളുടെ പട്ടികയാണിത്'.





















</doc>
<doc id="265401" url="https://ml.wikipedia.org/wiki?curid=265401" title="നീരാഴി കൊട്ടാരം">
നീരാഴി കൊട്ടാരം

കേരളത്തിൽ ചങ്ങനാശ്ശേരിയിൽ സ്ഥിതിചെയ്യുന്ന കൊട്ടാരമാണ് നീരാഴി കൊട്ടാരം. തെക്കുംകൂർ രാജവംശം തലസ്ഥാനം വെന്നിമലയിൽനിന്നും, ചങ്ങനാശ്ശേരിയിലേക്ക് മാറ്റി സ്ഥാപിച്ചപ്പോൾ പുഴവാതിലെ നീരാഴിക്കെട്ട് കൊട്ടാരമായിരുന്നു രാജഗൃഹമായി ഉപയോഗിച്ചിരുന്നത്. തിരുവിതാംകൂർ മഹാരാജാവ് അനിഴം തിരുനാൾ മാർത്താണ്ഡവർമ്മ തെക്കുംകൂർ രാജ്യം ആക്രമിക്കുന്ന അവസരത്തിലാണ് പുഴവാതിൽ നിന്നും കോട്ടയം നട്ടാശ്ശേരിയിലേക്ക് തലസ്ഥാനം മാറ്റിസ്ഥാപിച്ചത്. മാർത്താണ്ഡവർമ്മയുടെ നിർദ്ദേശപ്രകാരം കോട്ടയം ചവിട്ടുവേലിയിൽ അവർ പിന്നീട് സ്ഥിരതാമസവുമാക്കി. തിരുവിതാംകൂർ മഹാരാജാവ് സ്വാതിതിരുനാൾ രാമവർമ്മയുടെ പിതാവ് രാജരാജ വർമ്മ വലിയ കോയിത്തമ്പുരാൻ ജനിച്ചത് നീരാഴി കൊട്ടരത്തിലാണ്.


</doc>
<doc id="265411" url="https://ml.wikipedia.org/wiki?curid=265411" title="വി.ആർ. പ്രബോധചന്ദ്രൻ നായർ">
വി.ആർ. പ്രബോധചന്ദ്രൻ നായർ

ഒരു മലയാള ഭാഷാ പണ്ഡിതനും അദ്ധ്യാപകനുമാണ് വി.ആർ. പ്രബോധചന്ദ്രൻ നായർ (ജനനം : 4 ആഗസ്റ്റ് 1938). സ്വനവിജ്ഞാനം എന്ന കൃതിക്ക് സാഹിത്യ അക്കാദമി എൻഡോവ്മെന്റ് ലഭിച്ചിട്ടുണ്ട്.
വി. രാമകൃഷ്ണപിള്ളയുടെയും നാണിക്കുട്ടിയമ്മയുടെയും മകനായി എറണാകുളം ജില്ലയിലെ പറവൂരിൽ ജനിച്ചു. എം.എ, പിഎച്ച്.ഡി ബിരുദങ്ങൾ നേടി. കേരള യൂണിവേഴ്സിറ്റി ലിംഗ്വിസ്റ്റിക്സ് വിഭാഗം മേധാവിയായിരുന്നു. കേരള കലാ മണ്ഡലം ചെയർമാനായും പ്രവർത്തിച്ചു. 


</doc>
<doc id="265413" url="https://ml.wikipedia.org/wiki?curid=265413" title="ഡി. ബെഞ്ചമിൻ">
ഡി. ബെഞ്ചമിൻ

ഒരു മലയാള സാഹിത്യ നിരൂപകനും അദ്ധ്യാപകനുമാണ് പ്രൊഫ. ഡി.ബെഞ്ചമിൻ (ജനനം : 2 സെപ്റ്റംബർ 1948). നോവൽ സാഹിത്യ പഠനങ്ങൾ എന്ന കൃതിക്ക് 1996 ലെ നിരൂപണത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചു. 
തിരുവനന്തപുരത്ത് ജനിച്ചു. കേരള സർവ്വകലാശാലയിൽനിന്നും എം.എ.പി.എച്ച്.ഡി. ബിരുദങ്ങൾ നേടി. കേരള സർവകലാശാല മലയാളം റീഡറായിരുന്നു. കേരള സാഹിത്യ അക്കാദമി അംഗമായും പ്രവർത്തിച്ചു. 


</doc>
<doc id="265415" url="https://ml.wikipedia.org/wiki?curid=265415" title="റാണി ദുർഗാവതി">
റാണി ദുർഗാവതി

ഗോണ്ട്വാനയിലെ രാജ്ഞിയായിരുന്നു റാണി ദുർഗാവതി. 

ചന്ദേല രാജാവായ കിരാത്റായിയുടെ ഏകപുത്രിയായിരുന്ന ദുർഗാവതി 1527 ഒക്ടോബർ 5നു ജനിച്ചു. അതീവ സമർഥയും ധീരയുമായിരുന്ന ദുർഗാവതിയെ ഗോണ്ട്വാന രാജാവായ ദൽപത്ത് ഷാ ആണ് വിവാഹം ചെയ്തത്. ചെറുപ്പത്തിൽത്തന്നെ വിധവയായിത്തീർന്ന ഇവർ പുത്രനായ വീർനാരായണന്റെ റീജന്റായി ഭരണംനടത്തി. പുരോഗമനപരമായ ഭരണ പരിഷ്കാരങ്ങൾ നടപ്പിലാക്കിയ ദുർഗാവതി ബംഗാൾ, മാൾവ എന്നീ രാജ്യങ്ങൾ ഉയർത്തിയ ഭീഷണിയെ ശക്തമായി നേരിട്ടു. അക്‌ബറിന്റെ ജനറലായ അസഫ് ഖാന്റെ നേതൃത്വത്തിലുള്ള മുഗൾ സൈന്യം ഗഢാ കതംഗ ആക്രമിച്ചു. റാണി ദുർഗാവതിയുടെ നേതൃത്വത്തിൽ വളരെ ശക്തമായ ചെറുത്തു നില്പ് നടത്തിയെങ്കിലും ആസഫ് ഖാനിന്റെ ആക്രമണത്തെ പ്രതിരോധിക്കുന്നതിൽ പരാജയപ്പെട്ട ഇവർ ശത്രുവിന് കീഴടങ്ങാതെ 1564 ജൂൺ 24നു മരണം വരിച്ചു. ഈ ധീരവനിതയുടെ സ്മരണാർഥമാണ് മധ്യപ്രദേശിലെ ജബൽപൂർ സർവകലാശാല 'റാണി ദുർഗാവതി' എന്നു നാമകരണം ചെയ്യപ്പെട്ടത്.


</doc>
<doc id="265416" url="https://ml.wikipedia.org/wiki?curid=265416" title="ആർ. വിശ്വനാഥൻ">
ആർ. വിശ്വനാഥൻ

ഒരു മലയാള സാഹിത്യ നിരൂപകനും അദ്ധ്യാപകനുമാണ് ആർ. വിശ്വനാഥൻ (ജനനം:1942). അന്വയം എന്ന കൃതിക്ക് 1992 ലെ കേരള സാഹിത്യ അക്കാദമി പുരസ്കാരം ലഭിച്ചു. 
എം.എ, പി.എച്ച്.ഡി ബിരുദങ്ങൾ നേടി. കോഴിക്കോട് സർവകലാശാലയിൽ ഇംഗ്ലീഷ് വിഭാഗം അദ്ധ്യാപകനായിരുന്നു. 


</doc>
<doc id="265421" url="https://ml.wikipedia.org/wiki?curid=265421" title="പൂജാപുഷ്പം">
പൂജാപുഷ്പം

ശാരദാ പിക്ചേഴ്സിനുവേണ്ടി കെ.എസ്. ഗോപാലകൃഷ്ണൻ നിർമിച്ച മലയാളചലച്ചിത്രമാണ് പൂജാപുഷ്പം. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1969 ജൂലൈ 18-ന് കേരളത്തിൽ പ്രദർശനം തുടങ്ങി.





</doc>
<doc id="265429" url="https://ml.wikipedia.org/wiki?curid=265429" title="ആർ.കെ. ദാമോദരൻ">
ആർ.കെ. ദാമോദരൻ

പ്രമുഖ കവിയും ഗാനരചയിതാവുമാണ് ആർ.കെ. ദാമോദരൻ. ദീർഘകാലം മാതൃഭൂമിയിൽ ജീവനക്കാരനായിരുന്നു. ലളിത സംഗീത ശാഖയിൽ കേരള സംഗീതനാടക അക്കാദമിയുടെ 2013 ലെ കലാശ്രീ പുരസ്കാരം ലഭിച്ചിട്ടുണ്ട്. 1956 ഒക്ടോബർ 19-ന് പാലക്കാട് ജില്ലയിൽ മഞ്ഞപ്രയിൽ രാമൻകുട്ടി നായരുടെയും കല്യാണിക്കുട്ടിയമ്മയുടെയും മകനായി ജനിച്ചു. എന്നാൽ പഠിച്ചതും വളർന്നതുമെല്ലാം എറണാകുളത്താണ്. എറണാകുളം ഭാരതീയ വിദ്യാഭവൻ, മഹാരാജാസ് കോളേജ് എന്നിവിടങ്ങളിൽ നിന്ന് വിദ്യാഭ്യാസം പൂർത്തിയാക്കി. 1978-ൽ പുറത്തിറങ്ങിയ "രാജു റഹീം" എന്ന ചിത്രത്തിനുവേണ്ടിയാണ് ആദ്യമായി ഗാനരചന നിർവ്വഹിച്ചത്. ഈ ചിത്രത്തിലെ 'രവിവർമ്മച്ചിത്രത്തിൻ രതിഭാവമേ' എന്ന ഗാനം സൂപ്പർഹിറ്റായിരുന്നു. എം.കെ. അർജുനൻ ഈണം പകർന്ന ഈ ഗാനം ആലപിച്ചത് യേശുദാസാണ്. തുടർന്ന് 100-ഓളം ചിത്രങ്ങൾക്കുവേണ്ടി അദ്ദേഹം ഗാനരചന നിർവ്വഹിച്ചു. മലയാളത്തിലെ മിക്ക പ്രമുഖ സംഗീതസംവിധായകർക്കൊപ്പവും അദ്ദേഹം പ്രവർത്തിച്ചിട്ടുണ്ട്. 'സുഖം ഒരു ഗ്രീഷ്മമിറങ്ങിയ ഭൂവിൽ', 'താളം തെറ്റിയ താരാട്ട്', 'ചന്ദ്രകിരണത്തിൻ ചന്ദനമുണ്ണും' തുടങ്ങിയവ അദ്ദേഹത്തിന്റെ പ്രസിദ്ധ ചലച്ചിത്രഗാനങ്ങളാണ്.

എങ്കിലും ദാമോദരനെ കൂടുതൽ അടുത്തറിയുന്നത് അദ്ദേഹം എഴുതിയ ഭക്തിഗാനങ്ങളിലൂടെയാണ്. 1980-ൽ പുറത്തിറങ്ങിയ 'ഹരിശ്രീ പ്രസാദം' എന്ന ആൽബത്തിനുവേണ്ടിയാണ് അദ്ദേഹം ആദ്യമായി ഭക്തിഗാനങ്ങൾ എഴുതിയത്. മറ്റൊരു നവാഗതനായിരുന്ന ടി.എസ്. രാധാകൃഷ്ണനായിരുന്നു സംഗീതസംവിധായകൻ. പി. ജയചന്ദ്രൻ, കാഞ്ഞങ്ങാട് രാമചന്ദ്രൻ, കാവാലം ശ്രീകുമാർ, കല്യാണി മേനോൻ, മെഹബൂബ് എന്നിവർ ഗാനങ്ങൾ ആലപിച്ച് ഈ ആൽബം അക്കാലത്ത് വൻ ഹിറ്റായിരുന്നു. തുടർന്ന് 300-ഓളം ആൽബങ്ങൾക്ക് അദ്ദേഹം ഗാനരചന നിർവ്വഹിച്ചിട്ടുണ്ട്. കൂടുതലും അയ്യപ്പഭക്തിഗാനങ്ങളാണ് അദ്ദേഹം രചിച്ചിട്ടുള്ളത്. അവയിൽ തന്നെ, 'ഖൽബിന്റെ വാനിൽ ഒരു ഹൂറിപ്പരുന്ത്', 'കൊച്ചുതൊമ്മൻ സ്വാമിയുണ്ട് കൂട്ടുകാരുണ്ട്' തുടങ്ങിയ ഗാനങ്ങൾ അതുവരെ കേട്ട അയ്യപ്പഭക്തിഗാനങ്ങളിൽ നിന്ന് വ്യത്യസ്തമായി മതേതരപശ്ചാത്തലത്തിൽ രചിച്ച ഗാനങ്ങളെന്ന നിലയിൽ ശ്രദ്ധേയമാണ്. ദാമോദരൻ-രാധാകൃഷ്ണൻ സഖ്യത്തിന്റേതുമാത്രമായി ഏകദേശം മുപ്പതിനടുത്ത് ആൽബങ്ങളുണ്ട്. അയ്യപ്പസ്തുതികളിൽ കൂടുതൽ വ്യത്യസ്തത പുലർത്തുക എന്നതാണ് തന്റെ ലക്ഷ്യമെന്ന് അദ്ദേഹം പറയുന്നു. 

ഒരു രാഷ്ട്രീയപ്പാർട്ടിയോടും അടുപ്പമില്ലെങ്കിലും നിരവധി രാഷ്ട്രീയഗാനങ്ങളും അദ്ദേഹം രചിച്ചിട്ടുണ്ട്. മുൻ മുഖ്യമന്ത്രി കെ. കരുണാകരനെക്കുറിച്ചെഴുതിയ 'കരുത്ത് ജന്മമെടുത്തപ്പോൾ കരുണാകർജി ലീഡർജി' എന്നുതുടങ്ങുന്ന ഗാനം കൊണ്ട് കരുണാകരന്റെ പ്രശംസയും അദ്ദേഹം നേടിയെടുത്തു. കേരള സ്കൂൾ കലോത്സവം അടക്കം നിരവധി പരിപാടികളിൽ പാടാൻ വേണ്ടിയും അദ്ദേഹം ഗാനങ്ങൾ രചിച്ചിട്ടുണ്ട്. അവയിൽ, ടി.എസ്. രാധാകൃഷ്ണൻ ഈണം നൽകി സതീഷ് ഭട്ട് ആലപിച്ച 'ഗാന്ധിജി ദർശിച്ച സ്വപ്നത്തിലൊന്നിലെ' എന്ന ഗാനം സർവ്വകലാശാലാ കലോത്സവത്തിന്റെ സോണൽ-നാഷണൽ ഘട്ടങ്ങൾ കടന്ന് റഷ്യയിൽ നടന്ന അന്തർദ്ദേശീയ യുവജനോത്സവത്തിലേയ്ക്ക് തിരഞ്ഞെടുക്കപ്പെട്ടു. കൂടാതെ, ഇന്ത്യൻ ക്രിക്കറ്റ്, ഫുട്ബോൾ ടീമുകൾക്കുവേണ്ടിയും അദ്ദേഹം ഗാനങ്ങൾ രചിച്ചിട്ടുണ്ട്. 'ടീം ഇന്ത്യ വിജയീ ഭവഃ', 'ഗോൾ, ഫുട്ബോൾ' എന്നിവ അവയിൽ ശ്രദ്ധേയമാണ്.

അധുനാതനം, കഥാ രാവണീയം എന്നീ രണ്ട് കാവ്യസമാഹാരങ്ങൾ ആർ.കെ. ദാമോദരൻ പ്രസിദ്ധീകരിച്ചിട്ടുണ്ട്. അമ്മേ നാരായണ, അരവണ മധുരം എന്നിവ ആർ.കെ. യുടെ ഗാനസമാഹാര ഗ്രന്ഥങ്ങളാണ്. കേരള സംഗീതനാടക അക്കാദമിയുടെ ‘കലാശ്രീ’ പുരസ്‌കാരം (2013), കുഞ്ഞുണ്ണിമാസ്റ്റർ പുരസ്‌കാരം (2008), വാദ്യമിത്ര സുവർണ്ണമുദ്ര (2006), അയ്യപ്പഗാനശ്രീ പുരസ്‌കാരം (1994), ഇപ്റ്റയുടെ ദേശീയോദ്ഗ്രഥന ഗാനപുരസ്‌കാരം (1992), നാന മിനിസ്‌ക്രീൻ അവാർഡ് (1991) തുടങ്ങി നിരവധി അംഗീകാരങ്ങൾ ലഭിച്ചിട്ടുണ്ട്. 

 


</doc>
<doc id="265431" url="https://ml.wikipedia.org/wiki?curid=265431" title="ബാച്ചിലർ ഓഫ് കൊമേഴ്സ്">
ബാച്ചിലർ ഓഫ് കൊമേഴ്സ്

കൊമേഴ്സും അനുബന്ധ വിഷയങ്ങളും ഉൾപ്പെട്ട ഒരു ബിരുദ കോഴ്സാണ് ബാച്ചിലർ ഓഫ് കൊമേഴ്സ് അഥവാ ബി.കോം. ചില സ്ഥലങ്ങളിൽ ബാച്ചിലർ ഓഫ് കൊമേഴ്സ് ةنووةةسوةةظ.ةةّ
روسو

"وتمرينات
ونبرة
ആൻഡ് അഡ്മിനിസ്ട്രേഷൻ എന്നും ഈ കോഴ്സ് അറിയപ്പെടാറുണ്ട്. കോമൺവെൽത്ത് രാജ്യങ്ങളിൽ വളരെയധികം പ്രചാരത്തിലുള്ള ഒരു കോഴ്സാണിത്. യു.കെ.യിൽ ഈ ഡിഗ്രി കോഴ്സ് ലഭ്യമല്ല.

വിവിധ രാജ്യങ്ങളിൽ ഈ കോഴ്സിന്റെ ദൈർഘ്യത്തിൽ വ്യത്യാസമുണ്ട്. ഓസ്ട്രേലിയ, ന്യൂസിലാൻഡ്, ഇന്ത്യ, ദക്ഷിണാഫ്രിക്ക മുതലായ രാജ്യങ്ങളിൽ 3 വർഷമാണ് ബി.കോം കോഴ്സിന്റെ ദൈർഘ്യം. കാനഡ, അയർലന്റ് തുടങ്ങിയ രാജ്യങ്ങളിൽ 4 വർഷവും, പാകിസ്താനിൽ 2 വർഷവുമാണ് ഈ കോഴ്സിന്റെ ദൈർഘ്യം.
ബി.കോം ബിരുദധാരികൾ എം.കോം, എം.ബി.എ., മാസ്റ്റർ ഓഫ് ഫിനാൻസ്, മാസ്റ്റർ ഓഫ് അക്കൗണ്ടിംഗ് തുടങ്ങിയ ബിരുദാനന്തര ബിരുദ കോഴ്സുകളോ, സി.എ., സി.എം.എ., സി.പി.എ., സി.ജി.എ. മുതലായ പ്രൊഫഷണൽ അക്കൗണ്ടിംഗ് കോഴ്സുകളോ ആണ് സാധാരണയായി തിരഞ്ഞെടുക്കാറുള്ളത്.
കേരളത്തിലെ സർവകലാശാലകൾ വാർഷികമായും സെമസ്റ്ററായും ബി.കോം കോഴ്സുകൾ നടത്തുന്നുണ്ട്. കേരളത്തിൽ വളരെയധികം ഡിമാൻഡുള്ള കോഴ്സാണ് ബി.കോം


</doc>
<doc id="265437" url="https://ml.wikipedia.org/wiki?curid=265437" title="1878">
1878

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ എഴുപത്തെട്ടാം വർഷമായിരുന്നു 1878.



</doc>
<doc id="265441" url="https://ml.wikipedia.org/wiki?curid=265441" title="ആക്റ്റിനോമൈസീറ്റ്">
ആക്റ്റിനോമൈസീറ്റ്

ശാഖകളോടുകൂടിയ ഏകകോശജീവികളുടെ ഒരു സമൂഹമാണു് ആക്റ്റിനോമൈസീറ്റ്. ബാക്ടീരിയയുമായി അടുത്ത ബന്ധമുളള ഇവയെ ഉയർന്ന ഇനം ശാഖിത (branched) ബാക്ടീരിയയായി തെറ്റിദ്ധരിക്കാറുണ്ടു്. ഫംഗസു(fungus)കൾക്കും ബാക്ടീരിയയ്ക്കും മധ്യവർത്തിയായ ഒരു പ്രത്യേക വിഭാഗമായും വ്യവഹരിക്കപ്പെട്ടിരുന്നു. ഫംഗസുകളുടെയും ബാക്ടീരിയയുടെയും ആദിപ്രരൂപ(prototype)ത്തിന്റെ സ്ഥാനവും ഇവയ്ക്കു നല്കപ്പെട്ടിരുന്നു. കൈറ്റോകോക്കസ് സെഡൻറ്റേറിയസ് ഏറ്റവും ചെറിയ ആക്ടിനോമൈസെറ്റ് ആണ്. 

ആക്ററിനോമൈസീറ്റുകൾ വിവിധ ജീനസ്സുകളിലായി അനവധി സ്പീഷീസുണ്ടു്. ബാഹ്യഘടനയിലും, ശരീരക്രിയാപരമായും, ജീവരസതന്ത്രപരമായും, പ്രകൃതിയിൽ ഇവയ്ക്കുള്ള പങ്കിന്റെ അടിസ്ഥാനത്തിലും, ഉപയോഗത്തിന്റെ വൈവിധ്യത്തിലും ഒക്കെ വിവിധയിനങ്ങൾ തമ്മിൽ വ്യത്യസ്തസ്വഭാവം പ്രദർശിപ്പിക്കുന്നുണ്ടു്. പ്രകൃതിയിലെ ജൈവവിഘടനപ്രക്രിയയിൽ ഇവ ഒരു പ്രധാന പങ്കു വഹിക്കുന്നുണ്ടു്. സസ്യങ്ങളുടെ വളർച്ചയ്ക്ക് അത്യന്താപേക്ഷിതങ്ങളായ കാർബൺ, നൈട്രജൻ എന്നിവയെ സ്വതന്ത്രമാക്കുന്ന പ്രക്രിയയിലും ഇവയുടെ പങ്കു സുപ്രധാനമാണു്. ചില ആക്റ്റിനോമൈസീറ്റുകൾ ജന്തുക്കളിലും മറ്റു ചിലത് സസ്യങ്ങളിലും രോഗമുണ്ടാക്കുന്നവയുമാണു്. ആന്റിബയോട്ടിക്കുകൾ, ജീവകം, പ്രോട്ടീൻ, എൻസൈമുകൾ എന്നിവയുടെ വൻതോതിലുള്ള ഉത്പാദനത്തിൽ ഇവയെ ഉപയോഗപ്പെടുത്തുന്നുണ്ട്. ഈ രാസയൌഗികങ്ങൾ ഒക്കെത്തന്നെ രോഗപ്രതിരോധത്തിനും ചികിത്സാവിധികൾക്കുമായി ഉപയോഗപ്പെടുത്തിവരുന്നു.

1875ൽ ഫെർഡിനാൻഡ് കോഹൻ എന്ന ശാസ്ത്രകാരനാണ് അശ്രുവാഹിനി(lacrimal duct)യുടെ സംഗ്രഥന(concretion) ത്തിൽ ആക്റ്റിനോമൈസീറ്റുകളെ ആദ്യമായി കണ്ടെത്തിയതു്. ഇദ്ദേഹം ഇതിനെ സ്ട്രെപ്റ്റോത്രിക്സ് ഫോർസ്റ്റെറി (Streptothrix foersteri) എന്നു പേരിട്ടു. രണ്ടു വർഷത്തിനുശേഷം ഹാർഷ് എന്ന ശാസ്ത്രകാരൻ 'ലംപി ജോ'(lumpy jaw) എന്ന കന്നുകാലിരോഗത്തിന്റെ നിദാനമായി കരുതപ്പെട്ട ഒരു ജീവിയെപ്പറ്റി പഠിക്കുകയുണ്ടായി. ആക്റ്റിനോമൈസെസ് ബോവിസ് (Actinomyces bovis) എന്ന് ഇതിന് അദ്ദേഹം പേരു നല്കി. അങ്ങനെ രണ്ടു വർഷങ്ങൾക്കുള്ളിൽ രണ്ടു പേരുകൾ ഈ സൂക്ഷ്മ ജീവികളുടെ സമൂഹത്തിനു ലഭിച്ചു. രണ്ടു പഠനങ്ങളിലും യഥാർഥ സംവർധം(culture) ലഭ്യമായില്ലതാനും. അതിനുശേഷം നൊക്കാർഡിയ (Nocardia), പ്രോ ആക്റ്റിനോമൈസെസ് (Proactinomyces) തുടങ്ങി അനവധിപേരുകൾ കൂടി ഇവയ്ക്കു നല്കപ്പെട്ടു. 1891ൽ താക്സ്റ്റെർ എന്ന ശാസ്ത്രകാരനും ഉരുളക്കിഴങ്ങുരോഗത്തിന്റെ നിദാനജീവികളായി ചില ആക്റ്റിനോമൈസീറ്റുകളെ കണ്ടെത്തി.

ആക്റ്റിനോമൈസീറ്റുകളെ വിവിധ ജീനസ്സുകളിലായി വർഗീകരിക്കുവാനുള്ള ശ്രമങ്ങളും നടക്കുകയുണ്ടായി. 1943ൽ വാക്ക്സ്മാനും ഹെൽറിക്കിയും ആക്റ്റിനോമൈസെസ്, നൊക്കാർഡിയ, സ്ട്രെപ്റ്റോമൈസിസ്, മൈക്രോമോണോസ്പോറ എന്നീ നാലു ജീനസ്സുകളെ തരംതിരിച്ചു. ആക്റ്റിനോമൈസെസ് പരജീവനസ്വഭാവമുളള സൂക്ഷ്മജീവികളാണ്. ഇവയ്ക്ക് ഒരു അധസ്തരകവകജാലം (mycelium) ഉണ്ട്. നൊക്കാർഡിയയ്ക്ക് ഖണ്ഡമയ അധസ്തര കവകജാലമാണുള്ളതു്. ഇവയിൽ ചിലതു് രോഗജനകങ്ങളും മറ്റു ചിലതു് മൃതോപജീവി(saprophyte)കളുമാണ്. സ്ട്രെപ്റ്റോമൈസിസിന് ഖണ്ഡമയമല്ലാത്ത ഒരു അധസ്തരകവകജാലവും സ്പോറുകളെ ഉത്പാദിപ്പിക്കുന്ന ഒരു വായുകവകജാലവുമുണ്ട്. മൈക്രോമോണോസ്പോറയ്ക്കു ഖണ്ഡമയമല്ലാത്ത ഒരു അധസ്തരകവകജാലമാണുള്ളത്. ഇവയെ കൂടാതെ അനവധി ജീനസ്സുകളുംകൂടി കൂട്ടിച്ചേർക്കപ്പെട്ടിട്ടുണ്ട്. ആക്റ്റിനോമൈസീറ്റുകൾ വായുവിലും ജലത്തിലും ആഹാരപദാർഥങ്ങളിലും മണ്ണിലും, മനുഷ്യരുടെയും മറ്റു ജീവജാലങ്ങളുടെയും ശരീരത്തിലും ധാരാളം കാണപ്പെടുന്നു. ബാക്ടീരിയയെ വേർപെടുത്തിയെടുക്കുന്ന അതേ സംവിധാനം ഇവയ്ക്കും ഉപയോഗിക്കാവുന്നതാണു്.

ഭൂരിഭാഗം ആക്റ്റിനോമൈസീറ്റുകളും വായുജീവി(aerobic) കളാണ്. 25° - 30°C താപനില ഇവയ്ക്കു പറ്റിയതാണു്. രോഗജനക ഇനങ്ങൾ 37°C വരെ പിടിച്ചു നില്ക്കാറുണ്ട്. താപപ്രിയ (thermophils) ഇനങ്ങൾ 50° - 60°C. വരെയുള്ള താപനിലയിൽ കാണപ്പെടുന്നുണ്ടു്.

ആക്റ്റിനോമൈസീറ്റുകൾക്ക് വിവിധയിനം പഞ്ചസാരകൾ, ജൈവാമ്ളങ്ങൾ, സ്റ്റാർച്ചുകൾ, പ്രോട്ടീനുകൾ, പോളിപെപ്റ്റൈഡുകൾ, അമിനോ ആസിഡുകൾ തുടങ്ങി വിവിധ ജൈവസംയുക്തങ്ങളെ ആഹാരപദാർഥങ്ങളായി ഉപയോഗപ്പെടുത്താൻ കഴിയും. സെല്ലുലോസിനെയും കൊഴുപ്പിനെയും ആക്രമിക്കാനും ചിലയിനങ്ങൾക്കു കഴിവുണ്ടു്. വിരളമായി ടാനിനും റബ്ബറും ഇവ ഉപയോഗപ്പെടുത്തുന്നു. നൈട്രജനെ ഇവയ്ക്കു നേരിട്ടുപയോഗപ്പെടുത്തുവാൻ കഴിവില്ലാത്തതിനാൽ കവകങ്ങളെയും ബാക്ടീരിയയെയും പോലെ നൈട്രജന്റെ സംയുക്തങ്ങളെ കോശസംശ്ളേഷണത്തിനായി ആശ്രയിക്കേണ്ടിവരുന്നു. ഇവയുടെ പ്രത്യുത്പാദനം വിഘടനം (fission) വഴിയോ സ്പോറുകളുടെ ഉത്പാദനംവഴിയോ നടക്കുന്നു.

ആക്റ്റിനോമൈസീറ്റുകൾ ഉത്പാദിപ്പിക്കുന്ന രോഗങ്ങളിൽ പ്രധാനപ്പെട്ടവ ആക്റ്റിനോമൈക്കോസിസും നൊക്കാർഡിയോസിസുമാണ്. ഇവയുടെ ചികിത്സയ്ക്ക് ആന്റിബയോട്ടിക്കുകൾ ഉപയോഗിച്ചുവരുന്നു.


</doc>
<doc id="265444" url="https://ml.wikipedia.org/wiki?curid=265444" title="സർ ജോൺ ഡേവീസ്">
സർ ജോൺ ഡേവീസ്

ഇംഗ്ലീഷ് കവിയും അഭിഭാഷകനുമായിരുന്നുസർ ജോൺ ഡേവീസ്. 

1569ൽ ജനിച്ച ഇദ്ദേഹം ഏപ്രിൽ 16ന് വിൽറ്റ്ഷയറിലെ ടിസ്ബറിയിൽ ജ്ഞാനസ്നാനം ചെയ്യപ്പെട്ടു. വിഞ്ചെസ്റ്റർ കോളജിലും ഓക്സ്ഫഡിലെ ക്വീൻസ് കോളജിലുമായിരുന്നു വിദ്യാഭ്യാസം. 1588ൽ നിയമപഠനം ആരംഭിച്ച ഡേവീസ് 1595ൽ അഭിഭാഷകനായി. മാസ്റ്റർ റിച്ചാർഡ് മാർട്ടിൻ എന്ന സുഹൃത്തിനെ കൈയേറ്റം ചെയ്തതിന്റെ പേരിൽ 1598ൽ അഭിഭാഷകവൃത്തിയിൽ നിന്ന് ഇദ്ദേഹത്തെ പുറത്താക്കിയെങ്കിലും 1601ൽ മാർട്ടിനോട് ക്ഷമാപണം ചെയ്തതിനെത്തുടർന്ന് തിരിച്ചെടുക്കുകയുണ്ടായി. ആ വർഷംതന്നെ ബ്രിട്ടിഷ് പാർലമെന്റിൽ അംഗമായ ഡേവീസ് അയർലൻഡിലേക്കു നിയോഗിക്കപ്പെട്ടു. 

എ ഡിസ്കവറി ഒഫ് ദ് ട്രൂ കോസസ്, വൈ അയർലൻഡ് വോസ് നെവർ എന്റയർലി സബ്ഡ്യൂസ്, അൺറ്റിൽ ദ് ബിഗിനിംഗ് ഒഫ് ഹിസ് മെജസ്റ്റീസ് റെയ് ൻ (1612) തുടങ്ങിയ നിരവധി പ്രബന്ധങ്ങൾ ഐറിഷ് പ്രശ്നത്തെ മുൻനിർത്തി ഇദ്ദേഹം രചിക്കുകയുണ്ടായി. താമസിയാതെ ഐറിഷ് പാർലമെന്റിലെത്തിയ ഡേവീസ് സ്പീക്കറായി തെരഞ്ഞെടുക്കപ്പെട്ടു. 1619ൽ ഈ പദവി രാജിവച്ച് ഇംഗ്ളണ്ടിലെത്തി ഇംഗ്ളീഷ് പാർലമെന്റിൽ അംഗമായി.

1626 ഡിസംബർ 8നു് ഇദ്ദേഹം അന്തരിച്ചു.

ഡേവീസിന്റെ ആദ്യകാല കവിതകൾ മിക്കവയും സൂക്തരൂപ ത്തിലുള്ളവയാണ്. 1590നോടടുത്തു പ്രസിദ്ധീകരിച്ച എപ്പിഗ്രാംസ് ആൻഡ് എലിജീസ് ബൈ ജെ.ഡി. ആൻഡ് സി.എം. എന്ന സമാഹാരത്തിൽ ജോൺ ഡേവീസിന്റെ കവിതകൾക്കു പുറമേ ക്രിസ്റ്റഫർ മാർലോയുടെ ചില കവിതകളും ഉൾക്കൊള്ളിച്ചിരിക്കുന്നു. 1599ൽ കാന്റർബറിയിലെ ആർച്ച് ബിഷപ്പിന്റെ നിർദ്ദേശാനുസരണം ഈ കൃതി തീയിട്ടു നശിപ്പിക്കുകയുണ്ടായി. നൃത്തകലയ്ക്കുള്ള സ്തുതിഗീതമാണ് 1596ൽ പ്രസിദ്ധീകരിച്ച 'ഓർക്കെസ്ട്ര, എ പോയം ഒഫ് ഡാൻസിങ്' എന്ന കവിത. എലിസബെത്തൻ പ്രപഞ്ചശാസ്ത്രത്തിന്റെ പശ്ചാത്തലത്തിൽ വിരചിതമായ ഈ കവിത മാനുഷിക വ്യാപാരങ്ങൾക്ക് പ്രപഞ്ചഘടനയുമായുള്ള അഭേദ്യമായ ബന്ധത്തിന് ഊന്നൽ നൽകുന്നു. അഭിഭാഷകവൃത്തി വിലക്കപ്പെട്ടിരുന്ന കാലത്ത് ഡേവീസ് രചിച്ച നോ സെറ്റെയ്പ്സം (1599) എന്ന കവിതയിൽ ആത്മാവിന്റെ അനശ്വരതയെപ്പറ്റിയുള്ള ദർശനത്തിന്റെ ആവിഷ്കാരം കാണാം. അതേ വർഷം പുറത്തു വന്ന ഹിംസ് ഒഫ് അസ്ട്രേയിയ ഇൻ അക്രോസ്റ്റിക് വേഴ്സ് എന്ന കവിതാസമാഹാരം അതിന്റെ സവിശേഷമായ ശില്പഘടനകൊണ്ട് വായനക്കാരെ ഹഠാദാകർഷിക്കുകയുണ്ടായി. ഇതിലെ കവിതകളുടെ ആദ്യാക്ഷരങ്ങൾ ചേർന്നാൽ എലിസബെത്ത് രാജ്ഞിയുടെ ഭരണം എന്നർഥം വരുന്ന 'എലിസബെത്താ റെജിനാ' എന്ന പദം രൂപംകൊള്ളുന്നു. 1622-ൽ തന്റെ കവിതകളുടെ സമ്പൂർണ സമാഹാരം ഡേവീസ് പ്രസിദ്ധീകരിച്ചു.


</doc>
<doc id="265450" url="https://ml.wikipedia.org/wiki?curid=265450" title="ബേലാ താർ">
ബേലാ താർ

ഒരു ഹംഗേറിയൻ ചലച്ചിത്രകാരനാണ് ബേലാ താർ (21 ജൂലൈ 1955). തെക്കൻ ഹംഗറിയിലെ Pécs എന്ന പ്രദേശത്ത് 1955-ൽ ജനനം. കൗമാരകാലത്തു തന്നെ സംഗീതസംഘങ്ങളിലും തിയറ്റർ സംഘങ്ങളിലും പ്രവർത്തനമാരംഭിച്ച താർ, തൊഴിലാളി സംഘങ്ങളിലെയുംസജീവസാനിധ്യമായിരുന്നു. തന്റെ 14-മത്തെ ജന്മദിനത്തിന് പിതാവ് സമ്മാനമായി നൽകിയ 8 എം‌എം ക്യാമറ ഉപയോഗിച്ച്, 17- വയസ്സിൽ ജിപ്സി തൊഴിലാളികളെക്കുറിച്ച് Guest workers (1971) എന്ന ഡോക്യുമെന്ററി നിർമ്മിച്ച താർ, ഇതേ ഡോക്യുമെന്ററിയെത്തുടർന്ന് ഹംഗേറിയൻ കമ്യൂണിസ്റ്റ് പാർട്ടിയ്ക്ക് അനഭിമതനാവുകയും, തുടർ‌വിദ്യാഭ്യാസത്തിനുള്ള അനുമതി നിഷേധിക്കപ്പെടുകയും ചെയ്തു. ഒരു ഷിപ്പ്‌യാർഡിൽ ജോലി ചെയ്തുകൊണ്ട് ഡോക്യുമെന്ററി പ്രവർത്തനങ്ങൾ തുടർന്ന താർ, ഒരു അമച്വർ ഫിലിം ഫെസ്റ്റിവലിൽ ഡോക്യുമെന്ററി പ്രദർശിപ്പിച്ചതിനെത്തുടർന്ന് ഡോക്യു-ഫിക്ഷൻ ജനുസ്സിൽ പ്രവർത്തിച്ചിരുന്ന, István Dárday, Györgyi Szalai എന്നീ സംവിധായകരുടെ ശ്രദ്ധ പിടിച്ചു പറ്റുകയും, അങ്ങനെ ഇരുപതാമത്തെ വയസ്സിൽ പ്രൊഫഷണൽ സിനിമാനിർമ്മാണവുമായി ബന്ധപ്പെടുകയും ചെയ്തു.





</doc>
<doc id="265451" url="https://ml.wikipedia.org/wiki?curid=265451" title="എം.കെ. ശങ്കരൻ നമ്പൂതിരി">
എം.കെ. ശങ്കരൻ നമ്പൂതിരി

മലയാളിയായ ചലച്ചിത്രപിന്നണിഗായകനും കർണാടക ശാസ്ത്രീയസംഗീതജ്ഞനുമാണ് എം.കെ. ശങ്കരൻ നമ്പൂതിരി (ജനനം: 1971). 
എറണാകുളം ജില്ലയിലെ പെരുമ്പാവൂരിൽ കഥകളി നടനും ഗായകനുമായ കൃഷ്ണൻ നമ്പൂതിരിയുടെയും അദിതി അന്തർജനത്തിന്റെയും ഇളയ മകനായി 1971-ൽ ജനിച്ചു. ചെറിയ കൃഷ്ണൻ നമ്പൂതിരി, നാരായണൻ നമ്പൂതിരി എന്നിവരാണ് സഹോദരന്മാർ. ബാലപ്രതിഭയെന്ന നിലയിൽ കുട്ടിക്കാലത്തേ സംഗീത രംഗത്ത് സജീവമായി. 1982 മുതൽ 85 വരെ നാലു വർഷം തുടർച്ചയായി കേരള സ്കൂൾ കലോത്സവത്തിൽ കർണാടക സംഗീത മത്സരത്തിൽ വിജയിയായിരുന്നു. മഹാത്മാഗാന്ധി സർവകലാശാല കലാപ്രതിഭയായും തെരഞ്ഞെടുക്കപ്പെട്ടു. സംഗീതത്തിൽ ബിരുദാനന്ദര ബിരുദം നേടി.

പെരുമ്പാവൂർ രവീന്ദ്രനാഥ്, ടി.വി. ഗോപാലകൃഷ്ണൻ, മാവേലിക്കര ആർ. പ്രഭാകര വർമ്മ, പാലക്കാട് കെ.വി. നാരായണ സ്വാമി എന്നിവരുടെ പക്കൽ സംഗീതം അഭ്യസിച്ചു. പതിനൊന്ന് വയസ്സു മുതൽ കച്ചേരികൾ അവതരിപ്പിച്ചു തുടങ്ങി.



</doc>
<doc id="265456" url="https://ml.wikipedia.org/wiki?curid=265456" title="ആദിച്ചനല്ലൂർ അനിൽകുമാർ">
ആദിച്ചനല്ലൂർ അനിൽകുമാർ

കേരളീയനായ സംഗീതജ്ഞനും ഘടം വാദകനുമാണ് ആദിച്ചനല്ലൂർ അനിൽകുമാർ. കേരള സംഗീത നാടക അക്കാദമിയുടെ കലാശ്രീ പുരസ്കാരം ലഭിച്ചിട്ടുണ്ട്. യൂറോപ്യൻ യൂണിയൻ രാജ്യങ്ങൾ ഉൾപ്പെടെ നിരവധി വിദേശ രാജ്യങ്ങളിൽ സംഗീത പരിപാടികൾ അവതരിപ്പിച്ചിട്ടുണ്ട്. 
കൊല്ലം ജില്ലയിലെ ആദിച്ചനല്ലൂരിൽ വെളിച്ചിക്കാല, മൃത്യുഞ്ജയൻ പിള്ളയുടെയും അംബികാമ്മയുടെയും മകനാണ്. സ്വാതിതിരുനാൾ സംഗീത കോളേജിൽനിന്ന് ഗാനഭൂഷണവും പിന്നീട് ഗാനപ്രവീണും പാസ്സായി. ഡോ. കെ.ജെ.യേശുദാസ്, ടി. എൻ.ശേഷഗോപാലൻ, ടി.വി.ശങ്കരനാരായണൻ, ഡോ. ബാലമുരളീകൃഷ്ണ, നെയ്യാറ്റിൻകര വാസുദേവൻ, ഡോ. എൻ.രമണി, എം.ജി.രാധാകൃഷ്ണൻ തുടങ്ങിയ പ്രമുഖരോടൊപ്പം ഘടം വായിച്ചിട്ടുണ്ട്. 


</doc>
<doc id="265461" url="https://ml.wikipedia.org/wiki?curid=265461" title="ചരിത്രം എനിക്കു മാപ്പു നൽകും">
ചരിത്രം എനിക്കു മാപ്പു നൽകും

മൊൻകാട ബാരക്സ് ആക്രമണവുമായി ബന്ധപ്പെട്ട കേസിന്റെ വിചാരണവേളയിൽ കോടതിയിൽ ഫിദൽ കാസ്ട്രോ നടത്തിയ നാലു മണിക്കൂർ ദൈർഘ്യമുള്ള പ്രസംഗത്തിന്റെ ഉപസംഹാര വാചകമായിരുന്നു ചരിത്രം എനിക്കു മാപ്പു നൽകും എന്നത്. മൊൻകാട ബാരക്സ് ആക്രമണത്തിൽ പ്രതി ഭാഗത്തിനു വേണ്ടി വാദിച്ചത് ഫിദൽ കാസ്ട്രോ തന്നെയായിരുന്നു. ക്യൂബയിലെ സമാന്തര സൈനിക സംഘടനയായിരുന്നു ജൂലൈ 26 മൂവ്മെന്റിന്റെ നേതൃത്വത്തിൽ മൊൻകാട ബാരക്സ് ആക്രമിച്ചതുമായി ബന്ധപ്പെട്ടാണ് ഫിദലിനേയും സഹപ്രവർത്തകരേയും പോലീസ് അറസ്റ്റ് ചെയ്യുന്നത്. ഈ പ്രസംഗത്തിന്റെ യാതൊരു രേഖയും കോടതിയിൽ സൂക്ഷിച്ചിട്ടില്ലായിരുന്നു, എന്നാൽ പിന്നീട് ഫിദൽ തന്നെ ഇത് പുസ്തകരൂപത്തിൽ പ്രസിദ്ധീകരിക്കുകയായിരുന്നു.

മൊൻകാട ബാരക്സ് ആക്രമണ കേസിൽ ഫിദലിനേയും മറ്റു കൂട്ടു പ്രതികളേയും വിവിധ കാലയളവുകളിലേക്ക് കോടതി ശിക്ഷിക്കുകയുണ്ടായി. പിന്നീട് ബാഹ്യസമ്മർദ്ദങ്ങൾ മൂലം ഇവരുടെ ശിക്ഷ റദ്ദാക്കാൻ ഭരണാധികാരിയായിരുന്ന ഫുൾജെൻസിയോ ബാറ്റിസ്റ്റ തയ്യാറാവുകയായിരുന്നു. ജയിൽ മോചിതനായ കാസ്ട്രോയും സഹോദരൻ റൗളും സഹപ്രവർത്തകരും മെക്സിക്കോയിലേക്ക് പലായനം ചെയ്യുകയാണുണ്ടായത്.

ക്യൂബയുടെ സ്വാതന്ത്ര്യസമരങ്ങളിലെ നേതൃനിരയിലുണ്ടായിരുന്ന ഗ്വില്ലർമോ മൊൻകാടയുടെ പേരിലുള്ള സൈനിക താവളമാണ് മൊൻകാട ബാരക്സ്. 26 ജൂലൈ 1953 ന് ഫിദൽ കാസ്ട്രോയുടെ നേതൃത്വത്തിലുള്ള ഒരു സംഘം വിമതർ ഈ സൈനിക താവളം ആക്രമിക്കുകയുണ്ടായി. ഈ സംഭവം ആണ് മൊൻകാട ബാരക്സ് ആക്രമണം എന്നറിയപ്പെടുന്നത്. മൊൻകാട ബാരക്സ് ആക്രമണം ക്യൂബൻ വിപ്ലവത്തിന്റെ തുടക്കം ആയി കണക്കാക്കപ്പെടുന്നു. ഈ പ്രത്യേക ദിവസത്തിന്റെ ഓർമ്മയ്ക്കായാണ് ഫിദൽ കാസ്ട്രോ പിന്നീട് രൂപീകരിച്ച സംഘടനയ്ക്ക് 26 ജൂലൈ മൂവ്മെന്റ് എന്ന പേര് നൽകിയത്. ക്യൂബയിലെ ഏകാധിപതിയായിരുന്ന ഫുൾജെൻസിയോ ബാറ്റിസ്റ്റയുടെ പതനത്തിന് തുടക്കം കുറിച്ച സംഭവം കൂടിയായിരുന്നു മൊൻകാട ബാരക്സ് ആക്രമണം.

മൊൻകാട ബാരക്സ് ആക്രമണം ഒരു തികഞ്ഞ പരാജയമായിരുന്നു. സംഭവത്തിനു ശേഷം ജൂലൈ 26 സംഘടനാ പ്രവർത്തകരെല്ലാം തന്നെ പോലീസിന്റെ പിടിയിൽ നിന്നും രക്ഷപ്പെടാൻ ഒളിവിൽ പോവുകയായിരുന്നു. എന്നാൽ പിന്നീട് സർക്കാർ ഇവരെയെല്ലാം പിടികൂടുകയാണുണ്ടായത്. തനിക്കും സഹപ്രവർത്തകർക്കും വേണ്ടി കോടതിയിൽ വാദിക്കാൻ അഭിഭാഷകൻ കൂടിയായ ഫിദൽ കാസ്ട്രോ തീരുമാനിച്ചു.

21 സെപ്തംബർ 1953 നാണ് കാസ്ട്രോ ആദ്യമായി പ്രതിഭാഗത്തിനു വേണ്ടി സാന്റിയാഗോ കോടതിയിൽ ഹാജരാവുന്നത്. താനുൾപ്പടെ നൂറോളം വരുന്ന പ്രതികൾക്കു വേണ്ടിയാണ് കാസ്ട്രോ വാദിച്ചത്. ഉത്തരവാദിത്തപ്പെട്ടതെന്നു ജനങ്ങൾ കരുതുന്ന ഒരു ഭരണകൂടം, നിരുത്തരവാദപരവും, ജനദ്രോഹവും ആയ കാര്യങ്ങൾ ചെയ്യുമ്പോൾ അതിനെ ചോദ്യം ചെയ്യുന്ന പൗരന്റെ അവകാശങ്ങളെ ശക്തി ഉപയോഗിച്ച് അടിച്ചമർത്താൻ ശ്രമിക്കുന്ന സർക്കാരിന്റെ നിയമവിരുദ്ധതെയാണ് വിചാരണയിലുടനീളം ഫിദൽ ചൂണ്ടിക്കാണിച്ചത്. ക്യൂബയുടെ സ്വാതന്ത്ര്യസമരത്തിന്റെ മുൻനിര നായകനായിരുന്ന ജോസ് മാർട്ടീനിയായിരുന്നു തങ്ങളുടെ പ്രേരകശക്തിയെന്നായിരുന്നു കോടതിയുടെ ഒരു ചോദ്യത്തിനുത്തരമായി ഫിദൽ പറ‍ഞ്ഞത്.

കാസ്ട്രോയുടെ വാദമുഖങ്ങൾ വളരെ വിജയകരമായിരുന്നു. പ്രതികളിൽ 26 പേർക്കു മാത്രമേ ശിക്ഷ ലഭിച്ചുള്ളു, കൂടാതെ ശിക്ഷ വിധിയിൽ കോടതി വളരെ സൗമ്യത കാട്ടിയിരുന്നു.

16 ഒക്ടോബർ 1953 നാണ് കാസ്ട്രോയുടെ പ്രശസ്തമായ തന്റെ പ്രസംഗം കോടതിമുറിയിൽ നടത്തിയത്. മൊൻകാട ബാരക്സ് ആക്രമണ കേസിൽ തന്നെ മറ്റൊരു കോടതിയിൽ വിചാരണക്കായി ഹാജരാക്കപ്പെട്ടപ്പോഴാണ് കാസ്ട്രോ ഈ പ്രസംഗം ചെയ്തത്. നാലുമണിക്കൂർ നീണ്ടു നിന്നു ഈ പ്രസംഗം. മൊൻകടാ ബാരക്സ് ആക്രമണത്തിന്റെ ഉദ്ദേശ്യലക്ഷ്യങ്ങളെക്കുറിച്ചും, ഭാവി ക്യൂബയെക്കുറിച്ചുള്ള സങ്കല്പങ്ങളുമാണ് കാസ്ട്രോ ആ പ്രസംഗത്തിലൂടെ പങ്കുവെച്ചത്. ഈ കേസിൽ ഹാജരാവാൻ ഹവാന ബാർ അസ്സോസ്സിയേഷൻ ഒരു മികച്ച അഭിഭാഷകനെ ഏർപ്പാടു ചെയ്തിരുന്നുവെങ്കിലും, അദ്ദേഹത്തിന് തങ്ങളുടെ ലക്ഷ്യങ്ങൾ വിചാരണയിൽ പ്രകടമാക്കാൻ കഴിഞ്ഞേക്കില്ല എന്നുള്ളതുകൊണ്ടാണ് താൻ തന്നെ കോടതിയിൽ ഹാജരാവുന്നതെന്നായിരുന്നു ഫിദൽ പറഞ്ഞത്. വിചാരണയുടെ ആദ്യ രണ്ടു മണിക്കൂറുകളിൽ വാദി ഭാഗം അഭിഭാഷകൻ ഫിദലിനെ ഒരു സാക്ഷി എന്ന നിലയിൽ ചോദ്യം ചെയ്യുകയായിരുന്നു.

ഏകാധിപതിയെപ്പോലെ രാജ്യം ഭരിക്കുന്നത് തികച്ചും ഭരണഘടനാവിരുദ്ധം തന്നെയാണെന്ന് കോടതിക്കു മുമ്പിൽ ഫിദൽ സമർത്ഥിച്ചു. അത്തരം ഭരണഘടനവിരുദ്ധമായ പ്രവർത്തനങ്ങൾക്കെതിരേയാണ് ഞങ്ങൾ പോരാട്ടം നടത്തിയത്, അല്ലാതെ അത് രാജ്യത്തിനെതിരേയുള്ള ഒരു സമരമായിരുന്നില്ല. ഭരണഘട അനുശാസിക്കുന്ന രീതിയിൽ കാര്യങ്ങൾ ചെയ്യേണ്ട ഒരു സർക്കാർ അതിനു വിരുദ്ധമായി തിരിഞ്ഞപ്പോൾ, അതിനെതിരേ സമരം ചെയ്യാതിരിക്കാൻ നിർവ്വാഹമില്ലായിരുന്നു. നിങ്ങളുടെ രാജ്യത്തോടും, മാനവരാശിയോടും, നീതിന്യായ സംവിധാനത്തോടും നിങ്ങളുടെ ഹൃദയത്തിൽ ഒരൽപ്പമെങ്കിലും സ്നേഹമുണ്ടെങ്കിൽ ഞാൻ പറയുന്നത് നിങ്ങൾ ശ്രദ്ധിക്കുക. ഇത് ഒരു തുടക്കം മാത്രമാണെന്ന് നിങ്ങളെ ഞാൻ ഓർമ്മിപ്പിക്കുന്നു. എന്നെ വർഷങ്ങളോളം നിശ്ശബ്ദനാക്കാനും, ഒരു പക്ഷേ ഇല്ലാതാക്കാനും നിങ്ങൾക്ക് കഴിഞ്ഞേക്കും, പക്ഷേ എന്റെ ശബ്ദം ഒരൽപ്പം പോലും പതറില്ല.

മൊൻകാട ബാരക്സ് ആക്രമണകേസിലെ പ്രതികൾക്ക് വിവിധ കാലയളവുകളിലുള്ള തടവു ശിക്ഷ ലഭിക്കുകയുണ്ടായി. താൻ കോടതിയിൽ ചെയ്ത സുദീർഘമായ പ്രസംഗം ഫിദൽ ജയിലിലായിരിക്കുമ്പോൾ ചരിത്രം എനിക്കു മാപ്പു നൽകും എന്ന പേരിലുള്ള ഒരു ലഘുലേഖയായി പ്രസിദ്ധീകരിക്കുകയുണ്ടായി. ജയിലിൽ നിന്നും പ്രസിദ്ധീകരിച്ച ലഘുലേഖയിൽ അഞ്ച് വിപ്ലവകരമായ തീരുമാനങ്ങളെക്കുറിച്ച് ഫിദൽ പറഞ്ഞിട്ടുണ്ട്. എന്നാൽ കോടതിയിൽ ഫിദൽ നടത്തിയ പ്രസംഗത്തിൽ നിന്നും വേറിട്ടതാണ് ലഘുലേഖ എന്ന് വിമർശകർ ചൂണ്ടിക്കാണിക്കുന്നു. കോടതിയിൽ ഫിദലിന്റെ പ്രസംഗം ആരും തന്നെ ശേഖരിച്ചിരുന്നില്ല, മാത്രവുമല്ല പത്രപ്രവർത്തകർ ചുരുക്കെഴുത്തിലൂടെയല്ലായിരുന്നു ഈ പ്രസംഗം എഴുതിയെടുത്തത് മറിച്ച്, കാസ്ട്രോയുടെ വേഗത്തിൽ കേട്ടത് ഉടൻ പകർത്തുകയായിരുന്നു. ചരിത്രം എനിക്കു മാപ്പു നൽകും എന്ന ലഘുലേഖയിൽ മാർക്സിസത്തെക്കുറിച്ചു തന്നെ പരാമർശമില്ലായിരുന്നു എന്നും ഇതേ വിമർശകർ നിരീക്ഷിക്കുന്നു.

ക്യൂബയുടെ സ്വാതന്ത്ര്യസമരനായകൻ കൂടിയായിരുന്ന ജോസ് മാർട്ടിനിയാണ് തങ്ങളുടെ പ്രേരകശക്തി എന്നായിരുന്നു ഫിദൽ കോടതിയിൽ പറഞ്ഞിരുന്നു. ജോസ് മാർട്ടീനിയുടെ ആശയങ്ങൾ അത്രമാത്രം ഫിദലിനെ സ്വാധീനിച്ചിരുന്നു. അതോടൊപ്പം തന്നെ മാർക്സിന്റേയും, ലെനിന്റേയും ആശയങ്ങളും ഫിദലിനെ തുല്യ അളവിൽ സ്വാധീനിച്ചിരുന്നു എന്ന് എഴുത്തുകാരനായ ആർനോൾഡ് ആഗസ്റ്റ് വാദിക്കുന്നു. വിചാരണക്കുശേഷം പുറത്തിറങ്ങിയ ലഘുലേഖയുടെ പതിനായിരക്കണക്കിന് പതിപ്പുകളാണ് വിറ്റഴിഞ്ഞുപോയത്. ക്യൂബയിലെ ജനങ്ങൾക്കിടയിൽ ഈ പ്രസംഗം വരുത്തിയ മാറ്റങ്ങളാണ് ഈ ജനപ്രിയതക്കു കാരണമായി ആഗസ്റ്റ് ചൂണ്ടിക്കാണിക്കുന്നത്.


</doc>
<doc id="265467" url="https://ml.wikipedia.org/wiki?curid=265467" title="ടോണി ഹിൽ">
ടോണി ഹിൽ

ടോണി ഹിൽ (ജനനം: 26 ജൂൺ 1951, ഓക്ലാൻഡ്, ന്യൂസിലാൻഡ്) ഒരു ന്യൂസിലാൻഡ് അന്താരാഷ്ട്ര ക്രിക്കറ്റ് അമ്പയറാണ്. "അന്തോണി ലോയ്ഡ് ഹിൽ" എന്നാണ് അദ്ദേഹത്തിന്റെ യഥാർത്ഥ പേര്. ന്യൂസിലാൻഡും, സിംബാബ്‌വെയും തമ്മിൽ 1998ൽ നേപ്പിയറിൽ വെച്ച് നടന്ന ഏകദിന മത്സരത്തിലാണ് അദ്ദേഹം തന്റെ അമ്പയറിങ് അരങ്ങേറ്റം നടത്തിയത്. തുടർന്ന് 2001ൽ ടെസ്റ്റിലും, 2005ൽ ട്വന്റി 20യിലും അദ്ദേഹം അമ്പയറിങ് അരങ്ങേറ്റം കുറിച്ചു. 2007ൽ ക്രിക്കറ്റ് ലോകകപ്പിലെ ഗ്രൂപ്പ് എ മത്സരങ്ങൾ നിയന്ത്രിക്കാനായി അദ്ദേഹം തിരഞ്ഞെടുക്കപ്പെട്ടു. 2009ൽ ഐ.സി.സി. അമ്പയർമാരുടെ എലൈറ്റ് പാനലിലേക്കും അദ്ദേഹം തിരഞ്ഞെടുക്കപ്പെട്ടു.

5 ഓഗസ്റ്റ് 2013 പ്രകാരം:


</doc>
<doc id="265474" url="https://ml.wikipedia.org/wiki?curid=265474" title="കുരുതിക്കളം">
കുരുതിക്കളം

സിനിയുണൈറ്റഡിന്റെ ബാനറിൽ 1969-ൽ നിർമിച്ച മലയാളചലച്ചിത്രമാണ് കുരുതിക്കളം. സി.ജി. ഗോപിനാഥ് തന്റെ പീപ്പിൾസ് തിയേറ്ററിനുവേണ്ടി രചിച്ച നാടകമായിരുന്നു ഇത്. സീതാഫിലിംസ് വിതരണം ചെയ്ത ഈ ചിത്രം 1969 ഏപ്രിൽ 13-ന് പ്രദർശനം ആരംഭിച്ചു.




കുരുതിക്കളം1969


</doc>
<doc id="265479" url="https://ml.wikipedia.org/wiki?curid=265479" title="ജയ ജയ്‌റ്റ്‌ലി">
ജയ ജയ്‌റ്റ്‌ലി

ഭാരതത്തിലെ ഒരു സാമൂഹികപ്രവർത്തകയും രാഷ്ട്രീയനേതാവുമാണു് മലയാളിയായ ജയ ജയ്‌റ്റ്‌ലി. സമതാ പാർട്ടിയുടെ അദ്ധ്യക്ഷയായിരുന്നു.

2001ൽ ബി.ജെ.പി. നേതൃത്വത്തിലുള്ള എൻ.ഡി.എ. കേന്ദ്രം ഭരിക്കുന്ന കാലത്തുണ്ടായ പ്രതിരാധ കരാറുമായി ബന്ധപ്പെട്ടു് ഡെൽഹി കോടതി ജയക്കും മറ്റ് രണ്ട് പേർക്കുമെതിരെ കുറ്റം ചുമത്തിയിരുന്നു. അഴിമതി വിവാദത്തെ തുടർന്ന് അന്നത്തെ പ്രതിരോധവകുപ്പു മന്ത്രിയായിരുന്ന ജോർജ് ഫെർണാണ്ടസ് മന്ത്രിസ്ഥാനം രാജിവെച്ചിരുന്നു.


</doc>
<doc id="265491" url="https://ml.wikipedia.org/wiki?curid=265491" title="ബ്രിട്ടോ വിൻസെന്റ്">
ബ്രിട്ടോ വിൻസെന്റ്

ഒരു ചവിട്ടു നാടക കലാകാരനും കൊച്ചിൻ ചവിട്ടുനാടകക്കളരി പ്രസിഡന്റുമാണ് ബ്രിട്ടോ വിൻസന്റ്. "ജൂലിയസ് സീസർ" ബ്രിട്ടോ വിൻസന്റ് രചനയും സംവിധാനവും നിർവ്വഹിച്ച ചവിട്ടുനാടകമാണ്. കേരള സംഗീത നാടക അക്കാദമിയുടെ കലാശ്രീ പുരസ്കാരം നേടിയിട്ടുണ്ട്.


</doc>
<doc id="265494" url="https://ml.wikipedia.org/wiki?curid=265494" title="മാണി വാസുദേവ ചാക്യാർ">
മാണി വാസുദേവ ചാക്യാർ

കേരള സംഗീത നാടക അക്കാദമി പുരസ്കാരം നേടിയ കൂത്ത് കലാകാരനാണ് മാണി വാസുദേവ ചാക്യാർ. 
കോഴിക്കോട് ജില്ലയിലെ തിരുവങ്ങായൂർ സ്വദേശിയായ ഇദ്ദേഹം മാണി മാധവ ചാക്യാരുടെ അനന്തരവനാണ്. ആനുകാലിക പ്രസക്തിയുള്ള വേഷങ്ങളെ നർമ്മഭാവനയോടെ കൂത്ത് എന്ന കലാരൂപത്തിൽ അവതരിപ്പിക്കുകയാണ് ഇദ്ദേഹത്തിന്റെ രീതി. ദൂരദർശൻ, ആകാശവാണി നിലയങ്ങളിൽ കൂത്ത് അവതരിപ്പിച്ചിട്ടുണ്ട്. കുഞ്ചൻ നമ്പ്യാർ, ആഢ്യകവി തോലൻ, അമതൻ എന്നീ നാടകങ്ങളിൽ അദ്ദേഹം കലാസംവിധാനം നിർവ്വഹിച്ചിട്ടുണ്ട്. 
ത്രിപുര ദഹനം, ഗണപതി പ്രാതൽ, കിരാതം, പാഞ്ചാലീ സ്വയംവരം, ഭഗവൽ ദൂത് തുടങ്ങിയവ


</doc>
<doc id="265498" url="https://ml.wikipedia.org/wiki?curid=265498" title="എഡ്വർഡൊ ടൊറൊജ">
എഡ്വർഡൊ ടൊറൊജ

കോൺക്രീറ്റ് ഷെൽ സംവിധാനത്തിന്റെ ഉപജ്ഞാതാവായ സ്പാനിഷ് എൻജിനീയറും വാസ്തുശില്പിയുമാണു് എഡ്വർഡൊ ടൊറൊജ.

സ്പെയിനിലെ മാഡ്രിഡിൽ 1899 ആഗസ്റ്റ് 27നു് ജനിച്ചു. 1923ൽ ബിരുദമെടുത്തശേഷം ആദ്യം കോൺട്രാക്റ്ററായി പണി ആരംഭിച്ച ടൊറൊജ 1927ൽ കൺസൾറ്റിങ് എൻജിനീയറായി. ഷെൽ രൂപത്തിൽ കോൺക്രീറ്റ് കൊണ്ട് ഇദ്ദേഹം നിർമിച്ച (1933) പ്രഥമ വാസ്തുശില്പമാണ് അൾജിസിറാസിലെ 'മേൽക്കൂരയുള്ള വ്യാപാരസ്ഥലം' (covered market). സറുയേലയിലെ (മാഡ്രിഡ്) കുതിരപ്പന്തയ പാതയും സ്പ് ർസ് ഹാളും (1935) ഇദ്ദേഹത്തിന്റെ പ്രശസ്തങ്ങളായ ഷെൽ സംവിധാനങ്ങളാണ്. ഇവ കൂടാതെ മാഡ്രിഡിലെ ജലസംഭരണി (1936), സമോറയിലെ എസ്ലായിലെ പാലം (1940), ബാർസിലോണയിലെ 'ല കോർറ്റ്സിലെ' സോക്കർ സ്റ്റേഡിയം, കാരകസിലെ തെച്ചിറ ക്ലബ്, എന്നിവയും ഇദ്ദേഹം നിർമിച്ചവയാണ്. ടൊറൊജയുടെ വാസ്തുശില്പ നിർമ്മാണ വൈഭവത്തിനും ഭാവനയ്ക്കും ഉദാഹരണങ്ങളാണ് സെരല്ലൊ, പോൺട് ദെ സുയെർട്ട് പള്ളികൾ. 1951ൽ 'ടെക്നിക്കൽ ഇൻസ്റ്റിറ്റ്യൂട്ട് ഒഫ് കൺസ്ട്രക്ഷൻ ആൻഡ് സിമെന്റ്' എന്ന സ്ഥാപനത്തിന് ടൊറൊജ രൂപം നൽകി. മാഡ്രിഡിൽ 1961 ജൂൺ 15നു് മരിക്കും വരെ ഇതിന്റെ ഡയറക്ടർ പദവി അലങ്കരിച്ചതും ടൊറൊജ തന്നെയാണു്.

1958ൽ ഇദ്ദേഹം പ്രസിദ്ധീകരിച്ച "ഫിലോസഫി ഒഫ് സ്ട്രക്ചേഴ്സും", "ദ് സ്ട്രക്ചേഴ്സ് ഒഫ് എഡ്വർഡൊ ടൊറൊജ: അൻ ഓട്ടോബയോഗ്രഫി ഒഫ് എൻജിനീയറിങ് അക്കംപ്ലിഷ്മെന്റ്" എന്നിവ വാസ്തുശില്പ എൻജിനീയറിങ്ങ് രീതികളെ വിശദമാക്കുന്ന വിശിഷ്ട പഠനഗ്രന്ഥങ്ങളായി കരുതപ്പെടുന്നു.


</doc>
<doc id="265506" url="https://ml.wikipedia.org/wiki?curid=265506" title="അനാച്ഛാദനം">
അനാച്ഛാദനം

തങ്കം മൂവീസിനു വേണ്ടി എം. രാജൂമാത്തൻ നിർമിച്ച മലയാളചലച്ചിത്രമാണ് അനാച്ഛാദനം. 1969 ജനുവരി 3-ന് കേരളത്തിൽ പ്രദർശന തുടങ്ങി. വിമലാറിലിസ് ആയിരുന്നു ചിത്രം വിതരണം ചെയ്തത്.






</doc>
<doc id="265512" url="https://ml.wikipedia.org/wiki?curid=265512" title="റെറ്റി ഓപ്പണിംഗ്">
റെറ്റി ഓപ്പണിംഗ്

ചെസ്സിലെ ഒരു പ്രാരംഭനീക്കമാണ് റെറ്റി ഓപ്പണിങ്ങ്("Réti Opening"). ഇതിന്റെ പ്രാരംഭനീക്കങ്ങൾ താഴെപ്പറയും പ്രകാരമാണ്.

പ്രാരംഭത്തിൽ തന്നെ കുതിരയെ f3ലേയ്ക്കു നീക്കി കളിതുടങ്ങുന്നു.തുടർന്ന് മറുപടിയായി d5ലേയ്ക്ക് കറുത്ത കാലാളും നീക്കുന്നു. പിന്നീട് c4ൽ വെളുത്ത കാലാൾ സ്ഥാനമുറപ്പിയ്ക്കുന്നു.

ചെസ്സിലെ ഈ പ്രാരംഭനീക്കത്തിന് ഈ പേര് ലഭിക്കാൻ കാരണം ചെക്കോസ്ലോവാക്യൻ കളിക്കാരനായ റിച്ചാർഡ് റെറ്റിയിൽ (28 മേയ് 1889– 6 ജൂൺ 1929) നിന്നാണ്. 


</doc>
<doc id="265515" url="https://ml.wikipedia.org/wiki?curid=265515" title="റോസ് ടെയ്‌ലർ">
റോസ് ടെയ്‌ലർ

റോസ് ടെയ്‌ലർ ന്യൂസിലാൻറ് ക്രിക്കറ്റ് ടീമിലെ ഒരു അംഗവും മുൻ നായകനുമാണ് . 2006 മാർച്ച് 1 ന് വെസ്റ്റ് ഇൻഡീസിനെതിരെ നേപ്പിയറിൽ നടന്ന ഏകദിന മത്സരത്തിലാണ് അദ്ദേഹം ന്യൂസിലൻഡിന് വേണ്ടി അരങ്ങേറിയത്. 2 വർഷത്തോളം ടെയ്‌ലർ ന്യൂസിലൻഡ് ക്രിക്കറ്റ് ടീമിനെ നയിച്ചു. ആഭ്യന്തര ക്രിക്കറ്റിൽ സെൻട്രൽ സ്റ്റാഗ്സ് ടീമിനു വേണ്ടിയാണദ്ദേഹം കളിക്കുന്നത്.
2007ൽ ദക്ഷിണാഫ്രിക്കയ്ക്കെതിരെ ജൊഹാനസ്‌ബർഗിൽ നടന്ന മത്സരത്തിൽ ടെയ്‌ലർ ടെസ്റ്റ് ക്രിക്കററിൽ ന്യൂസിലൻഡിന് വേണ്ടി അരങ്ങേറ്റം കുറിച്ചു. 2011ൽ ഹോബാർടിൽ നടന്ന മത്സരത്തിൽ ടെയ്‌ലറുടെ നേതൃത്വത്തിൽ ന്യൂസിലൻഡ് ഓസ്ട്രേലിയയ്ക്കെതിരെ അവരുടെ മണ്ണിൽ 26 വർഷങ്ങൾക്കു ശേഷം ടെസ്റ്റ് വിജയം സ്വന്തമാക്കി. 2015ലെട്രാൻസ് ടാസ്മാൻ ട്രോഫിയിലെ രണ്ടാം മൽസരത്തിൽ പെർത്തിലെ വാക്ക സ്റ്റേഡിയത്തിൽ വെച്ച് നേടിയ 290 റൺസാണ് ടെയിലറുടെ രാജ്യാന്തര ക്രിക്കറ്റിലെ ഏറ്റവും ഉയർന്ന സ്കോർ.ഒരു വിദേശബാറ്റ്സ്മാൻ ഓസ്ട്രേലിയയിൽ നേടുന്ന ഏറ്റവും ഉയർന്ന സ്കോറാണിത്.

2011 മാർച്ച് 8 ന് ഏകദിന ക്രിക്കറ്റ് ലോകകപ്പിൽ പാകിസ്താനെതിരെ കാൻഡിയിലെ പല്ലക്കേലെ സ്റ്റേഡിയത്തിൽ വച്ചു നടന്ന 
മത്സരത്തിൽ ടെയ്‌ലർ തന്ടെ ഏറ്റവും മികച്ച ബാറ്റിംഗ് പ്രകടനം പുറത്തെടുത്തു. ടെയ്‌ലറുടെ സെഞ്ച്വറി മികവിൽ അവസാന എട്ട് ഓവറിൽ 127 റൺസ് നേടിയ ന്യൂസിലൻഡ് പാകിസ്താനെ 110 റൺസിന് പരാജയപ്പെടുത്തി. ആ മത്സരത്തിന് ശേഷം ടെയ്‌ലർ പല്ലക്കേലെ പ്ലണ്ടറർ എന്നും അറിയപ്പെടുന്നു.



</doc>
<doc id="265520" url="https://ml.wikipedia.org/wiki?curid=265520" title="ഫിലിബെർട്ട് ഡെലോർമ">
ഫിലിബെർട്ട് ഡെലോർമ

ഫ്രഞ്ച് നവോത്ഥാന വാസ്തുശില്പിയാണു് ഫിലിബെർട്ട് ഡെലോർമ. 

1510നും 1515നും ഇടയ്ക്ക് ഫ്രാൻസിലെ ലിയോൺസിൽ ജഹാൻ ഡെലോർമയുടെ പുത്രനായി ജനിച്ചു. ഇദ്ദേഹത്തിന്റെ ആദ്യകാല ജീവിതത്തെക്കുറിച്ചു കൂടുതൽ വിവരങ്ങൾ ലഭ്യമല്ല.

1533 മുതൽ 36 വരെയുള്ള കാലഘട്ടത്തിൽ റോം സന്ദർശിച്ച ഫിലിബെർട്ട് അവിടെ താമസിച്ചുകൊണ്ടു് അവിടുത്തെ പുരാവസ്തുക്കളെ സംബന്ധിച്ച പഠനം നടത്തി. 1536ൽ ഫ്രാൻസിൽ തിരിച്ചെത്തിയശേഷം ബ്രിട്ടനിലെ ധനകാര്യമന്ത്രിക്കുവേണ്ടി ലിയോൺസിൽ അദ്ദേഹം ഒരു മന്ദിരം രൂപകല്പന ചെയ്തു നിർമ്മിച്ചു. അതായിരുന്നു ദെലോർമയുടെ പ്രഥമ വാസ്തുശില്പം.

1540ൽ ബ്രിട്ടണി പ്രവിശ്യയിലെ പ്രധാന മന്ദിരങ്ങളുടെ സംരക്ഷണച്ചുമതല ഇദ്ദേഹത്തിനായിരുന്നു. രാജകുടുംബാംഗങ്ങൾക്കും മറ്റു പ്രഭുക്കന്മാർക്കുമായി നിരവധി മന്ദിരങ്ങളും ഇദ്ദേഹം രൂപകല്പന ചെയ്തിട്ടുണ്ടു്. ആനെറ്റിലെ രാജകൊട്ടാരം, സെന്റ് ഡെനിസിൽ സ്ഥിതിചെയ്യുന്ന ഫ്രാൻസിസ് ഒന്നാമന്റെ ശവക്കല്ലറ, നോത്ർദാമിലെ സൗധം തുടങ്ങിയവ ഇദ്ദേഹത്തിന്റെ വാസ്തുശില്പ വൈദഗ്ദ്ധ്യത്തിനു നിദർശനങ്ങളാണ്. എന്നാൽ പില്ക്കാലത്ത് ഇവയിൽ പലതും നശിപ്പിക്കപ്പെട്ടു. ചിത്രകാരന്മാർ രേഖപ്പെടുത്തിയ പ്രമാണങ്ങളിൽനിന്നു മാത്രമാണു് ഡെലോർമയെക്കുറിച്ച് പിന്നീടുള്ള തലമുറകൾക്കു മനസ്സിലാക്കാൻ കഴിയുന്നതു്.

1559ൽ ഹെൻ‍റി രണ്ടാമന്റെ മരണത്തോടെ രാജകുടുംബവുമായി ഉണ്ടായിരുന്ന ബന്ധം നഷ്ടമായ ഇദ്ദേഹം വാസ്തുശില്പങ്ങളെ സംബന്ധിക്കുന്ന ഗ്രന്ഥരചനയിൽ വ്യാപൃതനായി. നാലു് ഗ്രന്ഥങ്ങൾ പ്രകാശനം ചെയ്യപ്പെട്ടിട്ടുണ്ട്. 

ഫ്രാൻസിൽ ക്ലാസ്സിക്കൽ വാസ്തുവിദ്യാ ശൈലി പ്രചരിപ്പിക്കുന്നതിൽ വിജയം കൈവരിച്ച വ്യക്തികൂടിയാണു് ഡെലോർമ.

1570 ജനുവരി 8നു് പാരിസിൽ വച്ചു് ഇദ്ദേഹം അന്തരിച്ചു.


</doc>
<doc id="265527" url="https://ml.wikipedia.org/wiki?curid=265527" title="വി.കെ. ആദർശ്">
വി.കെ. ആദർശ്

മലയാളിയായ ഒരു സാങ്കേതിക എഴുത്തുകാരനാണ് വി.കെ. ആദർശ് (V.K Adarsh) (ജനനം : 30 മേയ് 1979). ശാസ്ത്ര പത്രപ്രവർത്തനത്തിന് സംസ്ഥാന സർക്കാർ നൽകുന്ന അവാർഡ് ഇദ്ദേഹം 2009 -ൽ നേടി. കൂടാതെ കേരളാ ഊർജസംരക്ഷണ അവാർഡും 2007 -ൽ ഇദ്ദേഹത്തിനു ലഭ്യമായി.വിവര സാങ്കേതികവിദ്യയെ സംബന്ധിച്ച്‌ ആനുകാലികങ്ങളിൽ പതിവായി എഴുതി വരുന്നു.

കൊല്ലം ജില്ലയിലെ ഉമയനല്ലൂരിലാണ് ആദർശ് ജനിച്ചത്. നെയ്യാറ്റിൻകര ജി.പി.ടി യിൽ നിന്ന്‌ ഇലൿട്രോണിക്‌സ്‌ ആന്റ്‌ ഏവിയോണിക്‌സിൽ ഡിപ്ലോമയും കൊല്ലം ടി.കെ.എം. എൻജിനീയറിംഗ്‌ കോളജിൽ നിന്ന്‌ പ്രൊഡക്ഷൻ എൻജിനീയറിംഗിൽ ബി.ടെക്‌ ബിരുദവും കേരളസർവ്വകലാശാല ഫ്യൂച്ചേഴ്‌സ്‌ സ്റ്റഡീസ്‌ വകുപ്പിൽ നിന്നും ടെക്‌നോളജി മാനേജ്‌മെന്റിൽ എം.ടെക്ക് ബിരുദവും എൻ‌ട്രപ്രണർഷിപ്പിൽ എം‌ബി‌എ. ബിരുദവും നേടി. യൂനുസ് കോളജ് ഓഫ് എൻജിനീയറിംഗിൽ അദ്ധ്യാപകനായിരുന്നു. അഞ്ച് പുസ്തകങ്ങൾ ഇദ്ദേഹത്തിന്റേതായി പുറത്തിറങ്ങി. ഇപ്പോൾ യൂണിയൻ ബാങ്കിന്റെ കൊച്ചി മേഖലാ ഓഫീസിൽ മാനേജരായി സേവനം ചെയ്യുന്നു. 





</doc>
<doc id="265532" url="https://ml.wikipedia.org/wiki?curid=265532" title="പൂമുള്ളി നീലകണ്ഠൻ നമ്പൂതിരിപ്പാട്">
പൂമുള്ളി നീലകണ്ഠൻ നമ്പൂതിരിപ്പാട്

ആയുർവ്വേദത്തിലെ വിവിധതരം ചികിത്സാരീതികൾ, സംഗീതം, സാഹിത്യം, ചിത്രകല, കളരി, സംസ്കൃതം തുടങ്ങിയ വിവിധ ഭാഷകൾ എന്നിങ്ങനെ പല രംഗങ്ങളിലും തനതായ വ്യക്തിമുദ്ര പതിപ്പിച്ച ഒരു ബഹുമുഖപ്രതിഭയായിരുന്നു പൂമുള്ളി നീലകണ്ഠൻ നമ്പൂതിരിപ്പാട് (1921 - 1997) . ആറാംതമ്പുരാൻ എന്നും അറിവിന്റെ തമ്പുരാൻ എന്നും ഇദ്ദേഹം അറിയപ്പെടുന്നു. 

ഇദ്ദേഹത്തിന്റെ സ്മാരകാർത്ഥം ഷൊർണൂരിൽ ഒരു ആയുർവേദ കോളേജ് സ്ഥാപിക്കപ്പെട്ടിട്ടുണ്ട്. വി.കെ. ശ്രീരാമൻ എഡിറ്റുചെയ്ത് ഇദ്ദേഹത്തിന്റെ ജീവിതത്തെപ്പറ്റി ആറാംതമ്പുരാൻ എന്ന ഗ്രന്ഥം പ്രസിദ്ധീകരിക്കപ്പെട്ടിട്ടുണ്ട്.


</doc>
<doc id="265541" url="https://ml.wikipedia.org/wiki?curid=265541" title="ഹയാൻ ചുഴലിക്കാറ്റ്">
ഹയാൻ ചുഴലിക്കാറ്റ്

ഫിലിപ്പീൻസിൽ പതിനായിരത്തോളം ആളുകളുടെ മരണത്തിനിടയാക്കിയ ചുഴലിക്കാറ്റാണ് ഹയാൻ ചുഴലിക്കാറ്റ്. ഫിലിപ്പീൻസ് തീരത്ത് ദുരിതം വിതച്ച ചുഴലിക്കൊടുങ്കാറ്റ് വിയറ്റ്‌നാം തീരത്തേക്ക് പിന്നീട് മാറി. ലെയ്റ്റ് പ്രവിശ്യയിലാണ് ചുഴലിക്കാറ്റ് ഏറ്റവുമധികം നാശം വിതച്ചത്. 


</doc>
<doc id="265543" url="https://ml.wikipedia.org/wiki?curid=265543" title="വൽപറാസിയോ">
വൽപറാസിയോ

ചിലിയിലെ പ്രധാനപ്പെട്ട ഒരു തുറമുഖ നഗരമാണ് വൽപറാസിയോ. ചിലിയുടെ സാംസ്കാരിക തലസ്ഥാനമായി അറിയപ്പെടുന്ന വൽപറാസിയോയെ യുനെസ്കോ ലോകപൈതൃകകേന്ദ്രങ്ങളിലൊന്നായി അംഗീകരിച്ചിട്ടുണ്ട്. ചിലിയൻ പാർലമെന്റിന്റെ ആസ്ഥാനവും ഈ നഗരത്തിലാണ്. 2003 ലാണ് ചിലിയൻ പാർലമെന്റ് വൽപറാസിയോയെ സാംസ്കാരിക തലസ്ഥാനമായി പ്രഖ്യാപിച്ചത്. വലിപ്പത്തിൽ ചിലിയിൽ ആറാം സ്ഥാനം മാത്രമുള്ള വൽപറാസിയോയിൽ 2,63,499 ജനങ്ങൾ (2002 സെൻസസ്) താമസിക്കുന്നു. സാന്തിയാഗോയിൽ 70 കി.മീ. അകലെയാണ് വൽപറാസിയോ. പനാമ കനാൽ നിർമ്മിക്കുന്നതിനുമുമ്പ് അറ്റ്‌ലാന്റിക്കിനും പസിഫിക്കിനുമിടയിലെ ഏറ്റവും പ്രധാനപ്പെട്ട കപ്പൽത്താവളം വൽപറാസിയോ തുറമുഖമായിരുന്നു. 'ജുവൻ ഒഫ് ദ പസഫിക്' എന്നാണ് ഇവിടം വിളിക്കപ്പെട്ടത്. ലാറ്റിനമേരിക്കയിലെ ഏറ്റവും പഴയ സ്റ്റോക്ക് എക്സ്ചേഞ്ചും തെക്കേ അമേരിക്കൻ ഭൂഖണ്ഡത്തിലെ ആദ്യത്തെ അഗ്നിശമനസേനയും ചിലിയിലെ ആദ്യത്തെ പബ്ലിക് ലൈബ്രറിയും ഏറ്റവും പഴയ സ്പാനിഷ് പത്രവും ഉണ്ടായതും വൽപറാസിയോയിലാണ്. 'കടലിന്റെ കാമുകി'യെന്ന് നെറൂത വിശേഷിപ്പിച്ച ഈ തുറമുഖനഗരത്തിൽ ചിലിയൻ സംസ്കാരം തുടിച്ചു നില്ക്കുന്നു. 1536 മുതലുള്ള സ്പാനിഷ് കുടിയേറ്റങ്ങളിൽ നഗരമാകാൻ തുടങ്ങിയ വൽപറാസിയോയുടെ പ്രാചീനത സംരക്ഷിക്കാൻ വൻതോതിൽ പ്രവർത്തനങ്ങൾ നടന്നുവരുന്നു. അയന്ദേയും പിനോഷെയും ജനിച്ചതും നെറൂതയും നിക്കരാഗ്വൻ കവി റൂബെൻ ദാരിയോയും താമസിച്ചതും ഇവിടെയാണ്.


</doc>
<doc id="265551" url="https://ml.wikipedia.org/wiki?curid=265551" title="ഷെയർപോയിന്റ്">
ഷെയർപോയിന്റ്

മൈക്രോസോഫ്റ്റ് നിർമ്മിച്ച ഒരു വെബ് ആപ്ലിക്കേഷൻ പ്ലാറ്റ്ഫോം ആണു ഷെയർപോയിന്റ്. 2001 ഇൽ ആണു ഇത് ആദ്യമായി പുറത്തിറങ്ങിയത്. സൗജന്യമായ ഈ അപ്ലിക്കേഷന്റെ പ്രീമിയം പതിപ്പ് ഉപയോഗിക്കാൻ പണം നൽകേണ്ടതുണ്ട്.



</doc>
<doc id="265552" url="https://ml.wikipedia.org/wiki?curid=265552" title="കെ.എ. ജയശീലൻ">
കെ.എ. ജയശീലൻ

പ്രമുഖ ഭാഷാശാസ്ത്രജ്ഞനും മലയാള കവിയുമാണ് കാരാട്ടുപറമ്പിൽ അച്ച്യുതൻ ജയശീലൻ എന്ന കെ. എ. ജയശീലൻ. ചോംസ്കിയൻ ഭാഷാശാസ്ത്രം ഉപയോഗിച്ച് ദ്രാവിഡഭാഷകളെ വിശകലനം ചെയ്തിട്ടുള്ള ഭാഷാശാസ്ത്രജ്ഞനാണ് കെ.എ. ജയശീലൻ. മലയാള വ്യാകരണത്തിൻറെ പല സവിശേഷതകളും സാർവ്വലൌകിക വ്യാകരണം (Universal Grammar), സംക്ഷേപസിദ്ധാന്തം (Minimalist theory) എന്നിവ ഉപയോഗിച്ച് ജയശീലൻ വിശദീകരിച്ചിട്ടുണ്ട്. ആധുനിക ഭാഷാശാസ്ത്ര പുരോഗതിയ്ക്ക് ഈ വിശകലനങ്ങളും മലയാളം മുതലായ ഭാരതീയ ഭാഷകളുടെ ഉദാഹരണങ്ങളും മുതൽക്കൂട്ടായി. പിന്നീട് നടന്ന പല ഗവേഷണങ്ങൾക്കും ജയശീലന്റെ പഠനങ്ങൾ അടിത്തറയായി . 1940 ജൂലൈ 27-ന് കോഴിക്കോട് ജനിച്ചു .ഹൈദരാബാദിലെ സെൻട്രൽ ഇൻസ്റ്റിറ്റ്യൂട്ട് ഓഫ് ഇംഗ്ലീഷ് ആൻഡ് ഫോറിൻ ലാങ്ങ്ഗ്വജസിൽ (CIEFL) പ്രൊഫസർ ആയിരുന്നു.

ഫറോക്ക് ഗവ. ഗണപത് സ്കൂൾ , ഫറൂക്ക് കോളേജ്, മദ്രാസ് ക്രിസ്ത്യൻ കോളേജ് എന്നിവിടങ്ങളിലെ വിദ്യാഭ്യാസത്തിനു ശേഷം മദ്രാസ് യൂണിവേഴ്സിറ്റിയിൽ നിന്ന് ഇംഗ്ലീഷ് സാഹിത്യത്തിൽ എം.എ. യും (1960), എം.ലിറ്റും (1963) ശാന്തിനികേതനിലെ വിശ്വഭാരതി സർവ്വകലാശാലയിൽ നിന്ന് ഇംഗ്ലീഷ് സാഹിത്യത്തിൽ ഡോക്ടറേറ്റും (1970) നേടി. മദ്രാസ് ക്രിസ്ത്യൻ കോളേജ്, പി.എസ്.ജി കോളേജ് കോയമ്പത്തൂർ , സെന്റ് തോമസ് കോളേജ്, തൃശൂർ , റീജിയണൽ കോളേജ് ഓഫ് എഡ്യുക്കേഷൻ, ഭോപ്പാൽ എന്നിവിടങ്ങളിൽ ലക്ചററായും ജോലി ചെയ്തു. 1970-ൽ ഹൈദരബാദിലെ സെൻട്രൽ ഇൻസ്റ്റിറ്റ്യൂട്ട് ഓഫ് ഇംഗ്ലീഷ് ആന്റ് ഫോറിൻ ലാംഗ്വേജസ് (സി.ഐ.ഇ.എഫ്.എൽ ) എന്ന സ്ഥാപനത്തിൽ ലക്ചറർ ആയി ചേർന്നു. സി.ഐ.ഇ.എഫ്.എൽ-ൽ അധ്യാപകനായി ജോലി നോക്കവെ ഭാഷാശാസ്ത്രത്തിൽ താത്പര്യം ജനിച്ചതിനെത്തുടർന്ന് 1973-ൽ ഇംഗ്ലണ്ടിലെ ലങ്കാസ്റ്റർ യൂണിവേഴ്സിറ്റിയിൽ നിന്നും ഭാഷാശാസ്ത്രത്തിൽ എം. എ.യും 1980-ൽ കാനഡയിലെ സൈമൺ ഫ്രേസർ സർവ്വകലാശാലയിൽ നിന്നും ഭാഷാശാസ്ത്രത്തിൽ ഡോക്ടറേറ്റും കരസ്ഥമാക്കി.. ഇപ്പോൾ ദ ഇംഗ്ലീഷ് ആൻഡ് ഫോറിൻ ലാങ്വേജസ് യൂണിവേഴ്സിറ്റി (ഇ.എഫ്.എൽ.യു) എന്ന പേരിൽ കേന്ദ്രസർവ്വകലാശാലയായി ഉയർത്തപ്പെട്ട പഴയ സി.ഐ.ഇ.എഫ്.എൽ-ൽ തന്നെ പ്രൊഫസറായി വിരമിച്ചതിനുശേഷവും ഭാഷാശാസ്ത്രം പഠിപ്പിക്കുന്നു.

അച്ഛൻ, കോളേജദ്ധ്യാപകനായിരുന്ന കെ. ആർ അച്യുതൻ. അമ്മ,‘മിതവാദി’ പത്രാധിപരായിരുന്ന സി.കൃഷ്ണന്റെ, മൂത്തമകൾ ഉമ്പൂലി. 
ഇംഗ്ലീഷ് ആന്റ് ഫോറിൻ ലാങ്ഗ്വേജസ് യൂണിവേഴ്സിറ്റിയിലെ തന്നെ പ്രൊഫസറായ ഡോ.അമൃതവല്ലി ആണ് ഭാര്യ. അന്നപൂർണ്ണ, മൈത്രേയി എന്നിവർ മക്കൾ.

ആധുനിക ഭാഷാശാസ്ത്രത്തിൽ നോം ചോംസ്കിയുടെ പ്രജനക വ്യാകരണ (generative grammar) സമീപനം പിന്തുടരുന്ന ജയശീലൻ ഇന്ത്യയിലെ തന്നെ ഈ രംഗത്തെ ആദ്യകാല പ്രയോക്താക്കളിൽ ഒരാളാണ്.
ചോംസ്കിയുടെ സാർവലൗകിക വ്യാകരണ സിദ്ധാന്തത്തിനു (universal grammar) ദക്ഷിണേഷ്യൻ ഭാഷകളിൽനിന്ന്, പ്രത്യേകിച്ചു മലയാളത്തിൽനിന്ന് പരീക്ഷണജന്യ തെളിവുകൾ ലഭ്യമാക്കുന്നതിനു ജയശീലൻ തുടങ്ങിവെച്ച ദക്ഷിണേഷ്യൻ ഭാഷകളിലെ ഭാഷാശാസ്ത്ര ഗവേഷണങ്ങൾ വലിയൊരളവിൽ സഹായിച്ചു. ഭാഷാശാസ്ത്രത്തിന്റെ വിവിധ തലങ്ങളിൽ ദക്ഷിണേഷ്യൻ ഭാഷകളുടെ താരതമ്യ പഠനം നടക്കുന്നത് ജയശീലൻ ഉൾപ്പെടെയുള്ളവരുടെ ശ്രമഫലമായാണ്. ഗവേഷണതല്പരരായ വിദ്യാർഥികളെ അവരവരുടെ മാതൃഭാഷയുടെ ഘടനയും പ്രത്യേകതകളും പഠിക്കാനും രേഖപ്പെടുത്തിവെക്കാനും അദ്ദേഹം പ്രേരിപ്പിച്ചു.

ജയശീലൻറെ ഗവേഷണങ്ങൾ മുഖ്യമായും ഭാഷയിലെ പദവാക്യഘടനാ ശാഖയെ (Syntax) കേന്ദ്രീകരിച്ചാണ് നടന്നിട്ടുള്ളത്. ആധുനിക ഭാഷാശാസ്ത്രത്തിൽ പടി പടിയായി വികസിച്ചു വന്ന പ്രജനക വ്യാകരണ സിദ്ധാന്തം (generative grammar), സാർവ്വലൌകിക വ്യാകരണ സിദ്ധാന്തം (Universal grammar), സംക്ഷേപസിദ്ധാന്തം (Minimalist theory) എന്നിവയിൽ ജയശീലൻ അദ്ദേഹത്തിൻറെ സംഭാവനകൾ നൽകിയിട്ടുണ്ട്.

ആദ്യകാലത്തെ ഗവേഷണ വിഷയങ്ങൾ ഭാഷയിലെ ഉപവാക്യ ലോപ പ്രതിഭാസത്തിൻറെ ഇനങ്ങൾ ആയ ഡിലീഷൻ, ഗാപ്പിംഗ് എന്നിവ ആയിരുന്നു. അവയിൽ നിന്ന് പുരോഗമിച്ച് ഇന്ത്യയിലെ ഇൻഡോ യൂറോപ്യൻ, ദ്രാവിഡ ഭാഷകളുടെ പല പ്രത്യേകതകളും അദ്ദേഹം പ്രധാനമായ പല സിദ്ധാന്തങ്ങളും ഖണ്ഡിക്കുവാനോ പിന്താങ്ങുവാനോ ഉപയോഗിച്ചിട്ടുണ്ട്. റിച്ചാർഡ്‌ കെയ്ൻ എന്ന ഭാഷാ ശാസ്ത്രജ്ഞന്റെ വിരുദ്ധചേർച്ച (anti-symmetry) എന്ന സിദ്ധാന്തം ഉപയോഗിച്ച് ജയശീലൻ മലയാളത്തിൻറെ വാക്യ/ക്രിയ/ഉപവാക്യ വ്യവഹാരങ്ങളെ വിശദമാക്കിയിട്ടുണ്ട്.വാക്യഘടനയുടെ മിശ്രിത രൂപ (Scrambling) വ്യവഹാരങ്ങൾ നടക്കുന്നത് കേന്ദ്രീകരണം (focus) മൂലമോ പ്രതിപാദ്യം (topic) മൂലമോ ആണെന്ന് ജയശീലൻ സൈദ്ധാന്തികമായി വിശദീകരിക്കുന്നു.

(1) അപ്പു അമ്മുവിന് ഇന്നലെ പുസ്തകം കൊടുത്തു.

എന്ന വാക്യം

(2) അമ്മുവിന് ഇന്നലെ പുസ്തകം കൊടുത്തു, അപ്പു.

എന്ന വാക്യം ആക്കി മാറ്റുമ്പോൾ അതിലെ “അമ്മുവിന്" എന്ന കർമ്മ ധാതു വാക്യത്തിന്റെ തുടക്കത്തിലേക്ക് വ്യവഹരിച്ചത് അതിനു പ്രതിപാദ്യ സ്വഭാവം കൈവരിക്കുന്നത് കൊണ്ടാണ് എന്നും, ക്രിയയുടെ പിന്നിൽ വരുന്ന ധാതുക്കൾക്ക് ഒരിക്കലും പ്രതിപാദ്യ സ്വഭാവമോ, കേന്ദ്രീകൃത സ്വഭാവമോ ലഭിക്കുന്നില്ല എന്നും ജയശീലൻ സമർഥിക്കുന്നു. ഇവിടെ “അപ്പു" എന്ന കർത്താവ് ധാതു ഊന്നൽ നഷ്ടപ്പെട്ട ഒരു അധികം വരുന്ന വിവരണം മാത്രമായി ചുരുങ്ങുന്നു എന്നും അദ്ദേഹം വിശദീകരിക്കുന്നു.

ബാന്ധവ സിദ്ധാന്തപ്പ്രകാരം (binding theory) മലയാളത്തിൻറെ ക്രമക്രിയകൾ (serial verbs), സ്വവാവിസർവ്വനാമം (reflexive pronoun), എന്നിവയും ജയശീലന്റെ പഠനവിഷയങ്ങൾ ആയിരുന്നു. അദ്ദേഹം ചോദ്യ ധാതുക്കളുടെ വ്യവഹാരം (wh-Movement) മിശ്രിതഘടന എന്നിവയെ പറ്റിയും നിരവധി ലേഖനങ്ങൾ പ്രസിദ്ധീകരിച്ചിട്ടുണ്ട്. ആധുനിക ഭാഷാശാസ്ത്രത്തിൻറെ സിദ്ധാന്തങ്ങൾക്ക്‌ പലതിനും ജയശീലന്റെ നേതൃത്വത്തിൽ പരീക്ഷണജന്യ തെളിവുകൾ ഭാരതീയ ഭാഷകളിൽ നിന്നും നൽകപ്പെട്ടിട്ടുണ്ട്.

വാക്യഘടനയിൽ ഗവേഷണം ചെയ്യുന്ന ഭാഷാശാസ്ത്രജ്ഞരെ ഏറെ കുഴക്കിയിട്ടുള്ള വിഷയങ്ങളിൽ ഒന്നാണു വിഭിന്ന ഭാഷകളിൽ കാണുന്ന വാക്കുകളുടെ ക്രമീകരണത്തിലെ ഐകരൂപ്യമില്ലായ്മ. സാർവലൗകിക വ്യാകരണ സിദ്ധാന്തം അനുസരിച്ച് ഭാഷകളുടെയെല്ലാം അടിസ്ഥാനമായുള്ള തത്ത്വങ്ങൾ സമാനമാണ്. അവയുടെ വൈവിധ്യത്തിനു കാരണമാകട്ടെ, പരാമെട്രിക് മൂല്യങ്ങളിലുള്ള (parametric values) വ്യത്യാസവും.ഇതനുസരിച്ചു വാക്കുകളുടെ ക്രമീകരണത്തിലുള്ള ഐകരൂപ്യമില്ലായ്മക്ക് കാരണമായി കരുതപ്പെട്ടിരുന്നത് പരാമെട്രിക് മൂല്യങ്ങളിലുള്ള വ്യത്യാസമാണ്. ഉദാഹരണമായി ഇംഗ്ലീഷ് പോലുള്ള ഭാഷകളിൽ വാക്കുകളുടെ ക്രമീകരണം കർത്താവ്, ക്രിയ, കർമ്മം എന്ന ക്രമത്തിലാണ്. എന്നാൽ മലയാളമുൾപ്പെടെയുള്ള മിക്കവാറും എല്ലാ ഇന്ത്യൻ ഭാഷകളിലും വാക്കുകളുടെ ക്രമീകരണം കർത്താവ്,കർമം, ക്രിയ എന്ന ക്രമത്തിലാണ്. ഇവയിൽ ഏതാണു അടിസ്ഥാന ക്രമം എന്നത് ഭാഷാശാസ്ത്രജ്ഞരുടെ ഇടയിലെ തർക്കവിഷയമാണ്. ജയശീലന്റെ വാക്യഘടനാപരമായ പഠനങ്ങൾ ഈ മേഖലയിൽ കൂടുതൽ ഉൾക്കാഴ്ച്ച നൽകുന്നു.

1970-കളിൽ കാവ്യരചന ആരംഭിച്ച ആധുനിക കവികൾക്കൊപ്പമാണ് ജയശീലൻ പരിഗണിക്കപ്പെടുന്നത്. എം. ഗോവിന്ദന്റെ പത്രാധിപത്യത്തിൽ പ്രസിദ്ധീകരിച്ചിരുന്ന 'സമീക്ഷ'യുടെ 1972 സപ്‌തംബർ ലക്കത്തിലായിരുന്നു ജയശീലന്റെ കവിതകൾ ആദ്യം പ്രസിദ്ധീകൃതമായത്. തത്ത്വചിന്തകളുടെയും ദർശനങ്ങളുടെയും നിധി കുഴിച്ചിട്ടിട്ടുള്ള കവിതകൾ എന്ന് ജയശീലന്റെ കവിതകൾ വിശേഷിപ്പിക്കപ്പെട്ടിട്ടുണ്ട്. പിൽക്കാലത്ത് മലയാളത്തിലെ പുതുകവിതകളിൽ സാധാരണമായിത്തീർന്ന വരിമുറിക്കൽ പരീക്ഷണങ്ങൾ ശാസ്ത്രീയമായി 1970-കളിൽത്തന്നെ ജയശീലൻ നടത്തിയിരുന്നു.




</doc>
<doc id="265556" url="https://ml.wikipedia.org/wiki?curid=265556" title="ചെന്നൈ ബീച്ച് റെയിൽവേ സ്റ്റേഷൻ">
ചെന്നൈ ബീച്ച് റെയിൽവേ സ്റ്റേഷൻ

ചെന്നൈ ബീച്ച് (മുൻപ് മദ്രാസ് ബീച്ച്) റെയിൽവേ സ്റ്റേഷൻ ദക്ഷിണ റെയിൽവേ ശൃംഖലയിലെ ഒരു റെയിൽ നിലയമാണ്. ചെന്നൈ പുറനഗര റെയിൽ ഗതാഗതവും ത്വരിത ഗതാഗതവും ചില പാസഞ്ചർ ട്രെയിനുകളും ഇവിടെ സേവനം നടത്തുന്നു. ത്വരിത ഗതാഗതത്തിന്റെ വടക്കേ അഗ്രമാണ് ചെന്നൈ ബീച്ച് റെയിൽ നിലയം. ചെന്നൈ ഉയർ നീതിപീഠത്തിനരുകിലുള്ള തുറമുഖത്തിനായി തയാറാക്കിയ കടൽ തീരം കാരണമാണ് റെയിൽ നിലയത്തിനു ബീച്ച് എന്ന് പേരുവന്നത്. മെറീനാ കടൽക്കര കാരണമല്ല ഇവിടം ബീച്ച് എന്നറിയപ്പെടുന്നത്. ബീച്ച് റെയിൽ നിലയത്തിനു 1500 ച്.മീ യിൽ കൂടുതൽ വാഹനം നിറുത്തിയിടാനുള്ള സ്ഥലമുണ്ട്.

ചെന്നൈ ഉയർ നീതി പീഠത്തിനും ബ്രോഡ് വേയ്ക്കും അരുകിലാണ് ബീച്ച് റെയിൽ നിലയം. ബർമ്മാ ബസാർ എന്ന അങ്ങാടിയും ഇതിനരുകിലാണ്. നേതാജി സുഭാഷ് ചന്ദ്ര ബോസ് റോഡിലാണ് ചെന്നൈ ബീച്ച് റെയിൽ നിലയം സ്ഥിതി ചെയ്യുന്നത്. ഇതേ വീഥിയിൽ തന്നെ അനേകം സർക്കാർ കാര്യാലയങ്ങളും ബാങ്കുകളും പ്രവർത്തിക്കുന്നുണ്ട്. ചെന്നൈയുടെ വടക്കുഭാഗത്തേക്ക് പോകുന്ന ബസ്സുകൾക്കായി ഇവിടെ ഒരു വലിയ ബസ് നിലയവും ഉണ്ട്.

മദ്രാസ് ബീച്ചിനും താമ്പരത്തിനും ഇടയ്ക്കുള്ള റെയിൽ പാത വൈദ്യുതീകരിച്ചത് 1931 മെയ് മാസം 11ആം തിയ്യതിയാണ്.

കേന്ദ്രീകൃതമായ വൈദ്യുതീകരിച്ച സിഗ്നലിങ് സംവിധാനം വഴിയാണ് ഈ സ്റ്റേഷൻ നിയന്ത്രിക്കപ്പെട്ടിരുന്നത്. 1931ൽ 1500 വോൾട്ട് ഡിസി വൈദ്യുതി ഉപയോഗിച്ചാണ് ഇത് പ്രവർത്തിച്ചിരുന്നത്. കൂടാതെ എഗ്മോർ വരെ സ്വയം പ്രവർത്തിത സിഗ്നലിങ് സംവിധാനവും ഉണ്ടായിരുന്നു. ഈ കേന്ദ്രീകൃത സിഗ്നലിങ് നിലയം 2002 ആഗസ്റ്റ് മാസം പ്രവർത്തനം മതിയാക്കി. സ്റ്റേഷൻ പുതുക്കി പുതിയ ഉപകരണങ്ങൾ ഉപയോഗിക്കാനായിട്ടായിരുന്നു നിർത്തിയത്.

2013ൽ ചെന്നൈ നഗരസഭ സ്റ്റേഷനടുത്തുള്ള രാജാജി വീഥിയിൽ മെച്ചപ്പെട്ട ബസ് ബേയ്കൾ പണിയാനായി 40ഓളം കടകൾ ഒഴിപ്പിക്കുകയുണ്ടായി. ഒരു സമയം മൂന്ന് ബസ്സുകൾ നിരയായി ഇടാനുള്ള സൗകര്യം ഒരുക്കാനാണ് ഇത് ചെയ്തത്.

ചെന്നൈ ബീച്ച് - താമ്പരം - ചെങ്കല്പട്ട് മേഖലയിലേക്ക് ദിനേന 250 ലധികം സേവനം ഈ റെയിൽ നിലയത്തിൽ നിന്നും നടത്തിവരുന്നു.


</doc>
<doc id="265575" url="https://ml.wikipedia.org/wiki?curid=265575" title="അസറ്റൊ അസറ്റിക് അമ്ളം">
അസറ്റൊ അസറ്റിക് അമ്ളം

കീറ്റൊ (CO) ഗ്രൂപ്പോടുകൂടിയ ഒരു കാർബണിക അമ്ലമാണു് അസറ്റൊ അസറ്റിക് അമ്ളം. ഫോർമുല, CHCOCHCOOH എന്നതാണു് ഫോർമുല. ദ്രവപദാർത്ഥമായ ഇതിന്റെ ദ്രവണാങ്കം 36-37°C ആണു്. 

വളരെ അസ്ഥിരമായ ഈ അമ്ലത്തിന്റെ ഈഥൈൽ എസ്റ്റർ അതിപ്രധാനമായ ഒരു കാർബണിക പദാർഥമാണു്. എസ്റ്ററിൽനിന്നാണ് അമ്ളം ആവശ്യമുള്ളപ്പോൾ ഉത്പാദിപ്പിക്കുന്നത്. എസ്റ്റർ തണുത്ത സോഡിയം ഹൈഡ്രോക്സൈഡ് കൊണ്ട് ജലീയവിശ്ലേഷണത്തിനു വിധേയമാക്കി ലായനിയെ അമ്ലവത്കരിച്ചശേഷം ഈഥർ ഉപയോഗിച്ച് നിഷ്കർഷണം ചെയ്ത് അസറ്റൊ അസറ്റിക് അമ്ലം ഉണ്ടാക്കാം. താഴ്ന്ന താപനിലയിൽ ഈ ഈഥർ ലായനി ബാഷ്പീകരിച്ചാൽ പരലാകൃതിയുള്ള അമ്ളം ലഭിക്കും. അസ്ഥിരപ്രകൃതിയായതിനാൽ ഉത്പന്നമാകുന്നതോടൊപ്പം വിഘടിച്ച് അസറ്റോണും(CHCOCH) കാർബൺഡൈഓക്സൈഡും(CO) ആയിത്തീരുവാനുള്ള പ്രവണത പ്രകാശിപ്പിക്കുന്നു.

CHCOCH COOH → CHCOCH + CO.

എല്ലാബീറ്റാ കീറ്റോണികാമ്ലങ്ങളും ഇതുപോലെ അസ്ഥിരങ്ങളാണു്. എന്നാൽ ട്രൈ ഫ്ളൂറൊ അസറ്റൊ അസറ്റിക് അമ്ലം കുറെയൊക്കെ സ്ഥിരതയുള്ളതായിക്കാണുന്നു. അസറ്റൊ അസറ്റിക് അമ്ലത്തിന്റെ ഈഥൈൽ എസ്റ്ററിന് അസറ്റൊ അസറ്റിക് എസ്റ്റർ എന്നാണ് സാധാരണയായി പറഞ്ഞുവരുന്നത്. ഈ എസ്റ്ററിന്റെ രൂപത്തിലാണ് പ്രസ്തുത അമ്ലത്തിന്റെ വ്യാവസായികമായ പ്രാധാന്യം.

പ്രമേഹരോഗികളുടെ ശരീരത്തിൽ ഉപാപചയത്തിന്റെ തകരാറുകൾമൂലം കീറ്റോൺ ബോഡികൾ (ketone bodies) ധാരാളമായി ഉണ്ടാകുന്നതാണു്. കീറ്റോൺ ബോഡികളിൽ അസറ്റൊ അസറ്റിക് അമ്ളവും ഉൾപ്പെടുന്നു. മൂത്രത്തിൽ ഈ അമ്ലമുണ്ടോ എന്നു പരിശോധിക്കുവാനായി അമോണിയം ഹൈഡ്രോക്സൈഡ്, അമോണിയം സൾഫേറ്റ് എന്നിവ ചേർത്തശേഷം സോഡിയം നൈട്രൊപ്രുസൈഡ് ഒഴിക്കുമ്പോൾ പെർമാങ്ഗനേറ്റിന്റേതുപോലുള്ള നിറം കണ്ടാൽ ഈ അമ്ളം ഉണ്ടെന്നു തീരുമാനിക്കാം. മൂത്രത്തിൽ ഇത്തരം കീറ്റോണിക പദാർഥങ്ങൾ കാണുന്നത് രോഗത്തിന്റെ ഉത്കടാവസ്ഥയെയാണ് സൂചിപ്പിക്കുന്നതു്.


</doc>
<doc id="265577" url="https://ml.wikipedia.org/wiki?curid=265577" title="മിസ്റ്റർ കേരള">
മിസ്റ്റർ കേരള

പ്രാർത്ഥനാ ഫിലിംസിന്റെ ബാനറിൽ മുഹമ്മദ് യൂസഫ് നിർമിച്ച മലയാളചലച്ചിത്രമാണ് മിസ്റ്റർ കേരള. ജിയോപിക്ചേഴ്സ് വിതരണം ചെയ്ത ഈ ചിത്രം 1969 മാർച്ച് 14-ന് കേരളത്തിൽ പ്രദർശനം തുടങ്ങി.





</doc>
<doc id="265579" url="https://ml.wikipedia.org/wiki?curid=265579" title="അവധൂതഗീത">
അവധൂതഗീത

ദത്താത്രേയനും കാർത്തികനും തമ്മിൽ നടന്ന ആധ്യാത്മിക വിഷയകമായ സംവാദം അടങ്ങിയിട്ടുള്ള കൃതിയാണു് അവധൂതഗീത (വേദാന്തഗീത).

എട്ട് അധ്യായങ്ങളുള്ള ഒരു വിശിഷ്ടഗ്രന്ഥമാണിതു്. ഈശ്വരാനുഗ്രഹംകൊണ്ടുവേണം മനുഷ്യർക്കു് സംസാരഭയനിവാരണത്തിനുതകുന്ന അദ്വൈതജ്ഞാനം ഉണ്ടാകുവാൻ എന്നുള്ള ഉപക്രമത്തോടെയാണു് ഇതാരംഭിക്കുന്നതു്. നാമരൂപങ്ങളില്ലാത്തതും നിത്യനിഷ്കളങ്കവും അപരിച്ഛിന്നവുമായ തത്ത്വമാണ് ഞാൻ എന്നും അദ്വൈതഭാവനയുണ്ടാകുന്നതിനു ദ്വൈതഭാവനകളെ നിശ്ശേഷം നശിപ്പിക്കണമെന്നുമുള്ള സംഗതി പ്രഥമാധ്യായത്തിൽ ദത്താത്രേയൻ ഉപദേശിക്കുന്നുണ്ട്. അങ്ങനെ യോഗിയായവൻ ഏതു ഭാവത്തിൽ ഏതു സ്ഥലത്തുവച്ച് മരിക്കുന്നതായാലും 'ഘടാകാശം' ബൃഹദാകാശത്തിലെന്നപോലെ ലയിച്ചുചേരുന്നു. അദ്വൈതഭാവനയുള്ളവനു വർണാശ്രമസ്ഥിതിയുണ്ടാകാൻ നിവൃത്തിയില്ലെന്ന് ഇതിൽ എടുത്തുപറയുന്നുണ്ട്. അതുകൊണ്ടാണ് അവധൂതൻ അതിവർണാശ്രമിയാണെന്ന് പറയപ്പെടുന്നതു്.

രണ്ടാമധ്യായത്തിൽ 'മാനത്വമേയത്വസമത്വവർജിതം' ആയ പരമമായ അദ്വൈതസത്യം അതിമനോഹരമായ രീതിയിൽ പ്രതിപാദിക്കപ്പെട്ടിട്ടുണ്ടു്. മൂന്നും നാലും അധ്യായങ്ങളിൽ സ്വരൂപനിർണയമാണ്. സമദൃഷ്ടികഥനം അഞ്ചാമധ്യായത്തിലും, മോക്ഷനിരൂപണം ആറാം അധ്യായത്തിലും കാണാം. അവധൂതസന്ന്യാസിയുടെ വൃത്തിവിശേഷങ്ങൾ ഏഴാം അധ്യായത്തിൽ വിവരിക്കുന്നു. ശങ്കരാചാര്യരുടെ മോഹമുദ്ഗരം എന്ന കൃതി ഇതിലെ ചില ഭാഗങ്ങളോടു സാദൃശ്യം വഹിക്കുന്നതായി കാണുന്നു. എട്ടാം അധ്യായത്തിൽ 'അവധൂതൻ' എന്ന ചതുരക്ഷരിയുടെ അർഥവും മദ്യം, മഹിള എന്നിവയുടെ നിന്ദനവും സമർഥമായി പ്രകാശിതമായിരിക്കുന്നു. അവധൂതപദത്തിലെ 'അ'കാരത്തിന് 'ആനന്ദത്തിൽ സ്ഥിതിചെയ്യുന്നവൻ' എന്നും 'വ'കാരത്തിനു വാസനകളെ വർജിച്ചവൻ എന്നും, 'ധൂ'കാരത്തിന് ചിത്തവികാരം സർവവും വെടിഞ്ഞ് (ധൂതചിത്തൻ) പരിശുദ്ധനായവൻ എന്നും, 'ത'കാരത്തിന് തമോഹംകാരമുക്തനായി തത്ത്വചിന്തയിൽ മുഴുകിയവൻ എന്നും ആണുപോൽ അർഥങ്ങൾ. മദ്യപാനവും മദിരാഭോഗവും സന്ന്യാസവൃത്തിക്കു കടകവിരുദ്ധമാണെന്നു പറയുന്ന ദിക്കിൽ രസകരമായ ചില കല്പനകൾ കാണാം.

'ശർക്കര, തേൻ, അരിമാവ് എന്നിങ്ങനെ മൂന്നുവിധം വസ്തുക്കളിൽനിന്നും മൂന്നുവിധം സുര(മദ്യം) എടുക്കാറുണ്ടു്. ആ മദ്യവിശേഷങ്ങളെല്ലാം വർജ്യമാണു്. സ്ത്രീ നാലാമതൊരുതരം സുരയാണ്. പുരുഷൻ നെയ്ക്കുംഭംപോലെയും സ്ത്രീ അഗ്നികുണ്ഡംപോലെയും ആകയാൽ പുരുഷനു സ്ത്രീസംസർഗംകൊണ്ട് അഗ്നിസംഗത്താൽ നെയ്യിനെന്നപോലെ സർവനാശം സംഭവിക്കുന്നു. ചുരുക്കത്തിൽ ആത്മോന്നതിയിലേക്കുള്ള പ്രയാണത്തിൽ മദ്യവും കാമാസക്തിയും മാർഗവിഘ്നങ്ങളാണെന്നു ഉദ്ബോധിപ്പിക്കലാണു് ഇതിന്റെ വ്യക്തമായ ലക്ഷ്യം.

ഈ ഉപദേശങ്ങളെല്ലാം സംവാദരൂപത്തിൽ കാർത്തികൻ എന്നയാൾക്കു നല്കുന്ന ദത്താത്രേയൻ അനസൂയയുടെയും അത്രിമഹർഷിയുടെയും പുത്രനായി അവതരിച്ച വിഷ്ണുതന്നെയാണെന്നു വിശ്വസിക്കപ്പെടുന്നു. ഭാഗവതപുരാണത്തിൽ ദത്താത്രേയനും യദു എന്ന രാജാവും തമ്മിൽ നടന്നതായ ഒരു സംഭാഷണം ശ്രീകൃഷ്ണൻ ഉദ്ധവനോട് ഉപദേശമധ്യത്തിൽ (സ്കന്ധം II, അദ്ധ്യായം 7, 8, 9) പറഞ്ഞുകൊടുക്കുന്നുണ്ടു്. അതിൽ ദത്താത്രേയൻ ലോകത്തിലുള്ള നിരവധി വസ്തുക്കളിൽനിന്നു വിവിധതത്ത്വങ്ങൾ എങ്ങനെ പഠിച്ചു എന്നും ആ വഴിക്ക് ഗുരൂപദിഷ്ടമായ ആത്മജ്ഞാനം അനുക്രമം എങ്ങനെ ദൃഢമായിത്തീർന്നു എന്നും പ്രസ്താവിച്ചിരിക്കുന്നു. അതിൽപ്പറഞ്ഞ അനേകം സംഗതികൾ അവധൂതഗീതയിൽ ഭംഗ്യന്തരേണ വർണിതങ്ങളായി കാണുന്നുണ്ടു്.


</doc>
<doc id="265580" url="https://ml.wikipedia.org/wiki?curid=265580" title="പി.കെ. അബ്ദുൾ ഖാദിർ">
പി.കെ. അബ്ദുൾ ഖാദിർ

കൊടുങ്ങല്ലൂർ നിയോജകമണ്ഡലത്തെ രണ്ടാം കേരള നിയമസഭയിൽ പ്രതിനിധീകരിച്ച രാഷ്ട്രീയ പ്രവർത്തകനാണ് പി.കെ. അബ്ദുൾ ഖാദിർ (17 മാർച്ച് 1921 - 17 സെപ്തംബർ 1971). ഇന്ത്യൻ നാഷണൽ കോൺഗ്രസ് പ്രതിനിധിയായാണ് അബ്ദുൾ ഖാദിർ നിയമസഭയിലെത്തിയത്. 1954-56 കാലഘട്ടങ്ങളിൽ ഇദ്ദേഹം തിരുക്കൊച്ചി നിയമസഭയിലുമംഗമായിരുന്നു.


</doc>
<doc id="265587" url="https://ml.wikipedia.org/wiki?curid=265587" title="ജെരാർഡ് കൈപ്പർ">
ജെരാർഡ് കൈപ്പർ

ജെരാർഡ് പീറ്റർ കൈപ്പർ 1905 ഡിസംബർ 7൹ സ്വിറ്റ്സർലാന്റിൽ ജനിച്ചു. ലീഡൻ സർവകലാശാലയിൽ നിന്ന് ഡോക്ടറേറ്റ് ബിരുദം നേടിയ ശേഷം അമേരിക്കയിലേക്ക് കുടിയേറി. ചിക്കാഗോ സർവകലാശാലയുടെ കീഴിലുള്ള യെർക്ക്സ് ഓബ്സർവേറ്ററിയിൽ സുബ്രഹ്മണ്യം ചന്ദ്രശേഖരന്റെ സഹപ്രവർത്തകനായിരുന്നു. 1973 ഡിസംബർ 24൹ മെക്സിക്കോ സിറ്റിയിൽ വെച്ച് അന്തരിച്ചു.


</doc>
<doc id="265612" url="https://ml.wikipedia.org/wiki?curid=265612" title="അശ്വതി തിരുനാൾ ഗൗരി ലക്ഷ്മിഭായി">
അശ്വതി തിരുനാൾ ഗൗരി ലക്ഷ്മിഭായി

മലയാളിയായ പ്രസിദ്ധ ആംഗലേയസാഹിത്യകാരിയാണു് അശ്വതി തിരുനാൾ ഗൗരി ലക്ഷ്മിഭായി തമ്പുരാട്ടി. തിരുവിതാംകൂർ രാജവംശത്തിൽ ജനിച്ചു. മഹാറാണി കാർത്തിക തിരുനാൾ ലക്ഷ്മിഭായിയുടേയും ലെഫ്റെനെന്റ്റ് കേണൽ ഗോദവർമ്മ രാജയുടെ പുത്രിയും ശ്രീ ചിത്തിരതിരുനാൾ മഹാരാജാവിന്റെ അനന്തരവളുമാണു്. "തിരുവനന്തപുരം വിമൻസ് കോളജിൽ" നിന്നും സാമ്പത്തിക ശാസ്ത്രത്തിൽ ബിരുദം നേടി. തിരുവല്ലയിലെ പാലിയക്കര പടിഞ്ഞാറെ കൊട്ടാരത്തിലെ അംഗവും മാനേജ്മെന്റ് രംഗത്ത് പ്രസിദ്ധനുമായ ശ്രീ ആർ .ആർ. വർമ്മയാണു് ഗൗരി ലക്ഷ്മിഭായി തമ്പുരാട്ടിയെ വിവാഹം ചെയ്തത്. രണ്ടു പുത്രന്മാരും ഒരു ദത്തുപുത്രിയുമുണ്ട്. രണ്ടായിരത്തി അഞ്ചിൽ(2005) ഉണ്ടായ ഒരു വാഹനാപകടത്തിൽ ശ്രീ ആർ. ആർ. വർമ കൊല്ലപ്പെട്ടു. 

നൂറ്റി അൻപതോളം കവിതകളും നിരവധി ലേഖനങ്ങളും അശ്വതി തിരുനാൾ തമ്പുരാട്ടിയുടെ സംഭാവനകളായി ലഭിച്ചിട്ടുണ്ടു്. പി.പി. രാമവർമ്മരാജയുടെ 'ശ്രീ ശബരിമല അയ്യപ്പചരിതം' എന്ന കൃതി തമ്പുരാട്ടി ഇംഗ്ലീഷിലേക്കു വിവർത്തനം ചെയ്യുകയുണ്ടായി. സാമൂഹിക-സാംസ്കാരിക മേഖലകളിലും തമ്പുരാട്ടി സജീവമായി പ്രവർത്തിക്കുന്നു.

തിരുമുൽക്കാഴ്ച(1992)യാണ് അശ്വതി തിരുനാൾ തമ്പുരാട്ടിയുടെ ആദ്യ കവിതാസമാഹാരം. അമ്മാവനായ ശ്രീ ചിത്തിരതിരുനാളിനേയും കുലദൈവമായ ശ്രീപത്മനാഭനേയും കുറിച്ചുള്ള കവിതകളാണ് ഇതിലുള്ളത്. ഇംഗ്ളീഷ് ഭാഷാ പ്രയോഗത്തിൽ പ്രകടമാകുന്ന അയത്നലാളിത്യം ഈ കവിതകൾ വായിക്കുന്ന ആരുടെയും ശ്രദ്ധയാകർഷിക്കും. 'സൈലൻസ്'എന്ന കവിതയിലെ ആദ്യ വരികൾ ഉദാഹരണമായി ചൂണ്ടിക്കാണിക്കാം.

അമ്മാവന്റെ മരണശേഷം അദ്ദേഹം ഉപയോഗിച്ചിരുന്ന മുറിയിൽ തളം കെട്ടി നില്ക്കുന്ന ശൂന്യത കവയിത്രിയിൽ ഉണർത്തുന്ന ശോകമാണ് ഈ ചരണങ്ങളെ വിഷാദാർദ്രമാക്കിത്തീർക്കുന്നത്. പുരാണകഥാസൂചനകൾ സമൃദ്ധമായി കാണുന്നതാണ് തമ്പുരാട്ടിയുടെ കവിതകളുടെ മറ്റൊരു സവിശേഷത. ശ്രീ പത്മനാഭനു പ്രണാമമർപ്പിച്ചുകൊണ്ടുള്ള'ഇൻ എൻട്രീറ്റി'എന്ന കവിതയിൽ കവയിത്രി രണ്ടു തുള്ളി കണ്ണീർകൊണ്ട് പത്മനാഭന്റെ കാൽ കഴുകുന്നതായി സങ്കല്പിക്കുന്നു. വാമനന്റെ കാലടികൾ മൂന്ന് ലോകങ്ങളെയും അളന്നതുപോലെ ഈ കണ്ണീർക്കണങ്ങൾ തന്റെ ഇഷ്ടദേവതയുടെ ആസ്ഥാനമായ പാലാഴിയെ മുക്കിക്കളയുമാറു വളർന്നിടട്ടെ എന്ന് ആലങ്കാരികമായി കവയിത്രി ഉള്ളുതുറന്നു പ്രാർഥിക്കുന്നതോടെ കവിതയ്ക്ക് അവാച്യമായൊരു വശ്യത കൈവരുന്നു.

'ദ് ഡോൺ'(1994)എന്ന കവിതാസമാഹാരവും ശ്രീ പത്മനാഭസ്വാമി ടെമ്പിൾ, തുളസി ഗാർലൻഡ് (1998), 'ദ് മൈറ്റി ഇന്ത്യൻ എക്സ്പീരിയൻസ് '(2002) എന്നീ ഗദ്യകൃതികളുമാണ് തമ്പുരാട്ടിയുടെ മറ്റു രചനകൾ. 'പോയട്രി ക്വാർട്ടർലി' എന്ന ആനുകാലികത്തിൽ ഇവർ കവിതകൾ പ്രസിദ്ധീകരിക്കാറുണ്ട്. മാക്മില്ലൻ കമ്പനിയാണു് 'ദ് ഡോൺ' എന്ന കൃതി പ്രസിദ്ധീകരിച്ചതു്. തിരുവനന്തപുരത്തെ ശ്രീ പദ്മനാഭസ്വാമി ക്ഷേത്രത്തെക്കുറിച്ചുള്ള സമഗ്രപഠനമാണ് ശ്രീ പത്മനാഭസ്വാമി ടെമ്പിൾ എന്ന കൃതി. ക്ഷേത്രസംബന്ധമായ ഐതിഹ്യങ്ങൾ, ഭൂമിശാസ്ത്രപരമായ വിവരങ്ങൾ, അനുഷ്ഠാനങ്ങൾ, ദേവതാസങ്കല്പങ്ങൾ എന്നിവയെല്ലാം ഇതിൽ സവിസ്തരം പ്രതിപാദിച്ചിട്ടുണ്ട്. ശ്രീ പത്മനാഭസ്വാമിക്ഷേത്രം എന്ന പേരിൽ ഈ കൃതിയുടെ മലയാള പരിഭാഷ കേരളഭാഷാ ഇൻസ്റ്റിറ്റ്യൂട്ട് 1998ൽ പ്രസിദ്ധീകരിച്ചു. (വിവർത്തകർ: കെ. ശങ്കരൻ തമ്പൂതിരി, കെ. ജയകുമാർ). കന്യാകുമാരി മുതൽ അരൂർ വരെയുള്ള മുപ്പത്തിമൂന്നു പ്രമുഖക്ഷേത്രങ്ങളെക്കുറിച്ചുള്ള വിവരണമാണ് ഭാരതീയ വിദ്യാഭവൻ പ്രസിദ്ധീകരിച്ചതുളസി 'ഗാർലൻഡ്'. പുരാണ കഥകളുടേയും ചരിത്ര ഗവേഷണത്തിന്റേയും വാസ്തുവിദ്യയുടേയും സമഞ്ജസമായ മേളനം ഈ കൃതിയിൽ കാണാം. ദൈവിക ചൈതന്യത്തിന്റേയും ക്ഷേത്രത്തിൽ കുടികൊള്ളുന്ന ശക്തിയുടേയും മഹത്ത്വം ഇതിൽ വെളിവാകുന്നുണ്ട്.

ഭാരതീയ സംസ്കാരത്തിന്റെ അന്തഃസത്ത പൂർണമായും പ്രകടമാക്കുന്ന കൃതിയാണു് 'ദ് മൈറ്റി ഇൻഡ്യൻ എക്സ്പീരിയ ൻസ്'. ഭാരതീയ വിദ്യാഭവനാണ് ഇതിന്റെ പ്രസാധകർ. ഗദ്യ കൃതിയാണെങ്കിലും അടിമുടി കാവ്യമയമാണു് ഇതിലെ ഭാഷ.


</doc>
<doc id="265615" url="https://ml.wikipedia.org/wiki?curid=265615" title="പരികല്പന">
പരികല്പന

ഏതെങ്കിലും ഒരു പ്രതിഭാസത്തിന്റെ ഇനിയും പരീക്ഷിച്ച് തെളിയിച്ചിട്ടില്ലാത്ത ഒരു ശാസ്ത്രീയ വിശദീകരണമാണ് പരികല്പന അഥവാ ഹൈപ്പോത്തീസിസ്. . ഒരു പരികല്പന ലഭ്യമായ വിവരങ്ങൾ ഉപയോഗിച്ച് തെളിയിക്കിക്കാവുന്നതാണ്. ഇതും ശാസ്ത്രതത്വവും പ്രത്യക്ഷത്തിൽ സാമ്യമുണ്ടെങ്കിലും പരീക്ഷിച്ച് തെളിയിച്ച വസ്തുതകളെ മാത്രമേ ശാസ്ത്രതത്വം അഥവാ സയന്റിഫിക് തിയറി എന്ന് പറയാനാവൂ. പരീക്ഷിച്ച് തെളിയിക്കാവുന്നതും പക്ഷെ പരീക്ഷിക്കാൻ സാങ്കേതിക/പ്രായോഗിക തടസ്സം ഉള്ള വസ്തുതകളെക്കുറിച്ച് പ്രതിപാദിക്കാനാണ് പരികൽപ്ന ഉപയോഗിക്കുന്നത്. 


</doc>
<doc id="265618" url="https://ml.wikipedia.org/wiki?curid=265618" title="ഇ.ബി. ഹാവൽ">
ഇ.ബി. ഹാവൽ

ചിത്രശില്പകലാ വിദഗ്ദ്ധനും,നിരൂപകനും, 1896 മുതൽ 1905 വരെ കൊൽകത്താ ആർട്ട് സ്കൂളിന്റെ തലവനും ആയിരുന്നു ഇ.ബി. ഹാവൽ (Ernest Binfield Havell - 1861 സെപ്റ്റംബർ 16 – 1934 ഡിസംബർ 31 ).അബനീന്ദ്രനാഥ ടാഗോറിനോടൊപ്പം പ്രവർത്തിയ്ക്കുകയും ചിത്രകലയിൽ തനതായ ഭാരതീയ ശൈലി ഉരുത്തിരിയിച്ച് എടുക്കുന്നതിനു ശ്രദ്ധേയമായ സംഭാവനകൾ നൽകിയിരുന്ന ആളുമായിരുന്നു ഇ.ബി. ഹാവൽ.


</doc>
<doc id="265623" url="https://ml.wikipedia.org/wiki?curid=265623" title="നേഴ്സ് (ചലച്ചിത്രം)">
നേഴ്സ് (ചലച്ചിത്രം)

നീലാപ്രൊഡക്ഷൻസിന്റെ ബാനറിൽ പി. സുബ്രഹ്മണ്യം നിർമിച്ച മലയാളചലച്ചിത്രമാണ് നേഴ്സ്. കുമാരസ്വാമി റിലീസ് വിതരണം നടത്തിയ ഈ ചിത്രം 1969 മാർച്ച് 01-ന് കേരളത്തിൽ പ്രദശിപ്പിച്ചു തുടങ്ങി.





</doc>
<doc id="265626" url="https://ml.wikipedia.org/wiki?curid=265626" title="തേങ്ങ പൊളിക്കുന്ന ഉപകരണം">
തേങ്ങ പൊളിക്കുന്ന ഉപകരണം

ഇത് തേങ്ങ അഥവാ നാളികേരം ഉപയോഗിക്കുന്നതിനായി അതിന്റെ ചകിരി പൊളിക്കുന്നതിന് ( പൊതിക്കുന്നതിന് )വേണ്ടി ഉപയോഗിക്കുന്ന ഒരു ലഘു യന്ത്രമാണ്. രണ്ട് മുതൽ മൂന്ന് അടി വരെ ഉയരമുള്ള ഈ ഉപകരണം ഇരുമ്പ് കൊണ്ട് നിർമിച്ചതാണ്. ഈ ഉപകരണത്തിന്റെ അടിഭാഗം പരന്നതാണ്. ഏറ്റവും മുകൾ ഭാഗത്തിൽ കൂർത്ത മുനകൾ ഉള്ള രണ്ട് അലകുകൾ ചേർന്ന് നിൽക്കുന്നു. ഒരു അലക് ഉപകരണത്തിന്റെ പ്രധാനഭാഗത്തോട് യോജിച്ച അവസ്ഥയിലാണ്. രണ്ടാമത്തെ അലക് ഉപകരണം പ്രവർത്തിപ്പിക്കാൻ ഉപയോഗിക്കുന്ന രണ്ടടിയോളം നീളം ഉള്ള ഉരുണ്ട ഒരു കൈപ്പിടിയുമായി ബന്ധപ്പെട്ടിരിക്കുന്നു. അലകുകൾ ചേർന്ന് നിൽക്കുമ്പോൾ കൈപ്പിടി ഉപകരണത്തിനു തിരശ്ചീനമായി നിലകൊള്ളുന്നു. 

ഉപകരണത്തിന്റെ മുകൾ ഭാഗത്തെ അലകുകൾ ചേർന്ന് നിൽക്കുന്ന അവസ്ഥയിൽ നാളികേരം കൂർത്ത് അലകുകളിലേയ്ക്ക് കുത്തിയിറക്കുക. കാലുകൾ കൊണ്ട് ഉപകരണത്തിന്റെ പരന്ന അടിഭാഗത്ത് ബലം കൊടുത്തുകൊണ്ട് കൈപ്പിടി ശക്തിയായി മുകളിലേയ്ക്ക് ഉയർത്തുക. ഈ സമയം അലകുകൾ പരസ്പരം അകലുകയും നാളികേരത്തിന്റെ ചകിരി ചിരട്ടയിൽ നിന്ന് അടരുന്നതിനു സഹായിക്കുകയും ചെയ്യും. ഇങ്ങനെ മൂന്നോ നാലോ തവണ ചെയ്താൽ നാളികേരത്തിൽ നിന്ന് ചകിരി മുഴുവൻ നീക്കം ചെയ്യാനാവുന്നു.

ആവശ്യം കഴിഞ്ഞാൽ വിവിധഭാഗങ്ങളാക്കി മാറ്റാവുന്ന തരത്തിൽ ഈ ഉപകരണത്തിന്റെ നവീകരിച്ച രൂപം നിലവിൽ വന്നിട്ടുണ്ട്. 

മോഷണശ്രമം അടക്കമുള്ള കുറ്റകൃത്യങ്ങളിൽ ഇരുമ്പുകൊണ്ട് നിർമിച്ച ഈ ഗാർഹികോപകരണം വിരളമായി ഉപയോഗിക്കുന്നു



</doc>
<doc id="265631" url="https://ml.wikipedia.org/wiki?curid=265631" title="ദത്താത്രേയൻ">
ദത്താത്രേയൻ

അത്രി മഹർഷിക്ക് അനസൂയയിൽ ജനിച്ച പുത്രനാണു് ദത്താത്രേയൻ. ഇദ്ദേഹം മഹാവിഷ്ണുവിന്റെ അംശാവതാരമായിരുന്നു എന്നു ഹിന്ദുക്കളിൽ ചിലർ വിശ്വസിക്കുന്നു. ശിവന്റെ അവതാരമാണെന്നു വിശ്വസിക്കുന്നവരുമുണ്ടു്. ത്രിമൂർത്തികളുടെ അംശം ഒന്നിച്ചു ചേർന്ന അവതാരപുരുഷനാണു ദത്താത്രേയൻ എന്നു മറ്റൊരു കൂട്ടർ വിശ്വസിക്കുന്നു.


</doc>
<doc id="265649" url="https://ml.wikipedia.org/wiki?curid=265649" title="സെബാസ്റ്റ്യൻ വെറ്റൽ">
സെബാസ്റ്റ്യൻ വെറ്റൽ

ഫോർമുല വൺ കാറോട്ടത്തിൽ തുടരെ നാലു ലോകകിരീടങ്ങൾ നേടിയ കായിക താരമാണ് സെബാസ്റ്റ്യൻ വെറ്റൽ (03 ജൂലൈ 1987). 2006ൽ 19 വയസ്സും 53 ദിവസവും പ്രായമുള്ളപ്പോൾ ടർക്കിഷ് ഗ്രാൻപ്രീയിൽ ഏറ്റവും വേഗമുള്ള ലാപ്ടൈമിന് ഉടമയായി പ്രായംകുറഞ്ഞ ഡ്രൈവറായി റെക്കോഡ് ബുക്കിൽ സ്ഥാനംപിടിച്ച

ജർമനിയിലെ ഹെപ്പർഹൈമിൽ മരപ്പണിക്കാരനായ റോബർട്ടിന്റെ മകനായി ജനിച്ച സെബാസ്റ്റ്യൻ വെറ്റൽ ഏഴാം വയസ്സിൽ കാർട്ട് റെയ്സിങ്ങിലെ വിജയിയായി ഷൂമാക്കറുടെ കൈയിൽനിന്ന് സമ്മാനം വാങ്ങി.
ബിഎംഡബ്ല്യു സോബറിനു വേണ്ടി ഒരു ടെസ്റ്റ് ഡ്രൈവർ എന്ന നിലയിൽ ഫോർമുല വൺ തന്റെ ഔദ്യോഗിക ജീവിതം ആരംഭിച്ചു. പരിക്കേറ്റ റോബർട്ട് ക്യൂബികയ്ക്ക് പകരമായി 2007 യുഎസ് ഗ്രാൻഡ് പ്രിക്സിലെ ടീമിനൊപ്പം അരങ്ങേറ്റം നടത്തി. സീസണിൽ ടോർറോ റോസൊയുമായി കരാറിൽ ഒപ്പുവെച്ചു. 2008 ൽ ടീമിനൊപ്പമായിരുന്നു അദ്ദേഹം. 2008 ഇറ്റാലിയൻ ഗ്രാൻഡ് പ്രിക്സിൽ അദ്ദേഹം ഏറ്റവും പ്രായം കുറഞ്ഞ കളിക്കാരൻ, റേസ് ജേതാവ് ആയി. സീസണിലെ ഏറ്റവും പ്രായം കുറഞ്ഞ ലോക ഡ്രൈവേഴ്സ് ചാമ്പ്യൻഷിപ്പ് റണ്ണറപ്പ് ആയി. അതേ വർഷം തന്നെ, 23 വയസുള്ള വേൾഡ് ഡ്രൈവേഴ്സ് ചാമ്പ്യൻഷിപ്പ് സ്വന്തമാക്കാനുള്ള ഏറ്റവും പ്രായം കുറഞ്ഞ ഡ്രൈവറായി അദ്ദേഹം മാറി. അതേ വർഷം തന്നെ റെഡ് ബുൾ ടീമിന്റെ ആദ്യത്തെ ലോകോത്തര ചാമ്പ്യൻഷിപ്പ് കിരീടം നേടി. തുടർച്ചയായി മൂന്ന് മത്സരങ്ങളിൽ തന്റെ ആദ്യ ചാമ്പ്യൻഷിപ്പ് അദ്ദേഹം പിന്തുടർന്നു. ഫോർമുല വൺ എന്ന ലോകത്തിലെ ഏറ്റവും പ്രായംകുറഞ്ഞ ഇരട്ട, ത്രിമൂർത്തി, ലോക ചാമ്പ്യൻ. 2010, 2012 ടൂർണമെൻറുകൾ ഫൈനൽ റൗണ്ടിലാണ് തീരുമാനിച്ചിരുന്നത്. 2010 ൽ അബുദാബിയിൽ ഫെരാരിയുടെ ഫെർണാണ്ടോ അലോൻസോയെ ഫൗളാൻഡാ അലോൺസോയെ തോൽപ്പിച്ചു. അതേ സമയം 2012-ൽ ഇതേ ഡ്രൈവർ വീണ്ടും മൂന്നു പോയിന്റുകൾ നേടി. 2011, 2013 ലെ ടൈറ്റിലുകൾ സീസണിലെ ആദ്യ സീസണുകൾ നിലനിർത്തി.

ടീമിലെ ദീർഘകാല ബന്ധം അവസാനിപ്പിച്ച്, വെറ്റൽ 2014 സീസണിനു ശേഷം റെഡ് ബുലുമായി കരാർ അവസാനിപ്പിക്കാൻ ഒരു ക്ലോസ് നിർബന്ധിച്ചു. 2015 സീസണിൽ ഫെറ്റാറിനൊപ്പം വെറ്റൽ മൂന്നു വർഷത്തെ കരാറിൽ ഒപ്പിട്ടതായി പ്രഖ്യാപിച്ചു. 2014 സീസണിൽ വിജയിച്ചതിനു ശേഷം അദ്ദേഹം തന്റെ ആദ്യ ഫെറാറി സീസണിൽ വഴക്കുണ്ടായി. മെഴ്സിഡസ് മെഴ്സിഡസ് കാറുകളുടെ ഏറ്റവും അടുത്ത സ്ഥാനമായിരുന്നു അത്. 2016 ലെ ചാമ്പ്യൻഷിപ്പിൽ വിജയിക്കാത്ത സീസണും മാറി. വെറ്റൽ, ഫെരാരി തുടങ്ങിയവർ 2017 ൽ പുനർജന്മം ആസ്വദിച്ചു. രണ്ടാം സ്ഥാനത്തെത്തിയതിനുശേഷം, മോശമായ വിശ്വാസ്യതയും, പ്രചാരണത്തിന്റെ രണ്ടാം പകുതിയിൽ, ലൂയിസ് ഹാമിൽട്ടണും ഗോൾഡൻ ഗോളടിച്ചതോടെ, വെറ്റൽ മെക്സിക്കോയിൽ അവസാനിച്ചു. ലോകത്തിലെ ഏറ്റവും പ്രായം കുറഞ്ഞ റെക്കോഡിനൊപ്പമെത്തിയ വെറ്റൽ, എക്കാലത്തെയും റേസ് വിജയികൾ (47), പോളീറ്ററുകൾ (50), പോഡിയം ഫിനിഷുകൾ (99) എന്നിവയിൽ നാലാം സ്ഥാനത്താണ്.



</doc>
<doc id="265653" url="https://ml.wikipedia.org/wiki?curid=265653" title="കാനവാഴ">
കാനവാഴ

മധ്യരേഖാപ്രദേശങ്ങളിലെ തദ്ദേശവാസിയായ ഒരു കുറ്റിച്ചെടിയാണ് കാനവാഴ. . ശല്യക്കാരനായ ഒരു കളയായി ഇതിനെ കരുതിപ്പോരുന്നു. കാലിത്തീറ്റയായും പച്ചക്കറിയായും ഔഷധസസ്യമായും ഇതിന് ഉപയോഗമുണ്ട്.



</doc>
<doc id="265654" url="https://ml.wikipedia.org/wiki?curid=265654" title="കിളിമാനൂർ കോയിത്തമ്പുരാൻ">
കിളിമാനൂർ കോയിത്തമ്പുരാൻ

തിരുവിതാംകൂർ മഹാരാജാവായിരുന്ന സ്വാതി തിരുനാൾ രാമവർമ്മയുടെ സദസ്സിലെ ഒരു സംസ്കൃതകവിയായിരുന്നു കിളിമാനൂർ രാജ രാജ വർമ്മ കോയിത്തമ്പുരാൻ (Kilimanoor Raja Raja Varma Koithampuran) (1812-1845) . കരീന്ദ്രൻ, ചെറുന്നി എന്നീ പേരുകളിലും അറിയപ്പെട്ടിരുന്നു. കിളിമാനൂർ കൊട്ടാരത്തിലാണ്‌ അദ്ദേഹം ജനിച്ചത്. നിമിഷകവിതകളിൽ (ദ്രുതകവിത) പ്രസിദ്ധനായതുകൊണ്ട് അദ്ദേഹത്തെ ദ്രുതകവിമണി എന്നും വിളിച്ചിരുന്നു. വളരെ ഉയരമുള്ളതു കൊണ്ടും, നല്ല ദൃഢശരീരമുള്ളതുകൊണ്ടുമാണ്‌ അദ്ദേഹത്തിനു കരിമണി എന്ന പേരു വന്നത്. നിമിഷങ്ങൾ കൊണ്ട് കവിത എഴുതുവാനുള്ള അദ്ദേഹത്തിന്റെ കഴിവിനു തന്റെ മഹാരാജാവായിരുന്ന സ്വാതി തിരുനാളിൽ നിന്ന് "വിദ്വാൻ" പദവി ലഭിച്ചു.

സ്വാതിതിരുന്നാൾ മഹാരാജാവിന്റെ സന്തത സഹചാരിയും നിരവധി ആട്ടക്കഥകളുടെ രചയിതാവും മഹാകവിയുമായിരുന്നു ഇദ്ദേഹം.

കിളിമാനൂർ കോവിലകത്തെ ഉമാദേവിത്തമ്പുരാട്ടിയുടെയും കിഴക്കാഞ്ചേരി നാരായണൻ നമ്പൂതിരിയുടെയും മകനാണ്. ചെറൂണ്ണി എന്ന വിളിപ്പേരുണ്ടായിരുന്നു. സ്വാതി തിരുന്നാളിന്റെ സതീർത്ഥ്യനായി തിരുവനന്തപുരത്തു താമസിച്ചു പഠിച്ചു. വിദ്വാൻ എന്ന ബിരുദത്തിനു പുറമെ "കരീന്ദ്രൻ" എന്നൊരു നർമ്മ സംജ്ഞയാലും മഹാരാജാവു വിളിച്ചിരുന്നു.



</doc>
<doc id="265663" url="https://ml.wikipedia.org/wiki?curid=265663" title="മനോജ് ദാസ്">
മനോജ് ദാസ്

2013ലെ അമൃതകീർത്തി പുരസ്‌കാരം ലഭ്യമായ സാഹിത്യകാരൻ. ഇംഗ്ലീഷ്, ഒറിയ ഭാഷകളിലെ എഴുത്തുകാരനാണ് ഇദ്ദേഹം.



</doc>
<doc id="265664" url="https://ml.wikipedia.org/wiki?curid=265664" title="തുറവൂർ വിശ്വംഭരൻ">
തുറവൂർ വിശ്വംഭരൻ

എഴുത്തുകാരൻ,അദ്ധ്യാപകൻ മഹാഭാരത വ്യാഖ്യാതാവ് എന്നീ നിലകളിൽ പ്രശസ്തനായ മലയാളിയായിരുന്നു തുറവൂർ വിശ്വംഭരൻ (ജനനം:- സെപ്റ്റംബർ 4 1943 - മരണം:-ഒക്ടോബർ 20 2017). മഹാരാജാസ് കോളേജ് അദ്ധ്യാപകൻ, ജന്മഭൂമി മുഖ്യപത്രാധിപർ, തപസ്യ അദ്ധ്യക്ഷൻ തുടങ്ങിയ നിലകളിൽ പ്രവർത്തിച്ചു. 2016 കേരള നിയമസഭാ തിരഞ്ഞെടുപ്പിൽ കേരളത്തിൽ നിന്നുള്ള എൻ.ഡി.എ സ്ഥാനാർഥിയായിരുന്നു. അമൃത കീർത്തി പുരസ്‌കാരം അടക്കമുള്ള നിരവധി പുരസ്കാരങ്ങൾ നേടിയിട്ടുണ്ട്. 2017 ഒക്ടോബർ 20-ന് അന്തരിച്ചു.

1943 സെപ്തംബർ 27നു ആലപ്പുഴയിലെ തുറവൂരിലാണു വിശ്വംഭരൻ ജനിച്ചത് . കെ പത്മനാഭൻ, മാധവി എന്നിവരായിരുന്നു മാതാപിതാക്കൾ . ഗുരുകുല സമ്പ്രദായത്തിൽ പിതാവിൽ നിന്ന് ആയുർവേദവും ജ്യോതിഷവും തർക്കവും വേദാന്തവും അഭ്യസിച്ചു.തുറവൂർ ടി.ഡി.എച്ച്.എസ് ഇൽ സ്‌കൂൾ വിദ്യാഭ്യാസം പൂർത്തിയാക്കി. എറണാകുളം മഹാരാജാസ് കോളേജിൽ നിന്ന് മലയാളത്തിൽ ബിരുദവും ബിരുദാനന്തര ബിരുദവും നേടി. മ​ല​യാ​ളം, സം​സ്‌​കൃ​തം, ഇം​ഗ്ലീ​ഷ്, ഹി​ന്ദി, ഫ്ര​ഞ്ച്, ജ​ർ​മ​ൻ, ത​മി​ഴ് ഭാ​ഷ​ക​ളി​ൽ അ​ഗാ​ധ പാ​ണ്ഡി​ത്യ​മു​ണ്ട്.കാഞ്ചനയാണ് ഭാര്യ. സുമ ,മഞ്ജു എന്നിവർ മക്കളാണ്.

മഹാഭാരതദർശനം പുനർവായന എന്ന പേരിൽ രചിച്ച മഹാഭാരത വ്യാഖ്യാനം ഏറ്റവും പ്രമുഖ കൃതിയാണ്. ഭാരതീയ ദർശനങ്ങളിലും ശ്രീരാമകൃഷ്ണ പരമഹംസർ, സ്വാമി വിവേകാനന്ദൻ, സ്വാമി രംഗനാഥാനന്ദ എന്നിവരുടെ ജീവിതദർശനങ്ങളെക്കുറിച്ചും പ്രബന്ധങ്ങളും രചിച്ചിട്ടുണ്ട്.

കാസർകോട് സർക്കാർ കോളജിൽ മലയാളം വിഭാഗം ലക്ചറർ ആയാണ് ഔദ്യോഗിക ജീവിതം ആരംഭിച്ചത്. പിന്നീട് കാൽ നൂറ്റാണ്ടോളം മഹാരാജാസ് കോളേജിൽ അദ്ധ്യാപകനായിരുന്നു.കാലിക്കറ്റ് സർവകലാശാലയുടെ വിദൂര വിദ്യാഭ്യാസ പദ്ധതിയുടെ പഠന സാമഗ്രികൾ തയാറാക്കുന്ന സമിതിയിലും അംഗമായിരുന്നു.ജന്മഭൂമി മുഖ്യപത്രാധിപർ, തപസ്യ അദ്ധ്യക്ഷൻ തുടങ്ങിയ നിലകളിൽ പ്രവര്ത്തിച്ചു.20016 കേരള നിയമസഭാ തിരഞ്ഞെടുപ്പിൽ കേരളത്തിൽ നിന്നുള്ള എൻ.ഡി.എ സ്ഥാനാർഥിയായിരുന്നു.

മൂവായിരത്തിലധികം എപ്പിസോഡുകൾ പിന്നിട്ട മഹാഭാരത അധിഷ്ഠിത ടെലിവിഷൻ ഷോ ആയിരുന്നു ഭാരതദർശനം. അമൃതാ ടീവി സംപ്രേക്ഷണം ചെയ്തുവന്ന ഇത് നയിച്ചിരുന്നത് തുറവൂർ വിശ്വംഭരനായിരുന്നു. മഹാഭാരത വ്യാഖ്യാനം തുടർന്ന് വരുന്ന പ്രശ്നോത്തരി ഇവയടങ്ങുന്നതായിരുന്നു ഭാരതദർശനം.

ബാലസംസ്‌കാര കേന്ദ്രത്തിന്റെ ജന്മാഷ്ടമി പുരസ്‌കാരം, മാതാ അമൃതാനന്ദമയീ മഠത്തിന്റെ അമൃത കീർത്തി പുരസ്‌കാരം, സഞ്ജയൻ പുരസ്‌കാരം, മാനവസേവാ സമിതി ട്രസ്റ്റിന്റെ രാമായണശ്രീ പുരസ്‌കാരം, കോഴിക്കോട് രേവതീപട്ടത്താനം സമിതി സംസ്‌കൃതപണ്ഡിതർക്കായി ഏർപ്പെടുത്തിയ മനോരമത്തമ്പുരാട്ടി പുരസ്‌കാരം, കേരള സാഹിത്യ അക്കാദമിയുടെ എൻഡോവ്‌മെന്റ് അവാർഡ്, ഡോ. സി. പി. മേനോൻ അവാർഡ്,അബുദാബി മലയാളി സമാജത്തിന്റെ കേരളസമാജം അവാർഡ് തുടങ്ങിയവ ലഭിച്ചിട്ടുണ്ട്.


</doc>
<doc id="265665" url="https://ml.wikipedia.org/wiki?curid=265665" title="ചെന്നൈ ഫോർട്ട് തീവണ്ടി നിലയം">
ചെന്നൈ ഫോർട്ട് തീവണ്ടി നിലയം

ചെന്നൈ ഫോർട്ട് (മുൻപ് മദ്രാസ് ഫോർട്ട്) ചെന്നൈ പുറനഗര റെയിൽ ശൃംഖലയിലെയും ത്വരിത ഗതാഗത ശൃംഖലയിലേയും പ്രധാനപ്പെട്ട ഒരു റെയിൽ നിലയമാണ്. ചെന്നൈ ബീച്ചിൽ നിന്നും തെക്ക് ഭാഗത്തേക്ക് പോകുന്ന പാതയിലെ രണ്ടാമത്തെ സ്റ്റേഷനാണ് ഫോർട്ട്. ഇതിനെ തമിഴിൽ "കോട്ടൈ" എന്നും വിളിക്കപ്പെടുന്നു. സമീപ പ്രദേശത്ത് തന്നെയുള്ള സെന്റ് ജോർജ്ജ് കോട്ടയുടെ പേരിലാണ് ഈ റെയിൽ നിലയം അറിയപ്പെടുന്നത്. മദ്രാസ് ദന്താശുപത്രിയും കലാലയവും ഈ സ്റ്റേഷനു എതിർവശത്ത് സ്ഥിതി ചെയ്യുന്നു. മദ്രാസ് മെഡിക്കൽ കോളേജ് സ്റ്റേഷനിൽ നിന്നും നൂറ് മീറ്റർ അകലെയാണ്.


</doc>
<doc id="265666" url="https://ml.wikipedia.org/wiki?curid=265666" title="ചെന്നൈ പാർക്ക് തീവണ്ടി നിലയം">
ചെന്നൈ പാർക്ക് തീവണ്ടി നിലയം

ചെന്നൈ ബീച്ച്-ചെങ്കൽപട്ട് പാതയിലുള്ള ഒരു സ്റ്റേഷനാണ് ചെന്നൈ പാർക്ക് തീവണ്ടി നിലയം. ചെന്നൈ പൂങ്കാ എന്നും ഈ സ്റ്റേഷൻ അറിയപ്പെടുന്നു. ചെന്നൈ ബീച്ച് സ്റ്റേഷനിൽ നിന്നും 3 കിലോമീറ്റർ അകലെ ഉള്ള ഈ സ്റ്റേഷന്റെ എതിർവശത്താണ് ചെന്നൈ സെൻട്രൽ തീവണ്ടി നിലയം. കടൽ നിരപ്പിൽ നിന്നും 7 മീറ്റർ ഉയരത്തിലാണ് ഈ സ്റ്റേഷൻ സ്ഥിതി ചെയ്യുന്നത്.


</doc>
<doc id="265667" url="https://ml.wikipedia.org/wiki?curid=265667" title="ചെന്നൈ എഗ്മൂർ തീവണ്ടി നിലയം">
ചെന്നൈ എഗ്മൂർ തീവണ്ടി നിലയം

ചെന്നൈ എഗ്മൂർ (മുൻപ് മദ്രാസ് എഗ്മോർ) ചെന്നൈ നഗരത്തിലെ എഴുമ്പൂർ എന്ന സ്ഥലത്തുള്ള തീവണ്ടി നിലയമാണ്. എഴുമ്പൂർ എന്നതിന്റെ ആംഗലേയ നാമമാണ് എഗ്മോർ. തെക്കൻ തമിഴ്നാട്, മദ്ധ്യ തമിഴ്നാട്, കേരളം എന്നീ ഭാഗങ്ങളിലേക്കുള്ള ട്രെയിനുകൾക്കും വടക്കേഇന്ത്യയിലേക്കുള്ള ചില ട്രെയിനുകൾക്കും എഗ്മോർ റെയിൽ നിലയം സേവനം നൽകുന്നു. ചെന്നൈ സെൻട്രൽ സ്റ്റേഷൻ ചെന്നൈക്ക് വടക്കും പടിഞ്ഞാറുമുള്ള സ്ഥലങ്ങളിലേക്ക് സേവനം കൊടുക്കുമ്പോൾ, തെക്കൻ തമിഴ്നാടിലേക്കുള്ള സേവനം എഗ്മോർ നൽകുന്നു. ചെന്നൈ ബീച്ച് - താമ്പരം പാതയിലെ ഒരു പ്രധാന നിറുത്തമാണ് 
എഗ്മോർ. 

ചെന്നൈയിലെ തന്നെ ഏറ്റവും പഴക്കം ചെന്നതും പ്രൗഢിയുള്ളതുമായ ഒരു നിർമ്മാണ രീതിയാണ് ഈ സ്റ്റേഷനുള്ളത്. ഇത് ഗോതിക്ക് ശൈലിയിലുള്ള ഒരു കെട്ടിടമാണ്. എഗ്മോറിൽ നിന്നും പുറപ്പെടുന്ന ട്രെയിനുകളിൽ 75% വും തിരുച്ചിറപ്പള്ളി വഴിയാണ് കടന്നുപോകുന്നത്.

ചരിത്ര രേഖകൾ പ്രകാരം ചെന്നൈ എഗ്മോർ ഒരു കോട്ടയായിരുന്നു. ഇവിടം ആയുധശേഖരമായി പ്രവർത്തിച്ചിരുന്നതിനാലാണ് ബ്രിട്ടിഷുകാർ റെയിൽ നിലയം ആക്കിയത്. ഇത് ആയുധം നീക്കുപോക്കു ചെയ്യാൻ സൗകര്യമായിരുന്നു.

ഡോ. പോൾ ആൻഡി എന്ന വ്യക്തിയുടെ സ്വകാര്യ സ്വത്തായിരുന്ന രണ്ടര ഏക്കർ ഭൂമിയിലാണ് ഈ സ്റ്റേഷൻ നിർമ്മിച്ചിരിക്കുന്നത്. സൗത്തിന്ത്യൻ റെയിൽവേ കമ്പനി 1 ലക്ഷം രൂപയ്ക്കാണ് ഈ സ്ഥലം അദ്ദേഹത്തിൽ നിന്നും വാങിയത്. ഹെന്രി ഇർവിൻ എന്ന എഞ്ചിനീയർ ആണ് ഈ കെട്ടിടം ആസൂത്രണം ചെയ്തത്. 1905ൽ തുടങ്ങി 3 വർഷം കൊണ്ടാണ് ഈ സ്റ്റേഷന്റെ പണി പൂർത്തിയാക്കിയത്. ടി.സംയനാദ പിള്ളൈ (ബാംഗളൂർ) ആയിരുന്നു നിർമ്മാണത്തിന്റെ കരാറുകാരൻ. ഒന്നേമുക്കാൽ കോടി രൂപയ്ക്കാണ് പണി പൂർത്തിയാക്കിയത്. 1908 ജൂൺ 11ആം തിയ്യതിയാണ് സ്റ്റേഷൻ പ്രവർത്തനം ആരംഭിച്ചത്.

സ്റ്റേഷൻ തുടങ്ങുമ്പോൾ റോബർട്ട് ക്ല്ലൈവിന്റെ പേരിടാൻ ആലോചിച്ചിരുന്നു എങ്കിലും പൊതു എതിർപ്പ് മാനിച്ച് എഗ്മോർ എന്ന് തന്നെ പേരിടുകയായിരുന്നു. തുടക്കത്തിൽ വൈദ്യുതി ബന്ധം ഇല്ലാതിരുന്ന സ്റ്റേഷൻ, ഒരു ജനറേറ്റർ ഉപയോഗിച്ചാണ് പ്രവർത്തിച്ചിരുന്നത്. ആരംഭ കാലത്തിലെ ഏറ്റവും പ്രധാനപ്പെട്ട ഒരു മീറ്റർ ഗേജ് ടെർമിനലായി ഇത് പ്രവർത്തിച്ചു വന്നു. 1930ലും 1980ലും ഈ.സി.ബേർഡ് എന്ന കമ്പനി ഈ സ്റ്റേഷൻ പുനഃക്രമീകരണങ്ങൾ നടത്തി. 1990ൽ ഇത് ഒരു വലിയ ബ്രോഡ് ഗേജ് സ്റ്റേഷനായി മാറുകയും ചെയ്തു.

പണ്ട് കാലങ്ങളിൽ സ്വകാര്യവാഹങ്ങൾ പ്ലാറ്റ്ഫോമിനുള്ളിൽ കൊണ്ടു പോകാനുള്ള അനുമതിയുണ്ടായിരുന്നു. ഇത് സാധനങ്ങൾ കയറ്റാനും ഇറക്കാനും വളരെ പ്രയോജനപ്പെടുത്തിയിരുന്നു.

ചെന്നൈ എഗ്മോർ സ്റ്റേഷൻ രണ്ട് മേല്പാലങ്ങൾക്കു നടുവിലാണ് സ്ഥിതി ചെയ്യുന്നത്. 300x70 അടിയുള്ള ഈ കെട്ടിടം ലണ്ടൻ ചാറിങ് ക്രോസ്സ് സ്റ്റേഷൻ വലുതാണ്. 750 മീറ്റർ നീളം വീതമുള്ള 11 നടമേടകളാണ് ഈ സ്റ്റേഷനുള്ളത്. ഇതിൽ 1,2,3 എന്നിവ ചെറിയ നടമേടകളാണ്. 4,5,6,7 എന്നീ നടമേടകൾ പ്രധാന ഡോമിനുള്ളിൽ വരുന്നതും പ്രധാന കവാടത്തിനു നേരെ ഉള്ളതുമാണ്. 8,9,10,11 നടമേടകൾ പുറനഗര ട്രെയിനുകൾക്കായി ഉള്ളതാണ്. 1ആം നടമേട കിഴക്കുവശത്തും 11ആം നടമേട പടിഞ്ഞാറുവശത്തും സ്ഥിതി ചെയ്യുന്നു. ചില നടമേടകളിൽ യന്ത്രപ്പടിക്കെട്ടുകൾ പ്രവർത്തിക്കുന്നുണ്ട്.

2013ലെ കണക്കുകൾ പ്രകാരം 35 ദീർഘദൂര ട്രെയിനുകൾ, 118 പുറനഗര ട്രെയിനുകൾ, ഒന്നര ലക്ഷം ജനങ്ങൾ എന്നിവയ്ക്ക് ദിനേന സേവനം നൽകുന്ന ഒരു റെയിൽ നിലയമാണ് എഗ്മോർ. സ്റ്റേഷന്റെ ദൈനം ദിന വരവ് 17.06 ലക്ഷം രൂപയാണ്.


</doc>
<doc id="265668" url="https://ml.wikipedia.org/wiki?curid=265668" title="ലാമ്പർട്ടോ മാഗ്ഗിയോറനി">
ലാമ്പർട്ടോ മാഗ്ഗിയോറനി

ലാമ്പർട്ടോ മാഗ്ഗിയോറനി ബൈസിക്കിൾ തീവ്സ് എന്ന ചിത്രത്തിൽ അന്റോണിയോ റിക്കി എന്ന കഥാപാത്രത്തെ അനശ്വരനാക്കിയ ഒരു ഇറ്റാലിയൻ നടനായിരുന്നു

ഈ ചിത്രത്തിലഭിനയിക്കാൻ തിരഞ്ഞെടുക്കുമ്പോൾ അദ്ദേഹം ഒരു കമ്പനിയിൽ ടർണറായി ജോലി നോക്കുകയായിരുന്നു. ബൈസിക്കിൾ തീവ്സിലെ പ്രകടനമാണൂ ഇദ്ദേഹത്തെ ശ്രദ്ധേയനാക്കിയത്.



</doc>
<doc id="265673" url="https://ml.wikipedia.org/wiki?curid=265673" title="പെരുമ്പാമ്പ്">
പെരുമ്പാമ്പ്

ദക്ഷിനേഷ്യയിൽ കണ്ടുവരുന്ന ഒരിനം പാമ്പാണ് പെരുമ്പാമ്പ്(Reticulate python). 


</doc>
<doc id="265678" url="https://ml.wikipedia.org/wiki?curid=265678" title="നമിത പ്രമോദ്">
നമിത പ്രമോദ്

നമിത പ്രമോദ്, ഒരു മലയാളചലച്ചിത്രനടിയാണു. ട്രാഫിക് എന്ന ചിത്രത്തിലൂടെയാണു ഇവർ സിനിമയിൽ അരങ്ങേ
റ്റം കുറിച്ചത്.

നമിത അഭിനയലോകത്തേക്ക് വരുന്നത് ഏഴാം ക്ലാസ്സിൽ പഠിക്കുമ്പോൾ വേളാങ്കണ്ണി മാതാവ് എന്ന സീരിയലിൽ മാതാവിന്റെ വേഷം ചെയ്താണു. തുടർന്ന് അമ്മേ ദേവി, എന്റെ മാനസ പുത്രി എന്നീ സീരിയലുകളിലും ശ്രദ്ധേയമായ വേഷങ്ങൾ ചെയ്തു. രാജേഷ് പിള്ള സംവിധാനം ചെയ്ത ട്രാഫിക് എന്ന ചിത്രത്തിൽ റിയ എന്ന കഥാപാത്രമാണൂ സിനിമയിൽ ആദ്യമായി ചെയ്തത്. ആദ്യമായി നായികാ വേഷം ലഭിച്ചത് സത്യൻ അന്തിക്കാട് സംവിധാനം ചെയ്ത പുതിയ തീരങ്ങൾ എന്ന ചിത്രത്തിൽ നിവിൻ പോളിയുടെ കൂടെയാണു. തുടർന്ന് ദിലീപ്ന്റെ നായികയായി സൗണ്ട് തോമയിലും , കുഞ്ചാക്കോയുടെ നായികയായി പുള്ളിപ്പുലികളും ആട്ടിൻകുട്ടിയും എന്ന ചിത്രത്തിലും അഭിനയിച്ചു. നമിതയുടെ അഞ്ചാമത്തെ ചിത്രം കുഞ്ചാക്കോ ബോബനുമൊന്നിച്ചുള്ള ലോ പോയിന്റ് ആണു.നമിതയുടെ പുതിയതായി റിലീസ് ചെയ്ത ചിത്രം ലാൽജോസിന്റെ വിക്രമാദിത്യൻ ആണ്


</doc>
<doc id="265682" url="https://ml.wikipedia.org/wiki?curid=265682" title="മോഹൻ ഭാഗവത്">
മോഹൻ ഭാഗവത്

ആർ.എസ്.എസിൻറെ ഇപ്പോഴത്തെ സർസംഘചാലക് ആണ് മോഹൻ ഭാഗവത് എന്ന പേരിൽ അറിയപ്പെടുന്ന മോഹൻ മധുകർ ഭാഗവത്(, ജനനം 1950). കെ.എസ് സുദർശൻൻറെ പിൻഗാമിയായി മാർച്ച്‌ 2009 നാണ് മോഹൻ ഭാഗവത് സർസംഘചാലക് പദവിയിൽ എത്തിചേർന്നത

മഹാരാഷ്ട്രയിലെ ചന്ദ്രാപൂർ പട്ടണത്തിൽ 1950 സെപ്റ്റംബർ 11 നു അദ്ദേഹം ജനിച്ചു. അദ്ദേഹത്തിന്റെതു സംഘ കുടുംബമായിരുന്നു . മൂന്നു സഹോദരന്മാരും ഒരു സഹോദരിയും അടങ്ങുന്ന കുടുംബത്തിലെ മൂത്ത കുട്ടിയായിരുന്നു അദ്ദേഹം. മോഹൻ ഭാഗവതിൻറെ പിതാവ് മധൂകർ ഭാഗവത് ഗുജറാത്ത് പ്രാന്ത പ്രചാരക് ആയും പിന്നീട് ചന്ദ്രാപ്പൂർ ഭാഗ് കാര്യവാഹ് ആയും പ്രവർത്തിച്ചിരുന്നു . ഇദ്ദേഹമാണ് ശ്രീ എൽ കെ അദ്വാനിയെ ആർ എസ് എസ് ലേക്ക് എത്തിച്ചത്.

ലോകമാന്യ തിലക് വിദ്യാലയത്തിൽ നിന്ന് സ്കൂൾ വിദ്യാഭ്യാസം പൂർത്തിയാക്കിയതിനു ശേഷം ജനതാ കോളേജിൽ നിന്ന് ബി.വി.എസ്.സി ബിരുദം സ്വന്തമാക്കി. അദ്ദേഹത്തിൻറെ ജന്മദേശമായിരുന്ന ചന്ദ്രാപൂരിൽ തന്നെ ആയിരുന്നു ഇവ രണ്ടും. അതിനു ശേഷം വെറ്ററിനറി ശാസ്ത്രത്തിൽ ബിരുദാനന്തര ബിരുദത്തിന്‌ അകോല പഞ്ചബ്രാവൂ കൃഷി വിദ്യാപീഠിൽ ചേർന്നു. പക്ഷെ 1975 അവസാനത്തോടെ അടിയന്തരാവസ്ഥയുടെ ഉച്ചസ്ഥായിയിൽ പഠനം അവസാനിപ്പിച്ച് ആർ.എസ്.എസ് ൻറെ അടിയന്തരാവസ്ഥക്ക്‌ എതിരെ ഉള്ള പ്രവർത്തനങ്ങളിൽ പങ്കാളിയായി . അതിനു ശേഷം മുഴുവൻ സമയ പ്രവർത്തകനായി.

അടിയന്തരാവസ്ഥക്ക് ശേഷം 1977 ഇൽ മഹാരാഷ്ട്രയിലെ അകോലയിൽ പ്രചാരകനായി അദ്ദേഹം പ്രവർത്തനം ആരംഭിച്ചു. 1991 മുതൽ 1999 വരെയുള്ള കാലഘട്ടത്തിൽ അഖിലഭാരതീയ ശാരീരിക് ശിക്ഷൻ പ്രമുഖ് ആയി പ്രവർത്തിച്ചു. അതിനു ശേഷം 2000 വരെ പ്രചാർ പ്രമുഖ് ആയും 2009 വരെ സർകാര്യവാഹ് ആയും സംഘ ചുമതലകൾ നിർവഹിച്ചു. 2009 മാർച് മാസം 21 നു അദ്ദേഹം സർസംഘചാലകൻ ആയി നിയുക്തനായി.



</doc>
<doc id="265687" url="https://ml.wikipedia.org/wiki?curid=265687" title="പന്തുപാമ്പ്">
പന്തുപാമ്പ്

മലമ്പാമ്പ് ഇനത്തിൽപ്പെട്ട ഒരു വിഷമില്ലാത്ത പാമ്പാണ് പന്തുപാമ്പ് (Ball python). 


</doc>
<doc id="265695" url="https://ml.wikipedia.org/wiki?curid=265695" title="മുല്ലക്കൽ ബാലകൃഷ്ണൻ">
മുല്ലക്കൽ ബാലകൃഷ്ണൻ

തിരുവതാംകൂർ ദേവസം ബോർഡിനു കീഴിലുള്ള നാടൻ ആനയാണ് മുല്ലക്കൽ ബാലകൃഷ്ണൻ. 


</doc>
<doc id="265698" url="https://ml.wikipedia.org/wiki?curid=265698" title="ജെയിംസ് ബാറി">
ജെയിംസ് ബാറി

പത്തൊൻപതാം നൂറ്റാണ്ടിലെ പ്രസിദ്ധനായൊരു ബ്രിട്ടീഷ് സൈനികവൈദ്യനായിരുന്നു ജെയിംസ് മിറാന്ദ സ്റ്റ്യൂവർട്ട് ബാറി. പ്രായപൂർത്തിയെ തുടർന്നുള്ള ജീവിതം മുഴുവൻ ആൺവേഷത്തിൽ കഴിഞ്ഞ അവർ ജനിച്ചതും വളർത്തപ്പെട്ടതും മാർഗരറ്റ് ആൻ ബൾക്ക്ലി എന്ന പേരിൽ പെണ്ണായിട്ടായിരുന്നു എന്നു കരുതപ്പെടുന്നു.


</doc>
<doc id="265708" url="https://ml.wikipedia.org/wiki?curid=265708" title="വലിയ മണ്ണൂലി">
വലിയ മണ്ണൂലി

കാഴ്ചയിൽ പെരുമ്പാമ്പുകളോടും അണലികളോടും സാദൃശ്യമുള്ള വിഷമില്ലാത്ത ഒരിനം പാമ്പാണ് മണ്ണൂലി (ശാസ്ത്രീയനാമം: "Eryx johnii"). ചുവന്ന മണ്ണൂലി‎, മണ്ണുതീനിപ്പാമ്പ്, മണ്ണുണ്ണിപ്പാമ്പ്, മണ്ഡലിപ്പാമ്പ്, ഇന്ത്യൻ സാൻഡ് ബോ, ഇന്ത്യ റെഡ് ബോ, ബ്രൗൺ സാൻഡ് ബോ എന്നീ പേരുകളിലും ഇവ അറിയപ്പെടുന്നു. മണ്ണിനടിയിൽ കൂടുതൽ സമയം വസിക്കുന്നതിനാലാണ് ഇവ മണ്ണൂലി എന്നറിയപ്പെടുന്നത്. ഇന്ത്യ, നേപ്പാൾ, പാകിസ്താൻ, ശ്രീലങ്ക എന്നിവിടങ്ങളിൽ ഇവ കാണപ്പെടുന്നു. പ്രസവിക്കുന്ന ഇനം പാമ്പുകളാണ് മണ്ണൂലികൾ. 
ഒരു പ്രസവത്തിൽ പതിനാലുകുട്ടികൾവരെ ഉണ്ടാകുന്നു.ചെറിയ ഇനം എലികളേയും,ചിലപ്പോൾ ചെറിയ പാമ്പുകളേയും ഭക്ഷിക്കാറുണ്ട്.


</doc>
<doc id="265710" url="https://ml.wikipedia.org/wiki?curid=265710" title="വിലക്കപ്പെട്ട ബന്ധങ്ങൾ">
വിലക്കപ്പെട്ട ബന്ധങ്ങൾ

കലാലയാ ഫിലിംസിനു വേണ്ടി എച്ച്.എച്ച്. ഇബ്രാഹിം നിർമിച്ച മലയാളചലച്ചിത്രമാണ് വിലക്കപ്പെട്ട ബന്ധങ്ങൾ. ബോക്സ് ഓഫിസ് ഫിലിംസ് വിതരണം ചെയ്ത ഈ ചിത്രം 1969 സെപ്റ്റംബർ 19-ന് കേരളത്തിൽ പ്രദർശനം തുടങ്ങി.






</doc>
<doc id="265715" url="https://ml.wikipedia.org/wiki?curid=265715" title="അഖിലേന്ത്യാ മുസ്‌ലിം വ്യക്തിനിയമ ബോർഡ്">
അഖിലേന്ത്യാ മുസ്‌ലിം വ്യക്തിനിയമ ബോർഡ്

മുസ്‌ലിം വ്യക്തിനിയമസംരക്ഷണത്തിനായി 1973-ൽ സ്ഥാപിതമായ ഒരു സംഘടനയാണ് അഖിലേന്ത്യാ മുസ്‌ലിം വ്യക്തിനിയമ ബോർഡ് അഥവാ AIMPLB. മതാചാരപ്രകാരം വ്യക്തിജീവിതം നയിക്കാൻ ഭരണഘടന നൽകുന്ന അവകാശം "ഏകസിവിൽകോഡ്, വ്യക്തിനിയമപരിഷ്കാരങ്ങൾ" എന്നിവയുടെ ഭാഗമായി ഹനിക്കാൻ ശ്രമം നടന്നപ്പോളാണ് ഈ സംഘടന രൂപം കൊണ്ടത്. വിവിധവിഷയങ്ങളിൽ മുസ്‌ലിം സമുദായത്തെ പ്രതിനിധീകരിക്കുന്നു. ജനസംഖ്യാനുസൃതമായി സുന്നികൾക്ക് ഭൂരിപക്ഷമുള്ള ബോർഡിൽ ശീഈ വിഭാഗങ്ങൾക്കും പ്രാതിനിധ്യമുണ്ട്. 
സംഘടനയുടെ വെബ്സൈറ്റ് പ്രകാരം:



</doc>
<doc id="265729" url="https://ml.wikipedia.org/wiki?curid=265729" title="പച്ചനാഗം">
പച്ചനാഗം

ഏഷ്യയിൽ കണ്ടുവരുന്ന ഒരിനം പാമ്പാണ് പച്ചനാഗം (Green Keelback). 
ഇതിനെ Lead Keelback എന്നും വിളിക്കാറുണ്ട്. പേര് സൂചിപ്പിക്കുന്നത് പോലെ ഇതിനു പച്ച നിറമാണ്. ഇതിന്റെ ശലകങ്ങൾ കീലുകൾ പോലെ പകുതി മടങ്ങിയിട്ടുണ്ട്.അതിനാലാണ് ഇവയെ കീൽബാക്ക് എന്ന് വിളിക്കുന്നത്. ഒറ്റ നോട്ടത്തിൽ മുളമണ്ഡലി ആയി ഇതിനെ തെറ്റിദ്ധരിക്കാറുണ്ട് . ഇത് വിഷമില്ലാത്ത പാമ്പാണ്. 


</doc>
<doc id="265733" url="https://ml.wikipedia.org/wiki?curid=265733" title="ചേത്തുപ്പട്ട് റെയിൽ നിലയം">
ചേത്തുപ്പട്ട് റെയിൽ നിലയം

ചെന്നൈ ബീച്ച് - ചെങ്കൽപട്ട് സെക്ഷനിലെ ഒരു റെയിൽ നിലയമാണ് ചേട്ട്പേട്ട് റെയിൽ നിലയം. ചേട്ട്പേട്ട്, സമീപ പ്രദേശങ്ങളായ കെല്ലീസ്, അയനാവരം, ഹാരിങ്ടൻ റോഡ് എന്നീ സ്ഥലങ്ങൾ ഈ സ്റ്റേഷന്റെ ഗുണഭോക്താക്കളാണ്. ചേട്ട്പേട്ട് തടാകത്തിന്റെ അരികിൽ, സമുദ്ര നിരപ്പിൽ നിന്ന് 9 മീറ്റർ ഉയരത്തിലാണ് സ്റ്റേഷൻ സ്ഥിതി ചെയ്യുന്നത്. 


</doc>
<doc id="265734" url="https://ml.wikipedia.org/wiki?curid=265734" title="പൂച്ചക്കണ്ണൻ">
പൂച്ചക്കണ്ണൻ

ദക്ഷിണേഷ്യയിൽ കണ്ടുവരുന്ന വിഷമില്ലാത്ത ഒരിനം പാമ്പാണ് പൂച്ചക്കണ്ണൻ (common cat snake).. 


</doc>
<doc id="265739" url="https://ml.wikipedia.org/wiki?curid=265739" title="ഗോസ് കൃത്രിമ ഉപഗ്രഹം">
ഗോസ് കൃത്രിമ ഉപഗ്രഹം

2013 നവംബർ 11-ന്ന് തെക്കൻ അത്ലാന്തിക് സമുദ്രത്തിൽ തകർന്നു വീണ മനുഷ്യനിർമ്മിത ഉപഗ്രഹമാണ് ഗോസ്(GOCE- Gravity Field and Ocean Circulation Explorer).സൈബീരിയക്കും പടിഞ്ഞാറൻ ശാന്തസമുദ്രത്തിനും കിഴക്കൻ ഇന്ത്യൻ മഹാസമുദ്രത്തിനും അന്റാർക്ടിക്കക്കും മുകളിലൂടേയുള്ള ഒരു ഭ്രമണപഥത്തിലൂടെയാണ് ഇത് ഭൗമാന്തരീക്ഷത്തിൽ പ്രവേശിച്ചത്. 1100 കി.ഗ്രാം ഭാരമുണ്ടായിരുന്ന ഇതിന്റെ 25 ശതമാനം മാത്രമേ (275 കിലോഗ്രാം)ഭൗമാന്തരീക്ഷത്തിലെ ഘർഷണത്തെ അതിജീവിച്ച് സമുദ്രത്തിൽ പതിക്കുകയുണ്ടായുള്ളൂ എന്നാണ് കണക്കുകൂട്ടൽ. ഫാൾക്ക്ലാൻഡ് ദ്വീപുകളിൽ നിന്ന് അധികം ദൂരെയല്ലാതെ അന്റാർക്ടിക്കക്കും തെക്കൻ അമേരിക്കക്കും ഇടയിലായാണ് ഇത് കടലിൽ വീണത്. ഒക്ടോബർ 21-ന്ന് ഇന്ധനം തീർന്നതോടേയാണ് ഈ ഉപഗ്രഹത്തിന്റെ ഭ്രമണപഥം ചുരുങ്ങാൻ തുടങ്ങിയത്. 
യൂറോപ്യൻ സ്പേസ് ഏജൻസി ആയിരുന്നു ഈ ഉപഗ്രഹം തൊടുത്തുവിട്ടത്. സമുദ്രചലനങ്ങളും കടൽ നിരപ്പും ഹിമാനികളുടെ ചലനങ്ങളും മറ്റും നീരീക്ഷിക്കുകയായിരുന്നു ഇതിന്റെ ഉദ്ദേശം.


</doc>
<doc id="265740" url="https://ml.wikipedia.org/wiki?curid=265740" title="നുംഗമ്പാക്കം റെയിൽ നിലയം">
നുംഗമ്പാക്കം റെയിൽ നിലയം

ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ് നുംഗമ്പാക്കം റെയിൽ നിലയം. നുംഗമ്പാക്കം, ചൂളൈമേട്, നെൽസൺ മാണിക്കം റോഡ്, അമിഞ്ജിക്കരൈ (അമൈന്തകരൈ), സ്റ്റെർലിങ് റോഡ്, വള്ളുവർക്കോട്ടം എന്നീ സ്ഥലങ്ങൾ ഗുണഭോക്താക്കൾ ആണ്. പ്രസിദ്ധമായ ലൊയോളാ കോളജ് ഈ സ്റ്റേഷനോടു ചേർന്നു കിടക്കുന്നു. സമുദ്ര നിരപ്പിൽ നിന്നും 11 മീറ്റർ ഉയരത്തിൽ, ചൂളൈമേട് എന്ന സ്ഥലത്ത് ഈ സ്റ്റേഷൻ സ്ഥിതി ചെയ്യുന്നു.


</doc>
<doc id="265758" url="https://ml.wikipedia.org/wiki?curid=265758" title="മഞ്ഞവരയൻ">
മഞ്ഞവരയൻ

ഉത്തരേന്ത്യക്കാരുടെ രാജസർപ്പം എന്നറിയപ്പെടുന്ന ഒരു വിഷപ്പാമ്പാണ് മഞ്ഞവരയൻ (Banded krait). 


</doc>
<doc id="265762" url="https://ml.wikipedia.org/wiki?curid=265762" title="വി. അരവിന്ദാക്ഷൻ">
വി. അരവിന്ദാക്ഷൻ

നിരൂപണത്തിനും പഠനത്തിനുമുള്ള കേരള സാഹിത്യ അക്കാദമി പുരസ്കാരം നേടിയ മലയാള സാഹിത്യകാരനാണ് വി. അരവിന്ദാക്ഷൻ (ജനനം : 17 ഒക്ടോബർ 1930, മരണം: 26 ഡിസംബർ 2015). മാർക്സിസ്റ്റ് ക്ലാസിക്കുകൾ പലതും ആദ്യമായി മലയാളത്തിലേക്ക് വിവർത്തനം ചെയ്തത് ഇദ്ദേഹമാണ്.
തൃശൂർ ജില്ലയിലെ കൊടുങ്ങല്ലൂരിൽ ജനിച്ചു. എം. നാരായണമേനോനും വെള്ളാപ്പിള്ളിൽ കുഞ്ഞിലക്ഷ്മിഅമ്മയുമാണ് മാതാപിതാക്കൾ. കൊടുങ്ങല്ലൂർ കുഞ്ഞിക്കുട്ടൻ തമ്പുരാന്റെ അനുജന്റെ മകളുടെ മകനാണ്. എറണാകുളം മഹാരാജാസ് കോളേജിൽ നിന്നാണ് ബിരുദമെടുത്തത്. കോളേജിൽ വിദ്യാർഥി ഫെഡറേഷന്റെ പ്രവർത്തകനായി. കമ്യൂണിസ്റ്റ് പാർട്ടി നിരോധിക്കപ്പെട്ട കാലത്ത് ഒളിവിൽ കഴിയുന്ന നേതാക്കന്മാരുടെ സന്ദേശവാഹകനായി. ബിരുദപഠനത്തിനു ശേഷം കുറച്ചുകാലം ഡൽഹിയിൽ “”ന്യൂഏജി”"ൽ പ്രവർത്തിച്ചു. മുണ്ടശ്ശേരി പത്രാധിപരായ “”മംഗളോദയ”"ത്തിൽ നിരവധി കഥകളും നോവലുകളും വിവർത്തനം ചെയ്ത് പ്രസിദ്ധീകരിച്ചു. ഇംഗ്ലീഷ് സാഹിത്യത്തിൽ ബിരുദാനന്തരബിരുദം നേടിയശേഷം പത്രപ്രവർത്തനരംഗത്തു പ്രവേശിച്ചു. 1958 മുതൽ 65 വരെ നവജീവൻ ദിനപത്രത്തിന്റെ സഹപത്രാധിപരായി സേവനമനുഷ്ഠിച്ചു. തുടർന്ന് തൃശൂർ സെന്റ് തോമസ് കോളജിലും കേരളവർമ കോളജിലും ഇംഗ്ലീഷ് അധ്യാപകനായിരുന്നു. സ്വകാര്യ കോളേജ് അധ്യാപകരുടെ സംഘടനാ നേതാവായിരുന്നു. തായാട്ടു ശങ്കരൻ, പി.ഗോവിന്ദപ്പിള്ള, ചെറുകാട്, എസ്.കെ.വസന്തൻ മുതലായവരോടൊപ്പം ദേശാഭിമാനി സ്റ്റഡി സർക്കിളിന്റെ മുൻനിര പ്രവർത്തകരിലൊരാളായിരുന്നു. ഇന്ത്യയിലെ ഏറ്റവും മികച്ച സംഗീതപ്രതിഭയ്ക്ക് കേരള സർക്കാർ ഏർപ്പെടുത്തിയ സ്വാതി പുരസ്കാരത്തിന്റെ ജൂറി ചെയർമാനായി നാലുവർഷം പ്രവർത്തിച്ചു. ബി.ടി.രണദിവെ, ജ്യോതിബസു മുതലായ ദേശീയ നേതാക്കളുടെ പ്രസംഗങ്ങ വേദികളിൽ വിവർത്തകനായി കേരളമെങ്ങും സഞ്ചരിച്ചിട്ടുണ്ട്.

1979 മുതൽ 1984 വരെ ദൃശ്യകല എന്ന മാസിക പ്രസിദ്ധീകരിച്ചു. 1990-ൽ സർവവിജ്ഞാനകോശ ഇൻസ്റ്റിറ്റ്യൂട്ടിൽ വിസിറ്റിങ് എഡിറ്ററായും 1991-ൽ എക്സിക്യൂട്ടീവ് എഡിറ്ററായും സേവനമനുഷ്ഠിച്ചു. 1997-ൽ ഇൻസ്റ്റിറ്റ്യൂട്ട് ഡയറക്ടറായി നിയമിതനായി. 2001-ൽ ഡയറക്ടർ പദവിയിൽനിന്നു വിരമിച്ചു. കേരള സാഹിത്യഅക്കാദമി അംഗമായും പ്രവർത്തിച്ചിട്ടുണ്ട്. അക്ഷരാർഥത്തിൽ എന്ന പേരിൽ അരവിന്ദൻ മാഷെക്കുറിച്ചുള്ള 90 മിനിറ്റ് ദൈർഘ്യമുള്ള ഡോക്യുമെന്ററി ചാക്കോ ഡി അന്തിക്കാട് നിർമ്മിച്ചിട്ടുണ്ട്.

26 ഡിസംബർ 2015 ന് വാർദ്ധക്യ സഹജമായ അസുഖങ്ങളാൽ തൃശൂരിൽ വെച്ച് അരവിന്ദാക്ഷൻ അന്തരിച്ചു. 

സാഹിത്യം, സംസ്കാരം, സമൂഹം എന്ന കൃതിക്ക് 1997-ലെ സാഹിത്യഅക്കാദമി അവാർഡ് ലഭിച്ചു. തിരഞ്ഞെടുത്ത മുപ്പതു പ്രബന്ധങ്ങൾ ഈ കൃതിയിൽ ഉൾപ്പെടുത്തിയിരിക്കുന്നു. സ്വതന്ത്ര കൃതികൾക്കു പുറമേ ഇരുപതോളം പരിഭാഷാകൃതികളും ഇദ്ദേഹത്തിന്റേതായുണ്ട്.




</doc>
<doc id="265765" url="https://ml.wikipedia.org/wiki?curid=265765" title="കെ.എസ്. രവികുമാർ">
കെ.എസ്. രവികുമാർ

ഒരു മലയാള സാഹിത്യ വിമർശകനാണ് ഡോ. കെ.എസ്. രവികുമാർ (ജനനം : 30 നവംബർ 1957). 2009 ൽ 'ആഖ്യാനത്തിന്റെ അടരുകൾ' എന്ന കൃതിക്ക് കേരള സാഹിത്യ അക്കാദമിയുടെ പുരസ്കാരം നേടി.
പത്തനംത്തിട്ട ജില്ലയിലെ പനങ്ങാട് കെ. ശിവരാമപിള്ളയുടെയും മാധവിയമ്മയുടെയും മകനായി ജനിച്ചു. അദ്ധ്യാപകനായിരുന്നു. 


</doc>
<doc id="265767" url="https://ml.wikipedia.org/wiki?curid=265767" title="ഇസി ടു ഇസി">
ഇസി ടു ഇസി

ഇത് ഒരു തിരച്ചിൽ വെബ്അധിഷ്ഠിത സേവനമാണ് ഇസി ടു ഇസി. ഇതിൽ ഗൂഗിൾ, യാഹൂ, ബിംഗ് എന്നിവയുടെ സേവനം ഒരു വെബ്‌സൈറ്റ്ഇല് ലഭ്യമാണ് കൂടാതെ സോഷ്യൽ നെറ്റ് വർക്കിംഗ്‌ സൈറ്റ്കൾ, വിക്കിപീഡിയ,ജിമെയിൽ, യാഹൂ മെയിൽ,ഹോട്മെയിൽ എന്നിവയും വളരെ പെട്ടെന്ന് ഒരു ക്ലിക്ക്ല ദൂരത്തിൽ ലഭ്യമാക്കും.ഇവ കൂടാതെ ഒട്ടനവധി പ്രത്യേകത ഈ സൈറ്റിൽ ഉൾപ്പെടുത്തിയിട്ടുണ്ട്.(ഓൺലൈൻ tv ചാനലുകൾ, ഓൺലൈൻ റേഡിയോ, ഓൺലൈൻ വർത്തമാന പത്രം, ഇന്റർനെറ്റ്‌ ബാങ്കിംഗ്, ഓൺലൈൻ ഷോപ്പിംഗ്,ഗെയിംസ്)അങ്ങനെ നിരവധി സാദ്യതകൾ. ഈ വെബ്സൈറ്റ് പൂർണമായും ഒരു ഇന്ത്യൻ സൈറ്റ് ആണ്. സമയലാഭവും അതുപോലെ ഏതൊരാൾക്കും വളരെ ലളിതമായി ഉപയോഗിക്കാവുന്നതുംമാണ് ഇത് . 

എല്ലാ വെബ്സൈറ്റ്കളും ഉപയോഗിക്കാൻ അനായാസമാണ് എന്നത് കൊണ്ടുതന്നെ ഈ സൈറ്റ് ലളിതമായതിൽ നിന്നും സുഖകരമായ,എന്നതാണ്http://www.ectoec.com/


</doc>
<doc id="265780" url="https://ml.wikipedia.org/wiki?curid=265780" title="വില കുറഞ്ഞ മനുഷ്യൻ">
വില കുറഞ്ഞ മനുഷ്യൻ

പഴനി ഫിലിംസിനു വേണ്ടി പി.രാമസ്വാമി നിർമിച്ച മലയാളചലച്ചിത്രമാണ് വിലകുറഞ്ഞ മനുഷ്യൻ (English:). തിരുമേനി പിക്ചേഴ്സ് വിതരണം ചെയ്ത വികുറഞ്ഞ മനുഷ്യൻ 1969 ജനുവരി 17-ന് കേരളത്തിൽ പ്രദർശനം തുടങ്ങി.






</doc>
<doc id="265785" url="https://ml.wikipedia.org/wiki?curid=265785" title="സൈമൺ ഫ്രേസർ">
സൈമൺ ഫ്രേസർ

1853 മുതൽ 1857 വരെ ഡെൽഹിയിലെ റെസിഡന്റായിരുന്ന ബ്രിട്ടീഷ് ഭരണകർത്താവായിരുന്നു സൈമൺ ഫ്രേസർ (). 1857-ലെ ലഹളയിൽ കൊല്ലപ്പെട്ടു. ലഹളക്കുശേഷം ഡെൽഹിയുടെ ഭരണം ബ്രിട്ടീഷുകാർ നേരിട്ട് ഏറ്റെടുത്തതിനാൽ ഇദ്ദേഹം ഡെൽഹിയിലെ അവസാനത്തെ റെസിഡന്റായിരുന്നു.

മുൻ ഡെൽഹി റെസിഡന്റായിരുന്ന വില്യം ഫ്രേസറുടെയും ഈസ്റ്റ് ഇന്ത്യ കമ്പനിയുടെ ഡയറക്റ്റർമാരിലൊരാളും സുവിശേഷക്കാരനുമായിരുന്ന ചാൾസ് ഗ്രാന്റിന്റെയും ബന്ധുവുമായിരുന്നു സൈമൺ ഫ്രേസർ. ചാൾസ് ഗ്രാന്റിന്റെ സഹായത്തിലാണ് അദ്ദേഹം ഇന്ത്യയിൽ ജോലിക്കെത്തിയത്.

റെസിഡന്റായിരുന്ന തോമസ് മെറ്റ്കാഫ്, മുഗളരെ ഡെൽഹിയിലെ ചെങ്കോട്ടയിൽ നിന്ന് ഒഴിപ്പിക്കാനുള്ള പദ്ധതികൾ ആസൂത്രണം ചെയ്തുകൊണ്ടിരിക്കുന്ന അവസരത്തിലാണ് 1853-ൽ ആകസ്മികമായി മരണപ്പെട്ടത്. ഇതിനുപിന്നാലെയാണ് ഫ്രേസർ റെസിഡന്റായി ചുമതലയേൽക്കുന്നത്. മെറ്റ്കാഫിന്റെ മരണത്തിൽ മുഗൾ കുടുംബാംഗങ്ങൾ ആശ്വാസം കണ്ടെത്താൻ നോക്കുമ്പോഴേക്കും തന്റെ മുൻഗാമിയേക്കാൾ ശക്തമായ മുഗൾ വിരുദ്ധനടപടികളാണ് ഫ്രേസറുടെ ഭാഗത്തുനിന്നുണ്ടായത്. മുഗൾ ചക്രവർത്തി ബഹാദൂർഷാ സഫറിന്റെ പിൻഗാമിയായി ബ്രിട്ടീഷുകാർ അംഗീകരിച്ചിരുന്ന മിർസ ഫഖ്രു 1856-ൽ മരണമടഞ്ഞു. ഇതിനുശേഷം, സഫറിന്റെ മറ്റു പുത്രൻമാരിൽ ആർക്കും തന്നെ കാര്യമായ സ്വാധീനമോ സ്വഭാവഗുണമോ ഇല്ലെന്നും അതുകൊണ്ട് ആരെയും പിൻഗാമിയായി അംഗീകരിക്കാതെ ഭരണം നേരിട്ടേറ്റെടുക്കണം എന്ന നിലപാടായിരുന്നു ഫ്രേസറുടേത്. മുഗൾ രാജകുടുംബത്തിലെ പ്രശ്നങ്ങളും രാജ്യത്തെ മാറ്റം വന്ന സ്ഥിതിഗതികളും മൂലമുടലെടുത്ത തീർത്തും അനുകൂലമായ സാഹചര്യം ബ്രിട്ടീഷുകാർ മുതലെടുക്കണമെന്നായിരുന്നു അദ്ദേഹത്തിന്റെ പക്ഷം. ഫ്രേസറുടെ ഈ അഭിപ്രായങ്ങളെ വടക്കുപടിഞ്ഞാറൻ പ്രവിശ്യകളുടെ ലെഫ്റ്റനന്റ് ഗവർണർ സി.ബി. തോൺഹില്ലും, ഗവർണർ ജനറൽ ചാൾസ് കാനിങ്ങും അംഗീകരിക്കുകയും ചെയ്തു.

സൈമൺ ഫ്രേസറുടെ ഭാര്യ ചെറുപ്പത്തിലേ മരിച്ചിരുന്നു. ഇംഗ്ലണ്ടിൽ ബോർഡിങ് സ്കൂളുകളിൽപ്പഠിക്കുകയും അവിടെത്തന്നെ താമസം തുടരാൻ തീരുമാനിക്കുകയും ചെയ്ത മക്കളുമായി അദ്ദേഹത്തിന് കാര്യമായ ബന്ധങ്ങളുണ്ടിയായിരുന്നില്ല. ഡെൽഹിയിൽ ഒറ്റക്കായിരുന്നു അദ്ദേഹം ജീവിച്ചിരുന്നത്. പാട്ടുപാടലായിരുന്നു അദ്ദേഹത്തിന്റെ ഇഷ്ടവിനോദം. സുഹൃത്തുക്കൾക്കായി ചെറിയ സംഗീതസന്ധ്യകൾ സംഘടിപ്പിക്കലായിരുന്നു അദ്ദേഹത്തിന്റെ പ്രധാന പരിപാടി. ദൈവികകാര്യങ്ങളിൽ ഏറെ നിഷ്ഠ പുലർത്തിയിരുന്ന ഫ്രേസർ, വരവിൽത്തന്നെ പാതിരി ജെന്നിങ്സിന്റെ മിഷനറി സംഘത്തിലും സെന്റ് ജെയിംസ് പള്ളിയിലെ കൊയറിലും അംഗമായി. 1857-ലെ ശിപായിലഹളയുടെ പ്രധാനപ്പെട്ട ഒരു കാരണം ഇംഗ്ലീഷുകാരുടെ മതപരിവർത്തനശ്രമങ്ങളായിരുന്നു എന്നതിനാൽ ഡെൽഹിയിലെ റെസിഡന്റിന്റെ ഈ മിഷനറി പ്രവർത്തനം ശ്രദ്ധാർഹമാണ്.


</doc>
<doc id="265788" url="https://ml.wikipedia.org/wiki?curid=265788" title="ലോകത്തിലെ ഏറ്റവും വലിപ്പമുള്ള ഗ്രന്ഥം">
ലോകത്തിലെ ഏറ്റവും വലിപ്പമുള്ള ഗ്രന്ഥം

മ്യാൻമറിലെ മണ്ഡലേ പട്ടണത്തിലെ മണ്ഡലേ കുന്നിൽ, ബുദ്ധ സ്തൂപമായ കുത്തോഡോ പഗോഡയിലാണ് ലോകത്തിലെ ഏറ്റവും വലിപ്പമുള്ള ഗ്രന്ഥം സ്ഥിതി ചെയ്യുന്നത്. കുത്തനെ പാറച്ചീളുകളിൽ നിർമിച്ചിട്ടുള്ള ഈ ഗ്രന്ഥത്തിന് 730 താളുകളും 1460 പേജുകളുമുണ്ട്. ഓരോ പേജിനും 107 സെ.മീ (3.51 അടി) വീതിയും 153 സെ.മീ (5.02 അടി) നീളവും 13 സെ.മീ (5.1 ഇഞ്ച്) കനവും ഉണ്ട്. ഓരോ പുസ്തകതാളും സിംഹളീസ് രീതിയിലുള്ള മേൽക്കൂരയോടു കൂടിയ സ്തൂപങ്ങളിലാണ് സജ്ജീക്കരിച്ചിരിക്കുന്നത്. ഓരോ സ്തൂപത്തിന്റെയും മുകൾഭാഗം വിലയേറിയ കല്ലുകളാൽ അലങ്കരിച്ചിരിക്കുന്നു. ഇത്തരം സ്തൂപങ്ങളെ ബർമ്മീസ് ഭാഷയിൽ "ക്യുസ്ക ഗു" എന്നാണ് വിളിക്കുന്നത്. സ്തൂപങ്ങളെല്ലാം തന്നെ ഗോൾഡൻ പഗോഡയുടെ മധ്യത്തിലായി ക്രമീക്കരിച്ചിരിക്കുന്നു.


</doc>
<doc id="265791" url="https://ml.wikipedia.org/wiki?curid=265791" title="കോടമ്പാക്കം റെയിൽ നിലയം">
കോടമ്പാക്കം റെയിൽ നിലയം

കോടമ്പാക്കം റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. 1911ൽ മദ്രാസ് എഗ്മോർ-കാഞ്ചീപുരം റെയിൽ പാത ഉണ്ടാക്കിയപ്പോൾ തന്നെ നിലവിൽ വന്ന ഒരു സ്റ്റേഷനാണ്. കോടമ്പാക്കം, മഹാലിംഗപുരം, ചൂളൈമേടിന്റെ പടിഞ്ഞാറു ഭാഗം, ആർക്കോട്ട് റോഡ്, ഉസ്മാൻ റോഡ്, തിരുമലൈ പിള്ളൈ റോഡ് എന്നീ പ്രദേശങ്ങൾക്ക് അരികിലാണ് ഈ സ്റ്റേഷൻ.


</doc>
<doc id="265792" url="https://ml.wikipedia.org/wiki?curid=265792" title="മാമ്പലം റെയിൽ നിലയം">
മാമ്പലം റെയിൽ നിലയം

മാമ്പലം റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ വെസ്റ്റ് മാമ്പലം, ത്യാഗരായ നഗർ, സൗത്ത് ഉസ്മാൻ റോഡ്, നന്ദനം, തേനാംപേട്ട, ജി എൻ ചെട്ടി റോഡ് എന്നീ പ്രദേശങ്ങൾക്ക് സേവനം നൽകുന്നു. ചെന്നൈ ബീച്ച് സ്റ്റേഷനിൽ നിന്നും 11 കിലോമീറ്റർ ദൂരത്തിൽ കടൽ നിരപ്പിൽ നിന്നും 13 മീറ്റർ ഉയരത്തിൽ സ്ഥിതി ചെയ്യുന്നു. 

19 അതിവേഗ ട്രെയിനുകളും ദീർഘദൂര ട്രെയിനുകളും ഈ സ്റ്റേഷനിൽ വന്നു പോകുന്നു.

ദിവസേന 200,000ലധികം യാത്രക്കാർ ഈ സ്റ്റേഷൻ ഉപയോഗിക്കുന്നു. നഗരത്തിനുള്ളിലെ ഏറ്റവും തിരക്കേറിയ ഒരു സ്റ്റേഷനാണ് മാമ്പലം. ഓരോ മണിക്കൂറിലും 1000പേർ ഈ സ്റ്റേഷൻ ഉപയോഗിക്കുന്നു. 500 മോട്ടോർ സൈക്കിളുകളും 200 സൈക്കിളുകളും വയ്ക്കാനുള്ള സൗകര്യം ഇവിടെ ഉണ്ട്.

നടമേടയിൽ നിന്നും കിഴക്ക് വശത്ത് രംഗനാഥൻ തെരുവിലേക്കും, പടിഞ്ഞാറു വശത്ത് വെസ്റ്റ് മാമ്പലം ഭാഗത്തേയ്ക്കും പോകാനായി നടപ്പാലങ്ങൾ ഉണ്ട്. സ്റ്റേഷന്റെ തെക്ക്ഭാഗത്താണ് ഈ പാലം. എന്നിരുന്നാലും പുതിയ ഒരു നടപ്പാലത്തിനുള്ള ആവശ്യം ഇവിടെ ശക്തമാണ്.

ഇവിടെ, യാത്രക്കാർക്കുള്ള മുൻപതിവു കേന്ദ്രങ്ങളും പ്രവർത്തിക്കുന്നു. മൂർ മാർക്കെറ്റ് വളാകവും താമ്പരവും കഴിഞ്ഞാൽ നഗരത്തിൽ ഏറ്റവും അധികം യാത്രാച്ചീട്ടുകൾ മുൻപതിവു ചെയ്യുന്നത് മാമ്പലം സ്റ്റേഷനിലാണ്. ഇതിനായി 10 കൗണ്ടറുകൾ പ്രവർത്തിച്ചു വരുന്നു.


</doc>
<doc id="265795" url="https://ml.wikipedia.org/wiki?curid=265795" title="ആർ. വേലു ആശാൻ">
ആർ. വേലു ആശാൻ

കേരള ഫോക്‌ലോർ അക്കാദമിയുടെ ഫെലോഷിപ്പ് ലഭിച്ചിട്ടുള്ള കോലംതുള്ളൽ, വിൽപ്പാട്ട് കലാകാരനാണ് ആർ.വേലു ആശാൻ. കൊല്ലം കൊട്ടാരക്കര സ്വദേശിയാണ്. 75 വർഷമായി ഈ രംഗത്ത് പ്രവർത്തിക്കുന്നു. 


</doc>
<doc id="265801" url="https://ml.wikipedia.org/wiki?curid=265801" title="പി.വി. തൊമ്മി">
പി.വി. തൊമ്മി

അറിയപ്പെടുന്ന നൂറോളം ക്രിസ്തീയ കീർത്തനങ്ങളുടെ രചയിതാവാണു് പി.വി. തൊമ്മി. "എന്തതിശയമേ ദൈവത്തിൻ സ്നേഹം" എന്നു തുടങ്ങുന്ന പ്രസിദ്ധമായ ക്രിസ്ത്യൻ ഭക്തി ഗാനം ഇദ്ദേഹം രചിച്ചതാണു്. 

1881ൽ കുന്നംകുളത്ത് സാമ്പത്തികമായി വളരെ പിന്നോക്കം നിന്നിരുന്ന ഒരു മാർത്തോമ്മാ കുടുംബമായ പള്ളിപ്പാട്ട് വീട്ടിലായിരുന്നു തൊമ്മിയുടെ ജനനം . പ്രാഥമികവിദ്യാഭ്യാസം പൂർത്തിയാക്കിയ ശേഷം കുറച്ചുകാലം അദ്ധ്യാപകനായി ജോലി നോക്കിയെങ്കിലും താമസിയാതെ ജോലി ഉപേക്ഷിച്ച് തൃശൂരിലെയും പെരുമ്പാവൂരിലെയും സുവിശേഷകനായി പ്രേഷിതപ്രവർത്തനത്തിൽ മുഴുകി. 

ഇദ്ദേഹം നാഗൽ സായ്പിന്റെ സമകാലികനും സഹപ്രവർത്തകനുമായിരുന്നു . എഴുത്തുകാരൻ, പ്രഭാഷകൻ, സംഘാടകൻ, വേദാദ്ധ്യാപകൻ, മാരാമൺ കൺവെൻഷനിലെ പരിഭാഷകൻ, ഗായകൻ, പാട്ടെഴുത്തുകാരൻ തുടങ്ങി വിവിധമേഖലകളിൽ വ്യക്തിമുദ്ര പഠിപ്പിച്ച ഇദ്ദേഹം 'സുവിശേഷ വെണ്മഴു' എന്ന പ്രസിദ്ധീകരണത്തിന്റെ പത്രാധിപർ എന്നി നിലയിലും സേവനമനുഷ്ഠിച്ചിട്ടുണ്ട്. 1905ൽ 'വിശുദ്ധ ഗീതങ്ങൾ' എന്ന പാട്ടു പുസ്തകം പ്രസിദ്ധീകരിച്ചു.

സുവിശേഷപ്രസംഗത്തോടൊപ്പം കോളറ, ടൈഫോയിഡ്, മസൂരി തുടങ്ങിയ രോഗങ്ങൾ ബാധിച്ചു മരണാസന്നരായവർക്കു് ശുശ്രൂഷ ചെയ്യുന്നതിലും വ്യാപൃതനായിരുന്ന തൊമ്മി, 1919 ജൂലൈ പത്താം തിയതി തന്റെ 38-ാമത്തെ വയസ്സിൽ കോളറ ബാധിതനായി മരിച്ചു.


</doc>
<doc id="265803" url="https://ml.wikipedia.org/wiki?curid=265803" title="വി. സുബ്രഹ്മണ്യശർമ">
വി. സുബ്രഹ്മണ്യശർമ

കേരള ഫോക്‌ലോർ അക്കാദമിയുടെ ഫെലോഷിപ്പ് ലഭിച്ചിട്ടുള്ള ഭദ്രകാളി തീയാട്ട് കലാകാരനാണ് വി. സുബ്രഹ്മണ്യശർമ. എറണാകുളം കോതമംഗലം തൃക്കരിപ്പൂർ സ്വദേശിയാണ്. 60 വർഷമായി "ഭദ്രകാളി തീയാട്ട്" അവതരിപ്പിച്ചുവരുന്നു. 


</doc>
<doc id="265805" url="https://ml.wikipedia.org/wiki?curid=265805" title="സി.കെ. ഗോപാലൻ പണിക്കർ">
സി.കെ. ഗോപാലൻ പണിക്കർ

കേരള ഫോക്‌ലോർ അക്കാദമിയുടെ ഫെലോഷിപ്പ് ലഭിച്ചിട്ടുള്ള പൂരക്കളി, മറത്തുകളി കലാകാരനാണ് സി.കെ. ഗോപാലൻ പണിക്കർ.
കണ്ണൂർ ജില്ലയിലെ കരിവെള്ളൂർ കുണിയനിൽ താമസിക്കുന്ന സി.കെ.ഗോപാലൻ പണിക്കർ കഴിഞ്ഞ 75 വർഷമായി പൂരക്കളി, മറത്തുകളി രംഗത്ത് സക്രിയമാണ്. വടക്കേ മലബാറിലെ ക്ഷേത്രങ്ങളിലും കഴകങ്ങളിലുമായി അമ്പത്തേഴിലേറെ മറത്തുകളി ഇദ്ദേഹം അവതരിപ്പിച്ചിട്ടുണ്ട്. 


</doc>
<doc id="265807" url="https://ml.wikipedia.org/wiki?curid=265807" title="കെ.കെ. ബാലൻ പണിക്കർ">
കെ.കെ. ബാലൻ പണിക്കർ

കേരള ഫോക്‌ലോർ അക്കാദമിയുടെ ഫെലോഷിപ്പ് ലഭിച്ചിട്ടുള്ള തെയ്യം കലാകാരനാണ് കെ.കെ. ബാലൻ പണിക്കർ . പത്താംവയസ്സുമുതൽ തെയ്യങ്ങൾ അവതരിപ്പിച്ചുവരുന്നു. കണ്ണൂർ കൂത്തുപറമ്പ് സ്വദേശിയാണ്


</doc>
<doc id="265813" url="https://ml.wikipedia.org/wiki?curid=265813" title="രാജീവ് പീതാംബരൻ">
രാജീവ് പീതാംബരൻ

മലയാളിയായ ഒരു ചിത്രകാരനാണു് രാജീവ് പീതാംബരൻ


</doc>
<doc id="265815" url="https://ml.wikipedia.org/wiki?curid=265815" title="2004-ലെ ഇന്ത്യൻ മഹാസമുദ്രഭൂകമ്പവും സുനാമിയും">
2004-ലെ ഇന്ത്യൻ മഹാസമുദ്രഭൂകമ്പവും സുനാമിയും

ഇന്തോനേഷ്യയിലെ സുമാത്രയുടെ പടിഞ്ഞാറൻ തീരത്തിനടുത്ത് 2004 ഡിസംബർ 26-ന് 00:58:53 യു.ടി.സി. സമയത്ത് കടലിനടിയിൽ വച്ചുണ്ടായ മെഗാത്രസ്റ്റ് ഭൂകമ്പമാണ് 2004-ലെ ഇന്ത്യൻ മഹാസമുദ്രഭൂകമ്പം എന്നു വിളിക്കുന്നത്. ശാസ്ത്രലോകം ഈ ഭൂകമ്പത്തെ സുമാത്ര-ആൻഡമാൻ ഭൂമികുലുക്കം എന്നുവിളിക്കുന്നു. ഇതുമൂലമുണ്ടായ സുനാമിയ്ക്ക് 2004 ഇന്ത്യൻ മഹാസമുദ്ര സുനാമി, ദക്ഷിണേഷ്യൻ സുനാമി, ഇന്തോനേഷ്യൻ സുനാമി, ക്രിസ്മസ് സുനാമി, ബോക്സിംഗ് ദിന സുനാമി എന്നിങ്ങനെ പല പേരുകൾ നൽകപ്പെട്ടിട്ടുണ്ട്.


</doc>
<doc id="265817" url="https://ml.wikipedia.org/wiki?curid=265817" title="സന്ധ്യ (ചലച്ചിത്രം)">
സന്ധ്യ (ചലച്ചിത്രം)

റീത്തഎന്റർപ്രൈസസിന്റെ ബാനറിൽ ടി. കോമള നിർമിച്ച മലയാളചലച്ചിത്രമാണ് സന്ധ്യ. മുംതാസ് റിലീസ് വിതരണം ചെയ്ത ഈ ചിത്രം 1969-ൽ പ്രദർശനം ആരംഭിച്ചു.





</doc>
<doc id="265818" url="https://ml.wikipedia.org/wiki?curid=265818" title="ലങ്ഫിഷ്">
ലങ്ഫിഷ്

ഒരു ശുദ്ധജല മത്സ്യമാണു് ലങ്ഫിഷ്. ശ്വാസകോശ മത്സ്യങ്ങളുൾപ്പെടുന്ന ഡിപ്നോയ് എന്ന ഉപവർഗ്ഗത്തിലെ ഏക മത്സ്യഗോത്രമാണിതു്. വരൾച്ചാകാലമാകുന്നതോടെ ചില ആഫ്രിക്കൻ പ്രദേശങ്ങളിലെ ആളുകൾ ഭക്ഷണത്തിനായി മീൻ പിടിക്കാനിറങ്ങും. വെള്ളത്തിൽ അല്ല കരയിലാണ് മീൻപിടുത്തം. വരണ്ട മണ്ണിനുള്ളിൽ ഉറങ്ങിക്കിടക്കുന്ന ലങ് ഫിഷ് എന്ന മത്സ്യത്തെ കുഴിയെടുത്താണ് പിടിക്കുന്നത്. ജീവ ലോകത്തെ വിസ്മയങ്ങളിലൊന്നാണ് ആഫ്രിക്കയിലെ ലങ് ഫിഷ്. ഭക്ഷണവും വെള്ളവുമില്ലാതെ അഞ്ചുവർഷം മണ്ണിനുള്ളിൽ ജീവിക്കാൻ ഈ മത്സ്യത്തിന് കഴിയും. വരൾച്ചാകാലം എത്തുന്നതോടെയാണ് ലങ്ഫിഷ് നീണ്ട ഉറക്കത്തിലേക്ക് കിടക്കുക. ശ്വാസകോശവും ചെകിളയും ഉള്ള മത്സ്യമാണിത്. വരണ്ടമണ്ണിൽ താമസിക്കുമ്പോൾ ലങ്ഫിഷ് ശ്വാസകോശം ഉപയോഗിക്കും. സ്വയം സൃഷ്ടിക്കുന്ന ആവരണത്തിനുള്ളിൽ കഴിയുന്ന ലങ്ഫിഷ് ശുദ്ധജലത്തിന്റെ സാമീപ്യം അറിഞ്ഞാൽ മാത്രമാണ് ഉറക്കം വിട്ട് പുറത്ത് വരിക 


</doc>
<doc id="265820" url="https://ml.wikipedia.org/wiki?curid=265820" title="അൽഫോൻസ് ഡോഡെ">
അൽഫോൻസ് ഡോഡെ

പത്തൊൻപതാം നൂറ്റാണ്ടിൽ ജീവിച്ചിരുന്ന വിഖ്യാതനായ ഫ്രഞ്ച് സാഹിത്യകാരനാണു് അൽഫോൻസ് ഡോഡെ. പ്രശസ്ത സാഹിത്യകാരന്മാരായ ലിയോൺ ഡോഡെ, ലൂസിയൻ ഡോഡെ എന്നിവർ അദ്ദേഹത്തിന്റെ മക്കളാണു്.
1840 മേയ് 13നു് ഫ്രാൻസിലെ നിംസിൽ ജനിച്ചു. 1849ൽ പട്ട് വ്യവസായിയായിരുന്ന പിതാവിനുണ്ടായ സാമ്പത്തിക പ്രതിസന്ധികൾ മൂലം അദ്ദേഹം തന്റെ ഫാക്റ്ററി വിറ്റ് ലിയോൺസിലേക്കു പോകാൻ നിർബന്ധിതനായപ്പോൾ കുടുംബവും അവിടേക്ക് മാറി.


</doc>
<doc id="265822" url="https://ml.wikipedia.org/wiki?curid=265822" title="എവല്യൂഷൻ ഡാറ്റാ ഒപ്റ്റിമൈസ്ഡ്">
എവല്യൂഷൻ ഡാറ്റാ ഒപ്റ്റിമൈസ്ഡ്

വയർലെസ്സ് രീതിയിൽ അതിവേഗ ഇൻറർനെറ്റ് സേവനം ലഭ്യമാക്കാനുള്ള സാങ്കേതിക വിദ്യയാണ് ഇ.വി.ഡി.ഒ എന്ന ചുരുക്കപ്പേരിൽ അറിയപ്പെടുന്ന എവല്യൂഷൻ ഡാറ്റാ ഒപ്റ്റിമൈസ്ഡ് സാങ്കേതിക വിദ്യ. സി.ഡി.എം.എ രീതിയിലാണ് ഈ സേവനം ലഭ്യമാകുന്നത്. 3.1 മെഗാ ബിറ്റ്സ്/സെക്കണ്ട് വരെ ഡൌൺലോഡ് നിരക്കും 1.8 മെഗാ ബിറ്റ്സ്/സെക്കണ്ട് വരെ അപ്ലോഡ് നിരക്കും പ്രദാനം ചെയ്യാൻ ഈ സാങ്കേതിക വിദ്യക്കാകും.

ബി.എസ്.എൻ.എൽ
എം.ടി.എസ്
റിലയൻസ് സി.ഡി.എം.എ
ടാറ്റ ഇൻഡികോം


</doc>
<doc id="265823" url="https://ml.wikipedia.org/wiki?curid=265823" title="സി. കൃഷ്ണൻ (കേരള നിയമ സഭാംഗം)">
സി. കൃഷ്ണൻ (കേരള നിയമ സഭാംഗം)

കേരളത്തിലെ ഒരു പൊതു പ്രവർത്തകനും ട്രേഡ് യൂണിയൻ നേതാവും പതിമൂന്നാം കേരള നിയമസഭയിൽ പയ്യന്നൂർ നിയോജകമണ്ഡലത്തെ പ്രതിനിധീകരിക്കുന്ന അംഗവുമാണ് സി. കൃഷ്ണൻ (ജനനം : 6 ജൂൺ 1946). 

പവൂർ കണ്ണന്റെയും ചിരി ചെരൂട്ടയുടെയും മകനായി വെള്ളൂരിൽ ജനിച്ചു. അഞ്ചാം ക്ലാസ്സ്‌ വരെയുള്ള പ്രാഥമിക വിദ്യാഭ്യാസത്തിനു ശേഷം പൊതുപ്രവർത്തകനായി. സി.പി.ഐ.എം കണ്ണൂർ സെക്രട്ടറിയറ്റ് അംഗം, സി.ഐ.ടി.യു ജില്ലാ സെക്രട്ടറി, സി.ഐ.ടി.യു സംസ്ഥാന കമ്മിറ്റി അംഗം, സി.ഐ.ടി.യു അഖിലേന്ത്യ കമ്മിറ്റി അംഗം, ഖാദി തൊഴിലാളി ഫേഡറെഷൻ സംസ്ഥാന സെക്രട്ടറി, മത്സ്യ തൊഴിലാളി ഫെഡറെഷൻ സംസ്ഥാന കമ്മിറ്റി അംഗം തുടങ്ങിയ നിലകളിൽ പ്രവർത്തിക്കുന്നു. 

വെല്ലൂർ നെയ്ത്തുതൊഴിലാളി സംഘം പ്രസിഡന്റ്‌, പയ്യന്നൂർ ഗ്രാമീണ സഹകരണ ബാങ്ക് എക്സിക്യൂട്ടീവ് കമ്മിറ്റി മെമ്പർ, റബ്കോ മെമ്പർ, ബീഡി തൊഴിലാളി സഹകരണ സംഘം എക്സിക്യൂട്ടീവ് മെമ്പർ, ഖാദി ഗ്രാമ വ്യവസായ ബോർഡ്‌ എക്സിക്യൂട്ടീവ് കമ്മിറ്റി മെമ്പർ, ഖാദി തൊഴിലാളി ക്ഷേമ ബോർഡ്‌ എക്സിക്യൂട്ടീവ് കമ്മിറ്റി മെമ്പർ, കേരള സ്റ്റേറ്റ് ഹൗസിങ്ങ് ബോർഡ്‌ എക്സിക്യൂട്ടീവ് കമ്മിറ്റി മെമ്പർ എന്നീ നിലകളിൽ പ്രവർത്തിച്ചു. നിരവധി സമരങ്ങൾക്ക് നേതൃത്ത്വം കൊടുക്കുകയും ജയിൽ വാസം അനുഭവിക്കുകയും ചെയ്തിട്ടുണ്ട്.


</doc>
<doc id="265824" url="https://ml.wikipedia.org/wiki?curid=265824" title="പവർ ലൈൻ കമ്മ്യൂണിക്കേഷൻ">
പവർ ലൈൻ കമ്മ്യൂണിക്കേഷൻ

ഉപഭോക്താക്കൾക്ക് പ്രത്യാവർത്തിധാരാ വൈദ്യുതി ലഭ്യമാക്കുന്ന കമ്പികളിലൂടെ തന്നെ ഡാറ്റാ കൈമാറ്റവും സാധ്യമാക്കുന്ന സാങ്കേതിക വിദ്യയാണ് പവർ ലൈൻ കമ്മ്യൂണിക്കേഷൻ. പവർ ലൈൻ ഡിജിറ്റൽ സബ്സ്ക്രൈബെർ ലൈൻ എന്നും ഇത് അറിയപ്പെടുന്നു. ഒരു കെട്ടിടത്തിനകത്തൊതുങ്ങുന്ന വാർത്താവിനിമയാവശ്യങ്ങൾക്കായി ഈ സാങ്കേതിക വിദ്യ ധാരാളമായി ഉപയോഗിച്ച് വരുന്നു. സാധാരണ വൈദ്യുതി ട്രാൻസ്ഫോർമറുകൾ വാർത്താ വിനിമയം മുന്നിൽക്കണ്ട് സൃഷ്ടിക്കാത്തവയായതിനാൽ ഇവയുടെ പരിധിയെ പരിമിതപ്പെടുത്തുന്നു.


</doc>
<doc id="265829" url="https://ml.wikipedia.org/wiki?curid=265829" title="ഗൂഗിൾ വെബ്ബ് ടൂൾകിറ്റ്">
ഗൂഗിൾ വെബ്ബ് ടൂൾകിറ്റ്

ജാവ അധിഷ്ഠിതമായ അപ്ലിക്കേഷനുകളുടെ സങ്കീർണ്ണമായ ഫ്രണ്ട് എന്റ് നിർമ്മിക്കുന്നതിനായി ജാവാസ്ക്രിപ്റ്റ് അധിഷ്ഠിതമായി നിർമ്മിച്ച ഒരു കൂട്ടം ഓപ്പൺ സോഴ്സ് ടൂളുകളാണു ഗൂഗിൾ വെബ്ബ് ടൂൾകിറ്റ്. അപ്പാച്ചെ ലൈസൻസ് 2.0 ലൈസൻസിലാണു ഇത് പുറത്തിറക്കിയിരിക്കുന്നത്.


</doc>
<doc id="265830" url="https://ml.wikipedia.org/wiki?curid=265830" title="ഡോജോ ടൂൾകിറ്റ്">
ഡോജോ ടൂൾകിറ്റ്

എല്ലാ പ്ലാറ്റ്ഫോമുകളിലും പ്രവർത്തിക്കുന്ന ജാവാസ്ക്രിപ്റ്റ്/അജാക്സ് അധിഷ്ഠിതമായ വെബസൈറ്റുകൾ വളരെ എളുപ്പത്തിലും, വേഗത്തിലും നിർമ്മിക്കുന്നതിനായി നിർമ്മിച്ചിട്ടുള്ള ഒരു കൂട്ടം ഓപ്പൺ സോഴ്സ് മോഡുലാർ ജാവാസ്ക്രിപ്റ്റ് ലൈബ്രറിയാണു ഡോജോ ടൂൾകിറ്റ്. അലക്സ് റസ്സൽ, ഡൈലാൻ ഷേമാൻ, ഡേവിഡ് ഷോൺസർ എന്നിവർ 2004ലാണു ഈ ടൂൾകിറ്റ് നിർമ്മാണമാരംഭിച്ചത്. പരിഷ്കരിച്ച ബിഎസ്ഡി ലൈസൻസ്, അക്കാദമിക് ഫ്രീ ലൈസൻസ് (≥ 2.1) എന്നി രണ്ടു ലൈസൻസുകളിൽ ഈ ടൂൾകിറ്റ് ലഭിക്കും. ഈ ടൂൾകിറ്റ് പ്രചാരത്തിലാക്കുന്നതിനായി ആരംഭിച്ച ഫൗണ്ടേഷനാണു ഡോജോ ഫൗണ്ടേഷൻ.


</doc>
<doc id="265831" url="https://ml.wikipedia.org/wiki?curid=265831" title="ഇഎക്സ്റ്റി ജെഎസ്">
ഇഎക്സ്റ്റി ജെഎസ്

ഇന്ററാക്റ്റീവായ വെബ് അപ്ലിക്കേഷനുകൾ നിർമ്മിക്കുന്നതിനായുള്ള ഒരു ജാവാസ്ക്രിപ്റ്റ് അപ്ലിക്കേഷൻ ചട്ടക്കൂടാണ് ഇഎക്സ്ടി ജെഎസ്. അജാക്സ്, ഡിഎച്ച്ടിഎം‌എൽ, ഡോം സ്ക്രിപ്റ്റിങ്ങ് എന്നിവ ഉപയോഗിച്ചാണ് ഈ ചട്ടക്കൂട് തയ്യാറാക്കിയിട്ടുള്ളത്. വൈയുഐ എന്ന ലൈബ്രറിയുടെ എക്സ്ടൻഷനായി നിർമ്മിച്ച ജാക്ക് സ്ലോസം നിർമ്മിച്ച ഈ ടൂൾ, ഇപ്പോൾ ജെക്വറി, പ്രോട്ടോടൈപ്പ് എന്നിവയുമായും ചേർന്ന് പ്രവർത്തിക്കും. 1.1 വേർഷൻ മുതൽ മറ്റു ലൈബ്രറികളുടെ സഹായമില്ലാതെ തന്നെ സ്വതന്ത്രമായി പ്രവർത്തിക്കുന്ന ഈ പ്ലാറ്റ്ഫോമിൽ മറ്റു ലൈബ്രറികളുമായി ചേർന്ന് പ്രവർത്തിക്കുന്നതിനുള്ള സാഹചര്യങ്ങളും ഒരുക്കിയിട്ടുണ്ട്.


</doc>
<doc id="265834" url="https://ml.wikipedia.org/wiki?curid=265834" title="നേപ്പിയർ">
നേപ്പിയർ

ന്യൂസിലൻഡിലെ ഒരു തുറമുഖ നഗരമാണ് നേപ്പിയർ. ന്യൂസിലൻഡിന്റെ ഉത്തരദ്വീപിൽ ശാന്തസമുദ്രത്തിന്റെ തീരത്താണ് നേപ്പിയർ നഗരം സ്ഥിതി ചെയ്യുന്നത്.നേപ്പിയറിൽ നിന്ന് 18 കിലോമീറ്റർ മാറിയാണ് ഇരട്ടനഗരമായ ഹാസ്റ്റിങ്സ് സ്ഥിതി ചെയ്യുന്നത്.ദക്ഷിണാർദ്ധഗോളത്തിൽ ഏറ്റവുമധികം കമ്പിളി ഉല്പാദിപ്പിക്കുന്നത് നേപ്പിയറിലാണ്.2015 ജൂണിലെ കണക്കുകൾ അനുസരിച്ച് നേപ്പിയറിലെ ജനസംഖ്യ 61,500 ആണ്( )


</doc>
<doc id="265835" url="https://ml.wikipedia.org/wiki?curid=265835" title="മാർത്തഹള്ളി">
മാർത്തഹള്ളി

ബാംഗ്ലൂർ നഗരത്തിലെ ഒരു പ്രദേശമാണു മാർത്തഹള്ളി. "ഹള്ളി" എന്നാൽ കന്നടയിൽ ഗ്രാമം എന്നാർത്ഥം. മാരുത് എന്ന പേരിലുള്ള ഒരു എയർക്രാഫ്റ്റ് ഇവിടെ അപകടത്തിൽ പെട്ടിരുന്നു. അതിനാലാണു മാർത്തഹള്ളി എന്ന പേരു ഈ പ്രദേശത്തിനു വന്നത്. ബാംഗ്ലൂരിലെ ഔട്ടർ റിംഗ് റോഡ് മാർത്തഹള്ളിയിലൂടെയാണു കടന്നു പോകുന്നത്. പ്രധാനപ്പെട്ട വ്യാപാരസ്ഥാപനങ്ങളുടെ ഫാക്റ്ററി ഔട്ട്‌ലെറ്റുകൾ ഈ പ്രദേശത്ത് നിരവധി കാണാം.


</doc>
<doc id="265837" url="https://ml.wikipedia.org/wiki?curid=265837" title="വെല്ലിംഗ്ടൺ">
വെല്ലിംഗ്ടൺ

ന്യൂസിലൻഡിന്റെ തലസ്ഥാനനഗരമാണ് വെല്ലിംഗ്ടൺ. ഓക്‌ലൻഡ് കഴിഞ്ഞാൽ ന്യൂസിലൻഡിലെ രണ്ടാമത്തെ ഏറ്റവും വലിയ നഗരം വെല്ലിംഗ്ടണാണ്. ലോകത്തിലെ ഏറ്റവും തെക്കേ അറ്റത്ത് സ്ഥിതി ചെയ്യുന്ന തലസ്ഥാനനഗരം എന്ന വിശേഷണവും വെല്ലിംഗ്ടണിന് സ്വന്തമാണ്. രാജ്യത്തെ ഒരു പ്രധാന തുറമുഖ നഗരമാണിത്. ലോവർഹട്ട്, അപ്പർ ഹട്ട്, പൊര്യുര എന്നിവയാണ് നഗരത്തിന്റെ പ്രധാന പ്രാന്ത പ്രദേശങ്ങൾ. ഏകദേശം നാല് ലക്ഷത്തോളം ആളുകൾ വെല്ലിങ്ടണിൽ താമസിക്കുന്നു.



</doc>
<doc id="265838" url="https://ml.wikipedia.org/wiki?curid=265838" title="എം.ജി. റോഡ്, ബാംഗ്ലൂർ">
എം.ജി. റോഡ്, ബാംഗ്ലൂർ

ബാംഗ്ലൂർ നഗരത്തിലെ ഒരു പ്രധാനപ്പെട്ട പ്രദേശമാണ് എം. ജി. റോഡ്. കിഴക്ക് ട്രിനിറ്റി സർക്കിൾ മുതൽ അനിൽ കുംബ്ലെ സർക്കിൾ വരെയുള്ള പ്രദേശമാണു എം.ജി റോഡ് എന്നറിയപ്പെടുന്നത്. സ്വാതന്ത്ര്യം ലഭിക്കുന്നതിനു മുൻപ് സൗത്ത് പരേഡ് എന്നറിയപ്പെട്ടിരുന്ന ഈ പ്രദേശം 1948 ഫെബ്രുവരി 26 മുതലാണ് എം ജി റോഡ് എന്നറിയപ്പെട്ട് തുടങ്ങിയത്.


</doc>
<doc id="265841" url="https://ml.wikipedia.org/wiki?curid=265841" title="ഹാമിൽടൺ">
ഹാമിൽടൺ

ന്യൂസീലൻഡിന്റെ ഉത്തരദ്വീപിലെ ഒരു പ്രധാന നഗരമാണ് ഹാമിൽടൺ.ന്യൂസീലൻഡിലെ ഏറ്റവും വലിയ നദിയായ വയ്കാതോ നദിയുടെ കരയിലാണ് ഈ നഗരം സ്ഥിതി ചെയ്യുന്നത്.ഉത്തരദ്വീപിലെ മൂന്നാമത് വലിയ നഗരമായ ഹാമിൽടണിൽ ഒന്നരലക്ഷത്തിലേറെ ആളുകൾ താമസിക്കുന്നു. 



</doc>
<doc id="265844" url="https://ml.wikipedia.org/wiki?curid=265844" title="സാർവലൗകിക വ്യാകരണം">
സാർവലൗകിക വ്യാകരണം

സൈദ്ധാന്തിക ഭാഷാശാസ്ത്രത്തിൽ നോംചോംസ്കി ആവിഷ്കരിച്ച സിദ്ധാന്തമാണു സാർവലൗകിക വ്യാകരണം. ഭാഷ ആർജ്ജിക്കാനുള്ള ശേഷി മനുഷ്യനു ജന്മസിദ്ധമായി മസ്തിഷ്കത്തിൽ ആലേഖനം ചെയ്യപ്പെട്ടിട്ടുള്ളതാണെന്നു ഈ സിദ്ധാന്തം സമർത്ഥിക്കുന്നു. ഇതനുസരിച്ച് ഔപചാരികമായി പഠിപ്പിക്കാതെ തന്നെ ഒരു വ്യക്തിക്ക് ഭാഷാശേഷി ലഭ്യമാണ്. കൂടാതെ മനുഷ്യൻ സംസാരിക്കുന്ന എല്ലാ ഭാഷകളുടെയും അടിസ്ഥാന പ്രമാണങ്ങൾ ഒന്നു തന്നെയാണ്. ഇവ ജന്മസിദ്ധമായി മനുഷ്യനു ലഭിക്കുന്നതാണ്. ഇതു കൂടാതെ ചില പരാമീറ്റേഴ്സ് (parameters)പരിതഃസ്ഥിതിയിൽനിന്നും ആർജ്ജിച്ചെടുക്കുന്നതായും ഉണ്ട്. ഇവയ്ക്ക് ഋണ-ധന മൂല്യങ്ങൾ കൽപ്പിക്കപ്പെടാവുന്നതാണ്. ഇത്തരം പരാമീറ്റേഴ്സ് ആണ് ഭാഷകളുടെ വൈവിധ്യത്തിനു കാരണം.


</doc>
<doc id="265849" url="https://ml.wikipedia.org/wiki?curid=265849" title="മലയാളത്തിലെ പോർച്ചുഗീസ് പദങ്ങൾ">
മലയാളത്തിലെ പോർച്ചുഗീസ് പദങ്ങൾ

1498 ലെ വാസ്കോ ഡ ഗാമയുടെ ചരിത്ര യാത്ര ലോകഗതി തന്നെ മാറ്റി മറിച്ച ഒന്നായി ആണ് ഗണിക്കപ്പെടുന്നത്. ആ യാത്രയെ തുടർന്നുള്ള 500 വർഷ കാലം കോളോണീയൽ കാലഘട്ടം എന്ന് അറിയപ്പെടുന്നു ഭാഷയും , സംസ്ക്കാരവും ദൈവചിന്തയും ദേശബോധവും എല്ലാം തന്നെ അചിന്തനീയമായ മാറ്റങ്ങൾക്ക് വിധേയമായികൊണ്ടേയിരുന്ന അഞ്ച നൂറ്റാണ്ടുകളായിരുന്നു കോളോണീയൽ കാലഘട്ടം ,വൈദേശീകരായ പോർച്ചുഗീസ്/ഡച്ച്/ഡാനിഷ്/ഇംഗ്ലീഷ്/ ഭരണാധികാരികളും വണിക്കുകളും നാടുകൊള്ളയടീച്ചു എന്നാണ് ഭരിക്കപ്പെട്ടവരാൽ രചിക്കപ്പെട്ട പിൽക്കാല ചരിത്രം വാദിക്കുന്നത്. എന്നാൽ അധിനിവേശം ശാശ്വതമായ ഒരു മാറ്റം വരുത്തിയിട്ടുണ്ടാവുക ഭാഷകളിലായിരിക്കും. യൂറോപ്പ്യൻ ഭാഷകളുടെ ഈ സ്വാധീനത്തിനു വിധേയമായിട്ടില്ലാത്ത ഇന്ത്യൻ ഭാഷകൾ കുറവാണ്.

1498ൽ കോഴിക്കോട് കാലുകുത്തിയ ഗാമ 1524 മരണം വരിച്ചതും മലയാള മണ്ണീൽ തന്നെയായിരുന്നു. കോട്ടകളും ദേവാലയങ്ങളും വ്യാപാര കേന്ദ്രങ്ങളും പണിതു കൊണ്ട് മെല്ലെ സൈനികശക്തിയായി മാറുകയായരുന്നു പോർച്ചുഗീസ് കാർ. ഭരണം നേരിട്ടല്ലാതെ നാട്ടുരാജാക്കന്മാരിലൂടെ നടത്തിയ അധിനിവേശക്കാർ വാസ്തുവിദ്യയിലും ക്രൈസ്തവ ആരാധനാ രീതികളിലും സമൂലമായ മാറ്റങ്ങൾ വരുത്തി. ഇതെല്ലാം ഭാഷയിൽ പുതിയ വാക്കുകൾ ഉണ്ടാവാൻ കാരണവുമായി.



</doc>
<doc id="265851" url="https://ml.wikipedia.org/wiki?curid=265851" title="സോളാർ തട്ടിപ്പ്">
സോളാർ തട്ടിപ്പ്

കേരളത്തിൽ സൗരോർജ്ജ ഫാമുകളും കാറ്റാടിപ്പാടങ്ങളും സ്ഥാപിക്കാമെന്നു വാഗ്ദാനം ചെയ്ത് പലരിൽ നിന്നും പണംതട്ടിയെന്ന പരാതിയുമായി ബന്ധപ്പെട്ട ഒരു സംഭവമാണ് സോളാർ തട്ടിപ്പ് എന്നറിയപ്പെടുന്നത്. നൂറോളം പേർക്ക് എഴുപതിനായിരം മുതൽ അൻപതുലക്ഷം രൂപ വരെയാണ് നഷ്ടപ്പെട്ടത്. മുഖ്യമന്ത്രിയായ ഉമ്മൻ ചാണ്ടിയുടെ ഓഫീസ് ഇതിനായി ദുരുപയോഗം ചെയ്തു എന്ന് വാർത്തകളുണ്ടായിരുന്നു.
വൈദ്യുതി പ്രതിസന്തിയുടെ അടിസ്ഥാനത്തിൽ ഇന്ത്യയിൽ വളരെ വേഗം വളർന്നുകൊണ്ടിരിക്കുന്ന ഒരു കമ്പോളം ആണ് സോളാർ ഊർജ ഉപകരണങ്ങളുടേത്. ഇത്തരം സംരംഭങ്ങളെ പ്രോത്സാഹിപ്പിക്കാൻ കേന്ദ്ര - സംസ്ഥാന സർക്കാരുകൾ ഏകദേശം 50 ശതമാനം വരെ ആണ് സഹായ ധനം നൽകി വരുന്നത്. നിലവിൽ, ഇത്തരം ഉപകരണങ്ങൾ സർക്കാർ അനുമതിയോടെ സ്ഥാപിക്കുന്നതിന് ഏകദേശം 300 കമ്പനികൾക്ക് മാത്രം ആണ് കേന്ദ്ര സർക്കാർ അനുമതി നൽകിയിട്ടുള്ളത്. കേരളത്തിലെ പ്രധാനപ്പെട്ട ഊർജ ഏജൻസിയായ അനെർട്ട് ഇത്തരത്തിൽ പ്രവർത്തിക്കുന്ന 25 ൽ അധികം കമ്പനികൾക്ക് അംഗീകാരം കൊടുത്തിട്ടുണ്ട്. ഗുണഭോക്താക്കളെ കണ്ടെത്തി അവരും ആയി നിയപരം ആയ കരാറിൽ ഏർപ്പെടുന്ന അംഗീകൃത സോളാർ ഉൽപ്പന്ന വിതരണ കമ്പനികൾ വഴി ആണ് സർക്കാർ സബ്സിഡി നൽകി വരുന്നത്. എന്നാൽ ഇത്തരത്തിൽ ഉള്ള യാതൊരു കേന്ദ്ര സർക്കാർ അംഗീകാരവും വിവാദ ടീം സോളാർ കമ്പനിക്ക് ഇല്ല. കേരളത്തിലെ ഊർജ ഏജൻസിയായ അനെർട്ടും ഇത് വരെ "ടീം സോളാർ" കമ്പനിക്ക് അംഗീകാരം നൽകിയിട്ടില്ല. അംഗീകാരം ഇല്ലാത്ത ഈ സ്ഥാപനം കേരള മുഖ്യമന്ത്രി ഉമ്മൻ‌ചാണ്ടിയുടെ ഓഫീസ് സംവിധാനങ്ങൾ ഉപയോഗിച്ച് കമ്പനി ഇടപാട് കാരെ വഞ്ചിക്കാൻ ശ്രമിച്ചു എന്നും വർത്തമാന പത്രങ്ങളും മറ്റു വാർത്താ ചാനലുകളും റിപ്പോർട്ട്‌ ചെയ്തിരുന്നു.
ടീം സോളാർ എന്ന വിവാദ കമ്പനിയുടെ പ്രധാന വ്യാവസായിക ഇടപാടുകൾ എല്ലാം നടന്നത് മുഖ്യമന്ത്രിയുടെ ഓഫീസ് കേന്ദ്രീകരിച്ചായിരുന്നു എന്ന കണ്ടത്തലിനെ തുടർന്ന്, മുഖ്യമന്ത്രിയുടെ പ്രധാന പേർസണൽ സ്റ്റാഫുകളെ ആദ്യം സസ്പന്ഡ് ചെയ്യുകയും പിന്നീട് അറസ്റ്റ് ചെയ്യുകയും ചെയ്തിരുന്നു. ഇതിനെ തുടർന്ന് യു ഡി എഫ് മന്ത്രിസഭയിലെ തന്നെ പ്രധാന പാർട്ടി ആയ കേരള കോൺഗ്രസ്‌ മുഖവാരിക ആയ ‘പ്രതിച്ഛായ’യും വിവാദ വെളിപ്പെടുത്തലുകൾ നടത്തിയിരുന്നു. മുഖ്യമന്ത്രി ഉമ്മൻ ചാണ്ടിയുടെ വിശ്വസ്തർ ആയവരെല്ലാം ടീം സോളാർ വിവാദ കമ്പനിയുടെ പ്രവര്ത്തകരും ആയി അടുത്ത ബന്ധം ഉള്ളതായി പിന്നീടുള്ള അന്വേഷണങ്ങളിൽ തെളിയുകയും ചെയ്തു. ഉമ്മൻചാണ്ടിയുടെ ഓഫീസിലെ ടെന്നി ജോപ്പൻ, ജിക്കു ജേക്കബ്, സലിംരാജ്, ആർ കെ എന്നിവര് ഈ വിവാദ കമ്പനിയുടെ പ്രവര്ത്തകരും ആയി ഒരു വർഷത്തിൽ അധികം ആയി നിരന്തരം ബന്ധം പുലർത്തിയിരുന്നു. 

ഇവർ സരിത എസ് നായരും ശാലുമേനോനും അടക്കമുള്ള ഈ കേസിലെ പ്രതികളുമായി നിരന്തരം ഫോൺ വഴി ബന്ധപ്പെട്ടതിന് ടെലിഫോൺ രേഖകൾ പുറത്തുവന്നു. ആ സമയങ്ങളിൽ സ്വന്തമായി മൊബൈൽ ഫോൺ ഉപയോഗിക്കാത്ത മുഖ്യമന്ത്രി ഉമ്മൻ ചാണ്ടി പ്രസ്തുത പേർസണൽ സ്റ്റാഫുകളുടെ ഫോൺ ആണ് സ്ഥിരമായി ഉപയോഗിച്ചിരുന്നത്. മന്ത്രിമാരും എംഎൽഎമാരും മറ്റുജനപ്രതിനിധികളും സഹപ്രവർത്തകരും ഉൾപ്പെടെയുള്ളയുള്ളവരെല്ലാം ഇവരുടെ ഫോൺ വഴിയാണ് മുഖ്യമന്ത്രിയെ ബന്ധപ്പെട്ടിരുന്നത്. ആയതിനാൽ പ്രതികൾ ഈ ഫോൺ വിളികൾ വഴി മുഖ്യമന്ത്രി ഉമ്മൻചാണ്ടിയോടും സംസാരിച്ചിരുന്നു എന്ന ആരോപണം ഉയർന്നുവന്നു. ഉമ്മൻചാണ്ടി ഇത് നിഷേധിച്ചെങ്കിലും ജോപ്പനും ജിക്കുവും സലിം രാജും ഉൾപ്പെടെയുള്ളവർ മുഖ്യമന്ത്രിയുടെ കൂടെ ഉള്ള സമയത്താണ് ഫോൺ വിളികൾ മിക്കതും എന്നത് ആരോപണത്തിൻറെ ഗൌരവം വർദ്ധിപ്പിക്കുന്നുണ്ട്. 

ഈ കേസിൽ തട്ടിപ്പിനിരയായി ലക്ഷങ്ങൾ നഷ്ട്ടപ്പെട്ട പ്രമുഖ വ്യവസായി ശ്രീധരൻനായർ താൻ സരിതയോടൊപ്പം മുഖ്യമന്ത്രിയെ അദ്ദേഹത്തിൻറെ ഓഫീസിൽ വച്ച് നേരിട്ട് കാണുകയും അദ്ദേഹം നൽകിയ ഉറപ്പിൻപ്രകാരമാണ് സോളാർ പദ്ധതിയിൽ വീണ്ടും പണം നിക്ഷേപിച്ചത് എന്നും കോടതിയിലും മാധ്യമങ്ങളോടും വെളിപ്പെടുത്തുകയുണ്ടായി. ശ്രീധരൻനായരെ കണ്ടിട്ടില്ല എന്ന് അവകാശപ്പെട്ട മുഖ്യമന്ത്രി ഉമ്മൻചാണ്ടി പിന്നീട് ശ്രീധരൻനായർ ഓഫീസിൽ വന്നിരുന്നെന്നും ക്വാറി ഉടമകളുടെ പ്രശ്നം ചർച്ച ചെയ്യുക മാത്രമാണ് ഉണ്ടായതെന്നും മാറ്റിപ്പറഞ്ഞു. ഇത്തരം വെളിപ്പെടുത്തലുകളോടെ മുഖ്യമന്ത്രി ഉമ്മൻചാണ്ടിയുടെ വിശ്വാസ്യതപൂർണമായും നഷ്ട്ടപ്പെടുന്ന സ്ഥിതി രൂപപ്പെട്ടു. സരിതയോടോപ്പമാണ് മുഖ്യമന്ത്രിയെ നേരിട്ട് കണ്ടത് എന്ന ശ്രീധരൻനായരുടെ വാദത്തിൻറെ സത്യാവസ്ഥ പരിശോധിക്കാൻ മുഖ്യമന്ത്രിയുടെ ഓഫീസിലെ സിസിടിവി ദൃശ്യങ്ങൾ പരിശോധിക്കണമെന്ന ആവശ്യമുയർന്നപ്പോൾ സിസിടിവി ദ്രിശ്യങ്ങൾ സൂക്ഷിച്ചുവയ്ക്കാറില്ല എന്നാണ് മുഖ്യമന്ത്രി ഉൾപ്പെടെയുള്ളവർ പറഞ്ഞത്. 
ഇതടക്കമുള്ള ആരോപണങ്ങൾ വേണ്ട ഗൌരവകരമായി അന്വേഷിക്കാൻ പോലീസ് തയ്യാറായില്ല. കൂടുതൽ തെളിവുകൾ പുറത്തുവന്നതോടെ മുഖ്യമന്ത്രിയും അദ്ദേഹത്തിൻറെ ഓഫീസും അന്വേഷണപരിധിയിൽ വരുമെന്ന് ഉറപ്പായി. എന്നാൽ പോലീസ് അന്വേഷണത്തിൽ മുഖ്യമന്ത്രിയുടെ ഓഫീസും സർക്കാരും ഇടപെടുന്നു എന്ന ആരോപണം ശക്തിയായതോടെ അന്വേഷണത്തിൻറെ വിശ്വാസ്യത ഉറപ്പുവരുത്താനും അന്വേഷണം അട്ടിമറിക്കപ്പെടാനുള്ള സാധ്യത ഒഴിവാക്കാനും മുഖ്യമന്ത്രി ആ സ്ഥാനത്തുനിന്നും മാറിനിന്ന് അന്വേഷണത്തെ നേരിടണമെന്നും വിവിധ തലങ്ങളിൽ നിന്നും ആവശ്യമുയർന്നു. 

മുഖ്യമന്ത്രി രാജിവെക്കില്ല എന്ന നിലപാടിൽ ഉറച്ചുനിന്നതോടെ സോളാർ കേസ് അന്വേഷണം പ്രഹസനമായി. ഏതാനും പേർസണൽ സ്റ്റാഫ് അംഗങ്ങളെ ബലിയാടാക്കി രക്ഷപ്പെടാനുള്ള ശ്രമം വെളിപ്പെട്ടതോടെ മുഖ്യമന്ത്രി രാജിവച്ചു അന്വേഷണത്തെ നേരിടണമെന്ന ആവശ്യം ഉന്നയിച്ചുകൊണ്ട് പ്രതിഷേധങ്ങൾ ശക്തിപ്രാപിച്ചുകൊണ്ടിരുന്നു. 2016 ജനുവരി 25 നു സോളാർ കമ്മീഷനിൽ ഹാജരായ മുഖ്യമന്ത്രി ഉമ്മൻ ചാണ്ടിയെ തുടർച്ചയായ 14 മണിക്കൂർ ചോദ്യം ചെയ്തു.

ഈ തട്ടിപ്പുമായി ബന്ധപ്പെട്ട് അറസ്റ്റിലായവർ:

സോളാർ തട്ടിപ്പുമായി ബന്ധപ്പെട്ട് വാർത്തകളിൽ ഇടം പിടിച്ച വനിതയാണ് സരിത എസ്. നായർ. സോളാർ തട്ടിപ്പുമായി ബന്ധപ്പെട്ട് തിരുവനന്തപുരത്തു നിന്നും അറസ്റ്റിലായി . ചങ്ങനാശേരി എൻ.എസ്സ്.എസ്സ്. കോളേജ് ജീവനക്കാരനായിരുന്ന സോമന്റേയും തിരുവനന്തപുരം സ്വദേശിയായ ഇന്ദിരയുടേയും മൂത്തമകളാണ് സരിത

മുഖ്യമന്ത്രി ഉമ്മൻ ചാണ്ടിയുടെ അസിസ്റ്റന്റ് പേഴ്സണൽ സ്റ്റാഫംഗമായിരുന്ന ജിക്കുമോൻ ജേക്കബ് പുതുപ്പള്ളി സ്വദേശിയാണ്. ഇദ്ദേഹം വർഷങ്ങളായി ഉമ്മൻ ചാണ്ടിയോടൊപ്പം പ്രവർത്തിച്ചു വരികയായിരുന്നു. ഉമ്മൻ ചാണ്ടി മുഖ്യമന്ത്രി ആയതിനുശേഷം ഇദ്ദേഹം മുഖ്യമന്ത്രിയുടെ പേഴ്‌സണൽ അസിസ്റ്റന്റ് ആയ പി ശിവദാസന്റെ അഡീഷണൽ പി.എ ആയി പ്രവർത്തിക്കുകയായിരുന്നു. 

സോളാർ തട്ടിപ്പുകേസിലെ പ്രതിയായ സരിതയുമായി ബന്ധമുണ്ടെന്ന് ആരോപണം ഉണ്ടായപ്പോൾ ഇദ്ദേഹം രാജിവയ്ക്കുകയുണ്ടായി.. കേരളത്തിൽ മുഖ്യമന്ത്രിയുടെ യാത്രകളിൽ അനുഗമിച്ചിരുന്ന വ്യക്തിയായിരുന്നു ഇദ്ദേഹം. മുഖ്യമന്ത്രിയുടെ ഏറ്റവും അടുത്ത പേഴ്സണൽ സ്റ്റാഫിൽ ഒരാളായിരുന്നു ജിക്കുമോൻ. സരിതയെ ഫോൺ വിളിച്ചവരുടെ ലിസ്റ്റിൽ ജിക്കുമോന്റേയും മൊബൈൽ നമ്പർ കണ്ടതിനേത്തുടർന്ന് എ.ഡി.ജി.പി. ചോദ്യം ചെയ്യുകയുണ്ടായി. കുറഞ്ഞ കാലയളവിൽ സോളാർ തട്ടിപ്പിലെ പ്രതിയായ സരിതയുമായി നൂറോളം തവണ ടെലിഫോൺ വഴി ബന്ധപ്പെട്ടിരുന്നതായി അന്വേഷണ ഉദ്യോഗസ്ഥർ ചോദ്യം ചെയ്യലിൽ കണ്ടെത്തിയിരുന്നു.. ടെനി ജോപ്പൻ മാത്രമല്ല സോളാർ അഴിമതിയിൽ ജിക്കുമോൻ ഉൾപ്പെടെയുള്ള ആളുകൾ പുറത്തു നിൽക്കുകയാണെന്നും; ടെനി ജോപ്പനെ അറസ്റ്റു ചെയ്തതിനു പിന്നിൽ ഗൂഡാലോചന നടന്നിട്ടുണ്ടെന്നും ടെനി ജോപ്പന്റെ പിതാവ് എം. ജി. ജോപ്പൻ ആരോപണം ഉന്നയിച്ചിരുന്നു.

മുഖ്യമന്ത്രി ഉമ്മൻ ചാണ്ടിയുടെ പേഴ്സനൽ സ്റ്റാഫിലെ ഒരംഗമായിരുന്നു ടെനി ജോപ്പൻ. സോളാർ തട്ടിപ്പിലെ പ്രതികളിൽ ഒരാളായ സരിതയുമായി ബന്ധമുണ്ട് എന്ന കാരണത്താൽ പി.എ. സ്ഥാനത്തു നിന്നും നീക്കം ചെയ്തു. പത്തനം തിട്ട സ്വദേശി ശ്രീധരൻ നായരെ മുഖ്യമന്ത്രിയുടെ ഓഫീസിൽ വിളിച്ചുവരുത്തി സരിതയ്ക്ക് പണം കൈമാറാൻ പ്രേരിപ്പിച്ചു എന്ന കാരണത്താൽ; ശ്രീധരൻ നായരുടെ പരാതിയിൽ പോലീസ് അറസ്റ്റു ചെയ്തു. സോളാർ തട്ടിപ്പിൽ ടെനി ജോപ്പന് സാമ്പത്തികലാഭം ഉണ്ടായി എന്നതിനാൽ ഹൈക്കോടതി ജാമ്യം നിഷേധിക്കുകയുണ്ടായി. ടെനി ജോപ്പനു രണ്ട് ലക്ഷം രൂപാ തട്ടിപ്പു നടത്തിയതിനു പലതവണ പണം നൽകിയതായി പ്രതികൾ പറഞ്ഞിരുന്നു.. എന്നാൽ ആരിൽ നിന്നും പണം കൈപ്പറ്റിയിട്ടില്ല എന്ന് ടെനി ജോപ്പന്റെ വക്കീൽ കോടതിയെ അറിയിച്ചു. യഥാർത്ഥ പ്രതികൾ പുറത്താണെന്നും തന്റെ മകനെ മാത്രം അറസ്റ്റു ചെയ്തു ക്രൂശിക്കുകയാണെന്ന് ടെനി ജോപ്പന്റെ പിതാവ് എം. ജി. ജോപ്പൻ ആരോപണം ഉന്നയിച്ചിരുന്നു.

ഈ തട്ടിപ്പുമായി ബന്ധമുണ്ടെന്ന് ആരോപിക്കപ്പെടുന്നയാളാണ് മുഖ്യമന്ത്രിയുടെ ഗൺമാനായിരുന്ന സലിംരാജ്.

സരിത എസ് നായർ നായികയായ "ഗൾഫുകാരന്റെ ഭാര്യ" എന്ന ഷോർട് ഫിലിം യുട്യൂബിൽ റിലീസ് ചെയ്തിട്ടുണ്ട് 




</doc>
<doc id="265853" url="https://ml.wikipedia.org/wiki?curid=265853" title="ആർ.കെ. ഷണ്മുഖം ചെട്ടി">
ആർ.കെ. ഷണ്മുഖം ചെട്ടി

സ്വതന്ത്ര ഭാരതത്തിന്റെ ആദ്യ ധനകാര്യമന്ത്രിയും നിയമജ്ഞനും സാമ്പത്തിക വിദഗ്ദ്ധനും ആയിരുന്നു ആർ.കെ. ഷണ്മുഖം ചെട്ടി(17 ഒക്ടോബർ 1892 - 5 മെയ് 1953). 
1947 മുതൽ 1949 വരെ ഇന്ത്യയുടെ ധനകാര്യമന്ത്രി എന്ന പദവിയിൽ ഇരുന്ന സർ ആർ കെ ഷണ്മുഖം ചെട്ടി തമിഴ്നാട്ടിലെ കോയമ്പത്തൂരിൽ ജനിച്ചു. മദ്രാസ് ക്രിസ്ത്യൻ കോളേജിലും മദ്രാസ് ലോ കോളേജിലുമായി വിദ്യാഭ്യാസം നേടി. ഇൻഡ്യൻ നാഷണലിസ്റ്റ് സ്വരാജ് പാർട്ടിയിലും ബ്രിട്ടിഷ് അനുകൂലമായിരുന്ന ജസ്റ്റിസ് പാർട്ടിയിലും പ്രവർത്തിച്ച് രാഷ്ട്രീയത്തിലെത്തി.

1935 മുതൽ 1941 വരെ കൊച്ചി നാട്ടുരാജ്യത്തിലെ ദിവാൻ ആയിരുന്നു. കൊച്ചി തുറമുഖത്തിന്റെ ഉന്നതിക്കു വേണ്ടി അക്കാലത്ത് പരിശ്രമിച്ചു. കൊച്ചിയെ അറബിക്കടലിന്റെ റാണി എന്ന് വിശേഷിപ്പിച്ചത് സർ ആർ കെ ഷണ്മുഖം ചെട്ടി ആയിരുന്നു.



</doc>
<doc id="265854" url="https://ml.wikipedia.org/wiki?curid=265854" title="ശുചീന്ദ്രം കൈമുക്ക്">
ശുചീന്ദ്രം കൈമുക്ക്

പരസ്ത്രീബന്ധം ആരോപിക്കപ്പെട്ട നമ്പൂതിരി സമുദായത്തിലെ അംഗങ്ങൾ കുറ്റം ചെയ്തിട്ടുണ്ടോ എന്ന് പരിശോധിക്കാനായി കേരളത്തിൽ നടത്തിയിരുന്ന ഒരു സത്യപരീക്ഷ ആയിരുന്നു ശുചീന്ദ്രം കൈമുക്ക് ശുചീന്ദ്രം പ്രത്യയം എന്നായിരുന്നു ഈ പരീക്ഷയുടെ ഔദ്യോഗികനാമമെങ്കിലും കൈമുക്ക് എന്ന അനൗദ്യോഗിക പേർ ആയിരുന്നു കൂടുതൽ പ്രചാരത്തിലുണ്ടായിരുന്നത്.

കുറ്റം ആരോപിക്കപ്പെട്ട ആൾ ശുചീന്ദ്രം ക്ഷേത്രത്തിനു മുന്നിലുള്ള ഉദയമാർത്താണ്ഡമണ്ഡപത്തിൽ പൊതുജനത്തിനും ക്ഷേത്രാധികാരികൾക്കും മുന്നിൽ വച്ച് ഒരു പാത്രത്തിലെ തിളച്ച നെയ്യിൽ കൈ മുക്കി പാത്രത്തിനുള്ളിലെ മുദ്രയുള്ള സ്വർണ്ണനാണയം പുറത്തെടുത്ത് നൽകണം. ഈ ചടങ്ങ് നടന്ന് മൂന്നുനാളിനു ശേഷം കയ്യിൽ പൊള്ളലേറ്റ അടയാളങ്ങൾ ഒന്നും ഇല്ലെങ്കിൽ കുറ്റം ചെയ്തിട്ടില്ല എന്നും മറിച്ചായാൽ കുറ്റക്കാരനാണെന്നും തീർപ്പാക്കുന്നു.

തിളച്ച വെള്ളത്തിലോ നെയ്യിലോ കൈമുക്കി പരീക്ഷനടത്തുന്ന രീതി വിവിധപേരുകളിലായി ഇന്ത്യയൊട്ടുക്കും നിലവിൽ നിന്നിരുന്നു.

ധർമ്മശാസ്ത്രപ്രകാരമാൺ തിളച്ച നെയ്യിൽ കൈ മുക്കി സത്യപ്രത്യയം നടത്തിയിരുന്നത്. പുരാണഗ്രന്ഥനങ്ങളിൽ ഈ പരീക്ഷയെപ്പറ്റി നിരവധി പരാമർശങ്ങളുണ്ട്.
1810-19 വരെ തിരുവിതാംകൂറിലെ റസിഡണ്ടായിരുന്ന കേണൽ മൺറോ നീതിന്യായവകുപ്പിനെ പുനഃസംഘടിപ്പിക്കുകയുണ്ടായി. അഗ്നിപരീക്ഷ മുതലായ പഴയതരം പ്രാകൃതപരീക്ഷകളെ നിർത്തൽ ചെയ്യണമെന്ന് അദ്ദേഹം അഭിപ്രായപ്പെട്ടു. എന്നാൽ അന്നത്തെ റാണിയും പണ്ഡിതൻമാരും അദ്ദേഹത്തിന്റെ നീക്കത്തെ ശക്തിയായി എതിർത്തു. ഒടുവിൽ അത്യാവശ്യത്തിനുമാത്രം ദിവാന്റെ മുൻ അനുമതിയോടുകൂടി അഗ്നിപരീക്ഷ നടത്താം എന്ന ഒരു വ്യവസ്ഥ ഉണ്ടായി. 

ഒടുവിൽ തിരുവിതാംകൂർ രാജാവായിരുന്ന സ്വാതിതിരുനാൾ ഈ ദുരാചാരം നിറുത്തലാക്കി. 1844-45-ൽ ശുചീന്ദ്രത്തുവച്ചുനടന്ന അഗ്നിപരീക്ഷയാണ് കേരളത്തിൽ ഏറ്റവും ഒടുവിലത്തേതെന്ന് കേരളചരിത്രത്തിൽ രേഖപ്പെടുത്തിയിട്ടുണ്ട്.


</doc>
<doc id="265857" url="https://ml.wikipedia.org/wiki?curid=265857" title="ആർ. ബാലകൃഷ്ണപിള്ള (തിരുക്കൊച്ചി നിയമസഭാംഗം)">
ആർ. ബാലകൃഷ്ണപിള്ള (തിരുക്കൊച്ചി നിയമസഭാംഗം)

ഒന്നാം കേരളാ നിയമസഭയിൽ ആര്യനാട് നിയോജകമണ്ഡലത്തെ അവിഭക്ത കമ്മ്യൂണിസ്റ്റുകാരനായി പ്രതിനിധീകരിച്ച ഒരു രാഷ്ട്രീയ നേതാവാണ് ആർ. ബാലകൃഷ്ണപിള്ള(12 സെപ്റ്റംബർ 1922 - 13 നവംബർ 2013). എം. രാമൻ പിള്ളയുടെയും കാർത്തിയായനിയമ്മയുടേയും മകനായി 1922 സെപ്റ്റംബർ 12നു ജനിച്ചു. രത്നമ്മയാണ് ഭാര്യ ഒരു മകളുണ്ട്. സി.പി.ഐ.യുടെ തിരുവനന്തപുരം ജില്ലാക്കമറ്റിയംഗമായിരുന്നു ബാലകൃഷ്ണപിള്ള.നിരവധി തൊഴിൽ സമരങ്ങളിൽ നേതൃത്വം നൽകിയിരുന്ന അദ്ദോഹം പിന്നീട് കോൺഗ്രസ്സിൽ ചേർന്നു. ബ്ലോക്ക് കോൺഗ്രസ് പ്രസിഡന്റ്, ഡി.സി.സി. അംഗം എന്നീ നിലകളിൽ പ്രവർത്തിച്ചു.).


</doc>
<doc id="265880" url="https://ml.wikipedia.org/wiki?curid=265880" title="അഖിലേന്ത്യാ വിപ്ലവ വിദ്യാർത്ഥി സംഘടന">
അഖിലേന്ത്യാ വിപ്ലവ വിദ്യാർത്ഥി സംഘടന

കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്-ലെനിനിസ്റ്റ്) റെഡ് സ്റ്റാറിന്റെ വിദ്യാർത്ഥി പ്രസ്ഥാനമായ അഖിലേന്ത്യ വിപ്ലവ വിദ്യാർത്ഥി സംഘടന (എ.ഐ.ആർ.എസ്.ഓ) 2010 മെയ്യി മാസത്തിലാണ് രൂപീകൃതമാകുന്നത്. ഡെൽഹി കേന്ദ്ര ആസ്ഥാനമായി പ്രവർത്തിക്കുന്ന സംഘടനക്ക് കേരളം, ഡെൽഹി, ഹരിയാന, കർണാടകം, ആന്ദ്രപ്രദേശ്‌, ഉത്തർപ്രദേശ്‌, മധ്യപ്രദേശ്‌, മഹാരാഷ്ട്ര, തമിഴ്നാട്, ചതിസ്ഗട്ട്, പശ്ചിമ ബംഗാൾ, ഒഡിഷ, ബീഹാർ, ഗോവ, ത്രിപുര, ജഹാർഘന്ദ് എന്നീ സംസ്ഥാനങ്ങളിൽ സംസ്ഥാന കമ്മിറ്റികളും മറ്റു സംസ്ഥാനങ്ങളിൽ കോ- ഓർടിനേഷനുകളും നിലവിലുണ്ട്. 

നിലവിൽ വിവെക് പ്രസിഡന്റയും സഞയ് സെൻ ജനറൽ സെക്രടറിയുമായ ദേശീയ സമിതി പ്രവർതികുന്നു.


</doc>
<doc id="265884" url="https://ml.wikipedia.org/wiki?curid=265884" title="കർണ്ണപർവ്വം">
കർണ്ണപർവ്വം

വ്യാസൻ രചിച്ച മഹാഭാരതത്തിലെ പതിനെട്ടു പർവ്വങ്ങളിൽ എട്ടാമത്തെ പർവ്വമാണ് കർണ്ണപർവ്വം. ദ്രോണരുടെ പതനത്തെത്തുടർന്ന് ദുര്യോധനൻ കർണ്ണനെ സർവ്വസേനാധിപതിയായി വാഴിക്കുന്നു. കർണ്ണപർവ്വത്തിലാണ് കർണ്ണൻ, ദുശ്ശാസനൻ എന്നിവരുടെ മരണത്തെക്കുറിച്ച് പ്രതിപാദിക്കുന്നത് 



</doc>
<doc id="265886" url="https://ml.wikipedia.org/wiki?curid=265886" title="തിയോബ്രോമിൻ">
തിയോബ്രോമിൻ

ഒരു ആൽക്കലോയ്ഡാണു് തിയോബ്രോമിൻ. കൊക്കോ, ചോക്കളേറ്റ് വ്യവസായങ്ങളുടെ ഒരു ഉപോത്പന്നമായ തിയോബ്രോമിൻ കൊക്കോച്ചെടി(Theobroma cacoa)യുടെ പഴുത്തുണങ്ങിയ വിത്തിൽ നിന്നാണ് ഉൽപാദിപ്പിക്കുന്നതു്.

കാപ്പിയിലടങ്ങിയിട്ടുള്ള കഫീൻ, തേയിലയിലടങ്ങിയിട്ടുള്ള തിയോഫൈലീൻ, തിയോബ്രോമിൻ എന്നീ ആൽക്കലോയിഡുകൾക്കു സമാനമായ ഘടനയും പ്രവർത്തനവുമാനുള്ളതു്. കഫീൻ, തിയോബ്രോമിൻ, തിയോഫൈലീൻ എന്നീ മൂന്ന് ആൽക്കലോയിഡുകളെയും ഒന്നിച്ച് സാന്തീനുകളെന്നാണു പറയുന്നതു്.
മറ്റ് സാന്തീനുകളെപ്പോലെ തിയോബ്രോമിനും കേന്ദ്ര നാഡീ വ്യൂഹത്തിനെ ഉത്തേജിപ്പിക്കുവാനുള്ള കഴിവുണ്ട്. കോക്കോ പാനീയങ്ങളുടെ ഉത്തേജക ഗുണത്തിന് പ്രധാന കാരണം തിയോബ്രോമിനാണ്. ശരീരത്തിലുണ്ടാകുന്ന പല തരത്തിലുള്ള നീർവീക്കങ്ങളുടെ ചികിത്സയ്ക്ക് ഒരു മൂത്ര സംവർധകമായി തിയോബ്രോമിൻ ഉപയോഗിക്കാറുണ്ട്. ഹൃദയപേശികൾക്ക് അയവു വരുത്തുവാനും അൻജൈന(Angina)യുണ്ടാകുമ്പോൾ ഹൃദയത്തിലെ രക്തക്കുഴലുകളിൽ രക്തയോട്ടം കൂട്ടുവാനും തിയോബ്രോമിൻ ഉപയോഗിക്കുന്നു. ജലത്തിലും മറ്റു സാധാരണ ലായകങ്ങളിലും വളരെ കുറച്ചു മാത്രമേ ലയിക്കുകയുള്ളൂ. അതിനാൽ കൂടുതൽ ലേയമായ മിശ്രിതങ്ങളുടെ രൂപത്തിലാണ് തിയോബ്രോമിൻ ഉപയോഗിക്കുന്നത്.


</doc>
<doc id="265898" url="https://ml.wikipedia.org/wiki?curid=265898" title="ജുവാൻ അൽവാരസ്">
ജുവാൻ അൽവാരസ്

മെക്സിക്കോയുടെ ഇരുപത്തി നാലാമത്തെ പ്രസിഡണ്ടായിരുന്നു ജുവാൻ അൽവാരസ്.

1780 ജനുവരി 27നു് കൺസെപ്ഷ്യൻദെ അടോയാക്കിൽ ജനിച്ചു. 1810 മുതൽ 1835 വരെ മെക്സിക്കോയിൽ നടന്ന എല്ലാ വിപ്ലവപ്രസ്ഥാനങ്ങളിലും പങ്കെടുത്ത അൽവാരസ്, സ്പെയിനിന്റെ സ്വേച്ഛാധിപത്യത്തിൽ നിന്നും മോചനം നേടാൻ ജോസ് മറിയ മോറിലോസ് പാവോൺ നയിച്ച പ്രസ്ഥാനത്തിൽ ഭാഗഭാക്കായിരുന്നു.

1867 ആഗസ്റ്റ് 21നു് അൽവാരസ് അന്തരിച്ചു.


</doc>
<doc id="265899" url="https://ml.wikipedia.org/wiki?curid=265899" title="പഠിച്ച കള്ളൻ">
പഠിച്ച കള്ളൻ

എ.എൽ.എസ് പ്രൊഡക്ഷനു വേണ്ടി എ.എൽ. ശ്രീനിവാസൻ നിർമിച്ച മലയാളചലച്ചിത്രമാണ് പഠിച്ച കള്ളൻ. ജിയോ പിക്ചേഴ്സ് വിതരണം ചെയ്ത ഈ ചിത്രം 1969 ജനുവരി 10-ന് കേരളത്തിൽ പ്രദർശനം തുടങ്ങി.






</doc>
<doc id="265901" url="https://ml.wikipedia.org/wiki?curid=265901" title="തിര (ചലച്ചിത്രം)">
തിര (ചലച്ചിത്രം)

വിനീത് ശ്രീനിവാസൻ സംവിധാനം ചെയ്ത് 2013 നവംബർ 14-നു പുറത്തിറങ്ങിയ ഒരു ത്രില്ലർ ചലച്ചിത്രമാണു തിര. ശോഭന,ധ്യാൻ ശ്രീനിവാസൻ എന്നിവർ പ്രധാന വേഷങ്ങളിലഭിനയിച്ചിരിക്കുന്ന ഈ ചിത്രത്തിന്റെ തിരക്കഥ രചിച്ചിരിക്കുന്നത് രാകേഷ് മാന്തോടിയാണ്. 2014 നവംബറിൽ തിയറ്ററിലെത്തിയ തിര മുൻ നിര താരങ്ങളുടെ അഭിനയമികവു കൊണ്ടും സംവിധാനമികവുകൊണ്ടും നിരൂപകപ്രശംസ നേടി.



</doc>
<doc id="265903" url="https://ml.wikipedia.org/wiki?curid=265903" title="കഥവീട്">
കഥവീട്

സോഹൻലാൽ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് കഥവീട്.



</doc>
<doc id="265908" url="https://ml.wikipedia.org/wiki?curid=265908" title="കിഷൻ മഹാരാജ്">
കിഷൻ മഹാരാജ്

ഹിന്ദുസ്ഥാനി സംഗീതത്തിലെ ബനാറസ് ഘരാന ശാഖ പിന്തുടർന്നിരുന്ന തബല വിദ്വാനായിരുന്നു കിഷൻ മഹാരാജ്. (സെപ്റ്റംബർ 3, 1923 – മേയ് 4, 2008) .
വാരണാസിയിലെ കബീർ ചൗരയിൽ സംഗീതപാരമ്പര്യമുള്ള ഒരു കുടുംബത്തിലാണ് കിഷൻ മഹാരാജ് ജനിച്ചത്.
പിതാവായ ഹരിമഹാരാജിന്റെ കീഴിൽ സംഗീതത്തിൽ പ്രാഥമികശിക്ഷണം പൂർത്തിയാക്കി. അദ്ദേഹത്തിന്റെ മരണത്തിനുശേഷം കാന്തിമഹാരാജിനോടൊപ്പമാണ് പഠനം തുടർന്നത്.പതിന്നാം വയസ്സിൽ തന്നെ പരിപാടികൾ അവതരിപ്പിച്ചുതുടങ്ങിയ കിഷൻമഹാരാജ് ഓങ്കാർനാഥ് ഠാക്കൂർ,ഫൈയാസ് ഖാൻ,ഭീംസെൻ ജോഷി,രവിശങ്കർ, ബഡേ ഗുലാം അലിഖാൻ,ഗിരിജാദേവി,സിതാരാദേവി എന്നിങ്ങനെ ഒട്ടേറേ കലാകാരന്മാരോടൊപ്പം സംഗീതകച്ചേരികളിൽ പങ്കെടുക്കുകയുണ്ടായി.
1973 ൽ രാഷ്ട്രം പദ്മശ്രീ നൽകിയും,2002 ൽ പദ്മവിഭൂഷൺ നൽകിയും ആദരിയ്ക്കുകയുണ്ടായി. 
2008,മേയ് 4 ന് വാരണാസിയിലെ ഖജൗരിയിൽ വച്ച് തന്റെ 84 മത്തെ വയസ്സിൽ അദ്ദേഹം അന്തരിച്ചു.


</doc>
<doc id="265914" url="https://ml.wikipedia.org/wiki?curid=265914" title="തൃക്കുറ്റിശ്ശേരി">
തൃക്കുറ്റിശ്ശേരി

കോഴിക്കോട് ജില്ലയുടെ കിഴക്കൻ അതിർത്തിയ്കടുത്ത് കിടക്കുന്ന കോട്ടൂർ ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമ പ്രദേശമാണ് തൃക്കുറ്റിശ്ശേരി. 

പ്രദേശത്തെ തൃക്കുറ്റിശ്ശേരി ശ്രീമഹാദേവക്ഷേത്രവുമായി ബന്ധപ്പെട്ട ഐതിഹ്യമാണ് ദേശനാമത്തിനു പിന്നിൽ. ഏതാണ്ട് മൂന്നേക്രയോളം പരന്നുകിടക്കുന്നതും മഹേശ്വരനും മഹാവിഷ്ണുവും ഗണപതിയും അയ്യപ്പനും ഭഗവതിയും, ക്ഷേത്രപാലനും പരദേവതയും ഉൾപ്പെടെ ഏഴു പ്രതിഷ്ഠകളുള്ള, ഏഴിടത്തും നിത്യവും ഉദയാസ്തമയ പൂജകൾ നടത്തുന്ന, ഒരു ക്ഷേത്രമാണിതു്.

ക്ഷേത്രത്തെക്കുറിച്ചുള്ള ഐതിഹ്യം ഇങ്ങനെ: ഇന്നു ക്ഷേത്രം സ്ഥിതി ചെയ്യുന്ന സ്ഥലം മുഴുവൻ ഒരുകാലത്തു കാടായിരുന്നു. ഒരിക്കൽ ഈപ്രദേശത്തു് കാടുവെട്ടിക്കൊണ്ടിരുന്ന ഒരാൾ അരിവാളിനു മൂർച്ചകൂട്ടാനായി സമീപം കണ്ട കല്ലിൽ അണച്ചു. പെട്ടെന്നു കല്ലിൽ നിന്നും ചോര ഒഴുകാൻ തുടങ്ങി. ഭയന്നുപോയ അയാൾ തിരുകുറ്റിയിൽ ഏയരെ(ദേവരെ)കണ്ടേ എന്നാർത്തുവിളിച്ചുകൊണ്ടു, സമീപസ്ഥങ്ങളായ നാലില്ലങ്ങളിൽ (പുതുശ്ശേരി, വലംപുതുശ്ശേരി, കക്കഞ്ചേരി, പാലക്കാട്ട്)ഓടിച്ചെന്നു വിവരമറിയിച്ചു. തുടർന്നു മല്ലിശ്ശേരി കോവിലകത്തു വിവരമറിയിക്കാൻ ഓടുന്ന വഴിക്കു് വയലിൽ വീണു മരിച്ചു. പിൽക്കാലത്തു് നാലില്ലക്കാരുംചേർന്നു വിധിയാം വണ്ണം ക്ഷേത്രം പണിതുയർത്തി. സമാനമായ ഐതിഹ്യങ്ങൾ കേരളത്തിലെ ഒട്ടേറെ ഗ്രാമങ്ങൾക്കും ക്ഷേത്രങ്ങൾക്കുമുള്ളതായി തോന്നുന്നു. എന്നാൽ ഐതിഹ്യവുമായി ബന്ധപ്പെട്ട് തൃക്കുറ്റിശ്ശേരി എന്ന ദേശനാമം മറ്റെങ്ങും കേട്ടിട്ടില്ല.

അങ്ങനെ തിരുകുറ്റി കണ്ടെത്തിയ ഏരിയാണ് പിന്നീട് തിരുകുറ്റിഏരിയും കാലാന്തരത്തിൽ തൃക്കുറ്റിശ്ശേരിയുമായി മാറിയതു്.

എൻ.എൻ. കക്കാട് എന്ന അനുഗൃഹീത കവിയുടെ ജന്മം കൊണ്ട് പ്രസിദ്ധമായ അവിടനല്ലൂർ ഗ്രാമത്തിനു തെക്കായി സ്ഥിതി ചെയ്യുന്നു. വടക്ക് കരുവള്ളിക്കുന്നും കിഴക്ക് വാഴോറമലയും തെക്കും പടിഞ്ഞാറും തോടുകളും അതിരിടുന്നു. നാലു ദിശകളിലും ഓരോ കുന്നുകൾ പ്രദേശത്തിന്റെ ഭൂമിശാസ്ത്ര ഘടനയിൽ പ്രത്യേകതകളായി നിലകൊള്ളുന്നു. ആശാരിക്കുന്ന് തെക്കുഭാഗത്തും കളത്തിൽ കുന്ന് പടിഞ്ഞാറു ഭാഗത്തും കള്ളാടിക്കുന്ന് കിഴക്കു ഭാഗത്തും കരുവള്ളിക്കുന്ന് വടക്കു ഭാഗത്തും സ്ഥിതി ചെയ്യുന്നു. 

കിഴക്കും തെക്കും പടിഞ്ഞാറും ഏറെ നീളത്തിൽ പരന്നു കിടക്കുന്ന വയലുകളായിരുന്നു ഒരു കാലത്ത്. എന്നാൽ ഇന്ന് വയലുകളിൽ പാതിയും നികത്തി തെങ്ങിൻ തോപ്പുകളും പുരയിടങ്ങളുമാക്കി മാറ്റിയിരിക്കുന്നു. കുന്നുകളെപ്പോലെ തന്നെ ജലാശയങ്ങളുടെ സമൃദ്ധിയും പ്രദേശത്തിന്റെ ഭൂമിശാസ്ത്ര പരമായ പ്രത്യേകതയാണു്. 

എല്ലാകാലത്തും ജലസമൃദ്ധമായിരുന്ന നാല് അമ്പലക്കുളങ്ങൾ ഉണ്ടായിരുന്നതിൽ ഒന്ന് വളരെ മുമ്പ് തന്നെ നികത്തപ്പെട്ടു. ഇന്ന് ക്ഷേത്രത്തിന്റെ വടക്കും തെക്കും പടിഞ്ഞാറും ജലസമൃദ്ധമായ കുളങ്ങൾ ഉണ്ട്. ഇതിനു പുറമേ സർക്കാർ ചെലവിൽ പുനരുദ്ധാനം നടത്തി പൊതുജന ഉപയോഗത്തിനായി സമർപ്പിക്കപ്പെട്ട പുള്ളങ്ങാട്ട് കുളം, വലംപുതുശ്ശേരി താഴെകുളം എന്നിവ പൊതുകുളങ്ങളായി ഉണ്ട്. കൂടാതെ പുതുശ്ശേരി ഇല്ലത്ത് ഒന്ന്, കളത്തില്ലത്ത് ഒന്ന്, വലംപുതുശ്ശേരി ഇല്ലത്ത് രണ്ട്, കിഴക്കേ പാലക്കാട്ടില്ലത്ത് ഒന്ന്, പടിഞ്ഞാറെ പാലക്കാട്ടില്ലത്ത് മൂന്ന്, കക്കഞ്ചേരി ഇല്ലത്ത് രണ്ട്, പുളിയേരിപ്പടിക്കൽ ഒന്ന് മാരാത്ത് ഒന്ന് എന്നിങ്ങനെ പന്ത്രണ്ട് കുളങ്ങൾ കൂടി ഈ പ്രദേശത്തുണ്ട്

കോഴിക്കോട് നിന്നും ബാലുശ്ശേരി - മഞ്ഞപ്പാലം വഴി സഞ്ചരിച്ച് തൃക്കുറ്റിശ്ശേരിയിൽ എത്തിച്ചേരാം. ബാലുശ്ശേരി നിന്നും 5 കിലോമീറ്ററും കോഴിക്കോട്ടു നിന്ന് 30 കിലോമീറ്ററും ദൂരമുണ്ട്. പടിഞ്ഞാറു നിന്നും നടുവണ്ണൂർ, വാകയാട് വഴിയും, വടക്കു നിന്ന് കൂരാച്ചുണ്ട് കൂട്ടാലിട വഴിയും ഇങ്ങോട്ട് യാത്രാസൗകര്യമുണ്ട്. കോഴിക്കോട്ട് നിന്ന് കൂട്ടാലിട - കൂരാച്ചുണ്ട് റൂട്ടിൽ നിരവധി ബസ്സുകൾ ഓടുന്നുണ്ട്. ഇതിനു പുറമേ ബാലുശ്ശേരി കൂട്ടാലിട റൂട്ടിലും പേരാമ്പ്ര റൂട്ടിലുമായും ബസ്സുകളുണ്ട്.
തൃക്കുററിശ്ശേരിയിൽ പ്രധാനമായും നാലു ബസ് സ്റേറാപ്പുകളാണുള്ളത്. വടക്ക് നിന്നും കരുവള്ളിക്കുന്ന് , തൃക്കുറ്റിശ്ശേരി നോർത്ത് , തൃക്കുറ്റിശ്ശേരി, വയൽപ്പീടീക എന്നിങ്ങനെയാണിവ.

ലോകത്തെ ഏറ്റവും വലിയ ശ്രീചക്രമഹാമേരു തൃക്കുററിശ്ശേരി പാലക്കാട്‌ ഇല്ലത്ത്‌ സ്ഥിതി ചെയ്യുന്നു. പാലക്കാട്ടില്ലത്തെ കിഴക്ക്‌ തെക്ക്‌ മൂലയിൽ നാല്‌ സെന്റ്‌ സ്ഥലത്തായി ഇത് പ്രതിഷ്ഠിച്ചിരിക്കുന്നു. നൂറ്‌ യജ്ഞങ്ങൾ ചെയ്താൽ കിട്ടുന്ന ഫലം ശ്രീചക്രത്തെ ഭക്തിയോടുകൂടി ഒരിക്കൽ ദർശിച്ചാൽ ലഭിക്കുമെന്നാണ്‌ സങ്കൽപം. സ്വർണ്ണം, വെള്ളി, ചെമ്പ്‌ എന്നിവയിൽ ഏതെങ്കിലുമൊരു ലോഹം കൊണ്ടാണ്‌ ശ്രമകരമായ ശ്രീചക്രമഹാമേരു സാക്ഷാത്ക്കാരം നടത്തുക. പാലക്കാട്ടില്ലത്ത്‌ നാല്‌ ടൺ തൂക്കത്തിലുള്ള 144 ചതുരശ്ര അടി വിസ്തീർണ്ണത്തിലും 10 അടി ഉയരത്തിലുമുള്ള ചക്രമാണ്‌ പൂർത്തിയാക്കിയത്‌. നാല്‌ വർഷം നീണ്ട നിർമ്മാണ പ്രവർത്തനങ്ങൾക്ക്‌ നീലകണ്ഠൻ നമ്പൂതിരി, മക്കളായ ശിവപ്രസാദ്‌, ഹരിപ്രസാദ്‌ , ശ്രീ പ്രസാദ്എന്നിവരും അദ്ധ്യാപകനും ചിത്രകാരനുമായ സുഭാഷുമാണ്‌ നേതൃത്വം നൽകിയത്‌. കഴിഞ്ഞ അറുപത്‌ വർഷമായി പാലക്കാട്ടില്ലത്ത്‌ ശ്രീചക്ര ഉപാസനയ്ക്ക്‌ ആരംഭം കുറിച്ചിട്ട്‌.തന്ത്രശാസ്ത്രത്തിലെ മുഖ്യ യന്ത്രമായിട്ടാണ്‌ ശ്രീചക്രത്തെ പരിഗണിക്കുന്നത്‌. സകല ദേവതാ ചൈതന്യവും ഇതിൽ കുടികൊള്ളുന്നു. സംഹാരമൂർത്തിയായ ശിവന്റെയും ജീവസ്വരൂപിണിയായ ശ്രീശക്തിയുടെയും സംയോഗമാണ്‌ അതിസങ്കീർണ്ണമായ ജ്യാമിതീയ രൂപഘടനയുള്ള ശ്രീചക്രമെന്നാണ്‌ പുരാണങ്ങളിലെ പരാമർശം. സങ്കീർണ്ണമായ ഗണിതഭാഗങ്ങളെ അപഗ്രഥിക്കാൻ ഇതേവരെ പൂർണ്ണമായി കഴിഞ്ഞിട്ടില്ലെന്നതാണ്‌ യാഥാർത്ഥ്യം. മധ്യത്തിൽ നിന്നും ബിന്ദു, ത്രികോണം, അഷ്ടകോണം, അന്ത:ദശകോണം, ബഹിർദശകോണം, ചതുർദശകോണം, അഷ്ടദളം, ഷോഡശദളം, വൃത്തത്രയം, ദ്രപുരത്രയം എന്ന ക്രമത്തിലാണ്‌ ശ്രീചക്രം ക്രമേണ ഭവിക്കുന്നത്‌.

പാഠ്യ,പാഠ്യേതര പ്രവർത്തനങ്ങളിൽ മികച്ച നിലവാരം പുലർത്തുന്ന ഒരു സർക്കാർ വിദ്യാലയമാണ് തൃക്കുറ്റിശ്ശേരി ഗവ.യു പി സ്കൂൾ. ഓരോ വർഷവും എൽ എസ് എസ്, യു എസ് എസ് . സംസ്ഥാന ഗണിതശാസ്ത്ര ടാലന്റ് സർച്ച് പരീക്ഷ, സ്ക്രീനിംഗ് ടെസ്റ്റ് എന്നിവയിൽ ഈവിദ്യാലയത്തിലെ വിദ്യാർത്ഥികൾ നേടുന്ന വിജയങ്ങൾ ഈ സ്ഥാപനത്തിന്റെ അക്കാദമിക മികവിനുദാഹരണമാണ്. തികഞ്ഞ അർപണമനോഭാവമുള്ള അധ്യാപകരുടെ സേവനവും അധ്യാപകരക്ഷാകർതൃസമിതിയുടെ അശ്രാന്ത പരിശ്രമവും പാഠ്യേതര പ്രവർത്തനങ്ങളിലും ഈ വിദ്യാലയത്തെ മുൻനിരയിലെത്തിക്കുന്നു.ദേശീയ ബാലചലച്ചിത്രമേള, സംസ്ഥാന ബാലചലച്ചിത്ര മേള, മറ്റ് നിരവധി ദേശീയ സംസ്ഥാന ബാലചലച്ചിത്രമേളകൾ എന്നിവയിൽ മികച്ച ചിത്രമായി തിരഞ്ഞെടുക്കപ്പെട്ട ഇമ്മിണി ബല്യൊരാൾ, വൺ റുപ്പി ലൗ, അച്ചന് സ്നേഹപൂർവ്വം എന്നീ മൂന്നു സിനിമകൾ സ്കൂളിലെ പാഠ്യേതര പ്രവർത്തനങ്ങളുടെ ഭാഗമായി നിർമ്മിച്ചിട്ടുണ്ട്.

സംസ്ഥാനത്തെ ആദ്യ ഡിജിറ്റൽ ഗവ.പ്രൈമറി തൃക്കുറ്റിശ്ശേരി സ്‌കൂളിൽ സജ്ജമായി. പുരുഷൻ കടലുണ്ടി എം.എൽ.എ യുടെ ആസ്തി വികസന ഫണ്ടിൽ നിന്നും അനുവദിച്ച 25 ലക്ഷം രൂപ വിനിയോഗിച്ചാണ് ഡിജിറ്റൽ സ്‌കൂൾ പദ്ധതി നടപ്പാക്കിയത്. ഡിജിറ്റൽ സ്‌കൂളിന്റെ ഉദ്ഘാടനം 2016 ഡിസംബർ ഒൻപതിന് വിദ്യാഭ്യാസ മന്ത്രി പ്രൊഫ.സി.രവീന്ദ്രനാഥ് നിർവഹിച്ചു.

യു.പി.വിഭാഗത്തിലുള്ള പന്ത്രണ്ട് ക്ലാസ് മുറികളിലും കംപ്യൂട്ടർ, സ്മാർട്ട് ബോർഡ്, ഡിജിറ്റൽ പോഡിയം, ശബ്ദ സംവിധാനം എന്നിവ തയാറാക്കിയിട്ടുണ്ട്. സ്മാർട്ട് ബോർഡിന്റെ സഹായത്തോടെ പഠിപ്പിക്കുന്നതിന് അധ്യാപകർക്ക് പ്രത്യേക പരിശീലനം നൽകി. പഠന വിഷയങ്ങളിലും രീതികളിലും മറ്റും അതിഥികളായി എത്തുന്ന അധ്യാപകർക്ക് എല്ലാ ക്ലാസ് മുറികളുമായി ആശയ സംവാദത്തിന് സെൻട്രൽ ക്ലാസ്മുറിയൂം ഒരുക്കിയിട്ടുണ്ട്.

തൃക്കുറ്റിശ്ശേരിയുടെ സാമൂഹ്യ സാംസ്കാരിക രാഷ്ട്രീയ പുരോഗതിയിൽ ഏറെ സ്വാധീനം ചെലുത്തിയ ഒരു സ്ഥാപനമാണ് തൃക്കുറ്റിശ്ശേരി ദേശീയ വായനശാല. 1952 ൽ സ്ഥാപിതമായ ഇത് ഇന്ന് നല്ലരൂപത്തിൽ പ്രവർത്തിച്ചു വരുന്നു. എം എസ് മാരാർ എന്ന സാമൂഹ്യപ്രവർത്തകന്റെ അശ്രാന്ത ശ്രമഫലമായാണ് വായനശാലയ്ക് ഇന്നുള്ള കെട്ടിടവും സൗകര്യങ്ങളും യാഥാർത്ഥ്യമായത്. കേരള ഗ്രന്ഥശാലാസംഘത്തിൽ അഫിലിയേഷനുള്ള ഈ ഗ്രന്ഥശാലയിൽ ഇന്ന് പതിനായിരത്തിലധികം പുസ്തകങ്ങളുണ്ട്. Aഗ്രേഡ് ഗ്രന്ഥശാലകളിൽ ഉൾപ്പെടുന്ന ഇവിടെ ബാലവേദി, വനിതാവേദി, കൃഷി പുസ്തക കോർണർ എന്നിവ പ്രവർത്തിക്കുന്നുണ്ട്


</doc>
<doc id="265916" url="https://ml.wikipedia.org/wiki?curid=265916" title="തെരേസാ മോറ">
തെരേസാ മോറ

2013ലെ ജർമ്മൻ ബുക്ക് പ്രൈസ് നേടിയ സാഹിത്യകാരിയാണു് തെരേസ മോറ. മോറയുടെ 'ദസ് യുൺഗെഹേയർ' (ദി മോൺസ്റ്റർ) എന്ന പുസ്തകത്തിനായിരുന്നു പുരസ്കാരം.
ഹംഗറിയിലെ സൊപോണിൽ ജനിച്ചു വളർന്ന തെരേസാ മോറ 1990 മുതൽ ബെർലിനിൽ താമസിക്കുന്നു. 



</doc>
<doc id="265918" url="https://ml.wikipedia.org/wiki?curid=265918" title="ട്രക്കിയോഫൈറ്റ്">
ട്രക്കിയോഫൈറ്റ്

സംവഹന സസ്യങ്ങളെല്ലാം ഉൾപ്പെടുന്ന സസ്യലോകത്തിലെ ഏറ്റവും വലിയ വിഭാഗമാണു് ട്രക്കിയോഫൈറ്റ്.

ആറായിരം വർഷം വരെ പഴക്കമുള്ളവയും നൂറു മീറ്റർ വരെ ഉയരത്തിൽ വളരുന്നവയുമടക്കം 2,75,000ത്തിലധികം ഇനം സംവഹന സസ്യങ്ങൾ ഇന്ന് ഭൂമുഖത്തുകാണപ്പെടുന്നുണ്ടു്. ജീവിതദൈർഘ്യവും വലിപ്പവും കൂടിയവയാണിവ. 


</doc>
<doc id="265925" url="https://ml.wikipedia.org/wiki?curid=265925" title="ഫ്രാൻസീസ് ഡ്രേക്ക്">
ഫ്രാൻസീസ് ഡ്രേക്ക്

പതിനാറാം നൂറ്റാണ്ടിൽ ഭൂമിയെച്ചുറ്റി നാവിക പര്യടനം നടത്തിയ ബ്രിട്ടീഷുകാരനായ നാവികനാണു് സർ ഫ്രാൻസീസ് ഡ്രേക്ക് സ്പെയിനിന്റെ നാവികപ്പടയ്ക്കെതിരായ ആക്രമണങ്ങൾക്കു നേതൃത്വം നല്കിയ ഇദ്ദേഹം അക്കാലത്തെ ഏറെ ശ്രദ്ധേയനായ ബ്രിട്ടീഷു് നാവികനായിരുന്നു .

ഡെവൺഷയറിലെ ടാവിസ്റ്റോക്കിൽ, കർഷകനും മതപ്രവർത്തകനുമായിരുന്ന എഡ്മണ്ട് ഡ്രേക്കിന്റെ പുത്രനായി 1540 ഫെബ്രുവരി 15നാണു് ഇദ്ദേഹം ജനിച്ചുതു്. 1596 ജനുവരി 27നു പനാമയിലാണ് അദ്ദേഹം അന്തരിച്ചത്.


</doc>
<doc id="265936" url="https://ml.wikipedia.org/wiki?curid=265936" title="കൂളിങ്ങ് സിസ്റ്റം">
കൂളിങ്ങ് സിസ്റ്റം

എഞ്ചിൻ സിലിണ്ടറിനകത്ത് ഇന്ധനം ജ്വലിക്കുമ്പോൾ ഉൽപ്പാദിപ്പിക്കപ്പെടുന്ന താപോർജ്ജത്തിന്റെ നല്ലൊരു ഭാഗം എഞ്ചിൻ ഭാഗങ്ങൾ ആഗിരണം ചെയ്യുന്നു. ഇപ്രകാരം എഞ്ചിൻഭാഗങ്ങൾ ക്രമാതീതമായി ചൂടാകുമ്പോൾ എഞ്ചിന്റെ പ്രവർത്തനം തന്നെ തകരാറിലാകുന്നു. ഈ അപകടാവസ്ഥ തരണം ചെയ്യുന്നതിനുവേണ്ടിയാണ് എഞ്ചിനുകളിൽ കൂളിങ്ങ് സിസ്റ്റം ക്രമീകരിച്ചിരിക്കുന്നത്. ഈ ക്രമീകരണം മൂലം എഞ്ചിൻ ഊഷ്മാവ് എല്ലായ്പ്പോഴും ഒരു നിശ്ചിത പരിധിക്കുള്ളിലായിരിക്കും നിലനിൽക്കുന്നത്.

രണ്ടു രീതിയിൽ എൻജിൻ തണുപ്പിക്കാം.

എയർകൂളിങ്ങ് സിസ്റ്റത്തിൽ സിലിണ്ടർ ഹെഡിനും സിലിണ്ടറിനും ചുറ്റുമുള്ള വായുവിലേക്ക് താപം കടത്തിവിട്ടാണ് എഞ്ചിൻ തണുപ്പിക്കുന്നത്. ഇത്തരം എഞ്ചിനുകളുടെ സിലിണ്ടറിന് ചുറ്റും കൂളിങ്ങ്ഫിൻസ് ഉണ്ടായിരിക്കും. കൂടുതൽ താപം കളയുന്നതിന് വായുവുമായുള്ള ബന്ധം വർദ്ധിപ്പിക്കുന്നതിനാണ് ഫിൻസുകൾ നിർമ്മിച്ചിരിക്കുന്നത്. ചില എഞ്ചിനുകളിൽ കൂളിങ്ങ് എഫിഷ്യൻസി വർധിപ്പിക്കുന്നതിനായി ചെമ്പ് സ്റ്റീൽ എന്നിവ കൊണ്ടാണ് ഫിൻസുകൾ നിർമ്മിക്കുന്നത്.എയർകൂളിങ്ങ് സിസ്റ്റത്തിൽ സിലിണ്ടർ ഹെഡിനും സിലിണ്ടറിനും ചുറ്റുമുള്ള വായുവിലേക്ക് താപം കടത്തിവിട്ടാണ് എഞ്ചിൻ തണുപ്പിക്കുന്നത്. ഇത്തരം എഞ്ചിനുകളുടെ സിലിണ്ടറിന് ചുറ്റും കൂളിങ്ങ്ഫിൻസ് ഉണ്ടായിരിക്കും. കൂടുതൽ താപം കളയുന്നതിന് വായുവുമായുള്ള ബന്ധം വർദ്ധിപ്പിക്കുന്നതിനാണ് ഫിൻസുകൾ നിർമ്മിച്ചിരിക്കുന്നത്. ചില എഞ്ചിനുകളിൽ കൂളിങ്ങ് എഫിഷ്യൻസി വർധിപ്പിക്കുന്നതിനായി ചെമ്പ് സ്റ്റീൽ എന്നിവ കൊണ്ടാണ് ഫിൻസുകൾ നിർമ്മിക്കുന്നത്.

ഇത്തരം എഞ്ചിനുകളുടെ സിലിണ്ടറിനുചുറ്റും ഒരു ജാക്കറ്റ് ഉണ്ടായിരിക്കും. ഈ ജാക്കറ്റിലൂടെ ഒഴുകുന്ന വെള്ളം സിലിണ്ടർ ഭിത്തിയിൽ നിന്നും മറ്റ് ചൂടായ എഞ്ചിൻ ഭാഗങ്ങളിൽ നിന്നും താപം ആഗിരണം ചെയ്ത് റേഡിയേറ്ററിലെത്തിക്കുന്നു. റേഡിയേറ്ററിൽ നിന്നും തണുത്ത വെള്ളം വീണ്ടും എഞ്ചിനിലേക്ക് ഒഴുകുന്നു. ഈ പ്രവർത്തനചക്രം തുടർന്ന് കൊണ്ടിരിക്കുന്നതിനാൽ എഞ്ചിന്റെ ചൂട് ഒരു നിശ്ചിത പരിധിക്കുള്ളിൽ നിലനിൽക്കപ്പെടുന്നു.

പ്രധാനമായി രണ്ടു തരത്തിലുള്ള വാട്ടർകുളിങ്ങ് സിസ്റ്റങ്ങളാണുള്ളത്.
തെർമോ സൈഫൻ സിസ്റ്റത്തിൽ റേഡിയേറ്റർ ക്രമീകരിക്കുന്നത് വാട്ടർജാക്കറ്റിന് മുകളിലായാണ്. എഞ്ചിൻ പ്രവർത്തിക്കുമ്പോൾ ജാക്കറ്റിലുള്ള വെള്ളം ചൂടാകുന്നു. ചൂടായ വെള്ളത്തിന് തണുത്തവെള്ളത്തേക്കാൾ ഭാരം കുറവായതിനാൽ റേഡിയേറ്ററിൽ നിന്നും തണുത്തവെള്ളം എഞ്ചിൻ വാട്ടർ ജാക്കറ്റുകളിലെത്തുന്നു. ഇവിടെയുള്ള ചൂടായ വെള്ളം എഞ്ചിൻ ഔട്ട്ലെറ്റിലൂടെ റേഡിയേറ്ററിന്റെ മുകളിലെ സംഭരണിയിലെത്തുന്നു. ഇവിടെ നിന്നും താഴേക്ക് ഒഴുകുന്ന വെള്ളത്തിന്റെ താപം റേഡിയേറ്റർ കോറിലൂടെ പുറത്തെ വായുവിലേക്ക് ചാലനം ചെയ്യപ്പെടുന്നു. ലോവർടാങ്കിൽ നിന്നും തണുത്ത വെള്ളം വീണ്ടും എഞ്ചിൻ ജാക്കറ്റിലൂടെ ചലിക്കുന്നു. വെള്ളം തണുക്കുന്നതിനായി ഒരു ഫാൻ റേഡിയേറ്ററിന് പുറകിലായി ക്രമീകരിച്ചിരിക്കും.

എൻജിന്റെ പ്രവർത്തനം മൂലം ഉണ്ടാകുന്ന ഹീറ്റ് കൂളിംഗ് സിസ്റ്റം ഉള്ളത് കൊണ്ടണല്ലോ കൃത്യമായ അളവിൽ ഹീറ്റ് നിലനിൽക്കുന്നത്.റേഡിയേറ്ററിൽ നിന്നും വരുന്ന coolant വാട്ടർ പമ്പ് ചെയ്ത് എൻജിൻ coolent ജാക്കറ്റിൽ കൂടി കടത്തി വിടുന്നു.അതായതു റേഡിയേറ്ററിൽ നിന്ന് വരുന്ന തണുത്ത coolant വാട്ടർ പമ്പ് കുറച്ചു കൂടി വേഗം കൂട്ടി എന്ജിനിലേക്കു എത്തിക്കുന്നു



</doc>
<doc id="265939" url="https://ml.wikipedia.org/wiki?curid=265939" title="അപിചാറ്റ് പോംഗ് വീരസെതാകുൽ">
അപിചാറ്റ് പോംഗ് വീരസെതാകുൽ

അപിചാറ്റ് പോംഗ് വീരസെതാകുൽ (ജനനം ജൂലൈ 16, 1970) സമകാലിക തായ് സിനിമാസംവിധായകനും തിരക്കഥാകൃത്തും ഫിലിം പ്രൊഡ്യൂസറുമാണ്. അദ്ദേഹത്തിന്റെ 'അങ്കിൾ ബൂണ്മി ഹു ക്യാൻ റീക്കാൾ ഹിസ് പാസ്റ്റ് ലൈവ്സ്' എന്ന ചിത്രത്തിന് 2010 ലെ കാൻ ഫിലിം ഫെസ്റ്റിവെലിലെ 'പാം ഡി ഓർ ' പുരസ്കാരം ലഭിച്ചിട്ടുണ്ട് . ട്രോപ്പിക്കൽ മെലഡി എന്ന ചിത്രത്തിന് 2004 ലെ ഫിലിം ഫെസ്റ്റിവെലിലെ ജൂറി പ്രൈസ് ലഭിച്ചിട്ടുണ്ട്. സിൻഡ്രോംസ് ആന്റ് എ സെഞ്ചുറി എന്ന സിനിമ 63മത് വൈനീസ് ഫിലിം ഫെസ്റ്റിവെലിലെ ആദ്യ തായ് സിനിമയായി മത്സരവിഭാഗത്തിൽ പ്രദർശിപ്പിക്കുയുണ്ടായി.


</doc>
<doc id="265940" url="https://ml.wikipedia.org/wiki?curid=265940" title="ചെസ്സ് നിയമങ്ങൾ">
ചെസ്സ് നിയമങ്ങൾ

‌ചെസ്സ് കളിയുമായി ബന്ധപ്പെട്ട നിയമങ്ങളാണ് ചെസ്സ് നിയമങ്ങൾ. ചെസ്സിന്റെ യഥാർത്ഥ ഉത്ഭവത്തെക്കുറിച്ച് വ്യക്തമല്ല, എന്നാൽ ചെസ്സിലെ ആധുനിക നിയമങ്ങൾ രൂപം കൊണ്ടത് മദ്ധ്യകാലഘട്ടത്തിലാണ്. പത്തൊമ്പതാം നൂറ്റാണ്ടിന്റെ ആരംഭമെത്തുന്നതു വരെ നിയമങ്ങളിൽ ചെറിയ മാറ്റങ്ങൾ സംഭവിക്കുകയും, ഇന്നു കാണുന്ന തരത്തിലുള്ള രൂപത്തിലെത്തുകയും ചെയ്തു. നിയമങ്ങൾ സ്ഥലങ്ങൾക്കനുസരിച്ച് വ്യത്യാസപ്പെട്ടിരുന്നു. ഇപ്പോൾ, ലോകചെസ്സ് സംഘടനയായി അറിയപ്പെടുന്ന ഫിഡെയാണ് അടിസ്ഥാനനിയമങ്ങൾ ക്രമീക്കരിക്കുന്നത്. ഓരോ രാജ്യങ്ങളിലെ ഉപസംഘടനകൾക്കും അവരുടെ ആവശ്യത്തിനനുസരിച്ച് നിയമങ്ങളിൽ ചെറിയ മാറ്റങ്ങളോടെ പ്രവർത്തിക്കാനും ഫിഡെ അനുവദിക്കുന്നുണ്ട്. ഫാസ്റ്റ് ചെസ്സ്, കറസ്പോണ്ടന്റ് ചെസ്സ്, ഓൺലൈൺ ചെസ്സ്, ചെസ്സ് വകഭേദങ്ങൾ എന്നിവയ്ക്കെല്ലാം നിയമങ്ങളിൽ വ്യത്യാസമുണ്ട്.

രണ്ടുപേർ തമ്മിൽ ഇരുവശത്തും 16 കരുക്കളുമായി (ആറു തരത്തിലുള്ള കരുക്കൾ) ചെസ്സ് കളത്തിൽ കളിക്കുന്ന കളിയാണ് ചെസ്സ്. ഓരോ കരുവും നീങ്ങുന്നത് വ്യത്യസ്ത രീതിയിലാണ്. ഏതിരാളിയുടെ രാജാവിനെ ചെക്ക്മേറ്റ് ആക്കുക (വെട്ടിയെടുക്കൽ ഒഴിവാക്കാൻ പറ്റാത്ത അവസ്ഥ) എന്നതാണ് കളിയിലെ ലക്ഷ്യം. എല്ലാ കളികളും ചെക്ക്മേറ്റിൽ അവസാനിക്കണമെന്ന് നിർബന്ധമില്ല - കളി തോൽക്കാൻ പോവുകയാണെന്ന് തോന്നുകയാണെങ്കിൽ കളിക്കാരന് കളി ഉപേക്ഷിക്കാം. കൂടാതെ, കളി പലരീതിയിലും സമനിലയിലാവാറുണ്ട്.

കരുക്കളുടെ അടിസ്ഥാനനീക്കങ്ങളെ കൂടാതെ, സമയനിയന്ത്രണത്തിനു ഉപയോഗിക്കുന്ന സാമഗ്രികൾ, കളിക്കാർ പുലർത്തേണ്ട പെരുമാറ്റ-സ്വഭാവരീതികൾ, ഭിന്നശേഷിയുള്ള കളിക്കാർക്കുള്ള സൗകര്യം, ചെസ്സ് നോട്ടേഷൻ ഉപയോഗിച്ചുള്ള രേഖപെടുത്തൽ, തുടങ്ങി കളിയ്ക്കിടയിൽ സംഭവിക്കാവുന്ന അസാധാരണസംഭവങ്ങളെ പരിഹരിക്കുന്നതിനു വേണ്ടിയുള്ള നടപടികൾ എടുക്കുന്നതു വരെയുള്ളവയെല്ലാം തന്നെ നിയമങ്ങൾ വഴി പരിപാലിക്കപ്പെടുന്നു.

64 കള്ളികളുള്ള (എട്ട് xഎട്ട്) സമചതുരപ്രതലമായ ചെസ്സ് കളത്തിലാണ് ചെസ്സ് കളിക്കുന്നത്. അടുത്തടുത്ത കള്ളികളിൽ രണ്ടുനിറങ്ങൾ വരാവുന്ന ഡ്രോട്ടിനു (ചെക്കർ) സമാനമായുള്ള കളിക്കളമാണിതിനുപയോഗിക്കുന്നത്. ഇതിനുപയോഗിക്കുന്ന നിറമേതായാലും ഇളം നിറത്തിലുള്ള കള്ളിയെ വെളുപ്പ് എന്നും കടും നിറത്തിലുള്ള കള്ളിയെ കറുപ്പ് എന്നും പറയുന്നു. കളിയുടെ തുടക്കത്തിൽ 16 വെളുത്ത കരുക്കളും 16 കറുത്ത കരുക്കളും ചെസ്സ് കളത്തിൽ വയ്ക്കുന്നു. കളിക്കാരുടെ വലതുമൂലയിൽ വെളുത്ത കള്ളി വരുന്ന വിധത്തിലാണ് ചെസ്സ് ബോർഡ് വയ്ക്കേണ്ടത്. തിരശ്ചീനമായ നിരകളെ റാങ്കുകൾ എന്നും കുത്തനെയുള്ള നിരകളെ ഫയലുകൾ എന്നും പറയുന്നു.

ഓരോ കളിക്കാരനും 16 കരുക്കളെ നിയന്ത്രിക്കുന്നു:
കളിയുടെ തുടക്കത്തിൽ കരുക്കൾ ചിത്രത്തിലേതു പോലെ ക്രമീകരിക്കുന്നു: ഓരോ വശത്തും ഒരു രാജാവ്, ഒരു മന്ത്രി, രണ്ടു തേര്, രണ്ടു ആന, രണ്ടു കുതിര, എട്ടു കാലാൾ. കരുക്കൾ കള്ളികളിൽ വയ്ക്കുന്നതു താഴെ പറയുന്ന പോലെയാണ്:


പ്രാരംഭ കരുനില ക്രമീകരിക്കുന്നതു ഓർക്കാൻ വേണ്ടിയുള്ള ചില ജനപ്രിയ ഇംഗ്ലീഷ് പ്രയോഗങ്ങളാണ് "queen on her own color", "white on right" എന്നിവ.
വെള്ള കരുക്കളെ നിയന്ത്രിക്കുന്ന കളിക്കാരനെ "വെളുപ്പ്" എന്നും കറുത്ത കരുക്കളെ നിയന്ത്രിക്കുന്ന കളിക്കാരനെ "കറുപ്പ്" എന്നും വിളിക്കുന്നു. വെളുപ്പ് ആദ്യം നീക്കിയതിനുശേഷം, കളിക്കാർ ഒന്നിടവിട്ട് നീക്കുന്നു. നീക്കം നടത്തുന്നതു നിർബന്ധമാണ്; നീക്കം നടത്തുന്നത് കളിക്കാരനെ ദോഷകരമായി ബാധിക്കുന്നില്ലെങ്കിലും നീക്കം ഉപേക്ഷിക്കാനാവില്ല. ഒരു രാജാവ് ചെക്ക്മേറ്റ് ആവുന്നതു വരെയോ, ഒരു കളിക്കാരൻ കളി ഉപേക്ഷിക്കുന്നതുവരെയോ, സമനില പ്രസ്താവിക്കുന്നതുവരെയോ കളി തുടരുന്നു. കൂടാതെ, കളിക്കുന്നത് സമയനിയന്ത്രണത്തോടെയാണെങ്കിൽ ആദ്യം സമയപരിധി പിന്നിടുന്ന കളിക്കാരൻ കളി തോൽക്കുന്നു.

ആര് വെളുപ്പ് കളിക്കണമെന്ന് തീരുമാനിക്കുന്നതിന് ഔദ്യോഗിക ചെസ്സ് നിയമങ്ങളൊന്നും ഉൾപ്പെടുത്തിയിട്ടില്ല. പകരം, ടൂർണമെന്റുകളുടെ രീതിയനുസരിച്ചോ (ഉദാ: സ്വിസ് സിസ്റ്റം ടൂർണമെന്റ് അല്ലെങ്കിൽ റൗണ്ട് റോബിൻ ടൂർണമെന്റ്) മത്സരമല്ലാതെയുള്ള കളികളാണെങ്കിൽ പരസ്പരധാരണ വഴിയോ ആണ് വെളുപ്പിനെ നിശ്ചയിക്കുന്നത്. ഒരു കളിക്കാരൻ ഇരുകൈയ്യിലുമായി ഇരുനിറത്തിലുള്ള കരുക്കളെ (സാധാരണ, കാലാളിനെ ഉപയോഗിക്കുന്നു.) മറച്ചു വയ്ക്കുകയും ഏതിർകളിക്കാരൻ അതിലെ ഒരു കൈ തുറന്നുകൊണ്ട് തന്റെ നിറം തെരഞ്ഞെടുക്കുകയുമാണ് സാധാരണയായുള്ള ഒരു രീതി.

 

ഒരോ തരത്തിലുള്ള ചെസ്സ് കരുവും നീക്കുന്നതിനു അതിന്റേതായ രീതികളുണ്ട്. ഏതിരാളിയുടെ കരുവിനെ വെട്ടിയെടുക്കാനുള്ള നീക്കങ്ങളൊഴിച്ചുള്ള എല്ലാ നീക്കങ്ങളിലും കരുവിനെ നീക്കുന്നത് ഒഴിഞ്ഞ കള്ളിയിലേയ്ക്കാണ്.

കുതിരയുടെ നീക്കം, കാസ്‌ലിങ്ങ് എന്നിവയൊഴിച്ചുള്ള നീക്കങ്ങളിലെല്ലാം, കരുക്കൾക്ക് മറ്റു കരുക്കൾക്കു് മുകളിലൂടെ നീക്കാൻ കഴിയില്ല. ഒരു കരു വെട്ടിയെടുക്കപ്പെടുകയാണെങ്കിൽ, അതിനെ വെട്ടിയെടുത്ത ശത്രു കരുവിനെ അതിരുന്ന കള്ളിയിൽ പകരം വെയ്ക്കണം ("ആൻ പസ്സാൻ" നീക്കത്തിൽ മാത്രം ഇങ്ങനെയല്ല). വെട്ടിയെടുക്കപ്പെട്ട കരുവിനെ ഉടനെ തന്നെ കളിയിൽ നിന്ന് ഒഴിവാക്കുന്നു. രാജാവ് ഒരിക്കലും ഏതിരാളിയുടെ കരുവിനാൽ വെട്ടിയെടുക്കപ്പെടുന്നില്ല, പകരം രാജാവിനെ ചെക്ക് വെച്ച് കൊണ്ട് അടിയറവുപറയിപ്പിക്കാൻ മാത്രമേ സാധിക്കൂ (താഴെ കാണുക).

രാജാവിനെ തേരിന്റെ വശത്തേക്ക് രണ്ടു കള്ളി നീക്കിയതിനുശേഷം, രാജാവിന്റെ മറുവശത്തുള്ള കള്ളിയിൽ തേരിനെ വെയ്ക്കുന്ന നീക്കമാണ് കാസ്‌ലിങ്ങ്. താഴെ പറയുന്ന നിബന്ധനകൾ പാലിക്കുന്നുവെങ്കിൽ മാത്രമേ കാസ്‌ലിങ്ങ് നീക്കം അനുവദിക്കുന്നുള്ളൂ:
വെളുത്ത കാലാൾ രണ്ടു കള്ളി മുന്നോട്ട് നീക്കുകയും നാലാമത്തെ റാങ്കിൽ അടുത്ത ഫയലിലായി കറുപ്പിനു ഒരു കാലാളുണ്ടായിരിക്കുന്ന അവസ്ഥയിൽ, വെളുത്ത കാലാൾ ഒരു കള്ളി മാത്രം നീക്കിയിരിക്കുമ്പോൾ വെട്ടുന്നതുപോലെ കറുപ്പിനു് വെളുത്ത കാലാളിനെ വെട്ടിയെടുക്കാം. തൊട്ടടുത്ത നീക്കത്തിൽ മാത്രമേ ഇങ്ങനെ വെട്ടിയെടുക്കാൻ സാധിക്കുകയുള്ളൂ. ഇവിടെ കാണിച്ചിരിക്കുന്ന ഉദാഹരണത്തിൽ, വെളുത്ത കാലാൾ a2–a4 നീക്കുന്നു, b4-ലുള്ള കറുത്ത കാലാളിനു് ആൻ പസ്സാൻ അടവു് പ്രകാരം അതിനെ വെട്ടിയെടുത്തുകൊണ്ട് a3-ൽ എത്താൻ സാധിക്കും.


</doc>
<doc id="265945" url="https://ml.wikipedia.org/wiki?curid=265945" title="കൂവനഞ്ച്">
കൂവനഞ്ച്

ഒന്നോ രണ്ടോ വർഷം വളരുന്ന ഒരു കുറ്റിച്ചെടിയാണ് കൂവനഞ്ച്. . ഹവായിയിൽ ഇത് ഒരു ഔഷധമായി ഉപയോഗിക്കാറുണ്ട്.



</doc>
<doc id="265948" url="https://ml.wikipedia.org/wiki?curid=265948" title="നാരായണൻ നായർ കൊലപാതകക്കേസ്">
നാരായണൻ നായർ കൊലപാതകക്കേസ്

വിദ്യാർത്ഥിയായ മകന്റെ രാഷ്ട്രീയ നിലപാടുകളോടുള്ള എതിർപ്പ് കാരണം 2014 നവംബർ അഞ്ചിനാണ് നാരായണൻ നായർ കൊല ചെയ്യപ്പെട്ടത്. 
ഇദ്ദേഹം തിരുവനന്തപുരം കോർപ്പറേഷൻ ഓഫീസിലെ ജീവനക്കാരനും കെ.സി.എസ്.യു. (സി.ഐ.ടി.യു.) സംസ്ഥാന കമ്മിറ്റി അംഗവുമായിരുന്നു. 
എസ്.എഫ്.ഐ വെള്ളറട ഏരിയാ കമ്മിറ്റി സെക്രട്ടറി ശിവപ്രസാദ്,ഡി.വൈ.എഫ്.ഐ. ഏരിയാ കമ്മിറ്റിയംഗം ഗോപകുമാർ എന്നിവർ നാരായണൻ നായരുടെ മക്കളാണ്.

നാരായണൻ നായർ 2014 നവംബർ അഞ്ചിന് ആർ എസ് എസ് അക്രമി സംഘത്തിൽ നിന്നും മക്കളെ രക്ഷിക്കാൻ ശ്രമിക്കുന്നതിനിടയിൽ വെട്ടേറ്റ് മരിക്കുകയായിരുന്നു.
ബൈക്കുകളിൽ ഹെൽമറ്റും മുഖംമൂടിയും ധരിച്ചെത്തിയ 15 ഓളം പേർ ഉൾപ്പെട്ട സംഘമാണ് ആക്രമണം നടത്തിയത്.
അക്രമികൾ ശിവപ്രസാദിന്റെ വീട്ടിലെത്തി വിളിച്ചതിനെ തുടർന്ന് സഹോദരൻ ഗോപകുമാർ വാതിൽ തുറന്നു.
ശിവപ്രസാദ് ഇല്ലെന്ന് പറഞ്ഞുവെങ്കിലും എസ്.ഐ. വിളിക്കുന്നുവെന്ന് പറഞ്ഞ് ഗോപകുമാറിനെ വലിച്ചിഴച്ച് കൊണ്ടുപോയി 
പുറത്തിട്ട് മർദിച്ചു. അമ്മയുടെ നിലവിളി കേട്ട് അച്ഛനും പിന്നാലെ ശിവപ്രസാദും പുറത്തിറങ്ങിയപ്പോൾ 
അക്രമികളുടെ ആക്രമണം അവർക്കുനേരെ തിരിഞ്ഞു.അക്രമികളുടെ വാളുകൊണ്ടുള്ള ആക്രമണത്തിൽ നിന്ന് 
മക്കളെ രക്ഷിക്കാൻ ശ്രമിക്കുന്നതിനിടെയിലാണ് നാരായണൻ നായർക്ക് വെട്ടേറ്റത്. ശരീരത്തിലാകമാനം 
എട്ടോളം വെട്ടേറ്റിട്ടുണ്ട്. ശിവപ്രസാദിന്റെ കാലിനും ഗോപകുമാറിന്റെ തലയിലും വെട്ടേറ്റു. ആശുപത്രിയിൽ 
എത്തിക്കാൻ ശ്രമിക്കുന്നതിനിടയിൽ യാത്രാമദ്ധ്യേ നാരായണൻ നായർ മരിക്കുകയായിരുന്നു.

അക്രമികൾക്ക് ശിവപ്രസാദിനോടുള്ള രാഷ്ട്രീയ മുൻവൈരാഗ്യമായിരുന്നു ആക്രമണത്തിന് കാരണമായത്. 2013 നവംബർ നാലിന് നടന്ന പഠിപ്പുമുടക്ക് സമരത്തിനോടനുബന്ധിച്ച് 
ചെമ്പൂരിൽ ബസ് തടഞ്ഞ് വെള്ളറട കെ.എസ്.ആർ.ടി.സി. ഡിപ്പോയിലെ ബി.എം.എസുകാരനായ ഡ്രൈവർ വിനയചന്ദ്രനെ ശിവപ്രസാദിന്റെ നേതൃത്വത്തിലുള്ള 
എസ്.എഫ്.ഐ. പ്രവർത്തകർ അയാൾ വിദ്യാർഥികൾക്ക് കൺസഷൻ അനുവദിക്കാത്തത് ചോദ്യം ചെയ്തതിലുള്ള വിരോധവും അക്രമികൾക്കുണ്ടായിരുന്നു.

സംഭവത്തിൽ പ്രതിഷേധിച്ച് നെയ്യാറ്റിൻകര താലൂക്കിൽ സി.പി.ഐ.എം. ഹർത്താൽ ആചരിച്ചു.എസ് എഫ് ഐ , ഡി വൈ എഫ് ഐ സംഘടനകളും
നാടെങ്ങും പ്രതിഷേധ പ്രകടനങ്ങൾ നടത്തി..ചില അക്രമ സംഭവങ്ങളും പത്രങ്ങൾ റിപ്പോർട്ട് ചെയ്തിട്ടുണ്ട്.

ഈ കൊലപാതക കേസിലെ പ്രതികളിൽ ചിലർ പോലീസ് പിടിയിലാവുകയും അവർക്ക് ജയിലിൽ മർദ്ദനം ഏറ്റു എന്ന് ആക്ഷേപം 
ഉയരുകയും ചെയ്തത് വിവാദമായിരുന്നു.


</doc>
<doc id="265953" url="https://ml.wikipedia.org/wiki?curid=265953" title="ഡ്രോമെഡറി">
ഡ്രോമെഡറി

ഉയർന്ന കാൽപാദങ്ങളും കൂനുകളുമുള്ള ഒട്ടകമാണ് ഡ്രോമെഡറി. ഇത് അറേബ്യൻ ഒട്ടകമെന്നും ഇന്ത്യൻ ഒട്ടകമെന്നും കൂടി അറിയപ്പെടുന്നു. ബാക്ടീരിയൻ ഒട്ടകങ്ങൾ കഴിഞ്ഞാൽ ലോകത്തെ ഏറ്റവും വലിയ ഒട്ടകമാണ് "ഡ്രോമെഡറി ഒട്ടകങ്ങൾ".


</doc>
<doc id="265955" url="https://ml.wikipedia.org/wiki?curid=265955" title="രഹസ്യം">
രഹസ്യം

ഗണേഷ് പ്രൊഡക്ഷൻസിനു വേണ്ടി കെ.പി. കൊട്ടാരക്കര നിർമിച്ച മലയാളചലച്ചിത്രമാണ് രഹസ്യം. ഈ ചിത്രം 1969 മാർച്ച് 20-ന് കേരളത്തിൽ പ്രദർശിപ്പിച്ചു തുടങ്ങി. വിതരണം വിമലാ റിലീസ് നടപ്പാക്കി.






</doc>
<doc id="265974" url="https://ml.wikipedia.org/wiki?curid=265974" title="കേരളത്തിലെ നാട്ടാനകൾ">
കേരളത്തിലെ നാട്ടാനകൾ

കേരള സംസ്കാരത്തിൽ നാട്ടാനകൾക്ക് ഒരു പ്രമുഖ പങ്കുണ്ട്. അലങ്കരിച്ച ആനകളെ ഉത്സവങ്ങൾക്ക് ഉപയോഗിക്കുന്നത് കേരളത്തിൽ നിലവിലുള്ള പ്രാചീന ആചാരമാണ്. ഇതുകൂടാതെ ആനയോട്ടം, ഗജമേള തുടങ്ങി ആനകളെ കേന്ദ്രമാക്കിയുള്ള ചടങ്ങുകളും ഉണ്ട്. ഇതിനു പുറമേ കൂപ്പിൽ തടിപിടിക്കുന്ന ജോലിക്കും ആനകളെ ഉപയോഗിച്ചു വരുന്നു. ഫോറസ്റ്റ് കാമ്പുകളിൽ സർക്കാർ ഉടമസ്ഥതയിലുള്ള നാട്ടാനകളും ഉണ്ട്.



എഴുന്നൂറിനടുത്ത് നാട്ടാനകൾ കേരളത്തിൽ ഉള്ളതായി കണക്കാക്കപ്പെടുന്നു. 2009ഇൽ നടത്തിയ പഠനപ്രകാരം കേരളത്തിലെ ആനകളുടെ വിഭാഗം തിരിച്ചുള്ള പട്ടിക:

കേരളത്തിൽ ഇന്നുള്ളതിൽ മഹാഭൂരിപക്ഷം ആനകളെയും അന്യനാടുകളിലെ കാട്ടിൽ നിന്നും പിടിച്ച് നാട്ടാനയാക്കിയവയാൺ. ആനകളെ നാട്ടാനയാകാൻ പരിശീലിപ്പിക്കുന്നതിനെ മെരുക്കൽ എന്നു പേർ വിളിക്കുന്നു. ഇന്ത്യയിൽ മൊത്തം പിൻതുടർന്നു പോകുന്ന മെരുക്കൽ രീതി പ്രകാരം ആദ്യം കാട്ടാനയെ കൂട്ടിലോ മരങ്ങളിലോ ചേർത്ത് ഞെരുക്കി കെട്ടിയ ശേഷം മർദ്ദിക്കുകയും തീയും പടക്കവും ഉപയോഗിച്ച് ഭയപ്പെടുത്തുകയും പട്ടിണിക്കിടുകയും ഉറക്കം കെടുത്തുകയും ദിവസങ്ങളോളം ചെയ്ത ശേഷം ആദ്യമായി ചട്ടം പഠിപ്പിക്കേണ്ട വ്യക്തി അടുത്തു ചെന്ന് ആനയ്ക്ക് വെള്ളം നൽകുകയും വേദനിക്കുന്ന ചങ്ങലകളും വടങ്ങളും അയച്ചു കൊടുക്കുകയും ചെയ്ത് ആനയ്ക്ക് താൻ ഇനി സ്വതന്ത്രജീവി അല്ലെന്നും മനുഷ്യനു അടിമപ്പെട്ടാലേ വേദനയില്ലാതെയും ദാഹമില്ലാതെയും മുന്നോട്ട് പോകാൻ കഴിയൂ എന്ന് ബോദ്ധ്യപ്പെടുത്തുന്നു. ഈ ഘട്ടം പൂർത്തിയായ ശേഷം ഈ ഘട്ടത്തിനു ശേഷം രണ്ട് താപ്പാനകൾ വശം ചേർന്ന് നിയന്ത്രിച്ച് തടവിലെ ആനയെ മനുഷ്യനിയന്ത്രിതമായി നയിച്ച് ജലാശയത്തിൽ കുളിക്കാൻ കൊണ്ടു പോകാൻ തുടങ്ങുന്നു. അതോടെ പാപ്പാനെ പുറത്തിരുത്താനും ആന അനുവദിച്ചു തുടങ്ങും. ശേഷം തോട്ടി കത്തി വടി എന്നിവ ഉപയോഗിച്ച് ആനയെ പത്തു മുതൽ മുപ്പതു വരെ ആജ്ഞകൾ അനുസരിക്കാൻ പഠിപ്പിക്കുന്നു. ഈ ഘട്ടവും വിജയകരമായി പൂർത്തിയായാൽ ആന മെരുങ്ങിയതായി കണക്കാക്കപ്പെടുന്നു. 

ഓരോ ആനയ്ക്കും മൂന്നുവരെ പാപ്പാന്മാർ ഉണ്ടാകും. പാപ്പാന്മാർ ആനയ്ക്ക് ഭക്ഷണവും വെള്ളവും നൽകുകയും കുളിപ്പിക്കുകയും ആനയെ നിയന്ത്രിക്കുകയും നയിക്കുകയും ചെയ്യുന്നു. ഇതിനു പുറമേ ആനകൾക്ക് വർഷാവർഷം സുഖചികിത്സ എന്ന ആയുർവേദ പരിപാലനവും നൽകാറുണ്ട്. ആനയ്ക്ക് വരുന്ന മറ്റ് അസുഖങ്ങൾ മൃഗഡോക്റ്റർമാരോ ആനവൈദ്യന്മാരോ ചികിത്സിക്കുന്നു.

ആനകളെ മെരുക്കി പാപ്പാന്റെ ചൊൽപ്പടിക്ക് നിർത്തുവാൻ ശ്രമിക്കുമ്പോൾ ആനകൾ പീഡനങ്ങൾക്ക് വിധേയമാവാറുണ്ട്. 

കേരളത്തിലെ നാട്ടാനകൾക്ക് ബാധകമായ നിയമങ്ങളുടെ പട്ടിക:
കേന്ദ്ര പരിസ്ഥിതി മന്ത്രാലയത്തിന്റെ എലിഫന്റ് ടാസ്ക് ഫോഴ്സ് ഇന്ത്യയിലെ ആനകളെക്കുറിച്ച് സമർപ്പിച്ച പഠന റിപ്പോർട്ടിൽ നാട്ടാനകൾ അടക്കം ഇന്ത്യയിലെ എല്ലാ ആനകളും രാജ്യത്തിന്റെ പൈതൃക സ്വത്ത് ആണെന്നും അതിനാൽ തന്നെ വന്യജീവി സം‌രക്ഷണ നിയമത്തിൽ ആനകളെ സ്വകാര്യ വ്യക്തികൾക്കും മറ്റും ഉടമസ്ഥാവകാശം നൽകാനുള്ള വകുപ്പുകൾ മാറ്റി കൈവശാവകാശം മാത്രമാക്കാൻ നിർദ്ദേശിച്ചു. പുതുതായി ആനകളെ പിടിക്കുകയും മെരുക്കുകയും വാങ്ങുകയും വിൽക്കുകയും ദാനം ചെയ്യുകയും ചെയ്യുന്നതും നിറുത്തുകയും അങ്ങനെ ക്രമേണ നാട്ടാനകൾ ഇല്ലാതെയാകണമെന്നും റിപ്പോർട്ട് നിർദ്ദേശിക്കുന്നുണ്ട്. എന്നാൽ പഠനം മന്ത്രാലയം അംഗീകരിച്ചെങ്കിലും അതനുസരിച്ചുള്ള നിയമനിർമ്മാണം ആരഭിച്ചിട്ടില്ല.

<references>

[[വർഗ്ഗം:ആനകൾ]]

</doc>
<doc id="265975" url="https://ml.wikipedia.org/wiki?curid=265975" title="സൈദാപ്പേട്ട് റെയിൽ നിലയം">
സൈദാപ്പേട്ട് റെയിൽ നിലയം

സൈദാപ്പേട്ട് റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ സൈദാപ്പേട്ട്, സി ഐ റ്റി കോളനി, താഡണ്ടർ നഗർ (ടോഡ് ഹണ്ടർ നഗർ), ചിന്നമലൈ എന്നീ പ്രദേശങ്ങൾക്ക് സേവനം നൽകുന്നു. ചെന്നൈ ബീച്ച് സ്റ്റേഷനിൽ നിന്നും 12 കിലോമീറ്റർ ദൂരത്തിൽ കടൽ നിരപ്പിൽ നിന്നും 10 മീറ്റർ ഉയരത്തിൽ സ്ഥിതി ചെയ്യുന്നു. 


</doc>
<doc id="265976" url="https://ml.wikipedia.org/wiki?curid=265976" title="ഗിണ്ടി റെയിൽ നിലയം">
ഗിണ്ടി റെയിൽ നിലയം

ഗിണ്ടി റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ ഗിണ്ടി, തിരു വീ കാ ഇൻഡസ്റ്റ്രിയൽ എസ്റ്റേറ്റ്, കത്തിപ്പാറ, ആളന്തൂർ, ഹാൽഡ, വേളച്ചേരി റോഡ്, ഗിണ്ടി റേസ് കോർസ് എന്നീ പ്രദേശങ്ങൾക്ക് സേവനം നൽകുന്നു. ദേശീയ പാത 45നോട് ചേർന്നാണ് ഈ സ്റ്റേഷൻ ഉള്ളത്. ചെന്നൈ ബീച്ച് സ്റ്റേഷനിൽ നിന്നും 14 കിലോമീറ്റർ ദൂരത്തിൽ കടൽ നിരപ്പിൽ നിന്നും 12 മീറ്റർ ഉയരത്തിൽ സ്ഥിതി ചെയ്യുന്നു. 


</doc>
<doc id="265978" url="https://ml.wikipedia.org/wiki?curid=265978" title="ട്രാക്ക്ട്രിക്സ്">
ട്രാക്ക്ട്രിക്സ്

അവകല ഗണിതത്തിലെ (Differential calculus) പ്രധാന വക്രങ്ങളിൽ ഒന്നാണു് ട്രാക്ക്ട്രിക്സ്. വക്രത്തിലെ ഏതു ബിന്ദുവിൽ നിന്നും സ്പർശകരേഖയിലൂടെ 'x' അക്ഷത്തിലേക്കുള്ള ദൂരം തുല്യമാണെന്നതാണു് ട്രാക്ക്ട്രിക്സിന്റെ മുഖ്യമായ പ്രത്യേകത.

വസ്തു ('a',0) എന്ന പ്രാരംഭബിന്ദുവിലാണെന്നു കരുതുക. (വലതുവശത്തു കാണുന്ന ചിത്രത്തിൽ (4,0)) എന്ന ബിന്ദുവിൽ) വലിവുബല കേന്ദ്രം '0' യിൽ ആണെങ്കിൽ വലിവുചരടിന്റെ നീളം 'a' (വലതുവശത്തു കാണുന്ന ചിത്രത്തിൽ 4) വലിവുചരട് '0'യിൽ നിന്നു 'y' അക്ഷത്തിലൂടെ ധനദിശയിൽ നീങ്ങുന്നു എന്നു കരുതുക. എല്ലായ്പ്പോഴും വസ്തുവുണ്ടാക്കുന്ന "y" = "y" എന്ന വക്രത്തിന്റെ സ്പർശരേഖയാകും വലിവുചരട്. ഈ വക്രത്തെ താഴെ കാണുന്ന അവകലസമവാക്യത്തിലൂടെ രേഖപ്പെടുത്താം.

പ്രാരംഭമൂല്യം "y(a)" = 0 

ഇത് നിർദ്ധാരണം ചെയ്യുമ്പോൾ


</doc>
<doc id="265986" url="https://ml.wikipedia.org/wiki?curid=265986" title="ലൂയിസ് ജാക്വസ് ഥെനാർഡ്">
ലൂയിസ് ജാക്വസ് ഥെനാർഡ്

ഹൈഡ്രജൻ പെറോക്സൈഡ് കണ്ടുപിടിച്ച ഫ്രഞ്ച് ശാസ്ത്രജ്ഞനാണു് ലൂയിസ് ജാക്വസ് ഥെനാർഡ്.

ഫ്രാൻസിലെ ലൂപ്ടയറിൽ 1777 മേയ് 4നു് ജനിച്ചു.

ഔപചാരിക വിദ്യാഭ്യാസത്തിനുശേഷം ഒരു രസതന്ത്ര പരീക്ഷണശാലയിൽ സഹായി ആയി ജോലിനോക്കി. അവിടെനിന്നു് രസതന്ത്രത്തിൽ കൂടുതൽ വിദ്യാഭ്യാസം നേടിയ ഥനാർഡിന് 1798ൽ എക്കോൾ പോളിടെൿനിക്കിൽ ജോലി ലഭിച്ചു. 1810ൽ പ്രൊഫസ്സറായി സ്ഥിരനിയമനം നേടി. കോളജ് ഡി ഫ്രാൻസിലും പാരിസ് ഫാക്കൽറ്റി ഒഫ് സയൻസിലും രസതന്ത്രവിഭാഗം മേധാവിയായി സേവനമനുഷ്ഠിച്ചിട്ടുണ്ടു്. വിദ്യാഭ്യാസ ഭരണതന്ത്രജ്ഞൻ എന്ന നിലയ്ക്കും നിപുണനായിരുന്ന ഥനാർഡ് 1845ൽ യൂണിവേഴ്സിറ്റി ഒഫ് ഫ്രാൻസിന്റെ ചാൻസലർ ആയി.

1857 ജൂൺ 21നു് പാരിസിൽ മരണമടഞ്ഞു.

ജെ.എൻ. ഗേ ലുസാക്ക് എന്ന പ്രസിദ്ധ ശാസ്ത്രജ്ഞനുമായി ചേർന്നു നടത്തിയ ഗവേഷണഫലങ്ങളായിരുന്നു ഥെനാർഡിന്റെ മികച്ച സംഭാവനകാൾക്കുപോൽബലകമായതു്. ഇവരിരുവരും ചേർന്നാണു് 1808ൽ പൊട്ടാസിയം ഉപയോഗിച്ചു് നിരോക്സീകരിക്കുകവഴി ബോറോൺ കണ്ടുപിടിച്ചതു്. 1811ൽ കാർബണിക സംയുക്തങ്ങൾക്കു് പൊതുവായ ഒരു വിശ്ലേഷണ പ്രക്രിയ - പൊട്ടാസിയം ക്ലോറേറ്റ് ഉപയോഗിച്ചുള്ള ഓക്സീകരണം - വികസിപ്പിച്ചെടുത്തതും ഇവരൊന്നിച്ചായിരുന്നു.

ഥനാർഡ് 1818ൽ ഹൈഡ്രജൻ പെറോക്സൈഡ് കണ്ടുപിടിച്ചു. 'ഥനാർഡ് ബ്ളു' എന്ന ഒരു ചായവസ്തുവിന്റെ സംശ്ലേഷണമാണു് ഥനാർഡിന്റെ മറ്റൊരു പ്രധാന സംഭാവന. കോബാൾട്ടിന്റെയും അലൂമിനിയത്തിന്റെയും സംയുക്തങ്ങൾ അടങ്ങുന്ന ഒരു മിശ്രിതം ചൂടാക്കിയാണു നീലനിറത്തിലുള്ള ഈ ചായവസ്തു ഥനാർഡ് സംശ്ലേഷണം ചെയ്തതു്.

ട്രീറ്റിസ് ഓൺ കെമിസ്ട്രി (Traite de chemie) എന്ന രസതന്ത്ര പഠനഗ്രന്ഥം ഇദ്ദേഹം രചിച്ചിട്ടുണ്ടു്.


</doc>
<doc id="265990" url="https://ml.wikipedia.org/wiki?curid=265990" title="എസ്.ടി. റെഡ്യാർ">
എസ്.ടി. റെഡ്യാർ

തമിഴ്നാട്ടിലെ തിരുനെൽവേലി ജില്ലയിൽ സമൂഹരംഗപുരത്ത് 1855-ലാണ് സുബ്ബയ്യ തെന്നാട്ടു റെഡ്യാർ എന്ന എസ്.ടി. റെഡ്യാർ ജനിച്ചത്. മലയാളത്തിലെ പുസ്തക പ്രസാധനത്തെ ജനകീയവത്കരിച്ചത് എസ്.ടി. റെഡ്യാരായിരുന്നു. എഴുത്തച്ഛനും കുഞ്ചൻ നമ്പ്യാരും ഉൾപ്പെടെയുള്ളവരുടെ കൃതികൾ അച്ചടിരൂപത്തിൽ ഉത്സവപ്പറമ്പിലും അങ്ങാടിയിലും കുറഞ്ഞവിലയ്ക്കു വിറ്റു കൊണ്ട് റെഡ്യാർ അതിനെ സാമാന്യജനങ്ങൾക്ക് പ്രാപ്യമാക്കി. 1886-ൽ കൊല്ലത്ത് വിദ്യാഭിവർദ്ധിനി (വി.വി.) പ്രസ്സ് സ്ഥാപിച്ചു. 


http://1.bp.blogspot.com/-PFP1jUTrZNc/TdueO-E4BfI/AAAAAAAAAEw/vOjjmBn_baU/s1600/s_t_reddiar.jpg


</doc>
<doc id="265993" url="https://ml.wikipedia.org/wiki?curid=265993" title="ബ്രൂക്ക് ടെയ്‌ലർ">
ബ്രൂക്ക് ടെയ്‌ലർ

ഗണിതശാസ്ത്രത്തിലെ ടെയ്‍ലർ ശ്രേണിയുടെ ഉപജ്ഞാതാവാണു് ബ്രൂക്ക് ടെയ്‍ലർ. കലനം എന്ന ശാസ്ത്രശാഖയുടെ അടിസ്ഥാനതത്ത്വമായിത്തീർന്ന ടെയ്ലർ തിയറവും ഇദ്ദേഹത്തിന്റെ സംഭാവനയാണു്.

ബ്രൂക്ക് ടെയ്‌ലറിന്റെയും ഒളിവിയ ടെമ്പെസ്റ്റിന്റെയും പുത്രനായി 1685 ആഗസ്റ്റ് 18നു് ഇംഗ്ളണ്ടിലെ എഡ്മൺറ്റണിൽ ജനിച്ചു.


</doc>
<doc id="265996" url="https://ml.wikipedia.org/wiki?curid=265996" title="സാന്റാ ക്ലാരയിലെ യുദ്ധം">
സാന്റാ ക്ലാരയിലെ യുദ്ധം

ക്യൂബൻ വിപ്ലവത്തിന്റെ ഭാഗമായി ക്യൂബയിലെ നഗരമായ സാന്റാ ക്ലാര പിടിച്ചടക്കാൻ ചെ ഗുവേരയുടെ നേതൃത്വത്തിലുള്ള വിമതസേന നടത്തിയ സൈനിക മുന്നേറ്റമാണ് സാന്റാ ക്ലാരാ യുദ്ധം. ബാറ്റിസ്റ്റയുടെ സൈന്യത്തെ പരാജയപ്പെടുത്തി 26ജൂലൈ മൂവ്മെന്റ് എന്ന വിമതസേന സാന്റാ ക്ലാരാ നഗരം പിടിച്ചടക്കി. ക്യൂബയിൽ ബാറ്റിസ്റ്റ ഭരണത്തിന്റെ അന്ത്യം കുറിച്ച വിപ്ലവപരമ്പരയുടെ കലാശം കൂടിയായിരുന്നു സാന്റാ ക്ലാരാ യുദ്ധം. സൈനിക മൂന്നേറ്റം തുടങ്ങി 12 മണിക്കൂറിനുള്ളിൽ വിമതസേന സാന്റാ ക്ലാര കീഴടക്കിയെന്ന് 26ജൂലൈ മൂവ്മെന്റ് നേതാവ് ഫിദൽ കാസ്ട്രോ പ്രഖ്യാപിച്ചു.
28 ഡിസംബർ 1958 നാണ് ചെ ഗുവേരയുടെ നേതൃത്വത്തിലുള്ള ഒരു സൈന്യം സാന്റാ ക്ലാര കീഴടക്കുക എന്ന ലക്ഷ്യവുമായി പുറപ്പെട്ടത്. ബാറ്റിസ്റ്റയുടെ ഭരണത്തിൽ നിരാശരായിരുന്ന കർഷകരും, തൊഴിലാളികളുമുൾപ്പടെ വലിയ ജനക്കൂട്ടമാണ് ഓരോ സ്ഥലത്തും ഈ വിമതസേനയെ എതിരേൽക്കാൻ തടിച്ചു കൂടിയത്. സാന്റാ ക്ലാരയിലേക്കുള്ള യാത്രയിൽ ചിലയിടത്ത് ബാറ്റിസ്റ്റയുടെ സൈന്യം ഇവരെ എതിരിട്ടെങ്കിലും, അവരെയെല്ലാം പരാജയപ്പെടുത്തി വിമതസേന സാന്റാ ക്ലാരയിലേക്ക എന്ന ലക്ഷ്യത്തിലേടുക്കുകയായിരുന്നു. അതിരാവിലെ തന്നെ 26ജൂലൈ മൂവ്മെന്റ് ചെ ഗുവേരയുടെ നേതൃത്വത്തിൽ നഗരപ്രാന്തത്തിലെത്തി.

നഗരത്തിലെ യുദ്ധം ആരംഭിക്കുന്നതിനു മുമ്പ് തന്റെ സേനയെ ചെ ഗുവേര രണ്ടായി വിഭജിച്ചു. സർക്കാർ സേനയോട് എതിരിടുക എന്നതായിരുന്നു ആദ്യത്തെ സംഘത്തിന്റെ ചുമതലയെങ്കിൽ, സൈന്യത്തിന് ആയുധങ്ങളും മറ്റു യുദ്ധോപകരണങ്ങളുമായി വരുന്ന തീവണ്ടി പിടിച്ചെടുക്കുക എന്നതായിരുന്നു രണ്ടാമത്തെ സംഘത്തിന്റെ ലക്ഷ്യം. കേവലം 18 വയസ്സുമാത്രം പ്രായമുള്ള റോബർട്ടോ റോഡ്രിഗ്സ് എന്ന ചെറുപ്പക്കാരനായിരുന്നു അത്മഹത്യാ സേന എന്ന് ചെ ഗുവേര വിശേഷിപ്പിച്ച രണ്ടാമത്തെ സംഘത്തെ നയിച്ചത്.

ചെ ഗുവേര തയ്യാറാക്കിയ പദ്ധതി പോലെ തന്നെ, ഈ ചെറുപ്പക്കാരുടെ സംഘം ട്രെയിൻ അട്ടിമറി പദ്ധതി വിജയകരമായി പൂർത്തിയാക്കി. ട്രെയിനിൽ പട്ടാളക്കാരുണ്ടായിരുന്നുവെങ്കിലും യാതൊരു എതിർപ്പും കൂടാതെ തന്നെ അവർ വിമതരോട് സഹകരിക്കുകയായിരുന്നു. ബാറ്റിസ്റ്റയുടെ സേനക്കു വേണ്ടി കൊണ്ടു വന്നിരുന്ന വിമാനവേധ തോക്കുകളും, യന്ത്രവത്കൃത തോക്കുകളും മറ്റു വെടിക്കോപ്പുകളുമായിരുന്നു ട്രെയിനിൽ. അതിശയിപ്പിക്കുന്ന ഒരു മുന്നേറ്റം എന്നായിരുന്നു ഈ സംഭവത്തെ ചെ ഗുവേര വിശേഷിപ്പിച്ചത്. ട്രെയിൻ പിടിച്ചെടുത്തതോടെ മറ്റു പലയിടത്തും വിമതസേനക്കു നേരെ യുദ്ധം ചെയ്തുകൊണ്ടിരുന്ന സേനാംഗങ്ങൾ ഓരോരുത്തരായി വിമതർക്കു കീഴടങ്ങാൻ തുടങ്ങി. റോബർട്ടോ റോഡ്രിഗ്സ് യുദ്ധത്തിൽ കൊല്ലപ്പെട്ടു.

1959 ലെ പുതുവർഷദിനത്തിൽ ചെ ഗുവേരയും കൂട്ടരും സാന്താക്ലാരയിലെ സുപ്രധാന മേഖലകളിൽ ആധിപത്യം സ്ഥാപിച്ചു കഴിഞ്ഞിരുന്നു. സാന്റാ ക്ലാരയിലെ തന്ത്രപ്രധാനമായ സൈനികതാവളത്തിൽ ആയിരത്തോളം സൈനിക‍ർ ശേഷിക്കുന്നുണ്ടായിരുന്നു. ഇവർ ഒരു പ്രത്യാക്രമണത്തിനു മുതിർന്നേക്കുമോ എന്നു ചെ ഗുവേര ഭയപ്പെട്ടിരുന്നു. അതുകൊണ്ടു തന്നെ തന്റെ സേനയോട് ഈ സൈനികതാവളം കീഴടക്കാൻ ചെ ഗുവേര ഉത്തരവിട്ടു. ഈ സമയത്ത ബാറ്റിസ്റ്റ കയ്യിൽ കിട്ടാവുന്ന പണവും കൊണ്ട് തന്റെ ബന്ധുമിത്രാദികളോടൊപ്പം ക്യൂബ വിട്ടിരുന്നു. ബാറ്റിസ്റ്റയുടെ പലായനം അറിഞ്ഞ സേനാ തലവൻ ഒത്തുതീർപ്പ് ഉടമ്പടികൾക്കായി ചെ ഗുവേരയെ സമീപിച്ചു. എന്നാൽ നിരുപാധികമായ ഒരു കീഴടങ്ങലാണ് ചെ ഗുവേര നിർദ്ദേശിച്ചത്. ഏതുവിധേനേയും ബാരക്സ് കീഴടക്കാൻ തയ്യാറായാണ് തങ്ങൾ വന്നിരിക്കുന്നതെന്ന് ചെ ഗുവേര അവരെ അറിയിച്ചു, ഒരു ചോരപ്പുഴ ഉണ്ടാകുകയാണെങ്കിൽ അതിനുത്തരവാദികൾ നിങ്ങൾ മാത്രമായിരിക്കുമെന്നും ചെ ഗുവേര ഒത്തു തീർപ്പിനായി വന്ന പട്ടാള ഉദ്യോഗസ്ഥനെ അറിയിച്ചു. ചെ ഗുവേരയെ അമ്പരപ്പിച്ചുകൊണ്ട് സൈനികരെല്ലാം തങ്ങളുടെ ആയുധങ്ങൾ തറയിൽ വലിച്ചെറിഞ്ഞുകൊണ്ട് ഒന്നൊന്നായി വന്ന് വിമതസേനക്കു മുന്നിൽ കീഴടങ്ങി. സാന്താ ക്ലാര തങ്ങളുടെ കൈപ്പിടിയിലായി എന്ന് ഫിദൽ കാസ്ട്രോ പ്രഖ്യാപിച്ചു.

ബാറ്റിസ്റ്റയുടെ പതനം ഏതാണ്ട് തീർച്ചയായപ്പോൾ, പുതിയ ബന്ധങ്ങൾക്കായി അമേരിക്ക ക്യൂബയിലെ അന്നത്തെ പട്ടാള മേധാവിയായിരുന്ന ജനറൽ കാന്റിലോയെ സമീപിച്ചു. കാരണം, ഫിദൽ അധികാരത്തിലെത്തുന്നതിനെ അമേരിക്ക ഭയപ്പെട്ടിരുന്നു. തങ്ങളുടെ താൽപര്യങ്ങൾ ക്യൂബയിൽ നടപ്പാക്കാൻ അത് ബുദ്ധിമുട്ടുണ്ടാക്കുമെന്ന് അമേരിക്കക്കറിയാമായിരുന്നു. അമേരിക്കയുമായുള്ള കൂടിക്കാഴ്ചക്കുശേഷം കാന്റില്ലോ ഫിദലിനെ സമീപിച്ച് ഒരു വെടിനിർത്തലിനായി നിർബന്ധിച്ചു. മൂന്നു നിർദ്ദേശങ്ങളാണ് കാന്റില്ലോക്ക് മുന്നിൽ ഫിദൽ വെച്ചത്. ഹവാനയിൽ ഇനിയൊരു സൈനികനും പാടില്ല, ബാറ്റിസ്റ്റയെ രക്ഷപ്പെടാനായി ആരും സഹായിക്കാൻ പാടില്ല, അമേരിക്കൻ എംബസ്സിയുമായി യാതൊരു ബന്ധവും പാടില്ല എന്നിവയായിരുന്നു ഈ മൂന്നു ആവശ്യങ്ങൾ ഇതെല്ലാം അംഗീകരിച്ച കാന്റില്ലോ ഇതേസമയം തന്നെ ബാറ്റിസ്റ്റയേയും സമീപിച്ചു, പരാജയശേഷം വിപ്ലവകാരികളുടെ തീരുമാനമെന്തായിരിക്കുമെന്ന് കാന്റില്ലോ ബാറ്റിസ്റ്റയേയും അറിയിച്ചു. യുദ്ധത്തിൽ പരാജയപ്പെടുകയാണെങ്കിൽ അത് തന്റെ ജീവനു തന്നെ ഭീഷണിയായേക്കാമെന്നറിയാവുന്ന ബാറ്റിസ്റ്റ രാജി വെക്കാൻ സന്നദ്ധനനായി. തുടർന്ന് 1958 ഡിസംബർ 31 ന് കയ്യിൽ കിട്ടിയ പണവുമായി ബാറ്റിസ്റ്റ രാജ്യം വിട്ടു. ബാറ്റിസ്റ്റ രാജ്യംവിട്ടു എന്നറിഞ്ഞിട്ടും കാസ്ട്രോ വെടിനിർത്തലിനു തയ്യാറായില്ല. മറിച്ച് കൂടുതൽ ആവേശത്തോടെ മുന്നോട്ടുപോകാനാണ് തന്റെ സൈന്യത്തിന് അദ്ദേഹം നിർദ്ദേശം നൽകിയത്. കാന്റില്ലോ ക്യൂബയുടെ തലവനായി. അന്നത്തെ സുപ്രീം കോടതി ജഡ്ജിയായിരുന്ന കാർലോസ് പിയദ്രയെ പുതിയ പ്രസിഡന്റായി നിയമിച്ചു. കൂടാതെ മറ്റു മന്ത്രിസഭാംഗങ്ങളേയും തിരഞ്ഞെടുത്തു.



</doc>
<doc id="266002" url="https://ml.wikipedia.org/wiki?curid=266002" title="കേരള വിലാസം അച്ചുകൂടം (തിരുവനന്തപുരം)">
കേരള വിലാസം അച്ചുകൂടം (തിരുവനന്തപുരം)

തിരുവിതാംകൂർ രാജാവായിരുന്ന ഉത്രം തിരുനാൾ മാർത്താണ്ഡവർമ്മയുടെ ആശ്രിതനും കഥകളികലാകാരനുമായിരുന്ന ഈശ്വരപിള്ള വിചാരിപ്പുകാരാണ് 1853-ൽ തിരുവനന്തപുരത്ത് കേരള വിലാസം എന്ന പേരിൽ അച്ചുകൂടം സ്ഥാപിച്ചത്. സ്വാതിതിരുനാൾ, ഇരയിമ്മൻ തമ്പി തുടങ്ങിയവരുടെ ഏതാനും ഗാനസമാഹാരങ്ങളും, രാമായണം തുടങ്ങിയ കിളിപ്പാട്ടുകളും ആദ്യമായി അച്ചടിക്കപ്പെട്ടതും കേരളവിലാസത്തിലായിരുന്നു. 

സർവാധികാര്യക്കാർ പി. ഗോവിന്ദപ്പിള്ള കുറച്ചുനാൾ കേരളവിലാസത്തിന്റെ പ്രവർത്തനത്തിൽ ശ്രദ്ധിച്ചിരുന്നു. അവിടെ നിന്നും അല്പകാലം "കേരളചന്ദ്രിക" എന്ന മാസിക പ്രസിദ്ധീകരിച്ചിരുന്നു. എന്നാൽ കൂടുതൽ ശ്രദ്ധേയമായത് "വിദ്യാവിലാസിനി" മാസികയാണ്. 1181-ൽ "മലയാളഭാഷാ ചരിത്രം" പുറത്തിറങ്ങി. ആയില്യം തിരുനാളിന്റെ ശാകുന്തള പരിഭാഷ, മീനകേതന ചരിതം എന്നിവയും കേരളവർമ്മ എഴുതിയ മഹച്ചരിതസംഗ്രഹത്തിലെ ചില ഭാഗവും കേരളവിലാസത്തിലൂടെയാണ് വെളിച്ചം കണ്ടത്.


</doc>
<doc id="266006" url="https://ml.wikipedia.org/wiki?curid=266006" title="അരിഷ്ടം">
അരിഷ്ടം

ആസവം പോലെയുള്ള ഒരു ആയുർവേദ ഔഷധമാണു് അരിഷ്ഠം.
മരുന്നുകൾ കഷായം വെച്ച്, അരിച്ച് മൂന്നിലൊന്നു ശർക്കരയോ തേനോ ചേർത്തു് മണ്ണിൽ കുഴിച്ചിട്ടിട്ടു് ഒരു നിശ്ചിതകാലത്തിനു ശേഷം എടുക്കുന്നു. മരുന്നുകളുടെയും വെള്ളത്തിന്റെയും മറ്റും അളവു് പ്രത്യേകം പറഞ്ഞിട്ടില്ലെങ്കിൽ 16 ഇടങ്ങഴി കഷായത്തിൽ ഒരു തുലാം ശർക്കരയും അര തുലാം തേനും ശർക്കരയുടെ പത്തിലൊന്നു തൂക്കം പ്രക്ഷേപദ്രവ്യവും (ദീപനപാചനാദി ഗുണങ്ങൾ ഉണ്ടാക്കുന്ന സംസ്കരണദ്രവ്യം) ചേർത്താണു് മണ്ണിൽ കുഴിച്ചിടുന്നതു്. 

ഇങ്ങനെ കുറച്ചുദിവസം കാറ്റു തട്ടാതെ അടച്ചു സൂക്ഷിക്കുമ്പോൾ അതിൽ മദ്യാംശവും ഉത്പന്നമാകുന്നുണ്ടു്. ഈ മദ്യാംശം കാലാവസ്ഥാഭേദങ്ങൾക്കും അതിലടങ്ങിയ ദ്രവ്യങ്ങളുടെ സ്വഭാവഭേദങ്ങൾക്കുമനുസരിച്ച് 5% മുതൽ 10% വരെ ഉണ്ടാകാം.


</doc>
<doc id="266016" url="https://ml.wikipedia.org/wiki?curid=266016" title="അടവുശിഷ്ടം">
അടവുശിഷ്ടം

ഒരു രാജ്യത്തിനു് മറ്റുരാജ്യങ്ങളിൽ നിന്നു ലഭിക്കാനുള്ളതും മറ്റുരാജ്യങ്ങൾക്കു കൊടുത്തുതീർക്കാനുള്ളതുമായ തുകകളുടെ കണക്കുകൾ വിശദമായി കാണിക്കുന്ന ഔദ്യോഗികരേഖയാണു് അടവുശിഷ്ടം അഥവാ Balance of Payment (BoP). 

ഒരു രാഷ്ട്രത്തിലെ ഭരണകൂടവും ജനങ്ങളും ലോകത്തിന്റെ മറ്റു ഭാഗങ്ങളിലേയൊ മറ്റൊരു രാഷ്ട്രത്തിലെയോ മറ്റൊരു രാഷ്ട്രസമൂഹത്തിലെയോ ഭരണകൂടവും ജനങ്ങളും തമ്മിൽ നടക്കുന്ന സാമ്പത്തികമായ ഇടപാടുകളുടെ സ്ഥിതിവിവരക്കണക്കുകൾ സമാഹരിച്ചെടുക്കുന്നതാണ് അടവുശിഷ്ടം (BoP).


</doc>
<doc id="266019" url="https://ml.wikipedia.org/wiki?curid=266019" title="വി.എ. സെയ്തുമുഹമ്മദ്">
വി.എ. സെയ്തുമുഹമ്മദ്

എറണാകുളം ജില്ലയിലെ വൈപ്പിൻകരയിലുള്ള എടവനക്കാട്ട് ഗ്രാമത്തിൽ വലിയവീട്ടിൽ 1923 മെയ് 29-ന് സെയ്തുമുഹമ്മദ് ജനിച്ചു. അബ്ദുൾ അസീസ് എന്നായിരുന്നു പിതാവിന്റെ പേര്. എടവനക്കാട് പ്രൈമറി സ്കൂൾ, ചെറായി ഹൈസ്കൂൾ എന്നിവിടങ്ങളിലായിരുന്നു സ്കൂൾ വിദ്യാഭ്യാസം. തുടർന്ന് എറണാകുളം മഹാരാജാസ് കോളേജിൽ ജീവശാസ്ത്രം ബി.എ.യ്ക്കു ചേർന്നു. 1942-ലെ ക്വിറ്റ് ഇന്ത്യാ സമരത്തിൽ പങ്കെടുത്തതിനെ തുടർന്ന് നാലുമാസത്തോളം വിയ്യൂർ സെൻട്രൽ ജയിലിൽ കഴിഞ്ഞു.



</doc>
<doc id="266021" url="https://ml.wikipedia.org/wiki?curid=266021" title="ഷോക്ക് അബ്‌സോർബർ">
ഷോക്ക് അബ്‌സോർബർ

മോട്ടോർ വാഹനങ്ങൾ സഞ്ചരിക്കുമ്പോൾ അവയ്ക്കനുഭവപ്പെടുന്ന ആഘാതം കുറയ്ക്കുവാനായി ഉപയോഗിക്കുന്ന ഉപകരണമാണു് ഷോക്ക് അബ്‌സോർബർ. 

വാഹനങ്ങളുടെ ചട്ടക്കൂട് ചക്രങ്ങളോട് ഘടിപ്പിച്ചിരിക്കുന്നത് സ്‌പ്രിങ്ങുകൾ വഴിയാണു്. വാഹനങ്ങൾ കുഴിയിൽ വീഴുകയോ കല്ലിൽ കയറുകയോ ചെയ്യുമ്പോൾ ഈ സ്‌പ്രിങ്ങുകൾ നീളുകയും ചുരുങ്ങുകയുംചെയ്തു് ഒരു പരിധിവരെ വാഹനത്തിന്റെ ആഘാതം കുറയ്ക്കുന്നു. എന്നാൽ സ്‌പ്രിങ്ങുകൾ ഒരിക്കൽ നീളുകയോ ചുരുങ്ങുകയോ ചെയ്താൽ പൂർവസ്ഥിതി പ്രാപിക്കുന്നതുവരെ പ്രകമ്പനം ചെയ്തുകൊണ്ടിരിക്കും. ഈ പ്രകമ്പനം മൂലം വാഹനം പൊങ്ങുകയും താഴുകയും ചെയ്യുന്നതിനാൽ യാത്രികർക്ക് അസ്വസ്ഥത ഉണ്ടാക്കുന്നു. ഈ പ്രകമ്പനം കൊണ്ടുണ്ടാകുന്ന ആഘാതത്തെ ലഘൂകരിക്കാനുള്ള ഉപകരണമാണു് ഷോക്ക് അബ്‌സോർബർ. ചക്രങ്ങൾക്കും വാഹനത്തിന്റെ ചട്ടക്കൂടിനും ഇടയിൽ സ്‌പ്രിങ്ങുകൾക്കു സമാന്തരമായാണു ഇതു ഘടിപ്പിക്കുന്നതു്.


</doc>
<doc id="266024" url="https://ml.wikipedia.org/wiki?curid=266024" title="ടെലിഫോട്ടോ ലെൻസ്">
ടെലിഫോട്ടോ ലെൻസ്

വിദൂരവസ്തുക്കളെ അടുത്ത് കാണിക്കുന്ന തരം ലെൻസുകളാണു് ടെലിഫോട്ടോ ലെൻസുകൾ. അതായത് ഇതിനു് വളരെ ചെറിയ ഒരു വീക്ഷണകോണിലുള്ള വസ്തുക്കളുടെ ചിത്രമേ എടുക്കാൻ സാധിക്കുകയുള്ളൂ. ഇത്തരം ലെൻസുകൾക്കു് ഫോക്കസ് ദൂരം കൂടുതലായിരിക്കും. ഈ ഫോക്കസ് ദൂരത്തിനനുസരിച്ച് ഫിലിം ക്രമീകരിക്കേണ്ടതുകൊണ്ട് ഈ ലെൻസ് ക്യാമറക്കു മുന്നിൽ നീണ്ടിരിക്കുന്ന കുഴലിനു മുന്നിലായിരിക്കും ഘടിപ്പിച്ചിരിക്കുന്നതു്.

പോസിറ്റീവ് ലെൻസ് സംവിധാനവും അതിൽനിന്ന് വളരെ അകലത്തിൽ ഉറപ്പിച്ചിട്ടുള്ള നെഗെറ്റീവ് ലെൻസ് സംവിധാനവും ചേർന്ന ഘടനയാണിതിനുള്ളതു്. വർണ സംശോധനം (colour corrrection) ആവശ്യമെങ്കിൽ രണ്ടു സംവിധാനങ്ങളിലും അത് വെവ്വേറെയായി ചെയ്യേണ്ടതായി വരും. ടെലിഫോട്ടോ ലെൻസ് ഉപയോഗിക്കുമ്പോൾ വിരൂപണം (distortion) സംഭവിച്ചാൽ അത് നേരെയാക്കാൻ ബുദ്ധിമുട്ടാണു്.

പ്രധാനമായും മൂന്നുതരത്തിലുള്ള ടെലിഫോട്ടോ ലെൻസുകൾ നിലവിലുണ്ടു്.



</doc>
<doc id="266027" url="https://ml.wikipedia.org/wiki?curid=266027" title="സൂസി">
സൂസി

ഉദയാ പ്രൊഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് സൂസി. എക്സൽ പ്രോഡക്ഷൻസ് വിതരണം ചെയ്ത സൂസി 1969 ഏപ്രിൽ 5-ന് കേരളത്തിൽ പ്രദർശനം തുടങ്ങി.





</doc>
<doc id="266028" url="https://ml.wikipedia.org/wiki?curid=266028" title="വിൻഡോസ് ഫോൺ">
വിൻഡോസ് ഫോൺ

മൈക്രോസോഫ്റ്റ് വികസിപ്പിച്ചെടുത്ത പ്രൊപ്പ്രൈറ്ററി സ്മാർട്ട് ഫോൺ ഓപ്പറേറ്റിംഗ് സിസ്റ്റമാണ് വിൻഡോസ് ഫോൺ (ചുരുക്കത്തിൽ WP). വിൻഡോസ് മൊബൈലിന്റെ പിൻഗാമിയാണ് ഇത്. എന്നിരുന്നാലും പഴയ പ്ലാറ്റ്‌ഫോമുമായി പൊരുത്തപ്പെടാത്തതാണ് "(Incompatible)" വിൻഡോസ് ഫോൺ. മുൻപതിപ്പിൽ നിന്നും വ്യത്യസ്തമായി, സംരംഭകർക്കു പകരം ഉപഭോക്താക്കളെയാണ് ഈ പതിപ്പ് ലക്ഷ്യം വെച്ചത്. ഒക്ടോബർ 2010 ൽ ആണ് ഇത് ആദ്യമായി പുറത്തിറക്കിയത്. ഇതിന്റെ തുടർച്ചയായി 2011 ൽ ഏഷ്യയിലും വിൻഡോസ് ഫോൺ പുറത്തിറക്കി.

വിൻഡോസ് ഫോണിന്റെ ഏറ്റവും പുതിയ പതിപ്പായ വിൻഡോസ് ഫോൺ 8 ഒക്ടോബർ 29, 2012 ന് ആണ് പുറത്തിറക്കിയത്. വിൻഡോസ് ഫോണിനായി "മോഡേൺ" (മുൻനാമം "മെട്രോ") എന്ന് പേരുള്ള പുതിയൊരു ഉപയോക്തൃ സമ്പർക്കമുഖം (User Interface) മൈക്രോസോഫ്റ്റ് സൃഷ്ടിച്ചെടുത്തു. അതിനു പുറമേ, തേർഡ് പാർട്ടികളുടേയും മൈക്രോസോഫ്റ്റിന്റേയും സേവനങ്ങളും ഉൾപ്പെടുത്തിയതിനാൽ, പ്രവർത്തിക്കുന്ന ഉപകരണത്തിന് കുറഞ്ഞ തോതിലുള്ള ഹാർഡ്‌വെയർ സവിശേഷതകളേ വിൻഡോസ് ഫോൺ ആവശ്യപ്പെടുന്നുള്ളൂ.

""വിൻഡോസ് ഫോൺ ബ്ലൂ"" (മുൻനാമം ""വിൻഡോസ് ഫോൺ അപ്പോളോ പ്ലസ്"") എന്ന പേരിൽ മൈക്രോസോഫ്റ്റ് വികസിപ്പിച്ചു കൊണ്ടിരിക്കുന്ന വിൻഡോസ് ഫോണിന്റെ പുതിയ പതിപ്പിന് വിൻഡോസ് ഫോൺ 8.1 എന്നോ വിൻഡോസ് ഫോൺ 8.5 എന്നോ ആയിരിക്കും പേര് നൽകുക.

2004 ൽ ""ഫോട്ടോൺ"" എന്ന രഹസ്യനാമത്തിൽ ആരംഭിച്ച വിൻഡോസ് മൊബൈലിന്റെ പ്രാരംഭ ജോലികൾ സാവധാനത്തിലാകുകയും പിന്നീട് ആ പദ്ധതി ഉപേക്ഷിക്കുകയും ചെയ്തു. 2008 ൽ മൈക്രോസോഫ്റ്റ്, വിൻഡോസ് മൊബൈൽ ഗ്രൂപ്പിനെ പുനഃക്രമീകരിക്കുകയും പുതിയൊരു മൊബൈൽ ഓപ്പറേറ്റിംഗ് സിസ്റ്റത്തിനായുള്ള പ്രവർത്തനങ്ങൾ തുടങ്ങുകയും ചെയ്തു. വിൻഡോസ് ഫോൺ എന്ന പേരിൽ 2009 ൽ ആണ് ഇത് പുറത്തിറക്കാൻ ഉദ്ദേശിച്ചിരുന്നതെങ്കിലും, പലതരത്തിലുള്ള കാലതാമസങ്ങൾ മൂലം വിൻഡോസ് മൊബൈൽ 6.5 എന്ന പേരിൽ ഇടക്കാലത്തേക്കായി ഒരു ഓപ്പറേറ്റിംഗ് സിസ്റ്റം പുറത്തിറക്കാൻ മൈക്രോസോഫ്റ്റ് നിർബന്ധിതരായി.

വിൻഡോസ് ഫോൺ വളരെ വേഗത്തിൽ വികസിപ്പിക്കപ്പെട്ടു. അതിന്റെ ഫലമായി പുതിയ ഓപ്പറേറ്റിംഗ് സിസ്റ്റം പഴയ വിൻഡോസ് മൊബൈലിൽ ഉള്ള അപ്ലിക്കേഷനുകളുമായി പൊരുത്തപ്പെടാതെ വന്നു. മൈക്രോസോഫ്റ്റിന്റെ മൊബൈൽ ഡെവലപ്പർ എക്സ്പീരിയൻസിന്റെ സീനിയർ പ്രൊഡക്ട് മാനേജരായ ലാറി ലീബർമാൻ ഇ‌-വീക്കിനോട് പറഞ്ഞു: "കൂടുതൽ സമയവും വിഭവങ്ങളും ലഭിക്കുകയായിരുന്നെങ്കിൽ ബാക്ക്‌വേർഡ് കോമ്പാറ്റിബിലിറ്റിയുടെ കാര്യത്തിൽ എന്തെങ്കിലും ചെയ്യാൻ ഞങ്ങൾക്ക് സാധിക്കുമായിരുന്നു." സാധാരണ ഉപയോക്താക്കളോടൊപ്പം സംരംഭക ശൃംഖലയേയും ഒരു പോലെ മനസ്സിൽ കണ്ടുകൊണ്ട്, മൊബൈൽ ഫോൺ വിപണിയെ പുതിയൊരു കാഴ്ചപ്പാടിലൂടെ നോക്കിക്കാണാനാണ് മൈക്രോസോഫ്റ്റ് ശ്രമിക്കുന്നതെന്ന് ലീബർമാൻ പറഞ്ഞു. വിൻഡോസ് ഫോൺ എഞ്ചിനീയറിംഗിന്റെ കോർപ്പറേറ്റ് VP ആയ ടെറി മയേഴ്സൺ പറഞ്ഞു, "സ്റ്റൈലസിൽ നിന്നും കപ്പാസിറ്റീവ് ടച്ച് സ്ക്രീനിലേക്കുള്ള മാറ്റവും വിൻഡോസ് ഫോൺ 7 അനുഭവത്തിനായി ഞങ്ങൾ തിരഞ്ഞെടുത്ത ചില ഹാർഡ്‌വെയറുകളിലേക്കുള്ള മാറ്റവും മൂലം വിൻഡോസ് മൊബൈൽ 6.5 ലെ ആപ്ലിക്കേഷനുകളുടെ പൊരുത്തപ്പെടൽ ഇല്ലാതാക്കി."

2010 ഫെബ്രുവരി 15 ന് സ്പെയിനിലെ ബാഴ്സലോണയിൽ നടന്ന മൊബൈൽ വേൾഡ് കോൺഗ്രസ്സിലാണ് വിൻഡോസ് ഫോൺ 7 ന്റെ പ്രഖ്യാപനം നടന്നത്. 2010 നവംബർ 8 ന് ഇത് അമേരിക്കൻ ഐക്യനാടുകളിൽ പുറത്തിറക്കി.

മെയ് 2011 ൽ ഇതിന്റെ പുതുക്കിയ പതിപ്പായ വിൻഡോസ് ഫോൺ 7, "മാംഗോ" (വിൻഡോസ് ഫോൺ 7.5 എന്നും അറിയപ്പെടുന്നു) മൈക്രോസോഫ്റ്റ് പുറത്തിറക്കി. പുതുക്കിയ പതിപ്പിൽ ധാരാളം പുതിയ മാറ്റങ്ങൾ മൈക്രോസോഫ്റ്റ് കൊണ്ടുവന്നു. ഇന്റർനെറ്റ് എക്സ്പ്ലോറർ 9 ന്റെ മൊബൈൽ പതിപ്പ് മാറ്റങ്ങളിലൊന്നായിരുന്നു. ഡെസ്ക്‌ടോപ്പ് കമ്പ്യൂട്ടറുകളിലെ എക്സ്പ്ലോററിന്റെ പതിപ്പ് പോലെ തന്നെ വെബ് സ്റ്റാൻഡേർഡുകൾ പിന്തുണക്കുന്നതും ഗ്രാഫിക്കൽ കഴിവുകൾ ഉള്ളതും വിവിധ തേർഡ് പാർട്ടി ആപ്ലിക്കേഷനുകൾ ഒരേ സമയം പ്രവർത്തിപ്പിക്കാൻ കഴിവുള്ളതുമായിരുന്നു "(Multi-tasking)" മൊബൈൽ പതിപ്പും. അതു പോലെത്തന്നെ "പീപ്പിൾ ഹബ്ബിൽ" ട്വിറ്റർ ഉൾപ്പെടുത്തിയതും വിൻഡോസ് ലൈവ് സ്കൈ‌ഡ്രൈവ് ഉൾപ്പെടുത്തിയതും പുതിയ മാറ്റങ്ങളിലുൾപ്പെടുന്നു.

2012 ൽ "ടാൻഗോ" എന്ന പേരിൽ പുതുക്കിയ പതിപ്പ് പുറത്ത് വിട്ടു. നിലവിലുണ്ടായിരുന്ന ധാരാളം തെറ്റുകൾ തിരുത്തുകയും, 800 MHz CPU വും 256 MB RAM ഉം ഉള്ള ഉപകരണങ്ങൾക്ക് വരെ ഉപയോഗിക്കാവുന്നതുമായ രീതിയിൽ വിൻഡോസ് ഫോൺ ക്രമീകരിക്കുകയും ചെയ്തു.

2013 ജനുവരിയിൽ വിൻഡോസ് ഫോൺ 7.8 പുറത്തിറക്കി. വിൻഡോസ് ഫോൺ 8 ലെ പല സവിശേഷതകളും ഇതിൽ കാണാമായിരുന്നു. പുതുക്കിയ സ്റ്റാർട്ട് സ്ക്രീൻ, പണ്ടുണ്ടായിരുന്ന 10 നിറവിന്യാസങ്ങൾ 20 ആക്കി വർദ്ധിപ്പിച്ചു, ലോക്ക് സ്ക്രീനിന്റെ വാൾപേപ്പറിൽ ബിംഗിന്റെ അതാത് ദിവസത്തെ തിരഞ്ഞെടുത്ത ചിത്രങ്ങൾ കാണിക്കാനുള്ള സൗകര്യം മുതലായവ സവിശേഷതകളിൽ ഉൾപ്പെടുന്നു. വിൻഡോസ് ഫോൺ 7 ഉപയോഗിച്ചിരുന്ന ഉപകരണങ്ങൾ കൂടുതൽ നാളുകൾ ഉപയോഗിക്കുന്നതിനു വേണ്ടിയാണ് പുതുക്കിയ പതിപ്പായ വിൻഡോസ് ഫോൺ 7.8 പുറത്തിറക്കിയത്. ഹാർഡ്‌വെയറുകളുടെ പരിമിതി മൂലം ഇവ വിൻഡോസ് ഫോൺ 8 ലേക്ക് ഉയർത്താൻ സാധിക്കുമായിരുന്നില്ല. എന്നിരുന്നാലും മിക്കവാറും ഉപയോക്താക്കൾക്കും വിൻഡോസ് ഫോൺ 7.8 പതിപ്പ് ലഭ്യമായിരുന്നില്ല.

വിൻഡോസ് ഫോൺ 7.8 ന് തുടർന്നും പുതുക്കിയ പതിപ്പുകൾ ലഭിക്കുമെന്നും, വിവിധ വിലനിലവാരത്തിലുള്ള ഫോണുകളെ പിന്താങ്ങുന്നതിനായി, വിൻഡോസ് ഫോൺ 7 ഉം വിൻഡോസ് ഫോൺ 8 ഉം കുറച്ച് നാളുകൾക്ക് കൂടി ലഭ്യമാകുമെന്നും മൈക്രോസോഫ്റ്റ് അറിയിച്ചു.

2012 ഒക്ടോബർ 29 ന് മൈക്രോസോഫ്റ്റ്, ഓപ്പറേറ്റിംഗ് സിസ്റ്റത്തിലെ ഒരു പുതുതലമുറയായ വിൻഡോസ് ഫോൺ 8 പുറത്തിറക്കി.


</doc>
<doc id="266031" url="https://ml.wikipedia.org/wiki?curid=266031" title="വില്യം നിക്കോൾസൺ">
വില്യം നിക്കോൾസൺ

ഇംഗ്ലീഷ് രസതന്ത്രജ്ഞനും രസതന്ത്രത്തിലും തത്ത്വചിന്തയിലും നിരവധി ലേഖനങ്ങളെഴുതിയ വൈജ്ഞാനിക എഴുത്തുകാരനുമായിരുന്നു വില്യം നിക്കോൾസൺ.

1753 ഡിസംബർ 13നു ലണ്ടനിൽ ജനിച്ചു. സ്കൂൾ വിദ്യാഭ്യാസത്തിനു ശേഷം കുറച്ചുകാലം ബ്രിട്ടീഷ് ഈസ്റ്റിന്ത്യാ കമ്പനിയിൽ സേവനമനുഷ്ഠിച്ചു. 1775ൽ ആംസ്റ്റർഡാമിൽ എത്തിയ വില്യം അവിടെ കളിമൺപാത്ര വ്യവസായത്തിൽ ഏർപ്പെട്ട് ജീവിതവൃത്തി നേടി.

'An Introduction to Nature Philosophy' എന്ന ഗ്രന്ഥത്തിന്റെ രചന, വൈദ്യുത വിശ്ലേഷണം വഴി ജലത്തെ ഹൈഡ്രജനും ഓക്സിജനുമായി വേർതിരിക്കുന്ന കണ്ടുപിടുത്തം, ദ്രാവകങ്ങളുടെ സാന്ദ്രത അളക്കുന്ന ഹൈഡ്രോമീറ്ററിന്റെ കണ്ടുപിടുത്തം തുടങ്ങിയവ ഇദ്ദേഹത്തിന്റെ സംഭാവനകളിൽ ചിലതാണു്.


</doc>
<doc id="266034" url="https://ml.wikipedia.org/wiki?curid=266034" title="സാഹിത്യപഞ്ചാനനൻ പി.കെ. നാരായണപിള്ള">
സാഹിത്യപഞ്ചാനനൻ പി.കെ. നാരായണപിള്ള

മലയാള സാഹിത്യ വിമർശന പ്രസ്ഥാനത്തിന് പുതിയ വഴി വെട്ടിത്തുറന്ന വിമർശക പ്രതിഭയാണ് സാഹിത്യപഞ്ചാനനൻ പി.കെ. നാരായണപിള്ള. കവി, ഗദ്യകാരൻ, വാഗ്മി, വിമർശകൻ, വൈയാകരണൻ, ഭാഷാ ഗവേഷകൻ, സമുദായ പരിഷ്കർത്താവ് എന്നീ നിലകളിലെല്ലാം പ്രശസ്തനായ അദ്ദേഹം 'സാഹിത്യ പഞ്ചാനനൻ' എന്ന അപര നാമത്തിലാണ് അറിയപ്പെടുന്നത്. നീലകണ്ഠ തീർത്ഥപാദരാണ് സാഹിത്യ പഞ്ചാനനൻ എന്ന വിശേഷണം നൽകിയത്. കവി, ഗദ്യകാരൻ, വാഗ്മി, വൈയാകരണൻ, നിരൂപകൻ എന്നീ പഞ്ചമുഖങ്ങളോടു കൂടിയവൻ എന്ന അർഥമാണ് ഇതിനുള്ളത്. കവിയും നാടക കൃത്തുമായ ടി.എൻ. ഗോപിനാഥൻ നായർ ഇദ്ദേഹത്തിന്റെ പുത്രനാണ്.


1878 മാർച്ച് 23 (കൊല്ലവർഷം 1053 മീനം 9)നു അമ്പലപ്പുഴ ആമയിട ഗ്രാമത്തിൽ കടമ്മാട്ടു കുഞ്ഞുലക്ഷ്മി അമ്മയുടേയും ആലപ്പുഴ പറവൂർ പൊഴിച്ചേരി മഠത്തിൽ ദാമോദരൻ പ്ലാപ്പിള്ളിയുടേയും മകനായാണ് സാഹിത്യപഞ്ചാനനൻ പി.കെ. നാരായണപിള്ള ജനിച്ചത്.

അമ്പലപ്പുഴ ഹൈസ്കൂൾ, ആലപ്പുഴ ഹൈസ്കൂൾ എന്നിവിടങ്ങളിലായിരുന്നു സ്കൂൾ വിദ്യാഭ്യാസം. തിരുവനന്തപുരം മഹാരാജാസ് കോളജിൽ നിന്ന് രസതന്ത്രത്തിൽ ബി.എ. ബിരുദം നേടി. കോളജ് വിദ്യാഭ്യാസ കാലത്ത് പിതാവ് അന്തരിച്ചതിനാൽ മലയാള മനോരമ, കേരള താരക, ചന്ദ്രിക തുടങ്ങിയ പ്രസിദ്ധീകരണങ്ങളിൽ ലേഖനങ്ങളെഴുതിയാണ് വിദ്യാഭ്യാസ ചെലവുകൾക്കുള്ള പണം കണ്ടെത്തിയതു്. ഏ.ആർ. രാജരാജവർമ്മ, മുൻഷി രാമക്കുറുപ്പ് തുടങ്ങിയ പ്രശസ്ത വ്യക്തികളുടെ ശിഷ്യനായിരുന്നു അദ്ദേഹം.
റെയിൽവേ ഗുമസ്തൻ, സ്കൂൾ അദ്ധ്യാപകൻ, കലാലയ അദ്ധ്യാപകൻ എന്നീ നിലകളിൽ സേവനമനുഷ്ഠിച്ചു. 1908ൽ നിയമ ബിരുദമെടുത്ത അദ്ദേഹം അഭിഭാഷകനായി സേവനമനുഷ്ഠിച്ചു. തിരുവിതാംകൂർ നിയമ സഭാംഗം, മദിരാശി സർവകലാശാല സെനറ്റ് മെമ്പർ, ഹൈക്കോടതി ജഡ്ജി എന്നീ നിലകളിൽ സേവനമനുഷ്ഠിച്ച് 1934ൽ വിരമിച്ചു. നായർ സമുദായ പരിഷ്കരണ ശ്രമങ്ങൾ നടത്തുകയും അത് ലക്ഷ്യമാക്കിയുള്ള സംഘടനകളിൽ പ്രവർത്തിക്കുകയും ചെയ്തിട്ടുണ്ട്. സമസ്ത കേരള സാഹിത്യ പരിഷത്തിന്റെ ആദ്യ സമ്മേളനം ഉദ്ഘാടനം ചെയ്തത് പി.കെ. നാരായണപിള്ളയാണ്.

1938 ഫെബ്രുവരി 10(കൊല്ലവർഷം 1113 മകരം 30)നു അദ്ദേഹം അന്തരിച്ചു.



</doc>
<doc id="266035" url="https://ml.wikipedia.org/wiki?curid=266035" title="എരിക്കാവ് എൻ. സുനിൽ">
എരിക്കാവ് എൻ. സുനിൽ

കേരളീയനായ ഒരു മൃദംഗ വാദകനാണ് എരിക്കാവ് എൻ. സുനിൽ (15 മാർച്ച് 1977). കേന്ദ്ര സാംസ്‌കാരിക വകുപ്പിന്റെ ജൂനിയർ ഫെലോഷിപ്പ് 2013 ൽ ലഭിച്ചു. 


</doc>
<doc id="266039" url="https://ml.wikipedia.org/wiki?curid=266039" title="വൈശ്യപ്പുളി">
വൈശ്യപ്പുളി

വള്ളിപോലിരിക്കുന്ന ഒരു ചെറിയ കുറ്റിച്ചെടിയാണ് വൈശ്യപ്പുളി. . നനവാർന്ന ഇലപൊഴിയും കാടുകളിലും സമതലങ്ങളിലും കാണപ്പെടുന്നു. കേരളത്തിൽ എല്ലായിടത്തും കാണാറുണ്ട്. ആഫ്രിക്കയിൽ ഇത് ഔഷധമായി ഉപയോഗിക്കാറുണ്ട്.



</doc>
<doc id="266041" url="https://ml.wikipedia.org/wiki?curid=266041" title="ഹിറ്റ് ദ് ബോൾ റ്റ്വൈസ്">
ഹിറ്റ് ദ് ബോൾ റ്റ്വൈസ്

ക്രിക്കറ്റ് കളിയിൽ ബാറ്റ്സ്മാൻ പുറത്താകുന്ന മാർഗങ്ങളിൽ ഒന്നാണ് ഹിറ്റ് ദ് ബോൾ റ്റ്വൈസ് അഥവാ ഡബിൾ ഹിറ്റ്. ക്രിക്കറ്റ് നിയമങ്ങളിലെ 34-ആം നിയമമാണ് "ഹിറ്റ് ദ് ബോൾ റ്റ്വൈസിനെ" സംബന്ധിക്കുന്നത്. ക്രിക്കറ്റിലെ അസാധാരണമായ പുറത്താക്കൽ രീതികളിലൊന്നാണിത്.<br>
ഈ നിയമപ്രകാരം; കളിക്കിടെ ഒരു ബാറ്റ്സ്മാന്റെ ശരീരത്തിലോ ബാറ്റിലോ കൊണ്ട പന്ത് ഏതെങ്കിലും ഫീൽഡറുടെ കൈയ്യിലെത്തുന്നതിനുമുൻപ്, ബാറ്റ് പിടിക്കാത്ത കൈ ഒഴികെ ഏതെങ്കിലും ശരീരഭാഗങ്ങൾ കൊണ്ടോ ബാറ്റ് കൊണ്ടോ, വിക്കറ്റ് സംരക്ഷിക്കുന്നതിന് ഒഴികെ, മനഃപൂർവ്വം തട്ടിയിടുകയോ അടിക്കുകയോ ചെയ്താൽ "ഹിറ്റ് ദ് ബോൾ റ്റ്വൈസ്" നിയമപ്രകാരം ഫീൽഡിങ് ടീമിന്റെ അപ്പീലിന്മേൽ അയാളെ പുറത്താക്കാം.
<br>
ഇങ്ങനെ പുറത്താകുന്ന ബാറ്റ്സ്മാന്മാരുടെ വിക്കറ്റ് ബൗളർ നേടിയതായി പരിഗണിക്കില്ല.


</doc>
<doc id="266056" url="https://ml.wikipedia.org/wiki?curid=266056" title="നെറ്റ്‌വർക്ക് സുരക്ഷ">
നെറ്റ്‌വർക്ക് സുരക്ഷ

ഒരു കമ്പ്യൂട്ടർ ശൃംഖലയിലേക്കുള്ള (നെറ്റ്‌വർക്ക്) അനുവാദമില്ലാതെയുള്ള കടന്നുകയറ്റമോ, അനാവശ്യമായുള്ള ഇടപെടലുകളോ, നെറ്റ്‌വർക്കിന്റെ യഥാർത്ഥ ഉപയോഗത്തിൽനിന്ന് വ്യതിചലിച്ചുള്ള ദുർവിനിയോഗമോ, നെറ്റ്‌വർക്കിന്റെ ഉപയോഗം തടസപെടുത്തുന്ന തരത്തിലുള്ള ഇടപെടലുകളോയോ ഒക്കെ ചെറുക്കുന്നതിനുവേണ്ടിയും അവ നിരീക്ഷിക്കുന്നതിനുവേണ്ടിയും ഒരു നെറ്റ്‌വർക്ക് അഡ്മിനിസ്ട്രേറ്റർ സ്വീകരിക്കുന്ന നയങ്ങളും അവയുടെ പ്രയോഗവുമാണ് നെറ്റ്‌വർക്ക് സുരക്ഷ എന്നതുകൊണ്ട് ഉദ്ദേശിക്കുന്നത്.




</doc>
<doc id="266067" url="https://ml.wikipedia.org/wiki?curid=266067" title="മുരിക്കാശ്ശേരി">
മുരിക്കാശ്ശേരി

മുരിക്കാശേശരി എന്ന ഗ്രാമം കേരളത്തിലെ ഇടുക്കി ജില്ലയിൽ സ്ഥിതി ചെയ്യുന്നു. ഇടുക്കി ജലാശയത്തേയ്ക്ക ഇവിടുന്ന് ഏകദേശം 12 കിലോമീറ്റർ ദൂരമുണ്ട്.


</doc>
<doc id="266069" url="https://ml.wikipedia.org/wiki?curid=266069" title="സെമി-സ്ലാവ് പ്രതിരോധം">
സെമി-സ്ലാവ് പ്രതിരോധം

ക്വീൻസ് ഗാബിറ്റ് എന്ന ചെസ്സ് പ്രാരംഭനീക്കത്തിന്റെ ഒരു വേരിയേഷനാണ് സെമി-സ്ലാവ് പ്രതിരോധം. ഇതിന്റെ നീക്കങ്ങൾ ചുവടെ നല്ക്കുന്നു :

ഈ നീക്കത്തിനതിരെ 5...Nbd7 കളിച്ചുകൊണ്ട് സെമി-സ്ലാവ് പ്രതിരോധത്തിന്റെ പ്രധാനശാഖയിൽ തുടരാം.



</doc>
<doc id="266072" url="https://ml.wikipedia.org/wiki?curid=266072" title="മാർഷൽ ഗാബിറ്റ്">
മാർഷൽ ഗാബിറ്റ്

അമേരിക്കൻ ചെസ്സ് മാസ്റ്ററായ ഫ്രാങ്ക് മാർഷലിനു ശേഷം പേരു ലഭിച്ച ഒരുകൂട്ടം ചെസ്സ് പ്രാരംഭനീക്കളാണ് മാർഷൽ ഗാബിറ്റ്. 


ഇവ കൂടാതെ


</doc>
<doc id="266074" url="https://ml.wikipedia.org/wiki?curid=266074" title="ബിഷപ്പ്സ് ഓപ്പണിങ്ങ്">
ബിഷപ്പ്സ് ഓപ്പണിങ്ങ്

ബിഷപ്പ്സ് ഓപ്പണിങ്ങ് എന്ന ചെസ്സിലെ പ്രാരംഭനീക്കത്തിലെ നീക്കങ്ങളുടെ ക്രമം ഇങ്ങനെയാണ്:


</doc>
<doc id="266098" url="https://ml.wikipedia.org/wiki?curid=266098" title="എം. ശിവറാം">
എം. ശിവറാം

അന്താരാഷ്ട്ര വാർത്താ ഏജൻസിയായ റോയിട്ടേഴ്സിനു വേണ്ടി പ്രവർത്തിച്ചിട്ടുള്ള ഒരു പ്രമുഖ പത്രപ്രവർത്തകനാണ് എം. ശിവറാം. തെക്കുകിഴക്കൻ ഏഷ്യയിലെ മുഖ്യലേഖകനായിരുന്നു. തെക്കുകിഴക്കനേഷ്യൻ രാജ്യങ്ങളെക്കുറിച്ച് അതി സൂക്ഷ്മ വിവരങ്ങൾ പോലും അറിയാമായിരുന്നു ശിവറാമിന്. വിയറ്റ്നാം യുദ്ധത്തെപ്പറ്റി 'വിയറ്റ്നാം വാർ വൈ' (1965) എന്ന പുസ്തകം അദ്ദേഹം രചിച്ചിട്ടുണ്ട്. രണ്ടാം ലോകയുദ്ധക്കാലത്ത് തെക്കുകിഴക്കനേഷ്യയിൽ ശിവറാം റിപ്പോർട്ടിങ് നടത്തി. 1947-52 കാലത്ത് പ്രസ് ട്രസ്റ്റ് ഓഫ് ഇന്ത്യ (പി.ടി.ഐ.) - റോയിട്ടേഴ്സ് കൂട്ടുകെട്ടിന്റെ ഫോറിൻ എഡിറ്ററായി ശിവറാം നിയമിതനായി. ഇക്കാലത്ത് ചൈനയിലെ ബെയ്ജിങ് മുതൽ ഈജിപ്തിലെ കെയ്റോ വരെ യാത്ര ചെയ്ത് വാർത്തകൾ റിപ്പോർട്ട് ചെയ്തു. കൊറിയൻ യുദ്ധം (1950), ഈജിപ്തിൽ നടന്ന പട്ടാള അട്ടിമറി (1952) തുടങ്ങിയവ ഇക്കൂട്ടത്തിൽ പെടുന്നു. വിദേശജീവിതത്തിനു ശേഷം ഇന്ത്യയിൽ തിരിച്ചെത്തിയ ശിവറാം മുംബൈയിൽ ഫ്രീപ്രസ് ജേണലിൽ അസിസ്റ്റന്റ് എഡിറ്ററായി .

ആലപ്പുഴ ജില്ലയിലെ തോട്ടപ്പള്ളിയിൽ കോന്നവത്തുവീട്ടിൽ 1907 നവംബർ 14-ന് ശിവരാമ പിള്ള എന്ന എം. ശിവറാം ജനിച്ചു. മികച്ച വാർത്താ പരമ്പരയ്ക്ക് അദ്ദേഹത്തിന്റെ പേരിൽ തിരുവനന്തപുരം പ്രസ് ക്ലബ് അവാർഡ് ഏർപ്പെടുത്തിയിട്ടുണ്ട്. 
1972 നവംബർ 20-ന് ശിവറാം അന്തരിച്ചു. 



</doc>
<doc id="266099" url="https://ml.wikipedia.org/wiki?curid=266099" title="പൊങ്ങുചെടി">
പൊങ്ങുചെടി

നെല്ലിന് കളയായി കരുതപ്പെടുന്ന ഒരു ചെറിയ ബഹുവർഷിയായ ജലസസ്യമാണ് നീർക്കടശം അഥവാ പൊങ്ങുചെടി. . മൂന്നു മീറ്ററോളം ഉയരം വയ്ക്കും. തണ്ടിന്റെ ഉള്ളിലെ പൊങ്ങ് ഉപയോഗിച്ച് ഒരുതരം തൊപ്പി ഉണ്ടാക്കാറുണ്ട്. ഈ ചെടി മിക്ക ഏഷ്യൻ രാജ്യങ്ങളിലും കാണാറുണ്ട്. വിത്തുവഴിയോ കമ്പുമുറിച്ചുനട്ടോ പുനരുദ്ഭവം നടത്താം. പൂക്കൾ ഭക്ഷ്യയോഗ്യമാണ്. 1300 മീറ്റർ വരെ ഉയരമുള്ള നനവുള്ള സ്ഥലങ്ങളിലെല്ലാം കണ്ടുവരുന്നു.



</doc>
<doc id="266100" url="https://ml.wikipedia.org/wiki?curid=266100" title="കെ.വി. ശർമ">
കെ.വി. ശർമ

തിരുവനന്തപുരത്തിനടുത്തുള്ള ആറ്റിങ്ങലിൽ 1919 ഡിസംബർ 22-ന് കെ. വെങ്കടേശ്വരശർമ എന്ന കെ.വി. ശർമ ജനിച്ചു. സ്കൂൾ ഇൻസ്പെക്ടറായിരുന്ന എസ്. കൃഷ്ണയ്യരായിരുന്നു അച്ഛൻ.

അതിപ്രാചീനങ്ങളായ കൈയെഴുത്തുഗ്രന്ഥങ്ങൾ തേടിപ്പിടിച്ച് അത്യപൂർവങ്ങളായ ഗ്രന്ഥങ്ങൾ പുറത്തുകൊണ്ടുവന്ന് കേരളത്തിന്റെ പ്രാചീന ഗണിത, ജ്യോതിശാസ്ത്ര പാരമ്പര്യത്തിന്റെ ചരിത്രമെഴുതിയത് കെ.വി. ശർമയാണ്. ജീവിതാന്ത്യംവരെയും പൗരാണിക ഹസ്തലിഖിതഗ്രന്ഥങ്ങൾ വായിച്ചും വർഗീകരിച്ചും ഇൻഡോളജിക്കും മാനുസ്ക്രിപ്റ്റോളജിക്കും ഭാരതീയ സംസ്കാരത്തിനും അമൂല്യസംഭാവനകൾ നൽകി. പ്രൊഫ. ശർമയുടെ അവസാനത്തെ കൃതി വിപുലമായ ഒരു വിവരണാത്മക ഗ്രന്ഥസൂചിയായിരുന്നു. 'കേരളത്തിലേയും തമിഴ്നാട്ടിലേയും ഗ്രന്ഥപ്പുരകളിലുള്ള സംസ്കൃത ശാസ്ത്രഗ്രന്ഥങ്ങൾ (Science texts in Sanskrit in the repositories of Kerala and Tamilnadu) എന്ന ഇംഗ്ലീഷ് ഗ്രന്ഥം (2000) 395 ഗ്രന്ഥപ്പുരകളിലെ ഒന്നരലക്ഷം ഹസ്തലിഖിതഗ്രന്ഥങ്ങൾ പരിശോധിച്ചു തയ്യാറാക്കിയതാണ്. അവയിൽ 12,244 എണ്ണം പട്ടിക തിരിച്ച് 3473 പ്രാചീനശാസ്ത്രഗ്രന്ഥങ്ങൾ അദ്ദേഹം ഏഴു ഭാഗങ്ങളായി വർഗീകരിച്ചു.




</doc>
<doc id="266101" url="https://ml.wikipedia.org/wiki?curid=266101" title="ആദിത്യഹൃദയം">
ആദിത്യഹൃദയം

ശ്രീരാമന് അഗസ്ത്യ മുനി ഉപദേശിച്ചതായി രാമായണത്തിൽ പരാമർശിച്ചിട്ടുള്ള മന്ത്രമാണ് ആദിത്യഹൃദയം. രാമായണത്തിലെ യുദ്ധകാണ്ഡത്തിലാണ് ആദിത്യഹൃദയത്തെക്കുറിച്ച് പറയുന്നത്. 

രാവണനുമായുള്ള യുദ്ധത്തിൽ രാമൻ തളർന്ന് ചിന്താധീതനായി നിൽക്കുന്ന സമയത്ത് ദേവന്മാരോടൊപ്പം ആകാശത്തു യുദ്ധം കണ്ടുകൊണ്ടിരുന്ന മുനി താഴേക്കുവന്ന് ശത്രുക്ഷയം വരുത്തുന്നതിനു ആദിത്യഹൃദയം ജപിക്കുന്നതു നല്ലതാണെന്നുപറയുകയും മന്ത്രം യഥാവിധി ഉപദേശിക്കുകയും ചെയ്തു. രാമൻ മന്ത്രം മൂന്നുപ്രാവശ്യം ജപിക്കുകയും പൂർവ്വാധികംവീര്യത്തോടെ രാവണനുമായി യുദ്ധംചെയ്യുകയും വധിക്കുകയും ചെയ്തു.

<poem>
സന്താപനാശകരായ നമോനമഃ
അന്ധകാരാന്തകാരായ നമോനമഃ
ചിന്താമണേ! ചിദാനന്ദായ തേ നമഃ
നീഹാരനാശകായ നമോനമഃ
മോഹവിനാശകരായ നമോനമഃ
ശാന്തായ രൌദ്രായ സൌമ്യായ ഘോരായ
കാന്തിമതാംകാന്തിരൂപായ തേ നമഃ
സ്ഥാവരജംഗമാചാര്യായ തേ നമോ
ദേവായ വിശ്വൈക സാക്ഷിണേ തേ നമഃ
സത്യപ്രധാനായ തത്ത്വായ തേ നമഃ
സത്യസ്വരൂപായ നിത്യം നമോനമഃ
</poem>


</doc>
<doc id="266107" url="https://ml.wikipedia.org/wiki?curid=266107" title="ഗ്രന്മ (പായ്ക്കപ്പൽ)">
ഗ്രന്മ (പായ്ക്കപ്പൽ)

ക്യൂബൻ വിപ്ലവത്തിൽ പങ്കെടുക്കാനുള്ള 82 വിമതസൈനികരേയും കൊണ്ട് മെക്സിക്കോയിൽ നിന്നും ക്യൂബയിലേക്കു പോയ പായ്ക്കപ്പലാണ് ഗ്രന്മ. ക്യൂബയുടെ ഏകാധിപതിയായിരുന്നു ഫുൾജെൻസിയോ ബാറ്റിസ്റ്റയെ അധികാരത്തിൽ നിന്നും പുറത്താക്കുക എന്നതായിരുന്നു ക്യൂബൻ വിപ്ലവത്തിന്റെ അന്തിമ ലക്ഷ്യം. 60അടി നീളമുള്ളതും, ഡീസൽ യന്ത്രത്താൽ പ്രവർത്തിക്കുന്നതുമായ ഒരു യാനമായിരുന്നു ഗ്രന്മ. 12 പേരെ വഹിക്കാൻ കരുത്തുള്ള ഈ പായ്ക്കപ്പൽ 1943 ൽ നിർമ്മിച്ചതായിരുന്നു. മുത്തശ്ശി എന്നർത്ഥം വരുന്ന ഗ്രാന്റ് മദർ എന്ന ഇംഗ്ലീഷ് പദത്തിന്റെ ചുരുക്കമാണ് ഗ്രന്മ. യഥാർത്ഥ ഉടമസ്ഥന്റെ മുത്തശ്ശിയുടെ ഓർമ്മയ്ക്കായാണത്രെ ഈ ജലവാഹനത്തിന് ഗ്രന്മ എന്ന പേരു നൽകിയത്.

26ജൂലൈ മൂവ്മെന്റ് എന്ന വിമതസേനയിലെ സൈനികരെ മെക്സിക്കോയിൽ നിന്നും ക്യൂബയിലേക്ക് കടൽമാർഗ്ഗം കൊണ്ടു ചെന്നെത്തിച്ചത് ഗ്രന്മ എന്ന ഈ ചെറിയ കപ്പലാണ്. സൈനികരേയും കൊണ്ട് ഗൾഫ് ഓഫ് മെക്സിക്കോ കടക്കാൻ ഒരു നല്ല കപ്പൽ വാങ്ങാനായിരുന്നു ഫിദലിന്റെ നേതൃത്വത്തിലുള്ള 26ജൂലൈ മൂവ്മെന്റ് തീരുമാനിച്ചിരുന്നതെങ്കിലും, പണത്തിന്റെ അഭാവത്താൽ അത് സാധിക്കുമായിരുന്നില്ല. അവസാനം 10 ഒക്ടാബർ 1956 ന് 15000 അമേരിക്കൻ ഡോളർ കൊടുത്ത് സേന സ്വന്തമാക്കിയതായിരുന്നു ഗ്രന്മ എന്ന പായ്ക്കപ്പൽ. മെക്സിക്കോ നഗരത്തിലെ ഒരു ആയുധവ്യാപാരിയായിരുന്ന അന്റോണിയോ ആണ് ഒരു അമേരിക്കൻ ദമ്പതികളിൽ നിന്നും 26ജൂലൈ മൂവ്മെന്റിനുവേണ്ടി ഈ കപ്പൽ വാങ്ങിയത്. ക്യൂബയുടെ മുൻ പ്രസിഡന്റും, ബാറ്റിസ്റ്റയുടെ സൈനിക അട്ടിമറിയിലൂടെ പുറത്താക്കപ്പെട്ടതും ആയ കാർലോസ് സോകാറസ് ആയിരുന്നു ഗ്രന്മ വാങ്ങുന്നതിനായുള്ള പണം സ്വരൂപിക്കാൻ ഫിദലിനേയും കൂട്ടരേയും സഹായിച്ചത്. ഫിദലും സഹപ്രവർത്തകരും മെക്സിക്കോയിൽ ക്യൂബൻ വിപ്ലവത്തിനുള്ള പദ്ധതി തയ്യാറാക്കുമ്പോൾ കാർലോസ് അവിടെ രാഷ്ട്രീയ അഭയാർത്ഥിയായി കഴിയുകയായിരുന്നു.

1956 നവംബർ 25 ന് 82 സൈനികരേയും വഹിച്ചുകൊണ്ട് ഗ്രന്മ യാത്രക്കു തയ്യാറായി. മെക്സിക്കൻ തീരമായ ടക്സപാൻ എന്ന സ്ഥലത്തു നിന്നുമാണ് ഗ്രന്മ യാത്രതിരിച്ചത്. 26 ജൂലൈ മൂവ്മെന്റിന്റെ നേതാക്കളായ, ഫിദൽ കാസ്ട്രോ, സഹോദരൻ റൗൾ കാസ്ട്രോ, സുഹൃത്തും അ‍ർജന്റീനിയൻ ഡോക്ടറും, വിപ്ലവകാരിയും കൂടെയായ ചെ ഗുവേര എന്നിവർ കൂടി കപ്പലിലുണ്ടായിരുന്നു. സൈനികരെ കൂടാതെ, ആയുധങ്ങളും, ഭക്ഷണസാമഗ്രികളും കപ്പലിൽ ഉണ്ടായിരുന്നു. 1200 ഗ്യാലൻ ഇന്ധനം ഗ്രന്മയുടെ ടാങ്കിലുണ്ടായിരുന്നു,കൂടാതെ 2000 ഗ്യാലൻ കപ്പലിലും ശേഖരിച്ചിരുന്നു. ക്യൂബയിലെത്തുവാൻ ആവശ്യമുള്ളത്രയായിരുന്നു ഇത്. 12 പേർക്കു മാത്രം സഞ്ചരിക്കാൻ വേണ്ടി നിർമ്മിച്ച കപ്പലിൽ 82 പേർ യാത്രികരായിതന്നെ ഉണ്ടായിരുന്നു. തികച്ചും അപടകരമായ ഒരു കടൽ യാത്ര തന്നെയായിരുന്നു അത്. ക്യൂബൻ നേവിയിൽ നിന്നും വിരമിച്ച ഒരു നാവികനും, കാസ്ട്രോ അനുയായിയുമായിരുന്ന നോബർട്ടോ കൊളാഡോ ആയിരുന്നു ഗ്രന്മയുടെ കപ്പിത്താൻ. കപ്പലിന്റെ കാലപ്പഴക്കം കൊണ്ടും, അനുവദനീയമായ അളവിൽ ഭാരം ഉൾക്കൊണ്ടിരുന്നതുകൊണ്ടും യാത്ര വളരെ ദുഷ്കരമായിരുന്നു. കൂടാതെ, കടലിൽവെച്ച് ഗ്രന്മക്ക് ചോർച്ചയും അനുഭവപ്പെട്ടു. സഹപ്രവർത്തകരിൽ ഒരാൾ കപ്പലിൽ നിന്നും കടലിൽ വീണു. അദ്ദേഹത്തിനു വേണ്ടി രണ്ടു വട്ടം തിരച്ചിൽ നടത്തിയെങ്കിലും, കണ്ടെത്താനായില്ല. സൈനികനെ കടലിൽ നഷ്ടപ്പെട്ട വിഷമത്തിലും, ലക്ഷ്യത്തിലേക്കു തന്നെ മുന്നേറാൻ ഫിദൽ ആജ്ഞാപിക്കുകയായിരുന്നു.
വിചാരിച്ചതിലും വൈകിയാണ് ഗ്രന്മ ലക്ഷ്യസ്ഥാനത്തെത്തിയത്. വിമതസൈനികർ എല്ലാവരും തന്നെ ക്ഷീണിതരായിരുന്നു. ദൂരയാത്രയും, അവിചാരിത തടസ്സങ്ങളും കാരണം പെട്ടെന്ന് ഒരു യുദ്ധത്തിന് അവരാരും തന്നെ ശാരീരികമായോ, മാനസികമായോ കഴിവുള്ളവരായിരുന്നില്ല.

തീരത്തു നിന്നും അറുപതു മീറ്റർ ദൂരെയായാണ് കപ്പൽ അടുത്തത്. തീരത്തു കെട്ടിക്കിടന്നിരുന്ന ചെളി കാരണം, കൂടുതൽ അടുപ്പിക്കാൻ കഴിയുമായിരുന്നില്ല. ഈ ചെളിയിൽകൂടെ വേണമായിരുന്നു സൈനികർക്ക് തീരത്തേക്ക് എത്തിച്ചേരാൻ. സൈനികരുടെ കയ്യിലേറിയിരുന്ന കനത്ത ഭാരം കാരണം, അവരെല്ലാം ഈ ചെളിയിൽ താഴ്ന്നുപോയേക്കുമോ എന്നു വരെ ഭയപ്പെട്ടിരുന്നു. ഈ അറുപതു മീറ്റർ ദൂരം താണ്ടാൻ ഏതാണ്ട് രണ്ടു മണിക്കൂർ സമയം എടുത്തു.

1959 ജനുവരി ഒന്നാം തീയതി, ക്യൂബൻ വിപ്ലവത്തിന്റെ വിജയശേഷം, ഗ്രന്മ ഹവാന നഗരത്തിലേക്ക് മാറ്റി. കപ്പലിന്റെ നാവികനായിരുന്ന നോബർട്ടോവിനായിരുന്നു പിന്നീട് അതിന്റെ ചുമതല മുഴുവൻ. ക്യൂബൻ വിപ്ലവത്തിന്റെ സ്മാരകമായി ഹവാനയിൽ പടുത്തുയർത്തിയ കാഴ്‌ചബംഗ്ലാവിൽ ഒരു പ്രത്യേക ചില്ലുമുറിയിൽ ഗ്രന്മയേയും സൂക്ഷിച്ചു. ഗ്രന്മ തീരത്തണഞ്ഞ ആ പ്രദേശത്തിന് പിന്നീട് ക്യൂബൻ സർക്കാർ ഗ്രന്മ പ്രൊവിൻസ് എന്നു പേരിട്ടു. ഗ്രന്മ പ്രൊവിൻസിൽ സ്ഥിതി ചെയ്യുന്ന ഗ്രന്മ നാഷണൽ പാർക്ക് യുനെസ്കോയുടെ തിരഞ്ഞെടുക്കപ്പെട്ട പൈതൃക പ്രദേശങ്ങളുടെ പട്ടികയിൽ ഉൾപ്പെട്ടിട്ടുള്ളതാണ്.


</doc>
<doc id="266108" url="https://ml.wikipedia.org/wiki?curid=266108" title="ഉറങ്ങാത്ത സുന്ദരി">
ഉറങ്ങാത്ത സുന്ദരി

നീലാപ്രൊഡക്ഷനു വേണ്ടി എം. കുഞ്ചാക്കോ നിർമിച്ച മലയാളചലച്ചിത്രമാണ് ഉറങ്ങാത്ത സുന്ദരി. എ കുമാരസ്വാമി ആൻഡ് കമ്പനി വിതരണം ചെയ്ത ഈ ചിത്രം കേരളത്തിൽ 1969 മേയ് 1-ന് പ്രദർശനം തുടങ്ങി.






</doc>
<doc id="266113" url="https://ml.wikipedia.org/wiki?curid=266113" title="അപ്പോളിനേരിയോ ഡി ലാ ക്രൂസ്">
അപ്പോളിനേരിയോ ഡി ലാ ക്രൂസ്

പത്തൊൻപതാം നുറ്റാണ്ടിൽ സ്പെയിനിന്റെ കോളനി ഭരണത്തിലിരുന്ന ഫിലിപ്പീൻസിലെ ഒരു 'ക്രിസ്തീയവിമതൻ' ആയിരുന്നു അപ്പോളിനേരിയോ ഡിലാ ക്രൂസ് (Apolinario De La Cruz). ജ്യേഷ്ഠസഹോദരൻ എന്നർത്ഥമുള്ള "ഹെർമാനോ പുലെ" എന്ന പേരിലും അദ്ദേഹം അറിയപ്പെടുന്നു. ഫിലിപ്പീൻസിന്റെ തലസ്ഥാനമായ മനിലായ്ക്കടുത്ത് ഇപ്പോഴത്തെ ക്വസോൺ പ്രവിശ്യയിലെ ലബ്കാൻ എന്ന സ്ഥലത്ത് സാമാന്യം ധനസ്ഥിതിയുള്ള കർഷകകുടുംബത്തിലെ അംഗമായി 1815 ജൂലൈ 22-ന് അദ്ദേഹം ജനിച്ചു. 1841 നവംബർ 4-നായിരുന്നു മരണം.

മാതാപിതാക്കളെ അനുകരിച്ച് വിശ്വാസിയും ഭക്തനുമായി വളർന്ന ഡി ലാ ക്രൂസ് കൗമാരപ്രായത്തിൽ സന്യാസവൈദികനാകാൻ ആഗ്രഹിച്ചു. ആഗ്രഹസാദ്ധ്യത്തിനായി മനിലായിലെത്തിയ അദ്ദേഹം പല സന്യാസസഭകളേയും സമീപിച്ചെങ്കിലും ആരും സ്വീകരിച്ചില്ല. ഫിലിപ്പീൻ ക്രിസ്തീയതയുടെ അക്കാലത്തെ സ്പാനിഷ് നേതൃത്വം നാട്ടുകാർക്ക് പൗരോഹിത്യം അനുവദിച്ചിരുന്നില്ല. തുടർന്ന് മനിലായിൽ ആശുപത്രിജോലിയും വേദപ്രചാരണവും മറ്റുമായി കുറേക്കാലം കഴിച്ച ക്രൂസ് ഇൻട്രാമ്യറോസിലെ ദേവാലയങ്ങൾ സന്ദർശിക്കുകയും കുർബ്ബാനയിലും നൊവേനകളിലും പങ്കെടുക്കുകയും ചെയ്തു. ഇക്കാലത്ത് ബൈബിളും മദ്ധ്യകാല സ്പെയിനിലെ മിസ്റ്റിക്കൽ രചനകളും പഠിച്ചും, മതപ്രഭാഷണങ്ങൾ കേട്ടും തന്റേതായ ഒരു മതവീക്ഷണം രൂപപ്പെടുത്തിയ ക്രൂസ് ഒടുവിൽ നിന്ന് സ്വന്തം നാട്ടിലേക്കു മടങ്ങി.

താമസിയാതെ “വിശുദ്ധ യൗസേപ്പിന്റെ സാഹോദര്യം” (Confradia de San Jose) എന്ന ഭക്തസമൂഹം അദ്ദേഹത്തിനു ചുറ്റും വികസിച്ചു വന്നു. ധാരളം പേർ 'കോൺഫ്രാഡിയാ'-യിൽ അംഗങ്ങളായി. ഏറെക്കാലം കാര്യമായ ശ്രദ്ധയാകർഷിക്കാതെ നിലനിന്ന ഈ കൂട്ടായ്മ 1940-നടുത്ത് സമീപവിശ്യകളിലും പ്രചരിച്ചു. ഒരു ഘട്ടത്തിൽ അതിന്റെ അംഗസംഖ്യ 5000-ത്തിനടുത്തുണ്ടായിരുന്നു. 19 പേർ ചേർന്നു തുടങ്ങിയ ഈ സമൂഹം, എല്ലാ മാസവും 19-ആം തിയതി സവിശേഷമായ ഭക്ത്യഭ്യാസങ്ങളോടെ ആചരിച്ചിരുന്നു. കോൺഫ്രാഡിയാക്ക് ഒരു മതസാഹോദര്യം (Religious Order) എന്ന നിലയിൽ സഭാനേതൃത്വത്തിന്റെ അംഗീകാരം നേടിയെടുക്കാൻ ഡി ലാ ക്രൂസ് ഏറെ ശ്രമിച്ചെങ്കിലും വിജയിച്ചില്ല.

പ്രാർത്ഥനയിലും വേദപ്രചരണത്തിലും മുഴുകിയ ഒരു സമൂഹമായിരുന്നു ‘കോൺഫ്രാഡിയ'. എങ്കിലും വ്യവസ്ഥാപിത മതസമൂഹങ്ങളുടെ ഭാഗമല്ലാതിരുന്ന ഈ സാഹോദര്യത്തെ സഭനേതൃത്വവും സിവിൽ അധികാരികളും രാഷ്ട്രീയഭീഷണിയായി കണ്ടു. 'രക്തക്കലർപ്പില്ലാത്ത' ഫിലിപ്പീൻസുകാർക്കല്ലാതെ സ്പെയിൻകാർക്കോ മിശ്രരക്തമുള്ളവർക്കോ(Mestizo) 'കോൺഫ്രാഡിയാ'-യിൽ പ്രവേശനം ഇല്ലായിരുന്നു എന്നത് അതിനെക്കുറിച്ചുള്ള ആശങ്ക വർദ്ധിപ്പിച്ചു. കോളനിഭരണത്തിനു കീഴിൽ നികുതികളും അടിമപ്പണിയും കൊണ്ടു മടുത്ത കർഷകജനതയെ കോൺഫ്രാഡിയ ആകർഷിച്ചു. അവർ ഡെ ലാ ക്രൂസിനെ ടാഗലോഗ് ജനതയുടെ രാജാവായി കൊണ്ടാടുക പോലും ചെയ്തു.

കൊൺഫ്രാഡിയാ പിരിച്ചുവിടാനുള്ള അധികാരികളുടെ ഉത്തരവ് ഡി ലാ ക്രൂസ് തള്ളിക്കളഞ്ഞു. എതിർപ്പുകൾക്കിടയിലും അപ്പോളിനേരിയോ ഡി ലാ ക്രൂസിന്റെ വിമതസാഹോദര്യത്തിന്റെ അംഗബലം കൂടിക്കൊണ്ടിരുന്നു. 4000-ത്തോളം അനുയായികൾക്കൊപ്പം അദ്ദേഹം ബനാഹാ മലയുടെ അടിവാരത്തിലുള്ള ബാരിയോ ഇസാബങ്ങിൽ താവളമടിച്ചു. 
ഈ താവളത്തിനെതിരെ സിവിൽ അധികാരികളും മതനേതൃത്വവും ചേർന്ന് 1841 ഒക്ടോബർ 23-നു നടത്തിയ ആക്രമണത്തിനു പ്രവിശ്യാ ഗവർണ്ണർ ഹുവാൻ ഓർട്ടേഗാ നേതൃത്വം കൊടുത്തു. എങ്കിലും 'കോൺഫ്രാഡിയ' ആക്രമണത്തെ ചെറുത്തു തോല്പിച്ചു. ഗവർണ്ണറെ പിടികൂടി കൊല്ലാൻ പോലും അവർക്കു കഴിഞ്ഞു.

തുടർന്ന് ഡി ലാ ക്രൂസ്, കോൺഫ്രാഡിയായെ സ്വന്തം നേതൃത്വത്തിലുള്ള ഒരു സ്വതന്ത്രമതപ്രസ്ഥാനമായി പ്രഖ്യാപിച്ചു. ആദ്യത്തെ ആക്രമണം കഴിഞ്ഞ് ഒരാഴ്ചക്കു ശേഷം കൂടുതൽ വലിയ മറ്റൊരു സൈന്യസംഘം കോൺഫ്രാഡിയയുടെ താവളം വളഞ്ഞു. അപ്പോൾ, പാട്ടിലും പ്രാർത്ഥനയിലും, ഭക്തിപാരവശ്യം മൂത്തുള്ള നൃത്തത്തിലും മുഴുകിയിരുന്ന ‘കോൺഫ്രാഡിയ’ അംഗങ്ങൾ, സ്വർഗ്ഗത്തിൽ നിന്നുള്ള രക്ഷ പ്രതീക്ഷിച്ചു കഴിഞ്ഞു. എങ്കിലും താമസിയാതെ അവർ തോറ്റു. കോൺഫ്രാഡിയായുടെ 500-ഓളം അംഗങ്ങൾ ഈ ആക്രമണത്തിൽ കൊല്ലപ്പെട്ടു. ഡി ലാക്രൂസ് രക്ഷപെട്ടെങ്കിലും താമസിയാതെ അദ്ദേഹം പിടിയിലായി.

പേരിനു മാത്രമുള്ള വിചാരണക്കു ശേഷം 1841 നവംബർ 4-ന് ഡി ലാ ക്രൂസിനെ വെടിവെച്ചു കൊന്നു. അസാമാന്യമായ ആത്മീയമഹത്ത്വം പ്രകടിപ്പിച്ച് പ്രശാന്തനായി അദ്ദേഹം മരണത്തെ നേരിട്ടതായി ഒരു സ്പാനിഷ് പുരോഹിതൻ സാക്ഷ്യപ്പെടുത്തിയിട്ടുണ്ട്. ഭാവി റെബലുകൾക്ക് മുന്നറിയിപ്പ് എന്ന നിലയിൽ അദ്ദേഹത്തിന്റെ വെട്ടിമാറ്റപ്പെട്ട തല, ഒരു മുളങ്കോലിൽ കുത്തി പ്രദർശനത്തിനു വയ്ക്കുകയും ചെയ്തു.

ഫിലിപ്പീൻ ദേശീയതയുടെ പ്രതീകവ്യക്തിത്വങ്ങളിലൊന്നായി ഇന്ന് അപ്പോളിനേരിയോ ഡി ലാ ക്രൂസ് കണക്കാക്കപ്പെടുന്നു. അദ്ദേഹത്തിന്റെ ജന്മനാടായ ക്വസോൺ പ്രവിശ്യയിൽ ഡി ലാ ക്രൂസിന്റെ ചരമദിനമായ നവംബർ 4 പൊതു അവധിദിവസമാണ്.

Hermandad de la Archicofradia del Glorioso Senor San Jose y de la Virgen del Rosario (Brotherhood of the Great Sodality of the Glorious Lord Saint Joseph and of the Virgin of the Rosary) എന്നായിരുന്നു ഈ സമൂഹത്തിന്റെ മുഴുവൻ പേര്.

കോൺഫ്രാഡിയ അടിച്ചമർത്തപ്പെട്ടതിനെ തുടർന്നു പിടിയിലായ അതിലെ അംഗങ്ങളിൽ ചിലർ, "എന്തിനു കലാപത്തിനു മുതിർന്നു" എന്ന ചോദ്യത്തിന് "പ്രാർത്ഥിക്കൻ വേണ്ടി" എന്നു മറുപടി കൊടുത്തതായി പറയപ്പെടുന്നു.


</doc>
<doc id="266129" url="https://ml.wikipedia.org/wiki?curid=266129" title="ഗണേഷ് വാസുദേവ് മാവ്‌ലങ്കാർ">
ഗണേഷ് വാസുദേവ് മാവ്‌ലങ്കാർ

ഇന്ത്യയുടെ സ്വാതന്ത്ര്യ സമര നേതാവും സ്വാതന്ത്ര്യാനന്തര ഇന്ത്യയിലെ ആദ്യ ലോക്സഭാ അദ്ധ്യക്ഷനുമായിരുന്നു ഗണേഷ് വാസുദേവ് മാവ്‌ലങ്കാർ (ജി.വി. മാവ്‌ലങ്കാർ) (ജ. 27 നവംബർ 1888 - മ. 27 ഫെബ്രുവരി 1956). ദാദാസാഹിബ് എന്നറിയപ്പെട്ടിരുന്ന ഇദ്ദേഹം ബോംബെ നിയമസഭാ സ്പീക്കർ(1946 - 1947), ഇന്ത്യയുടെ ഭരണഘടനാ നിർമ്മാണ സഭയുടെ സ്പീക്കർ(1952-1956), എന്നീ പദവികളും അലങ്കരിച്ചിട്ടുണ്ട്. ഇദ്ദേഹത്തിന്റെ മകൻ പുരുഷോത്തം മാവ്ലങ്കാറും ഗുജറാത്തിൽ നിന്നുമുള്ള ലോക് സഭാ അംഗമായിരുന്നു. 
മാവ്‌ലങ്കാർ ജനിച്ചത് മറാഠി കുടുംബത്തിൽ ആണെങ്കിലും ജോലിയും ജീവിതവും എല്ലാം ഗുജറാത്തിന്റെ പഴയ തലസ്ഥാനമായ അഹമ്മദാബാദിൽ ആയിരുന്നു.ബോംബെയുടെ കീഴിൽ വരുന്ന രത്നഗിരി ജില്ലയിലെ മാവ്‌ലങ്ക് വംശത്തിൽപെട്ടതാണ് അദ്ദേഹത്തിന്റെ കുടുംബം. രാജാപൂരിലും ബോംബേയുടെ പരിസര പ്രദേശങ്ങളിലും ഉള്ള പ്രാഥമിക വിദ്യാഭ്യാസത്തിനു ശേഷം 1902ൽ മാവ്‌ലങ്കാർ ഉന്നത വിദ്യാഭ്യാസത്തിനായി അഹമ്മദാബാദിലേക്ക് പോയി. നിയമപഠനത്തിൽ ഫസ്റ്റ്ക്ലാസോടെ പാസായ മാവ്‌ലങ്കാർ പിന്നീട് മഹാത്മാഗാന്ധിയുമായും സർദാർ വല്ലഭായി പട്ടേലുമായും സമ്പർക്കത്തിലായി. പിന്നീട് അദ്ദേഹം രാഷ്ട്രീയത്തിലിറങ്ങുകയും സ്വാതന്ത്ര്യസമരത്തിന്റെ ഭാഗമായുള്ള നിസ്സഹകരണ പ്രസ്ഥാനത്തിൽ ചേരുകയും ചെയ്തു. കോൺഗ്രസ് പ്രതിനിധിയായി സഭയിലെത്തിയ മാവ്‌ലങ്കർ സ്പീക്കർ പദവിയിൽ ഇരിക്കുമ്പോൾ തന്നെ അന്തരിച്ചു.


</doc>
<doc id="266153" url="https://ml.wikipedia.org/wiki?curid=266153" title="കാളപ്പുല്ല്">
കാളപ്പുല്ല്

നിലംപറ്റി വളരുന്ന ബഹുവർഷിയായ ഒരു പുൽച്ചെടിയാണ് കാളപ്പുല്ല്. . അധികം പൊക്കം വയ്ക്കാത്തതിനാൽ കാലിത്തീറ്റയായി മുറിച്ച് നൽകാൻ ആവില്ല, പക്ഷേ സ്ഥിരം മേച്ചിൽപ്പുറങ്ങളിലും മണ്ണുസംരക്ഷണത്തിനുവേണ്ടിയും അലങ്കാരമായും വളർത്തിവരുന്നു. കേരളത്തിലെല്ലായിടത്തും കാണാറുണ്ട്. മുറിച്ചുനട്ടാലോ വിത്തുവഴിയോ പുതിയ തൈകൾ ഉണ്ടാവും.

നാൽക്കണ്ണി, ചെംകുറുമ്പൻ, നാട്ടുചിന്നൻ, നാട്ടുപൊട്ടൻ, ശരശലഭം എന്നീ ശലഭങ്ങൾ കാളപ്പുല്ലിൽ മുട്ടയിടാറുണ്ട്.



</doc>
<doc id="266158" url="https://ml.wikipedia.org/wiki?curid=266158" title="ഡിഗ്‌ബോയ്">
ഡിഗ്‌ബോയ്

ആസാം സംസ്ഥാനത്തിന്റെ കിഴക്കരികിലുള്ള ജില്ലയായ തിൻസൂകിയയിലെ ഒരു പ്രദേശമാണു് ഡിഗ്‌ബോയ്. ഇന്ത്യയിലെ ആദ്യത്തെ എണ്ണ ശുദ്ധീകരണശാല സ്ഥിതി ചെയ്യുന്ന പ്രദേശമെന്ന നിലയ്ക്കാണു് ഡിഗ്‌ബോയ് പ്രശസ്തമായിട്ടുള്ളതു്.

ഇന്ത്യയുടെ കിഴക്കേയറ്റത്ത് മ്യാൻമർ അതിർത്തിയിലുളള പട്കോയ് പർവ്വതനിരകളുടെ അടിവാരത്തിൽ സ്ഥിതി ചെയ്യുന്ന ഈ പ്രദേശം എണ്ണ ഉത്പാദനത്തോടെ ലോക പ്രശസ്തമായി. ഇപ്പേൾ ഡിഗ്‌ബോയ്ഉൾപ്പെടെ 12 എണ്ണ ശുദ്ധീകരണ ശാലകൾ ഇന്ത്യയിലുടനീളം പ്രവർത്തിക്കുന്നുണ്ട്. ഇന്ത്യയിലെ ഏറ്റവും ചെറിയ എണ്ണ ശുദ്ധീകരണ ശാലയാണിപ്പോൾ ഡിഗ്‌ബോയ്. 
ഡിഗ്‌ബോയ് കോളേജ്, ഡിഗ്‌ബോയ് മഹിളാ മഹാവിദ്യാലയം എന്നിവ ഇവിടത്തെ പ്രമുഖ വിദ്യാഭ്യാസ സ്ഥാപനങ്ങളാണു്.


</doc>
<doc id="266165" url="https://ml.wikipedia.org/wiki?curid=266165" title="പി. ശങ്കരൻ നമ്പ്യാർ">
പി. ശങ്കരൻ നമ്പ്യാർ

സമസ്ത കേരള സാഹിത്യപരിഷത്തിന്റെ സ്ഥാപകാംഗങ്ങളിലൊരാളാണ് പി. ശങ്കരൻ നമ്പ്യാർ. അധ്യാപകൻ, കവി, വിമർശകൻ, പ്രാസംഗികൻ എന്നീ നിലകളിലും ഇദ്ദേഹം പ്രശസ്തനാണ്. മലയാളഭാഷയുടെ ഉല്പത്തിയെപ്പറ്റിയുള്ള സിദ്ധാന്തങ്ങളിൽ ശ്രദ്ധേയമായ തമിഴ്-മലയാള പൊതുപൂർവ്വഘട്ടത്തെക്കുറിച്ച് വ്യക്തമായ ഒരു വാദം പുറപ്പെടുവിക്കുന്നത് പി. ശങ്കരൻ നമ്പ്യാരാണ്‌. തൃശൂരിലെ കേരളവർമ കോളേജ് സ്ഥാപിക്കാൻ മുൻകൈ എടുത്ത ശങ്കരൻ നമ്പ്യാർ അതിന്റെ ആദ്യ പ്രിൻസിപ്പലായും സേവനമനുഷ്ഠിച്ചിട്ടുണ്ട്.


1922-ൽ രചിച്ച 'ഭാഷാചരിത്ര സംഗ്രഹം' മലയാളഭാഷയുടെ തുടക്കം മുതൽ അന്നോളമുള്ള ഭാഷാപ്രസ്ഥാന ഭേദങ്ങളെയെല്ലാം ഉൾക്കൊള്ളിച്ചു കൊണ്ടെഴുതിയ വിപുലമായ രചനയാണ്. ആറദ്ധ്യായമുണ്ട് ഈ കൃതിക്ക്. ഇതിലെ 'മധ്യകാല മലയാളം' എന്ന ലേഖനം പ്രത്യേക പരിഗണനയർഹിക്കുന്നു. ഭാഷോൽപത്തിയെപറ്റിയുള്ള സിദ്ധാന്തങ്ങളും മലയാളവും തമിഴും തമ്മിലുള്ള ബന്ധവും അദ്ദേഹം യുക്തിഭദ്രമായി അതിൽ വിശകലന വിമർശന വിധേയമാക്കി.



</doc>
<doc id="266169" url="https://ml.wikipedia.org/wiki?curid=266169" title="വിക്കി-പി.ആർ">
വിക്കി-പി.ആർ

വിക്കിപീഡിയയിൽ കമ്പനികൾക്കും കോർപറേറ്റുകൾക്കു വേണ്ടി തിരുത്തൽ നടത്തികൊടുക്കാനായി കഴിവുകൾ വിപണനം ചെയ്യുന്ന ഒരു പബ്ലിക് റിലേഷൻ സ്ഥാപനമാണ് വിക്കി-പി.ആർ. അമേരിക്കൻ ഐക്യനാടുകൾ ആസ്ഥാനമായി പ്രവർത്തിക്കുന്ന ഈ സ്ഥാപനത്തെ 2013 ഒക്ടോബർ 25 മുതൽ വിക്കിപീഡിയയിൽ തിരുത്തൽ നടത്തുന്നതിൽ നിന്ന് തടയപ്പെട്ടിട്ടുണ്ട്.വിക്കിപീഡിയയിൽ തിരുത്തലുകൾ നടത്തുമ്പോൾ സ്വീകരിക്കേണ്ട സാമാന്യ നടപടിക്രമങ്ങൾ ലംഘിച്ചത് മൂലമാണ് ഈ സ്ഥാപനത്തെ തിരുത്തൽ നടത്തുന്നതിൽ നിന്നും തടഞിരിക്കുന്നത്. 2010ൽ ഡാരിയസ് ഫിഷർ (സി.ഒ.ഒ) ജോർഡാൻ ഫ്രഞ്ച് (സി.ഇ.ഒ) എന്നിവർ ചേർന്നാണ്‌ വിക്കി-പി.ആർ സ്ഥാപിച്ചത്.


</doc>
<doc id="266178" url="https://ml.wikipedia.org/wiki?curid=266178" title="ശിപായിലഹള ഡെൽഹിയിൽ">
ശിപായിലഹള ഡെൽഹിയിൽ

1857-ൽ നടന്ന ശിപായിലഹള എന്നും ഒന്നാം ഇന്ത്യൻ സ്വാതന്ത്ര്യസമരം എന്നും അറിയപ്പെടുന്ന ലഹളയുടെ പ്രധാനപ്പെട്ട കേന്ദ്രമായിരുന്നു ഡെൽഹി. ലഹള ആരംഭിച്ചത് 1857 മേയ് 10-ന് മീറഠിലായിരുന്നെങ്കിലും തുടർന്ന് വടക്കേ ഇന്ത്യയുടെ വിവിധ പ്രദേശങ്ങളിൽനിന്നുള്ള ഈസ്റ്റ് ഇന്ത്യ കമ്പനിയുടെ വിമതശിപായിമാർ ഡെൽഹിയെ അവരുടെ കേന്ദ്രമായിക്കരുതി അവിടെ ഒത്തുകൂടി. ഡെൽഹിയിലെ മുഗൾ ചക്രവർത്തി ബഹാദൂർഷാ സഫറിനെ അവരുടെ നേതാവായി അംഗീകരിക്കുകയും ചെയ്തു.

മീറഠിൽ കലാപം നടത്തി അവിടെനിന്നും 1857 മേയ് 11-ന് ശിപായിമാർ ഡെൽഹിയിലേക്കെത്തുന്നതോടെ ആരംഭിച്ച സംഭവങ്ങൾ 1857 സെപ്റ്റംബറിൽ ബ്രിട്ടീഷുകാർ നഗരം പിടിച്ചടക്കുന്നതുവരെ നീണ്ടു.
അവധ് പോലുള്ള മറ്റിടങ്ങളിലും ഈ ലഹള നടന്നെങ്കിലും ഡെൽഹിയിലെ ലഹളയുടെ സാഹചര്യം അവയിൽ നിന്ന് വ്യത്യസ്തമായിരുന്നു. ബ്രിട്ടീഷുകാർക്ക് ഇന്ത്യക്കാരോടുള്ള മനോഭാവത്തിലെ മാറ്റം, മതംമാറ്റം ലക്ഷ്യമാക്കിയ ബ്രിട്ടീഷ് മിഷണറിമാരുടെ പ്രവർത്തനങ്ങൾ, മുഗൾ രാജവംശത്തിന്റെ അസ്തമിക്കുന്ന പ്രതാപവുമായിരുന്നു ഡെൽഹിയിലെ ലഹളക്കുപിന്നിലെ പ്രധാനപ്പെട്ട ഘടകങ്ങൾ.

ഡെൽഹിയുടെ ആദ്യത്തെ റെസിഡന്റായിരുന്ന ഡേവിഡ് ഒക്റ്റർലോണിയെപ്പോലെയുള്ളവർ വേഷത്തിലും ജീവിതരീതികളിലുമെല്ലാം മുഗൾ ശൈലി സ്വീകരിച്ചിരുന്നു. എന്നാൽ പിൽക്കാലത്തെ ഉദ്യോസസ്ഥർ ഇന്ത്യൻ രീതികളും വിശ്വാസങ്ങളും അധമമാണെന്ന കാഴ്ചപ്പാടുള്ളവരായിരുന്നു. സ്വാഭാവികമായി ബ്രിട്ടീഷുകാരും നാട്ടുകാരും തമ്മിലുള്ള സമ്പർക്കം തീരെ ഇല്ലാതായി.

ഇന്ത്യക്കാരെ ക്രിസ്തുമതത്തിലേക്ക് പരിവർത്തനം ചെയ്യിക്കുന്നത് ബ്രിട്ടീഷുകാരിൽ പലരുടെയും ലക്ഷ്യമായി. മിഷണറി പ്രവർത്തനങ്ങളെ അവർ പ്രോത്സാഹിപ്പിച്ചു. ഈസ്റ്റ് ഇന്ത്യ കമ്പനി അവരുടെ അധികാരം മതപരിവർത്തനത്തിനായി ഉപയോഗിക്കണം എന്ന അഭിപ്രായമുള്ള തീവ്ര നിലപാടുകാരനായ ജോൺ ജെന്നിങ്സാണ് ഇക്കാലത്ത് ഡെൽഹിയിലെ ചാപ്ലൈൻ ആയിരുന്നത്. ബ്രിട്ടീഷുകാരുടെ ഈ നിലപാട് ഹിന്ദുക്കൾക്കും മുസ്ലീങ്ങൾക്കും അവരോട് എതിരായ നിലപാട് സ്വീകരിക്കാനുള്ള കാരണമായി. ഇതുമൂലം ഡെൽഹിയിലെ ഉപരിവർഗ്ഗം പിന്തുടർന്നിരുന്ന സൂഫി മാർഗ്ഗം ക്ഷയിച്ച് ആ സ്ഥാനത്ത് മതപരിവർത്തനശ്രമങ്ങളെ പ്രതിരോധിക്കാനെന്നവണ്ണം മുസ്ലീങ്ങൾക്കിടയിൽ മൗലിക ഇസ്ലാമികവാദത്തിന് ശക്തി വർദ്ധിച്ചു. ആദ്യകാലങ്ങളിൽ ഡെൽഹിയിലെ മുസ്ലീം പണ്ഡിതരായിരുന്ന ഷാ അബ്ദുൽ അസീസ്, ആസുർദാ തുടങ്ങിയവർ ബ്രിട്ടീഷുകാരുമായി രമ്യതയിൽ പോകണമെന്ന് ആഹ്വാനം ചെയ്തിരുന്നിടത്ത്, കാഫിറുകളായ അവർക്കെതിരെ ആയുധമെടുത്ത് പോരാടി വിശ്വാസം കാത്തുസൂക്ഷീക്കണമെന്ന വാദത്തിന് ശക്തിയേറി.

1850-കളുടെ തുടക്കത്തിൽ നിരവധി ബ്രിട്ടീഷ് ഉദ്യോഗസ്ഥർക്ക് ഡെൽഹിയിലെ മുഗൾ രാജസഭയെ ഇല്ലായ്മ ചെയ്യാനും മുഗളരെ ചെങ്കോട്ടയിൽ നിന്ന് ഒഴിപ്പിക്കാനും പദ്ധതികളുണ്ടായിരുന്നു. അന്നത്തെ ചക്രവർത്തിയായിരുന്ന ബഹദൂർഷാ സഫറിന്റെ പിൻഗാമിയായി ബ്രിട്ടീഷുകാർ അംഗീകരിച്ചിരുന്ന മിർസ ഫഖ്രുവിന്റെ മരണശേഷം ആരെയും ആ സ്ഥാനത്തേക്ക് അംഗീകരിക്കാതിരുന്നത് മുഗൾ കുടുംബാംഗങ്ങളിൽ ബ്രിട്ടീഷുകാർക്കെതിരെ രോഷമുയർത്തി. 
ചാൾസ് കാനിങ് ആയിരുന്നു ലഹളക്കാലത്തെ ബ്രിട്ടീഷ് ഗവർണർ ജനറൽ. ഇന്ത്യയിലെ ബ്രിട്ടീഷ് സാമ്രാജ്യം ഏറെ ശക്തമായിരിക്കുന്ന ഇക്കാലത്ത് ഹിന്ദുസ്ഥാന്റെ രാജാവ് എന്ന നിലയിലുള്ള മുഗൾ ചക്രവർത്തിയുടെ സ്ഥാനം പൊരുത്തക്കേടാണെന്നും അതുകൊണ്ട് സഫറിന്റെ പിൻഗാമിയായി ആരെയും അംഗീകരിക്കേണ്ടതില്ലെന്നുമായിരുന്നു കാനിങ്ങിന്റെ തീരുമാനം. എന്നാൽ കാനിങ്ങിന്റെ ഈ തീരുമാനം ഇന്ത്യൻ പ്രജകളുടെ അഭിപ്രായങ്ങളെയും യഥാർത്ഥസ്ഥിതിഗതികളെയും മനസ്സിലാക്കാതെയുള്ളതാണെന്ന് വിലയിരുത്തപ്പെടുന്നു. ഇത്, മുഗൾ രാജകുമാരൻമാരെ, ഒന്നും നഷ്ടപ്പെടാനില്ലാത്തവരും അതേസമയം അവർക്ക് നഷ്ടപ്പെടാവുന്ന സ്ഥാനമാനങ്ങൾ ഏതെങ്കിലും വിധത്തിൽ തിരികെപ്പിടിക്കാൻ ശ്രമിക്കുന്ന അവസ്ഥയിലേക്ക് എത്തിച്ചു. 1856-ൽ ബ്രിട്ടീഷുകാർ അവധ് പിടിച്ചെടുത്തതോടെ ഡെൽഹിയുടെ ഭാവിയും അതുപോലെത്തന്നെയാകുമെന്ന് ഏതാണ്ട് ഉറപ്പായി. മുഗൾ രാജവംശത്തെയും ചെങ്കോട്ടയെയും ആശ്രയിച്ചുകഴിഞ്ഞിരുന്ന ഡെൽഹിയിലെ ഭൂരിപക്ഷം ജനങ്ങളും അരക്ഷിതാവസ്ഥ മുന്നിൽക്കണ്ടു. കൊട്ടാരം ജോലിക്കാർ, ആഭരണക്കച്ചവടക്കാരും നിർമ്മാതാക്കളും, പാചകക്കാർ, പല്ലക്കേന്തുന്നവർ, കാവൽക്കാർ, അന്തഃപുരജോലിക്കാർ, കലാകാരൻമാർ തുടങ്ങിയവരെല്ലാം തൊഴിൽരഹിതരാകുമായിരുന്നു. ഭാവിയിൽ, ഡെൽഹിയിൽ നിന്ന് 150 മൈൽ ദൂരെയായുള്ള ആഗ്ര കേന്ദ്രീകരിച്ച് ഭരിക്കുന്ന ബ്രിട്ടീഷുകാരുടെ കീഴിൽ ഇവർക്ക് ജോലി ലഭിക്കുന്നതിനും യാതൊരു സാധ്യതയുമില്ലായിരുന്നു.

1857-ന്റെ തുടക്കത്തിൽ മുതലേ ഡെൽഹിയുടെ പരിസരങ്ങളിൽ ശിപായിമാർക്കിടയിൽ അസ്വാരസ്യം ഉടലെടുത്തിരുന്നു.
1856 ഫെബ്രുവരി 7-ന് ബ്രിട്ടീഷുകാർ ഏകപക്ഷീയമായി അവധ് പിടിച്ചെടുത്തതിനെത്തുടർന്നാണ് ഇതാരംഭിച്ചത്.
1857 മാർച്ച് 18-ന് ജുമാ മസ്ജിദിന്റെ പിൻമതിലിൽ ഒരു വാളും പരിചയുടെയും ചിഹ്നമടങ്ങിയ ഒരു സന്ദേശം പതിക്കപ്പെട്ടു. ഇറാനിലെ ഷായുടേതെന്ന പേരിലുള്ള സന്ദേശമായിരുന്നു ഇത്. ഒരു ബ്രിട്ടീഷ് സംഘം പേർഷ്യയിൽ വച്ച് വൻ തേൽവി നേരിട്ടുവെന്നും പേർഷ്യൻ സേന അഫ്ഗാൻ അതിർത്തി കടന്ന് ഹെറാത്തിലൂടെ ഡെൽഹി ലക്ഷ്യമാക്കി തിരിച്ചിരിക്കുന്നുവെന്നും ഡെൽഹിയെ ക്രിസ്ത്യൻ ഭരണത്തിൽനിന്ന് മോചിപ്പിക്കുമെന്നുമായിരുന്നു സന്ദേശം. നിലവിൽ അഞ്ഞൂറോളം പേർഷ്യൻ പട്ടാളക്കാർ ഡെൽഹിയിൽ വേഷപ്രച്ഛന്നരായി വസിക്കുന്നുണ്ടെന്നും ഈ സന്ദേശത്തിലുണ്ടായിരുന്നു. മുസ്ലിങ്ങൾ, ക്രിസ്ത്യാനികളെ സഹായിക്കുന്നതിൽ നിന്നും പിന്തുണക്കുന്നതിൽ നിന്നും പിന്തിരിഞ്ഞുനിൽക്കണമെന്നും ആവശ്യമെങ്കിൽ മുസ്ലീം സഹോദരങ്ങളെ ആവുംവിധം സഹായിക്കണമെന്നും അവരോട് കൂറുപുലർത്തണമെന്നും ഈ സന്ദേശത്തിൽ സൂചിപ്പിക്കപ്പെട്ടിരുന്നു. മൂന്നു മണിക്കൂറോളം ഈ സന്ദേശം പ്രദർശിപ്പിക്കപ്പെട്ടിരുന്നു. ഇതുവഴി പോയ തിയോ മെറ്റ്കാഫ് ഇത് നീക്കം ചെയ്യുകയായിരുന്നു. എന്നാൽ തൊട്ടടുത്തദിവസം സഭയുടെ പത്രമായ സിറാജുൾ അഖ്ബാറിൽ ഈ സന്ദേശം അതേപടി പ്രസിദ്ധീകരിച്ചു. സന്ദേശത്തിന്റെ നിജസ്ഥിതിയെപ്പറ്റിയും ബ്രിട്ടീഷുകാർക്കെതിരെയുള്ള പേർഷ്യൻ വിജയത്തിന്റെ സത്യാവസ്ഥയെക്കുറിച്ച് പത്രം സംശയം പ്രകടിപ്പിക്കുകയും ചെയ്തു. എന്തായാലും ഇക്കാലത്ത് ഡെൽഹിയുടെ പരിസരപ്രദേശങ്ങളിൽ അവിശ്വാസികളായ ക്രിസ്ത്യാനികൾക്കെതിരെ പോരാടാനാഹ്വാനം ചെയ്തുകൊണ്ടും റഷ്യക്കാരുടെയോ പേർഷ്യക്കാരുടെയോ രണ്ടു കൂട്ടരുടെയുമോ സൈന്യം ഡെൽഹിയെ ലക്ഷ്യമാക്കിയെത്തുന്നു എന്നുള്ള കിംവദന്തികൾ പരന്നിരുന്നു.

1857 മേയ് പത്തിന് മീറഠിൽ വൻതോതിലുള്ള കലാപം നടന്നു. ശിപായികൾ കന്റോൺമെന്റ് തകർക്കുകയും കുറഞ്ഞത് 50 യൂറോപ്യന്മാരെ കൊലപ്പെടുത്തുകയും ചെയ്തു. തുടർന്ന് മുന്നൂറോളം പേരടങ്ങുന്ന ഇവർ മേയ് 11 ഡെൽഹിയിലേക്കെത്തി, മുഗൾ ചക്രവർത്തി ബഹദൂർഷാ സഫറിന് പിന്തുണ പ്രഖ്യാപിച്ചു. അവർ കണ്ണിൽക്കണ്ട സ്ത്രീകളും പുരുഷൻമാരും കുട്ടികളുമായ എല്ലാ ക്രിസ്ത്യാനികളെയും കൊലപ്പെടുത്തി. ഭരണനിർവഹണം നടത്തിയിരുന്ന ബ്രിട്ടീഷുകാരുടെ അഭാവം മൂലം ഡെൽഹിയിലെ ക്രമസമാധാനനില താറുമാറായി. 
തുടർന്ന് ചുറ്റുവട്ടത്തുള്ള സേനാത്താവളങ്ങളിൽനിന്നെത്തിയ വിമതഭടന്മാരുടെ കേന്ദ്രമായി ഡെൽഹി മാറി. 

ബഹാദൂർഷാ സഫർ, ഈ ലഹളയെ തുടക്കത്തിൽ സംശയത്തോടെയാണ് കണ്ടത്. എന്നാൽ ശിപായിമാരുടെ ഭീഷണിമൂലം അദ്ദേഹത്തിന് ലഹളയെ പിന്തുണക്കേണ്ടി വരുകയും അവരുടെ ഔപചാരികനേതൃസ്ഥാനത്ത് അവരോധിക്കപ്പെടുകയും ചെയ്തു. എന്നാൽ ബ്രിട്ടീഷ് നിയന്ത്രണത്തിൽനിന്ന് മോചിതമായി, അന്ത്യം ഉറപ്പായിക്കഴിഞ്ഞിരുന്ന തന്റെ രാജവംശത്തിന് പുതുജീവനേകാൻ ഈ ലഹളമൂലം സാധിക്കുമെന്ന വിശ്വാസം, അതിനെ പിന്തുണക്കുന്നതിന് വേണ്ടിയുള്ള അദ്ദേഹത്തിന്റെ നീതീകരണവുമായി. തുടർന്ന് മുഗൾ രാജകുമാരനായ മിർസ മുഗൾ ശിപായിസൈന്യത്തിന്റെ സർവസേനാധിപനായി പ്രഖ്യാപിക്കപ്പെടുകയും ഡെൽഹി ഭരണത്തിന്റെ അമരക്കാരനാകുകയും ചെയ്തു.

മുഗളരെ അധികാരത്തിൽ പുനഃസ്ഥാപിക്കാനും കാഫിർ അധിനിവേശകരെ തുരത്തുന്നതിനുമുള്ള ശിപായിമാരുടെ ലക്ഷ്യത്തിന്റെ പേരിൽ, ദില്ലിയിലെ കുറേപേരും ശിപായികളുടെ വരവിനെ തുടക്കത്തിൽ സ്വാഗതം ചെയ്തിരുന്നു. ബിഹാറിൽ നിന്നും കിഴക്കൻ ഉത്തർപ്രദേശിൽനിന്നുമുള്ള അപരിഷ്കൃതരും അക്രമാസക്തരുമായ കൃഷിക്കാരുടെ വൻസംഘമായ ഈ സേനയെക്കൊണ്ട് ഏറെത്താമസിയാതെതന്നെ ദില്ലിയിലെ ജനങ്ങൾ പൊറുതിമുട്ടി. നാട്ടുകാരിൽനിന്ന് വ്യത്യസ്തമായ ഭാഷക്കാരും, ഭാഷാശൈലിക്കാരും, വ്യത്യസ്ത ആചാരരീതിക്കാരുമായ വരുത്തൻമാരായ ശിപായിമാർ ദില്ലിക്കാർക്ക് അപരിചിതരായിത്തുടർന്നു. ദില്ലിയിലെ എഴുത്തുകാർ ഇവരെ വരുത്തൻമാർ എന്നു സൂചിപ്പിക്കുന്ന വിധം തിലംഗകൾ എന്നും പൂർബിയകൾ എന്നുമായിരുന്നു വിളിച്ചിരുന്നത്. ശിപായിമാരെക്കൊണ്ട് പൊറുതിമുട്ടിയതിനെത്തുടർന്ന്, തുടക്കത്തിൽ ലഹളയെ പിന്തുണച്ചിരുന്നവർ പോലും ശിപായികൾക്കെതിരായ നിലപാടുകളെടുത്തു. അന്നത്തെ ദില്ലിയിലെ പ്രമുഖ ഉർദു പത്രമായിരുന്ന ദെഹ്ലി ഉർദു അഖ്ബാറിന്റെ പത്രാധിപരായിരുന്ന മൗലവി മുഹമ്മദ് ബഖർ ഇതിനുദാഹരണമാണ്. പ്രമുഖ ഉർദു കവിയായിരുന്ന മിർസ ഗാലിബും ശിപായികളെ വിമർശിച്ചെഴുതിയിട്ടുണ്ട്. അക്കാലത്തെ ഔദ്യോഗികരേഖകളുടെ ശേഖരമായ മ്യൂട്ടിനി പേപ്പേഴ്സിലെ വിവരങ്ങളനുസരിച്ച് ദില്ലിയിലെ ലഹളക്ക് ഒരു സ്വാതന്ത്ര്യസമരത്തിന്റെ സ്വഭാവമുണ്ടായിരുന്നില്ല. ബ്രിട്ടീഷുകാരും ശിപായികളും യുദ്ധം ചെയ്യുമ്പോൾ ഇരുകൂട്ടരുടെയും അക്രമങ്ങളിൽ വശംകെട്ട ദില്ലിയിലെ ജനങ്ങൾ മൂന്നാംപക്ഷത്തായിരുന്നു.

ദില്ലി കലാപകാരികളുടെ കേന്ദ്രസ്ഥാനമായും മുഗൾ ചക്രവർത്തിയായ ബഹദൂർഷാ സഫറിനെ കലാപകാരികൾ ഇന്ത്യയുടെ യഥാർത്ഥഭരണാധികാരിയായും അംഗീകരിക്കുകയും ലഹളക്ക് സഫറിന്റെ മൗനാനുവാദം ലഭിക്കുകയും ചെയ്തതോടെ വെറും പട്ടാളലഹളയായിത്തുടങ്ങിയ ഈ സംഭവത്തിന് വലിയ രാഷ്ട്രീയമാനം കൈവന്നു. ഇന്ത്യയിലെ ബ്രിട്ടീഷ് അധീശത്വത്തിന് ഇതൊരു രാഷ്ട്രീയവെല്ലുവിളിയായി മാറി. അങ്ങനെ, ദില്ലി പിടിച്ചടക്കുക എന്നത് ബ്രിട്ടീഷുകാർക്ക് ജീവൻമരണപ്പോരാട്ടമായി. അല്ലെങ്കിൽ ഇന്ത്യൻ സാമ്രാജ്യം തന്നെ നഷ്ടപ്പെട്ടേക്കാമെന്ന് അവർ ആശങ്കപ്പെട്ടു. സാധ്യമായിടത്തോളം ബ്രിട്ടീഷ് പട്ടാളക്കാരെ അവർ ദില്ലി റിഡ്ജിലേക്കയച്ചു. നാലുമാസത്തെ പോരാട്ടത്തിനു ശേഷം 1857 സെപ്റ്റംബറിൽ ശിപായിമാരിൽ നിന്ന് ദില്ലി പിടിച്ചെടുത്തു. പിടിച്ചടക്കിയ ദില്ലിയിൽ കൊള്ളയടിയും കൂട്ടക്കൊലയും ഭീമമായ തോതിൽ നടത്തുകയും ചെയ്തു. നഗരവും ചെങ്കോട്ടയുടെ ഭാഗങ്ങളും നശിപ്പിക്കപ്പെട്ടു. ബഹാദൂർഷാ സഫറിനെ മ്യാൻമറിലേക്ക് നാടുകടത്തുകയും അദ്ദേഹത്തിന്റെ മക്കളെ വധിക്കുകയും ചെയ്തു. പ്രധാനപ്പെട്ട നഗരവാസികൾ - കവികൾ, രാജകുമാരൻമാർ, മുല്ലമാർ, കച്ചവടക്കാർ, സൂഫികൾ, പണ്ഡിതർ - തുടങ്ങിയവരിൽ ബഹുഭൂരിപക്ഷവും ഇക്കാലത്ത് വേട്ടയാടപ്പെടുകയും തൂക്കിലേറ്റപ്പെടുകയോ നാടുകടത്തപ്പെടുകയോ ചെയ്തു. അവശേഷിച്ച ദില്ലി നിവാസികൾ ദരിദ്രരായി മാറി. ലഹളക്കുശേഷം ദില്ലിയുടെ ഭരണം പഞ്ചാബിലെ ചീഫ് കമ്മീഷണറുടെ മേൽനോട്ടത്തിലായിരുന്നു നടത്തിയിരുന്നത്.


</doc>
<doc id="266196" url="https://ml.wikipedia.org/wiki?curid=266196" title="ലാ പ്ലാറ്റായിലെ യുദ്ധം">
ലാ പ്ലാറ്റായിലെ യുദ്ധം

1958 ജൂലൈ 11 മുതൽ ജൂലൈ 21 വരെ ക്യൂബയിലെ ലാ പ്ലാറ്റയിൽ 26ജൂലൈ മൂവ്മെന്റും, ബാറ്റിസ്റ്റയുടെ സേനയും തമ്മിൽ നടന്ന യുദ്ധമാണിത്. ക്യൂബയിലെ ഏകാധിപതി ഫുൾജെൻസിയോ ബാറ്റിസ്റ്റയെ അധികാരത്തിൽ നിന്നും പുറത്താക്കാൻ ഫിദൽ കാസ്ട്രോയുടെ നേതൃത്വത്തിൽ 26ജൂലൈ മൂവ്മെന്റ് എന്ന സംഘടനയിലെ അംഗങ്ങൾ ഗ്രന്മ എന്ന പായ്ക്കപ്പലിൽ ക്യൂബയിൽ വന്നിറങ്ങി. ഈ മുന്നേറ്റം നേരത്തേ അറിഞ്ഞ ബാറ്റിസ്റ്റയുടെ സൈന്യാധിപൻ മേജർ കാന്റില്ലോ, വിമതർക്കു നേരെ കടുത്ത ആക്രമണം തന്നെ തുടങ്ങി വെച്ചു. വിമതസേനാംഗങ്ങൾ ഒളിച്ചിരിക്കാൻ സാധ്യതയുള്ള സിയറ മിസ്ത്ര മലനിരകൾ കേന്ദ്രീകരിച്ചായിരുന്നു, ആക്രമണം. 

ദീർഘമായ യാത്ര കഴിഞ്ഞ് ക്ഷീണിച്ചിരുന്ന സേനാംഗങ്ങൾക്കു നേരെയായിരുന്നു ഈ സൈനിക നീക്കം. 26ജൂലൈ മൂവ്മെന്റും ശക്തമായി തന്നെ ബാറ്റിസ്റ്റയുടെ സേനയെ നേരിട്ടു. അതിശക്തമായ യുദ്ധത്തിനൊടുവിൽ വിജയം 26ജൂലൈ മൂവ്മെന്റിനൊപ്പമായിരുന്നു. ബാറ്റിസ്റ്റയുടെ സൈന്യം വിമതർക്കു മുന്നിൽ അടിയറവു പറഞ്ഞു.
26ജൂലൈ മൂവ്മെന്റിന്റെ താവളമായ സിയറ മിസ്ത്ര മലനിരകളെ നേരിട്ട് ആക്രമിക്കാനായിരുന്നു ജനറൽ കാന്റില്ലോയുടെ പദ്ധതി. ഈ മലനിരകളിൽ നേരത്തെ നടത്തിയ ആക്രമണങ്ങളിൽ ബാറ്റിസ്റ്റ പട്ടാളത്തിനായിരുന്നു പരാജയം നേരിട്ടിരുന്നത്. മലനിരകളിൽ യുദ്ധം ചെയ്യാനുള്ള പരിശീലനം ലഭിക്കാത്ത പട്ടാളക്കാരായിരുന്നു ഈ യുദ്ധത്തിൽ പങ്കെടുത്തത്. കൂടാതെ പ്രാദേശീകമായി ജനങ്ങളിൽ നിന്നുമുള്ള പിന്തുണയും ഫിദലിന്റെ സേനക്കായിരുന്നു. പട്ടാളക്കാരുടെ ആക്രമണങ്ങൾ നേരത്തേ തന്നെ അറിയാനും, അതിനെ തടുക്കാനും അതുകൊണ്ടു തന്നെ ഫിദലിന് കഴിഞ്ഞിരുന്നു.

കാന്റിലോയുടെ പുതിയ തന്ത്രം, സിയറ മിസ്ത്ര മലനിരകളെ ആകാശമാർഗ്ഗേണ ആക്രമിക്കുക എന്നതായിരുന്നു. 18ആം ആർമി ബറ്റാലിയനേയാണ് കാന്റിലോ ഇതിനു വേണ്ടി ചുമതലപ്പെടുത്തിയത്. 18ആം ബറ്റാലിയൻ യുദ്ധം തുടങ്ങുമ്പോൾ, ക്യൂബൻ 17ആം ബറ്റാലിയൻ വടക്കു ദിശയിൽ നിന്നും മലനിരകളുടെ ആക്രമണത്തിൽ പങ്കുചേരും ഇതായിരുന്നു പദ്ധതി.

1958 ജൂലൈ 11 നാണ് ക്യൂബൻ 18ആം ബറ്റാലിയൻ ആക്രമണം തുടങ്ങിയത്. 500 പൗണ്ട് ഭാരവും, മാരപ്രഹരശേഷിയുള്ളതുമായ ബോംബുകളാണ് ക്യൂബൻ സൈന്യം ഉപയോഗിച്ചിരുന്നത്. കൂടാതെ നാപാം ബോംബുകളുമുണ്ടായിരുന്നു. 26ജൂലൈ മൂവ്മെന്റും പ്രതിരോധ നടപടികൾ തുടങ്ങി. ക്യൂബൻ പട്ടാളം പ്രതീക്ഷിച്ചിരുന്നതിൽ നിന്നും വിരുദ്ധമായി മലനിരകളുടെ എല്ലാ ഭാഗത്തുനിന്നും ആണ് അവർ ആക്രമിക്കപ്പെട്ടത്. അപ്രതീക്ഷിതമായ ഈ മുന്നേറ്റത്തിൽ നിന്നും രക്ഷനേടാനായി കുഴികൾ കുത്തി അതിൽ ഒളിച്ചിരുന്നു സഹായം അഭ്യർത്ഥിക്കാനേ അവർക്കു കഴിഞ്ഞുള്ളു. കരുതൽ സേനയായി നിറുത്തിയിരുന്ന 200 ഓളം പട്ടാളക്കാരോട് ഫിദലിന്റെ സൈന്യത്തെ പിന്നിൽ നിന്നും ആക്രമിക്കാൻ കാന്റില്ലോ ഉത്തരവിട്ടു. എന്നാൽ ഈ സേനയും ക്യൂബൻ 18ആം ബറ്റാലിയനു പിന്നിലായി നിലത്തിറങ്ങാനേ കഴിഞ്ഞുള്ളു. ഫലത്തിൽ പുതിയ 200 പട്ടാളക്കാർക്കും 26ജൂലൈ മൂവ്മെന്റിന്റെ സൈന്യത്തിനെതിരേ ഒന്നും തന്നെ ചെയ്യാൻ കഴിഞ്ഞില്ല. നിഷ്ഫലമായ ഒരു ശ്രമമായിരുന്നു അത്. പിന്നീടുണ്ടായേക്കാവുന്ന എല്ലാ മുന്നേറ്റങ്ങളും പ്രതിരോധിക്കാൻ ഫിദലിന്റെ സേന തയ്യാറെടുപ്പുകൾ തുടങ്ങിയിരുന്നു. പട്ടാളം മുന്നേറാൻ സാദ്ധ്യതയുള്ള എല്ലാ വഴികളിലും അവർ മൈനുകൾ വിതച്ചു, ഗതാഗത സൗകര്യങ്ങൾ താറുമാറാക്കി.


</doc>
<doc id="266202" url="https://ml.wikipedia.org/wiki?curid=266202" title="മേസോൻ ഇക്കോകു">
മേസോൻ ഇക്കോകു

റുമികോ തകഹാഷി എഴുതി വരച്ച ഒരു ജാപ്പനീസ് ചിത്രകഥയാണ് . 1980 മുതൽ വരെ "ബിഗ്‌ കോമിക് സ്പിരിട്സ്" എന്ന മാസികയിൽ പ്രസിദ്ധീകരിച്ച ഈ കഥ, യുസാക്കു ഗോധായ് എന്ന ഒരു ചെറുപ്പകാരന്റെയും അവൻ താമസിക്കുന്ന മേസോൻ ഇക്കോകു താമസകെന്ദ്രതിൽ എത്തുന്ന ക്യോകോ ഒട്ടോനാഷി എന്ന പുതിയ നോക്കിനടത്തിപ്പുകാരിയുടേയും പ്രേമകഥയാണ് പ്രതിപാദിക്കുന്നത്. 1986 ൽ ഇതേ പേരിൽ 96 എപിസോഡ് ഉള്ള ആനിമേഷൻ പരമ്പരയും വന്നിടുണ്ട് . ഈ കഥയുടെ ചലച്ചിത്ര ആവിഷ്കാരം 1986 ൽ ഇതേ പേരിൽ പുറത്തിറങ്ങി . 



</doc>
<doc id="266227" url="https://ml.wikipedia.org/wiki?curid=266227" title="വിദ്യാഭിവർദ്ധിനി അച്ചുകൂടം (കൊല്ലം)">
വിദ്യാഭിവർദ്ധിനി അച്ചുകൂടം (കൊല്ലം)

1886-ൽ എസ്.ടി. റെഡ്യാർ ആണ് കൊല്ലത്ത് സ്വന്തം നിലയിൽ വിദ്യാഭിവർദ്ധിനി (വി.വി.) പ്രസ്സ് സ്ഥാപിച്ചത്. തുടക്കം കോഴിക്കോട്ട് നിന്നും വാങ്ങിയ പഴയ മാതൃകയിലുള്ള ഒരു പ്രൂഫ് പ്രസ്സുമായിട്ടായിരുന്നു. പിന്നീട് ഇംഗ്ലണ്ടിൽനിന്നും അച്ചടിയന്ത്രങ്ങളും മറ്റും വരുത്തി സംവിധാനം വിപുലമാക്കി. .

സ്ഥാപനം വിപുലീകരിച്ചതോടെ സഹായി കുഞ്ഞുണ്ണിപ്പിള്ളയെ കണക്കപ്പിള്ളയായും സഹോദരപുത്രനായ മുത്തുസ്വാമി റെഡ്യാരെ മാനേജരായും റെഡ്യാർ നിയമിച്ചു. ചിന്നക്കടയിൽ പ്രസ്സിനും പുസ്തകശാലയ്ക്കുമായി ആസ്ഥാനമന്ദിരങ്ങളും പണികഴിപ്പിച്ചു.




</doc>
<doc id="266230" url="https://ml.wikipedia.org/wiki?curid=266230" title="സെന്റ് തോമസ് മൗണ്ട് റെയിൽ നിലയം">
സെന്റ് തോമസ് മൗണ്ട് റെയിൽ നിലയം

സെന്റ് തോമസ് മൗണ്ട് അഥവാ മൗണ്ട് സ്റ്റേഷൻ ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ മൗണ്ട്, ആദമ്പാക്കം, മടിപ്പാക്കം, പുഴുതിവാക്കം, മേടവാക്കം, തില്ലൈ ഗംഗാ നഗർ, സിറ്റി ലിങ്ക് റോഡ്, എൻ ജി ഒ കോളനി എന്നീ പ്രദേശങ്ങൾക്ക് സേവനം നൽകുന്നു. ദേശീയ പാത 45നോട് ചേർന്നാണ് ഈ സ്റ്റേഷൻ ഉള്ളത്. ചെന്നൈ ബീച്ച് സ്റ്റേഷനിൽ നിന്നും 17 കിലോമീറ്റർ ദൂരത്തിൽ കടൽ നിരപ്പിൽ നിന്നും 11 മീറ്റർ ഉയരത്തിൽ സ്ഥിതി ചെയ്യുന്നു.

സെന്റ് തോമസ് മൗണ്ട് ഒരു ഏകീകൃത റെയിൽ നിലയമാണ്. ഇവിടെ ചെന്നൈ പുറനഗര റെയിൽ, ത്വരിത ഗതാഗത ശൃംഖല, മഹാനഗര റെയിൽ ശൃംഖല എന്നീ മൂന്ന് റെയിൽ പാതകളും ഇവിടെ ഒന്നുചേരുന്നു. The latter two are under construction.

മദ്രാസ് ബീച്ചിനും താമ്പരത്തിനും ഇടയ്ക്കുള്ള റെയിൽ പാത വൈദ്യുതീകരിച്ചത് 1931 മെയ് മാസം 11ആം തിയ്യതിയാണ്.

കേന്ദ്രീകൃതമായ വൈദ്യുതീകരിച്ച സിഗ്നലിങ് സംവിധാനം വഴിയാണ് ഈ സ്റ്റേഷൻ നിയന്ത്രിക്കപ്പെട്ടിരുന്നത്. 1931ൽ 1500 വോൾട്ട് ഡിസി വൈദ്യുതി ഉപയോഗിച്ചാണ് ഇത് പ്രവർത്തിച്ചിരുന്നത്. കൂടാതെ എഗ്മോർ വരെ സ്വയം പ്രവർത്തിത സിഗ്നലിങ് സംവിധാനവും ഉണ്ടായിരുന്നു. ഈ കേന്ദ്രീകൃത സിഗ്നലിങ് നിലയം 2002 ആഗസ്റ്റ് മാസം പ്രവർത്തനം മതിയാക്കി. സ്റ്റേഷൻ പുതുക്കി പുതിയ ഉപകരണങ്ങൾ ഉപയോഗിക്കാനായിട്ടായിരുന്നു നിർത്തിയത്.

2012ലെ സ്ഥിതി പ്രകാരം, ഇത് ഒരു ഏകീകൃത റെയിൽ നിലയമാണ്. പുതിയ സ്റ്റേഷൻ കെട്ടിടം 78 കോടി രൂപ ചിലവിൽ പണികഴിക്കുന്നു. 2013 സെപ്റ്റമ്പറോടെ നിർമ്മാണം പൂർത്തിയാക്കാനാണ് പദ്ധതിയിട്ടത്.

ഇതൊരു ഏകീകൃത റെയിൽനിലയമാണ് എന്ന് മുൻപ് പറഞ്ഞല്ലൊ. മൂന്നു പാതകളും ഓരോ നിലകളിലായി, മൂന്ന് നിലയുള്ള ഒരു റെയിൽ നിലയമായിരിക്കും ഇത്. ചെന്നൈ ബീച്ച്-ചെങ്കൽപ്പട്ട്, ചെന്നൈ ബീച്ച്-വേളച്ചേരി-മൗണ്ട്, ചെന്നൈ മഹാനഗര റെയിൽ ശൃംഖല എന്നിവയാണ് ആ മൂന്ന് പാതകൾ. തറ നിരപ്പിൽ ചെങ്കൽപ്പട്ട് പാതയും, ഒന്നാം നിലയിൽ വേളച്ചേരി പാതയും, രണ്ടാം നിലയിൽ മഹാനഗര റെയിൽ പാതയും വരും. ഏറ്റവും ഉയരം കൂടിയ ഭാഗം 23 മീറ്റർ പൊക്കത്തിലായിരിക്കും. 48000 ച.മീ വ്യാപ്തിയിലാണ് കെട്ടിടനിർമ്മാണം. നടമേടയുടെ നീളം 140 മീറ്റർ ഉണ്ടാകും.

മൂവായിരം ഇരുചക്ര വാഹനങ്ങൾ നിറുത്താൻ പാകത്തിനുള്ള പാർക്കിങ് സംവിധാനവും ഉണ്ടാവും. ഈ നിർമ്മാണപ്രവർത്തനം പൂർത്തിയായാൽ നഗരത്തിലെ മൂന്നാമത്തെ വലിയ സ്റ്റേഷനായി മാറും. ചെന്നൈ സെന്റ്രലും എഗ്മോറും മൗണ്ടിനെക്കാൾ വലിയതാണ്.

മൂന്ന് പാതയിൽ നിന്നും ഉള്ള യാത്രികരെ സഹായിക്കാൻ സ്റ്റേഷനു ചുറ്റും റോഡുണ്ടാക്കി ബസ് സംവിധാനം കൊണ്ടുവരാനും പദ്ധതിയുണ്ട്.



</doc>
<doc id="266235" url="https://ml.wikipedia.org/wiki?curid=266235" title="പഴവന്താങ്കൽ റെയിൽ നിലയം">
പഴവന്താങ്കൽ റെയിൽ നിലയം

പഴവന്താങ്കൽ റെയിൽ നിലയം ചെന്നൈ ബീച്ച് - ചെങ്കല്പട്ട് പാതയിലെ ഒരു സ്റ്റേഷനാണ്. ഈ സ്റ്റേഷൻ നങ്കനല്ലൂർ, പഴവന്താങ്കൽ, ഹിന്ദു കോളനി, മടിപ്പാക്കം, മീനമ്പാക്കം എന്നീ പ്രദേശങ്ങൾക്ക് സേവനം നൽകുന്നു. ദേശീയ പാത 45നോട് ചേർന്നാണ് ഈ സ്റ്റേഷൻ ഉള്ളത്. ചെന്നൈ ബീച്ച് സ്റ്റേഷനിൽ നിന്നും 18 കിലോമീറ്റർ ദൂരത്തിൽ കടൽ നിരപ്പിൽ നിന്നും 12 മീറ്റർ ഉയരത്തിൽ സ്ഥിതി ചെയ്യുന്നു. 

മദ്രാസ് ബീച്ചിനും താമ്പരത്തിനും ഇടയ്ക്കുള്ള റെയിൽ പാത വൈദ്യുതീകരിച്ചത് 1931 മെയ് മാസം 11ആം തിയ്യതിയാണ്.

കേന്ദ്രീകൃതമായ വൈദ്യുതീകരിച്ച സിഗ്നലിങ് സംവിധാനം വഴിയാണ് ഈ സ്റ്റേഷൻ നിയന്ത്രിക്കപ്പെട്ടിരുന്നത്. 1931ൽ 1500 വോൾട്ട് ഡിസി വൈദ്യുതി ഉപയോഗിച്ചാണ് ഇത് പ്രവർത്തിച്ചിരുന്നത്. കൂടാതെ എഗ്മോർ വരെ സ്വയം പ്രവർത്തിത സിഗ്നലിങ് സംവിധാനവും ഉണ്ടായിരുന്നു. ഈ കേന്ദ്രീകൃത സിഗ്നലിങ് നിലയം 2002 ആഗസ്റ്റ് മാസം പ്രവർത്തനം മതിയാക്കി. സ്റ്റേഷൻ പുതുക്കി പുതിയ ഉപകരണങ്ങൾ ഉപയോഗിക്കാനായിട്ടായിരുന്നു നിർത്തിയത്.



</doc>
<doc id="266236" url="https://ml.wikipedia.org/wiki?curid=266236" title="മനോഹർ ജോഷി">
മനോഹർ ജോഷി

മനോഹർ ഗജാനനൻ ജോഷി (ജ. ഡിസംബർ 2 1937) മഹാരാഷ്ട്രയിൽ നിന്നുള്ള ഒരു രാഷ്ട്രീയ പ്രവർത്തകനാണ്. ശിവസേന എന്ന രാഷ്ട്രീയ പാർട്ടിയിലെ പ്രമുഖനായ നേതാവാണ് മനോഹർ ജോഷി. 1995 മുതൽ 1999 വരെ അദ്ദേഹം മഹാരാഷ്ട്രയിലെ മുഖ്യമന്ത്രി സ്ഥാനത്തുണ്ടായിരുന്നു. ജി.എം.സി ബാലയോഗിയുടെ മരണത്തെ തുടർന്ന് പതിമൂന്നാം ലോക്സഭയുടെ ബാക്കി കാലയളവിൽ സ്പീക്കർ സ്ഥാനം വഹിച്ച വ്യക്തിയാണിദ്ദേഹം. കേന്ദ്ര കാബിനറ്റ് മന്ത്രിയായും അദ്ദേഹം പ്രവർത്തിച്ചിട്ടുണ്ട്. 

റായിഗഡ് ജില്ലയിലുള്ള ഒരു ഇടത്തരം കുടുംബത്തിലാണ് അദ്ദേഹത്തിന്റെ ജനനം. മനോഹർ ജോഷിയുടെ പിതാമഹന്മാർ ബീഡ് ജില്ലയിൽ നിന്നും റായിഗഡ് ജില്ലയിലെ ഗോർജിയോൺ എന്ന ഗ്രാമത്തിലേക്ക് കുടിയേറി വന്നവരാണ്.ബന്ധുക്കളുടെ സഹായത്തോടെ പഠിച്ച അദ്ദേഹം 2010 ൽ മുംബൈ സർവകലാശാലയിൽ നിന്നും പൊളിറ്റിക്കൽ സയൻസിൽ ഡോക്ട്രേറ്റ് നേടിയിട്ടുണ്ട്.1964ൽ അനഘാ ജോഷിയെ വിവാഹം കഴിച്ച ഇദ്ദേഹത്തിനു മൂന്നു മക്കളാണുള്ളത്.


</doc>
<doc id="266241" url="https://ml.wikipedia.org/wiki?curid=266241" title="ഏണസ്റ്റ് അലക്സാണ്ടേഴ്സൺ">
ഏണസ്റ്റ് അലക്സാണ്ടേഴ്സൺ

റേഡിയോ വാർത്താവിനിമയരംഗത്ത് മഹത്തായ പരിവർത്തനങ്ങൾക്കു കാരണമായ ഇദ്ദേഹത്തിന്റെ കണ്ടുപിടിത്തങ്ങൾ നടത്തിയ സ്വീഡിഷ് - അമേരിക്കൻ ഇലക്ട്രിക്കൽ എൻജിനീയറാണു് ഏണസ്റ്റ് അലക്സാണ്ടേഴ്സൺ എന്നറിയപ്പെടുന്ന ഏണസ്റ്റ് ഫ്രെഡറിക് വെർണർ അലക്സാണ്ടേഴ്സൺ.


</doc>
<doc id="266245" url="https://ml.wikipedia.org/wiki?curid=266245" title="ദിനോസർ പ്രവിശ്യാ ഉദ്യാനം">
ദിനോസർ പ്രവിശ്യാ ഉദ്യാനം

യുനെസ്കോയുടെ ലോകപൈതൃക പട്ടികയിൽ 1979 ൽ ഇടം നേടിയ പ്രദേശം ആണ് ദിനോസർ പ്രവിശ്യാ ഉദ്യാനം.

റെഡ് ഡിയർ നദിയുടെ താഴ്വരയിൽ ഉള്ള ഈ പ്രദേശം ലോകത്തിൽ വെച്ച് ഏറ്റവും ബ്രഹുത്തായ ദിനോസർ ഫോസ്സിൽ ശേഖരം ഉള്ള ഇടം ആണ്. ഇവിടെ നിന്നും ഇത് വരെ 40 വ്യത്യസ്ത വർഗത്തിൽ പെട്ട ദിനോസറിന്റെ അഞ്ഞൂറിൽ അധികം ഫോസ്സിലുകൾ കിട്ടിയിട്ടുണ്ട്. സസ്യജലകങ്ങളുടെ ഫോസ്സിൽ മുതൽ വലിയ ദിനോസറിന്റെ ഫോസ്സിൽ വരെ ഇവിടെ നിന്നും കണ്ടു കിട്ടിയിടുണ്ട് ഇത് കൊണ്ട് തന്നെ ആണ് ഇത് ലോകപൈതൃക പട്ടികയിൽ ഇടംപിടിച്ചതും.

സെറാടോപിയ

ഹദ്രോസറോയിഡ്

Ankylosauria

Hypsilophodontidae

Pachycephalosauria

Tyrannosauridae

Ornithomimidae


Caenagnathidae


Dromaeosauridae

Troodontidae

Classification Uncertain



</doc>
<doc id="266257" url="https://ml.wikipedia.org/wiki?curid=266257" title="ഇന്ത്യൻ അന്താരാഷ്ട്ര ഏകദിന ക്രിക്കറ്റ് റെക്കോഡുകളുടെ പട്ടിക">
ഇന്ത്യൻ അന്താരാഷ്ട്ര ഏകദിന ക്രിക്കറ്റ് റെക്കോഡുകളുടെ പട്ടിക

ഇന്ത്യൻ ടീമിന്റെ ഏകദിന ക്രിക്കറ്റിലെ റെക്കോഡുകളാണ് ഈ ലേഖനത്തിൽ ഉൾപ്പെടുത്തിയിരിക്കുന്നത്. ടീം റെക്കോഡുകളും, വ്യക്തിഗത റെക്കോഡുകളും ലേഖനത്തിൽ ഉൾക്കൊള്ളിച്ചിട്ടുണ്ട്.
ടീം സൂചകങ്ങൾ
ബാറ്റിങ് സൂചകങ്ങൾ
ബൗളിങ് സൂചകങ്ങൾ

"



</doc>
<doc id="266263" url="https://ml.wikipedia.org/wiki?curid=266263" title="കസ്തൂരി രംഗൻ സമിതി റിപ്പോർട്ട്">
കസ്തൂരി രംഗൻ സമിതി റിപ്പോർട്ട്

മാധവ് ഗാഡ്ഗിൽ സമിതിയുടെ പരിസ്ഥിതി റിപ്പോർട്ട് സംബന്ധിച്ച് ഒരു വിഭാഗം ജനങ്ങളും സംസ്ഥാന സർക്കാരുകളും കടുത്ത ആശങ്ക ഉന്നയിക്കുകയും വിവിധ രാഷ്ട്രീയ കക്ഷികൾ ഇതിനെതിരെ ശക്തമായ നിലപാടെടുക്കുകയും ചെയ്തു. ഇതിനെത്തുടർന്ന് ഈ ആശങ്കൾ പരിഗണിച്ചും ഗാഡ്ഗിൽ സമിതി ശുപാർശകൾ വിലയിരുത്തിയും പ്രത്യേകം റിപ്പോർട്ട് സമർപ്പിക്കുക എന്ന നിർദ്ദേശത്തോടെ കേന്ദ്ര ആസൂത്രണ കമ്മീഷൻ അംഗം കെ. കസ്തൂരി രംഗന്റെ നേതൃത്വത്തിലുള്ള മറ്റൊരു സമിതിയെ കേന്ദ്ര സർക്കാർ നിയോഗിച്ചു.

വിശദമായ വിലയിരുത്തലിനുശേഷവും ഗാഡ്ഗിൽ സമിതി ശുപാർശകളെ തത്ത്വത്തിൽ അംഗീകരിക്കുന്ന നിലപാടാണ് കസ്തൂരി രംഗൻ സമിതിയും മുന്നോട്ട് വെച്ചത്. അതേസമയം സുപ്രധാനമായ ചില മേഖലകളിൽ കാതലായ മാറ്റങ്ങളും നിർദ്ദേശിച്ചു. പശ്ചിമഘട്ട മലനിരകളുടെ നാലിൽ മൂന്ന് ഭാഗവും പരിസ്ഥിതി ദുർബല പ്രദേശമായി പ്രഖ്യാപിച്ചുകൊണ്ടുള്ള ഗാഡ്ഗിൽ സമിതി ശുപാർശകളിൽ വിയോജിപ്പ് രേഖപ്പെടുത്തി പശ്ചിമഘട്ട മലനിരകളുടെ ഏകദേശം 37 ശതമാനം ഇപ്രകാരമുള്ള പ്രദേശമാണെന്ന് കസ്തൂരിരങ്കൻ സമിതി വിലയിരുത്തി. ഗാഡ്ഗിൽ കമ്മറ്റി ശുപാർശ ചെയ്ത മൂന്നു തരം പരിസ്ഥിതി സംവേദക മേഖലകൾക്കു പകരം ഒറ്റ മേഖലയെ മാത്രം സംരക്ഷിക്കാനാണ് നിർദ്ദേശം. കേരളത്തിലെ റിസർവ്, നിക്ഷിപ്ത വന മേഖലകൾ പോലും പൂർണമായി സംരക്ഷിക്കാൻ സമിതി ശുപാർശ ചെയ്യുന്നില്ല. ഉയർന്ന വന മേഖല ഉൾപ്പെടുന്ന കണ്ണൂർ ജില്ലയിലെ തളിപ്പറമ്പ് താലൂക്കിലെ ഒറ്റ വില്ലേജും പരിസ്ഥിതി സംവേദക മേഖലയായി പട്ടികയിലില്ലായെന്നത് പരിസ്ഥിതി പ്രവർത്തകരുടെ വിമർശനത്തിനു വിധേയമായിട്ടുണ്ട്. തലശ്ശേരി താലൂക്കിലെയും വനമേഖല പൂർണമായി സംരക്ഷിക്കപ്പെടേണ്ട പ്രദേശത്തിൻറെ പട്ടികയിലില്ല. മൂന്ന് വില്ലേജുകൾ മാത്രമാണ് പട്ടികയിലുള്ളത്. ഫലത്തിൽ ഗാഡ്ഗിൽ സമിതി റിപ്പോർട്ടിൻറെ അന്തഃസത്ത ഉൾക്കൊള്ളാതെയും പരിസ്ഥിതി സംരക്ഷണത്തിനുള്ള മാർഗങ്ങൾ വ്യക്തമായി നിർദ്ദേശിക്കാടെയുമാണ് ഈ റിപ്പോർട്ട് തയ്യാറാക്കിയിരിക്കുന്നത്. വിവിധ സംസ്ഥാന സർക്കാരുകളുടെയും കുടിയേറ്റക്കാരുടെ പേരിൽ ചില എൻ.ജി.ഒ സംഘടനകളുടെയും നിവേദനങ്ങളുടെ അടിസ്ഥാനത്തിലാണ് കാതലായ മാറ്റങ്ങൾ വരുത്തിയിരിക്കുന്നത്.പരിസ്ഥിതി സംവേദക മേഖലകളിലെ വികസനപ്രവർത്തനങ്ങളിൽ ഗാഡ്ഗിൽ സമിതി നിർദ്ദേശിച്ച കർശനനിയന്ത്രണങ്ങൾ തന്നെ നടപ്പാക്കണമെന്നും യാതൊരുവിധ ഖനനപ്രവർത്തനങ്ങളും ഇപ്രകാരമുള്ള പരിസ്ഥിതി ദുർബല പ്രദേശങ്ങളിൽ അനുവദിക്കുവാൻ പാടില്ലെന്നും സമിതി നിർദ്ദേശിക്കുന്നുണ്ട്. അതുപോലെ ഈ മേഖലയിലെ അൻപത് വർഷത്തിന് മുകളിൽ പ്രായമുള്ള അണക്കെട്ടുകൾ പ്രവർത്തനമവസാനിപ്പിക്കണമെന്ന നിർദ്ദേശത്തോടും കസ്തൂരിരംഗൻ സമിതി വിയോജിച്ചു. അവ അറ്റകുറ്റപ്പണികൾ നടത്തി സംരക്ഷിക്കാവുന്നവയാണെന്ന അഭിപ്രായമാണ് ഈ സമിതി പ്രകടിപ്പിച്ചത്. എന്നാൽ അതിരപ്പള്ളി ജലവൈദ്യുത പദ്ധതിയെ എതിർത്തുകൊണ്ടുള്ള ഗാഡ്ഗിൽ സമിതി ശുപാർശയെ ഈ സമിതിയും പിൻതാങ്ങിയെങ്കിലും പുതിയ പഠന റിപ്പോർട്ടുമായി അംഗീകാരത്തിനായി അപേക്ഷിക്കണമെന്നു കേരള സർക്കാരിനോടു നിർദ്ദേശിക്കുകയും ചെയ്തു. കസ്തൂരി രംഗൻ റിപ്പോർട്ട് തള്ളിക്കളയണമെന്നും പശ്ചിമഘട്ട സംരക്ഷണത്തിനായി ഗാഡ്ഗിൽ കമ്മറ്റി റിപ്പോർട്ട ചർച്ച ചെയ്തു നടപ്പാക്കണമെന്നും കേരളത്തിലെ പ്രമുഖ പരിസ്ഥിതി സംഘടനയായ കേരള ശാസ്ത്രസാഹിത്യ പരിഷത്ത് സംസ്ഥാന വാർഷികം പ്രമേയത്തിലൂടെ സർക്കാരുകളോട് ആവശ്യപ്പെട്ടു.

ഖനനം, ക്വാറി, മണൽവാരൽ, താപോർജനിലയം, 20,000 ചതുരശ്രമീറ്ററിലേറെയുള്ള കെട്ടിടങ്ങളും മറ്റുനിർമ്മാണങ്ങളും, 50 ഹെക്ടറിലേറെയുള്ളതോ, ഒന്നരലക്ഷം ചതുരശ്രമീറ്ററിലേറെ നിർമ്മാണമുള്ളതോ ആയ ടൗൺഷിപ്പ് അല്ലെങ്കിൽ മേഖലാവികസനപദ്ധതികൾ, ചുവപ്പുഗണത്തിലുള്ള വ്യവസായങ്ങൾ എന്നിവയ്ക്ക് പരിസ്ഥിതിലോലപ്രദേശത്ത് പൂർണനിയന്ത്രണമാണ് റിപ്പോർട്ടിൽ ശുപാർശ ചെയ്യുന്നത്. കേരളത്തിലെ 11 ജില്ലകളിൽ 37 ശതമാനം പ്രദേശങ്ങളിൽ നിവസിക്കുന്ന ജനങ്ങൾക്ക് വീട് നിർമ്മിക്കാനോ, വികസനപ്രവർത്തനങ്ങൾക്കോ സാധ്യമാകാത്ത നിലയാണെന്ന് പ്രതിപക്ഷം ആക്ഷേപമുയർത്തി. 
കേരളത്തിലെ 123 വില്ലേജുകൾ പരിസ്ഥിതി ലോലപ്രദേശമായി പ്രഖ്യാപിച്ചുള്ള നിർദ്ദേശം 2013 നവംബർ 14 മുതൽ ബാധകമാക്കി.
കസ്തൂരിരംഗൻ സമിതി റിപ്പോർട്ട് പ്രകാരമുള്ള പരിസ്ഥിതിലോലപ്രദേശങ്ങൾ
(വില്ലേജ്, ജില്ലാ അടിസ്ഥാനത്തിൽ) 
ഉടുമ്പൻചോല താലൂക്ക് : ചിന്നക്കനാൽ, ബൈസൺവാലി, രാജകുമാരി, പൂപ്പാറ, രാജാക്കാട്, കൊന്നത്തൊടി, ശാന്തൻപാറ, കാന്തിപ്പാറ, വാത്തിക്കുടി, ചതുരംഗപാറ, ഉടുമ്പൻചോല, ഉപ്പുതോട്, പാറത്തോട്, കൽക്കൂന്തൽ, തങ്കമണിയുടെ ഭാഗം, അയ്യപ്പൻകോവിൽ, പാമ്പാടുംപാറ, കട്ടപ്പന, കരുണാപുരം, വണ്ടൻമേട്, ആനക്കര, ആനവിലാസം, ചക്കുപള്ളം.

റിപ്പോർട്ട് കേരളത്തിൽ നടപ്പാക്കാനുള്ള കേന്ദ്രസർക്കാർ തീരുമാനം ഏകപക്ഷീയമാണെന്ന് ആരോപിച്ച് പ്രതിപക്ഷം ഹർത്താലിന് ആഹ്വാനം ചെയ്തു. വലിയ പ്രതിഷേധത്തിന് ഇടയാക്കിയ കൊട്ടിയൂർ മേഖലയിലുണ്ടായ കലാപത്തിൽ മൂന്നുകോടി രൂപയുടെ നഷ്ടമുണ്ടായതായി കണക്കാക്കപ്പെട്ടു.

http://keralabiodiversity.org/index.php?option=com_content&view=article&id=185&Itemid=201


</doc>
<doc id="266266" url="https://ml.wikipedia.org/wiki?curid=266266" title="വെള്ളിയാഴ്ച (ചലച്ചിത്രം)">
വെള്ളിയാഴ്ച (ചലച്ചിത്രം)

സോളാർ പിക്ചേഴ്സിന്റെ ബാനറിൽ എം.എം. നേശൻ സംവിധാനം ചെയ്തു നിർമിച്ച മലയാളചലച്ചിത്രമാണ് വെള്ളിയാഴ്ച. ജിയോ പിക്ചേഴ്സ് വിതരണം ചെയ്ത ഈ ചിത്രം 1969 ഒക്ടോബർ 31-ന് കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="266281" url="https://ml.wikipedia.org/wiki?curid=266281" title="കെ.എസ്. ഹെഗ്ഡെ">
കെ.എസ്. ഹെഗ്ഡെ

കർണ്ണാടക ഗ്രാമത്തിലെ കവ്ടൂർ ഗ്രാമത്തിൽ ജനിച്ച കെ.എസ്. ഹെഗ്ഡേ സുപ്രീം കോടതിയിലെ മുൻ ജഡ്ജി ആയിരുന്നു. 1909 ജൂൺ 11-നായിരുന്നു ജനനം. 1990 മേയ് 24-നു അന്തരിച്ചു. 1977 ജൂലൈ 21 മുതൽ ജനുവരി 21 വരെ അദ്ദേഹം സ്പീക്കർ പദവി വഹിച്ചിരുന്നു. നീലം സഞ്ജീവ റെഡ്ഡി രാഷ്ട്രപതിയായി സ്ഥാനമേറ്റപ്പോഴാണ് ഇദ്ദേഹം തിരഞ്ഞെടുക്കപ്പെട്ടത്.

കൗഡൂർ സദാനന്ദ ഹെഗ്ഡെ എന്ന കെ. എസ്. ഹെഗ്ഡെ 1909 ജൂൺ 11 ന് മൈസൂർ സ്റ്റേറ്റിലെ സൗത്ത് കാനറ ജില്ലയിലെ കർക്കല താലൂക്കിലെ കൗഡൂരിൽ ജനിച്ചു. സ്കൂൾ വിദ്യാഭ്യാസം കൗഡൂർ എലിമെന്ററി സ്കൂളിലും കർക്കല ബോർഡ് ഹൈസ്കൂളിലുമായി പൂർത്തിയാക്കി. അതിനേത്തുടർന്ന് സെന്റ്. അലോഷ്യസ് കോളേജ്, മാംഗ്ലൂർ,മദ്രാസ് പ്രസിഡൻസി കോളേജിലും മദ്രാസ് ലോ കോളേജിലുമായി കോളേജ് വിദ്യാഭ്യാസം പൂർത്തിയാക്കി. 1933 -ൽ ഗവണ്മെന്റ് പ്ല്ഐഡർ ആകുകയും 1947-51 കാലയളവിൽ പബ്ലിക് പ്രോസിക്യൂട്ടറായും സേവനം അനുഷ്ഠിച്ചിട്ടുണ്ട്. 1952-ൽ കോൺഗ്രസ്സ് പാർട്ടിയുടെ നോമിനിയായി രാജ്യസഭയിലേയ്ക്ക് തിരഞ്ഞെടുക്കപ്പെട്ടു.


</doc>
<doc id="266287" url="https://ml.wikipedia.org/wiki?curid=266287" title="വിരുന്നുകാരി">
വിരുന്നുകാരി

ശാന്തശ്രീ പിക്ചേഴ്സിന്റെ ബാനറിൽ വേണു നിർമിച്ച മലയാളചലച്ചിത്രമാണ് വിരുന്നുകാരി (English: ). തിരുമേനി പിക്ചേഴ്സ് വിതരണം ചെയ്ത ഈ ചിത്രം 1969 ഡിസംബർ 10-ന് കേരളമൊട്ടാകെ പ്രദർശനം തുടങ്ങി.






</doc>
<doc id="266302" url="https://ml.wikipedia.org/wiki?curid=266302" title="സ്വാന്തെ അറീനിയസ്">
സ്വാന്തെ അറീനിയസ്

സ്വീഡിഷ് ശാസ്ത്രജ്ഞൻ ആയിരുന്നു സ്വാൻറെ ആഗസ്റ്റ്‌ അരീനിയസ് (19 ഫെബ്രുവരി 1859 – 2 ഒക്ടോബർ 1927). ആദ്യകാലത്ത് ഊർജ്ജതന്ത്രജ്ഞൻ ആയി അറിയപ്പെട്ടിരുന്ന ഇദ്ദേഹം പിന്നീട് രസതന്ത്ര ശാസ്‌ത്രജ്ഞൻ ആയി അറിയപ്പെട്ടു. 1859 ഫെബ്രുവരി 19-ന് സ്വീഡനിലെ ഉപ്സലയിൽ ജനിച്ചു. ഉപ്സല സർവകലാശാലയിലും സ്റ്റോക്ക്ഹോം സർവകലാശാലയിലുമായി പഠനം പൂർത്തിയാക്കിയ അറീനിയസ് രസതന്ത്രത്തിലാണ് തന്റെ ഗവേഷണം പ്രധാനമായും കേന്ദ്രീകരിച്ചത്

'വിദ്യുദപഘടനം' (electrolysis) എന്നതായിരുന്നു അരീനിയസ്സിന്റെ പ്രത്യേക ഗവേഷണമേഖല. ഈ പ്രതിഭാസത്തെക്കുറിച്ച് ഇദ്ദേഹത്തിന്റെ പേരിൽ അറിയപ്പെടുന്ന ഒരു സിദ്ധാന്തം തന്നെ ഉണ്ട്. 'അരീനിയസ് തിയറി ഒഫ് ഇലക്ട്രോലിറ്റിക് ഡിസോസ്യേഷൻ (Arrhenius theory of eletrolytic dissociation) എന്നാണ് അത് ശാസ്ത്രലോകത്ത് അറിയപ്പെടുന്നത്. വിദ്യുദപഘടനം അഥവാ വിദ്യുദ്വിയോജനം രാസപ്രവർത്തനങ്ങളിൽ മാത്രം ഒതുങ്ങുന്നില്ല എന്നും അനേകം ആന്തരികപ്രതിഭാസങ്ങളിലും അത് ദൃശ്യമാണെന്നും ഇദ്ദേഹം വെളിപ്പെടുത്തി.

ഭൗതികരസതന്ത്രത്തിന്റെ സ്ഥാപകരിൽ ഒരാളായി അരീനിയസ് അറിയപ്പെടുന്നു. 1903-ൽ രസതന്ത്രത്തിനുള്ള നോബൽ സമ്മാനം ഇദ്ദേഹത്തിനു ലഭിച്ചു. 1905 മുതൽ മരണം വരെ നോബൽ ഇൻസ്റ്റിറ്റ്യൂട്ടിന്റെ ഡയരക്ടർ ആയിരുന്നു അരീനിയസ് . അരീനിയസ് സമവാക്യം,അമ്ലത്തെകുറിച്ചുള്ള അരീനിയസ് നിർവചനം , സ്ടോക്ക്ഹോം സർവ്വകലാശാലയിലെ അരീനിയസ് ലാബ് , അരീനിയസ് ചന്ദ്ര ഗർത്തം തുടങ്ങിയവ അരീനിയസ്സിന്റെ പേരിൽ അറിയപ്പെടുന്നു.

ഇദ്ദേഹം ഭൂമിയിൽ ജീവന്റെ ഉദ്ഭവത്തെ സംബന്ധിക്കുന്ന പാൻസ്പെർമിയ സിദ്ധാന്തം ഇന്നത്തെ രീതിയിൽ ആവിഷ്കരിച്ചു.1908-ലാണ് അറീനിയസ് പാൻസ്പെർമിയ സിദ്ധാന്തം അവതരിപ്പിക്കുന്നത്. ജീവനുദ്ഭവിച്ചത് ഭൂമിയിലല്ലെന്നു നിഷ്കർഷിച്ച ഇദ്ദേഹം പ്രപഞ്ചത്തിൽ മറ്റെവിടെയോ ആയിരിക്കും അതുസംഭവിച്ചതെന്നു പരികല്പന ചെയ്തു. അവിടെ നിന്നും ഏതോ മാധ്യമങ്ങൾ വഴി അത് ഭൂമിയിലെത്തി. നക്ഷത്രങ്ങളിൽ നിന്നുളള പ്രകാശകിരണം മുഖേനയോ അല്ലെങ്കിൽ ധൂമകേതുക്കൾ മുഖേനയോ ഒരു നക്ഷത്രയൂഥത്തിലെ ഗ്രഹങ്ങളിൽ നിന്നോ മറ്റോ മറ്റൊരു നക്ഷത്രയൂഥത്തിലെ ഗ്രഹങ്ങളിലേക്ക് സൂക്ഷ്മ ജീവജാലങ്ങളെ എത്തിക്കാനാവുമെന്നും ഇദ്ദേഹം അഭിപ്രായപ്പെട്ടു.
1927 ഒക്ടോബർ 7-ന് അറീനിയസ് സ്റ്റോക്ക്ഹോമിൽ അന്തരിച്ചു.


</doc>
<doc id="266308" url="https://ml.wikipedia.org/wiki?curid=266308" title="അശ്വതിതിരുനാൾ ഇളയതമ്പുരാൻ">
അശ്വതിതിരുനാൾ ഇളയതമ്പുരാൻ

കഥകളി പ്രസ്ഥാനത്തിന് സാരമായ സംഭാവനകൾ ചെയ്ത തിരുവിതാംകൂർ രാജകുടുബാംഗമാണ് അശ്വതിതിരുനാൾ രാമവർമ ഇളയതമ്പുരാൻ. 1756 (കൊല്ലവർഷം 931)-ൽ ജനിച്ചു. 1794 (കൊല്ലവർഷം 969)-ൽ മുപ്പത്തിയെട്ടാമത് വയസ്സിൽ മരിച്ചു.കാർത്തിക തിരുനാളിന്റെ വിദ്വൽ സദസ്സിൽ അംഗമായിരുന്നു അശ്വതിതിരുനാൾ. "വഞ്ചീശ്വരശ്രേഷ്ഠൻ" എന്ന സ്ഥാനപ്പേരു അശ്വതിതിരുനാളിനുണ്ടായിരുന്നു.

ധർമ്മരാജാവിന്റെ ശിക്ഷണത്തിലും സംരക്ഷണത്തിലും കഴിഞ്ഞ അശ്വതി തിരുനാളിന്റെ ഗുരു ശങ്കരനാരായണൻ എന്ന പണ്ഡിതനായിരുന്നു.

സംസ്കൃതത്തിലും മലയാളത്തിലുമായി ഏതാണ്ട് 12ഓളം കൃതികൾ അശ്വതിതിരുനാളിന്റേതായിട്ടുണ്ട്. 'രുഗ്മിണീസ്വയംവരം', 'അംബരീഷചരിതം', 'പൂതനാമോക്ഷം', 'പൗണ്ഡ്രകവധം' എന്നിങ്ങിനെ 4 ആട്ടക്കഥകൾ രചിക്കുകയുണ്ടായി. ഇവയിൽ ആദ്യത്തെ മൂന്നെണ്ണവും അരങ്ങിൽ വളരെ പ്രചാരം നേടിയിട്ടുള്ളവയാണ്. 'നരകാസുരവധം' ആട്ടക്കഥയുടെ ഉത്തരഭാഗമാണ് അശ്വതിയുടെ ആദ്യകൃതിയെന്ന് ഐതിഹ്യമുണ്ട്.



</doc>
<doc id="266316" url="https://ml.wikipedia.org/wiki?curid=266316" title="ഹൈഡ്രജൻ ഇന്ധനം">
ഹൈഡ്രജൻ ഇന്ധനം

ഉയർന്ന കലൊഫെരിക് മൂല്യമുള്ള ഇന്ധനമണ് ഹൈഡ്രജൻ. ഇത് എളുപ്പം തീ പിടിക്കുന്നതും സ്ഫൊടക സ്വഭാവമുള്ളതുമാണ്.

</doc>
<doc id="266324" url="https://ml.wikipedia.org/wiki?curid=266324" title="കെ. കസ്തൂരി രംഗൻ">
കെ. കസ്തൂരി രംഗൻ

ഭാരതീയനായ ബഹിരാകാശ ഗവേഷകനും ജ്യോതിശാസ്ത്രജ്ഞനുമാണ് ഡോ. കെ. കസ്തൂരിരംഗൻ (ജനനം : 24 ഒക്ടോബർ 1940). 1994 നും 2003 നുമിടയ്ക്ക് ഐ.എസ്.ആർ.ഒയുടെ നിരവധി ഗവേഷ​ണ പ്രവർത്തനങ്ങൾക്ക് നേതൃത്വം നൽകി. അദ്ദേഹം ഐ.എസ്.ആർ.ഒ ചെയർമാനായിരിക്കുമ്പോഴാണ് ഇന്ത്യയുടെ ചന്ദ്രയാത്രാപദ്ധതിയുടെ പ്രാരംഭ ആലോചന നടക്കുന്നത്. 2003 -2009 കാലത്ത് രാജ്യ സഭാംഗമായിരുന്നു. ഇപ്പോൾ ആസൂത്രണ കമ്മീഷൻ അംഗവും ജവഹർലാൽ നെഹ്റു സർവകലാശാല വൈസ് ചാൻസലറും കർണാടക വിജ്ഞാന കമ്മീഷൻ അംഗവുമാണ് ബാംഗ്ളൂരിലെ നാഷണൽ ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് സ്റ്റഡീസ് ഡയറക്ടറായും പ്രവർത്തിക്കുന്നു. പത്മശ്രീ(1982), പത്മഭൂഷൺ(1992), പത്മ വിഭൂഷൺ(2000) എന്നീ പുരസ്കാരങ്ങൾ ലഭിച്ചിട്ടുണ്ട്.
എറണാകുളം ജില്ലയിൽ ജനിച്ചു.



</doc>
<doc id="266327" url="https://ml.wikipedia.org/wiki?curid=266327" title="ഇത്തിൾക്കണ്ണി">
ഇത്തിൾക്കണ്ണി

മരങ്ങളിൽ പറ്റിപ്പിടിച്ചുവളരുന്ന ഒരുതരം ഇത്തിൾ ആണ് ഇത്തിൾക്കണ്ണി.. ഇന്ത്യയിൽ ഏറ്റവും സാധാരണയായി കാണുന്ന ഇത്തിൾ ആണിത്. 400 -ലേറെ മരങ്ങളിൽ ഇത് പറ്റിപ്പിടിച്ച് വളരാറുണ്ട്. പക്ഷികളാണ് വിത്തുവിതരണം നടത്തുന്നത്. പലതരം ഔഷധഗുണങ്ങളുള്ള ഒരു സസ്യമാണിത്.



</doc>
<doc id="266329" url="https://ml.wikipedia.org/wiki?curid=266329" title="സി.എം.എസ്. പ്രസ്സ്">
സി.എം.എസ്. പ്രസ്സ്

1821-ൽ ബെഞ്ചമിൻ ബെയ്‌ലി എന്ന ഇംഗ്ലീഷുകാരനായ മിഷണറി സ്ഥാപിച്ച സി.എം.എസ്. പ്രസ്സ് കേരളത്തിലെ ആദ്യത്തെ മുദ്രണാലയമാണ്. കോട്ടയം ജില്ലയിലെ ഗോവിന്ദാപുരം എന്ന ചുങ്കത്താണ് സ്ഥാപനം സ്ഥിതി ചെയ്യുന്നത്. 

ബെഞ്ചമിൻ ബെയ്‌ലി പരിഭാഷപ്പെടുത്തി, 1824'ൽ ഇവിടെ അച്ചടിച്ചു് പ്രസിദ്ധീകരിച്ച "ചെറുപൈതങ്ങൾക്ക ഉപകാരാർത്ഥം ഇംക്ലീശിൽനിന്ന പരിഭാഷപ്പെടുത്തിയ കഥകൾ" ആണു് കേരളത്തിൽ അച്ചടിച്ച ആദ്യത്തെ മലയാള പുസ്തകം. 

1848 പ്രസിദ്ധീകരണം ആരംഭിച്ച മലയാളത്തിലെ ആദ്യത്തെ വർത്തമാനപ്പത്രം ജ്ഞാനനിക്ഷേപം ഇവിടെയാണ് അച്ചടിച്ചത്.

ക്രൈസ്തവ പാതിരിമാരുടെ നേതൃത്വത്തിൽ മുദ്രണവിദ്യയിലൂടെയുള്ള വിജ്ഞാനവിതരണ സംരംഭങ്ങൾ നേരത്തെ തുടങ്ങിയെങ്കിലും കേരളത്തിൽ അച്ചടി സാർവജനീനമായ പ്രയോജനത്തിനുളള ഒരു മാധ്യമമാകുന്നത് തിരുവിതാംകൂറിലും കൊച്ചിയിലും ദിവാനും റസിഡന്റുമായി സേവനം അനുഷ്ഠിച്ച കേണൽ മൺറോയുടെ കാലത്താണ് (1810-19). ഇദ്ദേഹത്തിന്റെ നിർദ്ദേശം അനുസരിച്ചാണ് കോട്ടയത്ത് ചർച്ച് മിഷൻ സൊസൈറ്റി (സി.എം.എസ്.) ഒരു പ്രസ് സ്ഥാപിക്കുവാൻ തീരുമാനിച്ചത്. റവ. ബെഞ്ചമിൻ ബെയിലിയുടെ നേതൃത്വത്തിൽ 1821-ൽ സി.എം.എസ്. പ്രസ് സ്ഥാപിതമായി. അവിടെ സ്ഥാപിച്ച ആദ്യത്തെ പ്രസ്, എൻസൈക്ളോപീഡിയ ബ്രിട്ടാനിക്ക നോക്കി ബെയിലി ധ്വര സംവിധാനം ചെയ്തതാണ്. ഇതിൽ മുദ്രണം ചെയ്യപ്പെട്ട കൃതികൾ ക്രമേണ പ്രചരിച്ചു തുടങ്ങി. ഈ പ്രസ്സിന്റെ പ്രാരംഭകാലപ്രവർത്തനങ്ങളുടെ സകല ചുമതലകളും വഹിച്ചിരുന്ന റവ. ബെയിലി തന്നെ. ബൈബിൾ തുടങ്ങിയ ക്രൈസ്തവഗ്രന്ഥങ്ങൾ വിവർത്തനം ചെയ്തും ശബ്ദകോശങ്ങൾ നിർമിച്ചും ഇതിന്റെ പ്രവർത്തനങ്ങളെ വിപുലീകരിച്ചു. യഥാർഥത്തിൽ അച്ചടി ഒരു വ്യവസായമെന്ന നിലയിൽ കേരളത്തിലാരംഭിക്കാൻ തുടക്കമിട്ടത് കോട്ടയത്തെ സി.എം.എസ്. പ്രസ് ആണെന്നു പറയാം.

അച്ചുകൾ നിർമ്മിക്കാനും സംവിധാനം ചെയ്യാനും റവ. ബെയിലി ഒരു മരപ്പണിക്കാരനെയും രണ്ടു കൊല്ലൻമാരെയും തന്നോടൊത്ത് പ്രസ്സിൽ താമസിപ്പിച്ചിരുന്നു. അതുവരെയുണ്ടായിരുന്ന ചതുരവടിവ് ഉപേക്ഷിച്ചിട്ട് വട്ടത്തിൽ മലയാളലിപികൾക്ക് അച്ചു തയ്യാറാക്കാൻ തുടങ്ങിയതും ഈ പ്രസ്സിന്റെ ആവിർഭാവത്തോടുകൂടിയാണ്. സംക്ഷേപവേദാർഥം മുദ്രണം ചെയ്യാൻ ഉപയോഗിച്ച ചതുരവടിവിലുള്ള അച്ചുകളുടെ എണ്ണം 1,128 ആണെന്നു പ്രസ്താവിച്ചുവല്ലോ. മുംബൈയിലെ കൊറിയർ പ്രസ്സിലും ഇത്തരം ചതുരവടിവിലുള്ള അച്ചുകളാണ് ഉപയോഗിച്ചിരുന്നത്. അച്ചുകളുടെ എണ്ണം അഞ്ഞൂറിൽപരമായി കുറച്ചത് ബെയിലി ആണ്. ചതുരവടിവിൽ വള്ളികൾ ( ി, ീ) വ്യഞ്ജനാക്ഷരങ്ങളോടു ചേർത്ത് മുകളിലായി കൊടുത്തിരുന്നു. അവ വേർപെടുത്തിയതു മൂലമാണ് എണ്ണം കുറഞ്ഞു കിട്ടിയത്. 'നമ്മുടെ കർത്താവും രക്ഷിതാവുമായ യേശുക്രിസ്തുവിന്റെ പുതിയ നിയമം മലയാഴ്മയിൽ പരിഭാഷയാക്കപ്പെട്ടത്; കോട്ടയം ചർച്ച് മിശോൻ അച്ചിൽ ബൈബിൾ സൊസൈറ്റിക്കുവേണ്ടി മിശിഹ സംവത്സരം 1829-ൽ അച്ചടിക്കപ്പെട്ടു', എന്ന പരാമർശനത്തിൽനിന്ന് അക്കാലത്ത് മലയാളഗദ്യം നേടിയ നവചൈതന്യത്തെക്കുറിച്ചുള്ള തെളിവും ലഭിക്കുന്നു.

1834-ൽ സ്വാതിതിരുനാൾ രാമവർമ തിരുവനന്തപുരത്ത് ആദ്യമായി ഗവൺമെന്റ് പ്രസ് സ്ഥാപിച്ചു. അതുവരെ ഗവൺമെന്റിനാവശ്യമായ സകല മുദ്രണജോലികളും കോട്ടയം സി.എം.എസ്. പ്രസ്സിലാണ് നടത്തിവന്നത്.


</doc>
<doc id="266335" url="https://ml.wikipedia.org/wiki?curid=266335" title="കാളി സിന്ധ് നദി">
കാളി സിന്ധ് നദി

മധ്യ പ്രദേശിലെ ബാഗ്ലിയിൽ നിന്നും ഉത്ഭവിക്കുന്ന നദിയാണ് കാളി സിന്ധ്. ഇത് രാജസ്ഥാനിൽ വെച്ച് ചമ്പൽ നദിയിൽ ചേരുന്നു . ഈ നദിയുടെ പ്രധാന പോഷക നദികൾ പർ വാൻ , നിവാജ് , ആഹു എന്നിവയാണ് . 1200 മെഗാവാട്ട് കാളി സിന്ധ് താപവൈദ്യുതനിലയം ഈ നദി കരയിൽ ആണ് വരുന്നത്. 


</doc>
<doc id="266338" url="https://ml.wikipedia.org/wiki?curid=266338" title="മേഘനാദ് ദേശായി">
മേഘനാദ് ദേശായി

ഇന്ത്യൻ വംശജനായ സാമ്പത്തിക ശാസ്ത്രജ്ഞനും ബ്രിട്ടിഷ് പാർലമെന്റിന്റെ പ്രഭുസഭയിലെ അംഗവുമാണു് മേഘനാദ് ദേശായി. അധ്യാപകൻ, ഗവേഷകൻ, എഴുത്തുകാരൻ എന്നീ നിലകളിൽ പ്രസിദ്ധിയാർജിച്ചിട്ടുള്ള ഇദ്ദേഹം മാർക്സിസ്റ്റ് സാമ്പത്തിക ശാസ്ത്രജ്ഞൻ എന്ന നിലയിലാണ് ശ്രദ്ധേയനായതു്.

ജഗദീശ്ചന്ദ്ര ദേശായിയുടെയും മന്ദാകിനി ദേശായിയുടെയും പുത്രനായ മേഘനാദ് ജഗദീശ്ചന്ദ്ര ദേശായി, 1940 ജൂലൈ 10നു് വഡോദരയിൽ ജനിച്ചു.

മുംബൈ സർവകലാശാലയിൽനിന്നാണു് ദേശായി സാമ്പത്തിക ശാസ്ത്രത്തിൽ ബി.എ. (1958), എം.എ. (1960) ബിരുദങ്ങൾ നേടിയതു്. 1964ൽ അമേരിക്കയിലെ പെൻസിൽവേനിയ സർവകലാശാലയിൽനിന്നും സാമ്പത്തികശാസ്ത്രത്തിൽ പി.എച്ച്.ഡി. നേടി.

കാലിഫോർണിയ സർവകലാശാല (1963-65), ലണ്ടൻ സ്കൂൾ ഒഫ് ഇക്കണോമിക്സ് (1965-2004) എന്നിവിടങ്ങളിൽ അധ്യാപകനായിരുന്നു. 1990 മുതൽ 1995 വരെ ലണ്ടൻ സ്കൂൾ ഒഫ് ഇക്കണോമിക്സിലെ ഡെവലപ്മെന്റ് സ്റ്റഡീസ് ഇൻസ്റ്റിറ്റ്യൂട്ടിന്റെ തലവനായി. 1992 മുതൽ സെന്റർ ഫോർ ദ് സ്റ്റഡി ഒഫ് ഗ്ലോബൽ ഗവർണൻസ് എന്ന സ്ഥാപനത്തിന്റെ ഡയറക്ടറായി പ്രവർത്തിക്കുന്നു.

1970ൽ ഗെയ്ൽ ഗ്രഹാം വിൽസൺ എന്ന ബ്രിട്ടീഷ് വംശജയെ ഇദ്ദേഹം വിവാഹം ചെയ്തു. ഇവർക്ക് മൂന്നു മക്കളുണ്ട്. ഗെയ്‍ലുമായി വിവാഹമോചനം നേടിയ ശേഷം 2004ൽ പഞ്ചാബ് സ്വദേശിനിയും സാഹിത്യകാരിയുമായ കിഷ്വർ ആലുവാലിയ(ഇപ്പോൾ കിഷ്വർ ദേശായി)യെ വിവാഹം കഴിച്ചു.

2008ൽ പത്മശ്രീ പുരസ്കാരം നല്കി ജന്മനാടായ ഇന്ത്യ ഇദ്ദേഹത്തെ ആദരിച്ചു. 


</doc>
<doc id="266339" url="https://ml.wikipedia.org/wiki?curid=266339" title="സർദാർ ഹുക്കം സിങ്">
സർദാർ ഹുക്കം സിങ്

സർദാർ ഹുക്കം സിങ് (ജ. ആഗസ്റ്റ് 30 1895 - മ. 27 മേയ് 1983)ഇന്ത്യയിലെ അറിയപ്പെടുന്ന രാഷ്ട്രീയക്കാരനും മുൻ ലോകസഭാ സ്പീക്കറുമാണ്. 1962 മുതൽ 1967 വരെയാണ് അദ്ദേഹം സ്പീക്കർ സ്ഥാനത്തുണ്ടായിരുന്നത്. 1967 മുതൽ 1972 വരെ അദ്ദേഹം രാജസ്ഥാനിൽ ഗവർണർ സ്ഥാനത്തുണ്ടായിരുന്നു.ഹുക്കം സിങ് ജനിച്ചത് സഹിവാൾ ജില്ലയിലെ മോൺഗോമറിയിലാണ് (ഇപ്പോൾ പാകിസ്താനിൽ). അദ്ദേഹത്തിന്റെ അച്ഛൻ ഷാം സിങ് ഒരു വ്യവസായിയായിരുന്നു. സർക്കാർ സ്കൂളിലെ വിദ്യാഭ്യാസത്തിനു ശേഷം അദ്ദേഹം 1917-ൽ അമൃത്‌സറിലെ കാൽസാ കോളേജിൽ നിന്നും ബിരുദവും പിന്നീട് 1921-ൽ ലാഹോറിലെ ലോ കോളേജിൽ നിന്നും എൽ. എൽ. ബിയും പാസ്സായി. ഹുക്കം സിങ് ശിരോമണി ഗുരുദ്വാര പ്രബന്ധക് കമ്മിറ്റിയിലെ ഒരംഗമായിരുന്നു. 


</doc>
<doc id="266343" url="https://ml.wikipedia.org/wiki?curid=266343" title="ഗീതാഞ്ജലി (2013 മലയാള ചലച്ചിത്രം)">
ഗീതാഞ്ജലി (2013 മലയാള ചലച്ചിത്രം)

പ്രിയദർശൻ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് ഗീതാഞ്ജലി. അഭിലാഷ് നായരാണ് ഈ ഹൊറർ ത്രില്ലർ ചിത്രത്തിന്റെ രചന നിർവഹിച്ചിരിക്കുന്നത്. മോഹൻലാൽ, നിഷാൻ, കീർത്തിസുരേഷ്, സ്വപ്ന മേനോൻ, സിദ്ദിഖ്, മധു, ഇന്നസെന്റ്, ഗണേഷ് കുമാർ തുടങ്ങിയവരാണ് മുഖ്യകഥാപാത്രങ്ങളെ അവതരിപ്പിച്ചിരിക്കുന്നത്.

1993 ൽ പുറത്തിറങ്ങിയ ഫാസിൽ - മധു മുട്ടം ടീമിന്റെ മണിച്ചിത്രത്താഴ് എന്ന ചിത്രത്തിലെ ഡോ. സണ്ണി ജോസഫ് എന്ന കഥാപാത്രത്തെയാണ് മോഹൻലാൽ ഈ ചിത്രത്തിൽ അവതരിപ്പിക്കുന്നത്. ചിത്രത്തിലെ നായികയും പഴയകാല നടി മേനകയുടെ മകളുമായ കീർത്തി സുരേഷിന്റെ ആദ്യ ചലച്ചിത്രമാണിത്.

2013 നവംബർ 14 ന് പുറത്തിറങ്ങിയ ചിത്രം ആദ്യ ദിവസം തന്നെ 1.05 കോടി കരസ്ഥമാക്കി. ഈ ചിത്രത്തിന്റെ ആദ്യ നാല് ദിവസത്തെ കളക്ഷൻ ഏകദേശം 3.1 കോടിയാണ്.


1993 ൽ പുറത്തിറങ്ങിയ മണിച്ചിത്രത്താഴ് എന്ന ചിത്രത്തിൽ മോഹൻലാൽ തന്നെ അവതരിപ്പിച്ച ഡോ. സണ്ണി ജോസഫ് എന്ന കഥാപാത്രമായിത്തന്നെയാണ് അദ്ദേഹം ഈ ചിത്രത്തിലും പ്രത്യക്ഷപ്പെടുന്നതെങ്കിലും ഈ ചിത്രം മണിച്ചിത്രത്താഴിന്റെ തുടർച്ചയല്ല. തന്റെ സുഹൃത്തായിരുന്ന ഫാസിൽ സംവിധാനം ചെയ്ത മണിച്ചിത്രത്താഴിൽ സിദ്ദിഖ്, ലാൽ, സിബി മലയിൽ എന്നിവർക്കൊപ്പം പ്രിയദർശനും രണ്ടാം നിര സംവിധായകനായി പ്രവർത്തിച്ചിട്ടുണ്ട്.

ഈ ചിത്രത്തിലെ ഗാനങ്ങൾ രചിച്ചിരിക്കുന്നത് ഒ.എൻ.വി. കുറുപ്പും ഈണം നൽകിയിരിക്കുന്നത് വിദ്യാസാഗറുമാണ്. വിശ്വരൂപം എന്ന തമിഴ് ചലച്ചിത്രത്തിലൂടെ 2012 ലെ മികച്ച പ്രൊഡക്ഷൻ ഡിസൈനർക്കുള്ള ദേശീയ ചലച്ചിത്രപുരസ്കാരം നേടിയ ലാൽഗുഡി എൻ ഇളയരാജയാണ് ഈ ചിത്രത്തിന്റെ കലാസംവിധാനം നിർവഹിച്ചിരിക്കുന്നത്.

2013 ജൂലൈ 6 ന് ആണ് ഈ ചിത്രത്തിന്റെ പ്രാരംഭ ചടങ്ങുകൾ നടന്നതും ചിത്രീകരണം ആരംഭിച്ചതും. തിരുവനന്തപുരത്തും ചിത്രാഞ്ജലി സ്റ്റുഡിയോയിലും ആണ് ഈ ചിത്രത്തിന്റെ ചിത്രീകരണം നടന്നത്.

ലോകത്തൊട്ടാകെ 350 പ്രദർശനശാലകളിലാണ് ഈ ചിത്രം പുറത്തിറങ്ങിയത്. ഈ ചിത്രത്തിന്റെ ഉപഗ്രഹ വിതരണാവകാശം 7 കോടിക്ക് ഏഷ്യാനെറ്റ് ആണ് കരസ്ഥമാക്കിയത്.

2013 നവംബർ 2 ന് ഈ ചിത്രത്തിന്റെ ഔദ്യോഗിക ട്രെയ്‌ലർ പുറത്തിറക്കി.

സെൻട്രൽ ബോർഡ് ഓഫ് ഫിലിം സെർട്ടിഫിക്കേഷൻ, ഗീതാഞ്ജലിക്ക് U/A സർട്ടിഫിക്കറ്റ് ആണ് നൽകിയത്.

മലയാളചലച്ചിത്രത്തിന്റെ ചരിത്രത്തിലാദ്യമായാണ് ഒരു ചിത്രം ലോകമൊട്ടാകെ ഒരേ ദിവസം പ്രദർശനത്തിനെത്തുന്നത്. ഗീതാഞ്ജലി ഇന്ത്യ, ഗൾഫ് രാജ്യങ്ങൾ, അമേരിക്ക, യൂറോപ്പ്, ഫിൻലൻഡ്, സ്വീഡൻ, ജപ്പാൻ എന്നീ രാജ്യങ്ങളിലാണ് പ്രദർശനത്തിനെത്തിയത്. ആദ്യമായാണ് ഒരു മലയാളചലച്ചിത്രം ജപ്പാനിൽ പ്രദർശിപ്പിക്കപ്പെടുന്നത്. യൂറോപ്പിൽ ഗീതാഞ്ജലിയുടെ വിതരണാവകാശം നേടിയെടുത്തത്, പുറത്തറിയിക്കാത്ത തുകയോടെ, യൂറോപ്പിലെ മുൻപന്തിയിലുള്ള മലയാളചലച്ചിത്രവിതരണക്കമ്പനിയായ പി ജെ എന്റർടെയ്ൻമെന്റ്സ് ആണ്.

ഇടകലർന്നതും അനുകൂലവുമായ പ്രതികരണങ്ങളാണ് ചിത്രത്തിന് ലഭിച്ചത്. ഡോ. സണ്ണി ജോസഫ് എന്ന കഥാപാത്രത്തെ അവതരിപ്പിച്ച മോഹൻലാലിനെ പ്രശംസിച്ചുകൊണ്ട് "റെഡിഫ് (Rediff)" ഈ ചിത്രത്തിന് 5 ൽ 3.5 നക്ഷത്രങ്ങൾ നൽകി.

പ്രദർശനത്തിനെത്തിയ ആദ്യ ദിവസം ഈ ചിത്രം 1.05 കോടി നേടി. മൂന്നു ദിവസങ്ങൾ കൊണ്ട് കേരളത്തിൽ നിന്നു മാത്രമായി 2.27 കോടിയും ഈ ചിത്രത്തിന് നേടാനായി. നാലാം ദിവസത്തോടെ കേരളത്തിൽ നിന്നുള്ള 3.08 കോടിയടക്കം ഇന്ത്യയിൽ നിന്നും 4.28 കോടി നേടാൻ ഈ ചിത്രത്തിന് കഴിഞ്ഞു.

വിദ്യാസാഗർ ആണ് ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത്. ഗാനരചന നിർവഹിച്ചിരിക്കുന്നത് ഒ.എൻ.വി. കുറുപ്പാണ്


</doc>
<doc id="266352" url="https://ml.wikipedia.org/wiki?curid=266352" title="തകരം (സസ്യം)">
തകരം (സസ്യം)

ഇന്ത്യൻ തദ്ദേശവാസിയായ ഒരു സസ്യമാണ് തകരം. . കെട്ടികിടക്കുന്ന വെള്ളമുള്ള ചതുപ്പുപ്രദേശങ്ങളിലാണ് കണ്ടുവരുന്നത്. അക്വേറിയത്തിൽ വളർത്താൻ മികച്ച ഒരു സസ്യമാണിത്.



</doc>
<doc id="266356" url="https://ml.wikipedia.org/wiki?curid=266356" title="കൊരമ്പക്കൂവ">
കൊരമ്പക്കൂവ

ഇന്ത്യ, ചൈന, ഫിലിപ്പൈസൻസ് എന്നീ രാജ്യങ്ങളിൽ കാണുന്ന ഒരു സസ്യമാണ് കൊരമ്പക്കൂവ. . മണ്ണിനടിയിലെ കിഴങ്ങിൽ നിന്നും മെലിഞ്ഞ തണ്ടിൽ ഉയർന്നു നിൽക്കുന്ന ഇലകൾ തിളക്കമാർന്ന പച്ചനിറത്തോടുകൂടിയതാണ്.



</doc>
<doc id="266357" url="https://ml.wikipedia.org/wiki?curid=266357" title="രാജൻ കിഴക്കനേല">
രാജൻ കിഴക്കനേല

മലയാള നാടക രചയിതാവും സംവിധായകനും സിനിമ തിരക്കഥാകൃത്തും സംഭാഷണ രചയിതാവുമാണ് രാജൻ കിഴക്കനേല. കേരള സംഗീത നാടക അക്കാദമി പുരസ്‌കാരം നേടിയിട്ടുണ്ട്. 
കൊല്ലം ജില്ലയിലെ പാരിപ്പള്ളിക്ക് സമീപം കിഴക്കനേലയിൽ ജനിച്ചു. വിദ്യാർഥിയായിരിക്കുമ്പോൾത്തന്നെ നാടകരംഗത്ത് സജീവമായി. ബിരുദപഠനം കഴിഞ്ഞപ്പോൾ നാടകരചനയിൽ ശ്രദ്ധ കേന്ദ്രീകരിച്ചു. ആയുർവേദ വകുപ്പിൽ ഉദ്യോഗസ്ഥനായിരുന്ന അദ്ദേഹം പിന്നീട് മുഴുവൻ സമയ നാടക പ്രവർത്തകനായി. ഹബീബ് തൻവീറിന്റെ 'ഛരംദാസ് ചോർ' എന്ന സൃഷ്ടി 'സത്യം പറയുന്ന കള്ളൻ' എന്ന പേരിൽ മലയാളത്തിൽ അവതരിപ്പിച്ചു.




</doc>
<doc id="266368" url="https://ml.wikipedia.org/wiki?curid=266368" title="മയിൽപ്പുല്ല്">
മയിൽപ്പുല്ല്

90 സെന്റിമീറ്ററോളം ഉയരം വയ്ക്കുന്ന ഏകവർഷിയായ ഒരു പുൽച്ചെടിയാണ് മയിൽപ്പുല്ല്. . Swollen Finger Grass, airport grass, feather finger grass, fingergrass, pea-cock plumegrass, plush grass, purpletop chloris, swollen fingergrass, swollen windmill grass എന്നെല്ലാം പേരുകളുണ്ട്. വിത്തുവഴിയും തണ്ടുവഴിയും പുതിയചെടികൾ ഉണ്ടാകുന്നു. പാടങ്ങളിൽ കണ്ടുവരുന്ന ഈ പുൽച്ചെടി വർഷം മുഴുവൻ പൂക്കാറും കായ്‌ക്കാറുമുണ്ട്. നല്ല ഉപ്പുവെള്ളമുള്ള ഇടങ്ങളിലും വളരാൻ കഴിയുന്ന ഈ പുല്ല് ഇളംപ്രായത്തിൽ കന്നുകാലികൾ തിന്നാറുണ്ട്.



</doc>
<doc id="266369" url="https://ml.wikipedia.org/wiki?curid=266369" title="ഡോറിസ് ലെസ്സിംഗ്">
ഡോറിസ് ലെസ്സിംഗ്

2007 ൽ സാഹിത്യത്തിനുളള നോബൽ പുരസ്കാരത്തിന് തിരഞ്ഞെടുക്കപ്പെട്ട ഇംഗ്ലീഷ് സാഹിത്യകാരിയാണ് ഡോറിസ് ലെസ്സിംഗ് (22 ഒക്ടോബർ 1919 - 17 നവംബർ 2013). നോവലുകളും, ചെറുകഥകളും, സംഗീതനാടകങ്ങളും കവിതകളും അവരുടെ രചനകളിൽ പെടുന്നു. 

1919ൽ 
പേർഷ്യയിലാണ് ലെസ്സിംഗ് ജനിച്ചത്. മാതാപിതാക്കളോടൊപ്പം ചെറുപ്പകാലം ഇറാനിലും റൊഡേഷ്യയിലുമായി ചെലവിട്ടു. 14 വയസ്സിൽ സ്കൂളിൽ പോക്കു നിർത്തി, വീട്ടിലിരുന്ന് സ്വയം പഠിക്കാൻ തുടങ്ങി. .1937-ൽ ഫ്രാങ്ക് വിസ്ഡവുമായുളള വിവാഹവും 1943-ൽ വിവാഹമോചനവും നടന്നു. തുടർ ന്ന് ഗോട്ടഫ്രീഡ് ലെസ്സിംഗിനെ വിവാഹം ചെയ്തു; 1949-ൽ ആ ബന്ധവും വേർപെടുത്തി.അണവായുധങ്ങൾക്കും വർണ്ണവിവേചനത്തിനും എതിരായി ശബ്ധമുയർത്തിയ ലെസ്സിംഗിന് ഏറെ താമസിയാതെ ദക്ഷിണാഫ്രിക്ക വിടേണ്ടിവന്നു. ആദ്യ വിവാഹത്തിലെ രണ്ടു കുട്ടികളെ അച്ഛനമ്മമാരെ ഏല്പിച്ച് രണ്ടാം വിവാഹത്തിലെ കുഞ്ഞിനോടൊപ്പം ലെസ്സിംഗ് ഇംഗ്ളണ്ടിലെത്തി. 17 നവമ്പ 2013-ന് ലണ്ടനിലെ വസതിയിൽ വെച്ച് മരണമടഞ്ഞു. 

ലെസ്സിംഗിന്റെ ആദ്യത്തെ നോവൽ The Grass is singing ( പുല്ലിന്റെ പാട്ട്) 1950-ൽ പ്രസിദ്ധീകരിക്കപ്പെട്ടു.ഇതിന്റെ ഏറ്റവും പുതിയ പതിപ്പ് ഹാർപ്പർ കോളിന്സ് പുറത്തിറക്കിയിട്ടുണ്ട്. . മനസ്സിന്റെ സമനില തെറ്റിയേക്കാവുന്ന ഒരു എഴുത്തുകാരിയുടെ അന്തർഛിദ്രങ്ങളെ വരച്ചുകാട്ടുന്നതാണ് Golden Notebook (സുവർണ്ണപുസ്തകം). 1962-ലാണ് പുറത്തുവന്നത്. ലെസ്സിംഗിന്റെ മികച്ച രചനകളിലൊന്നായി കണക്കാക്കപ്പെടുന്നു. ഇതിന്റേയും പുതിയ പതിപ്പ് ലഭ്യമാണ്. 

 'ദ് ഗോൾഡൻ നോട്ട്ബുക്ക്' (സുവർണ്ണപുസ്തകം), 'ദ് ഗുഡ് ടെററിസ്റ്റ്' (നല്ലവളായ ഭീകരവാദി) എന്നീ നോവലുകൾ മലയാളത്തിലേക്കു വിവർത്തനം ചെയ്യപ്പെട്ടിട്ടുണ്ടു്.


</doc>
<doc id="266375" url="https://ml.wikipedia.org/wiki?curid=266375" title="അരനാഴികനേരം">
അരനാഴികനേരം

മഞ്ഞിലാസ്സിനു വേണ്ടി എം.ഓ. ജോസഫ് നിർമിച്ച മലയാളചലച്ചിത്രമാണ് അരനാഴികനേരം. പാറപ്പുറത്തിന്റെ ഇതേപേരിലുള്ള നോവലിനെ ആസ്പദമാക്കി അദ്ദേഹംതന്നെ രചിച്ചകഥയ്ക്ക് തിരക്കഥ രചിച്ചത് കെ.എസ്. സേതുമാധവനാണ്. പാറപ്പുറത്തും ഒരു കഥാപാത്രത്തെ അവതരിപ്പിച്ചിട്ടുണ്ട് ഈ ചിത്രത്തിൽ. വിമലാ റിലീസ് വിതരണം ചെയ്ത "അരനാഴികനേരം" 1970 ഡിസംബർ 25-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="266379" url="https://ml.wikipedia.org/wiki?curid=266379" title="കിക്കുയു ജനത">
കിക്കുയു ജനത

കെനിയയിലെ ഏറ്റവും വലിയ ഗ്രോത്രമാണ് കിക്കുയു. ഒന്നാം സഹസ്രാബ്ദം മുതൽ കിഴക്കൻ ആഫ്രിക്കയിലേക്കു മധ്യ-പടിഞ്ഞാറൻ ആഫ്രിക്കയിൽനിന്നു കുടിയേറിയ ബാണ്ടു ജനങ്ങളിലെ പ്രമുഖ ഗോത്രമാണിത്. പതിനാറാം നൂറ്റാണ്ടിൽ കെനിയ പർവ്വതത്തിന്റെ താഴ്വരങ്ങളിൽ തമ്പടിച്ച കിക്കുയുകളുടെ പിൻഗാമികളാണ് ഇന്നുള്ളവർ. കിക്കുയുകൾക്ക് ഒമ്പതു ഉപഗോത്രങ്ങളുണ്ട്. കുടുംബക്കൂട്ടമായ എൻയുമ്പയാണ് കിക്കുയുകളുടെ ഏറ്റവും അടിസ്ഥാന സമൂഹഘടകം. ഓരോ കുടുംബത്തിന്റെയും കാരണവന്മാരുടെ സമിതിയാണ് എൻയുമ്പയുടെ തലപ്പത്ത്.


</doc>
<doc id="266380" url="https://ml.wikipedia.org/wiki?curid=266380" title="ഇന്ത്യൻ അന്താരാഷ്ട്ര ഏകദിന ക്രിക്കറ്റ് കളിക്കാരുടെ പട്ടിക">
ഇന്ത്യൻ അന്താരാഷ്ട്ര ഏകദിന ക്രിക്കറ്റ് കളിക്കാരുടെ പട്ടിക

1974ലാണ് ഇന്ത്യ ആദ്യ ഏകദിന ക്രിക്കറ്റ് മത്സരം കളിക്കുന്നത് 1974 മുതൽ 2013 വരെ നീണ്ടുകിടക്കുന്ന ഇന്ത്യയുടെ ഏകദിന ക്രിക്കറ്റ് ചരിത്രത്തിൽ 817 മത്സരങ്ങളിലായി, 199 കളിക്കാർ ഇതുവരെ ഏകദിനത്തിൽ ഇന്ത്യക്കുവേണ്ടി കളിച്ചിട്ടുണ്ട്. ഇന്ത്യക്കുവേണ്ടി അന്താരാഷ്ട്ര ഏകദിന മത്സരങ്ങളിൽ ഇതുവരെ കളിച്ചിട്ടുള്ള എല്ലാ കളിക്കാരുടെയും പട്ടികയാണ് ഈ ലേഖനത്തിൽ ഉൾപ്പെടുത്തിയിരിക്കുന്നത്.


</doc>
<doc id="266389" url="https://ml.wikipedia.org/wiki?curid=266389" title="ഡ്രിൽ യന്ത്രം">
ഡ്രിൽ യന്ത്രം

കാഠിന്യമേറിയ പദാർത്ഥങ്ങളിൽ തുളയിടാനും അവയുടെ വലിപ്പം കൂട്ടാനും പിരിയുള്ള തുളയിടാനും മറ്റും ഉപയോഗിക്കുന്ന യന്ത്രമാണു് ഡ്രിൽ യന്ത്രം. തുളയിടേണ്ട വസ്തുവിനെ ദൃഢമായി ഉറപ്പിച്ചു് അതിലേക്കു് പ്രത്യേക റാട്ടു സൂചി (Drill bit) വേണ്ടത്ര ആഴത്തിൽ വൈദ്യുതശക്തി ഉപയോഗിച്ചു കറക്കിത്താഴ്ത്തിയാണു് തുളയിടുന്നതു്.


</doc>
<doc id="266391" url="https://ml.wikipedia.org/wiki?curid=266391" title="എം.എസ്. ദേവദാസ്">
എം.എസ്. ദേവദാസ്

മലയാള സാഹിത്യനിരൂപകനും പത്രപ്രവർത്തകനുമായിരുന്നു എം.എസ്. ദേവദാസ് 

മണക്കുളത്തു മുകുന്ദരാജയും കുട്ടിമാളുഅമ്മയുടേയും പുത്രനായി, 1912 ഒക്ടോബർ 15നു് തൃശൂരിലെ വരയിടത്ത് ജനിച്ചു. ടാഗോറിന്റെ വിശ്വഭാരതിയിൽ വിദ്യാഭ്യാസം നടത്തിയ ദേവദാസ് എം.എ. ബിരുദധാരിയാണു്. കുറച്ചുനാൾ സിംഗപ്പോരിലും പിന്നീട് കേരളത്തിലെ ചില കോളജുകളിലും അധ്യാപകനായി പ്രവർത്തിച്ചു. മാർക്സിസ്റ്റ് പാർട്ടിയിൽ പ്രവർത്തിക്കുകയും ദേശാഭിമാനിയുടെ പത്രാധിപരായി സേവനമനുഷ്ഠിക്കുകയും ചെയ്തു.

1987 ഡിസംബർ 25നു് എം.എസ്. ദേവദാസ് അന്തരിച്ചു.

തുടങ്ങിയവയാണ് പ്രധാന കൃതികൾ.


</doc>
<doc id="266401" url="https://ml.wikipedia.org/wiki?curid=266401" title="ഓംപ്രകാശ് വാൽമീകി">
ഓംപ്രകാശ് വാൽമീകി

പ്രമുഖ ഹിന്ദി സാഹിത്യകാരനായിരുന്നു ഓംപ്രകാശ് വാല്മീകി (30 ജൂൺ 1950 - 17 നവംബർ 2013). ദളിത് സാഹിത്യ ശാഖയിലെ പ്രധാന കൃതികളിലൊന്നായി അദ്ദേഹത്തിന്റെ ജീവചരിത്രഗ്രന്ഥമായ ജൂതൻ കരുതപ്പെടുന്നു. 
1950-ൽ മുസാഫർ നഗറിൽ ജനിച്ച വാല്മീകി ഡെറാഡൂണിലെ ആയുധഫാക്ടറിയിൽ നിന്ന് വിരമിച്ച ശേഷം അവിടെ താമസിച്ചുവരികയായിരുന്നു. 

ആമാശയ അർബുദ ബാധയാൽ മരണപ്പെട്ടു. 


</doc>
<doc id="266403" url="https://ml.wikipedia.org/wiki?curid=266403" title="മംഗല്യ പല്ലക്ക്">
മംഗല്യ പല്ലക്ക്

1998 ജനുവരി ഒന്നിന് പുറത്തിറങ്ങിയ ഒരു മലയാളം ചലച്ചിത്രമാണ് മംഗല്യ പല്ലക്ക്. ശ്രീനിവാസൻ, ജഗദീഷ്, കസ്തൂരി എന്നിവരാണ് സിനിമയിലെ മുഖ്യ കഥാപാത്രങ്ങളെ അവതരിപ്പിച്ചിരിക്കുന്നത് വിനോദ് റോഷൻ തന്നെ കഥയും സംവിധാനവും നിർവ്വഹിച്ചു. സംഭാഷണങ്ങൾ ചെയ്തത് സത്യരാജ്.



</doc>
<doc id="266410" url="https://ml.wikipedia.org/wiki?curid=266410" title="കാമില വലേജോ ഡൗളിങ്">
കാമില വലേജോ ഡൗളിങ്

ചിലിയിലെ പ്രമുഖ കമ്മ്യൂണിസ്റ്റ് വിദ്യാർത്ഥി നേതാവാണു് കാമില വലേജോ ഡൗളിങ്. ചിലിയൻ കമ്യൂണിസ്റ്റ് യൂത്ത് എന്ന യുവജന സംഘടനയുടെ പ്രവർത്തക. ചിലിയിലെ വിദ്യാഭ്യാസ മേഖലയിലെ പുരോഗതിക്കായുള്ള വിദ്യാഭ്യാസ പ്രക്ഷോഭങ്ങൾക്ക് നേതൃത്വം നൽകി വരുന്നു.‘കമാണ്ടർ കാമില' എന്ന് വിളിപ്പേരുണ്ട്. 2011ൽ ചിലി സർവകലാശാലയിലെ ഭൂമിശാസ്ത്ര വിദ്യാർഥിനിയായിരിക്കെയാണു് നേതൃത്വത്തിലേക്കു കടന്നുവന്നതു്. 2013 നവംബറിൽ പ്രസിഡന്റ് തിരഞ്ഞെടുപ്പിന് മുന്നോടിയായി ചിലി കോൺഗ്രസിലേക്കു മത്സരിച്ചു ജയിച്ചു. മികച്ച പ്രാസംഗികയായ കാമിലക്ക് ബ്രസീലിൽ നടന്ന വിദ്യാഭ്യാസ പ്രക്ഷോഭത്തെ അഭിസംബോധനചെയ്യാൻ ക്ഷണം ലഭിച്ചിട്ടുണ്ട്
1988 ഏപ്രിൽ 28നു ചിലിയിലെ സാന്റിയാഗോയിൽ ജനനം. കാമില വലേജോ ഡൗളിങ് പിനോഷേയുടെ സ്വേഛാധിപത്യത്തിനെതിരായ സമരങ്ങളിൽ അണിനിരന്ന ചിലിയൻ കമ്യൂണിസ്റ്റ് ദമ്പതികളായ റെയ്നോൾഡോ വലേജോയുടെയും മരിയേല ഡൗളിങ്ങിന്റെയും മകളാണ്.കാമില ബാല്യകാലം ചെലവഴിച്ചത് ലാ ഫ്ലോറിഡ, മാകുൽ ജില്ലകളിലാണ്. ലാ ഫ്ലോറിഡയിലെ ഒരു സ്കൂളിൽ പ്രാഥമിക വിദ്യാഭ്യാസം. രണ്ടായിരത്തി ആറിൽ ഭൂമിശാസ്ത്ര പഠനത്തിനായി ചിലി സർവ്വകലാശാലയിൽ എത്തി. അവിടെ ബിരുദപഠനത്തിനിടെ ഇടതുപക്ഷ വിദ്യാർഥി പ്രസ്ഥാനവുമായി അടുപ്പം ഉണ്ടാവുകയും രാഷ്ട്രീയ പ്രവർത്തനത്തിൽ സജീവമാവുകയും ചെയ്തു. 2013 ജൂലൈയിൽ കാമില ബിരുദം നേടി.

കോടീശ്വരനായ സെബാസ്റ്റ്യൻ പിനോറെ അധികാരത്തിലേറിയതിനുപിന്നാലെ നടപ്പാക്കിയ വിദ്യാഭ്യാസ നയങ്ങൾക്കെതിരായ സമരനായികയായാണ് കേവലം 23 വയസ്സുകാരിയായ ഭൂമിശാസ്ത്ര വിദ്യാർഥിനി കാമിലയുടെ രാഷ്ട്രീയ രംഗപ്രവേശം. കാമില വലേജോ ഡൗളിങ് ചിലി സർവകലാശാലാ വിദ്യാർഥി യൂണിയൻ ചെയർപേഴ്സൺ ആയിരുന്നു. സർവകലാശാലയുടെ 105 വർഷത്തെ ചരിത്രത്തിൽ ഈ സ്ഥാനത്തുവന്ന രണ്ടാമത്തെ വനിതയാണ് ഇവർ.സംഘടനാ പാടവവും ദൃഡ നിശ്ചയവും മറ്റനേകം നേതൃ ഗുണങ്ങളും ഒത്തിണങ്ങിയ കാമില സോവിയറ്റ്‌ യൂണിയന്റെ തകർച്ചയുടെ നാളുകളിൽ ജനിച്ച് ഇരുപത്തിമൂന്നു വർഷം ആഗോളീകൃത സമൂഹത്തിൽ അതിന്റെ ഉപരിപ്ലവമായ സൌന്ദര്യത്തിൽ ഭ്രമിച്ചു ജീവിതം മുന്നോട്ട് നയിക്കുന്ന പുതിയ തലമുറയെപ്പോലും കമ്മ്യൂണിസ്റ്റ്‌ മൂല്യബോധത്തിലേക്ക് നയിക്കാൻ ശേഷിയുള്ള നേതാവായി വിലയിരുത്തപ്പെടാറുണ്ട് .

വിദ്യാർഥികളുമായി ചർച്ച ചെയ്യാതെ നടപ്പാക്കിയ വിദ്യാഭ്യാസബിൽ പിൻവലിക്കുക, വിദ്യാഭ്യാസക്കച്ചവട സ്ഥാപനങ്ങൾ നിർത്തലാക്കുക, വിദ്യാഭ്യാസച്ചെലവ് കുറയ്ക്കുക, ദരിദ്രരും സമ്പന്നരുമെന്ന പ്രവണത വിദ്യാഭ്യാസരംഗത്തുനിന്ന് മാറ്റുക എന്നീ ആവശ്യങ്ങൾ ഉന്നയിച്ച് കാമിലയുടെ നേതൃത്വത്തിൽ നടന്ന പ്രക്ഷോഭമാണു "ചിലിയൻ വിന്റർ" എന്നറിയപ്പെട്ടത്. തികച്ചും സമാധാനപരമായിരുന്നു ഈ പ്രക്ഷോഭം.ജനങ്ങളുടെ പ്രീതി നേടാനായെങ്കിലും ഈ പ്രക്ഷോഭത്തെ പൊലീസ് അടിച്ചമർത്താനാണ് ശ്രമിച്ചത്. സമരത്തിന്റെ ആദ്യ ദിവസം തന്നെ 900 ഓളം വരുന്ന വിദ്യാർത്ഥികളെ പോലീസ് അറസ്റ്റ് ചെയ്തു. ചിലയിടത്ത് പോലീസിന്റെ പ്രകോപനത്തിൽ പ്രക്ഷോഭം അക്രമാസക്തമായി, ചില പോലീസുകാർക്ക് പരിക്കേറ്റു.കാമിലയേയും കൂട്ടരെയും നേരിടാൻ ചിലപ്പോൾ പട്ടാളക്കാർ വരെ രംഗത്തിറങ്ങി. കണ്ണീർ വാതകം മുതൽ ജലപീരങ്കി വരെ പ്രയോഗിക്കപ്പെട്ടു. നിരവധി തവണ കാമിലക്ക്‌ ലാത്തിയടിയേറ്റു.`കാമിലയെ വധിക്കുക' എന്ന സന്ദേശം പോലും ട്വിറ്റർ വഴി രാജ്യത്ത്‌ പ്രചരിക്കപ്പെട്ടു. ട്വിറ്ററിൽ ഈ സന്ദേശമയച്ച സർക്കാർ ഉദ്യോഗസ്ഥ തത്യാനയുടെ സ്ഥാനം നഷ്ടമായി. ചിലിയിലെ മാധ്യമങ്ങളും അന്താരാഷ്ട്ര മാധ്യമങ്ങളും സമരത്തിന് വൻ പിന്തുണ നൽകി. ചിലിയൻ വിദ്യാഭ്യാസസമ്പ്രദായത്തിന്റെ ഗുണനിലവാരം ഉയർത്തുക എന്നതും ഇവരുടെ പ്രധാന ആവശ്യങ്ങളിലൊന്നായിരുന്നു.കാമിലയുടെ പ്രക്ഷോഭത്തിനു പിന്തുണയുമായി ട്രേഡ്‌ യൂണിയനുകളടക്കം എൺപതിലേറെ സംഘടനകളാണിപ്പോൾ രംഗത്തുള്ളത്‌. ഗായകരും കലാകാരന്മാരുമുൾപ്പെടെ സാംസ്‌കാരിക നേതാക്കളും ഈ പ്രക്ഷോഭസമരവുമായി ഐക്യദാർഢ്യം പ്രഖ്യാപിച്ചുകൊണ്ടിരിക്കുന്നു. അയൽദേശങ്ങളായ ബൊളീവിയയിലും ബ്രസീലിലും കാമിലയുടെ പ്രക്ഷോഭം അലയടികൾ ഉയർത്തുന്നുണ്ട്. പിനോറെ തന്റെ മന്ത്രി സഭയിൽ നിന്നും വിദ്യാഭ്യാസമന്ത്രിയെ പുറത്താക്കി. കാമിലക്ക് സുപ്രീംകോടതി പൊലീസ് സംരക്ഷണം ഏർപ്പെടുത്തി. ട്രേഡ് യൂണിയനുകളും ഇവർക്കൊപ്പം ചേർന്നതോടെ രണ്ട് ദിവസം ചിലി പൂർണമായും സ്തംഭിച്ചു. കാമിലയും മറ്റുനേതാക്കളുമായും പിനോറെ നേരിട്ട് ചർച്ചനടത്തി. 20,000 കോടി രൂപ വിദ്യാഭ്യാസ പദ്ധതികൾക്കായി അനുവദിച്ചു. വിദ്യാഭ്യാസ വായ്പകളുടെ പലിശയും കുറച്ചു.

കാമിലയുടെ നേതൃത്വവും സമരരീതിയും ലോകശ്രദ്ധ പിടിച്ചെടുത്തു.കാമിലയുടെ മൂർച്ചയേറിയ വാക്കുകളും കമ്മ്യൂണിസ്റ്റ്‌ പോരാട്ടവീര്യവും യുവത്വത്തിന്റെ പ്രസരിപ്പും അവളെ മാധ്യമങ്ങളുടെ ശ്രദ്ധാകേന്ദ്രമാക്കി - ഇരുപത്തൊന്നാം നൂറ്റാണ്ടിൽ ചിലി കണ്ട ഏറ്റവും വലിയ കമ്യൂണിസ്റ്റ് വ്യക്തിത്വമായി കാമില പരിഗണിക്കപ്പെടുകയാണ്. പ്രശസ്തമായ 'ദ ഗാർഡിയൻ' പത്രം 2011ലെ ‘പേഴ്സൻ ഓഫ് ദ ഇയർ’ ആയി കാമിലയെ തിരഞ്ഞെടുത്തു. 2011ലെ 100 പ്രമുഖ വ്യക്തികളുടെ കൂട്ടത്തിൽ 'ടൈം' വാരിക അവരെ ഉൾപ്പെടുത്തി. 
2011 ലെ 150 നിർഭയരായ വനിതകളുടെ കൂട്ടത്തിൽ അവർ ഉൾപ്പെട്ടു,‘ന്യൂസ് വീക്ക്’ നിയോ ലിബറൽ വിരുദ്ധ സമരങ്ങൾക്ക് ആവേശം പകരുന്ന സർഗചാരുതയായി കാമിലയെ വാഴ്ത്തുന്നു.
2013 നവംബർ 18നു കാമില ചിലിയൻ കോൺഗ്രസ്സിലേക്ക് തെരഞ്ഞെടുക്കപ്പെട്ടു.

ചിലി സർവ്വകലാശാല വിദ്യാർത്ഥി യൂണിയനു പണം കണ്ടെത്താനായി കാമിലോ ഒരു സ്വകാര്യ കമ്പനിയുമായി ഉണ്ടാക്കിയ കരാർ ധാരാളം വിമർശനങ്ങൾ വിളിച്ചു വരുത്തി. സ്കൂളുർകൾക്കും, സർവ്വകലാശാലകൾക്കും വേണ്ടി പുസ്തകങ്ങൾ നിർമ്മിക്കുന്ന ഒരു കമ്പനിയായിരുന്നു അത്. അവരുടെ പുസ്തകങ്ങൾക്ക് വേണ്ടത്ര വിപണി കണ്ടെത്താനായി, വിദ്യാർത്ഥി യൂണിയന്റെ പേര് ഉപയോഗിക്കുന്നതിനു പകരമായി യൂണിയനു കമ്പനി പണം നൽകും എന്നുള്ളതായിരുന്നു കരാർ. കാമിലോ ആ പണം എന്തു ചെയ്തുവെന്നറിയില്ല എന്നായിരുന്നു വിദ്യാർത്ഥി സംഘടനയുടെ ഒരു മുതിർന്ന നേതാവ് പിന്നീട് പറഞ്ഞത്. ഈ കരാറിനു ലഭിച്ച പണം സ്വകാര്യ ആവശ്യങ്ങൾക്ക് ഉപയോഗിച്ചിട്ടില്ലെന്ന് കാമില പറഞ്ഞിരുന്നു. എന്നാൽ കാമിലക്കു ശേഷം വന്ന വിദ്യാർത്ഥി സംഘടനയുടെ പ്രസിഡന്റ് ഗബ്രിയേൽ ബോറിക്, ഈ കരാർ റദ്ദാക്കിയതായി മാധ്യമങ്ങളെ അറിയിച്ചു.
സായുധ സമരത്തിനു താനെതിരല്ലെന്നും, എന്നാൽ രാജ്യത്തിന്റെ താൽപര്യങ്ങൾക്ക് എതിരായതിനാൽ അതിനുള്ള സാധ്യതകൾ തൽക്കാലം ഇല്ലെന്നും കാമില ഒരു പത്രത്തിനു നൽകിയ അഭിമുഖത്തിൽ പറഞ്ഞത് വളരെ വിവാദം സൃഷ്ടിച്ചിരുന്നു. ചിലിയിലെ മുഖ്യധാരാമാധ്യമങ്ങൾ കാമിലോയുടെ ഈ പ്രസ്താവനക്കെതിരേ കടുത്ത വിമർശനം അഴിച്ചുവിട്ടിരുന്നു.

കമ്മ്യൂണിസ്റ്റ് യൂത്ത് ഓഫ് ചിലി എന്ന സംഘടനയിലെ പ്രവർത്തകനായ ജൂലിയോ സെർമൈന്റോ ആണ് കാമിലോയുടെ ജീവിത പങ്കാളി. ഇവർക്ക് ഒരു പെൺകുഞ്ഞുണ്ട്.


</doc>
<doc id="266420" url="https://ml.wikipedia.org/wiki?curid=266420" title="ക്രോസ് ബൽറ്റ്">
ക്രോസ് ബൽറ്റ്

ദീപ്തി ഫിലിംസിനു വേണ്ടി എ. പൊന്നപ്പൻ 1970-ൽ നിർമിച്ച മലയാളചലച്ചിത്രമാണ് ക്രോസ് ബൽറ്റ്. ഇതിന്റെ വിതരണം നടത്തിയത് തിരുമേനി ഫിലിംസായിരുന്നു.






</doc>
<doc id="266421" url="https://ml.wikipedia.org/wiki?curid=266421" title="വെള്ളൂട">
വെള്ളൂട

കാസർഗോഡ്‌ ജില്ലയിലെ ഹോസ്ദുർഗ് താലൂക്കിൽ കാഞ്ഞങ്ങാടിനടുത്ത് അമ്പലത്തറ വില്ലേജിൽ മടിക്കൈ ഗ്രാമ പഞ്ചായത്തിൽ ഉള്ള ചെറിയ ഒരു പ്രദേശം ആണ് വെള്ളൂട. 

വെള്ളൂട എന്ന വാക്കിനു ‘വെള്ളം ഉടൻ’ എന്ന് അന്വർത്ഥമാക്കും വിധം ചുറ്റും ചെങ്കൽ പാറകളാൽ ചുറ്റപെട്ട കുന്നിന്റെ മുകളിൽ ഉള്ള ഈ പ്രദേശത്ത് ആകെ നീരുറവകളാൽ സമൃദ്ധമാണ്. ഈ പ്രദേശത്ത് കാണാവുന്ന ഭൂ പ്രത്യേകത ചെറു വനങ്ങളാൽ സമൃദ്ധമായ കാവുകൾ ഈ പ്രദേശത്ത് ധാരാളം ഉണ്ട് എന്നതാണ്. അപൂർവയിനം സസ്യങ്ങളാൽ അനുഗൃഹീതമാണ് ഈ പ്രദേശം. അണ്ണാൻ, വെരുക്, ഉടുമ്പ്, കീരി, പാമ്പുകൾ, മയിൽ, മറ്റു വിവിധയിനം പക്ഷികൾ എന്നിവയുടെ വാസസ്ഥലംകൂടിയാണ് ഈ പ്രദേശം. പൌരാണികമായി പ്രസിദ്ധി ഉള്ള വെള്ളൂട ചാമുണ്ഡി കാവും, വെള്ളൂട ശ്രീ ദുർഗ ഭഗവതി ക്ഷേത്രവും,വെള്ളൂട കാലിച്ചാൻ സ്ഥാനവും ഈ പ്രദേശത്ത് സ്ഥിതി ചെയ്യുന്നു.


</doc>
<doc id="266423" url="https://ml.wikipedia.org/wiki?curid=266423" title="ഗോവിന്ദപിള്ള (വിവക്ഷകൾ)">
ഗോവിന്ദപിള്ള (വിവക്ഷകൾ)

ഗോവിന്ദപിള്ള എന്ന പേരുകൊണ്ടു് താഴെ പറയുന്ന ഏതു വ്യക്തിയേയും വിവക്ഷിക്കാം.

</doc>
<doc id="266426" url="https://ml.wikipedia.org/wiki?curid=266426" title="പി. ഗോവിന്ദപ്പിള്ള (ചരിത്രകാരൻ)">
പി. ഗോവിന്ദപ്പിള്ള (ചരിത്രകാരൻ)

മലയാളത്തിലെ ആദ്യ ഭാഷാ ചരിത്രകാരൻ എന്നറിയപ്പെടുന്ന പി. ഗോവിന്ദപ്പിള്ള 1849-ൽ ജനിച്ചു.


ശ്രീകണ്ഠേശ്വരത്ത് കുളവറവിളാകത്ത് വീട്ടിൽ പുന്നപുരത്ത് കവണാശ്ശേരി വീട്ടിൽ ജനിച്ചു 1849 മെയ് 20-ന് (കൊല്ലവർഷം 1024 ഇടവം രേവതി). 1873-ൽ ബി.എ. ബിരുദം നേടി. ചാല സ്കൂളിൽ പ്രഥമാധ്യാപകനായി ജോലി നോക്കി. ആയില്യം തിരുനാൾ മഹാരാജാവ് ഇദ്ദേഹത്തെ 1874-ൽ കൊട്ടാരം സമ്പ്രതിയായി നിയമിച്ചു. തുടർന്ന് സർവാധിക്കാര്യക്കാരനായി ഉയർന്നു. 1878-ൽ അഗസ്തീശ്വരത്തെ വേമ്പന്നൂർ ഭാഗത്തുള്ള പുതുവീട്ടിലേക്ക് ദത്തെടുക്കപ്പെട്ടു. അക്കാലത്ത് തന്നെ ഗോവിന്ദപ്പിള്ള ഉദ്യോഗം രാജിവച്ച് തിരുവനന്തപുരത്ത് കേരളവിലാസം അച്ചുകൂടത്തിന്റെ പ്രവർത്തനത്തിൽ ശ്രദ്ധിച്ചു. നെയ്യാറ്റിൻകര താലൂക്കിലെ വിളപ്പിൽ മുല്ലൂർവീട്ടിലെ പാർവതിയമ്മയാണ് ഭാര്യ. ആയില്യം തിരുനാളിന്റെ ജീവചരിത്രം, ഗ്രീക്ക് ചരിത്രം തുടങ്ങി നിരവധി കൃതികൾ രചിച്ചു. കൂടാതെ തിരുവനന്തപുരത്ത് നിന്ന് പ്രസിദ്ധീകരിച്ചിരുന്ന "വിദ്യാവിലാസിനി" എന്ന മാസികയുടെ പ്രവർത്തനത്തിലും ഗോവിന്ദപ്പിള്ള സഹകരിച്ചു. 1891-ൽ വക്കീൽ പരീക്ഷയിൽ ജയിച്ചു. 1897 ഫെബ്രുവരി 13-ന് അന്തരിച്ചു (കൊല്ലവർഷം 1072 കുംഭം 3) 




</doc>
<doc id="266431" url="https://ml.wikipedia.org/wiki?curid=266431" title="വീക്കുചെണ്ട">
വീക്കുചെണ്ട

ചെണ്ട മേളങ്ങൾക്കും തായംമ്പകകൾക്കും താളം പിടിക്കുവാനായി ഉപയോഗിക്കുന്ന ചെണ്ടയാണ് വീക്കൻ ചെണ്ട അഥവാ വീക്കുചെണ്ട.

ഉരുട്ടുചെണ്ടയുമായി കാഴ്ചയിൽ വ്യതാസം ഇല്ലെങ്കിലും വീക്കൻ ചെണ്ട നിർമ്മിക്കാനുപയോഗിക്കുന്ന തുകലിന് കട്ടി കൂടുതൽ ആയിരിക്കും.


</doc>
<doc id="266437" url="https://ml.wikipedia.org/wiki?curid=266437" title="എം.കെ. നാരായണൻ">
എം.കെ. നാരായണൻ

പശ്ചിമ ബംഗാളിന്റെ ഗവർണർ ആയിരുന്നു എം. കെ. നാരായണൻ (മായങ്കോട് കേളത്ത് നാരായണൻ) ജെ. എൻ ദീക്ഷിതിന്റെ നിര്യാണശേഷം 2005 മുതൽ 2010 വരെ നാഷനൽ സെക്യൂരിറ്റി അഡ്വൈസറായിരുന്നു. പാലക്കാട് ഒറ്റപ്പാലത്തെ കേളത്ത് കുടുംബാംഗമായ അദ്ദേഹം ചെന്നൈ ലൊയോള കോളേജിൽ നിന്നാണ് ബിരുദമെടുത്തത്. 1955-ൽ ഐ. പി എസിൽ ചേർന്ന അദ്ദേഹം 1959 മുതൽ ഇന്റലിജൻസ് ബ്യൂറോയിൽ പ്രവർത്തിച്ചുവന്നു. അഗസ്റ്റ വെസ്റ്റ് ലാൻഡ് വി വി ഐ പി ഹെലിക്കോപ്റ്റർ ഇടപാടിൽ എം കെ നാരായണനെ സി ബി ഐ ചോദ്യം ചെയ്തിരുന്നു. ഹെലിക്കോപ്റ്റർ ഇടപാട് നടന്ന സമയത്ത് ദേശീയ സുരക്ഷാ ഉപദേഷ്ടാവായിരുന്നു അദ്ദേഹം. 2010 ജനവരി 24 നാണ് പശ്ചിമബംഗാൾ ഗവർണറായി ചുമതലയേറ്റത്.


</doc>
<doc id="266449" url="https://ml.wikipedia.org/wiki?curid=266449" title="ഭാരതീയ മഹിളാ ബാങ്ക്">
ഭാരതീയ മഹിളാ ബാങ്ക്

ഭാരതത്തിലെ ആദ്യ സമ്പൂർണ വനിതാ ബാങ്കാണ് ഭാരതീയ മഹിളാ ബാങ്ക്. മുൻ പ്രധാനമന്ത്രിയായിരുന്ന ഇന്ദിരാഗാന്ധിയുടെ ജന്മവാർഷിക ദിനമായ നവംബർ 19 നാണ് 2013 ൽ ഇതിന്റെ ഉദ്ഘാടനം നടന്നത്. ഏഴു ശാഖകളുമായി തുടങ്ങിയ ബാങ്ക് അടുത്ത മാർച്ച് അവസാനത്തോടെ ശാഖകളുടെ എണ്ണം 25 ആക്കും. പഞ്ചാബ് നാഷണൽ ബാങ്ക് എക്‌സിക്യൂട്ടീവ് ഡയറക്ടറായിരുന്ന ഉഷാ അനന്തസുബ്രഹ്മണ്യനാണ് മഹിളാ ബാങ്കിന്റെ ചെയർപേഴ്‌സൺ . ബാങ്കിന്റെ ഡയറക്ടർ ബോർഡിലെ എട്ടു പേരും വനിതകളാണ്.

2017 മാർച്ചിൽ ഇതിനെ സ്റ്റേറ്റ് ബാങ്ക് ഓഫ് ഇന്ത്യയിൽ ലയിപ്പിക്കാൻ തീരുമാനിക്കുകയുണ്ടായി.



</doc>
<doc id="266451" url="https://ml.wikipedia.org/wiki?curid=266451" title="അമ്പലപ്രാവ് (ചലച്ചിത്രം)">
അമ്പലപ്രാവ് (ചലച്ചിത്രം)

സ്വർഗ്ഗം പിക്ചേഴ്സിന്റെ ബാനറിൽ താരാചന്ദ്ഭർജാത്യ 1970-ൽ നിർമിച്ച മലയാളചലച്ചിത്രമാണ് അമ്പലപ്രാവ്. രാജശ്രീറിലീസാണ് ഈ ചിത്രം വിതരണം ചെയ്തത്.




</doc>
<doc id="266454" url="https://ml.wikipedia.org/wiki?curid=266454" title="ഗുർദയാൽ സിങ്">
ഗുർദയാൽ സിങ്

പഞ്ചാബി സാഹിത്യകാരനാണ് ഗുർദയാൽ സിങ്. 1957 ൽ ഭഗൻവാല എന്ന ചെറുകഥയിലൂടെയാണ് സാഹിത്യലോകത്ത് എത്തിയത്. 1964 ൽ പ്രസിദ്ധീകരിച്ച മഢീ ദിവാ യാണ് ആദ്യ നോവൽ. 1989 ൽ ഇതേ പേരിൽ ചലച്ചിത്രവും പുറത്തിറങ്ങി. 1998 ൽ പത്മശ്രീയും 1999 ൽ ജ്ഞാനപീഠവും നൽകി രാജ്യം അദേഹത്തെ ആദരിച്ചു.
ഗുർദയാൽ സിങ് 1933 ജനുവരി 10-നു ജഗത് സിങിന്റേയും നിഹാൽ കൗറിന്റേയും മകനായി പഞ്ചാബിലെ ബെയിനി ഫെറ്റെ എന്ന ഗ്രാമത്തിൽ ജനിച്ചു. 2016 ആഗസ്ത് 16 ന് അന്തരിച്ചു.
1957 ൽ ഭഗൻവാല എന്ന ചെറുകഥയിലൂടെ സാഹിത്യ ജീവിതം ആരംഭിച്ചു. പതിനഞ്ചു നോവലുകൾ, പത്തു ബാലസാഹിത്യകൃതികൾ, ഒരു നാടകം, ഒരു ഏകാങ്ക നാടകം എന്നിവ രചിച്ചിട്ടുണ്ട്. മഢീ കാ ദിവാ, അഥചാന്ദ്നി രാത്, ഘർ ഔർ രാസ്താ, പാഞ്ച്വാം പഹർ, പരമ തുടങ്ങിയവ പ്രസിദ്ധ നോവലുകൾ. റഷ്യൻ ഭാഷയിലേക്ക് കൃതികൾ വിവർത്തനം ചെയ്യപ്പെട്ടിട്ടുണ്ട്. 
പഞ്ചാബ് സാഹിത്യ അക്കാദമി അവാർഡ് 1975 ൽ ലഭിച്ചു. സോവിയറ്റ് ലാൻഡ് നെഹ്റു അവാർഡ് (1986) ഭായി വീർസിംഗ് ഫിക്ഷൻ അവാർഡ് (1992) ശിരോമണി ശിത്കാർ പുരസ്കാരം (1992) ജ്ഞാന പീഠ പുരസ്കാരം (1999) പത്മശ്രീ പുരസ്കാരം (1998) ലും ലഭിച്ചു. 


</doc>
<doc id="266464" url="https://ml.wikipedia.org/wiki?curid=266464" title="സെൽഫി">
സെൽഫി

മൊബൈൽ ക്യാമറ അല്ലെങ്കിൽ ഡിജിറ്റൽ ക്യാമറ ഉപയോഗിച്ച് തനിയെ എടുത്ത സ്വന്തം ഫോട്ടോ ആണ് സെൽഫി എന്നറിയപ്പെടുന്നത്. ക്യാമറ സ്വന്തം കൈയകലത്തിൽ വെച്ചോ, അല്ലെങ്കിൽ ഒരു കണ്ണാടിയ്ക്ക് മുൻപിൽ നിന്നോ എടുക്കുന്ന ഫോട്ടോകളാണിവ. സോഷ്യൽ മീഡിയ സൈറ്റുകൾ സജീവമായതോടെ ആണ് സെല്ഫി പ്രശസ്തിയിലേക്ക് കടന്നത്‌.
ഈ വർഷത്തെ വാക്കായി (Word of the year) 2013ൽ തെരഞ്ഞെടുക്കപ്പെട്ട ആംഗലേയ വാക്കാണ്‌ സെൽഫി (Selfie)​. . 

സ്വന്തം ചിത്രം സ്വയം എടുക്കുന്നതിന് സെൽഫ് ക്യാമറ (Self Camera) എന്നതിൻറെ ആദ്യ അക്ഷരങ്ങൾ ചേർത്തുണ്ടാക്കിയ സെൽക (SELCA) എന്ന വാക്ക് കൊറിയയിൽ ഉപയോഗിച്ചു വന്നിരുന്നു

സെൽഫി ഏടുക്കാൻ ശ്രമിച്ച് അപകടത്തിൽ പെട്ട ധാരാളം ആൾക്കാരുടെ വാർത്തകൾ റിപ്പോർട്ട് ചെയ്യപ്പെടുന്നുണ്ട്. ആത്മഹത്യചെയ്യുന്നതു പോലെ ചിത്രം എടുക്കാൻ ശ്രമിച്ച് അബദ്ധത്തിൽ തൂങ്ങിമരിച്ചതായും തലയിൽ വെടിവെച്ചതായും ആത്മഹത്യാ മുനമ്പിന്റെ അറ്റത്തു നിന്നുകൊണ്ടുള്ള സെൽഫി എടുക്കാനുള്ള ശ്രമം ഒരു ദമ്പതികളുടെ മരണത്തിൽ കലാശിച്ചതായും ഉള്ള വാർത്തകൾ പത്രങ്ങൾ റിപ്പോർട്ട് ചെയ്തിട്ടുണ്ട്. അപൂർവ്വമായെങ്കിലും സെൽഫി ഭ്രമം ഒരു രോഗമായി മാറാറുണ്ട്. സെൽഫിക്ക് അടിമപ്പെട്ട ഒരു പതിനഞ്ചു വയസ്സുകാരൻ ദിവസവും 10 മണിക്കൂറിനടുത്ത് സെൽഫികൾ എടുക്കാൻ ചിലവഴിക്കുകയും സംതൃപ്തമായ സെൽഫി കിട്ടാതെ ആത്മഹത്യ ചെയ്യാൻ ശ്രമിക്കുകയും ചെയ്ത ഒരു സംഭവം റിപ്പോർട്ട് ചെയ്യപ്പെട്ടിട്ടുണ്ട്. അധികമായ സെൽഫി ഭ്രമം ഒരു തരം മാനസിക രോഗമായി കണക്കാക്കപ്പെടുന്നു. നാർസിസം എന്ന സ്വാനുരാഗ പരമായ രോഗത്തിന്റെ ഒരു മുഖമായി സെൽഫി ഭ്രമത്തെ മനോരോഗ വിദഗ്ദ്ധർ കാണുന്നു. ഈ ഭ്രമം അധികമായി കാണപ്പെടുന്നത് ബോഡി ഡിസ്‌മോർഫിക് ഡിസോർഡർ എന്ന രോഗാവസ്ഥറയിലുള്ളവർക്കാണ്. 


</doc>
<doc id="266466" url="https://ml.wikipedia.org/wiki?curid=266466" title="നീലവേള">
നീലവേള

നനവുള്ള ഇടങ്ങളിലും നെൽവയലുകളിലും അരുവികളുടെ തീരങ്ങളിലും കാണുന്ന ഒരു ഏകവർഷ കുറ്റിച്ചെടിയാണ് നീലവേള അഥവാ ആര്യവേള. . ആഫ്രിക്കൻ വംശജനായ ഈ ചെടി ഇപ്പോൾ ലോകം മുഴുവൻ തന്നെ വ്യാപിച്ചിട്ടുണ്ട്. വിത്തുവഴിയാണ് വംശവർദ്ധന. ഇതിനെ ഒരു അധിനിവേശസസ്യമായി കരുതിപ്പോരുന്നു.



</doc>
<doc id="266468" url="https://ml.wikipedia.org/wiki?curid=266468" title="ബാരിസ്റ്റർ ജോർജ് ജോസഫ്">
ബാരിസ്റ്റർ ജോർജ് ജോസഫ്

സ്വാതന്ത്ര്യസമരസേനാനി, വൈക്കം സത്യാഗ്രഹത്തിലെ പോരാളി, തിരുവിതാംകൂർ നിവർത്തന പ്രക്ഷോഭത്തിന്റെ ശില്പികളിലൊരാൾ, ഗാന്ധിജിയുടെ യങ് ഇന്ത്യ പത്രത്തിന്റെ പത്രാധിപർ എന്നിങ്ങനെ പല നിലകളിൽ പ്രശസ്തനായിരുന്നു ബാരിസ്റ്റർ ജോർജ് ജോസഫ് (1887-1938) .

ആനി ബസന്റിന്റെ ഹോംറൂൾ പ്രസ്ഥാനവുമായി ബന്ധപ്പെട്ടാണ്' 1916-ൽ അദ്ദേഹം രാഷ്ട്രീയത്തിലേക്കിറങ്ങിയത്.

തിരുവിതാംകൂർ ഗവൺമെന്റിന്റെ ഭരണനയത്തെയും നടപടികളെയും വിമർശിച്ചുകൊണ്ട് നിവർത്തന പ്രക്ഷോഭ നേതാവായിരുന്ന സി. കേശവൻ 1935 മെയ് 11-നു ചെയ്ത കോഴഞ്ചേരി പ്രസംഗത്തിൽ ബാരിസ്റ്റർ ജോർജ് ജോസഫ് ആയിരുന്നു അദ്ധ്യഷൻ.


ചെങ്ങന്നൂരിൽ 1887 ജൂൺ 5-ന് സി.ഐ. ജോസഫും സാറാമ്മയുടേയും മകനായി ജോർജ് ജോസഫ് ജനിച്ചു. പ്രശസ്ത പത്രപ്രവർത്തകനായ പോത്തൻ ജോസഫ്, ഗ്വാളിയോറിലെ ലക്ഷ്മീഭായ് കോളേജ് ഒഫ് ഫിസിക്കൽ എജ്യൂക്കേഷന്റെ പ്രിൻസിപ്പലുമായിരുന്ന ഡോ. പി.എം. മാത്യു എന്നിവർ ഇളയ സഹോദരങ്ങളായിരുന്നു.

1916-ൽ ഹോംറൂൾ ലീഗിൽ ചേർന്നു. ഇന്ത്യയുടെ സ്വയംഭരണപ്രശ്നം ബ്രിട്ടനിലവതരിപ്പിക്കാൻ 1918-ൽ ആനി ബസന്റയച്ച മൂന്നംഗ സംഘത്തിൽ ജോർജുമുണ്ടായിരുന്നു. മോത്തിലാൽ നെഹ്രുവിന്റെ "ദി ഇൻഡിപ്പെൻഡന്റ്" എന്ന പത്രത്തിന്റേയും ഗാന്ധിജിയുടെ 'യങ്ങ് ഇന്ത്യ'യുടേയും പത്രാധിപരായിരുന്നു അക്കാലത്ത്. 1924-ൽ വൈക്കം സത്യാഗ്രഹം നടന്നപ്പോൾ അതിൽ പങ്കെടുത്ത് ജയിലിലായി. തിരുവിതാംകൂർ സർക്കാർ ജോലികളിലും നിയമസഭയിലും ക്രൈസ്തവർ, മുസ്ലീങ്ങൾ, ഈഴവർ തുടങ്ങിയ പിന്നാക്ക വിഭാഗങ്ങൾക്ക് ജനസംഖ്യാനുപാതികമായി പ്രാതിനിധ്യം വേണമെന്നാവശ്യപ്പെട്ട് 1932-ൽ ആരംഭിച്ച നിവർത്തന പ്രക്ഷോഭത്തിൽ പങ്കെടുത്തു. അതേ വർഷം ചമ്പക്കുളത്ത് നടന്ന കത്തോലിക്ക കോൺഗ്രസ് സമ്മേളനാദ്ധ്യക്ഷനും ജോർജായിരുന്നു. തിരുവിതാംകൂർ സ്റ്റേറ്റ് കോൺഗ്രസിന്റെ പിറവിയിലേക്ക് നയിച്ച 1935-ലെ തിരുവിതാംകൂർ രാഷ്ട്രീയ സമ്മേളനം നടന്നത് ജോർജിന്റെ അധ്യക്ഷതയിലായിരുന്നു.

1924-ൽ കേരളത്തിലെ ഒരു വൻപ്രളയത്തിൽ ഗാന്ധിജി പ്രവർത്തിക്കാനായി മുന്നോട്ടുവരികയും ഒരു ലക്ഷം രുപ പ്രളയക്കെടുതികൾക്കായി സമാഹരിക്കുകയും ചെയ്തു. ഈ പണം ഫലപ്രദമായി വിനിയോഗിക്കാനുള്ള പദ്ധതി രൂപീകരിക്കാനായി ഗാന്ധിജി വിശ്വസ്തനായ അനുയായി ബാരിസ്റ്റർ ജോർജ് ജോസഫിനെയാണ് ഏൽപ്പിച്ചിരുന്നത്. പാവങ്ങൾക്കു വീടുവച്ചുകൊടുക്കുക, ചർക്കയിൽ നൂൽനൂൽക്കുന്നതിന് പരിശീലനം നൽകുക, തുടങ്ങിയവയുൾപ്പെട്ട വിവിധ പദ്ധതികളാണ് അദ്ദേഹം തയ്യാറാക്കിയിരുന്നത്. 

ജോസഫ് ലണ്ടനിൽ നിന്നും തിരിച്ചെത്തിയപ്പോൾ മധുരയിലേക്ക് മാറുന്നതിനു മുമ്പ് അദ്ദേഹം മദ്രാസിൽ പ്രാക്ടീസ് തുടങ്ങി. ഗാന്ധി, സി. രാജഗോപാലാചാരി , ശ്രീനിവാസ് അയ്യങ്കാർ , കെ. കാമരാജ് എന്നിവരുടെ സന്ദർശന വേളയിൽ മധുരയിലെ അദ്ദേഹത്തിന്റെ വീടിനടുത്ത നിരവധി സ്വാതന്ത്ര്യ സമരങ്ങളിൽ അദ്ദേഹം പങ്കെടുത്തിരുന്നു. സുബ്രഹ്മണ്യ ഭാരതി ജോസഫിന്റെ വസതിയിൽ താമസിക്കുമ്പോൾ ഒരു വിഖ്യാതമായ ദേശീയ ഗാനം ആലപിച്ചിരുന്നു.

ഹോം റൂൾ ആൻഡ് നോൺ കോ ഓപ്പറേഷൻ ചലനങ്ങൾ 
29-ആമത്തെ വയസ്സിൽ, ആനിബസന്റ് ഇംഗ്ലണ്ടിലേക്കു പോകാൻ സയീദ് ഹുസൈൻ , ബി.വി. നരസിംഹൻ എന്നിവരുമായി ഹോം റൂളിനെക്കുറിച്ച് സംസാരിച്ചു. ബ്രിട്ടീഷുകാർ ഈ സമരം പരാജയപ്പെടുത്തുകയും, ബേസന്റ് കപ്പൽ ജിബ്രാൾട്ടറിൽ എത്തിച്ചേർന്നപ്പോൾ അവരെ അറസ്റ്റു ചെയ്യുകയും തുടർന്ന് അവരെ ഇന്ത്യയിലേക്ക് മടക്കിഅയക്കുകയും ചെയ്തു. വിക്ടോറിയ എഡ്വേർഡ് ഹാളിൽ നടത്തിയ പ്രസംഗത്തിൽ പി. വരദരാജുലു നായിഡു അറസ്റ്റിലായപ്പോൾ ജോർജ് ജോസഫിന് സി. രാജഗോപാലാചാരിയുടെ സഹായം നൽകി. മധുരയിലെ റൗലറ്റ് സത്യാഗ്രഹത്തിന്റെ നേതാവായിരുന്നു ജോസഫ്, സത്യാഗ്രഹത്തിലെ യോഗങ്ങളും പരിപാടികളും ഹർത്താലുകളും സംഘടിപ്പിച്ചു. നിസ്സഹകരണ പ്രസ്ഥാനത്തിന്റെ കാലത്ത് അദ്ദേഹം തന്റെ ലാഭകരമായ നിയമവ്യവസ്ഥ ഉപേക്ഷിക്കുകയും പ്രസ്ഥാനത്തിൽ ചേരുകയും ചെയ്തു. 

റോസാപ്പൂ ഡുറൈ 
സൈമൺ കമ്മീഷനെതിരായ സമരത്തിൽ ജോസഫ് മധുരയിലെ കോൺഗ്രസുകാർക്ക് നേതൃത്വം നൽകി. 1929- ൽ മധുരയെ സന്ദർശിക്കുമ്പോൾ കമ്മീഷനെതിരെ പ്രകടനം നടത്താൻ ആയിരക്കണക്കിന് പ്രവർത്തകരെ തിരുമലൈ നായക് മഹലിൽ ഏർപ്പാടാക്കി. പിന്നീട്, 1933- ൽ വിരുദുനഗർ ഗൂഢാലോചന കേസിൽ കാമരാജ് ഇടപെട്ടപ്പോൾ , വരദരാജുലു നായിഡു അദ്ദേഹത്തിനുവേണ്ടി വാദിച്ചു, എല്ലാ കുറ്റങ്ങളെയും ഒഴിവാക്കി വിജയിക്കുകയും ചെയ്തു. ക്രിമിനൽ ട്രൈബ്സ് ആക്ട് (സി.ടി.എ) ക്കെതിരെ അദ്ദേഹം രോഷം പ്രകടിപ്പിച്ചു . പിരമലൈകല്ലാർ , മറവാറുകൾ തുടങ്ങിയ സമുദായങ്ങളെ കുറ്റവാളികളാക്കി. ഇത് അദ്ദേഹത്തെ പ്രതികൂലമായി ബാധിച്ചു. അദ്ദേഹം കോടതികളിൽ അവരെ നേരിടുകയും യുദ്ധത്തിനെതിരെ പത്രങ്ങളിൽ വ്യാപകമായി എഴുതിക്കുകയും, റോസാപു ഡുറൈ എന്നു വിളിക്കുകയും ചെയ്തു. അദ്ദേഹത്തിന്റെ കല്ലറപ്രാർത്ഥന അദ്ദേഹത്തിന്റെ മരണ വാർഷികത്തോടനുബന്ധിച്ച് തുടർന്നു. 



</doc>
<doc id="266476" url="https://ml.wikipedia.org/wiki?curid=266476" title="ഡോളമൈറ്റ്">
ഡോളമൈറ്റ്

കാൽസിയം മഗ്നീഷ്യം കാർബണേറ്റ് [ (CaMg(CO) ] ധാരാളം അടങ്ങിയിട്ടുള്ള ചുണ്ണാമ്പുകല്ലാണു് ഡോളമൈറ്റ്. ഡോളമൈറ്റ് ധാതുവിന്റെയും ശിലയുടെയും ഉദ്ഭവത്തെ സംബന്ധിച്ച് ഇന്നും അഭിപ്രായവ്യത്യാസമുണ്ട്. കടൽവെള്ളത്തിൽനിന്നു നേരിട്ടുള്ള അവക്ഷേപമായി കരുതപ്പെട്ടിരുന്നു; എന്നാൽ ഇന്നത്തെ കടൽത്തറകളിൽ ഡോളമൈറ്റ് അടിഞ്ഞുകാണുന്നില്ല. സാധാരണ ചുണ്ണാമ്പുകല്ലിലെ (CaCO) കാൽസിയത്തിലെ ഒരംശം മഗ്നീഷ്യം ആദേശം ചെയ്യുന്നതിലൂടെ രൂപംകൊള്ളുന്ന പുതിയ ധാതുവാണ് ഡോളമൈറ്റ് എന്നാണ് ഇപ്പോഴത്തെ വിവക്ഷ.

ഹെക്സഗണൽ ക്രിസ്റ്റൽ വ്യൂഹത്തിൽ ക്രിസ്റ്റലീകരിക്കപ്പെടുന്ന ഡോളമൈറ്റ് പ്രകൃതിയിൽ റോംബോഹീഡ്രൽ രൂപത്തിൽ കാണപ്പെടുന്നു; റോംബോഹീഡ്രലിന്റെ വ്യക്തമായ മുഖങ്ങളാണ് ഡോളമൈറ്റ് പരലുകളെ തിരിച്ചറിയാൻ സഹായിക്കുന്നത്. പിണ്ഡാകൃതിയിലും ചെറുതരികളായും ഇവ പ്രകൃതിയിൽ ലഭ്യമാണ്. സുവ്യക്തമായ റോംബോഹീഡ്രൽ പിളർപ്പ്, ശഖാംഭമായ വിഭജനം, പ്രത്യേക നിറമില്ലായ്മ അഥവാ വെള്ളനിറം, സ്ഫടികദ്യുതി എന്നിവയാണ് ഈ ധാതുവിന്റെ പ്രധാന ഭൌതികഗുണങ്ങൾ. കാഠിന്യം: 3.54; ആപേക്ഷിക സാന്ദ്രത: 2.8; അപഭംഗസൂചിക: 1.67.


</doc>
<doc id="266481" url="https://ml.wikipedia.org/wiki?curid=266481" title="കെ.എ. ദാമോദര മേനോൻ">
കെ.എ. ദാമോദര മേനോൻ

കേരളത്തിലെ മുൻ രാഷ്ട്രീയ നേതാവും മന്ത്രിയും പത്രപ്രവർത്തകനും സാഹിത്യകാരനും ഐക്യകേരള പ്രസ്ഥാനശില്പികളിൽ പ്രമുഖനുമായിരുന്നു കെ.എ. ദാമോദര മേനോൻ (1906-1980). മാതൃഭൂമി പത്രാധിപർ, ഗാന്ധിജിയുടെ ആഹ്വാനമനുസരിച്ച് വിദേശത്തെ ഉദ്യോഗം അവസാനിപ്പിച്ച് ഇന്ത്യയിലെത്തിയ സ്വാതന്ത്ര്യസേനാനി, കെ.പി.സി.സി. പ്രസിഡന്റ്, സംസ്ഥാന വ്യവസായ മന്ത്രി എന്നിങ്ങനേയും പ്രശസ്തനായിരുന്നു.


പറവൂർ ആണ് ജന്മദേശം. കരുമാലൂർ താഴത്തുവീട്ടിൽ അച്യുതൻ പിള്ളയുടെയും കളപ്പുരയ്ക്കൽ നങ്ങു അമ്മയുടെയും മകനായി 1906 ജൂൺ 10-ന് ജനിച്ചു. പ്രൈമറി വിദ്യാഭ്യാസത്തിനുശേഷം പറവൂർ ഹൈസ്കൂളിൽ ചേർന്നു. ദാമോദരൻ സ്കൂൾ വിദ്യാർഥിയായിരിക്കുമ്പോൾത്തന്നെ പിതാവ് മരണമടഞ്ഞു. അക്കാലത്ത് തിരുവനന്തപുരത്ത് ഗവണ്മെന്റ് ജോലി ലഭിച്ച ജ്യേഷ്ഠൻ പരമേശ്വരനോടൊപ്പം ദാമോദരൻ തിരുവനന്തപുരത്തെത്തി; എസ്.എം.വി. സ്കൂളിൽ പഠനം തുടർന്നു. ഇക്കാലത്ത് ദേശീയ പ്രസ്ഥാനത്തിലും മഹാത്മാഗാന്ധിയുടെ ആദർശപരിപാടികളിലും ആകൃഷ്ടനായി. അന്നത്തെ തിരുവിതാംകൂർ ദിവാനായിരുന്ന രാഘവയ്യ, സ്കൂൾ ഫീസ് വർധിപ്പിക്കുവാൻ തീരുമാനമെടുത്തതോടെ അതിൽ പ്രതിഷേധിച്ചുണ്ടായ വിദ്യാർഥിസമരത്തിൽ ദാമോദര മേനോനും പങ്കെടുത്തു. 1922-ൽ മെട്രിക്കുലേഷൻ പരീക്ഷ ജയിച്ച ഇദ്ദേഹം തിരുവനന്തപുരത്തുതന്നെ കോളജുവിദ്യാഭ്യാസവും പൂർത്തിയാക്കി. 1926-ൽ ബി.എ. ബിരുദം നേടി.

വിദ്യാഭ്യാസാനന്തരം ദേവസ്വം കമ്മിഷണറുടെ ഓഫീസിൽ ഉദ്യോഗത്തിൽ പ്രവേശിച്ച ദാമോദര മേനോൻ മെച്ചപ്പെട്ട ജോലി ലക്ഷ്യമിട്ട് ബർമ(മ്യാൻമർ)യിലേക്കു പോയി. ബർമയിൽ അക്കൌണ്ടന്റ് ജനറൽ ഓഫീസിൽ ക്ളാർക്ക് ആയി ജോലി ലഭിച്ചു. പിന്നീട് ഇദ്ദേഹം മാണ്ഡലേയിലെ കെല്ലി ഹൈസ്കൂളിൽ അധ്യാപകനായി. ഒരു വർഷത്തിനുശേഷം റംഗൂൺ സർവകലാശാലയിൽ അധ്യാപക പരിശീലന കോഴ്സിനു ചേർന്നു. ഡി.ടി. (ഡിപ്ളോമ ഇൻ ടീച്ചിങ്) ബിരുദം നേടിക്കഴിഞ്ഞ് തെക്കേ ബർമയിലെ പ്യാപ്പോൺ നഗരത്തിലുള്ള സർക്കാർ സ്കൂളിൽ അധ്യാപകനായി ഒരു വർഷം ജോലിനോക്കി. കേരളത്തിലെ സ്വാതന്ത്ര്യസമരപ്രവർത്തനങ്ങളിൽ പങ്കെടുക്കാനുള്ള ആവേശംമൂലം ജോലി മതിയാക്കി ഇദ്ദേഹം നാട്ടിലേക്കു മടങ്ങി. മടക്കയാത്രയിൽ ഇന്ത്യയിലെ മറ്റു പ്രധാന കേന്ദ്രങ്ങളിലെ സ്വാതന്ത്ര്യസമരപ്രവർത്തനങ്ങൾ നേരിട്ടുകണ്ട് മനസ്സിലാക്കുകയും ചെയ്തു. കൊൽക്കത്ത, ബിഹാർ, സൂറത്ത്, മുംബൈ എന്നിവിടങ്ങളിലെ സ്വാതന്ത്ര്യസമരപ്രവർത്തനങ്ങൾ ഇദ്ദേഹം നിരീക്ഷിച്ചിരുന്നു.

1930-ൽ പാലക്കാട്ട് എത്തിയ ദിവസംതന്നെ കോൺഗ്രസ് സമ്മേളന സ്ഥലത്തുവച്ച് ദാമോദര മേനോനെ അറസ്റ്റ് ചെയ്ത് പാലക്കാട് സബ് ജയിലിൽ പാർപ്പിച്ചു. രണ്ടാഴ്ചയ്ക്കുശേഷം ഒൻപതുമാസത്തെ തടവിനു ശിക്ഷിച്ച് കോയമ്പത്തൂരിലെ സെൻട്രൽ ജയിലിലേക്കും അവിടെനിന്ന് ബെല്ലാരി ക്യാമ്പ് ജയിലിലേക്കും മാറ്റി. ജയിൽമോചിതനായശേഷം ഇദ്ദേഹം മുഴുവൻസമയ രാഷ്ട്രീയ പ്രവർത്തനത്തിനിറങ്ങി. ഇക്കാലത്ത് ദാമോദരൻ കേരളത്തിലെ കോൺഗ്രസ് കമ്മിറ്റിയുടെ സെക്രട്ടറിയായി തെരഞ്ഞെടുക്കപ്പെട്ടു. ഗവണ്മെന്റിന്റെ നിരോധനാജ്ഞ നിലനില്ക്കേ അതു ലംഘിച്ച് കോഴിക്കോട് കടപ്പുറത്ത് പൊതുയോഗത്തിൽ പ്രസംഗിച്ച കുറ്റത്തിന് ഇദ്ദേഹത്തെ അറസ്റ്റ്ചെയ്ത് ആറുമാസത്തെ തടവുശിക്ഷയ്ക്കു വിധിച്ചു. കോഴിക്കോട്ടും കണ്ണൂരുമായിരുന്നു ജയിൽവാസം. ജയിലിലായിരുന്ന വേളയിൽ "രാഷ്ട്രവിജ്ഞാനം" എന്ന ഗ്രന്ഥം രചിച്ചു. ശിക്ഷയിൽനിന്നു മോചിതനായശേഷം സംഘടനാകാര്യങ്ങളുമായി ബന്ധപ്പെട്ട് കൊൽക്കത്തയിൽ എത്തിയ ദാമോദര മേനോനെയും കൂട്ടരെയും പൊലീസ് അറസ്റ്റ് ചെയ്ത് അലിപ്പൂർ ജയിലിൽ പാർപ്പിച്ചു.

നിയമലംഘനം നിറുത്തിവച്ച് നിയമസഭാ പ്രവർത്തനങ്ങളിൽ ശ്രദ്ധ കേന്ദ്രീകരിക്കുവാൻ 1933-ഓടെ കോൺഗ്രസ് തീരുമാനമെടുത്തു. ഇക്കാലത്ത് ദാമോദര മേനോൻ പൊതുപ്രവർത്തനം താത്കാലികമായി നിറുത്തിവച്ച് തിരുവനന്തപുരം ലോ കോളജിൽ നിയമപഠനത്തിനു ചേർന്നു. പത്രപ്രവർത്തകനായ കേസരി ബാലകൃഷ്ണപിള്ളയുമായി ബന്ധം സ്ഥാപിക്കുവാൻ ഇദ്ദേഹത്തിനു സാധിച്ചു. പത്രപ്രവർത്തനത്തിൽ പരിശീലനം നേടുവാൻ ഈ ബന്ധം സഹായകമായി. നിയമബിരുദമെടുത്തശേഷം ദാമോദര മേനോൻ തിരുവനന്തപുരത്ത് അഭിഭാഷകവൃത്തി സ്വീകരിച്ചു. ഇക്കാലത്ത് "സമദർശി" എന്ന വാരികയുടെ പത്രാധിപത്യം ഏറ്റെടുക്കുകയും "കേസരി"യിൽ എഴുതുകയും ചെയ്തിരുന്നു. 1937-ൽ ദാമോദര മേനോൻ "മാതൃഭൂമി"യുടെ പത്രാധിപരായി.

കേരളത്തിലെ കോൺഗ്രസ് സംഘടനയിൽ അക്കാലത്ത് ഗാന്ധിയൻ വിഭാഗം എന്നും സോഷ്യലിസ്റ്റ് വിഭാഗം എന്നുമുള്ള വേർതിരിവ് രൂപപ്പെട്ടിരുന്നു. ഇതിൽ ഗാന്ധിസംഘത്തിന്റെ നേതാവാകാൻ ഇദ്ദേഹത്തിനു കഴിഞ്ഞു. തൊഴിലാളിപ്രസ്ഥാനവുമായി ബന്ധപ്പെട്ടുള്ള പ്രവർത്തനങ്ങളിലും ദാമോദര മേനോൻ വ്യാപൃതനായിരുന്നു. 1941 ജൂണിൽ ഇദ്ദേഹം വിവാഹിതനായി. പില്ക്കാലത്ത് രാഷ്ട്രീയരംഗത്തു പ്രശസ്തയായ ലീലാ ദാമോദര മേനോൻ ആയിരുന്നു ഭാര്യ. മാതൃഭൂമി പത്രാധിപരായിരിക്കുമ്പോഴാണ് 1940കളിൽ മലബാറിനെ പിടിച്ചുകുലുക്കിയ മൊറാഴ സംഭവമുണ്ടായത്. കർഷകസംഘം സമ്മേളനവുമായി ബന്ധപ്പെട്ടുണ്ടായ പ്രശ്നത്തിൽ ഒരു പോലീസ് ഇൻസ്പെക്ടർ വധിക്കപ്പെട്ടു. ഈ കേസിൽ വധശിക്ഷ വിധിക്കപ്പെട്ട കമ്യൂണിസ്റ്റ് നേതാവ് കെ.പി.ആർ. ഗോപാലന്റെ ജീവിതം രക്ഷിക്കണമെന്നാവശ്യപ്പെട്ട് 1942 ഫെബ്രുവരി 27-ന് മാതൃഭൂമി മുഖപ്രസംഗം എഴുതി. മാർച്ച് 5-ന് കേരളം ഉടനീളം കെ.പി.ആർ. ദിനം ആചരിച്ചു. നെഹ്രുവും ഗാന്ധിയും ഇടപെട്ടതിനെ തുടർന്ന് വധശിക്ഷ ജീവപര്യന്തം നാടുകടത്തലായി ഇളവുചെയ്തു. ഇതേതുടർന്ന് മാതൃഭൂമി നിരോധിക്കപ്പെട്ടു.

തിരുവിതാംകൂറിൽ ഉത്തരവാദഭരണം നേടിയെടുക്കുന്നതിനു വേണ്ടിയുള്ള സമരങ്ങളെ സഹായിക്കുവാൻ കോഴിക്കോട് കേന്ദ്രീകരിച്ച് രൂപവത്കരിക്കപ്പെട്ട തിരുവിതാംകൂർ സമരസഹായ കമ്മിറ്റിയുടെ സെക്രട്ടറിയായി ദാമോദര മേനോൻ സേവനമനുഷ്ഠിച്ചു. ക്വിറ്റ് ഇന്ത്യാ സമരത്തോടനുബന്ധിച്ച് 1942-ൽ അറസ്റ്റിലായ ഇദ്ദേഹത്തെ വെല്ലൂരിലെയും അമരാവതിയിലെയും ജയിലുകളിൽ പാർപ്പിച്ചു. 1945 ജൂൺ വരെ തടവിൽ കഴിഞ്ഞു. മോചിതനായതോടെ "മാതൃഭൂമി"യിൽ പ്രവർത്തനം തുടർന്നു. അതോടൊപ്പം സ്വാതന്ത്ര്യസമര പ്രവർത്തനങ്ങളിലും സജീവമായി പങ്കെടുത്തു. കേരള പ്രദേശ് കോൺഗ്രസ് കമ്മിറ്റിയുടെ (കെ.പി.സി.സി.) ട്രഷറർ, അഖിലേന്ത്യാ കിസാൻ മസ്ദൂർ സംഘത്തിലേക്ക് കേരളത്തിൽ നിന്നുള്ള പ്രതിനിധി, തൃശൂരിൽ നടന്ന (1947) ഐക്യകേരള സമ്മേളനത്തിന്റെ ജനറൽ സെക്രട്ടറി എന്നീ നിലകളിലും പ്രവർത്തിച്ചു. 1948-ൽ ഇദ്ദേഹം "മാതൃഭൂമി"യുടെ പത്രാധിപത്യം ഒഴിഞ്ഞു.

1948-ൽ ആലുവയിൽ നടന്ന ഐക്യകേരള കൺവെൻഷനിൽ ഐക്യകേരള സമിതിയുടെ പ്രസിഡന്റായി കെ. കേളപ്പനേയും സെക്രട്ടറിയായി ദാമോദര മേനോനേയും തിരഞ്ഞെടുത്തു. 1949-ൽ ദാമോദര മേനോൻ ഇന്ത്യയുടെ ഇടക്കാല പാർലമെന്റിൽ അംഗമായി. കോൺഗ്രസ്സിൽ അക്കാലത്ത് ഡെമോക്രാറ്റിക് ഫ്രന്റ് എന്നൊരു വിഭാഗം ഉരുത്തിരിഞ്ഞു. ആചാര്യ കൃപലാനി ആയിരുന്നു ഈ വിഭാഗത്തിന്റെ നേതാവ്. ദാമോദര മേനോൻ ഇവരോടൊപ്പമായിരുന്നു. ഈ വിഭാഗം പിന്നീട് കിസാൻ മസ്ദൂർ പ്രജാ പാർട്ടി എന്ന പുതിയൊരു രാഷ്ട്രീയ കക്ഷിയായിത്തീർന്നു. പാർട്ടിയുടെ പാർലമെന്ററി സെക്രട്ടറിയായി ദാമോദര മേനോൻ തെരഞ്ഞെടുക്കപ്പെട്ടു. 1952-ൽ കോഴിക്കോട്ടുനിന്ന് പാർലമെന്റംഗമാകുവാൻ ദാമോദര മേനോനു കഴിഞ്ഞു. കിസാൻ മസ്ദൂർ പ്രജാ പാർട്ടിയിൽനിന്നു പിൻവാങ്ങിയശേഷം 1955-ൽ ഇദ്ദേഹം കോൺഗ്രസ്സിൽ തിരിച്ചെത്തി, കെ.പി.സി.സി. സെക്രട്ടറിയായി. കേരളത്തിലെ ആദ്യത്തെ നിയമസഭാ തെരഞ്ഞെടുപ്പിൽ പെരുമ്പാവൂരിൽ നിന്നു മത്സരിച്ച ദാമോദരമേനോൻ പരാജയപ്പെട്ടു. കുന്ദമംഗലത്തുനിന്നും അദ്ദേഹത്തിന്റെ ഭാര്യ ലീല ദാമോദര മേനോൻ ജയിക്കുകയും ചെയ്തു.

1957-ൽ കെ.പി.സി.സി. പ്രസിഡന്റായി. എ.ഐ.സി.സി. മെമ്പറായും സേവനമനുഷ്ഠിച്ചിട്ടുണ്ട്. 1960-ലെ കേരള നിയമസഭാ തെരഞ്ഞെടുപ്പിൽ പറവൂരിൽനിന്നു മത്സരിച്ചു ജയിച്ച ഇദ്ദേഹം തുടർന്നുണ്ടായ കൂട്ടുകക്ഷി മന്ത്രിസഭയിൽ വ്യവസായ വകുപ്പു മന്ത്രിയായി. 1964 വരെ മന്ത്രിസ്ഥാനത്ത് തുടർന്നു. വീണ്ടും മാതൃഭൂമിയിൽ സേവനമനുഷ്ഠിച്ചു. 1978 ജൂണിൽ "മാതൃഭൂമി"യിൽനിന്നു വിരമിച്ചു. "അലസവേളകൾ, രാഷ്ട്രവിജ്ഞാനം, തോപ്പിലെ നിധി, ഭാവനാസൂനം, ബാലാരാമം, തിരിഞ്ഞുനോക്കുമ്പോൾ" എന്നീ കൃതികൾ രചിച്ചിട്ടുണ്ട്.


ഐക്യകേരളത്തിനുവേണ്ടി ശബ്ദിച്ച ദാമോദരമേനോൻ കേരളപ്പിറവിയുടെ 24-ആം വാർഷികദിനമായിരുന്ന 1980 നവംബർ 1-ന് 74-ആം വയസ്സിൽ അന്തരിച്ചു.



</doc>
<doc id="266487" url="https://ml.wikipedia.org/wiki?curid=266487" title="കമുകുംചേരി">
കമുകുംചേരി

കേരളത്തിൽ കൊല്ലം ജില്ലയിലെ പിറവന്തൂർ ഗ്രാമപഞ്ചായത്തിലെ ഒരു ഗ്രാാമമാണ് കമുകുംചേരി.


</doc>
<doc id="266504" url="https://ml.wikipedia.org/wiki?curid=266504" title="കെ.എസ്. പിള്ള (വിവക്ഷകൾ)">
കെ.എസ്. പിള്ള (വിവക്ഷകൾ)

കെ.എസ്. പിള്ള എന്ന പേരുകൊണ്ടു് താഴെ പറയുന്ന ഏതു വ്യക്തിയേയും വിവക്ഷിക്കാം.

</doc>
<doc id="266505" url="https://ml.wikipedia.org/wiki?curid=266505" title="കാലിത്തീറ്റ കുംഭകോണം">
കാലിത്തീറ്റ കുംഭകോണം

കാലിത്തീറ്റ കുംഭകോണം എന്നത് ഇന്ത്യയിൽ 1986'ൽ നടന്ന അഴിമതിയാണ്. ഏകദേശം 940 കോടി രൂപയാണ് ഈ അഴിമതിയിലൂടെ ഇന്ത്യൻ ഖജനാവിന് നഷ്ടമായത്.


</doc>
<doc id="266507" url="https://ml.wikipedia.org/wiki?curid=266507" title="കെ.എൻ. രാമചന്ദ്രൻ">
കെ.എൻ. രാമചന്ദ്രൻ

ഇന്ത്യയിൽ നിന്നുള്ള ഒരു കമ്യൂണിസ്റ്റ് രാഷ്ട്രീയ പ്രവർത്തകനാണ്‌ കെ എൻ രാമചന്ദ്രൻ. മലയാളിയായ ഇദ്ദേഹം സി.പി.ഐ (എം.എൽ)'ന്റെ നിലവിലെ ദേശിയ ജനറൽ സെക്രട്ടറി ആണ്.


</doc>
<doc id="266508" url="https://ml.wikipedia.org/wiki?curid=266508" title="കുരുക്ഷേത്രം (ചലച്ചിത്രം)">
കുരുക്ഷേത്രം (ചലച്ചിത്രം)

ബസന്ത് പിക്ചേഴ്സിനു വേണ്ടി ബി.എസ്. രംഗ നിർമിച്ച മലയാളചലച്ചിത്രമാണ് കുരുക്ഷേത്രം. തിരുമേനി പിക്ചേഴ്സ് വിതരണം നിർവഹിച്ച ഈ ചിത്രം 1970 മാർച്ച് 06-ന് കേരളത്തിൽ പ്രദർശിപ്പിച്ചു തുടങ്ങി.





</doc>
<doc id="266511" url="https://ml.wikipedia.org/wiki?curid=266511" title="എലിസബെത് ബ്ലാക്ബേൺ">
എലിസബെത് ബ്ലാക്ബേൺ

എലിസബെത് ബ്ലാക്ബേൺ, 2009-ലെ വൈദ്യശാസ്ത്രത്തിനുളള നോബൽ സമ്മാനം നേടിയെടുത്ത് വനിതാ ശാസ്ത്രജ്ഞയാണ്. ബ്ലാക്ബേണിനോടൊപ്പം കാരൾ ഗ്രെയ്ഡറും ജാക്ക് ഷോസ്റ്റാക്കും ഈ സമ്മാനത്തിന്നർഹരായി.

ഓസ്ട്രേലിയയിലെ ടാസ്മേനിയയിലാണ് എലിസബെത് ബ്ലാക്ബേൺ ജനിച്ചത്. മെൽബൺ യൂണിവേഴിസിറ്റിയിൽ നിന്നു 1970- ജൈവരസതന്ത്രത്തിൽ ബി.എസ്സ്.സി (1970), എം.എസ്സ്സി.(1972)യും നേടി പിന്നീട് ഇംഗ്ലണ്ടിലെ കേംബ്രിഡ്ജിൽ നിന്ന് പി.എച്.ഡി. (1975)ബിരുദമെടുത്തു. 1975 മുതൽ 77 വരെ ബ്ലാക്ബേൺ യേൽ യൂണിവേഴ്സിറ്റിയി പോസ്റ്റ് ഡോക്റ്ററൽ ഗവേഷണം നടത്തി. 1978- ബെർക്കിലിയിലെ കാലിഫോർണിയ യൂണിവേഴിസിറ്റിയിൽ നിയമനം ലഭിച്ചു. 1990-ൽ സാൻഫ്രാന്സിസ്കോ കാംപസ്സിലേക്കു മാറി.

യൂകാര്യോട്ടിക് ക്രോമസോമുകളുടെ അഗ്രഭാഗത്ത്, സുരക്ഷാ കവചം പോലുളള ടെലോമീറുകളേയും ഇവയെ കണ്ണി ചേർക്കുന്ന ടെലോമെറേസ് എന്ന എൻസൈമും കണ്ടു പിടിച്ചത് ബ്ലാക്ബേണിന്റെ ഗവേഷണ സംഘം ആണ്. ആണ്. ജനിതക വിവരങ്ങൾ ഭദ്രമായി സൂക്ഷിക്കുന്നതിൽ ടെലോമീർ പ്രധാന പങ്കു വഹിക്കുന്നു. ഈ കണ്ടു പിടുത്തങ്ങൾക്കാണ് നോബൽ പുരസ്കാരം ലഭിച്ചത്.

എലിസബെത് ബ്ലാക്ബേൺ


</doc>
<doc id="266513" url="https://ml.wikipedia.org/wiki?curid=266513" title="ടിയാനെ - 2">
ടിയാനെ - 2

ലോകത്തെ വേഗമേറിയ സൂപ്പർ കമ്പ്യൂട്ടറായി 2013ൽ തെരഞ്ഞെടുക്കപ്പെട്ട ചൈനീസ് സൂപ്പർ കമ്പ്യൂട്ടറാണു് ടിയാനെ - 2. സെക്കൻഡിൽ 33,863 ലക്ഷം കോടി കണക്കുകൂട്ടലുകൾ നടത്താൻ ശേഷിയുള്ള ഈ കമ്പ്യൂട്ടർ നിർമ്മിച്ചതു് ഗ്വാങ്ഷുവിലെ നാഷണൽ യൂണിവേഴ്‌സിറ്റി ഓഫ് ഡിഫൻസ് ടെക്‌നോളജിയിലാണു്.


</doc>
<doc id="266514" url="https://ml.wikipedia.org/wiki?curid=266514" title="കെ.എസ്. പിള്ള (കാർട്ടൂണിസ്റ്റ്)">
കെ.എസ്. പിള്ള (കാർട്ടൂണിസ്റ്റ്)

മലയാളത്തിലെ ആദ്യകാല കാർട്ടൂണിസ്റ്റുകളിൽ ഒരാളായിരുന്നു കെ.എസ്. പിള്ള എന്ന കെ. ശ്രീധരൻ പിള്ള (ജനനം - 1919, മരണം - 1978 ഏപ്രിൽ 30). കേരളത്തിലെ ആലപ്പുഴ ജില്ലയിലെ മാവേലിക്കരയിലാണ് അദ്ദേഹം ജനിച്ചത്. അമ്പതുകളിലെ രാഷ്ട്രീയകാർട്ടൂണിസ്റ്റുകളിൽ പ്രധാനിയാണ് കെ.എസ്. പിള്ള. സ്കൂൾ വിദ്യാഭ്യാസത്തിന് ശേഷം മാവേലിക്കര രാജാരവിവർമ്മ സ്കൂളിൽ ചിത്രകല അഭ്യസിച്ചു. എൻ.എസ്.എസുമായി ബന്ധപ്പെട്ട കാർട്ടൂണുകളിലൂടെ ഇദ്ദേഹം പ്രസിദ്ധനായി.
മലയാള മനോരമ ദിനപത്രത്തിനും ദേശബന്ധു ദിനപത്രത്തിനും വേണ്ടി അദ്ദേഹം കാർട്ടൂണുകൾ രചിച്ചു. മലയാളത്തിൽ പത്രധർമ്മത്തിന്റെ ഒരു പ്രധാന ഭാഗമായി രാഷ്ട്രീയ കാർട്ടൂണുകളെ മാറ്റിയതിൽ കെ.എസ്. പിള്ള വലിയ പങ്ക് വഹിച്ചിട്ടുണ്ട്. സാധാരണക്കാരും രാഷ്ട്രീയക്കാരും ഒരുപോലെ കെ.എസ്. പിള്ളയുടെ കാർട്ടൂണുകൾക്കായി കാത്തിരുന്നു.


</doc>
<doc id="266520" url="https://ml.wikipedia.org/wiki?curid=266520" title="മൊറാഴ സംഭവം">
മൊറാഴ സംഭവം

സ്വാതന്ത്ര്യസമരത്തിൽ ഉത്തരമലബാറിന്റെ ഒരു പ്രധാന സംഭാവന ആയിരുന്നു 1940 സപ്തംബർ 15-ലെ മൊറാഴ സംഭവം .

ബ്രിട്ടീഷ് സാമ്രാജ്യത്വം രണ്ടാം ലോകമഹായുദ്ധത്തിൽ ഇന്ത്യയെ പങ്കാളിയാക്കിയതിൽ പ്രതിഷേധിച്ച് കേരള പ്രദേശ്‌ കോൺഗ്രസ്സ് കമ്മിറ്റിയുടെ ആഹ്വാന പ്രകാരം 1940 സപ്തംബർ 15 സാമ്രാജ്യത്വ വിരുദ്ധദിനമായി ആചരിക്കാൻ തീരുമാനിക്കുകയുണ്ടായി. എന്നാൽ അന്നത്തെ സർക്കാർ അത് നിരോധിച്ചു കൊണ്ട് ഉത്തരവിറക്കി. നിരോധനം ലംഘിച്ചു കൊണ്ട് കീച്ചേരിയിൽ കെ.പി.ആർ. ഗോപാലന്റെ നേതൃത്വത്തിൽ ഒരു വൻ പൊതുയോഗം ചേരാൻ തീരുമാനിച്ചു. എന്നാൽ യോഗം നിരോധിച്ചതിനാൽ അഞ്ചാം പീടികയിലേക്ക്‌ പൊതുയോഗം മാറ്റി. അവിടെ യോഗം നടക്കുന്നതിനിടെ സബ്. ഇൻസ്പെക്ടർ കുട്ടിക്കൃഷ്ണമേനോന്റെ നേതൃത്വത്തിൽ എത്തിയ പോലീസ് സംഘം മർദ്ദനമുറകൾ നടത്തികൊണ്ട് അവിടെ ഒത്തുകൂടിയ ജനങ്ങളെ നേരിട്ടു. തുടർന്നുണ്ടായ ജനങ്ങളുടെ ചെറുത്തുനിൽപ്പിൽ സബ് ഇൻസ്പെക്ടർ കുട്ടിക്കൃഷ്ണമേനോനും മറ്റൊരു പോലീസുകാരനും കൊല്ലപ്പെട്ടു. ഇതിനെ തുടർന്ന് ഉത്തര മലബാർ പ്രദേശമാകെ പോലീസ് അതിക്രമങ്ങളെ നേരിടേണ്ടി വരികയുണ്ടായി. നൂറുകണക്കിന് പാർട്ടി പ്രവർത്തകർ ലോക്കപ്പ് മർദ്ദനത്തിനു ഇരയായി. വിചാരണക്കൊടുവിൽ കെ.പി.ആർ.ഗോപാലനെ തൂക്കിക്കൊല്ലുന്നതിനും മറ്റു നിരവധിപേരെ ജീവപര്യന്തം തടവിനും ശിക്ഷിക്കുകയും ചെയ്തു. കെ. പി. ആറിന്റെ ജീവൻ രക്ഷിക്കണമെന്നാവശ്യപ്പെട്ട് 1942 ഫെബ്രുവരി 27-ന് മാതൃഭൂമിയിൽ കെ.എ. ദാമോദര മേനോൻ മുഖപ്രസംഗം എഴുതി. പിന്നീട് മഹാത്മാഗാന്ധിയുടെ ഇടപെടലും ബ്രിട്ടിഷു പാർലമെന്റിൽ നടന്ന ചൂടേറിയ ചർച്ചയ്ക്കും ഒടുവിൽ കെ പി ആറിന്റെ വധശിക്ഷ ജീവപര്യന്തമാക്കി മാറ്റുകയുണ്ടായി. സാമ്രാജ്വത്വവിരുദ്ധ പോരാട്ടത്തിലെ ഒരു പ്രധാന ഏട് തന്നെയായി മാറി മൊറാഴ സംഭവം.


</doc>
<doc id="266523" url="https://ml.wikipedia.org/wiki?curid=266523" title="കാരൾ ഗ്രെയ്ഡർ">
കാരൾ ഗ്രെയ്ഡർ

2009-ലെ വൈദ്യശാസ്ത്രത്തിനുളള നോബൽ പുരസ്കാരത്തിന് അർഹരായ മൂന്നു ശാസ്ത്രജ്ഞരിൽ ഒരാളാണ് കാരൾ ഗ്രെയ്ഡർ. തന്നോടൊപ്പം പുരസ്കാരം പങ്കിട്ട എലിസബെത് ബ്ലാക്ബേണിന്റെ ഗവേഷണ വിദ്യാർത്ഥി കൂടിയായിരുന്നു, ഗ്രെയ്ഡർ.

ഗ്രെയ്ഡറുടെ ജനനവും വിദ്യാഭ്യാസവും കാലിഫോർണിയയിലായിരുന്നു. യൂണിവേഴിസിറ്റി ഓഫ് കാലിഫോർണിയയിൽ(ഡേവിസ്) നിന്ന് ബാച്ചിലർ ബിരുദം നേടിയ ശേഷം ബെർക്ലിയിൽ എലിസബെത് ബ്ലാക്ബേണിന്റെ കീഴിൽ ഗവേഷണത്തിനു ചേർന്നു . 1987- പി.എച്.ഡി പൂർത്തിയാക്കി. 1997-ൽ ജോൺ ഹോപ്കിന്സ് യൂണിവേഴ്സിറ്റിയിലെ മോളിക്യുലർ ബയോളജി അന്ഡ് ജനറ്റിക്സ് വിഭാഗത്തിൽ പ്രഫസറായി നിയമനം ലഭിച്ചു.
എലിസബെത് ബ്ലാക്ബേണിനോടൊപ്പം ക്രോമസോമുകളുടെ അറ്റത്തെ സുരക്ഷാകവചമായ ടെലോമീറുകളെപ്പറ്റി ഗവേഷണം നടത്തി. ടെലോമീർ കണ്ണികൾ കൂട്ടിച്ചേർക്കുന്ന ടെലോമറേസ് എന്ന എന്സൈം കണ്ടു പിടിച്ചു. ഈ ഗവേഷണത്തിനായിട്ടാണ് ഗ്രെയ്ഡർ ബ്ലാക്ബേണിനോടൊപ്പം നോബൽ സമ്മാനം പങ്കിട്ടത്. 
കാരൾ ഗ്രെയ്ഡർ


</doc>
<doc id="266526" url="https://ml.wikipedia.org/wiki?curid=266526" title="വി.കെ. നാരായണ ഭട്ടതിരി">
വി.കെ. നാരായണ ഭട്ടതിരി

മലയാള സാഹിത്യകാരനും വേദപണ്ഡിതനുമായിരുന്നു വി.കെ. നാരായണ ഭട്ടതിരി (1880-1954) 

പി. നീലകണ്ഠൻ ഭട്ടതിരിപ്പാട്, നീലി അന്തർജ്ജനം എന്നിവരുടെ പുത്രനായി 1880 ഓഗസ്റ്റ് 1-നു വരവൂർ കപ്ലിങ്ങാട്ട് മനയിൽ വി.കെ. നാരായണ ഭട്ടതിരി ജനിച്ചു. 1905 ലെ സ്മാർത്തവിചാരത്തിൽ സാമുദായിക ഭ്രഷ്ട് കല്പിക്കപ്പെട്ടിരുന്നു. ഭ്രഷ്ട് മറ്റി പിന്നീട് തിരിച്ചുവന്നു. 



</doc>
<doc id="266540" url="https://ml.wikipedia.org/wiki?curid=266540" title="വാഴപ്പടത്തി">
വാഴപ്പടത്തി

നിലംപറ്റി വളരുന്ന ഒരു കുറ്റിച്ചെടിയാണ് വാഴപ്പടത്തി. . ചൈനയിൽ ഇതൊരു ഔഷധമായി ഉപയോഗിക്കാറുണ്ട്. പൂവിൽ നിന്നും കിട്ടുന്ന നിറം ചായമായും ഉപയോഗിക്കുന്നു. മിക്ക ഏഷ്യൻ രാജ്യങ്ങളിലും കാണുന്നു. നനവാർന്ന പാടങ്ങളിൽ കണ്ടുവരുന്ന ഈ ചെടി നെല്ലിന് ഒരു കളയാണ്.



</doc>
<doc id="266543" url="https://ml.wikipedia.org/wiki?curid=266543" title="മലയാളത്തിലെ ഇംഗ്ലീഷ് ശൈലീപ്രയോഗങ്ങൾ">
മലയാളത്തിലെ ഇംഗ്ലീഷ് ശൈലീപ്രയോഗങ്ങൾ

ശൈലികളും ഉപമകളും ചൊല്ലുകളും കൊണ്ട് സമ്പന്നമാണ് ആധുനിക മലയാള ഭാഷ. പാശ്ചാത്യവും പൗരസ്ത്യവുമായ ധാരാളം ഭാഷകളിൽ നിന്നും കടമെടുത്ത പദങ്ങളാൽ (loan words/ പരകീയ പദങ്ങൾ) സമൃദ്ധമാണ് മലയാള പദാവലി. ആദ്യം കോളനിവൽക്കരണവും പിന്നീട് നൂറ്റാണ്ടുകൾക്ക് ശേഷം ആഗോള വൽക്കരണവും എല്ലാം തന്നെ മലയാളത്തിന്റെ പദസമ്പത്തിനെ പുഷ്ടിപ്പിക്കകയാണ് ചെയ്തിട്ടുള്ളത്.

ഇംഗ്ലീഷ് ഭാഷ ആധുനിക മലയാളത്തിൽ ചെലുത്തിയ സ്വാധീനം ഏറ്റവും കൂടുതൽ പ്രകടമാകുന്നത് വർത്തമാന പത്രങ്ങളിലും കാലിക പ്രസിദ്ധീകരണങ്ങളിലുമാണ്. നോവൽ, കഥ, സഞ്ചാരസാഹിത്യം തുടങ്ങിയ പരമ്പരാഗത സാഹിത്യ മേഖലകളിൽ ഇപ്പോഴും കണ്ടുതുടങ്ങിയിട്ടില്ലാത്ത ശൈലീ പ്രയോഗങ്ങൾ (idioms) വർത്തമാന മാധ്യമങ്ങളിൽ കാണുന്നത് അവ ഇംഗ്ലീഷിൽ നിന്നും സൗകര്യപൂർവ്വം ഇറക്കുമതി ചെയ്യുന്നത് കൊണ്ടാണ്. ഇരുപതോ മുപ്പതോ വർഷം മുമ്പ് അച്ചടിയില്ലാതിരുന്ന ധാരാളം ശൈലികൾ ഇന്നു ചിരപ്രചരിതമായി കഴിഞ്ഞിരിക്കുന്നത് വർത്തമാന മാധ്യമങ്ങളുടെ സ്വാധീനത്തെ കുറിക്കുന്ന ഒന്നാണ്.



</doc>
<doc id="266554" url="https://ml.wikipedia.org/wiki?curid=266554" title="ത്രിവേണി">
ത്രിവേണി

ചിത്രാലയുടെ ബാനറിൽ സി.വി. ശ്രീധർ നിർമിച്ച മലയാളചലച്ചിത്രമാണ് ത്രിവേണി. സുപ്രിയ ഫിലിംസ് വിതരണം ചെയ്ത ഈ ചിത്രം 1970 ഡിസംബർ 4-ന് കേരളത്തിൽ പ്രദർശനം തുടങ്ങി.






</doc>
