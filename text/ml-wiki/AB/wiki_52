<doc id="223813" url="https://ml.wikipedia.org/wiki?curid=223813" title="തിറയാട്ടം">
തിറയാട്ടം

കേരളത്തിൽ തെക്കൻ മലബാറിലെ (കോഴിക്കോട്, മലപ്പുറം ജില്ലകൾ) കാവുകളിലും തറവാട്ടു സ്ഥാനങ്ങളിലും വർഷംതോറും നടത്തിവരുന്ന ഒരു അനുഷ്ഠാന കലാരൂപമാണ് 'തിറയാട്ടം.(English-"Thirayattam") ദേവപ്രീതിക്കായി കോലം കെട്ടിയാടുന്ന ചടുലവും വർണ്ണാഭവും ഭക്തിനിർഭരവുമായ ഗോത്രകലാരൂപമാണിത്. നൃത്തവും അഭിനയക്രമങ്ങളും ഗീതങ്ങളും വാദ്യഘോഷങ്ങളും മുഖത്തെഴുത്തും മെയ്യെഴുത്തും ആയോധനകലയും അനുഷ്ഠാനങ്ങളും സമന്വയിക്കുന്ന ചടുലമായ ഗോത്ര കലാരൂപമാണ്‌ തിറയാട്ടം. തനതായ ആചാരാനുഷ്ഠാനങ്ങളും വേഷവിധാനങ്ങളും കലാപ്രകടനങ്ങളും തിറയാട്ടത്തെ മറ്റു കലാരൂപങ്ങളിൽനിന്നും വ്യത്യസ്തമാക്കുന്നു. ചൂട്ടുവെളിച്ചത്തിൽ ചെണ്ടമേളത്തിന്റെ അകമ്പടിയോടെ കാവുമുറ്റങ്ങളിൽ അരങ്ങേറുന്ന ഈ ദൃശ്യവിസ്മയം തെക്കൻമലബാറിൻറെ തനതു കലാരൂപമാണ്‌. തിറയാട്ടത്തിലെ വിചിത്രമായ വേഷവിധാനങ്ങളും ആചാരാനുഷ്ഠാനങ്ങളും പ്രാക്തനകാലത്തെ സാമൂഹിക ജീവിതത്തിന്റെ പ്രതിഫലനങ്ങളാണ്. മലബാറിലെ "തെയ്യം", മദ്ധ്യകേരളത്തിലെ "മുടിയേറ്റ്‌", തിരുവിതാംകൂറിലെ "പടയണി", തുളുനാട്ടിലെ "കോള" എന്നീ അനുഷ്ഠാന കലാരൂപങ്ങളോട് തിറയാട്ടത്തിനു ചില സാദൃശ്യങ്ങളുണ്ട്. എന്നാൽ വള്ളുവനാടൻ പ്രദേശങ്ങളിൽ കണ്ടുവരുന്ന"പൂതനും തിറയും" എന്ന കലാരൂപവുമായി തിറയാട്ടത്തിനു ബന്ധമില്ല. കോഴിക്കോട്, മലപ്പുറം ജില്ലകളിലെ കാവുകളിലാണ് തിറയാട്ടം നടത്തപ്പെടുന്നത്. ജനുവരി മുതൽ ഏപ്രിൽ വരെയാണ് തിറയാട്ടകാലം. ദേവതാസങ്കൽപ്പങ്ങളുള്ള മരക്കൂട്ടങ്ങളാണ് കാവുകൾ. പൗരോഹിത്യരഹിത ആരാധനാക്രമങ്ങളാണ് ഈ കാവുകളിൽ അനുവർത്തിച്ചുവരുന്നത്. ആര്യ- ദ്രാവിഡ സംസ്കാരങ്ങളുടെ മിശ്രണം കാവാചാരങ്ങളിലും തിറയാട്ടത്തിലും പ്രകടമാണ്. വൃക്ഷാരാധന, നാഗാരാധന, പ്രകൃതിആരാധന, വീരാരാധന, മലദൈവസങ്കൽപ്പങ്ങൾ, പ്രാദേശിക ദൈവസങ്കൽപ്പങ്ങൾ മുതലായ പ്രാചീന ആചാരക്രമങ്ങൾ കാവുകളിലും തിറയാട്ടത്തിലും അനുവർത്തിച്ചുവരുന്നു. ഇവിടെ ജാതിവ്യവസ്ഥയും പൗരോരോഹിത്യവും പ്രബലമായിരുന്നപ്പോഴും കാവുകളിലെ തിറയാട്ടം അടിയാളവർഗ്ഗത്തിന്റെ സ്വത്വബോധെത്ത ജ്വലിപ്പിച്ചുകൊണ്ട് ആത്‌മാവിഷ്ക്കാരത്തിനും സാമൂഹ്യവിമർശനത്തിനുമുള്ള ഉത്തമ വേദിയായി നിലകൊണ്ടു. പെരുമണ്ണാൻ സമുദായത്തിനാണ് തിറകെട്ടിയാടുന്നതിനുള്ള അവകാശം പരമ്പരാഗതമായി ലഭിച്ചിരിക്കുന്നത്. എന്നാൽ പാണർ, ചെറുമർ സമുദായങ്ങളും തിറകെട്ടിയാടുന്നുണ്ട്. പുരുഷന്മാർ മാത്രമേ ഈ കലാരൂപം അവതരിപ്പിക്കാറുളളൂ. തിറയാട്ടത്തെ വെള്ളാട്ട്, തിറ, ചാന്തുതിറ എന്നിങ്ങനെ മൂന്നായി തിരിക്കാം. പകൽവെളിച്ചത്തിൽ നടത്തുന്നതാണ് വെള്ളാട്ട്.. രാത്രിയിൽ ചൂട്ടുവെളിച്ചത്തിൽ ചെണ്ടമേളത്തിന്റെ അകമ്പടിയോടെ തിറക്കോലങ്ങൾ ചടുലനൃത്തമാടുന്നു. മൂർത്തികളുടെ ബാല്യത്തെ പ്രതിനിധാനം ചെയ്യുന്നതാണ് വെള്ളാട്ട്കോലങ്ങൾ അതുപോലെ തിറക്കോലങ്ങൾ യൗവനത്തേയും ചാന്തുതിറ വർദ്ധക്യത്തേയും സൂചിപ്പിക്കുന്നു. പുരാവൃത്തപ്രകാരമുള്ള ദേവതകൾക്കും പ്രാദേശിക ദൈവസങ്കൽപ്പത്തിലുള്ള ദേവതകൾക്കും കുടിവെച്ച മൂർത്തികൾക്കും തിറകെട്ടാറുണ്ട്. ലളിതമായ ചമയങ്ങളാണ് വെള്ളാട്ടിനുളളത്. വർണ്ണാഭമായ ചമയങ്ങളും ചടുലമായ നൃത്തവും തിറയുടെ പ്രത്യേകതയാണ്. ലളിതമായ വേഷവിധാനമാണ്‌ ചാന്തുതിറക്കുള്ളത്. മലദൈവക്കാവുകളിൽ മാത്രമേ ചാന്തുതിറ (ചാന്താട്ടം) നടത്താറുളളൂ. ഓരോ കോലങ്ങൾക്കും പ്രത്യേകം മുഖത്തെഴുത്തും മേലെഴുത്തും നിഷ്ക്കർ‍‍ഷിച്ചിരിക്കുന്നു. പ്രകൃതിദത്ത വസ്തുക്കൾകൊണ്ടാണ് കോലങ്ങളുടെ നിർമ്മാണം. ഇതിനായി കുരുത്തോല, പാള, മുള, ചിരട്ട, തടി, എന്നിവ ഉപയോഗിക്കുന്നു. തിറയാട്ടത്തിൽ ചെണ്ട, ഇലത്താളം, തുടി, പഞ്ചായുധം, കുഴൽ എന്നീ വാദ്യോപകരണങ്ങൾ ഉപയോഗിക്കുന്നു. കോലങ്ങൾ ആട്ടത്തിനിടയിൽ കളരിപ്പയറ്റിനെ അനുസ്മരിപ്പിക്കുന്ന തരത്തിൽ പ്രതീകാത്മക ആയുധങ്ങൾ പ്രയോഗിച്ച് ചുവടുകൾ വെക്കുന്നു. കരുമകന് കുന്തം, കരിവില്ലിക്ക് അമ്പും വില്ലും, ഭഗവതിക്ക് പള്ളിവാൾ, വീരഭദ്രന് വെണ്മഴു, മൂർത്തിക്ക് ദണ്ഡും പരിചയും എന്നിങ്ങനെ പ്രതീകാത്മക ആയുധങ്ങൾ നൽകിയിരിക്കുന്നു. ചൂട്ടുകളിക്കൊപ്പമാണ്‌ തിറകോലങ്ങൾ ചടുലനൃത്തം ചെയ്യുന്നത്. ഇരുകൈകളിലും കത്തിച്ച ചൂട്ടുമായി മേളത്തിനൊപ്പം താളാത്മകമായി നൃത്തവും ആയോധന മുറകളും പ്രദർശിപ്പിക്കുന്നതാണ് ചൂട്ടുകളി. ഓരോ തിറകൾക്കും പ്രത്യേകം തോറ്റങ്ങളും അഞ്ചടികളും നിലവിലുണ്ട്. ദേവതകളുടെ പുരാവൃത്തം സുദീർഘമായി തോറ്റങ്ങളിൽ പ്രതിപാദിക്കുന്നു. ദേവതകളുടേയും കുടിവെച്ച മൂർത്തികളുടേയും പുരാവൃത്തം ആറ്റിക്കുറുക്കിയതാണ് അഞ്ചടി. തിറയാട്ടത്തിൽ മാത്രമുള്ള ഗീതങ്ങളാണ് അഞ്ചടികൾ. പ്രാസഭംഗിയും ആലാപനമികവും അഞ്ചടികളെ ശ്രദ്ധേയമാക്കുന്നു. ശിവഭാവങ്ങളോ ശിവജന്യങ്ങളായ ദേവമൂർത്തികളും, ദേവീ ഭാവങ്ങളോ ദേവീജന്യങ്ങളായ ദേവീ മൂർത്തികളും തിറയാട്ടത്തിലുണ്ട്. കൂടാതെ മൺമറഞ്ഞ കാരണവന്മാർക്കും മറ്റു വിശിഷ്ട വ്യക്തിത്വങ്ങൾക്കും തിറയാട്ടത്തിൽ കോലം കെട്ടിയാടുന്നു. ഇവയെ കുടിവെച്ച മൂർത്തികൾ എന്നുപറയുന്നു. കോലധാരികൾ (കെട്ടിയാട്ടക്കാർ), ചമയക്കാർ, വാദ്യക്കാർ, കോമരങ്ങൾ (വെളിച്ചപ്പാട്) അനുഷ്ഠാന വിദ്വാൻമാർ, സഹായികൾ എന്നിവരടങ്ങിയ തിറയാട്ടസമിതികളാണ് കാവുകളിൽ തിറയാട്ടം അവതരിപ്പിക്കുന്നത്. ഇതിൽ ഏറ്റവും പ്രധാനകോലം ഭഗവതിത്തിറയാണ്. പുരാവൃത്തത്തിലെ ദാരികാവധം ഇതിവൃത്തമാക്കിയാണ് ഭഗവതിത്തിറയുടെ അവതരണം. ഭദ്രകാളി, നീലഭട്ടാരി, നാഗകാളി, തീചാമുണ്ഡി, തുടങ്ങിയ ദേവീഭാവ കോലങ്ങളും കരുമകൻ, കരിയാത്തൻ, കരിവില്ലി, തലശിലവൻ, കുലവൻ, കണ്ടാകർണ്ണൻ, മുണ്ട്യൻ, ഭൈരവൻ, കുട്ടിച്ചാത്തൻ, വീരഭദ്രൻ, മുതലായ ദേവഭാവത്തിലുള്ള കോലങ്ങളും ഗുരുമൂർത്തി, മുത്തപ്പൻ, ധർമ്മദൈവം, ചെട്ടിമൂർത്തി, പെരുമണ്ണാൻ മൂർത്തി , സ്‌ത്രീമൂർത്തി , തുടങ്ങിയ കുടിവെച്ച മൂർത്തികൾക്കുള്ള കോലങ്ങളും തിറയാട്ടത്തിലുണ്ട്. അനുഷ്ഠാനങ്ങളാൽ സമ്പന്നമാണ്‌ തിറയാട്ടം. ഇരുന്നു പുറപ്പാട്, കാവിൽകയറൽ, പൂവും നാരും കയ്യിഷ്ഠമെടുക്കൽ, വില്ലികളെ കെട്ടൽ, കാവുണർത്തൽ, ഊൺത്തട്ട്‌, അണിമറ പൂജ, ഓടക്കു കഴിക്കൽ, മഞ്ഞപ്പൊടി ആരാധന, തിരുനെറ്റി പതിക്കൽ, ഗുരുതി തർപ്പണം, പീഠം കയറൽ, ചാന്തുതിറ, കുടികൂട്ടൽ മുതലായവ പ്രധാന അനുഷ്ഠാനങ്ങളാണ്.

ദേവതാസങ്കൽപ്പങ്ങളുള്ള മരക്കൂട്ടങ്ങളെ കാവുകൾ (sacred groves) അല്ലെങ്കിൽ വിശുദ്ധ വനങ്ങൾ എന്നു വിളിക്കുന്നു. മനുഷ്യന്റെ ഇടപെടലും ചൂഷണങ്ങളും അനുവദിക്കാതെ വിശ്വാസങ്ങളുടെ പിൻബലത്തിൽ കാവുകൾ ഒരു വനം പോലെ സംരക്ഷിച്ചു വരുന്നു. വൻമരങ്ങളും ചെറു വൃക്ഷങ്ങളും കുറ്റിച്ചെടികളും വള്ളിച്ചെടികളും കാവുകളിൽ ഇടതൂർന്നു വളരുന്നു. ബാഹ്യ ഇടപടൽ ഇല്ലാതെ പ്രകൃതിദത്തമായ ആവാസവ്യവസ്ഥ കാവുകളിൽ നിലനിൽക്കുന്നു. ആദിമ ഗോത്രവർഗ്ഗങ്ങളുടെ ജിവിതരീതികളും ആചാരക്രമങ്ങളും കാവുകളുമായി ബന്ധപ്പെട്ടിരിക്കുന്നു. കൃഷി ഉപജീവനമാക്കിയ പൂർവ്വികർ കൃഷിനാശം, മൃഗശല്ല്യം, രോഗബാധ മുതലായവ ഇല്ലാതാക്കാൻ പ്രകൃതിശക്തികളേയും മലദൈവങ്ങളേയും നാഗങ്ങളേയും ആരാധിച്ചിരുന്നു. ഇതിനായി പ്രത്യേക ഭൂപ്രദേശം സംരക്ഷിച്ചിരുന്നു. ഇവയുടെ ഭാഗമാണ് ഇന്നു നാം കാണുന്ന കാവുകൾ. സ്വാഭാവിക വനമായ കാവുകൾ അനേകം സസ്യജാലങ്ങൾക്കും ജന്തുജാലങ്ങൾക്കും സൂക്ഷ്മ ജീവികൾക്കും പ്രകൃതിദത്ത ആവാസവ്യവസ്ഥ നൽകിക്കൊണ്ട് പാരിസ്ഥിതിക സംതുലനം നിലനിർത്തുന്നു. ഔഷധസസ്യങ്ങളുടെ കലവറയാണ് കാവുകൾ. ഇവ പ്രദേശത്തെ ജലസമ്പത്തിനെ പരിപോഷിപ്പിക്കുകയും വായുവിൽ ഓക്സിജൻറെ അളവ് വർദ്ധിപ്പിക്കുകയും ചെയ്യുന്നു. കാവുകളിലെ കുളങ്ങളും മണിക്കിണറുകളും പ്രദേശത്തെ വറ്റാത്ത ജലസ്രോതസ്സാണ്. "കാവുതീണ്ടിയാൽ കുളം വറ്റും" എന്ന പഴമൊഴി, കാവുകളുടെ തനിമ നിലനിർത്തുന്നതിൽ പൂർവ്വികർ ഏറെ ശ്രദ്ധാലുക്കളായിരുന്നു എന്നതിനു തെളിവാണ്.
മലബാറിൽ അനേകം കാവുകൾ ഇന്നും തനിമയോടെ സംരക്ഷിച്ചു പോരുന്നുണ്ട്. ഇവിടങ്ങളിൽ അനേകം ആചാരാനുഷ്ഠാനങ്ങൾ ഇപ്പോഴും നിലനിൽക്കുന്നു. തെക്കൻമലബാറിലെ കാവുകളിൽ വർഷംതോറും നടത്തിവരുന്ന അനുഷ്ഠാന കലാരൂപമാണ് "തിറയാട്ടം". ഇവിടെ കാവുകളോട് ചേർന്ന് ആരാധനാ സ്ഥാനങ്ങൾ (പള്ളിയറ, കുരിയാല, തിടപ്പള്ളി, ചെറു പീഠങ്ങൾ എന്നിവ) ഉണ്ടായിരിക്കും. ചില കാവുകളിൽ നിത്യപൂജ ഉണ്ടായിരിക്കും. ചില കാവുകളിൽ മാസപൂജയോ വിശേഷാൽ പൂജകളോ ഉണ്ടാകും. മറ്റുചില കാവുകളിൽ വാർഷിക തിറയാട്ടമഹോത്സവത്തിനു മാത്രമേ ആരാധന അനുവദിക്കുകയുള്ളൂ. പ്രാദേശിക വിശ്വാസപ്രമാണങ്ങളനുസരിച്ചാണ് കാവുകളിലെ ആരാധനാക്രമങ്ങൾ. മിക്ക കാവുകളിലും നാഗസ്ഥാനങ്ങൾ കാവുകൾക്കുള്ളിലായിരിക്കും. ആൽമരങ്ങൾ, കാഞ്ഞിരം, പാലമരം, തൊണ്ടി, ഇലഞ്ഞി, വെട്ടി, താന്നി, മുതലായവ മരങ്ങൾ കാവുകളിൽ പൊതുവായി കണ്ടുവരുന്നു.

തിറയാട്ടത്തിന്റെ ആരംഭ കാലത്തെപ്പറ്റി രേഖാപരമായ തെളിവുകൾ ലഭ്യമല്ല. തോറ്റങ്ങളും അഞ്ചടികളും വിശകലനം ചെയ്യ്താൽ പുരാതന ജനതതിയെപ്പറ്റിയും രാജാക്കൻമാരെ പ്പറ്റിയും പരാമർശങ്ങൾ ഉണ്ടന്ന് കാണാം.തിറയാട്ടത്തിലെ ഗീതങ്ങൾ എല്ലാം വായ്മൊഴിയായി പകർന്നുവന്നിട്ടുള്ളതാണ്. ഇവിടെ നിലനിന്നിരുന്ന പുരാതന ഗോത്രസംസ്കാരത്തിൻറെ ഭാഗമായുള്ള അനുഷ്ഠാനക്രമങ്ങൾ തിറയാട്ടത്തിലും കാവാചാരങ്ങളിലും ഇന്നും ദ്രിശ്യമാണ്‌. ആര്യ- ദ്രാവിട സംസ്ക്കരങ്ങളുടെ മിശ്രണമാണ്‌ ഇവിടെയുള്ളത്.

തിറയാട്ടത്തിലെ പ്രധാന കോലങ്ങൾക്കെല്ലാം ശക്തമായ പുരാവൃത്തത്തിൻറെ പിൻബലമുണ്ട്. പ്രധാന കോലമായ ഭഗവതി ദാരികവധം ഇതിവൃത്തമാക്കിയാണ് കെട്ടിയാടുന്നത്‌.

ഇന്ത്യൻ നാട്യവേദിക്ക് മകുടോദാഹരണമാണ്‌ തിറയാട്ടം. സൂക്ഷ്മമായി പരിശോധിച്ചാൽ തിറയാട്ടത്തിലെ അഭിനയരീതിയിലും അവതരണ സബ്രദായങ്ങളിലും ശക്തമായ ഒരു നാട്യവേദിയുടെ അടിസ്ഥാനം നമുക്ക് കാണാൻ കഴിയും.കാവുപരിസരവും കൊലധാരികളും വാദ്യക്കാരും കോമരങ്ങളും ബഹുജനങ്ങളും എല്ലാം ഈ നാട്യവേദിയുടെ അവിഭാജ്യ ഘടകങ്ങളാണ്.

തിറയാട്ടത്തിൽ കോലങ്ങളുടെ പൂർണ്ണതക്കും വൈവിധ്യത്തിനും കരണമാകുന്ന പ്രധാന ഘടകം ചമയങ്ങളാണ്. മുഖത്തെഴുത്ത് , മേലെഴുത്ത്, ഉടയാടകൾ, തലച്ചമയങ്ങൾ , മെയ്യ്ച്ചമയങ്ങൾ, അരച്ചമയങ്ങൾ, കൈ-കാൽ ചമയങ്ങൾ, മുടികൾ, ആയുധങ്ങൾ എന്നിവ തിറയാട്ടത്തിലെ ചമയ സമുഛയങ്ങളിൽ പ്പെടുന്നു. ഓരോ കോലങ്ങൾക്കും ഉപയോഗിക്കേണ്ട ചമയങ്ങൾ ക്രമപ്രകാരം നിഷ്ഠയോടെ ധരിപ്പിക്കുന്നു.

അനുഷ്ഠാന ഗോത്രകലാ രൂപമായ തിറയാട്ടത്തിൽ കാവുകളിലെ വിശ്വാസ പ്രമാണങ്ങൾ അനുസരിച്ച് വിവിധ തരം കോലങ്ങൾ കെട്ടിയാടുന്നു. ഭഗവതി കാവുകളിൽ ഭഗവതി , ഭദ്രകാളി, ഓടക്കാളി, കരിങ്കാളി, നീലഭട്ടാരി,ചാമുണ്ടി, തീചാമുണ്ടി, വസൂരിമാല,ഇട്ടിക്കുറുമ്പ, മുതലായ ദേവീഭാവ കോലങ്ങൾ കെട്ടിയാടുന്നു. മലദൈവ കാവുകളിൽ കരുമകൻ, കരിയാത്തൻ, കരിവില്ലി, കുലവൻ, തലശിലവൻ, കണ്ടാകർണ്ണൻ, കുട്ടിച്ചാത്തൻ, വേട്ടക്കൊരുമകൻ, വീരഭദ്രൻ, തുടങ്ങിയ ശിവഭാവങ്ങളോ ശിവജന്യങ്ങളോ ആയ കോലങ്ങൾ കണ്ടുവരുന്നു. ഇവകൂടാതെ കുടിവെച്ച മൂർത്തികൾക്കും (വീരാരാധന) പ്രാദേശിക ദൈവ സങ്കൽപ്പത്തിലുള്ള മൂർത്തികൾക്കും കോലം കെട്ടിയാടാറുണ്ട്. ഗുരു, ഗുരുമൂർതി,ഗുരുമുത്തപ്പൻ,ഗുരു- ശിഷ്യൻ, ചെട്ടിമൂർത്തി, സ്തീമൂർത്തി, പെരുമണ്ണാൻ മൂർത്തി മുതലയവ കുടിവെച്ച മൂർത്തികളാണ്.
മൂർത്തി സങ്കൽപ്പത്തിൽ കാണുന്ന അനേകം കോലങ്ങൾ പ്രാദേശിക ദൈവ സങ്കൽപ്പത്തിലുള്ള കോലങ്ങളാണ്. തിറയാട്ടത്തെ വെള്ളാട്ട്, തിറയാട്ടം, ചാന്താട്ടം എന്നിങ്ങനെ മൂന്നായി വർഗ്ഗീകരിക്കാം. ഇവ യഥാക്രമം ദേവതയുടെ കൗമാരം, യവ്വനം, വാർദ്ധക്യം എന്നീ മൂന്ന് അവസ്ഥകളെ പ്രതിനിധാനം ചെയ്യുന്നു. കാവിലെ ഉത്സവ ദിവസം ഉച്ചക്ക് ശേഷമാണ്‌ വെള്ളാട്ട് ആരംഭിക്ക. വെള്ളാട്ടുകൾ എല്ലാം പകൽവെളിച്ചത്തിൽ നടത്തണം എന്നതാണ് നിയമം. രാത്രിയിൽ ചൂട്ട്‌വെളിച്ചത്തിലാണ് തിറയാട്ട കോലങ്ങൾ ആടുന്നത്. മലദൈവ കാവുകളിൽ പ്രധാന ദേവൻറെ കോലമാണ് ചാന്താട്ടം നടത്തുന്നത്.
വെള്ളാട്ട് -: കാവിലെ ദേവതാ സങ്കൽപ്പം അനുസരിച്ച് ഒന്നോ ഒന്നിലധികമോ വെള്ളട്ടുകൾ നടത്താറുണ്ട്‌ .മനുഷ്യ ജീവിതവുമായി ബന്ധിപ്പിച്ച് ദേവതയുടെ കൗമാരത്തെ സൂചിപ്പിക്കുന്നതാണ് വെള്ളാട്ട്
ഉൽത്സവദിവസം ഉച്ചക്ക് ശേഷമാണ്‌ കാവിൽ വെള്ളാട്ട് ആരംഭിക്കുന്നത്. തിറയെ അപേക്ഷിച്ച താരതമ്യേന ലളിതമായ വേഷവിധാനങ്ങളാണ് വെള്ളാട്ടിനുള്ളത് . കാവിലെ ദേവഭാവത്തിലുള്ള മൂർത്തികൾക്കും കുടിവെച്ച മൂർത്തികൾക്കും വെള്ളാട്ട് നടത്തും. ഗുരുമൂർത്തി, ഭഗവതി, ഭദ്രകാളി, നാഗകാളി, കരുമകൻ, കാരിയാത്തൻ, കരിവില്ലി, മൂർത്തി, എന്നിവ ജനപ്രിയ വെള്ളാട്ടുകളാണ്. പുറപ്പാട് , പ്രദക്ഷിണം, ഇളകിയാട്ടം, ദർശനം, സമർപ്പണം എന്നീ അഞ്ച് ഘട്ടങ്ങളാണ് വെള്ളാട്ടിനുള്ളത്. എല്ലാ കോലങ്ങൾക്കും പുറപ്പടിൻറെ താളങ്ങളും ചുവടുകളും ഒരുപോലയാണ്. പുറപ്പാടിൽ തൊഴുതു കുബിടൽ എന്ന താളനിബദ്ധമായ ചുവടുകൾ ഏറെ ആകർഷകമാണ്‌. കെട്ടിയാട്ടക്കാരൻറെ പ്രാഗൽഭ്യം തെളിയിക്കുന്നതും ഇവിടെയാണ്.

തിറയാട്ടത്തിൽ വാദ്യങ്ങൾക്ക് പ്രമുഖ സ്ഥാനം നൽകീരിക്കുന്നു. ചെണ്ട, ഇലത്താളം, തുടി, പഞ്ചായുധം, കുറുങ്കുഴൽ എന്നിവയാണ് വാദ്യങ്ങൾ. ചെണ്ടയുടെ ദ്രുതതാളത്തിനൊപ്പം ചടുല നൃത്തം ചെയ്യുന്ന കോലങ്ങൾ കാണികളിൽ അവാച്യമായ അനുഭൂതി ഉളവാക്കുന്നു.

അഞ്ചടികളും തോറ്റങ്ങളും തിറയാട്ടത്തിലെ പ്രധാന ഗീതങ്ങളാണ്. കൂടാതെ പോലിച്ചു പാടൽ,

ഗോത്രകലയായ തിറയാട്ടത്തിൽ അനുഷ്ഠനങ്ങൾക്ക് വലിയ ധർമ്മമാനുളളത്. ഇരുന്നുപുറപ്പാട്, കാവിൽ കയറൽ, പൂവും നാരും കയ്യിഷ്sമെടുക്കൽ, വില്ലികളെ കെട്ടൽ, വെട്ടും വെളിച്ചപ്പാടും, ഊണാശാരം, ഊൺതട്ടു്, കാവുണർത്തൽ, അണിമറ പൂജ, ഓടക്കു കഴിക്കൽ, തിരുനെറ്റി പതിക്കൽ, കലശം എഴുന്നള്ളത്ത് , കലശാട്ടം, ഗുരുതി തർപ്പണം, ചാന്താട്ടം, കുടികൂട്ടൽ എന്നിവ കാവുകളിലെ ഉത്സവത്തിനുള്ള പ്രധാന അനുഷ്ഠനങ്ങളാണ്.

തിറയാട്ടത്തെ സംബന്ധിച്ചടത്തോളം കാവിലെ ആരാധനാ മൂർത്തിയുടെ പ്രതിപുരുഷനാണ് കോമരം(വെളിച്ചപ്പാട്). ഭഗവതിയുടെ കോമരത്തിനാണ് പ്രാധാന്യം കൂടുതൽ. മലദൈവങ്ങൾക്കും കോമരങ്ങളുണ്ട്. കാവിൻറെ അവകാശികളായിരിക്കും മിക്കവാറും ക്കാവുകളിൽ കോമരമായി മാറുന്നത്. ഇവരെ വീട്ടുകോമരം എന്ന് വിളിക്കുന്നു. കാവിൽ‍ കുടിയിരുത്തീരിക്കുന്ന ദേവതകളുടെ ഇഷ്ടാ- അനിഷ്ടങ്ങൾ "കൽപ്പനയിലൂടെ" ഭക്തരെ അറിയികുകയും ഭക്തരുടെ സങ്കടങ്ങൾക്ക് നിവൃത്തി നിർദ്ദേശിക്കുകയും ചെയ്യുന്നത് കോമരങ്ങളാണ്. ഇവരെ കൂടാതെ ഉത്സവദിവസം ആവേൻ ചോപ്പൻ എന്നീ പേരുകളിൽ അറിയപ്പെടുന്ന കോമരങ്ങൾ കാവിൽ ഉണ്ടായിരിക്കും.

വർഗ്ഗം;ഇന്ത്യയിലെ നാടൻ കലകൾ


</doc>
<doc id="223825" url="https://ml.wikipedia.org/wiki?curid=223825" title="സി. ഭാസ്കരൻ">
സി. ഭാസ്കരൻ

എസ്.എഫ്.ഐയുടെ ആദ്യ അഖിലേന്ത്യാ പ്രസിഡന്റും ചിന്തകനും എഴുത്തുകാരനുമായിരുന്നു സി.ഭാസ്‌കരൻ (ജ. 1945 ഡിസംബർ 15 - മ. 2011 ഏപ്രിൽ 9) . കെ.എസ്.എഫിന്റെ സംസ്ഥാന സെക്രട്ടറിയായിരുന്ന ഭാസ്‌കരൻ എസ്.എഫ്.ഐയുടെ രൂപീകരണത്തിൽ നിർണായകപങ്കു വഹിച്ചു. 1970ൽ എസ്.എഫ്.ഐ രൂപീകരിച്ചപ്പോൾ സംഘടനയുടെ അഖിലേന്ത്യാ പ്രസിഡന്റായിരുന്നു. എസ്.എഫ്.ഐയുടെ മുഖമാസികയായ സ്റ്റുഡന്റിന്റെ ആദ്യ എഡിറ്ററായിരുന്നു. 15 വർഷം ചിന്ത വാരികയുടെ പത്രാധിപസമിതി അംഗം, കേരള യൂണിവേഴ്‌സിറ്റി സിൻഡിക്കേറ്റ് അംഗം എന്നീ നിലകളിൽ പ്രവർത്തിച്ചു.
കണ്ണൂർ ജില്ലയിലെ വേങ്ങാട് കിഴക്കേത്തെരുവ് ചേമ്പൻ വീട്ടിൽ ശങ്കരന്റെയും അലോക്കൽ കുഞ്ഞിയുടെയും മകനായിരുന്ന സി. ഭാസ്കരൻ വേങ്ങാട് എൽ. പി. സ്‌കൂൾ, വട്ടിപ്രം യു.പി. സ്‌കൂൾ, പാതിരിയാട് ഹൈസ്‌കൂൾ, എന്നിവടങ്ങളിൽ സ്കൂൾ വിദ്യാഭ്യാസവും കണ്ണൂർ എസ്. എൻ. കോളേജിൽ നിന്ന് ബിരുദവും എറണാകുളം ലോ കോളേജ്, തിരുവനന്തപുരം ലോ കോളേജ് എന്നിവിടങ്ങളിൽ നിന്ന് നിയമ ബിരുവും ബിരുദാനന്തര ബിരുദവും പൂർത്തിയാക്കി. ഭാര്യ തുളസി ഭാസ്കരൻ എഴുത്തുകാരിയാണ്.
കേരള സ്റ്റുഡന്റ്സ് ഫെഡറേഷൻ (കെ.എസ്.എഫ്) സംസ്ഥാന സെക്രട്ടറിയായി പ്രവർത്തിച്ചുവരവെ 1970 - ൽ എസ്.എഫ്.ഐ. രൂപീകരിക്കുന്നതിൽ പ്രമുഖ പങ്കുവഹിച്ചു. അതിന്റെ ആദ്യ ദേശീയ പ്രസിഡന്റായിരുന്ന അദ്ദേഹം 1974 വരെ ആ സ്ഥാനത്ത് തുടർന്നു. അനവധി സമരങ്ങളിൽ നേതൃത്വം നൽകുകയും മർദ്ദനങ്ങളേറ്റുവാങ്ങുകയും ചെയ്തു. ചിന്ത പബ്ലിഷേഴ്സിന്റെ മാനേജർ എന്ന പദവി വഹിച്ചുകൊണ്ട് ചിന്തയെ കേരളത്തെ പ്രമുഖ പുസ്തക പ്രസാധനശാലകളിലൊന്നാക്കി മാറ്റുന്നതിൽ അദ്ദേഹം വലിയ പങ്കുവഹിച്ചു. കേരളത്തിലെ ഇന്ത്യയിലെയും കമ്യൂണിസ്റ്റ് പ്രസ്ഥാനത്തിന്റെ വളർച്ചയും ചരിത്രവും രേഖപ്പെടുത്തുന്ന നിരവധി പുസ്തകങ്ങൾ രചിച്ചിട്ടുണ്ട്. പ്രമുഖ വിവർത്തകനുമായിരുന്നു സി. ഭാസ്കരൻ. 



</doc>
<doc id="223856" url="https://ml.wikipedia.org/wiki?curid=223856" title="നിയർ ഫീൽഡ് കമ്മ്യൂണിക്കേഷൻ">
നിയർ ഫീൽഡ് കമ്മ്യൂണിക്കേഷൻ

സ്മാർട്ട് ഫോണുകളിലും സദൃശ്യ ഉപകരണങ്ങളിലും റേഡിയോ ആശയവിനിമയത്തിനായി ഉപയോഗിക്കുന്ന ഒരു സാങ്കേതികവിദ്യയാണ് നിയർ ഫീൽഡ് കമ്മ്യൂണിക്കേഷൻ. എൻ. എഫ്. സി. എന്നും പറയാറുണ്ട്. എൻ. എഫ്. സിയിൽ രണ്ട് ഉപകരണങ്ങളും തമ്മിൽ തൊടുകയൊ വളരെ അടുത്ത് പിടിക്കുകയോ ചെയ്യുന്നതിലൂടെയാണ് ബന്ധം സ്ഥാപിക്കുന്നത്. ആശയവിനിമയത്തിനായി രണ്ടു ഉപകരണങ്ങളും 4സെന്റിമീറ്റരിൽ കൂടാത്ത അകലത്തിലായിരിക്കണം. സ്പർശനമില്ലാതെ പണമിടപാടു നടത്താനും, ഡാറ്റാ കൈമാറ്റത്തിനും, വൈഫൈ പോലെയുള്ള സങ്കീർണ്ണമായ ബന്ധങ്ങളെ ലളിതമാക്കാനും ഈ സാങ്കേതികവിദ്യ ഉപയോഗിച്ച് വരുന്നു. ഒരു എൻഎഫ്‌സി ഉപകരണവും വൈദ്യുതബന്ധമില്ലാത്ത മറ്റൊരു എൻഎഫ്‌സി ഉപകരണവും തമ്മിലും ആശയവിനിമയം സാധ്യമാണ്. ഇത്തരത്തിലുള്ള ബന്ധത്തെ ടാഗ് എന്ന് വിളിക്കപ്പെടുന്നു..

ഐഎസ്ഓ/ഐഇസി 1443, ഫെലിക എന്നിവ ഉൾപ്പെട്ട നിലവിലുള്ള റേഡിയോ ആവൃത്തി തിരിച്ചറിയൽ മാനകത്തെ അടിസ്ഥാനമാക്കി, വിവിധ ആശയവിനിമയ നിയമങ്ങളും ഡാറ്റാ കൈമാറ്റ രീതികളും ഉൾപ്പെടുത്തിയാണ് എൻഎഫ്‌സി മാനകങ്ങൾ തയ്യാറാക്കിയിട്ടുള്ളത്. നോക്കിയ, ഫിലിപ്സ്, സോണി എന്നിവർ ചേർന്ന് 2004ൽ സ്ഥാപിച്ച, ഇപ്പോൾ 160ഓളം അംഗങ്ങളുള്ള എൻഎഫ്‌സി ഫോറം ആണ് ഐഎസ്ഓ/ഐഇസി 18092 ഉൾപ്പെടുത്തിയിട്ടുള്ള എൻഎഫ്‌സി മാനകം തയ്യാറാക്കിയിട്ടുള്ളത്. ഈ ഫോറം എൻഎഫ്‌സിയെ പ്രോത്സാഹിപ്പിക്കുകയും ഉപകരണത്തിന്റെ അനുഗുണതയെ പരിശോധിക്കുകയും ചെയ്യുന്നു.




</doc>
<doc id="223860" url="https://ml.wikipedia.org/wiki?curid=223860" title="ആർഗോ">
ആർഗോ

1979ൽ ഇറാനിൽ അമേരിക്കൻ നയതന്ത്രപ്രതിനിധികളെ ബന്ദികളാക്കിയ സംഭവത്തെ ആസ്പദമാക്കി ബെൻ ആഫ്ലെക്ക് സംവിധാനം ചെയ്ത ഹോളിവുഡ് ത്രില്ലർ ചലച്ചിത്രമാണു ആർഗോ. അമേരിക്കൻ സി.ഐ.എ. ഓപ്പറേറ്റിവ് ആയിരുന്ന ടോണി മെൻഡിസിന്റെ "ദ മാസ്റ്റർ ഓഫ് ഡിസ്ഗൈസ്" എന്ന ഗ്രന്ഥത്തെയും, 2007-ൽ പുറത്തിറങ്ങിയ ജോഷ്വാ ബെർമാന്റെ "ദ ഗ്രേറ്റ് എസ്കേപ്പ്" എന്ന "കനേഡിയൻ രക്ഷപ്പെടലിനെ"ക്കുറിച്ചുള്ള ലേഖനത്തെയും ആസ്പദമാക്കിയാണു ഈ ചിത്രത്തിന്റെ തിരക്കഥ രചിച്ചിരിക്കുന്നത്. 1979-ൽ ഇറാനിലെ ടെഹ്റാനിൽ ബന്ദികളാക്കിയ 6-അമേരിക്കൻ നയതന്ത്രപ്രതിനിധികളെ മെൻഡിന്റെ നേതൃത്വത്തിൽ രക്ഷപ്പെടുത്തുന്നതാണു ഈ ചിത്രത്തിന്റെ ഇതിവൃത്തം.

ബെൻ ആഫ്ലെക്ക് മെൻഡസിനെ അവതരിപ്പിക്കുന്ന ഈ ചിത്രത്തിലെ മറ്റു പ്രധാന കഥാപാത്രങ്ങൾ ബ്രയാൻ ക്രാൻസ്റ്റൺ, അലൻ അർക്കിൻ, ജോൺ ഗുഡ്മാൻ എന്നിവരാണു്. 2012 ഒക്ടോബർ 12-നു പുറത്തിറങ്ങിയ ഈ ചിത്രം നിരൂപകരുടെ ശ്രദ്ധ പിടിച്ചു പറ്റുകയും, സാമ്പത്തികമായി വിജയിക്കുകയും ചെയ്തു. ഗ്രാന്റ് ഹെൽസോവ്, ബെൻ ആഫ്ലെക്ക്, ജോർജ്ജ് ക്ലൂണി എന്നിവരാണു ഈ ചിത്രത്തിന്റെ നിർമ്മാതാക്കൾ. ഈ രക്ഷപ്പെടുത്തലിന്റെ കഥ 1981-ൽ പുറത്തിറങ്ങിയ ലാമോണ്ട് ജോൺസൺ സംവിധാനം ചെയ്ത "എസ്കേപ്പ് ഫ്രം ഇറാൻ: ദ കനേഡിയൻ കേപ്പർ" എന്ന ടെലിവിഷൻ ചിത്രത്തിലും ഉൾപ്പെടുത്തിയിട്ടുണ്ട്.

ചിത്രം പുറത്തിറങ്ങിയതിനു ശേഷം വളരെയധികം ശ്രദ്ധിക്കപ്പെടുകയും 85-ആം അക്കാദമി പുരസ്കാരങ്ങളിൽ ഏഴു നാമനിർദ്ദേശം നേടുകയും, മികച്ച ചിത്രസംയോജനം, മികച്ച അവലംബ തിരക്കഥ, മികച്ച ചിത്രം എന്നീ മൂന്നു പുരസ്കാരങ്ങൾ കരസ്ഥമാക്കുകയും ചെയ്തു. ഈ ചിത്രം 5 ഗോൾഡൻ ഗ്ലോബ് പുരസ്കാരത്തിനു നിർദ്ദേശിക്കപ്പെടുകയും മികച്ച കഥാ ചിത്രം, മികച്ച നടൻ എന്നീ പുരസ്കാരങ്ങൾ നേടുകയും ചെയ്തു. പത്തൊൻപതാമത് സ്കീൻ ആക്റ്റേർസ് ഗിൽഡ് അവാർഡിൽ ഈ ചിത്രത്തിനു മികച്ച അഭിനയത്തിനുള്ള പുരസ്കാരം നേടി. ഈ ചിത്രം 66-ആമത് ബ്രിട്ടീഷ് അക്കാദമി അവാർഡുകളിൽ മികച്ച ചിത്രം, മികച്ച ചിത്രസംയോജനം, മികച്ച സംവിധായകൻ എന്നീ പുരസ്കാരങ്ങളും നേടി.



</doc>
<doc id="223869" url="https://ml.wikipedia.org/wiki?curid=223869" title="വിജയനഗര വാസ്തുവിദ്യ">
വിജയനഗര വാസ്തുവിദ്യ

കർണാടകയിലെ തുംഗഭദ്രാനദിക്കരയിലുള്ള വിജയനഗരം ആസ്ഥാനമാക്കി ദക്ഷിണേന്ത്യയിൽ നിലനിന്ന സാമ്രാജ്യമാണ് വിജയനഗര സാമ്രാജ്യം.സംഗമ, ശലുവ, തുളുവ , അരവിഡു എന്നിങ്ങനെ നാലു രാജവംശങ്ങൾ വിജയനഗരം ഭരിച്ചു. ഇവരുടെ കാലഘട്ടത്തിൽ (ക്രി.വ.1336 - 1565) വികസിച്ചുവന്ന വാസ്തുശൈലിയാണ് വിജയനഗര വാസ്തുവിദ്യ(()). ക്ഷേത്രങ്ങൾ, കൊട്ടാരങ്ങൾ, സ്മാരകങ്ങൾ തുടങ്ങി അനവധി നിർമിതികൾ ഇവർ ദക്ഷിണേന്ത്യയൊട്ടാകെ പണിതുയർത്തി. ഇവയിൽ അധികവും തലസ്ഥാനനഗരിയായ വിജയനഗരത്തിലാണുള്ളത്(ഇന്നത്തെ ഹംപി). ഇന്ന് ഹംപിയിലെ സ്മാരക സമുച്ചയം ഒരു ലോകപൈതൃകകേന്ദ്രം കൂടിയാണ്.

പുതിയ ക്ഷേത്രങ്ങൾ നിർമ്മിക്കുന്നത് കൂടാതെ നിലവിലുള്ള ക്ഷേത്രങ്ങൾ പുനഃരുദ്ധരിക്കുന്നതിലും, മോടിപ്പിടിപ്പിക്കുന്നതിലും വിജയനഗര രാജാക്കന്മാർ ശ്രദ്ധാലുക്കളായിരുന്നു. വിജയനഗര സാമ്രാജ്യത്തിന്റെ ആവിർഭാവത്തിനും മുൻപേ തന്നെ വിജയനഗരം(ഹംപി) പ്രശസ്തമായ ഒരു പ്രാർഥനാകേന്ദ്രമായിരുന്നു. 

ഹംപി നഗരത്തിലായ് ഇന്ന് നൂറുകണക്കിന് സ്മാരകങ്ങൾ അവശേഷിക്കുന്നുണ്ട്. ഇവയിൽ 56 എണ്ണത്തെ യുനെസ്കോ സംരക്ഷിത സ്മാരകങ്ങളുടെ ഗണത്തിലേക്ക് ഉയർത്തിയിട്ടുണ്ട്. 654 എണ്ണത്തെ കർണാടകസർക്കാർ സംരക്ഷിത സ്മാരകമായ് പ്രഖ്യാപിച്ചിരിക്കുന്നു. ഇനിയും സംരക്ഷിതസ്മാരകങ്ങളുടെ പട്ടികയിൽ ഉൾപ്പെടാത്ത സ്മാരകങ്ങൾ ഇവിടെയുണ്ട്. 




</doc>
<doc id="223871" url="https://ml.wikipedia.org/wiki?curid=223871" title="അഷ്ടമാർഗ്ഗങ്ങൾ">
അഷ്ടമാർഗ്ഗങ്ങൾ

ബുദ്ധമതത്തിലെ അതിപുരാതനവും അടിസ്ഥാനപരവുമായ ഒന്നാണ് അഷ്ടമാർഗ്ഗങ്ങൾ. ദുഃഖമയമായ ജീവിതത്തെ ദുഖഃവിമുക്തമാക്കി നിർവാണത്തിൽ പരിലയിപ്പിക്കുന്നതിനുള്ള എട്ട് വഴികളാണ് ഇവ. അഷ്ടമാർഗ്ഗങ്ങളാണ് ആര്യസത്യങ്ങളിൽ നാലാമത്തേത്.

അഷ്ടമാർഗ്ഗങ്ങൾ ഇവയാണ്:
പരസ്പര വിരുദ്ധങ്ങളായ രണ്ട് ജീവിതവീക്ഷണങ്ങളിലൂടെ ഒരു നടപാത വെട്ടിത്തുറന്നു കൊണ്ട് ഇതിനെ മധ്യ മാർഗ്ഗമെന്നും വിളിക്കുന്നു.ജീവിതം പോലെ തന്നെ ബഹുമുഖമാണ് മാർഗ്ഗവും.ഈ പാതയുടെ മാഹാത്മ്യം ജ്വലിപ്പിക്കുവാൻ വേണ്ടി ബ്രഹ്മമയാനം, ധർമ്മയാനം എന്നീ പേരുകൾ സംയുക്ത നികായത്തിൽ ഇതിന് നൽകിയിരിക്കുന്നു. ആര്യ മാർഗ്ഗത്തിലൂടെയുള്ള പുരോഗതി ഒരു സമരം തന്നെയാണ്. ദുഃഖാനുഭവങ്ങൾ തരണം ചെയ്ത് ജ്ഞാനം സമ്പാദിച്ചു നിർവാണമടയുവാനുള്ള മാർഗ്ഗമായാണ് ബുദ്ധൻ മധ്യ മാർഗ്ഗത്തെ നിർദ്ദേശിച്ചത്.


</doc>
<doc id="223873" url="https://ml.wikipedia.org/wiki?curid=223873" title="ബാഗരാറ്റാൻ">
ബാഗരാറ്റാൻ

തെറാപ്പോഡ വിഭാഗത്തിൽ പെടുന്ന ഒരു ചെറിയ ദിനോസർ ആണ് ബാഗരാറ്റാൻ. ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ആണ്. പേരിന്റെ അർഥം മംഗോളിയൻ ഭാഷയിൽ ചെറിയ വേട്ടക്കാരൻ എന്നാണ്. ഇവയ്ക്ക് ഏകദേശം 3-4 മീറ്റർ നീളം ഉണയിരുനിരിക്കാം എന്ന് കരുതുന്നു.

ഇവയുടെ ഫോസ്സിൽ കണ്ടു കിട്ടിയത് മംഗോളിയയിൽ നിന്നും ആണ്. ഇവയുടെ അസ്ഥികൂടത്തിന്‌ പക്ഷികളുമായി വളരെ ഏറെ സമയങ്ങൾ ഉണ്ടായിരുന്നു എന്നാൽ തലയോട്ടിയും പല്ലുകളും മറ്റും തികഞ്ഞ ഒരു തെറാപ്പോഡ ഇനത്തിന്റെ ആയിരുന്നു.



</doc>
<doc id="223876" url="https://ml.wikipedia.org/wiki?curid=223876" title="സാൻ ക്രിസ്റ്റബൽ അഗ്നിപർവതം">
സാൻ ക്രിസ്റ്റബൽ അഗ്നിപർവതം

നിക്കരാഗ്വയുടെ തലസ്ഥാനമായ മനാഗ്വായ്ക്ക് 135 കിലോമീറ്റർ വടക്കുപടിഞ്ഞാറ് മാറിയാണ്, രാജ്യത്തെ ഏറ്റവും ഉയരമേറിയ അഗ്നിപർവതമായ സാൻ ക്രിസ്റ്റബൽ. 2012 ൽ അഗ്നിപർവതം തീതുപ്പാനാരംഭിച്ചതോടെ, പരിസരപ്രദേശത്തുനിന്ന് ആയിരങ്ങളെ ഒഴിപ്പിച്ചു മാറ്റിയിരുന്നു.


</doc>
<doc id="223878" url="https://ml.wikipedia.org/wiki?curid=223878" title="മുഗൾ വാസ്തുവിദ്യ">
മുഗൾ വാസ്തുവിദ്യ

ക്രിസ്തു വർഷം 16,17,18 നൂറ്റാണ്ടുകളിൽ മുഗളരുടെ ഭരണകാലത്ത് നിലനിന്നിരുന്ന വാസ്തുശൈലിയാണ് മുഗൾ വാസ്തുവിദ്യ (Mughal architecture) എന്നറിയപ്പെടുന്നത്. ഇന്ത്യ, പാകിസ്താൻ, ബംഗ്ലാദേശ്, അഫ്ഗാനിസ്ഥാൻ എന്നീരാജ്യങ്ങളിലെല്ലാം മുഗൾ സാമ്രാജ്യകാലത്തെ നിർമിതികൾ അവശേഷിക്കുന്നുണ്ട്. ഇസ്ലാമിക്-പേർഷ്യൻ-തുർകി-ഭാരതീയ വാസ്തുവിദ്യകളുടെ സങ്കരരൂപമാണ് മുഗൾ വാസ്തുവിദ്യ 

സാമ്രാജ്യസ്ഥാപകനായ ബാബർ നിർമിച്ച ചില നിർമിതികളോടെയാണ് മുഗൾ വാസ്തുവിദ്യയുടെ ബാല്യകാലം ആരംഭിക്കുന്നത്. അഞ്ചുവർഷം നീണ്ടുനിന്ന അദ്ദേഹത്തിന്റെ ഭരണകാലത്തെ നിർമിതികളിൽ വളരെ കുറച്ചെണ്ണം മാത്രമേ ഇന്നവശേഷിക്കുന്നുള്ളൂ. പ്രമുഖ മുഗൾചക്രവർത്തിമാരിൽ ഔറംഗസേബ് ഒഴികെയുള്ളവരെല്ലാം വാസ്തുവിദ്യയെ പ്രോത്സാഹിപ്പിച്ചിരുന്നു. മുഗൾ വാസ്തുവിദ്യയുടെ ഒരു പ്രധാന ഘട്ടം അക്ബറിന്റെ ഭരണകാലമാണ്. ചുവന്ന മണൽക്കല്ലിൽ പൊതിഞ്ഞ നിർമിതികളായിരുന്നു ഈ കാലത്തെ പ്രത്യേകത. രണ്ടാമത് ഷാജഹാന്റെ കാലഘട്ടമാണ് പ്രസിദ്ധം. വെണ്ണക്കല്ല്, മുഗൾനിർമിതികളിൽ അതിന്റെ അദ്വിതീയ സ്ഥാനം ഉറപ്പിക്കുന്നത് ഈ കാലഘട്ടത്തിലാണ്. ഷാജഹാനുശേഷം വന്ന ഔറംഗസേബിന്റെ കാലത്ത് മുഗൾ വാസ്തുവിദ്യ വികസിച്ചില്ല. പിന്നീടുവന്ന ചക്രവർത്തിമാരും മുഗൾ വാസ്തുവിദ്യയ്ക്ക് കാര്യമായ സംഭാവനകൾ ഒന്നുംതന്നെ നൽകിയില്ല. ഇന്ത്യൻ, പാകിസ്താനി, അഫ്ഗാനി, ഇറാനി വാസ്തുവിദ്യകളിലെല്ലം ഇന്നും മുഗൾ വാസ്തുവിദ്യയുടെ സ്വാധീനം ദർശിക്കാൻ സാധിക്കും.

ബാബറിന്റെ കാലത്ത് വളരെയധികം നിർമിതികളൊന്നും സൃഷ്ടിക്കപ്പെട്ടില്ല. കേവലം അഞ്ചുവർഷങ്ങൾ മാത്രമാണ് ബാബർ ഭരണത്തിലിരുന്നത് എന്നതാണ് ഒരു കാരണം. ഹൈന്ദവ വാസ്തുവിദ്യയിലെപോലെ സങ്കീർണ്ണമായ കൊത്തുപണികളും പേർഷ്യ, തുർക്കി എന്നിവിടങ്ങളിൽ നിന്നുള്ള ഇസ്ലാമിക ശൈലിയുടേയും സ്വധീനം ബാബറിന്റെ നിർമിതികളുടെ പ്രത്യേകതയാണ്. നിർവധി ഉദ്യാനങ്ങളും ഈ കാലത്ത് രാജ്യ വ്യാപകമായി നിർമ്മിക്കുകയുണ്ടായി.

യുനെസ്കോ ലോകപൈതൃകപട്ടികയിൽ ഉൾപ്പെടുത്തിരിക്കുന്ന പുരാസ്മാരകമായ ഹുമയൂണിന്റെ ശവകുടീരം, രണ്ടാമത്തെ മുഗൾ ചക്രവർത്തിയായ ഹുമായുണിന്റെ കല്ലറയടങ്ങുന്ന സമുച്ചയമാണ്. താജ്മഹലിനേക്കാളും ഉൽകൃഷ്ട സൃഷ്ടിയായാണ് ഈ ശവകുടീരത്തെ ചില ചരിത്രകാരന്മാർ കണക്കാക്കുന്നത്. ഇന്ത്യൻ ഉപഭൂഖണ്ഡത്തിലെ ആദ്യ ഉദ്യാനശവകുടീരമാണ് ഇത്. ഡൽഹിയിലാണ് ഈ നിർമിതി സ്ഥിതിചെയ്യുന്നത്. ചാർ ബാഗ് എന്നറിയപ്പെടുന്ന ഉദ്യാനവും ശവകുടീരമന്ദിരവും ചേരുന്ന നിർമിതിയെ അനുകരിച്ചാണ് താജ്മഹൽ നിർച്ചിരിക്കുന്നത്. അക്ബറിന്റെ കാലത്ത് പണിതീർത്തതാണെങ്കിലും ഈ ശവകുടീരത്തിന്റെ നിർമ്മാണ മേൽനോട്ടം വഹിച്ചത് ഹുമയൂണിന്റെ പത്നിയായിരുന്ന ഹമീദാ ബാനു ബീഗമാണ്. അതിനായി അവർ മിരാക് മിർസ ഘിയാസ് എന്ന വാസ്തുശില്പിയെ പേർഷ്യയിൽ നിന്നും വരുത്തി. ഹുമയൂണിന്റെ മാത്രമല്ല മുഗൾ രാജവംശത്തില്പെട്ട നിരവധി ആളുകളുടെ ശവകല്ലറകളും ഈ സമുച്ചയത്തിനകത്തുണ്ട്. അതുകൊണ്ടുതന്നെ "മുഗളരുടെ കിടപ്പാടം" എന്നൊരു വിളിപ്പേരും ഈ നിർമിതിക്കുണ്ട്.

ഹുമയൂണിന്റെ മരണശേഷം അധികാരത്തിലെത്തിയത് തന്റെ പുത്രനായ അക്ബറായിരുന്നു. നിരക്ഷരനായിരുന്നിട്ടുകൂടിയും സാഹിത്യം, സംഗീതം, കലാ എന്നീരംഗങ്ങളിൽ അക്ബർ വലിയ തല്പരനായിരുന്നു. ഇദ്ദേഹത്തിന്റെ ഭരണകാലത്ത് നിലനിന്നിരുന്ന വാസ്തുവിദ്യയെ അക്ബറി വാസ്തുവിദ്യ (Akbari Architecture) എന്നാണ് വിശേഷിപ്പിക്കുന്നത്. അക്ബറിന്റെ ഭരണകാലത്ത് ആഗ്രയായിരുന്നു മുഗളന്മാരുടെ ആസ്ഥാനം. ആയതിനാൽ അക്ബർ പണികഴിപ്പിച്ച ഭൂരിഭാഗം നിർമിതികളും ആഗ്രയിലാണുള്ളത്. ഈദ്ദേഹത്തിന്റെ ഭരണകാലത്ത് നിരവധി മന്ദിരങ്ങൾ സൃഷ്ടിക്കപ്പെട്ടിട്ടുണ്ട്. ആഗ്ര കോട്ട, ഫത്തേപ്പൂർ സിക്രി, ബുലന്ദ് ദർവാസ്സ, ജോധാ ബായ് മഹൽ എന്നിങ്ങനെ പോകുന്നു ആ പട്ടിക.
ആഗ്രാ കോട്ട

അക്ബറിന്റെ കാലത്ത് പണിത മറ്റൊരു പ്രധാനനിർമിതിയാണ് ആഗ്രയിലെ കോട്ട. യമുനയുടെ തീരത്താണ് ആഗ്രാകോട്ട സ്ഥിതിചെയ്യുന്നത്. ചുവന്ന മണൽക്കല്ലിൽ നിർമിച്ചിരിക്കുന്ന ഈ കോട്ടയ്ക്ക്, 2.5മീറ്റർ നീളമുണ്ട്. കോട്ടയ്ക്കകത്തെക്ക് പ്രധാനമായും രണ്ട് പ്രവേശനകവാടങ്ങളാണുള്ളത്. ഡൽഹി കവാടവും ഹാഥീ പോളും. ഒരു കിടങ്ങാൽ ചുറ്റപ്പെട്ടിരിക്കുന്നതാണ് കോട്ട. കോട്ടയ്ക്കകത്തെ പല ചെങ്കൽ മന്ദിരങ്ങളും ഷാജഹാൻ പൊളിച്ച് മാർബിളിൽ പുനഃസൃഷ്ടിക്കുകയുണ്ടായി. കോട്ടയ്ക്കകത്ത് സ്ഥിതിചെയ്യുന്ന പ്രധാന മന്ദിരങ്ങളാണ് ജഹാംഗീറി മഹൽ, മോത്തി മസ്ജിത് എന്നിവ.

ഫത്തേപ്പൂർ സിക്രി

വാസ്തുപരമായ് അക്ബറിന്റെ ഏറ്റവും വലിയ നേട്ടം ഫത്തേപ്പൂർ സിക്രി എന്ന നഗരത്തിന്റെ നിർമ്മാണമാണ്. 1569ലാണ് ഇതിന്റെ നിർമ്മാണം ആരംഭിക്കുന്നത്. 1574 പണിപൂർത്തിയാകുകയും ചെയ്തു. മതപരവും മതേതരമായ മന്ദിരങ്ങളെ ഉൾക്കൊള്ളുന്ന ഫത്തേപ്പൂർ സിക്രി ചക്രവർത്തിയുടെ സാമൂഹിക-രാഷ്ടീയ-സാംസ്കാരിക നേട്ടങ്ങളെ സാക്ഷ്യപ്പെടുത്തുന്നവയാണ്. ജോധ് ഭായ് മഹൽ, ബുലന്ദ് ദർവാസ്സ, പഞ്ച് മഹൽ ദിവാൻ-ഇ-ഘാസ് തുടങ്ങിയവയാണ് ഫത്തേപുർ സിക്രിയിലെ മതേതര മന്ദിരങ്ങൾ. അക്ബറിന്റെ പ്രിയപത്നിയായ ജോധാ ഭായിക്കു വേണ്ടി പണികഴിപ്പിച്ച കൊട്ടാരമാണ് ജോധ് ഭായ് മഹൽ. വിശാലമായ ഒരു നടുമുറ്റവും അതിനുചുറ്റും നിരവധി മുറികളും ചേർന്ന ഒരു നിർമിതിയാണിത്. 

ജഹാംഗീറിന്റെ കാലത്ത് മുഗൾ വാസ്തുവിദ്യയിൽ നിന്നും ഹിന്ദു വാസ്തുശൈലികൾ പിന്മാറി. ലാഹോറിലെ മുസ്ലിം പള്ളി ജഹാംഗീർ നിർമിച്ച പേർഷ്യൻ ശൈലിയിലുള്ള ഒരു പ്രധാന മന്ദിരമാണ്. ശ്രീനഗറിലെ ഷാലിമാർ ഉദ്യാനവും ജഹാംഗീർ പണികഴിപ്പിച്ചതാണ്.

മുഗൾ വാസ്തുവിദ്യ അതിന്റെ മൂർദ്ധന്യാവസ്ഥയിൽ എത്തുന്നത് ഷാജഹാൻ ചക്രവർത്തിയുടെ ഭരണകാലത്താണ് കാലത്താണ് (1628–58). രാജകീയ പ്രൗഢിയുള്ള താജ്മഹലാണ് അതിന്റെ ഏറ്റവും മികച്ച ഉദാഹരണം. ഇരട്ട മകുടങ്ങൾ, ചതുരാകൃതിയിലുള്ള അങ്കണത്തിൽനിന്നും പിന്നിലോട്ട് തള്ളിനിൽക്കുന്ന കമാനമാർഗങ്ങൾ, പ്രധാന നിർമിതിക്ക് ചുറ്റുമുള്ള ഉദ്യാനങ്ങൾ എന്നിവയായിരുന്നു അക്ബറിന്റെ കാലത്തെ കെട്ടിടങ്ങളുടെ തനത് സവിശേഷതകൾ. കെട്ടിടങ്ങളുടെ ഭാഗങ്ങൾ തമില്ലുള്ള പ്രതിസമതയ്ക്കും തുലനത്തിനും എപ്പോഴും ഊന്നൽകൊടുത്തിരുന്നു. വെള്ളമാർബ്ബിളായിരുന്നു പ്രധാന നിർമ്മാണശില.

താജ്മഹലിനുശേഷം ഷാജഹാൻ മേൽനോട്ടം വഹിച്ചത് ഡൽഹിയിലെ ചെങ്കോട്ടയ്ക്കായിരുന്നു. ഇന്ത്യയുടെ ഭൂതകാലത്തെയും വർത്തമാനകാലത്തെയും ബന്ധിപ്പിക്കുന്ന് കണ്ണി എന്നാണ് ചെങ്കല്ലിൽ തീർത്ത ഈ മഹാനിർമിതി വിശേഷിക്കപ്പെടുന്നത്. 1638ലായിരുന്നു അതിന്റെ നിർമ്മാണം ആരംഭിച്ചത്. നിരവധി മോസ്ക്കുകളും, കൊട്ടാരങ്ങളും, മറ്റു രാജകീയ മന്ദിരങ്ങളും ഈ കോട്ടയ്ക്കകത്തുണ്ട്. ദിവാൻ-ഇ-ആമും ദിവാൻ-ഇ-ഘാസുമാണ് കോട്ടയ്ക്കകത്തെ രണ്ട് പ്രധാന നിർമിതികൾ. ചക്രവർത്തി സാധാരണക്കാരുമായി സംവദിച്ചിരുന്ന മണ്ഡപമാണ് ദിവാൻ-ഇ-ആം. രാജ്യസഭാംഗങ്ങളുമായി ചക്രവർത്തി ഭരണകാര്യങ്ങൾ ചർച്ചചെയ്തിരുന്നത് ദിവാൻ-ഇ-ഘാസിൽ വെച്ചും. ഷാജഹാൻ ചക്രവർത്തിയുടെ പ്രശസ്തമായ മയൂരസിംഹാസനം ദിവാൻ-ഇ-ഘാസിലാണ് സ്ഥാപിച്ചിരുന്നത്

അതിരൂക്ഷ ധാർമ്മികമതാചാരങ്ങളുള്ള ചക്രവർത്തിയായിരുന്നിട്ടു കൂടിയും തന്റെ പിതാവായ ഷാജഹാനെപോലെ ഇദ്ദേഹം കലയെ പ്രോത്സാഹിപ്പിച്ചിരുന്നില്ല. വാസ്തുകലയും ലളിതകലകളും ഈ കാലയളവിൽ പുരോഗമിച്ചില്ല. ഔറംഗസേബിന്റെ ഭരണകാലത്ത് നിർമ്മിക്കപ്പെട്ട അത്യപൂർവം മന്ദിരങ്ങളിൽ ഒന്നാണ് "സ്ത്രീയുടെ ശവകുടീരം(Tomb of the Lady)" എന്നർത്ഥം വരുന്ന ബീവി കാ മക്ക്ബറാ. ഔറംഗസേബിന്റെ ആദ്യഭാര്യയായിരുന്ന റാബിയ ഉദ് ദുറാനിക്ക് വേണ്ടി പുത്രൻ മുഹമ്മദ് അസം ഷാ പണീതീർത്താണ് ഈ ശവകുടീരമന്ദിരം. മഹാരാഷ്ട്രയിലെ ഔറംഗാബാദിലാണ് ഇത് സ്ഥിതിചെയ്യുന്നത്. താജ്മഹലിന്റെ അതേമാതൃകയിൽ പണിതിരിക്കുന്ന ഈ നിർമിതിക്ക് "ഡെക്കാനിലെ താജ്" എന്നൊരു അപരനാമവുമുണ്ട്. താജ്മഹലുപോലെ അത്ര മികച്ച ഒരു സൃഷ്ടിയല്ല ഇത്. ഷാജഹാന്റെ കാലത്തെ നിർമിതികളുമായി ബീവി കാ മക്ക്ബറയെ താരതമ്യം ചെയ്താൽ ഔറംഗസേബിന്റെ കാലത്ത് മുഗൾവാസ്തുവിദ്യയ്ക്കുണ്ടായ അധഃപതനം എത്രത്തോളമുണ്ടെന്ന് മനസ്സിലാക്കാം.

മുഗൾ സാമ്രാജ്യകാലത്ത് ഇസ്ലാമിക ശൈലിയെ അനുവർത്തിച്ച് നിർമ്മിക്കപ്പെട്ട ഉദ്യാനങ്ങളാണ് മുഗൽ ഉദ്യാനങ്ങൾ. പേർഷ്യൻ, തിമൂറിത് ഉദ്യാനങ്ങളിൽ നിന്നും പ്രചോദനമുൾക്കൊണ്ടാണ് മുഗളന്മാർ ഇവയ്ക്ക് രൂപം നൽകിയത്. ആകെ സ്ഥലത്തെ നാലായ് വിഭജിച്ച് നിർമിച്ച ചാർ ബാഗുകളും മുഗൾ ഉദ്യാനങ്ങൾക്ക് ഒരു ഉദാഹരണമാണ്. ജലധാരകൾ, നീർചാലുകൾ, പുൽത്തകിടികൾ എന്നിവയെല്ലാം ഉൾക്കൊള്ളുന്നതായിരുന്നു മുഗൾ ഉദ്യാനങ്ങൾ. പാകിസ്താനിലെ ഷാലിമാർ ഉദ്യാനം ഒരു പ്രശസ്ത മുഗൾ ഉദ്യാനമാണ്. ഡൽഹി, ലാഹോർ, പിൻജോർ, കാശ്മീർ, ഹരിയാന എന്നിവിടങ്ങളിലെല്ലാം മുഗൾ ഉദ്യാനങ്ങൾ കാണാൻ സാധിക്കും.






</doc>
<doc id="223880" url="https://ml.wikipedia.org/wiki?curid=223880" title="റൊസാരിയോ മുരില്ലോ">
റൊസാരിയോ മുരില്ലോ

പ്രമുഖയായ നിക്കരാഗ്വൻ കവയിത്രിയും നിക്കരാഗ്വ പ്രസിഡന്റ് ഡാനിയൽ ഒർട്ടേഗയുടെ ഭാര്യയുമാണ് റൊസാരിയോ മുരില്ലോ (ജനനം:ജൂൺ22, 1951).1979 ലെ സാൻഡിനിസ്റ്റ വിപ്ലവത്തിന്റെ മുന്നണി പോരാളിയായിരുന്നു. സ്പാനിഷ്, ഇംഗ്ലീഷ്,ഇറ്റാലിയൻ,ഫ്രഞ്ച്, ജർമ്മൻ എന്നീ ഭാഷകൾ അനായസേന കൈകാര്യം ചെയ്യുന്ന റൊസാരിയോ നിക്കരാഗ്വൻ സർക്കാരിന്റെ ഔദ്യോഗിക വക്താവും മന്ത്രിയുമാണ്. 


</doc>
<doc id="223883" url="https://ml.wikipedia.org/wiki?curid=223883" title="ഡാനിയൽ ഒർട്ടേഗ">
ഡാനിയൽ ഒർട്ടേഗ

നിക്കരാഗ്വെയുടെ തദ്ദേശീയനായ ആദ്യ പ്രസിഡന്റാണ് ഡാനിയൽ ഒർട്ടേഗ(ജനനം :11 നവംബർ 1945). നിക്കരാഗ്വയിൽ മൂന്നു തവണ ഡാനിയൽ ഒർട്ടേഗ അധികാരത്തിലെത്തിയിട്ടുണ്ട്. തിരഞ്ഞെടുപ്പിൽ കൃത്രിമം നടന്നെന്ന് അമേരിക്ക ആരോപിച്ചപ്പോൾ നിക്കരാഗ്വൻ കോടതി വീണ്ടും തിരഞ്ഞെടുപ്പ് നടത്താൻ ഉത്തരവിട്ടിരുന്നു. ആ തിരഞ്ഞെടുപ്പിലും വൻഭൂരിപക്ഷത്തോടെ വീണ്ടും ഒർട്ടേഗ അധികാരത്തിലെത്തി.
തൊഴിലാളികൾക്കും ദരിദ്രർക്കും വേണ്ടി ധാരാളം പരിഷ്‌ക്കാരങ്ങൾ നിക്കരാഗ്വയിൽ നടപ്പിലാക്കി. മനുഷ്യാവകാശത്തിനും ജനാധിപത്യസംരക്ഷണത്തിനുമായിരുന്നു മുൻഗണന നൽകി സ്വതന്ത്രവ്യാപാരനയത്തിലൂടെ കാർഷിക, വ്യാവസായിക, വാണിജ്യ തലങ്ങളിൽ നിക്കരാഗ്വയെ മുന്നിലെത്തിക്കാൻ ഒർട്ടേഗയ്ക്കു കഴിഞ്ഞു. 2005 ൽ 76 ശതമാനം ജനങ്ങളും പട്ടിണിയായിരുന്ന നിക്കരാഗ്വയിൽ ഇപ്പോളത് 50 ശതമാനത്തിൽ താഴെയെത്തിക്കാൻ ഒർട്ടേഗയ്ക്കു കഴിഞ്ഞു.
വ്യവസ്ഥകൾക്കുള്ളിൽ നിന്നുകൊണ്ട് വിദേശവ്യാപാര നിക്ഷേപത്തിന്റെ തോത് അഞ്ചുമടങ്ങായി വർധിപ്പിച്ച് ഒർട്ടേഗ മറ്റു രാജ്യങ്ങൾക്ക് മാതൃകയായി. ക്യൂബയും വെനസ്വേലയുമായിരുന്നു ഒർട്ടേഗയുടെ യഥാർഥ ചങ്ങാതികൾ. അദ്ദേഹം നേതൃത്വം നൽകുന്ന സാർഡിനിസ്റ്റ് പാർട്ടി വിദ്യാഭ്യാസ ആരോഗ്യമേഖലകളുടെ സംരക്ഷണത്തിന് ധാരാളം പദ്ധതികൾ നടപ്പിലാക്കി. പാവപ്പെട്ട ജനങ്ങൾക്ക് ജീവിതമാർഗ്ഗത്തിനായി സൗജന്യമായി കന്നുകാലികളെ നൽകി ഒർട്ടേഗ സർക്കാറിന് ജനപ്രീതി നൽകി.. 
"കമ്മ്യൂണിസ്റ്റുകാരായ സാൻഡിനിസ്റ്റകൾ മാനവരാശിയുടെ ശത്രുക്കൾ" എന്ന മുദ്രാവാക്യത്തോടെ ഒർട്ടേഗയുടെ എതിരാളിയും വലതുപക്ഷത്തെ പ്രമുഖനും മുൻ പ്രസിഡന്റുമായ അർനോൾഡോ അലിമാൻ ശക്തമായ വെല്ലുവിളികൾ ഉയർത്തുന്നുണ്ട്.




</doc>
<doc id="223896" url="https://ml.wikipedia.org/wiki?curid=223896" title="ചെറിയ മഹാഗണി">
ചെറിയ മഹാഗണി

അമേരിക്കൻ വംശജനാണ് West Indies Mahogany എന്നറിയപ്പെടുന്ന ചെറിയ മഹാഗണി. . 30 മീറ്റർ വരെ ഉയരം വയ്ക്കും. 1795 ലാണ് ആദ്യമായി വെസ്റ്റ് ഇൻഡീസിൽ നിന്നും കൊണ്ടുവന്ന് ഇന്ത്യയിൽ കൊൽക്കൊത്തയിലെ റോയൽ ബൊട്ടാണിക്കൽ ഗാർഡനിൽ നട്ടുവളർത്തിയത്. അതിനുശേഷം ഇന്ത്യയിൽ ധാരാളം തോട്ടങ്ങൾ ഉണ്ടാക്കിയിട്ടുണ്ട്. യൂറോപ്പിൽ ഫർണിച്ചറിന് ഏറ്റവും കൂടുതൽ ഉപയോഗിക്കുന്നത് ഈ മരമാണ്. ഡൊമനിക്കൻ റിപ്പബ്ലിക്കിലെ ദേശീയ വൃക്ഷമാണിത്. അമിതമായി മുറിച്ചുമാറ്റിയതിനാൽ വംശനാശഭീഷണിയുള്ള ഒരു വൃക്ഷമാണിത്.

ഹെയ്റ്റിയിൽ ഈ മരം വിറകിനായും കരിയാക്കി മാറ്റാനും ഉപയോഗിക്കുന്നു. കീടബാധ മറ്റു മഹാഗണി വർഗ്ഗത്തേക്കാൾ കുറവായതിനാൽ ലോകം മുഴുവൻ തന്നെ ഫർണിച്ചറുണ്ടാൻ ഈ മരം ഉപയോഗിച്ചുവരുന്നു. കരീബിയൻ പ്രദേശങ്ങളിൽ എല്ലായിടത്തും തന്നെ ഈ മരം ഔഷധമായി ഉപയോഗിക്കുന്നുണ്ട്. ഇന്ത്യയിൽ പലയിടത്തും അലങ്കാരവൃക്ഷമായി വളർത്താറുണ്ട്. നല്ലൊരു തണൽമരമാണ്.



</doc>
<doc id="223904" url="https://ml.wikipedia.org/wiki?curid=223904" title="അമാനുള്ള മൊജാദിദി">
അമാനുള്ള മൊജാദിദി

പ്രമുഖനായ അഫ്ഗാൻ - അമേരിക്കൻ ചിത്രകാരനും ഫൊട്ടോഗ്രഫറും മിക്സഡ് ഇൻസ്റ്റലേഷൻ ആർട്ടിസ്റ്റുമാണ് അമാനുള്ള മൊജാദിദി .

അഫ്ഗാൻ ദമ്പതികളുടെ പുത്രനായി 1971ൽ യുഎസിലെ ഫ്ളോറിഡയിൽ ജനിച്ച മൊജാദിദി പിൽക്കാലത്തു കാബൂളിൽ മടങ്ങിയെത്തി. ഫൊട്ടോഗ്രഫിയും വരയും മിക്സഡ് ഇൻസ്റ്റലേഷനും ഒപ്പം സാമൂഹിക പ്രവർത്തനവുമൊക്കെയായി കാബൂളിലും ഫ്ളോറിഡയിലുമായി ജിവിക്കുന്നു. അമൻ എന്നു ചുരുക്കിവിളിക്കപ്പെടുന്ന അദ്ദേഹത്തിന് യുഎസിന്റെയും അഫ്ഗാനിസ്ഥാന്റെയും പൗരത്വമുണ്ട്. "ജിഹാദി ഗാങ്സ്റ്റർ" എന്ന പേരിലെ ഫോട്ടോ പ്രദർശനം, ഭീകരവാദത്തിനെതിരെ രൂക്ഷവിമർശനം ഉയർത്തിയിരുന്നു. കിഴക്കിന്റെയും പടിഞ്ഞാറിന്റെയും സാംസ്കാരിക വൈരുദ്ധ്യം വെളിപ്പെടുന്ന ഈ ചിത്രപരമ്പരയിൽ ചിത്രങ്ങൾക്കു മോഡലായതും മൊജാദിദി തന്നെ.

ഇന്ത്യയിലെ ആദ്യ ബിനലെ, കൊച്ചി-മുസിരിസ് ബിനലെയിൽ ഇദ്ദഹത്തിന്റെ മനുഷ്യത്വ വീട് (Khana-e-Bashary (Humanist House)) എന്ന ഇൻസ്റ്റലേഷൻ പ്രദർശിപ്പിച്ചിരുന്നു.



</doc>
<doc id="223912" url="https://ml.wikipedia.org/wiki?curid=223912" title="കർക്കടകമരം">
കർക്കടകമരം

ചെറുതുടലിയുടെ വർഗ്ഗത്തിൽപ്പെടുന്ന മുള്ളില്ലാത്ത വളരെ ചെറിയൊരു മരമാണ് കർക്കടകമരം. . ഉയരം കുറഞ്ഞ മലകളിലും വരണ്ട പ്രദേശങ്ങളിലും വളരുന്നു. ചെറുതുടലിയോട് നല്ല സാമ്യമുണ്ട്. വിളഞ്ഞകായയ്ക്ക് മഞ്ഞനിറമാണ്. കായ തിന്നാൻ കൊള്ളാം. നല്ല കടുപ്പമുള്ള തടി ഉരലുണ്ടാക്കാൻ കൊള്ളാം.

കാണുന്ന ഇടങ്ങൾ]


</doc>
<doc id="223928" url="https://ml.wikipedia.org/wiki?curid=223928" title="ഫെറിസ് (ടെക്സസ്)">
ഫെറിസ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ്, എല്ലിസ് എന്നീ കൗണ്ടികളിൽപ്പെടുന്ന ഒരു നഗരമാണ് ഫെറിസ്. 2010ലെ സെൻസസ് പ്രകാരം ഇവിടെ 2,436 പേർ വസിക്കുന്നു.
ഫെറിസ് നഗരത്തിന്റെ അക്ഷരേഖാംശങ്ങൾ (32.535144, −96.667038) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും ജലവുമാണ്.< നഗരത്തിന്റെ ഏറിയഭാഗവും എല്ലിസ് കൗണ്ടിയിലാണ് സ്ഥിതി ചെയ്യുന്നത്, കുറച്ചുഭാഗം മാത്രം ഡാളസ് കൗണ്ടിയിലും.



</doc>
<doc id="223931" url="https://ml.wikipedia.org/wiki?curid=223931" title="ഗ്ലെൻ ഹൈറ്റ്സ് (ടെക്സസ്)">
ഗ്ലെൻ ഹൈറ്റ്സ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ്, എല്ലിസ് കൗണ്ടികളിൽപ്പെടുന്ന ഒരു നഗരമാണ് ഗ്ലെൻ ഹൈറ്റ്സ്. 2010ലെ സെൻസസ് പ്രകാരം ഇവിടെ 11,278 പേർ വസിക്കുന്നു
ഗ്ലെൻ ഹൈറ്റ്സ് നഗരത്തിന്റെ അക്ഷരേഖാംശങ്ങൾ (32.548198, -96.851430) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതു മൊത്തം കരപ്രദേശമാണ്.



</doc>
<doc id="223933" url="https://ml.wikipedia.org/wiki?curid=223933" title="ഹച്ചിൻസ് (ടെക്സസ്)">
ഹച്ചിൻസ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് ഹച്ചിൻസ്. 2010ലെ സെൻസസ് പ്രകാരം ഇവിടെ 5,338 പേർ വസിക്കുന്നു.
ഡാളസ് ഡൗണ്ടൗണിനു ഏതാണ്ട് 9 മൈൽ തെക്കായി സ്ഥിതി ചെയ്യുന്ന ഹച്ചിൻസ് നഗരത്തിന്റെ അക്ഷരേഖാംശങ്ങൾ (32.643784, -96.707538) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (2.35%) ജലവുമാണ്.



</doc>
<doc id="223937" url="https://ml.wikipedia.org/wiki?curid=223937" title="ലങ്കാസ്റ്റർ (ടെക്സസ്)">
ലങ്കാസ്റ്റർ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് ലങ്കാസ്റ്റർ. 2010ലെ സെൻസസ് പ്രകാരം ഇവിടെ 36,361 പേർ വസിക്കുന്നു.
ലങ്കാസ്റ്റർ നഗരത്തിന്റെ അക്ഷരേഖാംശങ്ങൾ ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (0.22%) ജലവുമാണ്.



</doc>
<doc id="223940" url="https://ml.wikipedia.org/wiki?curid=223940" title="ഒവില്ല (ടെക്സസ്)">
ഒവില്ല (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ്, എല്ലിസ് കൗണ്ടികളിൽപ്പെടുന്ന ഒരു നഗരമാണ് ഒവില്ല. 2010ലെ സെൻസസ് പ്രകാരം ഇവിടെ 3,492 പേർ വസിക്കുന്നു.
ഒവില്ല നഗരത്തിന്റെ അക്ഷരേഖാംശങ്ങൾ (32.531616, -96.891298) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം 5.7 ചതുരശ്ര മൈൽ (14.8 km²) ആണ്. ഇതു മൊത്തം കരപ്രദേശമാണ്.



</doc>
<doc id="223943" url="https://ml.wikipedia.org/wiki?curid=223943" title="റൗളറ്റ് (ടെക്സസ്)">
റൗളറ്റ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ്, റോക്ക്‌വോൾ കൗണ്ടികളിൽപ്പെടുന്ന ഒരു നഗരമാണ് റൗളറ്റ്.2010ലെ സെൻസസ് പ്രകാരം ഇവിടെ 56,199 പേർ വസിക്കുന്നു.
റൗളറ്റ് നഗരത്തിന്റെ അക്ഷരേഖാംശങ്ങൾ (32.717381, -96.615154) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (0.34%) ജലവുമാണ്.



</doc>
<doc id="223945" url="https://ml.wikipedia.org/wiki?curid=223945" title="മഡെ സ്നാന">
മഡെ സ്നാന

കർണാടകത്തിലെ ക്ഷേത്രങ്ങളിൽ ബ്രാഹ്മണർ ഭക്ഷണം കഴിച്ച ഇലയിൽ കീഴ്ജാതിക്കാർ ഉരുളുന്ന അനാചാരമാണ് മഡെ മഡെ സ്നാന അഥവാ മഡെ സ്നാന.ത്വക് രോഗങ്ങൾ ഭേദമാകുമെന്ന വിശ്വാസത്തിന്റെ പേരിലാണ് ബ്രാഹ്മണരുടെ എച്ചിലിലയിൽ ദളിതരടക്കമുള്ള പിന്നോക്കജാതിക്കാർ ഉരുളുന്നത്. കുക്കേ സുബ്രഹ്മണ്യ, ഉഡുപ്പി ശ്രീകൃഷ്ണ ക്ഷേത്രമുൾപ്പെടെ കർണാടകത്തിലെ വിവിധ ക്ഷേത്രങ്ങളിൽ മഡെ സ്നാനയും പന്തി ഭോജനവും ആചരിച്ചു വരുന്നു. ക്ഷേത്രങ്ങളിൽ ഉയർന്നജാതിക്കാർക്കും കീഴ്ജാതിക്കാർക്കും വ്യത്യസ്ത പന്തിയിൽ ഭക്ഷണം വിളമ്പുന്ന പന്തി ഭോജനം കർണാടകത്തിലെ ഇരുനൂറ്റി അമ്പതോളം ക്ഷേത്രങ്ങളിൽ നടക്കുന്ന ആചാരമാണ്. ദക്ഷിണ കർണാടകത്തിലെ സുള്യ താലൂക്കിലെ സുബ്രഹ്മണ്യ ക്ഷേത്രത്തിൽ 500 വർഷമായി തുടരുന്ന ആചാരമാണിത്. ബ്രാഹ്മണന്റെ എച്ചിലിലയിൽ നീന്തിയാൽ സർവരോഗങ്ങളും ശമിക്കും എന്നതാണ് ഈ ആചാരത്തിനടിസ്ഥാനം. ആദ്യകാലങ്ങളിൽ ഇതുമൂലം ചർമരോഗങ്ങൾ മാറുമെന്നും മോക്ഷം ലഭിക്കുമെന്നുമായിരുന്നു വിശ്വാസം എന്നാൽ പിന്നീട് ഇത് കുഷ്ഠം മാത്രമല്ല, ശ്വാസം മുട്ടൽ, കാൻസർ, ഹൃദ്രോഗം തുടങ്ങി എല്ലാ രോഗങ്ങളും ശമിക്കും എന്ന രീതിയിലായി പ്രചാരങ്ങൾ.

ചതുർഥി, പഞ്ചമി, ഷഷ്‌ഠി ദിവസങ്ങളിലാണ് ഈ ചടങ്ങ്‌ നടക്കുന്നത്. ഉച്ചയ്‌ക്കു രണ്ട് മണിയോടെ ബ്രാഹ്‌മണ കുടുംബങ്ങൾ കൂട്ടമായി ക്ഷേത്രത്തിനകത്തു കയറി വാതിലടച്ച് ഇലയിട്ടു സദ്യയുണ്ണുന്നു. ഈ സദ്യ കഴിഞ്ഞ് ബ്രാഹ്മണർ കൈകഴുകിക്കഴിയുമ്പോൾ പുറത്തു കാത്തു നിൽക്കുന്ന ഭക്തർ കൂട്ടമായി ക്ഷേത്രത്തിനകത്തേക്ക്‌ ഓടിക്കയറുന്നു. ഇവർ ഭക്‌തിയോടെ ബ്രാഹ്മണരുടെ എച്ചിലിലകൾക്കു മുകളിൽ കിടന്ന്‌ ശയനപ്രദക്ഷിണം നടത്തുന്നു.

കുമാരധാര നദിയുടെ തീരത്തായാണ് സുബ്രഹ്മണ്യ ക്ഷേത്രം സ്ഥിതിചെയ്യുന്നത്. കുമാരധാര നദി സൃഷ്ടിക്കപ്പെട്ടതുതന്നെ താരകാസുരനെ വധിച്ച ഗണപതിയുടെ ആയുധം കഴുകാനാണെന്നാണ് പുരാവൃത്തം. കുമാരപർവതത്തിൽ ആരംഭിക്കുന്ന നദിയാണിത്. ഈ കുമാരപർവതത്തിൽ സന്യാസിമാരുടെ ഹോമം നടന്നിരുന്നതിനാൽ ഹോമത്തിൽ നിന്നും ഒഴുകി വന്നിരുന്ന ദ്രവ്യങ്ങളാൽ നദി പുണ്യനദിയായി മാറി. അങ്ങനെ ഔഷധ മൂല്യമുള്ള നദിയിൽ കുളിച്ചാൽ രോഗശമനം ഉണ്ടാകുമെന്നതാണ് ഇതിലെ യഥാർഥ മിത്ത്.

പിന്നീട് ദ്വാപരയുഗത്തിലെ കൃഷ്ണനുമായി ബന്ധപ്പെടുത്തി ഈ ഐതിഹ്യം വികസിക്കുന്നു. കൃഷ്ണന്റെ മകനായ സാംബൻ ഒരിക്കൽ ഒരു കാട്ടുസ്ത്രീയെ ആക്രമിച്ചതിലൂടെ മഹർഷിമാർ അദ്ദേഹത്തിന്റെ രൂപം വികൃതമാകാൻ കുഷ്ഠരോഗം ബാധിക്കട്ടെയെന്ന് ശപിച്ചു. സാംബന് കുഷ്ഠരോഗം പിടിപെട്ടത് നാരദമഹർഷിക്ക് സഹിക്കാനായില്ല. അതിനാൽ സാബനോട് കുമാരധാര നദിയിൽ പോയി കുളിക്കാനും ശേഷം തീരത്തെ മണ്ണ് ശരീരത്തിൽ പുരട്ടി ബ്രാഹ്മണന്റെ എച്ചിലിലയിൽ കിടന്ന് ഉരുളാനും നിർദ്ദേശിച്ചു. ഇപ്രകാരം അനുഷ്ഠിച്ച സാംബന് തന്റെ പൂർവ്വ രൂപം തിരിച്ചു കിട്ടുകയും രോഗമുക്തി കൈവരിക്കുകയും ചെയ്തു.

വിവിധ സംഘടനകൾ പ്രതിഷേധവുമായി രംഗത്ത് വന്നിട്ടുണ്ട്. അവർ ഹൈക്കോടതിയിൽ നൽകിയ കേസിൽ മഡെ സ്നാനയ്ക്കു പകരം പൂജചെയ്ത ഇലയിൽ ഉരുളുന്ന യദേ സ്നാന നടത്താൻ അനുമതി നൽകണമെന്ന സർക്കാർ ആവശ്യം കോടതി അംഗീകരിച്ചു. എന്നാൽ, സുപ്രീംകോടതി വിധി സ്റ്റേചെയ്തതോടെ കുക്കേ സുബ്രഹ്മണ്യ, ഉഡുപ്പിക്ഷേത്രമുൾപ്പെടെ കർണാടകത്തിലെ വിവിധ ക്ഷേത്രങ്ങളിൽ വീണ്ടും മഡെ സ്നാന ആചരിച്ചു.

സി.പി.ഐ. എം, ഡിവൈഎഫ്ഐ, പിന്നോക്കജാതി ജാഗൃത വേദികെ എന്നീ സംഘടനകളുടെ നേതൃത്ത്വത്തിൽ 2012 ഡിസംബറിൽ നടന്ന പ്രതിഷേധ റാലിക്കു നേരെ നടന്ന ലാത്തി ചാർജ്ജിൽ ഒട്ടേറെപ്പേർക്ക് പരുക്ക് പറ്റിയിരുന്നു.

ആർ.എസ്.എസ് അടക്കമുള്ള ഹിന്ദു സംഘടനകളും മഡെ സ്നാനം നിരോധിക്കണം എന്ന നിലപാടാണ് എടുത്തിട്ടുള്ളത് 

ശക്തമായ എതിർപ്പുകളെത്തുടർന്ന് കർണ്ണാടക സർക്കാർ ഈ ആചാരം നിരോധിച്ചു. എന്നാൽ ഭക്തർ ഹൈക്കോടതിയെ സമീപിക്കുകയും ഹൈക്കോടതി അതിന്മേൽ "ക്ഷേത്രത്തിനുള്ളിൽനിന്നു നേരിട്ടുനൽകുന്ന പ്രസാദത്തിൽ ഭക്‌തർക്ക്‌ ഉരുളാൻ അവസരം നൽകുക" എന്ന് നിർദ്ദേശം നൽകി. എന്നാൽ, ഇതിനെതിരെ ചില ഭക്‌തർ സുപ്രീം കോടതിയിൽ അപ്പീൽ നൽകുകയും 2012 ഡിസംബർ 12-നു ഹൈക്കോടതി വിധി സ്‌റ്റേ ചെയ്യുകയും സർക്കാർ തീരുമാനം തുടരാൻ സുപ്രീം കോടതി നിർദ്ദേശിക്കുകയും ചെയ്തു.


</doc>
<doc id="223949" url="https://ml.wikipedia.org/wiki?curid=223949" title="സീഗോവിൽ (ടെക്സസ്)">
സീഗോവിൽ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് സീഗോവിൽ. ഡാളസിന്റെ പ്രാന്തപ്രദേശമായ നഗരത്തിന്റെ കുറച്ചുഭാഗം കോഫ്മാൻ കൗണ്ടിയിലുമുണ്ട്. 2010ലെ സെൻസസ് പ്രകാരം ഇവിടെ 14,835 പേർ വസിക്കുന്നു
സീഗോവിൽ നഗരത്തിന്റെ അക്ഷരേഖാംശങ്ങൾ (32.651920, -96.550033) ആണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (1.58%) ജലവുമാണ്.



</doc>
<doc id="223951" url="https://ml.wikipedia.org/wiki?curid=223951" title="യൂണിവേഴ്സിറ്റി പാർക്ക് (ടെക്സസ്)">
യൂണിവേഴ്സിറ്റി പാർക്ക് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡാളസ് കൗണ്ടിയിൽപ്പെടുന്ന ഒരു നഗരമാണ് യൂണിവേഴ്സിറ്റി പാർക്ക്. 2010ലെ സെൻസസ് പ്രകാരം ഇവിടെ 23,068 പേർ വസിക്കുന്നു. സതേൺ മെതഡിസ്റ്റ് സർവ്വകലാശാല ഇവിടെയാണ്. 
യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം, നഗരത്തിന്റെ മൊത്തം വിസ്തീർണ്ണം , ആണ്. ഇതിൽ കരപ്രദേശവും ബാക്കി 0.27% ജലവുമാണ്.



</doc>
<doc id="223957" url="https://ml.wikipedia.org/wiki?curid=223957" title="മറിച്ചു ചൊല്ലൽ">
മറിച്ചു ചൊല്ലൽ

അറിഞ്ഞോ അറിയാതെയോ രണ്ടു വാക്കുകളിലെ ഒരേ സ്ഥാനത്തുള്ള ശബ്ദങ്ങൾ തമ്മിൽ മാറിപ്പോകുന്നതിനെയാണ് മറിച്ചു ചൊല്ലൽ (ചൊറിച്ചു മല്ലൽ) എന്ന് പറയുന്നത്. ഇംഗ്ലീഷ് ഭാഷയിൽ ഇതിനെ സ്പൂണറിസം (Spoonerism) എന്നാണ് വിളിക്കുന്നത്. ഓക്സ്ഫോർഡിലെ ന്യൂ കോളേജ് വാർഡനായിരുന്ന റെവറന്റ് വില്യം ആർച്ചിബാൾഡ് സ്പൂണർ (1844–1930), എന്നയാൾ അറിയാതെ ഇത്തരത്തിൽ സംസാരിക്കുമായിരുന്നുവത്രേ. അതിനാലാണ് സ്പൂണറിസം എന്ന പേരുവന്നത്. ഇതേ പ്രശ്നമുണ്ടായിരുന്ന ഒരു പോളിഷ് പ്രഭുവിന്റെ പേരിൽ മാരോവ്സ്കി (marrowsky) എന്നും ഇത് അറിയപ്പെടുന്നുണ്ട്. 

ഫലിതം എന്ന നിലയിൽ മനപൂർവ്വം ചൊറിച്ചു മല്ലൽ ഉപയോഗിക്കപ്പെടാറുണ്ട്. കേരളത്തിൽ ഒരു രഹസ്യ സംഭാഷണരീതി എന്ന നിലയിൽ അശ്ലീലവാക്കുകൾ ഉപയോഗിച്ച് മറ്റാൾക്കാരറിയാതെ പരസ്യമായി സംസാരിക്കാൻ സുഹൃത്തുക്കൾ ഈ രീതി ഉപയോഗിക്കാറുണ്ട്.

അറിഞ്ഞോ അറിയാതെയോ സംഭവിക്കുന്ന മറിച്ചു ചൊല്ലലുകളുടെ ചില ഉദാഹരണങ്ങൾ. 


നീലക്കുറിഞ്ഞി പൂത്തപ്പോൾ എന്ന ചലച്ചിത്രത്തിലെ കാവാലം നാരായണപ്പണിക്കർ രചിച്ച "താഴെ വീണു മാനം" എന്ന ഗാനത്തിൽ ""ചൊറിച്ചു മല്ലൽ"", ""മറിച്ചു ചൊല്ലൽ"" എന്നീ പ്രയോഗങ്ങളുണ്ട്



</doc>
<doc id="223967" url="https://ml.wikipedia.org/wiki?curid=223967" title="സിർക്കോണിയം നക്ഷത്രം">
സിർക്കോണിയം നക്ഷത്രം

അയർലൻഡിലെ ബെൽഫാസ്റ്റ് ക്യൂൻ സർവകലാശാലയിൽ നടത്തിയ പഠനത്തിടെ മലയാളിയായ വാനനിരീക്ഷക നസ്‌ലീം സഹ ഗവേഷകരോടൊപ്പം കണ്ടെത്തിയ നക്ഷത്രമാണ് സിർക്കോണിയം നക്ഷത്രം.
ഹോട്ട് സബ്ഡ്വാർഫ് ഇനത്തിൽപെട്ട നക്ഷത്രങ്ങളുടെ പഠനത്തിൽ പിഎച്ച്.ഡി നേടാൻ 2008 ൽ അയർലൻഡിലെത്തിയ നസ്‌ലീം കൂട്ടുകാരുമായി ചേർന്നാണ് സിർക്കൊണിയം നക്ഷത്രം കണ്ടെത്തിയത്. ഉത്തര അയർലൻഡിലെ ആർമാഗ് ഒബ്സർവേറ്ററിയിൽ വാനനിരീക്ഷണം നടത്തുന്നതിനിടെയാണ് പ്രത്യേക തരംഗ ദൈർഘ്യവും മറ്റ് സവിശേഷതകളുമുള്ള നക്ഷത്രം ശ്രദ്ധയിൽപെട്ടത്. 1920കളിലെ പഠനങ്ങളുടെ സഹായത്താൽ, നക്ഷത്രം നിറയെ സിർക്കോണിയം മൂലകമാണെന്ന് തിരിച്ചറിഞ്ഞു. ക്യൂൻ യൂനിവേഴ്സിറ്റിയിലെ പ്രഫ. അലൻ ഹിബേർട്ട് മൂലകത്തിന്റെ അറ്റോമിക സ്വഭാവം നിർണയിച്ചു. സൂര്യനിലുള്ളതിനേക്കാൾ പതിനായിരം മടങ്ങ് സിർക്കൊണിയം അധികമുള്ള നക്ഷത്രം ഇതിന് മുമ്പ് ആരും കണ്ടെത്തിയിരുന്നില്ല. ചെറിയ അളവിൽ സ്ട്രോൺഷ്യം, ജെർമേനിയം, യിട്രിയം തുടങ്ങിയ മൂലകങ്ങളും നക്ഷത്രത്തിലുണ്ട്. വ്യാജ രത്നങ്ങൾ നിർമ്മിക്കാൻ സ്വർണ വ്യാപാരികൾ ഉപയോഗിക്കുന്ന മൂലകമാണ് സിർക്കോണിയം. LS IV 14 116 എന്ന് ശാസ്ത്രലോകം വിളിച്ചിരുന്ന നക്ഷത്രത്തിന്റെ സവിശേഷത കണ്ടെത്താനായതിനാൽ സിർക്കോണിയം നക്ഷത്രമെന്ന പേര് വന്നു.



</doc>
<doc id="223970" url="https://ml.wikipedia.org/wiki?curid=223970" title="സുഭാഷിതരത്നാകരം">
സുഭാഷിതരത്നാകരം

മഹാകവി കെ.സി. കേശവപിള്ള രചിച്ച് കൊല്ലവർഷം 1075 ൽ പ്രസിദ്ധീകരിച്ച വിശിഷ്ട ഗ്രന്ഥമാണ് സുഭാഷിത രത്നാകരം. സംസ്കൃതം, ഇംഗ്ളീഷ് മുതലായ ഭാഷകളിൽ നിന്ന് തർജമ ചെയ്തതും കവി സ്വന്തമായി നിർമ്മിച്ചതുമായ പദ്യങ്ങളാണ് ഈ പുസ്തകത്തിലെ ഉള്ളടക്കം. ഇതിൽ നിന്ന് നൂറു പദ്യങ്ങൾ പ്രത്യേകമെടുത്ത് "നീതിവാക്യങ്ങൾ " എന്ന പേരിൽ തിരുവിതാംകൂറിലെ വിദ്യാലയങ്ങളിൽ പാഠപുസ്തകമാക്കിയിരുന്നു.അക്കാലത്തു തന്നെ രണ്ടു പതിപ്പുകൾ പുറത്തിറക്കി. പദ്യങ്ങളിലധികവും നീതിവാക്യങ്ങൾ എന്ന പേരിൽ ഭാഷാപോഷിണി മാസികയിൽ പ്രസിദ്ധീകരിക്കുകയും ചെയ്തിരുന്നു. ശ്രീമൂലം തിരുനാൾ മഹാരാജാവിന്റെ പക്കൽ നിന്ന് കവിക്ക് ഈ കൃതിയുടെ പേരിൽ വീരശൃംഖല ലഭിച്ചിട്ടുണ്ട്.


</doc>
<doc id="223982" url="https://ml.wikipedia.org/wiki?curid=223982" title="കരിയാത്തൻ">
കരിയാത്തൻ

അർജുനന്റെ അഹങ്കാരമടക്കി ഗാണ്ഡീവം നല്കാൻ കിരാതരൂപമെടുത്ത ശിവനാണ് കരിയാത്തൻ. തിറയാട്ടക്കോലമായി കെട്ടിയാടിക്കുന്ന ഈ ദേവൻ നായർ,കരിമ്പാല സമുദായക്കാരുടെ പ്രധാന ആരാധനാമൂർത്തിയാണ്‌ .വെള്ളാട്ടം അവതരിപ്പിക്കുമ്പോൾ ആയുധാഭ്യാസ പ്രകടനം സാധാരണയായി കാണാറുണ്ട്.തെക്കൻ കരിയാത്തൻ എന്നതുകൊണ്ട് ഉദ്ദേശിക്കുന്നത് മറ്റൊരു സങ്കല്പത്തെയാണ്. 

കറുത്തതോ വെള്ളയോ ആയ ഉടയാടയാണ് തിറയും വെള്ളാട്ടവും ധരിക്കുക.പ്രത്യേകതരത്തിലുള്ള വാളുകൾ,പരിച ,ചുരിക, അമ്പും വില്ലും ,തുടങ്ങിയവയാണ് പ്രധാന ആയുധങ്ങൾ.കരിമ്പാല സമുദായക്കാരുടെ കാവുകളിൽ വെളിച്ചപ്പാട് ആയുധങ്ങളുടെയോ വെളിച്ചത്തിന്റെയോ സഹായമില്ലാതെ രാത്രിയിൽ പോലും മലകയറി ഈങ്ങ എന്ന ഒരിനം മുള്ളോടുകൂടിയ വലിയ വള്ളി പറിച്ചെടുത്ത് കൊണ്ടുവരുന്ന സമ്പ്രദായമുണ്ട്.യുദ്ധം,നായാട്ട് തുടങ്ങിയ കർമങ്ങളുമായി ഈ ദേവന് ബന്ധമുണ്ട്.


</doc>
<doc id="223983" url="https://ml.wikipedia.org/wiki?curid=223983" title="ദ തവൊ ഓഫ് ഫിസിക്സ്">
ദ തവൊ ഓഫ് ഫിസിക്സ്

ഭൗതികശാസ്ത്രജ്ഞനായ ഫ്രിജൊഫ് കാപ്ര 1975ൽ പ്രസിദ്ധീകരിച്ച പുസ്തകമാണ് ദ തവൊ ഓഫ് ഫിസിക്സ് - The Tao of Physics. പൗരസ്ത്യ മിസ്റ്റിസിസവും നവീനഭൗതികശാസ്ത്രവും തമ്മിലുള്ള ബന്ധത്തെക്കുറിച്ചുള്ള കാപ്രയുടെ അന്വേഷണങ്ങളുടെ നാൾവഴിയാണ് ഈ പുസ്തകം. ഇതുവരെ പുസ്തകത്തിന്റെ പത്ത് ലക്ഷം കോപ്പികൾ വിറ്റ് പോയിട്ടുണ്ട്. പ്രസിദ്ധീകരണത്തിന്റെ മുപ്പത്തിയെട്ടാം വാർഷികം ആഘോഷിക്കുന്ന അവസരത്തിലും ഈ പുസ്തകത്തിന്റെ ഉള്ളടക്കത്തിന്റെ പ്രസക്തി അല്പം പോലും കുറഞ്ഞിട്ടില്ല എന്ന് ചിലർ അവകാശപ്പെടുന്നു.

പൗരസ്ത്യ സംസ്കാരങ്ങളിൽ (ഹിന്ദു പുരാണങ്ങൾ, ഇതിഹാസങ്ങൾ, ഉപനിഷത്തുക്കൾ എന്നിവയിലും, ഇന്ത്യൻ-ചൈനീസ്-ജാപ്പനീസ് ബുദ്ധമത തത്ത്വങ്ങളിലും കാണുന്ന പോലെ) ഉരുത്തിരിഞ്ഞ മിസ്റ്റിസിസം പാശ്ചാത്യദേശങ്ങളിൽ രൂഢമൂലമായ നവീന ശാസ്ത്രതത്ത്വങ്ങളേപ്പോലും ഉൾക്കൊള്ളാൻ കെൽപ്പുള്ള ഒരു തത്ത്വശാസ്ത്ര ചട്ടക്കൂടാണെന്ന് കാപ്ര നിരീക്ഷിക്കുന്നു. അദ്ദേഹത്തിന്റെ അഭിപ്രായത്തിൽ പൗരസ്ത്യചിന്ത, കാലത്തിന്റെ പരീക്ഷണങ്ങളെ അതിജീവിച്ചതിനു പുറമേ അണുഭൗതികത്തിലും പ്രപഞ്ചശാസ്ത്രത്തിലും ഉണ്ടായിക്കൊണ്ടിരിക്കുന്ന ഏറ്റവും പുതിയ സിദ്ധാന്തങ്ങളേയും കണ്ടുപിടുത്തങ്ങളെയും ഉൾക്കൊള്ളാനാകുമെന്നു തെളിയിക്കുകയും ചെയ്തിരിക്കുന്നു.

പുസ്തകത്തിനെ മൂന്നു ഭാഗങ്ങളായി തിരിച്ചിട്ടുണ്ട്: "ഭൗതികത്തിന്റെ പാത" എന്ന ഒന്നാം ഭാഗത്തിൽ ഭൗതികശാസ്ത്രത്തിൽ -പ്രത്യേകിച്ചും നവഭൗതികത്തിൽ- നാളിതുവരെ ഉണ്ടായിട്ടുള്ള കണ്ടുപിടിത്തങ്ങളെ പ്രതിപാദിക്കുന്നു. പൗരസ്ത്യചിന്താധാരകൾക്ക് ഭൗതികശാസ്ത്രവുമായുള്ള സമാന്തരത്വവും അതിനൊപ്പം ചൂണ്ടിക്കാട്ടുന്നുണ്ട്."പൗരസ്ത്യ മിസ്റ്റിസിസത്തിന്റെ വഴികൾ" എന്നതാണു രണ്ടാം ഭാഗം. ഇതിൽ ഹിന്ദുമത തത്ത്വശാസ്ത്രങ്ങളും ബുദ്ധമത ചിന്തകളും കൂടാതെ ചൈനീസ് മതചിന്തകളും താവൊയിസവും സെൻ ബുദ്ധിസ്റ്റ് ചിന്തകളും പഠന വിധേയമാക്കുന്നുണ്ട്. "സമാന്തരങ്ങൾ" എന്ന മൂന്നാം ഭാഗത്തിൽ ഈ രണ്ടു വഴികളുടേയും സമാന്തരങ്ങൾ കണ്ടെത്തുകയാണു കാപ്ര.

ഈ ഭാഗത്തിൽ നാലു അദ്ധ്യായങ്ങളിലായി ഭൗതികശാസ്ത്രത്തിന്റെ വഴികളെ അപഗ്രഥിക്കുന്നു.

ഈ ഭാഗത്തെ അഞ്ച് അദ്ധ്യായങ്ങൾ ഇവയാണ്:


ഈ ഭാഗം താഴെപ്പറയുന്ന ഒൻപത് അദ്ധ്യായങ്ങൾ അടങ്ങിയതാണ്:

പുസ്തകത്തിന്റെ അവതാരിക തുടർവായനക്കു പ്രേരിപ്പിക്കും വിധം പ്രൗഢമനോഹരമാണെന്നു കരുതുന്നവരുണ്ട്. ഒന്നാം പതിപ്പിൽ ഉണ്ടായിരുന്ന "പിൻ വാക്യം" കൂടാതെ രണ്ടാം പതിപ്പിൽ "പുതുഭൗതികം" എന്ന പേരിലും, മൂന്നാം പതിപ്പിൽ "നവഭൗതികത്തിന്റെ ഭാവി" എന്ന പേരിലും വിജ്ഞാനപ്രദമായ ഓരോ പുതിയ ലേഖനങ്ങൾ ചേർത്തിട്ടുണ്ട്.

ഈ പുസ്തകം ഏറെ പ്രചാരവും പ്രശംസയും നേടിയതിനൊപ്പം വിമർശിക്കപ്പെടുകയും ചെയ്തു. ന്യൂയോർക്കിലെ കോൾഗേറ്റ് സർവകലാശാലയിൽ ഭൗതികശാസ്ത്രത്തിന്റേയും ജ്യോതിശാസ്ത്രത്തിന്റേയും പ്രൊഫസറും, ബുദ്ധമതത്തെ ആധുനികമനഃശാസ്ത്രവുമായി ബന്ധപ്പെടുത്തുന്ന പ്രബന്ധങ്ങളുടേയും ഗ്രന്ഥങ്ങളുടേയും കർത്താവുമായ വിക്ടർ എൻ. മാൻസ്ഫീൽഡ് അതിനെ ഇങ്ങനെ പ്രശംസിച്ചു:- 

"തവോ ഓഫ് ഫിസിക്സിൽ ഫിജോഫ് കാപ്ര . . . ആധുനികഭൗതികശാസ്ത്രത്തിന്റെ ഗണിതാധിഷ്ഠിതലോകവീക്ഷണത്തെ ബുദ്ധന്റേയും കൃഷ്ണന്റേയും മിസ്റ്റിക്ദർശനവുമായി സമന്വയിപ്പിക്കാൻ ശ്രമിക്കുന്നു. ഒട്ടും ചേർന്നു പോകാത്തതെന്നു തോന്നിക്കുന്ന ഈ വീക്ഷണങ്ങളെ കൂട്ടിയിണക്കാനുള്ള ശ്രമത്തിൽ മറ്റു പലരും ദയനീയമായി പരാജയപ്പെട്ടപ്പോൾ, ഉദാത്തോർജ്ജസൈദ്ധാന്തികനായ കാപ്ര, പ്രശംസാർഹമായ വിജയം കൈവരിച്ചിരിക്കുന്നു. ഈ കൃതിയെ ഞാൻ സാധാരണക്കാരനും ശാസ്ത്രജ്ഞനും ഒരുപോലെ ശുപാർശ ചെയ്യുന്നു."

ഭൗതികശാസ്ത്രത്തിലെ കണ്ടെത്തലുകൾ, വേദാന്തത്തിലേക്ക് പുതിയ വഴിതുറക്കുകയാണെന്ന മട്ടിലുള്ള വാദത്തെ വിമർശിക്കുന്നവരുമുണ്ട്. "കാപ്രയുടെ വിവരണം വിശ്വസിക്കാമെങ്കിൽ അമേരിക്കയിലേയും യൂറോപ്പിലേയും അനേകം ശാസ്ത്രജ്ഞന്മാർ ആധുനികയന്ത്രങ്ങളുടെ സഹായത്തോടെ പരാത്പരമായ തുരീയാവസ്ഥയിൽ എത്തിക്കഴിഞ്ഞിരിക്കുന്നു" എന്നു സുകുമാർ അഴീക്കോട് പരിഹസിക്കുന്നു. കാപ്രയെ അദ്ദേഹം, "പദങ്ങളുടെ അർത്ഥത്തിന്റെ സാമ്യംകൊണ്ട് ഋഷിയുടേയും ശാസ്ത്രജ്ഞന്റേയും ആശയാനുഭൂതികൾ സമാനമാണെന്നു തെറ്റിദ്ധരിച്ച സദുദ്ദേശഭരിതൻ" ആയി കാണുന്നു. അഴീക്കോടിന്റെ അഭിപ്രായത്തിൽ, ദ്രവ്യത്തിൽ ആധുനികശാസ്ത്രം കണ്ടെത്തിയ ഇന്ദ്രിയവിഷയമല്ലാത്ത സ്പന്ദനങ്ങൾ മാനസഗോചരമെന്നു തെളിയിക്കപ്പെട്ടിട്ടില്ല. മനുഷ്യേന്ദ്രിയങ്ങളുടേയും മനുഷ്യൻ കണ്ടുപിടിച്ച ഉപകരണങ്ങളുടേയും പരിമിതികൾക്കു മാത്രം അവ തെളിവായിരിക്കുന്നു. "വേദാന്തത്തിൽ, വസ്തുവിന്റെ പരിണാമഘട്ടത്തിൽ പ്രത്യക്ഷപ്പെടുന്ന ഒന്നല്ല ബ്രഹ്മം; അത് ഭ്രമാത്മകമായ വസ്തുബോധം വിലയം പ്രാപിക്കുമ്പോൾ അനുഭൂതിവിഷയമാകുന്ന പരവിദ്യ ആണ്." ഭൗതികസത്ത ഊർജ്ജമാണെന്ന കണ്ടെത്തൽ അതിനെ അഭൗതികമാക്കുന്നില്ലെന്നും അദ്ദേഹം ചൂണ്ടിക്കാണിക്കുന്നു. "ആ ഊർജ്ജം ഭൗതികോർജ്ജം തന്നെയാണ്. ഭൗതികസത്തക്ക് ഉണ്ടായിരിക്കണമെന്ന് മുൻപ് കല്പിക്കപ്പെട്ട തത്ത്വങ്ങൾ ഇളകിപ്പോയിരിക്കുന്നു. പക്ഷേ ഭൗതികോർജ്ജം അതുകൊണ്ട് ആത്മീയോർജ്ജമാകുന്നില്ല."



</doc>
<doc id="223987" url="https://ml.wikipedia.org/wiki?curid=223987" title="സർവീസസ് ക്രിക്കറ്റ് ടീം">
സർവീസസ് ക്രിക്കറ്റ് ടീം

സർവീസസ് ക്രിക്കറ്റ് ടീം ഒരു ഇന്ത്യൻ ആഭ്യന്തര ക്രിക്കറ്റ് ടീമാണ്. രഞ്ജി ട്രോഫി ക്രിക്കറ്റിൽ മൂന്നാം ഗ്രൂപ്പായ "സി" ഗ്രൂപ്പിലാണ് ഈ ടീം ഊൾപ്പെടുന്നത്. "യാശ്പാൽ സിങ്ങാണ്" ഈ ടീമിന്റെ ക്യാപ്റ്റൻ.




</doc>
<doc id="223995" url="https://ml.wikipedia.org/wiki?curid=223995" title="ത്രിപുര ക്രിക്കറ്റ് ടീം">
ത്രിപുര ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ത്രിപുര സംസ്ഥാനത്തെ പ്രതിനിധീകരിക്കുന്ന ഫസ്റ്റ്-ക്ലാസ് ടീമാണ് ത്രിപുര ക്രിക്കറ്റ് ടീം. രഞ്ജി ട്രോഫി ക്രിക്കറ്റിൽ പ്ലേറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. "ദീപക് റാവത്താണ്" ഈ ടീമിന്റെ ക്യാപ്റ്റൻ.



</doc>
<doc id="223999" url="https://ml.wikipedia.org/wiki?curid=223999" title="കടലൂർ വിളക്കുമാടം">
കടലൂർ വിളക്കുമാടം

ഇന്ത്യയിൽ ഉയരംകൊണ്ട് രണ്ടാംസ്ഥാനത്തു് നിൽക്കുന്ന വിളക്കുമാടമാണു് കടലൂർ വിളക്കുമാടം. മൂടാടി ഗ്രാമപഞ്ചായത്തിലെ കടലൂർ ദേശത്താണു് ഈ വിളക്കുമാടം സ്ഥിതി ചെയ്യുന്നതു്.
1913-ൽ ബ്രിട്ടീഷുകാരാണു് വിളക്കുമാടം സ്ഥാപിച്ചതു്. കടലൂരിൽ നിന്നും നാലു് കിലോമീറ്ററോളം അകലെയുള്ള വെള്ളിയാങ്കല്ലിൽ ഇടിച്ചു് പലനാവികരുടേയും കപ്പൽ മുങ്ങുകയുണ്ടായി. ഈ സാഹചര്യത്തിൽ കപ്പൽ യാത്രികർക്കു് കരകാണിക്കുവാൻ വേണ്ടിയാണു് കടലൂരിലുള്ള മലമുകളിൽ വിളക്കുമാടം സ്ഥാപിക്കുവാനിടയായതെന്നു് പറയപ്പെടുന്നു. ഭാരത സർക്കാറിന്റെ കപ്പൽ ഗതാഗത വകുപ്പിന് കീഴിലാണു് ഇപ്പോൾ കടലൂർ പോയിന്റ് ലൈറ്റ് ഹൌസ്. വൈകീട്ടു് മൂന്നു്മണിമുതൽ അഞ്ച് മണിവരെ ഇവിടെ സന്ദർശകർക്കായി തുറന്നുകൊടുക്കുന്നു.



</doc>
<doc id="224001" url="https://ml.wikipedia.org/wiki?curid=224001" title="കനായ് യുദ്ധം">
കനായ് യുദ്ധം

ആഫ്രിക്കയുടെ വടക്കൻ തീരത്തുള്ള കാർത്തേജും വെച്ച് പുരാതന റോമും തമ്മിൽ തുടർച്ചയായി നടന്ന യുദ്ധപരമ്പരയാണ് രണ്ടാം പ്യൂണിക്ക് യുദ്ധ പരമ്പര (ബി.സി. 223 - ബി. സി. 202). ഈ യുദ്ധപരമ്പരയിലെ ഒരു അതി പ്രധാന പോരാട്ടമായിരുന്നു കനായ് യുദ്ധം. യുദ്ധ തന്ത്രങ്ങളുടെ ചരിത്രത്തിലെ ഒരു പ്രധാന യുദ്ധമായും റോമാ സാമ്യാജത്തിലെ ഏറ്റവും കനത്ത യുദ്ധ പരാജയമായും ഈ യുദ്ധം കണക്കാക്കപ്പെടുന്നു. 

ഹാനിബാൾ ബാർക്ക ആയിരുന്നു കാർത്തേജിന്റെ നായകൻ. BC 218ൽ ഹാനിബാൾ തന്റെ സൈന്യത്തെയും ആനപ്പടയെയും കാർത്തേജിയൻ സ്പെയിനിൽ നിന്നും ദുർഘടമായ ആൽപ്സ്‌ പർവതനിരകൾ മറികടന്ന് ഇറ്റലിയിലേക്ക് പടനയിച്ചു. അതീവ ദുർഘടവും ദീർഘവുമായ പടനീക്കമായിരുന്നു ഇത്. ക്ഷീണിതരായ കാർത്തേജുകാരെ നിഷ്പ്രയാസം തോല്പിക്കാൻ കഴിയുമെന്ന് റോമാക്കാർ കരുതി. എന്നാൽ ഹാനിബാളിന്റെ കിടയറ്റ യുദ്ധതന്ത്രങ്ങളും സൈനികമികവും കാരണം അനവധി മടങ്ങ്‌ വലിപ്പമുള്ള റോമൻ സൈന്യത്തിനെതിരെ ഒന്നിനുമേൽ ഒന്നായി വിജയങ്ങൾ കൈവരിക്കാൻ കാർത്തേജിനായി. ട്രെബിയ യുദ്ധത്തിലും(BC 218) ട്രസിമേൻ തടാകക്കരയിലും(BC 217) വെച്ച് നടന്ന യുദ്ധത്തിലും റോമാ സൈന്യത്തെ തകർത്ത ഹാനിബാൾ റോമിന്റെ ഉൾപ്രദേശത്തേക്ക് കയറി തലസ്ഥാനം ലക്ഷ്യമാക്കി നീങ്ങാൻ പദ്ധതിയിട്ടു.
BC 216ൽ റോമൻ സെനറ്റ് ലൂഷ്യസ് ഏയ്‌മിലിയാസ് , ടെറൻഷ്യസ് വാറോ എന്നീ കോൺസൽമാരുടെ നേതൃത്വത്തിൽ വലിയൊരു സൈന്യത്തെ യുദ്ധ മുന്നണിയിലേക്കയച്ചു. 80,000 പേരടങ്ങുന്ന കാലാൾപ്പടയും 70,000 വരുന്ന കുതിരപ്പടയും അടങ്ങിയ റോമൻ സൈന്യം 40,000 വരുന്ന കാലാൾപ്പടയും 10,000 പേരടങ്ങുന്ന കുതിരപ്പടയും അടങ്ങുന്ന ഹാനിബാളിന്റെ സൈന്യത്തോട് ദക്ഷിണ ഇറ്റലിയിലെ കനോസയ്ക്കും ബാർലെറ്റയ്ക്കും മദ്ധ്യേ ഒഴുകുന്ന ഒഫന്തോ നദിയുടെ വടക്കേ കരയിലുള്ള കനായ് എന്ന സ്ഥലത്ത് വെച്ച് ഏറ്റുമുട്ടി.

ടെറൻഷ്യസ് വാറോയുടെ കീഴിലുള്ള റോമൻ സൈന്യം ഹാനിബാളിന്റെ കാർത്തേജിയൻ സൈന്യത്തെ വിലകുറച്ചു കണ്ടു. ടെറൻഷ്യസ് വാറോ നേരിട്ടുള്ള ഒരു പോരാട്ടമാണ് ആസൂത്രണം ചെയ്തത്. ചതുപ്പ് നിലങ്ങളിലും വനപ്രദേശങ്ങളിലും റോമും ഹാനിബാളും തമ്മിൽ നടന്ന രണ്ടു യുദ്ധങ്ങളിലും യുദ്ധങ്ങളിൽ റോമിനു പരാജയങ്ങൾ മാത്രമാണ് ഉണ്ടായത് . അതിനാൽ ഇത്തവണ അത്തരം പ്രദേശങ്ങൾ ഒഴിവാക്കി റോമൻ സൈന്യം തുറസ്സായ ഒരു സമതലത്തിലൂടെ മുന്നേറി. 9,000 മുതൽ 12,000 വരെ അംഗങ്ങളുളള മൂന്നു നിരകളായി മുന്നേറുന്ന റോമൻ ശൈലിയിലുള്ള തന്ത്രമായിരുന്നു ടെറൻഷ്യസ് വാറോ ആവിഷ്ക്കരിച്ചത്. ലീജിയൻ എന്നായിരുന്നു ഈ തന്ത്രത്തിന്റെ പേര്.

ഹാനിബാളിന്റെ യുദ്ധതന്ത്രം മറ്റൊന്നായിരുന്നു. അദ്ദേഹം തന്റെ സൈന്യത്തെ ചന്ദ്രക്കലയുടെ ആകൃതിയിൽ വിന്യസിച്ചു. അതിൽ തന്റെ പടയാളികളിൽ യുദ്ധവീര്യം കുറഞ്ഞവരെ മധ്യത്തിൽ നിർത്തി. പരിചയ സമ്പന്നരും പരാക്രമശാലികളുമായ കുതിരപ്പടയാളികളെ വശങ്ങളിലും അണിനിരത്തി. 

യുദ്ധം ആരംഭിച്ചപ്പോൾ, മധ്യനിരയിലുണ്ടായിരുന്ന കാർത്തേജിന്റെ പടയാളികൾ റോമിന്റെ ആൾബലത്തിനു കീഴടങ്ങി പിന്നോട്ട് വലിഞ്ഞു. ഭാഗീകമായ ഈ വിജയത്തിന്റെ ആവേശത്തിൽ റോമൻ സൈന്യം ഹാനിബാളിന്റെ സൈനികവ്യൂഹത്തിന്റെ നടുവിലേക്ക് തള്ളിക്കയറി.വളരെ നിർണായകമായ ഒരു ഘട്ടത്തിൽ ഹാനിബാളിന്റെ കരുത്തുറ്റ കുതിരപ്പട രണ്ടു വശങ്ങളിലൂടെയുമെത്തി റോമൻ സൈന്യത്തിന്റെ പിൻഭാഗത്തെക്ക് തള്ളിക്കയറി അവരെ പൂർണ്ണമായും വലയം ചെയ്തു. നേരിട്ടുള്ള ഒരു പോരാട്ടം പ്രതീക്ഷിച്ച റോമൻ സൈന്യത്തിന് ഈ പുതിയ തന്ത്രം ഒരു പേടി സ്വപ്നമായി മാറി. 

വൈകാതെ ഹാനിബാളിന്റെ സൈന്യം റോമൻ സൈന്യത്തെ പൂർണ്ണമായും വലയം ചെയ്തു. നേരെ നിൽകാൻ പോലും സ്ഥലമില്ലാത്ത വിധത്തിൽ കാർത്തേജ് സൈന്യം റോമൻ പടയാളികളെ ഞെക്കിഞെരുക്കി. റോമൻ സൈന്യത്തിലെ പലർക്കും വാൾ ചുഴറ്റാൻ പോലും സാധിക്കാതെയായി. ലിബിയൻ കുന്തപ്പടയുടെ ആക്രമണത്തിൽ നൂറുകണക്കിന് റോമൻ സൈനികർ വധിക്കപ്പെട്ടു. ഏകദേശം 8,000 പേർ ഹാനിബാളിന്റെ ആ കെണിയിൽ നിന്നും പുറത്തു കടന്നെങ്കിലും ബഹുഭൂരിപക്ഷവും കാനായ് യുദ്ധക്കളത്തിൽ അന്നെ ദിവസം മരിച്ചു വീണു. ഹാനിബാൾ ഒരു മഹത്തായ വിജയം കൈവരിച്ചു. പിന്നീടുള്ള 2000 വർഷത്തേക്ക് ജനറൽമാർക്കും യുദ്ധതന്ത്രജ്ഞർക്കും അനുകരിക്കാവുന്ന ഒരു പരിപൂർണ്ണ വിജയ തന്ത്രം തെളിയിച്ചു ബോധ്യപ്പെടുത്തുകയും ചെയ്തു. 


</doc>
<doc id="224002" url="https://ml.wikipedia.org/wiki?curid=224002" title="ഭുവനേശ്വർ കുമാർ">
ഭുവനേശ്വർ കുമാർ

ഒരു ഇന്ത്യൻ ദേശീയ ക്രിക്കറ്റ് ടീം താരമാണ് ഭുവനേശ്വർ കുമാർ (ജനനം: 1990 ഡിസംബർ 5ന് ഉത്തർ പ്രദേശിലെ മീററ്റിൽ) നിലവിൽ പൂണെ വാരിയേഴ്സ് ഇന്ത്യക്കു വേണ്ടി ഐപിഎല്ലിൽ കളിക്കുന്നു. ഫസ്റ്റ് ക്ലാസ് ക്രിക്കറ്റിൽ ഉത്തർ പ്രദേശ് സംസ്ഥാന ടീമിനെ പ്രതിനിധാനം ചെയ്യുന്നു. ഇദ്ദേഹം വലം കൈ മീഡിയം ഫാസ്റ്റ് ബൗളറും വലംകൈ ബാറ്റ്സ്മാനുമാണ്.

തന്റെ പതിനേഴം വയസിൽ ഫസ്റ്റ് ക്ലാസ് ക്രിക്കറ്റിൽ അരങ്ങേറി. ബംഗാളിനെതിരെയായിരുന്നു മത്സരം. ഫസ്റ്റ് ക്ലാസ് ക്രിക്കറ്റിൽ സച്ചിൻ ടെൻണ്ടുൽക്കറെ പൂജ്യം റണ്ണിൽ പുറത്താക്കിയ ആദ്യ താരമാണ് ഭുവനേശ്വർ. 2008/09 സീസണിലായിരുന്നു ഈ നേട്ടം. സീസണിലെ മികച്ച പ്രകടനം അദ്ദേഹത്തെ റോയൽ ചലഞ്ചേഴ്സ് ബാംഗ്ലൂരുമായി കരാറിലെത്തിച്ചു. ദുലീപ് ട്രോഫിയിലും ദിയോദാർ ട്രോഫിയിലും സെൻട്രൽ സോണിനു വേണ്ടി അദ്ദേഹം കളിച്ചിട്ടുണ്ട്.

ട്വന്റി 20യിലാണ് അദ്ദേഹം ഇന്ത്യൻ ദേശീയ ടീമിനു വേണ്ടി അരങ്ങേറുന്നത്. ബാംഗ്ലൂർചിന്നസ്വാമി സ്റ്റേഡിയത്തിൽ 2012 ക്രിസ്തുമസ് ദിനത്തിൽ പാകിസ്താനെതിരെയായിരുന്നു അരങ്ങേറ്റം. 4 ഓവറുകളിൽ നിന്നായി 9 റൺസ് മാത്രം വഴങ്ങി 3 വിക്കറ്റുകളാണ് അദ്ദേഹം നേടിയത്.

ഇംഗ്ലണ്ടിനെതിരെ നടന്ന രണ്ട് ട്വന്റി 20 മത്സരത്തിലെ മോശം പ്രകടനം കാഴ്ചവച്ച പർവീന്ദർ അവാനയ്ക്ക് പകരക്കാരനായാണ് ഭുവനേശ്വർ പാകിസ്താനെതിരെയുള്ള ട്വന്റി 20 ടീമിൽ എത്തുന്നത്. ബാംഗ്ലൂർ ചിന്നസ്വാമി സ്റ്റേഡിയത്തിൽ 2012 ക്രിസ്തുമസ് ദിനത്തിൽ പാകിസ്താനെതിരെയായിരുന്നു ആദ്യ മത്സരം. 4 ഓവറുകളിൽ നിന്നായി 9 റൺസ് മാത്രം വിട്ടുകൊടുത്ത് 3 വിക്കറ്റുകളാണ് അദ്ദേഹം നേടിയത്. 2.25 ആയിരുന്നു ഈ മത്സരത്തിലെ അദ്ദേഹത്തിന്റെ എക്കോണമി റേറ്റ്. നസീർ ജംഷദ്, അഹമ്മദ് ഷഹ്സാദ്, ഉമർ അക്മൽ എന്നിവരുടെ വിക്കറ്റുകളാണ് അദ്ദേഹം നേടിയത്. അദ്ദേഹത്തിന്റെ മികച്ച പ്രകടനം പക്ഷെ ഇന്ത്യയുടെ ചെറിയ സ്കോറിനെ (134) സംരക്ഷിക്കാൻ പോന്നതായിരുന്നില്ല.

അന്താരാഷ്ട്ര ട്വന്റി 20യിൽ അരങ്ങേറ്റ മത്സരത്തിൽ ഏറ്റവും മികച്ച എക്കോണമി റേറ്റുള്ള രണ്ട് കളിക്കാരിൽ ഒരാളാണ് ഭുവനേശ്വർ. സെയ്ന്റ് ലൂസിയൻ താരമായ ഗാരി മാഥുറിനാണ് ഈ നേട്ടത്തിന്റെ മറ്റൊരു ഉടമ. 2011 ഓവലിൽ നടന്ന മത്സരത്തിൽ വെസ്റ്റ് ഇൻഡീസിനു വേണ്ടി ഇംഗ്ലണ്ടിനെതിരെയായിരുന്നു അദ്ദേഹത്തിന്റെ ഈ നേട്ടം, (4 ഓവറിൽ 9 റൺസ് വഴങ്ങി 3 വിക്കറ്റ്).

2012 ഡിസംബർ 30ന് പാകിസ്താനെതിരെയായിരുന്നു ഭുവനേശ്വറിന്റെ അന്താരാഷ്ട്ര ഏകദിന അരങ്ങേറ്റം. മത്സരത്തിൽ പാകിസ്താൻ ജയിച്ചെങ്കിലും മികച്ച പ്രകടനമാണ് അദ്ദേഹം കാഴ്ച വച്ചത്. 9 ഓവറുകളെറിഞ്ഞ് വിട്ടുകൊടുത്തത് 27 റൺസ് മാത്രമാണ്, 2 വിക്കറ്റുകളും അദ്ദേഹം സ്വന്തമാക്കി. ഇതിൽ 3 ഓവറുകൾ മെയ്ഡൻ ഓവറുകളായിരുന്നു. മറ്റെല്ലാ ഇന്ത്യൻ ബൗളർമാരെക്കാളും കുറഞ്ഞ എക്കൊണമി റേറ്റും അദ്ദേഹത്തിന്റേതായിരുന്നു, (3.00).

തന്റെ ഏകദിന കരിയറിലെ ആദ്യ ബോളിൽ തന്നെ വിക്കറ്റ് നേടാൻ അദ്ദേഹത്തിനായി. മുഹമ്മദ് ഹഫീസിനെയായിരുന്നു അദ്ദേഹം പുറത്താക്കിയത്. പിന്നീട് അസർ അലിയേയും ഭുവനേശ്വർ പുറത്താക്കി.


</doc>
<doc id="224006" url="https://ml.wikipedia.org/wiki?curid=224006" title="ആസാം ക്രിക്കറ്റ് ടീം">
ആസാം ക്രിക്കറ്റ് ടീം

ഇന്ത്യൻ ആഭ്യന്തര ക്രിക്കറ്റിൽ ആസാം സംസ്ഥാനത്തെ പ്രതിനിധീകരിക്കുന്ന ഫസ്റ്റ്-ക്ലാസ്സ് ടീമാണ് ആസാം ക്രിക്കറ്റ് ടീം. രഞ്ജി ട്രോഫി ക്രിക്കറ്റിൽ പ്ലേറ്റ് ഗ്രൂപ്പിലാണ് ഈ ടീം ഉൾപ്പെടുന്നത്. 2002-03 സീസണിൽ രഞ്ജി ട്രോഫിയിൽ മേഖലാ സമ്പ്രദായം നിർത്തലാക്കുന്നതുവരെ "കിഴക്കൻ മേഖല"യിലാണ് ഈ ടീം ഉൾപ്പെട്ടിരുന്നത്.




</doc>
<doc id="224008" url="https://ml.wikipedia.org/wiki?curid=224008" title="കിൽഡ് ഇൻ ആക്ഷൻ">
കിൽഡ് ഇൻ ആക്ഷൻ

സൈനിക പ്രവർത്തനങ്ങളിൽ നാശനഷ്ടങ്ങളുടെ കണക്കെടുപ്പിൽ ശത്രുവിന്റെ ആക്രമണത്തിൽ കൊല്ലപ്പെടുന്നവരെ ക്രമീകരിക്കുന്ന ഇംഗ്ലീഷ് പദസഞ്ചയമാണ് Killed in Action ("കിൽഡ് ഇൻ ആക്ഷൻ"). ചുരുക്കത്തിൽ KIA എന്ന് പറയുന്നു 


</doc>
<doc id="224012" url="https://ml.wikipedia.org/wiki?curid=224012" title="പുല്ലുക്കര">
പുല്ലുക്കര

കണ്ണൂർ ജില്ലയിലെ തലശ്ശേരി ബ്ലോക്കിലെ പെരിങ്ങളം ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണു് പുല്ലൂക്കര. വടകര ലോകസഭാമണ്ഡലത്തിലാണ്‌ ഈ പ്രദേശം ഉൾക്കൊള്ളുന്നത്. അടുത്ത പട്ടണം പെരിങ്ങത്തൂർ തലശ്ശേരിയാണ്. ഗ്രാമത്തിലെ പ്രധാനപ്പെട്ട സ്ഥലങ്ങൾ പുല്ലൂക്കര നോർത്ത്, പുല്ലൂക്കര സെൻട്രൽ, പുല്ലൂക്കര സൗത്ത് എന്നിവയാണ്.


</doc>
<doc id="224017" url="https://ml.wikipedia.org/wiki?curid=224017" title="ലുഗാനോ">
ലുഗാനോ

ലുഗാനോതടാകത്തിന്റെ വടക്കേ കരയിൽ ഉള്ള ഒരു ചെറിയപട്ടണമാണ് ലുഗാനോ. കമീലിയാസ് പൂക്കളുടെയും ലൊംബാർഡി സ്റ്റൈൽ മാളികകളുടെയും നഗരം. വാഹനത്തിരക്കില്ലാത്ത വീഥികളും കായലോരത്തെ ചുറ്റിപ്പോകുന്ന നടപ്പാതകളും മഞ്ഞുമലകളും വർഷം മുഴുവനും മികച്ചകാലാവസ്ഥയുമുള്ള, യൂറോപ്പിലെ ഏറ്റവും മനോഹരമായ സുഖവാസകേന്ദ്രങ്ങളിലൊന്നാണിത്. മെഡിറ്ററേനിയന് ശൈലിയിലുള്ള നഗരചത്വരങ്ങളും കമാനങ്ങൾക്കു കീഴെയുള്ള അന്തിച്ചന്തകളും ഒരോ തിരിവിലുമുള്ള പൂന്തോട്ടങ്ങളും സദാ ചുറ്റിനടക്കുന്ന കായല്ക്കാറ്റും ഈ നഗരത്തിന് ഒരു ഗ്രാമീണസൗന്ദര്യം സമ്മാനിക്കുന്നു. ഒരു വശത്ത് അതിരിടുന്ന ആൽപ്സും മറുവശത്ത് കോട്ടകെട്ടുന്ന ഇറ്റാലിയൻ നഗരങ്ങളും ലുഗാനോവിനെ സഞ്ചാരികള്ക്കുള്ള ഇടത്താവളമാക്കുന്നു.

ഇറ്റലിയിലെ കോമോയാണ് സ്വിറ്റ്സർലന്റിലെ ലുഗാനോ. അടുത്തടുത്ത്, ഒരു മലയ്ക്കപ്പുറവും ഇപ്പുറവുമായി കിടക്കുന്ന തടാകക്കരകളാണ് രണ്ടും. ധനികരുടെ വേനൽക്കാലവസതികളാണ് ഇവിടെ അധികവും.



</doc>
<doc id="224023" url="https://ml.wikipedia.org/wiki?curid=224023" title="കുനിങ്ങാട്">
കുനിങ്ങാട്

കോഴിക്കോട് ജില്ലയിൽ വടകര താലൂക്കിൽ തൂണേരി ബ്ളോക്ക് പരിധിയിൽ പുറമേരി ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണു് കുനിങ്ങാട്


</doc>
<doc id="224026" url="https://ml.wikipedia.org/wiki?curid=224026" title="മായൻ വാസ്തുവിദ്യ">
മായൻ വാസ്തുവിദ്യ

നൂറ്റാണ്ടുകളോളം സുശക്തമായിരുന്ന മായൻ സംസ്കാരകാലത്ത് നിലനിന്നിരുന്ന വാസ്തുവിദ്യയാണ് മായൻ വാസ്തുവിദ്യ(Maya architecture ). ഗണിതശാസ്ത്രം, ആഹാരം, ജ്യോതിശാസ്ത്രം, വാസ്തുവിദ്യ തുടങ്ങി എല്ലാമേഖലകളിലും മായൻ ജനത തങ്ങളുടെ കഴിവ് പ്രദർശിപ്പിച്ചിരുന്നു. വളരെ ചെറിയ കുടിലുകൾ മുതൽ ബൃഹത്തായ കൊട്ടാരങ്ങൾ വരെയുള്ള നിർമിതികളെല്ലാം ഇവരുടെ സംസ്കാരത്തിന്റെ ഔന്നിത്യം വെളിപ്പെടുത്തുന്നവയാണ്. മായൻ സംസ്കാരത്തെക്കുറിച്ച് കൂടുതൽ പഠനങ്ങൾക്ക് മായൻ വാസ്തുനിർമിതികൾ സഹായകമായിട്ടുണ്ട് എന്ന് നിസ്സംശയം പറയാം മായൻ സംസ്കാരത്തിന് നാശം സംഭവിച്ചിട്ടും ആയിരം വർഷങ്ങൾക്കപ്പുറം ഇന്നും അവരുടെ നിർമിതികൾ അധികം കേടുപാടുകൾ കൂടാതെ നിലനിൽക്കുന്നുണ്ട്.

പിരമിഡുകൾ, ക്ഷേത്രങ്ങൾ, കൊട്ടാരങ്ങൾ, സംരക്ഷണഭിത്തികൾ, തുടങ്ങിയവയെല്ലാം മായക്കാർ പണിതീർത്തിരുന്നു. സങ്കീർണ്ണമായ കൊത്തുപണികൾ, കുമ്മായം പൂശിയ ശില്പങ്ങൾ, ഛായങ്ങൾ മുതലായവ കെട്ടിടങ്ങളെ അലങ്കരിക്കാൻ ഉപയോഗിച്ചിരുന്നു. ക്ഷേത്രങ്ങളുടെ നിർമ്മാണത്തിൽ ഇവർ ജ്യോതിശാസ്ത്ര തത്ത്വങ്ങളേയും കണക്കിലെടുത്തിരുന്നു. ശുക്രൻ, ചന്ദ്രൻ, സൂര്യൻ എന്നിവയുടെ ഗതിയെ ആധാരമാക്കിയാണ് പലപ്പോഴും ക്ഷേത്രങ്ങളുടെ സ്ഥാനം നിർണ്ണയിച്ചിരുന്നത്. ഉദാഹരണമായി ടികാലിലുള്ള ഒരു പുരാതന മായൻ ക്ഷേത്രസമുച്ചയത്തിന്റെ കാര്യമെടുക്കാം. ഇവിടെയുള്ള ഒരു പിരമിഡ് മൂന്നു ക്ഷേത്രങ്ങൾക്ക് അഭിമുഖമായാണ് നിർമിച്ചിരിക്കുന്നത്. പിരമിഡിനുമേൽ നിങ്ങൾ നിൽക്കുകയാണെങ്കിൽ വിഷുവം അയനാന്തം എന്നീ നാളുകളിലെ ഉദയസൂര്യനുമായി നേർ രേഖയിൽ വരുന്ന വിധത്തിലാണ് പാർശ്വങ്ങളിലെ മറ്റു രണ്ടു ക്ഷേത്രങ്ങളുടെയും സ്ഥാനം നിർണ്ണയിച്ചിരിക്കുന്നത്.

നഗരകേന്ദ്രത്തിലെ മായൻ ക്ഷേത്രത്തിനുസമീപമുള്ള കൊട്ടാരത്തിലാണ് രാജാക്കന്മാർ താമസിച്ചിരുന്നത്. എന്നാൽ സാധാരണജനങ്ങൾ താമസിക്കാൻ തിരഞ്ഞെടുത്തത് നഗരകേന്ദ്രപരിധിക്ക് പുറത്തുള്ള സ്ഥലങ്ങളാണ്. ചെറിയ വീടുകൾ നിർമിച്ച് ഇവർ അവിടെ താമസമാക്കി. കൂട്ടങ്ങളായാണ് ഇവർ വീടുകൾ പണിതിരുന്നത്. ഇവരുടെ ഭവങ്ങളിൽ മിക്കതും തടിയിൽ തീർത്തതും മേൽക്കൂര ഓല മേഞ്ഞതും ആയിരുന്നു. ഒരു തിട്ടയോ തറയോ പണിതതിനുശേഷം അതിന്മേലാണ് ഇവർ വീടുകൾ പണിതുയർത്തിയത്. കാലപ്പഴക്കത്താൽ തടിയും ഓലയും നശിച്ചുപോയാലും അതേ തറയിൽ തന്നെ ഇവർ പുതിയ വീട് പണിതുവന്നു. പ്രകൃതിഷോപങ്ങളീലും മറ്റുമായ് നിരവ്ധി മായൻ ഭവനങ്ങൾക്ക് നാശം സംഭവിച്ചിട്ടുണ്ട്.

വളരെ വിശാലമായതായിരുന്നു മായൻ കൊട്ടാരങ്ങൾ. ഒന്നിലധികം നിലകളോടു കൂടിയ ഇവ പ്രധാനമായും കല്ലിലും തടിയിലുമാണ് പണിതിരുന്നത്. മരത്തിൽ തീർത്ത ഉത്തരവും അതിനുമുകളിലായ് ഓലമേഞ്ഞതരം മേൽക്കൂരകളും കൊട്ടാരങ്ങളിൽ ഉണ്ടായിരുന്നു. രാജാവിന്റെ വാസസ്ഥാനം എന്നതിലുപരിയായി ഭരണസിരാകേന്ദ്രങ്ങളായിരുന്നു കൊട്ടാരങ്ങൾ എന്നാണ് ചില ഗവേഷണങ്ങൾ വെളിപ്പെടുത്തുന്നത്. മായൻ രാജകീയ ഉദ്യോഗസ്ഥൻ കൊട്ടാരങ്ങളിലിരുന്ന് രാജ്യത്തെ കപ്പം, വ്യാപാരം, കൃഷി തുടങ്ങിയവയെല്ലാം നിയന്ത്രിച്ചിരുന്നു.




</doc>
<doc id="224035" url="https://ml.wikipedia.org/wiki?curid=224035" title="ഇൻകൻ വാസ്തുവിദ്യ">
ഇൻകൻ വാസ്തുവിദ്യ

യൂറോപ്യൻ ശക്തികൾ അമേരിക്കൻ ഭൂഖണ്ഡത്തിൽ സാമ്രാജ്യം സ്ഥാപിക്കുന്നതിനും മുൻപേ തന്നെ തെക്കേ അമേരിക്കയിൽ നിലനിന്നിരുന്ന ഒരു വാസ്തുവിദ്യയാണ് ഇൻകൻ വാസ്തുവിദ്യ(ഇംഗ്ലീഷിൽ: Incan architecture). ഇൻകൻ വംശജർക്കിടയിൽ പ്രാബല്യത്തിലുണ്ടായിരുന്ന ഈ വാസ്തുശൈലി ക്രിസ്തുവിനും മുൻപ് 2ആം നൂറ്റാണ്ടിൽ ടിയവ്നാകൊയിൽ വെച്ച് ഉദ്ഭവിച്ചതാണ് എന്ന് കരുതപ്പെടുന്നു. ഇൻ കരുടെ തലസ്ഥാന നഗരിയായിരുന്ന കുസ്കൊയിൽ(Cusco) ഇന്നും ചില പ്രാചീന ഇൻകൻ വാസ്തുനിർമിതികൾ ശേഷിക്കുന്നുണ്ട്. പെറുവിലെ മാച്ചു പിക്‌ച്ചുവിലെ ഇൻകൻ വാസ്തുവിദ്യയുടേ അതിജീവിക്കുന്ന ഒരു ഉദാഹരണമാണ്. ഭൂഖണ്ഡത്തിന്റെ പടിഞ്ഞാറുഭാഗം മുഴുവൻ വ്യാപിക്കുന്ന പാതകളുടെ ഒരു ശൃംഖലയ്ക്കും ഇൻകർ ജനത രൂപം നൽകിയിരുന്നു.

പ്രാദേശികമായ് ലഭിക്കുന്ന കല്ലുകൾ ഉപയോഗിച്ചാണ് ഇവർ നിർമിതികൾ പണിതിരുന്നത്. കല്ലുകൾ കൊണ്ടുതന്നെയായിരുന്നു സാധാരണയായി തറകളും നിർമിച്ചിരുന്നത്. ഉൾഭിത്തികൾ കൂടാതെയുള്ള ചതുരാകൃതിയിലുള്ള ചെറിയ കെട്ടിടങ്ങളായിരുന്നു ഇൻകൻ വാസ്തുവിദ്യയിലെ ഒരു പ്രത്യേകത. മേഞ്ഞ മേൽപ്പുരകളായിരുന്നു ഇവയുടേത്. ഈ ആകൃതിയിൽനിന്നും അല്പം വ്യത്യസ്തമായും ഇവർ കെട്ടിടങ്ങൾ പണിതിരുന്നു കൃത്യതയാർന്ന കൽപ്പണികൾക്കും പ്രശസ്തമാണ് ഇൻകൻ വാസ്തുവിദ്യ. സൂക്ഷ്മമായി ചെത്തിയെടുത്ത കല്ലുകൾ മോർട്ടാർ മിശൃതം ഉപയോജിച്ച് ബലപ്പെടുത്തിയിരുന്നു.



</doc>
<doc id="224037" url="https://ml.wikipedia.org/wiki?curid=224037" title="പി.എസ്. ജലജ">
പി.എസ്. ജലജ

നിരവധി അന്താരാഷ്ട്ര ബിനലെകളിൽ പങ്കെടുത്തിട്ടുള്ള മലയാളി ചിത്രകാരിയാണ് ജലജ. പി.എസ്
പെരുമ്പാവൂരിനു സമീപം കീഴില്ലം സ്വദേശിയായ പി.എസ്. ജലജ തൃപ്പൂണിത്തുറ ആർ.എൽ.വി കോളജിൽ നിന്നു ഫൈൻ ആർട്സിൽ ബിരുദം നേടി. 2010ൽ സൗത്ത് കൊറിയയിലെ ഗ്വാഞ്ജുവിലും കഴിഞ്ഞവർഷം നടന്ന പ്രാഗ് ബിനാലെയിലും സൃഷ്ടികൾ പ്രദർശിപ്പിച്ചിട്ടുണ്ട്.

കൊച്ചി മുസിരിസ് ബിനാലെയിൽ "ക്രൗഡ്" എന്ന ചിത്രപരമ്പരയിലെ 30 അടി നീളവും നാലടി വീതിയുമുള്ള "ടഗ് ഓഫ് വാർ" എന്ന ചിത്രം പ്രദർശിപ്പിച്ചിരുന്നു. ഡെൽഹിയിലെ കൂട്ട ബലാത്സംഗത്തിൽ മരണമടഞ്ഞ പെൺകുട്ടിക്ക് സമർപ്പിച്ചും സ്ത്രീകൾക്കെതിരെ നടക്കുന്ന അക്രമങ്ങളിൽ പ്രതിഷധിച്ചും ആസ്പിൻവാൾ ഹൗസിനുള്ളിലെ ഭിത്തിയിൽ നവജാതയായ പെൺകുഞ്ഞി ൻറെ കരയുന്ന നഗ്നചിത്രം വരച്ചു. ചിത്രത്തിനു മുന്നിൽ പ്രതീകാത്മകമായി നിർമിച്ച കല്ലറയിൽ ഒരു സംഘം കലാകാരന്മാരും കലാസ്വാദകരും ചേർന്നു ചുവന്ന പൂക്കളർപ്പിക്കുകയും മെഴുകുതിരികൾ കത്തിക്കുകയും ചെയ്തു.




</doc>
<doc id="224038" url="https://ml.wikipedia.org/wiki?curid=224038" title="ഇബ്ൻ സൗദ്">
ഇബ്ൻ സൗദ്

ആധുനിക സൗദി അറേബ്യയുടെ സ്ഥാപകനാണ് അബ്ദുൽ അസീസ് രാജാവ് (26 നവംബർ 1876 – 9 നവംബർ 1953) ( ). നജ്ദിയൻ സിംഹം എന്ന അപരനാമത്തിലുമറിയപ്പെട്ട അബ്ദുൽ അസീസ് രാജാവ് ഇബ്ൻ സൗദ് എന്നായിരുന്നു ഔദ്യോഗികമായി കൂടുതൽ അറിയപ്പെട്ടിരുന്നത്
1902ൽ റിയാദ് കീഴടക്കി, 1922ൽ നജദും1925ഉം ഹിജാസും പിടിച്ചടക്കിയ അബ്ദുൾ അസീസ്, 1932ലാണ് ഈ പ്രദേശങ്ങളെയെല്ലാം ഏകോപിപ്പിച്ച് ഇന്നത്തെ സൗദി അറേബ്യ രൂപപ്പെടുത്തിയത്. 1938 മുതൽ സൗദി അറേബ്യയിലെ എണ്ണപര്യവേഷണത്തിനു മുൻകൈയെടുത്ത ഇദ്ദേഹം രണ്ടാം ലോകമഹായുദ്ധത്തിനു ശേഷം വ്യാപകമായ എണ്ണഘനനത്തിനും നേതൃത്വം നൽകി. സൗദിയിലെ ഭാവി രാജാക്കന്മാരും രാജകുമാരന്മാരുമുൾപ്പെടെ 89 സന്താനങ്ങൾ ഇദ്ദേഹത്തിനുണ്ട് .


</doc>
<doc id="224043" url="https://ml.wikipedia.org/wiki?curid=224043" title="റിയാസ് കോമു">
റിയാസ് കോമു

ഭാരതീയ ചിത്രകാരനും ശിൽപ്പിയും കൊച്ചി-മുസിരിസ് ബിനാലെ ട്രസ്റ്റിന്റെ സെക്രട്ടറിയുമാണ് റിയാസ് കോമു (ജനനം:1971). മുംബൈ ജെ.ജെ സ്കൂൾ ഓഫ് ആർട്സിൽ നിന്ന് ചിത്രകലയിൽ ബിരുദം നേടി. മുംബൈ കേന്ദ്രീകരിച്ച് പ്രവർത്തിക്കുന്നു. വെനീസ് ബിനലെയിലും ഇന്തോനേഷ്യൻ ബിനലെയിലും അഞ്ചാമത് ബെയ്ജിങ് അന്താരാഷ്ട്ര ആർട്ട് ബിനാലെയും ഉൾപ്പെടെ നിരവധി അന്താരാഷ്ട്ര കലാ പ്രദർശനങ്ങളിൽ പങ്കെടുത്തിട്ടുണ്ട്.
തൃശൂർ ജില്ലയിൽ ജനിച്ചു.

ഇന്ത്യയിലെ ആദ്യ ബിനാലെ കൊച്ചി-മുസിരിസ് ബിനാലെയുടെ ക്യറേറ്ററായി ബോസ് കൃഷ്ണമചാരിയോടൊപ്പം പ്രവർത്തിച്ചു.


</doc>
<doc id="224048" url="https://ml.wikipedia.org/wiki?curid=224048" title="ഫഹദ്‌ ബിൻ അബ്ദുൽ അസീസ്‌">
ഫഹദ്‌ ബിൻ അബ്ദുൽ അസീസ്‌

1982 മുതൽ 2005 വരെ 23 വര്ഷം സൗദി അറേബ്യ ഭരിച്ച രാജാവാണ് ഫഹദ്‌ ബിൻ അബ്ദുൽ അസീസ്‌ ( "").

ഖാലിദ് രാജാവിന് ശേഷം സൗദി അറേബ്യയുടെ ഭരണാധികാരിയായി 1982 ജൂൺ മാസത്തിലാണ് ഫഹദ് രാജാവ് അധികാരത്തിലെത്തുന്നത്. ഫഹദ് രാജാവ് വൈജ്ഞാനിക - രാഷ്ട്രീയ - സാമ്പത്തിക - വ്യാവസായിക രംഗങ്ങളിൽ വരുത്തിയ പരിവർത്തനങ്ങൾ സൗദിയുടെ മുഖച്ഛായയിൽ നല്ല മാറ്റം ഉണ്ടാക്കിയിട്ടുണ്ട്. അത് വരെ കൃഷിയിൽ അധിഷ്ടിതമായി നില നിന്നിരുന്ന ഒരു രാജ്യത്തെ പ്രകൃതിയുടെ വരദാനമായ പെട്രോളിയം എങ്ങനെ രാഷ്ട്ര പുരോഗതിയുടെ ചാലകമാക്കാമെന്ന് രാജാവ് ലോകത്തിനു കാണിച്ചുകൊടുത്തു. ഗൾഫ് യുദ്ധ ശേഷവും ആ പ്രഭ മങ്ങാതെ നിലനിർത്താൻ സാധിച്ചത് ഫഹദ് രാജാവിന്റെ വിജയമായിട്ടാണ് കണക്കാക്കുന്നത്.

സൗദിയിൽ ആദ്യമായി സാർവത്രിക വൈജ്ഞാനിക മുന്നേറ്റത്തിന് അദ്ദേഹം തിരികൊളുത്തി. ഇപ്പോൾ രാജ്യത്ത് ഭൗതികവും ആത്മീയവുമായ അറിവ് നൽകുന്ന ആയിരക്കണക്കിനു വിദ്യാലയങ്ങൾ ഉണ്ട്. രാഷ്ട്രീയ രംഗത്ത് വിസ്മയം സൃഷ്ടിച്ച ഫഹദ് രാജാവ്, അയൽ രാജ്യങ്ങളുമായി സുന്ദരവും സുഭദ്രവുമായ ബന്ധമാണ് കൊണ്ടുനടന്നത്. ഫഹദ് രാജാവിന്റെ നയതന്ത്രജ്ഞത ലെബനാനിൽ സമാധാനം സ്ഥാപിക്കുന്നതിൽ മുഖ്യ പങ്കുവഹിച്ചു. അത് വരെ പാശ്ചാത്യ രാജ്യങ്ങളിൽ കണ്ടിരുന്ന വികസനങ്ങൾ സൗദിയിലും ഇടംതേടി. അംബര ചുംബികളായ കെട്ടിടങ്ങളും രാജകീയ വാഹനങ്ങളും മറ്റു ആധുനിക സൗകര്യങ്ങളും രാജ്യത്ത് വൻ തോതിൽ വ്യാപിച്ചത് ഫഹദ് രാജാവിന്റ കാലത്താണ്. 1986-ൽ സൗദി അറേബ്യയെയും ബഹ്റൈനെയും തമ്മിൽ ബന്ധിപ്പിച്ച് നിർമിച്ച കിംഗ് ഫഹദ് കോസ്വേ സൗദി അറേബ്യക്കും ബഹ്റൈനുമിടയിൽ സഹകരണത്തിന്റെ പുതിയ വാതായനങ്ങൾ തുറന്നു. മുസ്ലിം തീർത്ഥാടക കേന്ദ്രമായ മക്കയെയും മദീനയെയും വിപുലപ്പെടുത്തുകയും അതുല്യമാം വിധം സുന്ദരമാക്കുകയും ചെയ്തതിലൂടെ ലോക മുസ്ലിം ഹൃദയങ്ങളിൽ ഫഹദ് രാജാവ് ഇടംതേടി. ഫഹദ് രാജാവ് തന്റെ ഭരണത്തിൻ കീഴിൽ മദീന പള്ളി 82000 ചതുരശ്ര മീറ്ററാണ് വ്യാപ്തി കൂട്ടിയത്.


</doc>
<doc id="224049" url="https://ml.wikipedia.org/wiki?curid=224049" title="ഇൻഫോപാർക്ക്, കൊച്ചി">
ഇൻഫോപാർക്ക്, കൊച്ചി

എറണാകുളം ജില്ലയിലെ കാക്കനാട്ടിൽ, കേരള സർക്കാരിന്റെ അധീനതയിൽ പ്രവർത്തിക്കുന്ന ഒരു വ്യവസായ പാർക്കാണ്ഇൻഫോപാർക്ക് കൊച്ചി. 2004 നിലവിൽ വന്നപ്പോൾ 101 ഏക്കറിൽ 80 കമ്പനികളിലായി ഏതാണ്ട് പതിനേഴായിരത്തിലധികം ആൾക്കാർ ജോലിയെടുത്തിരുന്നു. ഇപ്പോൾ രണ്ടാം ഘട്ട വികസനമായി ഏതാണ്ട് 100 ഹെക്ടറിലധികം ഇതിനോടൊപ്പം ചേർക്കുന്നു. 2012 മാർച്ചിലെ കണക്കനുസരിച്ച് 94 കമ്പനികൾ ഇൻഫോപാർക്ക് കൊച്ചി യിൽ ഉണ്ട്. വിപ്രോ, ടി.സി.എസ്., സി ടി എസ് , യു എസ് ടി ഗ്ലോബൽ, ഐ.ബി.എസ്.സോഫ്റ്റ്‌വെയർ സർവീസസ്,എറ്റിസലാറ്റ് എന്നിവയാണ് ഇവിടുത്തെ എടുത്തുപറയത്തക്ക പ്രധാന കമ്പനികൾ. തേർച്ചക്ര മാതൃക (hub and spoke model) ആസ്പദമാക്കി പ്രവർത്തിക്കുന്ന കൊച്ചി ഇൻഫോപാർക്കിന് കൊരട്ടി (തൃശ്ശൂർ), അമ്പലപ്പുഴ, ചേർത്തല എന്നിവിടങ്ങളിൽ ശാഖകളുണ്ട്. ഒന്നാം ഘട്ടത്തിൽ ഏതാണ്ട് 80 ഏക്കറോളം ഭൂമിക്ക് പ്രത്യേക സാമ്പത്തിക മേഖലാ പദവി ലഭിച്ചിട്ടുണ്ട്. ഇൻഫോപാർക്കിന്റെ സ്വന്തം കെട്ടിടങ്ങൾക്കു പുറമേ, ലീല സോഫ്റ്റ്, എൽ ആന്റ് ടി ടെക്ക്പാർക്ക്, ബ്രിഗേഡ് എന്റർപ്രൈസസ് എന്നീ അടിസ്ഥാന സൗകര്യ ദാതാക്കളുടേയും വികസന പ്രവർത്തനങ്ങൾ ക്യാമ്പസ്സിനുള്ളിൽ നടക്കുന്നുണ്ട്. സ്വകാര്യ സോഫ്റ്റ്‌വെയർ കമ്പനികളായ വിപ്രോ, ടി.സി.എസ്., ഐ.ബി.എസ് എന്നിവയുടേയും ക്യാമ്പസ്സുകൾ ഇൻഫോപാർക്കിനുള്ളിൽ പുരോഗമിക്കുന്നുണ്ട്. 


</doc>
<doc id="224058" url="https://ml.wikipedia.org/wiki?curid=224058" title="യൂനിഫോം റിസോഴ്സ് ലൊക്കേറ്റർ">
യൂനിഫോം റിസോഴ്സ് ലൊക്കേറ്റർ

ഇന്റർനെറ്റിൽ ഏകീകൃത സ്വഭാവമുള്ള വിലാസങ്ങളെ സൂചിപ്പിക്കാനുള്ള വിലാസമാണ് യൂണിഫോം റിസോഴ്സ് ലൊക്കേറ്റർ (മുമ്പ് യൂനിവേഴ്സൽ റിസോഴ്സ് ലൊക്കേറ്റർ) അഥവാ യു.ആർഎൽ.

യൂനിഫോം റിസോഴ്സ് ഐഡന്റിഫയറിന്റെ (യു.ആർ.ഐ) ഒരു ഉപവിഭാഗമാണ് യുആർഎൽ. എങ്കിലും പല സാങ്കേതിക പദാവലികളിലും രേഖകളിലും യു. ആർ. ഐയുടെ പര്യായ പദമായി യു. ആർ. എൽ. ഉപയോഗിച്ച് കാണപ്പെടുന്നുണ്ട്.


</doc>
<doc id="224060" url="https://ml.wikipedia.org/wiki?curid=224060" title="ഹൈപ്പർലിങ്ക്">
ഹൈപ്പർലിങ്ക്

വേൾഡ് വൈഡ് വെബ്‌, ഇന്റ്ററാക്റ്റീവ് മൾട്ടി മീഡിയ വിവരങ്ങൾ തുടങ്ങിയവ വീക്ഷിച്ചുകൊണ്ടിരിക്കുന്നയാൾക്ക് മറ്റൊരു പേജിലോ അതെ പേജിൽ തന്നെ ഉള്ള മറ്റൊരു സ്ഥലത്തോ മൌസ് ക്ലിക്ക് വഴി എത്താൻ സഹായിക്കുന്ന സംവിധാനമാണ് ഹൈപ്പർലിങ്ക്. ബട്ടണുകൾ, ഐക്കൺ, ടാഗുകൾ, അമ്പടയാളം എന്നിങ്ങനെയെല്ലാമുള്ള രൂപത്തിൽ അടയാളസ്ഥാനം സ്ക്രീനിൽ പ്രക്ത്യക്ഷപ്പെടുത്താം. ഇത്തരം സ്ഥാനങ്ങളിലെത്തുമ്പോൾ മൌസ് പൊയ്ന്റെർ വിരൽ ചൂണ്ടിയ രീതിയിൽ ഉള്ള കൈപ്പത്തി അടയാളം ആയി മാറും.


</doc>
<doc id="224063" url="https://ml.wikipedia.org/wiki?curid=224063" title="ആഗമനകാലം">
ആഗമനകാലം

ക്രിസ്തുവിന്റെ ജനനത്തിന് (ക്രിസ്മസ് മുന്നോടിയായുള്ള ഒരുക്ക കാലമാണ് ആഗമനകാലം. പാശ്ചാത്യ സഭയിൽ ഈ കാലഘട്ടം ആഗമനകാലം എന്നും പൌരസ്ത്യ സഭകളിൽ ഈ കാലഘട്ടം മംഗളവാർത്തക്കാലം എന്നുമാണ് അറിയപ്പെടുന്നത്. റോമൻ കത്തോലിക്കാ, ആംഗ്ലിക്കൻ , ലൂഥറൻ, പ്രൊട്ടസ്റ്റന്റ് സഭകൾ ഉൾപ്പെടുന്ന പാശ്ചാത്യ സഭ ക്രിസ്മസിന് മുൻപ് വരുന്ന നാല് ആഴ്ചകളാണ് ആഗമനകാലമായി ആചരിക്കുന്നത്. പ്രസ്തുത സഭയുടെ ആരാധനക്രമ വർഷം(Liturgical Year) ആരംഭിക്കുന്നതും ആഗമനകാലത്തിലെ ഒന്നാം ഞായറാഴ്ചയോടു കൂടിയാണ്. നവംബർ 27നും ഡിസംബർ മൂന്നിനും മദ്ധ്യേ വരുന്ന ഞായറാഴ്ചയായിരിക്കും പൊതുവിൽ ആഗമനകാലം ഒന്നാം ഞായർ. ഡിസംബർ ഇരുപത്തിനാല് വൈകുന്നേരം ആഗമനകാലം അവസാനിക്കും. കേരളത്തിലെ ക്രൈസ്തവർ ഈ കാലത്തെ 25 നോയമ്പ് എന്നും ചെറിയ നോയമ്പ് എന്നും വിളിക്കുന്നു.

പുതിയനിയമം ഗ്രീക്ക് വിവർത്തനത്തിൽ വിവിധ ഭാഗങ്ങളിലായി ഉപയോഗിച്ചിട്ടുള്ള പെറൂസിയ (Παρουσία) എന്ന ഗ്രീക്ക് പദത്തിനർത്ഥം വരവ് (ആഗമനം), രണ്ടാം വരവ് എന്നിവയാണ്. ഈ മുന്നൊരുക്ക കാലത്തെ വി.ഗ്രന്ഥ വായന ക്രിസ്തുവിന്റെ രണ്ടാം വരവിനെ അടിസ്ഥാനമാക്കിയുള്ളതും ആദ്യവരവിനെ കാത്തിരിക്കുന്നതും ആകയാൽ ഈ കാലയളവിനെ പെറൂസിയ എന്ന പദത്തിന്റെ അർത്ഥം അടിസ്ഥാനമാക്കി ലത്തീനിൽ ആദ്വെന്തൂസ് (Adventus) എന്നും ഇംഗ്ലീഷിൽ ആഡ്വെന്റ് (Advent) എന്നും വിളിച്ചു. ലത്തീനിൽ നിന്നും നേരിട്ടുള്ള വിവർത്തനമാണ് മലയാളത്തിൽ ആഗമനകാലം.

. ആഗമനകാലം ഒന്നാം ഞായർ മുതൽ ഡിസംബർ 24 വൈകുന്നേരം വരെയാണ് നോയമ്പ് ആചരിക്കേണ്ടത്. നാലാം നൂറ്റാണ്ട് മുതൽ ആഗമനകാലത്ത് ഉപവാസം നിർബന്ധമായിരുന്നു. ആഹ്ലാദത്തിന്റെ ഞായർ അല്ലെങ്കിൽ റോസ് ഞായർ എന്നറിയപ്പെടുന്ന ആഗമനകാലം മൂന്നാം ഞായരാഴ്ച മാത്രമാണ് ഉപവാസത്തിന് ഇളവുണ്ടായിരുന്നത് .എന്നാൽ പിന്നീട് ആംഗ്ലിക്കൻ , ലൂഥറൻ , റോമൻ കത്തോലിക്കാ സഭകൾ ആഗമനകാല ഉപവാസത്തിന്റെ കാര്യത്തിൽ പരിപൂർണ ഇളവു നൽകി. എങ്കിലും മാംസവർജ്ജനം, ആശയടക്കം തുടങ്ങിയ ത്യാഗ പ്രവർത്തികൾ വിശ്വാസികൾ അനുഷ്ഠിച്ചു പോരുന്നു. നോയമ്പ് കാലത്ത് ക്രിസ്തീയ വിവാഹങ്ങൾ അനുവദിക്കാറില്ല. റോമൻ കത്തോലിക്കർ ദിവ്യബലി മദ്ധ്യേ ഗ്ലോറിയ, അല്ലേലൂയ ചേർത്തുള്ള പ്രഘോഷണ ഗീതികൾ എന്നിവ ഒഴിവാക്കും.

പാശ്ചാത്യ സഭ ഈ കാലയളവിലെ തിരുക്കർമ്മങ്ങൾക്കായി നിഷ്കർഷിച്ചിരിക്കുന്ന നിറം നീലയോ വയലറ്റോ ആണ്. അൾത്താര അലങ്കരിക്കുന്ന വിരികൾ, വാതിൽ വിരികൾ, സക്രാരി വിരി, കാർമ്മികൻ ധരിക്കുന്ന മേൽ വസ്ത്രങ്ങൾ എന്നിവയുടെ നിറം നീലയോ വയലറ്റോ ആയിരിക്കണം. ആഗമനകാലം മൂന്നാമത്തെ ഞായറാഴ്ച ആഹ്ലാദത്തിന്റെ ഞായർ ആയി ആഘോഷിക്കുന്നതിനാൽ ആ ദിവസം റോസ് നിറത്തിലുള്ള വിരികളും മേൽവസ്ത്രങ്ങളും ഉപയോഗിക്കാവുന്നതാണ്.

പാശ്ചാത്യ സഭയിൽ ഉൾപ്പെടുന്ന ദേവാലയങ്ങളിലും ഭവനങ്ങളിലും തെളിക്കുന്ന അഞ്ചു തിരികൾ അടങ്ങിയ റീത്താണ് ആഗമനകാല റീത്ത് (Advent Wreath). റീത്ത് അലങ്കരിക്കാൻ ഉപയോഗിക്കുന്ന നിത്യഹരിതവൃക്ഷശിഖരങ്ങൾ നിത്യതയെ സൂചിപ്പിക്കുന്നു. മൂന്ന് വയലറ്റ് അല്ലെങ്കിൽ നീല തിരികളും ഒരു പിങ്ക് തിരയും റീത്തിന് ചുറ്റുമായും ഒരു വെള്ള തിരി നടുവിലുമായിട്ടാണ് വെക്കുന്നത്.
ആഗമനകാലം ഒന്നാം ഞായറാഴ്ച തെളിക്കുന്ന തിരിയെ "പ്രവാചക തിരി" എന്നാണ് വിളിക്കുന്നത്. യേശുവിന്റെ ജനനം ആദ്യമായി പ്രവചിച്ച ഏശയ്യ പ്രവാചകനെ അനുസ്മരിപ്പിക്കുന്ന ഈ തിരി മിശിഹായ്ക്ക് വേണ്ടിയുള്ള കാത്തിരിപ്പിന്റെ പ്രതീകമാണ്. ക്രിസ്തുവിന്റെ പുൽക്കൂടിനെ പ്രതിനിധീകരിക്കുന്ന രണ്ടാമത്തെ തിരി 'ബെത് ലേഹം തിരി' എന്നാണ് അറിയപെടുന്നത്. മൂന്നാമത്തെ ഞായറാഴ്ച പിങ്ക് തിരിയാണ് തെളിക്കേണ്ടത്. 'ഇടയന്മാരുടെ തിരി' എന്ന് വിളിക്കുന്ന ഈ തിരി സന്തോഷത്തിന്റെ പ്രതീകമാണ്. നാലാമത്തെ ഞായറാഴ്ച 'മാലാഖമാരുടെ തിരി' സമാധാനത്തിന്റെ പ്രതീകമായി തെളിക്കുന്നു. നടുവിൽ വെക്കുന്ന വെളുത്ത തിരിയെ 'ക്രിസ്തുവിന്റെ തിരി' എന്നാണ് വിളിക്കുന്നത്. വിശുദ്ധിയെ സൂചിപ്പിക്കുന്ന ഈ തിരി ഡിസംബർ 24 വൈകീട്ടാണ് തെളിക്കുന്നത്.


</doc>
<doc id="224068" url="https://ml.wikipedia.org/wiki?curid=224068" title="വത്സൻ കൂർമ കൊല്ലേരി">
വത്സൻ കൂർമ കൊല്ലേരി

പ്രമുഖനായ ഭാരതീയ ശിൽപ്പിയാണ് വത്സൻ കൂർമ കൊല്ലേരി(ജനനം: 1953). നിരവധി ദേശീയ - അന്തർദേശീയ കലാ പ്രദർശനങ്ങളിൽ പങ്കെടുത്തിട്ടുണ്ട്.
1953ൽ പാട്യത്താണ്‌ ജനനം. സൗത്ത്‌ പാട്യം യുപി, പാട്യം ഗവ.ഹൈസ്ക്കൂൾ എന്നിവിടങ്ങളിലെ വിദ്യാഭ്യാസത്തിനുശേഷം മദ്രാസ്‌ ഗവ.കോളേജ്‌ ഓഫ്‌ ആർട്ട്സ്‌ ആന്റ്‌ ക്രാഫ്റ്റിൽ വച്ച്‌ ശിൽപ്പകലയിൽ അഞ്ച്‌ വർഷത്തെ പഠനം പൂർത്തിയാക്കി. പിന്നീട്‌ ബറോഡയിലെ എംഎസ്‌ യൂണിവേഴ്സിറ്റിയിൽ നിന്ന്‌ മൂന്നുവർഷവും ഫ്രഞ്ച്‌ ഗവ. സ്കോളർഷിപ്പോടുകൂടി എക്കോൾ നാഷണൽ സുപ്പീരിയർ ദ ബോസാർ പാരീസിൽവച്ചും ശിൽപ്പകലയിൽ കൂടുതൽ പ്രാഗല്ഭ്യം നേടി.
കളിമണ്ണ്‌, പ്ലാസ്റ്റർ, സിമന്റ്‌, സ്റ്റുക്കോഗ്രാനൈറ്റ്‌, ടെറാക്കോട്ട, മെറ്റൽ, വുഡ്‌, സെറാമിക്‌, ഡിസ്‌ (ഉപയോഗശൂന്യമായ) കാർഡ്‌ മെറ്റീരിയലിലുമായി നിരവധി ശിൽപ്പങ്ങൾ ഇദ്ദേഹത്തിന്റെ കരവിരുതിൽ പിറവിയെടുത്തിട്ടുണ്ട്‌. ജർമനിയിലെ കാസിൽ യൂണിവേഴ്സിറ്റി, ഡോക്യുമെന്റക്‌ പാരലലായി നടത്തിയ ഷോയിൽ ഇദ്ദേഹം നിർമ്മിച്ച പഞ്ചലോഹശിൽപം ശ്രദ്ധനേടി. തൃശൂരിലെ ആർക്കിയോളജി മ്യൂസിയത്തിൽ പൂർണമായും ചെങ്കല്ലിൽ തീർത്ത ബട്ടർഫ്ലെ പാർക്ക്‌, നാഷണൽ ഇൻസ്റ്റിറ്റിയൂട്ട്‌ ഓഫ്‌ ഡിസൈനിൽ വച്ച്‌ നിർമിച്ച പ്രകൃതിദത്ത മണിക്കിണറിൽനിന്നും ഉടലെടുത്ത ‘ആംഗാ ബംക’ എന്നീ ശിൽപ്പങ്ങൾ ശ്രദ്ധേയമാണ്. 
പാട്യം ഹൈസ്ക്കൂളിനു സമീപം ശിൽപപാഠ്യം എന്ന പഠനകേന്ദ്രം നടത്തുന്നു. ശിൽപപാഠ്യം പൂർണമായും പ്രകൃതിയോട്‌ ഇണങ്ങിനിൽക്കുന്ന രീതിയിൽ പരിസരങ്ങളിൽ ലഭ്യമായ ചെങ്കല്ല്‌, മരം എന്നിവകൊണ്ടാണ്‌ നിർമിച്ചിരിക്കുന്നത്‌. പഴയ നാടൻ രീതികൾ അനുസരിച്ച്‌ ചെങ്കൽച്ചീളുകൾ, കുമ്മായം, കുളിർമാവിന്റെ പശ, കൽപ്പൊടി, വെല്ലം എന്നിവയുടെ സാധ്യതകൾ പരമാവധി ഉപയോഗപ്പെടുത്തിയാണ്‌ കെട്ടിടങ്ങളും അനുബന്ധഭാഗങ്ങളുടെയും നിർമ്മാണം. മരപ്പണികൾ, പഴയരീതിയിലുള്ള കെട്ടുകൾ ഇന്റർലോക്കുകൾ എന്നിവയും പ്രയോജനപ്പെടുത്തിയിട്ടുണ്ട്‌. രണ്ട്‌ ഏക്കറിലധികം സ്ഥലത്ത്‌ വ്യാപിച്ചുകിടക്കുന്ന ശിൽപ്പപാഠ്യത്തിന്റെ ഒരു വശത്ത് ജീവികൾക്കായി കാവും തയ്യാറാക്കിയിട്ടുണ്ട്‌.
ദൽഹിയിലും ന്യൂയോർക്കിലും അദ്ദേഹത്തിന്റെ ‘ന്യൂക്ലിയർ ഏജ്‌’ (NewClearAge) എന്ന പേരിൽ നടന്ന പ്രദർശനം ന്യൂക്ലിയർ ഡീലിനെതിരായിരുന്നു. അയർലന്റിലെ ഡബ്ലിനിൽ ‘റെട്രെസ്പെക്റ്റീവ്‌ ഏസ്‌ ആർട്ട്‌ വർക്ക്‌’ എന്ന ടൈറ്റിലോടെ ഏകാംഗ പ്രദർശനം ‘പ്രൊജക്ട്‌’എന്ന സ്ഥാപനത്തിൽ നടത്തി. 

കൊച്ചി-മുസിരിസ് ബിനാലെയിൽ ഐ വിഷ് ഐ കാൻ ക്രൈ എന്ന ഇൻസ്റ്റളേഷൻ പ്രദർശിപ്പിച്ചു.ചെമ്പ്, ചെമ്പ്കമ്പി, കൊച്ചിയുടെ വായു എന്നിവ കൊണ്ട് നിർമ്മിച്ച 'ഐ വിഷ് ഐ കാൻ ക്രൈ' എന്നത് ആനന്ദത്തിന്റെ ഒരു കരച്ചിലായിരുന്നു എന്ന് ശില്പി .

 *Press Release -VALSAN KOORMA KOLLERI-NEWCLEARAGE: Retrospective as Artwork


</doc>
<doc id="224070" url="https://ml.wikipedia.org/wiki?curid=224070" title="മായാ അരുൾപ്രകാശം">
മായാ അരുൾപ്രകാശം

പ്രമുഖ ശ്രീലങ്കൻ - ബ്രിട്ടൻ ഗായികയാണ് മാതംഗി മായാ അരുൾപ്രകാശം(17 ജൂലൈ 1975). എം.ഐ.എ എന്ന ചുരുക്കപേര് ഉപയോഗിക്കുന്ന മായ, ചിത്രകാരിയും ഡിസൈനറും സിനിമാ പ്രവർത്തകയുമാണ്. യുദ്ധത്തിനിടയിൽ കാണാതാവുകയും മുറിവേൽക്കുകയും കൊല്ലപ്പെടുകയുമൊക്കെ ചെയ്യുന്നവരെ പട്ടാളഭാഷയിൽ ‘‘മിസിങ് ഇൻ ആക്ഷൻ’’ എന്ന് പറയുന്നത് ‘എം.ഐ.എ’ എന്ന് ചുരുക്കി സ്വന്തം വിളിപ്പേരാക്കി. ശ്രീലങ്കൻ തമിഴ്വംശജരുടെ രാഷ്ട്രീയവും സാമൂഹികവുമായ പ്രശ്നങ്ങളാണ് മായയുടെ സംഗീതത്തിന്റെ കാതൽ.
തമിഴ് വംശജയായ മായ, എഞ്ചിനീയറായ അരുൾ പ്രകാശത്തിന്റംയും കലയുടെയും മകളായി ഇംഗ്ലണ്ടിൽ ജനിച്ചു. ആറു മാസമായപ്പോഴേക്കും കുടുംബം ശ്രീലങ്കയിലേക്കു പോയി. പതിനൊന്നാം വയസ്സിൽ യു.കെ യിലേക്ക് തിരികെ കുടിയേറി.സെൻട്രൽ സെയിന്റ് മാർട്ടിൻസ് കോളേജിൽ ഫൈൻ ആർട്സ് പഠിച്ചു. 2000 മുതൽ ചിത്രങ്ങൾ പ്രദർശിപ്പിക്കാനാരംഭിച്ചു. ഹിറ്റ് ചാർട്ടുകളിലിടം പിടിച്ച മൂന്നു സംഗീത ആൽബങ്ങൾ പുറത്തിറക്കിയിട്ടുണ്ട്. സ്ലം ഡോഗ് മില്യണറിലെ മായയുടെ ഗാനം അക്കാദമി അവാർഡിനായി നോമിനേറ്റ് ചെയ്യപ്പെട്ടിരുന്നു. 

കൊച്ചി-മുസിരിസ് ബിനാലെയിൽ എട്ടടി നീളമുള്ള പത്ത് ത്രിമാന ചിത്രങ്ങളുടെ പരമ്പര പ്രദർശിപ്പിച്ചിരുന്നു.





</doc>
<doc id="224074" url="https://ml.wikipedia.org/wiki?curid=224074" title="കാൾസ്ബാദ് ഗുഹകൾ ദേശീയോദ്യാനം">
കാൾസ്ബാദ് ഗുഹകൾ ദേശീയോദ്യാനം

അമേരിക്കൻ ഐക്യനാടുകളിലെ ന്യൂ മെക്സിക്കോ സംസ്ഥാനത്ത് ഗുവാഡാലൂപ് മലകളിൽ സ്ഥിതി ചെയ്യുന്ന ഒരു ദേശീയോദ്യാനമാണ് കാൾസ്ബാദ് ഗുഹകൾ ദേശീയോദ്യാനം.


</doc>
<doc id="224075" url="https://ml.wikipedia.org/wiki?curid=224075" title="ഗ്രേറ്റ് റിഫ്റ്റ് വാലി">
ഗ്രേറ്റ് റിഫ്റ്റ് വാലി

ഭൂമിയുടെ ബാഹ്യ പാളിയായ "മാന്റിൽ" പിളർന്നുണ്ടാകുന്ന താഴ്‌വരകളാണ് "പിളർന്നുണ്ടാകുന്ന താഴ്‌വരകൾ" അഥവാ "റിഫ്റ്റ് വാലി"കൾ (Rift valley). ഇങ്ങനെയുള്ള താഴ്‌വരകൾ പൊതുവെ ഇടുങ്ങിയവയും കിഴുക്കാംതൂക്കായ പാറക്കെട്ടുകൾ ഉണ്ടാക്കുന്ന ചുമരുകളോടു കൂടിയവയുമാണ്. തെക്കുപടിഞ്ഞാറൻ ഏഷ്യയിൽ സിറിയ മുതൽ തെക്കു കിഴക്കൻ ആഫ്രിക്കയിൽ മൊസാംബിക്ക് വരെ നീണ്ടുകടക്കുന്ന നീളം വരുന്ന ഇങ്ങനെയുള്ള ഒരു താഴ്വരക്ക് ബ്രിട്ടീഷ് പര്യവേക്ഷകനായ ജോൺ വാൾട്ടർ ഗ്രിഗറി 19ആം നൂറ്റാണ്ടിന്റെ അവസാനം നൽകിയ പേരാണ് ഗ്രേറ്റ് റിഫ്റ്റ് വാലി അഥവാ പിളർന്നുണ്ടായ മഹാതാഴ്വര. ഉഷ്ണപ്രസ്രണവണികളും ചുടുനീരുരവകളും കൊണ്ട് ഭൂമിശാസ്ത്രപരമായി വളരെ സജീവമാണ് ഈ മേഖല. എന്നാൽ "ഗ്രേറ്റ് റിഫ്റ്റ് വാലി" എന്ന പേര് ഇന്ന് ചരിത്രപരവും സാംസ്കാരികപരവുമായ ഒരു ധാരണ മാത്രമാണ്‌. കാരണം, ഇതിന്റെ ഭാഗമായുള്ള ഒരോ പിളർപ്പ് താഴ്‌വരകളും പരസ്പരം ബന്ധപ്പെട്ടിരിക്കുന്നുവെങ്കിലും ഒരു പ്രത്യേക സംവിധാനത്തിന്റെ ഭാഗമല്ല



</doc>
<doc id="224079" url="https://ml.wikipedia.org/wiki?curid=224079" title="കുറുന്തോട്ടി">
കുറുന്തോട്ടി

കുറുന്തോട്ടി എന്ന പേരിനാൽ അറിയപ്പെടുന്ന Sida -യുടെ വിവിധ വർഗ്ഗങ്ങൾ ഉണ്ട്. അവ താഴെപ്പറയുന്ന പലതുമാവാം</br>
</br>
ആനക്കുറുന്തോട്ടി(Sida rhombifolia)</br>
വെള്ള ഊർപ്പൻ, വെള്ളൂരം(Sida cordifolia)</br>
മലങ്കുറുന്തോട്ടി, അലട്ട, മഞ്ഞക്കുറുന്തോട്ടി(Sida acuta)</br>
വട്ടൂരം(sida alnifolia)</br>
ചെറുവള്ളിക്കുറുന്തോട്ടി(sida beddomei)</br>
വള്ളിക്കുറുന്തോട്ടി, വെളുത്തഊരകം(sida cordata)</br>
വലിയ ഊരകം(sida spinosa)

ഈ താൾ കാണുക
ഈ താളും കാണുക

</doc>
<doc id="224081" url="https://ml.wikipedia.org/wiki?curid=224081" title="ഹിമാലയൻ മൊണാൽ">
ഹിമാലയൻ മൊണാൽ

മയിലിനെപോലെ മനോഹരമായ ഒരു ചെറിയ പക്ഷിയാണ് ഹിമാലയൻ മൊണാൽ (ഇംഗ്ലീഷ്:Himalayan Monal ഹിന്ദി:हिमालयी मोनाल, നേപ്പാളി:डाँफे ). ഇംപീയൻ മൊണാൽ, ഇംപീയൻ ഫെസെന്റ് എന്നീ പേരുകളിലും ഈ പക്ഷി അറിയപ്പെടുന്നു. ഫെസെന്റ് കുടുംബത്തിലെ Lophophorus ജീനസ്സിൽ പെടുന്ന ഈ പക്ഷിയുടെ ശാസ്ത്രീയനാമം "ലോഫോഫോറസ് ഇംപീജാനസ്(Lophophorus impejanus)" എന്നാണ്. സാധാരണയായി ഹിമാലയൻ പർവതപ്രദേശത്താണ് ഹിമാലയൻ മൊണാലിനെ കാണുന്നത്. നേപ്പാളിന്റെ ദേശീയ പക്ഷിയും, ഉത്തരാഖണ്ഡിന്റെ സംസ്ഥാനപക്ഷിയുമാണ് ഹിമാലയൻ മൊണാൽ.

മയിലിനേതുപോലെതന്നെ ഹിമാലയൻ മൊണാലുകളിൽ ആൺ പക്ഷികൾക്കാണ് സൗന്ദര്യം.ആൺപക്ഷികൾക്ക് തിളങ്ങുന്ന നീലനിറവും പെൺപക്ഷികൾക്ക് തവിട്ടുനിറവുമാണ് 

ഹിമാലയൻ മൊണാാലുകളുടെ ശരാശരി നീളം 70 cm ആണ്. ഇവയിൽ ആൺപക്ഷികൾക്ക് 1980-2380ഗ്രാമും പെണ്ണിന് 1800-2150ഗ്രാമും ഭാരമുണ്ടായിരിക്കും. പ്രായപൂർത്തിയായ ആൺപക്ഷികൾക്ക് തലയിൽ നീൾമുള്ള പൂവും ശരീരത്തിൽ ബഹുവർണ്ണ തൂവലുകളും ഉണ്ടാകും. എന്നാൽ പെൺപക്ഷികൾ കാഴ്ചയിൽ അത്ര ആകർഷകമല്ല. കറുപ്പും കടുത്ത തവിട്ടും കലർന്ന തൂവലുകളാണിവയ്ക്ക്. തിളങ്ങുന്ന പച്ച് വർണ്ണത്തിലുള്ള തൊപ്പിയാണ് ആൺപക്ഷികളുടെ ഒരു പ്രത്യേകത. നീല പച്ച, കറുപ്പ്, മഞ്ഞ, തവിട്ട്, ചുവപ്പ് എന്നീ നിറങ്ങൾ നിറഞ്ഞതാണ് ആൺപക്ഷികളുടെ ശരീരം.

നിലത്ത് നടന്നാണ് ഈ പക്ഷികൾ ഇരതേടുന്നത. അത്യാവശ്യം പറക്കുകയും ചെയ്യും. വളരെവേഗത്തിൽ ഓടാൻ കഴിയുന്ന ഈ പക്ഷി ധാന്യങ്ങൾ, ചെറു ജീവികൾ, ഷഡ്പദങ്ങൾ എന്നിവയെ എല്ലാം ഭക്ഷണമാക്കാറുണ്ട്.
സ്വാഭാവികമായി ഹിമാലയൻ പ്രദേശത്താണ് ഈ പക്ഷികൾ അധിവസിക്കുന്നത്. കിഴക്കൻ അഫ്ഗാനിസ്ഥാനിൽനിന്നും ആരംഭിച്ച് കാശ്മീർ വഴി തിബറ്റ്, ഭൂട്ടാൻ വരെയുള്ള പ്രദേശത്ത് ഇവയെ കണ്ടുവരുന്നു. ഇന്ത്യയിൽ കാശ്മീർ, ഹിമാചൽ, ഉത്തരാഖണ്ഡ്, സിക്കിം, അരുണാചൽ എന്നീ സംസ്ഥാനങ്ങളിലെല്ലാം ഈ പക്ഷികളുണ്ട്. തുറന്ന പുൽമേടുകളോ ഓക് വൃക്ഷവനങ്ങളോ ആണ് ഇവർ വസിക്കാൻ തിരഞ്ഞെടുക്കുന്നത്.



</doc>
<doc id="224094" url="https://ml.wikipedia.org/wiki?curid=224094" title="വെള്ളൂരം">
വെള്ളൂരം

കുറുന്തോട്ടിയുടെ ഹൃദയാകാരത്തിൽ ഇലയുള്ള ഒരു വകഭേദമാണ് വെള്ളൂരം. . ഇന്ത്യൻ വംശജനായ ഈ കുറ്റിച്ചെടി ഇപ്പോൾ മിക്കനാടുകളിലും കണ്ടുവരുന്നു. മഞ്ഞപ്പൂക്കളാണ്, പൂവിന്റെ മധ്യഭാഗത്ത് മഞ്ഞനിറത്തിന് കടുപ്പമേറും.

രണ്ടുമീറ്ററോളം ഉയരം വയ്ക്കുന്ന ഈ കുറ്റിച്ചെടിയുടെ പുറത്തെല്ലാം വെള്ളനിറത്തിലുള്ള ചെറുരോമങ്ങളുണ്ടായിരിക്കും. flannel weed എന്ന പേര് അതിൽനിന്നും വന്നതാവണം.

ബല എന്ന് ആയുർവേദത്തിൽ അറിയപ്പെടുന്ന വളരെപ്രസിദ്ധമായ ഒരു ആയുർവേദഔഷധമാണ് വെള്ളൂരം. കായും ഇലയും വേരും ഔഷധമായി ഉപയോഗിക്കുന്നു. ജലദോഷസംബന്ധമായ അസുഖങ്ങൾക്ക് ബ്രസീലിലും ആഫ്രിക്കയിലും ഇതുമരുന്നായി ഉപയോഗിക്കുന്നു. ഹൃദയത്തെയും കേന്ദ്ര നാഡീവ്യൂഹത്തേയും ഉദ്ദീപിപ്പിക്കാൻ കഴിവുള്ള ephedrine ഇതിൽ അടങ്ങിയിരിക്കുന്നു. മുറിവിൽ ഇല അരച്ചുതേക്കാറുണ്ട്, പനിക്കെതിരെ ഉപയോഗിച്ചുവരുന്നു. ചെടിയിൽ മുഴുവനും ആൽക്കലോയിഡുകൾ അടങ്ങിയിട്ടുണ്ട്. വിത്തിലാണ് ഏറ്റവും കൂടുതൽ ഉള്ളത്.

വെള്ളൂരത്തിന്റെ തുടർച്ചയായ ഉപയോഗം ആരോഗ്യത്തിനു നല്ലതല്ല. വെള്ളുരത്തിൽ അടങ്ങിയിട്ടുള്ള ephedrine തന്നെയാണിതിനു കാരണം. അതിനാൽ ഭക്ഷണത്തിൽ ഇത് ഉൾപ്പെടുത്തുന്നതിനെ പല അമേരിക്കൻ സംസ്ഥനങ്ങളിലും നിയന്ത്രണമുണ്ട്. ശരീരഭാരം കുറയ്ക്കാൻ ephedrine ഉപയോഗിക്കാറുണ്ട്.

തണ്ടിൽ നിന്നും കിട്ടുന്ന നാര് കയർ ഉണ്ടാക്കാൻ ഉപയോഗിക്കാറുണ്ട്. ആഫിക്കയിൽ പലയിടത്തും കൊട്ടമെടയാൻ ഇതിന്റെ തണ്ട് എടുക്കാറുണ്ട്. ചൂലുണ്ടാക്കാൻ വ്യാപകമായിത്തന്നെ വെള്ളൂരം ഉപയോഗിക്കുന്നു. നൈജീരിയയിൽ ഇല കറിവയ്ക്കാനെടുക്കുന്നു, ഇല നല്ലൊരു കാലിത്തീറ്റയാണ്. ഇല ചതച്ചാൽ കിട്ടുന്ന പശ ടാൻസാനിയയിൽ പാത്രങ്ങളുടെ തുള അടയ്ക്കാനെടുക്കുമ്പോൾ നൈജീരിയയിൽ അമ്പിന്റെ അറ്റത്ത് വിഷമായി ഉപയോഗിക്കുന്നു. ബെനിനിൽ അർബുദത്തിനും രക്താർബുദത്തിനും ഈ ചെടി മുഴുവനായി ഉപയോഗിക്കുന്നു.

Flannel weed, heart-leaf sida, Indian ephedra (En). Balai poilu, herbe à paniers, sida à feuilles en cœur (Fr). Guanxuma (Po). Mgaaga paka (Sw).



</doc>
<doc id="224119" url="https://ml.wikipedia.org/wiki?curid=224119" title="മൈപെയിന്റ്">
മൈപെയിന്റ്

ഡിജിറ്റൽ പെയ്ന്റിംഗിനായുള്ള ഒരു സ്വതന്ത്ര സോഫ്റ്റ്‌വെയർ ഗ്രാഫിക്സ് ആപ്ലികേഷനാണ് മൈപെയ്ന്റ്. കോറൽ പെയ്ന്റിനു സമാനമായ പ്രവർത്തനം കാഴ്ചവെക്കുന്ന മൈപെയ്ന്റ് പ്രമുഖ ഓപ്പറേറ്റിംഗ് സിസ്റ്റങ്ങളിലെല്ലാം പ്രവർത്തിക്കുന്നതാണ്.

2004 ആഗസ്റ്റ് 11 മുതൽ മൈപെയ്ന്റ് പദ്ധതി വികസനത്തിലായിരുന്നു. (എസ്.വീ.എന്നിൽ 87ആം പതിപ്പ്)


2006 മുതൽ അഡോബി പിഎസ്ഡി ഫയൽ തരത്തിന്റെ അനുമതി പുതുക്കി നിശ്ചയിച്ചു. അഡോബിയുടെ സോഫ്റ്റ്വെയറുമായി ആശയവിനിമയം നടത്താവുന്ന ആപ്ലികേഷനുകൾക്ക് മാത്രമേ പിഎസ്ഡി ഫയൽ തരം ഉപയോഗിക്കാവൂ എന്ന് അനുമതിപത്രം തിരുത്തി. ഇതിന്റെ ഫലമായി ഓപ്പൺ ഡോക്യുമെന്റ് ഫയൽ തരത്തെ അടിസ്ഥാനമാക്കി ഓപ്പൺറാസ്റ്റർ ഫയൽ തരം വികസിപ്പിച്ചെടുത്തു. മൈപെയ്ന്റ് ഓപ്പൺറാസ്റ്ററാണ് സ്വതേയുള്ള ഫയൽ തരമായി ഉപയോഗിക്കുന്നത്. എങ്കിലും പിഎൻജി, ജെപിഇജി എന്നിവക്കുള്ള പിന്തുണയും ലഭ്യമാണ്.

സിന്റലിന്റെ കലാസംവിധായകനായ ഡേവിഡ് റിവോയ് മൈപെയ്ന്റ് ഉപയോഗിച്ചിരുന്നു. പ്രൊജക്റ്റ് ഡൂറിയാൻ എന്നറിയപ്പെട്ടിരുന്ന ബ്ലെൻഡർ ഫൗണ്ടേഷന്റെ മൂന്നാമത്തെ ചലച്ചിത്രമായിരുന്നു സിന്റൽ.



</doc>
<doc id="224121" url="https://ml.wikipedia.org/wiki?curid=224121" title="മാഗ്‌നിറ്റ്‌സ്‌കി നിയമം">
മാഗ്‌നിറ്റ്‌സ്‌കി നിയമം

അമേരിക്ക 2012 ഡിസംബർ 14 ന് പാസാക്കിയ പുതിയ നിയമമാണ് മാഗ്‌നിറ്റ്‌സ്‌കി നിയമം അഥവാ മാഗ്‌നിറ്റ്‌സ്‌കി ബിൽ. മനുഷ്യാവകാശങ്ങൾ ലംഘിക്കുന്ന റഷ്യൻ ഉദ്യോഗസ്ഥരെ കരിമ്പട്ടികയിൽ പെടുത്താനുള്ളതാണ് മാഗ്‌നിറ്റ്‌സ്‌കി നിയമം. റഷ്യയിൽ നികുതി ഉദ്യോഗസ്ഥരുടെ അഴിമതിക്കെതിരെ പ്രവർത്തിച്ച അഭിഭാഷകൻ സെർജി മാഗ്‌നിറ്റ്സ്‌കി കസ്റ്റഡിയിൽ വെച്ചു കൊല്ലപ്പെട്ടിരുന്നു. ഇതിനു കാരണക്കാരെന്നു കരുതുന്ന ഉദ്യോഗസ്ഥരെല്ലാം രക്ഷപ്പെട്ടു. ഇതേത്തുടർന്നാണ് അത്തരം ഉദ്യോഗസ്ഥർക്കു വിലക്കേർപ്പെടുത്തിക്കൊണ്ട് അമേരിക്ക നിയമം കൊണ്ടുവന്നത്. അമേരിക്ക കൊണ്ടുവന്ന മാഗ്‌നിറ്റ്‌സ്‌കി നിയമം തങ്ങളെ അവഹേളിക്കുന്നതിനുള്ളതാണെന്നാണ് റഷ്യ കരുതുന്നത്. 
റഷ്യയിൽനിന്നുള്ള കുട്ടികളെ അമേരിക്കക്കാർ ദത്തെടുക്കുന്നത് നിരോധിച്ചുകൊണ്ടുള്ള നിയമത്തിൽ പ്രസിഡന്റ് വ്‌ളാദിമിർ പുടിൻ ഒപ്പുവെച്ചു. ദിമാ യാക്കോവ്‌ലേവ് ബിൽ പാസ്സാക്കുന്നതിന്റെ മുന്നോടിയായാണ് ഈ നടപടി. അമേരിക്കയിൽ നിന്ന് സാമ്പത്തികസഹായം സ്വീകരിക്കുന്ന സന്നദ്ധ സംഘടനകൾക്കും വിലക്കേർപ്പെടുത്തിയിട്ടുമുണ്ട്. റഷ്യക്കാരുടെ അവകാശങ്ങൾ ലംഘിക്കുന്ന അമേരിക്കക്കാരുടെ വിസ റദ്ദാക്കാനും സ്വത്തുക്കൾ മരവിപ്പിക്കാനും തീരുമാനിച്ചിട്ടുണ്ട്.



</doc>
<doc id="224126" url="https://ml.wikipedia.org/wiki?curid=224126" title="ഞൊടിയൻ">
ഞൊടിയൻ

ഔഷധഗുണമു‌ള്ള തേനുൽപ്പാദിപ്പിക്കുന്നതായി കരുതുന്ന തേനീച്ചയാണ് ഞൊടിയൻ (Apis cerana indica). ഇത് കേരളത്തിൽ സാധാരണഗതിയിൽ കാണപ്പെടുന്നുണ്ട്. 


</doc>
<doc id="224140" url="https://ml.wikipedia.org/wiki?curid=224140" title="അങ്കര">
അങ്കര

പശ്ചിമഘട്ടവനങ്ങളിലും അല്ലാതെയും സാധാരണമായി കാണുന്ന ഒരു കുറ്റിചെടിയാണ് അങ്കര. ഒരു നിത്യ ഹരിത ചെടിയാണ് ഇത് . മൂന്നു മീറ്റർ ഉയരത്തിൽ വളരും. ശാഖകൾ കുറവാണ് . കടും പച്ചനിറത്തിലുള്ള ഇലകൾക്ക് 23-30 സെ .മി വരെ നീളം ഉണ്ടാകും. ചീര, കൊടിത്തൂവ എന്നിയവയുടെ കുടുംബത്തിൽപ്പെടുന്നതാണ് ഇത് . ആനമയക്കി, ആനവണങ്ങി, കട്ടൻപ്ലാവ്, ചൊറിയണം, ആനവിരട്ടി, ആനച്ചൊറിയൻ എന്നീ പേരുകളിലും അറിയപ്പെടുന്നു. ദേഹത്ത് സ്പർശിച്ചാൽ ചൊറിച്ചിൽ അനുഭവപ്പെടുമെന്ന പ്രത്യേകതയുണ്ട്. ദൈർഘ്യമുള്ള പനിവന്നാൽ ഇതിന്റെ വേരിന്റെ നീര് നൽകാറുണ്ട്.

Anaimeratti(‘that which threatens elephants')==മറ്റു ഭാഷകളിലെ പേരുകൾ==
Devil Nettle, Elephant Nettle, Fever Nettle, Anaimeratti(‘that which threatens elephants')



</doc>
<doc id="224149" url="https://ml.wikipedia.org/wiki?curid=224149" title="നവീനശിലായുഗ വാസ്തുവിദ്യ">
നവീനശിലായുഗ വാസ്തുവിദ്യ

പേര് സൂചിപ്പിക്കുന്നതുപോലെതന്നെ നവീനശിലായുഗത്തിൽ നിലനിന്നിരുന്ന വാസ്തുവിദ്യയാണ് നവീനശിലായുഗ വാസ്തുവിദ്യ (ഇംഗ്ലീഷിൽ :Neolithic architecture) . ക്രിസ്തുവിനും 10000 വർഷങ്ങൾ മുൻപ് തെക്കുപടിഞ്ഞാറൻ ഏഷ്യയിൽ നവീനശിലായുഗം ആരംഭിച്ചിരുന്നു. ഇവിടെനിന്ന് പിന്നീട് മറ്റുദേശങ്ങളിലേക്കും ഇത് വ്യാപിച്ചു. തെക്ക്കിഴക്കൻ അന്റോളിന, സിറിയ, ഇറാഖ് എന്നിവിടങ്ങളിലെല്ലാം തന്നെ ക്രിസ്തുവിനും 8000 വർഷങ്ങൾക്ക് മുൻപ് ശിലായുഗ സംസ്കാരം നിലനിന്നിരുന്നു. യൂറോപ്യന്മാർ എത്തുന്നതുവരെ അമേരിക്കൻ ഭൂഖണ്ഡത്തിലുള്ളവർ ശിലായുഗത്തിന് തുല്യമായ ജീവിതശൈലിയിലാണ് കഴിഞ്ഞിരുന്നത്.

ശിലകൾ മാത്രമായിരുന്നില്ല ഈയുഗത്തിലെ നിർമ്മാണസാമഗ്രി. തടികൊണ്ടുള്ള തൂണുകളും, കളിമൺ കട്ടകളും ഇവർ നിർമ്മാണത്തിന് ഉഅയോഗിച്ചിരുന്നു . നവീനശിലായുഗത്തിൽ അന്റോളിന ലെവെന്റ്, സിറിയ, മെസൊപ്പൊട്ടേമിയ, മധ്യഏഷ്യ എന്നിവിടങ്ങളിൽ താമസിച്ചിരുന്ന ശില്പികൾ വളരെയേറെ നിപുണരായിരുന്നു. മൺകട്ടകൾ ഉപയോഗിച്ച് വീടുകളിൽ തുടങ്ങി ഗ്രാമങ്ങൾ വരെ അവർ പണിതുയർത്തി. മനുഷ്യരുടേയും മൃഗങ്ങളുടേയും ചിത്രങ്ങളുപയോഗിച്ച് ചുമരുകൾ മോടിപ്പിടിപ്പിക്കുന്ന രീതിയും ഇക്കൂട്ടർക്കിടയിൽ ഉണ്ടായിരുന്നു. മരത്തടികൊണ്ടുള്ള ചട്ടക്കൂടുണ്ടാക്കി അതിന്മേൽ ചെളികൊണ്ടോ കളിമണ്ണുകൊണ്ടോ ബലപ്പെടുത്തിയുള്ള നിർമ്മാണരീതിയും ഇവർക്ക് വശമായിരുന്നു. മരിച്ചവർക്കായ് ശവകുടീരങ്ങളും നവീനശിലായുഗത്തിൽ പണിതിരുന്നു. അയർലൺറ്റിന്റെ ചിലഭാഗങ്ങളിൽ ഇത്തരം ആയിരകണക്കിന് ശവകല്ലറകൾ ഇന്നും അവശേഷിക്കുന്നുണ്ട്. ബ്രിട്ടീഷ് ദ്വീപുകളിൽ ഉണ്ടായിരുന്ന ശിലായുഗ ജനത മരിച്ചുപോയവർക്കായി ശവപ്പറമ്പും പ്രത്യേകം കല്ലറകളും(തൊപ്പിക്കല്ല് കുടക്കല്ല് പോലെയുള്ളവ) പണിതിരുന്നു. ഇത്തരം നിർമിതികളിൽ ഏറ്റവും പ്രശതമായത് സ്റ്റോൺ ഹെൻജ് എന്ന് അറിയപ്പെടുന്ന ഒരു മഹാശിലാസ്‌മാരകമാണ്. യൂറോപ്പിലും മെഡിറ്ററേനിയനിലും ഇന്നുകാണപ്പെടുന്ന മഹാശിലാസ്മാരകങ്ങളിൽ ഭൂരിഭാഗവും നവീനശിലായുഗത്തിൽ പ്രതിഷ്‌ഠിച്ചതാണ്. സ്റ്റോൺ ഹെൻജിന് സമാനമായ നിർമിതികൾ ലോകത്തിന്റെ പലഭാഗങ്ങളിലും കാണാൻ കഴിയും.



</doc>
<doc id="224164" url="https://ml.wikipedia.org/wiki?curid=224164" title="കുളമ്പുരോഗം">
കുളമ്പുരോഗം

കന്നുകാലികൾ, പന്നി, ആട് തുടങ്ങിയ ഇരട്ടകുളമ്പുള്ള മൃഗങ്ങളെ ബാധിക്കുന്ന ഒരു വൈറസ് രോഗമാണ് കുളമ്പുരോഗം (ഇംഗ്ലീഷ്: "Foot-and-mouth disease")

പിക്കൊര്ണോ ഇനത്തിൽപ്പെട്ട ഒരിനം വൈറസാണ് രോഗകാരണം. രോഗംബാധിച്ച മൃഗങ്ങളിലുണ്ടാകുന്ന ചർമങ്ങളിലും വൈറസുകളുണ്ടാകും. രോഗബാധയുള്ള മൃഗങ്ങളുമായോ, അവയുടെ വിസർജ്യവസ്തുക്കൾ, മാംസം,സ്രവങ്ങൾ, പാൽ തുടങ്ങിയവയുമായോ ഉള്ള സമ്പർക്കംമൂലവും രോഗം പകരാനിടയാക്കും.തീറ്റസാധനങ്ങളായ പുല്ല്,വൈക്കോൽ, തൊഴുത്തിലെ മറ്റു വസ്തുക്കൾ തുടങ്ങി പാൽപ്പാത്രങ്ങളിലൂടെ വരെ വൈറസ് മറ്റു മൃഗങ്ങളിലേക്കു പകരും. വാഹനങ്ങൾ, പട്ടി, പൂച്ച തുടങ്ങിയവയും മനുഷ്യരും വൈറസിന്റെ വാഹകരാകാറുണ്ട്. രോഗബാധ കഴിഞ്ഞ് ഒരുമാസത്തിനുശേഷവും രോഗം പടരാൻ സാധ്യതയുണ്ട്. ഈ വൈറസുകൾ രോഗം മാറിയ പശുവിന്റെ ശരീരത്തിൽനിന്ന് ഒരുമാസത്തിനു ശേഷവും പുറത്തുവന്നുകൊണ്ടിരിക്കും.



വൈറസ് രോഗമായാതിനാൽ ഫലപ്രദമായ ചികിത്സയില്ല. രോഗലക്ഷണങ്ങൾക്കനുസരിച്ചാണ് ചികിത്സ നൽകുന്നത്.
പ്രതിരോധകുത്തിവെയ്പാണ് ഫലപ്രദമായ നിയന്ത്രണമാർഗ്ഗം.പൂച്ച, പട്ടി, കാക്ക എന്നിവ തൊഴുത്തിൽ കയറുന്നതു തടയുന്നത് നല്ലതാണ്. രോഗം വന്ന പശുവിനെ പരിചരിക്കുന്ന ആൾ പശുക്കളുള്ള മറ്റു സ്ഥലങ്ങളിലേക്ക് പോകുമ്പോൾ ആ പ്രദേശങ്ങളിലും രോഗം വ്യാപിച്ചേക്കാം.കൂടാതെ തൊഴുത്തിൽനിന്നു മാലിന്യങ്ങൾ പുഴയിലേക്കോ, തോട്ടിലേക്കോ ഒഴുക്കിവിടാതെ ശ്രദ്ധിക്കണം.കുളമ്പുരോഗം ബാധിച്ചു ചത്ത കാലികളുടെ ജഡം ആഴത്തിൽ മറവ് ചെയ്യണം.തൊഴുത്ത് വൃത്തിയായി പരിപാലിക്കാൻ ശ്രമിച്ചാലും കുറെയധികം രോഗങ്ങളെ അകറ്റാം.ഉണങ്ങിയ, വൃത്തിയുള്ള തൊഴുത്തിൽ കാലികളെ കെട്ടാൻ ശ്രമിക്കുക.ദിവസം രണ്ടുനേരമെങ്കിലും അണുനാശിനികൊണ്ട് (പൊട്ടാസ്യം പെർമാംഗനേറ്റ്, ക്ലോറിൻ, അക്രിഫ്‌ളേവിൻ )വായ, കുളമ്പ് എന്നിവ കഴുകുക. ബോറിക് പൗഡർ തേനിൽ ചാലിച്ചു പുരട്ടി കൊടുക്കുന്നതാണ് മറ്റൊരു ചികിത്സാ രീതി. കുളമ്പിൽ തേക്കിന്റെ എണ്ണ പുരട്ടിക്കൊടുക്കുന്നതും ഗുണം ചെയ്യും.


</doc>
<doc id="224167" url="https://ml.wikipedia.org/wiki?curid=224167" title="ബൗദ്ധ വാസ്തുവിദ്യ">
ബൗദ്ധ വാസ്തുവിദ്യ

ക്രി.മു. മൂന്നാം നൂറ്റാണ്ടിൽ, ബുദ്ധമതാനുയായികൾക്കിടയിൽ വികസിച്ച് വന്ന ഒരു വാസ്തുവിദ്യയാണ് ബൗദ്ധ വാസ്തുവിദ്യ (ഇംഗ്ലീഷിൽ: Buddhist architecture). ആദ്യകാല ബുദ്ധമത വാസ്തുവിദ്യയിൽ പ്രധാനമായും മൂന്നുതരം നിർമിതികളാണുണ്ടായിരുന്നത്: വിഹാരങ്ങൾ എന്നറിയപ്പെടുന്ന ബുദ്ധമഠങ്ങൾ, സ്തൂപങ്ങൾ, ചൈത്യഗൃഹ എന്ന ബുദ്ധമതസ്തരുടെ ആരാധനാലയങ്ങൾ എന്നിവയായിരുന്നു അവ. ദേശങ്ങൾ തോറും പര്യടനം നടത്തുന്ന ബുദ്ധസന്യാസിമാർക്ക് മഴകാലത്തെ അഭയസ്ഥാനം എന്ന്നിലയ്ക്കാണ് വിഹാരങ്ങൾ പണിതുതുടങ്ങിയത്. പിൽകാലത്ത് ബുദ്ധമതത്തിന്റെ വികാസ ഫലമായ് അവ മഠങ്ങളായ് തീരുകയായിരുന്നു. ബീഹാറിലെ നളന്ദയിൽ അത്തരമൊരു വിഹാരം നിലനിന്നിരുന്നു. ഗൗതമബുദ്ധന്റെ തിരുശേഷിപ്പുകൾ സൂക്ഷിക്കുന്ന പൂജനീയമായ മന്ദിരങ്ങളാണ് സ്തൂപങ്ങൾ. ഇവയിൽ പ്രശസ്തമായത് മധ്യപ്രദേശിലെ സാഞ്ചിയിലുള്ള മഹാസ്തൂപമാണ്. പഗോഡകൾ ഇന്ത്യൻ സ്തൂപങ്ങളിൽനിന്ന് ഉരുത്തിരിഞ്ഞുണ്ടായവയാണ്. മതാനുഷ്ഠാനങ്ങളിൽ വന്ന മാറ്റത്തിനനുസൃതമായി വിഹാരങ്ങൾ ചൈത്യഗൃഹങ്ങളുടെ(ബുദ്ധ ക്ഷേത്രങ്ങൾ) ധർമ്മവും നിറവേറ്റുകയുണ്ടായി. ക്രി.മു 1ആം നൂറ്റാണ്ടിലാണ് ഈ ശൈലി അതിന്റെ ഉച്ചസ്ഥനത്ത് എത്തുന്നത്. അജന്താ എല്ലോറാ ഗുഹാക്ഷേത്രങ്ങളും മഹാബോധി ക്ഷേത്രവും ഇതിന്റെ ദൃഷ്ടാന്തങ്ങളാണ്.

ശ്രീബുദ്ധന്റെ നിർവാണത്തിനു ശേഷം സാവധാനത്തിലാണ് ബൗദ്ധ വാസ്തുവിദ്യ ഉയർന്നുവന്നത്.




</doc>
<doc id="224177" url="https://ml.wikipedia.org/wiki?curid=224177" title="കാട്ടുചേര്">
കാട്ടുചേര്

പശ്ചിമഘട്ടത്തിലെ തെക്കേ മലബാർ മുതൽ വടക്കേ കാനറ വരെ കാണപ്പെടുന്ന 35 മീറ്ററോളം ഉയരം വയ്ക്കുന്ന ഒരു മരമാണ് കാട്ടുചേര്.. വംശനാശഭീഷണിയുണ്ട്. ചേരിന്റെ ഇലകളേക്കാൾ വലിയ ഇലയാണ്. 



</doc>
<doc id="224179" url="https://ml.wikipedia.org/wiki?curid=224179" title="മലമൽക്കാവ്">
മലമൽക്കാവ്

പാലക്കാട് ജില്ലയുടെ ഒരു അതിർത്തി ഗ്രാമമാണ് മലമൽക്കാവ്. ഒരു അയ്യപ്പക്ഷേത്രം ഇവിടെയുണ്ട്. നെല്ലിയോട് മനക്കാരാണ് ഇവിടുത്തെ തന്ത്രിമാർ. നീലത്താമരയുള്ള പ്രശസ്തമായ ഒരു ക്ഷേത്രമാണ് മലമൽക്കാവ് അയ്യപ്പക്ഷേത്രം.പ്രശസ്ത എഴുത്തുകാരൻ എം.ടിയുടെ നീലത്താമര എന്ന സിനിമ ഈ ക്ഷേത്രത്തിലെ ചെങഴിനീർപ്പൂവ് എന്ന അത്ഭുതത്തെ ആസ്പദമാക്കിയെടുത്തതാണ്. 
ഈ ക്ഷേത്രത്തിൽ തലേന്നെത്തി പ്രത്യേക ചടങ്ങുകളോടെ സോപാനത്തിൽ വഴിപാട് അർപ്പിച്ചാൽ പിറ്റേന്ന് അമ്പലക്കുളത്തിലെ ചെങ്ങഴിനീർ ചെടിയിൽ ഒരുപൂവ് വിരിയുമെന്നും ആ പൂ അർപ്പിച്ച് തൊഴുതാൽ ആഗ്രഹം സാധിക്കുമെന്നും വിശ്വാസം. 
ഇവിടുത്തെ പാരമ്പര്യ വാദ്യക്കാർ വാദ്യകലയിൽ പ്രശസ്തരാണ്. തായമ്പകയിൽ മലമക്കാവ് ശൈലി രീതി തന്നെ അവർ രൂപപ്പെടുത്തിയിട്ടുണ്ട്. തൃത്താല കേശവപ്പൊതുവാൾ, തൃത്താല കുഞ്ഞികൃഷ്ണ പൊതുവാൾ, ആലിപ്പറമ്പ് ശിവരാമ പൊതുവാൾ എന്നിവർ ഈ ശൈലിയിൽ പെടുന്നവരാണ്. ഇപ്പോൾ പനമണ്ണ ശശി, പൂക്കാട്ടിരി ദിവാകര പൊതുവാൾ എന്നിവർ ഈ ശൈലിയുടെ പ്രയോക്താക്കളാണ്.



</doc>
<doc id="224181" url="https://ml.wikipedia.org/wiki?curid=224181" title="ആനച്ചേര്">
ആനച്ചേര്

പശ്ചിമഘട്ടത്തിലെ നനവാർന്ന നിത്യഹരിതവനങ്ങളിൽ അപൂർവ്വമായി കാണുന്ന ഒരു മരമാണ് മലഞ്ചേര്, കാട്ടുചേര് എന്നെല്ലാം അറിയപ്പെടുന്ന ആനച്ചേര്. . 35 മീറ്ററോളം ഉയരം വയ്ക്കും. പശ്ചിമഘട്ടത്തിലെ തദ്ദേശവൃക്ഷമാണ്. സഹ്യാദ്രിയിൽ കാണുന്നു. ഇല കാട്ടുചേരിന്റെ ഇലയേക്കാൾ വലുതായിരിക്കും. അതാണ് പ്രധാന വ്യത്യാസം.



</doc>
<doc id="224183" url="https://ml.wikipedia.org/wiki?curid=224183" title="ചേര് (വിവക്ഷകൾ)">
ചേര് (വിവക്ഷകൾ)

ചേര് എന്ന പേരിൽ അറിയപ്പെടുന്ന വിവിധവൃക്ഷങ്ങളുണ്ട്. അവയിൽ ചിലത് 


</doc>
<doc id="224188" url="https://ml.wikipedia.org/wiki?curid=224188" title="അമർ കൻവർ">
അമർ കൻവർ

നവമാധ്യമ രംഗത്ത് ഏറെ പ്രശസ്തി നേടിയ ഇന്ത്യൻ കലാകാരൻമാരിൽ ഒരാളാണ് അമർ കൻവർ (ജനനം:1964). ഡോക്യുമെന്ററി സംവിധായകനും ഇൻസ്റ്റളേഷൻ ആർട്ടിസ്റ്റുമാണ്. രാഷ്ട്രീയ വിമർശനങ്ങളും ചിന്തകളുമാണ് അമറിന്റെ കലാസൃഷ്ടിയുടെ കേന്ദ്രധാര.

1964ൽ ഡൽഹിയിൽ ജനിച്ച അമർ ഏറെ ശ്രദ്ധനേടിയ ചലച്ചിത്രകാരൻ കൂടിയാണ്. ഇന്ത്യ-പാക്ക് വിഭജനത്തിനു ശേഷമുള്ള കഥകളാണ് ഇദ്ദേഹത്തിന്റെ മിക്ക ചിത്രങ്ങളുടെയും പ്രമേയം.. മറൈൻ കോളേജ് ഓഫ് ഫൈൻ ആർട്‌സിൽ നിന്ന് ഓണററി ഡോക്ടറേറ്റ് നേടിയിട്ടുണ്ട്. ജർമനിയിലെ കസേലിൽ അഞ്ചു വർഷത്തിലൊരിക്കൽ നടക്കുന്ന കലാപ്രദർശനമായ ഡോക്യുമെന്റയുടെ അവസാന മൂന്നു പതിപ്പുകളിൽ പങ്കെടുത്തു.
കൊച്ചി മുസിരിസ് ബിനാലെയിൽ മൾട്ടി മീഡിയയുടെ സഹായത്തോടെ ദ സോവറിൻ ഫോറസ്റ്റ് എന്ന മൾട്ടിമീഡിയ ഇൻസ്റ്റളേഷൻ അവതരിപ്പിച്ചിരുന്നു. എട്ടു നിശ്ചല ദൃശ്യങ്ങൾ, രണ്ട് വിഡിയോ ഫിലിമുകൾ, വിഡിയോ പ്രൊജക്ഷൻ അടങ്ങിയ രണ്ടു പുസ്തകങ്ങൾ, ഒറീസ്സയിലെ നത്ബാർ സാരംഗി എന്നയാൾ ജൈവകൃഷിരീതിയിൽ വളർത്തിയെടുത്ത 266 തരം വിത്തുകൾ, രണ്ടു ചെറു ഫോട്ടോ ആൽബങ്ങൾ തുടങ്ങിയവയാണ് ഒരു വലിയ മുറിയിൽ ക്രമീകരിച്ചിരിക്കുന്നത്. ദ സീൻ ഓഫ് ക്രൈം എന്ന 41 മിനിറ്റ് ദൈർഘ്യമുള്ള ചിത്രം സംഘർഷങ്ങളുടെ ക്യാൻവാസിലേക്കൊരു എത്തിനോട്ടമാണ്. 



</doc>
<doc id="224199" url="https://ml.wikipedia.org/wiki?curid=224199" title="സൗദി അറേബ്യയുടെ ഭരണാധികാരികൾ">
സൗദി അറേബ്യയുടെ ഭരണാധികാരികൾ

1932-ൽ സൗദി അറേബ്യ രൂപം കൊണ്ടതുമുതൽ ഇന്നുവരെ ആറ് രാജാക്കന്മാർ ഭരണത്തിലിരുന്നിട്ടുണ്ട്. ഇബ്ൻ സൗദ് എന്നും അറിയപ്പെടുന്ന അബ്ദുൽ അസീസ് ആണ് ആദ്യത്തെ രാജാവ്. 2005-ൽ അധികാരത്തിൽവന്ന അബ്ദുള്ള രാജാവാണ് നിലവിലെ ഭരണാധികാരി. ഇബ്നു സൗദിന് ശേഷമുള്ള അഞ്ചു ഭരണാധികാരികളും അദ്ദേഹത്തിന്റെ മക്കളാണ്. ഉപപ്രധാനമന്ത്രിയും കിരീടാവകാശിയും സൽമാൻ ബിൻ അബ്ദുൽ അസീസ്‌ രാജകുമാരനാണ്.

സൗദി അറേബ്യയുടെ സ്ഥാപകൻ ആയി അറിയപ്പെടുന്ന അബ്‌ദുൽ അസീസ്‌ രാജാവ്‌ ആണ് അറേബ്യൻ ഉപദ്വീപിലെ നജ്ദും ഹിജാസും അടക്കമുള്ള വിവിധ പ്രദേശങ്ങളെ കൂട്ടിച്ചേർത്ത്‌ 1932 സെപ്റ്റംബർ 23ന്‌ ആധുനിക സൗദി അറേബ്യ രൂപീകരിച്ചത്. ഈജിപ്തിലെ ഓട്ടോമൻ സാമ്രാജ്യത്തിനും അവിടത്തെ തന്നെ ബദവീ ഗോത്രനേതാക്കൾക്കും എതിരെ പൊരുതി നേടിയ വിജയങ്ങളാണ് അബ്ദുൽ അസീസ് അൽ സൗദിനെ ഈ രാജ്യത്തിന്റെ ഭരണാധികാരിയും രാജാവുമാക്കിയത്. അൽ റഷീദ് കുടുംബത്തിൽനിന്ന് 1902ൽ റിയാദ് മേഖല പിടിച്ചെടുത്തുകൊണ്ടായിരുന്നു ഇതിനുള്ള തുടക്കം. അൽഅഷ, അൽഖ്വതീഫ്, നജദ്, ഹിജാസ് പ്രവിശ്യകൾ കൂടി പിടിച്ചെടുത്ത് 1913നും 1923നും ഇടക്ക് പുതിയ സാമ്രാജ്യം പടുത്തുയർത്തി. 

1926ൽ നജദിലെ രാജാവായി അബ്ദുൽ അസീസ് അൽ സൗദ് പ്രഖ്യാപിക്കപ്പെട്ടു. പിന്നാലെ ഹിജാസിലെ ഭരണാധികാരം കൂടി സൗദിന്റെ കൈകളിലെത്തി. 1927 മെയ് 20നു ജിദ്ദയിൽ ബ്രിട്ടീഷുകാരുമായുണ്ടാക്കിയ സമാധാന ഉടമ്പടിക്ക് ശേഷം പൂർണ്ണ സ്വാതന്ത്ര്യം ലഭിച്ചതോടെ 1932ൽ ഇന്നത്തെ സൗദി അറേബ്യ പിറന്നു. 1953 ൽ മരണം വരെ അദ്ദേഹം രാജാവായി തുടർന്നു. സൗദി അറേബ്യയുടെ രാഷ്ട്ര പിതാവ് കൂടി ആണ് അബ്ദുൽ അസീസ് രാജാവ്.

അബ്ദുൽ അസീസ്‌ രാജാവിന്റെ മരണ ശേഷം രാജാവായി അധികാരത്തിൽ വന്നത് അദ്ദേഹത്തിന്റെ രണ്ടാമത്തെ മകനായ സൗദ്‌ ബിൻ അബ്ദുൽ അസീസ്‌ (ജനനം-1902, മരണം-1969) ആണ്.1953 മുതൽ 1964 വരെ പതിനൊന്നു വർഷം സൗദ്‌ രാജാവ് സൗദി അറേബ്യയിൽ അധികാരത്തിലിരുന്നു. തന്റെ അർദ്ധസഹോദരനായിരുന്ന ഫൈസൽ രാജകുമാരനുമായി രാജാധികാരത്തെ ചൊല്ലി നിരന്തരം ശത്രുത നിലനിന്നിരുന്നു. സൗദ് തന്റെ ഭരണകാലത്ത് ഭരണ തലത്തിൽ ധാരാളം പുരോഗതികൾ വരുത്തിയിട്ടുണ്ട്. റിയാദിലുള്ള കിംഗ്‌ സൗദ്‌ സർവകാലശാല അദ്ദേഹത്തിന്റെ കാലത്ത് 1957-ൽ തുടങ്ങിയതാണ്‌ . 
അന്താരാഷ്ട്ര തലത്തിൽ തന്റെ വ്യക്തി മുദ്ര പതിപ്പിച്ചു കൊണ്ട് 1957-ൽ അമേരിക്കയിലേക്ക് ആദ്യമായി സന്ദർശനം നടത്തിയ സൗദി അറേബ്യയിലെ രാജാവാണ് സൗദ്‌ . 1962-ൽ സൗദ്‌ രാജാവ്‌ ആദ്യമായി അന്താരാഷ്ട്ര ഇസ്ലാമിക് സമ്മേളനം നടത്തി. 1962ൽ നടന്ന അന്താരാഷ്ട്ര ഇസ്ലാമിക് സമ്മേളനത്തിൽ വെച്ചാണ് മക്ക ആസ്ഥാനമായി മുസ്ലിം വേൾഡ് ലീഗ് എന്ന സംഘടനക്ക് രൂപം നൽകിയത്. ഇപ്പോൾ ലോകത്തെങ്ങുമുള്ള മുസ്ലിംകളെ പ്രതിനിധാനം ചെയ്യുന്ന ഒരു സ്വതന്ത്ര അന്തർദേശീയ പ്രസ്ഥാനമാണ് റാബിത്വത്തുൽ ആലമിൽ ഇസ്ലാമി (മുസ്ലിം വേൾഡ് ലീഗ്). 1969-ൽ സൗദ്‌ രാജാവ്‌ മരണപ്പെട്ടു. തുടർന്ന് മക്കയിലെ മസ്ജിദുൽ ഹറമിൽ വെച്ച് നടന്ന മയ്യിത്ത് നിസ്‌കാരത്തിന് ശേഷം മൃതദേഹം റിയാദിലെ ഊദ് ഖബർസ്ഥാനിൽ മറവുചെയ്തു. രാഷ്ട്ര പിതാവ് അബ്ദുൽ അസീസ് രാജാവ്, സൗദ്‌ രാജാവിന്റെ സഹോദരങ്ങളായ ഫൈസൽ രാജാവ്, ഖാലിദ് രാജാവ് എന്നിവരെയും ഇവിടെതന്നെയാണ് മറവ് ചെയ്തിട്ടുള്ളത്. അഞ്ച് ഏക്കറോളം വിസ്തൃതിയുള്ള ഈ ഖബറിസ്ഥാനിൽ തന്നെയാണ് സൗദി രാജ കുടുംബാംഗങ്ങളെ മറവു ചെയ്യാറുള്ളത്.

1964 മുതൽ 1975 വരെ ആധുനിക സൗദി അറേബ്യയുടെ ഭരണം ഫൈസൽ രാജാവിന്റെ കീഴിലായിരുന്നു. സൗദ് രാജാവിന് ശേഷം രാജാവായി വന്ന ഇദ്ദേഹത്തിന്റെ പൂർണ നാമം ഫൈസൽ ഇബ്ൻ അബ്ദുൽ അസീസ്‌ അൽ-സൗദ് എന്നാണ്. ഇദ്ദേഹത്തിന്റെ ഭരണ കാലത്താണ് സൗദി അറേബ്യയിൽ ആദ്യമായി സാമ്പത്തിക രംഗത്തും വിദേശ നയങ്ങളിലും കാതലായ മാറ്റങ്ങൾ വരുത്തിയത്. ഇസ്ലാമുകൾക്കുവേണ്ടിയുള്ള പ്രവർത്തനം, കമ്മ്യൂണിസ്റ്റ് വിരുദ്ധത എന്നിവയായിരുന്നു അദ്ദേഹത്തിന്റെ പ്രധാന ഭരണ അജണ്ടകൾ 

ഓർഗനൈസേഷൻ ഓഫ് ഇസ്ലാമിക് കോൺഫറൻസ് (ഒ.ഐ.സി) രൂപവത്കരണത്തിന് മുൻകൈയെടുത്തത് ഫൈസൽ രാജാവാണ്. 1971-ൽ നിലവിൽവന്ന ഈ സംഘടനയിൽ 40 രാഷ്ട്രങ്ങൾ അംഗങ്ങളാണ് . ഫൈസൽ രാജാവിന്റെ കാലത്ത് 1960-1970 വർഷങ്ങളിൽ മധ്യ പൗരസ്ഥ ദേശത്തെ മുഴുവൻ കലാപ കലുഷിതമാക്കിക്കൊണ്ട് അറബ്-ഇസ്രയേൽ യുദ്ധം നടന്നു. ഫൈസൽ രാജാവിന്റെ തന്ത്രപരമായ ഇടപെടൽ മൂലം യുദ്ധാനന്തരം എണ്ണ മേഖലയിൽ ഉണ്ടായ വലിയ പ്രതിസന്ധി തരണം ചെയ്യാൻ സാധിച്ചു. അദ്ദേഹത്തിന്റെ ഭരണകാലഘട്ടം സൗദികൾക്ക് പൊതുവേ മതിപ്പുളവാക്കിയ ഒരു സമയം തന്നെയായിരുന്നു . 1975-ലെ ഒരു മാർച്ച്‌ 25-നു് അദ്ദേഹം മരുമകനായ ഫൈസൽ ബിൻ മുസഇദിനാൽ കൊലചെയ്യപ്പെട്ടു.

1975 മുതൽ 1982 വരെ സൗദി അറേബ്യയുടെ ഭരണം ഖാലിദ്‌ ഇബ്ൻ അബ്ദുൽ അസീസ്‌ രാജാവ് ആണ് നിർവഹിച്ചത്. തന്റെ ഭരണ കാലത്ത് രാജ്യത്ത് കായിക, അടിസ്ഥാന സൗകര്യ മേഖലകളിൽ നിരവധി വികസന പ്രവർത്തനങ്ങൾ ഖാലിദ്‌ രാജാവ്‌ നടത്തിയിട്ടുണ്ട്. രാജ്യത്ത് ഏതാണ്ട് എല്ലാ മേഖലകളിലും അഭിവൃദ്ധി നേടിയ കാലമാണ് ഖാലിദ്‌ രാജാവിന്റെ ഭരണ കാലം.പേർഷ്യൻ ഗൾഫിന്റെ തീരത്തുള്ള ആറ് രാജ്യങ്ങൾ ചേർന്ന് രൂപീകരിച്ച രാജ്യാന്തര സഹകരണ പ്രസ്ഥാനമായ ഗൾഫ് സഹകരണ കൗൺസിൽ (ജി.സി.സി) യുടെ സ്ഥാപകനാണ് ഖാലിദ്‌ രാജാവ്‌ . റിയാദ് ആസ്ഥാനമായി 1981 മേയ് 25 നു രൂപീകരിക്കപ്പെട്ട ഈ സംഘടനയുടെ അംഗരാജ്യങ്ങൾ സൗദി അറേബ്യ, യു.എ.ഇ., ഒമാൻ, കുവൈത്ത്, ഖത്തർ, ബഹറൈൻ എന്നിവയാണ്. ലോകത്തിൽ സമാധാനവും സഹകരണവും നടപ്പാക്കാൻ ശ്രമിക്കുന്നവർക്കായി ഐക്യരാഷ്ട്രസഭ നൽകുന്ന സ്വർണ്ണ മെഡലിന് ഖാലിദ് രാജാവ് അർഹനായിട്ടുണ്ട് . 1913-ൽ സൗദി അറേബ്യൻ തലസ്ഥാനമായ റിയാദിൽ ആണ് ഖാലിദ് രാജാവ് ജനിച്ചത്. 13 ജൂൺ 1982-ന് ഹൃദായാഘാതം മൂലം അദ്ദേഹം അന്തരിച്ചു .

ഖാലിദ് രാജാവിന് ശേഷം സൗദി അറേബ്യയുടെ ഭരണാധികാരിയായി 1982 ജൂൺ മാസത്തിലാണ് ഫഹദ് രാജാവ് സിംഹാസനത്തിലെത്തുന്നത്. അതു വരെ കിരീടാവകാശി എന്ന നിലയിൽ സൗദി അറേബ്യയുടെ സാമൂഹിക നവീകരണത്തിന്റെ പ്രതിനിധി ആയിരുന്ന ഫഹ്‌ദ്‌ ഔദ്യോഗികമായി രാജാവായി. തുടർന്നു 1956-ൽ ഖാദിമുൽ ഹറമൈനി ശരീഫൈനി (ഇരു വിശുദ്ധ ഹറമുകളുടെയും സേവകൻ) എന്ന സ്ഥാനപ്പേര് ഫഹദ് രാജാവ് തന്റെ പേരിനോട് ചേർത്തു. ഇരു വിശുദ്ധ ഹറമുകളുടെയും സേവകൻ എന്ന പേര് സൗദി അറേബ്യയിൽ ഭരണത്തിലിരിക്കുന്ന രാജാക്കാന്മാർ തങ്ങളുടെ പേരിനോട് ചേർത്ത് ഇപ്പോഴും ഉപയോഗിക്കുന്നു. അമേരിക്കൻ ഐക്യനാടുകളുമായി വളരെ അടുത്ത ബന്ധം സ്ഥാപിച്ചത് ഫഹദ് രാജാവിന്റെ കാലത്തായിരുന്നു. ധാരാളം സൈനിക കരാറുകളും മറ്റും ഇക്കാലത്ത് ഒപ്പു വെക്കുകയുണ്ടായി കുവൈത്തിന്റെ മോചനത്തിനായി അമേരിക്കയെയും സഖ്യസേനയെയും വിളിച്ചു വരുത്തിയതും സൗദി അറേബ്യയിൽ അമേരിക്കൻ സേനക്ക് സൈനിക ക്യാമ്പ് അനുവദിച്ചതും ഇക്കാലത്താണ്. 90 ദശലക്ഷം അമേരിക്കൻ ഡോളർ മുതൽ വരുന്ന അൽ-യമാമ ആയുധക്കരാർ ഒപ്പു വെച്ചത് ഫഹദ് രാജാവിന്റെ കാലഘട്ടത്തിലാണ് . സ്ക്കൂളുകളും, ആശുപത്രികളും നിർമ്മിക്കാൻ വകവെച്ചിരുന്ന തുക ആയുധങ്ങൾക്കു വേണ്ടി ചിലവഴിച്ചത് ധാരാളം വിവാദങ്ങൾ ക്ഷണിച്ചു വരുത്തിയിരുന്നു. 

1995-ൽ കടുത്ത ഹൃദയാഘാതമുണ്ടായതിനെ തുടർന്ന് ഫഹദ് രാജാവിന്റെ ആരോഗ്യ നില ഏറെ വഷളായി. അതിനുശേഷം രാജ്യ കാര്യങ്ങളിൽ ഫഹദ് ശ്രദ്ധിച്ചിരുന്നില്ല. പിന്നീട് ന്യുമോണിയ ബാധയെ തുടർന്ന് 2005-ൽ രാജാവിനെ റിയാദിലെ കിംഗ് ഫൈസൽ സ്പെഷ്യലിസ്റ്റ് ആശുപത്രിയിൽ പ്രവേശിപ്പിക്കുകയും തുടർന്ന് മരണപ്പെടുകയും ചെയ്തു.

മുൻ ഭരണാധികാരി ഫഹദ് ബിൻ അബ്ദുൽ അസീസിന്റെ നിര്യാണത്തെ തുടർന്ന് 2005-ലാണ് അബ്ദുള്ള രാജാവ് സ്ഥാനമേറ്റത്. അതിനു മുമ്പ് 1995-ൽ ശാരീരികമായി ക്ഷീണിച്ച ഫഹദ് രാജാവിനുവേണ്ടി അന്ന് കിരീടാവകാശിയായിരുന്ന അബ്ദുള്ള രാജകുമാരനാണ് രാജ്യം ഭരിച്ചത്. സൗഹൃദത്തിനും സഹവർത്തിത്വത്തിനും പ്രാധാന്യം നൽകിയ അബ്ദുള്ള രാജാവ് നിരവധി സന്ധിസംഭാഷണങ്ങൾക്കും സൗഹൃദ സന്ദർശനങ്ങൾക്കും സൗദിക്കകത്തും പുറത്തും വേദി ഒരുക്കുകയുണ്ടായി. ആഗോള സാമ്പത്തിക രംഗം ലോകത്തെല്ലായിടത്തും ആടിയുലയുമ്പോഴും രാജ്യത്തിന്റെ വിവിധ മേഖലകളിൽ തുടക്കംകുറിച്ച ഭീമൻ പദ്ധതികളുടെയും സാമ്പത്തിക നഗരങ്ങളുടേയും നടത്തിപ്പ് തുടരുമെന്ന് പ്രഖ്യാപിച്ച രാജാവ് വിദേശികൾ ഉൾപ്പെടെയുള്ള രാജ്യത്തെ ജോലിക്കാരുടെ തൊഴിൽ ഭദ്രതയും ഉറപ്പവരുത്തുകയും ചെയ്തു. സൗദി കൂടിയാലോചന സമിതിയായ ശൂറാ കൗൺസിലിൽ സ്ത്രീകൾക്ക് അംഗത്വം നൽകാനും മുസ്ലിം കൗൺസിലിൽ അവർക്ക് വോട്ട് ചെയ്യാനും സ്വയം നാമനിർദ്ദേശം ചെയ്യാനുമുള്ള സുപ്രധാന തീരുമാനങ്ങൾ അബ്ദുള്ള രാജാവ് അടുത്ത കാലത്ത് അനുമതി നൽകിയവയാണ് .
അബ്ദുള്ള രാജാവിന്റെ ഭരണം തുടരുമ്പോൾ സമ്പദ്‌സമൃദ്ധമായ പുരോഗതി രാജ്യത്ത് നടക്കുന്നുണ്ട്. പുതിയ കണക്കുകൾ പ്രകാരം അബ്ദുള്ള രാജാവ് അറബ് രാഷ്ട്ര നേതാക്കളിൽ ഏറ്റവും ജനപ്രിയനായ ഭരണാധികാരിയാണ്. അമേരിക്കയിലെ ജോർജ് ടൗൺ സർവകലാശാലയിലെ പ്രിൻസ് അൽ വലീദ് ബിൻ തലാൽ സെൻറർ ഫോർ മുസ്ലിം -ക്രിസ്റ്റ്യൻ അണ്ടർസ്റ്റാൻറിങ്ങുമായി ചേർന്ന് ജോർദാനിലെ റോയൽ സെൻറർ ഫോർ ഇസ്ലാമിക് റിസർച്ച് ആൻറ് സ്റ്റഡീസ് 2011-ലും 2012-ലും നടത്തിയ പഠനത്തിലും അബ്ദുല്ല രാജാവിനെ ജനസ്വാധീനമുള്ള 500 മുസ്ലിം നേതാക്കളിൽ നിന്നും ഏറ്റവും സ്വാധീനമുള്ള വ്യക്തിയായി തെരഞ്ഞെടുത്തു. ഫോബ്സ് മാസിക തയ്യാറാക്കിയ ലോകത്തിലെ ഏറ്റവും ശക്തരായ ഭരണാധികാരികളുടെ പട്ടികയിൽ അബ്ദുള്ള രാജാവിന്റെ പേര് ഏഴാം സ്ഥാനത്താണ് .

2015 ജനുവരി 15 ന് അബ്ദുള്ള രാജാവ് അന്തരിച്ചു.



</doc>
<doc id="224201" url="https://ml.wikipedia.org/wiki?curid=224201" title="ഔറംഗസേബ് (ചലച്ചിത്രം)">
ഔറംഗസേബ് (ചലച്ചിത്രം)

2013ൽ പുറത്തിറങ്ങിയ ബോളിവുഡ് ആക്ഷൻ ചലചിത്രമാണ് ഔറംഗസേബ്. അതുൽ സബർവാൾ ആണ് തിരക്കഥയും സംവിധാനവും നിർവഹിച്ചത്. അർജുൻ കപൂർ ഇരട്ട വേഷത്തിലെത്തിയ ചിത്രത്തിൽ പൃഥ്വിരാജ്, ഋഷി കപൂർ, സാഷാ ആഗ, സ്വാറ ഭാസ്കർ എന്നിവർ മറ്റ് പ്രധാന വേഷങ്ങൾ അവതരിപ്പിച്ചു. വില്ലൻ വേഷത്തിലാണ് ഋഷി കപൂർ അഭിനയിച്ചത്. 2013 മെയ് 17ന് പുറത്തിറങ്ങിയ ചിത്രം ബോക്സ്ഓഫീസിൽ ശരാശരി വിജയമേ നേടിയുള്ളു.



</doc>
<doc id="224205" url="https://ml.wikipedia.org/wiki?curid=224205" title="തറുതാവൽ">
തറുതാവൽ

നിലത്ത് പടർന്ന് വളരുന്ന ഒരു സസ്യമാണ് തറുതാവൽ. ഇതിന്റെ ഇല എതിർ വിന്യാസമാണ്. ഇതിന്റെ ഓരോ പർവത്തിൽ നിന്നും വേരുകൾ ഉണ്ടാകുന്നു. ഈ വേരുകൾ പറ്റിപ്പിടിച്ചു വളരാൻ ഇതിനെ സഹായിക്കുന്നു. ഇരുണ്ട തണ്ടോടുകൂടിയ ഇതിന്റെ ഇലകൾ കുടൽ ചുരുക്കി എന്ന സസ്യത്തെ അനുസ്മരിപ്പിക്കുമെങ്കിലും ഇലകളുടെ അഗ്രം അതിനേക്കാൾ കൂർത്തതാണ്.

ഔഷധയോഗ്യമായ ഈ ചെടി മുറിവെണ്ണയുണ്ടാക്കുന്നതിനുപയോഗിക്കുന്ന ഔഷധങ്ങളിലെ പ്രധാന ചേരുവയാണ്.



</doc>
<doc id="224207" url="https://ml.wikipedia.org/wiki?curid=224207" title="വെള്ളച്ചേര്">
വെള്ളച്ചേര്

30 മീറ്ററോളം ഉയരം വയ്ക്കുന്ന പശ്ചിമഘട്ട തദ്ദേശവാസിയായ വംശനാശഭീഷണിയുള്ള ഒരു മരമാണ് വെള്ളച്ചേര്. . തേങ്കൊട്ടയോട് സാദൃശ്യമുള്ള മരമാണ്. 



</doc>
<doc id="224209" url="https://ml.wikipedia.org/wiki?curid=224209" title="പുന്നച്ചേര്">
പുന്നച്ചേര്

അവുക്കരം, മലഞ്ചേര് എന്നെല്ലാം അറിയപ്പെടുന്ന പുന്നച്ചേരിന്റെ . ആനമലയ്ക്ക് തെക്കുമാത്രം കാണുന്ന ഒരു പശ്ചിമഘട്ട തദ്ദേശവാസിയാണ് ഈ മരം. തൊലിക്ക് ചാരനിറം. തൊലിയിൽ കറുത്ത പാടുകൾ കാണും. വംശനാശഭീഷണി നേരിടുന്നു. 35 മീറ്ററോളം ഉയരം വയ്ക്കും. തേങ്കൊട്ടയെപ്പോലെ ഇതിന്റെ ഫലഭിത്തിയിൽ നിന്നും കിട്ടുന്ന കറയും അടയാളം കുറിക്കുന്ന മഷിയുണ്ടാക്കാൻ ഉപയോഗിക്കുന്നു. 



</doc>
<doc id="224210" url="https://ml.wikipedia.org/wiki?curid=224210" title="വൈതോമോ ഗുഹകൾ">
വൈതോമോ ഗുഹകൾ

ന്യൂസിലാൻഡിലെ നോർത്ത് ദ്വീപിലുള്ള ഒരു സംരക്ഷിത പ്രദേശമാണ് വൈതോമോ ഗുഹകൾ. ഇത് ഓക്‌ലൻഡ് പട്ടണത്തിൽ നിന്ന് 193 കി.മീ തെക്കുമാറി സ്ഥിതി ചെയ്യുന്നു. ഈ ഗുഹകൾ സ്ഥിതി ചെയ്യുന്ന ഗ്രാമം കിംഗ്‌ കൺട്രിയിലെ ഒരു പ്രധാന വിനോദസഞ്ചാരകേന്ദ്രമാണ്. ഈ ഗ്രാമത്തിൽ സ്ഥിരതാമസമുള്ളവരുടെ എണ്ണം വളരെ കുറവാണെങ്കിലും താല്കാലിക തൊഴിലാളികളും മറ്റും ഇവിടെ വസിക്കുന്നു. മാവോറി ഭാഷയിൽ വെള്ളം എന്നർത്ഥമുള്ള "വൈ" എന്ന വാക്കിൽ നിന്നും, "അരിപ്പയുടെ ആകൃതിയിലുള്ള കുഴി" എന്ന് അർത്ഥമുള്ള "തോമോ" എന്ന വാക്കിൽ നിന്നുമാണ്‌ ഈ പ്രദേശത്തിന് "ഒരു ദ്വാരത്തിലൂടെ ഗമിക്കുന്ന ജലം" എന്ന് തർജ്ജമ ചെയ്യാവുന്ന "വൈതോമോ" എന്ന പേര് കിട്ടിയിട്ടുള്ളത്. 

വൈതോമോ ജില്ലയിലുള്ള ചുണ്ണാമ്പുകല്ലുകൾ കൊണ്ടുള്ള പ്രകൃതിദൃശ്യങ്ങൾ 1900 കളുടെ വളരെ ആദ്യത്തിൽ തന്നെ ഗുഹാപര്യവേഷകരുടെ ശ്രദ്ധ വൈതമോവിലേക്ക് ആകർഷിച്ചു. എന്നാൽ പ്രാദേശിക മാവോറികളുടെ മാർഗദർശനത്തിൽ വളരെ അപൂർവ്വമായി നടന്ന ഈ പര്യവേക്ഷണങ്ങളുടെ അപര്യാപ്തത കണക്കിലെടുത്ത് ഈ ഗുഹകളുടെ നല്ലൊരു ഭാഗവും 1904 ൽ "ദി ക്രൗണിന്റെ" കീഴിൽ കൊണ്ടുവന്നു.

ഇന്ന്, എളുപ്പത്തിൽ എത്തിപ്പെടാൻ പറ്റിയ ഗുഹാപ്രദേത്ത് വിനോദസഞ്ചാരികളെ കൊണ്ടുപോകുന്നതിൽ വൈദഗ്ദ്ധ്യം നേടിയ ചെറുതും വലുതുമായ നിരവധി കമ്പനികൾ ഇവിടെ പ്രവർത്തിക്കുന്നു. ഇവർ സീസണിൽ ഓരോ മണിക്കൂറിലും നൂറുകണക്കിന് സഞ്ചാരികളെ ഗുഹക്കുള്ളിലേക്കു നയിക്കുന്നു. കൂടാതെ ഗുഹാഭിത്തികളിൽ കയറുന്നതുപോലുള്ള സാഹസിക വിനോദങ്ങൾ തല്പരരായ കുറച്ചു പേർക്കു സാധ്യമാക്കുകയും ചെയ്യുന്നു. വൈതോമോ ഗുഹകളിലേക്കുള്ള സന്ദർശനം ന്യൂസിലാണ്ട് ആട്ടോമൊബൈൽ അസ്സോസിയേഷൻ "കിവിയിൽ തീർച്ചയായും ചെയ്യേണ്ട കാര്യങ്ങൾ' എന്ന വിഷയത്തിൽ 2007ൽ പ്രസിദ്ധപ്പെടുത്തിയ ഒരു അഭിപ്രായ വോട്ടെടുപ്പിൽ 20,000 ൽ അധികം വാഹനസഞ്ചാരികളുടെ പിൻബലത്തിൽ 14-ആം സ്ഥാനം കരസ്ഥമാക്കി. 2004-ൽ ഇവിടേക്ക് 4,00,000 സഞ്ചാരികൾ വന്നെത്തി.

ഗ്ലോ വോം ഗുഹ, രുവാകുരി ഗുഹ, അരാനുയ് ഗുഹ, ഗാർഡ്നേർസ് ഗട്ട് എന്നിവയാണ് ഇവിടുത്തെ പ്രധാനപ്പെട്ട ഗുഹകൾ. ഇവ ചുണ്ണാന്പുകല്ലുകൊണ്ടുള്ള ഊറൽ രൂപങ്ങൾക്കും അതുപോലെതന്നെ തിളങ്ങുന്ന സൂക്ഷ്മ വിരകൾക്കും (ചെറിയ പൂപ്പ്പൽ കീടങ്ങൾ - "അരാക്നോകാംപ ലൂമിനോസ" ("Arachnocampa luminosa")) പ്രസിദ്ധിയാർജ്ജിച്ചവയാണ്.



</doc>
<doc id="224213" url="https://ml.wikipedia.org/wiki?curid=224213" title="പുളികുടി">
പുളികുടി

ചില ഗർഭിണികൾ ഒമ്പതാം മാസത്തിൽ അനുഷ്ഠിക്കുന്ന ഒരു കർമ്മമാണ് പുളികുടി. നായർ സ്ത്രീകൾക്കു ഗർഭമുണ്ടായാൽ അഞ്ച്, ഏഴ്, ഒൻപത് മാസങ്ങളിൽ ഏതെങ്കിലും ഒരു മാസത്തിൽ നടത്തിയിരുന്ന അടിയന്തരമാണ് പുളികുടി. പുംസവനം (പുങ്ങൻ) എന്ന ചടങ്ങിന്റെ അനുബന്ധമായാണ് പുളികുടി എന്ന ചടങ്ങു നടത്തുക.

ഈ ചടങ്ങിന് സമൂദായ-ദേശ ഭേദം ഉണ്ടായിരുന്നു. ഓരോ സമുദായത്തിലും ദേശത്തിലും നടത്തുന്ന ചടങ്ങുകളിൽ വത്യാസം കാണുക സാധാരണമായിരുന്നു. ബ്രാഹ്മണ സമുദായത്തിൽ വാളൻ ഞെരിഞ്ഞൽ എന്നിവയുടെ നീര് എടുത്ത് ഉപ്പും ചേർത്ത് ആയിരുന്നു പുളികുടി നടത്തിയിരുന്നത്. മറ്റു പല സമുദായങ്ങളിലും പല രീതിയിലായിരുന്നു പുളികുടി നടത്തിയിരുന്നത്. ഇലക്കറികൾ പതിവില്ലെങ്കിലും ചില പുളിയിലകളുടെ നീരെടുത്താണ് ഈ ചടങ്ങ് എല്ലായിടങ്ങളിലും നടത്തിയിരുന്നത്. ആദിവാസികൾക്കിടയിലും ഈ ചടങ്ങ് പതിവായിരുന്നു. മലവേട്ടുവരും മറ്റും പുളിയില ഇടിച്ചു പിഴിഞ്ഞ നീര് ഗർഭിണികൾക്ക് കൊടുത്തിരുന്നു. മറ്റുചിലയിടങ്ങളിൽ ഏഴുതരം പുളികളുടെ ഇലകൾ അരച്ച് ഉരുട്ടി ഗുളികരൂപത്തിൽ ആക്കി ഗർഭിണികൾക്കു കുടുക്കുന്നപതിവും ഉണ്ടായിരുന്നു. തെക്കൻ കേരളത്തിലെ വേലൻ, ഈഴവ സമുദായങ്ങളിൽ ഈ പതിവായിരുന്നു ഉണ്ടായിരുന്നത്.

നായർ സമുദായത്തിൽ ഗർഭിണിയായ സ്ത്രീയെ അഞ്ചാമത്തെ മാസത്തിലോ ഏഴാമത്തെ മാസത്തിലോ ചെന്നുകാണുന്ന ചടങ്ങിനാണ് സീമന്തം അഥവാ പുളികുടി എന്നു പറയുന്നത്. തെക്കൻ കേരളത്തിൽ അത് 'ഏക്കൾകൊട' എന്ന പേരിൽ ഒരു വലിയ ചടങ്ങാണ്. എത്ര മാസം ഗർഭവതിയാണോ അത്രയും തരം പലഹാരങ്ങളുമായാണ് പെൺവീട്ടുകാർ, ആ അവസരത്തിൽ ഭർത്തൃഗൃഹം സന്ദർശിക്കുന്നത്. ഈ ചടങ്ങ് തീരുന്നതോടെ ഗർഭിണി പുല ആചരിച്ചു തുടങ്ങേണ്ടതുണ്ട്. പ്രസവത്തിനുശേഷം പതിനഞ്ചു ദിവസംവരെ 'പുല' തുടരുന്നു. ഇക്കാലയളവിൽ ഗർഭിണിയായ സ്ത്രീ അമ്പലങ്ങളിൽ പ്രവേശിക്കാൻ പാടുള്ളതല്ല.

മുഹൂർത്തം നോക്കി നടുമുറ്റത്തിന്റെ വടക്കുഭാഗത്ത് അമ്പഴത്തിന്റെ തണ്ട് നാട്ടിനിർത്തും. ഗർഭിണിയെ വടക്കിനിയിൽ കൊണ്ടുവന്ന് കിഴക്കോട്ടു തിരിച്ചിരുത്തും. മുറ്റത്തെ അമ്പഴത്തിൽനിന്നും അമ്മായി കുറച്ചു നീരുപിഴിഞ്ഞെടുക്കും. ഈ നീര് ആങ്ങളയോ അമ്മാവനോ ഗർഭിണിയുടെ മുകളിൽ വടക്കോട്ടു തിരിച്ചുപിടിച്ച കത്തിയിൽ പതുക്കെ ഒഴിക്കും. കത്തിയിൽ നിന്നും ഇറ്റിറ്റുവീഴുന്ന അമ്പഴനീര് ഗർഭിണി നുണഞ്ഞിറക്കും.

അടിയന്തരത്തിന്റെ തലേദിവസം ഗർഭിണി പുളിവാതിൽ കൊള്ളുന്നു എന്നറിഞ്ഞ് പരിവാരസമേതം അൽപ്പം ദൂരസ്ഥലത്ത് എവിടെയെങ്കിലും പോയി ഒരു കിണറ്റിൻകരയിൽ ഒരു പുളിമരത്തിന്റെ തൈയും കടലാടിയും കൂടെ നടുകയും അവിടെ ചില പ്രദക്ഷിണങ്ങളും നമസ്കാരങ്ങളും ഒക്കെ കഴിക്കയും അടിയന്തര ദിവസം ഗർഭിണി തന്നെ ചെന്ന് ആ തൈകൾക്ക് ചില വന്ദനങ്ങളും മറ്റും ചെയ്ത് പിഴുത് നടുമുറ്റത്തു കൊണ്ടുവന്ന് ജനസമക്ഷത്തിൽ നടുകയും മറ്റും ചെയ്യുന്നു. ഉടൻ ബന്ധുക്കളിൽ രണ്ടു സ്ത്രീകൾ ഇറങ്ങി ഗർഭിണിക്ക് അഭിമുഖമായി മുമ്പോട്ടു ചെന്ന് അവളുടെ ഉടുപ്പിൽ പിടിച്ച് വെറ്റില ചെരുവുകയും അതിൽക്കൂടി പൊക്കിൾ വഴി എണ്ണ ഒഴിക്കുകയും പുളിത്തൈ എടുത്ത് ഉടുപ്പിൽ ചെരുവുകയും ചെയ്യുന്നു. മറ്റു രണ്ടു സ്ത്രീകൾ ഗർഭിണിയെ വേവുപിടിപ്പിക്കുന്നെന്നും പറഞ്ഞ് വയറ്റിലോ മറ്റോ വെള്ളമൊഴിച്ച് തടവുകയും പൊതുവൻ (പുലതളിക്കുന്നവൻ) ഒരു കൊതുമ്പ് കരിച്ചുകൊടുക്കുകയും മറ്റു സ്ത്രീകൾ ആ കരി ഗർഭിണിയുടെ കണ്ണിലോ മുഖത്തോ തേയ്ക്കുകയും ചെയ്യുന്നു. ഇത്രയും കഴിഞ്ഞാൽ ഭാര്യയും ഭർത്താവും പലകയിൽ കേറി നിന്ന് കൈചേർത്തു വച്ച് പുരുഷന്റെ കൈയ്യിൽ പിണറിന്റെ ഇലയുടെ ചാറോ മറ്റോ പൊതുവൻ ഒഴിക്കുകയും സ്ത്രീ അതിനെ വായിൽക്കൊണ്ടു തുപ്പുകയും ചെയ്യുന്നു. മേൽപ്പറഞ്ഞ ഗോഷ്ടികളത്രയും കാണിക്കുന്നത് ഈ ചീത്ത വെള്ളം വായിൽക്കൊണ്ടു തുപ്പുന്നതിനു മാത്രമാണ്.


</doc>
<doc id="224221" url="https://ml.wikipedia.org/wiki?curid=224221" title="സൗദി അറേബ്യയിലെ ജനസംഖ്യ">
സൗദി അറേബ്യയിലെ ജനസംഖ്യ

ഏപ്രിൽ 2011-ലെ കാനേഷുമാരി പ്രകാരം സൗദി അറേബ്യയിൽ 2,83,67,355 ആളുകൾ താമസിക്കുന്നുണ്ട്. ഇതിൽ 1,94,05,685 സ്വദേശികളും, 89,61,670 വിദേശികളുമാണുള്ളത്. 1960-കളിൽ ജനസംഖ്യയിൽ ഭൂരിഭാഗവും നാടോടികളായ സ്വദേശികളായിരുന്നു. എന്നാൽ സൗദി അറേബ്യയുടെ മെച്ചപ്പെട്ട സാമ്പത്തികനില ഇവരെ പ്രധാനപ്പെട്ട സ്ഥലങ്ങളിൽ സ്ഥിരതാമസമാക്കുവാൻ സഹായിച്ചു. ചില നഗരങ്ങളിലും, പ്രദേശങ്ങളിലെയും ജനസാന്ദ്രത ചതുരശ്രകിലോമീറ്ററിൽ 1,000 എന്ന കണക്കിലാണ്.

മേൽപ്പറഞ്ഞ വിവരങ്ങൾ 2011 കണക്കനുസരിച്ചാണ്.

1.536% (2011 കണക്കനുസരിച്ച്.)

ശരാശരി ഒരു സ്ത്രീക്ക് 2.26 കുട്ടികൾ. (2012 കണക്കനുസരിച്ച്.).

"ജനനം:"
1.05 പുരുഷൻ/സ്ത്രീ
<br>" 15 വയ്യസ്സിൽ താഴെ:"
1.04 പുരുഷൻ/സ്ത്രീ
<br>"15-64 വയസ്സിനിടയ്ക്ക്:"
1.27 പുരുഷൻ/സ്ത്രീ
<br>"65 വയസ്സിനു മുകളിൽ:"
1.03 പുരുഷൻ/സ്ത്രീ
<br>"ആകെ ജനസംഖ്യ:"
1.17 പുരുഷൻ/സ്ത്രീ (2010 കണക്കനുസരിച്ച്.) .

"ആകെ:"
73.87 വയസ്സുവരെ
"സ്ത്രീ:"
71.93 വയസ്സുവരെ
"പുരുഷൻ:"
75.9 വയസ്സ് (2010 കണക്കനുസരിച്ച്.) .
സൗദി അറേബ്യ


</doc>
<doc id="224234" url="https://ml.wikipedia.org/wiki?curid=224234" title="സി. രാജേന്ദ്രൻ">
സി. രാജേന്ദ്രൻ

കേരളത്തിലെ അറിയപ്പെടുന്ന സംസ്കൃത പണ്ഡിതനാണ് ഡോ. സി.രാജേന്ദ്രൻ (ജനനം : 12 നവംമ്പർ 1952). കാലിക്കറ്റ് യൂണിവേഴ്സിറ്റി സംസ്കൃതവിഭാഗം തലവൻ. മലയാളം, സംസ്കൃതം, ഇംഗ്ലീഷ് ഭാഷകളിലായി 20 ലധികം പുസ്തകങ്ങളുടെ രചയിതാവ്. 
പട്ടാമ്പി പെരുമുടിയൂരിൽ ജനിച്ചു.പട്ടാമ്പി സംസ്കൃതകോളേജിൽ നിന്ന് ഒന്നാം റാങ്കോടെ ബി.എ, എം .എ ബിരുദങ്ങൾ പാസായി. 1974 ൽ തൃശ്ശൂർ ശ്രീകേരളവർമ്മ സംസ്കൃതകോളേജിൽ അധ്യാപകനായി. 1978 മുതൽ 2013 വരെ കാലിക്കറ്റ് സർവ്വകലാശാലയിൽ2013 2013 സംസ്കൃതവിഭാഗത്തിൽ അധ്യാപകനായി സേവനമനുഷ്ഠിച്ചു. 
മഹിമഭട്ടന്റെ വ്യക്തിവിവേകം എന്ന അലങ്കാരശാസ്ത്രഗ്രന്ഥത്തെ കുറിച്ചുള്ളതാണ് അദ്ദേഹത്തിന്റെ ഗവേഷണപ്രബന്ധം. കൊൽക്കത്ത, പുണെ, പോളണ്ടിലെ ജഗലേനിയൻ സർവകലാശാല എന്നിവിടങ്ങളിൽ വിസിറ്റിങ് പ്രൊഫസറായിരുന്നു. സംസ്‌കൃത ഭാഷാപഠനത്തിന് നൽകിയ സംഭാവനകൾ പരിഗണിച്ച് 2012-ൽ കേന്ദ്രസർക്കാർ സംസ്‌കൃത കമ്മീഷൻ അംഗമായി നിയമിച്ചു. 

കേരളസാഹിത്യ അക്കാദമി ജനറൽ കൌൺസിൽ അംഗം.കേന്ദ്ര സാഹിത്യ അക്കാദമി മലയാളം, സംസ്കൃതം ഉപദേശകസമിതി അംഗം, കാലടി ശ്രീശങ്കരാചാര്യ സംസ്കൃതസർവ്വകലാശാല, തിരുപ്പതി രാഷ്ട്രീയ സംസ്കൃതവിദ്യാപീഠം എന്നീ സർവ്വകലാശാലകളിൽ സിൻഡിക്കേറ്റ് അംഗം എന്നീ നിലകളിലും പ്രവർത്തിച്ചിട്ടുണ്ട്.

പാരീസിലെ ഇ.എച്. ഇ. എസ്.എസ് ലെ വിസിറ്റിങ് പ്രഫസർ, പോളണ്ടിലെ പ്രാഗ് ആസ്ഥാനമായി പ്രവർത്തിക്കുന്ന ചാൾസ് യൂണിവേഴ്സിറ്റിയുടെ പാണ്ടാനസ് എന്ന ഇൻഡോളജിക്കൽ ജേർണൽ, കാലിക്കറ്റ് സർവ്വകലാശാല സംസ്കൃതവിഭാഗം പുറത്തിറക്കുന്ന സംസ്കൃതകൈരളി എന്ന ജേർണലിൻറെയും എഡിറ്റോറിയൽ ബോർഡ് അംഗം എന്നീ നിലകളിൽ പ്രവർത്തിച്ചു വരുന്നു. ഇപ്പോൾ കാലടി ശ്രീശങ്കരാചാര്യ സംസ്കൃതസർവകലാശാലയിൽ വിസിറ്റിംഗ് പ്രഫസറാണ്. ആധുനികസംസ്കൃതപണ്ഡിതരിൽ പ്രഥമസ്ഥാനീയനായ ഡോ.സി. രാജേന്ദ്രൻ ഇംഗ്ലീഷിലും മലയാളത്തിലും സംസ്കൃതത്തിലും ആയി നിരവധി കൃതികളും ലേഖനങ്ങളും എഴുതിയിട്ടുണ്ട്.

 ==അവലംബം==


</doc>
<doc id="224237" url="https://ml.wikipedia.org/wiki?curid=224237" title="ഏരിയൽ ഹസൻ">
ഏരിയൽ ഹസൻ

പ്രമുഖനായ അർജന്റീനിയൻ കലാകാരനാണ് ഏരിയൽ ഹസൻ (ജനനം:1977). ചിത്രകാരനായ ആരി­യ­ലി­ന്റെ കലാ­ജീ­വി­തം പക്ഷെ ഇൻ­സ്റ്റ­ലേ­ഷൻ, ഫോ­ട്ടോ­ഗ്ര­ഫി, ­ശിൽ­പ്പ­ക­ല കൂ­ടാ­തെ ഇവ­യൊ­ക്കെ കൂ­ടിയ നിർ­മി­തി­ക­ളി­ലേ­ക്കും വ്യാ­പി­ച്ചു കി­ട­ക്കു­ന്നു­.
1977ൽ അർജന്റീനയിൽ ജനിച്ചു. സ്പെയിനിലേക്കായിരുന്നു ആദ്യ കൂടുമാറ്റം. ഇവിടെ വച്ചു 2003ൽ ആദ്യ എക്സിബിഷൻ. പിന്നീട് ഓസ്ട്രേലിയയിലേക്കു കുടിയേറി. ഇപ്പോൾ ഓസ്ട്രേലിയയിലും ജർമനിയിലുമായാണു ഹസ്സന്റെ വാസം. 
2007ൽ തുടക്കമിട്ട ഒരു ചിത്രകലാ പരമ്പരയുടെ തുടർച്ചയാണ് കൊച്ചി-മുസിരിസ് ബിനാലെയിൽ ഏരിയൽ ഹസ്സൻ അവതരിപ്പിക്കുക. എച്ച്.എഫ്.പി പ്രോജക്ട് അഥവാ ‘ഹൈപ്പോത്തെറ്റിക്കൽ ഫ്യൂച്ചർ വാല്യൂ” പ്രോജക്ട് എന്നു പേരിട്ടിരിക്കുന്ന ചിത്രപരമ്പര വിഷയമാക്കുന്നതു സമകാലിക യുവത്വത്തെയാണ്. യു­വ­തീ­യു­വാ­ക്ക­ളു­ടെ ബ്ലാ­ക്ക്‌ ആൻ­ഡ്‌ വൈ­റ്റ്ഫോ­ട്ടോ­കൾ­ക്ക് മു­ക­ളിൽ ചെ­യ്യു­ന്ന അമൂർ­ത്ത രച­ന­ക­ളു­ടെ ഒരു പര­മ്പ­ര­യാ­ണ് ‘HFV –Project’.

പര­മ്പ­രാ­ഗത കള്ളി­ക­ളി­ലൊന്നുമുൾ­പെ­ടു­ത്താൻ കഴി­യാ­ത്ത­വ­യാ­ണ് ആരി­യ­ലി­ന്റെ രച­നാ ശൈ­ലി. പെ­യി­ന്റി­ങ്ങി­നെ­യും ഫോ­ട്ടോ­ഗ്രാ­ഫി­യെ­യും അതി­ന്റെ ചരി­ത്ര­ത്തെ, നിർ­മാണ രീ­തി­യെ തന്നെ അപ­നിർ­മ്മി­ക്കു­ന്ന അതി­ദീർ­ഘ­വും സങ്കീർ­ണ­വു­മായ ഒന്നാ­ണ് ആരി­യൽ സൃ­ഷ്ടി­കൾ. പ്ര­സി­ദ്ധ കലാ നി­രൂ­പ­ക­നായ ഇയാൻ­നോർ­ത്ത് ആരി­യ­ലി­ന്റെ ചി­ത്ര­ക­ലാ രീ­തി­യെ 'ഇന്റലിജന്റ് അബ്സ്ട്രാക്റ്റ് എക്സ്പ്രഷനിസം' എന്നാ­ണു വി­ശേ­ഷി­പ്പി­ക്കു­ന്ന­ത്. ഒ­രേ സമ­യം ജാ­ക്സൻ പൊ­ള്ളോ­ക്കി­നെ പോ­ലെ അബ്സ്ട്രാക്റ്റ് എക്സ്പ്രഷനിസ്റ്റ് ആകു­മ്പോൾ­ത­ന്നെ വ്യ­ക്ത­വും തെ­ളി­മ­യു­ള്ള­തു­മായ പി­യ­റ്റ് മോൻ­ഡ്രൈ­യാനെ അനു­സ്മ­രി­പ്പി­ക്കു­ക­യും ചെ­യ്യു­ന്നു­ണ്ട് ആരി­യൽ. പെ­യി­ന്റി­ങ്ങ്, അതി­ന്റെ ചരി­ത്രം, ശാ­സ്ത്രം, ഗണി­തം, ജീ­വ­ശാ­സ്ത്രം തു­ട­ങ്ങി വി­ശാ­ല­മായ ഹസ­ന്റെ താൽ­പ­ര്യ­ങ്ങ­ളു­മാ­യി ബന്ധ­പ്പെ­ട്ടു കി­ട­ക്കു­ന്നു ഈ ചി­ത്ര­കാ­ര­ന്റെ കല­യും. ഒരു പെ­യി­ന്റി­ങ്ങി­നെ അതി­ന്റെ സന്ദർ­ഭ­ത്തെ (Context) അതി­ന്റെ പു­റം­ലോ­ക­ത്തു നി­ന്ന്, പെ­യി­ന്റി­ങ്ങി­ന്റെ തന്നെ പ്ര­മേ­യ­ത്തി­ലേ­ക്കു കൊ­ണ്ട് വരു­ന്ന ഒരു രീ­തി­യാ­ണ് ആരി­യ­ലി­ന്റേ­തു എന്ന് നി­രീ­ക്ഷി­ക്ക­പ്പെ­ടു­ന്നു­.

http://malayal.am/node/15754

</doc>
<doc id="224239" url="https://ml.wikipedia.org/wiki?curid=224239" title="ലക്ഷ്മി നാരായണ താലൂർ">
ലക്ഷ്മി നാരായണ താലൂർ

നിരവധി അന്താരാഷ്ട്ര കലാ പ്രദർശനങ്ങളിലും ബിനലെകളിലും പങ്കെടുത്തിട്ടുള്ള ശ്രദ്ധേയനായ ഇന്ത്യൻ കലാകാരനാണ് ലക്ഷ്മി നാരായണ താലൂർ എന്ന എൽ.എൻ. താലൂർ(ജനനം:1971). ശിൽപ നിർമ്മാണത്തെ പുതിയ സങ്കേതകങ്ങളോടു കൂട്ടിച്ചേർത്ത് ഒരുക്കുന്ന ഇൻസ്റ്റലേഷനുകളാണ് ഇദ്ദേഹത്തിന്റെ സൃഷ്ടികൾ. ഇപ്പോൾ ഇന്ത്യയിലും ദക്ഷിണ കൊറിയയിലുമായിട്ടാണ് കലാപ്രവർത്തനം.
1971ൽ കർണാടകയിലെ താലൂരിൽ ജനിച്ചു. മൈസൂർ യൂണിവേഴ്സിറ്റിക്കു കീഴിലുള്ള ചാമരാജേന്ദ്ര അക്കാദമി ഓഫ് വിഷ്വൽ ആർട്സ്, ബറോഡ യൂണിവേഴ്സിറ്റി എന്നിവിടങ്ങളിലായി ഫൈൻ ആർട്സ്, മ്യൂസിയോളജി പഠനം. തുടർന്നാണ് കോമൺവെൽത്ത് സ്കോളർഷിപ്പോടുകൂടി ബ്രിട്ടനിലെ ലീഡ് മെട്രോപൊളിറ്റൻ സർവകലാശാലയിൽ എംഎ പഠനത്തിനെത്തുന്നത്.

ദക്ഷിണ കൊറിയയിലേയും ചൈനയിലും നടന്ന ബിനാലെകളിൽ പങ്കെടുത്തിട്ടുണ്ട്. 
വെനി,വിഡി,വിസി ഐ കെയിം,ഐ സോ, ഐ കോൺകേർഡ് എന്ന മൂവായിരത്തോളം ഓടു കൊണ്ടുള്ള ഇൻസ്റ്റളേഷനാണ് പ്രദർശിപ്പിച്ചത്. ഹഠയോഗ അനുഷ്ടിക്കുന്ന കളിമൺ കൊണ്ടുള്ള ചെറു രൂപങ്ങളും ഇതിന്റെ ഭാഗമായിരുന്നു. കേരളത്തിലെ ‘ഓട്” ചരിത്രവും യോഗവിദ്യയും സംയോജിപ്പിക്കുന്ന ഒരു ഇൻസ്റ്റലേഷനാണിത്.



</doc>
<doc id="224243" url="https://ml.wikipedia.org/wiki?curid=224243" title="വെറോനിക്ക">
വെറോനിക്ക

ഏറെ പ്രചാരമുള്ള ഒരു ക്രിസ്തീയപാരമ്പര്യമനുസരിച്ച് യേശുവിന്റെ പീഡാനുഭവനാളുകളിൽ യെരുശലേമിൽ ജീവിച്ചിരുന്ന ഒരു ഭക്തസ്ത്രീയാണ് വെറോനിക്ക. കുരിശുചുമന്നു ഗാഗുലത്തായിലേക്കു പോയിരുന്ന യേശുവിന്റെ അവസ്ഥ കണ്ടു പരിതപിച്ച അവൾ, അദ്ദേഹത്തിന്റെ രക്തം പുരണ്ട മുഖം തന്റെ തൂവാലയാൽ തുടച്ചതായും, അതിൽ യേശുവിന്റെ മുഖഛായ അത്ഭുതകരമായി പതിഞ്ഞതായും ഈ പാരമ്പര്യം പറയുന്നു. 
പുതിയനിയമത്തിലെ കാനോനിക സുവിശേഷങ്ങൾ വെറോനിക്കയെക്കുറിച്ച് ഒന്നും പറയുന്നില്ല. യേശുവിന്റെ വസ്ത്രവിളുമ്പിന്റെ സ്പർശനം വഴി രക്തസ്രാവരോഗത്തിൽ നിന്നു മുക്തി നേടിയതായി മത്തായിയുടെ സുവിശേഷത്തിൽ പറയുന്ന സ്ത്രീ പീലിപ്പോസിന്റെ കേസറിയായിൽ (കേസറിയാ ഫിലിപ്പി) നിന്നുള്ളവളായിരുന്നെന്നും, അവിടെ അവളുടെ വീടും അതിനു മുൻപിൽ യേശു ചെയ്ത അത്ഭുതം പശ്ചാത്തലമാക്കിയുള്ള അവളുടെയും യേശുവിന്റേയും പ്രതിമകളും താൻ കണ്ടിട്ടുണ്ടെന്നും നാലാം നൂറ്റാണ്ടിലെ സഭാചരിത്രകാരൻ കേസറിയായിലെ യൂസീബിയസ് രേഖപ്പെടുത്തിയിട്ടുണ്ട്. യൂസീബിയസിന്റെ ചരിത്രത്തിലെ ഈ പരാമർശം പരിണമിച്ചുണ്ടായതാണ് വെറോനിക്കയെക്കുറിച്ചുള്ള പാരമ്പര്യമെന്നു നിർദ്ദേശിക്കപ്പെട്ടിട്ടുണ്ട്.
വെറോനിക്ക എന്ന പേരിന്റെ ഉൽപ്പത്തിക്ക് വ്യത്യസ്തമായ വിശദീകരണങ്ങളുണ്ട്. 'ബെരനൈക്', അഥവാ 'ബെറോനൈക്' എന്ന ഗ്രീക്കു പേരിന്റെ ലത്തീനീകരണമാണ് അതെന്നാണ് ഒരു വാദം. യേശുവിന്റെ മുഖഛായാപടങ്ങളിൽ ആധികാരികമായി കരുതപ്പെട്ടവ "വേരാ ഐക്കൺ" (vera icon) അഥവാ 'സത്യഛായ' എന്നറിയപ്പെട്ടിരുന്നെന്നും അവയുമായി ബന്ധപ്പെട്ട കഥകളാണ് പിന്നീട് വെറോനിക്ക എന്ന വ്യക്തിസങ്കല്പമായി പരിണമിച്ചതെന്നും കത്തോലിക്കാ വിജ്ഞാനകോശം വാദിക്കുന്നു. എന്നാൽ വെറോനിക്ക എന്ന പേരിന് പതിമൂന്നാം നൂറ്റാണ്ടിൽ സങ്കല്പിക്കപ്പെട്ട 'ചപലനിഷ്പത്തി' (fanciful derivation) മാത്രമാണിതെന്നും വാദമുണ്ട്. 

ഛായാഗ്രാഹകരുടേയും തുണി അലക്കുന്നവരുടേയും മദ്ധ്യസ്ഥയായി വിശുദ്ധ വെറോനിക്ക കണക്കാക്കപ്പെടുന്നു. വലിയ നോയമ്പുകാലത്തെ കത്തോലിക്കാ ഭക്താനുഷ്ഠാനമായ കുരിശിന്റെ വഴിയിൽ ആറാം സ്ഥലം, വെറോനിക്ക നിർവഹിച്ച സ്നേഹകർമ്മത്തിന്റെ അനുസ്മരണമാണ്.


</doc>
<doc id="224248" url="https://ml.wikipedia.org/wiki?curid=224248" title="വലിയ ഓരില">
വലിയ ഓരില

3 മീറ്ററോളം ഉയരം വയ്ക്കുന്ന കുറ്റിച്ചെടിയാണ് വലിയ ഓരില. . ഓരിലയോട് നല്ല സാമ്യമുള്ള ഈ ചെടി ഓരിലയ്ക്കു പകരമായി പലപ്പോഴും ഉപയോഗിക്കുന്നു. 



</doc>
<doc id="224266" url="https://ml.wikipedia.org/wiki?curid=224266" title="മൊഹമ്മദ് കൈഫ്">
മൊഹമ്മദ് കൈഫ്

മൊഹമ്മദ് കൈഫ് () (ജനനം: 1980 ഡിസംബർ 1) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഇന്ത്യൻ ടീം ജേതാക്കളായ 2000ൽ നടന്ന അണ്ടർ-19 ലോകകപ്പിൽ ഇന്ത്യയെ അദ്ദേഹമാണ് നയിച്ചത്. ആ ടൂർണമെന്റോടെ അദ്ദേഹം ശ്രദ്ധിക്കപ്പെടുകയും ഇന്ത്യൻ സീനിയർ ടീമിൽ ഇടംനേടുകയും ചെയ്തു. ആക്രമിച്ചുകളിക്കാനും, പ്രതിരോധിച്ചുകളിക്കാനും പ്രാവീണ്യമുള്ള അദ്ദേഹം അക്കാലത്ത് ഇന്ത്യൻ ടീമിലെ ഏറ്റവും മികച്ച ഫീൽഡർമാരിൽ ഒരാളായിരുന്നു. ഫീൽഡിൽ, യുവരാജ് സിങ്-മൊഹമ്മദ് കൈഫ് ദ്വയങ്ങളായിരുന്നു അക്കാലത്ത് ഇന്ത്യയുടെ ഏറ്റവും മികച്ച കവർ ഫീൽഡർമാർ. ബംഗ്ലദേശ് പ്രീമിയർ ലീഗ് ടീമായ "ഡുറോന്റോ രാജ്സാഹി" ക്ലബ് അദ്ദേഹത്തെ $350,000ന് ലേലത്തിലെടുത്തു.

1980 ഡിസംബർ 1ന് ഉത്തർപ്രദേശിലെ അലഹബാദിലാണ് കൈഫ് ജനിച്ചത്. അദ്ദേഹത്തിന്റെ പിതാവായ "മൊഹമ്മദ് താരിഫ്" റെയിൽവേസ്, ഉത്തർപ്രദേശ് എന്നീ ടീമുകൾക്കുവേണ്ടി കളിച്ചിട്ടുണ്ട്.. കൈഫിന്റെ സഹോദരനായ "മൊഹമ്മദ് സൈഫ്" മദ്ധ്യപ്രദേശ്, ഉത്തർപ്രദേശ് ടീമുകൾക്കുവേണ്ടി കളിച്ചിട്ടുണ്ട്. നോയിഡ സ്വദേശിയായ "പൂജ" എന്ന മാധ്യമപ്രവർത്തകയെ 2011 മാർച്ചിൽ അദ്ദേഹം വിവാഹം കഴിച്ചു. 

താഴെപറയുന്ന പ്രധാന ടീമുകൾക്കുവേണ്ടി കൈഫ് കളിച്ചിട്ടുണ്ട്:



</doc>
<doc id="224268" url="https://ml.wikipedia.org/wiki?curid=224268" title="മുരിക്ക്">
മുരിക്ക്

മുരിക്ക് എന്ന പേരിൽ അറിയപ്പെടുന്ന പലമരങ്ങളുണ്ട്. അവയിൽ ചിലത് 
മുരിക്ക്, മുൾമുരിക്ക്, വെൺമുരിക്ക്(Erythrina variegata)
തണൽമുരിക്ക്(Erythrina subumbrans)
ആൺമുരിക്ക്, മുരിക്ക്, മുള്ളുമുരിക്ക്(Erythrina stricta)


</doc>
<doc id="224277" url="https://ml.wikipedia.org/wiki?curid=224277" title="മാർഷനിസം">
മാർഷനിസം

സിനോപ്പുകാരനായ മാർഷന്റെ പ്രബോധനങ്ങളെ ആശ്രയിച്ച് പൊതുവർഷം 144-നടുത്തെങ്ങോ രൂപപ്പെട്ട് ആദിമക്രിസ്തീയതയിൽ നിലവിലിരുന്ന ഒരു ദ്വന്ദവാദ വിശ്വാസവ്യവസ്ഥയാണ് മാർഷനിസം യേശുവിനെ ദൈവം അയച്ച രക്ഷകനായും പൗലോസിനെ അപ്പസ്തോലന്മാരിൽ മുഖ്യനായും കണക്കാക്കിയ മാർഷൻ, എബ്രായ ബൈബിളിനേയും, ഇസ്രായേലിന്റെ ദൈവമായ യഹോവയേയും തള്ളിപ്പറഞ്ഞു. യഹൂദസങ്കല്പത്തിലെ ക്രൂദ്ധനായ ദൈവം, പുതിയനിയമത്തിലെ സ്നേഹസ്വരൂപനായ ദൈവപിതാവിൽ നിന്നു വ്യതിരിക്തനായ അധമശക്തിയാണെന്ന് മാർഷൻ പഠിപ്പിച്ചു. 
മാർഷന്റെ പ്രബോധനം ഒരുവിധത്തിൽ ക്രിസ്തീയജ്ഞാനവാദികളുടെ ദൈവവിജ്ഞാനീയത്തിനു സമാനമായിരുന്നു; ജ്ഞാനവാദത്തെപ്പോലെ മാർഷനിസവും വിപരീതസ്വഭാവമുള്ള രണ്ടു ദൈവികശക്തികളുടെ മുഖാമുഖം സങ്കല്പിക്കുന്ന ദ്വന്ദവാദമായിരുന്നു: ആ ശക്തികളിലൊന്ന് ഉദാത്തവും ആത്മീയവുമായ നന്മയായിരിക്കുമ്പോൾ ഇതരശക്തി അധമവും ഭൗതികവും ആയ തിന്മ ആകുന്നു. തിന്മയ്ക്ക് വ്യതിരിക്തമായ സ്വതന്ത്രാസ്തിത്വമില്ലെന്നും നന്മയുടെ കുറവോ അഭാവമോ മാത്രമാണ് അതെന്നുമുള്ള മുഖ്യധാരക്രിസ്തീയതയുടേയും മൈമോനിഡിസിനെപ്പോലുള്ള യഹൂദചിന്തകന്മാരുടേയും നിലപാടിനു വിരുദ്ധമായിരുന്നു ഈ സങ്കല്പം. ജ്ഞാനവാദവുമായുള്ള സമാനതകൾ പരിഗണിച്ച് മാർഷനിസത്തെ ജ്ഞാനവാദം തന്നെയായി പരിഗണിക്കുന്നവരുണ്ട്. എന്നാൽ മാർഷൻ ജ്ഞാനവാദി ആയിരുന്നോ എന്ന കാര്യത്തിൽ അഭിപ്രായസമന്വയമില്ല.
മാർഷന്റെ സ്വന്തം രചനകളൊന്നും ലഭ്യമല്ല. എതിരാളികളുടെ വിമർശനങ്ങളിൽ തെളിഞ്ഞുവരുന്ന ചിത്രം വിശ്വസിക്കാമെങ്കിൽ, മാർഷനിസം ജ്ഞാനവാദത്തിൽ നിന്ന് വ്യത്യസ്തമായിരുന്നു. 

സ്വർഗ്ഗപിതാവായ ദൈവം അയച്ച രക്ഷകനാണ് യേശുക്രിസ്തുവെന്നും അദ്ദേഹത്തിന്റെ പ്രധാന അപ്പസ്തോലനായിരുന്നു പൗലോസെന്നും മാർഷൻ കരുതി. ക്രിസ്തുമതം, യഹൂദമതത്തിൽ നിന്ന് ഭിന്നവും അതിന് വിരുദ്ധവും ആണെന്നും അദ്ദേഹം വാദിച്ചു. അന്ന് ശൈശവാവസ്ഥയിലായിരുന്ന ക്രിസ്തുമതം, യഹൂദമതത്തിൽ നിന്ന് വ്യതിരിക്തമായ മതം എന്ന നിലയിൽ അതിന്റെ അസ്തിത്വം ഉറപ്പിച്ചിട്ടില്ലായിരുന്നുവെന്നത് പരിഗണിക്കുമ്പോൾ, വിപ്ലവാത്മകമായ ഒരു നിലപാടായിരുന്നു അത്. എബ്രായ ബൈബിളിനെ ഒന്നായി തിരസ്കരിച്ച മാർഷൻ, അതിലേയും ക്രിസ്തുമതത്തിലേയും ദൈവങ്ങൾ രണ്ടാണെന്നും കരുതി: ഭൗതികപ്രപഞ്ചത്തെ സൃഷ്ടിച്ച പഴയനിയമത്തിലെ യഹോവയും, യേശുവിലൂടെ അവതരിച്ച പുതിയനിയമത്തിലെ സ്വർഗ്ഗസ്ഥനായ പിതാവുമാണ് ആ ദൈവങ്ങൾ‍. ലോകത്തെ സൃഷ്ടിക്കുകയും, "കണ്ണിനു പകരം കണ്ണ്" എന്ന പ്രാകൃതനീതിയിൽ അധിഷ്ഠിതമായ മോശയുടെ നിയമം പിന്തുടരുകയും ചെയ്യുന്ന യഹോവ, "ഡെമിയർജ്" എന്നു വിളിക്കാവുന്ന തരംതാണ ദൈവമാണ്. യേശു വ്യത്യസ്തനായ മറ്റൊരു ദൈവത്തിന്റെ ജീവിക്കുന്ന അവതാരമാണ്: ചിലപ്പോൾ സ്വർഗ്ഗീയ പിതാവെന്ന് വിളിക്കപ്പെടുന്ന, കരുണയുടേയും സ്നേഹത്തിന്റേയും ഒരു പുതിയ ദൈവം. ഈ രണ്ടു ദൈവങ്ങളുടേയും വ്യക്തിത്വങ്ങൾ വ്യതിരിക്തമാണ്: അല്പനും, ക്രൂരനും, അസൂയാലുവും, യഹൂദരുടെ മാത്രം ഉയർച്ചയിൽ താത്പര്യമുള്ളവനുമായ ഒരു ഗോത്രദൈവവുമാണ് യഹോവ; മനുഷ്യവർഗ്ഗത്തെ ഒന്നടങ്കം സ്നേഹിക്കുന്ന സാർവത്രികദൈവമായ സ്വർഗ്ഗീയപിതാവാകട്ടെ, തന്റെ മക്കളെ ദയാവാത്സല്യങ്ങളോടെ വീക്ഷിക്കുന്നു. ഈ ദ്വന്ദസങ്കല്പം, പഴയനിയമവും, യേശുവിന്റെ ജീവിതത്തേയും ദൗത്യത്തേയും സംബന്ധിച്ച കഥകളും തമ്മിലുള്ള വൈരുദ്ധ്യത്തെ വിശദീകരിക്കാൻ മാർഷനെ സഹായിച്ചു.

യഹോവയെ മാർഷൻ നിയമവ്യഗ്രനായ ഒരു ദൈവമായി കണ്ടു. ലോകത്തെയും മനുഷ്യരാശിയേയും സൃഷ്ടിച്ചു കഴിഞ്ഞ്, മനുഷ്യരെ ആ ദൈവം അവരുടെ പാപങ്ങളുടെ പേരിൽ വെറുത്തു. പാപികളായ മനുഷ്യർക്ക് സഹനവും മരണവും വിധിച്ചുകൊടുക്കുന്നതിൽ അവൻ കണ്ടത് നീതി മാത്രമാണ്. നിയമത്തിന്റെ മാത്രം ദൃഷ്ടിയിൽ നോക്കുമ്പോൾ, ഇത് ശരിയായ നടപടിയായിരുന്നു. എന്നാൽ, തന്റെ പുത്രൻ യേശു വഴി സ്വയം മനുഷ്യർക്ക് വെളിപ്പെടുത്തിയ സ്വർഗ്ഗീയപിതാവിന്റെ പ്രവർത്തികൾ നിയമത്തിലെന്നതിനു പകരം ദയയിലൂന്നിയവയായിരുന്നു. രോഗശാന്തികളും അത്ഭുതപ്രവർത്തികളും വഴി ആ ദൈവം തന്റെ കരുണ പ്രകടിപ്പിച്ചു. ഒടുവിൽ അദ്ദേഹം തന്റെ പുത്രനിലൂടെ തന്നെത്തന്നെ കുരിശിൽ ബലിയായി നൽകി. യേശുവിലൂടെ സ്വയം ബലിയായി നൽകുക വഴി, സ്വർഗ്ഗീയ പിതാവ്, മനുഷ്യരാശിയ്ക്ക് പഴയ ദൈവത്തിനോടുണ്ടായിരുന്ന കടപ്പാട് വീട്ടുകയായിരുന്നു. ഈ ബലി, മനുഷ്യവംശത്തിന്റെ പാപക്കറ തുടച്ചു നീക്കി അവരെ നിത്യജീവിതത്തിന് അവകാശികളാക്കി.

മാർഷൻ നിർദ്ദേശിച്ച വിശുദ്ധഗ്രന്ഥസംഹിതയിൽ (Canon) ഉണ്ടായിരുന്നത് പൗലോസിന്റെ പത്തു ലേഖനങ്ങളും "മാർഷന്റെ സുവിശേഷം" എന്നറിയപ്പെട്ട ഒരു ഗ്രന്ഥവുമാണ്. എബ്രായ ബൈബിൾ ഒന്നടങ്കം മാർഷൻ തള്ളിക്കളഞ്ഞു. കൂടാതെ പിൽക്കാലത്ത് പുതിയനിയമത്തിന്റെ ഭാഗമായി മാറിയ ഇതരഗ്രന്ഥങ്ങളും മാർഷന്റെ സംഹിതയ്ക്ക് പുറത്തുനിന്നു. പൗലോസ് അപ്പസ്തോലനെ 'സത്യവിശ്വാസത്തിന്റെ' ആശ്രയിക്കാവുന്ന ഉറവിടമായി കണക്കാക്കിയ മാർഷൻ, യഹൂദസിദ്ധാന്തങ്ങളുടെ സ്വാധീനത്തിൽ നിന്ന് മുക്തമായ ഒരു വിശ്വാസസംഹിതയ്ക്ക് രൂപം കൊടുത്തു. ക്രിസ്തു കൊണ്ടുവന്ന രക്ഷയുടെ സന്ദേശം മനസ്സിലാക്കിയ ഒരേയൊരു അപ്പസ്തോലൻ പൗലോസായിരുന്നെന്ന് മാർഷൻ കരുതി.

വ്യവസ്ഥാപിതസഭ മാർഷനിസത്തെ പാഷണ്ഡതയായി കണക്കാക്കി തള്ളിക്കളഞ്ഞു. രണ്ടാം നൂറ്റാണ്ടിലും തുടർന്നു വന്ന ഏതാനും നൂറ്റാണ്ടുകളിലും, റോം കേന്ദ്രമാക്കി വളർന്നുവന്ന ക്രിസ്തീയമുഖ്യധാരയ്ക്ക് മാർഷനിസം കനത്ത വെല്ലുവിളിയായിരുന്നു. മുഖ്യധാരാസഭയുടെ ത്രിത്വാധിഷ്ഠിതവിശ്വാസമായി പിന്നീട് പരിണമിച്ച ആദിമക്രിസ്തുശാസ്ത്രത്തോട് ഒത്തുപോകാതിരുന്ന മാർഷനിസത്തെ, ആദ്യകാലസഭാപിതാക്കൾ നിശിതമായി വിമർശിച്ചു; അവരുടെ നിലപാടുകളാണ് ഇന്ന് ക്രിസ്തുമതത്തിൽ മുന്നിട്ടുനിൽക്കുന്നത്. ആദിമക്രിസ്തീയതയിലെ ഏറ്റവും അറിയപ്പെടുന്ന "പാഷണ്ഡികളിൽ" ഒരാളായ മാർഷൻ, വ്യവസ്ഥാപിത ക്രിസ്തുമതത്തിന്റെ എല്ലാ ശാഖകൾകൾക്കും അസ്വീകാര്യനായിത്തീർന്നു. ആദ്യകാലസഭാ പിതാക്കളിൽ ഒരാളായിരുന്ന സ്മിർനായിലെ പോളിക്കാർപ്പ് മാർഷനെ, "സാത്താന്റെ ആദ്യജാതന്"‍(first born of Satan) എന്ന് വിശേഷിപ്പിച്ചതായി കരുതപ്പെടുന്നു. 


</doc>
<doc id="224283" url="https://ml.wikipedia.org/wiki?curid=224283" title="ആൻഡമാൻ പഡോക്">
ആൻഡമാൻ പഡോക്

ഇന്ത്യയിൽ മാത്രം കാണുന്ന ഒരു വൃക്ഷമാണ് ആൻഡമാൻ റെഡ്‌വുഡ്, ഈസ്റ്റ് ഇന്ത്യൻ മഹാഗണി എന്നെല്ലാം അറിയപ്പെടുന്ന ആൻഡമാൻ പഡോക് (Andaman padauk). . 40 മീറ്ററോളം ഉയരം വയ്ക്കുന്ന വന്മരമാണിത്. പ്രധാനമായും ഫർണിച്ചർ ഉണ്ടാക്കാനാണ് ഉപയോഗിക്കുന്നതെങ്കിലും ത്വഗ്‌രോഗങ്ങൾ ചികിൽസിക്കാൻ ഉപയോഗിക്കാറുണ്ട്. ആൻഡമാൻ ദ്വീപുകളിൽ ധാരാളമായി മുറിച്ചുമാറ്റുന്നതിനാൽ വംശനാശഭീഷണിയുണ്ട്.



</doc>
<doc id="224285" url="https://ml.wikipedia.org/wiki?curid=224285" title="പെന്റഗോണിയ ഓർത്തോന്യൂറ">
പെന്റഗോണിയ ഓർത്തോന്യൂറ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പെന്റഗോണിയയിലെ ഒരിനമാണ് പെന്റഗോണിയ ഓർത്തോന്യൂറ - Pentagonia orthoneura. ഇക്വഡോറിൽ തദ്ദേശീയമായി കാണപ്പെടുന്ന ഇവ ഗുരുതരമായ വംശനാശത്തിന്റെ വക്കിലാണ്. 



</doc>
<doc id="224295" url="https://ml.wikipedia.org/wiki?curid=224295" title="കാലാവസ്ഥ">
കാലാവസ്ഥ

ഭൗമാന്തരീക്ഷത്തിലെ മാറ്റങ്ങളെയാണ് കാലാവസ്ഥ എന്ന വാക്കുകൊണ്ട് വിവക്ഷിക്കുന്നത്. ചൂടുള്ളതോ തണുത്തതോ എന്നോ, നനഞ്ഞതോ വരണ്ടതോ എന്നോ, തെളിഞ്ഞതോ അല്ലെങ്കിൽ മൂടിക്കെട്ടിയത് എന്നോ, മിതമായതോ അല്ലാത്തതോ എന്നോ കാലാവസ്ഥയെ തരംതിരിക്കാം. ട്രോപോസ്ഫിയർ എന്ന അന്തരീക്ഷഭാഗത്താണ് മിക്ക കാലാവസ്ഥാമാറ്റങ്ങളും നടക്കുന്നത്.. താപനിലയിലെ മാറ്റം, മഴ എന്നിങ്ങനെയുള്ള ദൈനംദിനമാറ്റങ്ങളെപ്പറ്റിയാണ് വെതർ (ദിനാന്തരീക്ഷസ്ഥിതി ) എന്ന വാക്കുകൊണ്ട് വിവക്ഷിക്കുന്നതെങ്കിൽ ദീർഘനാളുകളെടുത്ത് സംഭവിക്കുന്ന മാറ്റങ്ങളെ ക്ലൈമറ്റ് (കാലാവസ്ഥ) എന്ന വാക്കുകൊണ്ടാണ് ഇംഗ്ലീഷിൽ വിവക്ഷിക്കുക. ഇതിനു രണ്ടിനും മലയാളത്തിൽ കാലാവസ്ഥ എന്നു തന്നെയാണ് പറയുന്നത്. എടുത്തുപറയാത്തിടത്തോളം കാലാവസ്ഥ എന്നു വിവക്ഷിക്കുന്നത് ഭൂമിയിലെ കാലാവസ്ഥയെയാണ്. 


</doc>
<doc id="224300" url="https://ml.wikipedia.org/wiki?curid=224300" title="ബാക്ട്രോസോറസ്">
ബാക്ട്രോസോറസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു ദിനോസർ ആണ് ബാക്ട്രോസോറസ്. ഹദ്രോസറോയിഡ് കുടുംബത്തിൽ പെട്ട ഇവ ഈ വിഭാഗത്തിലെ ആദ്യ കാല ദിനോസറുകളിൽ ഒന്നാണ്. ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ്. പേരിന്റെ അർഥം ഗദ ധാരി ആയ പല്ലി എന്നാണ്. 

ഏകദേശം 20 അടി നീളവും , നാലു കാലിലും നിൽക്കുംപ്പോൾ 6.6 അടി പൊക്കവും ഉണ്ടായിരുന്ന, ഇവയ്ക്ക് ഉദേശം 1.1 മുതൽ 1.5 വരെ ടൺ ഭാരം ആണ്. ഇവയുടെ മുഴുവൻ ഫോസ്സിൽ ഇത് വരെ കണ്ടു കിട്ടിയിടില്ല എങ്കിലും ഈ വിഭാഗത്തിലെ ആദ്യ കാല ദിനോസറുകളിൽ ഏറ്റവും കുടുതൽ ഫോസ്സിൽ കിട്ടിയതും ഏറ്റവും നന്നായി പഠിക്കാൻ സാധിച്ചതുമായ ദിനോസർ ഇവയാണ്. ഇവ തലയിൽ ആവരണം ഉള്ള വിഭാഗം ആണോ അല്ലെയോ എന്ന് ഇത് വരെ തീർച്ച ആയിട്ടില്ല.

ദിനോസറുകളിൽ വിവിധ തരം ട്യൂമർ ഉണ്ടായിരുന്നതായി സ്ഥിരിക്കരിച്ച ഒരു ദിനോസർ ആണ് ഇവ. നാലു വ്യത്യസ്ത തരം ട്യൂമർ ഇവയുടെ ഫോസ്സിൽ എല്ല്ലുകളിൽ നിന്നും വേർതിരിച്ചു എടുക്കാൻ സാധിച്ചിട്ടുണ്ട്. ജനിതക പ്രശ്നം ആണോ അതോ പാരിസ്ഥിതികമായ കാരണങ്ങൾ ആണോ ഇതിനു പിന്നിൽ എന്ന് അറിയാൻ ഇപ്പോൾ നിവർത്തിയില്ല.


</doc>
<doc id="224310" url="https://ml.wikipedia.org/wiki?curid=224310" title="ചാപ്റ്റേഴ്സ്">
ചാപ്റ്റേഴ്സ്

നവാഗതനായ സുനിൽ ഇബ്രാഹിം തിരക്കഥയെഴുതി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ചാപ്റ്റേഴ്സ്. ശ്രീനിവാസൻ, നിവിൻ പോളി, ഹേമന്ത് മേനോൻ, വിനീത് കുമാർ, ധർമ്മജൻ, ഷൈൻ, അജു വർഗ്ഗീസ്, രജിത്ത് മേനോൻ, ഗൗതമി നായർ, റിയ സൈറ, കെ.പി.എ.സി. ലളിത, ലെന എന്നിവർ ഉൾപ്പെടെ ഒരു വലിയ താരനിരയാണ് ചിത്രത്തിൽ അഭിനയിച്ചിരിക്കുന്നത്. ഏതെങ്കിലും രീതിയിൽ പരസ്പരം ബന്ധപ്പെട്ടു കിടക്കുന്ന നാല് അദ്ധ്യായങ്ങളായാണ് ചിത്രത്തിന്റെ ആഖ്യാനശൈലി.

കാംപസ് ഓക്സിനൊപ്പം ചേർന്ന് കുർബാൻ ഫിലിംസിന്റെ ബാനറിൽ ഷഫീർ സേട്ടാണ് ചിത്രം നിർമ്മിച്ചത്. മെജോ ജോസഫാണ് സംഗീതസംവിധാനം നിർവ്വഹിച്ചിരിക്കുന്നത്. ഛായാഗ്രഹണവും ചിത്രസംയോജനവും യഥാക്രമം കൃഷ് കൈമൾ, വി. സാജൻ എന്നിവർ കൈകാര്യം ചെയ്തിരിക്കുന്നു.




</doc>
<doc id="224316" url="https://ml.wikipedia.org/wiki?curid=224316" title="ടെസ്റ്റ് ക്രിക്കറ്റിലെ ട്രിപ്പിൾ സെഞ്ച്വറികളുടെ പട്ടിക">
ടെസ്റ്റ് ക്രിക്കറ്റിലെ ട്രിപ്പിൾ സെഞ്ച്വറികളുടെ പട്ടിക

ക്രിക്കറ്റിൽ ട്രിപ്പിൾ സെഞ്ച്വറി എന്നാൽ ഒരു ബാറ്റ്സ്മാൻ ഒരു ഇന്നിങ്സിൽ മുന്നൂറോ അതിലധികമോ റൺസ് നേടുന്നതാണ്. ടെസ്റ്റ് ക്രിക്കറ്റ് ചരിത്രത്തിൽ 22 ബാറ്റ്സ്മാന്മാർ ട്രിപ്പിൾ സെഞ്ച്വറി നേടിയിട്ടുണ്ട്. ടെസ്റ്റ് പദവിയുള്ള 10 രാജ്യങ്ങളിൽ 7 രാജ്യങ്ങളിലും ട്രിപ്പിൾ സെഞ്ച്വറി നേടിയ കളിക്കാരുണ്ട്. ബംഗ്ലാദേശ്, സിംബാബ്‌വെ എന്നീ രാജ്യങ്ങളിലെ കളിക്കാർ ഇതുവരെ ഒരു ട്രിപ്പിൾ സെഞ്ച്വറിയും നേടിയിട്ടില്ല.

ഇംഗ്ലണ്ട് ക്രിക്കറ്ററായിരുന്ന ആൻഡി സാൻധാമാണ് ആദ്യമായി ടെസ്റ്റ് ക്രിക്കറ്റിൽ ട്രിപ്പിൾ സെഞ്ച്വറി നേടിയത്. ന്യൂസീലൻഡിന്റെ ബ്രണ്ടൻ മക്കല്ലമാണ് ഏറ്റവും അവസാനം ടെസ്റ്റ് ട്രിപ്പിൾ സെഞ്ച്വറി നേടിയത്. ഏറ്റവും കുറഞ്ഞ സമയത്തിനുള്ളിൽ ട്രിപ്പിൾ സെഞ്ച്വറി നേടിയത് ഇംഗ്ലീഷ് താരം വാലി ഹാമണ്ടാണ് (4 മണിക്കൂർ 48 മിനിറ്റ്). ഏറ്റവും കുറവ് പന്തുകളിൽ നിന്ന് ട്രിപ്പിൾ സെഞ്ച്വറി നേടിയ റെക്കോർഡ് ഇന്ത്യയുടെ വിരേന്ദർ സെവാഗിന്റെ പേരിലാണ് (278 പന്തുകളിൽ നിന്ന്).

ബ്രയാൻ ലാറ, ക്രിസ് ഗെയ്ൽ, വിരേന്ദർ സെവാഗ്, ഡൊണാൾഡ് ബ്രാഡ്മാൻ എന്നിവർ ഒന്നിലേറെ തവണ ട്രിപ്പിൾ സെഞ്ച്വറി നേടിയവരാണ്. ബ്രയാൻ ലാറ നേടിയ 400 റൺസാണ് അന്താരാഷ്ട്ര ടെസ്റ്റ് ക്രിക്കറ്റ് ചരിത്രത്തിലെ ഏറ്റവും ഉയർന്ന വ്യക്തിഗത സ്കോർ.



</doc>
<doc id="224317" url="https://ml.wikipedia.org/wiki?curid=224317" title="പനിയാരം">
പനിയാരം

ഒരു ദക്ഷിണേന്ത്യൻ പലഹാരമാണ് പനിയാരം. ഇഡ്ഡലിയ്ക്കും ദോശയ്ക്കും തയ്യാറാക്കുന്നതു പോലെ അരിയും ഉഴുന്നും ചേർത്ത് അരച്ച് വെച്ച മാവിൽ കറിവേപ്പിലയും മല്ലിയിലയും സവാളയും ചെറുകഷണങ്ങളായി അരിഞ്ഞതും ചേർത്തിളക്കി ഉണ്ണിയപ്പച്ചട്ടിയിൽ ഉള്ളതു പോലെ കുഴികൾ ഉള്ള പാത്രത്തിൽ കോരിയൊഴിച്ചാണ് പനിയാരം ഉണ്ടാക്കുന്നത്. പാത്രം ചൂടായിക്കഴിഞ്ഞതിനു ശേഷം കുഴികളിൽ എണ്ണ പുരട്ടിയ ശേഷമാണ് മാവ് ഒഴിക്കുന്നത്. ഒരു വശം മൊരിഞ്ഞ ശേഷം ശ്രദ്ധയോടെ തിരിച്ചിട്ട് മറുവശവും മൂപ്പിച്ചെടുക്കുന്നു. തമിഴ്‌നാട്ടിൽ കുഴിപ്പനിയാരം എന്നറിയപ്പെടുന്ന ഈ പലഹാരത്തിന് പദ്ദു, ഗുളിയാപ്പ, ഗുണ്ടുപൊംഗലു തുടങ്ങിയ പേരുകളുമുണ്ട്.



</doc>
<doc id="224318" url="https://ml.wikipedia.org/wiki?curid=224318" title="ചന്ദനക്കാംപാറ">
ചന്ദനക്കാംപാറ

കണ്ണൂർ ജില്ലയിൽ പയ്യാവൂർ ഗ്രാമപഞ്ചായത്തിലെ മലയോര കുടിയേറ്റഗ്രാമമാണ് ചന്ദനക്കാംപാറ. 
മാവുംതോട്, ചാപ്പക്കടറ്വ്, ഏറ്റുപാറ, പാടാംകവല, ഷിമൊഗനഗർ, ആടാംപാറ, വഞ്ചിയം, പുളിമരംചീത്ത, ചന്ദനഗിരി, ചീത്തപ്പാറ തുടങ്ങിയ ചെറു പ്രദേശങ്ങൾ ചേരുന്നതാണ് ചന്ദനക്കാംപാറ .പ്രധാനമായും കാർഷികവൃത്തിയെ ആശ്രയിക്കുന്ന ഈ ഗ്രാമത്തിൽ റബർ, തെങ്ങ്,കവുങ്ങ്,കശുമാവ്,കുരുമുളക്,ജാതി, കൊക്കോ മുതലായവ കൃഷി ചെയ്യുന്നു.
രണ്ടാം ലോകമഹായുദ്ധത്തെ തുടർന്ന് തിരുവതാംകൂറിൽ ഉണ്ടായ ക്ഷാമവും മക്കൾക്ക് ഭാഗം നൽകുവാനുള്ള സ്ഥലത്തിൻറെ ലഭ്യതക്കുറവുമാണ് തിരുവതാംകൂറിലുള്ളവരെ കുടിയേറ്റത്തിനു പ്രേരിപ്പിച്ചത്. മലബാറിലെ സ്ഥലത്തിൻറെ വിലക്കുറവും ഫലഭൂയിഷ്ടതയും അവരെ ഇവിടേക്ക് ആകർഷിച്ചു.

കുടിയേറ്റം ആരംഭിക്കുന്നതിനു മുൻപ് കാട്ടുമൃഗങ്ങൾ നിറഞ്ഞ വനപ്രദേശമായിരുന്നു ചന്ദനക്കാംപാറ. 1947-ൽ തൊടുപുഴ താലൂക്കിൽ അറക്കുളം ദേശത്ത് നിന്നും വന്ന അബ്രഹാം മാരിപ്പുറത്ത് എന്ന കുഞ്ഞേട്ടൻ ജന്മിയായിരുന്ന കരക്കാട്ടിടത്തിൽ ഉണ്ണുമ്മൻ നായനാരോട് ഏക്കർ ഒന്നിന് 20 രൂപ തോതിൽ സ്ഥലം വാങ്ങിയതാണ് ഈ പ്രദേശത്തെ ആദ്യ കുടിയേറ്റം. അതേ വർഷം തന്നെ ജോസഫ്‌ കല്ലേക്കാവുങ്കൽ, ചാപ്പക്കടവ് ഭാഗത്ത് സ്ഥലം വാങ്ങിയെങ്കിലും കാട്ടാന ശല്യം മൂലം പിന്നീട് പൈസക്കരിയിലേക്ക് താമസം മാറി.പിന്നീട് പുതിയാപറമ്പിൽ ദേവസ്യ,മുരിക്കനോലിക്കൽ വർക്കിയും ആഗസ്തിയും, കണിയാംകുന്നേൽ മത്തായി, കളരിക്കൽ മത്തായിയും കുഞ്ഞൂഞ്ഞും, വെട്ടത്ത് കുഞ്ഞ് എന്നിവർ ഇവിടേക്ക് വന്നു. ഇവരെ പിന്തുടർന്ന് വരിക്കമാക്കൽ തൊമ്മനും ദേവസ്യയും , കൊച്ചുകൈപ്പേൽ കുര്യനും തോമസും, കലയത്താങ്കൽ തൊമ്മൻ, പിണക്കാട്ട്‌ വർക്കി,ഈന്തോട്ടത്തിൽ ജോസഫ്, ചിലമ്പിക്കുന്നേൽ ആഗസ്തിയും ജോസഫും, പാമ്പാറയിൽ മൈക്കിളും മത്തായിയും, പാട്ടത്തിൽ ആഗസ്തി, കളപ്പുരക്കൽ മത്തായി, തൂനാട്ട് മത്തായി,പുത്തൻപുരയ്ക്കൽ കുഞ്ഞൂഞ്ഞ് എന്നിവർ ഇവിടെ സ്ഥലം വാങ്ങി താമസമാക്കി.

കുടിയേറ്റ കാലഘട്ടത്തിൽ തിരുവതാംകൂറിൽ നിന്ന് മലബാറിലേക്കുള്ള യാത്ര വളരെ ക്ലേശകരമായിരുന്നു. ആലുവായിൽ നിന്നും തീവണ്ടി കയറി ഷൊർണ്ണൂരിൽ ഇറങ്ങി അവിടെ നിന്നും മറ്റൊരു തീവണ്ടിയിൽ കണ്ണൂര് വന്നിറങ്ങണം. അവിടെനിന്നും ബസിൽ കയറി വളപട്ടണത്ത് ഇറങ്ങി ബോട്ടിൽ കയറി ചെങ്ങളയിയിൽ ഇറങ്ങണം .അന്നത്തെ പ്രധാന അങ്ങാടിയായിരുന്നു ചെങ്ങളായി. അവിടെ നിന്നും സാധനങ്ങൾ വാങ്ങി 22 കിലോമീറ്റർ നടന്ൻ ചന്ദനക്കാംപാറയിൽ എത്തണമായിരുന്നു.

കപ്പ, നെല്ല്, തുവര, പുൽത്തൈലം, കുരുമുളക് എന്നിവയായിരുന്നു ആദ്യകാല കൃഷികൾ.
1966-ൽ അന്നത്തെ കർണ്ണാടക സർക്കാർ ഷിമോഗയിൽ കുടിയേറിയിരുന്ന മലയാളികളെ അനധികൃത കുടിയേറ്റമാരോച്ച് അവിടെ നിന്നും കുടിയിറക്കി. കുടിയിറക്കപ്പെട്ടവരെ പുനരധിവസിപ്പിക്കുവാനായി തലശ്ശേരി രൂപതയുടെ അന്നത്തെ മെത്രാനായിരുന്ന സെബാസ്റ്റ്യൻ വള്ളോപ്പിള്ളിയിൽ ചന്ദനക്കാംപാറയിൽ 500 ഏക്കർ സ്ഥലം വാങ്ങി ഒരു കുടുംബത്തിനു 2 ഏക്കർ വീതം നൽകി. ഇന്നു ഈ പ്രദേശം ഷിമോഗ നഗർ എന്നറിയപ്പെടുന്നു..

1960ൽ സ്ഥാപിതമായ ചെറുപുഷ്പം ദേവാലയം നഗരമധ്യത്തിൽ തന്നെയാണ്.ഈ ഇടവകയിൽ ഏകദേശം 725 കത്തോലിക്ക കുടുംബങ്ങളുണ്ട്.ചന്ദനഗിരി(വി.യൂദാ ശ്ലീഹാ),ഷിമോഗ നഗർ (വി. യൗസേപ്പ്)പാടാംകവല(വി.മദർതെരെസ)എന്നിവിടങ്ങളിൽ കുരിശുപളളികൾ സ്ഥാപിച്ചിരിക്കുന്നു.

മിഷനറി സിസ്റ്റെർസ് ഓഫ് മേരി ഇമ്മാക്കുലറ്റിനാൽ 1966ൽ സ്ഥാപിക്കപ്പെട്ട് നടത്തപ്പെടുന്ന ഈ മഠം ചന്ദനക്കാംപാറ ഷിമൊഗനഗർ വഴിയിൽ ഏകദേശം 500 മീറ്റർ ദൂരത്തിൽ സ്ഥിതി ചെയ്യുന്നു.
മാവുംതോട് ചന്തയ്ക്ക് സമീപം സ്ഥിതി ചെയ്യുന്നു..
മാവുംതോട്-ചാപ്പക്കടവ് വഴിയരികിൽ സ്ഥിതി ചെയ്യുന്നു.

1957 ജൂൺ പതിനേഴാം തിയതി 52 കുട്ടികളും ഒരു അധ്യാപകനുമായി ആരംഭിച്ച സ്കൂളിൻറെ ഉദ്ഘാടനകർമ്മം തലശ്ശേരി‌ രൂപതയുടെ പ്രഥമ മെത്രാനായിരുന്ന സെബാസ്റ്റ്യൻ വള്ളോപ്പിള്ളിയിൽ നിർവ്വഹിച്ചു.
ജന്മിയായിരുന്ന കരക്കാട്ടിടത്തിൽ ഉന്നുമ്മൻ നായനാർ സ്കൂളിനായി ഒരേക്കർ സ്ഥലം നൽകി. സ്കൂളിനായി നിർമ്മിക്കപ്പെട്ട പ്രഥമ സ്ഥിരം കെട്ടിടത്തിന്റെ ഉദ്ഘാടനകർമ്മം 1960 ആഗസ്റ്റ്‌ 15ന് നടന്നു. 1967ൽ സ്കൂളിന് സ്ഥിരാംഗീകാരം ലഭിച്ചു.

ചന്ദനക്കാംപാറയിലെയും പരിസര പ്രദേശങ്ങളിലെയും ജനങ്ങളുടെ വർദ്ധിച്ചുവരുന്ന വിദ്യാഭ്യാസ ആവശ്യങ്ങൾ കണക്കിലെടുത്ത് 1976- ൽ അന്നത്തെ ഇരിക്കൂർ എം.എൽ.എ.യായിരുന്ന ശ്രീ.സി.പി.ഗോവിന്ദൻ നമ്പ്യാരുടെ പരിശ്രമ ഫലമായി അന്നത്തെ ഇടവക വികാരിയായിരുന്ന ഫാ.ഫ്രാൻസിസ് കള്ളികാട്ടിന്റെ പേരിൽ ചന്ദനക്കാംപാറയിൽ യു.പി.സ്കൂൾ അനുവദിക്കപ്പെട്ടു. 1976 ജൂൺ പതിനൊന്നാം തിയതി അഞ്ചാം ക്ലാസ് പ്രവർത്തനം ആരംഭിച്ചു. 1977-ൽ ആറാം ക്ലാസ്സിനായി 60 അടി കെട്ടിടവും 1978-ൽ എഴാം ക്ലാസ്സിനായി 80 അടി കെട്ടിടവും നിർമ്മിക്കപ്പെട്ടു. 1978-ൽ യു.പി.സ്കൂൾ നിലവിൽ വന്നു.1994-ൽ അന്നത്തെ സ്കൂൾ മാനേജരായിരുന്നഫാ.ലോറൻസ് മുക്കുഴിയുടെ നേതൃത്വത്തിൽ ഇന്നു ഉപയോഗത്തിലിരിക്കുന്ന കെട്ടിടം നിർമ്മിച്ചു.
1982-ൽ അന്നത്തെ ഇടവക വികാരിയായിരുന്ന ഫാ.ജോസഫ് മുരിയൻവേലിലിന്റെ നേതൃത്വത്തിൽ നാട്ടുകാരുടെ പരിശ്രമഫലമായി ചന്ദനക്കാംപാറയിൽ ഹൈസ്കൂൾ അനുവദിക്കപ്പെട്ടു..

പാഠ്യ പാഠ്യേതര രംഗങ്ങളിൽ മികവു പുലർത്തുന്ന ഹൈസ്കൂൾ ബാസ്ക്കറ്റ്ബോൾ പരിശീലന രംഗത്ത് പ്രശസ്തമാണ്.


1984ൽ സ്കൂൾ മാനേജർ ആയിരുന്ന ഫാ.ജോസഫ്‌ മുരിയൻവേലിലിന്റെ നേതൃത്വത്തിൽ കുട്ടികൾക്ക് ബാസ്കറ്റ് ബോൾ പരിശീലനം ആരംഭിച്ചു .ഇവിടെ നിന്നും പരിശീലനം ലഭിച്ച ധാരാളം പേർ റെയിൽവേ,കരസേന, നാവികസേന,ബി.എസ്.എൻ.എൽ.,കേരള വിദ്യുച്ഛക്തി വകുപ്പ് എന്നിവിടങ്ങളിൽ ജോലി ചെയ്യുന്നു.1994ൽ അന്നത്തെ വികാരിയായിരുന്ന ഫാ.ലോറൻസ് മുക്കുഴിയുടെ നേതൃത്വത്തിൽ നിർമ്മിച്ച കോൺക്രീറ്റ് കളിക്കളം ബാസ്കറ്റ്ബോൾ പരിശീലനത്തിൽ മറ്റൊരു നാഴികക്കല്ലായി മാറി.1984 മുതൽ മുടങ്ങാതെ നടത്തി വരുന്ന അഖില കേരള ബാസ്കറ്റ് ബോൾ മത്സരം ഇവിടുത്തെ ജനങ്ങൾക്ക് ഉത്സവമാണ്.ഇപ്പോൾ ഇത് ദക്ഷിണേന്ത്യ തലത്തിൽ സംഘടിക്കപ്പെടുന്നു.

2002 ആഗസ്റ്റ്‌ 5ന് ആരംഭിച്ച ഹയർസെക്കൻഡറി സ്കൂൾ സ്വാശ്രയ മേഖലയിൽ പ്രവർത്തിക്കുന്നു.ഇവിടെ സയൻസ്,കൊമേഴ്സ്‌ വിഷയങ്ങൾ പഠിപ്പിക്കപ്പെടുന്നു..


ചന്തയ്ക്കും ഹൈസ്കൂളിനും മധ്യത്തിൽ വഴിയരികിൽ സ്ഥിതി ചെയ്യുന്നു.

മാവുംതോട് പയ്യാവൂർ വീഥിയിൽ മാവുംതോട് ചന്തയ്ക്ക് സമീപം വഴിയരികിൽ സ്ഥിതി ചെയ്യുന്നു.
ജനങ്ങളുടെ സംഭാവനയും എം.പി. ഫണ്ടും ഉപയോഗിച്ച് 2002-ൽ നിർമിച്ച കെട്ടിടത്തിലാണ് ആസ്​പത്രി പ്രവർത്തിക്കുന്നത്.കിടത്തിച്ചികിത്സയ്ക്കായി നിർമിച്ച കെട്ടിടം 2005 ജൂൺ ഏഴിന് എ.പി.അബ്ദുള്ളക്കുട്ടി എം.പി. ഉദ്ഘാടനം ചെയ്തു.കിടത്തിച്ചികിത്സ ഇനിയും ആരംഭിച്ചിട്ടില്ല.


</doc>
<doc id="224320" url="https://ml.wikipedia.org/wiki?curid=224320" title="ആന്റിഗ്വ റിക്രിയേഷൻ ഗ്രൗണ്ട്">
ആന്റിഗ്വ റിക്രിയേഷൻ ഗ്രൗണ്ട്

ആന്റിഗ്വ ആന്റ് ബാർബുഡയുടെ ദേശീയ സ്റ്റേഡിയമാണ് ആന്റിഗ്വ റിക്രിയേഷൻ ഗ്രൗണ്ട്. ആന്റിഗ്വ ദ്വീപിലെ സെന്റ് ജോൺസിലാണ് ഈ സ്റ്റേഡിയം സ്ഥിതി ചെയ്യുന്നത്. വെസ്റ്റ് ഇൻഡീസ് ക്രിക്കറ്റ് ടീം, ആന്റിഗ്വ ആന്റ് ബാർബുഡ ദേശീയ ഫുട്ബോൾ ടീം എന്നീ ടീമുകൾ ഈ സ്റ്റേഡിയം ഉപയോഗിക്കുന്നുണ്ട്. ഇത് കൂടാതെ അത്ലട്ടിക്സ് മത്സരങ്ങളും ഈ സ്റ്റേഡിയത്തിൽ നടക്കാറുണ്ട്.

ടെസ്റ്റ് ക്രിക്കറ്റ് പദവിയുള്ള സ്റ്റേഡിയമാണിത്.. 1981ൽ ഇംഗ്ലണ്ടും വെസ്റ്റ് ഇൻഡീസും തമ്മിലായിരുന്നു ആദ്യത്തെ ടെസ്റ്റ്‌ മത്സരം. 52-ാമത്തെ ടെസ്റ്റ്‌ ക്രിക്കറ്റ് സ്റ്റേഡിയമാണ് ഇത്. പൊതുവെ ബാറ്റിങ്ങിന് അനുകൂലമായ പിച്ചാണ് ഇവിടെയുള്ളത്. 

2007ലെ ലോകകപ്പിനുവേണ്ടി മറ്റൊരു ക്രിക്കറ്റ് സ്റ്റേഡിയം നിർമിച്ചതിനാൽ ഈ സ്റ്റേഡിയം വിസ്മരിക്കപ്പെട്ടു.

ടെസ്റ്റ് ക്രിക്കറ്റിൽ മൂന്ന് ട്രിപ്പിൾ സെഞ്ച്വറികൾ ഈ ഗ്രൗണ്ടിൽ കുറിക്കപ്പെട്ടിട്ടുണ്ട്.


</doc>
<doc id="224325" url="https://ml.wikipedia.org/wiki?curid=224325" title="ലാന ടേണർ">
ലാന ടേണർ

ലാന ടേണർ അമേരിക്കൻ ചലച്ചിത്രനടിയായിരുന്നു. അഭിനയമികവിനെക്കാളേറെ പ്രകടനപരതകൊണ്ട് ഒരു ഇതിഹാസ നടിയായി മാറിയ കലാകാരിയാണിവർ. 1921 ഫെബ്രുവരി 8-ന് ഇഡഹോയിലെ വാലസിൽ ജനിച്ചു. ചെറുപ്പത്തിലേതന്നെ നൃത്താഭിനയങ്ങൾ പരിശീലിച്ചുതുടങ്ങി. കൗമാരത്തിൽ കുടുംബത്തോടൊപ്പം ലോസ് ഏയ്ഞ്ചലസിൽ താമസിക്കവേ സംവിധായകനായ മെർവിൻ ലീ റോയിയുമായി പരിചയപ്പെടാൻ അവസരമുണ്ടായി.

അങ്ങനെ 1937-ൽ "ദെ വോണ്ട് ഫർഗറ്റ്" എന്ന ചിത്രത്തിലൂടെ ചലച്ചിത്രരംഗത്തെത്തി. അതിൽ പാവാടയും സ്വെറ്ററും ധരിച്ച് മദാലസയായി അഭിനയിച്ചത് "സ്വെറ്റർ ഗേൾ" എന്ന ഓമനപ്പേർ ഇവർക്കു നേടിക്കൊടുത്തു. 
തുടങ്ങിയ ചിത്രങ്ങളിലൂടെ ഇവരുടെ വശ്യതയും ശരീരവടിവുകളും ആസ്വദിച്ച പ്രേക്ഷകർ രണ്ടാംലോകയുദ്ധകാലത്ത് "സ്വീറ്റർ ഗേൾ ഒഫ് വേൾഡ്വാർ കക" എന്ന പേരു നൽകി. 
എന്നീ പ്രസിദ്ധ ചിത്രങ്ങളിലും മോശമല്ലാത്ത അഭിനയപാടവം പ്രകടിപ്പിച്ചു. 
ഉന്മാദിനിയായ അമ്മയെ അവതരിപ്പിച്ച് ടേണർ അക്കാദമി നോമിനേഷൻ നേടിയെടുത്തു. 
എന്ന മറ്റൊരു മികച്ച ചിത്രത്തിലും ഇവരുടെ അഭിനയമികവ് തെളിഞ്ഞുകാണാം. 
ആണ് ടേണറുടെ അവസാന ചിത്രം.

തിരശ്ശീലയിലെന്നപോലെതന്നെ ജീവിതത്തിലും ഇവർ പുലർത്തിയ "മോശമായ വിശാലമനസ്കത" വിവാദങ്ങളുയർത്തി. ഏഴു തവണ വിവാഹിതയായി. എഴുപതുകളിൽ അതിഭാവുകത്വം നിറഞ്ഞ സംഗീതനാടകങ്ങൾ (ഓപ്പറ) നിർമ്മിക്കുന്നതിൽ ഉത്സുകയായി. 1982 മുതൽ 83 വരെ ഫാൽക്കൻ ക്രെസ്റ്റ് എന്ന ടെലിവിഷൻ സീരിയലിൽ അഭിനയിച്ചു ജനശ്രദ്ധ നേടി. 1983-ൽ ലാന, ദ് ലേഡി, ദ് ലെജെന്റ്, ദ് ട്രൂത്ത് എന്ന ജീവചരിത്രഗ്രന്ഥം പ്രസിദ്ധീകരിച്ചു. 1995 ജൂൺ 29-ന് കാലിഫോർണിയയിലെ സെഞ്ച്വറി സിറ്റിയിൽ നിര്യാതയായി.



</doc>
<doc id="224326" url="https://ml.wikipedia.org/wiki?curid=224326" title="നവ ഉദാരവത്കരണം">
നവ ഉദാരവത്കരണം

ആധുനിക സമൂഹത്തിൽ സ്വകാര്യ സംരംഭങ്ങളെ കൂടുതൽ പ്രോത്സാഹിപ്പിക്കൽ, സാമ്പത്തിക ഉദാരവത്കരണ നയങ്ങൾ സ്വീകരിക്കൽ, തുറന്ന വ്യാപാരത്തെ പ്രോത്സാഹിപ്പിക്കൽ എന്നിവയെ കൂട്ടത്തോടെ നവ ഉദാരവത്കരണം എന്ന് വിളക്കപ്പെടുന്നു. സ്വകാര്യവത്കരണത്തെ പ്രോത്സാഹിപ്പിക്കുന്ന സർക്കാർ നയങ്ങളെ സൂചിപ്പിക്കാൻ വ്യാപകമായി ഈ പദം ഉപയോഗിക്കുന്നു. 

1930കളുടെ അവസാനം യൂറോപ്പ്യൻ സാമ്പത്തിക വിദഗ്ദ്ധരാണ് സ്വകാര്യവത്കരണത്തിൽ ഊന്നിയുള്ള പുതിയ ഉദാരവത്കരണത്തെ പ്രോത്സാഹിപ്പിക്കാൻ ഈ പദം നിർവചിച്ചത്.


</doc>
<doc id="224327" url="https://ml.wikipedia.org/wiki?curid=224327" title="കോവിദാരം">
കോവിദാരം

12 മീറ്ററോളം ഉയരം വയ്ക്കുന്ന ഒരു ചെറിയ മരമാണ് കോവിദാരം. . പൂക്കൾക്ക് ഓർക്കിഡ് പൂക്കളുമായി സാമ്യമുള്ളതിനാൽ ഓർക്കിദ് മരം എന്നറിയപ്പെടുന്നു. തെക്കുകിഴക്ക് ഏഷ്യൻ വംശജനാണ്. അലങ്കാരവൃക്ഷമായി വളർത്തുന്നു. ഹമ്മിംഗ് ബേഡുകളെ ആകർഷിക്കാൻ നട്ടുവളർത്താറുണ്ട്. കീടബാധ തീരെ കുറവാണ്.

Orchid Tree, Varigated Bauhinia • Hindi: Kachnar कचनार • Manipuri: চিঙথ্ৰাও Chingthrao • Marathi: kanaraj, kavidara, kanchan, rakta-kanchan • Malayalam: chovanna-mandaru, chuvanna-mandaram • Telugu: Bodanta, Daevakanchanamu • Kannada: arisinantige, ayata, bilikanjivala, irkubalitu • Bengali: ৰক্তকংচন Raktakanchan • Oriya: vau-favang, vaube, kachan • Khasi: Dieng long, Dieng tharlong • Assamese: Kotora, Kurol • Mizo: Vau-favang, Vaube, Vaufawang • Sanskrit: Ashmantaka, asphota, Chamarika, Chamari • Nepali: Takki, Koeralo 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"

രസം :കഷായം

ഗുണം :രൂക്ഷം

വീര്യം :ഉഷ്ണം

വിപാകം :കടു
പട്ട, പുഷ്പം

ചുമ, ആസ്ത്മ, വയറിലെ അസുഖങ്ങൾ, തൊണ്ടവേദന, ത്വഗ്രോഗങ്ങൾ എന്നിവയ്ക്ക് മരുന്നായി ഉപയോഗിക്കുന്നു. ഉണങ്ങിയ മൊട്ടുകളും ഔഷധമായി ഉപയോഗിക്കുന്നുണ്ട്.


</doc>
<doc id="224332" url="https://ml.wikipedia.org/wiki?curid=224332" title="ആരമ്പുവള്ളി">
ആരമ്പുവള്ളി

ഇന്ത്യയിലെ ഏറ്റവും വലിയ വള്ളിച്ചെടിയായ ആരമ്പുവള്ളി മരങ്ങളുടെ ഏറ്റവും വലിയ ശത്രുവാണ്. . തണ്ട് രോമാവൃതമാണ്. ഏറ്റവും വലിയ മരങ്ങളിൽ പോലും ചുറ്റിക്കയറി അവയെ ഞെരിച്ചുകൊല്ലുകയും അവയ്ക്കു മുകളിലെത്തി നിഴൽപരത്തുകയും ചെയ്യുന്ന ആരമ്പുവള്ളിയെ കാട്ടിലെ കുറ്റവാളികളിലൊന്നായി കണക്കാക്കുന്നു. ഇവയ്ക്ക് ഒന്നരമീറ്ററിലധികം ചുറ്റളവ് ഉണ്ടാവാറുണ്ട്. ഒട്ടകത്തിന്റെ കുളമ്പിന്റെ ആകൃതിയാണ് ഇലകൾക്ക്. വേനലിനവസാനം ഈ ചെടി പൂക്കുന്നു. പൂക്കൾക്ക് വെഌഅ നിറമാണ്. മഴക്കാലത്ത് വിളയും. കായ പൊട്ടുമ്പോൾ വലിയ ശബ്ദമുണ്ടാകും. തൊലിയിൽ 7ശതമാനവും തണ്ടിൽ 8 ശതമാനവും ടാനിൻ ഉണ്ട്. തോൽ ഊറയ്ക്കിടാൻ ഇത് ഉപയോഗിക്കുന്നു. ഇളംകായും വിത്തും കറിവയ്ക്കാൻ കൊള്ളാം. വിളഞ്ഞ വിത്തിന് കശുവണ്ടിയുടെ സ്വാദാണ്.

Maloo Creeper • Assamese: Nak kati lewa • Bengali: Chehur lata, Shimool • Hindi: मालू Malu, Jallaur, Jallur, Mahul • Kannada: Chambolli • Malayalam: Mottanvalli • Marathi: चम्बुली Chambuli • Nepali: भोर्ला Bhorla • Oriya: Siyali • Sanskrit: Asmantaka, Malanjhana • Tamil: Mandarai, Adda, Kattumandarai • Telugu: Madapu, Adattige 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="224340" url="https://ml.wikipedia.org/wiki?curid=224340" title="എഴുത്തുകളരി">
എഴുത്തുകളരി

കുട്ടികളെ അക്ഷരങ്ങളും അറിവും അഭ്യസിപ്പിച്ചിരുന്ന വിദ്യാലയങ്ങളെ വിളിച്ചിരുന്നത് അഥവാ എഴുത്തു പള്ളി എന്നായിരുന്നു.

ഇരുപതാം നൂറ്റാണ്ടിന്റെ ആദ്യ പകുതി വരെ ഇത്തരം കളരികൾ നിലനിന്നിരുന്നു. ഇത്തരം വിദ്യാലയങ്ങളിലെ അദ്ധ്യാപകനെ ആശാൻ ( എഴുത്താശാൻ) അല്ലെങ്കിൽ നാട്ടെഴുത്താശ്ശാൻ എന്നും അദ്ധ്യാപികയെ ആശാട്ടി എന്നും വിളിച്ചിരുന്നു. 

ആശാന്മാർ (അദ്ധ്യാപകർ) പഠിപ്പിച്ചിരുന്നതുകൊണ്ട് "ആശാൻ" "പള്ളിക്കൂടം" എന്നും ഈ വിദ്യാലയങ്ങളെ വിവക്ഷിച്ചിരുന്നു. കണിയാൻ സമുദായത്തിലുള്ളവരായിരുന്നു പൊതുവെ കേരളത്തിലെ പല ഭാഗങ്ങളിലും ആശാന്മാരായിരുന്നത്. മണൽ നിലത്തുവിരിച്ച് അതിൽ വിരൽ കൊണ്ട് എഴുതിയായിരുന്നു അദ്ധ്യയനം നടത്തിയിരുന്നത്. വിദ്യാഭ്യാസ പുരോഗതിക്ക് അനുസൃതമായി താളിയോലകൾ ഉപയോഗിച്ചും എഴുത്തും വായനയും അഭ്യസിപ്പിച്ചിരുന്നു. 
എഴുത്തുകൂടാതെ കണക്ക്, ജ്യോതിഷം മുതലായവയും ഇത്തരം കളരികളിലൂടെ അഭ്യസിപ്പിക്കാറുണ്ടായിരുന്നു.

എന്നാൽ കഴി‍‍ഞ്ഞ രണ്ട് ശതകങളായി നായർ, ഈഴവ തുടങ്ങിയ സമുദായങ്ങളിലുള്ളവരും എഴുത്ത് കളരികൾ നടത്തിയിരുന്നു.



</doc>
<doc id="224341" url="https://ml.wikipedia.org/wiki?curid=224341" title="എഴുത്താശാൻ">
എഴുത്താശാൻ

എഴുത്തുകളരിയുടെ ഗുരുക്കന്മാരെ ആണ് എഴുത്താശാന്മാർ എന്ന് അറിയപ്പെടുന്നത്. ഗുരുകുല സമ്പ്രദായത്തിലൂടെ ആയിരുന്നു കേരളത്തിലെ ആദ്യകാല എഴുത്തു കളരികൾ പ്രവർത്തിച്ചിരുന്നത്. പുരാതനകാലം മുതൽ കേരളത്തിലെ അബ്രാഹ്മണരായ സർവ്വ ജനങ്ങൾക്കും, ഈ പ്രദേശത്തെ ഗണക സമുദായക്കാർ അവരുടെ കളരികളിലൂടെ വിദ്യ പകർന്നു നൽകിയിരുന്നതിനാൽ, എഴുത്താശ്ശാൻ എന്ന് അറിയപ്പെട്ടിരുന്നു. സംസ്കൃതം, ഗണിതം, ജ്യോതിഷം, ആയുർവേദം എന്നിവയിലുള്ള ഇവരുടെ പാണ്ഡ്യത്യം മൂലം അവർക്ക് ഗുരുക്കന്മാരുടെ സഥാനമാണു കൽപ്പിച്ച് നൽകിയിരുന്നത്. ഇവരിൽ നിലെത്തെഴുത്ത് വിദ്യ അഭ്യസ്സിപ്പിച്ചിരുന്ന സത്രീകളെ പൊതുവെ ആശാട്ടി എന്ന് അഭിസംബോധന ചെയ്തിരുന്നു.

എന്നാൽ പതിനെട്ടാം നൂറ്റാണ്ടോടു കൂടി വിദ്യാഭ്യാസം നേടിയ മറ്റ് സമുദായങളിലുള്ള ചിലരും എഴുത്താശാന്മാരായി പ്രവർത്തിച്ചിരുന്നതായിക്കാണാം.



</doc>
<doc id="224343" url="https://ml.wikipedia.org/wiki?curid=224343" title="മുടിപ്പേച്ച്">
മുടിപ്പേച്ച്

മുടിയേറ്റിന്റെ ഒരു രൂപഭേദമാണ് മുടിപ്പേച്ച്.ഭൈരവീ ഭൈരവ യുദ്ധ സങ്കല്പത്തിലാണ് തിരുമുടിയെടുപ്പ് ഉത്സവത്തിന്റെ ഭാഗമായി പേച്ച് നടത്തുന്നത്. ഭൈരവിയുടെയും വീരഭദ്രന്റെയും മുടികൾ കളത്തിൽ ചുവടുകൾ വയ്ക്കും. പ്രത്യേക വാദ്യോപകരണത്തിൽ കരടി കൊട്ടിന്റെ താളത്തിലായിരിക്കും ഭൈരവീ ഭൈരവ യുദ്ധം. ഒടുവിൽ ദാരികനെ നിഗ്രഹിക്കുന്ന സങ്കല്പത്തിൽ ഭൈരവി തൂണുകളിൽ ചൂരൽകൊണ്ട് ശക്തിയായി അടിക്കും. ഇതിനിടെ തിരുമുടിയും എഴുന്നള്ളിച്ച് ക്ഷേത്രത്തെ പ്രദക്ഷിണവും ചെയ്യും. 'കരടികൊട്ടി'ന്റെ താളത്തിൽ ചുവടുവച്ചാണ് മുടിപ്പേച്ച്. പ്ലാവിൻതടിയിൽ തീർത്ത പേച്ചുമുടിയേന്തി, ചുവടുവച്ച് ഭൈരവീ-ഭൈരവ യുദ്ധ സങ്കൽപത്തിലാണ് മുടിപ്പേച്ച് നടത്തുന്നത്. കരടികൊട്ടിന്റെ താളം അകമ്പടിയേകും. മുഖവും മാർചട്ടയുമുള്ള പേച്ചുമുടികളിൽ ഒരെണ്ണം ഭദ്രകാളിയുടേതും മറ്റു രണ്ടെണ്ണം ദാരികന്റേതുമാണ്. മുടിപ്പേച്ചിനു ശേഷം തിരുമുടിയെഴുന്നള്ളത്ത് നടക്കും.


</doc>
<doc id="224345" url="https://ml.wikipedia.org/wiki?curid=224345" title="കളരി">
കളരി

കേരളത്തിൽ നിലനിന്നിരുന്ന ആയോധന വിദ്യകൾ അഭ്യസിപ്പിച്ചിരുന്ന സ്ഥലമാണ് കളരി. കളരികളിൽ മർമ്മവിദ്യകൾ കളരിപ്പയറ്റ് തുടങ്ങിയ പല അഭ്യാസങ്ങളും പഠിപ്പിച്ചിരുന്നു.കടത്തനാട്ടിലെ കളരികൾ ചരിത്ര പ്രശസ്തമാണ്. കളരി എന്ന വാക്കു തന്നെ സൈനികാഭ്യാസത്തിനുള്ള സ്ഥലം എന്നർഥം വരുന്ന ഖലൂരിക എന്ന സംസ്കൃത പദത്തിൽ നിന്നുമാണ് മലയാളത്തിലെത്തിയത് എന്ന് അഭിപ്രായമുണ്ട്. എം.ഡി. രാഘവൻ രചിച്ച ഫോക് പ്ലേയ്സ് ആൻഡ് ഡാൻസസ് എന്ന ഗ്രന്ഥത്തിലാണ് ഇത് ആദ്യമായി ഉന്നയിച്ചുകാണുന്നത്. എന്നാൽ അതിനേക്കാൾ മുൻപ് തന്നെ കളം, മുതുമരത്തുമൺ കളരി എന്നീ പ്രയോഗങ്ങൾ സംഘകാലത്തിലെ കൃതിയായ പത്തുപാട്ടിൽ കാണുന്നുമുണ്ട്. ഭാരതത്തിൽ ആയുധാഭ്യാസത്തിനും വ്യായാമത്തിനുമായി ഇത്തരം കേന്ദ്രങ്ങൾ പലപ്രദേശങ്ങളിലും നിലനിന്നിരുന്നതായും അവ പ്രാദേശികനാമങ്ങളിൽ അറിയപ്പെട്ടിരുന്നതായും കാണാം . സാമൂഹിക വ്യവസ്ഥയുടെ ഭാഗമായി രൂപം കൊണ്ട ഇത്തരം കേന്ദ്രങ്ങളെ അവയിലെ പരിശീലന സമ്പ്രദായങ്ങളുടേയും ആയോധനമുറകളുടേയും അടിസ്ഥാനത്തിൽ പരിശോധിക്കുമ്പോൾ കേരളത്തിലെ കളരികൾ വ്യത്യസ്തത പുലർത്തുന്നു. പ്രാചീന കാലത്തു ദക്ഷിണ മലബാറിലും ഉത്തര കൊച്ചി പ്രദേശങ്ങളിലും കണിയാർ പണിക്കർമാർ നായർ യുവാക്കൾക്ക് നാൽപ്പത്തീരടി കളരികളിലാണു ആയോധന പരിശീലനം നൽകിയിരുന്നതു.

ആയോധന കല അഥവാ കായികാഭ്യാസം നൽകിയിരുന്ന വിദ്യാകേന്ദ്രങളെ മെയ്ക്കളരി എന്ന് വിളിച്ചിരുന്നു. ഇത്തരം കളരികളുടെ ഗുരുക്കന്മാരെ കളരി പണിക്കർ അഥവാ കളരി കുറുപ്പ് എന്നാണു അറിയപ്പെട്ടിരുന്നതും ചില പ്രദേശങ്ങളിൽ കളരി അദ്ധ്യാപകരെ ഗുരുക്കൾ എന്നും അഭിസംബോധന ചെയ്തിരുന്നു.

കേരളത്തിൽ പഴയകാലത്ത് കുട്ടികളെ എഴുത്ത്പഠിപ്പിച്ചിരുന്ന സ്ഥലങ്ങളെയാണു എഴുത്തുകളരി എന്നറിയപ്പെട്ടിരുന്നത്. മണൽ നിലത്ത് വിരിച്ച് അതിൽ വിരലു കൊണ്ട് എഴുതി പഠിപ്പിക്കുന്നു.ഗണകസമുദായക്കാരായിരുന്നു പ്രാചീന കാലം മുതൽ കേരള ജനതയ്ക്ക് അറിവു പകർന്നു നൽകിയിരുന്നതു. അതിനാൽ ഇവരെ തിരുവിതാംകൂർ പ്രദേശത്തു ആശാൻ എന്ന സഥാനപ്പേരിൽ അറിയപ്പെട്ടിരുന്നു.മലബാർ മേഖലയിൽ എഴുത്താശാൻ, നിലത്തെഴുത്താശാൻ എന്നും അറിയപ്പെട്ടിരുന്നു.



</doc>
<doc id="224348" url="https://ml.wikipedia.org/wiki?curid=224348" title="ഹെഡിങ്ലി സ്റ്റേഡിയം">
ഹെഡിങ്ലി സ്റ്റേഡിയം

ഇംഗ്ലണ്ടിലെ ലീഡ്സിൽ ഹെഡിങ്ലി പ്രദേശത്ത് സ്ഥിതിചെയ്യുന്ന ഒരു സ്റ്റേഡിയമാണ് ഹെഡിങ്ലി സ്റ്റേഡിയം. ഈ സ്റ്റേഡിയത്തിന് രണ്ട് വശങ്ങളുണ്ട്. ഇതിൽ ക്രിക്കറ്റ് ഗ്രൗണ്ടും, റഗ്ബി ഗ്രൗണ്ടും ഉൾപ്പെടുന്നു. യോർക്ഷൈർ കൗണ്ടി ക്ലബിന്റെ ഹോംഗ്രൗണ്ടാണ് ഈ സ്റ്റേഡിയം.


</doc>
<doc id="224349" url="https://ml.wikipedia.org/wiki?curid=224349" title="എണ്ണപ്പൈൻ">
എണ്ണപ്പൈൻ

പശ്ചിമഘട്ടത്തിലെ 1000 മീറ്റർ വരെ ഉയരമുള്ള മലകളിലെ നിത്യഹരിതവനങ്ങളിൽ ഉണ്ടാകുന്ന ഒരു വന്മരമാണ് കിയാവ്, എണ്ണപ്പൈൻ, ചുക്കെണ്ണപ്പൈൻ എന്നെല്ലാം അറിയപ്പെടുന്ന കൊളവ്. . കാട്ടിൽനിന്നും തൈ പറിച്ചുനട്ട് വളർത്താം. ഉറപ്പുള്ള കാതൽ ഫർണിച്ചറുണ്ടാക്കാൻ കൊള്ളാം. കമ്പോളത്തിൽ മലബാർ മഹാഗണി എന്ന പേരിൽ ഇത് ലഭ്യമാണ്. ഇന്ത്യയിൽ മാത്രമാണ് ഈ മരം കാണപ്പെടുന്നത്. 

ഒരു താണതരം വാർണിഷ് ഉണ്ടാക്കാൻ പറ്റിയ ഒളിയോറെസിൻ ഈ മരത്തിൽ നിന്നും ശേഖരിക്കാറുണ്ട്. 80 സെന്റിമീറ്ററോളം വ്യാസമുള്ള മരത്തിൽനിന്നും പത്തുവർഷത്തിലൊരിക്കൽ 50 ലിറ്ററോളം ഒളിയോറെസിൻ കിട്ടും. തറനിരപ്പിൽ നിന്നും ഒരു മീറ്റർ ഉയരത്തിൽ തടിയുടെ കേന്ദ്രം വരെ എത്തുന്നതും രണ്ടു സെന്റിമീറ്റർ വ്യാസമുള്ളതുമായ ദ്വാരമുണ്ടാക്കിയാണ് കറ ശേഖരിക്കുക. ഈ കറ ടർപെന്റൈൻ ചേർത്ത് വാർണീഷാക്കും.

നിത്യഹരിതവൃക്ഷമായ എണ്ണപ്പൈൻ സമുദ്രനിരപ്പിൽ നിന്നും 1000 മീറ്റർ ഉയരമുള്ള പ്രദേശങ്ങളിലാണ് സാധാരണ കാണപ്പെടുന്നത്. ഇലകൾക്ക് 5 - 7 സെന്റമീറ്റർ നീളവും 3 സെന്റമീറ്റർ വീതിയും ഉണ്ടാകും. മരത്തിന്റെ തൊലിക്ക് നേർത്ത തവിട്ടു നിറമാണ്. പച്ച നിറത്തിലുള്ള ശാഖകൾക്ക് കാതലില്ല. വർഷത്തിൽ രണ്ടു പ്രാവശ്യം പുഷ്പിക്കുന്നു. ചെറിയ പൂക്കൾക്ക് വെള്ള നിറമാണ്. വരൾച്ചയും ശൈത്യവും താങ്ങാനാകാത്ത വൃഷത്തിന്റെ സ്വാഭാവിക പുനരുത്ഭവം വനത്തിൽ നന്നായി നടക്കുന്നു. ഫർണിച്ചർ നിർമ്മാണത്തിനും മറ്റും ഉപയോഗിക്കുന്നു. തടിയ്ക്ക്‌ വെള്ളയുണ്ട്‌. വെള്ളയ്ക്ക്‌ ഈട്‌ തീരെയില്ല. കാതലിന്‌ നല്ല ഈടും ഉറപ്പും ബലവുമുണ്ട്‌. മിനുസപ്പണികൾക്കും ഘന ഉരുപ്പടികൾക്കും അത്യുത്തമം. പഴകുംതോറും തടിയിലുള്ള ഒളിയോറസിൻ പ്രതലത്തിളക്കം കുറയ്ക്കുന്നതുകൊണ്ട്‌ ഫർണിച്ചറിന്‌ ഈ തടി വ്യാപകമായി ഉപയോഗിക്കാറില്ല. എങ്കിലും മലബാർ മഹാഗണി എന്ന പേരിൽ ഇതു കമ്പോളത്തിൽ വിറ്റുവരുന്നു.

മരത്തിൽ നിന്നും ഒളിയോറസിൻ എന്ന എണ്ണ ഊറ്റി എടുക്കുന്നതിനാൽ ഇവ വംശനാശത്തിന്റെ വക്കിലാണ്. വാർണീഷുണ്ടാക്കുവാനായി തടി തുരന്ന് എണ്ണ കവർന്നെടുക്കുന്നു. ഭൂനിരപ്പിൽ നിന്നും മരത്തിന്റെ ഒന്നര മീറ്റർ ഉയരത്തിൽ തടി തുരന്ന് ഈറ്റ കുഴൽ പ്രവേശിപ്പിച്ചാണ് എണ്ണ ഊറ്റിയെടുക്കുന്നത്. 80 സെന്റിമീറ്ററോളം വ്യാസമുള്ള മരത്തിൽനിന്ന്‌ പത്തു വർഷത്തിലൊരിക്കൽ 50 ലിറ്ററോളം ഒളിയോറസിൻ കിട്ടും. ഈ പ്രവൃത്തിമൂലം മരം വളരെ വേഗം ഉണങ്ങി നശിക്കുന്നു. 

ഈ മരത്തിൽ നിന്നും ലഭിക്കുന്ന ഒളിയോറസിൻ എന്ന എണ്ണ ഗൊണേറിയയ്ക്കും മറ്റു ലൈംഗിക മൂത്രാശയരോഗങ്ങൾക്കും മരുന്നായി ഉപയോഗിക്കുന്നു. ആനകളുടെ മുറിവ്‌ ഉണക്കാനും ഇത്‌ ഉപയോഗിക്കാറുണ്ട്‌. 

ആവാസവ്യവസ്ഥയുടെ നാശത്താലും അമിതമായ ഉപയോഗം മൂലവും വംശനാശത്തിന്റെ വക്കിലാണ് ഈ മരം.




</doc>
<doc id="224353" url="https://ml.wikipedia.org/wiki?curid=224353" title="ഫ്രെഡറിക് ജാക്സൺ ടേണർ">
ഫ്രെഡറിക് ജാക്സൺ ടേണർ

ഫ്രെഡറിക് ജാക്സൺ ടേണർ അമേരിക്കൻ ചരിത്രകാരനായിരുന്നു. യു.എസ്. ചരിത്രപഠനരീതിക്ക് കാതലായ മാറ്റത്തിനു വഴിതെളിച്ച ഫ്രോണ്ടിയർ ഹൈപ്പോത്തെസിസ് (frontier hypothesis) എന്ന രീതിശാസ്ത്രത്തിന്റെ ഉപജ്ഞാതാവ്. ഇത് "ടേണർ തീസിസ്" എന്ന പേരിലും അറിയപ്പെടുന്നു. ആൻഡ്രൂ ജാക്സൺന്റെയും മേരി ടേണറുടെയും മകനായി യു.എസ്സിൽ വിസ്കോൺസിൻ-ലെ പോർട്ടേജിൽ 1861 നവംബർ 14-ന് ഇദ്ദേഹം ജനിച്ചു. പിതാവ് ഒരു പത്രപ്രവർത്തകനും രാഷ്ട്രീയ പ്രവർത്തകനും പ്രാദേശിക ചരിത്രകാരനും ആയിരുന്നു. 

മെച്ചപ്പെട്ട പ്രാഥമിക വിദ്യാഭ്യാസം ലഭിച്ച ടേണർ വിസ്കോൺസിൻ സർവകലാശാലയിൽനിന്ന് 1884-ൽ ബിരുദവും 1888-ൽ എം.എ. ബിരുദവും സമ്പാദിച്ചു. കുറച്ചുകാലം പത്രപ്രവർത്തകനായും പ്രവർത്തിച്ചു. ജോൺ ഹോപ്കിൻസ് സർവകലാശാലയിൽ നിന്ന് ഇദ്ദേഹം 1890-ൽ ഡോക്ടറേറ്റ് നേടി. "ദ് ക്യാരക്റ്റർ ആൻഡ് ഇൻഫ്ളുവൻസ് ഒഫ് ദി ഇന്ത്യൻ ട്രേഡ് ഇൻ വിസ്കോൺസിൻ എന്നതായിരുന്നു ഗവേഷണ വിഷയം. 1889 നവംബർ 25-ന് ഷിക്കാഗോയിലെ കരോലിന മെയ് ഷെർവുഡിനെ ഇദ്ദേഹം വിവാഹം കഴിച്ചു. വിസ്കോൺസിൻ സർവ്വകലാശാലയിൽ ഇദ്ദേഹം 1889 മുതൽ 92 വരെ ചരിത്രത്തിന്റെ പ്രൊഫസറായും 1892 മുതൽ 1910 വരെ അമേരിക്കൻ ചരിത്രത്തിന്റെ പ്രൊഫസറായും സേവനമനുഷ്ഠിച്ചു. 1909-ൽ ഇദ്ദേഹം "അമേരിക്കൻ ഹിസ്റ്റോറിക്കൽ അസ്സോസിയേഷ"ന്റെ പ്രസിഡന്റായി. 1910 മുതൽ 15 വരെ അമേരിക്കൻ ഹിസ്റ്റോറിക്കൽ റിവ്യൂവിന്റെ പത്രാധിപസമിതി അംഗമായിരുന്നു. 1910 മുതൽ 24-ൽ സർവീസിൽ നിന്നു പിരിയുന്നതുവരെ ഇദ്ദേഹം ഹാർവാഡ് സർവകലാശാലയിൽ പ്രൊഫസറായിരുന്നു.

ഷിക്കാഗോയിൽ സംഘടിപ്പിച്ച "അമേരിക്കൻ ഹിസ്റ്റോറിക്കൽ അസ്സോസിയേഷ"ന്റെ പ്രത്യേക സമ്മേളനത്തിൽ 1893 ജൂലൈ. 12-ന് ഇദ്ദേഹം "ദ് സിഗ്നിഫിക്കൻസ് ഒഫ് ദ് ഫ്രോണ്ടിയർ ഇൻ അമേരിക്കൻ ഹിസ്റ്ററി" എന്ന ഗവേഷണ പ്രബന്ധം അവതരിപ്പിച്ചു. ഇതിലാണ് ഇദ്ദേഹം അമേരിക്കൻ ചരിത്രപഠനത്തിനായി "ഫ്രോണ്ടിയർ ഹൈപ്പോത്തെസിസ്" എന്ന നൂതന രീതി അവതരിപ്പിച്ചത്. പരിതഃസ്ഥിതികളുടെ സ്വാധീനത്തിന് പ്രാധാന്യം നൽകിക്കൊണ്ടുള്ള ചരിത്രപഠനരീതിയാണ് ഇദ്ദേഹം നൂതനമായി അവലംബിച്ചത്. 
എന്നീ ഗവേഷണ ഗ്രന്ഥങ്ങൾ പ്രസിദ്ധീകരിച്ചിട്ടുണ്ട്. 1927-ൽ ഇദ്ദേഹം ഹെന്റി ഇ. ഹന്റിങ്ടൺ ലൈബ്രറിയിൽ റിസർച്ച് അസോസിയേറ്റ് ആയി സേവനമനുഷ്ഠിച്ചു.

1932 മാർച്ച് 14-ന് ഇദ്ദേഹം പസാദിനയിൽ മരണമടഞ്ഞു. "ദ് സിഗ്നിഫിക്കൻസ് ഒഫ് സെക്ഷൻസ് ഇൻ അമേരിക്കൻ ഹിസ്റ്ററി" എന്ന ഗ്രന്ഥത്തിന് മരണാനന്തരം 1933-ൽ പുലിറ്റ്സർ സമ്മാനം ലഭിച്ചു.



</doc>
<doc id="224369" url="https://ml.wikipedia.org/wiki?curid=224369" title="ലുക്രീഷ്യ">
ലുക്രീഷ്യ

റോമാസാമ്രാജ്യത്തിന്റെ ചരിത്രത്തിൽ പരാമർശിക്കപ്പെടുന്ന ഒരു വനിതയാണ് ലുക്രീഷ്യ. ഗ്രീക്ക് ചരിത്രകാരനായ ഡയോനിഷ്യസും റോമൻകാരനായ ലിവിയും പറഞ്ഞത് പ്രകാരം റോമൻ ചക്രവർത്തീപുത്രൻ സെക്സ്റ്റസ് ലുക്രീഷ്യയെ ബലാത്സംഗത്തിനിരയാക്കിയതും തുടർന്ന് അവളുടെ മരണവുമാണ് റോമാസാമ്രാജ്യത്തിന്റെ തകർച്ചയ്ക്ക് വഴിവച്ചത്. ഇവളുടെ മരണം റോമിലെ അവസാന രാജാവായ ലൂഷ്യസിന്റെ കിരാതഭരണത്തിനെതിരായി ജനവികാരമിളക്കി വിടുകയും സാമ്രാജ്യത്തിനെ തകർച്ചയിലെത്തിക്കുകയും ചെയ്തു. ഇവളുടെ മരണം പടിഞ്ഞാറൻ നാടുകളിലെ ഒട്ടനവധി കലാസൃഷ്ടികളെ സ്വാധീനിച്ചിട്ടുണ്ട്.


</doc>
<doc id="224382" url="https://ml.wikipedia.org/wiki?curid=224382" title="നളിനി മലാനി">
നളിനി മലാനി

രാജ്യാന്തര തലത്തിൽ പ്രശസ്തയായ ഇന്ത്യയിലെ ആദ്യ തലമുറ വിഡിയോ ആർട്ടിസ്റ്റുകളിലൊരാളാണ് നളിനി മലാനി(ജനനം: 1946)
ഇന്ത്യ വിഭജന സമയത്ത് കറാച്ചിയിൽ നിന്ന് ഇന്ത്യയിലേക്ക് അഭയാർഥിയായി എത്തി. അഭയാർഥി ജീവിതത്തിന്റെ കൊടും ക്ളേശങ്ങൾ നിറഞ്ഞ കുട്ടിക്കാലമാണ് നളിനിയിലെ കലാകാരിയെ രൂപപ്പെടുത്തിയത്. മുംബൈ ജെജെ സ്കൂൾ ഓഫ് ആർട്സിൽ നിന്ന് ഡിപ്ളോമ എടുത്തു. ഫ്രഞ്ച് ഗവൺമെന്റിന്റെ സ്കോളർഷിപ്പോടെ പാരീസിൽ ഫൈൻ ആർട്സ് പഠനം നടത്തി.




</doc>
<doc id="224400" url="https://ml.wikipedia.org/wiki?curid=224400" title="ജോനാസ് സ്റ്റാൾ">
ജോനാസ് സ്റ്റാൾ

പ്രസിദ്ധനായ ഡച്ച് ദൃശ്യകലാകാരനാണ് ജോനാസ് സ്റ്റാൾ(ജനനം :1981). രാഷ്ട്രീയവും ദർശനങ്ങളും തമ്മിലുള്ള ബന്ധമാണ് ഡച്ച് ദൃശ്യകലാകാരനായ ജോനാസിന്റെ സൃഷ്ടികളുടെ കേന്ദ്ര പ്രമേയം. ജനാധിപത്യത്തിൻറെ നാലാം തൂണായാണ് ഇദ്ദേഹം കലകളെ കാണുന്നത്. മുപ്പത്തിയൊന്നുകാരനായ ഈ ആക്ടിവിസ്റ്റ് - ആർട്ടിസ്റ്റ്, ന്യൂ വേൾഡ് സമ്മിറ്റ് ഇൻഷ്യേറ്റീവിന്റെ സ്ഥാപകനാണ്. 
നെതർലാൻഡ്സിൽ 1981ലാണ് ജോനാസ് സ്റ്റാളിൻറെ ജനനം. സ്മാരകങ്ങളെ സംബന്ധിച്ച കലയിൽ നെതർലാൻഡ്സിലും അമേരിക്കയിലുമായി  പഠനം. ലെയ്ഡൻ സർവകലാശാലയിൽ ഗവേഷണ വിദ്യാർഥിയാണു ജോനാസ്. 

പൊതു ഇടങ്ങളിലുള്ള കലയുടെ ഇടപെടലുമായിട്ടാണു ജോനാസ് ശ്രദ്ധേയനാകുന്നത്. വലതുപക്ഷ രാഷ്ട്രീയക്കാരനായ ഗീർത്ത് വിൽഡറിനെ കഥാപാത്രമാക്കി ചെയ്ത ‘ദ് ഗീർത്ത് വിൽഡേഴ്സ് വർക്സ് എന്ന ശിൽപ പരമ്പരയുടെ പേരിൽ ജയിൽശിക്ഷ അനുഭവിച്ചിട്ടുണ്ട്. ലോകത്തെക്കുറിച്ചുള്ള വ്യക്തിയുടെ വികലമായ കാഴ്ചപ്പാടിനെ അടയാളപ്പെടുത്തുന്ന അസ്തിത്വമുള്ള കല സൃഷ്ടിക്കലാണു ജോനാസിൻറെ ലക്ഷ്യം. ക്ലോസ്ഡ് ആർക്കിടെക്ചർ എന്ന ഇദ്ദേഹത്തിന്റെ സൃഷ്ടി ഏറെ ശ്രദ്ധ നേടിയിരുന്നു. 

ജൊനാതൻ സ്റ്റാൾ കൊച്ചി-മുസിരിസ് ബിനാലെയിൽ ന്യൂ വേൾഡ് സമ്മിറ്റ് എന്ന രാഷ്ട്രീയ ഇൻസ്റ്റളേഷനാണ് അവതരിപ്പിച്ചത്. വിവിധ രാജ്യങ്ങളിലായി നിരോധിക്കപ്പെട്ട 45 സംഘടനകളുടെ പതാകകളായിരുന്നു ഇൻസ്റ്റളേഷനിലുണ്ടായിരുന്നത്. ഇന്ത്യൻ ഗവൺമെന്റ് നിരോധിച്ച ഉൾഫ, ഇന്ത്യൻ മുജാഹിദ്ദീൻ തുടങ്ങിയ സംഘടനകളുടെ പതാകകളും ഇക്കൂട്ടത്തിലുണ്ടായിരുന്നു.പോലീസ് ഇടപെട്ട് ഇൻസ്റ്റലേഷന്റെ കുറച്ച് ഭാഗങ്ങൾ ഒഴിവാക്കി, കറുത്ത പെയിന്റടിച്ചു. ഇന്ത്യൻ നിയമത്തിന്റെ പരിധിക്കുള്ളിലാണ് തന്റെ കലാസൃഷ്ടി എന്ന് ജൊനാഥൻ പ്രസ്താവനയിൽ അവകാശപ്പെട്ടു. ഇന്ത്യൻ ഭരണകൂടം നിരോധിച്ച രാഷ്ട്രീയ പ്രവർത്തനത്തെ അവതരിപ്പിക്കാനാണ് താൻ ശ്രമിച്ചതെന്നായിരുന്നു ജൊനാഥന്റെ വാദം. ഈ സംഘടനകളുടെ പ്രവർത്തനത്തെ താൻ ന്യായീകരിക്കുകയോ ഈ സംഘടനകളെ പ്രതിനിധീകരിക്കുകയോ ചെയ്യുന്നില്ലെന്നും ജൊ വ്യക്തമാക്കിയിട്ടുണ്ട്. ഏതെങ്കിലും സംഘടനകളുടെ പതാക കാണിക്കുകയല്ല പതാകകളുടെ ഒരവ്യക്ത കൊളാഷ് നിർമ്മിക്കുകയായിരുന്നു താനെന്ന് ജൊ മാധ്യമങ്ങളോട് പറഞ്ഞു. ന്യൂ വേൾഡ് സമ്മിറ്റ് ഇൻഷ്യേറ്റീവിന്റെ കഴിഞ്ഞ രണ്ടു സമ്മിറ്റുകളിലും നിരോധിത സംഘടകളുടെ പ്രതിനിധികൾ പങ്കെടുത്തിരുന്നു. 2012 മേയിൽ ബെർലിനിൽ നടന്ന ആദ്യ സമ്മിറ്റിൽ നിരോധിക്കപ്പെട്ട നാല് സംഘടനകളുടെ പ്രതിനിധികളും അവരുടെ വക്കീലന്മാരും പങ്കെടുത്തിരുന്നു. മൂന്നാമത്തെ സമ്മിറ്റാണ് കൊച്ചി-മുസിരിസ് ബിനാലെയുമായി ബന്ധപ്പെട്ട് ഈ മാർച്ചിൽ കൊച്ചിയിൽ നടക്കാനിരുന്നത്.



</doc>
<doc id="224415" url="https://ml.wikipedia.org/wiki?curid=224415" title="ബ്രിട്ടീഷ് മാഗസിൻ, ഡെൽഹി">
ബ്രിട്ടീഷ് മാഗസിൻ, ഡെൽഹി

പുരാനി ദില്ലിയിൽ കശ്മീരി ഗേറ്റിനും ചെങ്കോട്ടക്കും ഇടക്കായി ലോതിയൻ റോഡിൽ ഡെൽഹി ജനറൽ പോസ്റ്റ് ഓഫീസിനടുത്ത് സ്ഥിതിചെയ്യുന്ന ചരിത്രസ്മാരകമാണ് ബ്രിട്ടീഷ് മാഗസിൻ. ബ്രിട്ടീഷ് ആധിപത്യകാലത്തെ വെടിക്കോപ്പുസംഭരണശാലയായിരുന്നു ഇത്. 1857-ലെ ലഹളസമയത്ത്, ഈ കെട്ടിടവും അതിലെ വെടിക്കോപ്പുകളും ലഹളക്കാരുടെ കൈവശം അകപ്പെടാതിരിക്കാൻ, കെട്ടിടത്തിന്റെ ചുമതലയുണ്ടായിരുന്ന ലെഫ്റ്റനന്റ് ഡോബ്സൺ വില്ലോബിയും സഹപ്രവർത്തകരും ഇത് സ്ഫോടനം നടത്തി തകർക്കുകയായിരുന്നു. 

പണ്ടുണ്ടായിരുന്ന വൻകെട്ടിടത്തിന്റെ അവശിഷ്ടങ്ങൾ, റോഡിന്റെ ഡിവൈഡറിൽ ഏതാണ്ട് 100 മീറ്ററോളം ഇടവിട്ട് തെക്കും വടക്കുമായി ഒരേമാതിരിയുള്ള രണ്ട് കവാടങ്ങൾ പോലെ ഇന്ന് സ്ഥിതിചെയ്യുന്നു. ലഖോറി ചുടുകട്ടകൾ കൊണ്ട് നിർമ്മിച്ചിരിക്കുന്ന ഈ കെട്ടിടങ്ങളുടെ കമാനത്തിനു മുകളിൽ ഓരോ ചെറിയ പീരങ്കികൾ സ്ഥാപിച്ചിട്ടുണ്ട്. ഇതിൽ വടക്കുവശത്തുള്ള കെട്ടിടത്തിന് വടക്കോട്ട് നീളുന്ന അറകളുടെ ഒരു ചേർപ്പുണ്ട്. ഈ കെട്ടിടത്തിനു മുകളിൽ 1857 മേയ് 11-ൽ ഈ കെട്ടിടം തകർക്കാനിടയായ സംഭവത്തെക്കുറിച്ച് വിവരണമുള്ള മാർബിൾ ഫലകമുണ്ട്. ഈ ഫലകത്തിൽ വിമതർ എന്നും ലഹളക്കാർ എന്നും പരാമർശിച്ചിരിക്കുന്നത് വിദേശസർക്കാറിനെ ഇന്ത്യയിൽ നിന്നും സ്ഥാനഭ്രഷ്ടരാക്കാൻ ശ്രമിച്ച ഈസ്റ്റ് ഇന്ത്യ കമ്പനിയുടെ ഇന്ത്യൻ സൈനികരാണെന്ന് വിശദമാക്കുന്ന മറ്റൊരു ഫലകവും ഇതിനു താഴെയായി പിൽക്കാലത്ത് സ്ഥാപിച്ചിട്ടുണ്ട്.


</doc>
<doc id="224419" url="https://ml.wikipedia.org/wiki?curid=224419" title="ബാഗസെറടോപ്സ്">
ബാഗസെറടോപ്സ്

സെറാടോപിയ എന്ന കുടുംബത്തിൽ പെട്ട ഒരു ദിനോസർ ആണ് ബാഗസെറടോപ്സ്. ദിനോസർ യുഗത്തിന്റെ അവസാന കാലഘട്ടം ആയ അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്, എങ്കിലും ഇവയുടെ ശരീരഘടന തികച്ചും പ്രാചീന സെറാടോപിയകളുടെ പോലെ ആയിരുന്നു. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ്. പേരിന്റെ അർഥം ചെറിയ, മുഖത്ത് കൊമ്പുള്ളവൻ എന്നാണ്.

3.3 അടി നീളവും , 50 സെന്റീ മീറ്റർ ഉയരവും ഉണ്ടായിരുന്ന ഇവയ്ക്ക് 22 കിലോ ആയിരുന്നു ഭാരം. തലക്ക് പിൻ ഭാഗത്തായി അസ്ഥിയുടെ ചെറിയ ഒരു ആവരണം ഉണ്ടായിരുന്നു ( ഫ്രിൽ). തത്തകളുടെ പോലെയുള്ള ചുണ്ടായിരുന്നു ഇവയ്ക്ക്. ഈ കുടുംബത്തിൽ സാധാരണയായി കാണാറുള്ള നെറ്റിയിൽ ഇരു കണ്ണുകൾക്കും മുകളിൽ നിന്നും ഉണ്ടാവാറുള്ള കൊമ്പുകൾ ഇവയ്ക്കു ഇല്ലായിരുന്നു , എന്നാൽ മുക്കിനു മുകളിൽ കൊമ്പിന് സമാനമായ ഒരു അസ്ഥിയുടെ ആവരണം ഉണ്ടായിരുന്നു.



</doc>
<doc id="224428" url="https://ml.wikipedia.org/wiki?curid=224428" title="സിംബാങ്ങ് ഗബി">
സിംബാങ്ങ് ഗബി

ഫിലിപ്പീൻസിലെ കത്തോലിക്കാ, ആഗ്ലിപ്പേയൻ ക്രിസ്തീയതകളിൽ ക്രിസ്മസിനു തൊട്ടുമുൻപുള്ള കാലത്ത് വിശുദ്ധമറിയത്തിന്റെ വണക്കത്തിനായി ആഘോഷപൂർവം നടത്തപ്പെടുന്ന ഒരു ഒരു നവനാൾ ഭക്ത്യഭ്യാസമാണ് സിംബാങ്ങ് ഗബി (Simbang Gabi). ടാഗലോഗ് ഭാഷയിൽ "സിംബാങ്ങ് ഗബി" എന്ന പേരിന് രാത്രി-ആരാധന എന്നാണർത്ഥം. ഡിസംബർ 16 മുതൽ 24 വരെയുള്ള 9 ദിവസം സൂര്യോദയത്തിനു മുൻപാണ് ഇതു നടത്താറുള്ളത്. ഈ അനുഷ്ഠാനപരമ്പരയെ പൊതുവേയോ അവസാനദിവസത്തെ ചടങ്ങിനെ മാത്രമായോ "മിസാ ദി ഗാലോ" (Misa de Gallo) അഥവാ "പൂങ്കോഴിയുടെ കുർബ്ബാന" (Rooster's Mass) എന്നും വിളിക്കാറുണ്ട്.

ഫിലിപ്പീൻസിലെ സ്പാനിഷ് ഭരണത്തിന്റെ തുടക്കത്തിലാണ് ഈ അനുഷ്ഠാനം രൂപപ്പെട്ടത്. വെയിൽ മൂക്കുന്നതിനു മുൻപ് കൃഷിപ്പണിക്കു പോകേണ്ടിയിരുന്ന കർഷകരായ വിശ്വാസികൾക്കുള്ള ഒരു വിട്ടുവീഴ്ച എന്ന നിലയിൽ അവർക്ക് സംബന്ധിക്കാനാവും വിധം സൂര്യോദയത്തിനു മുൻപ് കുർബ്ബാന ചൊല്ലാൻ പുരോഹിതന്മാർ അക്കാലത്തു തയ്യാറായി. കാലക്രമേണ ഈ പാരമ്പര്യം, ഫിലിപ്പീൻ ക്രിസ്തീയത ഏറെ വിലമതിക്കുന്ന ഒരാഘോഷവും ഫിലിപ്പീൻ ദ്വീപുകളിലെ സംസ്കാരത്തിന്റെ വ്യതിരിക്ത ഘടകങ്ങളിലൊന്നുമായി മാറി. ഫിലിപ്പീൻസിനു പുറമേ, ലോകമൊട്ടാകെയുള്ള ഫിലിപ്പീൻ പ്രവാസി സമൂഹങ്ങളിലും "സിംബാങ്ങ് ഗബി" വേരോടിയിട്ടുണ്ട്.


</doc>
<doc id="224435" url="https://ml.wikipedia.org/wiki?curid=224435" title="പെരുമ്പടപ്പ് ഗ്രാമപഞ്ചായത്ത്">
പെരുമ്പടപ്പ് ഗ്രാമപഞ്ചായത്ത്

മലപ്പുറം ജില്ലയിലെ പൊന്നാനി താലൂക്കിൽ, പെരുമ്പടപ്പ് ബ്ളോക്കിലാണ് 14.92 ചതുരശ്ര കിലോമീറ്റർ വിസ്തീർണ്ണമുള്ള പെരുമ്പടപ്പ് ഗ്രാമപഞ്ചായത്ത് സ്ഥിതി ചെയ്യുന്നത്. 1968-ൽ ഈ പഞ്ചായത്ത് രൂപീകൃതമായി. ഈ ഗ്രാമപഞ്ചായത്തിന് 18 വാർഡുകളാണുള്ളത്.

ഈ പഞ്ചായത്തിലെ വന്നേരിയിലുള്ള ചിത്രകൂടം എന്ന സ്ഥലമായിരുന്നു പെരുമ്പടപ്പ് സ്വരൂപത്തിൻറെ ആദ്യ തലസ്ഥാനം. ഇവിടം ഈ പഞ്ചായത്തിലാണ്. രാജപരമ്പരകളോടനുബന്ധിച്ച് പണ്ട് നിലനിന്നിരുന്ന അയിരൂർമന, കൊരട്ടിക്കരമന, ചേരിയത്ത് ചേമംഗലമന എന്നിവ ഇവിടെ സ്ഥിതിചെയ്യുന്നു. പെരുമ്പടപ്പ് സ്വരൂപം നിലനിന്നിരുന്നതിനാലാണ്, പെരുമ്പടപ്പ് എന്ന പേർ ഉൽഭവിച്ചത്. 1930-40 കളിൽ ഇവിടെയും സ്വാതന്ത്ര്യ പ്രസ്ഥാനം സജീവമായി. മാക്കാലിക്കൽ കുമാരൻ മാസ്റ്റർ, കുവ്യക്കാട്ടിൽ കുത്തുമോൻ തുടങ്ങിയവർ ആദ്യകാല കോൺഗ്രസ് പ്രവർത്തകരായിരുന്നു. കമ്യൂണിസ്റ്റ് പാർട്ടിയും ഇക്കാലത്തുതന്നെ പ്രവർത്തനമാരംഭിച്ചു . 

പെരുമ്പടപ്പ് സ്വരൂപത്തിൻറെ മേൽക്കോയ്മാ സ്ഥാനവും കൊച്ചിരാജാക്കന്മാരുടെ പട്ടാഭിഷേകവും നടന്നത് ഇവിടെ വച്ചായിരുന്നു. രാജപരമ്പരകളോടനുബന്ധിച്ച് ഒരുകാലത്ത് നിലനിന്നിരുന്ന അയിരൂർമന, കൊരട്ടിക്കരമന, ചേരിയത്ത് ചേമംഗലമന എന്നിവ ഇവിടെ സ്ഥിതിചെയ്യുന്നു.

പെരുമ്പടപ്പ് സ്വരൂപം നിലനിന്നിരുന്നതിനാലാണ്, പെരുമ്പടപ്പ് എന്ന പേർ ഉൽഭവിച്ചത്

1930 - 40 കളിൽ സ്വാതന്ത്ര്യ പ്രസ്ഥാനം സജീവമായി. മാക്കാലിക്കൽ കുമാരൻ മാസ്റ്റർ, കുവ്യക്കാട്ടിൽ കുത്തുമോൻ തുടങ്ങിയവർ ആദ്യകാല കോൺഗ്രസ് പ്രവർത്തകരായിരുന്നു.

പുത്തൻപള്ളിമൂപ്പർ പുത്തൻപള്ളിക്കു സമീപം സ്ഥാപിച്ച എൽ.പി. സ്കൂളാണ് ഈ പഞ്ചായത്തിലെ ആദ്യത്തെ വിദ്യാലയം. ഈ പഞ്ചായത്തിൽ 1930 - 40 കളിൽ കമ്യൂണിസ്റ്റ് പാർട്ടി സജീവമായി.

1968 ൽ പെരുമ്പടപ്പ് ബോർഡ് വിഭജിച്ച് പെരുമ്പടപ്പ്, എരമംഗലം പഞ്ചായത്തുകളായി. എ.എസ്. ഹസ്സൻകുട്ടിയായിരുന്നു ആദ്യത്തെ പഞ്ചായത്ത് പ്രസിഡൻറ്.

പുത്തൻപള്ളിമൂപ്പർ പുത്തൻപള്ളിക്കു സമീപം സ്ഥാപിച്ച എൽ.പി. സ്കൂളാണ് ഈ പഞ്ചായത്തിലെ ആദ്യത്തെ വിദ്യാലയം.



</doc>
<doc id="224440" url="https://ml.wikipedia.org/wiki?curid=224440" title="യൂബിക്">
യൂബിക്

മലയാളിയായ ഒരു കലാകാരനാണ് വിവേക് പ്രേമചന്ദർ എന്ന യൂബിക്. ദുബായിൽ വച്ചാണ് യൂബിക് എന്ന പേരിൽ കലാ മേഖലയിലേക്കു തിരിയുന്നത്. 1969ൽ പ്രസിദ്ധീകരിക്കപ്പെട്ട ഫിലിപ് എ. ഡിക്കിന്റെ ശാസ്ത്ര നോവലിന്റെ പേരാണ് യൂബിക്. സർവവ്യാപി എന്നർഥം വരുന്ന "യൂബിക്വിറ്റസ്" എന്ന ഇംഗ്ലീഷ് പദവുമായുള്ള ഇതിന്റെ സാമ്യമാണു പേരു തിരഞ്ഞെടുക്കാൻ ഇദ്ദേഹത്തെ പ്രേരിപ്പിച്ചത്. ആശയാധിഷ്ഠിത രചനകളിലാണു യൂബിക് ഇപ്പോൾ കൂടുതൽ ശ്രദ്ധ കേന്ദ്രീകരിക്കുന്നത്. 
ഹൈസ്കൂൾ പഠനത്തിനു ശേഷം പയ്‌യൻ എത്തിപ്പെട്ടത് ഡൽഹിയിലെ ഒരു ഫാഷൻ സ്കൂളിൽ. തന്റെ സങ്കൽപങ്ങളുമായി യോജിച്ചു പോകുന്നില്ലെന്നു കണ്ടപ്പോൾ ഒരു വർഷത്തെ പഠനത്തിനു ശേഷം കോളജ് വിട്ടു. പരസ്യകല, പ്രസിദ്ധീകരണ രംഗത്തെ ഇൻറേൺഷിപ്പുകളായിരുന്നു അടുത്തത്. അങ്ങനെയിരിക്കെയാണ് മണൽക്കാറ്റ് തലോടുന്ന ദുബായിലേക്കുള്ള പറിച്ചുനടൽ. ഒബാമ, അഹമ്മദിനെജാദ്, ബിൻലാദൻ എന്നിവരുടെ മുഖങ്ങൾ ഉൾപ്പെടുത്തി ചെയ്ത ‘'ഹോളി ഗോസ്റ്റ്" ആണ് അടുത്തിടെ ശ്രദ്ധിക്കപ്പെട്ട ചിത്രം.

കൊച്ചിയുടെയും മുസിരിസിന്റെയും ഭൂതം, ഭാവി, വർത്തമാനം എന്നിവയെ സംബന്ധിച്ച ചർച്ചകൾക്കു വഴിവയ്ക്കുന്ന ഒരുകൂട്ടം വിവരണ ചിത്രങ്ങളാണ് കൊച്ചി-മുസിരിസ് ബിനാലെയിൽ യൂബിക് അവതരിപ്പിച്ചത്.


</doc>
<doc id="224445" url="https://ml.wikipedia.org/wiki?curid=224445" title="ഡിലൻ മാർടോറെൽ">
ഡിലൻ മാർടോറെൽ

ഓസ്ട്രേലിയയിലെ മെൽബൺ കേന്ദ്രമാക്കി കലാപ്രവർത്തനം നടത്തുന്ന വിഷ്വൽ ആർട്ടിസ്റ്റും ഇലക്ട്രോ-അക്വസ്റ്റിക് സംഗീതഞ്ജനുമാണ് ഡിലൻ മാർടോറെൽ.
സ്കോട്ട്ലൻഡിലെ രണ്ടു ഗ്രാമങ്ങൾക്കു നടുവിലായൊരു ഒറ്റപ്പെട്ട വീട്ടിലായിരുന്നു ഡിലൻ മാർട്ടോറലിന്റെ കുട്ടിക്കാലം. പഠിച്ചതു ശബ്ദാധിഷ്ഠിത കലയെങ്കിലും സംഗീതവും ശബ്ദസ്രോതസ്സുകളും പ്രകൃതിയുമെല്ലാം ചേർന്ന ആവിഷ്കാരങ്ങളാണ് ഡിലന്റെ കല. ചിത്രകാരനും ബാൻഡ് മ്യൂസിക് കലാകാരനുമായിട്ടായിരുന്നു തുടക്കം. ചിത്രങ്ങളെ വിട്ട് ഇൻസ്റ്റലേഷനുകളും വിഡിയോ ആർടും ശിൽപങ്ങളും ഫൊട്ടോഗ്രഫുകളും ആവിഷ്കരിക്കുന്നതിലായി പിന്നീട് ശ്രദ്ധ.
കൊച്ചി-മുസിരിസ് ബിനലെയിൽ ഡിലൻ തയ്യാറാക്കിയ "ദ സൗണ്ട്സ് ഓഫ് കൊച്ചി" എന്ന ഇൻസ്റ്റളേഷൻ ആസ്പിൻവാൾ ഹൗസിൽ മൂന്നു മുറികളിലായാണ് ഒരുക്കിയിരുന്നത്. പരിസരത്തു നിന്ന് ശേഖരിച്ച ചവറുകളാണ് ഇതിനായി ഉപയോഗിച്ചിരിക്കുന്നത്. ഈ ഇൻസ്റ്റലേഷനിൽ 'ജലതരംഗം' എന്ന സംഗീത ഉപകരണത്തിന്റെ സാധ്യതയും പരീക്ഷിക്കപ്പെടുന്നു. 

കൊച്ചി കാർണിവൽ കഴിഞ്ഞ് വാസ്കോഡ ഗാമ ചത്വരത്തിലും പാച്ചാളത്തും കുന്നുകൂടിയ മാലിന്യങ്ങളും ചിരട്ട, ചുടുകട്ട, പ്ലാസ്റ്റിക് കുപ്പികൾ, മിനറൽ വാട്ടർ ജാറുകൾ തുടങ്ങി പ്ലാസ്റ്റിക് ബക്കറ്റ് വരെയുള്ള ആക്രി സാധനങ്ങളുപയോഗിച്ച് നിർമ്മിച്ച റോബോട്ടിക് പെർകഷൻ കിറ്റ് നിർമ്മിക്കുകയുണ്ടായി.



</doc>
<doc id="224448" url="https://ml.wikipedia.org/wiki?curid=224448" title="റോബർട്ട് മോണ്ട്ഗോമറി">
റോബർട്ട് മോണ്ട്ഗോമറി

പ്രമുഖനായ സ്കോട്ടിഷ് കലാകാരനാണ് റോബർട്ട് മോണ്ട്ഗോമറി. തെരുവു കലാരൂപത്തിൽ ആനന്ദം കണ്ടെത്തുന്ന ഈ കലാകാരൻ, ജനങ്ങളിലേക്ക് തൊടുത്തു വിടുന്ന ആശയങ്ങളാണ് പ്രധാനം; അവ പ്രദർശിപ്പിക്കപ്പെടുന്ന ഇടങ്ങളല്ല എന്നു വിശ്വാസിക്കുന്നയാളാണ്.

1972ൽ സ്‌കോട്ട്ലൻഡിലെ ചാപ്പൽഹാളിൽ ജനിച്ച റോബർട്ട് ഇപ്പോൾ ലണ്ടനിലാണ് താമസം. അയർഷയറിലെ പ്രസ്റ്റ്‌വിക്ക്, എഡിൻബറോ കോളജ് ഓഫ് ആർട്സ് എന്നിവിടങ്ങളിലായി കലാപഠനം നടത്തി. ഫ്രഞ്ച് മാർക്സിയൻ എഴുത്തുകാരനായ ഗെ ദെബോർഡിന്റെ രചനകളും യൂറോപ്പിലെ വിപ്ളവകാരികളായ സിറ്റ്വേഷണലിസ്റ്റുകളുടെ പ്രവർത്തനങ്ങളും റോബർട്ടിൻറെ സൃഷ്ടികളെ സ്വാധീനിച്ചിട്ടുണ്ട്. അപ്രതീക്ഷിത സ്ഥലങ്ങളിൽ കലാസൃഷ്ടികൾ നിരത്തി കാഴ്ചക്കാരന്റെ ശ്രദ്ധ ആകർഷിക്കാൻ ശ്രമിക്കുന്ന യൂറോപ്യൻ വിപ്ളവകാരികളാണ് സിറ്റ്വേഷണലിസ്റ്റുകൾ. 1968 മേയിൽ ഫ്രാൻസിൽ നടന്ന തൊഴിലാളി സമരങ്ങളുടെ കാലഘട്ടത്തിനു ശേഷം യൂറോപ്പിലുണ്ടായ പോസ്റ്റ് സിറ്റ്വേഷണലിസ്റ്റ് യുഗത്തിന്റെ സൃഷ്ടിയാണ് റോബർട്ട്.




</doc>
<doc id="224450" url="https://ml.wikipedia.org/wiki?curid=224450" title="മാലെറ്റ് ഒഗ്ബേ ഹാബ്തേ">
മാലെറ്റ് ഒഗ്ബേ ഹാബ്തേ

പ്രമുഖയായ ഒരു വിഷ്വൽ ആർട്ടിസ്റ്റാണ് മാലെറ്റ് ഒഗ്ബേ ഹാബ്തേ.
1972ൽ എറിത്രിയയിലെ അസ്മാരയിൽ ജനനം. എറിത്രിയയും എത്യോപ്പിയയും തമ്മിലുള്ള അതിർത്തി തർക്കത്തിന്റെ ഇരയായി 1998-ൽ ഇവിടെ നിന്നു നാടുകടത്തപ്പെട്ടു. നോർവേയിലെ അഭയാർഥി ക്യാംപിലെ ജീവിതത്തിനിടയിലാണ് ചിത്രകലയിലേക്കു കടക്കുന്നത്. വരച്ചുകൂട്ടിയ ചിത്രങ്ങളെല്ലാം എടുത്തു ചെന്നപ്പോൾ നോർവേയിലെ റോഗാലാൻഡ് സ്കൂൾ ഓഫ് ആർട്സിൽ പ്രവേശനം ലഭിച്ചു. ഇവിടെ നിന്നാണു കലയിലെ പ്രാഥമിക പാഠങ്ങൾ. ബെർജിയൻ നാഷനൽ അക്കാദമി ഫൈൻ ആർട്സ് വകുപ്പിൽ തുടർ പഠനം നടത്തി.


</doc>
<doc id="224457" url="https://ml.wikipedia.org/wiki?curid=224457" title="മൗലികവാദം">
മൗലികവാദം

മതശാസനങ്ങളെ മുറുകെപ്പിടിക്കണമെന്നും പരമ്പരാഗത വിശ്വാസപ്രമാണങ്ങളിൽ ഉറച്ചുനിൽക്കണമെന്നുമുള്ള പിടിവാശിയെയാണ് മൗലികവാദം എന്ന് വിശേഷിപ്പിക്കുന്നത്. ഇരുപതാം നൂറ്റാണ്ടിന്റെ തുടക്കത്തിൽ, അമേരിക്കയിലെ പ്രൊട്ടെസ്റ്റന്റ് ക്രിസ്തുമത വിശ്വാസികളിൽ ഒരു വിഭാഗം സ്വീകരിച്ച നിലപാടുകളിൽ നിന്നാണ് ഈ താത്വിക സംജ്ഞ വികസിച്ചത്. ആധുനിക ദൈവശാസ്ത്ര നിലപാടുകൾക്കെതിരായി, വിശ്വാസപ്രമാണങ്ങളിലെ തുടർച്ചയും കൃത്യതയും ഉറപ്പാക്കുകയായിരുന്നു ഈ നിലപാട് സ്വീകരിച്ചവർ ലക്ഷ്യമിട്ടത്. 

ഒരു കൂട്ടം അടിസ്ഥാന ആശയങ്ങളോ, സിദ്ധാന്തങ്ങളോ കർക്കശമായി പാലിക്കണമെന്ന നിലപാടിനെ ഇന്ന് പൊതുവേ മൗലികവാദം എന്ന് വിളിക്കാറുണ്ട്. ആധുനികവൽക്കരണത്തിനെതിരായ ഈ നിലപാട് എല്ലാ മതവിശ്വാസങ്ങളിലും ദൃശ്യമാണ്. ക്രൈസ്തവ മൗലികവാദം, ഇസ്ലാമിക മൗലികവാദം, ഹൈന്ദവ മൗലികവാദം എന്നിങ്ങനെ വിവിധമതങ്ങളിൽ മൗലികവാദ നിലപാടുകൾ ഉടലെടുത്തിട്ടുണ്ട്. ജീവിതത്തിന്റെ ആത്മീയോന്നമനത്തിലുപരി, വിദ്യാഭ്യാസത്തിലും ജനാധിപത്യ പരിഷ്കാരങ്ങളിലും സാമ്പത്തികപുരോഗതിയിലും ഊന്നൽ നൽകുന്ന മതനിരപേക്ഷ രാഷ്ട്രം എന്ന കാഴ്ചപ്പാടിനെ എതിർക്കുന്ന സമീപനം മൗലികവാദികൾ പൊതുവിൽ സ്വീകരിക്കുന്നു. വിശുദ്ധ ഗ്രന്ഥത്തിലെ പ്രമാണങ്ങൾക്ക് അപ്രമാദിത്വം കൽപ്പിക്കുന്നു. സമൂഹത്തിലെ ഉച്ചനീചത്വങ്ങളും പദവി വ്യത്യാസങ്ങളും ദൈവദത്തമാണെന്നും അവയെ അപ്പടി തന്നെ സ്വീകരിക്കലാണ് വിധിയെന്നും അവർ വിശ്വസിക്കുന്നു. 


</doc>
<doc id="224459" url="https://ml.wikipedia.org/wiki?curid=224459" title="നാറ്റ് ടേണർ">
നാറ്റ് ടേണർ

നാറ്റ് ടേണർ അമേരിക്കയിലെ നീഗ്രോ നേതാവായിരുന്നു. അടിമകളുടെ മോചനത്തിനായി 1831-ൽ സംഘടിപ്പിക്കപ്പെട്ട "സൌത്താംപ്റ്റൺ പ്രക്ഷോഭ"ത്തിന്റെ നേതാവെന്ന നിലയിൽ വിശ്രുതനാണിദ്ദേഹം. അമേരിക്കയിലെ മകസൌത്താംപ്റ്റൺ കൌണ്ടിയിൽ ഒരു കൃഷിത്തോട്ടത്തിലെ അടിമ ജോലിക്കാരിയായിരുന്ന നാൻസി എന്ന ആഫ്രിക്കക്കാരിയുടെ മകനായി 1800 ഒക്ടോബർ 2-ന് ഇദ്ദേഹം ജനിച്ചു. യജമാനന്റെ പുത്രന്മാരെ അപേക്ഷിച്ച് നാമമാത്രമായ വിദ്യാഭ്യാസമേ ഇദ്ദേഹത്തിനു ലഭിച്ചുള്ളൂ. 

കുട്ടിയായിരിക്കുമ്പോൾത്തന്നെ അസാധാരണ ബുദ്ധിവൈഭവവും നേതൃഗുണവും ഇദ്ദേഹം പ്രകടിപ്പിച്ചിരുന്നു. ഒരു ക്രിസ്തുമത പ്രഭാഷകൻ ആകാനാണ് ആഗ്രഹിച്ചതെങ്കിലും പ്രതികൂല സാഹചര്യം നിമിത്തം അടിമപ്പണിതന്നെ സ്വീകരിക്കേണ്ടിവന്നു. എങ്കിലും ചെറുപ്പം മുതലേ അടിമത്തത്തെ ശക്തിയായി എതിർത്തിരുന്നു. അടിമകളെ മോചിപ്പിക്കുന്നതിനുവേണ്ടി ദൈവം തന്നെ നിയോഗിച്ചതാണെന്നും സ്വാതന്ത്ര്യത്തിന്റെ മഹത്ത്വം പ്രചരിപ്പിക്കുകയെന്നതാണ് തന്റെ ജീവിതലക്ഷ്യമെന്നും ഇദ്ദേഹം നീഗ്രോകളെ ഉദ്ബോധിപ്പിച്ചു. തന്റെ യജമാനനായ ട്രാവിസിന്റെ കൃഷിത്തോട്ടങ്ങളിലും പരിസരങ്ങളിലുമുള്ള നീഗ്രോകളുടെ നേതാവായിത്തീർന്ന ടേണർ അടിമകളുടെ വിമോചന പ്രവർത്തനങ്ങൾക്കായി ഏതാനും നീഗ്രോകളെ തന്നോടൊപ്പം ചേർത്തു. ഇവരെ സംഘം ചേർത്തുകൊണ്ട്, 1831 ജൂലൈ 4-ന് കലാപം നടത്താൻ ഇദ്ദേഹം പദ്ധതിയിട്ടിരുന്നുവെങ്കിലും പ്രാവർത്തികമാക്കാനുള്ള പ്രയാസംമൂലം ഉടനേ അതു വേണ്ടെന്നുവച്ചു. പിന്നീട് ഓഗസ്റ്റ് 21 രാത്രി ഇദ്ദേഹത്തിന്റെ നേതൃത്വത്തിൽ വെള്ളക്കാർക്കെതിരായ കലാപം ആരംഭിച്ചു. ടേണറുടെതന്നെ ഉടമയായിരുന്ന ട്രാവിസ് കുടുംബത്തെ വധിച്ചുകൊണ്ടാണ് പ്രക്ഷോഭം തുടങ്ങിയത്. തുടർന്ന് കൂടുതൽ ആയുധങ്ങൾ ശേഖരിച്ചുകൊണ്ട് മറ്റ് അടിമകളേയുംകൂട്ടി പരിസരങ്ങളിലുള്ള മറ്റു വെള്ളക്കാർക്കെതിരെയും ഇദ്ദേഹത്തിന്റെ നേതൃത്വത്തിലുള്ള കലാപം വ്യാപൃതമാക്കി. 23-ആം തീയതി രാത്രിയായപ്പോഴേക്കും കുട്ടികളും സ്ത്രീകളുമുൾപ്പെടെ അൻപതിൽപ്പരം വെള്ളക്കാരെ ഇവർ കൊലപ്പെടുത്തിക്കഴിഞ്ഞിരുന്നു. സമീപപ്രദേശങ്ങളിൽ ഭീതി പരത്തി കൌണ്ടിയുടെ ആസ്ഥാനം കയ്യടക്കുകയെന്നതായിരുന്നു കലാപകാരികളുടെ ലക്ഷ്യം. എന്നാൽ സമീപ കൌണ്ടികളിൽ നിന്നും ഉത്തര കരോലിനയിൽ നിന്നും സൈന്യവും വോളന്റിയർമാരും മറ്റു വെള്ളക്കാരും സംഘടിച്ച് 300-ഓളം വരുന്ന സേന രണ്ടു ദിവസം നീണ്ടുനിന്ന ഈ കലാപം അടിച്ചമർത്തി. ഇതിൽ അനവധി നീഗ്രോകൾ കൊല്ലപ്പെട്ടു.

നിരവധിപേർ വെള്ളക്കാരുടെ പിടിയിലായി. ഒളിവുസങ്കേതത്തിലേക്ക് രക്ഷപെട്ടെങ്കിലും ടേണറും ആറാഴ്ചയ്ക്കുള്ളിൽ വെള്ളക്കാരുടെ പിടിയിൽപ്പെട്ടു. ഇദ്ദേഹത്തെ വിചാരണ ചെയ്ത് വധശിക്ഷയ്ക്കു വിധിച്ചു. 1831 നവംബർ 11-ന് ശിക്ഷ നടപ്പാക്കി. 1967-ൽ പ്രസിദ്ധീകൃതമായ വില്യം സ്റ്റൈറന്റെ "ദ കൺഫെഷൻസ് ഒഫ് നാറ്റ് ടേണർ" എന്ന നോവലാണ് അമേരിക്കൻ അടിമത്തവിരുദ്ധ വിപ്ലവത്തിന്റെ ചരിത്രത്തിൽ നാറ്റിന്റെ നാമം അവിസ്മരണീയമാക്കിയത്.



</doc>
<doc id="224465" url="https://ml.wikipedia.org/wiki?curid=224465" title="ഏണസ്റ്റോ നെറ്റോ">
ഏണസ്റ്റോ നെറ്റോ

പ്രമുഖ ബ്രസീലിയൻ വിഷ്വൽ ആർടിസ്റ്റാണ് ഏണസ്റ്റോ നെറ്റോ(ജനനം:1964). കാഴ്ചക്കാരനെ സർഗാത്മക സൃഷ്ടിയുടെ മധ്യത്തിൽ പ്രതിഷ്ഠിക്കുന്ന ‘നിയോ കൺസേർട്ടോ” എന്ന ബ്രസീലിയൻ കലാ പ്രസ്ഥാനത്തിന്റെ പിൻമുറക്കാരനാണ് ഇദ്ദേഹം. സ്ഥലത്തിന്റെ സാധ്യകളെ പരമാവധി ഉപയോഗപ്പെടുത്തുന്ന വമ്പൻ ഇൻസ്റ്റലേഷനുകളാണു നെറ്റോ മെനഞ്ഞെടുക്കുന്നത്.
1964ൽ ബ്രസീലിലെ റിയോ ഡി ജനേറോയിൽ ജനിച്ചു. 1988ൽ ആദ്യ സോളോ എക്സിബിഷൻ നടത്തി. 2006ലെ പാരീസ് ഫെസ്റ്റിവലിൽ പ്രദർശിപ്പിച്ച ലെവിയത്തൻ തോട്ട് ആണു നെറ്റോയുടെ ഏറ്റവും പ്രശസ്തമായ സൃഷ്ടി. ബൈബിൾ കഥാപാത്രമായ ലെവിയത്തനെ അടിസ്ഥാനമാക്കി നിർമിച്ചതാണ് ഈ ഇൻസ്റ്റലേഷൻ. ശരീരത്തോടും ജൈവപരമായ കാര്യങ്ങളോടും ബന്ധം സ്ഥാപിക്കുന്നതാണു നെറ്റോയുടെ കലാസൃഷ്ടികളിൽ പലതും.

ലൈഫ് ഈസ് എ റിവർ എന്ന കോട്ടൺ തുണി കൊണ്ടുള്ള ഇൻസ്റ്റളേഷനാണ് മൊയ്തു ഹെരിറ്റേജ് പ്ലാസയിൽ അവതരിപ്പിച്ചിരുന്നത്. മൊയ്തൂസ് ഹെറിറ്റേജിന്റെ തട്ടിൻപുറത്തേക്ക് ഗോവണി വഴി കയറിച്ചെന്നു വേണം ഇൻസ്റ്റലേഷൻ കാണാൻ.നീലയും ഓറഞ്ചും വെളുപ്പും നിറങ്ങളുള്ള പരുത്തിത്തുണികൾക്കുള്ളിൽ സുഗന്ധവ്യഞ്ജനങ്ങൾ പൊടിച്ചു നിറച്ചാണ് ഇൻസ്റ്റലേഷൻ തയ്യാറാക്കിയിരിക്കുന്നത്. ഈ പ്രതിഷ്ടാപനത്തിൽ ഉപയോഗിച്ചിരിക്കുന്ന തുണിയെ ചർമ്മമായിട്ടാണ് സങ്കൽപിച്ചിരിക്കുന്നത്. നീലനിറം ഭാരതീയ പുരാണത്തിലെ ശിവനിൽ നിന്നും കൃഷ്ണനിൽ നിന്നുമാണ് നെറ്റോ സ്വീകരിച്ചിരിക്കുന്നത്. ഇന്ത്യയുടെ ആത്മാവും ഊർജ്ജവുമാണ് അതിനു പുറമേയുള്ള ഓറഞ്ച് നിറത്തിലുള്ള തുണി സൂചിപ്പിക്കുന്നത്.



</doc>
<doc id="224468" url="https://ml.wikipedia.org/wiki?curid=224468" title="വെള്ളവാക">
വെള്ളവാക

കരിന്തകര, കാട്ടുവാക, ജലവാക എന്നെല്ലാം അറിയപ്പെടുന്ന വെള്ളവാക മിക്ക ഏഷ്യൻ രാജ്യങ്ങളിലും കാണുന്ന ഒരു വലിയ മരമാണ്. . വളരെ വേഗം വളരുന്ന മരം.

ഫിലിപ്പൈൻസിൽ ഇതിന്റെ ഇല കറിവയ്ക്കാറുണ്ട്. വറുതിയുടെ നാളുകളിൽ ചിലപ്പോൾ തടിപോലും ഇടിച്ചുപൊടിച്ച് ഭക്ഷിക്കാറുണ്ട്. നല്ലൊരു കാലിത്തീറ്റയാണ്. തടി നല്ല വിറകാണ്. കരിയുണ്ടാക്കാനും ഉപയോഗിക്കാം. നല്ല പേപ്പർ പൾപ്പ് ഉണ്ടാക്കാൻ കൊള്ളാം. ഈട് കുറവാണെങ്കിലും ഫർണിച്ചർ ഉണ്ടാക്കാൻ തടി ഉപയോഗിക്കാം. അളവ് കുറവാണെങ്കിലും ടാനിൻ ലഭിക്കും. തടിയിലെ മുറിവിൽ നിന്നും ഊറിവരുന്ന കറ പല ആവശ്യത്തിനും ഉപയോഗിക്കാറുണ്ട്. വെള്ളവാകയുടെ എല്ലാ ഭാഗങ്ങളും കാൻസറിനെതിരെ ഉപയോഗിക്കാം. പലനാടുകളിലെയും നാട്ടുവൈദ്യങ്ങളിൽ വെള്ളവാക ഉപയോഗിക്കുന്നു. മണ്ണൊലിപ്പിനെതിരെയും തോട്ടവിളകൾക്ക് തണൽ നൽകാനും ഉത്തമമാണ് വെള്ളവാക. പോഷകശേഷി കുറഞ്ഞ മണ്ണിലും വളരും. അലങ്കാരസസ്യമായും നട്ടുവളർത്തുന്നു. മണ്ണിൽ നൈട്രജൻ വർദ്ധിപ്പിക്കാൻ വേണ്ടിയും നട്ടുവളർത്താം.

White siris, Tall albizia • Hindi: Safed siris • Urdu: Sarapatri sirsi • Assamese: Tantari-asing • Telugu: Tella chinduga • Kannada: Belari • Malayalam: Jalavaka • Marathi: Kinhai 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="224472" url="https://ml.wikipedia.org/wiki?curid=224472" title="ഴാങ് എൻലി">
ഴാങ് എൻലി

ചൈനീസ് സമകാലിക കലയുടെ മുൻ നിര പ്രതിനിധികളിലൊരാളാണ് ഴാങ് എൻലി (ജനനം:1965).
1965ൽ ചൈനയുടെ വടക്കു ഭാഗത്ത് ഉൾഗ്രാമങ്ങളിലൊന്നായ ജിലിനിൽ ജനനം. പിന്നീടു ഷാങ്ഹായിലേക്കു കലാപ്രവർത്തനങ്ങളുമായി കൂടുമാറ്റം. വുക്സി ടെക്നിക്കൽ സർവകലാശാലയിൽ നിന്ന് ആർട് ആൻഡ് ഡിസൈനിലായിരുന്നു ഴാങ്ങിന്റെ ബിരുദ പഠനം. ഡോംഗ്വ സർവകലാശാലയുടെ ആർട് ആൻഡ് ഡിസൈൻ ഇൻസ്റ്റിറ്റ്യൂട്ടിൽ ഇപ്പോൾ അധ്യാപകനാണ്. ഷാങ്ഹായിലെ ഴാങ്ങിന്റെ സ്റ്റുഡിയോ ജനാലകളില്ലാതെ നിർമിച്ചതിലൂടെ ശ്രദ്ധേയമാണ്.

യഥാർഥ കലാകാരൻ ലളിതമായ ആശയങ്ങൾകൊണ്ടാണ് കലാസൃഷ്ടികളുണ്ടാക്കുന്നതെന്നു വിശ്വസിക്കുന്ന ഴാങ്ങിന്റെ സൃഷ്ടികൾ നിഴലും വെളിച്ചവും ഇടകലർന്നവയാണ്.



</doc>
<doc id="224475" url="https://ml.wikipedia.org/wiki?curid=224475" title="റിത ലെവി-മൊണ്ടാൽസിനി">
റിത ലെവി-മൊണ്ടാൽസിനി

വൈദ്യശാസ്ത്രത്തിൽ നോബൽ സമ്മാന ജേതാവായ ശാസ്ത്രഞ്ജയായിരുന്നു റിത ലെവി-മൊണ്ടാൽസിനി(22 ഏപ്രിൽ 1909 -30 ഡിസംബർ 2012). കോശങ്ങളുടെ പ്രവർത്തനത്തെ കുറിച്ചുള്ള ഗവേഷണത്തിൽ നിർണായകമായ ഗവേഷണങ്ങൾ നടത്തി. ഇറ്റലിയിലെ ഏറ്റവും പ്രശസ്തരായ ശാസ്ത്രജ്ഞരിൽ ഒരാളായ ലെവി-മൊണ്ടാൽസിനിക്ക് 1986ലാണ് സ്റ്റാൻലി കോഹനൊപ്പം നോബൽ പുരസ്‌കാരം ലഭിച്ചത്. 
1909 ഏപ്രിൽ 22ന് ഗണിതശാസ്ത്രജ്ഞനായ അഡിമോ ലെവിയുടെയും ചിത്രകാരി അഡെലെ മൊണ്ടാൽസിനിയുടെയും ഇരട്ടമക്കളിൽ ഒരാളായി ടുറിനിൽ റീത്തയുടെ ജനിച്ചു. അവൾക്കൊപ്പം ജനിച്ച പൌല പിൽക്കാലത്ത് പ്രശസ്ത ചിത്രകാരിയായി പേരുനേടി. മൂത്ത സഹോദരൻ ജിനോ വാസ്തുശിൽപ്പിയെന്നനിലയിൽ ശ്രദ്ധേയങ്ങളായ പരീക്ഷണങ്ങൾക്ക് തുടക്കമിട്ടയാളായിരുന്നു.

1936ൽ ബിരുദം നേടി. ന്യൂറോളജിയിലും സൈക്യാട്രിയിലും ഉപരിപഠനത്തിനായിരുന്നു ആഗ്രഹം. എന്നാൽ അക്കൊല്ലം മുസോളിനി പുറപ്പെടുവിച്ച ഉത്തരവ് വിനയായിത്തീരുകയായിരുന്നു. ആര്യന്മാരല്ലാത്തവരെ അക്കാദമിക്-പ്രൊഫഷണൽ രംഗങ്ങളിൽനിന്ന് മാറ്റിനിർത്തണമെന്നതായിരുന്നു അതിന്റെ ഊന്നൽ. അങ്ങനെ റീത്തയുടെ ജൂത പശ്ചാത്തലം ഉപരിപഠനത്തിന് തടസ്സമായി.

റിത ഫാസിസ്റ്റ് ഭീകരതയുടെ കെടുതികൾ ഏറെ അനുഭവിച്ചാണ് തന്റെ ഗവേഷണവുമായി മുന്നോട്ടുപോയത്. 1936ൽ വൈദ്യശാസ്ത്രത്തിൽ ബിരുദപഠനം പൂർത്തിയാക്കി. എന്നാൽ, ജൂതന്മാർ ജോലി ചെയ്യുന്നത് ഫാസിസ്റ്റ് സർക്കാർ വിലക്കിയതിനെ തുടർന്ന് വീട്ടിൽ ഒരുക്കിയ താൽക്കാലിക പരീക്ഷണശാലയിൽ വച്ചായിരുന്നു ഗവേഷണങ്ങൾ നടത്തിയിരുന്നത്. ജർമനി ഇറ്റലി ആക്രമിച്ചതോടെ 1943 വരെ ഇവരുടെ കുടുംബം ഒളിവിൽ കഴിയുകയായിരുന്നു.ജർമനി ഇറ്റലി ആക്രമിച്ച സാഹചര്യത്തിൽ തന്റെഗവേഷണവുമായി മുന്നോട്ടുപോകാൻ യു.എസിലേക്ക് കുടിയേറുകയായിരുന്നു. യു.എസിൽ വെച്ചാണ് ഇവർ കോശങ്ങളുടെ വളർച്ചാഗതിയെ നിർണയിക്കുന്ന ഘടകങ്ങൾ ഗവേഷണത്തിലൂടെ കണ്ടെത്തിയത്. ഈ ഗവേഷണത്തിനാണ് ഇവർക്ക് നോബൽ പുരസ്‌കാരം ലഭിച്ചത്. ആഫ്രിക്കയിൽ സന്നദ്ധപ്രവർത്തനങ്ങൾക്കായി ലെവി-മൊണ്ടാൽസിനി ഫൗണ്ടേഷൻ ആരംഭിച്ചു.



</doc>
<doc id="224483" url="https://ml.wikipedia.org/wiki?curid=224483" title="റിഗോ 23">
റിഗോ 23

ചിത്രകാരൻ, ചുവർ ചിത്രകാരൻ, രാഷ്ട്രീയ ചിത്രകാരൻ എന്നീ നിലകളിലെല്ലാം പ്രശസ്തനാണ് റിക്കാർഡോ ഗോവിയ എന്ന റിഗോ 23.
പോർച്ചുഗീസ് ദ്വീപായ മദീരയിൽ 1966ൽ ജനിച്ചു. സാൻ ഫ്രാൻസിസ്കോയിലെ ആർട് ഇൻസ്റ്റിറ്റ്യൂട്ടിൽ നിന്നു ഫൈൻ ആർട്സിൽ ബിരുദവും സ്റ്റാൻഫോർഡ് യൂണിവേഴ്സിറ്റിയിൽ നിന്നു ബിരുദാനന്തര ബിരുദവും നേടി. കോളജ് പഠനകാലത്തു തന്നെ വരയുടെ ലോകത്തു സജീവമായി. 1995ൽ ‘റിഗോ 95” എന്നും 1997ൽ ‘റിഗോ 97” എന്നും പേരു മാറ്റിയ ഈ കലാകാരൻ 2003 മുതൽ ‘റിഗോ 23” എന്ന പേരിലാണ് അറിയപ്പെടുന്നത്. 1990കളിൽ സാൻഫ്രാൻസിസ്കോയിലെ ചുവർ ചിത്രകലാ പ്രസ്ഥാനവുമായി ബന്ധപ്പെട്ടും ഇദ്ദേഹം പ്രവർത്തിച്ചിട്ടുണ്ട്. വാസ്കോ ഡ ഗാമയുടെ ക്രൂരകൃത്യങ്ങളാണ് റിഗോയുടെ ഇൻസ്റ്റേലനു വിഷയം. 

ബ്ളാക്ക് പാന്തേഴ്സും അമേരിക്കൻ ഇന്ത്യൻ മൂവ്‌മെന്റ് പോലുള്ള രാഷ്ട്രീയ സാമൂഹിക പ്രസ്ഥാനങ്ങളുമായി ബന്ധപ്പെട്ട റിഗോ രാഷ്ട്രീയത്തടവുകാരുടെ ജീവിതവും തന്റെ സൃഷ്ടികളിലൂടെ ലോകത്തെ അറിയിച്ചു. 
കൊച്ചി-മുസിരിസ് ബിനാലെയിൽ റിഗോ 23 അവതരിപ്പിച്ച ഇൻസ്റ്റളേഷനാണ് എക്കോ അർമദ. മുളയും ഇരുമ്പുവളയങ്ങളും കയറുമെല്ലാം ചേർത്താണ് ഇൻസ്റ്റലേഷന്റെ മുഖ്യഭാഗം നിർമിച്ചത്. പത്തു മീറ്റർ നീളമുള്ള, സിലിണ്ടർ രൂപത്തിലുള്ള ഈ കലാ ശിൽപ്പത്തിന്റെ ഒരു വശത്തുനിന്ന് നോക്കിയാൽ മറുവശത്ത് വല്ലാർപാടം കണ്ടെയ്നർ ടെർമിനൽ കാണാം. ഇൻസ്റ്റലേഷന്റെ വശങ്ങളിലായി 270 മുളവിളക്കുകൾ സ്ഥാപിച്ചിട്ടുണ്ട്. പോർച്ചുഗീസുകാർ കൊച്ചിയിൽ അവശേഷിപ്പിച്ച കാപ്പിരി മിത്തിന്റെ ചുവടുപിടിച്ചാണ് ഇൻസ്റ്റലേഷൻ തയാറാക്കുന്നത്. പോർച്ചുഗീസുകാർ അടിമവേലക്ക് കൊണ്ടുവന്ന കാപ്പിരികളെ 1663 ൽ മടക്കയാത്രക്കുമുമ്പ് അവർ കൊന്നൊടുക്കിയശേഷം ആ ആത്മാക്കളെ, തങ്ങൾ മണ്ണിൽ കുഴിച്ചിട്ട നിധിപേടകങ്ങൾക്ക് കാവലേൽപ്പിച്ചെന്നാണ് സങ്കൽപ്പം. വാസ്കോ ഡ ഗാമ കൊല ചെയ്ത തലപ്പണ നമ്പൂതിരി എന്ന പുരോഹിതനുമായി ബന്ധപ്പെട്ട കഥയുമായി ചേർത്താണ് റിഗോ23 തന്റെ ഇൻസ്റ്റലേഷന്റെ മറ്റൊരു ഭാഗം തയാറാക്കിയിരിക്കുന്നത്. ഇയാളുടെ ചെവികൾ അറുത്തുമാറ്റി പട്ടിയുടെ ചെവികൾ വെച്ചുപിടിപ്പിച്ചതായാണ് വിശ്വാസം. പോർച്ചുഗീസുകാരുമായുള്ള പോരാട്ടത്തിൽ മരണമടഞ്ഞവർക്കുള്ള ആദരവായാണ് മുളയും കയറുമെല്ലാമുള്ള വലിയ കുഴലിന്റെ വശങ്ങളിൽ വിളക്കുകൾ കത്തിക്കുന്നത്. കൊച്ചി സ്വദേശിയായ ജോർജ് തുണ്ടിപ്പറമ്പിൽ (റോയ്) രചിച്ച ഇംഗ്ലീഷ് നോവൽ 'മായ'യുടെ ഇതിവൃത്തമാണ് ഡച്ച് സെമിത്തേരിയും കാപ്പിരിയും.

1999
Biennal Award, The Louis Comfort Tiffany Foundation, New York, NY

2006
Eureka Fellowship, Fleishhacker Foundation, CA

2007
Howard Fellowship, Brown University, Providence, RI;



</doc>
<doc id="224487" url="https://ml.wikipedia.org/wiki?curid=224487" title="അക്കിത്തം നാരായണൻ">
അക്കിത്തം നാരായണൻ

പ്രമുഖനായ ഭാരതീയ ചിത്രകാരനാണ് അക്കിത്തം നാരായണൻ (Akkitham Narayanan)(ജനനം : 1939). മൂന്ന് പതിറ്റാണ്ടിലേറെയായി പാരീസിൽ സ്ഥിരതാമസമായ നാരായണന്റെ രചനകൾ ദൽഹിയിലെ മോഡേൺ ആർട്ട് ഗാലറി, പാരീസിലെ മിനിസ്ട്രി ഓഫ് കൾച്ചറൽ അഫയേഴ്‌സ്, പാരീസ് ഇന്റർനാഷണൻ ലൈബ്രറി, പോളണ്ടിലെ ഏഷ്യാ-പസഫിക് മ്യൂസിയം, ജർമനിയിലെ വിൽഹെൽ ഷാമൻ മ്യൂസിയം, ജപ്പാനിലെ ഗ്ലെൻഡ്ബാറ മ്യൂസിയം എന്നിവിടങ്ങളിലുണ്ട്. 2015 ലെ രാജാരവിവർമ്മ പുരസ്‌കാരം ലഭിച്ചിട്ടുണ്ട്. പ്രശസ്ത മലയാളകവി അക്കിത്തം അച്യുതൻ നമ്പൂതിരിയുടെ അനുജൻ കൂടിയാണ് ഇദ്ദെഹം.

കുമരനെല്ലൂരിൽ ജനിച്ച നാരായണൻ പത്താം ക്ലാസ് കഴിഞ്ഞാണു ചിത്രപഠനത്തിലേക്കു തിരിയുന്നത്. ചിത്രകലയിൽ ഡിപ്ലോമയ്ക്കു ശേഷം ഡൽഹിയിലേക്ക്. ചിത്രകാരന്മാരുടെ സ്ഥിരം വേദിയായ ചോളമണ്ഡലം വില്ലെജിന്റെ സ്ഥാപകരിൽ ഒരാളാണു ഇദ്ദേഹം. സ്കോളർഷിപ്പ് ലഭിച്ചാണു ഫ്രാൻസിലേക്കു പോയത്. പാരീസിലെ പ്രശസ്തമായ ഇക്കോൾ ഡി ബ്യൂക്‌സ് ആർട്‌സിൽ നിന്നും പഠനം പൂർത്തിയാക്കി. ഇവിടെ നിന്നാണു ജീവിത സഖി, സച്ചിക്കോയെ കണ്ടെത്തിയത്. സച്ചിക്കോ പാരീസിലെ അറിയപ്പെടുന്ന ടെക്സ്റ്റൈൽ ഡിസൈറാണ്.

ഭാരതീയ തത്ത്വചിന്തകളിലും ദർശനങ്ങളിലും അധിഷ്ഠിതമായ ശൈലിയാണു നാരായണൻറെ ചിത്രങ്ങളിലധികവും കാണുക. താന്ത്രിക് രീതിയിലാണ് അക്കിത്തം വരച്ചു തുടങ്ങിയത്. പിന്നീട് ചില മാറ്റങ്ങൾ വരയിലും കണ്ടു തുടങ്ങി. ജോമെട്രിക് രീതിയിൽ കളങ്ങൾ നിരത്തിയാണിത്. 



</doc>
<doc id="224489" url="https://ml.wikipedia.org/wiki?curid=224489" title="ബാലകൃഷ്ണൻ ചെറൂപ്പ">
ബാലകൃഷ്ണൻ ചെറൂപ്പ

ജീവശാസ്ത്ര വിദഗ്ദൻ,കോളേജ് അദ്ധ്യാപകൻ.ചിറ്റൂർ ഗവർമെന്റ് കോളേജിൽ നിന്നും പ്രിൻസിപ്പൽ ആയി വിരമിച്ചു.കേരള ശാസ്ത്രസാഹിത്യ പരിഷത്ത് പ്രസിദ്ധീകരണമായ ശാസ്ത്രകേരളം മാസിക പത്രാധിപർ


</doc>
<doc id="224493" url="https://ml.wikipedia.org/wiki?curid=224493" title="മാറ്റിനി">
മാറ്റിനി

അനീഷ് ഉപാസന സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് മാറ്റിനി. മൈഥിലി, മഖ്ബൂൽ സൽമാൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ജ്യോതിഷ് ശങ്കറിന്റെ കഥയ്ക്ക് അനിൽ നാരായണൻ തിരക്കഥയും സംഭാഷണവും രചിച്ചിരിക്കുന്നു. നിശ്ചലഛായാഗ്രാഹകനായ അനീഷ് ഉപാസനയുടെ ആദ്യ സംവിധാനസംരംഭമാണിത്. മമ്മൂട്ടിയുടെ അനന്തരവനായ മഖ്ബൂൽ സൽമാൻ ഈ ചിത്രത്തിലൂടെ നായകനായി അരങ്ങേറി. മമ്മൂട്ടിയുടെ മകനായ ദുൽഖർ സൽമാൻ ആദ്യമായി അഭിനയിച്ച "സെക്കന്റ് ഷോ" എന്ന ചിത്രത്തിന്റെ നിർമ്മാതാക്കളായ എ.ഒ.പി.എൽ. എന്റർടെയിൻമെന്റ് പ്രൈവറ്റ് ലിമിറ്റഡ് തന്നെയാണ് ഈ ചിത്രവും നിർമ്മിച്ചത്.

രണ്ടു വ്യക്തികളുടെ ചലച്ചിത്രരംഗത്തേക്കുള്ള യാത്രയും ഒരു വെള്ളിയാഴ്ചയിലെ മാറ്റിനി ഷോയിലൂടെ അവരുടെ ജീവിതം എങ്ങനെ മാറിമറിയുന്നു എന്നതുമാണ് ചിത്രത്തിന്റെ ഇതിവൃത്തം.

രതീഷ് വേഗയും ബോളിവുഡ് സംഗീതസംവിധായകനായ ആനന്ദ് രാജ് ആനന്ദുമാണ് ചിത്രത്തിലെ ഗാനങ്ങൾക്ക് സംഗീതം പകർന്നിരിക്കുന്നത്. വിനു കൃഷ്ണൻ എഴുതി, മൈഥിലി അവതരിപ്പിച്ച ഐറ്റം നൃത്തം ചിത്രീകരിച്ച "അയലത്തെ വീട്ടിലെ" എന്ന ഗാനത്തിന്റെ സംഗീതസംവിധാനമാണ് ആനന്ദ് നിർവ്വഹിച്ചത്. പ്രസ്തുത ഗാനരംഗം യൂട്യൂബിൽ അപ്‌ലോഡ് ചെയ്ത് രണ്ടാഴ്ചയ്ക്കകം നാലരലക്ഷത്തിലേറെ തവണ പ്ലേ ചെയ്യപ്പെട്ടു. ഗിരീഷ് പുത്തഞ്ചേരിയുടെ മകനായ ദീനനാഥ് പുത്തഞ്ചേരിയാണ് ചിത്രത്തിലെ മറ്റു രണ്ട് ഗാനങ്ങൾ എഴുതിയത്. നടിയായ കാവ്യ മാധവൻ "മൗനമായ് മനസ്സിൽ" എന്ന ഗാനത്തിലൂടെ ചലച്ചിത്രപിന്നണിഗായികയായി അരങ്ങേറി. യൂണിവേഴ്സൽ മ്യൂസിക്കാണ് ഗാനങ്ങൾ വിപണനം ചെയ്തിരിക്കുന്നത്. ഗോപി സുന്ദറാണ് ചിത്രത്തിന്റെ പശ്ചാത്തലസംഗീതം ഒരുക്കിയത്.


</doc>
<doc id="224496" url="https://ml.wikipedia.org/wiki?curid=224496" title="ജോസഫ് സെമ">
ജോസഫ് സെമ

പ്രമുഖനായ ഇൻസ്റ്റളേഷൻ ആർട്ടിസ്റ്റാണ് ജോസഫ് സെമ(ജനനം:). മനുഷ്യൻ പരസ്പരം ആശ്രയിക്കുന്നുവെന്ന ലോക തത്ത്വമാണ് ഇദ്ദേഹത്തിൻറെ സൃഷ്ടികളുടെ അടിസ്ഥാനം. ജനിച്ചത് ഇറാഖിലാണെങ്കിലും വളർന്നത് ഇസ്രയേലിലായിരുന്നു. ലണ്ടൻ, ബർലിൻ, പാരിസ്, ആംസ്റ്റർഡാം എന്നിവിടങ്ങളിൽ താമസിച്ചു കലാസൃഷ്ടി നടത്തുന്നു.
1948 ഫെബ്രുവരി 24നു ബാഗ്ദാദിൽ ജനിച്ച സെമ രണ്ടാം വയസ്സിൽ ഇസ്രയേലിലെ ടെൽ അവീവിലേക്കു കുടുംബത്തോടൊപ്പം പലായനം ചെയ്തു. യൂണിവേഴ്സിറ്റി ഓഫ് ടെൽ അവീവിൽ നിന്ന് ഇലക്ട്രോണിക്സിലും തത്ത്വചിന്തയിലും പഠനം പൂർത്തിയാക്കിയ സെമ കോളജ് പഠനകാലത്തു തന്നെ കലാസൃഷ്ടി തുടങ്ങി. എഴുപതുകളുടെ മധ്യത്തിലാണ് ഇസ്രയേൽ വിട്ടത്. സ്വയം വിധിച്ച പ്രവാസമെന്നാണു ജോസഫ് സെമ തന്റെ യാത്രകളെ വിശേഷിപ്പിച്ചിട്ടുള്ളത്. 



</doc>
<doc id="224503" url="https://ml.wikipedia.org/wiki?curid=224503" title="റ്റൂ ആൻഡ് എ ഹാഫ് മെൻ">
റ്റൂ ആൻഡ് എ ഹാഫ് മെൻ

സി.ബി.എസ് സൃഷ്ടിച്ച ഒരു പ്രമുഖ അമേരിക്കൻ സീരിയലാണ് റ്റൂ ആൻഡ് എ ഹാഫ് മെൻ. ഇന്ത്യയിൽ ഇത് സ്റ്റാർ വേൾഡിലാണ് സമ്പ്രേഷണം ചെയ്യുന്നത്. പരസ്യ ചിത്രങ്ങൾക്ക് ഈണം നൽകുന്ന ചാർലി ഹാർപ്പർ തന്റെ മാലിബു കടലോര മാളികയിൽ നയിക്കുന്ന സുഖലോലുപ ജീവിതമാണ് മുഖ്യ പ്രമേയം. എന്നാൽ ചാർലിയുടെ അനുജൻ അലനും അലന്റെ 9 വയസുകാരൻ പുത്രൻ ജെയ്ക്കും മാളികയിലേക്ക് താമസം മാറുന്നതോടെ ചാർലിയുടെ സുഖ ജീവിതത്തിന് ഭംഗം വരുന്നു. സമ്പന്നനും സുഖലോലുപനുമായ ചാർലിയിൽ നിന്ന് അമ്പേ വ്യത്യസ്തമാണ് ദരിദ്രനും പിശുക്കനും സദാ പിരിമുറുക്കം അനുഭവിക്കുന്നവനും വിവാഹ മോചിതനുമായ അലന്റെ അവസ്ഥ. ഇവരുടെ വൈരുദ്ധ്യങ്ങളാണ് തമാശകൾക്ക് മിക്കവാറും വഴി വെക്കുക.


</doc>
<doc id="224506" url="https://ml.wikipedia.org/wiki?curid=224506" title="സി.പി. ഗോവിന്ദപിള്ള">
സി.പി. ഗോവിന്ദപിള്ള

ഉള്ളൂരിന്റെ സമകാലികനായ എഴുത്തുകാരനും, പത്രപ്രവർത്തകനും, സാഹിത്യ ഗവേഷകനുമായിരുന്നു സി.പി. ഗോവിന്ദപ്പിള്ള. (ജനനം. കൊ.വ.1052 ഇടവം 8, മരണം. 1114 മീനം 20) "മലയാളത്തിലെ പഴയപാട്ടുകൾ "എന്ന പ്രശസ്തമായ കൃതിയുടെ സമ്പാദകൻ ഇദ്ദേഹമാണ്. 

ചിറയിൻകീഴുള്ള കരിങ്ങോടത്ത് തറവാട്ടിൽ ജിനിച്ച ഗോവിന്ദപ്പിള്ളയുടെ പിതാവ് കടവത്തുവീട്ടിൽ പരമേശ്വരൻ പിള്ളയും മാതാവ് കല്യാണിക്കുട്ടിയമ്മയുമാണ്.

ചെറുപ്പത്തിൽ തന്നെ എഴുത്തിനോട് കമ്പം മൂത്ത ഗോവിന്ദപ്പിള്ള 1901 ൽ ചിറയിൻകീഴ് നിന്നും "കേരളപഞ്ചിക" എന്ന ഒരു പത്രം പ്രസിദ്ധീകരിച്ചുവെങ്കിലും അത് കൂടുതൽ നാൾ മുന്നോട്ടുകൊണ്ടുപോകാനായില്ല. അതിനെതുടർന്ന് കുറച്ചുനാൾ സ്വദേശാഭിമാനിയുടെ പത്രാധിപ സമിതി അംഗമായി പ്രവർത്തിച്ചു. തുടർന്ന് പൗരസ്ത്യഭാഷാ ബിരുദം നേടിയ അദ്ദേഹത്തിന് തിരുവനന്തപുരത്ത് മലയാളം മുൻഷിയായി ജോലിലഭിക്കുകയും പ്രവർത്തനരംഗം തിരുവനന്തപുരത്തേക്ക് മാറ്റുകയും ചെയ്തു.

നാടൻകലകൾ നേരിട്ടുകണ്ട്, നാടോടിപ്പാട്ടുകൾ ശേഖരിച്ച്, അവയുടെ വർഗ്ഗീകരണം, ചരിത്രക്കുറിപ്പെഴുതൽ തുടങ്ങിയ കാര്യങ്ങൾ നിർവ്വഹിച്ചതിലൂടെ സാഹിത്യ ചരിത്രത്തോടൊപ്പം, കേരള ചരിത്രത്തെയും അടയാളപ്പെടുത്താൻ അദ്ദേഹത്തിന് കഴിഞ്ഞു. തിരുവനന്തപുരത്തെ താമസത്തിനിടയിൽ മഹാകവി ഉള്ളൂരുമായി പരിചയപ്പെടുകയും അദ്ദേഹത്തിനോടൊപ്പം പഴയ പാട്ടുകൾ ശേഖരിക്കുന്നതിനായി ഗ്രാമ-ഗ്രാമാന്തരങ്ങളിൽ സഞ്ചരിക്കുകയും ചെയ്തു. നാടൻപാട്ടുകളെക്കുറിച്ചുള്ള ഗോവിന്ദപ്പിള്ളയുടെ പഠനങ്ങൾ കണ്ടത്തിൽ വർഗ്ഗീസ് മാപ്പിളയുടെ ശ്രദ്ധയിൽപ്പെടുകയും അത് ഭാഷാപോഷിണിയിലെ എഴുത്തുകാരനായി അദ്ദേഹത്തെ മാറ്റുന്നതിലേക്ക് നയിക്കുകയും ചെയ്തു.

മലയാളത്തിലെ പഴയപാട്ടുകൾ എന്ന കൃതിയുടെ ഒന്നാംഭാഗം 1918 ൽ പ്രസിദ്ധീകരിച്ചു. രണ്ടാംഭാഗം അദ്ദേഹം തയ്യാറാക്കിയതായി അറിവില്ല. മലയാള സാഹിത്യത്തിനും നാടോടിവിജ്ഞാനീയത്തിനും വിലപ്പെട്ട സംഭാവനയായി ഈ ഗ്രന്ഥം വിലയിരുത്തപ്പെടുന്നു.



</doc>
<doc id="224507" url="https://ml.wikipedia.org/wiki?curid=224507" title="ശബ്ദമലിനീകരണം">
ശബ്ദമലിനീകരണം

മനുഷ്യന്റെയോ, മൃഗത്തിന്റെയോ, യന്ത്രസാമഗ്രികളുടെയോ പ്രവർത്തനത്താൽ സൃഷ്ടിക്കപ്പെടുന്നതും മനുഷ്യന്റെയോ മറ്റുജീവികളുടെയോ സ്വൈരജീവിതത്തെ അഥവാ സംതുലനാവസ്ഥയെ താളംതെറ്റിക്കുന്നതുമായ അമിതവും അസഹ്യവുമായ ശബ്ദത്തെയാണ് ശബ്ദമലിനീകരണം എന്നു വിശേഷിപ്പിക്കുന്നത്. മറ്റൊരർത്ഥത്തിൽ പറഞ്ഞാൽ, അനാവശ്യമായതും കാതുകൾക്ക് അരോചകമായതുമായ ശബ്ദസൃഷ്ടിയാണ് ശബ്ദമലിനീകരണം.

വാഹനങ്ങളിൽ വിമാനം, തീവണ്ടി മുതലയാവയിൽ നിന്നുമുള്ള ശബ്ദം, യന്ത്രസാമഗ്രികൾ, ഉച്ചഭാഷണികൾ തുടങ്ങിയവയുടെ പ്രവർത്തനം മൂലമുണ്ടാകുന്ന ശബ്ദം തുടങ്ങി, ശബ്ദമലിനീകരണത്തിന്റെ സ്രോതസ്സുകൾ നിരവധിയാണ്. നാഡീ-ഞരമ്പുകൾ ഹൃദയം തുടങ്ങിയ മനുഷ്യാവയവങ്ങൾക്ക് ക്ഷതംമേൽക്കുന്നതിനും മാനസിക പിരിമുറുക്കത്തിനും കേൾവിശേഷി നഷ്ടപ്പെടലിനും ശബ്ദമലിനീകരണം വഴിവെയ്കും. അസ്വസ്ഥത, അരോചകം എന്നീ അർത്ഥങ്ങളുള്ള നൌസീസ് (nauseas) എന്ന ലത്തീൻ പദത്തിൽ നിന്നുമാണ് നോയിസ് അഥവാ ഒച്ച എന്ന വാക്കുണ്ടാകുന്നത്.


</doc>
<doc id="224508" url="https://ml.wikipedia.org/wiki?curid=224508" title="2013">
2013

ഗ്രിഗോറിയൻ കലണ്ടർ പ്രകാരം ചൊവ്വാഴ്ച ആരംഭിച്ച ഒരു സാധാരണ വർഷമാണ് 2013 (MMXIII). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2013-ആമത്തെയും ഇരുപത്തൊന്നാം നൂറ്റാണ്ടിലെ പതിമൂന്നാമത്തെയും വർഷമാണിത്.



</doc>
<doc id="224511" url="https://ml.wikipedia.org/wiki?curid=224511" title="സഞ്ജയൻ ഘോഷ്">
സഞ്ജയൻ ഘോഷ്

നവ മാധ്യമങ്ങൾ ഉപയോഗിക്കുന്ന പ്രമുഖനായ ഒരു ഇൻസ്റ്റളേഷൻ കലാകാരനാണ് സഞ്ജയൻ ഘോഷ് .കൊൽക്കത്ത വിശ്വഭാരതി സർവകലാശാലയിലെ കലാഭാവന വിഷ്വൽ സെൻററിലെ റീഡറാണ് സഞ്ജയൻ. 
നാടക സംവിധായകൻ ബാദൽ സർക്കാരിന്റെ ശിൽപശാലകളും ശാന്തിനികേതനിലെ പഠനവും സഞ്ജയനിൽ സ്വാധീനം ചെലുത്തിയിട്ടുണ്ട്.


</doc>
<doc id="224646" url="https://ml.wikipedia.org/wiki?curid=224646" title="രാസഷണ്ഡീകരണം">
രാസഷണ്ഡീകരണം

ലൈംഗികചോദനയും ലൈംഗികോത്തേജനവും കുറയ്ക്കാനുദ്ദേശിച്ചുള്ള ഔഷധപ്രയോഗത്തെയാണ് രാസഷണ്ഡീകരണം (Chemical castration) എന്നു പറയുന്നത്. ശസ്ത്രക്രീയയിലൂടെയുള്ള ഷണ്ഡീകരണത്തിൽ വൃഷണങ്ങൾ കീറിമാറ്റുകയാണ് ചെയ്യുന്നതെങ്കിൽ രാസപ്രയോഗം യഥാർത്ഥത്തിൽ ഒരു മനുഷ്യന്റെ വൃഷണങ്ങൾക്ക് സ്ഥിരമായ നാശമൊന്നും വരുത്തുകയില്ല. ഇത് കുട്ടികളുണ്ടാകാതിരിക്കാനുള്ള തരം ശസ്ത്രക്രീയയുമല്ല

മരുന്നുകളുടെ ഉപയോഗം നിലയ്ക്കുമ്പോൾ ഷണ്ഡീകരണം നിലയ്ക്കുമെന്നാണ് പൊതുവിൽ കരുതപ്പെടുന്നത്. ചിലപ്പോൾ ശരീരത്തിലെ രാസപ്രവർത്തനങ്ങളിൽ സ്ഥിരമായ മാറ്റം മരുന്നുപയോഗത്തിലൂടെ സംഭവിക്കുന്നതായി കാണപ്പെടുന്നുണ്ട്. അസ്ഥികളിലെ കാൽസ്യത്തിന്റെ അളവ് കുറയുന്നതുപോലു‌ള്ള മാറ്റങ്ങളാണ് കാണപ്പെട്ടിട്ടുള്ളത്. പാർശ്വഫലങ്ങളുണ്ടാകാനുള്ള സാദ്ധ്യത, മനുഷ്യാവകാശദ്ധ്വംശനമാണ് എന്ന ആരോപണം എന്നിവയുണ്ടെങ്കിലും പല ലോകരാജ്യങ്ങളിലും ഒരു ശിക്ഷാരീതിയായി രാസപ്രയോഗത്തിലൂടെയുള്ള ഷണ്ഡീകരണം നടക്കുന്നുണ്ട്.

പുരുഷ ലൈംഗികഹോർമോണുകളായ ആൻഡ്രൊജനുകൾക്ക് എതിരായി പ്രവർത്തിക്കുന്ന "ആന്റി ആൻഡ്രൊജൻ" മരുന്നുകളാണ് നൽകുന്നത്. സൈപ്രോട്ടറോൺ അസറ്റേറ്റ്, ഡിപോ-പ്രൊവേറ എന്നിവ കൃത്യമായ ഇടവേളകളിൽ നൽകപ്പെടും. ഡിപോ പ്രൊവേറ മൂന്നുമാസത്തിലൊരിക്കൽ കുത്തിവയ്ക്കുകയാണ് ചെയ്യുന്നത്. സൈക്കോസിസ് എന്ന മാനസികരോഗചികിത്സയുക്കുപയോഗിക്കുന്ന ബെൻപെരിഡോൾ പോലെയുള്ള മരുന്നുകളും ഈ ആവശ്യത്തിനുപയോഗിക്കാവുന്നതാണ്. ഇത് വളരെനാൾ ഫലം നീണ്ടുനിൽക്കുന്ന തരം കുത്തിവയ്പ്പിലൂടെ നൽകാവുന്നതാണ്.

പുരുഷന്മാരിൽ ഉപയോഗിക്കുമ്പോൾ ഈ മരുന്നുകൾ ലൈംഗികാസക്തിയും ലൈംഗിക വിചാരങ്ങളും ഉദ്ധാരണശേഷിയും കുറയ്ക്കും. ജീവന് അപകടമുണ്ടാക്കുന്ന തരം പാർശ്വഫലങ്ങൾ വിരളമാണ്. ശരീരത്തിൽ കൊഴുപ്പിന്റ അംശം കൂടുക, അസ്ഥികളുടെ സാന്ദ്രത കുറയുക, ഹൃദ്രോഗമുണ്ടാകാനുള്ള സാദ്ധ്യത വർദ്ധിക്കുക എന്നിങ്ങനെയുള്ള പ്രശ്നങ്ങളുണ്ട്. സ്തനവളർച്ച (gynecomastia), രോമവളർച്ച കുറയുക, പേശികളുടെ അളവു കുറയുക മുതലായ പാർശ്വഫലങ്ങളുമുണ്ടാകാറുണ്ട്.

ശസ്ത്രക്രീയയിലൂടെ ഷണ്ഡരാക്കുകയോ ജീവിതകാലം മുഴുവൻ ജയിലിലടയ്ക്കുകയോ ചെയ്യുന്നതിലും കൂടുതൽ മനുഷ്യത്വമുള്ള ശിക്ഷയാണ് ഇതെന്ന് ഒരുപക്ഷം വാദിക്കുമ്പോൾ, അമേരിക്കൻ സിവിൽ ലിബർട്ടീസ് യൂണിയൻ പോലുള്ള സംഘടനകൾ ഇതിനുപയോഗിക്കുന്ന മരുന്നുൾപ്പെടെ ഒരു മരുന്നും നിർബന്ധത്തിലൂടെയോ പ്രേരണയിലൂടെയോ ഏതൊരു മനുഷ്യനും നൽകുന്നതിനെ എതിർക്കുന്നു. ഇത് ക്രൂരവും അസാധാരണവുമായ ശിക്ഷാരീതിയാണെന്നാണ് അവരുടെ അഭിപ്രായം. അമേരിക്കൻ ഭരണഘടനയുടെ എട്ടാം ഭേദഗതി പ്രകാരം ഇത്തരം ശിക്ഷാരീതി നിരോധിക്കപ്പെട്ടിട്ടുണ്ടെന്നും അതിനാൽ ഈ ശിക്ഷ നിർത്തലാക്കണമെന്നും അവർ വാദിക്കുന്നു. സന്താനോൽപ്പാദനം എന്ന അവകാശത്തെ ഈ ശിക്ഷ തടയുന്നു എന്നും പലതരം ആരോഗ്യപ്രശ്നങ്ങൾ ഇതുമൂലം ഉണ്ടാകുന്നുണ്ട് എന്നുമാണ് അവരുടെ വാദം. 

അമേരിക്കൻ ഭരണഘടനയുടെ പതിനാലാം ഭേദഗതി പ്രകാരമുള്ള തുല്യസംരക്ഷണം എന്ന തത്ത്വവും ഈ ശിക്ഷാരീതി ലംഘിക്കുന്നുണ്ട് എന്ന വാദമുണ്ട്. ഈ ശിക്ഷയ്ക്കുപയോഗിക്കുന്ന രാസവസ്തുക്കളുടെ ഫലം സ്ത്രീകളേക്കാൾ കൂടുതൽ പുരുഷന്മാരെയാണ് ബാധിക്കുന്നത് എന്നതാണ് ഈ വാദത്തിന്റെ അടിസ്ഥാനം. സന്നദ്ധരായ ആൾക്കാരിലേ ഈ മരുന്നുകൾ പ്രയോഗിക്കാവൂ എന്ന് ചട്ടമുണ്ടെങ്കിലും വിശദാംശങ്ങൾ മനസ്സിലാക്കി സമ്മതം നൽകാനുള്ള പ്രതികളുടെ കഴിവ് ഒരു പ്രശ്നമാണ്. തടവു ശിക്ഷയിൽ ഇളവു കിട്ടാൻ രാസ ഷണ്ഡീകരണത്തിനു തയ്യാറാകണം എന്ന വ്യവസ്ഥ നിയമവിരുദ്ധമാണെന്ന് 1984-ൽ മിച്ചിഗണിലെ അപ്പീൽ കോടതി വിധിക്കുകയുണ്ടായി. മെഡ്രോക്സി പ്രൊജസ്റ്ററോൺ അസറ്റേറ്റ് എന്ന മരുന്ന് സുരക്ഷിതമാണെന്ന രീതിയിൽ പൊതു സ്വീകാര്യത ലഭിച്ചിട്ടില്ലാത്തതാണെന്നതും വിവരങ്ങൾ മനസ്സിലാക്കിക്കൊണ്ടുള്ള സമ്മതം ലഭിക്കാനുള്ള തടസ്സവുമാണ് വിധിക്കുള്ള കാരണങ്ങൾ. 

1981-ൽ പി. ഗാഗ്നെ നടത്തിയ പരീക്ഷണത്തിൽ ലൈംഗികക്കുറ്റങ്ങൾ നടത്തിയ ദീർഘകാല ചരിത്രമുള്ള 48 പുരുഷന്മാർക്ക് 12 മാസത്തോളം മെഡ്രോക്സി പ്രൊജസ്റ്ററോൺ അസറ്റേറ്റ് നൽകപ്പെട്ടു. ഇവർക്ക് ലൈംഗിക ചോദനയിലുള്ള നിയന്ത്രണവും ലൈംഗിക കാര്യങ്ങളെപ്പറ്റിയുള്ള ചിന്തകളും കുറഞ്ഞതായാണ് കാണപ്പെട്ടത്. മരുന്നുകൾ കൊടുക്കുന്നത് നിർത്തിയശേഷവും ഈ സ്വഭാവവ്യത്യാസങ്ങൾ തുടരുന്നതായാണ് പഠനത്തിൽ കാണപ്പെട്ടത്. പാർശ്വഫലങ്ങളൊന്നും പരീക്ഷണത്തിൽ വെളിവായില്ല. ലൈംഗികക്കുറ്റവാളികൾക്ക് മെഡ്രോക്സിപ്രൊജസ്റ്ററോൺ അസറ്റേറ്റും കൗൺസലിംഗും ചികിത്സാമാർഗ്ഗമായി നൽകാമെന്നായിരുന്നു ഈ പഠനത്തിനു ശേഷം നൽകിയ ശുപാർശ. 

1944 ലാണ് ആദ്യ രാസഷണ്ഡീകരണം നടന്നത്. ഡൈ ഈതൈൽ സ്റ്റിൽബസ്റ്ററോൾ ആയിരുന്നു ടെസ്റ്റോസ്റ്റെറോണിന്റെ അളവുകുറയ്ക്കാനായി ഉപയോഗിച്ചത്. വധശിക്ഷ, ജീവപര്യന്തം തടവ് എന്നിവയ്ക്കു പകരം വയ്ക്കാവുന്ന ശിക്ഷാരീതി എന്നാണ് പൊതുവിൽ രാസഷണ്ഡീകരണത്തെപ്പറ്റിയുള്ള അഭിപ്രായം. കുറ്റവാളികളെ ജയിൽ മുക്തരാക്കുമ്പോൾ തന്നെ അവർ വീണ്ടും കുറ്റം ചെയ്യാനുള്ള സാദ്ധ്യത ഈ ശിക്ഷാരീതി മൂലം ഇല്ലാതാവുന്നുണ്ടത്രേ. 

2012-ൽ ഡൽഹിയിൽ നടന്ന കൂട്ടബലാത്സംഗക്കേസിനെത്തുടർന്ന് സർക്കാർ ബലാത്സംഗം ചെയ്യുന്നവർക്ക് രാസപ്രയോഗത്തിലൂടെയുള്ള ഷണ്ഡീകരണവും 30 വർഷം വരെ തടവുശിക്ഷയും നടപ്പാക്കാനുദ്ദേശിച്ചുള്ള ഒരു നിയമത്തിന്റെ കരട് കൊണ്ടുവരുകയുണ്ടായി. ജുവനൈൽ ജസ്റ്റിസ് നിയമം പരിഷ്കരിക്കാനും പ്രായം കുറയ്ക്കാനും സർക്കാർ ഉദ്ദേശിക്കുന്നുണ്ട്. പ്രതികളിലൊരാൾക്ക് 18 വയസ്സിൽ താഴെ മാത്രം പ്രായമേ ഉള്ളൂ എന്നതാണ് ഇതിനു കാരണം. .

1966-ൽ കുട്ടികളെ ലൈംഗികചൂഷണം ചെയ്യാനുള്ള വാഞ്ചന കാണിച്ചിരുന്ന ഒരു രോഗിയുടെ ചികിത്സ എന്ന നിലയ്ക്ക് മെഡ്രോക്സി പ്രൊജസ്റ്ററോൺ അസറ്റേറ്റ് ഉപയോഗിക്കാൻ ജോൺ മൊണി എന്ന ഡോക്ടർ തീരുമാനിച്ചതാണ് ഇത്തരത്തിൽ അമേരിക്കയിൽ ആദ്യ സംഭവം. ഇതിനു ശേഷം ഈ മരുന്ന് രാസഷണ്ഡീകരണത്തിന് അമേരിക്കയിൽ വ്യാപകമായി ഉപയോഗിക്കാൻ തുടങ്ങി. പരക്കെ ഉപയോഗിക്കുന്നുണ്ടെങ്കിലും എഫ്.ഡി.എ. ഈ മരുന്നിന്റെ ഉപയോഗം ഇത്തരത്തിൽ ലൈംഗികക്കുറ്റവാളികൾക്ക് ചികിത്സയായി നൽകുന്നത് അംഗീകരിച്ചിട്ടില്ല. 

കുട്ടികൾക്കെതിരായ ലൈംഗികക്കുറ്റങ്ങൾക്ക് രാസഷണ്ഡീകരണം നൽകാമെന്ന് ആദ്യം വ്യവസ്ഥ ചെയ്ത അമേരിക്കൻ സംസ്ഥാനമാണ് കാലിഫോർണിയ. 1996-ലാണ് ഇപ്രകാരം കാലിഫോർണിയയിലെ പീനൽ കോഡ് പരിഷ്കരിച്ചത്. 13 വയസ്സിൽ താഴെയുള്ള കുട്ടികളെ ലൈംഗികമായി പീഠിപ്പിക്കുന്നവരെ പരോളിൽ പോകുന്ന സമയത്തോ രണ്ടാമത് കുറ്റം ചെയ്യുമ്പോഴോ ഡിപോ പ്രൊവേറ (മെഡ്രോക്സി പ്രൊജസ്റ്ററോൺ അസറ്റേറ്റ്) എന്ന മരുന്നുപയോഗിച്ച് ചികിത്സിക്കാനും കുറ്റവാളികൾക്ക് ഈ ചികിത്സ തള്ളിക്കളയാൻ അധികാരമില്ല എന്നുമായിരുന്നു വ്യവസ്ഥകൾ. 

ഈ നിയമം പാസായതോടെ അമേരിക്കയിലെ മറ്റു സംസ്ഥാനങ്ങളിലും ഇത്തരം നിയമങ്ങൾ വന്നുതുടങ്ങി. ഫ്ലോറിഡയിൽ ഈ നിയമം 1997-ൽ നിലവിൽ വന്നു. രണ്ടാമത്തെ കുറ്റകൃത്യത്തിനു ശേഷം ഈ ചികിത്സ നിർബന്ധപൂർവം ചെയ്യുന്നതാണ്.

കാലിഫോർണിയയും ഫ്ലോറിഡയും കൂടാതെ മറ്റ് ഏഴു സംസ്ഥാനങ്ങളിലെങ്കിലും (ജോർജ്ജിയ, അയോവ, ലൂസിയാന, മൊണ്ടാന, ഓറിഗൺ, ടെക്സാസ്, വിസ്കോൺസിൻ എന്നിവ ഉദാഹരണം) ഈ ചികിത്സാരീതി പരീക്ഷിച്ചിട്ടുണ്ട്. ഗുരുതരമായ ലൈംഗികക്കുറ്റങ്ങൾ ചെയ്യുന്നവരെ അയോവയിലും നിർബന്ധപൂർവം ഈ ചികിത്സയ്ക്ക് വിധേയരാക്കും. 2008 ജൂൺ 25-ന് കെന്നഡി വേഴ്സസ് ലൂസിയാന എന്ന കേസിലെ സുപ്രീം കോടതി വിധിയിൽ കുട്ടികളെ ബലാത്സംഗം ചെയ്യുന്നവരെ ഇതിനോടൊപ്പം കൊലപാതകം ചെയ്തില്ലെങ്കിൽ വധശിക്ഷ നൽകാൻ പാടില്ല എന്ന തീർപ്പുണ്ടായി. ഇതെത്തുടർന്ന് ലൂസിയാനയിലെ ഗവർണർ ബോബി ജിൺഡാൽ ബലാത്സംഗം ചെയ്യുന്ന കുറ്റവാളികളെ രാസഷണ്ഡീകരണം ചെയ്യാനുള്ള നിയമം കൊണ്ടുവന്നു. 

സൈപ്രോടെറോൺ അസറ്റേറ്റ് എന്ന മരുന്ന് രാസഷണ്ഡീകരണത്തിനായി യൂറോപ്പിൽ പരക്കെ ഉപയോഗിക്കപ്പെടുന്നുണ്ട്. ഇതിന് അമേരിക്കയിൽ ഉപയോഗിക്കുന്ന മരുന്നിനോട് സാമ്യമുണ്ട്. 

ബ്രിട്ടനിൽ, അലൻ ട്യൂറിംഗ് എന്ന സ്വവർഗ്ഗസ്നേഹിയായിരുന്ന കമ്പ്യൂട്ടർ വിദഗ്ദ്ധനെ ജയിൽ ശിക്ഷ ഒഴിവാക്കാൻ രാസഷണ്ഡീകരണത്തിന് 1952-ൽ നിർബന്ധിക്കുകയുണ്ടായി. ആ സമയത്ത് സ്വവർഗ്ഗസംഭോഗം നിയമവിരുദ്ധമായിരുന്നു. ഇതൊരു മാനസിക രോഗമായാണ് കണക്കാക്കപ്പെട്ടിരുന്നത്. രാസഷണ്ഡീകരണം ഇതിനൊരു ചികിത്സായായും കരുതപ്പെട്ടിരുന്നു. ട്യൂറിംഗിന് സ്തനവളർച്ച, ശരീരവണ്ണം കൂടുക തുടങ്ങിയ പോലെയുള്ള പാർശ്വഫലങ്ങൾ അനുഭവപ്പെട്ടു. ഇദ്ദേഹം രണ്ടുവർഷങ്ങൾക്കു ശേഷം മരിച്ചുപോയി. ആത്മഹത്യയാണെന്നായിരുന്നു പ്രേതവിചാരണയിൽ (ഇൻക്വസ്റ്റ്) തെളിഞ്ഞത്. എങ്കിലും അടുത്തകാലത്തെ ഗവേഷണങ്ങൾ ഈ കണ്ടെത്തലിനെ ചോദ്യം ചെയ്യുന്നുണ്ട്. 2009-ൽ ബ്രിട്ടീഷ് പ്രധാനമന്ത്രിയായിരുന്ന ഗോർഡൻ ബ്രൗൺ ഭരണകൂടത്തിന്റെ ഗർഹണീയമായ നീക്കത്തിന് മാപ്പു പറയുകയുണ്ടായി. 

1960 കളിൽ ജർമനിയിലെ ഡോക്ടർമാർ ആന്റി ആൻഡ്രോജൻ മരുന്നുകൾ ലൈംഗിക വ്യതിയാനങ്ങൾക്ക് (പാരാഫീലിയ) ചികിത്സയായി ഉപയോഗിച്ചിരുന്നു.

2008-ൽ പോർച്ചുഗലിൽ ജയിൽപ്പുള്ളികളിൽ ഒരു പരീക്ഷണം ആരംഭിക്കുകയുണ്ടായി. പരീക്ഷണത്തിനു സ്വമനസാലെ സന്നദ്ധത പ്രകടിപ്പിച്ചവരെയായിരുന്നു ഇതിന് തിരഞ്ഞെടുത്തത്. പുനരധിവാസപദ്ധതിയും ചികിത്സയ്ക്കൊപ്പം ആവിഷ്കരിക്കുകയുണ്ടായി. 

2009 സെപ്റ്റംബർ 25-ന് പോളണ്ട് കുട്ടികളെ ലൈംഗികമായി ചൂഷണം ചെയ്യുന്നവരെ രാസഷണ്ഡീകരണം നടത്താനുള്ള നിയമം പാസാക്കുകയുണ്ടായി. പതിനഞ്ചുവയസ്സിൽ താഴെ പ്രായമുള്ളവരെ ബലാത്സംഗം ചെയ്ത കുറ്റത്തിന് ശിക്ഷിക്കപ്പെടുന്നവരെ ജയിൽ ശിക്ഷയ്ക്കു ശേഷം മരുന്നുപയോഗിച്ചുള്ളതും മാനസികവുമായ ചികിത്സയ്ക്ക് വിധേയരാക്കാൻ ഈ നിയമം വ്യവസ്ഥ ചെയ്യുന്നുണ്ട്. ഇത് നിർബന്ധമാണ്. 

2010 ഏപ്രിൽ 30-ന് ബ്രിട്ടനിൽ 60 വയസ്സുള്ള ഒരു സ്ത്രീയെ വധിക്കാൻ ശ്രമിച്ചതിനും അവരുടെ രണ്ട് പേരക്കുട്ടികളെ തട്ടിക്കൊണ്ടുപോയി ബലാത്സംഗം ചെയ്തതിനും ശിക്ഷയായി പ്രതി രാസഷണ്ഡീകരണത്തിന് വിധേയനാകാൻ സമ്മതിച്ചു.

2011 ഒക്റ്റോബറിൽ റഷ്യൻ പാർലമെന്റ് 14 വയസ്സിൽ താഴെയുള്ള കുട്ടികളെ ലൈംഗികമായി ആക്രമിക്കുന്നവരെ രാസഷണ്ഡീകരണത്തിന് വിധേയമാക്കാനുള്ള നിയമം പാസാക്കി. കോടതി നിയമിക്കുന്ന ഫോറൻസിക് സൈക്കിയാട്രിസ്റ്റാവണം ഈ തീരുമാനമെടുക്കാൻ. 

2012 മാർച്ച് 6-ന്, മോൾഡോവ കുട്ടികളെ ലൈംഗികമായി ചൂഷണം ചെയ്യുന്നവർക്ക് ബലമായി രാസഷണ്ഡീകരണം നൽകാനുള്ള നിയമം പാസ്സാക്കി. 2012 ജൂൺ 5-ന്, എസ്തോണിയ ലൈംഗികക്കുറ്റവാളികൾക്ക് നിർബന്ധിത രാസഷണ്ഡീകരണം നൽകാനുള്ള നിയമം പാസാക്കി. 

2009 മേയ് മാസത്തിൽ കുട്ടികളെ ലൈംഗികമായി പീഡിപ്പിച്ചതിന് ശിക്ഷിക്കപ്പെട്ട ഹൈഫയിലെ രണ്ട് സഹോദരന്മാർ ഭാവിയിൽ കുറ്റങ്ങൾ ചെയ്യുന്നതിൽ നിന്ന് തടയപ്പെടുന്നതിനായി രാസ ഷണ്ഡീകരണത്തിന് വിധേയരാവാൻ സമ്മതിച്ചു. 

2010-ൽ രാസഷണ്ഡീകരണത്തിന് വിധേയനാക്കപ്പെട്ടിരുന്ന ഒരു ലൈംഗികക്കുറ്റവാളി ഒരു പെൺ കുട്ടിയെ അനുവദനീയമല്ലാത്ത രീതിയിൽ സ്പർശിക്കുകയും ചുംബിക്കുകയും ചെയ്യുകയുണ്ടായി. ജൂറി ഇയാൾ കുറ്റക്കാരനല്ല എന്നാണ് വിധിച്ചത്. ജൂറിയെ ഇയാളുടെ മുൻ കുറ്റകൃത്യങ്ങളെപ്പറ്റി അറിയിച്ചിരുന്നില്ല. 

2010 മാർച്ചിൽ അർജന്റീനയിലെ ഒരു പ്രവിശ്യയായ മെൻഡോസ ബലാത്സംഗം ചെയ്തു എന്നു തെളിഞ്ഞ കുറ്റവാളികൾക്ക് ശിക്ഷയിളവു ലഭിക്കണമെങ്കിൽ സ്വമേധയാ രാസഷണ്ഡീകരണത്തിന് തയ്യാറായാൽ മതിയെന്ന നിയമം കൊണ്ടുവന്നു. 

2000 നവംബറിൽ റോബർട്ട് ജേസൺ ഡിറ്റ്മർ എന്നയാൾ സപ്രോടെറോൺ അസറ്റേറ്റ് എന്ന മരുന്നുപയോഗിച്ചുള്ള ചികിത്സയിലിരിക്കവെ ഒരു ലൈംഗികാക്രമണം നടത്തി. ഈ മരുന്നിന്റെ ഉപയുക്തതയെപ്പറ്റി ന്യൂസിലാന്റിൽ ഇതുവരെ പരീക്ഷണമൊന്നും നടന്നിട്ടില്ല എന്നും ഇത്തരം പരീക്ഷണം നടത്താൻ പ്രായോഗികമായും നൈതികമായും ബുദ്ധിമുട്ടാണെന്നും ഡോക്ടർ ഡേവിഡ് വെയിൽസ് റിപ്പോർട്ട് നൽകുകയുണ്ടായി. 

2011 ജൂലൈ മാസത്തിൽ ദക്ഷിണ കൊറിയ 16 വയസ്സിൽ താഴെയുള്ള കുട്ടികളെ ലൈംഗികമായി ആക്രമിക്കുന്നവരെ രാസഷണ്ഡികരണം നടത്താനുള്ള നിയമം പാസാക്കി. 2012 മേയ് 23-ന് ആവർത്തിച്ച് ഇത്തരം കുറ്റങ്ങൾ ചെയ്ത പാർക്ക് എന്നയാളെ ഈ ശിക്ഷാരീതിക്ക് വിധേയനാക്കുകയുണ്ടായി.



</doc>
<doc id="224650" url="https://ml.wikipedia.org/wiki?curid=224650" title="എടത്തൊട്ടി">
എടത്തൊട്ടി

കേരളത്തിലെ കണ്ണൂർ ജില്ലയിലെഒരു ചെറിയ ഗ്രാമമാണ്‌ എടത്തൊട്ടി. ഇവിടെ ഇരിട്ടിയിൽ നിന്നും കൊട്ടിയൂർ, വയനാട് ഭാഗങ്ങളിലേക്ക് പോകുമ്പോൾ പേരാവൂരിൽ പോകാതെ കടന്നുപോവുന്ന ഒരു റോഡ് എടത്തൊട്ടിയിൽ നിന്നും ഉണ്ട്. എടത്തൊട്ടി-പെരുമ്പുന്ന റോഡ് ഗതാഗതയോഗ്യമാണ്. പഞ്ചായത്തിലെ ഒരു പ്രധാന വ്യാപാര സമുച്ചയം ഇവിടെയാണുള്ളത്. .



</doc>
<doc id="224734" url="https://ml.wikipedia.org/wiki?curid=224734" title="ആൻഡ്രൊജൻ">
ആൻഡ്രൊജൻ

പുരുഷ അന്തർഗ്രന്ഥിസ്രാവം (ആംഗലേയം androgen), ടെസ്റ്റോയിഡ് അല്ലെങ്കിൽ ആൻഡ്രൊജനിക് ഹോർമോൺ എന്നപേരിൽ വിളിക്കുന്നു. പ്രകൃത്യാ ഉള്ള ഒരു ജൈവസംയുക്ത ഗ്രന്ഥിസ്രാവമാണു് ആൻഡ്രൊജൻ.


</doc>
<doc id="224737" url="https://ml.wikipedia.org/wiki?curid=224737" title="കൊച്ചി കാർണിവൽ">
കൊച്ചി കാർണിവൽ

എറണാകുളം ജില്ലയിലെ ഫോർട്ട് കൊച്ചിയിൽ എല്ലാ വർഷവും ഡിസംബർ, ജനുവരി മാസങ്ങളിൽ നടക്കുന്ന പുതുവർഷ ആഹ്ലാദോത്സവമാണു് കൊച്ചി കാർണിവൽ. കാർണിവൽ കാണുവാൻ കേരളത്തിന്റെ വിവിധ ഭാഗങ്ങളിൽനിന്നും സന്ദർശകർ എത്തുന്നുണ്ടു്. ഒപ്പം ആയിരക്കണക്കിന് വിദേശികളും. വളരെ കൌതുകകരമായ ഭീമൻ പാപ്പാഞ്ഞിയുടെ (സാന്താക്ലോസ്) പ്രതീകാത്മക രൂപത്തിനു് പൂതുവർഷപുലരിയോടെ തീക്കൊളുത്തുക എന്നതാണു് കാർണിവലിന്റെ പ്രധാന ചടങ്ങു്. രണ്ടുലക്ഷത്തോളം പേരാണ് റാലിയിൽ പങ്കെടുക്കുന്നത്. ബൈക്ക് റേസുകളും മറ്റ് ആഘോഷ പരിപാടികളും ഈ കാർണിവലിന്റെ ഭാഗമായി നടക്കുന്നു. പ്രാദേശിക സംഘാടക സമിതിയാണു് ഈ പരിപാടി നടത്തുന്നതു്.

കൊളോണിയൽ കാലഘട്ടത്തിൽ പോർച്ചുഗീസുകാർ ഇവിടെ നടത്തിയിരുന്ന പുതുവത്സരാഘോഷത്തിലാണ് ഇന്നത്തെ കാർണിവലിന്റെ തുടക്കം 2012-13-ലെ കൊച്ചിൻ കാർണിവൽ ആ വർഷം ആരംഭിച്ച ബിനാലെയുമായി ഒരുമിച്ചു ചെർന്നാണ് ആസൂത്രണം ചെയ്തത്. 2012-ലെ കാർണിവൽ 29-ആം തവണയാണ് തുടർച്ചയായി നടക്കുന്നത്.

2012-ലെ കാർണിവലിന്റെ മുന്നോടിയായി ഗാനമേളയും തായമ്പക മേളവുമുണ്ടായിരുന്നു. നിശ്ചലദൃശ്യങ്ങൾ, തെയ്യം, കഥകളി, കാവടിയാട്ടം, പരിചമുട്ട്, ദഫ്മുട്ട്, ഒപ്പന, കോൽകളി, കരകാട്ടം, ബൊമ്മകളി, അമ്മൻ കുടം, തുടങ്ങിയ പരിപാടികളും കാർണിവൽ റാലിയുടെ ഭാഗമായി നടന്നു. ഇത്തരം സാംസ്കാരിക പരിപാടികൾ സ്ഥിരമായി നടക്കാറുണ്ട്. അലങ്കരിച്ച ആനയും ദക്ഷിണേന്ത്യയിൽ നിന്നുള്ള നൃത്തങ്ങളോടൊപ്പം ഉത്തരേന്ത്യയിൽ നിന്നുമുള്ള നൃത്തരൂപങ്ങളും റാലിയുടെ ഭാഗമാകാറുണ്ട്. ഡർട്ട് ബൈക്ക് റേസ്, ബീച്ച് വോളിബോൾ എന്നിവയും ഇതിന്റെ ഭാഗമായി നടക്കാറുണ്ട് 

പുതുവത്സരാഘോഷങ്ങളുടെ ഭാഗമായി തുറമുഖത്തെ കപ്പലുകൾ ഹോൺ മുഴക്കുന്നതും ഈ ആഘോഷത്തിന്റെ ഭാഗമാണ്. ഫോർട്ട് കൊച്ചി മൈതാനത്തുനിന്നാരംഭിക്കുന്ന കാർണിവൽ റാലി ബീച്ചിനടുത്താണ് സമാപിക്കുക. ഫോർട്ട് കൊച്ചി ബീച്ചിനു സമീപമാണ് പപ്പാഞ്ഞിയുടെ പ്രതിമയ്ക്ക് തീകൊടുക്കുന്ന പരിപാടി നടക്കുന്നത്. ഒരു മാസം നീണ്ടുനിൽക്കുന്ന ആഘോഷങ്ങളാണ് ഇതോടെ അവസാനിക്കുന്നത്

തൊണ്ണൂറോളം പ്രാദേശിക ക്ലബുകൾ ഈ പരിപാടിയിൽ പങ്കെടുക്കാറുണ്ട്. ഇതിന്റെ ഭാഗമായി വടംവലി രംഗോലി, കോലം വരയ്ക്കൽ തുടങ്ങി ധാരാളം മത്സരങ്ങൾ നടക്കാറുണ്ട്

സർവൈലൻസ് കാമറകൾ ഉൾപ്പെടെ വിവിധ സുരക്ഷാ ഏർപ്പാടുകൾ കാർണിവലിന്റെ ഭാഗമായി സജ്ജീകരിച്ചിട്ടുണ്ടായിരുന്നു 



</doc>
<doc id="224740" url="https://ml.wikipedia.org/wiki?curid=224740" title="ഫ്രിജോഫ് കാപ്ര">
ഫ്രിജോഫ് കാപ്ര

എഴുത്തുകാരനെന്നനിലയിൽ ആഗോള പ്രശസ്തനായ ഭൗതികശാസ്ത്രജ്ഞനാണ് ഫ്രിജൊഫ് കാപ്ര . അദ്ദേഹം വിയെന്ന സർവ്വകലാശാലയിൽ നിന്ന് സൈദ്ധാന്തിക ഭൗതികശാസ്ത്രതിൽ (Theoretical Physics) ഡോക്ടറേറ്റ് സമ്പാദിച്ചു. അതിനുശേഷം, യൂറോപ്പിലെയും അമേരിക്കയിലേയും പല സർവ്വകലാശാലകളിലും ഉന്നതോർജ്ജ ഭൗതികത്തിൽ ഗവേഷണം ചെയ്തിട്ടുണ്ട്. നവീനശാസ്ത്രത്തിന്റെ ആദ്ധ്യാത്മികതയെപ്പറ്റി അദ്ദേഹം ഏറെ എഴുതുകയും പ്രസംഗിക്കുകയും ചെയ്തിട്ടുണ്ട്. ദി താവൊ ഒഫ് ഫിസിക്സ് (The Tao of Physics), ദി ടെർണിങ് പോയിന്റ് (The Turning Point), അൺകോമൺ വിസ്ഡം (Uncommon Wisdom), ദി വെബ്ബ് ഒഫ് ലൈഫ് (The Web of Life) എന്നിവയാണ് അദ്ദേഹത്തിന്റെ പ്രധാന പുസ്തകങ്ങൾ. ഈ പുസ്തകങ്ങൾ പല ഭാഷകളിലേക്കും തർജ്ജുമ ചെയ്യപ്പെട്ടിട്ടുണ്ട്. 1975ൽ പ്രസിദ്ധീകൃതമായ ദി താവൊ ഒഫ് ഫിസിക്സ് ആണു ഏറ്റവും പ്രശസ്തം.

ഇപ്പോൾ അദ്ദേഹം ബെർക്കിലി(കാലിഫോർണിയ, യു.എസ്.ഏ.)യിലെ എക്കൊലിറ്റെറസി കേന്ദ്രത്തിന്റെ (Center for Ecoliteracy) നിർദ്ദേശകനായി ജോലി നോക്കുന്നു. ബെർക്കിലിയിൽ തന്നെയാണു താമസം.

1939 ഫെബ്രുവരി 1നു ഓസ്ട്രിയയിലെ വിയെന്നയിലാണു കാപ്ര ജനിച്ചത്. ഭൗതികശാസ്ത്രത്തിൽ ഉപരിപഠനത്തിനു ശേഷം 1966ൽ അദ്ദേഹം വിയെന്നാ സർവ്വകലാശാലയിൽ നിന്നു സൈദ്ധാന്തികഭൗതികത്തിൽ ഡോക്ടറേറ്റ് നേടി. തുടർന്നു വളരെ വർഷങ്ങൽ അദ്ദേഹം ഗവേഷണത്തിൽ വ്യാപൃതനായി

1966-68 : പാരിസ് സർവ്വകലാശാലയിൽ കണികാഭൗതികത്തിൽ ഗവേഷണം.<br>
1968-70 : സാന്ത ക്രുസ് കാലിഫോർണിയ സർവകലാശാലയിൽ സിസ്റ്റംസ് സിദ്ധാന്തത്തിൽ ഗവേഷണം.<br>
1970 : സ്റ്റാൻഫോർഡ് ലീനിയർ ത്വരക കേന്ദ്രത്തിൽ ഉന്നതോർജ്ജ ഭൗതികത്തിൽ ഗവേഷണം.<br>
1971-74 : ലണ്ടനിലെ ഇമ്പീരിയൽ കോളെജിൽ അദ്ധ്യാപനം.<br>
1975-88 : ലാറെൻസ് ബെർകിലി ലാബൊറട്ടൊറിയിൽ തുടർ ഗവേഷണം.


അസാധാരണനായ ഒരു ഭൗതിക ശാസ്ത്രജ്ഞനെന്ന നിലയിൽ തന്നെ പ്രശസ്തനാണു കാപ്ര. എന്നാൽ നവഭൗതികവും പൗരസ്ത്യ മിസ്റ്റിസിസവും തമ്മിലുള്ള സമാന്തങ്ങൾ നിർദ്ധരിക്കുന്ന "ദ തവൊ ഓഫ് ഫിസിക്സ്" എന്ന പുസ്തകമാണു അദ്ദേഹത്തെ ഭൗതികശാസ്ത്രത്തിൽ താല്പര്യമില്ലാത്തവർക്ക് കൂടി പ്രിയങ്കരനാക്കിയത്.


</doc>
<doc id="224766" url="https://ml.wikipedia.org/wiki?curid=224766" title="സെലീനിക് അമ്ലം">
സെലീനിക് അമ്ലം

ശക്തിയേറിയ ഒരു ധാതു അമ്ലമാണ് സെലീനിക് അമ്ലം. ഇതിന്റെ രാസസമവാക്യം H2SeO4 ആണ്. സൾഫ്യൂറിൿ അമ്ലത്തോളം ശക്തിയുള്ള അമ്ലവും, അതിനേക്കാൾ ശക്തിയേറിയ ഒരു ഓക്സീകാരിയുമാണ്.

ഗാഢ സെലീനിക് ആസിഡ് ക്ലോറൈഡുകളെ ഓക്സീകരിച്ച് ക്ലോറിൻ വാതകത്തെ സ്വതന്ത്രമാക്കുന്നു. അതോടൊപ്പം സ്വയം നിരോക്സീകരിക്കപ്പെട്ട് സെലീനസ് അമ്ലം ഉണ്ടാകുന്നു.

ഗാഢവും, ചൂടുള്ളതുമായ (> 503 K) സെലീനിക് അമ്ലം സ്വർണത്തെ ലയിപ്പിക്കുന്നു.

സമാനമായ സാഹചര്യത്തിൽ പ്ലാറ്റിനം അലേയമാണ്. എന്നാൽ ചൂടുള്ള സെലീനിക് അമ്ലത്തിൽ ഗാഢ ഹൈഡ്രോക്ലോറിക് അമ്ലം കലർത്തിയാൽ അതിന് അക്വാറീജിയയുടെ സ്വഭാവം കൈവരുന്നു. ഈ മിശ്രിതത്തിൽ പ്ലാറ്റിനവും അലിയുന്നു.

സെലീനേറ്റുകളുടെ ജലത്തിലെ ലേയത്വം സാധാരണയായി സൾഫേറ്റുകളേക്കാളും അല്പം കൂടുതലായിരിക്കും.


</doc>
<doc id="224776" url="https://ml.wikipedia.org/wiki?curid=224776" title="റോമൻസ്">
റോമൻസ്

വൈ.വി. രാജേഷിന്റെ രചനയിൽ ബോബൻ സാമുവൽ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് റോമൻസ്. കുഞ്ചാക്കോ ബോബൻ, ബിജു മേനോൻ, നിവേദ തോമസ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ചാന്ദ് വി ക്രിയേഷൻസിന്റെ ബാനറിൽ അരുൺ ഘോഷ്, ബിജോയ് ചന്ദ്രൻ എന്നിവർ ചേർന്നാണ് ചിത്രം നിർമ്മിച്ചിരിക്കുന്നത്.

ആകാശ് (കുഞ്ചാക്കോ ബോബൻ), ഷിബു (ബിജു മേനോൻ) എന്ന രണ്ടു ജയിൽ തടവുകാർ പോലീസിൽ നിന്നു രക്ഷപ്പെട്ട് കേരള - തമിഴ്നാട് അതിർത്തിയിലുള്ള പൂമാല എന്ന ഗ്രാമത്തിലെത്തുന്നു. സാഹചര്യങ്ങൾ നിമിത്തം അവർക്ക് അവിടെ വർഷങ്ങളായി പൂട്ടിക്കിടന്ന പള്ളിയിലെ വികാരിമാരായി വേഷമിടേണ്ടി വരുന്നു. അതേത്തുടർന്നുണ്ടാകുന്ന രസകരമായ സംഭവവികാസങ്ങളും പള്ളിയെ സംബന്ധിച്ചു നിലനിന്ന ഒരു നിഗൂഢത അവർ പുറത്തുകൊണ്ടുവരികയും ചെയ്യുന്നതുമാണ് ചിത്രത്തിന്റെ ഇതിവൃത്തം.


കത്തോലിക്കാ സമുദായത്തേയും പൗരോഹിത്യത്തേയും അവഹേളിക്കുന്നു എന്നാരോപിച്ച് അഡ്വ. ബോബൻ തെക്കേൽ എന്ന വ്യക്തി സമർപ്പിച്ച ഹർജിയെത്തുടർന്ന് ചിത്രത്തിന്റെ സംവിധായകൻ, തിരക്കഥാകൃത്ത്, നിർമ്മാതാവ്, പ്രധാനനടന്മാരായ കുഞ്ചാക്കോ ബോബൻ, ബിജു മേനോൻ എന്നിവർക്കെതിരെ കേസെടുക്കാൻ ചങ്ങനാശ്ശേരി ഫസ്റ്റ് ക്ലാസ് മജിസ്‌ട്രേറ്റ് കോടതി ഉത്തരവ് പുറപ്പെടുവിച്ചു.



</doc>
<doc id="224785" url="https://ml.wikipedia.org/wiki?curid=224785" title="വിക്കറ്റ് കീപ്പർ">
വിക്കറ്റ് കീപ്പർ

ക്രിക്കറ്റിൽ ഫീൽഡിങ് ടീമിന്റെ ഭാഗമായി ഒരു പ്രത്യേക സ്ഥാനത്ത് നിലയുറപ്പിക്കുന്ന ഒരു കളിക്കാരനാണ് വിക്കറ്റ് കീപ്പർ. സ്ട്രൈക്ക് ബാറ്റ്സ്മാന്റെയും സ്റ്റമ്പിന്റെയും പിന്നിലായാണ് വിക്കറ്റ് കീപ്പർ നിലയുറപ്പിക്കുന്നത്. ഫീൽഡിങ് ടീമിൽ "കൈയ്യുറകളും", "ലെഗ് പാഡുകളും" ധരിക്കാൻ അനുവദിക്കപ്പെട്ട ഒരേയൊരു കളിക്കാരനാണ് വിക്കറ്റ് കീപ്പർ. സംരക്ഷണത്തിനായി ഹെൽമറ്റുകളും വിക്കറ്റ് കീപ്പർമാർ ധരിക്കാറുണ്ട്. പ്രത്യേക വൈദഗ്ദ്യം ആവശ്യമുള്ള ഒരു ജോലിയായാണ് "വിക്കറ്റ് കീപ്പിങ്ങ്" പരിഗണിക്കപ്പെടുന്നത്. വിക്കറ്റ് കീപ്പർമാർക്ക് ബൗൾ ചെയ്യാൻ അനുവാദമുണ്ടെങ്കിലും സാധാരണയായി അവർ ബൗൾ ചെയ്യാറില്ല. സമനിലയിലേക്ക് നീങ്ങുന്ന ടെസ്റ്റ് മത്സരങ്ങളിലും മറ്റും വളരെ അപൂർവമായി വിക്കറ്റ് കീപ്പർമാർ ബൗൾ ചെയ്യാറുണ്ട്, അത്തരം സാഹചര്യങ്ങളിൽ മറ്റേതെങ്കിലും ഫീൽഡർമാർ വിക്കറ്റ് കീപ്പിങ്ങ് ജോലി ഏറ്റെടുക്കും. ക്രിക്കറ്റ് നിയമങ്ങളിലെ 40-ആം നിയമമാണ് വിക്കറ്റ് കീപ്പിങ്ങിനെ സംബന്ധിക്കുന്നത്.
ബാറ്റ്സ്മാന് അടിച്ചകറ്റാൻ സാധിക്കാതെ വിക്കറ്റിന് പിന്നിലേക്ക് പോകുന്ന പന്തുകൾ തടഞ്ഞ് അധിക (ബൈ) റണ്ണുകൾ ബാറ്റ്സ്മാൻ നേടുന്നതിൽനിന്ന് തടയുക എന്നതാണ് വിക്കറ്റ് കീപ്പറിന്റെ പ്രാഥമിക ധർമം. വിക്കറ്റ് കീപ്പറിന് താഴെപ്പറയുന്ന രീതികളിലൂടെ ബാറ്റ്സ്മാനെ പുറത്താക്കാൻ സാധിക്കും;

ടെസ്റ്റ് ക്രിക്കറ്റിൽ ഏറ്റവുമധികം പുറത്താക്കലുകളുള്ള 10 വിക്കറ്റ് കീപ്പർമാരുടെ പട്ടികയാണ് താഴെ കൊടുത്തിരിക്കുന്നത്.
സൂചകങ്ങൾ

ഏകദിന ക്രിക്കറ്റിൽ ഏറ്റവുമധികം പുറത്താക്കലുകളുള്ള 10 വിക്കറ്റ് കീപ്പർമാരുടെ പട്ടികയാണ് താഴെ കൊടുത്തിരിക്കുന്നത്.

സൂചകങ്ങൾ

ട്വന്റി20 ക്രിക്കറ്റിൽ ഏറ്റവുമധികം പുറത്താക്കലുകളുള്ള 10 വിക്കറ്റ് കീപ്പർമാരുടെ പട്ടികയാണ് താഴെ കൊടുത്തിരിക്കുന്നത്.

സൂചകങ്ങൾ


</doc>
<doc id="224792" url="https://ml.wikipedia.org/wiki?curid=224792" title="മദിരാശി (ചലച്ചിത്രം)">
മദിരാശി (ചലച്ചിത്രം)

ഷാജി കൈലാസ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് മദിരാശി. ജയറാം, മീര നന്ദൻ, മേഘന രാജ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. രാജേഷ് ജയരാമനാണ് ചിത്രത്തിന്റെ രചന നിർവ്വഹിച്ചിരിക്കുന്നത്.


21 വർഷത്തെ ഇടവേളയ്ക്കു ശേഷം ഷാജി കൈലാസും ജയറാമും ഒന്നിച്ച ചിത്രമാണ് "മദിരാശി". 1991-ൽ പുറത്തിറങ്ങിയ "കിലുക്കാംപെട്ടി" ആയിരുന്നു ഇവർ ഒരുമിച്ചു പ്രവർത്തിച്ച മുൻപത്തെ ചിത്രം.



</doc>
<doc id="224796" url="https://ml.wikipedia.org/wiki?curid=224796" title="തോമസ് ടെൽഫെഡ്">
തോമസ് ടെൽഫെഡ്

തോമസ് ടെൽഫെഡ് സ്കോട്ടിഷ് ഗതാഗത എഞ്ചിനീയറും ആർടെക്കുമായിരുന്നു. 1757 ഓഗസ്റ്റ് 9-ന് സ്കോട്ട്ലൻഡിലെ ഡംഫ്രയിഷ്രെയെറിലെ എസ്ക്ഡേലിൽ ജനിച്ചു.

സ്വയം പഠനം നടത്തിയശേഷം ഒരു കൽപ്പണിക്കാരന്റെ കീഴിൽ പരിശീലകനായി പ്രവർത്തിച്ചു. 1782-ൽ ലണ്ടനിൽ എത്തിയ ടെൽഫെഡ് താമസിയാതെ ഷ്രോപ്പ്ഷ്രെയെറിലെ സർവേയെർ ഒഫ് പബ്ലിക് വർക്സ്' എന്ന തസ്തികയിൽ നിയമിതനായി. 1793-ൽ എല്ലിസ്മെർ കനാൽ നിർമ്മാണ പദ്ധതിയുടെ ചീഫ് എൻജിനീയറായി ഉയർത്തപ്പെട്ടു.

ഗതാഗത എൻജിനീയറിങ്ങിന് നിരവധി സംഭാവനകൾ നൽകിയ ഇദ്ദേഹം വെട്ടുകല്ലു പാകി റോഡു നിർമ്മിക്കുന്ന ഒരു രീതി കണ്ടുപിടിച്ചു. ആദ്യം വലിയ കല്ലുകൾ പാകി റോഡുറപ്പിച്ചശേഷം അതിനു മുകളിൽ ചെറിയ കല്ലുകളും മറ്റു ബന്ധപ്പെട്ട സാമഗ്രികളും വിതറി രണ്ടാമതൊരു പ്രതലം കൂടി തീർക്കുന്ന രീതിയാണ് ഇദ്ദേഹം അവലംബിച്ചത്. ഇത് വളരെ ചെലവേറിയതാണെങ്കിലും നല്ല കെട്ടുറപ്പും ഈടും റോഡിനു നൽകുവാൻ പര്യാപ്തമായിരുന്നു.

വെയിൽസിലെ മെനയി തൂക്കുപാലം (suspension bridge) നിർമ്മിച്ചതും ലണ്ടനിൽ നിന്ന് ഹോളിഹെഡിലേക്കുള്ള പ്രധാന റോഡിന്റെ പദ്ധതി ആവിഷ്കരിച്ചതും ടെൽഫെഡായിരുന്നു. ഇതോടൊപ്പം നിരവധി കനാലുകൾ, റോഡുകൾ, പാലങ്ങൾ, തുറമുഖങ്ങൾ എന്നിവയുടെ നിർമ്മാണത്തിനും ഇദ്ദേഹം നേതൃത്വം വഹിച്ചിട്ടുണ്ട്. ലണ്ടനിൽ 1834 സെപ്റ്റംബർ. 2-ന് ഇദ്ദേഹം അന്തരിച്ചു.



</doc>
<doc id="224800" url="https://ml.wikipedia.org/wiki?curid=224800" title="ധവളദ്വാരം">
ധവളദ്വാരം

തമോദ്വാരത്തിന്റെ നേർവിപരീതമായി സാമാന്യ ആപേക്ഷികതാസിദ്ധാന്തത്തിൽ കാണുന്ന സ്ഥലകാല മേഖലയാണ് ധവളദ്വാരം(White Hole) . തമോദ്വാരം എല്ലാ വസ്തുക്കളെയും ആകർഷിക്കാനാണ് ശ്രമിക്കുന്നതെങ്കിൽ ധവളദ്വാരം ഏതൊരു വസ്തുവിനെയും പുറന്തള്ളുവാനാണ് നോക്കുക.


</doc>
<doc id="224807" url="https://ml.wikipedia.org/wiki?curid=224807" title="കരകാട്ടം">
കരകാട്ടം

മാരിയമ്മനെ പ്രകീർത്തിച്ചുകൊണ്ട് നടത്തുന്ന ഒരു തമിഴ് നാടോടിനൃത്തമാണ് കരകാട്ടം ( അഥവാ ""കരകം" ( . വെള്ളക്കുടം തലയിൽ വച്ച് നടത്തുന്ന ഈ നൃത്തം അമ്പലങ്ങളിൽ വച്ച് മാത്രം നടത്തുമ്പോൾ "ശക്തി കരകം" എന്നും മറ്റുള്ള സ്ഥലങ്ങളിൽവച്ച് നടത്തുമ്പോൾ "ആട്ട കരകം" എന്നും പറയുന്നു. ആദ്യകാലങ്ങളിൽ നെയ്യാണ്ടി മേളത്തോടൊപ്പം മാത്രം ചെയ്തിരുന്ന ഈ നൃത്തം ഇപ്പോൾ പാട്ടുകൾക്കൊപ്പിച്ചും ചെയ്യാറുണ്ട്.സംഘകാല കൃതികളിൽ കുട കൂത്ത് എന്ന് വിശേഷിപ്പിച്ചിരുന്ന ഈ നൃത്തത്തിന്റെ ഉദ്ഭവം തഞ്ചാവൂർ ജില്ലയിലാണ് കരകാട്ടത്തിൽ പ്രാവീണ്യമുള്ളവർ തഞ്ചാവൂർ, പുതുക്കോട്ട, രാമനാഥപുരം, മധുര, തിരുനെൽവേലി, സേലം എന്നീ പ്രദേശങ്ങളിൽനിന്നുമുള്ളവരാണ്. 



</doc>
<doc id="224813" url="https://ml.wikipedia.org/wiki?curid=224813" title="കുളനട">
കുളനട

പത്തനംതിട്ട ജില്ലയിൽ പന്തളത്തിന് സമീപം സ്ഥിതിചെയ്യുന്ന ഒരു ഗ്രാമമാണ് കുളനട. കോഴഞ്ചേരി താലൂക്കിലാണ് ഈ ഗ്രാമം ഉൾപ്പെടുന്നത്. ആലപ്പുഴ ജില്ലയുമായി ഈ ഗ്രാമം അതിർത്തി പങ്കിടുന്നു.
പ്രശസ്ത മലയാള സാഹിത്യകാരനായ ബെന്യാമിൻ ഈ ഗ്രാമത്തിലാണ് ജനിച്ചത്.

തിരുവിതാംകൂർ രാജ്യത്ത് തിരുവല്ല താലൂക്കിൽ പന്തളം വടക്കേക്കര വില്ലേജിൽപ്പെട്ട ഞെട്ടൂർ, കൈപ്പുഴ, മാന്തുക, ഉളനാട് എന്നീ കരകളും, മുഴക്കുഴ വില്ലേജിലെ ഉളന്നൂരും മെഴുവേലി വില്ലേജിലെ തുമ്പമൺതാഴം കരകളും കൂടി ചേർത്ത് 1953-ൽ കുളനട പഞ്ചായത്തു രൂപീകരിച്ചു. പിന്നീട് ചെങ്ങന്നൂർ താലൂക്കിലും 1984 മുതൽ കോഴഞ്ചേരി താലൂക്കിലും ഉൾപ്പെടുന്നു.

കുളനട ദേവീക്ഷേത്രവും അതിനോടു ചേർന്ന നടയും കുളവും ഉള്ള പ്രദേശം കുളനട എന്നു വിളിക്കപ്പെട്ടതായി പറയപ്പെടുന്നു. കൊലനിലം ലോപിച്ച് കുളനട ആയി എന്നും വാദമുണ്ട്. 

പത്തനംതിട്ട ജില്ലയിലെ കോഴഞ്ചേരി താലൂക്കിൽ കുളനട ബ്ളോക്കില്ലാണ് കുളനട ഗ്രാമപഞ്ചായത്ത് സ്ഥിതി ചെയ്യുന്നത്. വിസ്തീർണ്ണം 21.5 ചതുരശ്രകിലോമീറ്ററാണ്. 16 വാർഡുകളാണ് ഈ പഞ്ചായത്തിലുള്ളത്. 
പഞ്ചായത്തിന്റെ തെക്കുഭാഗത്തു കൂടി ഒഴുകുന്ന അച്ചൻകോവിലാറിന്റെ 8 കിലോമീറ്റർ ദൂരം കുളനടപഞ്ചായത്തിലാണ്. 17 കുന്നുകൾ, ചെറുതും വലുതുമായ 16 കുളങ്ങൾ, 6 ചാലുകൾ, 39 തോടുകൾ, 57 പൊതുകിണറുകൾ, കുന്നുകളുടെ ഇടയിൽ വിശാലമായ നെൽപ്പാടങ്ങൾ, ഫലഭൂയിഷ്ഠവും നിരപ്പാർന്നതുമായ ആറ്റുതീരം, 8 കാവുകൾ എന്നിങ്ങനെ വൈവിധ്യവും മനോഹരവുമായ ഭൂപ്രകൃതിയാൽ അനുഗൃഹീതമാണ് കുളനട.

കുളനടപഞ്ചായത്തിന്റെ അതിരുകൾ തെക്കുഭാഗത്ത് അച്ചൻകോവിലാറും, വടക്കുഭാഗത്ത് മെഴുവേലി പഞ്ചായത്തും, കിഴക്കുഭാഗത്ത് ചെന്നീർക്കര പഞ്ചായത്തും, പടിഞ്ഞാറുഭാഗത്ത് വെൺമണി, മുളക്കുഴ പഞ്ചായത്തുകളുമാണ്. 
ഗ്രാമവാസികൾ ഗതാഗതത്തിനായി സ്വകാര്യ ബസ്സുകളെയും, കെ.എസ്.ആർ.ടി.സി. ബസുകളെയും കൂടുതലായി ആശ്രയിക്കുന്നു. ചെങ്ങന്നൂർ, തിരുവല്ല എന്നിവിടങ്ങളിലാണ് സമീപ റെയിൽവേ സ്റ്റേഷനുകൾ സ്ഥിതി ചെയ്യുന്നത്.





</doc>
<doc id="224814" url="https://ml.wikipedia.org/wiki?curid=224814" title="കേരള സംസ്ഥാന പിന്നോക്ക വിഭാഗ വികസന കോർപ്പറേഷൻ">
കേരള സംസ്ഥാന പിന്നോക്ക വിഭാഗ വികസന കോർപ്പറേഷൻ

കേരളത്തിലെ മറ്റ് പിന്നോക്ക വിഭാഗത്തിലും മത ന്യൂനപക്ഷ വിഭാഗത്തിലും ഉൾപ്പെട്ടവരെ ദാരിദ്ര്യത്തിൽ നിന്നും പിന്നോക്കാവസ്ഥയിൽ നിന്നും മോചിപ്പിക്കുക എന്ന ദൗത്യത്തോടെ കേരള സർക്കാരിന്റെ ഉടമസ്ഥതയിൽ 28-02-1995 ൹ സ്ഥാപിതമായതാണ് കേരള സംസ്ഥാന പിന്നോക്ക വിഭാഗ വികസന കോർപ്പറേഷൻ ക്ലിപ്തം (കെ.എസ്.ബി.സി.ഡി.സി). പ്രസ്തുത വിഭാഗങ്ങളുടെ സാമ്പത്തികവും സാമൂഹികവുമായ ഉന്നമനത്തിനു വേണ്ടി വിവിധ വായ്പാ പദ്ധതികൾ കോർപ്പറേഷൻ നടപ്പിലാക്കിവരുന്നു. കേരളത്തിലെ എല്ലാ ജില്ലകളിലും കോർപ്പറേഷന് ഓഫീസുകളുണ്ട്. അതിനു പുറമേ വർക്കല, ഹരിപ്പാട്, ചേലക്കര, പട്ടാമ്പി, വണ്ടൂർ, തിരൂർ എന്നിവടങ്ങളിൽ ഉപജില്ലാ ഓഫീസുകളും പ്രവർത്തിക്കുന്നുണ്ട് .
1. മറ്റു പിന്നോക്ക വിഭാഗങ്ങൾക്കായുള്ള പദ്ധതികൾ
2. മതന്യൂനപക്ഷങ്ങൾക്കുള്ള പദ്ധതികൾ
3. കോർപ്പറേഷന്റെ തനത് ഫണ്ട് ഉപയോഗിച്ച് മറ്റ് പിന്നോക്ക/ന്യൂനപക്ഷ വിഭാഗങ്ങൾക്കായി നടപ്പിലാക്കുന്ന പദ്ധതികൾ 
വിവിധ വായ്പാ പദ്ധതികൾക്ക് പുറമേ സ്വയം തൊഴിൽ സംരംഭങ്ങൾ ആരംഭിക്കാൻ ഉദ്ദേശിക്കുന്ന പിന്നോക്ക/മതന്യൂനപക്ഷ വിഭാഗത്തിൽപെട്ടവർക്കുവേണ്ടി വിവിധ മേഖലകളിൽ സൗജന്യ ഹ്രസ്വകാല തൊഴിലധിഷ്ടിത പരിശീലനം, സ്വയം സഹായ സംഘങ്ങളിലെ അംഗങ്ങളുടെ കാര്യശേഷി വർദ്ധിപ്പിക്കുന്നതിന് ഏകദിന പരിശീലന പരിപാടികൾ, ഗുണഭോക്താക്കൾ നിർമ്മിക്കുന്ന ഉല്പന്നങ്ങളുടെ വിപണനത്തിനും പ്രചാരത്തിനും വേണ്ടി പ്രദർശന വിപണന മേളകൾ, വായ്പ തിരിച്ചടവിന്റെ പ്രാധാന്യത്തെക്കുറിച്ചുള്ള ബോധവൽക്കരണ ക്യാമ്പുകൾ, ഉന്നത വിജയം നേടിയ പ്ലസ് ടു വിദ്യാർത്ഥികൾക്കുള്ള സ്‌കോളർഷിപ്പ് പദ്ധതി , മറ്റു പിന്നാക്ക/ന്യൂനപക്ഷ വിഭാഗങ്ങൾക്കുള്ള സൗജന്യ ഡ്രൈവിംഗ് പരിശീലനം എന്നിവ കോർപ്പറേഷൻ സംഘടിപ്പിച്ചുവരുന്നു.
കേരളത്തിലെ പിന്നോക്ക/മതന്യൂനപക്ഷ വിഭാഗത്തിൽപെട്ടവർക്ക് കുറഞ്ഞ പലിശ നിരക്കിൽ വിവിധ വായ്പകൾ നൽകിക്കൊണ്ട് അവരെ കൊള്ള പലിശക്കാരുടെ കൈകളിൽ നിന്ന് മോചിപ്പിക്കാൻ കഴിയുന്നു എന്നത് കോർപ്പറേഷന്റെ നേട്ടമാണ്. കോർപ്പറേഷൻ നല്കിവരുന്ന വിദ്യഭ്യാസ വായ്പ ഇതിനൊരു ഉത്തമ മാതൃകയാണ്.
കോർപ്പറേഷന്റെ വിവിധ പദ്ധതികൾ നടപ്പിലാക്കാനുള്ള സാമ്പത്തിക ഉറവിടം മുഖ്യമായും ദേശീയ പിന്നോക്ക വിഭാഗ ധനകാര്യ വികസന കോർപ്പറേഷൻ, ദേശീയ ന്യൂനപക്ഷ വികസന ധനകാര്യ കോർപ്പറേഷൻ എന്നീ കേന്ദ്ര എജൻസികളിൽ നിന്നുമാണ് ലഭിക്കുന്നത്. ഇതിനു പുറമേ കേരള സർക്കാരിൽ നിന്നുള്ള മൂലധന സഹായവും ലഭിച്ചുവരുന്നു.
രജിസ്റ്റേർഡ് ഓഫീസ് :
മൂന്നാം നില, റ്റി.സി. നമ്പർ:27/588 (7) ആൻഡ്‌ (8)
പാറ്റൂർ , വഞ്ചിയൂർ പി.ഓ.
തിരുവനന്തപുരം - 695 035
ഫോൺ : 0471 2577540, 2577539
<br>
ജില്ലാ ഓഫീസുകളുടെ മേൽവിലാസങ്ങളും ഫോൺ നമ്പരുകളും 



</doc>
<doc id="224819" url="https://ml.wikipedia.org/wiki?curid=224819" title="വിരദ്വാരം">
വിരദ്വാരം

ഭൗതിക ശാസ്ത്രത്തിൽ സ്ഥലകാലത്തിൽ കുറുക്കുവഴികൾ സൃഷ്ടിക്കാൻ കഴിയുന്ന ഒരു സവിശേഷതയാണ് വിരദ്വാരം, (Wormhole).ഐൻസ്റ്റൈൻ-റോസൻ പാലം എന്നും ഇത് അറിയപ്പെടുന്നു.
ഒരറ്റത്ത് തമോദ്വാരവും മറ്റെ അറ്റത്ത് ധവളദ്വാരവുമുള്ള വിരദ്വാരത്തിന് രണ്ട് ചോർപ്പുകൾ അവയുടെ ചെറിയ അറ്റങ്ങൾ യോജിപ്പിച്ച് വെച്ചാൽ ഉണ്ടാകുന്ന ആകൃതിയായിരിക്കും. ഉണ്ടായപാടെ കഴുത്ത് തകർന്ന് പോകുന്നതിനാൽ സാധാരണ വിരദ്വാരത്തിന് നൈമിഷികമായ ആയുസ്സേ ഉള്ളൂ. എന്നാൽ പ്രതിദ്രവ്യത്തിന്റെ ഒരു കവചത്തിലൂടെ കഴുത്തിനെ ശക്തമാക്കിയാൽ ഒരു നിലനിൽപ്പുള്ള വിരദ്വാരം ഉണ്ടാക്കാൻ സാധിക്കും. അങ്ങനെയുള്ള ഒന്നിലൂടെ സമയ യാത്ര പ്രാവർത്തികമായേക്കുമെന്ന് വിശ്വസിക്കുന്നു. 
ഉദാഹരണത്തിന് 1980 ജനുവരി ഒന്നാം തീയതിയും വർത്തമാനകാലവുമായി യോജിപ്പിക്കുന്ന ഒരു നിലനിൽപ്പുള്ള വിരദ്വാരം സൃഷ്ടിച്ചെന്നിരിക്കട്ടെ. അതിന്റെ തമോദ്വാര ഭാഗം വർത്തമാനകാലത്തും മറുഭാഗമായ ധവളദ്വാരം 1980 ജനുവരി ഒന്നാം തീയതിയിലുമായിരിക്കും. തമോദ്വാരത്തിലൂടെ വലിച്ചെടുക്കപ്പെടുന്ന ഒരു വസ്തു ധവളദ്വാരത്തിലൂടെ വർഷങ്ങൾ പുറകിലേക്ക് പുറന്തള്ളപ്പെടുന്നു. പ്രകാശവേഗത്തിലായിരിക്കും ഈ വസ്തു വിരദ്വാരം വഴി നീങ്ങുക.


</doc>
<doc id="224845" url="https://ml.wikipedia.org/wiki?curid=224845" title="ചോക്കില അയ്യർ">
ചോക്കില അയ്യർ

ചോക്കില അയ്യർ ഇന്ത്യയിലെ പ്രഥമ വനിതാ വിദേശകാര്യ സെക്രട്ടറി ആണ്.ലലിത് മാൻസിങിന് മാറ്റിയാണ് 14 മാർച്ച് 2001-ഇൽ അവർ സ്ഥാനമേറ്റത്. ഇവർ 1964 ബാച്ച് ഉദ്യോഗസ്ഥയാണ്. സിക്കിമിൽ ജനിച്ച ഇവർ ഇതിനു മുൻപ് ഐയർലാൻഡിലെ ഇന്ത്യൻ മിഷനിലെ ഉദ്യോഗസ്ഥയും ആയിരുന്നു...

വിദേശകാര്യ സെക്രട്ടറി പദവിയിൽ നിന്ന് വിരമിച്ച അയ്യർ പട്ടികവർഗക്കാരുടെ ദേശീയ കമ്മിറ്റി വൈസ് ചെയർപേഴ്സനായി പ്രവർത്തിച്ചു. മുൻ ചീഫ് ജസ്റ്റിസ് ഓഫ് ഇന്ത്യ ജെ.എസ്.വർമ്മ 2008 ഒക്ടോബറിൽ പ്രവർത്തനം ആരംഭിച്ച കമ്മീഷന്റെ അധ്യക്ഷനുമായിരുന്നു.


</doc>
<doc id="224846" url="https://ml.wikipedia.org/wiki?curid=224846" title="പാൻഡെമിക്">
പാൻഡെമിക്

പല ഭൂഖണ്ഡങ്ങളിലേക്കോ ലോകമാസകലമോ പടർന്നു പിടിക്കുന്ന തരം വ്യാപക പകർച്ചവ്യാധിയെയാണ് വൈദ്യശാസ്ത്രത്തിൽ പാൻഡെമിക് (pandemic) എന്നു വിളിക്കുന്നത്. ഗ്രീക്ക് ഭാഷയിലെ πᾶν "പാൻ" (എല്ലാം) + δῆμος "ഡിമോസ്" (ജനത) എന്ന വാക്കുകളിൽ നിന്നാണ് നാമം ഉദ്ഭവിച്ചിരിക്കുന്നത്. ലോകവ്യാപകമായി നിലനിൽക്കുന്നുണ്ടെങ്കിലും ഓരോ വർഷവും രോഗബാധിതരാകുന്ന ആളുകളുടെ കണക്കിൽ വലിയ വ്യതിയാനം വരാത്ത അസുഖങ്ങൾ പാൻഡെമിക് എന്ന ഗണത്തിൽ പെടില്ല. കാലികമായി വരുന്ന ജലദോഷബാധ ഇൻഫ്ലുവൻസ പാൻഡെമിക്കിന്റെ കൂട്ടത്തിൽ പെടുത്തിയിട്ടില്ല. വസൂരി, ക്ഷയം മുതലായ പല അസുഖങ്ങളുടെയും പാൻഡെമിക്കുകൾ ചരിത്രത്തിൽ പല തവണ ഉണ്ടായിട്ടുണ്ട്. എയ്ഡ്സ് പാൻഡെമിക്, H1N1 പാൻഡെമിക്, 1918-ലും 2009-ലും ഉണ്ടായ ഫ്ലൂ പാൻഡെമിക്കുകൾ എന്നിവ ഉദാഹരണങ്ങളാണ്.

"ലോകമാസകലമോ വളരെ വലിയ ഒരു പ്രദേശത്തെയോ ബാധിക്കുന്നതും അന്താരാഷ്ട്ര അതിർത്തികൾക്കുമപ്പുറം നാശം വിതയ്ക്കുന്നതുമായ പകർച്ചവ്യാധികളെ" പാൻഡെമിക്കിന്റെ നിർവചനത്തിൽ പെടുത്താം. 

ലോകാരോഗ്യ സംഘടന ഇൻഫ്ലുവൻസ എന്ന രോഗം ആദ്യത്തെ ചില രോഗബാധകളിൽ നിന്ന് പാൻഡെമിക് എന്ന അവസ്ഥയിലേയ്ക്ക് മാറുന്നതിന്റെ ആറു ഘട്ടങ്ങൾ തരം തിരിച്ച് വർഗ്ഗീകരിച്ചിട്ടുണ്ട്. വൈറസ് പ്രധാനമായും മൃഗങ്ങളെ ബാധിക്കുന്നതാണ് ആദ്യ ഘട്ടം, ഇപ്പോൾ ചില മനുഷ്യർക്ക് മൃഗങ്ങളിൽ നിന്ന് രോഗബാധയുണ്ടാകും. പിന്നീട് മനുഷ്യരിൽ നിന്ന് മനുഷ്യരിലേയ്ക്ക് രോഗം പകരാൻ തുടങ്ങും. അസുഖം ലോകവ്യാപകമായി പടരുന്നതാണ് അവസാന ഘട്ടം. 

കാൻസർ എന്ന അസുഖം ലോകവ്യാപകമായി കാണപ്പെടുകയും ധാരാളം പേർ ഈ അസുഖത്താൽ മരിക്കുകയും ചെയ്യുന്നുണ്ടെങ്കിലും ഇതിനെ പാൻഡെമിക് എന്ന ഗണത്തിൽ പെടുത്താനാവില്ല. പകർച്ചവ്യാധി അല്ലാത്തതാണ് കാരണം.

പാൻഡെമിക്കുകളെ നേരിടാൻ ഇൻഫ്ലുവൻസ പകർച്ചവ്യാധിയുടെ പശ്ചാത്തലത്തിൽ ഡബ്ല്യൂ.എച്ച്.ഒ. 1999ൽ ഒരു രേഖ തയ്യാറാക്കിയിരുന്നു. 2005-ലും 2009-ലും ഈ രേഖ തിരുത്തപ്പെടുകയുമുണ്ടായി. ഈ രേഖയുടെ എല്ലാ എഡിഷനുകളും ഇൻഫ്ലുവൻസയെപ്പറ്റിയാണ് പറയുന്നത്. വിറുലൻസ് (വൈറസിന്റെ പകരാനുള്ള ശേഷി), മോർട്ടാലിറ്റി റേറ്റ് (രോഗബാധിതരുടെ എത്ര ശതമാനം പേർ മരണമടയുന്നു എന്ന നിരക്ക്) എന്ന ഘടകങ്ങളെ ആശ്രയിച്ചാണ് രോഗം പടരുന്നതിന്റെ വിവിധ ഘട്ടങ്ങൾ തരംതിരിക്കപ്പെടുന്നത്.

1969 മുതലാണ് എച്ച്.ഐ.വി. എയ്ഡ്സ് ലോകത്തിന്റെ മിക്ക ഭാഗങ്ങളിലും പടർന്നുപിടിച്ചത്. എയിഡ്സുണ്ടാക്കുന്ന വൈറസായ എച്ച്.ഐ.വി. നിലവിൽ ഒരു പാൻഡമിക് ആണ്. ആഫ്രിക്കയുടെ ദക്ഷിണ മേഖലയിലും പൂർവ്വ മേഖലയിലും രോഗബാധിതർ ജനസംഖ്യയുറടെ 25% വരും. 2006-ൽ ദക്ഷിണാഫ്രിക്കയിൽ എച്ച്.ഐ.വി. ബാധിതരായ ഗർഭിണികൾ 29.1% ഉണ്ടായിരുന്നു. ആരോഗ്യവിദ്യാഭ്യാസം പല രാജ്യങ്ങളിലെയും രോഗബാധയുടെ നിരക്ക് കുറച്ചുകൊണ്ടുവരുന്നതിന് സഹായിച്ചിട്ടുണ്ട്. ഏഷ്യയിലും അമേരിക്കകളിലും രോഗബാധാനിരക്ക് വർദ്ധിച്ചുവരികയാണ്. 2025-ഓടെ ഇന്ത്യയിൽ 3.1 കോടി ആൾക്കാരും ചൈനയിൽ 1.8 കോടി ആൾക്കാരും ഈ അസുഖത്താൽ മരണമടയുമെന്നാണ് ഐക്യരാഷ്ട്രസഭയുടെ ജനസംഖ്യാ വിദഗ്ദ്ധരുടെ അഭിപ്രായം. ആഫ്രിക്കയിൽ എയിഡ്സ് മൂലം മരിക്കുന്നവരുടെ എണ്ണം 2025 -ഓടെ 9 കോടി മുതൽ 10 കോടി വരെ ആയേക്കാമത്രേ.

ചരിത്രത്തിൽ രേഖപ്പെടുത്തപ്പെട്ട ധാരാളം പാൻഡെമിക്കുകളുണ്ട്. മൃഗങ്ങളിൽ നിന്ന് മനുഷ്യരിലേയ്ക്ക് പകരുന്ന തരം സൂനോസിസുകളാണ് മിക്കവയും. മൃഗങ്ങളെ ഇണക്കിവളർത്താൻ തുടങ്ങിയതാണ് ഇത്തരം രോഗബാധകളുടെ തുടക്കം. ഇൻഫ്ലുവൻസ, ക്ഷയം എന്നിവ ഇത്തരം അസുഖങ്ങളിൽ പെടും. ചില പാൻഡെമിക്കുകൾ നഗരങ്ങളെ ആകെ നശിപ്പിച്ചിട്ടുണ്ട്. അതിൽക്കൂടുതൽ നാശനഷ്ടം വരുത്തിയിട്ടുള്ള ചില പാൻഡെമിക്കുകളുടെ പട്ടിക താഴെക്കൊടുക്കുന്നു:




യൂറോപ്യൻ പര്യവേഷകരും ലോകത്തിന്റെ ഇതരഭാഗങ്ങളിലുള്ള ജനങ്ങളും തമ്മിലുള്ള സമ്പർക്കം പലപ്പോഴും വളരെ മാരകസ്വഭാവമുള്ള പകർച്ചവ്യാധികൾ പടരാൻ കാരണമായിട്ടുണ്ട്. പതിനാറാം നൂറ്റാണ്ടിൽ കാനറി ദ്വീപുകളിലെ ഗൗഞ്ചസ് എന്ന ജനവിഭാഗത്തിൽ ധാരാളം പേരെ കൊന്നൊടുക്കിയ അസുഖം ഉദാഹരണം. ഹിസ്പാനിയോളയിലെ മനുഷ്യരുടെ നല്ലൊരു ശതമാനം 1518-ൽ വസൂരി ബാധിച്ച് മരിക്കുകയുണ്ടായി. 1520-കളിൽ മെക്സിക്കോയിലും വസൂരി ബാധകാരണം ധാരാളം പേർ മരിക്കുകയുണ്ടായി. ടെനോടിറ്റ്ലാനിൽ മാത്രം 150,000 ആൾക്കാർ മരണമടഞ്ഞു. ഇവിടുത്തെ ചക്രവർത്തിയും മരിച്ചവരിൽ പെടും. 1530-കളിൽ പെറുവിൽ 1530 കളിൽ വസൂരി വൻ നാശമുണ്ടാക്കി. ഇത് യൂറോപ്യൻ കോളനിവൽക്കരണത്തെ വളരെ സഹായിച്ചിട്ടുണ്ട്. പതിനേഴാം നൂറ്റാണ്ടിൽ മെക്സിക്കോയിലെ ഇരുപതു ലക്ഷം ആൾക്കാർ മീസിൽസ് ബാധയാൽ മരിക്കുകയുമുണ്ടായി. 1618 മുതൽ 1619 വരെയുള്ള കാലത്ത് വസൂരി കാരണം മസാച്ചുസെറ്റ്സ് ബേ പ്രദേശത്തെ 90% അമേരിക്കൻ ഇന്ത്യക്കാരും മരണമടഞ്ഞു. 1770-കളിൽ പസഫിക് നോർത്ത് വെസ്റ്റ് പ്രദേശത്തെ 30% ആൾക്കാരും വസൂരി മൂലം മരിക്കുകയുണ്ടായി. അമേരിക്കൻ സമതലത്തിൽ ജീവിച്ചിരുന്ന ആദിമവാസികളിൽ വൻ നാശമാണ് 1780–1782 കളിലും 1837–1838 കാലഘട്ടത്തിലും ഉണ്ടായ വസൂരിബാധകളിൽ ഉണ്ടായത്. ചില വിദഗ്ദ്ധരുടെ അഭിപ്രായത്തിൽ അമേരിക്കയിലെ ആദിമജനതയുടെ 95% തുടച്ചു നീക്കപ്പെട്ടത് പഴയലോകത്തിൽ നിന്നെത്തിയ വസൂരി, മീസിൽസ്, ഇൻഫ്ലുവൻസ തുടങ്ങിയ പകർച്ചവ്യാധികളിലൂടെയാണ്. പല നൂറ്റാണ്ടുകൾ കൊണ്ട് യൂറോപ്യന്മാരിൽ ഈ അസുഖങ്ങൾക്കെതിരായ പ്രതിരോധശക്തി വർദ്ധിച്ചിട്ടുണ്ടായിരുന്നു. തദ്ദേശീയർക്ക് ഇത്തരം പ്രതിരോധശേഷി ഉണ്ടായിരുന്നില്ല. 

ഓസ്ട്രേലിയയിലെ തദ്ദേശീയ (അബൊറിജിനൽ) ജനതയുടെ 50%ബ്രിട്ടീഷ് കോളനിവാസത്തിന്റെ ആദ്യ വർഷങ്ങളിൽ തന്നെ പകർച്ചവ്യാധികൾ മൂലം മരണമടയുകയുണ്ടായി. ന്യൂസിലാന്റിലെ മവോറി ജനതയുടെ നല്ലൊരു ഭാഗവും ഇത്തരം അസുഖങ്ങളാൽ മരണമടയുകയുണ്ടായി. 1848–49 കാലത്ത് 40,000 ഹവായി വാസികൾ (150,000 പേരായിരുന്നു ആകെ ജനസംഖ്യ) മീസിൽസ്, വില്ലൻ ചുമ, ഇൻഫ്ലുവൻസ എന്നീ അസുഖങ്ങളാണ് ഈസ്റ്റർ ദ്വീപിലെ ജനങ്ങളിൽ ഭൂരിഭാഗം പേരെയും കൊന്നൊടുക്കിയത്.1875-ൽ മീസിൽസ് 40,000-ലധികം ഫിജിക്കാരുടെ മരണത്തിനിടയാക്കി. ഇത് ജനസംഖ്യയുടെ മൂന്നിലൊന്ന് വരും. ആൻഡമാനിലെ ധാരാളം ജനങ്ങളും മീസിൽസ് മൂലം മരിച്ചിട്ടുണ്ട്. ഐനു ജനതയുടെ നല്ലൊരു ഭാഗം പത്തൊൻപതാം നൂറ്റാണ്ടിൽ ജപ്പാനിൽ നിന്നുള്ള കുടിയേറ്റക്കാർ കൊണ്ടുവന്ന അസുഖങ്ങൾ മൂലം മരണമടഞ്ഞിരുന്നു. 

സിഫിലിസ് എന്ന അസുഖം പുതിയ ലോകത്തുനിന്ന് യൂറോപ്പിലേയ്ക്ക് കൊളംബസിന്റെ യാത്രകൾക്കുശേഷം എത്തിപ്പെട്ടതാണെന്ന് ഗവേഷകർ കണ്ടെത്തിയിട്ടുണ്ട്. ലൈംഗികബന്ധത്തിലൂടെയല്ലാതെ പകരുന്ന ബാക്ടീരിയയാവണം സഞ്ചാരികൾ നാട്ടിലെത്തിച്ചതെന്നും യൂറോപ്പിൽ വച്ച് മ്യൂട്ടേഷനിലൂടെ കൂടുതൽ മാരകമായ അവസ്ഥയിലേയ്ക്ക് ബാക്ടീരിയകൾ മാറിയതാവാമെന്നും പരീക്ഷണങ്ങൾ സൂചിപ്പിക്കുന്നു. റിനൈസൻസ് കാലഘട്ടത്തിൽ സിഫിലിസ് ഇന്നത്തേതിനാക്കാൾ മാരകമായിരുന്നു. 1602-നും 1796-നുമിടയിൽ ഡച്ച് ഈസ്റ്റ് ഇന്ത്യ കമ്പനി ഉദ്ദേശം പത്തുലക്ഷം ആൾക്കാരെ ഏഷ്യയിൽ ജോലിചെയ്യാനായി അയച്ചിരുന്നു. ഇതിൽ മൂന്നിലൊന്നിൽ താഴെ ആൾക്കാർ മാത്രമേ തിരികെയെത്തിയുള്ളൂ. ഭൂരിപക്ഷവും അസുഖങ്ങൾ ബാധിച്ച് മരിക്കുകയായിരുന്നു. ഇന്ത്യയിൽ മരിച്ചിട്ടുള്ള ബ്രിട്ടീഷ് പട്ടാളക്കാരിൽ യുദ്ധത്തിൽ മരണമടഞ്ഞവരേക്കാൾ കൂടുതൽ അസുഖങ്ങൾ ബാധിച്ചാണ് മരിച്ചിട്ടുള്ളത്. 1736-നും 1834-നും ഇടയിൽ ഈസ്റ്റ് ഇന്ത്യ കമ്പനിയുടെ 10% ഓഫീസർമാരേ ഇന്ത്യയിൽ നിന്ന് തിരികെ നാട്ടിലേയ്ക്ക് പോയിട്ടുള്ളൂ. 

1803-ൽ തന്നെ വസൂരിയുടെ വാക്സിൻ സ്പാനിഷ് കോളനികളിലെത്തിക്കാനും അവിടെ കുത്തിവയ്പ്പിലൂടെ രോഗപ്രതിരോധം കൊണ്ടുവരാനും ശ്രമം നടന്നിരുന്നുവത്രേ. ബാമിസ് എക്സ്പെഡിഷൻ എന്നായിരുന്നു ഈ പദ്ധതിയുടെ പേര്. 1832-ൽ അമേരിക്കൻ ഐക്യനാടുകളുടെ സർക്കാർ അമേരിക്കൻ ആദിവാസികൾക്കായുള്ള വസൂരി വാക്സിനേഷനുള്ള പദ്ധതി നടപ്പാക്കിയിരുന്നു. ഇരുപതാം നൂറ്റാണ്ടിന്റെ തുടക്കം മുതൽ തന്നെ കോളനികളിലെ അസുഖങ്ങൾ ഇല്ലാതാക്കുക യൂറോപ്യൻ അധിനിവേശശക്തികളുടെ ഒരു മുൻഗണനാവിഷയമായിരുന്നു. സ്ലീപ്പിംഗ് സിക്ക്നസ് പർക്കുന്നതു തടയാൻ സാധിച്ചത് ദശലക്ഷക്കണക്കിനാൾക്കാരെ പരിശോധനയ്ക്കു വിധേയമാക്കിയതുകൊണ്ടാണ്. ഇരുപതാം നൂറ്റാണ്ടിൽ ലോകം ഇതുവരെ കണ്ടതിലും വലിയ ജനസംഖ്യാവളർച്ചയാണുണ്ടായത്. മരണനിരക്ക് കുറഞ്ഞത് ഇതിന് വലിയൊരു പങ്കുവഹിച്ചിട്ടുണ്ട്. ആധുനിക വൈദ്യശാസ്ത്രമാണ് ഇതിന് ഒരു പ്രധാന കാരണം. T1900-ൽ 160 കോടിയായിരുന്ന ലോകജനസംഖ്യ ഇപ്പോൾ 700 കോടിയാണ്. 

ഒരു പ്രാദേശിക രോഗം എന്ന നിലയിൽ നിന്ന് ലോകത്തിൽ ഏറ്റവും വ്യാപകവും മാരകവുമായ അസുഖങ്ങളിൽ ഒന്ന് എന്ന നിലയിലേയ്ക്ക് പത്തൊൻപതാം നൂറ്റാണ്ടിൽ കോളറ മാറുകയുണ്ടായി. ദശലക്ഷക്കണക്കിനാൾക്കാർ കോളറമൂലം മരണമടഞ്ഞിട്ടുണ്ട്.



ടൈഫസ് എന്ന അസുഖം സാമൂഹികക്കുഴപ്പങ്ങളുണ്ടാകുമ്പോഴാണ് തല പൊക്കുന്നത്. "ക്യാമ്പ് ഫീവർ, ജയിൽ ഫീവർ, ഷിപ്പ് ഫീവർ" എന്നീ പേരുകളിൽ ഈ അസുഖം കാണപ്പെടാൻ കാരണം മനുഷ്യർ തിങ്ങിപ്പാർക്കുന്ന സ്ഥലങ്ങളിൽ അസുഖം തലപൊക്കുന്നതുകൊണ്ടാണ്. കുരിശുയുദ്ധങ്ങളുടെ കാലത്താണ് ഇത് ആദ്യമായി പ്രത്യക്ഷപ്പെടുന്നത്. യൂറോപ്പിൽ ആദ്യമായി അസുഖം 1489-ൽ സ്പെയിനിലാണ് നാശം വിതച്ചത്. ക്രിസ്ത്യൻ സൈനികരും മുസ്ലീമുകളും തമ്മിൽ ഗ്രാനഡയിൽ വച്ചു നടന്ന യുദ്ധസമയത്തായിരുന്നു ഇത്. സ്പെയിനിന്റെ 3,000 സൈനികർ യുദ്ധത്തിലും 20,000 പേർ ടൈഫസ് അസുഖം മൂലവുമാണ് മരിച്ചത്. 1528-ൽ 18000 ഫ്രഞ്ച് സൈനികർ ഇറ്റലിയിൽ വച്ച് ഈ അസുഖം മൂലം മരണമടഞ്ഞു. ഫ്രാൻസിന് ഇറ്റലിക്കുമേലുണ്ടായിരുന്ന ആധിപത്യം ഇതോടെ സ്പെയിനിന് അടിയറവയ്ക്കേണ്ടിവന്നു. 1542-ൽ ഓട്ടോമാൻ സാമ്രാജ്യത്തോട് യുദ്ധം ചെയ്യുകയായിരുന്ന 30,000 സൈനികർ ബാൾക്കൻ മേഖലയിൽ വച്ച് ടൈഫസ് മൂലം മരണമടഞ്ഞിരുന്നു.

മുപ്പതുവർഷ യുദ്ധത്തോടനുബന്ധിച്ച് (1618–1648), ഏകദേസം 80 ലക്ഷം ജർമനിക്കാർ ബ്യൂബോണിക് പ്ലേഗും ടൈഫസും കാരണം മരണമടഞ്ഞിരുന്നു. 1812-ൽ റഷ്യയിൽ വച്ച് നെപ്പോളിയന്റെ മഹത്തായ സൈന്യം നശിക്കാനുണ്ടായ കാരണങ്ങളിലൊന്ന് ടൈഫസ് ആയിരുന്നു. 450,000 സൈനികർ യുദ്ധത്തിനു പുറപ്പെട്ടെങ്കിലും 40,000 പേർ മാത്രമാണ് സൈനികച്ചിട്ടയിൽ തിരിച്ചെത്തിയത്. 1813-ന്റെ തുടക്കത്തിൽ നെപ്പോളിയൻ 500,000 സൈനികരെ റഷ്യയിലെ നാശം മറികടക്കാനായി പുതുതായി നിയമിച്ചു. ആ വർഷം 219,000 സൈനികർ ടൈഫസ് ബാധിച്ചുമരിച്ചു. അയർലാന്റിലെ പൊട്ടറ്റോ ഫാമിൻ കാരണമുണ്ടായ മരണങ്ങലിൽ ഒരു ഭാഗം ടൈഫസ് മൂലമായിരുന്നു.

ഒന്നാം ലോകമഹായുദ്ധസമയത്ത് ടൈഫസ് ഉദ്ദേശം 150,000 മരണങ്ങൾ സെർബിയയിൽ നടക്കാൻ കാരണമായി. 1918 മുതൽ 1922 വരെ ഉദ്ദേശം രണ്ടരക്കോടി ടൈഫസ് രോഗബാധയും 30 ലക്ഷം മരണങ്ങളും റഷ്യയിലുണ്ടായതായി കണക്കാക്കപ്പെടുന്നു. നാസി കോൺസൺ‌ട്രേഷൻ ക്യാമ്പുകളിലെ ധാരാളം മരണങ്ങൾ ടൈഫസ് മൂലമായിരുന്നു. രണ്ടാം ലോകമഹായുദ്ധസമയത്തെ യുദ്ധക്കുറ്റവാളികളെ പാർപ്പിച്ചിരുന്ന റഷ്യൻ ക്യാമ്പുകളിലും ടൈഫസ് മൂലം ധാരാളം മരണങ്ങളുണ്ടായിട്ടുണ്ട്. റഷ്യയുടെ തടവിലുണ്ടായിരുന്ന 57 ലക്ഷം നാസികളിൽ 35 ലക്ഷം പേർ ടൈഫസ് മൂലം മരിച്ചുവത്രേ. 

വേരിയോള എന്ന രോഗാണു മൂലമുണ്ടാകുന്ന പകർച്ചാസ്വഭാവമുള്ള അസുഖമാണ് വസൂരി. പതിനെട്ടാം നൂറ്റാണ്ടിന്റെ അവസാന സമയത്ത് നാലുലക്ഷം യൂറോപ്യന്മാർ ഓരോ വർഷവും ഈ അസുഖം മൂലം മരണമടയുന്നുണ്ടായിരുന്നു. ഇരുപതാം നൂറ്റാണ്ടിൽ 30 മുതൽ 50 കോടി വരെ മരണം വസൂരി കാരണമായി ഉണ്ടായിട്ടുണ്ടെന്നാണ് കണക്കാക്കപ്പെടുന്നത്. 1950-കളിൽ പോലും അഞ്ചു കോടി വീതം വസൂരി രോഗ കേസുകൾ ഓരോ വർഷവും ലോകത്തിൽ ഉണ്ടാകുന്നുണ്ടായിരുന്നു. 

പത്തൊൻപതാം നൂറ്റാണ്ടിലും ഇരുപതാം നൂറ്റാണ്ടിലും നടന്ന പ്രതിരോധ കുത്തിവയ്പ്പ് പരിപാടികൾ കാരണം 1979 ഡിസംബറിൽ വസൂരി നിർമാർജ്ജനം ചെയ്യപ്പെട്ടു. നാളിതുവരെ പൂർണ്ണമായി ഇല്ലാതാക്കപ്പെട്ട ഒരേയൊരു അസുഖം വസൂരിയാണ്. 

മീസിൽസ് പകരുവാനുള്ള സാദ്ധ്യത ഏറെയുള്ള അസുഖമാണ്. 90% ആൾക്കാരെയും പതിനഞ്ചു വയസ്സിനുള്ളിൽ മീസിൽസ് ബാധിക്കാറുണ്ട്. 1963-ൽ വാക്സിൻ തുടങ്ങും മുൻപ് വർഷം തോറും 30 ലക്ഷം മുതൽ 40 ലക്ഷം വരെ കേസുകൾ എല്ലാ വർഷവും അമേരിക്കയിൽ ഉണ്ടാകുമായിരുന്നു. കഴിഞ്ഞ 150 വർഷം കൊണ്ട് മീസിൽസ് ബാധ കാരണം ലോകത്ത് 20 കോടി ആൾക്കാർ മരിച്ചിട്ടുണ്ടാവും എന്ന് കരുതപ്പെടുന്നു. 2000-ൽ മാത്രം മീസിൽസ് ബാധ കാരണം ലോകത്ത് 777,000 ആൾക്കാർ മരിച്ചിട്ടുണ്ട്. ആ വർഷം ലോകത്ത് 4 കോടി മീസിൽസ് കേസുകളുണ്ടായിരുന്നു. 

മീസിൽസ് മനുഷ്യ സമൂഹങ്ങളിൽ സ്ഥിരമായി നിലനിൽക്കുന്ന തരം അസുഖമാണ് (എൻഡെമിക് അസുഖം). ഇതുകാരണം ധാരാളം ആൾക്കാർക്ക് അസുഖത്തിനെതിരേ പ്രതിരോധശേഷിയുണ്ടാവും. ജനങ്ങൾക്ക് പ്രതിരോധശേഷിയില്ലാത്ത സ്ഥലങ്ങളിൽ മീസിൽസ് പുതുതായി എത്തിപ്പെട്ടാലുണ്ടാകുന്ന വിപത്ത് കടുത്തതായിരിക്കും. 1529-ൽ ക്യൂബയിൽ ഉണ്ടായ മീസിൽസ് ബാധയിൽ ജനങ്ങളിൽ മൂന്നിൽ രണ്ടാൾക്കാർ മരിച്ചുപോയി. ഇവർ ഇതിനു മുൻപുണ്ടായ വസൂരി ബാധയെ അതിജീവിച്ചവരായിരുന്നു. ഈ അസുഖം മെക്സിക്കോ, മദ്ധ്യ അമേരിക്ക, ഇൻക ജനത എന്നിവയ്ക്ക് വമ്പിച്ച നാശനഷ്ടമുണ്ടാക്കിയിട്ടുണ്ട്. 

ക്ഷയരോഗകാരിയായ മൈകോബാക്ടീരിയം ട്യൂബർക്കുലോസിസ് എന്ന അണു ലോകജനസംഖ്യയുടെ മൂന്നിലൊന്ന് ആൾക്കാരിലും കാണപ്പെടുന്നു. ഒരു സെക്കന്റിൽ ഒരാൾക്കെന്ന നിരക്കിൽ ഈ രോഗാണു പുതിയ ആൾക്കാരെ ബാധിക്കുന്നുമുണ്ട്. ഇത്തരം രോഗാണുബാധയുടെ 5–10% ആൾക്കാർക്ക് ഭാവിയിൽ ക്ഷയരോഗമുണ്ടാകാൻ സാദ്ധ്യതയുണ്ട് (രോഗാണു ബാധിച്ച എല്ലാവർക്കും രോഗമുണ്ടാവില്ല). അസുഖമുണ്ടായിക്കഴിഞ്ഞാൽ ശരിയായ ചികിത്സ ലഭിച്ചില്ലെങ്കിൽ പകുതിപ്പേരും മരിച്ചുപോകും. വർഷം തോറും 80 ലക്ഷം ആൾക്കാർക്ക് ക്ഷയരോഗബാധ ഉണ്ടാകുന്നുണ്ട്. 20 ലക്ഷം ആൾക്കാർ ഈ അസുഖം മൂലം ലോകമാസകലം വർഷം തോറും മരിക്കുന്നുണ്ട്. 

പത്തൊൻപതാം നൂറ്റാണ്ടിൽ യൂറോപ്പിലെ പ്രായപൂർത്തിയായവരിൽ നാലിലൊന്ന് മരിച്ചിരുന്നത് ക്ഷയരോഗം കാരണമായിരുന്നു. 1918-ലും ഫ്രാൻസിൽ ആറു മരണങ്ങളിൽ ഒന്നിനു കാരണം ക്ഷയരോഗമായിരുന്നു. പത്തൊൻപതാം നൂറ്റാണ്ടിന്റെ അവസാനം യൂറോപ്പിലെയും വടക്കേ അമേരിക്കയിലെയും ജനസംഖ്യയുടെ 70 മുതൽ 90% വരെയാൾക്കാരെയും ക്ഷയരോഗാണു ബാധിച്ചിരുന്നു. പട്ടണങ്ങളിലെ തൊഴിലാളികളിൽ 40% പേരും മരിച്ചിരുന്നത് ക്ഷയരോഗം കാരണമായിരുന്നു. ഇറ്റുപതാം നൂറ്റാണ്ടിൽ പത്തു കോടി ആൾക്കാർ ക്ഷയരോഗം കാരണം മരിച്ചിട്ടുണ്ടെന്ന് കണക്കാക്കപ്പെടുന്നു. വികസ്വരരാജ്യങ്ങളിൽ ഇപ്പോഴും ക്ഷയരോഗം പ്രധാന ആരോഗ്യപ്രശ്നങ്ങളിലൊന്നാണ്. എയ്ഡ്സിന്റെ വരവ് വികസിത രാജ്യങ്ങളിലും ക്ഷയരോഗം പ്രധാന ആരോഗ്യപ്രശ്നങ്ങളിലൊന്നാക്കി മാറ്റിയിട്ടുണ്ട്.

"മൈകോബാക്ടീരിയം ലെപ്രേ" എന്ന രോഗാണുവാണ് കുഷ്ടരോഗത്തിന്റെ രോഗകാരി. രോഗാണുബാധയുണ്ടായി രോഗം വരാൻ അഞ്ചുവർഷമോ അതിൽ കൂടുതലോ എടുക്കുന്ന തരം ക്രോണിക് അസുഖമാണിത്. 1985-നു ശേഷം ഒന്നരക്കോടി ആ‌ൾക്കാരെ ഈ രോഗത്തിൽ നിന്ന് ചികിത്സ മൂലം രക്ഷപെടുത്തിയിട്ടുണ്ട്. 2002-ൽ, 763,917 പുതിയ കേസുകൾ കണ്ടുപിടിക്കപ്പെട്ടു. പത്തു ലക്ഷത്തിനും ഇരുപതു ലക്ഷത്തിനുമിടയിൽ ആ‌ൾക്കാർ ലെപ്രസി ബാധ കാരണം വികലാംഗരായിട്ടുണ്ടാവുമെന്ന് കരുതപ്പെടുന്നു. 

600 മുതൽക്കെങ്കിലും ആൾക്കാരെ കുഷ്ടരോഗം ബാധിച്ചിരുന്നു എന്നതിന് ചരിത്രത്തിൽ തെളിവുകളുണ്ട്. ചൈന, ഈജിപ്റ്റ്, ഇന്ത്യ എന്നിവിടങ്ങളിലെ പുരാതന സംസ്കാരങ്ങൾ ഈ അസുഖത്തെ തിരിച്ചറിഞ്ഞിരുന്നു. ഉന്നത മദ്ധ്യകാലഘട്ടത്തിൽ പശ്ചിമ യൂറോപ്പിൽ ഇതിനു മുൻപുണ്ടായിട്ടില്ലാത്തവിധം കുഷ്ടരോഗബാധ പൊട്ടിപ്പുറപ്പെടുകയുണ്ടായി. കുഷ്ടരോഗികളെ ചികിത്സിക്കുന്ന പല ആശുപത്രികളും ഈ സമയത്ത് ഉയർന്നുവരുകയുണ്ടായി. പതിമൂന്നാം നൂറ്റാണ്ടിന്റെ ആദ്യ സമയങ്ങളിൽ 19,000 ആശുപത്രികൾ യൂറോപ്പിലുണ്ടായിരുന്നു എന്ന് കണക്കാക്കപ്പെട്ടിട്ടുണ്ട്. 

ഭൂമദ്ധ്യരേഖാപ്രദേശത്തും അതിനടുത്തുള്ള പ്രദേശങ്ങളിലും മലേറിയ വ്യാപകമാണ്. അമേരിക്കൻ ഭൂഖണ്ഡങ്ങളുടെയും ഏഷ്യ, ആഫ്രിക്ക എന്നീ ഭൂഖണ്ഡങ്ങളുടെയും ഭാഗങ്ങളിൽ ഈ അസുഖം വ്യാപകമായി കാണപ്പെടുന്നു. എല്ലാ വർഷവും ഉദ്ദേശം 35 കോടി മുതൽ 50 കോടി വരെ മലേറിയ കേസുകളുണ്ടാകാറുണ്ട്. ഇരുപത്തൊന്നാം നൂറ്റാണ്ടിൽ മലേറിയ ചികിത്സയുടെ ഒരു പ്രധാന വെല്ലുവിളി മരുന്നുകൾക്കെതിരേ രോഗകാരി നേടുന്ന പ്രതിരോധശേഷിയാണ്. ആർട്ടെമിസിനിൻ എന്ന മരുന്നൊഴികെ ബാക്കി മിക്ക മരുന്നുകൾക്കെതിരേയും പ്രതിരോധം വ്യാപകമായി കണ്ടുവരുന്നുണ്ട്.

യൂറോപ്പ്, വടക്കേ അമേരിക്ക എന്നിവിടങ്ങളിൽ പണ്ട് മലേറിയ സാധാരണയായി കാണപ്പെട്ടിരുന്നു. ഇപ്പോൾ ഇവിടങ്ങളിൽ നിന്ന് ഈ അസുഖം തുടച്ചുനീക്കപ്പെട്ടിട്ടുണ്ട്. റോമാ സാമ്രാജ്യത്തിന്റെ തളർച്ചയ്ക്ക് മലേറിയ ഒരു കാരണമായിരുന്നിരിക്കാം. ഈ അസുഖത്തിന് റോമൻ ഫീവർ എന്ന് പേരുണ്ടായിരുന്നു. അടിമ വ്യാപാരത്തിനൊപ്പമാണ് "പ്ലാസ്മോഡിയം ഫാൽസിപ്പാറം" എന്ന മലേറിയ രോഗകാരി (മറ്റു സ്പീഷീസ് രോഗകാരികളുമുണ്ട്) അമേരിക്കയിൽ എത്തിപ്പെട്ടത്. വിർജീനിയയിലെ ജേംസ്ടൗൺ എന്ന കോളനി തകർത്തത് മലേറിയ എന്ന അസുഖമാണ്. 1830-കളോടെ ഈ അസുഖം പസഫിക് തീരത്തെത്തിയിരുന്നു. അമേരിക്കൻ ആഭ്യന്തരയുദ്ധസമയത്ത് രണ്ടു വശത്തുനിന്നുമുള്ള സൈനികർക്കായി 12 ലക്ഷം പേർക്ക് മലേറിയ ബാധ വന്നിരുന്നു. അമേരിക്കയുടെ തെക്കൻ സംസ്ഥാനങ്ങളിൽ 1930 കൾ വരെ ദശലക്ഷക്കണക്കിന് മലേറിയ ബാധകൾ ഉണ്ടാകുമായിരുന്നു. 

മഞ്ഞപ്പനി പലവട്ടം വിനാശകരമായ പകർച്ചവ്യാധികൾ ഉണ്ടാക്കിയിട്ടുണ്ട്. ന്യൂ യോർക്ക്, ഫിലാഡെൽഫിയ, ബോസ്റ്റൺ എന്നീ വടക്കൻ നഗരങ്ങളിൽ വരെ ഈ അസുഖം എത്തിയിട്ടുണ്ട്. 1793-ൽ അമേരിക്ക കണ്ടിട്ടുള്ള മഞ്ഞപ്പനി ബാധകളിൽ ഏറ്റവും മാരകമായ ഒന്നിൽ ഫിലാഡെൽഫിയയുടെ 10% ജനസംഖ്യ (5,000) പേർ മഞ്ഞപ്പനിക്കിരയായി. പ്രസിഡന്റ് ജോർജ്ജ് വാഷിംഗ്ടൺ ഉൾപ്പെടെ ജനങ്ങളിൽ പകുതിപ്പേരും നാടുവിട്ട് ഓടിപ്പോയിരുന്നു. പത്തൊൻപതാം നൂറ്റാണ്ടിൽ സ്പെയിനിൽ 300,000 ആൾക്കാർ മഞ്ഞപ്പനി ബാധിച്ച് മരിച്ചിട്ടുള്ളതായി കണക്കാക്കുന്നു. കോളനി വാഴ്ച്ചക്കാലത്ത് പടിഞ്ഞാറൻ ആഫ്രിക്ക മലേറിയ, മഞ്ഞപ്പനി എന്നീ അസുഖങ്ങൾ കാരണം "വെള്ളക്കാരന്റെ ശവക്കുഴി" എന്നായിരുന്നു അറിയപ്പെട്ടിരുന്നത്. 

വളരെ ഗുരുതരമായിരുന്നുവെങ്കിലും പൂർണ്ണമായി അപ്രത്യക്ഷമായ ചില അസുഖങ്ങളുണ്ട്. ഈ അസുഖങ്ങളുടെ കാരണമെന്താണെന്നു പോലും ഇപ്പോൾ അറിവില്ല. "ഇംഗ്ലീഷ് വിയർപ്പ്" എന്നു വിളിക്കപ്പെട്ടിരുന്ന ഒരസുഖം പതിനാറാം നൂറ്റാണ്ടിൽ ഇംഗ്ലണ്ടിനെ ബാധിച്ചിരുന്നു. ഞൊടിയിടയിൽ ഇത് ആൾക്കാരെ കീഴ്പ്പെടുത്തിയിരുന്നുവത്രേ. ബ്യൂബോണിക് പ്ലേഗ് എന്ന അസുഖത്തേക്കാൾ ഭയമുളവാക്കിയിരുന്ന ഈ അസുഖം എന്തുകൊണ്ടാണ് വന്നതെന്നത് ഇപ്പോഴും അജ്ഞാതമാണ്.

ലാസ്സ ഫീവർ വൈറസ്, റിഫ്റ്റ് വാലി പനി, മാർബർഗ് വൈറസ്, എബോള വൈറസ്, ബൊളീവിയൻ ഹെമറാജിക് പനി എന്നിവ വലിയതോതിൽ പകരുന്നവയും വളരെ മാരകവുമായ അസുഖങ്ങളാണ്. ഇവ പാൻഡെമിക്കുകളാകാൻ സാദ്ധ്യതയുണ്ട്. രോഗബാധിതരായ ആൾക്കാർക്ക് രോഗലക്ഷണങ്ങൾ കാണിക്കുന്നതിനു മുൻപുള്ള ഇടവേള വളരെക്കുറവാണ് എന്നതാണ് ഈ അസുഖം പാൻഡെമിക് തലത്തിൽ പകരാത്തതിന്റെ ഒരു കാരണം. രോഗലക്ഷണങ്ങൾ കാണിക്കാൻ തുടങ്ങിയവരെ ഒറ്റപ്പെടുത്തി പകർച്ച തടയുക എളുപ്പമാണ്. എങ്കിലും മ്യൂട്ടേഷനുകളിലൂടെ ഈ അസുഖങ്ങൾ പകരുവാനുള്ള ശേഷി കൂടുതലായി നേടിയെടുത്തേക്കാം.

ആന്റീബയോട്ടിക് മരുന്നുകൾ ബാധിക്കാത്ത ചില രോഗകാരികൾ ഇപ്പോൾ നിയന്ത്രണത്തിലായ പല അസുഖങ്ങളുടെയും തിരിച്ചുവരവിന് കാരണമായേക്കാം. സ്ഥിരമായി ഉപയോഗിച്ചുകൊണ്ടിരിക്കുന്ന മരുന്നുകളോട് പ്രതിരോധം കാണിക്കുന്ന തരം ക്ഷയരോഗാണു ഇത്തരം ആശങ്കയ്ക്കിടയാക്കുന്നുണ്ട്. പലതരം മരുന്നുകളോട് പ്രതിരോധം കാണിക്കുന്ന തരം ക്ഷയം പുതുതായി അഞ്ചുലക്ഷം പേരെ ഓരോ വർഷവും ബാധിക്കുന്നുണ്ട് എന്നാണ് കണക്ക്. ചൈനയിലും ഇന്ത്യയിലുമാണ് ഇത് കൂടുതലായി കാണപ്പെടുന്നത്. ലോകാരോഗ്യസംഘടനയുടെ കണക്കനുസരിച്ച് ലോകത്തിൽ 5 കോടി ആൾക്കാർക്ക് മൾട്ടി ഡ്രഗ് റെസ്റ്റിസ്റ്റന്റ് ട്യൂബർക്കുലോസിസ് (ഒന്നിൽ കൂടുതൽ മരുന്നുകളോട് പ്രതിരോധം കാണിക്കുന്ന തരം ക്ഷയം) ബാധിച്ചിട്ടുണ്ട്. ഇതിൽ 79 ശതമാനം അസുഖങ്ങളിലും മൂന്നോ അതിലധികമോ തരം ആന്റീബയോട്ടിക്കുകൾക്ക് എതിരേ പ്രതിരോധശേഷിയുള്ള ക്ഷയരോഗാണുവാണ് കാണപ്പെടുന്നത്. വളരെയധികം മരുന്നുകളോട് പ്രതിരോധം കാണിക്കുന്ന ക്ഷയം (XDR TB) 2006-ൽ ആഫ്രിക്കയിൽ കണ്ടെത്തുകയുണ്ടായി. ഇത് 49 രാജ്യങ്ങളിൽ പിന്നീട് കണ്ടെത്തിയിരുന്നു. വർഷം തോറും 40,000 ഇത്തരം കേസുകൾ പുതുതായി ഉണ്ടാകുന്നുണ്ടെന്ന് ലോകാരോഗ്യസംഘടന അനുമാനിക്കുന്നു. 

കഴിഞ്ഞ ഇരുപതു വർഷമായി "സ്റ്റാഫൈലോകോക്കസ് ഓറിയസ്", "സെറേഷ്യ മാർസെസെൻസ്", എന്ററോകോക്കസ് തുടങ്ങിയ രോഗകാരികൾക്ക് വാൻകോമൈസിൻ, അമിനോഗ്ലൈക്കോസൈഡുകൾ, സെഫാലോസ്പോറിനുകൾ പോലുള്ള ആന്റീബയോട്ടിക്കുകൾക്കെതിരേ പ്രതിരോധശേഷി ലഭിച്ചിട്ടുണ്ട്. ആശുപത്രികളിൽ നിന്ന് ലഭിക്കുന്ന അസുഖങ്ങൾക്ക് പ്രധാന കാരണത്തിലൊന്നാണ് ഇത്തരം പ്രതിരോധശേഷിയുള്ള രോഗകാരികൾ. മെത്തിസിലിൻ എന്ന ആന്റീബയോട്ടിക്കുകൾക്കെതിരേ പ്രതിരോധശേഷി കാണിക്കുന്ന സ്റ്റാഫൈലോക്കോക്കസ് ഓറിയസ് പോലുള്ള രോഗകാരികൾ സമൂഹത്തിൽ തന്നെ കൂടുതലായി പരക്കുന്നുണ്ട്. 

അനുചിതവും അധികവുമായ ആന്റീബയോട്ടിക് പ്രയോഗമാണ് രോഗകാരികൾക്ക് ഇത്തരം പ്രതിരോധശേഷി വർദ്ധിക്കാനുള്ള പ്രധാന കാരണം. 

2003-ൽ സിവിയർ അക്യൂട്ട് റെസ്പിറേറ്ററി സിൻഡ്രോം എന്ന തരം അസാധാരണ ന്യൂമോണിയ പാൻഡമിക് ആയി മാറുമോ എന്ന ഭീതിയുണ്ടായിരുന്നു. ഒരുതരം കൊറോണാ വൈറസ് ആണ് ഈ അസുഖത്തിന്റെ രോഗകാരി. ലോകാരോഗ്യ സംഘടനയുടെയും മറ്റും ഇടപെടൽ കാരണം രോഗം പകരുന്ന നിരക്ക് കുറയ്ക്കാനും പകർച്ചയ്ക്ക് തടയിടാനും പെട്ടെന്നു തന്നെ സാധിച്ചു. ഇത് ഈ പകർച്ചവ്യാധി പാൻഡെമിക് ആകാതിരിക്കാൻ കാരണമായി. പക്ഷേ ഈ അസുഖം തുടച്ചുനീക്കപ്പെട്ടിട്ടില്ല. ഇത് വീണ്ടും വരുവാൻ സാദ്ധ്യതയുണ്ട്.

വന്യ ജലപക്ഷികളാണ് ഇൻഫ്ലുവൻസ എ തരം വൈറസിന്റെ സ്വാഭാവിക വാഹകർ. ഇടയ്ക്കിടെ ഈ വൈറസ് മറ്റു സ്പീഷീസുകളിലേയ്ക്ക് പകരാറുണ്ട്. ഇത് വളർത്തുപക്ഷികളിൽ പകർച്ചവ്യാധി ഉണ്ടാക്കാൻ കാരണമാകാറുണ്ട്. ഇത് അപൂർവ്വമായി മനുഷ്യരിലേയ്ക്കും പകരും.
2004 ഫെബ്രുവരിയിൽ, പക്ഷിപ്പനി (ഏവിയൻ ഇൻഫ്ലുവൻസ) വൈറസിനെ വിയറ്റ്നാമിലെ പക്ഷികളിൽ കണ്ടെത്തി. ഇത് പുതിയ ഇനം വൈറസുകൾ പടരാനുള്ള സാദ്ധ്യതയെപ്പറ്റി ആശങ്കകൾക്കിടയാക്കി. മനുഷ്യരിലോ പക്ഷികളിലോ വച്ച് ഈ പക്ഷിപ്പനി വൈറസും മനുഷ്യരിൽ പടരുന്ന വൈറസും തമ്മിൽ സംയോജിക്കുകയാണെങ്കിൽ ഒരു പുതിയ ഇനം ഇൻഫ്ലുവൻസ വൈറസ് ഉണ്ടാവുകയും ഇത് മനുഷ്യരിൽ പെട്ടെന്ന് പടർന്നുപിടിക്കുകൗം അതി മാരകമാവുകയും ചെയ്യുമെന്നാണ് ഭീതി. ഇത്തരം പുതിയ ഇനം കാരണം ഒരു ആഗോള പാൻഡെമിക് ഉണ്ടാവാനുള്ള സാദ്ധ്യതയുണ്ട്.

2005 ഒക്റ്റോബറിൽ ഈ അസുഖം ടർക്കിയിൽ കണ്ടെത്തുകയുണ്ടായി. റഷ്യ, മംഗോളിയ, ചൈന എന്നിവിടങ്ങളിലും ഇതേ വൈറസിനെ കണ്ടെത്തിയിരുന്നു. റോമാനിയ, ഗ്രീസ് എന്നിവിടങ്ങളിലും വൈറസ് കണ്ടെത്തപ്പെടുകയുണ്ടായി. ക്രൊയേഷ്യ, ബൾഗേറിയ, ബ്രിട്ടൻ എന്നിവിടങ്ങളിലും ഈ വൈറസ് ആണെന്നു സംശയിക്കുന്ന കേസുകൾ കാണപ്പെട്ടു.

2007 നവംബറോടുകൂടി ധാരാളം എച്ച്5എൻ1 കേസുകൾ യൂറോപ്പിൽ സ്ഥിതീകരിച്ചു. ഒക്റ്റോബർ വരെ 59 ആൾക്കാർ മാത്രമേ H5N1 കാരണം മരിച്ചിരുന്നുള്ളൂ. ഇത് പഴയ ഇൻഫ്ലുവൻസ പാൻഡെമിക്കുകളുമായി താരതമ്യം ചെയ്യുമ്പോൾ അസാധാരണമാണ്.

പക്ഷിപ്പനിയെ ഇതുവരെ പാൻഡെമിക് എന്ന ഗണത്തിൽ പെടുത്താൻ സാധിക്കില്ല. മനുഷ്യരിൽ നിന്ന് മനുഷ്യരിലേയ്ക്ക് തുടർച്ചയായ രോഗപ്പകർച്ച ഇതുവരെ തുടങ്ങിയിട്ടില്ലാത്തതാണ് ഇതിനു കാരണം. പക്ഷികളിൽ നിന്ന് മനുഷ്യരിലേയ്ക്കാണ് ഇതുവരെ രോഗപ്പകർച്ചയുണ്ടായിട്ടുള്ളത്. തൊണ്ടയിലെയും ശ്വാസകോശത്തിലെയും റിസപ്റ്ററുകളുമായി സംയോജിച്ചാണ് സാധാരന ഇൻഫ്ലുവൻസ വൈറസുകൾ പകരുന്നതെങ്കിൽ പക്ഷിപ്പനി വൈറസുകൾക്ക് ശ്വാസകോശത്തിനുള്ളിൽ വളരെ ആഴത്തിലുള്ള റിസപ്റ്ററുകളുലൂടെയേ രോഗമുണ്ടാക്കാൻ സാധിക്കുന്നുള്ളൂ. ഇതാണ് മനുഷ്യരിൽ നിന്ന് മനുഷ്യരിലേയ്ക്ക് പകരാതിരിക്കാനുള്ള പ്രധാന കാരണം.

1346-ൽ പ്ലേഗ് ബാധ മൂലം മരിച്ച മംഗോൾ പോരാളികളുടെ ശരീരങ്ങൾ ക്രിമിയയിലെ സൈന്യത്താൽ വളയപ്പെട്ടിരുന്ന കാഫ (ഇപ്പോൾ തിയോഡോഷ്യ) എന്ന നഗരത്തിന്റെ കോട്ടയ്ക്കകത്തേയ്ക്ക് വലിച്ചെറിഞ്ഞിരുന്നു. കോട്ടയുടെ ഉപരോധം നീണ്ടുപോയപ്പോൾ കോട്ടയ്ക്കുള്ളിലുള്ളവർക്കും അസുഖം ഉണ്ടാക്കാൻ വേണ്ടിയായിരുന്നു ഇത് ചെയ്തത്. ഈ നടപടി മൂലമാവണം യൂറോപ്പിൽ ബ്ലാക്ക് ഡെത്ത് എത്തിയതെന്ന് കരുതപ്പെടുന്നുണ്ട്. 

അമേരിക്കൻ ആദിവാസികൾ പഴയലോകത്തുനിന്നുള്ള പര്യവേഷകരുമായി ബന്ധത്തിൽ വന്നതിനുശേഷം മാരക പാൻഡെമിക്കുകൾക്കിരയായ കാര്യം പ്രസ്താവിച്ചിരുന്നുവല്ലോ? ഇതിൽ ഒരു തവണയെങ്കിലും അസുഖമുണ്ടാക്കിയത് ജൈവ യുദ്ധത്തിലൂടെയായിരുന്നു. ബ്രിട്ടീഷ് കമാൻഡർ ജെഫ്രി ആംഹെർസ്റ്റ്, സ്വിസ്സ്-ബ്രിട്ടീഷ് ഓഫീസർ കേണൽ ഹെൻട്രി ബൗക്വെസ്റ്റ് എന്നിവർ വസൂരി രോഗാണുക്കളുള്ള പുതപ്പുകൾ ആദിവാസികൾക്ക് നൽകുകയുണ്ടായി. 1763-ൽ പോണ്ടിയാക്കിന്റെ കലാപം എന്ന യുദ്ധത്തിന്റെ ഭാഗമായായിരുന്നു ഇത് ചെയ്തത്. ഇതുമൂലം ആദിവാസികൾക്ക് രോഗബാധയുണ്ടായോ എന്ന കാര്യം വ്യക്തമല്ല. 

ചൈനയും ജപ്പാനും തമ്മിലുള്ള യുദ്ധത്തിന്റെ (1937–1945) കാലത്ത് ജപ്പാന്റെ സൈന്യത്തിന്റെ, 731-ആം യൂണിറ്റ് ആയിരക്കണക്കിന് ചൈനക്കാരിൽ ജൈവയുദ്ധപരീക്ഷണങ്ങൾ നടത്തുകയുണ്ടായി. യുദ്ധത്തിൽ ചൈനക്കാർക്കുമേൽ ജൈവായുധങ്ങൾ പ്രയോഗിക്കുകയും ചെയ്തിട്ടുണ്ട്. പ്ലേഗ് ബാധിച്ച എലിച്ചെള്ളുകൾ, രോഗാനുക്കളുള്ള വസ്തുക്കൾ എന്നിവ വിവിധ ലക്ഷ്യങ്ങൾക്കുമേൽ വിമാനത്തിൽ നിന്ന് വർഷിക്കുകയായിരുന്നു ചെയ്തിരുന്നത്. കോളറ, ആന്തറാക്സ്, പ്ലേഗ് എന്നീ അസുഖങ്ങൾ ബാധിച്ച് നാലുലക്ഷത്തോളം ചൈനക്കാരായ സാധാരണക്കാർ യുദ്ധത്തിൽ കൊല്ലപ്പെട്ടിരുന്നു. 

ആന്ത്രാക്സ്, എബോള, മാർബർഗ് വൈറസ്, പ്ലേഗ്, കോളറ, ടൈഫസ്, റോക്കി മൗണ്ടൻ സ്പോട്ടഡ് ഫീവർ, ടുളറീമിയ, ബ്രൂസല്ലോസിസ്, ക്യു ഫീവർ, മാച്ചുപോ, കോക്സീഡിയോയ്ഡസ് മൈകോസിസ്, ഗ്ലാൻഡേഴ്സ്, മിലിയോയ്ഡോസിസ്, ഷിഗല്ല, സിറ്റക്കോസിസ്, ജാപ്പനീസ് എൻകെഫലൈറ്റിസ് ബി, റിഫ്റ്റ് വാലി ഫീവർ, മഞ്ഞപ്പനി, വസൂരി എന്നീ അസുഖങ്ങൾ ഉപയോഗിച്ചുള്ള ജൈവയുദ്ധം ആവിഷ്കരിക്കുകയോ ആസൂത്രണം ചെയ്യപ്പെടുകയോ ചെയ്തിട്ടുണ്ട്. 

1979-ൽ സോവിയറ്റ് യൂണിയനിലെ സ്വെർഡ്ലോവ്സ്ക് (യെകാറ്ററിംഗ്ബർഗ്) എന്ന പട്ടണത്തിൽ യുദ്ധാവശ്യത്തിനായി നിർമിച്ച ആന്തറാക്സ് സ്പോറുകൾ പുറത്തുപോവുകയുണ്ടായി. ഈ സംഭവത്തിനെ ബയോളജിക്കൽ ചെർണോബിൽ എന്ന് വിളിക്കാറുണ്ട്. 1980-കളുടെ അവസാനസമയത്ത് ചൈനയിൽ ഒരു ജൈവയുദ്ധസന്നാഹത്തിൽ ഇത്തരം ചോർച്ചയുണ്ടായിട്ടുള്ളതായി സംശയിക്കുന്നു. രക്തസ്രാവമുണ്ടാക്കുന്ന തരം പനി രണ്ടുതവണ ഇവിടെ പൊട്ടിപ്പുറപ്പെട്ടിരുന്നു. ഇത് ചോർച്ച മൂലമാണെന്നാണ് റഷ്യൻ വിദഗ്ദ്ധർ കരുതുന്നത്. 2009 ജനുവരിയിൽ അൾജീരിയയിൽ അൽ ക്വൈദ നടത്തിവന്ന ഒരു പരിശീലന പദ്ധതിയിൽ പങ്കെടുത്തിരുന്ന നാല്പതുപേർ പ്ലേഗ് ബാധിച്ച് മരണമടഞ്ഞിരുന്നു. ഇവർ ജൈവ ആയുധങ്ങൾ വികസിപ്പിക്കുകയായിരുന്നു എന്നാണ് ചില വിദഗ്ദ്ധർ കരുതുന്നത്. ഒന്നു രണ്ടു ദിവസങ്ങൾക്കു ശേഷം അൾജീരിയൻ ആരോഗ്യ മന്ത്രാലയം ഇത് നിഷേധിക്കുകയുണ്ടായി. 






</doc>
<doc id="224858" url="https://ml.wikipedia.org/wiki?curid=224858" title="അനെയ്സ് നിൻ">
അനെയ്സ് നിൻ

അനെയ്സ് നിൻ ഫ്രഞ്ച് സാഹിത്യകാരിയായിരുന്നു. പാരിസിനടുത്ത് ന്യുലിയിൽ 1903 ഫെബ്രുവരി 21 ന് ജനിച്ചു.

സ്പാനിഷ് സംഗീതജ്ഞനായ ജൊവാക്വിൻ നിൻ ആണ് പിതാവ്. അനെയ്സിന് പതിനൊന്നു വയസ്സ് പ്രായമായപ്പോൾ പിതാവ് കുടുംബം ഉപേക്ഷിച്ചുപോയതു കാരണം മാതാവായ റോസാ കൾമെൽ കുട്ടികളുമായി ന്യൂയോർക്കിലെത്തി. യൂറോപ്പിൽ നിന്നും സ്വന്തം പിതാവിൽനിന്നും അകന്നപ്പോഴാണ് അനെയ്സ് ഡയറിക്കുറിപ്പുകൾ എഴുതാനാരംഭിച്ചത്. 1923-ൽ യൂഗോ ഗ്വിലറെ വിവാഹം ചെയ്തശേഷം പാരീസിലേക്കു താമസം മാറ്റി. അവിടത്തെ അനേകം ചിത്രകാരന്മാരുമായി സൌഹാർദം സ്ഥാപിച്ച അനെയ്സ്, ഹെന്റി മില്ലറുമായി പ്രേമബന്ധത്തിലാകുകയും നൂറുകണക്കിനു കത്തുകൾ കൈമാറുകയും ചെയ്തു. എ ലിറ്റററി പാഷൻ എന്ന കൃതിയിൽ ഇവരുടെ കത്തുകൾ ഉൾപ്പെടുത്തിയിട്ടുണ്ട്. പ്രേമത്തെക്കാളുപരി സാഹിത്യമണ്ഡലത്തിലെ പ്രവർത്തനങ്ങളാണ് ഈ കത്തുകളിൽ കൂടുതൽ പരാമർശിക്കപ്പെടുന്നത്.

രണ്ടാം ലോകയുദ്ധത്തിനു മുമ്പ് അനെയ്സ് ന്യൂയോർക്കിലേക്കു തിരിച്ചുവന്നു. ന്യൂയോർക്കിലും ലോസ് ആഞ്ചലസിലുമായി മാറിമാറി താമസിച്ച അനെയ്സ് റുപെർട്ട് എന്ന ചെറുപ്പക്കാരനുമായി പ്രേമത്തിലായി. സ്ത്രീസ്വാതന്ത്ര്യവാദ പ്രസ്ഥാനത്തിന്റെ മുൻപന്തിയിൽ പ്രവർത്തിച്ചിരുന്ന അനെയ്സ് പിൽക്കാലത്ത് സാഹിത്യകാരി എന്ന നിലയിൽ ലോകപ്രശസ്തി നേടി. അനെയ്സിന്റെ ഡയറിക്കുറിപ്പുകളാണ് ഏറെ ജനശ്രദ്ധ ആകർഷിച്ചത്. കൂടാതെ നോവലുകളും ചെറുകഥകളും ഇവർ രചിക്കുകയുണ്ടായി. ഇവരുടെ രതിപ്രധാനമായ ചെറുകഥകൾ മരണശേഷം പ്രസിദ്ധീകരിക്കപ്പെട്ടു.

1973-ൽ ഫിലാഡൽഫിയ കോളജ് ഒഫ് ആർട്ടിൽ നിന്ന് അനെയ്സിന് ഓണററി ഡോക്ടറേറ്റ് ബിരുദം ലഭിക്കുകയുണ്ടായി. 1974-ൽ നാഷണൽ ഇൻസ്റ്റിറ്റ്യൂട്ട് ഒഫ് ആർട്സ് ആൻഡ് ലെറ്റേഴ്സിലേക്ക് തിരഞ്ഞെടുക്കപ്പെട്ടു. അസുഖമില്ലാത്ത അവസ്ഥയാണ് സന്തോഷമെന്ന പ്രൂസ്റ്റിന്റെ അഭിപ്രായം ശരിയാണെങ്കിൽ താനൊരിക്കലും സന്തോഷവതിയായിരിക്കില്ലെന്നും വിജ്ഞാനത്തിനും അനുഭവത്തിനും സൃഷ്ടിക്കുംവേണ്ടിയുള്ള അസുഖം തന്നെ സദാ ബാധിച്ചിരിക്കുകയാണെന്നും വിജ്ഞാനദാഹിയായ അനെയ്സ് നിൻ ഒരിക്കൽ കുറിച്ചിടുകയുണ്ടായി. മാനസികാപഗ്രഥനം പഠിച്ച അനെയ്സ് കുറച്ചുകാലം ന്യൂയോർക്കിൽ മാനസികരോഗ ചികിത്സ നടത്തിയിരുന്നു. അതേകാലത്ത് പ്രസിദ്ധ മനഃശാസ്ത്രജ്ഞനായ കാൾ യുങ്ങിന്റെ ചികിത്സയ്ക്കും ഇവർ വിധേയയായി.

അനെയ്സിന്റെ രതിപ്രധാനമായ കഥകൾ അമേരിക്കയിൽ പ്രസിദ്ധീകരിക്കാൻ കഴിയാതെവന്നപ്പോൾ 1935-ൽ അവർ ഫ്രാൻസിലെത്തി സിയാനാ പ്രസിദ്ധീകരണക്കാരുമായി കരാറിലേർപ്പെട്ടു. മഹായുദ്ധം ആരംഭിച്ചപ്പോൾ അമേരിക്കയിലേക്കു മടങ്ങുകയും ചെയ്തു. അവിടെ "ഗ്രീനിച്ച് വില്ലേജ്" സമൂഹത്തിൽ സജീവ പ്രവർത്തകയായി. അനെയ്സിന്റെ ജേർണലുകൾ 1966-ലാണ് പ്രസിദ്ധീകരിക്കാൻ അനുവദിച്ചത്. ദ് ഡയറി ഒഫ് അനെയ്സ് നിൻ എന്ന പേരിൽ പത്തുവാല്യങ്ങൾ പ്രസിദ്ധീകരിക്കപ്പെട്ടു. അനുവാചകരെ വളരെയേറെ ആകർഷിച്ച കുറിപ്പുകളാണിവ. ഓരോ വാക്യത്തിലും ഓരോ പ്രമേയം കൈകാര്യം ചെയ്യപ്പെടുന്നുണ്ട്. ഹെന്റി മില്ലറുമായും മറ്റുമുള്ള അനെയ്സ് നിന്നിന്റെ കത്തിടപാടുകളും ഗ്രന്ഥരൂപത്തിൽ പ്രസിദ്ധീകരിച്ചിട്ടുണ്ട്. ഡയറിക്കുറിപ്പുകൾ പ്രചാരത്തിലായതോടെയാണ് അനെയ്സിന്റെ നോവലുകളും ഏറെ ശ്രദ്ധേയമായത്. ദ് ഡൽറ്റ ഒഫ് വീനസ്, ലിറ്റിൽ ബേഡ്സ് എന്നീ കൃതികൾ 1940-കളിലാണ് രചിച്ചതെങ്കിലും മരണശേഷം 1970-കളിലാണ് പ്രസിദ്ധീകരിക്കപ്പെട്ടത്.

പുരുഷത്വത്തെയും സ്ത്രീത്വത്തെയും സംബന്ധിച്ച അനെയ്സിന്റെ വീക്ഷണം അന്നത്തെ സ്ത്രീസ്വാതന്ത്ര്യപ്രസ്ഥാനത്തെ ഏറെ സ്വാധീനിച്ചിരുന്നു. എങ്കിലും പ്രസ്ഥാനങ്ങളിൽ നിന്ന് ഒഴിഞ്ഞുമാറി വിജ്ഞാന സമ്പാദനത്തിലൂടെ വ്യക്തിസ്വാതന്ത്ര്യം നേടാനായിരുന്നു അനെയ്സിന്റെ ശ്രമം. 1977-ജനുവരി 14-ന് അനെയ്സ് അന്തരിച്ചു.



</doc>
<doc id="224860" url="https://ml.wikipedia.org/wiki?curid=224860" title="സ്റ്റെഗനോഗ്രാഫി">
സ്റ്റെഗനോഗ്രാഫി

അയക്കുന്ന ആളിനും ഉദ്ദേശിച്ച സ്വീകർത്താവിനുമല്ലാതെ മറ്റൊരാൾക്കും മനസ്സിലാകാത്തവിധത്തിൽ രഹസ്യസന്ദേശങ്ങൾ അയക്കുന്ന കലയേയും സാങ്കേതികവിദ്യയേയും സ്റ്റെഗനോഗ്രഫി() എന്നു പറയുന്നു.

മൂടിവെച്ചത് അല്ലെങ്കിൽ സംരക്ഷിക്കപ്പെട്ടത് എന്നർത്ഥമുള്ള സ്റ്റെഗനോസ്(στεγανός) എഴുത്ത് എന്നർത്ഥമുള്ള ഗ്രാഫൈ(γραφή) എന്നീ ഗ്രീക്കു പദങ്ങളിൽ നിന്നാണ് നിഗൂഡ എഴുത്ത് എന്നർത്ഥം വരുന്ന സ്റ്റെഗനോഗ്രഫി എന്ന വാക്കിന്റെ ഉദ്ഭവം. 

രഹസ്യസന്ദേശത്തിന്റെ നിലനില്പുതന്നെ സംശയിക്കപ്പെടില്ല എന്നതാണ് ക്രിപ്റ്റോഗ്രാഫിയുമായി താരതമ്യം ചെയ്യുമ്പോൾ സ്റ്റെഗനോഗ്രഫിയുടെ മേന്മ.- എത്രശക്തമായി എൻക്രിപ്റ്റ് ചെയ്താലും എൻക്രിപ്റ്റ് ചെയ്യപ്പെട്ട സന്ദേശം കാണുന്ന ഒരാൾ അതിൽ രഹസ്യസന്ദേശം ഉണ്ട് എന്ന നിഗമനത്തിൽ താരതമ്യേന എളുപ്പത്തിൽ എത്തിച്ചേരാം. ഇക്കാരണത്താൽ ക്രിപ്റ്റോഗ്രഫി സന്ദേശത്തെ സംരക്ഷിക്കുമ്പോൾ സ്റ്റെഗനോഗ്രഫി സന്ദേശത്തേയും സന്ദേശം അയക്കുന്നവരേയും സംരക്ഷിക്കുന്നു എന്നു പറയാം. 


</doc>
<doc id="224881" url="https://ml.wikipedia.org/wiki?curid=224881" title="ഗുലാബ് സിങ്">
ഗുലാബ് സിങ്

ജമ്മു കശ്മീർ നാട്ടുരാജ്യത്തിന്റെ സ്ഥാപകനും ആദ്യത്തെ മഹാരാജാവുമായിരുന്നു ഗുലാബ് സിങ് എന്ന ഗുലാബ് സിങ് ഡോഗ്ര. പഞ്ചാബിലെ രഞ്ജിത് സിങ്ങിന്റെ സഭാംഗമായിരുന്ന ഇദ്ദേഹം, രഞ്ജിത്തിന്റെ മേൽക്കോയ്മയിൽ ജമ്മുവിന്റെ ഭരണാധികാരിയായിരുന്നു. ഗുലാബ് സിങ്ങിന്റെ സഹോദരന്മാരായ സുചേത് സിങ്, ധിയാൻ സിങ് എന്നിവരും, ധിയാൻ സിങ്ങിന്റെ പുത്രനായ ഹീരാ സിങ്ങും രഞ്ജിത് സിങ്ങിന്റെ സഭാംഗങ്ങളായിരുന്നു. രഞ്ജിത് സിങ്ങിന്റെ മരണശേഷം ജമ്മുവിൽ ഗുലാബ് സിങ് സ്വതന്ത്രഭരണം ആരംഭിച്ചു.
ഒന്നാം ആംഗ്ലോ അഫ്ഗാൻ യുദ്ധത്തിൽ ബ്രിട്ടീഷുകാരെ സഹായിച്ചതിലൂടെ അവരുമായി മികച്ച ബന്ധം പുലർത്താൻ ഗുലാബ് സിങ്ങിനായി. "ജമ്മു ഫോക്സ്" എന്നാണ് ഇദ്ദേഹം ബ്രിട്ടീഷുകാർക്കിടയിൽ അറിയപ്പെട്ടിരുന്നത്.
ഒന്നാം ആംഗ്ലോ-സിഖ് യുദ്ധത്തിൽ പഞ്ചാബികൾ ബ്രിട്ടീഷുകാർക്ക് അടിയറവച്ച കശ്മീരടക്കമുള്ള മലമ്പ്രദേശങ്ങൾ ബ്രീട്ടീഷുകാർ ഗുലാബ് സിങ്ങിന് വിട്ടുനൽകി. അങ്ങനെ ഗുലാബ് സിങ് ജമ്മുവിന്റെയും കശ്മീരിന്റെയും മഹാരാജാവായി.
1839-ൽ രഞ്ജിത് സിങ്ങിന്റെ മരണാനന്തരം ഗുലാബ് സിങ് തന്റെ തട്ടകം സിഖ് സാമ്രാജ്യതലസ്ഥാനമായ ലാഹോറിൽ നിന്ന് ജമ്മുവിലേക്ക് മാറ്റുകയും അവിടെ സ്വതന്ത്രമായി ഒരു ഡോഗ്ര സാമ്രാജ്യം സ്ഥാപിക്കുകയും ചെയ്തു. രഞ്ജിത് സിങ്ങിന്റെ സഭാംഗങ്ങളായിരുന്ന മറ്റു ഡോഗ്ര സഹോദരന്മാർ ലാഹോറിൽത്തന്നെ ദർബാറിൽത്തുടർന്നു. രഞ്ജിത്തിന്റെ മരണശേഷം ലാഹോറിൽ ഉടലെടുത്ത അധികാരത്തർക്കങ്ങൾ മുതലെടുത്ത് ഗുലാബ് സിങ് ജമ്മുവിൽ സ്വതന്ത്രമായി ഭരണം ആരംഭിച്ചു. എന്നാൽ അൽപകാലത്തിനുള്ളിൽ സിഖ് സാമ്രാജ്യത്തിന്റെ ഖൽസ സേന ഗുലാബ് സിങ്ങിനെ പരാജയപ്പെടുത്തി. ഖൽസ സേനക്കു മുമ്പാകെ കീഴടങ്ങിയ അദ്ദേഹം, രാജാ ലാൽ സിങ്ങിനോട് കൂറുപ്രഖ്യാപിച്ച് ജമ്മുവിൽ ഭരണത്തിൽ തുടർന്നു. ഇതിനുശേഷം ഗുലാബ് സിങ് അഫ്ഗാനികളോടും ബ്രിട്ടീഷുകാരോടും ചർച്ചകൾ നടത്തുകയും സിഖുകാരുമായി യുദ്ധമുണ്ടായാൽ ഒപ്പം നിൽക്കാമെന്ന് ബ്രിട്ടീഷുകാർക്ക് ഉറപ്പുനൽകുകയും ചെയ്തു.

രഞ്ജിത് സിങ്ങിന്റെ പുത്രൻ ഷേർ സിങ്ങിന്റെ നിർദ്ദേശപ്രകാരമാണ് ഒന്നാം ആംഗ്ലോ-അഫ്ഗാൻ യുദ്ധത്തിന്റെ അവസാനഘട്ടത്തിൽ ബ്രിട്ടീഷുകാരെ സഹായിക്കാൻ 1842 ജനുവരിയിൽ ഗുലാബ് സിങ്ങും സൈന്യവും പെഷവാറിലെത്തിയത്. യുദ്ധാനന്തരം ബ്രിട്ടീഷുകാർ ജമ്മു രാജാവിന്, പെഷവാറിന്റെയും ജലാലാബാദിന്റെയും നിയന്ത്രണം വാഗ്ദാനം ചെയ്യപ്പെട്ടിരുന്നു എന്ന് പറയപ്പെടുന്നു.

ബ്രിട്ടീഷുകാരുമായുള്ള നല്ല ബന്ധം, ഗുലാബ് സിങ് പിൽക്കാലത്തും തുടർന്നുപോന്നു. ഒന്നാം ആംഗ്ലോ-സിഖ് യുദ്ധകാലത്ത് ബ്രിട്ടീഷുകാരുമായുള്ള സമാധാനചർച്ചകൾക്കായി സിഖ് ദർബാർ, ഗുലാബ് സിങ്ങിനെയാണ് നിയോഗിച്ചത്.

1846-ൽ ഒന്നാം ആംഗ്ലോ-സിഖ് യുദ്ധത്തിൽ പരാജിതരായ സിഖ് സാമ്രാജ്യം, സന്ധിവ്യവസ്ഥ പ്രകാരമുള്ള നഷ്ടപരിഹാരം കൊടുക്കാൻ കഴിവില്ലാത്തതുകൊണ്ട് ജമ്മുവും കശ്മീരും ഇന്നത്തെ ഹിമാചൽ പ്രദേശുമടങ്ങുന്ന മേഖലകൾ ബ്രിട്ടീഷുകാർക്ക് അടിയറവച്ചിരുന്നു. വടക്കൻ പ്രദേശങ്ങളുടെ നേരിട്ടുള്ള ഭരണത്തിന് താൽപര്യമില്ലാത്തിരുന്ന ബ്രിട്ടീഷുകാർ, 1846 മാർച്ച് 16-ന് ജമ്മുവും കശ്മീരും 75 ലക്ഷം രൂപ പ്രതിഫലം വാങ്ങി ഗുലാബ് സിങ്ങിന് കൈമാറി. അങ്ങനെ ഗുലാബ് സിങ് ജമ്മു കശ്മീരിന്റെ രാജാവായി.

കശ്മീരിന്റെ നിയന്ത്രണം ഗുലാബ് സിങ്ങിന് ഔദ്യോഗികമായി സിദ്ധിച്ചെങ്കിലും, അവിടത്തെ സിഖ് പ്രതിനിധിയായിരുന്ന ഷേഖ് ഇമാമുദ്ദീൻ 1846 അവസാനം വരെയും പ്രദേശത്തിന്റെ നിയന്ത്രണം വിട്ടൊഴിയാൻ തയാറായിരുന്നില്ല. രാജാ ലാൽ സിങ്ങിന്റെ പ്രേരണയും ഇമാമുദ്ദീന്റെ നടപടിക്കു പിന്നിലുണ്ടായിരുന്നു. 1846 ഒക്ടോബറിൽ ഗുലാബ് സിങ് കശ്മീരിലേക്ക് പടനയിക്കാൻ തീരുമാനിച്ചു. നീക്കത്തിന് ബ്രിട്ടീഷ് പിന്തുണയും ഉണ്ടായിരുന്നു. പഞ്ചാബിലെ ബ്രിട്ടീഷ് റെസിഡന്റായിരുന്ന ഹെൻറി ലോറൻസിന്റെ മദ്ധ്യസ്ഥതയിൽ നടന്ന ചർച്ചയിൽ ഷേഖ് ഇമാമുദ്ദീൻ കശ്മീരിന്റെ നിയന്ത്രണം ഉപേക്ഷിച്ച് ലാഹോറിലേക്ക് മടങ്ങുകയും, 1846 നവംബർ 9-ന് ഗുലാബ് സിങ് ശ്രീനഗറിൽ ആധിപത്യം സ്ഥാപിക്കുകയും ചെയ്തു.


</doc>
<doc id="224886" url="https://ml.wikipedia.org/wiki?curid=224886" title="മൈക്ക് നിക്കോൾസ്">
മൈക്ക് നിക്കോൾസ്

മൈക്ക് നിക്കോൾസ് അമേരിക്കൻ നാടക-ചലച്ചിത്രനിർമാതാവും സംവിധായകനുമാണ്. നാല് ദശാബ്ദക്കാലത്തോളം നാടകത്തിലും ചലച്ചിത്രത്തിലും ഒരുപോലെ നിറഞ്ഞുനിന്ന ഇദ്ദേഹത്തിന്റെ യഥാർഥ നാമധേയം മൈക്കിൾ ഇഗോർ പെഷോവ്സ്കി എന്നാണ്.

1931 നവംബർ 6-ന് ജർമനിയിലെ ബെർലിനിൽ ഒരു ജൂതകുടുംബത്തിൽ ജനിച്ചു. നാസിപട്ടാളത്തിന്റെ ക്രൂരതകളെത്തുടർന്ന് 1939-ൽ കുടുംബം യു.എസ്സിലേക്കു പലായനം ചെയ്തു. 1944-ൽ അമേരിക്കൻ പൗരത്വം ലഭിച്ചു. അവിടെ പ്രാഥമിക വിദ്യാഭ്യാസം നേടിയശേഷം അഭിനയപഠനത്തിനായി ഷിക്കാഗോയിലെ 'കോംപാസ് പ്ലെയേഴ്സ്' എന്ന നാടകസംഘത്തിൽ ചേർന്നു. 1955-61 കാലത്ത് യു.എസ്സിലെ ശ്രദ്ധേയനായ റേഡിയോ അവതാരകനാവുകയും അക്കാലത്ത് പല രംഗപരിപാടികളുടെയും (Stage Events) സംവിധാനം നിർവഹിക്കുകയും ചെയ്തിട്ടുണ്ട്. തുടർന്ന് നാടകസംവിധാനത്തിലേക്കും ചലച്ചിത്ര മേഖലയിലേക്കും കടന്നു.

പ്രശസ്ത അമേരിക്കൻ നാടകകൃത്തായ നീൽ സൈമൺസിന്റെ ബെയർഫൂട്ട് ഇൻ ദ് പാർക്ക് ആണ് സംവിധാനം ചെയ്ത ആദ്യനാടകം. ഇദ്ദേഹത്തിന്റെ ഏറ്റവും പ്രശസ്തമായ നാടകവും ഇതുതന്നെയായിരുന്നു. 1500-ലധികം വേദികളിൽ ഈ നാടകം അവതരിപ്പിച്ചിട്ടുണ്ട്. ഇതിനുശേഷം, നീൽ സൈമൺസിന്റെ തന്നെ പല നാടകങ്ങൾക്കും രംഗാവിഷ്കാരം നൽകുകയുണ്ടായി. 
തുടങ്ങിയവയാണ് ഇദ്ദേഹത്തിന്റെ പ്രധാന നാടകങ്ങൾ. 

മുപ്പതിലധികം ചലച്ചിത്രങ്ങൾ സംവിധാനം ചെയ്ത നിക്കോൾസിന്റെ പ്രഥമ ചിത്രം ഹു ഇസ് അഫ്രൈഡ് ഒഫ് വെർജീനിയ വൂൾഫ്? (who is Afraid of Virginia Woulf? 1966) ആയിരുന്നു. അത് 13 വിഭാഗങ്ങളിലായി ഓസ്കാർ പുരസ്കാരത്തിന് നാമനിർദ്ദേശം ചെയ്യപ്പെടുകയും അതിൽ അഞ്ചെണ്ണം കരസ്ഥമാക്കുകയും ചെയ്തു. പ്രശസ്ത അമേരിക്കൻ നോവലിസ്റ്റായ ചാൾസ് വെബിന്റെ നോവലിനെ (Graduate) ആസ്പദമാക്കി, 1967-ൽ നിർമിച്ച രണ്ടാമത്തെ ചിത്രമായ ദി ഗ്രാജ്യുവേറ്റ് മികച്ച സംവിധായകനുള്ള ഓസ്കാർ പുരസ്കാരം ഇദ്ദേഹത്തിന് നേടിക്കൊടുത്തു. 
തുടങ്ങിയവയാണ് ഇദ്ദേഹം സംവിധാനം നിർവഹിച്ച പ്രധാന ചിത്രങ്ങൾ.

മികച്ച സംവിധായകനുള്ള ഗോൾഡൻ ഗ്ലോബ് പുരസ്കാരം (1968) തുടങ്ങി ഒട്ടേറെ ചലച്ചിത്രപുരസ്കാരങ്ങൾ ഇദ്ദേഹത്തിന് ലഭിച്ചിട്ടുണ്ട്. നാടകരംഗത്തെ സംഭാവനകൾ മുൻനിർത്തിയാണ് ഇദ്ദേഹത്തിന് ഏറെയും അംഗീകാരങ്ങൾ ലഭിച്ചിട്ടുള്ളത്. അക്കൂട്ടത്തിൽ ഏറ്റവും പ്രധാനപ്പെട്ടവ ഗ്രാമി അവാർഡ് (1961) ടോണി (64, 72, 77, 84, 2005) എന്നിവയാണ്. വിവിധ വർഷങ്ങളിലായി എമ്മി അവാർഡും ലഭിച്ചിട്ടുണ്ട്. നാടകരംഗത്തെ സമഗ്രസംഭാവനകളെ മുൻനിർത്തി 2003-ൽ ഇദ്ദേഹത്തെ കെന്നഡി സെന്റർ ആദരിക്കുകയുമുണ്ടായി.



</doc>
<doc id="224889" url="https://ml.wikipedia.org/wiki?curid=224889" title="ചാവേർ">
ചാവേർ

യുദ്ധങ്ങളിലും മറ്റും പ്രധാനികളുടെ നാശം കുറയ്ക്കാനായി മുൻനിരയിൽ അണിനിരത്തുന്ന പടയാളികളെ ചാവേർ എന്നു വിളിക്കുന്നു. ഇവരുടെ സംഘത്തെ ചാവേർപ്പട എന്നാണ് വിളിക്കുന്നത്. 

ജീവൻ നഷ്ടപ്പെടുത്തിക്കൊണ്ട് ഭീകരപ്രവർത്തനങ്ങൾ നടത്തുന്നവരെ ചാവേറുകൾ എന്ന് മലയാളത്തിൽ വിശേഷിപ്പിക്കാറുണ്ട്. 

സാമൂതിരി തിരുനാവായ പിടിച്ചെടുക്കുകയും മാമാങ്കം നടത്താനുള്ള അധികാരം നേടിയെടുക്കുകയും ചെയ്തശേഷം വള്ളുവനാടൻ പോരാളികൾ മരിക്കുമെന്ന ഉത്തമബോദ്ധ്യത്തോടുകൂടി സാമൂതിരിയെ വർഷം തോറും ആക്രമിക്കുമായിരുന്നു. ഇവരെ ചാവേറുകൾ എന്നാണ് വിശേഷിപ്പിച്ചിരുന്നത്.

മാമാങ്കം നടന്നിരുന്നപ്പോൾ സാമൂതിരി നിലയുറപ്പിച്ചിരുന്ന നിലപാടുതറ തിരുനാവായയിലെ ഒരു ഓട്ടുകമ്പനിക്കുള്ളിലാണ്. 

മലപ്പുറം ജില്ലയിലെ അങ്ങാടിപ്പുറത്ത് ചാവേർത്തറ, ചാവേർക്കാട് എന്നീ സ്ഥലങ്ങളുണ്ട്.



</doc>
<doc id="224897" url="https://ml.wikipedia.org/wiki?curid=224897" title="സുബോധ് ഗുപ്ത">
സുബോധ് ഗുപ്ത

ദൽഹി കേന്ദ്രീകരിച്ചു പ്രവർത്തിക്കുന്ന ബീഹാർ സ്വദേശിയായ പ്രമുഖ ഇന്ത്യൻ ചിത്രകാരനാണ് സുബോധ് ഗുപ്ത (ജനനം : 1964).
ബീഹാറിലെ ഖാഗുലിലാണ് ജനനം. പാറ്റ്ന കോളേജ് ഓഫ് ആർട്സിൽ പഠിച്ചു. ചിത്രകാരനായാണ് തുടക്കമെങ്കിലും പിന്നീട് ശിൽപ്പം, ഇൻസ്റ്റലേഷൻ, ഫോട്ടോഗ്രാഫി, പെർഫോമൻസ് ,വീഡിയോ തുടങ്ങി എല്ലാ മാധ്യമങ്ങളുപയോഗിച്ചും കലാരംഗത്ത് ഇടപെടലുകൾ നടത്തി. നവഭാരത് ടൈംസിൽ കുറച്ചുകാലം ഗ്രാഫിക് ആർടിസ്റ്റായിരുന്നു. 
ചിത്രകാരിയായ ഭാരതി ഖേർ ആണ് ഭാര്യ.

ടിഫിൻ പാത്രങ്ങൾ, സൈക്കിളുകൾ, പാൽപ്പാത്രങ്ങൾ, തുടങ്ങി നിത്യോപയോഗ സാധനങ്ങളുപയോഗിച്ചാണ് സുബോധ് ഇൻസ്റ്റളേഷനുകൾക്ക് രൂപം കൊടുക്കുന്നത്. റ്റെയിറ്റ് ട്രിനലെയിൽ അവതരിപ്പിച്ച അടുക്കള ഉപകരണങ്ങളുപയോഗിച്ചുള്ള, ലൈൻ ഓഫ് കൺട്രോൾ (2008) എന്ന ഇൻസ്റ്റളേഷൻ സുബോധിന്റെ ഒരു പ്രമുഖ രചനയാണ്. പട്നയിലെ സെക്രട്ടേറിയറ്റിന്റെ മുന്നിൽ സുബോധ് ഗുപ്തയുടെ 'കള്ളിച്ചെടി എന്ന ഇൻസ്റ്റലേഷൻ സ്ഥിരമായി സ്ഥാപിച്ചിട്ടുണ്ട്.

2001-ൽ ഉണ്ടാക്കിയ 'ദി വേ ഹോം' എന്ന പരമ്പരയിലും 'മൈ മദർ ആൻഡ് മീ', 'മൈ ഫാമിലി പോർട്രയിറ്റ്' തുടങ്ങിയ കലാപരമ്പരകളിലും ശ്രദ്ധേയമായ നിരവധി ശിൽപങ്ങൾ അവതരിപ്പിച്ചു.

ആധുനിക ഇന്ത്യൻ ചിത്ര-ശിൽപകലയുടെ കേന്ദ്രമായ നാഷണൽ ഗാലറി ഓഫ് മേഡേൺ ആർട്ടിന്റെ(എൻ.ജി.എം.എ) മുറ്റത്ത് സുബോധ് ഗുപ്ത പ്രദർശിപ്പിച്ചിരുന്ന ശിൽപ്പമാണ് സ്റ്റീൽമരം. ഇതിന്റെ ശാഖകളിൽ ഇലകൾക്ക് പകരം പാത്രങ്ങളാണ്. ആകാശത്തേക്കു നീട്ടിയ കൈകളിൽ നിറയെ പാത്രങ്ങളുമായി നിൽക്കുന്ന സ്റ്റീൽമരം. 

കൊച്ചി-മുസിരിസ് ബിനാലെയിലെ ഇൻസ്റ്റലേഷൻ, പലായനത്തിന്റെ കഥയാണ് പറയുന്നത്. സാധാരണക്കാരെയും അവരുടെ തികച്ചും സാധാരണമായ ജീവിതത്തെയുമാണ് സുബോധ് ഗുപ്ത ആവിഷ്‌കരിച്ചത്. ഒരു വലിയ വള്ളം നിറയെ വീട്ടുസാധനങ്ങളും ഉപകരണങ്ങളും. ഒരു വെള്ളപ്പൊക്കത്തെയോ, സുനാമിയെയോ ഒക്കെ ഓർമിപ്പിച്ചേക്കാവുന്ന ഈ ദൃശ്യം ശരാശരി ഇന്ത്യൻ ജീവിതാവസ്ഥയെക്കുറിച്ചുള്ളതാണ്. കാഴ്ചക്കാരന്റെ തലയ്ക്കുമുകളിൽ ഉയർന്നുനിൽക്കുന്ന കൂറ്റൻ വള്ളം. അതിനുള്ളിൽ ചങ്ങലയും കയറുമിട്ട് വരിഞ്ഞ നിലയിൽ ചട്ടി, കലം, പെട്രോ മാക്സ്, ടിവി, സൈക്കിൾ, ഇരുമ്പുപെട്ടികൾ, അലമാര, പഴഞ്ചൻ ഫ്രിഡ്ജ് തുടങ്ങി ചാരുകസേരയും ടേബിൾ ഫാനും ടൈംപീസുംവരെ. കുമ്പളങ്ങിയിൽനിന്നു വാങ്ങിയ കൂറ്റൻ വള്ളത്തെ ആസ്പിൻവാൾ ഹൗസിനുള്ളിൽ താൽക്കാലികമായി പണിതുയർത്തിയ ഉരുക്കുകാലിലാണ് കെട്ടിയുയർത്തിയിരുന്നത്.

കൊച്ചി-മുസിരിസ് ബിനാലെയിൽ പ്രദർശിപ്പിച്ച കേവുവള്ളം, ലണ്ടനിലെ ഹോസർ ആൻഡ് വിർത്ത് ഗാലറിയിൽ പ്രദർശിപ്പിച്ചു. "വാട്ട് ഡസ് ദി വെസൽ കണ്ടെയ്ൻ, ദാറ്റ് ദി റിവർ ഡസ് നോട്ട് " എന്ന പേരിട്ട് പ്രദർശിപ്പിച്ചിരുന്ന ഇൻസ്റ്റലേഷൻ എട്ടുലക്ഷം ഡോളറിന് (ഏകദേശം നാലു കോടി നാൽപതുലക്ഷം രൂപ)അബുദാബി ഗുഗൻഹെയിം മ്യൂസിയം അധികൃതർ വാങ്ങി. പേർഷ്യൻ സൂഫികവി ജലാലുദീൻ മുഹമ്മദ് റൂമിയുടെ തത്ത്വചിന്ത കലർന്ന കവിതാ ശകലമാണ് ഈ പേരിനു പുറകിലെന്ന് സുബോധ് വ്യക്തമാക്കി.



</doc>
<doc id="224900" url="https://ml.wikipedia.org/wiki?curid=224900" title="പാല (കാക്കയങ്ങാട്)">
പാല (കാക്കയങ്ങാട്)

കേരളത്തിലെ കണ്ണൂർ ജില്ലയിലെ കാക്കയങ്ങാട് ടൗണിൽ നിന്നും ആറളം ഫാമിലേക്ക് പോകുന്ന വഴി രണ്ട് കിലോമീറ്റർ ദൂരെയുള്ള ഒരു ഗ്രാമമാണ് പാല. ഇവിടെയൊരു ഗവണ്മെന്റ് ഹയർ സെക്കണ്ടറി സ്കൂൾ ഉണ്ട്.
ഇവിടെ നിന്നും ആറളം ടൗണിലേക്ക് നെല്യാട് പുഴക്കര വഴി 3 കിലോമീറ്റർ ദൂരം മാത്രമേ ഉള്ളൂ..


</doc>
<doc id="224901" url="https://ml.wikipedia.org/wiki?curid=224901" title="ഗൂഗ്ഗൻഹൈം സംഗ്രഹാലയം">
ഗൂഗ്ഗൻഹൈം സംഗ്രഹാലയം

ആധുനിക- സമകാലീന കലാസൃഷ്ടികൾ പ്രദർശിപ്പിക്കുന്നതിനായ് നിർമ്മിച്ച ഒരു സംഗ്രഹാലയമാണ് ഗൂഗ്ഗൻഹൈം(സ്പാനിഷിൽ: Museo Guggenheim Bilbao). ലോകപ്രശസ്ത അമേരിക്കൻ-കനേഡിയൻ വാസ്തുശില്പിയായ ഫ്രാങ്ക് ഗെഹ്രിയാണ് ഈ സംഗ്രഹാലയ മന്ദിരം രൂപകല്പന ചെയ്തിരിക്കുന്നത്. സ്പെയിനിലെ ബിൽബാവേയിൽ നേവിയോൺ നദിക്കരയിലാണ് ഈ മന്ദിരം സ്ഥിതിചെയ്യുന്നത്. സോളമൻ ആർ. ഗൂഗ്ഗൻഹൈം എന്ന സംഘടനയുടെ അനേകം സംഗ്രഹാലയങ്ങളുൾപ്പെടുന്ന ശൃംഖലയിലെ ഒരു കണ്ണിയാണ് ബിൽബാവേയിലെ സംഗ്രഹാലയവും. സമകാലിക വാസ്തുവിദ്യയുടെ പുകൾപറ്റ ഒരു ഉദാഹരണമാണ് ഗൂഗ്ഗൻഹൈം. നിരവധി പ്രശംസകളും അതുപോലെ തന്നെ വിമർശനങ്ങളും ഈ മന്ദിരത്തിനേൽക്കേണ്ടതായ് വന്നിട്ടുണ്ട്. സ്പെയിനിലെ സ്വകാര്യ ദൃശ്യ മാധ്യമായ ആൻടിന റ്റ്രീ(Antena 3) 2007 ഡിസംബറിൽ ഈ സൃഷ്ടിയെ "സ്പെയ്നിലെ 12 നിധികളിൽ" ഒന്നായ് തിരഞ്ഞെടുത്തിരുന്നു.

1991-ൽ സ്പെയ്നിലെ ബാസ്ക്യൂ ഭരണകൂടമാണ് ഈ ഒരു ആശയം മുന്നോട്ടുവെച്ചത്. അവർ സോളമൻ ആർ. ഗൂഗ്ഗൻഹൈം സംഘടനയോട് പഴയ തുറമുഖപട്ടണമായിരുന്ന ബിൽബാവോ നദീമുഖത്ത് ഒരു ഗൂഗ്ഗൻഹൈം സംഗ്രഹാലയം നിർമ്മിക്കാൻ ആവശ്യപ്പെട്ടു. 

89 ദശലക്ഷം യു.എസ്. ഡോളറായിരുന്നു ഈ മന്ദിരത്തിന്റെ ആകെ നിർമ്മാണ ചിലവ്. മന്ദിരത്തിന്റെ ഉദ്ഘാടനത്തിന്റെ തലേരാത്രി നടന്ന ആഹ്ലാദാഘോഷങ്ങളിൽ ഏതാണ്ട് 5,000 ആളുകൾ പങ്കെടുത്തിരുന്നു എന്നാണ് കണക്ക്. 1997 ഒക്ടോബർ 18-ന് സ്പെയിനിലെ ജുവാൻ കാർലോസ് ഒന്നാമൻ രാജാവാണ് ഈ സംഗ്രഹാലയം ഉദ്ഘാടനം ചെയ്തത്.

സ്പെയിനിലെ ബിൽബാവോ നഗരം 1990കളിൽ തീവ്രവാദവും തൊഴിലില്ലായ്മയും താറുമാറായ പൊതുഗതാഗത സംവിധാനവും എല്ലാമായി തകർച്ചയിലേക്കു കൂപ്പുകുത്തുകയായിരുന്നപ്പോഴാണ് ലക്ഷക്കണക്കിനു ഡോളർ ചെലവിട്ട് ആധുനിക കലാമ്യൂസിയം സ്ഥാപിക്കാൻ നഗരഭരണാധികാരികൾ തീരുമാനിച്ചത്. പൊതുഖജനാവിൽ നിന്നു വൻതുക മുടക്കുന്നതിനെതിരെ ശക്തമായ വിമർശനമുയർന്നുവെങ്കിലും ഭരണാധികാരികൾ പദ്ധതിയുമായി മുന്നോട്ടുനീങ്ങി. 1997ൽ നിർമ്മാണം പൂർത്തിയാക്കി മ്യൂസിയം ജനങ്ങൾക്കായി തുറന്നു കൊടുത്തു. വെറുമൊരു സാധാരണ നഗരമായിരുന്ന ബിൽബാവോ പിന്നീട് വൻ വികസനവും പുരോഗതിയും നേടിയെടുത്തു. എട്ടുലക്ഷത്തോളം സന്ദർശകരാണു ലോകത്തിന്റെ വിവിധ ഭാഗങ്ങളിൽനിന്നു പ്രതിവർഷം ഈ മ്യൂസിയം കാണാനെത്തുന്നത്. ബിൽബാവോയിൽ സംഭവിച്ച വിസ്മയം 'ബിൽബാവോ ഇഫക്ട് എന്നറിയപ്പെടുന്നു.

സോളമൻ ആർ. ഗൂഗ്ഗൻഹൈം പുതിയ സംഗ്രഹാലയത്തിന്റെ ശില്പിയായ് ഫ്രാങ്ക് ഗെഹ്രിയെയാണ് തിരഞ്ഞെടുത്തത്. സംഘടനയുടെ നിർദ്ദേശകനായിരുന്ന തോമസ് ക്രെസ് അദ്ദേഹത്തോട് നൂതനവും സാഹസികവുമായ ഒരു മന്ദിരം രൂപകല്പനചെയ്യാനാണ് ആവശ്യപ്പെട്ടത്. സൂര്യപ്രകാശത്തെ ഉൾക്കൊള്ളാൻ മന്ദിരത്തിന്റെ വളവുകൾ ക്രമമില്ലാത്തത്ആകണം എന്നുദ്ദേശിച്ചാണ് ഗെഹ്രി ഇത് രൂപകല്പന ചെയ്തത്. മന്ദിരത്തിന്റെ മദ്ധ്യഭാഗത്തുള്ള ഒരു നടുമുറ്റമാണ് മറ്റൊരു പ്രത്യേഗത. ഒരു പുഷ്പത്തിന്റെ ആകൃതിയിലുള്ളതിനാൽ ദ് ഫ്ല്വ്ർ(The Flower) എന്നാണ് ഗെഹ്രി ഇതിനെ വിശേഷിപ്പിച്ചത്. 

ഈ സംഗ്രഹാലയം ഉദ്ഘാടനം ചെയ്യപ്പെട്ട വർഷം തന്നെ ഇത് അപനിർമ്മാണ വാസ്തുവിദ്യയുടെ(deconstructivism) ശ്രദ്ധേയമായ ഉദാഹരണമായ് ഉദ്ഘോഷിക്കപ്പെട്ടു. 20ആം നൂറ്റാണ്ടിലെ അമൂല്യ കലാസൃഷ്‌ടിയായ് ഈ കെട്ടിടത്തെ അനവധി ആളുകൾ കണാക്കാക്കി. പ്രശസ്ത വാസ്തുശില്പി ഫിലിപ് ജോൺസ്ൺ ഇതിനെ "ഈ കാലഘട്ടത്തിലെ ഏറ്റവും മികച്ച കെട്ടിടം" എന്നാണ് വിശേഷിപ്പിച്ചത്. 

ഗ്ലാസ്, സ്റ്റീൽ മുതലായ വസ്തുക്കളാണ് കെട്ടിടത്തിന്റെ പ്രധാന നിർമ്മാണ സാമഗ്രികൾ.



</doc>
<doc id="224908" url="https://ml.wikipedia.org/wiki?curid=224908" title="നോർത്ത് മലബാർ ഗ്രാമീൺ ബാങ്ക്">
നോർത്ത് മലബാർ ഗ്രാമീൺ ബാങ്ക്

1976-ലെ റീജിയണൽ റൂറൽ ബാങ്ക് ആക്ട് പ്രകാരം കേരളത്തിൽ രൂപം കൊണ്ട രണ്ടു ഗ്രാമീണബാങ്കുകളിൽ ഒന്നായിരുന്നു നോർത്ത് മലബാർ ഗ്രാമീൺ ബാങ്ക്. ബാങ്കിംഗ് സേവനം ഗ്രാമീണ മേഖലയിലേക്ക് വ്യാപിപ്പിക്കാനും സാധാരണക്കാർക്കും ഇതിന്റെ പ്രയോജനം ലഭ്യമാക്കാനും ലക്ഷ്യമാക്കി 1976 മുതലാണ് ഗ്രാമീൺ ബാങ്കുകൾ പ്രവർത്തനം ആരംഭിച്ചത്. 1976-ലെ റീജിയണൽ റൂറൽ ബാങ്ക്സ് ആക്ട് അനുസരിച്ചാണ് ഈ ബാങ്കുകൾ പ്രവർത്തനമാരംഭിച്ചത് 

മലപ്പുറം ആസ്ഥാനമായുള്ള സൗത്ത് മലബാർ ഗ്രാമീൺ ബാങ്ക് കോഴിക്കോട്, മലപ്പുറം, പാലക്കാട്, തൃശൂർ, ഇടുക്കി, പത്തനംതിട്ട, തിരുവനന്തപുരം, വയനാട് ജില്ലയിലെ കല്പറ്റ, സുൽത്താൻ ബത്തേരി എന്നീ താലൂക്കുകൾ എന്നിവിടങ്ങളിൽ പ്രവർത്തിക്കുമ്പോൾ കണ്ണൂർ ആസ്ഥാനമായി പ്രവർത്തിക്കുന്ന നോർത്ത് മലബാർ ഗ്രാമീൺ ബാങ്ക്, കാസർഗോഡ്, കണ്ണൂർ,എറണാകുളം, കോട്ടയം, കൊല്ലം, ആലപ്പുഴ, വയനാട് ജില്ലയിലെ മാനന്തവാടി താലൂക്ക് എന്നിവിടങ്ങളിലാണ് പ്രവർത്തിച്ചിരുന്നത്. ഇവ രണ്ടും തമ്മിൽ ലയിക്കാനുള്ള നീക്കങ്ങൾ നടക്കുന്നുണ്ടായിരുന്നു. 2013 ജൂലൈ എട്ടാം തിയതി രണ്ടും കൂടിച്ചേർത്ത് കേരള ഗ്രാമീൺ ബാങ്ക് എന്ന പേരിൽ ഒറ്റ ബാങ്കായി.




</doc>
<doc id="224910" url="https://ml.wikipedia.org/wiki?curid=224910" title="ഗ്രാൻഡ് തെഫ്റ്റ് ഓട്ടോ: സാൻ ആൻഡ്രിയാസ്">
ഗ്രാൻഡ് തെഫ്റ്റ് ഓട്ടോ: സാൻ ആൻഡ്രിയാസ്

തന്റെ അമ്മയുടെ കൊലപാതകത്തെത്തുടർന്ന് ലിബർട്ടി സിറ്റിയിൽ നിന്നും തിരികെ ലോസ് സാന്റോസിലെത്തുന്ന കാൾ 'സിജെ' ജോൺസൺ ആണ് പ്രധാനകഥാപാത്രം, നാട്ടിലെത്തിയ കാൾ പ്രശ്നങ്ങളിലകപ്പെട്ട തന്റെ സുഹൃത്തുക്കളെ രക്ഷിക്കുന്നതും അമ്മയുടെ മരണത്തിന്റെ രഹസ്യം ചുരുളഴിക്കുന്നുമാണ് ഗെയിമിന്റെ ഇതിവൃത്തം.
ചില യഥാർഥവ്യക്തികളും സംഭവങ്ങളും ഗെയിമിനാധാരമാണ്, ഗുണ്ടാസംഘങ്ങൾ തമ്മിലുള്ള കുടിപ്പക (ബ്ലഡ്സ്,ക്രിപ്സ്,ഹിസ്പാനിക്കുകൾ), 1980കളിലെ മയക്കുമരുന്നു പ്രതിസന്ധി, എൽഎപിഡി റാംപാർട്ട് വിവാദം, 1992ലെ ലോസാഞ്ചലസ് കലാപം, തുടങ്ങിയ സംഭവങ്ങൾ ഇതിനെ സ്വാധീനിച്ചിരിക്കുന്നു.
ആറാംതലമുറ വീഡിയോഗെയിമുകളിലെ പ്രധാനകണ്ണിയായ സാൻ ആൻഡ്രിയസ് എക്കാലത്തെയും മികച്ച ഗെയിമുകളിലൊന്നായാണ് കരുതപ്പെടുന്നത്, വിമർശകപ്രശംസ പിടിച്ചുപറ്റിയ ഇത് 2004ലെ ഏറ്റവും വില്പനനേടിയ ഗെയിമാണ്. (2011 വരെ 2.75 കോടി പതിപ്പുകൾ). ഏറ്റവും വിൽക്കപ്പെട്ട പ്ലേസ്റ്റേഷൻ 2 ഗെയിം എന്ന ബഹുമതിയും സാൻ ആൻഡ്രിയസിനു സ്വന്തമാണ്. എന്നിരുന്നാലും ഗെയിമിൽ കണ്ടുവന്ന അക്രമത്തിന്റെയും അശ്ലീലതയുടെയും സാന്നിധ്യം ഒട്ടേറെ വിവാദങ്ങൾക്കുകാരണമായി. കളിക്കാർ വികസിപ്പിച്ചെടുത്ത ലെെംഗികാതിപ്രസരമുള്ള 'ഹോട്ട് കോഫീ മോഡ്' വിവാദങ്ങൾക്ക് ആക്കംകൂട്ടുകയുംചെയ്തു. പ്രശ്നങ്ങൾക്കിടയിലും സാൻ ആൻഡ്രിയസ് ഒഎസ് എക്സ്, എക്സ്ബോക്സ് ലെെവ്, പ്ലേസ്റ്റേഷൻ നെറ്റ്വർക്ക് തുടങ്ങിയ പ്ലാറ്റ്ഫോമുകളിലും ഐ ഒഎസ്, ആൻഡ്രോയ്ഡ് തുടങ്ങിയ മൊബെെൽ പ്ലാറ്റ്ഫോമുകളിലും എത്തുകയും വിജയംകാണുകയും ചെയ്തു.
തന്റെ മുൻഗാമികളുടേതിനു സമാനമായ പ്രവർത്തനരീതിയുള്ള സാൻ ആൻഡ്രിയസ്, അടിസ്ഥാനപരമായി തേഡ് പേഴ്സൺ ഷൂട്ടർ, ഡ്രെെവിംഗ് ഗെയിമുകൾ എന്നിവയോട് അടുത്തുനിൽക്കുന്നു. ഗെയിമിന്റെ വിശാലമായ തുറന്നലോകം കളിക്കാർക്ക് സൗകര്യാനുസരണം ദൗത്യങ്ങൾ പൂർത്തിയാക്കുന്നതിനും യഥേഷ്ടം ഗെയിം ലോകവുമായി സംവദിക്കുന്നതിനും അവസരം നൽകുന്നു.


</doc>
<doc id="224914" url="https://ml.wikipedia.org/wiki?curid=224914" title="മരുത് (വിവക്ഷകൾ)">
മരുത് (വിവക്ഷകൾ)

മരുത് എന്ന പേരിൽ അറിയപ്പെടുന്ന പലവൃക്ഷങ്ങൾ Terminalia ജനുസിലും അല്ലാതെയും ഉണ്ട്.
വെള്ളമരുത്, മരുത്(Terminalia paniculata)
നീർമരുത്, ആറ്റുമരുത്(Terminalia arjuna)
കരിമരുത്(Terminalia crenulata)
പൂമരുത്(Lagerstroemia speciosa)
വെൺമരുത്(Terminalia cuneata)


</doc>
<doc id="224915" url="https://ml.wikipedia.org/wiki?curid=224915" title="ഷാൽ നിക്കോൾ">
ഷാൽ നിക്കോൾ

ചാർലീസ് നിക്കോൾ നോബൽ സമ്മാനിതനായ ഫ്രഞ്ച് ബാക്ടീരിയ വിജ്ഞാനിയാണ്. പേനുകളാണ് ടൈഫസ് രോഗ സംക്രമണകാരകങ്ങൾ എന്ന കണ്ടെത്തലാണ് നോബൽ സമ്മാനത്തിന് ഇദ്ദേഹത്തെ അർഹനാക്കിയത്.

1866 സെപ്റ്റംബർ 21-ന് ഫ്രാൻസിലെ റൂനിൽ ജനിച്ചു. ഭിഷഗ്വരനായ പിതാവിൽ നിന്നു ജീവശാസ്ത്രത്തിൽ ശിക്ഷണം ലഭിച്ച നിക്കോൾ മെഡിക്കൽ കോളജിൽ നിന്ന് വൈദ്യശാസ്ത്രത്തിൽ ബിരുദം നേടി. പാസ്ചർ ഇൻസ്റ്റിറ്റ്യൂട്ടിൽ ജനനേന്ദ്രിയ സംബന്ധമായ ഒരിനം സാംക്രമിക രോഗത്തെ കുറിച്ചു നടത്തിയ പഠനങ്ങൾക്ക് (റിസർച്ചസ് ഓൺ സോഫ്റ്റ് ഷാങ്കെർ) എം.ഡി ബിരുദം ലഭിച്ചു. തുടർന്ന് റൂണിൽ തിരികെ എത്തിയ നിക്കോൾ റൂൺ മെഡിക്കൽ കോളജിൽ അധ്യാപകനായി ചേരുകയും 1896-ൽ അവിടുത്തെ ഡയറക്ടറായി നിയമിതനാവുകയും ചെയ്തു. 1903 വരെ ഈ പദവിയിൽ തുടർന്ന ഇദ്ദേഹം പിന്നീട് ടൂണിസിലെ പാസ്ചർ ഇൻസ്റ്റിറ്റ്യൂട്ട് തലവനായി നിയമിതനായി. ഡിഫ്തീരിയയുടെ പ്രതിസിറം ഉത്പാദനത്തിൽ ശ്രദ്ധ പതിപ്പിച്ചുകൊണ്ടാണ് നിക്കോൾ തന്റെ ഗവേഷണജീവിതം ആരംഭിക്കുന്നത്. തുടർന്നുള്ള 33 വർഷക്കാലംകൊണ്ട് ഇദ്ദേഹത്തിന്റെ സാരഥ്യത്തിൽ ടൂണിസ് പാസ്ചർ ഇൻസ്റ്റിറ്റ്യൂട്ട്, ബാക്ടീരിയോളജിക്കൽ ഗവേഷണകേന്ദ്രം എന്ന നിലയിൽ ആഗോളപ്രശസ്തി നേടി. സാംക്രമിക രോഗങ്ങൾക്കുള്ള സിറവും വാക്സിനുകളും നിർമ്മിക്കുന്ന ഒരു പ്രധാന കേന്ദ്രവുമായി ഈ സ്ഥാപനത്തെ വികസിപ്പിക്കുന്നതിലും നീക്കോൾ കാരണഭൂതനായി.

ഈ കാലഘട്ടത്തിലാണ് ടൈഫസ് രോഗം കൊടുംഭീതി പരത്തിക്കൊണ്ട് വ്യാപകമായി പടർന്നു പിടിച്ചത്. രോഗബാധിതരായ വ്യക്തികളെ ആശുപത്രിയിൽ പ്രവേശിപ്പിച്ച് ശരീരം കഴുകി വൃത്തിയാക്കുകയും വസ്ത്രങ്ങൾ നശിപ്പിക്കുകയും ചെയ്താൽ രോഗം സംക്രമിക്കുന്നില്ലെന്നു മനസ്സിലാക്കിയതോടെ ടൈഫസ് രോഗകാരകം തൊലിപ്പുറത്തോ വസ്ത്രത്തിലോ ആണെന്ന് നിക്കോൾ തിരിച്ചറിഞ്ഞു. ഈ അറിവ് രോഗകാരകം നിർണയിക്കുന്നതിലെ വഴിത്തിരിവായി. അങ്ങനെ മനുഷ്യനുൾപ്പെടുന്ന മൃഗശരീരത്തിലെ പേനുകൾ (പെഡിക്കുലസ് ഹ്യുമാനസ്) ആണ് ടൈഫസ് വിപത്തിനു കാരണമെന്ന് കുരങ്ങുകളിൽ നടത്തിയ പരീക്ഷണങ്ങളിൽ നിന്ന് നീക്കോൾ തെളിയിച്ചു (1909).

ഈ ദിശയിൽ നടത്തിയ തുടർ പഠനങ്ങളിലൂടെ എലികളിലെ ചെള്ളുകൾ പടർത്തുന്ന മ്യൂറൈൻ ടൈഫസും പേൻ പടർത്തുന്ന ടൈഫസും തമ്മിൽ വേർതിരിച്ചറിയുന്നതിനുള്ള വഴിയൊരുക്കുന്നതിനും നിക്കോളിനു സാധിച്ചു. ടൈഫസിന്റെ സംക്രമണരീതിയെകുറിച്ചുള്ള നിക്കോളിന്റെ കണ്ടെത്തലുകളാണ് 1914-18, 1939-45 ലോകയുദ്ധങ്ങളിൽ ടൈഫസ് സംക്രമണം പ്രതിരോധിക്കുന്നതിനു സഹായകമായത്. ബ്രൂസെല്ലോസിസ് (Brucellosis), മീസിൽസ്, ഡിഫ്തീരിയ, ക്ഷയം തുടങ്ങിയ രോഗങ്ങളെക്കുറിച്ച് കൂടുതൽ വ്യക്തമായ അറിവ് ലഭ്യമാക്കുന്നതിലും നിക്കോളിന്റെ സംഭാവനകൾ ഗണ്യമാണ്. 1936 ഫെബ്രുവരി 28-ന് ട്യൂണിസിൽ ഇദ്ദേഹം നിര്യാതനായി.



</doc>
<doc id="224918" url="https://ml.wikipedia.org/wiki?curid=224918" title="സാൻ ആൻഡ്രിയാസ്">
സാൻ ആൻഡ്രിയാസ്


</doc>
<doc id="224920" url="https://ml.wikipedia.org/wiki?curid=224920" title="കപ്പപ്പുഴുക്ക്">
കപ്പപ്പുഴുക്ക്

കപ്പ ഉപയോഗിച്ച് ഉണ്ടാക്കുന്ന ഒരു ആഹരമാണ് കപ്പപ്പുഴുക്ക്. കേരളത്തിൽ എല്ലായിടത്തും ഇത് ഉണ്ടാക്കുന്നു. കേരളത്തിലെ തട്ടുകടകളിൽ ലഭ്യമായ ഒരു പ്രധാന വിഭവമാണിത്.


കപ്പ ചെറിയ കഷണങ്ങളാക്കി അരിഞ്ഞെടുക്കുക. ആവശ്യത്തിന് വെള്ളവും ഉപ്പും ചേർത്ത് വേവിക്കുക. വേവിച്ചതിനുശേഷം ബാക്കി വെള്ളം വാർത്തു കളയുക. ഒരു ചീനച്ചട്ടിയിൽ എണ്ണ ഒഴിച്ച് ചൂടാക്കുക. ചൂടായ എണ്ണയിലേക്ക് ഉഴുന്ന് ഇടുക. ഉഴുന്ന് ചുവന്നു വരുമ്പോൾ കടുക് ഇടുക. കടുക് പൊട്ടിയതിനുശേഷം ചുവന്ന മുളക് കഷണങ്ങളാക്കിയതും കറിവേപ്പിലയും ഇടുക. ഇതിന്റകൂടെ ചെറിയ ഉള്ളി കഷണങ്ങളായി അരിഞ്ഞതും ചേർത്ത് നന്നായി വഴറ്റുക. മഞ്ഞൾപ്പൊടിയും തേങ്ങയും ചേർത്ത് യോജിപ്പിക്കുക. അതിനുശേഷം കുറച്ച് വെള്ളം (ഒരു കപ്പ്)ഒഴിക്കുക. വെള്ളം തിളക്കുമ്പോൾ വേവിച്ചുവച്ച കപ്പ ചേർത്ത് നന്നായി ഇളക്കുക. വെള്ളം വറ്റിക്കുക.



</doc>
<doc id="224922" url="https://ml.wikipedia.org/wiki?curid=224922" title="മുത്തച്ഛൻ വിരോധാഭാസം">
മുത്തച്ഛൻ വിരോധാഭാസം

സമയ യാത്ര പ്രാവർത്തികമായാൽ ഉണ്ടായേക്കാവുന്ന ഒരു വിരോധാഭാസമാണ് മുത്തച്ഛൻ വിരോധാഭാസം(Grandfather paradox). ഫ്രഞ്ച് എഴുത്തുകാരൻ റെനെ ബർജവെൽ ആണ് ഇത് ആദ്യമായ് അവതരിപ്പിച്ചത്.

ഒരു സമയയാത്രികൻ തന്റെ മുത്തച്ഛൻ അവിവാഹിതനായിരിക്കുന്ന സമയത്തേക്ക്, അതായത് ഭൂതകാലത്തിലേക്ക് സഞ്ചരിക്കുന്നു. അവിടെ വച്ച് സമയയാത്രികൻ തന്റെ മുത്തച്ഛനെ വകവരുത്തുന്നു. അപ്പോൾ സമയയാത്രികൻ ഒരിക്കലും ജനിച്ചിട്ടില്ല എന്ന ഒരു അവസ്ഥ ഉണ്ടാകും. അയാളുടെ നിലനില്പ് ഒരു ചോദ്യച്ചിഹ്നമാകും.


</doc>
<doc id="224936" url="https://ml.wikipedia.org/wiki?curid=224936" title="ക്രിസ്തുമസ് കാലം">
ക്രിസ്തുമസ് കാലം

പാശ്ചാത്യ ക്രൈസ്തവ സഭയുടെആരാധനക്രമ വർഷം അനുസരിച്ച് ആഗമനകാലം കഴിഞ്ഞാൽ തുടർന്ന് വരുന്ന കാലമാണ് ക്രിസ്തുമസ് കാലം. യേശുവിന്റെ ജനനം അനുസ്മരിക്കുന്ന ക്രിസ്മസ് ദിന(ഡിസംബർ 25) ത്തിന് മുൻപുള്ള ദിവസം (ഡിസംബർ 24) വൈകുന്നേരം ചൊല്ലുന്ന സായാഹ്നപ്രാർത്ഥനയോട് കൂടിയാണ് ക്രിസ്മസ് കാലം ആരംഭിക്കുന്നത്. ജനുവരി ആറിന് ആഘോഷിക്കുന്ന എപ്പിഫനി തിരുനാളോട് (പ്രത്യക്ഷീകരണ തിരുനാൾ)കൂടി ക്രിസ്മസ് കാലം അവസാനിക്കും. തുടർന്ന് സാധാരണ കാലം ആരംഭിക്കും.

അമേരിക്കൻ കത്തോലിക്കർ യേശുവിന്റെ ജ്ഞാനസ്നാന തിരുനാൾ വരെയാണ് ക്രിസ്മസ് കാലം ആചരിക്കുന്നത്. എപ്പിഫനി കഴിഞ്ഞു വരുന്ന ഞായറാഴ്ച (ജനുവരി 7 മുതൽ 13 വരെയുള്ള തിയതികൾക്കിടയിൽ വരുന്ന ഞായറാഴ്ച)യാണ് ജ്ഞാനസ്നാന തിരുനാൾ ആഘോഷിക്കുന്നത്. 

വെള്ളയാണ് ഈ കാലത്തെ ആരാധനക്രമനിറം. അൾത്താര വിരികൾ, വാതിൽ വിരികൾ, സക്രാരി വിരികൾ, കർമികൻ ധരിക്കുന്ന മേൽവസ്ത്രങ്ങൾ എന്നിവ വെള്ള നിറത്തിലുള്ളതായിരിക്കും . 

എപ്പിഫനി അഥവാ പ്രത്യക്ഷീകരണ തിരുനാളോട് കൂടിയാണ് ക്രിസ്മസ് കാലം അവസാനിക്കുന്നത്. ആരാധന കലണ്ടർ അനുസരിച്ച് ജനുവരി ആറാം തിയതിയാണ് എപ്പിഫനി ആഘോഷിക്കുന്നത്. എന്നാൽ ആഴ്ചയിലെ സാധാരണ ദിവസങ്ങളിൽ ആറാം തീയതി വരുന്ന വർഷങ്ങളിൽ ജനുവരി ആറിന് തൊട്ടുമുൻപ് വരുന്ന ഞായറാഴ്ച എപ്പിഫനി ഞായർ ആയി കൊണ്ടാടാറുണ്ട്. പൂജരാജാക്കന്മാർ (Magi) യേശുവിനെ സന്ദർശിച്ച ദിവസമാണ് എപ്പിഫനി. കോയിൻ ഗ്രീക്ക് പദമായ എപ്പിഫാനിയ എന്ന വാക്കിൽ നിന്നാണ് എപ്പിഫനി എന്ന വാക്ക് ഉത്ഭവിച്ചത്‌. 'പ്രത്യക്ഷപ്പെടുക", "വെളിവാക്കൽ" എന്നൊക്കെയാണ് ഈ വാക്കിനർത്ഥം.



</doc>
<doc id="224937" url="https://ml.wikipedia.org/wiki?curid=224937" title="സി.എം. അബ്ദുല്ല മൗലവി">
സി.എം. അബ്ദുല്ല മൗലവി

ഖാസി സി.എം.അബ്ദുല്ല മൗലവി (അറബി:القاضي سي أم عبد الله مولوي) കേരളത്തിലെ സുന്നി മുസ്ലീം മതപണ്ഡിതരിൽ പ്രമുഖനും സമസ്ത കേരള ജംഇയ്യത്തുൽ ഉലമ വൈസ്‌ പ്രസിഡന്റും മംഗലാപുരം, കീഴൂർ സംയുക്ത മുസ്‌ലിം ജമാഅത്ത് ഖാസിയുമായിരുന്ന അദ്ദേഹം കാസറഗോഡ് ജില്ലയിലെ ചന്ദ്രഗിരി പുഴയോരത്തെ തളങ്കരയിൽ ഒരു സമുന്നത പണ്ഡിത കുടുംബത്തിലാണ് ജനിച്ചത്‌. മതപണ്ഡിതൻ, ഗ്രന്ഥകർത്താവ്‌, നേതാവ്‌, ഖാസി, വിദ്യാഭ്യാസവിദഗ്ദ്ധൻ എന്നീ നിലകളിൽ പ്രശസ്തൻ. മലബാർ ഇസ്‌ലാമിക് കോംപ്ലെക്, എന്നീ വിദ്യാഭ്യാസ സ്ഥാപനങ്ങളുടെ സ്ഥാപക അംഗം.

ചെമ്പരിക്ക ഖാസിയും പ്രമുഖ ഇസ്‌ലാംമത പണ്ഡിതവര്യനുമായിരുന്ന മർഹും സി മുഹമ്മദ് കുഞ്ഞി മുസ്ല്യാർ-ബീപാത്തുമ്മ ഹജ്ജുമ്മ എന്ന ദമ്പതികളുടെ ഏഴു മക്കളിൽ മൂത്തമകനായി 1933 സെപ്റ്റംബർ മൂന്നിന് കാസർകോട് തളങ്കരയിലെ പള്ളിക്കാലിലെ മാതൃഗൃഹത്തിൽ ജനിച്ചു. സി മുഹമ്മദ്‌ കുഞ്ഞി മുസ്ലിയാരുടെ മറ്റു രണ്ട് ആൺ മക്കൾ: സി എം അഹ്മദ് ബാഖവി, ഉബൈദ് മൌലവി. സി എം അബ്ദുള്ള മൌലവി കുടുംബ പരമ്പര പ്രവാചകൻ നബിയുടെ അനുയായികളായ സഹാബാക്കളിൽ നിന്നാണ് ആരംഭിക്കുന്നത്. ലക്ഷ ദ്വീപു വഴി എത്തിച്ചേർന്ന പൂർവികരുടെ തുടർപരമ്പരയായി പിന്നീട് വന്ന ആറ് തലമുറകളുടെ വിശദമായ ചരിത്രം മാത്രമാണ് ലഭ്യമായിട്ടുള്ളത്. ചെമ്മനാട് ജീവിച്ചിരുന്ന ഇസ്‌ലാംമത പണ്ഡിതനും സൂഫിവര്യനുയിരുന്ന `പോക്കർഷാ`, അദ്ദേത്തിന്റെ മകൻ ഇസ്‌ലാംമത പണ്ഡിതനും ആധ്യാത്മിക പുരുഷനും പ്രഭാഷകനുമായിരുന്ന `അബ്ദുല്ലാഹിൽ ജംഹരി` എന്ന `അബ്ദുല്ല മുസ്ലിയാർ`, പിന്നെ അദ്ദേഹത്തിന്റെ മകൻ ജ്ഞാനിയും സൂഫിവര്യനുമായിരുന്ന സി മുഹമ്മദ് കുഞ്ഞി മുസ്ലിയാർ (ചെമ്പരിക്ക വലിയ ഖാളി എന്നപേരിൽ അക്കാലത്ത്‌ അറിയപ്പെട്ടിരുന്നു), അദ്ദേഹത്തിന്റെ മകൻ സി.എം അബ്ദുല്ല മൗലവി എന്നിങ്ങനെയാണ് അദ്ദേഹത്തിന്റെ കുടുംബ പരമ്പര. മതപണ്ഡിത കുടുംബമായതിനാൽ ഖാസിയാറടുക്കം എന്നപേരിലാണ് ഈ കുടുംബം അറിയപ്പെടുന്നത് 
പത്നി: ആയിഷ ഹജ്ജുമ്മ. മക്കൾ: മുഹമ്മദ് ഷാഫി, മുനീർ, ഉസ്മാൻ, ഫാത്തിമത്ത് സുഹറ, ഹഫ്‌സ, ഹസീന, റാബിയ. മരുമക്കൾ: മുഹമ്മദ് അബ്ദുൾഖാദർ (ചെമ്പിരിക്ക), മുഹമ്മദ് ഷാഫി (ദേളി), അബ്ബാസ് (ഉദുമ പടിഞ്ഞാർ), അബ്ദുള്ള (പള്ളിക്കര), ഖൈറുന്നീസ, ആസുറ, ഫസീല 

2010 ഫെബ്രുവരി 15ന് രാവിലെ ചെമ്പരിക്ക കടുക്ക കല്ലിന് സമീപം ഖാസിയെ മരിച്ച നിലയിൽ കാണപ്പെട്ടു. മരണം കൊലപാതകമാണെന്ന് കരുതുന്നു. . 


</doc>
<doc id="224940" url="https://ml.wikipedia.org/wiki?curid=224940" title="എഞ്ചിൻ ഓയിൽ">
എഞ്ചിൻ ഓയിൽ

വിവിധ എഞ്ചിനുകളുടെ ആന്തരികഭാഗങ്ങൾക്ക് വഴുവഴുപ്പ് നൽകാനായി ഉപയോഗിക്കുന്ന എണ്ണയാണ് എഞ്ചിൻ ഓയിൽ അഥവാ മോട്ടോർ ഓയിൽ. ചലിക്കുന്ന ഭാഗങ്ങൾക്ക് വഴുവഴുപ്പു നൽകുകയാണ് പ്രധാന ധർമ്മമെങ്കിലും , ഈ ഭാഗങ്ങൾ വൃത്തിയാക്കുക, തുരുമ്പുപിടിക്കൽ തടയുക , ചലിക്കുന്ന ഭാഗങ്ങളിൽ നിന്ന് താപം നീക്കം ചെയ്ത് എഞ്ചിൻ തണുപ്പിക്കുക എന്നീ ധർമ്മങ്ങളും എഞ്ചിൻ ഓയിൽ നിർവഹിക്കുന്നു.

വാഹനങ്ങളിലെ എഞ്ചിനിലെ ക്രാങ്കിന്റെ ചലനം, ഗിയർബോക്സിന്റെ പ്രവർത്തനം, വാൽവിന്റെ ചലനം എന്നിവയിലൂടെ ഉണ്ടാകുന്ന ലോഹതേയ്മാനം കുറയ്ക്കുക എന്നതാണ് എഞ്ചിൻ ഓയിലിന്റെ പ്രധാനധർമം. 

പലതരത്തിലുള്ള എഞ്ചിൻ ഓയിലുകളുണ്ട്. വലിയ വാഹനങ്ങളിൽ ഗീയർബോക്സ്, സ്റ്റീറിങ്, ബ്രേക്ക് എന്നിവയ്ക്ക് പ്രത്യേകം ഓയിലുകലാണ് വരിക .സ്റ്റീരിങ്ങ്,ബ്രേക്ക് ഇവയിൽ ഉപയോഗിക്കുന്ന ഒയിലുകളെ ഫ്ലൂട് എന്നാണ് പറയുക .ക്ലച് പൊതുവെ ട്രയി ആകരാന് പതിവ് .എന്നാൽ ഇരുചക്ര വാഹനങ്ങളിൽ ക്ലച് ,ഗിയർബോക്സ് എല്ലാമുൾപ്പെട്ടതാണ് എഞ്ചിൻ ആകയാൽ ഇവയുടെയെല്ലാം തേയ്മാനപരിഹരത്തിന് എഞ്ചിൻ ഓയിൽ മാത്രമേ ഉപയോഗിക്കാറുള്ളൂ

എഞ്ചിൻ ഒയിലുകളിൽ ധാരാളം ഗ്രേഡുകൾ എഴുതിയിരിക്കുന്മത് നിന്കൾക്ക് കാണാൻ കഴിയും,എന്നാൽ അവ മനസ്സിലാക്കാൻ എളുപ്പമാണ് . ഉദാ : SAE 20W 40,10 W 30 എന്നിവ .എന്നാൽ ഇവയെ കുറിച്ചൊന്നും വ്യക്തമായ ധാരണ ഉപഭാക്താവിനു ഇല്ലാത്തതിനാൽ വന്ചിക്കപെടാരാന് പതിവ് .പ്രത്യേകിച്ച് മാർകെറ്റ് ഷെയറിൽ മുന്പിൽനിൽക്കുന്ന കമ്പനികൾ പോലും ഇത്തരം ഗുണമേന്മ പാലിക്കാറില്ല.API അഥവാ അമേരിക്കൻ പെട്രോളിയം ഇൻസ്റ്റിറ്റ്യൂട്ട് ആണ് ഇത്തരം ഗ്രെടുകല്ക് അംഗീകാരം കൊടുകുകയോ ജന്മം നല്കാരോ പതിവ് .API S ഇൽ തുടങ്ങുന്ന ഗ്രേഡുകൾ പെട്രോൾ എന്ജിനുകൾക്കും API C ഇൽ തുടങ്ങുന്നവ ഡീസൽ എന്ജിനുകൽക്കുമാണ് ഉപയോഗിക്കാൻ നിഷ്കർശിചിട്ടുള്ളത് .ഇവ രണ്ടും പരസ്പരം മാറി ഉപയോഗിക്കുകയോ ,മാറി മാറി ഉപയോഗിക്കണോ പാടില്ല




</doc>
<doc id="224941" url="https://ml.wikipedia.org/wiki?curid=224941" title="ഇരട്ട വിരോധാഭാസം">
ഇരട്ട വിരോധാഭാസം

ഭൗതികശാസ്ത്രത്തിൽ ആപേക്ഷികതാസിദ്ധാന്തവുമായി ബന്ധപ്പെട്ട വളരെ പ്രശസ്തമായ ഒരു ചിന്താപരീക്ഷണം ആണ് ഇരട്ട വിരോധാഭാസം എന്നത്. ഒരേ സമയത്ത്‌ ജനിച്ച രണ്ട്‌ കുട്ടികളിൽ ഒരാളെ പ്രകാശത്തോടടുത്ത വേഗത്തിൽ സഞ്ചരിക്കുന്ന ഒരു ബഹിരാകാശ പേടകത്തിൽ കയറ്റിവിടുകയും മറ്റൊരാളെ ഭൂമിയിൽ താമസിപ്പക്കുകയും ചെയ്താൽ വർഷങ്ങൾ നീണ്ടുനിൽക്കുന്ന യാത്രക്കൊടുവിൽ അയാൾ തിരിച്ചു ഭൂമിയിൽവന്നാൽ അയാൾക്ക് ഭൂമിയിലുള്ള തന്റെ ഇരട്ട സഹോദരനേക്കാൾ പ്രായം കുറവായിരിക്കും എന്നതാണ് ഇതിന്റെ ഫലം. ഇതിൽ കുഴപ്പിക്കുന്ന പ്രശ്നം എന്തെന്നാൽ ഓരോ ഇരട്ട സഹോദരനും താൻ നിശ്ചലാവസ്ഥയിലാണെന്നും മറ്റെയാൾ സഞ്ചരിക്കുന്ന അവസ്ഥയിലാണെന്നും തോന്നും. ഈ പ്രശ്നം ആപേക്ഷികതാ സിദ്ധാന്തത്തിന്റെ സ്റ്റാൻഡേർഡ് ഫ്രെയിം വർക്കിൽ വച്ച് പരിഹരിക്കാൻ കഴിയുന്നതാണ്.അതുകൊണ്ടുതന്നെ യുക്തിപരമായി ചിന്തിക്കുമ്പോൾ ഇത് ഒരു വിരോധാഭാസം ആയി സംബന്ധിച്ച് കാണാൻ കഴിയില്ല.
1911-ൽ പോൾ ലാൻഷ്വേയ്ൻ ഈ പ്രതിഭാസത്തെ സംബന്ധിച്ച് കുറെ വിശദീകരണങ്ങൾ നൽകുകയുണ്ടായി. ഇതിൽ ഏറിയ പങ്കും ഈ പരികഷണത്തിൽ പ്രത്യേകിച്ച് ഒരു വൈരുദ്ധ്യവും കാണാൻ കഴിയില്ല എന്നതിന്നെ അടിസ്ഥാനപെടുത്തിയിട്ടുള്ളതായിരുന്നു.ബഹിരാകാശ പേടകത്തിൽ സഞ്ചരിക്കേണ്ടിവരുന്നയാൾക്ക് രണ്ട്‌ വ്യത്യസ്ത ഇനീഷൃൽ ഫ്രെയിമുകളിൽ കൂടി(ഭൂമിൽ നിന്ന് പുറത്തേയ്ക്കും തിരിച്ചും) സഞ്ചരിക്കേണ്ടി വരുന്നതിനാൽ ഈ ഫ്രെയിംമാറ്റമാണ് പ്രായവ്യത്യാസത്തിന് കാരണമെന്നും അല്ലാതെ ത്വരിതപ്പെടുത്തൽകൊണ്ടുതന്നെ അല്ല എന്നും 1913-ൽ മാക്സ് വോൺ ലേവ് വാദിച്ചു.ഗ്രാവിറ്റേഷണൽ ടൈം ഡൈലേഷനിൽ നിന്നും പ്രചോദനം ഉൾക്കൊണ്ട്‌ ഐൻസ്റ്റൈനും മാക്സ് ബേണും പ്രായവ്യത്യാസം എന്നത് ത്വരിതപ്പെടുത്തലുമായി ബന്ധപ്പെട്ട തികച്ചും നഗ്നമായ ഒരു പ്രതിഭാസമാണ് എന്നാണ് പറഞ്ഞത്.
രണ്ട്‌ ആറ്റോമിക് ക്ലോക്കുകളിൽ ഒന്നിനെ ഒരു വിമാനത്തിലും മറ്റേതിനെ ഒരു ഉപഗ്രഹത്തിലും വച്ച് അതിന്റെ നീക്കങ്ങൾ സൂക്ഷ്മമായ് നീരക്ഷിച്ചാണ് ഇരട്ട വിരോധാഭാസം എന്നതിന് ഒരു പരീക്ഷണത്തെളിവ് നല്കിയത്.

1905-ൽ ആൽബർട്ട്_ഐൻസ്റ്റൈൻ അദ്ദേഹത്തിന്റെ പ്രശസ്തമായ ആപേക്ഷികതാ സിദ്ധാന്തം വിശദീകരിക്കുന്നതിനിടയിൽ ഇങ്ങനെ പ്രതിപാദിക്കുകയുണ്ടായി –രണ്ട്‌ ആറ്റോമിക് ക്ലോക്കുകളിൽ ഒരെണ്ണം ഭൂമിൽ വയ്ക്കുകയും മറ്റേത് കുറച്ചു നാളത്തെ യാത്രക്ക് ശേഷം തിരിച്ചു കൊണ്ടുവരികയുംചെയ്താൽ‍ അതിലെ സമയം മറ്റേ ആറ്റോമിക് ക്ലോക്കിനെക്കാൾ കുറവായിരിക്കും. ആദ്യം കരുതിയിരുന്നത് ഇത് ആപേക്ഷികതാ സിദ്ധാന്തത്തിന്റെ സ്വാഭാവിക പ്രത്യാഘാതങ്ങൾ ആണ് എന്നാണ്. എന്നാൽ 1911-ൽ അദ്ദേഹം അത്‌ വിപുലീകരിക്കുകയുണ്ടായി.

1911-ൽ തന്നെ ലാൻഷ്വേയ്ൻ ഇരട്ട വിരോധാഭാസത്തെ അടിസ്ഥാനപ്പെടുത്തി വളരെ രസകരമായ ഒരു ഉദാഹരണം നല്കുകയുണ്ടായി. അതായത് ഒരു മനുഷ്യൻ ഒരു ബഹിരാകാശ പേടകത്തിൽ പ്രകാശത്തിന്റെ 99.995% വേഗത്തിൽ സഞ്ചരിച്ചാൽ, ബഹിരാകാശ സഞ്ചാരി അയാളുടെ രണ്ട് വർഷത്തിന് ശേഷം തിരിച്ചുവന്നാൽ അയാളെ സംബന്ധിച്ച് രണ്ട് വർഷം മാത്രമേ കഴിഞ്ഞ് പോയിട്ടുണ്ടാവുകയുള്ളൂ. എന്നാൽ ഭൂമിൽ 200വർഷം വരെ കടന്നുപോയിട്ടുണ്ടാവും. 1911-13 കാലഘട്ടങളിൽ മാക്ക്സ് വോണ് ലേ ഇത് വിപുലീകരിക്കുകയുണ്ടായി.


</doc>
<doc id="224969" url="https://ml.wikipedia.org/wiki?curid=224969" title="ജോർജ്ജ് മൈക്കൽ">
ജോർജ്ജ് മൈക്കൽ

ഒരു ഇംഗ്ലീഷ് പോപ്പ് താരമാണ് ജോർജ്ജ് മൈക്കൽ (ജനനം: 25 ജൂൺ 1963). സംഗീതജ്ഞൻ, ഗായകൻ, ഗാനരചയിതാവ്, സംഗീത നിർമാതാവ്, എന്നിങ്ങനെ വിവിധ മേഖലകളിൽ കഴിവ് തെളിയിച്ചിട്ടുണ്ട്. സുഹൃത്തായ ആൻഡ്രൂ റിഡ്ജ്‌ലിയുമായി ചേർന്ന് രൂപീകരിച്ച വാം! എന്ന ബാൻഡിലൂടെയാണ് പ്രശസ്തനായത്. 1984-ൽ പുറത്തിറങ്ങിയ "കെയർലെസ്സ് വിസ്പർ" എന്ന ആദ്യ സോളോയുടെ വിൽപ്പന ആറ് ദശലക്ഷം കടന്നു. 1987-ൽ പുറത്തിറങ്ങിയ ആദ്യ സോളോ ആൽബമായ "ഫെയ്ത്ത്"-ന്റെ വിൽപ്പന 20 ദശലക്ഷം കവിഞ്ഞു. 

ലോകത്തിലെ തന്നെ ഏറ്റവും ജനപ്രീതിയാർജ്ജിച്ച പോപ്പ് ഗായകരിലൊരാളായ ഇദ്ദേഹത്തിന്റെ മൊത്തം റെക്കോഡ് വിൽപ്പന 100 ദശലക്ഷത്തിലേറെയാണ്. ബിൽബോർഡ് മാസിക 2008-ൽ പ്രസിദ്ധീകരിച്ച 'ചരിത്രത്തിലെ ഏറ്റവും മികച്ച 100 പോപ്പ് ഗായകരുടെ പട്ടിക'യിൽ 40-ആം സ്ഥാനത്ത് ജോർജ്ജ് മൈക്കൽ ആയിരുന്നു.

ഇദ്ദേഹത്തിന്റെ ജീവിതത്തെക്കുറിച്ച് 2005-ൽ "എ ഡിഫറന്റ് സ്റ്റോറി" എന്ന ഡോക്യുമെന്ററി നിർമ്മിക്കപ്പെട്ടു.ഗ്രാമി അവാർഡ് കരസ്ഥമാക്കിയിട്ടുണ്ട്.



</doc>
<doc id="224983" url="https://ml.wikipedia.org/wiki?curid=224983" title="നൈമിഷിക വിരോധാഭാസം">
നൈമിഷിക വിരോധാഭാസം

സമയയാത്ര കൊണ്ടുണ്ടാകുന്ന ചില അവസ്ഥകൾ സൃഷ്ടിക്കുന്ന സാങ്കല്പികമായ വിരോധാഭാസയുക്തമായ സാഹചര്യമാണ് നൈമിഷിക വിരോധാഭാസം (കാലസംബന്ധിയായ വിരോധാഭാസം)(Temporal Paradox). ഭൂതകാലത്തിലേക്ക് യാത്ര ചെയ്യുന്ന ഒരു സമയയാത്രികൻ അവിടെ ചെയ്യുന്ന ഒരു പ്രവൃത്തിയിലൂടെ അയാൾ വർത്തമാനത്തിൽ നടത്തുന്ന സമയയാത്രയെ തടയുന്നു. എന്നാൽ അയാൾ ഭൂതകാലത്തിലേക്ക് സഞ്ചരിച്ചില്ലെങ്കിൽ, അവിടെ അയാൾ തന്റെ സമയയാത്രയെ തടയുന്ന ഒന്നും ചെയ്തില്ലെങ്കിൽ അയാൾക്ക് വർത്തമാനത്തിൽ സമയയാത്രക്ക് തടസ്സമുണ്ടാവില്ല താനും.


</doc>
<doc id="224985" url="https://ml.wikipedia.org/wiki?curid=224985" title="സ്ഥലകാലത്തിന്റെ തത്വശാസ്ത്രം">
സ്ഥലകാലത്തിന്റെ തത്വശാസ്ത്രം

സ്ഥലത്തിന്റെയും കാലത്തിന്റെയും പ്രകൃതം, അസ്തിത്വ സ്വഭാവശാസ്ത്രം, അറിവിന്റെ ശാസ്ത്രം എന്നീ മേഖലകളെ ചുറ്റിപ്പറ്റിയുള്ള തത്ത്വചിന്തയുടെ ശാഖയാണ് സ്ഥലകാലത്തിന്റെ തത്ത്വശാസ്ത്രം.

</doc>
<doc id="224986" url="https://ml.wikipedia.org/wiki?curid=224986" title="തുടങ്ങിയിടത്ത് തന്നെ തിരിച്ചെത്തുന്ന വക്രരേഖ">
തുടങ്ങിയിടത്ത് തന്നെ തിരിച്ചെത്തുന്ന വക്രരേഖ

ഭൗതികഗണിതത്തിൽ, സ്ഥലകാലത്തിലൂടെ യാത്ര ചെയ്ത് തുടങ്ങിയിടത്ത് തന്നെ തിരിച്ചെത്തുന്ന ഒരു വസ്തു ലോറൻഷ്യൻ മാനിഫോൾഡിൽ ഉണ്ടാക്കുന്ന ലോകരേഖയാണ് തുടങ്ങിയിടത്ത് തന്നെ തിരിച്ചെത്തുന്ന വക്രരേഖ(Closed timelike curve).


</doc>
<doc id="224987" url="https://ml.wikipedia.org/wiki?curid=224987" title="ലോകരേഖ">
ലോകരേഖ

ചതുർമാന സ്ഥലകാലത്തിൽ സഞ്ചരിക്കുന്ന ഒരു വസ്തു അത് സൃഷ്ടിക്കുന്ന സമാനതകളില്ലാത്ത പാതയാണ് ലോകരേഖ(World line).


</doc>
<doc id="224990" url="https://ml.wikipedia.org/wiki?curid=224990" title="ബൂട്ട്സ്റ്റ്റാപ്പ് വിരോധാഭാസം">
ബൂട്ട്സ്റ്റ്റാപ്പ് വിരോധാഭാസം

സൃഷ്ടിക്കപ്പെടാത്ത വിവരങ്ങളും വസ്തുക്കളും നിലനിൽക്കപ്പെടുന്ന സമയയാത്രയിലെ ഒരു വിരോധാഭാസമാണ് ബൂട്ട്സ്റ്റ്റാപ്പ് വിരോധാഭാസം.

ഒരു വസ്തുവിനെ ഭൂതകാലത്തിലേക്ക് സമയയാത്ര വഴി അയച്ചു എന്നിരിക്കട്ടെ. കാലക്രമേണ ആ വസ്തു വർത്തമാനകാലത്തിൽ കണ്ടെടുക്കുകയും അത് ആദ്യം ഭൂതകാലത്തിലേക്ക് അയച്ച അതേ വസ്തു ആവുകയും ചെയ്യും.


</doc>
<doc id="224996" url="https://ml.wikipedia.org/wiki?curid=224996" title="പൂർവ്വനിർദ്ദിഷ്ട വിരോധാഭാസം">
പൂർവ്വനിർദ്ദിഷ്ട വിരോധാഭാസം

ഹേതുവായ കണ്ണി(Causal loop), ആവർത്തിക്കുന്ന കണ്ണി (Closed loop) എന്നെല്ലാം അറിയപ്പെടുന്ന ഒരു സമയയാത്ര സംബന്ധിയായ വിരോധാഭാസമാണ് പൂർവ്വനിർദ്ദിഷ്ട വിരോധാഭാസം(Predestination paradox).
ആവർത്തിക്കുന്ന മുൻപെ നിശ്ചയിക്കപ്പെട്ടിട്ടുള്ള ഒരു കൂട്ടം സംഭവങ്ങളിൽ കുടുങ്ങി വീണ്ടും വീണ്ടും സമയയാത്ര നടത്തേണ്ടി വരുന്ന ഒരു സമയയാത്രികന്റെ അവസ്ഥയാണിത്. ഒരുപാട് കാല്പനിക സിനിമകളും നോവലുകളും അവലംബിക്കുന്ന ഒരു സ്ഥിതി വിശേഷമാണിത്.


</doc>
<doc id="225002" url="https://ml.wikipedia.org/wiki?curid=225002" title="കാലക്രമ സംരക്ഷണ അനുമാനം">
കാലക്രമ സംരക്ഷണ അനുമാനം

സൂക്ഷ്മതലത്തിൽ പോലും സമയയാത്ര ഉണ്ടാകുന്നത് തടയാനാണ് എല്ലാ ഭൗതികശാസ്ത്ര നിയമങ്ങളും ശ്രമിക്കുക എന്ന സ്റ്റീഫൻ ഹോക്കിങിന്റെ അനുമാനമാണ് കാലക്രമ സംരക്ഷണ അനുമാനം .


</doc>
<doc id="225005" url="https://ml.wikipedia.org/wiki?curid=225005" title="സ്വയം നിറവേറ്റുന്ന പ്രവചനം">
സ്വയം നിറവേറ്റുന്ന പ്രവചനം

ഒരു പ്രവചനം വെറും അതിന്റെ ശക്തി കൊണ്ട് നേരിട്ടോ അല്ലാതെയോ സ്വയം സംഭവ്യമാകാനുള്ള കാരണമായാലാണ് അതിനെ സ്വയം നിറവേറ്റുന്ന പ്രവചനം എന്ന് വിളിക്കുന്നത്. വിശ്വാസവും പെരുമാറ്റവും തമ്മിൽ നടക്കുന്ന നിരന്തരവും യഥാർത്ഥവുമായ പ്രതികരണങ്ങൾ മൂലമാണ് ഇത് സംഭവിക്കുന്നത്.


</doc>
<doc id="225006" url="https://ml.wikipedia.org/wiki?curid=225006" title="ഏഥൻസിലെ പ്ലേഗ്">
ഏഥൻസിലെ പ്ലേഗ്

430 ബി.സിയിൽ പെലോപൊന്നേഷ്യൻ യുദ്ധസമയത്ത് ഏഥൻസിനെ ബാധിച്ച പകർച്ചവ്യാധിയെയാണ്, ഏഥൻസിലെ പ്ലേഗ് (Plague of Athens) എന്നുവിളിക്കുന്നത്. യുദ്ധത്തിന്റെ രണ്ടാം വർഷം വിജയം സുനിച്ഛിതമാണ് എന്ന് കരുതിയിരുന്ന സമയത്താണ് രോഗബാധ പ്രത്യക്ഷപ്പെട്ടത്. നഗരത്തിലെ തുറമുഖമായ പിറേയസ് വഴിയാണ് അസുഖം എത്തിപ്പെട്ടതെന്ന് കരുതുന്നു. സ്പാർട്ടൻ നഗരരാജ്യത്തേയും മറ്റു മിക്ക കിഴക്കൻ മെഡിറ്ററേനിയൻ പ്രദേശങ്ങളെയും അസുഖം ബാധിക്കുകയുണ്ടായി. 429 ബിസിയിലും 427/6 ബി.സി.യിലും അസുഖം വീണ്ടും പ്രത്യക്ഷപ്പെട്ടു.

ഏതൻസ് സൈനികരിൽ നാലിലൊന്ന് ഈ അസുഖത്താൽ മരണമടഞ്ഞു. ചില വർഷങ്ങൾ കൊണ്ട് ജനസംഖ്യയിൽ നാലിലൊന്നും ചത്തൊടുങ്ങി. ഈ അസുഖം ഗ്രീസിൽ ഏഥൻസിനുണ്ടായിരുന്ന ആധിപത്യം ഇല്ലാതെയാക്കി. അസുഖത്തിന്റെ മാരകസ്വഭാവം രോഗം പകരുന്ന നിരക്ക് കുറയാൻ കാരണമായി (അസുഖം ബാധിക്കുന്നവർക്ക് ഇത് മറ്റ് അധികം ആൾക്കാരിലേയ്ക്ക് പകരുന്നതിനു മുൻപേ മരണം സംഭവിക്കുമായിരുന്നുവത്രേ).

പകർച്ചവ്യാധിയുടെ ഭീകരത മനുഷ്യരുടെ സമനില തെറ്റിച്ചപ്പോൾ സാമൂഹികവും ധാർമ്മികവുമായ മര്യാദകൾ എങ്ങനെ തകിടം മറിഞ്ഞുവെന്ന് പെലപ്പൊന്നേഷൻ യുദ്ധത്തിന്റെ ഇതിഹാസമെഴുതിയ സമകാലീനചരിത്രകാരൻ തുസ്സിഡിഡീസ് വിവരിച്ചിട്ടുണ്ട്:-

ഈ അസുഖം ടൈഫോയ്ഡ് പനിയായിരുന്നു എന്ന് പിന്നീട് കണ്ടെത്തുകയുണ്ടായി . യഥാർത്ഥ കാരണം വളരെനാൾ അജ്ഞാതമായിരുന്നു. 2006 ജനുവരിയിൽ ഏഥൻസ് സർവ്വകലാശാലയിലെ ഗവേഷകർ നഗരത്തിനു താഴെയുണ്ടായിരുന്ന ഒരു കൂട്ട ശവക്കുഴിയിൽ നിന്നു ശേഖരിച്ച പല്ലുകൾ പഠനവിധേയമാക്കുകയും അതിൽ ടൈഫോയ്ഡ് ഉണ്ടാക്കുന്ന ബാക്ടീരിയയുടെ സാന്നിദ്ധ്യം കണ്ടെത്തുകയും ചെയ്തു. 


</doc>
<doc id="225008" url="https://ml.wikipedia.org/wiki?curid=225008" title="സമയയാത്ര കല്പിതകഥകളിൽ">
സമയയാത്ര കല്പിതകഥകളിൽ

ഒരുപാട് പാശ്ചാത്യ ചലച്ചിത്രങ്ങളിലും നോവലുകളിലും സമയയാത്ര മുഖ്യ പ്രമേയമാവാറുണ്ട്. ഭൂതകാലത്തേക്കോ ഭാവികാലത്തേക്കോ നായകൻ യാത്ര ചെയ്യുന്നതാണ് പൊതുവെ കാണാൻ സാധിക്കുക. ദ ടെർമിനേറ്റർ ഒരു ഉത്തമ ഉദാഹരണമാണ്.


</doc>
<doc id="225009" url="https://ml.wikipedia.org/wiki?curid=225009" title="ആന്റൊണീൻ പ്ലേഗ്">
ആന്റൊണീൻ പ്ലേഗ്

മീസിൽസോ വസൂരിയോ കാരണം പുരാതനകാലത്തുണ്ടായ ഒരു പാൻഡെമിക് ആന്റൊണീൻ പ്ലേഗ് (Antonine Plague) എന്നറിയപ്പെടുന്നത്. 165–180 എഡി കാലഘട്ടത്തിലാണ് ഇത് ഉണ്ടായത്. 

സെലൂഷ്യ എന്ന സ്ഥലം 165–66-ലെ ശീതകാലത്ത് റോമൻ പട്ടാളം വളഞ്ഞപ്പോഴാണ് അസുഖം പൊട്ടിപ്പുറപ്പെട്ടത്.ഗോൾ, റൈൻ നദീതീരത്തെ സൈനികക്യാമ്പുകൾ എന്നിവിടങ്ങളിലേയ്ക്കും രോഗം പടർന്നു എന്ന് അമിയാനസ് മാർസെല്ലിനസ് രേഖപ്പെടുത്തിയിട്ടുണ്ട്. യൂട്രോപിയസ് എന്ന ചരിത്രകാരൻ രേഖപ്പെടുത്തിയത് സാമ്രാജ്യം മുഴുവൻ ധാരാളം പേർ മരിച്ചു എന്നാണ്. 

ഗാലൻ ആണ് ഈ അസുഖത്തെപ്പറ്റി ആദ്യം വിവരണം നൽകിയിട്ടുള്ളത്. അതിനാൽ ഈ അസുഖത്തെ പ്ലേഗ് ഓഫ് ഗാലൻ എന്നും വിളിക്കുന്നു. സമീപ പൂർവ്വ പ്രദേശത്തുനിന്നും (Near East) മടങ്ങിവരുന്ന പട്ടാളക്കാരായിരിക്കണം അസുഖം കൊണ്ടുവന്നത്. അൻപതുലക്ഷത്തോളം ആൾക്കാർ ഈ അസുഖം മൂലം മരിക്കുകയുണ്ടായി. രോഗം ബാധിച്ചതിൽ നാലിലൊന്ന് ആൾക്കാർ മരിച്ചുപോയത്രേ. 

ഈ അസുഖം ഒരുപക്ഷേ റോമൻ ചക്രവർത്തിയായിരുന്ന ലൂസിയസ് വെറസിന്റെ മരണത്തിനും കാരണമായിരുന്നിരിക്കാം. ഇദ്ദേഹം 169-ലാണ് മരണമടഞ്ഞത്. ഇദ്ദേഹം മാർക്കസ് ഔറീലിയസ് ആന്റോണിയസ് എന്നയാളോടോപ്പം റോമിന്റെ കോ-റീജന്റായിരുന്നു. ആന്റോണിയസിന്റെ കുടുംബനാമമാണ് ഈ പകർച്ചവ്യാധിക്ക് നൽകപ്പെട്ടത്.

ഒൻപതു വർഷങ്ങൾക്കു ശേഷം ഈ പകർച്ച വ്യാധി വീണ്ടും പൊട്ടിപ്പുറപ്പെട്ടു. ഡയോ കാഷ്യസിന്റെ രേഖയനുസരിച്ച് ഒരു ദിവസം 2,000 പേർ വീതം ഈ അസുഖം കാരണം റോമിൽ മരിക്കുന്നുണ്ടായിരുന്നു. അൻപതു ലക്ഷത്തിലധികം ആൾക്കാർ ഈ അസുഖം മൂലം മരണമടയുകയുണ്ടായി. ചിലയിടങ്ങളിൽ ജനങ്ങളിൽ മൂന്നിലൊന്നും മരണമടഞ്ഞിരുന്നു. റോമർ സൈന്യം ഇതോടെ ഏകദേശം പൂർണ്ണമായി തകർന്നു.

ഈ മഹാമാരിയുടെ രണ്ടാം വരവിന്റെ മൂർദ്ധന്യത്തിൽ (പ്ലേഗ് ഓഫ് സൈപ്രിയൻ (251–266)) റോമിൽ 5,000 ആൾക്കാർ ഒരു ദിവസം മരിക്കുന്നുണ്ടായിരുന്നുവത്രേ.


</doc>
<doc id="225012" url="https://ml.wikipedia.org/wiki?curid=225012" title="ജസ്റ്റീനിയൻ പ്ലേഗ്">
ജസ്റ്റീനിയൻ പ്ലേഗ്

ബ്യൂബോണിക് പ്ലേഗ് എന്ന അസുഖം മൂലമുണ്ടായ ചരിത്രത്തിലെ ആദ്യ പകർച്ചവ്യാധി ആയിരുന്നു ജസ്റ്റീനിയൻ പ്ലേഗ് (Plague of Justinian) (541–542 എഡി). ബൈസന്റൈൻ സാമ്രാജ്യത്തെയായിരുന്നു ഈ പാൻഡെമിക് ബാധിച്ചത്. കോൺസ്റ്റാന്റിനോപ്പിൾ എന്ന സാമ്രാജ്യതലസ്ഥാനവും രോഗത്തിനിരയായി. ലോകത്തിൽ ഇതുവരെ ഉണ്ടായിട്ടുള്ളതിൽ ഏറ്റവും വലിയ പ്ലേഗ് ബാധകളിലൊന്നാണ് ഇതെന്ന് കണക്കാക്കപ്പെടുന്നു. 

ഈജിപ്റ്റിലാണ് ഇത് പൊട്ടിപ്പുറപ്പെട്ടത്. ഇത് കോൺസ്റ്റന്റിനോപ്പിളിൽ അടുത്ത വസന്തകാലത്ത് എത്തിപ്പെടുകയും (പ്രോകോപിയസ് എന്ന ചരിത്രകാരന്റെ അഭിപ്രായത്തിൽ) 10,000 ആൾക്കാരെ ഒരു ദിവസം കൊന്നൊടുക്കുകയും ചെയ്തു. നഗരവാസികളിൽ 40% പേർ അസുഖം മൂലം മരിച്ചുപോയിട്ടുണ്ടാവണം. ഈ അസുഖം ബാധിച്ച പ്രദേശങ്ങളിലെ നാലിലൊന്നു മുതൽ പകുതി വരെ ജനങ്ങൾ മരിച്ചുപോവുകയുണ്ടായത്രേ. 550-നും 700-നും ഇടയിൽ യൂറോപ്പിന്റെ ജനസംഖ്യ പകുതി കണ്ട് കുറയാൻ ഈ അസുഖം കാരണമായത്രേ.

ബ്യൂബോണിക് പ്ലേഗ് ആയിരുന്നു ഈ അസുഖമെന്ന് പൊതുവിൽ അംഗീകരിക്കപ്പെട്ടിട്ടുണ്ട്. ഇത് ബ്യൂബോണിക് പ്ലേഗ് ആയിരുന്നുവെങ്കിൽ തന്നെ മദ്ധ്യകാലഘട്ടത്തിലും സമീപകാലത്തുമുണ്ടായ പ്ലേഗ് രോഗത്തിൽ നിന്ന് വളരെ വ്യത്യാസമുള്ള തരം അസുഖമായിരുന്നു എന്നാണ് പുതിയ ഗവേഷണങ്ങൾ സൂചിപ്പിക്കുന്നത്. 

മദ്ധ്യ ഏഷ്യ, ദക്ഷിണേഷ്യ, വടക്കൻ ആഫ്രിക്ക, അറേബ്യ എന്നിവിടങ്ങളെയും യൂറോപ്പിനെയും അസുഖം ബാധിച്ചുവെന്ന് ചരിത്രകാരന്മാർ അവകാശപ്പെടുന്നു. ചൈനയായിരുന്നു അസുഖത്തിന്റെ പ്രഭവസ്ഥാനം എന്ന് ജനിതക പരീക്ഷണങ്ങൾ സൂചിപ്പിക്കുന്നു. 

ജസ്റ്റീനിയൻ ഒന്നാമനായിരുന്നു അസുഖം പൊട്ടിപ്പുറപ്പെടുന്ന സമയത്ത് റോമൻ ചക്രവർത്തി. ഇദ്ദേഹത്തിനും അസുഖം ബാധിച്ചുവെങ്കിലും രക്ഷപെടുകയാണുണ്ടായത്. ഇദ്ദേഹത്തിന്റെ പേരിലാണ് ആധുനിക ചരിത്രകാരന്മാർ ഈ അസുഖത്തെ വിവക്ഷിക്കുന്നത്.


</doc>
<doc id="225014" url="https://ml.wikipedia.org/wiki?curid=225014" title="ഉദാത്തവാസ്തുവിദ്യ">
ഉദാത്തവാസ്തുവിദ്യ

പൗരാണിക കാലത്തെ ഗ്രീക്, റോമൻ വാസ്തുവിദ്യകളിൽനിന്ന് പ്രചോദനമുൾക്കൊണ്ട് വികസിച്ചുവന്ന ഒരു വാസ്തുശൈലിയാണ് ഉദാത്തവാസ്തുവിദ്യ അഥവാ ക്ലാസ്സിക്കൽ ആർക്കിടെക്ചർ (Classical architecture). നവോത്ഥാനകാലം മുതലാണ് ഈ വാസ്തുവിദ്യ കൂടുതൽ പുഷ്ടിപ്പെടുന്നത്. ഉദാത്തവാസ്തുവിദ്യ വലരെയേറെ പുതിശതാബ്ദത്തിലെ വാസ്തുശില്പികളെ ആകർഷിക്കുകയും അത് നവീന ഉദാത്തവാസ്തുവിദ്യ(neoclassical architecture) എന്നശൈലിയുടെ പുനരുത്ഥാനത്തിന് വഴിതുറക്കുകയും ചെയ്തു. 18-19 നൂറ്റാണ്ടുകളിലായ് ആരംഭിച്ച ഈ ശൈലി രണ്ടാം ലോക മഹായുദ്ധത്തിന്റെ ആരംഭനാളുകൾ വരെ യൂറോപ്പിൽ ശക്തമായിരുന്നു.ഇന്നും ഈ ശൈലി പിന്തുടരുന്ന വാസ്തുശില്പികളുണ്ട്.
സാർവ്വത്രികവും സാർവ്വകാലീനവുമായ മൂല്യമുള്ളതും വാസ്തുവിദ്യയുടെ ഏറ്റവും ഉൽകൃഷ്‌ടമായ വികാസദശയിൽനിന്ന് രൂപംകൊണ്ടതുമായ വാസ്തുശൈലിയായിട്ടാണ് ഉദാത്തവാസ്തുവിദ്യ കണക്കാക്കുന്നത്. ലോകത്തിന്റെ ഏതുഭാഗത്തായാലും, അവരുടെ തനത് പൗരാണിക കലാസൗന്ദര്യശാസ്ത്രത്തെ അടിസ്ഥാനമാക്കിയിട്ടുള്ള ഏതൊരു വാസ്തുശൈലിയേയും ഉദാത്തവാസ്തുവിദ്യ എന്ന് വിശേഷിപ്പിക്കാം.




</doc>
<doc id="225017" url="https://ml.wikipedia.org/wiki?curid=225017" title="കോപ്റ്റിക് വാസ്തുവിദ്യ">
കോപ്റ്റിക് വാസ്തുവിദ്യ

ഈജിപ്റ്റിലെ സ്വദേശി ക്രൈസ്തവരായ കോപ്റ്റുകളുടെ(ഈഗുപ്തർ)(Copt) ഇടയിൽ നിലനിന്നിരുന്ന വാസ്തുവിദ്യയാണ് കോപ്റ്റിക വാസ്തുവിദ്യ (ഇംഗ്ലീഷിൽ: Coptic architecture). അനേകം ക്രൈസ്തവ ദേവാലയങ്ങളും പള്ളികളുമാണ് ഈ വാസ്തുവിദ്യയിലെ പ്രധാന നിർമിതികൾ. കെയ്റോയിലെ സെന്റ് മാർക്സ് കോപ്റ്റിക് ഓർത്തഡോക്സ് കത്ത്രീഡൽ പോലുള്ള വലിയദേവാലയങ്ങൾ മുതൽ ഗ്രാമപ്രദേശങ്ങളിലെ ചെറിയപള്ളികൾ വരെ ഇതിൽ ഉൾപ്പെടും. വാസ്തുനിർമിതികൾ എന്നതിലുപരി കോപ്റ്റിക് ജനതയുടെ സംസ്കാരത്തിന്റെ പ്രതീകങ്ങളാണ് ഇവ. .



</doc>
<doc id="225025" url="https://ml.wikipedia.org/wiki?curid=225025" title="പ്രകാശോർജ്ജം">
പ്രകാശോർജ്ജം

ദൃശ്യപ്രകാശത്തിലെ മനുഷ്യനേത്രങ്ങൾക്ക് സംവേദനം ചെയ്യാൻ കഴിയുന്ന ഊർജ്ജമാണ് പ്രകാശമിതിയിലെ പ്രകാശോർജ്ജം (ഇംഗ്ലീഷിൽ: luminous energy). പ്രകാശോർജ്ജം പ്രസരണോർജ്ജത്തിൽനിന്നും വ്യത്യസ്തപെട്ടിരിക്കുന്നു. പ്രകാശോർജ്ജത്തിന് സമാനമായ പ്രസരണമിതിയിലെ ഒരു അളവാണ് പ്രസരണോർജ്ജം. വിദ്യുത്കാന്തിക വർണ്ണരാജി|വിദ്യുത്കാന്തിക വർണ്ണരാജിയിലെ]] എല്ലാ തരംഗങ്ങളും മനുഷ്യനേത്രങ്ങൾക്ക് ദൃഷ്ടിഗോചരമല്ലാത്തതാണ് പ്രസരണോർജ്ജം എന്ന അളവിന് നിദാനം. ദൃശ്യ വർണ്ണരാജിക്ക് പുറത്തുള്ള തരംഗങ്ങളുടെ പ്രകാശോർജ്ജം പൂജ്യമാണ്. അതായത് അവയെ മനുഷ്യന് നഗ്നനേത്രങ്ങൾക്കൊണ്ട് ദർശിക്കാൻ സാധിക്കില്ല.(ഉദാ: അൾട്രാവയലറ്റ് രശ്മികൾ).

പ്രകാശോർജ്ജത്തിന്റെ അന്താരാഷ്ട്ര ഏകകം ലൂമിൻ സെക്കന്റ് (lm.s) ആണ്. ഹെൻറി ഫോക്സ് താൽബോട്ട് എന്ന ബ്രിട്ടിഷ് ശാസ്ത്രഞ്ജന്റെ ബഹുമാനാർത്ഥമായി . താൽബോട്ട് എന്നൊരു ഏകകവും അനൗദ്യോഗികമായി ഉപയോഗിക്കാറുണ്ട്. ചില ഏകക സമ്പ്രതായങ്ങളിൽ ഊർജ്ജത്തിന്റെ അടിസ്ഥാന ഏകകമായ ജൂളിലും പ്രകാശോർജ്ജം പ്രസ്താവിക്കാറുണ്ട്.



</doc>
<doc id="225027" url="https://ml.wikipedia.org/wiki?curid=225027" title="പ്രകാശപ്രവാഹം">
പ്രകാശപ്രവാഹം

പ്രകാശമിതിയിൽ പ്രകാശപ്രവാഹം(luminous flux) അല്ലെങ്കിൽ പ്രകാശശക്തി(luminous power) എന്നതുകൊണ്ട് ഉദ്ദേശിക്കുന്നത് മനുഷ്യനേത്രങ്ങൾ സംവേദനം ചെയ്യുന്ന പ്രകാശത്തിന്റെ പവറാണ്. പ്രസരണമിതിയിൽ ഇതിന് സമാനമായ ഒരു പരിമാണമാണ് പ്രസരണപ്രവാഹം. ലൂമിൻ എന്നൊരു ഏകകത്തിലാണ് പ്രകാശപ്രവാഹം അളക്കുന്നത്. ആണ്.


</doc>
<doc id="225029" url="https://ml.wikipedia.org/wiki?curid=225029" title="എസ്എവി001">
എസ്എവി001

എയിഡ്സ് രോഗത്തിന് എതിരെയുള്ള പുതിയ വാക്സിനാണ് SAV001. കാനഡയിൽ ആണ് ഈ വാക്സിൻ വികസിപ്പിച്ചത്‌. സുമഗെൻ എന്ന കമ്പനിയുടെ സഹായത്തോടെയാണ് ഈ പുതിയ വാക്സിൻ വികസിപ്പിച്ചത്. ഈ വാക്സിന്റെ ഇതുവരെയുള്ള എല്ലാ പരീക്ഷണങ്ങളും വിജയകരമായിരുന്നു. ഇനി ചില ക്ലിനിക്കൽ പരീക്ഷണങ്ങൾ കൂടി കഴിഞ്ഞാൽ ഈ വാക്സിൻ വാണിജ്യ അടിസ്ഥാനത്തിൽ ഉദ്പാദിപ്പിക്കാനാകും എന്നാണ് വിലയിരുത്തപ്പെടുന്നത്. എയിഡ്സ് എന്ന മഹാരോഗത്തിന് എതിരെയുള്ള വിജയമായി ഈ വാക്സിന്റെ കണ്ടുപിടിത്തം വിശ്വസിക്കപ്പെടുന്നു.


</doc>
<doc id="225033" url="https://ml.wikipedia.org/wiki?curid=225033" title="നൊവികോഫിന്റെ സ്വസ്ഥിര സിദ്ധാന്തം">
നൊവികോഫിന്റെ സ്വസ്ഥിര സിദ്ധാന്തം

സമയയാത്രയിലെ സാമാന്യ ആപേക്ഷികതാസിദ്ധാന്തത്തിന് അടിസ്ഥാനമായുള്ള വിരോധാഭാസങ്ങൾക്ക് ഉത്തരം കണ്ടെത്തുവാൻ റഷ്യൻ ശാസ്ത്രജ്ഞനായ ഇഗൊർ ഡിമിട്രിയവെച്ച് നൊവികോഫ് കൊണ്ടുവന്ന സിദ്ധാന്തമാണ് നൊവികോഫിന്റെ സ്വസ്ഥിര സിദ്ധാന്തം. 
ഇതനുസരിച്ച് ഒരു ചെയ്തിയുടെ ഫലമായ് സമയ വിരോധാഭാസമോ അല്ലെങ്കിൽ ഭൂതകാലത്തിന് മാറ്റമോ സംഭവിക്കുകയാണെങ്കിൽ ആ ചെയ്തിയുടെ സംഭാവ്യത പൂജ്യമായിരിക്കും. ചുരുക്കത്തിൽ സമയ വിരോധാഭാസങ്ങൾ പ്രാവർത്തികമല്ല എന്ന് സിദ്ധാന്തം വെളിപ്പെടുത്തുന്നു.


</doc>
<doc id="225051" url="https://ml.wikipedia.org/wiki?curid=225051" title="ഞാറൽ">
ഞാറൽ

പശ്ചിമഘട്ടത്തിൽ കാണപ്പെടുന്ന തദ്ദേശീയ വൃക്ഷമാണ് ഞാറൽ. . 8 മീറ്ററോളം ഉയരം വയ്ക്കും. തണൽ ഇഷ്ടപ്പെടുന്ന നിത്യഹരിതവൃക്ഷം. 1500 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="225054" url="https://ml.wikipedia.org/wiki?curid=225054" title="ബഹുപ്രപഞ്ചം">
ബഹുപ്രപഞ്ചം

അനേകം പ്രപഞ്ചങ്ങളുടെ(നമുക്ക് അനുഭവവേദ്യമായ ചരിത്രപരമായ പ്രപഞ്ചം അടക്കം) ഒരു പരികല്പിതഗണമാണ് ബഹുപ്രപഞ്ചം(Multiverse) എന്ന് പറയുന്നത്. നിലനിൽക്കുന്നവയും നിലനിൽക്കാൻ സാധ്യതയുള്ളവയുമായ എല്ലാറ്റിനെയും ഇത് ഉൾക്കൊള്ളുന്നു.അതായത്, സ്ഥലം, കാലം, ദ്രവ്യം, ഊർജ്ജം എന്നിവകൂടാതെ അവയെ സംബന്ധിക്കുന്ന ഭൗതിക നിയമങ്ങൾ,സ്ഥിരാങ്കങ്ങൾ എന്നിവയുടെ സാകല്യമാണ് ഇത്.തത്വചിന്തകനും മനശ്ശാസ്ത്രജ്ഞനുമായ വില്യം ജയിംസ് എന്ന അമേരിക്കക്കാരനാണ് ഈ സംജ്ഞ ആദ്യമായി അവതരിപ്പിച്ചത്. 
ബഹുപ്രപഞ്ചത്തിൽ ഉള്ള രണ്ട് പ്രപഞ്ചങ്ങളെ തമ്മിൽ സമാന്തര പ്രപഞ്ചം എന്ന് നിർവചിക്കുന്നു.


</doc>
<doc id="225055" url="https://ml.wikipedia.org/wiki?curid=225055" title="വെള്ളഞാറ">
വെള്ളഞാറ

പശ്ചിമഘട്ടത്തിലും ശ്രീലങ്കയിലും കാണപ്പെടുന്ന 20 മീറ്റർ ഉയരം വയ്ക്കുന്ന ഒരു നിത്യഹരിതമരമാണ് വെൺഞാറ അഥവാ വെള്ളഞാറ. . തൊലിക്ക് കറുപ്പുനിറമാണ്. ഉഷ്ണമേഖലാകാലാവസ്ഥയിൽ തണലിൽ വളരാൻ ഇഷ്ടപ്പെടുന്ന മരം. പക്ഷികൾക്ക് കായകൾ ഇഷ്ടമായതിനാൽ അവയാണ് വിത്തുവിതരണം നടത്തുന്നത്. ഗ്രാമ്പൂവുമായി നല്ല സാമ്യമുള്ളതിനാൽ ചിലപ്പോൾ ഇതിന്റെ പൂമൊട്ട് ഉണങ്ങി ഗ്രാമ്പൂ എന്ന പേരിൽ വിറ്റുവരുന്നു. പയഞാവൽ, തോൽഞാവൽ എന്നും പേരുകളുണ്ട്.

Hemispheric Rose-Apple • Kannada: ಬನ ನೇರಳೆ bana nerale, ಕಾಡು ಪನ್ನೇರಳೆ kaadu pannerale, ಮಕ್ಕಿ ನೇರಳೆ makki nerale • Konkani: रेडी जांभूळ Redi jambul • Malayalam: തോൽഞാവൽ teal-naval, വെള്ളഞാറ vellanara, വെൺഞാറ ven-nara • Marathi: गोलजांब goljamb • Tamil: வெள்ளைநாவல் vellai-naval, வெண்ணாவல் vennaval 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"



</doc>
<doc id="225057" url="https://ml.wikipedia.org/wiki?curid=225057" title="ബ്ലാക്ക് ഡെത്ത്">
ബ്ലാക്ക് ഡെത്ത്

മനുഷ്യ ചരിത്രത്തിലെ ഏറ്റവും മാരക പാൻഡെമിക്കുകളിൽ ഒന്നായിരുന്നു 1348-നും 1350-നും ഇടയിൽ യൂറോപ്പിൽ മൂർദ്ധന്യത്തിലെത്തിയ പ്ലേഗ് ബാധയായ ബ്ലാക്ക് ഡെത്ത് (Black Death). ഏഴരക്കോടിക്കും 20 കോടിക്കും ഇടയിൽ മരണങ്ങൾ ഇതുമൂലമുണ്ടായിട്ടുണ്ട് എന്ന് കണക്കാക്കപ്പെടുന്നു. ഇതിനു മുൻപ് യൂറോപ്പിൽ വ്യാപകമായി പ്ലേഗ് ബാധയുണ്ടായത് 800 വർഷങ്ങൾക്കപ്പുറമായിരുന്നു.

ഈ പകർച്ചവ്യാധിയുടെ കാരണം എന്താണെന്നതിനെപ്പറ്റി പല ഊഹങ്ങളുണ്ടായിരുന്നെങ്കിലും ദക്ഷിണ യൂറോപ്പിൽ മരണമടഞ്ഞവരുടെ മൃതശരീരത്തിൽ നിന്നു ശേഖരിച്ച ഡി.എൻ.എ. സമീപകാലത്ത് പരിശോധിച്ചതിൽ നിന്നും ബ്യൂബോണിക് പ്ലേഗ് ഉണ്ടാക്കുന്ന യെർസീനിയ പെസ്റ്റിസ് എന്ന രോഗകാരിയാണ് ഇതിനു കാരണം എന്നാണ് മനസ്സിലാക്കാൻ സാധിച്ചത്. ഇരുപതാം നൂറ്റാണ്ടിൽ കണ്ടെത്തപ്പെട്ടിട്ടുള്ള പ്ലേഗ് രോഗകാരികളിൽ നിന്നും വളരെ വ്യത്യസ്തമായവയായിരുന്നു ബ്ലാക്ക് ഡെത്തിനു കാരണമായത്. 

ഏഷ്യയിൽ (ചൈനയിലോ മദ്ധേഷ്യയിലോ) ആരംഭിച്ച അസുഖം 1348-ൽ യൂറോപ്പിലെത്തി. സിൽക്ക് റോഡുവഴിയാവണം 1346-ൽ ഈ അസുഖം ക്രിമിയയിൽ എത്തിയത്. ക്രിമിയയിൽ നിന്ന് രക്ഷപെട്ട ഇറ്റാലിയൻ കച്ചവടക്കാരിലൂടെയാവണം ഇത് യൂറോപ്പിലെത്തിയത്. വ്യാപാരക്കപ്പലുകളിലെ സഞ്ചാരികളായ കറുത്ത എലികളിൽ വസിക്കുന്ന പൗരസ്ത്യ എലിച്ചെ‌ള്ളുകൾ വഴിയാവണം ക്രിമിയയിൽ നിന്ന് മെഡിറ്ററേനിയൻ പ്രദേശത്തേയ്ക്ക് അസുഖം പടർന്നത്. യൂറോപ്പിലെ ജനസംഖ്യയുടെ 30–60 ശതമാനം ഈ അസുഖം മൂലം മരണപ്പെട്ടു എന്ന് കണക്കാക്കപ്പെടുന്നു. ആറു വർഷം കൊണ്ട് രണ്ടു മുതൽ മൂന്നു കോടി വരെ യൂറോപ്യന്മാർ ഈ അസുഖം മൂലം മരണമടഞ്ഞു. മൊത്തത്തിൽ ആ സമയത്തെ (പതിനാലാം നൂറ്റാണ്ട്) ലോക ജനസംഖ്യയായിരുന്ന 45 കോടി ഈ അസുഖം മൂലം 35 കോടിക്കും 37.5 കോടിക്കും ഇടയിലെത്തി. ഏറ്റവും കൂടുതൽ നാശനഷ്ടമുണ്ടായതെ പട്ടണപ്രദേശങ്ങളിലാണ്. ഇവിടങ്ങളിൽ ജനസംഖ്യയുടെ പകുതി മരണമടഞ്ഞുവെന്നാണ് കണക്ക്. 

ബ്ലാക്ക് ഡെത്തിന്റെ മതപരവും സാമൂഹികവും സാമ്പത്തികവുമായ പ്രത്യാഘാതങ്ങൾ അതിഭീമമായിരുന്നു. ഇത് യൂറോപ്പിന്റെ ചരിത്രത്തെത്തന്നെ മാറ്റിമറിച്ചു. ജനസംഖ്യ പഴയ നിലയിലെത്താൻ 150 വർഷങ്ങളെടുത്തു. 
പതിനെട്ടാം നൂറ്റാണ്ടുവരെ ഈ പ്ലേഗിന്റെ ആവർത്തനങ്ങൾ ചാക്രികമായി യൂറോപ്പിൽ വന്നുകൊണ്ടിരുന്നു. ഈ സമയത്ത് നൂറിൽ കൂടുതൽ പ്ലേഗ് പകർച്ചവ്യാധികൾ യൂറോപ്പിനെ ബാധിച്ചു. 1361 മുതൽ 1480 വരെയുള്ള കാലത്ത് രണ്ടു മുതൽ അഞ്ചു വർഷം വരെ ഇടവേളകളിൽ ഇംഗ്ലണ്ടിൽ പ്ലേഗ് ബാധയുണ്ടാകുമായിരുന്നു. 1370കളോടെ ഇംഗ്ലണ്ടിന്റെ ജനസംഖ്യ ഈ അസുഖം കാരണം 50% കണ്ട് കുറയുകയുണ്ടായി. ലണ്ടനിൽ 1665–66 കാലത്തുണ്ടായ പ്ലേഗ് ബാധ ഒരു ലക്ഷം ആൾക്കാരുടെ മരണത്തിനിടയാക്കി. ഇത് ലണ്ടനിലെ ജനസംഖ്യയുടെ 20% ആയിരുന്നു. 




</doc>
<doc id="225061" url="https://ml.wikipedia.org/wiki?curid=225061" title="കല്ലുഞാവൽ">
കല്ലുഞാവൽ

പശ്ചിമഘട്ടത്തിലെ തദ്ദേശവാസിയായ ഒരു നിത്യഹരിതവൃക്ഷമാണ് കല്ലുഞാവൽ. . പൊരിയൻ, കൽമോനി എന്നീ പേരുകളുമുണ്ട്. Sea Apple എന്നും അറിയപ്പെടുന്നു.15 മീറ്റർ വരെ ഉയരം വയ്ക്കും. 1000 മീറ്ററിലധികം ഉയരമുള്ള മലകളിലെ നനവാർന്ന നിത്യഹരിതവനങ്ങളിലും മിതോഷ്ണമേഖലാവനങ്ങളിലും ചതുപ്പുകളിലും വളരും. തവിട്ടുനിറമുള്ള തൊലി ചെറിയതകിടുകളായി പൊഴിഞ്ഞുപോകും. പൂവിന് ഇളംചുവപ്പുകലർന്ന വെള്ളനിറമാണ്. കുരങ്ങന്മാർക്കും വവ്വാലുകൾക്കും പ്രിയമുള്ള പഴങ്ങൾ. വിത്തുവിതരണം ചെയ്യുന്നതും അവർ തന്നെ. പലമരവുമായി ഈ മരം മാറിപ്പോകാറുണ്ട് . സിംഗപ്പൂരിൽ എല്ലായിടത്തും പാതയോരങ്ങളിൽ ഈ മരം വച്ചുപിടിപ്പിച്ചിട്ടുണ്ട്.



</doc>
<doc id="225070" url="https://ml.wikipedia.org/wiki?curid=225070" title="മൂന്നാമത് പ്ലേഗ് പാൻഡെമിക്">
മൂന്നാമത് പ്ലേഗ് പാൻഡെമിക്

1855-ൽ ചൈനയിലെ യൂനാൻ പ്രവിശ്യയിൽ ആരംഭിച്ച ഒരു പ്രധാന ബ്യൂബോണിക് പ്ലേഗ് പാൻഡെമിക് ആണ് മൂന്നാമത് പാൻഡെമിക് എന്ന പേരിൽ അറിയപ്പെടുന്നത്. ബ്യൂബോണിക് പ്ലേഗിന്റെ ഈ പകർച്ചവ്യാധി മനുഷ്യവാസമുള്ള എല്ലാ ഭൂഘണ്ഡങ്ങളിലേയ്ക്കും പടർന്നുപിടിച്ചു. ഇന്ത്യയിൽ മാത്രം ഒരു കോടി ആൾക്കാർ പ്ലേഗ് ബാധ മൂലം മരണമടഞ്ഞു എന്ന് കണക്കാക്കപ്പെടുന്നു. 1900-1909 കാലഘട്ടത്തിൽ അമേരിക്കൻ ഐക്യനാടുകളിൽ ആദ്യത്തെ പ്ലേഗ് ബാധയുണ്ടായി 1959 വരെ ഇടയ്ക്കിടെ മനുഷ്യരെ ഈ പാൻഡെമിക്കിന്റെ ഭാഗമായി പ്ലേഗ് ബാധിക്കാറുണ്ടായിരുന്നു. ഇപ്പോൾ ഒരു വർഷം 200 എന്ന നിലയിലേയ്ക്ക് മരണസംഖ്യ ചുരുങ്ങിയിട്ടുണ്ട്. 

ഇതിനു മുൻപുള്ള രണ്ട് പ്രധാന പ്ലേഗുകളായ പ്ലേഗ് ഓഫ് ജസ്റ്റീനിയൻ, ബ്ലാക്ക് ഡെത്ത് എന്നിവയും ബ്യൂബോണിക് പ്ലേഗ് കാരണമാണുണ്ടായത്.

പത്തൊൻപതാം നൂറ്റാണ്ടിൽ പടർന്നുപിടിച്ച പ്ലേഗ് പ്രധാനമായും കപ്പലുകൾ വഴിയായിരുന്നു പടർന്നിരുന്നത്. ഇത് പ്രധാനമായും ബ്യൂബോണിക് പ്ലേഗ് ആയിരുന്നു. രണ്ടാമത്തെ വിഭാഗം പ്രധാനമായും മനുഷ്യരിൽ നിന്ന് മനുഷ്യരിലേയ്ക്ക് പടരുന്നതും കൂടുതൽ മാരകവുമായിരുന്നുവത്രേ. ഇത് ഏഷ്യയിൽ മാത്രമായി (മഞ്ചൂറിയ, മംഗോളിയ എന്നിവിടങ്ങൾ) ഒതുങ്ങിനിന്നു എന്നാണ് വിശ്വസിക്കപ്പെടുന്നത്.

മദ്ധ്യ ഏഷ്യയിലെ എലിവർഗ്ഗത്തിൽ പെട്ട തുരന്നു ജീവിക്കുന്ന ജീവികളിൽ ബ്യൂബോണിക് പ്ലേഗ് നൂറ്റാണ്ടുകളായി നിലവിലുണ്ടായിരുന്നു. ഇത് ഇടയ്ക്കിടെ മനുഷ്യരിലേയ്ക്ക് പടർന്ന് അസുഖമുണ്ടാക്കുമായിരുന്നു. ലോക വ്യാപാരത്തിലെ വർദ്ധനയാണത്രേ ഈ അസുഖം ലോകമാസകലം പടരാനുണ്ടായ കാരണം.

1850 കളിൽ ചൈനയിലെ യൂനാൻ പ്രവിശ്യയിലാണ് പ്ലേഗ് ആരംഭിച്ചത്. ഈ പകർച്ചവ്യാധി പ്രവിശ്യയ്ക്കുള്ളിൽ ഒതുങ്ങി നിൽക്കുമായിരുന്നുവെങ്കിലും ഒരു മുസ്ലീം കലാപത്തെത്തുടർന്ന് ഇത് പുറത്തേയ്ക്ക് പടരുകയായിരുന്നുവത്രേ. പ്രാദേശിക ഗോത്രവർഗ്ഗക്കാർ കലാപത്തെത്തുടർന്ന് നാടുവിട്ടു. മൃഗങ്ങളെ വളർത്തുന്ന രീതിയും മാറി. ഇത് രോഗബാധിതരായ മൃഗങ്ങളുമായി മനുഷ്യർക്ക് ബന്ധമുണ്ടാകാനുള്ള സാദ്ധ്യത വർദ്ധിപ്പിച്ചു. കലാപം കാരണം അഭയാർത്ഥികൾ തെക്കോട്ട് നീങ്ങുകയുമുണ്ടായി. ഇത് ചൈനയിലെ ഉയർന്ന ജനസംഖ്യയുള്ള പ്രവിശ്യകളിലേയ്ക്ക് അസുഖം പടരാനിടയാക്കി. കാന്റൺ പട്ടണത്തിൽ 1894 മാർച്ച് മുതൽ ഏതാനം ആഴ്ച്ച കൊണ്ട് 60,000 ആൾക്കാർ മരണപ്പെട്ടു. ഹോങ്ക് കോങിലേയ്ക്ക് അസുഖം പടർന്നു. രണ്ടുമാസത്തിനുള്ളിൽ 100,000 ആൾക്കാർ മരിക്കുകയുണ്ടായി. ഹോങ്ക് കോങിൽ 1929 വരെ ഈ അസുഖം നിലവിലുണ്ടായിരുന്നു.

പ്ലേഗ് 1896-ൽ ബ്രിട്ടീഷ് ഇന്ത്യയിൽ എത്തി. അടുത്ത മുപ്പത് വർഷം കൊണ്ട് രാജ്യത്തെ ഒരുകോടി ഇരുപത്തഞ്ച് ലക്ഷം ആൾക്കാർ ഈ അസുഖം മൂലം മരണമടഞ്ഞു. ഏകദേശം എല്ലാ കേസുകളും ബ്യൂബോണിൽ പ്ലേഗ് ബാധയായിരുന്നു. വളരെക്കുറച്ചു കേസുകളേ കൂടുതൽ മാരകമായ ന്യൂമോണിക് പ്ലേഗ് എന്ന അവസ്ഥയിലേയ്ക്ക് മാറിയിരുന്നുള്ളൂ. ബോംബെ പോലുള്ള തുറമുഖനഗരങ്ങളിലാണ് ആദ്യം പ്ലേഗ് കാണപ്പെട്ടതെങ്കിലും പിന്നീട് പൂനെ, കൽക്കട്ട, കറാച്ചി എന്നിവിടങ്ങളിലേയ്ക്കും പടർന്നുപിടിച്ചു. 1899-ഓടെ ഗ്രാമപ്രദേശങ്ങളിലേയ്ക്കും രോഗം പടർന്നുപിടിച്ചു. പശ്ചിമ ഇന്ത്യയിലും ഉത്തരേന്ത്യയിലുമായിരുന്നു കൂടുതൽ മരണങ്ങളുണ്ടായത്.

ക്വാറണ്ടൈൻ, ഒറ്റപ്പെട്ട ക്യാമ്പുകൾ എന്നിവയായിരുന്നു കൊളോണിയൽ സർക്കാരിന്റെ പ്രധാന പ്രതിരോധനടപടികൾ. ബ്രിട്ടീഷ് സൈന്യമായിരുന്നു തീരപ്രദേശങ്ങളിൽ ക്വാറണ്ടൈൻ നടപ്പാക്കിയിരുന്നത്. ഈ നടപടികൾ അടിച്ചമർത്തലായാണ് ഇന്ത്യക്കാർ കണ്ടത്. 1898–1899-ഓടെ സർക്കാർ നടപടികളിൽ കാതലായ മാറ്റം വന്നു. ബലമുപയോഗിച്ച് പ്ലേഗ് പരക്കുന്നതു തടയുന്നത് ഫലപ്രദമാവില്ല എന്ന് ആ സമയത്തോടെ സർക്കാരിന് ബോദ്ധ്യമായി. കഠിനമായ നടപടികളെടുത്തുവെങ്കിലും ഈ സമയം കൊണ്ട് അസുഖം ഗ്രാമപ്രദേശങ്ങളിലേയ്ക്കും ഉൾനാടുകളിലേയ്ക്കും പടർന്നിരുന്നു. പ്രതിരോധക്കുത്തിവയ്പ്പുകൾ നടത്താൻ ഈ സമയത്തോടെ ബ്രിട്ടീഷ് ആരോഗ്യ വകുപ്പുദ്യോഗസ്ഥർ തീരുമാനമെടുത്തിരുന്നു. വാൾഡ്മാർ ഹാഫ്കൈൻ പ്ലേഗ് വാക്സിനായിരുന്നു ഇതിനുപയോഗിച്ചത്. കുത്തിവയ്പ്പ് നിർബന്ധമല്ല എന്ന് സർക്കാർ വ്യക്തമാക്കിയിരുന്നു. നാട്ടുവൈദ്യന്മാരെയും പ്രതിരോധപരിപാടികളിൽ ഉൾപ്പെടുത്തുവാനും സർക്കാർ തീരുമാനിച്ചു.

പൂനെയിലെ ദേശീയവാദികൾക്ക് സർക്കാർ നയത്തെ എതിർക്കാനുള്ള അവസരമാണ് ഗവണ്മെന്റിന്റെ അടിച്ചമർത്തലിലൂടെ ലഭിച്ചത്. 1897 ജൂൺ 22-ന് ചപേക്കർ സഹോദരന്മാർ ഡബ്ല്യൂ. സി. റാൻഡ് എന്ന സിവിൽ സർവീസ് ഉദ്യോഗസ്ഥനെയും അദ്ദേഹത്തിന്റെ സൈനിക സഹായിയെയും വെടിവച്ചുകൊന്നു. റാൻഡ് പ്രത്യേക പ്ലേഗ് കമ്മിറ്റി ചെയർമാനായി ജോലി ചെയ്യുകയായിരുന്നു. പ്ലേഗ് പാൻഡെമിക് സമയത്ത് ലോകത്ത് ഉദ്യോഗസ്ഥർക്കെതിരേ നടന്ന ഏറ്റവും കഠിനമായ പ്രവൃത്തിയാണത്രേ ഇത്. ദേശീയവാദികളായ മാദ്ധ്യമങ്ങളും ജനങ്ങളെ ഇളക്കിവിടാൻ ശ്രമിക്കുന്നു എന്നായിരുന്നു സർക്കാരിന്റെ കണ്ടെത്തൽ. ബാല ഗംഗാധര തിലകനെ കേസരി പത്രത്തിന്റെ എഡിറ്റർ എന്ന നിലയിൽ എഴുതിയ ലേഖനങ്ങളുടെ പേരിൽ രാജ്യദ്രോഹക്കുറ്റമാരോപിച്ച് പതിനെട്ട് മാസം കഠിനതടവിന് ശിക്ഷിക്കുകയുണ്ടായി.


</doc>
<doc id="225071" url="https://ml.wikipedia.org/wiki?curid=225071" title="കാമിലോ ഹൊസെ ഥേലാ">
കാമിലോ ഹൊസെ ഥേലാ

കാമിലോ ഹൊസെ സേലാ സ്പാനിഷ് സാഹിത്യകാരനായിരുന്നു. 1989-ലെ സാഹിത്യത്തിനുള്ള നോബൽസമ്മാനജേതാവായ ഇദ്ദേഹം നോവലിസ്റ്റ്, കവി, ചെറുകഥാകൃത്ത്, നാടകകൃത്ത് എന്നീ നിലകളിൽ പ്രസിദ്ധനായി. 1916 മേയ് 11-ന് കൊറുന്ന പ്രവിശ്യയിലെ ഇറിയ ഫ്ലാവിയയിൽ ജനിച്ചു.
മാഡ്രിഡ് സർവകലാശാലയിൽ നിയമപഠനം നടത്തി. സ്പാനിഷ് ആഭ്യന്തരയുദ്ധകാലത്ത് (1936-39) ഫ്രാങ്കോയുടെ സൈന്യത്തിൽ സേവനമനുഷ്ഠിച്ചു. യുദ്ധത്തിൽ മുറിവേറ്റ ഥേലായുടെ യുദ്ധാനുഭവങ്ങൾ പിൽക്കാലത്ത് ഇദ്ദേഹത്തിന്റെ കൃതികളിൽ ആവിഷ്കാരം നേടി. യുദ്ധാനന്തരം പഠനം തുടർന്ന് 27-ആം വയസ്സിൽ ബിരുദമെടുത്തു. 1944-ൽ "മറിയ ദെൽ റൊസേറിയോ കോൻദെ പിഥാവിയയെ" വിവാഹം കഴിച്ചു. 1989 വരെ ഈ ബന്ധം നിലനിന്നു. 1991-ൽ ഇദ്ദേഹം തന്നെക്കാൾ 40 വയസ്സുകുറഞ്ഞ "മറിന കാസ്തനോയെ" വിവാഹം ചെയ്തു.

യാഥാതഥ്യ (realism)ത്തിന്റെയും ഫലിതത്തിന്റെയും അംശങ്ങൾ ഉൾ ച്ചേർന്നതാണ് ഥേലായുടെ കഥാപ്രപഞ്ചം. അസ്തിത്വവാദത്തിന്റെ അനുരണനവും അങ്ങിങ്ങുണ്ട്. നിരവധി വ്യക്തിത്വങ്ങളുടെ സങ്കരങ്ങളെന്നു വിശേഷിപ്പിക്കാവുന്നവയാണ് കഥാപാത്രങ്ങൾ മിക്കവയും. ഥേലായുടെ ആദ്യ നോവലായ "ലാ ഫാമിലിയ ദെ പാസ്ക്വൽ ദുവാർത്" (The Family of Pascal Duarte ) 1942-ൽ പ്രസിദ്ധീകരിച്ചു. സ്പാനിഷ് ആഭ്യന്തരയുദ്ധത്തെത്തുടർന്നു രചിച്ച ഈ നോവലിലെ വിഭ്രാമകമായ ഉള്ളടക്കംകാരണം ഇത് അർജന്റീനയിലാണ് ആദ്യം പ്രസിദ്ധീകരിച്ചത്. സ്പെയിനിൽ ആദ്യം നിരോധിക്കപ്പെട്ട ഈ ഗ്രന്ഥം 1946-ൽ അവിടെയും പ്രസിദ്ധീകരിക്കപ്പെട്ടു. ദുരിതത്തിനും അക്രമത്തിനും മുൻതൂക്കം നൽകുന്ന "ട്രെമൻദിസ്മൊ" എന്ന കഥാശൈലിയാണ് ഈ നോവലിന്റെ രചനയിൽ ഥേലാ സ്വീകരിച്ചിരിക്കുന്നത്. ആഭ്യന്തരയുദ്ധത്തിനുശേഷമുള്ള മാഡ്രിഡ് ജീവിതത്തിലെ മൂന്നുദിവസത്തിന്റെ സൂക്ഷ്മ ചിത്രീകരണമാണ് 1951-ൽ പ്രസിദ്ധീകരിച്ച "ലാ കോൽമെന"(The Hive)യിലുള്ളത്. അഞ്ചുവർഷംകൊണ്ടു പൂർത്തിയാക്കിയ ഈ നോവലിൽ 360-ഓളം കഥാപാത്രങ്ങളുണ്ട്. സിനിമയിൽനിന്നു കടംകൊണ്ട "മൊന്താഷ്" സങ്കേതം നോവലിസ്റ്റ് ഇതിൽ പ്രയോഗിച്ചിട്ടുണ്ട്. യുദ്ധാനന്തരസമൂഹത്തിലെ അപചയവും കാപട്യവും ദാരിദ്ര്യവുമെല്ലാം ഇതിൽ തെളിഞ്ഞുകാണാം. 
എന്നിവ ഥേലായുടെ ഇതര പ്രധാന നോവലുകളാണ്.

കവി എന്ന നിലയിലുള്ള ഥേലായുടെ രചനകൾ 
എന്നീ സമാഹാരങ്ങളിൽ ഉൾ പ്പെടുത്തിയിരിക്കുന്നു. 
എന്നിവ ചെറുകഥാസമാഹാരങ്ങളുടെ കൂട്ടത്തിൽ മികച്ചുനില്ക്കുന്നു. 1965-66 കാലഘട്ടത്തിൽ 
ഏഴ് വാല്യങ്ങളിലായി പ്രസിദ്ധീകരിച്ചു. 
എന്നിവ ഥേലായുടെ നാടകപ്രതിഭയ്ക്കു നിദർശനങ്ങളാണ്.

എന്നിവ ഇദ്ദേഹത്തിന്റെ യാത്രാവിവരണ ഗ്രന്ഥങ്ങളാണ്. ഥേലായുടെ നിരീക്ഷണപാടവവും വർണനാവൈഭവവും യാത്രാവിവരണഗ്രന്ഥങ്ങളിൽ തെളിഞ്ഞു കാണാം. സ്പെയിനിന്റെ ആത്മചൈതന്യം തുളുമ്പുന്ന ഉൾനാടുകളിലും ലാറ്റിനമേരിക്കയിലും നടത്തിയ പര്യടനങ്ങൾ സമ്മാനിച്ച അനുഭവവിശേഷം ഒപ്പിയെടുക്കുന്ന ഈ വിവരണങ്ങൾ ഗ്രന്ഥകാരന്റെയും ആത്മചൈതന്യം തുളുമ്പുന്നവയാണ്. 
തുടങ്ങി നിരവധി ഉപന്യാസ സമാഹാരങ്ങളും ഥേലായുടെ സംഭാവനയായുണ്ട്. ഇദ്ദേഹത്തിന്റെ സമ്പൂർണ കൃതികൾ 
എന്ന പേരിൽ 25 വാല്യങ്ങളായി പ്രസിദ്ധീകരിച്ചു.

1955-ൽ ഥേലാ മജോർക്കയിൽ താമസമാക്കി. അടുത്തവർഷം പേപ്പലസ് ദെ സൊൻ ആർമദൻസ് എന്ന സാഹിത്യാനുകാലികത്തിന്റെ പ്രസിദ്ധീകരണം ആരംഭിച്ചു. 1979 വരെ ഈ പ്രസിദ്ധീകരണം നിലനിന്നു. ബഹുവാല്യങ്ങളിലുള്ള ഡിക്ഷനറിയോ സെക്രെതോയുടെ പ്രസിദ്ധീകരണവും ഇക്കാലത്തു (1968-72) നടക്കുകയുണ്ടായി. "വിലക്കപ്പെട്ട പദങ്ങളുടെയും പ്രയോഗങ്ങളുടെയും സഞ്ചയം" എന്നാണ് ഥേലാ ഇതിനെ വിശേഷിപ്പിച്ചത്. 1957-ൽ സ്പാനിഷ് അക്കാദമിയിൽ അംഗമായ ഇദ്ദേഹം 1977-78 കാലഘട്ടത്തിൽ ഭരണനിർമ്മാണസഭയിൽ സെനറ്ററായി സേവനമനുഷ്ഠിച്ചു. യൂണിവേഴ്സിറ്റി ഒഫ് പാൽമ ദെ മല്ലോർക്കയിൽ പ്രൊഫസറായും ഹിസ്പാനിക് സൊസൈറ്റി ഒഫ് അമേരിക്ക, സൊസൈറ്റി ഒഫ് സ്പാനിഷ് ആൻഡ് സ്പാനിഷ് അമേരിക്കൻ സ്റ്റഡീസ്, അമേരിക്കൻ അസോസിയേഷൻ ഒഫ് ടീച്ചേഴ്സ് ഒഫ് സ്പാനിഷ് ആൻഡ് പോർച്ചുഗീസ് തുടങ്ങിയ സംഘടനകളിൽ അംഗമായും ഇദ്ദേഹം പ്രവർത്തനം നടത്തിയിട്ടുണ്ട്. നോബൽ സമ്മാനത്തിനുപുറമേ പ്രെമിയോ ദെ ലാ ക്രിട്ടിക്കാ, പ്രെമിയോ നാഷനൽ ദെ ലിത്തറേത്തൂറ, പ്രെമിയോ പ്രിൻസിപ്പെ ദെ ഓസ്ത്രിയാസ്, സെർവാന്റസ് പ്രൈസ് (1995) തുടങ്ങിയ നിരവധി പുരസ്കാരങ്ങൾ ഇദ്ദേഹത്തിനു ലഭിച്ചു. 2002 ജനുവരി 17-ന് മാഡ്രിഡിൽ ഥേലാ അന്തരിച്ചു.


</doc>
<doc id="225075" url="https://ml.wikipedia.org/wiki?curid=225075" title="എം.എസ്. ഗോപാലകൃഷ്ണൻ">
എം.എസ്. ഗോപാലകൃഷ്ണൻ

ഭാരതത്തിലെ പ്രശസ്തനായ വയലിൻ വിദ്വാനായിരുന്നു മൈലാപ്പൂർ സുന്ദരയ്യർ ഗോപാലകൃഷ്ണൻ എന്ന എം.എസ് ഗോപാലകൃഷ്ണൻ(10 ജൂൺ 1931 – 3 ജനുവരി 2013). കർണ്ണാടക - ഹിന്ദുസ്ഥാനി ശൈലികളിൽ ഒരുപോലെ വൈദഗ്ദ്ധ്യം നേടിയ ആളായിരുന്നു അദ്ദേഹം. ലാൽഗുഡി ജയരാമൻ,​ ടി.എൻ. കൃഷ്ണൻ,​ എം.എസ്. ഗോപാലകൃഷ്ണൻ എന്നിവർ 'വയലിൻ ത്രയങ്ങൾ' എന്ന് അറിയപ്പെട്ടിരുന്നു. 
1931 ജൂൺ 10-ന് ചെന്നൈക്കടുത്ത് മൈലാപ്പൂരിൽ ജനനം. തിരുവനന്തപുരം രാജകൊട്ടാരത്തിലെ വയലിൻ വാദകനായിരുന്ന പറവൂർ പി. സുന്ദരയ്യരായിരുന്നു പിതാവ്. പ്രശസ്ത വയലിനിസ്റ്റ് എം.എസ്. അനന്തരാമൻ അദ്ദേഹത്തിന്റെ ജ്യേഷ്ഠനായിരുന്നു. എട്ടാം വയസ്സിൽ അച്ഛനോടൊപ്പമായിരുന്നു അരങ്ങേറ്റം. വയലിൻവാദ്യരംഗത്ത് നിരന്തരം പരീക്ഷണങ്ങൾക്ക് തയ്യാറായ ഗോപാലകൃഷ്ണന്റെ വയലിനിലെ പറവൂർശൈലി അദ്ദേഹത്തിന് സംഗീതലോകത്ത് ഏറെ ആരാധകരെ നേടിക്കൊടുത്തു.ഡി.വി. പലുസ്കർ, ഓംകാർനാഥ് ഠാകൂർ തുടങ്ങി നിരവധി പ്രഗല്ഭരുമായി പങ്കുചേർന്ന് ഗോപാലകൃഷ്ണൻ സംഗീതപരിപാടികൾ നടത്തിയിട്ടുണ്ട്.വിദേശത്തും അനേകം പരിപാടികൾ അദ്ദേഹം അവതരിപ്പിച്ചിട്ടുണ്ട്. 

മീനാക്ഷിയാണ് ഭാര്യ. വയലിൻ വാദകരായ എം. നർമദ, സുരേഷ്, ലത എന്നിവരാണ് മക്കൾ. 2012-ൽ പത്മഭൂഷൺ നേടിയ അദ്ദേഹം തൊട്ടടുത്ത വർഷം ജനുവരി 3-ന് തന്റെ 82-ആം വയസ്സിൽ വാർദ്ധക്യസഹജമായ അസുഖങ്ങളെത്തുടർന്ന് ചെന്നൈയിലെ ഒരു സ്വകാര്യ ആശുപത്രിയിൽ വച്ച് അന്തരിച്ചു.



</doc>
<doc id="225079" url="https://ml.wikipedia.org/wiki?curid=225079" title="ടി.എൻ. കൃഷ്ണൻ">
ടി.എൻ. കൃഷ്ണൻ

പ്രമുഖനായ വയലിൻ വിദ്വാനാണ് തൃപ്പൂണിത്തുറ നാരായണയ്യർ കൃഷ്ണൻ എന്ന പ്രൊഫ. ടി.എൻ. കൃഷ്ണൻ (ജനനം: 6 ഒക്ടോബർ 1928). ലാൽഗുഡി ജയരാമൻ,​ ടി.എൻ. കൃഷ്ണൻ,​ എം.എസ്. ഗോപാലകൃഷ്ണൻ എന്നിവർ 'വയലിൻ ത്രയങ്ങൾ' എന്ന് അറിയപ്പെട്ടിരുന്നു.

തൃപ്പൂണിത്തുറ ഭാഗവതർമഠത്തിൽ ഫിഡിൽ ഭാഗവതർ എന്നറിയപ്പെട്ടിരുന്ന എ.നാരായണ അയ്യരുടേയും അമ്മിണി അമ്മാളിന്റെയും മകനായി ജനിച്ചു. അച്ഛനിൽനിന്നാണ് സംഗീതംപഠിച്ചത്. മൂന്നാംവയസ്സുമുതൽ വയലിൻ പഠിച്ചുതുടങ്ങി. ഏഴാംവയസ്സിൽ പൂർണത്രയീശ ക്ഷേത്രത്തിൽ അരങ്ങേറ്റം കുറിച്ചു. എറണാകുളം ശ്രീ രുദ്രവിലാസം സ്‌കൂളിൽ ഏഴാംക്ലാസ്‌വരെ പഠിച്ചു. പിന്നീട് തിരുവനന്തപുരത്തേക്കു താമസം മാറി. മാലിയുടെ കച്ചേരിക്ക് വയലിൻ വായിക്കാനായി ചെന്നൈയിലേക്ക് പോയശേഷം പിന്നീട് തിരിച്ചുവന്നില്ല.

1938-39ൽ തൃശിനാപ്പിള്ളി റേഡിയോ സ്റ്റേഷനിൽ വയലിൻ വായിക്കാൻ തുടങ്ങിയ പ്രൊഫ. ടി.എൻ. കൃഷ്ണൻ ആകാശവാണി ദേശീയ ആർട്ടിസ്റ്റ്കൂടിയാണ്. രാജ്യത്തിനകത്തും പുറത്തുമായി എണ്ണമറ്റ കച്ചേരികളിൽ പങ്കെടുത്തുകഴിഞ്ഞു. റഷ്യൻ പര്യടനത്തിനിടെ നടത്തിയ 55 കച്ചേരികൾ ചരിത്രമായി. ഇതേവരെയായി 25000ലേറെ കച്ചേരികൾ അദ്ദേഹം നടത്തിയിട്ടുണ്ട്.

ചെമ്പൈ വൈദ്യനാഥ ഭാഗവതർ, അരിയക്കുടി രാമാനുജ അയ്യങ്കാർ, ശെമ്മാങ്കുടി ശ്രീനിവാസയ്യർ, മുസിരി സുബ്രഹ്മണ്യയ്യർ, മധുരൈ മണി അയ്യർ തുടങ്ങിയ പ്രമുഖർക്കെല്ലാം വയലിൻ വായിച്ചിട്ടുണ്ട്. കേന്ദ്ര സംഗീതനാടക അക്കാദമി വൈസ് ചെയർമാനായും പ്രവർത്തിച്ചു.

ചെന്നൈ മ്യൂസിക് അക്കാദമിയിൽ പ്രൊഫസറായി ചേർന്ന അദ്ദേഹം പ്രിൻസിപ്പലായിരിക്കവേയാണ് 1964ൽ അവിടെ നിന്ന് പിരിയുന്നത്. പിന്നീട് ഡൽഹി യൂണിവേഴ്സിറ്റിയിലെ മ്യൂസിക് വിഭാഗം ഡീനായി കുറെകാലം പ്രവർത്തിച്ചു.

പാലക്കാട് നെന്മാറ അയിരൂർ സ്വദേശിനിയായ കമലയാണ് ഭാര്യ. വിജി കൃഷ്ണൻ, ശ്രീറാം കൃഷ്ണൻ എന്നിവരാണ് മക്കൾ. ശ്രീറാം കൃഷ്ണൻ അറിയപ്പെടുന്ന വയലിനിസ്റ്റാണ്. പ്രൊഫ. ടി.എൻ. കൃഷ്ണന്റെ സഹോദരിയാണ് പ്രസിദ്ധ ഹിന്ദുസ്ഥാനി സംഗീതജ്ഞ ഡോ. എൻ. രാജം. പത്മഭൂഷൺ ബഹുമതി ഇവർക്കും ലഭിച്ചിട്ടുണ്ട്.




</doc>
<doc id="225084" url="https://ml.wikipedia.org/wiki?curid=225084" title="തുംഗാ നദി">
തുംഗാ നദി

കർണാടകത്തിലൂടെ ഒഴുകുന്ന ഒരു നദിയാണ് തുംഗ(). പശ്ചിമഘട്ടത്തിൽ വരാഹ പർവതത്തിലെ ഗംഗമൂല എന്ന സ്ഥാനത്തുനിന്നുമാണ് തുംഗാനദി ഉദ്ഭവിക്കുന്നത് . ഇവിടെനിന്നും 147കി. മീ ദൈർഘ്യത്തിൽ ഒഴുകി തുംഗാനദി ഷിമോഗക്ക് സമീപമുള്ള കൂഡ്ലിയിൽ വെച്ച് ഭദ്രാ നദിയുമായി സംയോജിക്കുന്നു. തുംഗയും ഭദ്രയും ചേർന്നുണ്ടാകുന്ന നദിയാണ് തുംഗഭദ്ര. കർണാടകത്തിലെ ചികമംഗ്ലൂർ, ഷിമോഗാ എന്നീ ജില്ലകളിലൂടെയാണ് ഈ നദി ഒഴുകുന്നത്. കിഴക്കോട്ടൊഴുകുന്ന തുംഗഭദ്രാ പിന്നീട് ആന്ധ്രാപ്രദേശിൽ വെച്ച് കൃഷ്ണയുമായി സംയോജിക്കുന്നു. 

പ്രസിദ്ധമായ ശൃംഗേരി മഠം ഈ നദിയുടെ തീരത്താണ് സ്ഥിതിചെയ്യുന്നത്. 


</doc>
<doc id="225097" url="https://ml.wikipedia.org/wiki?curid=225097" title="വിഷ്ണു ദിഗംബർ പലുസ്കർ">
വിഷ്ണു ദിഗംബർ പലുസ്കർ

ഉത്തരേന്ത്യയിൽ ഗന്ധർവ മഹാവിദ്യാലയത്തിന്റെ ശൃംഖല സ്ഥാപിച്ച് ദേശീയപ്രസ്ഥാനത്തിന്റെ ഭാഗമായി സംഗീതനവോത്ഥാനത്തിന് നേതൃത്വം നൽകിയ പ്രതിഭാശാലിയായിരുന്നു പണ്ഡിറ്റ് വിഷ്ണുദിഗംബർ പലുസ്കർ(18 ആഗസ്റ്റ് 1872 – 21 ആഗസ്റ്റ് 1931).

ഹിന്ദുസ്ഥാനി സംഗീതരംഗത്തെ ആധുനികതക്കുവേണ്ടി യത്നിച്ച വിഷ്ണു ദിഗംബർ പലുസ്കർ, 1939ൽ സ്ഥാപിച്ച അഖില ഭാരതീയ ഗന്ധർവ മഹാവിദ്യാലയ ഒരു മാതൃകയായി തന്നെ സംഗീത വിദ്യാഭ്യാസ സ്ഥാപങ്ങളെ നിർണ്ണയിക്കുകയുണ്ടായി.


</doc>
<doc id="225111" url="https://ml.wikipedia.org/wiki?curid=225111" title="പി.കെ. നന്ദകുമാർ">
പി.കെ. നന്ദകുമാർ

കേരളീയനായ ചിത്രകാരനും കലാ ചരിത്രകാരനുമാണ് പി.കെ. നന്ദകുമാർ. പൂനെ കേന്ദ്രീകരിച്ച് പ്രവർത്തിക്കുന്നു.
കോഴിക്കോട് സ്വദേശിയാണ്. മഹീന്ദ്ര യുണൈറ്റഡ് വേൾഡ് കോളേജിൽ കലാ ചരിത്ര വിഭാഗം അദ്ധ്യാപകനാണ്.
കൊച്ചി-മുസിരിസ് ബിനാലെയിൽ 'വിത' എന്ന ഇൻസ്റ്റളേഷൻ അവതരിപ്പിച്ചിരുന്നു. മട്ടാഞ്ചേരി ഡച്ച് കൊട്ടാരത്തിനടുത്തെ പഴയന്നൂർ ദേവി ക്ഷേത്ര പരിസരത്താണിത്.



</doc>
<doc id="225113" url="https://ml.wikipedia.org/wiki?curid=225113" title="2013-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
2013-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="225115" url="https://ml.wikipedia.org/wiki?curid=225115" title="രംഭ (വിവക്ഷകൾ)">
രംഭ (വിവക്ഷകൾ)

രംഭ എന്ന പേരിൽ താഴെപ്പറയുന്നവ(ർ) അറിയപ്പെടുന്നു:



</doc>
<doc id="225120" url="https://ml.wikipedia.org/wiki?curid=225120" title="ബ്ലാക്ക് (2005 ചലച്ചിത്രം)">
ബ്ലാക്ക് (2005 ചലച്ചിത്രം)

ഹിന്ദിയിലും ഭാരതീയ ആംഗലേയ ഭാഷകളിലുമായി 2005-ൽ സൻജയ് ലീല ബൻസാലി സംവിധാനം ചെയ്ത ചലച്ചിത്രമാണ് ബ്ലാക്ക്. അന്ധയും ബധിരയുമായ ഒരു പെൺകുട്ടിയുടേയും അൾഷിമേഴ്സ് ബാധിച്ച അവളുടെ അധ്യാപകന്റെയും ഇടയിലുള്ള ബന്ധത്തിന്റെ കഥ പറയുന്ന ചലച്ചിത്രമാണിത്. ഹെലൻ കെല്ലറുടെ ജീവിതത്തിൽ നിന്നും പ്രചോദനം ഉൾക്കൊണ്ടാണ് ഈ ചിത്രം ഒരുക്കിയത്. ഇന്ത്യൻ അന്താരാഷ്ട്ര ചലച്ചിത്ര മേളയിലും കാസബ്ലാങ്ക ചലച്ചിത്ര മേളയിലും ചിത്രം പ്രദർശിപ്പിച്ചു. മികച്ച ഹിന്ദി ചലച്ചിത്രത്തിനുള്ള ദേശീയപുരസ്കാരവും ഫിലിംഫെയർ പുരസ്കാരവും ബ്ലാക്ക് നേടി. ടൈം വാരിക പുറത്തിറക്കിയ 2005-ൽ ലോകത്തിറങ്ങിയ മികച്ച പത്തു ചലച്ചിത്രങ്ങളുടെ പട്ടികയിൽ ബ്ലാക്ക് അഞ്ചാമതെത്തി.


</doc>
<doc id="225159" url="https://ml.wikipedia.org/wiki?curid=225159" title="യൂജിൻ അയനെസ്കൊ">
യൂജിൻ അയനെസ്കൊ

യൂജിൻ അയനെസ്കൊ റുമാനിയൻ നാടകകൃത്തായിരുന്നു. 1909 നവംബർ 26-ന് റുമാനിയയിലെ സ്ലാറ്റിനായിൽ ജനിച്ചു.

പിതാവ് റുമാനിയക്കാരനും മാതാവ് ഫ്രഞ്ച് വനിതയുമായിരുന്നു. ഫ്രാൻസിൽ വിദ്യാഭ്യാസം നേടിയ അയനെസ്കൊ അധികകാലവും അവിടെത്തന്നെയാണ് ജീവിതം ചെലവഴിച്ചത്. 1925 മുതൽ 38 വരെ റുമാനിയയിൽ താമസിച്ചിരുന്നു. ആദ്യകാലത്ത് റുമാനിയൻ കവിതകളും നിരൂപണങ്ങളും രചിച്ചിരുന്ന അയനെസ്കൊ 1948-നു ശേഷമാണ് നാടകരചനയിലേക്ക് തിരിഞ്ഞത്.

അസംബന്ധ നാടകവേദിയിലേക്ക് ആകർഷിക്കപ്പെട്ട അയനെസ്കൊ 1950-ൽ ഹാസ്യപ്രധാനമായ "ദ് ബാൾഡ് പ്രിമഡോണ" എന്ന നാടകം പ്രസിദ്ധീകരിച്ചു. ഫ്രാൻസിലെ ബുക്കാറസ്റ്റ് സർവകലാശാലയിൽ നിന്ന് ഡോക്ടറേറ്റ് ബിരുദം നേടിയ അയനെസ്കൊ അവിടെത്തന്നെ താമസമുറപ്പിച്ചു. തുടർന്ന് അനേകം നാടകങ്ങൾ രചിച്ച് ജനശ്രദ്ധ ആകർഷിച്ചു. 1960-ൽ പ്രസിദ്ധീകരിച്ച "റിനോസറസ്" എന്ന നാടകം ഇദ്ദേഹത്തെ കൂടുതൽ പ്രശസ്തനാക്കി. "ദ് കില്ലർ" എന്ന നാടകത്തിൽ മരണത്തെ ഒരു തരംതാണ കോമാളിയായി അവതരിപ്പിച്ചിരിക്കുന്നു.

എന്നിവയും ഇദ്ദേഹത്തിന്റെ ശ്രദ്ധേയമായ നാടകങ്ങളാണ്. 1954-ൽ പ്രസിദ്ധീകരിച്ച അമേദെ അസംബന്ധനാടകങ്ങളിലെ ഒരു മികച്ച രചനയായി കരുതപ്പെടുന്നു. വീട്ടിനകത്തു കിടന്നു വളരുന്ന ശവശരീരത്തെ തെരുവിലേക്കു വലിച്ചിഴച്ചു കൊണ്ടുപോകുന്ന ഒരു കാല്പനിക സാഹിത്യകാരനെയാണ് ഈ നാടകത്തിൽ ഹാസ്യാത്മകമായി അവതരിപ്പിക്കുന്നത്. പിൽക്കാലത്തു രചിച്ച നാടകങ്ങളിൽ 
എന്നിവ പ്രധാന്യമർഹിക്കുന്നവയാണ്. നാടകങ്ങൾക്കു പുറമേ അനേകം ഉപന്യാസങ്ങളും അയനെസ്കൊ രചിക്കുകയുണ്ടായി. 
എന്നൊരു നോവലും പ്രസിദ്ധീകരിച്ചു. 1994 മാർച്ച് 28-ന് പാരിസിൽ അയനെസ്കൊ അന്തരിച്ചു.



</doc>
<doc id="225163" url="https://ml.wikipedia.org/wiki?curid=225163" title="അയൂബ് ഖാൻ മുഹമ്മദ്">
അയൂബ് ഖാൻ മുഹമ്മദ്

പാകിസ്താനിലെ മുൻ പ്രസിഡന്റായിരുന്നു അയൂബ് ഖാൻ. വടക്കുപടിഞ്ഞാറൻ അതിർത്തി പ്രവിശ്യയിലെ ഹസാറാ ജില്ലയിൽ റിഹാനാ ഗ്രാമത്തിൽ 1907 മേയ് 14-ന് സൈനികോദ്യോഗസ്ഥനായിരുന്ന മീർദാദ്ഖാന്റെ പുത്രനായി ജനിച്ചു. 

അലിഗഢ് മുസ്ലിം സർവ്വകലാശാലയിൽ പഠനം നടത്തിയ ശേഷം സൈന്യത്തിൽ ചേർന്നു. തുടർന്ന് സാൻഡേഴ്സ്റ്റിലെ ബ്രിട്ടീഷ് റോയൽ മിലിറ്ററി അക്കാദമിയിൽനിന്ന് സൈനികവിദ്യാഭ്യാസം നേടുകയും 14-ആം പഞ്ചാബ് റെജിമെന്റിൽ ചേർന്നു സൈനികസേവനം ആരംഭിക്കുകയും ചെയ്തു. രണ്ടാം ലോകയുദ്ധകാലത്ത് ബർമാ മുന്നണിയിലെ ഒരു സേനാവിഭാഗത്തിന്റെ അധിപനും പിന്നീട് സർവീസസ് സെലക്ഷൻ ബോർഡിന്റെ അധ്യക്ഷനുമായി സേവനം അനുഷ്ഠിച്ചു.

1947-ൽ പാകിസ്താൻ രൂപവത്കരിക്കപ്പെട്ട ശേഷം വസീറിസ്താനിലുണ്ടായ കലാപങ്ങളെ അടിച്ചമർത്തുന്നതിൽ നിർണായകമായ പങ്ക് അയൂബ് ഖാൻ വഹിച്ചു. പ്രശസ്ത സേവനങ്ങളെ പുരസ്കരിച്ച് ഇദ്ദേഹം മേജർ ജനറലായി ഉയർത്തപ്പെട്ടു. പാകിസ്താനിലെ ആദ്യത്തെ സർവസൈന്യാധിപൻ ആയതിനുശേഷം (1951) അവിടത്തെ സൈനികസംവിധാനം പുനഃസംഘടിപ്പിക്കുന്നതിൽ അയൂബ് മുൻകൈയെടുത്തു.

പ്രസിഡന്റ് ഇസ്കന്ദർ മിഴ്സ 1958 ഒക്ടോബർ 7-ന് പാക് ഭരണഘടന റദ്ദാക്കിയപ്പോൾ അയൂബ് ഖാൻ സൈനികത്തലവനും സൈനിക ഭരണാധികാരി (Martial Law Administration) യും ആയി. 1958 ഒക്ടോബർ 27-ന് പാകിസ്താൻ പ്രസിഡന്റ് സ്ഥാനവും ഇദ്ദേഹം കൈയേറ്റു. അടിസ്ഥാന ജനാധിപത്യത്തിൽ അധിഷ്ഠിതമായ ചില ഭരണപരിഷ്കാരങ്ങൾ ഇദ്ദേഹം നടപ്പിലാക്കി. 1965-ൽ അയൂബ് ഖാൻ വീണ്ടും പ്രസിഡന്റായി തെരഞ്ഞെടുക്കപ്പെട്ടു. ഇക്കാലത്തായിരുന്നു ഇന്ത്യ-പാക് സംഘർഷം വർധിച്ചതും അതൊരു യുദ്ധത്തിൽ എത്തിച്ചേർന്നതും. ഏതാനും ദിവസങ്ങൾ നീണ്ടുനിന്ന ഈ യുദ്ധം താഷ്ക്കെന്റ് കരാറോടെ അവസാനിച്ചു. കമ്യൂണിസ്റ്റ് ചൈന-പാകിസ്താൻ അതിർത്തിനിർണയം സമാധാനപരമായി നടന്നത് അയൂബിന്റെ ശ്രമഫലമായിട്ടായിരുന്നു. പഷ്തൂണിസ്താൻ വാദവും പൂർവപാകിസ്താന്റെ (ബാംഗ്ലാദേശ്) സ്വയംഭരണവാദവും വിദ്യാർഥി പ്രക്ഷോഭങ്ങളും രാഷ്ട്രീയക്കുഴപ്പങ്ങളും കാരണം 1969 മാർച്ച് 26-ന് അയൂബിന് പ്രസിഡന്റുസ്ഥാനം ഒഴിയേണ്ടി വന്നു. പകരം ജനറൽ യാഹ്യാ ഖാൻ അധികാരമേറ്റു. അയൂബ് ഖാൻ രചിച്ച "ഫ്രണ്ട്സ്, നോട്ട് മാസ്റ്റേഴ്സ്" എന്ന ആത്മകഥ(1967) പ്രസിദ്ധമാണ്. ഇദ്ദേഹം 1974 ഏപ്രിൽ 19 ന് അന്തരിച്ചു.


</doc>
<doc id="225166" url="https://ml.wikipedia.org/wiki?curid=225166" title="ഇനോർഗാനിക് രസതന്ത്രം">
ഇനോർഗാനിക് രസതന്ത്രം

കാർബൺ ഒഴികെയുള്ള മൂലകങ്ങൾ മാത്രം അടങ്ങിയിട്ടുള്ള വസ്തുക്കളെക്കുറിച്ചുള്ള പഠനമാണ് ഇനോർഗാനിക് രസതന്ത്രം രസതന്ത്രത്തിന്‌ മൂന്ന് പ്രധാന ശാഖകളിലൊന്നാണിത്.

പല ഇനോർഗാനിക് സംയുക്തങ്ങളും കാറ്റയോണുകളും ആനയോണുകളും അയോണിക ബന്ധനത്തിലേർപ്പെട്ടുണ്ടാകുന്ന അയോണിക യൌഗികങ്ങളാണ്.


</doc>
<doc id="225170" url="https://ml.wikipedia.org/wiki?curid=225170" title="അതുൽ ദോദിയ">
അതുൽ ദോദിയ

സമകാലീന ഇന്ത്യൻ ചിത്രകല - നവ മാധ്യമ രംഗങ്ങളിലെ ശ്രദ്ധേയമായ വ്യക്തിത്വമാണ് അതുൽ ദോദിയ (ജനനം:1959).
മുംബൈ സ്വദേശിയാണ്. ജെ.ജെ. സ്കൂൾ ഓഫ് ആർട്സിൽ പഠിച്ചു. പാരീസിലെ ഇകോൾ നാഷണൽ സുപ്പീരിയർ ദ ബീക്സ് ആർട്സിൽ ഫ്രഞ്ച് ഗവൺമെന്റ് സ്കോളർഷിപ്പോടെ അക്കാദമിക പരിശീലനം നേടി.

ചിത്രകാരിയായ അഞ്ജു ദോദിയയാണ് ഭാര്യ. മുംബൈ കേന്ദ്രീകരിച്ചാണ് ദോദിയയുടെ കലാപ്രവർത്തനം.

ഫോട്ടോഗ്രാഫുകൾ ഉപയോഗിച്ചുള്ള സൃഷ്ടിക്കാണ് കൊച്ചി മുസിരിസ് ബിനലെയിൽ രൂപംകൊടുത്തത്. 'സെലിബ്രേഷൻ ഇൻ ദ ലബോറട്ടറി' എന്ന ഫോ­ട്ടോ­ഗ്രാ­ഫി­ക് ഇൻ­സ്റ്റ­ലേ­ഷനാണ്. ലോകത്തിന്റെ വിവിധ ഭാഗങ്ങളിൽ നിന്ന് പകർത്തിയതോ ശേഖരിച്ചതോ ആയ 231 ഫോട്ടോഗ്രാഫുകളാണ് ഇതിലുള്ളത്. ഇൻസ്റ്റലേഷൻ തുടങ്ങുന്നത് സച്ചിദാനന്ദന്റെ ഒരു കവിതയോടെയാണ്. ഈ ഇൻസ്റ്റളേഷനിൽ ബിനാലെ ക്യൂറേറ്റർ, ബോസ് കൃഷ്ണമാചാരിയും പാരിസ് വിശ്വനാഥനും ബി­­ന­ാലെ­യെ എതിർ­ക്കു­ന്ന­വ­രിൽ പ്ര­മു­ഖ­നായ കലാ­കാ­ര­നും ക്യൂ­റേ­റ്റ­റു­മായ ജോ­ണി എം­.എൽ തുടങ്ങി എം.എഫ്. ഹുസൈന്റെയും ഗുരുവായൂർ റെയിൽവേ സ്റ്റേഷ‌ന്റെയും ചിത്രമുണ്ട്. ഉപേ­ക്ഷി­ക്ക­പ്പെ­ട്ട ഒരു ലബോ­റ­ട്ട­റി­യി­ൽ, അതി­ന്റെ പൊ­ളി­ഞ്ഞു തു­ട­ങ്ങിയ ചു­മ­രു­ക­ളും സി­മ­ന്റ് അല­മാ­രി­യും ശൗചാലയവും ഉപ­യോ­ഗ­പ്പെ­ടു­ത്തിയാണ് ഈ ഡോ­ക്യു­മെ­ന്റേ­ഷൻ ഒരു­ക്കി­യി­രി­ക്കു­ന്നത് .



</doc>
<doc id="225181" url="https://ml.wikipedia.org/wiki?curid=225181" title="അന്നയും റസൂലും">
അന്നയും റസൂലും

രാജീവ് രവി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് അന്നയും റസൂലും. ഫഹദ് ഫാസിലും ആൻഡ്രിയെ ജെർമിയയുമാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ചിത്രത്തിന്റെ ഛായാഗ്രഹണം നിർവഹിച്ച മധു നീലകണ്ഠന് മികച്ച ഛായാഗ്രാഹകനുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു.



</doc>
<doc id="225183" url="https://ml.wikipedia.org/wiki?curid=225183" title="ചെറുഞാറ">
ചെറുഞാറ

തെക്കേ ഇന്ത്യയിൽ കണ്ടുവരുന്ന ഒരു നിത്യഹരിതകുറ്റിച്ചെടിയാണ് ചെറുഞാറ . വേര് അരച്ച് ആട്ടിൻപാലുമായി ചേർത്ത് ടോൺസിലിറ്റിസ്, മോണപഴുപ്പ് എന്നീ അസുഖങ്ങൾക്ക് ഉപയോഗിക്കാറുണ്ട്.

Sagarbatua koli (ഒറിയ)


</doc>
<doc id="225189" url="https://ml.wikipedia.org/wiki?curid=225189" title="ചെറുഞാവൽ">
ചെറുഞാവൽ

10 മീറ്റർ വരെ ഉയരം വയ്ക്കുന്ന, പശ്ചിമഘട്ടതദ്ദേശവാസിയായ ഒരു വൃക്ഷമാണ് ചെറുഞാവൽ. .ആവാസവ്യവസ്ഥയുടെ നാശത്താൽ വംശനാശഭീഷണി നേരിടുന്നു. അഗസ്ത്യമലയുടെ ഒരു ചെറിയ പ്രദേശത്തു മാത്രമേ കാണാറുള്ളൂ. Syzygium gambleanum എന്ന പേരിൽ നേരത്തെ ഇതിനെ പഠിച്ചപ്പോൾ വംശനാശം സംഭവിച്ച സസ്യമാണിത് എന്നാണു കരുതിയത്. 



</doc>
<doc id="225196" url="https://ml.wikipedia.org/wiki?curid=225196" title="ആലൻ അയ്ക്ബോൺ">
ആലൻ അയ്ക്ബോൺ

ആലൻ അയ്ക്ബോൺ ഇംഗ്ലീഷ് നാടകകൃത്തും നടനും സംവിധായകനുമാണ്. 1939 ഏപ്രിൽ 12-നു ലണ്ടനിൽ ജനിച്ചു. 

ഹെയ്ലിബറിയിലും ഹാർട്ഫഡ്ഷയറിലെ ഇമ്പീരിയൽ സർവീസ് കോളജിലുമായിരുന്നു വിദ്യാഭ്യാസം. ഡോനാൾഫ് വോൾഫിറ്റ്സ് കമ്പനിയിലെ നാടകസംവിധായകൻ, സ്റ്റോക്-ഓൺ-ട്രെന്റിലെ വിക്റ്റോറിയാ തിയെറ്ററിന്റെ സ്ഥാപകാംഗം എന്നീ നിലകളിൽ കുറേക്കാലം പ്രവർത്തിച്ചു. 1964 മുതൽ 70 വരെ ലീഡ്സിൽ ബി.ബി.സി.യുടെ റേഡിയോ നാടകനിർമാതാവായിരുന്നു. പിന്നീട് സ്കാർബറോ തിയെറ്റർ ട്രസ്റ്റിന്റെ കലാസംവിധായകനായി.

എന്നിവയാണ് അയ്ക്ബോണിന്റെ നാടകങ്ങളിൽ പ്രധാനം. തന്റെ സമകാലികരിൽ പലരെയുംപോലെ ഇദ്ദേഹവും അഭിനയത്തിലൂടെയാണ് നാടകകലയിൽ പരിശീലനം നേടിയത്. നർമബോധം, ഇതിവൃത്താവതരണത്തിലെ ചടുലത, സ്ഥലകാലൈക്യത്തെപ്പറ്റിയുള്ള മൗലികബോധം, കഥാപാത്രങ്ങളുടെ ക്രിയാനൈരന്തര്യം എന്നിവ ഇദ്ദേഹത്തിന്റെ നാടകങ്ങളുടെ സവിശേഷതകളാണ്.

പ്രേക്ഷകരെ ചിരിപ്പിക്കുകയാണ് അയ്ക്ബോണിന്റെ മുഖ്യഉദ്ദേശ്യം. ജീവിതത്തെക്കുറിച്ചുള്ള സമഗ്രമായ ദർശനമോ സന്ദേശമോ ഇല്ലെന്നുതന്നെ പറയാം. വിഭ്രമജനകമായ നാടകീയ സന്ദർഭങ്ങളെ വികസിപ്പിച്ചെടുക്കുന്ന പ്രഹസനങ്ങളാണു കൃതികളിൽ പലതും. ലണ്ടൻ നിവാസികൾ ബസുകളിലും കാറുകളിലും താമസമാക്കാൻ ഇടയാക്കുന്ന തരത്തിലുള്ള ഗതാഗതസ്തംഭനത്തെക്കുറിച്ചുള്ള ഹാസ്യഭാവനയാണു "സ്റ്റാൻഡിങ് റൂം ഒൺലി" എന്ന നാടകം. സുമുഖനായ ഒരു യുവാവു തന്റെ കാമുകിയുടെ വീടാണെന്നു തെറ്റിദ്ധരിച്ച് അവളുടെ ആദ്യകാമുകന്റെ വീട്ടിലേക്കു കയറിച്ചെല്ലുന്നതിനെത്തുടർന്നുണ്ടാകുന്ന ഹാസ്യോദ്ദീപകമായ രംഗങ്ങൾ "റിലേറ്റിവ്ലി സ്പീക്കിങ്" എന്ന നാടകത്തിൽ വിദഗ്ദ്ധമായി ചിത്രീകരിക്കുന്നു. "ഹൗ ദി അദർ ഹാഫ് ലിവ്സ്" എന്ന നാടകത്തിലാകട്ടെ, വ്യത്യസ്ത സ്വഭാവങ്ങളോടുകൂടിയ ഒരു ഉപരിമധ്യവർഗകുടുംബത്തെയും ഒരു അധോമധ്യവർഗകുടുംബത്തെയും ഒരേ സ്റ്റേജിൽ അവതരിപ്പിച്ച് അതിൽനിന്നു ഫലിതം സൃഷ്ടിക്കുകയാണ് ചെയ്യുന്നത്.

എന്നു രണ്ടു ടെലിവിഷൻ നാടകങ്ങൾകൂടി അയ്ക്ബോൺ രചിച്ചിട്ടുണ്ട്. ഇദ്ദേഹം സംവിധാനം ചെയ്ത നാടകങ്ങളിൽ പ്രധാനം 
തുടങ്ങിയ നാടകങ്ങളിലെ അഭിനയം ഇദ്ദേഹത്തിന്റെ പ്രശസ്തി വളരെയേറെ വർധിപ്പിച്ചു.



</doc>
<doc id="225202" url="https://ml.wikipedia.org/wiki?curid=225202" title="ജോർജ് ലോറൻസ്">
ജോർജ് ലോറൻസ്

ബ്രിട്ടീഷ് ഈസ്റ്റ് ഇന്ത്യ കമ്പനിക്കുവേണ്ടി ഇന്ത്യയിൽ ജോലിയെടുത്തിരുന്ന സൈനികനും ഭരണകർത്താവുമായിരുന്നു ജോർജ് ലോറൻസ് () എന്ന ജോർജ് സെയിന്റ് പാട്രിക് ലോറൻസ്. കമ്പനിക്കുവേണ്ടി ഒന്നാം ആംഗ്ലോ-അഫ്ഗാൻ യുദ്ധം, ആംഗ്ലോ-സിഖ് യുദ്ധങ്ങൾ എന്നിവയിൽ പങ്കെടുത്തിട്ടുണ്ട്. ഇരുയുദ്ധങ്ങളിലും തടവുകാരനായി പിടിക്കപ്പെട്ടിരുന്നു. 1840-കളുടെ ആരംഭത്തിൽ കാബൂളിലെ ബ്രിട്ടീഷ് നയതന്ത്രപ്രതിനിധിയായിരുന്ന വില്യം മക്നാട്ടന്റെ സൈനിക സെക്രട്ടറിയായിരുന്നു. ബ്രിട്ടീഷ് ഇന്ത്യയിലെ പ്രമുഖ ഭരണകർത്താക്കളായിരുന്ന ജോൺ ലോറൻസ്, ഹെൻറി ലോറൻസ് എന്നിവർ ജോർജിന്റെ ഇളയ സഹോദരന്മാരാണ്. ഹെൻറി പഞ്ചാബിന്റെ റെസിഡന്റായിരുന്ന അവസരത്തിൽ അദ്ദേഹത്തിന്റെ സഹായിയായി പെഷവാറിന്റെ ഭരണകർത്താവായും ജോർജ് ജോലിയെടുത്തിരുന്നു. രണ്ടാം ആംഗ്ലോ-സിഖ് യുദ്ധസമയത്ത്, സിഖുകാരെ സഹായിച്ചിരുന്ന ദോസ്ത് മുഹമ്മദ് ഖാന്റെ സഹോദരനായിരുന്ന സുൽത്താൻ മുഹമ്മദ് ഖാനാണ് ജോർജിനെ തടവിലാക്കിയത്. പിന്നീടദ്ദേഹത്തെ ഷേർ സിങ് അട്ടാരിവാലക്ക് കൈമാറുകയുമായിരുന്നു. ഇക്കാലത്ത് സന്ധിവ്യവസ്ഥകളറിയിക്കാൻ ദൂതനായി ഷേർ സിങ്, ജോർജിനെയായിരുന്നു നിയോഗിച്ചിരുന്നത്.

ഇന്ത്യയിലെ തന്റെ 43 വർഷത്തെ ഔദ്യോഗികജീവിതത്തെപ്പറ്റി, റെമിനിസെൻസ് ഓഫ് 43 യേഴ്സ് ഇൻ ഇന്ത്യ () എന്ന ഒരു പുസ്തകം 1874-ൽ അദ്ദേഹം പുറത്തിറക്കിയിരുന്നു.



</doc>
<doc id="225209" url="https://ml.wikipedia.org/wiki?curid=225209" title="സമാന്തര പ്രപഞ്ചം (കല്പിതം)">
സമാന്തര പ്രപഞ്ചം (കല്പിതം)

സ്വയം ഉൾക്കൊള്ളുന്ന യാഥാർത്ഥ്യത്തിനോ പ്രപഞ്ചത്തിനോ കൂടെ നിലകൊള്ളുന്ന അനുമാനമാത്രമോ സാങ്കല്പികമോ ആയ മറ്റൊരു യാഥാർത്ഥ്യമോ പ്രപഞ്ചമോ ആണ് സമാന്തര പ്രപഞ്ചം അഥവാ പക്ഷാന്തരമായ യാഥാർത്ഥ്യം. ഒരുകൂട്ടം സമാന്തര പ്രപഞ്ചങ്ങളെ ബഹുപ്രപഞ്ചം എന്ന് പറയുന്നു.


</doc>
<doc id="225210" url="https://ml.wikipedia.org/wiki?curid=225210" title="പക്ഷാന്തരമായ പുരാവൃത്തം">
പക്ഷാന്തരമായ പുരാവൃത്തം

യഥാർത്ഥ ലോകത്തിന്റെ പുരാവൃത്തിയിൽ നിന്ന് വ്യതിചലിച്ച പുരാവൃത്തി പ്രദർശിപ്പിക്കുന്ന ലോകങ്ങളിൽ നടക്കുന്ന കഥകൾ പറയുന്ന കാല്പനികതയുടെ ഒരു തരമാണ് പക്ഷാന്തരമായ പുരാവൃത്തം.


</doc>
<doc id="225211" url="https://ml.wikipedia.org/wiki?curid=225211" title="നിയതിവാദം">
നിയതിവാദം

ആദ്ധ്യാത്മികമായ ഒരു തത്ത്വചിന്തയാണ് നിയതിവാദം. ഇതനുസരിച്ച് സംഭവിക്കുന്ന എല്ലാ കാര്യങ്ങൾക്കും ചില നിബന്ധനകൾ ഉണ്ട്. ഈ നിബന്ധനകൾ കൃത്യമായ് പാലിച്ചാൽ ആ കാര്യം തന്നെ സംഭവിക്കും.


</doc>
<doc id="225212" url="https://ml.wikipedia.org/wiki?curid=225212" title="നിതാന്തവാദം">
നിതാന്തവാദം

സമയത്തിനോടുള്ള ജീവതത്ത്വശാസ്‌ത്രപരമായ താത്വിക സമീപനമാണ് നിതാന്തവാദം. വർത്തമാനകാലം മാത്രമല്ല സമയത്തിന്റെ എല്ലാ സന്ദർഭങ്ങളും യാഥാർത്ഥ്യമാണ് എന്ന വീക്ഷണമാണ് നിതാന്തവാദം മുന്നോട്ടുവയ്ക്കുന്നത്.


</doc>
<doc id="225213" url="https://ml.wikipedia.org/wiki?curid=225213" title="വിധിവിശ്വാസം">
വിധിവിശ്വാസം

എല്ലാ ചെയ്തികളെയും സംഭവങ്ങളെയും വിധിയുടെ അധീനതയിൽ കൊണ്ടുവരാൻ ഊന്നൽ കൊടുക്കുന്ന ഒരു താത്വികമായ അനുശാസനമാണ് വിധിവിശ്വാസം.


</doc>
<doc id="225214" url="https://ml.wikipedia.org/wiki?curid=225214" title="പൂർവ്വ നിർദ്ദിഷ്ടം">
പൂർവ്വ നിർദ്ദിഷ്ടം

എല്ലാ ചെയ്തികളും സംഭവങ്ങളും ദൈവത്തിന്റെ ഇച്ഛാനുസരണം ആണ് എന്ന വൈദികശാസ്ത്രത്തിൽ അനുശാസനമാണ് പൂർവ്വ നിർദ്ദിഷ്ടം.


</doc>
<doc id="225217" url="https://ml.wikipedia.org/wiki?curid=225217" title="പണ്ഡിറ്റ് പന്നലാൽ ഘോഷ്">
പണ്ഡിറ്റ് പന്നലാൽ ഘോഷ്

പ്രശസ്ത ബാംസുരി (പുല്ലാങ്കുഴൽ) വാദകനായിരുന്നു അമൽജ്യോതി ഘോഷ് എന്ന പന്നലാൽ ഘോഷ് (31 ജൂലൈ 1911 – 20 ഏപ്രിൽ 1960). ബ്രിട്ടീഷ് ഇന്ത്യയിൽ പെട്ട കിഴക്കൻ ബംഗാളിലെ ബർസാലിൽ ആയിരുന്നു ജനനം. സിത്താർ വാദകനായിരുന്ന പിതാവ് അക്ഷോയ് കുമാർ ആയിരുന്നു സംഗീതത്തിന്റെ ബാലപാഠങ്ങൾ അഭ്യസിപ്പിച്ചത്. ഉസ്താദ് അല്ലാവുദ്ദീൻ ഖാന്റെ ശിക്ഷണവും അദ്ദേഹത്തിനു ലഭിച്ചു. ഹിന്ദുസ്ഥാനി സംഗീതത്തിൽ പുല്ലാങ്കുഴൽ വായനയ്ക്കു ഗണ്യമായ സ്ഥാനം നേടീക്കൊടുക്കുന്നതിൽ അദ്ദേഹം വലിയ പങ്കാണ് വഹിച്ചിട്ടുള്ളത്.



</doc>
<doc id="225221" url="https://ml.wikipedia.org/wiki?curid=225221" title="കെർ മെട്രിക്">
കെർ മെട്രിക്

ഉത്തേജിപ്പിക്കപ്പെടാത്ത, അച്ചുതണ്ടിന് ആനുരൂപ്യമായ ഒരു തമോദ്വാരത്തിന്റെ ചുറ്റുമുള്ള ശൂന്യമായ സ്ഥലകാലത്തിന്റെ ജ്യാമിതി കെർ മെട്രിക് ഒരു സംഭവത്തിന്റെ സങ്കല്പാംബരത്തെ (സ്ഥാനനിർണയപരമായ് ഒരു ഗോളം) ആസ്പദമാക്കി നിർവചിക്കുന്നു. 


</doc>
<doc id="225229" url="https://ml.wikipedia.org/wiki?curid=225229" title="സാധാരണ കാലം">
സാധാരണ കാലം

പാശ്ചാത്യ ക്രൈസ്തവ സഭയുടെ ആരാധനക്രമ വർഷത്തിലെ ഒരു കാലമാണ് സാധാരണ കാലം അഥവാ 'ആണ്ടുവട്ടം.ലത്തീനിൽ Tempus Per Annum (Time through the Year) എന്നത് മലയാളീകരിച്ചാണ് ആണ്ടുവട്ടം എന്ന് പറയുന്നത്. യേശുവിന്റെ ജ്ഞാനസ്നാനതിരുനാളിന് തൊട്ടടുത്ത ദിവസം മുതൽ വിഭൂതി ബുധന് തൊട്ടു മുൻപുള്ള ദിവസം വരെയും,പെന്തക്കോസ്താ തിരുനാളിന് തൊട്ടടുത്ത ദിവസം മുതൽ ആഗമനകാലം ഒന്നാം ഞായറിന് തൊട്ടുമുൻപുള്ള ദിവസം വരെയുമാണ് സാധാരണ കാലം. 

യേശുവിന്റെ ജ്ഞാനസ്നാന തിരുനാളിന് തൊട്ടടുത്ത ദിവസം മുതലാണ് ആണ്ടുവട്ടത്തിലെ ആദ്യ പാദം ആരംഭിക്കുന്നത്. സാധാരണ ഗതിയിൽ എപ്പിഫനി (പ്രത്യക്ഷീകരണ തിരുനാൾ) കഴിഞ്ഞു വരുന്ന ഞായറാഴ്ചയാണ് യേശുവിന്റെ ജ്ഞാനസ്നാനതിരുനാൾ ആഘോഷിക്കുന്നത്. തൊട്ടടുത്ത തിങ്കളാഴ്ച മുതൽ ആണ്ടുവട്ടത്തിലെ ആദ്യ പാദം ആരംഭിക്കും. അമേരിക്കയിലെ ചില കത്തോലിക്കാ രൂപതകളിൽ എപ്പിഫനി ആഘോഷിക്കുന്ന ഞായറാഴ്ച ജനുവരി 7ഓ 8 ഓ തീയതികളിൽ ആണെങ്കിൽ അതിനടുത്തു വരുന്ന തിങ്കളാഴ്ച (ജനുവരി 8 അല്ലെങ്കിൽ ജനുവരി 9) യേശുവിന്റെ ജ്ഞാനസ്നാനതിരുനാളായി ആഘോഷിക്കും. അങ്ങനെവരുമ്പോൾ ജനുവരി 9 നോ 10 നോ ആണ് ആണ്ടുവട്ടത്തിലെ ആദ്യ പാദം ആരംഭിക്കുന്നത്. രണ്ടു സാഹചര്യത്തിലും തുടർന്ന് വരുന്ന ഞായറാഴ്ച ആണ്ടുവട്ടത്തിലെ രണ്ടാം ഞായർ ആയിരിക്കും. തപസ്സ് കാലം ആരംഭിക്കുന്ന വിഭൂതി ബുധന് തൊട്ടു മുൻപുള്ള ദിവസമാണ് ആണ്ടുവട്ടം ആദ്യപാദം അവസാനിക്കുന്നത്. 

ചില പ്രൊട്ടസ്റ്റന്റ് സഭാവിഭാഗങ്ങൾ ഈ കാലയളവ്‌ എപ്പിഫനി കാലമായിട്ടാണ് ആചരിക്കുന്നത്. എപ്പിഫനി (ജനുവരി 6)ക്ക് തൊട്ടടുത്ത ദിവസം മുതൽ വിഭൂതി ബുധന് തൊട്ടു മുൻപുള്ള ദിവസം വരെയാണ് എപ്പിഫനി കാലമായി ഇവർ ആചരിക്കുന്നത്. റോമൻ കത്തോലിക്കാ ആരാധനക്രമ വർഷം അനുസരിച്ച് എപ്പിഫനി സീസൺ ഇല്ല. ഇംഗ്ലണ്ടിലെ സഭ 2000-ൽ പൊതു ആരാധനാ കലണ്ടർ സ്വീകരിച്ചതോട് കൂടി എപ്പിഫനിക്ക് മുൻപുള്ള ദിവസത്തെ സായാഹ്ന പ്രാർത്ഥന മുതൽ ഫെബ്രുവരി മാസം ആദ്യ ആഴ്ചയിൽ വരുന്ന സമർപ്പണതിരുനാളിന് മുൻപുള്ള ദിവസത്തെ സായാഹ്ന പ്രാർത്ഥന വരെ എപ്പിഫനിക്കാലമായി ആചരിക്കുന്നു. അതിനുശേഷമാണ് ആണ്ടുവട്ടം ആദ്യപാദം ആരംഭിക്കുന്നത്.

പെന്തക്കോസ്താ തിരുനാളിന് ശേഷം വരുന്ന തിങ്കളാഴ്ച മുതലാണ്‌ സാധാരണ കാലം (ആണ്ടുവട്ടം) രണ്ടാം പാദം ആരംഭിക്കുന്നത്. പൂർണ്ണമായോ ഭാഗീകഗമായോ 33 മുതൽ 34 വരെ ആഴ്ചകളാണ് സാധരണ കാലത്തിൽ വരുന്നത്. മിക്കവർഷങ്ങളിലും 33 ആഴ്ചകളാണ് വരുന്നത്. അതുകൊണ്ട് പെന്തക്കോസ്ത ഞായറിന് ശേഷം വരുന്ന ഒരു വാരം ഒഴിവാക്കിയാണ് രണ്ടാം പാദം ആരംഭിക്കുന്നത്.ഉദാഹരണമായി 2013 ലെ ആദ്യപാദം അവസാനിക്കുന്നത് ആണ്ടുവട്ടത്തിലെ അഞ്ചാം വാരത്തിലാണ്. എന്നാൽ പെന്തക്കോസ്തയ്ക്ക് ശേഷം വരുന്ന രണ്ടാം പാദം ആരംഭിക്കുന്നത് എഴാം വാരത്തിലും.

ആഗമനകാലം ഒന്നാം ഞായറിന് തൊട്ടുമുൻപുള്ള ശനിയാഴ്ചയാണ് സാധാരണ കാലം അവസാനിക്കുന്നത്. റോമൻ കത്തോലിക്കാ സഭ സാധാരണ കാലം (ആണ്ടുവട്ടം) അവസാന ഞായർ ക്രിസ്തുവിന്റെ രാജത്വ തിരുനാളായി ആഘോഷിക്കുന്നു. പ്രൊട്ടസ്റ്റന്റ് സഭാവിഭാഗമായ മെത്തഡിസ്റ്റുകൾ പെന്തക്കോസ്താ തിരുനാളിന് ശേഷം വരുന്ന സാധാരണ കാലത്തിന്റെ രണ്ടാം പകുതി രാജത്വകാലമായി ആചരിക്കുന്നു. റോമൻ കത്തോലിക്കാ സഭയെ പോലെ ആഗമനകാലത്തിനു മുൻപ് വരുന്ന ഞായറാഴ്ച ക്രിസ്തുവിന്റെ രാജത്വ തിരുനാളായി ആഘോഷിക്കുന്നു.

പച്ചയാണ് സാധാരണ കാലത്തിലെ ആരാധനക്രമനിറം. അൾത്താര വിരികൾ, അൾത്താരയിൽ വെക്കുന്ന വിളക്കുകളുടെ ഗ്ലാസ്, വാതിൽ വിരികൾ, സക്രാരി വിരികൾ, കാർമ്മികൻ ധരിക്കുന്ന മേൽവസ്ത്രങ്ങൾ തുടങ്ങിയവ പച്ച നിറത്തിൽ ഉള്ളതായിരിക്കും.



</doc>
<doc id="225255" url="https://ml.wikipedia.org/wiki?curid=225255" title="അലക്സ് മാത്യു">
അലക്സ് മാത്യു

പ്രമുഖ ഭാരതീയ ശിൽപ്പിയും അദ്ധ്യാപകനുമാണ് അലക്സ് മാത്യു (ജനനം:). ചിത്രകാരൻ കെ.പി. കൃഷ്ണകുമാറിന്റെ നേതൃത്ത്വത്തിൽ പ്രവർത്തിച്ചിരുന്ന റാഡിക്കൽ ഗ്രൂപ്പിന്റെ പ്രവർത്തനങ്ങളിൽ സജീവമായിരുന്നു.
തിരുവനന്തപുരത്ത് ജനിച്ചു. തിരുവനന്തപുരം കോളേജ് ഓഫ് ഫൈൻ ആർട്സ്, ബറോഡ എം.എസ് സർവകലാശാല, എച്ച്.എഫ്.ബി.കെ, ബർലിൻ എന്നിവടങ്ങളിലായി കലാ പഠനം പൂർത്തിയാക്കി. തൃശൂരിലെ ശക്തൻ തമ്പുരാൻ സ്മാരകത്തിലെ ശിൽപ്പം ഇദ്ദേഹത്തിന്റേതാണ്. 
ബറോഡ എം.എസ്. സർവകലാശാലയിലും തൃപ്പൂണിത്തുറ ആർ.എൽ.വി കോളേജിലും അദ്ധ്യാപകനായിരുന്നു. ഇപ്പോൾ എസ്.എൻ. സ്കൂൾ ഓഫ് പെർഫോമിങ് ആർട്സ്, ഹൈദരാബാദ് കേന്ദ്ര സർവകലാശാലയിലെ അദ്ധ്യാപകനാണ്.

കൊച്ചി-മുസിരിസ് ബിനാലെയിൽ പെപ്പർഹൗസിന്റെ നടുത്തളത്തിൽ കൂറ്റൻ നങ്കൂരത്തിന്റെ ഇൻസ്റ്റളേഷൻ ഒരുക്കിയിരുന്നു.



</doc>
<doc id="225266" url="https://ml.wikipedia.org/wiki?curid=225266" title="ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷൻ">
ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷൻ

ഇന്ത്യ­ൻ ചിത്രകലാരംഗത്തെ പ്രധാന ചിന്താ ധാരയായിരുന്നു റാ­ഡി­ക്കൽ ഗ്രൂ­പ്പ്‌. അന്നുവരെ കലയിലുണ്ടായിരുന്ന പരമ്പരാഗത കാഴ്ചപ്പാടുകളിൽ പലതിലും മാറ്റമുണ്ടാക്കുന്ന ഒരു തുടക്കമായിരുന്നു റാഡിക്കൽ ഗ്രൂപ്പ്. റാ­ഡി­ക്കൽ ഗ്രൂ­പ്പി­ന്റെ ചി­ന്ത­കൾ­ക്ക്‌ രാ­ഷ്‌­ട്രീയ സ്വാ­ഭാ­വ­മു­ണ്ടാ­യി­രു­ന്നു. റാഡിക്കൽ ഗ്രൂപ്പിനെപ്പറ്റിയും അത് മുന്നോട്ട് വച്ച ആശയങ്ങളും ഇന്ത്യയിലെ പല കലാ പഠന യൂണിവേഴ്സിറ്റികളിലും (ശാന്തിനികേതൻ, ബറോഡ എം.എസ് യൂണിവേഴ്സിറ്റി തുടങ്ങിയവ) പാഠ്യവിഷയമാണ്. 1987 ൽ തിരുവനന്തപുരത്തെ ഫൈൻ ആർട്സ് കോളേജിൽ നിന്നും ബിരുദപഠനം പൂർത്തിയാക്കിയ ഇരുപതോളം ചെറുപ്പക്കാരായ ചിത്രകാരൻമാരും, ശില്പികളും ചേർന്നാണ് ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷൻ എന്ന റാഡിക്കൽ ഗ്രൂപ്പ് രൂപീകരിച്ചത്. 
റാഡിക്കൽ ഗ്രൂപ്പ് മുന്നോട്ട് വച്ച ആശയങ്ങൾ ഇന്ത്യൻ ചിത്രശില്പകലാ രംഗത്ത് പുത്തൻ വിപ്ളവത്തിന് നാന്ദി കുറിച്ചു. റാഡിക്കൽ ഗ്രൂപ്പിന് മുൻപും, പിൻപും എന്ന് ആധുനിക കലാചരിത്ര കാലഘട്ടത്തെ രണ്ടായി പകുത്തുമാറ്റുന്നതിന് ഇത് കാരണമായി. കല ജന്മസിദ്ധം മാത്രമല്ല എന്നും അതിന് സാമൂഹ്യവും, രാഷ്ട്രീയവും, മാനുഷികവുമായ ഒരു തലവും കാരണവും കൂടിയുണ്ടെന്നും ലോകത്തെവിടെയുമുള്ള കലാകാരൻമാരെപ്പോലെ തന്നെയാണ് ഇന്ത്യയിലുമുള്ള കലാകാരൻമാരെന്നും നമ്മുടെ പരിമിതികൾ അതിന് ഒരു തടസ്സമല്ലെന്നുമുള്ള വിപ്ളവപ്രഖ്യാപനവും ഒപ്പം അതിനു വേണ്ടിയുള്ള കേരളത്തിന്റെ തയ്യാറെടുപ്പുമായിരുന്നു റാഡിക്കൽ ഗ്രൂപ്പ്. ഇന്ത്യൻ കലാരംഗത്ത് ജ്വലിക്കുന്ന ഒരു അദ്ധ്യായമായി ദീർഘകാലം നിലനിൽക്കേണ്ടിയിരുന്ന റാഡിക്കൽ ഗ്രൂപ്പ്, ഗ്രൂപ്പിനെ മുന്നിൽ നിന്ന് നയിച്ച കൃഷ്ണകുമാറിന്റെ ആത്മഹത്യയോടെ ഗ്രൂപ്പ് എന്ന നിലയിൽ ശിഥിലമായിപ്പോവുകയുണ്ടായി.
ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്ടേഴ്സ് അസോസിയേഷന്റെ മാനിഫെസ്റ്റോ കോഴിക്കോട് നടന്ന പ്രദർശനത്തിൽ പുറത്തിറക്കിയിരുന്നു.
റാഡിക്കൽ ഗ്രൂപ്പിലുണ്ടായിരുന്നവർ ഇന്ന് ആഗോള പ്രശസ്തിയാർജ്ജിച്ച കലാകാരൻമാരാണ്.

പ്രമുഖരായ ഒരുപറ്റം ചിത്രകാരൻമാരും ശില്പികളുമായിരുന്നു ഇതിലുണ്ടായിരുന്നത്.


റാ­ഡി­ക്കൽ ഗ്രൂ­പ്പി­ന്റെ ചി­ന്ത­കൾ­ക്ക്‌ രാ­ഷ്‌­ട്രീയ സ്വാ­ഭാ­വ­മു­ണ്ടാ­യി­രു­ന്നു. റാ­ഡി­ക്കൽ ഗ്രൂ­പ്പെ­ന്ന്‌ പറ­യു­ന്ന­ത്‌ ഒരു­ത­രം ചി­ത്ര­ശ­ല­ഭ­ത്തെ­പ്പോ­ലെ­യാ­യി­രു­ന്നു. എന്നാൽ ചി­ത്ര­ശ­ല­ഭ­ത്തി­ന്‌ ഒരു വി­ല­യു­ണ്ടാ­യി­രു­ന്നു. അവർ­ക്ക്‌ അറി­വു­ണ്ടാ­യി­രു­ന്നു. എന്നാൽ അതി­നെ പി­ന്തു­ണ­യ്‌­ക്കാൻ വേ­റൊ­ന്നു­മു­ണ്ടാ­യി­രു­ന്നി­ല്ല. അതൊ­ക്കെ­യാ­യി­രു­ന്നു റാ­ഡി­ക്കൽ ഗ്രൂ­പ്പി­ന്റെ പത­ന­ത്തി­ന്‌ കാ­ര­ണം­.


</doc>
<doc id="225271" url="https://ml.wikipedia.org/wiki?curid=225271" title="ആംഗ്ലോ-സിഖ് യുദ്ധങ്ങൾ">
ആംഗ്ലോ-സിഖ് യുദ്ധങ്ങൾ

1840-കളിൽ ഇന്ത്യയിലെ ബ്രിട്ടീഷ് ഭരണാധികാരികളും പഞ്ചാബിലെ സിഖ് സാമ്രാജ്യവും തമ്മിൽ നടത്തിയ രണ്ട് യുദ്ധപരമ്പരകളാണ് ആംഗ്ലോ-സിഖ് യുദ്ധങ്ങൾ. ഇരു യുദ്ധങ്ങളിലും പഞ്ചാബികൾ തോൽപ്പിക്കപ്പെട്ടു. ഒന്നാമത്തെ യുദ്ധത്തിൽ പഞ്ചാബിന്റെ കിഴക്കൻ പ്രദേശങ്ങൾ ബ്രിട്ടീഷുകാർക്ക് അടിയറവക്കേണ്ടിവരുകയും സിഖ് സാമ്രാജ്യത്തിന്റെ തലസ്ഥാനമായ ലാഹോറിൽ ബ്രിട്ടീഷ് റെസിഡന്റിനെ അനുവദിക്കേണ്ടിവരുകയും രാജ്യം ബ്രിട്ടീഷുകാരുടെ പരോക്ഷഭരണത്തിൻകീഴിലാകുകയും ചെയ്തു. രണ്ടാം ആംഗ്ലോ-സിഖ് യുദ്ധത്തിലൂടെ പഞ്ചാബ്, ഇന്ത്യയിലെ ബ്രിട്ടീഷ് സാമ്രാജ്യത്തോട് കൂട്ടിച്ചേർക്കപ്പെട്ടു.



</doc>
<doc id="225282" url="https://ml.wikipedia.org/wiki?curid=225282" title="മുട്ടം, ആലപ്പുഴ ജില്ല">
മുട്ടം, ആലപ്പുഴ ജില്ല

ആലപ്പുഴ ജില്ലയിലെ ഒരു ഗ്രാമമാണ് മുട്ടം. ഹരിപ്പാടിനും മാവേലിക്കരയ്ക്കും ഇടയിലായി നങ്ങ്യാർകുളങ്ങര കവലയിൽ നിന്നും ഏകദേശം ഒരു മൈൽ അകലെയായാണ് മുട്ടം സ്ഥിതി ചെയ്യുന്നത്.


</doc>
<doc id="225283" url="https://ml.wikipedia.org/wiki?curid=225283" title="മുട്ടം (വിവക്ഷകൾ)">
മുട്ടം (വിവക്ഷകൾ)



</doc>
<doc id="225289" url="https://ml.wikipedia.org/wiki?curid=225289" title="ആദ്യ കോളറ പാൻഡെമിക്">
ആദ്യ കോളറ പാൻഡെമിക്

1817–1824 കാലഘട്ടത്തിലെ കോളറബാധയെയാണ് ആദ്യ കോളറ പാൻഡെമിക് (First cholera pandemic) എന്നുവിളിക്കുന്നത്. ഇന്ത്യൻ ഉപഭൂഘണ്ഡത്തിൽ ഒതുങ്ങി നിന്നിരുന്ന കോളറ ബംഗാളിൽ നിന്നു തുടങ്ങി 1820-ഓടെ ഇന്ത്യയാകമാനം പടർന്നു. 10,000 ബ്രിട്ടീഷ് സൈനികരും അസംഖ്യം ഇന്ത്യക്കാരും ഈ വ്യാധിയിൽ മരണമടഞ്ഞു. 

ആദ്യ ഏഷ്യാറ്റിക് കോളറ പാൻഡെമിക് എന്നും ഏഷ്യാറ്റിക് കോളറ എന്നും ഈ പകർച്ചവ്യാധി വ്യാപനം അറിയപ്പെടുന്നു.
കൽക്കട്ടയ്ക്കടുത്തുനിന്നാണ് അസുഖത്തിന്റെ വ്യാപനം തുടങ്ങിയത്. ഇന്തോനേഷ്യ ഉൾപ്പെടെയുള്ള ദക്ഷിണപൂർവ്വേഷ്യ, മദ്ധ്യപൂർവപ്രദേശങ്ങൾ, ചൈന, കിഴക്കൻ ആഫ്രിക്ക, മെഡിറ്ററേനിയൻ തീരം, കാസ്പിയൻ കടൽ മേഖല എന്നിവിടങ്ങളിലേയ്ക്ക് അസുഖം വ്യാപിച്ചു. 

ഇതിനുമുൻപും ഇന്ത്യയാകമാനം കോളറ വ്യാപിച്ചിട്ടുണ്ടായിരുന്നുവെങ്കിലും ഇത്തവണ അസുഖം ഏഷ്യയിലെ ഏതാണ് എല്ലാ രാജ്യങ്ങളിലേയ്ക്കും അതിനു വെളിയിലേയ്ക്കും വ്യാപിച്ച ശേഷമാണ് കെട്ടടങ്ങിയത്.
ധാരാ‌ളം ബ്രിട്ടീഷ് സൈനികർ മരിച്ചത് യൂറോപ്യൻ ശ്രദ്ധ ഈ വിഷയത്തിലുണ്ടാവാൻ കാരണമായി. ഈ പാൻഡെമിക്കിനു പിന്നാലെ പല ഭൂഘണ്ഡങ്ങളെ ബാധിക്കുന്ന കോളറ പാൻഡെമിക്കുകൾ പല തവണയുണ്ടായി.

ജാവ ദ്വീപിൽ മാത്രം ഒരുലക്ഷത്തിലധികം ആൾക്കാർ മരിച്ചു. ഇതും പിന്നാലെ വന്ന പാൻഡെമിക്കുകളും ധാരാളം ആൾക്കാരുടെ മരണത്തിന് കാരണമായി. ഒന്നരക്കോടിയിലധികം ആൾക്കാർ 1817-നും 1860-നും മദ്ധ്യേ ഈ അസുഖം മൂലം ഇന്ത്യയിൽ മരിച്ചു എന്നാണ് കണക്കാക്കപ്പെടുന്നത്. 2.3 കോടി ആൾക്കാർ 1865-നും 1917-നുമിടയിൽ ഇതേ അസുഖത്താൽ മരണമടയുകയുണ്ടായി. റഷ്യയിൽ ഇതേ സമയത്ത് 20 ലക്ഷം ആൾക്കാരാണ് മരണമടഞ്ഞത്. 



</doc>
<doc id="225291" url="https://ml.wikipedia.org/wiki?curid=225291" title="നങ്ങ്യാർകുളങ്ങര">
നങ്ങ്യാർകുളങ്ങര

ആലപ്പുഴ ജില്ലയിൽ ഹരിപ്പാടിനടുത്തുള്ള ഒരു ചെറിയ പട്ടണമാണ് നങ്ങ്യാർകുളങ്ങര. കായംകുളം, മാവേലിക്കര, തൃക്കുന്നപ്പുഴ തുടങ്ങിയ സ്ഥലങ്ങളുടെ ഏകദേശമദ്ധ്യത്തിലായുള്ള നങ്ങ്യാർകുളങ്ങരയിലൂടെ ദേശീയപാത 47 കടന്നു പോകുന്നു.

നങ്ങ്യാർകുളങ്ങര ശ്രീകൃഷ്ണക്ഷേത്രം പ്രധാനഭാഗത്ത് സ്ഥിതി ചെയ്യുന്ന പ്രസിദ്ധമാണ്.

1964-ൽ സ്ഥാപിക്കപ്പെട്ട ടി.കെ. മാധവ മെമ്മോറിയൽ കോളേജും 1965-ൽ ബഥനി ബാലികാമഠം സ്കൂളും ഇവിടുത്തെ പ്രധാന വിദ്യാഭ്യാസ സ്ഥാപനങ്ങളാണ്.


</doc>
<doc id="225295" url="https://ml.wikipedia.org/wiki?curid=225295" title="തൃക്കുന്നപ്പുഴ">
തൃക്കുന്നപ്പുഴ

ആലപ്പുഴ ജില്ലയുടെ തെക്ക് പടിഞ്ഞാറായി ഹരിപ്പാട് നിന്നും എട്ട് കിലോമീറ്റർ അകലെ അറബിക്കടലിനോട് ചേർന്ന് സ്ഥിതി ചെയ്യുന്ന ഗ്രാമപ്രദേശമാണ് തൃക്കുന്നപ്പുഴ. തൃക്കുന്നപ്പുഴയിലെ ശാസ്താ ക്ഷേത്രം പ്രശസ്തമാണ്.

കേരള ചരിത്രത്തിൽ ശ്രീമൂലവാസം എന്ന പേരിൽ ഈ പ്രദേശം അറിയപ്പെട്ടിരുന്നു.വളരെ പ്രൗഢമായ ഒരു ഗതകാല ചരിത്രം ഈ പ്രദേശത്തിനുണ്ട്. വിദേശ വ്യാപാരികളുടെ പായ്ക്കപ്പലുകൾക്ക് അനായാസം അടുക്കുവാനും ചരക്കുകൾ കയറ്റിയിറക്കുവാനും സാധ്യമായിരുന്ന ഒരു തുറമുഖം ഇവിടെ ഉണ്ടായിരുന്നതായി പറയപ്പെടുന്നു.

"തിരുക്കൊന്നപ്പുഴ" പിൽക്കാലത്ത് തൃക്കുന്നപ്പുഴയായി എന്നാണ് ഈ സ്ഥലനാമവുമായി ബന്ധപ്പെട്ട കഥ.

കുന്നം എന്നാൽ മല എന്നാണർത്ഥം. പുരാതന കാലത്തെ പ്രശസ്തമായ ബൗദ്ധ വിഹാരമായ ശ്രീമൂലവാസം എന്നതിലെ ശ്രീമൂല എന്ന വാക്കിന്റെ മലയാള പദമണ് തിരുക്കുന്നം.


തൃക്കുന്നപ്പുഴ.കോം വെബ്‌സൈറ്റ്


</doc>
<doc id="225297" url="https://ml.wikipedia.org/wiki?curid=225297" title="കുഞ്ഞിപ്പൈതങ്ങൾ">
കുഞ്ഞിപ്പൈതങ്ങൾ

റോമൻ മേൽക്കോയ്മയ്ക്കു കീഴിൽ യെരുശലേമിൽ യഹൂദന്മാരുടെ രാജാവായിരുന്ന ഹേറോദേസ്, യേശുവിന്റെ ജനനത്തെ തുടർന്നുള്ള ദിവസങ്ങളിൽ യൂദയായിലെ ബെത്‌ലഹേമിലും പരിസരങ്ങളിലും കൊന്നൊടുക്കിയതായി പറയപ്പെടുന്ന നവജാത ശിശുക്കളാണ് ക്രിസ്തീയ വിശ്വാസപാരമ്പര്യത്തിലെ കുഞ്ഞിപ്പൈതങ്ങൾ അഥവാ ശിശുസഹദേന്മാർ (Holy Innocents). മത്തായിയുടെ സുവിശേഷത്തിലെ ആഖ്യാനമനുസരിച്ച്, ബെത്‌ലഹേമിൽ യൂദന്മാർക്ക് ഒരു രാജാവു പിറന്നിരിക്കുന്നു എന്ന അറിവിന്റെ അങ്കലാപ്പിലാണ് ഹേറോദേസ് ആ ഗ്രാമത്തിലും പരിസരപ്രദേശങ്ങളിലും രണ്ടും അതിൽ താഴെയും പ്രായമുള്ള ആൺകുട്ടികളെയെല്ലാം കൊലചെയ്യാൻ ഉത്തരവിട്ടത്. മത്തായിയുടെ സുവിശേഷത്തിൽ മാത്രം രേഖപ്പെടുത്തിയിട്ടുള്ള ഈ കഥയുടെ വാസ്തവികത നിർണ്ണയിക്കപ്പെട്ടിട്ടില്ല. 
കിഴക്കുനിന്നെത്തിയ ജ്ഞാനികളിൽ നിന്ന് "യൂദന്മാർക്കു രാജാവായ" യേശുവിന്റെ ജനനവൃത്താന്തം ഗ്രഹിച്ച ഹേറോദേസ്, തന്റെ സിംഹാസനത്തിനു ഭീഷണിയായി കരുതിയ ഉണ്ണിയേശുവിനെ വകവരുത്താൻ വേണ്ടിയാണത്രെ കുഞ്ഞിപ്പൈതങ്ങളുടെ കൂട്ടക്കൊലയ്ക്ക് ഉത്തരവിട്ടത്. ദൈവികമായ മുന്നറിയിക്കപ്പെട്ടതിനെ തുടർന്ന് മാതാപിതാക്കന്മാർ യേശുവിനേയും കൂട്ടി ഈജിപിതിലേക്കു പലായനം ചെയ്തതു കൊണ്ടാണ് ഹെറോദേസിന്റെ പദ്ധതി ഫലിക്കാതെ പോയതെന്നും സുവിശേഷകൻ പറയുന്നു. യേശുവിന്റെ ജീവിതത്തിലെ സംഭവങ്ങളെ യഹൂദപ്രവചന പാരമ്പര്യത്തിലെ അരുളപ്പാടുകളുടെ പൂർത്തീകരണമായി കാണുന്ന മത്തായി ഈ സംഭവത്തേയും ആവിധം അവതരിപ്പിക്കുന്നു. "റാമായിൽ ഒരു സ്വരം കേട്ടു, വലിയ വിലാപവും മുറവിളിയും; റാഹേൽ മക്കളെക്കുറിച്ചു കരയുന്നു. അവളെ ആശ്വസിപ്പിക്കുക അസാദ്ധ്യം; എന്തെന്നാൽ അവൾക്കു മക്കൾ നഷ്ടപ്പെട്ടിരുന്നു" എന്ന ജെറമിയാ പ്രവാചകന്റെ വാക്കുകളുടെ നിവൃത്തിയായി ഈ സംഭവത്തെ അദ്ദേഹം കാണുന്നു.

മത്തായിയുടെ സുവിശേഷം ഒഴിച്ചുള്ള സമകാലീനസാക്ഷ്യങ്ങളുടെ അഭാവത്തിൽ കുഞ്ഞിപ്പൈതങ്ങളുടെ കഥയുടെ വാസ്തവികത നിശ്ചയിക്കുക നിവൃത്തിയില്ല. ഹേറോദേസ് രാജാവിന്റെ ക്രൂരകൃത്യങ്ങൾ പലതും വിവരിക്കുന്ന ഒന്നാം നൂറ്റാണ്ടിലെ യഹൂദചരിത്രകാരൻ ഫ്ലാവിയസ് ജോസഫ് ഇക്കഥ പരാമർശിക്കുന്നില്ല. അതേസമയം, ദൈവശാസ്ത്രപരമായ ലക്ഷ്യങ്ങളോടെ സുവിശേഷകൻ അവതരിപ്പിച്ച ഒരു സാഹിത്യകല്പനയായി ഇതിനെ അവഗണിക്കുന്നതു ശരിയല്ലെന്നും ഹേറോദേസിന്റെ അറിയപ്പെടുന്ന ചെയ്തികളുടെ പശ്ചാത്തലത്തിൽ പരിഗണിക്കുമ്പോൾ ഇതിൽ അസംഭവ്യത തീരെയില്ലെന്നും ചൂണ്ടിക്കാണിക്കപ്പെട്ടിട്ടുണ്ട്. 

മദ്ധ്യയുഗങ്ങളിലേയും മറ്റും ലേഖകർ പുതിയനിമത്തിലെ വെളിപാടു പുസ്തകത്തിലെ ഒരു വാക്യം പിന്തുടർന്ന്, കൊല്ലപ്പെട്ട കുഞ്ഞുങ്ങളുടെ സംഖ്യ 144,000 ആയിരിക്കാമെന്നു പോലും കണക്കാക്കി. എന്നാൽ ചെറിയ ഗ്രാമമായിരുന്ന ബെത്‌ലെഹേമിലെ തുച്ഛമായ ജനസംഖ്യ പരിഗണിക്കുമ്പോൾ ഇത്രയധികം നവജാതശിശുക്കൾ അവിടെ ഉണ്ടായിരുന്നിരിക്കാൻ ഇടയില്ലെന്നാണ് പൊതുവേയുള്ള വിലയിരുത്തൽ. എതാണ്ട് പത്തോ ഇരുപതോ കുട്ടികൾ മാത്രം കൊല്ലപ്പെട്ടതു കൊണ്ടാവാം ഈ സംഭവം മത്തായിയുടെ സുവിശേഷം ഒഴിച്ചുള്ള സമകാലീനലിഖിതങ്ങളിൽ ഇടം കാണാതെ പോയതെന്നും വാദമുണ്ട്.

ക്രിസ്തീയവിശ്വാസത്തിനു വേണ്ടിയുള്ള ആദ്യത്തെ രക്തസാക്ഷികളായി കണക്കാക്കപ്പെടുന്ന കുഞ്ഞിപ്പൈതങ്ങളുടെ തിരുനാൾ യേശുവിന്റെ ജനനദിനമായ ക്രിസ്മസിനോടടുത്ത വിവിധ ദിവസങ്ങളിൽ വ്യത്യസ്ത സഭാപാരമ്പര്യങ്ങളിൽ ആചരിക്കപ്പെടുന്നു.
 റാഹേൽ യഹൂദരുടെ പൂർവപിതാമഹിമാരിൽ ഒരാളായി കരുതപ്പെടുന്നു. റാഹേലിന്റെ സംസ്കാരസ്ഥാനമായ ബെത്‌ലഹേമിനടുത്തുള്ള ഒരിടമാണ് റാമാ.


</doc>
<doc id="225302" url="https://ml.wikipedia.org/wiki?curid=225302" title="രണ്ടാം കോളറ പാൻഡെമിക്">
രണ്ടാം കോളറ പാൻഡെമിക്

1829–1851 കാലയളവിൽ ഏഷ്യയിലും യൂറോപ്പിലും അമേരിക്കയിലുമായി അനേകം ആളുകളുടെ മരണത്തിനിടയാക്കിയ കോളറ പകർച്ചവ്യാധിയെയാണ് രണ്ടാം കോളറ പാൻഡെമിക് (Second cholera pandemic) എന്നുവിളിക്കുന്നത്. ഇന്ത്യയിൽ നിന്നാരംഭിച്ച ഒന്നാം പകർച്ചവ്യാധിയുടെ തുടർച്ചയായിരുന്നു ഇത് 

ഈ പാൻഡെമിക്കിന്റെ ഭാഗമായി അസുഖം റഷ്യയിലെത്തി. (കോളറ കലാപങ്ങൾ കാണുക). ഹങ്കറിയിൽ ഇത് ഒരുലക്ഷം മരണങ്ങൾക്ക് കാരണമായി. ജർമനിയിൽ പാൻഡെമിക് എത്തിയത് 1831-ലാണ്. ലണ്ടനിൽ 1832-ൽ അസുഖം എത്തിപ്പെട്ടു. 55,000-ലധികം ആൾക്കാർ ബ്രിട്ടനിലും അയർലാന്റിലുമായി മരിക്കുകയുണ്ടായി. ഫ്രാൻസ്, കാനഡയിലെ ഒണ്ടാറിയോ, അമേരിക്കൻ ഐക്യനാടുകളിലെ ന്യൂ യോർക്ക് എന്നിവിടങ്ങളിലും അതേ വർഷം അസുഖം എത്തിപ്പെട്ടു. 1834-ൽ വടക്കേ അമേരിക്കയുടെ പസഫിക് തീരത്ത് അസുഖം എത്തിപ്പെട്ടു. 1848മുതൽ രണ്ടുവർഷത്തേയ്ക്ക് ഇംഗ്ലണ്ടിലും വെയിൽസിലും അസുഖം വീണ്ടും പൊട്ടിപ്പുറപ്പെട്ടു. ഇതിൽ 52,000 ആൾക്കാർ മരണമടയുകയുണ്ടായി. 1832-നും 1849-നുമിടയിൽ ഒരുലക്ഷത്തി അൻപതിനായിരം അമേർക്കക്കാർ കോളറ ബാധിച്ചു മരിച്ചു എന്നാണ് കണക്ക്.

ഹെൻഡ്രിക് വെർജ്ലാൻഡ് എന്ന നോർവീജിയൻ കവി ഈ പാൻഡെമിക്കിൽ നിന്നുള്ള പ്രേരണയാൽ "ദി ഇന്ത്യൻ കോളറ" എന്നൊരു നാടകം രചിക്കുകയുണ്ടായി. ഈ പകർച്ചവ്യാധി പകരുന്നതിന്റെ ഉത്തരവാദിത്തം ബ്രിട്ടീഷ് കൊളോണിയലിസത്തിനാണെന്ന വിമർശനമാണ് ഇദ്ദേഹം ഈ കൃതിയിലൂടെ നടത്തിയത്. 

സിരയിലൂടെ (ഇൻട്രാവീനസ്) സലൈൻ നൽകുക എന്ന ശാസ്ത്രീയ ചികിത്സാമുന്നേറ്റം ഈ പാൻഡെമിക്കിന്റെ സമയത്താണ് നടന്നത്. ഡോക്ടർ തോമസ് ലാറ്റ എന്ന എഡിൻബറക്കാരന്റെ കണ്ടുപിടുത്തത്തിൽ നിന്നാണ് ഈ ചിക്ത്സാരീതി ഉരുത്തിരിഞ്ഞുവന്നത്. ഈ ചികിത്സ നിർജ്ജലീകരണം തടയുന്നു എന്നായിരുന്നു ഇദ്ദേഹം കണ്ടെത്തിയത്. ഇദ്ദേഹം ഈ രോഗം ബാധിച്ചാണ് മരണമടഞ്ഞത്.


൧. The second pandemic started in India and reached Russia by 1830, then spreading into Finland and Poland. A two-year outbreak began in England in October 1831 and claimed 22,000 lives. Irish immigrants fleeing poverty and the Great Potato Famine, carried the disease from Europe to North America. Soon after the immigrants' arrival in Canada in the summer of 1832, 1,220 people died in Montreal and another 1,000 across Quebec. The disease entered the U.S. via ship traffic through Detroit and New York. Spread by ship passengers, it reached Latin America by 1833. Another outbreak across England and Wales began in 1848, killing 52,000 over two years.


</doc>
<doc id="225308" url="https://ml.wikipedia.org/wiki?curid=225308" title="മാനുവൽ അസാന">
മാനുവൽ അസാന

സ്പാനിഷ് രാഷ്ട്രതന്ത്രജ്ഞനായിരുന്നു മാനുവൽ അസാന . അൽകാല ദെ ഹൈനിറിസിൽ 1880 ജനുവരി10-ന് അസാന (സ്പാനിഷ് ഭാഷയിൽ ആഥാനു) ജനിച്ചു.

അഗസ്റ്റിനിയൻ കൊളിജിയൊ മരിയ ക്രിസ്റ്റിനയിൽ ചേർന്നു വിദ്യാഭ്യാസം ആരംഭിച്ചു; മതവിരുദ്ധ പ്രവർത്തനങ്ങൾമൂലം അത് പൂർത്തിയാക്കാൻ കഴിഞ്ഞില്ല. കുറേക്കഴിഞ്ഞു പാരിസിലെത്തി ഇദ്ദേഹം നിയമപഠനം ആരംഭിച്ചു. വിദ്യാർഥിയായിരിക്കുമ്പോൾത്തന്നെ സാഹിത്യത്തോടായിരുന്നു ഇദ്ദേഹത്തിന് ആഭിമുഖ്യം. ഇംഗ്ലീഷ് സാഹിത്യകാരനായ ജോർജ് ബോറോയുടെ (1803-81) ദ് ബൈബിൾ ഇൻ സ്പെയിൻ എന്ന കൃതിയും ബെർട്രണ്ട് റസ്സലിന്റെ കൃതികളും ഇദ്ദേഹം സ്പാനിഷിലേക്ക് വിവർത്തനം ചെയ്തു. മതാധികാരികളെ പരിഹസിച്ചുകൊണ്ട് ആത്മകഥാപരമായ "എൽ ജാർദിൻ ദ് ലോസ് ഫ്രെയ് ൽസ്" എന്ന നോവൽ 1927-ൽ പ്രസിദ്ധീകരിച്ചു. ജുവാൻ വാലെറയുടെ ജീവചരിത്രം പ്രസിദ്ധീകരിച്ചതിനെത്തുടർന്ന് 1926-ൽ സാഹിത്യത്തിനുള്ള ദേശീയസമ്മാനം അദ്ദേഹത്തിനു ലഭിച്ചു.

ഒരു സാഹിത്യകാരനായി ജീവിതം ആരംഭിച്ച അസാനയുടെ ശ്രദ്ധ പിന്നീട് രാഷ്ട്രീയത്തിലേക്ക് തിരിഞ്ഞു. സ്പാനിഷ് ഏകാധിപതിയായ മീഗൽ പ്രീമൊ ദെ റിവേരയുടെ (1870-1930) ഭരണകാലം അവസാനിക്കാറായപ്പോഴാണ് ഇദ്ദേഹം രാഷ്ട്രീയത്തിൽ പ്രവേശിച്ചത്. മാഡ്രിഡിലെ ഒരു സാഹിത്യ-രാഷ്ട്രീയ സംഘടനയായ "അറ്റിനിയൊ"യുടെ അധ്യക്ഷനായി 1930-ൽ ഇദ്ദേഹം തെരഞ്ഞെടുക്കപ്പെട്ടു. ആ സംഘടന കേന്ദ്രമാക്കി ഒരു റിപ്പബ്ലിക്കൻ പ്രസ്ഥാനം കെട്ടിപ്പടുക്കാൻ ഇദ്ദേഹം ഒരുമ്പെട്ടു; റിപ്പബ്ലിക്കൻ ഭരണം സ്പെയിനിൽ സ്ഥാപിക്കാൻ ശ്രമിച്ച വിപ്ലവസമിതിയുമായി ഇദ്ദേഹം ബന്ധപ്പെടുകയും ചെയ്തു. ഈ സമിതിയുടെ പ്രവർത്തനഫലമായി 1930 ആഗസ്റ്റിൽ സാൻ സെബാസ്റ്റ്യൻ സന്ധി നിലവിൽ വന്നു. അതോടൊപ്പം ഒരു താത്കാലിക റിപ്പബ്ലിക്കൻ ഭരണവും. ആ ഭരണകൂടത്തിൽ യുദ്ധകാര്യമന്ത്രിയായിരുന്നു അസാന. പുതിയ ഭരണഘടനയിൽ ചില പ്രധാന വകുപ്പുകൾ (മതസംഘടനകളുടെ പ്രാതിനിധ്യം കുറയ്ക്കുക; സൊസൈറ്റി ഒഫ് ജീസസിനെ (ട.ഖ.) ഇല്ലാതാക്കാനുള്ള അനുവാദം കൊടുക്കുക തുടങ്ങിയവ) ഉൾപ്പെടുത്താൻ അസാനയാണ് ഹേതുഭൂതൻ. ഇതിന്റെ ഫലമായി 1931 ഒക്ടോബറിൽ പ്രധാനമന്ത്രി നൈസെറ്റൊ അൽകാല സമോറയ്ക്ക് രാജിവയ്ക്കേണ്ടിവന്നു.
തുടർന്ന് അസാന സ്പെയിനിലെ പ്രധാനമന്ത്രിയായി. ഒരു ലിബറൽ ഭരണത്തിനാണ് സ്പെയിൻ ജനത ആഗ്രഹിച്ചത്. പുതിയ മന്ത്രിസഭ സോഷ്യലിസ്റ്റാശയങ്ങൾ പ്രാവർത്തികമാക്കാൻ തുടങ്ങി. ഈ കാലത്ത് നിരവധി ആഭ്യന്തരകലാപങ്ങൾ നാട്ടിലുണ്ടായി. അവ കൈകാര്യം ചെയ്ത രീതിയിൽ അമർഷം തോന്നിയ ജനങ്ങൾ പുതിയ ഗവൺമെന്റിനെ എതിർക്കാൻ തുടങ്ങി. 1933 സെപ്റ്റംബറിൽ അസാന പ്രധാനമന്ത്രിപദം രാജിവച്ചു. തുടർന്നുണ്ടായ അധികാരമത്സരത്തിൽ പ്രതിപക്ഷ പാർട്ടികളെല്ലാം ചേർന്ന് അദ്ദേഹത്തെ പുറത്താക്കി. കറ്റലോണിയൻ വിപ്ലവത്തിനു സഹായം നൽകി എന്ന് ആരോപിച്ചുകൊണ്ട് 1934-ൽ അസാനയെ ജയിലിലടച്ചു. ഈ ആരോപണം അടിസ്ഥാനരഹിതമാണെന്നു ബോധ്യമായതിനെത്തുടർന്ന് അസാനയ്ക്ക് നഷ്ടപ്പെട്ട പ്രശസ്തി വീണ്ടുകിട്ടി. 1936 മേയ് 10-ന് അസാനയെ സ്പെയിനിലെ രണ്ടാം റിപ്പബ്ലിക്കിന്റെ പ്രസിഡന്റായി തെരഞ്ഞെടുത്തു. ഇടതുപക്ഷകക്ഷിക്കാരനായ ഫ്രാൻസിസ്കൊ ലാർഗൊ കബല്ലെറൊയുടെ ഭരണം ഒഴിവാക്കാനായിരുന്നു അസാനയെ ഭരണത്തിലേറ്റിയത്. തീവ്രദേശീയവാദികൾ മുന്നോട്ടുവന്ന് ജനറൽ ഫ്രാൻസിസ്കൊ ഫ്രാങ്കോയുടെ നേതൃത്വത്തിൽ അധികാരം പിടിച്ചെടുത്തതോടെ അസാന ഫ്രാൻസിലേക്കോടിപ്പോയി. ഫ്രാൻസിലെ മോണ്ടോബനിൽവച്ച് 1940 നവംബർ 4-ന് ഇദ്ദേഹം അന്തരിച്ചു.



</doc>
<doc id="225310" url="https://ml.wikipedia.org/wiki?curid=225310" title="വിക്ടർ ഷോൾഷെർ">
വിക്ടർ ഷോൾഷെർ

അടിമത്തത്തിനെതിരേ പോരാടിയ ഒരു ഫ്രഞ്ച് എഴുത്തുകാരനായിരുന്നു വിക്ടർ ഷോൾഷർ (Victor Schoelcher) (1804 ജൂലൈ 22, പാരീസ് – 1893 ഡിസംബർ 25, ഹോവില്ലെസ്). ഫ്രാൻസിൽ അടിമത്തനിരോധനത്തിനായി പരിശ്രമിച്ചിരുന്ന ഒരു കൂട്ടായ്മയുടെ പ്രധാന വക്താവായിരുന്നു ഇദ്ദേഹം. 1834-ൽ ഇദ്ദേഹം അടിമത്തനിരോധനത്തിനായി ശ്രമിക്കുവാൻ ഒരു സൊസൈറ്റി രൂപീകരിച്ചു. കരീബിയൻ ദ്വീപുകളിലെ അടിമത്തത്തിന് അവസാനമുണ്ടാക്കാനാണ് ഇദ്ദേഹം കൂടുതൽ ശ്രമിച്ചത്. 

ഇദ്ദേഹത്തിന്റെ അച്ഛനായ മാർക് ഷോൾഷർ (1766–1832) ഒരു പോഴ്സലീൻ ഫാക്ടറി നടത്തിപ്പുകാരനായിരുന്നു. അമ്മ വിക്ടൊറീ ജേക്കബ് (1767–1839) എന്ന സ്ത്രീയായിരുന്നു. ഇദ്ദേഹത്തിന്റെ മാമോദീസ ചടങ്ങ് 1804-ലാണ് നടന്നത്.

പഠനത്തിനു ശേഷം ഇദ്ദേഹം ഒരു പത്രപ്രവർത്തകനായി. ലൂയി ഫിലിപ്പെയുടെ സർക്കാരിനെതിരേ പ്രവർത്തിക്കുകയും ലഘുലേഖകൾ വിതരണം ചെയ്യുന്നകാര്യത്തിൽ പ്രശസ്തിനേടുകയും ചെയ്തു. 1826-ന് ശേഷം ഇദ്ദേഹം ഏകദേശം പൂർണ്ണമായി തന്റെ ജീവിതം അടിമത്തനിരോധനത്തിനായി ഉഴിഞ്ഞുവച്ചു. തന്റെ സ്വത്തിന്റെ ഒരു ഭാഗവും ഇദ്ദേഹം കറുത്ത വർഗ്ഗക്കാരുടെ വിമോചനത്തിനായി ചിലവഴിച്ചു.
1829 മുതൽ 1830 വരെ ബിസിനസ് ആവശ്യത്തിനായി ഇദ്ദേഹത്തെ അമേരിക്കയിലേയ്ക്കയയ്ക്കുകയുണ്ടായി. മെക്സിക്കോ, ക്യൂബ, അമേരിക്കയിലെ ചില ദക്ഷിണ സംസ്ഥാനങ്ങൾ എന്നിവ ഇദ്ദേഹം സന്ദർശിച്ചു. ഇവിടെ ഇദ്ദേഹം അടിമത്തത്തെപ്പറ്റി ധാരാളം മനസ്സിലാക്കുകയും ചെയ്തു. 1840 മുതൽ 1842 വരെ ഇദ്ദേഹം വെസ്റ്റ് ഇൻഡീസ് സന്ദർശിച്ചു. 1845 മുതൽ 1847 വരെ ഗ്രീസ്, ഈജിപ്റ്റ്, ടർക്കി, ആഫ്രിക്കയുടെ പടിഞ്ഞാറൻ തീരം എന്നിവ അടിമത്തത്തെക്കുറിച്ച് പഠിക്കാനായി ഇദ്ദേഹം സന്ദർശിക്കുകയുണ്ടായി.

1833 മുതൽ 1847 വരെ ഇദ്ദേഹം അടിമത്തത്തെപ്പറ്റി ധാരാ‌ളം ലേഖനങ്ങൾ പ്രസിദ്ധപ്പെടുത്തുകയുണ്ടായി. അടിമത്തം നിർത്തലാക്കുന്നതിന്റെ മെച്ചങ്ങളെപ്പറ്റിയാണ് ഇദ്ദേഹം കൂടുതൽ ചർച്ച ചെയ്തിരുന്നത്. കരീബിയൻ കോളനികളിൽ സാമൂഹികവും സാമ്പത്തികവും രാഷ്ട്രീയവുമായ മാറ്റങ്ങൾ വരുത്തുന്നതിനും ഇദ്ദേഹം ശ്രമിച്ചിട്ടുണ്ട്. വലിയ ഫാക്ടറികൾ സൃഷ്ടിച്ച് അടിമകളെ ഉപയോഗിക്കാതെ തന്നെ പഞ്ചസാര ഉത്പാദനം തുടരാനാവുമെന്നാണ് ഇദ്ദേഹം വാദിച്ചത്. ഹൈതി സന്ദർശിച്ച ആദ്യ യൂറോപ്യൻ അടിമത്ത വിരുദ്ധ പ്രവർത്തകനായിരുന്നു ഇദ്ദേഹം. ഫ്രഞ്ച് വെസ്റ്റ് ഇൻഡീസിലെ അടിമത്തവിരുദ്ധപ്രവർത്തനങ്ങളിൽ ഇദ്ദേഹത്തിന്റെ സ്വാധീനം വലുതായിരുന്നു.





</doc>
<doc id="225311" url="https://ml.wikipedia.org/wiki?curid=225311" title="അപ്പോളോ 17">
അപ്പോളോ 17

ചന്ദ്രനിൽ മനുഷ്യനെ ഇറക്കാനുള്ള അപ്പോളോ ദൗത്യങ്ങളിൽ അവസാനത്തേതായിരുന്നു അപ്പോളോ 17. അപ്പോളോ 17 ന്റെ വിജയത്തോടെ ആറു തവണ മനുഷ്യനെ ചന്ദ്രനിലിറക്കി എന്ന ബഹുമതിയും അമേരിക്ക കരസ്ഥമാക്കി. സാറ്റേൺ V റോക്കറ്റുപയോഗിച്ചായിരുന്നു വിക്ഷേപണം. 1972 ഡിസംബർ 7 ന് അന്താരാഷ്ട്രസമയം 05:33( ഇന്ത്യൻ സമയം പകൽ 11:03) നാണ് മൂന്നുയാത്രികരെയും വഹിച്ച് അപ്പോളോ വാഹനം കുതിച്ചുയർന്നത്. ഫ്ലോറിഡയിലെ കെന്നഡി സ്പേസ് സെന്ററിൽ നിന്നുമായിരുന്നു വിക്ഷേപണം. 1972 ഡിസംബർ 11 ന് അന്താരാഷ്ട്രസമയം 19:55 ന് ചന്ദ്രനിലെ ടോറസ് ലിട്രോവ് എന്ന സ്ഥലത്ത് ഇറങ്ങി. മൂന്നു ദിവസവും മൂന്നുമണിക്കൂറുമാണ് രണ്ടു യാത്രികർ ചന്ദ്രോപരിതലത്തിൽ ചിലവഴിച്ച് പരീക്ഷണങ്ങൾ നടത്തിയത്. മിഷൻ കമാൻഡർ യുജിൻ എ സെർണാൻ ആയിരുന്നു. കമാൻഡോ മോഡ്യൂൾ പൈലറ്റായ റൊണാൾഡ് ഇ ഇവാൻസും ലൂണാർ മോഡ്യൂൾ പൈലറ്റായ ഹാരിസൺ എച്ച് സ്മിത്തുമായിരുന്നു മറ്റു യാത്രികർ. യൂജിൻ സെർണാനും ഹാരിസൺ സ്മിത്തും ചന്ദ്രോപരിതലത്തിലിറങ്ങി പരീക്ഷണങ്ങൾ നടത്തിയപ്പോൾ റൊണാൾഡ് ഇ ഇവാൻസ് ചന്ദ്രനു ചുറ്റുമുള്ള ഭ്രമണപഥത്തിൽ തന്നെ തുടർന്നു. സെർനാനും ഷിമിറ്റും ചന്ദ്രനിൽ താപപ്രവാഹപരീക്ഷണം നടത്തി. അവർ ചാന്ദ്രജീപ്പിൽ യാത്രചെയ്തു. തെർമോമീറ്റർ പ്രവർത്തിപ്പിച്ചു. അഗ്നിപർവതങ്ങളെക്കുറിച്ചുള്ള പഠനമായിരുന്നു ലക്ഷ്യം. ചാന്ദ്രപേടകം ഇറങ്ങിയ സ്ഥലത്തെ പൊടിയിൽ കാലുകൾ 20-25. സെ.മീറ്ററോളം താഴ്ന്നിരുന്നു. അവിടെ ഇളം ചെമപ്പുനിറത്തിലുള്ള പാറകൾ കണ്ടു. ജലാംശം ഉള്ളതായി സംശയിക്കപ്പെട്ടിരിക്കുന്നു. ഡിസംബർ 14നാണ് അവർ ഭൂമിയിലേക്കുള്ള മടക്കയാത്ര ആരംഭിച്ചത്. ഡിസംബർ 19ന് അവർ സുരക്ഷിതരായി ഭൂമിയിൽ തിരിച്ചെത്തുകയും ചെയ്തു.



</doc>
<doc id="225313" url="https://ml.wikipedia.org/wiki?curid=225313" title="എൻ.എസ്. പരമേശ്വരൻ പിള്ള">
എൻ.എസ്. പരമേശ്വരൻ പിള്ള

എൻ എസ്‌ പരമേശ്വരൻ പിള്ള (1931-2010) ഇന്ത്യൻ കോഫീ ഹൗസ് പ്രസ്ഥാനത്തിന്റെ കേരളത്തിലെ സ്ഥാപക സെക്രട്ടറിയാണ് . നടയ്ക്കൽ പരമേശ്വരൻ പിള്ള എന്ന പേരിൽ കോഫി ഹൗസിന്റെ കഥ എന്ന പുസ്തകം എഴുതി. കോഫി ഹൗസ് പ്രസ്ഥാനത്തിന്റെ ഏക ലിഖിത ചരിത്രം ഇതാണ്.

നടയ്ക്കൽ പരമേശ്വരൻ പിള്ള എന്ന തൂലികാനാമത്തിലാണ് "കോഫി ഹൗസിന്റെ കഥ" എന്ന പുസ്തകം ഇദ്ദേഹം പുറത്തിറക്കിയത്. മാധ്യമം ആഴ്ചപ്പതിപ്പ് ആണ് പരമ്പരയായി ഇതിന്റെ പ്രധാനഭാഗങ്ങൾ ആദ്യമായി പ്രസിദ്ധീകരിച്ചത്. പിന്നീട് കറൻറ് ബുക്സ്, തൃശൂർ പുറത്തിറക്കിയ ഈ പുസ്തകത്തിന് അവതാരികയെ‍ഴുതിയത് എം. ടി. വാസുദേവൻ നായർ ആയിരുന്നു. 2007-ലെ നല്ല ആത്മകഥയ്ക്കുള്ള അബുദാബി ശക്തി അവാർഡ് ഈ കൃതിക്ക് ലഭിച്ചിട്ടുണ്ട്.

1931 മേയ് 25-ന് ആലപ്പുഴയിലെ പള്ളിപ്പുറത്താണ് ജനിച്ചത്. നാലാം ക്ലാസ് ജയിച്ചെങ്കിലും ദാരിദ്ര്യം കാരണം പഠിപ്പവസാനിപ്പിക്കേണ്ടി വന്നു. ജോലി തേടി വീട്ടിൽ നിന്ന് ഒളിച്ചോടി. നിർമ്മാണമേഖലയിൽ കൂലിത്തൊഴിലാളിയായും, പാചകക്കാരനായും, ഹോട്ടലിലെ വിതരണക്കാരനായും, കപ്പലണ്ടിയും മുറുക്കാനും വിൽക്കുന്നയാളായും, കയർ ഫാക്ടറിയിലെ തൊഴിലാളിയായും, കൊച്ചി ഹാർബറിൽ "വാട്ടർ ബോയ്" ആയും, റേഷൻ ഡിപ്പോയിലെ ക്ലർക്കായും, വക്കീൽ ഗുമസ്തനായും മറ്റും ജോലി ചെയ്തു. വളരെ നാൾ അലഞ്ഞ ശേഷം കോഫി ബോർഡിന്റെ എറണാകുളത്തുള്ള ഇന്ത്യാ കോഫി ഹൗസിൽ അവസാന ഗ്രേഡ് ജീവനക്കാരനായി ദിവസക്കൂലിക്ക് 1945-ൽ ജോലിക്ക് ചേർന്നു. ഇന്ത്യാ കോഫീ ഹൗസിൻറെ ബെല്ലാറി, തൃശൂർ, കോയമ്പത്തൂർ, ഊട്ടി, മദ്രാസ്, കോട്ടയം ശാഖകളിൽ ജോലി ചെയ്തു.

അക്കാലത്ത് ബ്രിട്ടീഷ് ഭരണത്തിനു കീ‍ഴിൽ കോഫീ ഹൗസിലെ തൊ‍ഴിലാളികളുടെ ജീവിതം ദുരിതമയമായിരുന്നു. ജോലിക്കാർക്ക് പ്രതിഷേധിക്കാനോ സംഘം ചേരാനോ സ്വാതന്ത്യമുണ്ടായിരുന്നില്ല. ഇതിനെതിരേ മലയാളികളായ ജോലിക്കാർ നടത്തിയ നീക്കത്തിലൂടെയാണ് ഇദ്ദേഹം ട്രേഡ് യൂണിയൻ പ്രവർത്തകനായി മാറുന്നത്. അങ്ങനെ, എ.ഐ.ടി.യു.സിയുടെ കീഴിൽ രൂപം കൊണ്ട ഇന്ത്യ കോഫി ബോർഡ് ലേബറേഴ്സ് യൂണിയന്റെ സ്ഥാപക നേതാക്കളിലൊരാളായി ഇദ്ദേഹം. ബെല്ലാറി, തൃശൂർ, കോയമ്പത്തൂർ, ഊട്ടി, മദ്രാസ്, കോട്ടയം എന്നീ സ്ഥലങ്ങളിൽ ഐസിബിഎൽയു നേതാവായി ഇദ്ദേഹം ട്രേഡ് യൂണിയൻ പ്രവർത്തനം നടത്തിയിട്ടുണ്ട്.

1957-ൽ കോഫീ ഹൗസ് നഷ്ടത്തിലാണെന്നു ചൂണ്ടിക്കാട്ടി നിർത്താനുള്ള കേന്ദ്ര സർക്കാർ നീക്കത്തിനെതിരായുള്ള സമരത്തിന് നേതൃത്വം നൽകിയവരിലൊരാളായിരുന്നു ഇദ്ദേഹം. കോഫീ ഹൗസുകൾ അടയ്ക്കാനുള്ള തീരുമാനം വരുമ്പോൾ യൂണിയൻറെ കേരള സംസ്ഥാന സെക്രട്ടറിയായിരുന്നു. ജീവനക്കാരുടെ നടത്തിപ്പിലുള്ള കോഫി ഹൗസുകൾ കേരളത്തിൽ സ്ഥാപിക്കാൻ യൂണിയൻ ഇദ്ദേഹത്തെ ചുമതലപ്പെടുത്തി. തൂശൂരിലെ കമ്യൂണിസ്റ്റ് നേതാവായിരുന്ന ടി.കെ. കൃഷ്ണൻ എം. എൽ. എ.യുടെയും (പ്രസിഡൻറ്) ഇദ്ദേഹത്തിൻറെയും (സെക്രട്ടറി) നേതൃത്വത്തിൽ തൃശൂർ, പാലക്കാട് എന്നിവിടങ്ങളിൽ പിരിച്ചുവിടപ്പെട്ട കോഫീ ഹൗസ് തൊഴിലാളികളുടെ സഹകരണസംഘങ്ങൾ നിലവിൽ വന്നു. 1958 മാർച്ച് 8-ന് മുൻ കോഫീ ഹൗസ് തൊ‍ഴിലാളികൾ ആരംഭിച്ച കേരളത്തിലെ ആദ്യ ഇന്ത്യൻ കോഫി ഹൗസ് എ.കെ.ജി. ഉദ്ഘാടനം ചെയ്തു. പരമേശ്വരൻ പിള്ളയായിരുന്നു ഇതിന്റെ മാനേജറും കൗണ്ടർ ക്ലാർക്കും അക്കൗണ്ടൻറും. ഈ കോഫീ ഹൗസിൽ നിന്നാണ് ഇന്ത്യൻ കോഫീ ഹൗസുകളുടെ ശൃംഖല കേരളത്തിൽ പടർന്നു പന്തലിച്ചത്. ഒന്നാമത്തെ കോഫീ ഹൗസ് ഇപ്പോ‍ഴും തൃശൂർ റൗണ്ട് സൗത്തിൽ പ്രവർത്തിക്കുന്നുണ്ട്.

മൂന്നു പതിറ്റാണ്ടുകാലം ഇദ്ദേഹം ഐ.സി.എച്ച്. പ്രസ്ഥാനത്തെ മുന്നോട്ടു കൊണ്ടുപോയി. തൃശൂരുള്ള സൊസൈറ്റിയുടെ സ്ഥാപക സെക്രട്ടറി, സെയിൽസ് മാനേജർ, ചീഫ് സെയിൽസ് ഓഫീസർ, ചീഫ് എക്സിക്യൂട്ടീവ് ഓഫീസർ എന്നീ നിലകളിൽ സേവനമനുഷ്ടിച്ചു. പാലക്കാട്ടെ സൊസൈറ്റിയുടെ സ്ഥാപകസെക്രട്ടറിയുമായിരുന്നു.

ഫെഡറേഷൻ ഓഫ് ഐ.സി.എച്ച്. സൊസൈറ്റീസ് എന്ന കൂട്ടായ്മയുടെ ഡയറക്ടർ, ഡെപ്യൂട്ടി ചെയർമാൻ, ചെയർമാൻ എന്ന നിലകളിലും ഇദ്ദേഹം പ്രവർത്തിച്ചിട്ടുണ്ട്. ഇന്ത്യയിലെ എല്ലാ ഐ.സി.എച്ചുകളുടേയും ഡൽഹി ആസ്ഥാനമായ സംഘടനയാണിത്.

1940-കളിൽ അവിഭക്ത കമ്യൂണിസ്റ്റ് പാർട്ടിയുടെ സി.പി.ഐ- രഹസ്യ അംഗമായിരുന്നു. പാർട്ടിയുടെ നായ്ക്കനാൽ ബ്രാഞ്ചിന്റെ സെക്രട്ടറിയായും പ്രവർത്തിച്ചിട്ടുണ്ട്. പാർട്ടി പിളർന്ന ശേഷം സി.പി.ഐ.എമ്മിന്റെ Communist Party of India പ്രവർത്തകനായി. പാർട്ടിയുടെ നായ്ക്കനാൽ ബ്രാഞ്ച് സെക്രട്ടറി, തൃശൂർ ടൗൺ നോർത്ത് ബ്രാഞ്ച് സെക്രട്ടറി, തൃശൂർ ലോക്കൽ കമ്മിറ്റി അംഗം എന്നീ നിലകളിൽ പ്രവർത്തിച്ചിട്ടുണ്ട്.

ഇടപ്പള്ളി സ്വദേശിനിയായ കെ. എൻ. ലളിതമ്മയെയാണ് ഇദ്ദേഹം വിവാഹം ചെയ്തത്. ശ്രീമതി ലളിതമ്മയും ഇന്ത്യൻ കോഫി ഹൗസിന്റെ സ്ഥാപകാംഗങ്ങളിലൊ‌രാളാണ്. 

എൻ.പി. ചന്ദ്രശേഖരൻ (കൈരളി ടി.വി.യുടെ ന്യൂസ് ആൻഡ് കറണ്ട് അഫയേഴ്സ് ഡയറക്ടർ), എൻ. പി. ഗിരീശൻ (ഇന്ത്യൻ കോഫി ഹൗസ്), എൻ.പി. മുരളി, എൻ.പി. സുനിത എന്നിവരാണ് മക്കൾ.

2010 ഡിസംബർ 17-നാണ് ഇദ്ദേഹം നിര്യാതനായത്. മൃതദേഹം തൃശൂരിലെ പാമ്പാടിയിൽ ഭാരതപ്പു‍ഴയുടെ തീരത്ത് മത ചടങ്ങുകളില്ലാതെ സംസ്കരിച്ചു.




</doc>
<doc id="225314" url="https://ml.wikipedia.org/wiki?curid=225314" title="രേഖീയ ബീജഗണിതം">
രേഖീയ ബീജഗണിതം

രേഖീയ ബീജഗണിതം{Linear algebra} ഗണിതശാസ്ത്രത്തിന്റെ ഒരു ശാഖയാണു്. രേഖീയ ശ്രേണികളുടെ (System of linear equations) നിർധാരണം ചെയ്യുന്ന രീതികളി ൽ നിന്നാണ് ഈ ശാഖയുടെ ഉദ്ഭവം. രേഖീയ സമീകരണങ്ങളുടെ ശ്രേണികകൾ (System of linear equations) നിർധാരണം ചെയ്യുന്ന രീതികളി ൽ നിന്നാണ് ഈ ശാഖയുടെ ഉദ്ഭവം. അങ്ങന്നെയുള്ള സമീകരണങ്ങൾ സ്വാഭാവികമായി മാട്രിക്സ്‌ഉം വെക്ടർഉം ഉപയോഗിച്ച് എഴുതാം . ശുദ്ധഗണിതത്തിന്റേയും, പ്രയുക്ത ഗണിതത്തിന്റേയും അടിസ്ഥാനമാണു് ഈ ശാഖ.

ഡിറ്റർമിനന്റുകളുടെ പഠനത്തോടെയാണ് രേഖീയ ബീജഗണിതത്തിന്റെ ഉദ്ഭവമെന്ന് പറയാം. 1693-ൽ ഗൊട്ട് ഫ്രീഡ്‌ ലെയ്ബ്നിസ് ഡിറ്റർമിനന്റുകൾ ഉപയോഗിച്ചിരുന്നു, തുടർന്ന് 1750-ൽ ഗബ്രിയേൽ ക്രാമർ, ക്രാമർ നിയമം രൂപീകരിച്ചു. പിന്നീട് 1800കളുടെ തുടക്കത്തിൽ കാൾ ഫ്രെഡറിക് ഗോസ്സ് രേഖീയ ശ്രേണികളുടെ (System of linear equations) നിർധാരണം ചെയ്യാനായി ഗോസ്സിയൻ എലിമിനേഷൻ രൂപീകരിച്ചു

രേഖീയ ബീജഗണിതത്തിലെ പ്രധാന ആശയങ്ങളിലൊന്നാണ് സദിശസമഷ്ടിഅഥവാ വെക്റ്റർ സ്പേയ്സ്(Vector space). ഇതിലെ അംഗങ്ങളാണ് സദിശങ്ങൾ (Vectors).ഏറ്റവും ലളിതമായ വെക്റ്റർ സ്പേയ്സുകളാണ് ദ്വിമാനവും (2Dimesion) ത്രിമാനവും(3Dimension). വെക്റ്റർ സ്പേയ്സ് എന്നാൽ പ്രധാനസംകാരകങ്ങൾ സദിശസങ്കലനവും അദിശഗുണനവും ആയ ഒരു ഗണമാണ്.

F എന്ന രേഖീയസംഖ്യകളുടേയോ സമ്മിശ്രസംഖ്യകളുടേയോ ഒരു ക്ഷേത്രത്തെ(Field) പരിഗണിക്കുക. ഇതിലെ അംഗങ്ങൾ അദിശങ്ങളാണ്. F എന്ന ക്ഷേത്രത്തിൽ നിർവ്വചിക്കുന്ന വെക്റ്റർ സ്പേയ്സ് എന്നാൽ സദിശസങ്കലനം, അദിശഗുണനം എന്നീ രണ്ട് സംകാരകങ്ങളടങ്ങിയ ഒരു ഗണമാണ്.

എല്ലാ u, v, w ∈ V, u + (v + w) = (u + v) + w.
എല്ലാ v, w ∈ V, v + w = w + v.
എല്ലാ v ∈ Vയ്ക്കും 0 ∈ V,എങ്ങനെയെന്നാൽv + 0 = v 
എല്ലാ v ∈ Vയ്ക്കും സങ്കലനവിപരീതം wഉണ്ട്.എങ്ങനെയെന്നാൽ v + w = 0.
എല്ലാ a ∈ F യ്ക്കും v, w ∈ Vയ്ക്കും a (v + w) = a v + a w.
എല്ലാ a, b ∈ F യ്ക്കും v ∈ V,യ്ക്കും (a + b) v = a v + b v.
എല്ലാ a, b ∈ F യ്ക്കും v ∈ V, a (b v) = (ab) v.


</doc>
<doc id="225318" url="https://ml.wikipedia.org/wiki?curid=225318" title="ദേശീയ യുവദിനം (ഇന്ത്യ)">
ദേശീയ യുവദിനം (ഇന്ത്യ)

സ്വാമി വിവേകാനന്ദൻ്റെ ജന്മദിനം-ജനുവരി 12 ഇന്ത്യയിൽ ദേശീയ യുവജനദിനമായി ആചരിക്കുന്നു. 1984ൽ ആണ് ഭാരത സർക്കാർ സ്വാമി വിവേകാനന്ദന്റെ ജന്മദിനം ദേശീയ യുവദിനമായ് ആചരിക്കാൻ തീരുമാനിച്ചു. 1985 മുതൽ ഭാരതം ദേശീയ യുവജനദിനം ആഘോഷിയ്ക്കുന്നു. 


</doc>
<doc id="225330" url="https://ml.wikipedia.org/wiki?curid=225330" title="അരേലിയേസീ">
അരേലിയേസീ

സുരഭി(Aromatic)കളായ അനവധി ഓഷധികളും കുറ്റിച്ചെടികളും ചെറുവൃക്ഷങ്ങളും വള്ളിച്ചെടികളും ഉൾപ്പെടുന്ന സസ്യകുടുംബമാണ് അരേലിയേസീ. 50-ൽപ്പരം ജീനസ്സുകളിലായി 500-ലധികം സ്പീഷിസ് ഇതിലുണ്ട്. ഇവ ലോകത്തിന്റെ എല്ലാഭാഗത്തും കാണപ്പെടുന്നു. ഉദ്യാനങ്ങളിൽ അലങ്കാരത്തിനുവേണ്ടി വളർത്തുന്ന പല ഇലച്ചെടികളും (foliage plants) അപൂർവം ചില ഔഷധച്ചെടികളും ഈ കുടുംബത്തിൽപ്പെടുന്നു.
തണ്ടുകൾ ചിലപ്പോൾ മുള്ളുനിറഞ്ഞവയായിരിക്കും. മിക്ക ജീനസ്സുകളുടെയും ഇലകൾ സംയുക്ത (compound) മായിരിക്കുമെങ്കിലും ലഘുവിഭാഗത്തിൽ (simple) പെടുന്നവയുമുണ്ട്. പുഷ്പങ്ങൾ ചെറുതും അനാകർഷകവുമാണ്. പുഷ്പങ്ങൾക്ക് ഇളം പച്ചയോ വെള്ളയോ നിറമായിരിക്കും. അവ ഛത്ര(umbel മായോ ഛത്രീയമുണ്ഡങ്ങളായോ (umbellate heads) കാണപ്പെടുന്നു. പുഷ്പങ്ങൾ ഏകലിംഗികളോ ദ്വിലിംഗികളോ ആയിരിക്കും. വളരെച്ചെറിയ ബാഹ്യദളപുടം മിക്കവാറും അണ്ഡാശയത്തോട് പറ്റിച്ചേർന്നിരിക്കും. അഞ്ചുദളങ്ങളുണ്ട്. ഇവ കോരസ്പർശീയമോ (valvate) കോരഛാദീയമോ (imbricate) ആയി ക്രമീകരിച്ചിരിക്കും. ദളങ്ങളുടെ അത്രതന്നെ എണ്ണത്തിലുള്ള കേസരങ്ങൾ ഏകാന്തരന്യാസത്തിൽ ഉപരിജനി (eplgynous) ഡിസ്കിൽ ക്രമീകരിച്ചിരിക്കും. അണ്ഡാശയത്തിന് ഒന്നോ അതിലധികമോ അറകൾ ഉണ്ട്.
1-2 മീ. ഉയരമുള്ള അരേലിയ റെസിമോസ എന്ന ചെറുവൃക്ഷം അമേരിക്കയിൽ സർവസാധാരണമാണ്. അരേലിയ സൈനെൻസിസ്, അ. എലേറ്റ എന്നിവയാണ് ഏഷ്യൻ ഇനങ്ങൾ. ഇവയ്ക്ക് കാഴ്ചയിൽ ഉത്തര അമേരിക്കൻ ഇനമായ അരേലിയ സ്പൈനോസയോടു സാദൃശ്യമുണ്ടെങ്കിലും കൂടുതൽ പകിട്ടുള്ളവയാണ് ഇവയുടെ പൂക്കൾ. ചൈനീസ് ആഞ്ചെലിക്ക എന്നറിയപ്പെടുന്ന അരേലിയ സൈനെൻസിസ് കൃഷി ചെയ്യപ്പെടുന്ന ഒരിനമാണ്. അരേലിയ റെസിമോസ്സ്, അ. നൂഡിക്കോളിസ്, അ.സ്പൈനോസ എന്നിവയുടെ വേരുകളിൽ കാൽസ്യം ഓക്സലേറ്റടങ്ങിയിട്ടുള്ള വഴുവഴുപ്പുള്ള ഒരു ദ്രാവകമുണ്ട്. ആരോഗ്യദായകമാണ് ഈ ദ്രാവകം എന്നു കരുതപ്പെടുന്നു. 


</doc>
<doc id="225336" url="https://ml.wikipedia.org/wiki?curid=225336" title="ലിസമ്മയുടെ വീടു്">
ലിസമ്മയുടെ വീടു്

ബാബു ജനാർദ്ദനന്റെ രചനയും സംവിധാനവും നിർവ്വഹിച്ച് 2013-ൽ പുറത്തിറങ്ങിയ ഒരു മലയാളചലച്ചിത്രമാണ് ലിസമ്മയുടെ വീട്. മീര ജാസ്മിൻ, രാഹുൽ മാധവ്, സലീം കുമാർ തുടങ്ങിയവരാണ് ഈ സിനിമയിലെ പ്രധാന അഭിനേതാക്കൾ. ബാബു ജനാർദ്ദനന്റെ തന്നെ തിരക്കഥയിൽ ലാൽജോസ് സംവിധാനം ചെയ്ത് 2006-ൽ പുറത്തിറങ്ങിയ "അച്ഛനുറങ്ങാത്ത വീട്" എന്ന സിനിമയുടെ തുടർച്ചയായാണ് ഈ സിനിമ നിർമ്മിച്ചത്. "സാമുവേലിന്റെ മക്കൾ" എന്ന് പേരിടാനായിരുന്നു ആദ്യം ഉദ്ദേശിച്ചതെങ്കിലും പിന്നീട് പ്രധാനകഥാപാത്രത്തിന്റെ പേരിനോട് അനുബന്ധിച്ച് "ലിസമ്മയുടെ വീട്" എന്ന പേര് സ്വീകരിക്കുകയായിരുന്നു.



</doc>
<doc id="225347" url="https://ml.wikipedia.org/wiki?curid=225347" title="ദേശീയ ഗ്രന്ഥ സൂചി">
ദേശീയ ഗ്രന്ഥ സൂചി

ഇന്ത്യയിൽ പ്രസിദ്ധീകരിക്കുന്ന ആധികാരിക ഗ്രന്ഥങ്ങളുടെ ഗ്രന്ഥസൂചി. ഇവ ഇംഗ്ലീഷിലും ഭാരതത്തിലെ അംഗീകൃതമായ 22 പ്രാദേശിക ഭാഷകളിലും പ്രസിദ്ധീകരിക്കുന്നു. കേന്ദ്ര ഗവണ്മെന്റിന്റെ കീഴിലുള്ള, കൊൽക്കത്തയിൽ പ്രവർത്തിക്കുന്ന നാഷണൽ ലൈബ്രറിയുടെ പരിധിയിൽ വരുന്ന സെൻട്രൽ റഫറൻസ് ലൈബ്രറിയാണ് 1958 മുതൽ നാഷണൽ ബിബ്ലിയോഗ്രഫി പ്രസിദ്ധീകരിച്ചുവരുന്നത്.

1954-ൽ പാസ്സാക്കിയ 'ഡെലിവറി ഓഫ് ബുക്സ് (പബ്ലിക് ലൈബ്രറീസ്)' നിയമം അനുസരിച്ച് ഇന്ത്യയിൽ പ്രസിദ്ധപ്പെടുത്തുന്ന എല്ലാ ഗ്രന്ഥങ്ങളുടെയും ഓരോ കോപ്പി നാഷണൽ ലൈബ്രറി ഉൾ പ്പെടെയുള്ള നാല് ലൈബ്രറികൾക്ക് അയച്ചുകൊടുക്കണം. വർത്തമാനപത്രങ്ങളെയും ആദ്യ ലക്കമൊഴിച്ചുള്ള ആനുകാലിക പ്രസിദ്ധീകരണങ്ങളെയും ഈ നിയമത്തിൽനിന്ന് ഒഴിവാക്കിയിട്ടുണ്ട്. ഇപ്രകാരം ലഭിക്കുന്ന ഗ്രന്ഥങ്ങളുടെ വിവരണമാണ് ദേശീയ ഗ്രന്ഥസൂചിയിൽ ഉൾപ്പെടുത്തുന്നത്.
ആദ്യം മൂന്നുമാസത്തിലൊരിക്കൽ (ത്രൈമാസികം) പ്രസിദ്ധീകരിച്ചു തുടങ്ങിയ ഗ്രന്ഥസൂചി 1963 മുതൽ മാസികയായി ഇറങ്ങിത്തുടങ്ങി. ഈ മാസികകളുടെ ഓരോ വർഷത്തെയും സൂചികകൾ ഒരുമിച്ചുചേർത്ത് വാർഷിക വാല്യങ്ങളും പ്രസിദ്ധീകരിച്ചുവരുന്നു. 1977-ൽ മുടങ്ങിയ പ്രസിദ്ധീകരണം 1984-ൽ പുനരാരംഭിച്ചു. 1984-87, 1989-90 വർഷങ്ങളിൽ കൃത്യമായി പ്രസിദ്ധീകരിച്ച മാസികകളുടെ സഞ്ചിത വാർഷിക വാല്യങ്ങളും തയ്യാറാക്കിയിട്ടുണ്ട്. അഞ്ചുവർഷത്തിലൊരിക്കൽ പഞ്ചവത്സര ഇൻഡെക്സുകളുടെ പ്രകാശനവും വിഭാവനം ചെയ്തിട്ടുണ്ടെങ്കിലും 1958 മുതൽ 1962 വരെയുള്ള സഞ്ചിത വാല്യം മാത്രമേ പ്രകാശിതമായിട്ടുള്ളൂ.

1972-വരെ ദേശീയ ഗ്രന്ഥസൂചിക്ക് രണ്ട് ഭാഗങ്ങളുണ്ടായിരുന്നു. ഡ്യൂയി ഡെസിമൽ ക്ളാസിഫിക്കേഷൻ നമ്പർ അനുസരിച്ച് ഒരു പട്ടികയായി എല്ലാ ഭാഷകളുടെയും ഗ്രന്ഥവിവരങ്ങൾ സൂചികയിൽ ചേർക്കുന്നു. റോമൻ ലിപിയിലാണ് ഗ്രന്ഥങ്ങളുടെ സൂചിക അച്ചടിക്കുന്നത്. കോളൻ ക്ലാസിഫിക്കേഷൻ അനുസരിച്ചുള്ള നമ്പറും നല്കിവരുന്നു. ഗ്രന്ഥകർത്താവ്, ഗ്രന്ഥനാമം, പ്രസിദ്ധീകരണ വർഷം, സ്ഥലം, പ്രസാധകർ, മുദ്രണാലയത്തിന്റെ പേര്, വില, ബയന്റിങ് രീതി, വലിപ്പം, ചിത്രങ്ങളുടെ വിവരണം എന്നിവ നല്കിയിരിക്കുന്നു. ഗ്രന്ഥത്തിന്റെ ഭാഷയും വിലയും ഉചിതമായ സ്ഥാനത്ത് നല്കുന്നുണ്ട്. ഗ്രന്ഥനാമം, ഗ്രന്ഥവിഷയം, ഗ്രന്ഥകർത്താവ് എന്നിവയുടെ ഇൻഡെക്സും ഉൾ പ്പെടുത്തിവരുന്നു.

ഇവ കൂടാതെ ഓരോ ഭാഷയിലും പ്രസിദ്ധീകരിക്കുന്ന ഗ്രന്ഥങ്ങളുടെ സൂചിക അതതു ഭാഷകളിൽത്തന്നെ തയ്യാറാക്കുന്നുണ്ട്. ഇതിന്റെ പ്രസിദ്ധീകരണച്ചുമതല സംസ്ഥാന ഗവണ്മെന്റുകൾക്കാണ്.

ഒന്നാം ഭാഗം അനൗദ്യോഗിക പ്രസിദ്ധീകരണങ്ങളുടെ പട്ടികയും രണ്ടാം ഭാഗം സർക്കാർ-അർധ സർക്കാർ സ്ഥാപനങ്ങൾ എന്നിവയുടെ ഔദ്യോഗിക പ്രസിദ്ധീകരണങ്ങളുടെ പട്ടികയുമാണ്. 1973 മുതൽ രണ്ടുഭാഗങ്ങളും സംയോജിപ്പിച്ച് ഒന്നായി പ്രസിദ്ധീകരിച്ചുവരുന്നു. എല്ലാ ഭാഷകളിലെയും പുസ്തകങ്ങൾ വിഷയാടിസ്ഥാനത്തിൽ ക്രമീകരിച്ച് 'ഡ്യൂയി ഡെസിമൽ ക്ലാസിഫിക്കേഷൻ' നമ്പർ അനുസരിച്ച് ഒറ്റ പട്ടികയായി ക്രമപ്പെടുത്തിയിരിക്കുകയാണ്. ഇത് ഗ്രന്ഥങ്ങളുടെ ഭാഷാഭേദം പരിഗണിക്കാതെ ഒരേ ക്രമത്തിൽ റോമൻ ലിപിയിൽ നല്കിയിരിക്കുന്നു. ഓരോ പുസ്തക വിവരണം കഴിഞ്ഞും കോളൻ ക്ലാസിഫിക്കേഷൻ അനുസരിച്ചുള്ള നമ്പർ നല്കിയിട്ടുണ്ട്. കോളൻ പദ്ധതി സ്വീകരിച്ചിട്ടുള്ള ഗ്രന്ഥശാലകളുടെ സൗകര്യം മുൻനിർത്തിയാണ് ഇത്തരം ക്രമീകരണം ചെയ്തിട്ടുള്ളത്.

എല്ലാ ഭാഷകളിലെയും ഗ്രന്ഥങ്ങളെ ഉൾപ്പെടുത്തിയിട്ടുള്ളതും റോമൻ ലിപിയിൽ തയ്യാറാക്കിവരുന്നതുമായ സാധാരണ ലക്കങ്ങൾക്കു പുറമേ, ഓരോ ഭാഷയിലെയും പുസ്തകപ്പട്ടികകൾ അതതു ഭാഷകളിൽത്തന്നെ വാർഷിക വാല്യങ്ങളായി പ്രസിദ്ധീകരിക്കാനും 1958-ൽ ആരംഭമിട്ടു. ഭാരതീയ ഭാഷകളിലെ പ്രഥമ ശാസ്ത്രീയ ഗ്രന്ഥസൂചികൾ എന്ന ബഹുമതി ഈ വാർഷിക ലക്കങ്ങൾക്കാണ് ലഭിച്ചത്. മലയാളത്തെ സംബന്ധിച്ചിടത്തോളം ആദ്യമായി അച്ചടിച്ച മലയാളം കാറ്റലോഗോടുകൂടിയാണ് വാർഷിക വാല്യങ്ങൾ പ്രസിദ്ധീകരിച്ചത്. സെൻട്രൽ റഫറൻസ് ലൈബ്രറിയാണ് വിവിധ ഭാഷാവാല്യങ്ങൾ തയ്യാറാക്കുന്നതെങ്കിലും അവയുടെ വിതരണച്ചുമതല ബന്ധപ്പെട്ട സംസ്ഥാന ഗവണ്മെന്റുകൾക്കാണ്.

ദേശീയ ഗ്രന്ഥസൂചിയുടെ മലയാള വാല്യത്തിന്റെ 1000 കോപ്പികൾ പ്രധാന ഗ്രന്ഥശാലകൾക്കും വിദ്യാഭ്യാസ സ്ഥാപനങ്ങൾക്കും സൗജന്യമായി വിതരണം ചെയ്തുവരുന്നു. തിരുവനന്തപുരം പബ്ലിക്ക് ലൈബ്രറിയുടെ ലൈബ്രേറിയനാണ് ഈ വിതരണത്തിന്റെ ചുമതല വഹിക്കുന്നത്.

ഭാരതീയ ഗ്രന്ഥങ്ങളുടെ പട്ടിക എന്ന നിലയിലും അതതു ഘട്ടത്തിൽ പ്രസിദ്ധീകരിക്കുന്ന ഗ്രന്ഥങ്ങൾ ലൈബ്രറികളുടെയും പൊതുജനങ്ങളുടെയും സത്വര ശ്രദ്ധയിൽ കൊണ്ടുവരുന്നതിനുള്ള മാധ്യമമെന്ന നിലയിലും ദേശീയ ഗ്രന്ഥസൂചി പ്രാധാന്യമുള്ള ഒരു പ്രസിദ്ധീകരണമാണ്.


</doc>
<doc id="225349" url="https://ml.wikipedia.org/wiki?curid=225349" title="സിംഫണി">
സിംഫണി

പാശ്ചാത്യസംഗീതത്തിലെ ഒരു സങ്കേതം. വിവിധ സംഗീതഉപകരണങ്ങൾ ഏകാത്മകമായ വായിക്കുന്ന ഓർക്കസ്ട്രയാണ് സിഫണി. മൊസാർട്ടിന്റെയും ബിഥോവന്റെയും മറ്റും സിംഫണികൾ വളരെ പ്രശസ്തമാണ്. പാശ്ചാത്യ ഓർക്കസ്ട്രയിൽ സിംഫണിക്ക് വളരെയധികം പ്രാധാന്യമുണ്ട്. എന്നാൽ ഇന്ത്യൻ സംഗീതത്തിൽ സിംഫണിയേക്കാൾ പ്രാധാന്യം ഹാർമണിക്കാണ്.


</doc>
<doc id="225351" url="https://ml.wikipedia.org/wiki?curid=225351" title="രാഹുൽ മാധവ്">
രാഹുൽ മാധവ്

രാഹുൽ മാധവ് ഒരു ദക്ഷിണേന്ത്യൻ സിനിമാ അഭിനേതാവാണ്. മലയാള സിനിമകളിലാണ് അദ്ദേഹം കൂടുതലായി അഭിനയിക്കാറുള്ളത്. ചില തമിഴ് സിനിമകളിലും അദ്ദേഹം അഭിനയിച്ചിട്ടുണ്ട്. വാടാമല്ലി, ബാങ്കോക് സമ്മർ തുടങ്ങിയ സിനിമകൾ അദ്ദേഹത്തിന് മലയാള ചലച്ചിത്ര രംഗത്ത് പ്രശസ്തി നേടിക്കൊടുത്തു. 2009ൽ പുറത്തിറങ്ങിയ "അതേ നേരം അതേ ഇടം" എന്ന തമിഴ് സിനിമയിലൂടെയാണ് ചലച്ചിത്ര അഭിനയ രംഗത്ത് കടന്നുവന്ന ഇദ്ദേഹം ഇതുവരെ 9ഓളം ചലച്ചിത്രങ്ങളിൽ അദ്ദേഹം അഭിനയിച്ചിട്ടുണ്ട്.


</doc>
<doc id="225352" url="https://ml.wikipedia.org/wiki?curid=225352" title="ഇലക്ട്രോണിക് സംഗീതം">
ഇലക്ട്രോണിക് സംഗീതം

ഇലക്ട്രോണിക്ക് ഉപകരണങ്ങളുടെ സഹായത്തോടെ തയ്യാറാക്കുന്ന സംഗീതമാണ് ഇലക്ട്രോണിക് സംഗീതം. ഇലക്ട്രിക്ക് ഗിറ്റാർ, കീബോർഡ് തുടങ്ങിയവ ഉദാഹരണം. സംഗീതത്തിന്റെ നിർമ്മാണത്തിലും മറ്റു പ്രക്രിയകളിലും ഇലക്ട്രോണിക് സാങ്കേതികവിദ്യകൾ ഇന്ന് ഉപയോഗിച്ചു വരുന്നു. വിവരസാങ്കേതികവിദ്യയുടെ വരവോടെ ഈ മേഖലയിൽ കൂടുതൽ വിപ്ലവങ്ങൾ വന്നു. ഒരു സംഗീതോപകരണത്തിന്റെയും സഹായമില്ലാതെ തന്നെ കമ്പ്യൂട്ടറിൽ സംഗീതം തയ്യാറാക്കാം എന്ന അവസ്ഥ ഇന്നുണ്ട്. പാശ്ചാത്യസംഗീതത്തിലാണ് കൂടുതലായും ഈ സംവിധാനങ്ങൾ ഉപയോഗിച്ചിരുന്നത്.


</doc>
<doc id="225364" url="https://ml.wikipedia.org/wiki?curid=225364" title="മേരി ആൻഡേഴ്സൺ">
മേരി ആൻഡേഴ്സൺ

അമേരിക്കൻ നാടകനടിയായിരുന്നു മേരി ആൻഡേഴ്സൺ. 1859 ജൂലൈ 28-ന് കാലിഫോർണിയയിലെ സാക്രമെന്റോയിൽ ജനിച്ചു. 
15-ആമത്തെ വയസ്സിൽ ഷാർലറ്റ് കുഷ്മാൻ എന്ന നടിയുടെ ഉപദേശപ്രകാരം നാടകവേദിയിലേക്കു വേണ്ട പഠനങ്ങൾ ആരംഭിച്ചു. 16-ആം വയസ്സിൽ (1875) ജൂലിയറ്റിന്റെ വേഷമണിഞ്ഞ് ആദ്യമായി രംഗപ്രവേശനം നടത്തി. മേരിയുടെ അസാധാരണമായ സൗന്ദര്യം അവരുടെ പ്രശസ്തിക്ക് ഒരു കാരണമായിരുന്നു. അമേരിക്കയിലെ എല്ലാ പ്രമുഖനഗരങ്ങളിലും ഇവർ അഭിനയിച്ചിട്ടുണ്ട്. ഇതോടെ ഇവരുടെ പ്രശസ്തി വർധിച്ചു.
1883-നും 1887-നും ഇടയ്ക്ക് പലതവണ ഇവർ ലണ്ടൻ നാടകവേദിയിൽ പ്രത്യക്ഷപ്പെട്ടിരുന്നു. "ആസ് യു ലൈക് ഇറ്റ്" എന്ന ഷെയ്ക്സ്പിയർ നാടകത്തിൽ റോസലിൻഡ് എന്ന കഥാപാത്രമായുളള മേരിയുടെ അഭിനയം ഇംഗ്ലണ്ടിൽ ഇവർക്ക് പ്രശസ്തി നേടിക്കൊടുത്തു. ഡബ്ലിയു.എസ്. ഗിൽബർടിന്റെ "പിഗ്മാലിയണും ഗലാത്യയും" എന്ന നാടകത്തിലെ ഗലാത്യയുടെ വേഷവും ഷെയ്ക്സ്പിയറുടെ "ദ് വിന്റേഴ്സ് ടെയിൽ" എന്ന നാടകത്തിലെ ഹെർമൈനി, പെർഡിറ്റാ എന്നീ വേഷങ്ങളും ലേഡീ മക്ബത്ത്, അയോൺ എന്നീ കഥാപാത്രങ്ങളും മേരി ആൻഡേഴ്സണ് കീർത്തി നേടിക്കൊടുത്തവയാണ്. 1889-ൽ ഇവർ അഭിനയവേദിയിൽനിന്നു പിൻമാറി. 1890-ൽ ഒരു ബ്രിട്ടീഷ് പൗരനായ അന്റോണിയോ ഡി നവറോയെ വിവാഹം ചെയ്തു.

1940 മേയ് 29-ന് മരിക്കുംവരെ ഇവർ ഇംഗ്ലണ്ടിൽത്തന്നെ വാസമുറപ്പിച്ചിരുന്നു.



</doc>
<doc id="225367" url="https://ml.wikipedia.org/wiki?curid=225367" title="പരമേശ്വർ രാജു">
പരമേശ്വർ രാജു

ആന്ധ്ര സ്വദേശിയായ പ്രമുഖ ഡിസൈനറും കാലിഗ്രാഫറുമാണ് പൂസപ്പട്ടി പരമേശ്വർ രാജു (ജനനം : 1961).
മുത്തച്ഛനും പ്രമുഖ ശിൽപ്പിയുമായ അപ്പല റാവുവിന്റെ സ്വാധീനത്താലാണ് രാജു ചിത്രമെഴുത്തിലേക്ക് തിരിയുന്നത്. ചുവർച്ചിത്ര രചനയിലും കരിങ്കൽ ശിൽപ്പ നിർമ്മതിയിലും വിദഗ്ദ്ധനായിരുന്ന അപ്പല റാവു പുളി വിത്ത് ചതച്ചതും തുണിയും ശിൽപ്പ നിർമ്മതിക്കായി ഉപയോഗപ്പെടുത്തിയിരുന്നു. ഔറംഗാബാദിലെ സ്കൂൾ ഓഫ് ആർട്സിൽ പഠിച്ചു. പട്ടാളത്തിൽ ചേരാനുള്ള താത്പര്യം മൂലം മല കയറ്റത്തിൽ പരിശീലനം നടത്തുമായിരുന്നു. അതിനിടെ പരിക്ക് പറ്റിയതാണ് കാലിഗ്രാഫിയിലേക്ക് തിരിയാനിടയായത്.
കേന്ദ്ര സിൽക്ക് ബോർഡ് ജീവനക്കാരനായിരുന്ന രാജൂ പൈതൃക പൈതിനി നെയ്ത്തുകാരോടൊപ്പവും കാലംകാരി വിദഗ്ദ്ധരോടൊപ്പവും പ്രവർത്തിച്ചിട്ടുണ്ട്.
രചനയ്ക്കായി രാമായണത്തിലെയും ശിവപുരാണത്തിലെയും കഥാ സന്ദർഭങ്ങളാണ് സ്വീകരിക്കുന്നത്. വ്യത്യസ്തത നിറഞ്ഞ രചനാ ശൈലിയാണ് ഇദ്ദേഹത്തിന്റേത്. നേർത്തും വീതികൂടിയും ക്യാൻവാസിൽ തീർക്കുന്ന ചില വരകൾ പ്രത്യേക വീക്ഷണകോണുകളിൽ ചിത്രങ്ങളായി മാറുന്നു. ഡിസൈൻ രചനയിലും കാലിഗ്രാഫിയിലും പ്രാവീണ്യം നേടിയ ഇദ്ദേഹംത്തിന്റെ രചനകൾക്ക് 29 x 22.5 ഇഞ്ച് വലിപ്പമുണ്ടാകും. ആദ്യ കാലത്ത് പനയോലയിൽ കാജൽ മഷി ഉപയോഗിച്ചായിരുന്നു രചന. വിദേശത്തു നിന്നു വരുത്തുന്ന വലിയ കാലിഗ്രാഫിക് നിബാണ് ഉപയോഗക്കുന്നത്. ഏകദേശം നൂറു വർഷത്തോളം നിലനിൽക്കുമെന്ന് കരുതപ്പെടുന്ന പ്രത്യേക തരം ആർക്കൈവൽ കടലാസിൽ ലൈറ്റ് പ്രൂഫ് ഇങ്കോ ചുവപ്പ് കുങ്കുമം പേസ്റ്റോ ഉപയോഗിച്ചാണ് രചന. ഐക്കോണിക് കാലിഗ്രാഫി എന്നാണ് അദ്ദേഹം ഇതിനെ വിളിക്കുന്നത്.

2012-ലെ ബെയ്ജിങ് ബിനാലെയിൽ, പുരാണങ്ങളിൽ നിന്നും ഐതിഹ്യങ്ങളിൽ നിന്നുമൊക്കെ അടർത്തിയെടുത്ത നിരവധി മുഹൂർത്തങ്ങൾ പ്രദർശിപ്പിച്ചിരുന്നു. ഇന്ത്യയിലും വിദേശത്തുമായി നിരവധി സോളോ, ഗ്രൂപ്പ് പ്രദർശനങ്ങൾ നടത്തിയിട്ടുണ്ട്.

2012 ലെ കൊച്ചി-മുസിരിസ് ബിനാലെയിൽ വിശ്വാസത്തിലെ യുക്തി തേടുന്ന ചിത്രങ്ങളുമായി 'ലോർ ഓഫ് ബിലീഫ്' എന്ന ചിത്രപ്രദർശനം നാണപ്പ ആർട്ട് ഗാലറിയിൽ നടത്തി. സിൽക്ക് തുണിയിലും ആർക്കൈവ് പേപ്പറിലും കാലിഗ്രാഫിക് ഡിസൈനുകളും ക്ഷേത്ര ആഭരണങ്ങളും ആഭരണപ്പെട്ടികളും ഈ പ്രദർശനത്തിലുണ്ട്. ഓടക്കുഴലൂതി മരച്ചുവട്ടിൽ ഗോക്കളോടൊപ്പം ഉല്ലസിക്കുന്ന കൃഷ്ണനും രാമന്റെയും സീതയുടെയും കല്യാണ മുഹൂർത്തവും ശിവനെ ആരാധിക്കുന്ന പാർവതിയുമൊക്കെ പ്രദർശനത്തിലുണ്ട്. കോലി മുഖർജി ഗോസ് ആയിരുന്നു ക്യൂറേറ്റർ.



</doc>
<doc id="225369" url="https://ml.wikipedia.org/wiki?curid=225369" title="കള്ളിയങ്കാട്ട് നീലി">
കള്ളിയങ്കാട്ട് നീലി

തെക്കൻ പാട്ടുകളിലും വില്ലടിച്ചാൻപാട്ടുകളിലും തിരുവിതാംകൂറിലെ നാടോടിക്കഥകളിലും കാണുന്ന ഒരു കഥാപാത്രമാണ് കള്ളിയങ്കാട്ട് നീലി എന്ന യക്ഷി. സി.വി. രാമൻപിള്ളയുടെ ചരിത്രാഖ്യായികയായ മാർത്താണ്ഡവർമ്മയിലും നീലി കടന്നു വരുന്നുണ്ട്. കാർത്യായനിയമ്മ എന്ന കഥാപാത്രം മകൾക്ക് കഥ പറഞ്ഞ് കൊടുക്കുന്ന രീതിയിലാണ് ഇത്. തെക്കൻപാട്ടിലേതിൽ നിന്ന് ചില വ്യത്യാസങ്ങൾ മാർത്താണ്ഡവർമ്മയിൽ കാണാം. യക്ഷിയാണെങ്കിലും പിന്നീട് മാതൃഭാവത്തിൽ നീലി ആരാധിക്കപ്പെട്ടു.

കൊല്ലവർഷം 30കളിൽ പഴകന്നൂർ ദേശത്ത് വാണിരുന്ന ഒരു ദേവദാസിയായ കാർവേണിയുടെ പുത്രിയാണ് അല്ലി. സുന്ദരിയായ അവൾ അവിടുള്ള ശിവൻ കോവിലിലെ പൂജാരിയുമായി പ്രണയത്തിലായി. പിന്നീട് അവരുടെ വിവാഹവും നടന്നു. എന്നാൽ ദുർന്നടപ്പുകാരനായ നമ്പി പണം മോഹിച്ചാണ് അവളെ വിവാഹം ചെയ്തത്. മരുമകന്റെ ദുർന്നടപ്പിലും ധൂർത്തിലും മനം നൊന്ത് കാർവേണി നമ്പിയെ വീട്ടിൽ നിന്ന് അടിച്ചു പുറത്താക്കി. ഇതറിഞ്ഞ അല്ലിയും അദ്ദേഹത്തോടൊപ്പം വീട് വിട്ടിറങ്ങി. വഴിമധ്യേ സ്വന്തം മടിയിൽ തലവെച്ചുറങ്ങിയ അല്ലിയെ ആഭരണങ്ങൾ മോഷ്ടിക്കാനായി നമ്പി തലയിൽ കല്ലുകൊണ്ടടിച്ചു കൊന്നു. അല്ലിയെ തിരക്കി വന്ന അനുജൻ അമ്പി ഈ രംഗം കണ്ട് തല തല്ലി മരിച്ചു. 

ഇവർ രണ്ടു പേരും പുനർജന്മമായി ചോളരാജാവിന്റെ കുട്ടികളായി - നീലനും നീലിയും ജനിക്കുന്നു. തുടർന്ന് രാജ്യത്തിലുടനീളം ദുർനിമിത്തങ്ങൾ കാണപ്പെടുകയുണ്ടായി. പ്രധാനമായും കന്നുകാലികൾ രാത്രിയിൽ നഷ്ടപ്പെടുകയുണ്ടായി. ഇതിനു കാരണം കുട്ടികളാണെന്ന് മനസ്സിലാക്കിയ ചോളരാജാവ് കുട്ടികളെ ചോളരാജ്യത്തിന്റെ തെക്കേ അതിർത്തിയായ നാഗർകോവിലിനു സമീപമുള്ള പഞ്ചവങ്കാട്ടിൽ ഉപേക്ഷിച്ചു. അതിനു സമീപമായുള്ള പഴകന്നൂർ ഗ്രാമമായി പിന്നീട് കുട്ടികളുടെ വിഹാരകേന്ദ്രം. നാട്ടിലെ എഴുപത് ഊരാണ്മക്കാർ ചേർന്ന് മാന്ത്രികനായ നാഗർകോവിൽ നമ്പിയെ വരുത്തി നീലനെ ആവാഹിച്ചു തളച്ചു. എന്നാൽ അദ്ദേഹത്തിനു നീലിയെ തളയ്ക്കാൻ ആയില്ല. ഇതിനിടയിൽ നാഗർകോവിൽ നമ്പിയെ നീലി കൊലപ്പെടുത്തി. ഇതിനിടയിൽ പൂജാരി നമ്പിയുടെ പുനർജന്മമായ ആനന്ദൻ എന്ന കാവേരിപൂംപട്ടണം സ്വദേശി പഞ്ചവങ്കാട് വഴി മുസിരിസ്സിലേക്ക് വ്യാപാരത്തിനായി പോകാനൊരുങ്ങി. കയ്യിൽ മാന്ത്രികദണ്ഡുണ്ടായിരുന്ന ആനന്ദനെ തൊടാൻ നീലിക്ക് കഴിഞ്ഞില്ല. അയാൾ ഓടി പഴകന്നൂർ ഗ്രാമത്തിലെത്തി. ഇതിനിടയിൽ യക്ഷി മായ കാട്ടി കുട്ടിയോട് കൂടിയ ഒരു സ്ത്രീ രൂപം ധരിച്ച് തന്റെ ഭർത്താവ് താനുമായി വഴക്കിട്ട് ഓടിപ്പോവുകയാണെന്ന് ഗ്രാമവാസികളെ പറഞ്ഞ് വിശ്വസിപ്പിച്ചു. അയാൽ യക്ഷിയാണ് അതെന്ന് കരഞ്ഞ് പറഞ്ഞെങ്കിലും ആരും വിശ്വസിച്ചില്ലെന്നു മാത്രമല്ല, യക്ഷി അദ്ദേഹത്തെ എന്തെങ്കിലും ചെയ്യുകയാണെങ്കിൽ ഉരാണ്മക്കാർ എഴുപതുപേരും അയാളോടൊപ്പം മരിക്കുമെന്നും സത്യം ചെയ്തു. നിവൃത്തിയില്ലാതെ അവിടെ കഴിഞ്ഞ ആനന്ദനെ രാത്രി തന്ത്രപൂർവ്വം നീലി വധിക്കുന്നു. പിറ്റേന്ന് രാവിലെ ആനന്ദൻ മരിച്ചുകിടക്കുന്നത് കണ്ട ഊരാണ്മക്കാർ വാക്കുപാലിക്കാനായി അഗ്നിപ്രവേശം ചെയ്തു. തന്റെയും തന്റെ സഹോദരന്റെയും മരണത്തിനു കാരണക്കാരനായ ആനന്തനേയും എഴുപത് ഊരാണ്മക്കാരേയും വധിച്ചതിനാൽ നീലി ഒരു കള്ളിപ്പാലയുടെ ചുവട്ടിൽ കുടിയിരിക്കുകയും ക്രമേണ മാതൃദേവതയായി മാറുകയും ചെയ്തു.

ഇതു പ്രകാരം യക്ഷി അടങ്ങിയില്ലെന്നും പിന്നീട് കടമറ്റത്ത് കത്തനാരാണ് നീലിയെ തറച്ചതെന്നും ഒരു വിശ്വാസമുണ്ട്.



</doc>
<doc id="225428" url="https://ml.wikipedia.org/wiki?curid=225428" title="ടി.ആർ. ഉപേന്ദ്രനാഥ്">
ടി.ആർ. ഉപേന്ദ്രനാഥ്

കേരളത്തിലെ ശ്രദ്ധേയനായ ചിത്രകാരനാണ് ടി.ആർ. ഉപേന്ദ്രനാഥ് (ജനനം :31 മേയ് 1969).കൊളാഷും ഇൻസ്റ്റളേഷനുകളുമായി സ്വദേശത്തും വിദേശത്തും ധാരാളം പ്രദർശനങ്ങൾ നടത്തിയിട്ടുണ്ട്.
എറണാകുളത്ത് ജനിച്ചു. പ്രൈമറിവിദ്യാഭ്യാസം സെന്റ് ജോർജ് എൽ.പി.സ്‌കൂളിലും ഹൈസ്‌കൂൾ വിദ്യാഭ്യാസം പൊന്നുരുന്നിയിലെ സെന്റ് റീത്താസിലുമായിരുന്നു. പ്രീഡിഗ്രി വരെ പഠിച്ചു. മെക്കാനിക്കായി ജോലിനോക്കി. 1994 ൽ ആദ്യത്തെ പ്രദർശനം നടത്തി. കെ.വേണു നടത്തിയിരുന്ന 'സമീക്ഷ'യിലും വരച്ചിരുന്നു. സ്ക്വാട്ട്ലാന്റിലെ ഡുന്റി സർവകലാശാലയിൽ പഠനത്തിനായി രണ്ടു തവണ സ്കോളർഷിപ്പ് ലഭിച്ചെങ്കിലും പോകാനായില്ല. 

പെയിന്റിങ്ങിലും ഡ്രോയിംഗിലുമാണ് തുടങ്ങിയതെങ്കിലും സാമ്പ്രദായിക രീതിയുടെ തുടർച്ചക്കാരനാവാതെ പിന്നീട് കൊളാഷിന്റെ ലോകത്തേക്കു മാറി. ചെറുപ്പകാലത്ത് കിട്ടിയിരുന്ന കോമിക് ബുക്കുകളിലെ പടങ്ങൾ വെട്ടിയെടുത്ത് മറ്റൊരു രീതിയിൽ ക്രമീകരിച്ചായിരുന്നു തുടക്കം.പിന്നെ ആളുകൾ വലിച്ചറിയുന്ന സാധനങ്ങൾ ഉപയോഗിച്ചുതുടങ്ങി. 
ബാർസലോണ, ഫ്രാൻസ്, മുംബൈ, ഡൽഹി, ദുബൈ എന്നിവടങ്ങളിലും സ്വദേശത്തും നിരവധി പ്രദർശനങ്ങൾ നടത്തി. റീഡേഴ്സ് ഡൈജസ്റ്റിലും സ്പാൻ മാസികയിലും നിരവധി ചിത്രങ്ങൾ പ്രസിദ്ധീകരിച്ചു.
കൊച്ചി-മുസിരിസ് ബിനാലെയിൽ ഫ്രം കേരള വിത്ത് ലൗ എന്ന പരമ്പരയിൽ ഫോട്ടോഗ്രാഫിക് ഇങ്ക്ജെറ്റ് പ്രിന്റുകളുടെയും ചണ്ടി ഡിപ്പോയിൽ നിന്നു ശേഖരിച്ച കലാ മാസികകളുടെ പേജുകളിൽ രേഖപ്പെടുത്തിയ റബ്ബർ സ്റ്റാംപ് മുദ്രകളുമാണുള്ളത്. സ്വ ശരീരത്തെതന്നെ ഒരു രൂപകമാക്കിയിരിക്കുന്നു. ‘WARTIST’ എന്ന വാക്ക് ചിത്രങ്ങളിൽ പലയിടത്തും ഉപയോഗിച്ചിരിക്കുന്നു.



</doc>
<doc id="225432" url="https://ml.wikipedia.org/wiki?curid=225432" title="തോക്ക്">
തോക്ക്

വെടിമരുന്നിന് തീ പിടിക്കുമ്പോൾ ഉണ്ടാകുന്ന വാതകങ്ങ‌ളുടെ തള്ളൽ പ്രയോജനപ്പെടുത്തി ഒന്നോ അതിലധികമോ പ്രൊജക്ടൈലുകൾ (വെടിയുണ്ട) അതിവേഗത്തിൽ പുറത്തുവിടുന്ന തരം ആയുധത്തെയാണ് തോക്ക് (firearm) എന്നുവിളിക്കുന്നത്. പണ്ടുകാലത്തെ തോക്കുകളിൽ കരിമരുന്നായിരുന്നു ഉപയോഗിച്ചിരുന്നതെങ്കിൽ ഇപ്പോൾ പുകയില്ലാത്ത വെടിമരുന്നാണ് ഉപയോഗിക്കപ്പെടുന്നത്. മിക്ക ആധുനിക തോക്കുകൾക്കും വെടിയുണ്ടയ്ക്ക് കറക്കം (spin) നൽകാനുള്ള റൈഫ്ലിംഗ് ഉണ്ടെങ്കിലും ഇതില്ലാത്ത മിനുസമുള്ള കുഴലോടുകൂടിയ തോക്കുകളുമുണ്ട്.

ചൈനയിലെ ശാസ്ത്രജ്ഞർ എ.ഡി. 700 മുതൽ പലതരം വെടിമരുന്നുകൾ വികസിപ്പിച്ചിരുന്നു. തീക്കുന്തങ്ങൾ, ഒന്നിൽ കൂടുതൽ കുഴലുകളുള്ള തോക്കുകൾ, ഒന്നിൽ കൂടുതൽ റോക്കറ്റുകൾ തൊടുത്തുവിടാനുള്ള സംവിധാനങ്ങൾ, ആദ്യത്തെ പീരങ്കി (ഓടുപയോഗിച്ചുണ്ടാക്കിയത്) എന്നിവയൊക്കെ ചൈനക്കാർ വികസിപ്പിച്ചിരുന്നു. പല നൂറ്റാണ്ടുകൾക്ക് ശേഷം യൂറോപ്പിലെ ഇരുണ്ട യുഗത്തിന്റെ അവസാന സമയത്ത് "ഫയറാം" എന്ന പദം പഴയ ഇംഗ്ലീഷിൽ ഉപയോഗിക്കപ്പെട്ടു.

"ഗൺ" എന്ന വാക്ക് സൈനികർ വെടിയുണ്ട അതിവേഗത്തിൽ പായിക്കുന്ന ആർട്ടിലറി തോക്കുകളെ വിവക്ഷിക്കാനാണുപയോഗിക്കുക. ഫീൽഡ് ഗൺ, ടാങ്ക് ഗൺ എന്നിവ ഉദാഹരണം. നായാട്ടുകാർ ഷോട്ട് ഗൺ എന്ന തരം തോക്കിനെയും ഗൺ എന്ന് വിളിക്കാറുണ്ട്. റൈഫിൾ, കാർബൈൻ, പിസ്റ്റളുകൾ മുതലായ ചെറിയ തോക്കുകൾ "ഗൺ" എന്ന് വിവക്ഷിക്കപ്പെടാറില്ല.

തോക്കുകൾ കണ്ടുപിടിക്കപ്പെട്ട് താമസിയാതെ തന്നെ അവ പരക്കെ ഉപയോഗിക്കപ്പെടാൻ തുടങ്ങി. ആധുനിക യുദ്ധമുറ തോക്കുകളെ വലിയ തോതിൽ ആശ്രയിക്കുന്നുണ്ട്. തോക്കുകൾ സൈനികവിഭാഗങ്ങളുടെ പ്രവർത്തനത്തെ പാടേ മാറ്റിമറിച്ചിട്ടുണ്ട്.

കൈത്തോക്കുകളും നീളമുള്ള തോക്കുകളും നിറയൊഴിക്കുമ്പോൾ ബുള്ളറ്റ് ആണ് പുറത്തേയ്ക്ക് പോകുന്നത്. പഴയകാല പീരങ്കികളിലും തോക്കുകളിലും ലെഡ്(ഈയം) വെടിയുണ്ടയായിരുന്നു ഉപയോഗിച്ചിരുന്നത്. മദ്ധ്യകാലഘട്ടത്തിൽ ഉപയോഗിച്ചിരുന്ന കവണകളിൽ ഉപയോഗിച്ചിരുന്ന ഈയഉണ്ടകൾ പീരങ്കികളിലും ഉപയോഗിക്കുകയായിരുന്നു. ഇപ്പോഴുള്ള വെടിയുണ്ടകളുടെ ആകൃതി ആദ്യകാല പീരങ്കിയുണ്ടകൾക്ക് ഉണ്ടായിരുന്നുവെങ്കിലും പിന്നീട് ഇരുമ്പുകൊണ്ടുണ്ടാക്കിയ ഗോളങ്ങൾ ഉപയോഗിക്കാൻ തുടങ്ങി. ചെറിയ തോക്കിൽ നിന്ന് പായിക്കുന്ന ഉണ്ടകൾക്കുള്ളിൽ സ്ഫോടകവസ്തുക്കൾ ഉപയോഗിക്കുന്നത് 1899-ലെയും 1907-ലെയും ഹേഗ് ഉടമ്പടികൾ പ്രകാരം നിരോധിക്കപ്പെട്ടിട്ടുണ്ട്. അഗ്രം പൊള്ളയാക്കിയ വെടിയുണ്ടകളും സ്ഫോടകശേഷി കാരണം നിരോധിക്കപ്പെട്ടിട്ടുണ്ട്. എന്നാൽ വലിയ പീരങ്കികളിലെ ഉണ്ടകളിൽ പത്തൊൻപതാം നൂറ്റാണ്ടുമുതൽ വെടിമരുന്ന് ഉപയോഗിക്കാൻ തുടങ്ങി.

പത്തൊൻപതാം നൂറ്റാണ്ടിന്റെ മദ്ധ്യം വരെ കരിമരുന്നുപയോഗിച്ച് തോക്കിൻ കുഴലിലൂടെ ഉണ്ട നിറയ്ക്കുന്ന സംവിധാനമായിരുന്നു നിലവിലുണ്ടായിരുന്നത്. ആവശ്യത്തിന് മരുന്നും ഒരു വെടിയുണ്ടയും ഒരു പൊതിയിൽ വിതരണം ചെയ്യുന്ന സംവിധാനം സൗകര്യത്തിനായി നിലവിൽ വന്നു. ഇത് പരിണമിച്ച് സിലിണ്ടർ ആകൃതിയിലുള്ള ലോഹ ഉറയ്ക്കുള്ളിൽ വെടിയുണ്ടയും വെടിമരുന്നും സമ്മർദ്ദമുണ്ടാകുമ്പോൾ തീപിടിച്ച് വെടിമരുന്നിന് തീപിടിക്കാൻ സഹായിക്കുന്ന പ്രൈമർ എന്ന സംവിധാനവും നിറയ്ക്കുന്ന രീതി നിലവിൽ വന്നു. ഇത്തരം കാട്രിഡ്ജുകൾ (Cartridge) പരക്കെ സ്വീകരിക്കപ്പെട്ടു. ഒന്നാം ലോകമഹായുദ്ധത്തോടെ തോക്കുകളിൽ പരക്കെ ഇവ ഉപയോഗിക്കപ്പെടാൻ തുടങ്ങി.

വെടിമരുന്ന് പൂർണ്ണമായി കത്താത്തതിനാലുണ്ടാകുന്ന അവശിഷ്ടങ്ങളും വെടിയുണ്ടയുടെ ഭാഗങ്ങളും അടിഞ്ഞുകൂടി തോക്കിന്റെ പ്രവർത്തനത്തെ പലപ്പോഴും ബാധിക്കാറുണ്ട്. ഇതൊഴിവാക്കാൻ തോക്കുകൾ ഇടയ്ക്കിടെ അഴിച്ച് വൃത്തിയാക്കേണ്ടത് ആവശ്യമാണ്.

ചെറുതോക്കുകൾ (കൈത്തോക്കുകൾ) ഒരാൾക്ക് വസ്ത്രത്തിനുള്ളിൽ സൂക്ഷിക്കുവാനും കൊണ്ടുനടക്കുവാനും സാധിക്കുന്ന തരം തോക്കുകളാണ്. സാധാരണഗതിയിൽ 15 മില്ലീമീറ്ററിനു താഴെ വ്യാസമുള്ള വെടിയുണ്ടകൾ നിറയ്ക്കുന്ന തോക്കുകളെയാണ് ചെറുതോക്കുകൾ എന്ന് വിളിക്കുന്നത്. പിസ്റ്റളുകൾ 50 മീറ്റർ ദൂരം വരെയേ കൃത്യത കാണിക്കുകയുള്ളൂവെങ്കിൽ റൈഫിളുകൾകൊണ്ട് 500 മീറ്റർ വരെ ദൂരത്തിൽ കൃത്യമായി വെടിവയ്ക്കാൻ സാധിക്കും. രണ്ടു കിലോമീറ്ററിലധികം ദൂരം കൃത്യതയോടെ വെടിവയ്ക്കാനാവുന്ന സ്നൈപ്പർ റൈഫിളുകളുണ്ട്.

തോക്കുകളുടെ നിർമ്മാണം വലിയ വ്യവസായമേഖലയാണ്.

ചൈനയിലെ സിച്ചുവാനിലെ ഒരു ഗുഹയിലെ ശിൽപ്പമാണ് തോക്കിന്റെ ആദ്യ ദൃശ്യാവിഷ്കാരം. പന്ത്രണ്ടാം നൂറ്റാണ്ടിലേതാണ് ഈ ശില്പം. കൂജ പോലെയുള്ള ഒരു വസ്തു ഒരാൾ പിടിച്ചിരിക്കുന്നതും തീജ്വാലകളും ഒരു പീരങ്കിയുണ്ടയും ഇതിൽ നിന്ന് പുറത്തുവരുന്നതുമാണ് ചിത്രീകരിക്കപ്പെട്ടിരിക്കുന്നത്. ലഭിച്ചിട്ടുള്ളതിൽ ഏറ്റവും പഴയ തോക്ക് ലഭിച്ചിട്ടുള്ളതും ചൈനയിൽ നിന്നാണ്. 1288-ലേതെന്നു കരുതുന്ന ഈ പീരങ്കി ഓടുകൊണ്ടാണ് നിർമ്മിക്കപ്പെട്ടിരിക്കുന്നത്. ഒരിഞ്ച് വ്യാസമുള്ളതായ കുഴലാണ് ഈ പീരങ്കിക്കുണ്ടായിരുന്നത്.

പതിനാലാം നൂറ്റാണ്ടിലാണ് യൂറോപ്യന്മാർക്കും അറബുകൾക്കും തോക്കുകൾ ലഭ്യമായത്. തുർക്കികൾ, ഇറാൻ‌കാർ, ഇന്ത്യക്കാർ എന്നിവർക്ക് പതിനഞ്ചാം നൂറ്റാണ്ടുവരെ തോക്കുകൾ ലഭിച്ചിരുന്നില്ല. ഇവരെല്ലാം നേരിട്ടോ അല്ലാതെയോ യൂറോപ്യന്മാരിൽ നിന്നാണ് തോക്കുകൾ കരസ്ഥമാക്കിയത്. പതിനാറാം നൂറ്റാണ്ടുവരെ ജപ്പാൻകാർക്ക് വെടിമരുന്ന് ലഭ്യമായിരുന്നില്ല. ജപ്പാന് വെടിമരുന്ന് ലഭ്യമായത് ചൈനക്കാരിൽ നിന്നല്ല, മറിച്ച് പോർച്ചുഗീസുകാരിൽ നിന്നാണ്.

1800കളിലും, 1900ങ്ങളിലും തോക്കുകളുടെ വികാസം വേഗതയാർജ്ജിച്ചു. തോക്കിന്റെ മുന്നറ്റത്തുകൂടി വെടിയുണ്ടനിറയ്ക്കുന്നതിനു (മസിൽ ലോഡിംഗ്) പകരം പിന്നറ്റത്തുകൂടി (ബ്രീച്ച് ലോഡിംഗ്) നിറയ്ക്കുന്ന സംവിധാനം ചെറിയ തോക്കുകളിൽ പ്രചാരം നേടി. മോർട്ടാറുകൾ ഒഴികെ മറ്റു തോക്കുകളിൽ ഇപ്പോഴും ഈ സംവിധാനമാണ് ഉപയോഗിക്കപ്പെടുന്നത്. ഓരോ പ്രാവശ്യവും തിര നിറയ്ക്കുന്നതിനു പകരം ധാരാളം കാട്രിഡ്ജുകൾ കൊള്ളുന്ന മാഗസിനുകൾ ഉപയോഗിക്കാൻ തുടങ്ങി. ഇവ പെട്ടെന്ന് തോക്കിൽ തിര നിറച്ച് വെടിവയ്ക്കാനുള്ള സാദ്ധ്യത തുറന്നുകൊടുത്തു. ഓട്ടോമാറ്റിക്, സെമി ഓട്ടോമാറ്റിക് എന്നീ സംവിധാനങ്ങൾ ഒരു സൈനികന് മിനിട്ടിൽ വളരെക്കൂടുതൽ വെടിയുതിർക്കാനുള്ള കഴിവ് നൽകി. തോക്കുകൾ നിർമ്മിക്കുന്നതിൽ പുതിയ ലോഹക്കൂട്ടുകളും പോളിമറുകളും ഉപയോഗിക്കുന്നത് തോക്കുകളുടെ ഭാരം കുറച്ചു കൊണ്ടുവന്നു. ഗോളാകൃതിയിലുള്ള വെടിയുണ്ടകൾക്ക് പകരം വായുവിന്റെ ഘർഷണം കുറയ്ക്കുന്ന തരം രൂപമുള്ള ബുള്ളറ്റുകൾ നിലവിൽ വന്നു. കൃത്യതയും ക്രമേണ കൂടിവരുകയാണ് ചെയ്യുന്നത്. തോക്കുകൾ ധാരാളമായി ഉണ്ടാക്കാനുള്ള സംവിധാനങ്ങളാണ് തോക്കുകളുടെ വ്യാപനത്തിന് പ്രധാന കാരണം.

തോക്കുകളുടെ പ്രവർത്തനത്തിനുപിന്നിലുള്ള പ്രധാന തത്ത്വം തുടക്കം മുതൽ ഇതുവരെ മാറിയിട്ടില്ല. കത്തുന്ന വെടിമരുന്നിൽ നിന്നുണ്ടാകുന്ന വാതകങ്ങളുടെ സ്ഫോടനമാണ് അന്നും ഇന്നും വെടിയുണ്ടയെ തോക്കിൻ കുഴലിൽ നിന്ന് ലക്ഷ്യസ്ഥാനത്തെത്തിക്കുന്നത്.

ചൈനക്കാർ ഉപയോഗിച്ചിരുന്ന തീക്കുന്തങ്ങളാണ് (ഫയർ ലാൻസ്) ഇന്നുപയോഗിക്കുന്ന തോക്കുകളുടെ പൂർവ്വികൻ. ഇത് ഒരു തോക്കായിരുന്നില്ല, കുന്തത്തിൽ ഘടിപ്പിച്ച ഒരധിക ഉപാധിയായിരുന്നു. മുളയോ, പേപ്പറോ കൊണ്ടുണ്ടാക്കിയ കുഴലിനകത്ത് വെടിമരുന്ന് നിറച്ച് തീകൊളുത്തി കുന്തം ചാണ്ടുകയായിരുന്നു ചെയ്തിരുന്നത്. ശത്രുക്കൾക്കെതിരേ തീതുപ്പുന്ന ഒരു യന്ത്രം എന്ന നിലയ്ക്കായിരുന്നു പ്രയോഗം. ചിലപ്പോൾ തെറിച്ചു ചെന്ന് ശത്രുവിന്റെ മേൽ കൊള്ളാനുദ്ദേശിച്ചുകൊണ്ട് ചെറിയ വസ്തുക്കളും കുഴലിനകത്ത് നിറയ്ക്കുമായിരുന്നു. പിന്നീട് കുഴൽ ഉരുക്കുകൊണ്ട് നിർമ്മിക്കാൻ തുടങ്ങി.

ഇത് കുഴലിനു മുന്നിലൂടെയായിരുന്നു നിറച്ചിരുന്നത്. കുഴലിനു പിന്നിലെ തിരി കത്തിച്ചായിരുന്നു നിറയൊഴിച്ചിരുന്നത്. ഉന്നം പിടിക്കാനുള്ള ബുദ്ധിമുട്ടുകാരണം ഇതിന്റെ ഉപയോഗം വളരെക്കുറവായിരുന്നുവത്രേ. ഇവ ആർട്ടിലറി തോക്കുകൾക്കും ആർക്വെബസ് എന്ന തോക്കുകൾക്കും വഴിമാറി.

ആദ്യം വികസിപ്പിക്കപ്പെട്ട ചെറുതോക്കുകളിൽ കുഴലിലൂടെ, മുന്നിൽ നിന്ന് തിര നിറയ്ക്കുന്ന (മസിൽ ലോഡിംഗ്) മസ്കറ്റുകളും പെടും. വെടിമരുന്ന് തുണിയോ പഞ്ഞിയോ (വാഡിംഗ്) വച്ച് കുത്തിനിറച്ചശേഷം ഉണ്ട നിറയ്ക്കുന്നതായിരുന്നു രീതി. ഈയം കൊണ്ടുള്ള ഗോളമായിരുന്നു സാധാരണഗതിയിൽ വെടിയുണ്ട. പക്ഷേ കല്ലുകളും ഈ ആയുധത്തിൽ വെടിയുണ്ടകളായി ഉപയോഗിക്കാമായിരുന്നു. ഇപ്പോഴും (ചിലപ്പോൾ റൈഫ്ലിംഗ് ഉള്ള) മസിൽ ലോഡിംഗ് തോക്കുകൾ ഉണ്ടാക്കപ്പെടുന്നുണ്ട്. ഓരോ തവണയും തോക്ക് ആദ്യം മുതൽ മുന്നിൽ നിന്ന് നിറയ്ക്കേണ്ടി വരുമായിരുന്നു. ഇതിനിടെ ഒരു അമ്പെയ്ത്തുകാരന് പലതവണ അമ്പുകളയക്കാൻ സാധിക്കുമായിരുന്നുവത്രേ. പതിനെട്ടാം നൂറ്റാണ്ടിന്റെ മദ്ധ്യത്തോടെ പരിശീലനം സിദ്ധിച്ച ഒരു മസ്കറ്റ് ധാരിക്ക് മിനിട്ടിൽ ആറുതവണ കാർട്രിഡ്ജുകൾ ഉപയോഗിച്ച് വെടിവയ്ക്കാൻ സാധിക്കുമായിരുന്നുവത്രേ.

റോമൻ കാൻഡിൽ ഗൺ എന്ന പേരിൽ മസ്കറ്റിൽ ഉണ്ടകൾ ഒന്നിനു പിറകേ ഒന്നായി നിറച്ച് അവ ഓരോന്നായി വെടിവയ്ക്കാനുതകുന്ന ഒരു സംവിധാനം പണ്ടുണ്ടായിരുന്നു. ഇത് എപ്പോഴും വിശ്വസനീയമായിരുന്നില്ല.

മിക്ക ആദ്യകാല തോക്കുകളും കുഴലിന്റെ മുന്നിൽ നിന്ന് തിര നിറയ്ക്കുന്ന സംവിധാനമുള്ളവയായിരുന്നു. ഇത്തരം വെടിയുണ്ട നിറയ്ക്കലിന് പല ദോഷങ്ങളുമുണ്ട്. സാവധാനം മാത്രം തിരനിറച്ച് വെടിവയ്ക്കാൻ സാധിക്കുക, വീണ്ടും തിര നിറയ്ക്കുന്ന സമയത്ത് എതിരാളികൾ വെടിവയ്ക്കാനുള്ള സാദ്ധ്യത എന്നിവയായിരുന്നു പ്രധാന പ്രശ്നങ്ങൾ.

കുഴലിന്റെ പിന്നിൽ നിന്ന് തിരനിറയ്ക്കാനുള്ള സംവിധാനം (ബ്രീച്ച് ലോഡിംഗ്) വന്നതോടെ പതിയെ മുന്നിൽ നിന്ന് തിരനിറയ്ക്കുന്ന സംവിധാനത്തിന്റെ പ്രചാരം നഷ്ടപ്പെട്ടു. തനിയെ തിര നിറയുന്ന സംവിധാനം (സെൽഫ് ലോഡിംഗ്) ആയിരുന്നു അടുത്ത പടി.

മാച്ച് ലോക്ക് എന്ന സംവിധാനമായിരുന്നു വെടിമരുന്നിന് തീ കൊടുക്കാനുള്ള ആദ്യ സംവിധാനം. മാച്ച് എന്നറിയപ്പെട്ടിരുന്ന കത്തുന്ന ഒരു തിരി ഉപയോഗിച്ചാണ് വെടിമരുന്ന് ആദ്യകാലത്ത് കത്തിച്ചിരുന്നത്. കാഞ്ചി വലിക്കുമ്പോൾ തിരി കുഴലിന്റെ പിന്നിലുള്ള ഒരു ചെറിയ ദ്വാരത്തിൽ സ്പർശിക്കുകയും ഇതോടെ വെടിമരുന്നിന് തീ പിടിക്കുകയുമായിരുന്നു ചെയ്തിരുന്നത്.

കത്തുന്ന തിരി വെടിമരുന്നു സൂക്ഷിക്കുന്ന സ്ഥലത്തു വയ്ക്കുക എന്നതായിരുന്നു മാച്ച് ലോക്കിന്റെ ഒരു പ്രശ്നം. വീൽ ലോക്കിൽ സിഗററ്റ് ലൈറ്ററുകളിൽ ഉപയോഗിക്കുന്നതുമാതിരി ഒരു ചക്രം കറങ്ങുകയും അത് ഒരു ഫ്ലിന്റുമായി ഉരസി ഉണ്ടാകുന്ന തീപ്പൊരികൾ വെടിമരുന്നിന് തീ കൊടുക്കുകയുമായിരുന്നു ചെയ്തിരുന്നത്. ഡാ വിഞ്ചിയാണത്രേ ഇത് കണ്ടുപിടിച്ചത്. ക്ലോക്കിന്റേതുപോലുള്ള സ്പ്രിംഗുകളും മറ്റും വേണ്ടതിനാൽ ഈ സംവിധാനത്തിന്റെ ചെലവ് അധികമായിരുന്നു. അതിനാൽ ഇതിന് വലിയ പ്രചാരം ലഭിച്ചില്ല.

ചെറുതോക്കുകളുടെ നിർമ്മാണചരിത്രത്തിലെ ഒരു പ്രധാന മുന്നേറ്റമായിരുന്നു ഫ്ലിന്റ് ലോക്കിന്റെ കണ്ടുപിടുത്തം. ഒരു കഷണം ക്വാർട്ട്സ് മിനറൽ (ഫ്ലിന്റ്) കാഞ്ചിവലിക്കുമ്പോൾ ഉരുക്കിൽ (ഫ്രിസ്സൺ) തട്ടി തീപ്പൊരികളുണ്ടായാണ് വെടിമരുന്നിന് തീ പിടിക്കുന്നത്. ഓരോ പ്രാവശ്യവും വെടിവച്ച ശേഷം ഫ്ലിന്റ് തിരികെ വലിച്ചുവയ്ക്കേണ്ടിയിരുന്നു. ഫ്ലിന്റ് ഇടയ്ക്കിടെ മാറ്റി വയ്ക്കേണ്ടിയും വരുമായിരുന്നു. പതിനെട്ടും പത്തൊൻപതും നൂറ്റാണ്ടുകളിൽ ഫ്ലിന്റ് ലോക്ക് മസ്കറ്റുകളിലും റൈഫിളുകളിലും ധാരാളമായി ഉപയോഗിക്കാറുണ്ടായിരുന്നു.

പത്തൊൻപതാം നൂറ്റാണ്ടിലാണ് ഈ സംവിധാനം പരക്കെ ഉപയോഗിക്കപ്പെട്ടു തുടങ്ങിയത്. ഇത് ഫ്ലിന്റ് ലോക്കിനേക്കാൾ വളരെ മെച്ചമായ സംവിധാനമായിരുന്നു. തോക്കിന്റെ കാഞ്ചി വലിക്കുമ്പോൾ ഹാമർ എന്ന ഭാഗം ശക്തിയോടെ പെർക്യൂഷൻ ക്യാപ്പ് എന്ന ഭാഗത്ത് ഇടിക്കുകയും ഈ ആഘാതത്താൽ പ്രൈമർ ചാർജ്ജ് എന്ന പ്രത്യേക കൂട്ട് കത്തുകയും ഈ തീ പടർന്ന് വെടിമരുന്ന് കത്തുകയുമായിരുന്നു ചെയ്തിരുന്നത്.

ഈ സംവിധാനത്തിൽ വെടിമരുന്ന് നനഞ്ഞുപോകാനുള്ള സാദ്ധ്യത കുറവാണ്. പത്തൊൻപതാം നൂറ്റാണ്ടിന്റെ രണ്ടാം പകുതി മുതൽ മസിൽ ലോഡ് ചെയ്യുന്ന എല്ലാ തോക്കുകളിലും പെർക്യൂഷൻ ക്യാപ്പ് സംവിധാനം ഉപയോഗിക്കാൻ തുടങ്ങിയത്രേ.

പത്തൊൻപതാം നൂറ്റാണ്ടിന്റെ രണ്ടാം പകുതിവരെ വെടിയുണ്ടകളും വെടിമരുന്നും പ്രത്യേകം പ്രത്യേകമാണ് വിതരണം ചെയ്യപ്പെട്ടിരുന്നത്. ഇവ ഒറ്റ സിലിണ്ടറിൽ വിതരണം ചെയ്യപ്പെടാൻ തുടങ്ങിയത് തോക്കുകളുടെ നിർമ്മാണത്തിൽ ഒരു കുതിച്ചുചാട്ടമായിരുന്നു. ഇതിൽ വെടിയുണ്ടയും പെർക്കഷൻ ക്യാപ്പും വെടിമരുന്നും ഒരുമിച്ച് നിറയ്ക്കപ്പെട്ടിരുന്നു. വെടിമരുന്ന നനഞ്ഞുപോകാനുള്ള സാദ്ധ്യതയും ഏറ്റവും കുറവ് ഈ സംവിധാനത്തിനായിരുന്നു. വെടിമരുന്ന് കത്തുമ്പോളുണ്ടാകുന്ന വാതകങ്ങൾ പിന്നിലേയ്ക്ക് ചോർന്നുപോകാതെ സൂക്ഷിക്കാനും ഈ സംവിധാനം കൊണ്ട് സാധിച്ചിരുന്നു. തുടർച്ചയായി വെടിയുതിർക്കാവുന്ന തരം യന്ത്രത്തോക്കുകളുടെ നിർമ്മാണത്തിലേയ്ക്ക് നയിച്ചത് ഈ കണ്ടുപിടുത്തമായിരുന്നു.

ഈ കണ്ടുപിടുത്തം നടക്കുന്നതിനു മുൻപ് കാട്രിഡ്ജ് എന്നറിയപ്പെട്ടിരുന്നത് അളന്നെടുത്ത ഒരളവ് വെടിമരുന്നും ഒരു വെടിയുണ്ടയും വാഡും ഒരു പൊതിയിൽ വിതരണം ചെയ്യുന്നതിനെയായിരുന്നു. ഇത് തോക്കിന്റെ കുഴലിലൂടെ അകത്തേയ്ക്കിട്ട് തീ കൊടുത്തായിരുന്നു വെടിവയ്ക്കാനായി തോക്കിനെ തയ്യാറാക്കിയിരുന്നത്. പ്രൈമർ മിശ്രിതം കാട്രിഡ്ജിന്റെ മദ്ധ്യത്തിൽ ഇരിക്കുന്ന സെന്റർ ഫയർ സംവിധാനവും ഒരു വലയമായി വിന്യസിക്കുന്ന സമ്പ്രദായവും (റിം ഫയർ) നിലവിലുണ്ട്. ഇതിൽ സെന്റർ ഫയർ സംവിധാനമാണ് സുരക്ഷിതവും കൂടുതൽ ശക്തിയിൽ വെടിയുണ്ട പായിക്കാനുള്ള സാദ്ധ്യത നൽകുന്നതും.

പായുന്ന ബുള്ളറ്റിന്റെ എതിർദിശയിൽ തോക്കിനുണ്ടാകുന്ന പിന്നോട്ടടിയാണ് റീകോയിൽ. വെടിവയ്ക്കുന്ന ആൾക്ക് ഇത് ഒരു 'കിക്ക്' ആയി അനുഭവപ്പെടുന്നു. അടിസ്ഥാന തത്ത്വമായ സംവേഗസംരക്ഷണത്തിന്റെ (conservation of momentum) ഫലമാണ് തോക്കിന്റെ റീകോയിൽ. സ്ഫോടനഫലമായുണ്ടാകുന്ന ബലം (force) ആണ് ബുള്ളറ്റിനെ പുറത്തേക്കു പായിക്കുന്നത്. ബുള്ളറ്റിന്റെ ദ്രവ്യമാനം m-ഉം പ്രവേഗം v -യും ആയാൽ അതിന്റെ സംവേഗം mv ആയിരിക്കും. ബുള്ളറ്റിന്റെ എതിർദിശയിൽ തോക്കിനും ഇതേ സംവേഗമുണ്ടായിരിക്കണം. തോക്കിന്റെ ദ്രവ്യമാനം M -ഉം റീകോയിൽ പ്രവേഗം V-യും ആണെങ്കിൽ MV= -mv. ഭാരം കൂടിയ തോക്കിന് കുറഞ്ഞ പ്രവേഗമേ കൈവരൂ.

ഒതുക്കമുള്ള ആകാരം, കുറഞ്ഞ വില, കൈകാര്യം ചെയ്യാനുള്ള എളുപ്പം എന്നീ സവിശേഷതകളാൽ ജനപ്രീതി നേടിയ തോക്കാണ് പിസ്റ്റൾ. റൈഫിളിനെ അപേക്ഷിച്ച് ബാരലിന്റെ നീളം വളരെ കുറവാണ് എന്നതാണ് പിസ്റ്റളിന്റെ പ്രത്യേകത. ഇറ്റലിയിലെ പിസ്റ്റോയ്യ (Pistoia) എന്ന നഗരത്തിന്റെ പേരിൽ നിന്നാണ് പിസ്റ്റൾ എന്ന പേരുണ്ടായത്. ഒറ്റക്കൈ കൊണ്ട് ഇത് പ്രവർത്തിപ്പിക്കാൻ കഴിയും. മിക്ക രാജ്യങ്ങളിലെയും പൊലീസുകാരുടെയും മറ്റു സെക്യൂരിറ്റി ഉദ്യോഗസ്ഥരുടെയും പ്രധാന പ്രതിരോധ ആയുധമാണ് പിസ്റ്റൾ.

റിവോൾവറിൽ പല അറകളുള്ള തിരിയുന്ന സിലിണ്ടറിലാണ് കാട്രിഡ്ജുകൾ വയ്ക്കുന്നത്. സിലിണ്ടർ തിരിയുകയും അതനുസരിച്ച് അറകൾ ഒന്നൊന്നായി അതിൽ സൂക്ഷിച്ചിട്ടുള്ള കാട്രിഡ്ജിനെ വെടിയുതിർക്കാൻ പാകത്തിൽ ബാരലിനു പിന്നിലെത്തിക്കുകയും ചെയ്യുന്നു. 'തിരിയുന്ന' എന്നർഥം വരുന്ന 'റിവോൾവ്' (revolve) എന്ന പദത്തിൽനിന്നാണ് ഈയിനം കൈത്തോക്കിന് റിവോൾവർ എന്ന പേര് കിട്ടിയത്. സാമുവൽ കോൾട്ട് ആണ് 1835-ൽ ഇത്തരം തോക്ക് നിർമിച്ചു തുടങ്ങിയത്.

കുഴലിന്റെ ഉൾഭിത്തിയിൽ മിനുസമായ പ്രതലത്തിനു പകരം സർപ്പിലാകാരത്തിലുള്ള പൊഴികൾ (spiral rifling) ഉള്ള ഇനം തോക്കുകൾ 1500-കളോടെ ഉപയോഗത്തിൽവന്നു. എങ്കിലും 1700-കളുടെ ഒടുവിലാണ് ഇവയ്ക്ക് പ്രചാരം ലഭിച്ചത്. ഈ പൊഴികൾ വെടിയുണ്ടയ്ക്ക് കറക്കം (spin) നല്കുന്നതുമൂലം വായുവിലൂടെയുള്ള സഞ്ചാരത്തിനു സുസ്ഥിരത കൈവരിക്കുകയും ലക്ഷ്യത്തിൽ എളുപ്പം തുളച്ചുകയറുകയും ചെയ്യുന്നു. തോക്കിൻകുഴലിന്റെ മുൻഭാഗത്തുള്ള ദ്വാരത്തിലൂടെ ഉണ്ട നിറയ്ക്കുന്നതിനു പകരം പിന്നിലൂടെ നിറയ്ക്കുന്ന രീതി (breech-loading) ഇതേകാലത്തുതന്നെ ഉണ്ടായി.

ബുള്ളറ്റിനെ ചക്രണം (spin) ചെയ്യിച്ച് തൊടുക്കുന്നയിനം തോക്കാണ് റൈഫിൾ. ഇതിനായി നീണ്ട ബാരലിൽ സർപ്പിലാകാര പൊഴികൾ അഥവാ പിരികൾ ഉണ്ടാക്കിയിരിക്കും. ഇതുമൂലം സ്പിൻ ചെയ്തു വരുന്ന ബുള്ളറ്റിന് ദീർഘദൂര റെയ്ഞ്ചിലും കൂടുതൽ കൃത്യത കൈവരിക്കാനാവുന്നു. ബാരലിൽനിന്നു പുറത്തുവരുന്ന ബുള്ളറ്റിന്റെ കോണീയ സംവേഗം (anuglar momentum) സംരക്ഷിക്കപ്പെടുന്നതിനാലാണ് ഇപ്രകാരം സംഭവിക്കുന്നത്. ഇരുപതാം ശതകത്തിന്റെ ആദ്യപകുതിയിൽ ബ്രിട്ടണിൽ നിർമിച്ച എൻഫീൽഡ് റൈഫിൾ, രണ്ടാം പകുതിയോടെ റഷ്യയിൽ രൂപകല്പന ചെയ്ത AK47 (Avtomat Kalashnikova-47) റൈഫിൾ എന്നിവ ലോകപ്രശസ്തങ്ങളാണ്.

ഷോട്ട് (shot) എന്നറിയപ്പെടുന്ന അനേകം ചെറിയ ഗോളാകാര പെല്ലറ്റുകൾ (pellets) ഉതിർക്കാൻ കഴിവുള്ളയിനം തോക്കാണിത്. റൈഫിൾ ഉപയോഗിക്കുമ്പോൾ ലഭിക്കുന്ന പരാസത്തേക്കാൾ കൂടിയ പരാസം (wider range) ഷോട്ട്ഗണ്ണിലെ പെല്ലറ്റുകൾക്കുണ്ട്. മൊത്തം സ്ഫോടനശക്തി അനേകം പെല്ലറ്റുകൾക്കിടയിൽ വിഭജിച്ചുപോകുന്നതുകൊണ്ട് ഓരോ ഉണ്ടയുടെയും ഊർജ്ജം താരതമ്യേന കുറവായിരിക്കും. പക്ഷികളെ വേട്ടയാടുന്നതിനും മറ്റു വിനോദാവശ്യങ്ങൾക്കുംവേണ്ടി ഇത്തരം തോക്കുകൾ ഉപയോഗിക്കാൻ ഇത് ഒരു കാരണമാണ്. ഷോട്ടുകളുടെ എണ്ണക്കൂടുതൽ ഷോട്ട്ഗണ്ണിനെ സൌകര്യപ്രദവും വിശ്വസനീയവുമായ ഒരു പ്രതിരോധ ആയുധമാക്കി മാറ്റുന്നു. ചലിച്ചുകൊണ്ടിരിക്കുന്ന ചെറിയ വസ്തുക്കളെ വെടിവയ്ക്കാൻ ഷോട്ട്ഗണ്ണാണ് യോജിച്ചത്. താരതമ്യേന കുറഞ്ഞ തുളച്ചുകയറൽ സ്വഭാവവും ഉയർന്ന സ്റ്റോപ്പിങ് പവറും നിശ്ചലമായ ലക്ഷ്യങ്ങളെ വെടിവയ്ക്കാൻ സഹായിക്കുന്ന അനുകൂല ഘടകങ്ങളാണ്.

തുടർച്ചയായും വളരെ വേഗത്തിലും വെടി ഉതിർക്കാവുന്ന തോക്കാണിത്. മിനിറ്റിൽ 500 മുതൽ 1600 വരെ റൗണ്ട് പ്രവർത്തിപ്പിക്കാൻ കഴിയുന്ന ഓട്ടോമാറ്റിക് ഇനങ്ങളുണ്ട്. പത്തൊൻപതാം ശതകത്തിൽ വികസിപ്പിച്ചെടുത്ത ഇത് പല യുദ്ധങ്ങളുടെയും ഗതിയെത്തന്നെ മാറ്റിമറിച്ചു. ഒന്നും രണ്ടും ലോകയുദ്ധങ്ങളിൽ ഇത് വ്യാപകമായി ഉപയോഗിച്ചിരുന്നു. ആധുനിക മെഷീൻഗണ്ണുകളെ മൂന്നായി തരംതിരിച്ചിട്ടുണ്ട്: സക്വാഡ് ഓട്ടോമാറ്റിക് വെപ്പൺ (Squad automatic weapon), പൊതു ഉപയോഗ മെഷീൻഗൺ (General-purpose machine), ഹെവി മെഷീൻഗൺ (Heavy machine gun) എന്നിങ്ങനെ. റീകോയിൽ കഴിയുന്നത്ര കുറയ്ക്കാനും വെടിയുടെ ദിശ തെറ്റാതിരിക്കാനുംവേണ്ടി മൌണ്ടിൽ ഉറപ്പിച്ചാണ് സാധാരണയായി മെഷീൻഗൺ പ്രവർത്തിപ്പിക്കുന്നത്.

നിയമപാലകരല്ലാതെ സാധാരണ ആളുകൾ തോക്ക് കൊണ്ടുനടക്കുന്നതും ഉപയോഗിക്കുന്നതും മിക്ക രാജ്യങ്ങളും ലൈസൻസുകൾ മുഖേന നിയന്ത്രിച്ചിട്ടുണ്ട്. ആ രാജ്യങ്ങളിൽ തോക്കുകൾ പരസ്യമായി വിപണനം ചെയ്യാനും നിയന്ത്രണങ്ങളുണ്ട്. മിക്ക രാജ്യങ്ങളിലും തോക്കുനിർമ്മാണം സർക്കാർ മേഖലയിൽ മാത്രമാണ് നടക്കുന്നത്. ഇതിനപവാദമായുള്ള പ്രധാന രാജ്യം അമേരിക്കൻ ഐക്യ നാടുകളാണ്.




</doc>
<doc id="225450" url="https://ml.wikipedia.org/wiki?curid=225450" title="വൻകുടൽ">
വൻകുടൽ

നട്ടെല്ലുള്ള ജീവികളിലെ ദഹനപ്രക്രിയയിലെ അവസാനഭാഗം നിർവഹിക്കുന്ന ദഹനേന്ദ്രിയമാണ് വൻകുടൽ. ഭക്ഷണത്തിൽനിന്ന് ജലവും മറ്റും വലിച്ചെടുത്ത് ദഹനയോഗ്യമല്ലാത്ത ബാക്കി ഭക്ഷണം മലവും മൂത്രവുമൊക്കെയായി ശരീരത്തിൽനിന്ന് പുറന്തള്ളുക എന്നതാണ് വൻകുടലിന്റെ പ്രധാന ധർമ്മം. ഈ ലേഖനം പ്രധാനമായും മനുഷ്യന്റെ വൻകുടലിനെക്കുറിച്ചാണ് പ്രതിപാദിക്കുന്നതെങ്കിലും മിക്ക സസ്തനികളുടെ കാര്യത്തിലും ഇവിടെ പ്രതിപാദിക്കുന്ന പ്രക്രിയകൾ തന്നെയാണ് നടക്കുന്നത്. 

സീക്കം, പെരിങ്കുടൽ, മലാശയം, മലനാളം എന്നിവയുൾപ്പെട്ടതാണ് വൻകുടൽ. സീക്കത്തിനോട് ചേരുന്ന വെർമിഫോം അപ്പന്റിക്സ് എന്നൊരു അവയവവും ഉണ്ട്.


</doc>
<doc id="225452" url="https://ml.wikipedia.org/wiki?curid=225452" title="ബിലിറൂബിൻ">
ബിലിറൂബിൻ

അരുണരക്താണുക്കളുടെ ഹീം എന്ന അയൺ ഭാഗത്തിന്റെ കാറ്റബോളിസം നടക്കുപ്പോൾ സ്വാഭാവികമായി ഉണ്ടാകുന്ന ഒരു ഉപോല്പന്നം ആണ് ബിലിറൂബിൻ. മൂത്രത്തിലും ,കരൾ സ്രവിക്കുന്ന പിത്തരസത്തിലും ഇത് പുറംതള്ളപെടുന്നു. മൂത്രത്തിന് മഞ്ഞ നിറം ബിലിറൂബിൻ കാരണം ആണ്.



</doc>
<doc id="225453" url="https://ml.wikipedia.org/wiki?curid=225453" title="ദനഹാ പെരുന്നാൾ">
ദനഹാ പെരുന്നാൾ

ഒരു ക്രിസ്ത്യൻ വിശേഷദിനമാണ് എപ്പിഫനി (Epiphany) അഥവാ ദനഹാ അല്ലെങ്കിൽ പ്രത്യക്ഷീകരണ തിരുനാൾ. പരമ്പരാഗതമായി ജനുവരി 6-ന് ആഘോഷിക്കപ്പെടുന്ന ഈ പെരുന്നാളിൽ പൗരസ്ത്യദേശത്തെ ജ്ഞാനികൾ ബേത്‌ലഹേമിലെത്തി ഉണ്ണിയേശുവിനെ വണങ്ങിയതിനെയാണ് പാശ്ചാത്യ സഭകൾ പ്രധാനമായും അനുസ്മരിക്കുന്നത്. എന്നാൽ യോർദ്ദാൻ നദിയിൽ വെച്ച് യേശു സ്നാനമേറ്റതിനെ അനുസ്മരിക്കുന്ന കർത്താവിന്റെ മാമോദീസ പെരുന്നാളായി പൗരസ്ത്യസഭകൾ ഈ ദിനം ആചരിക്കുന്നു. പൗരസ്ത്യസഭകളിൽ ജൂലിയൻ കാലഗണനാരീതി പിന്തുടരുന്നവ ഗ്രിഗോറിയൻ കലണ്ടറുമായുള്ള 13 ദിവസങ്ങളുടെ വ്യത്യാസം കാരണം ജനുവരി 19-ന് എപ്പിഫനി ആചരിക്കുന്നു. "എപ്പിഫനി" എന്ന ഗ്രീക്ക് പദത്തിന്റെ അർത്ഥം 'സാക്ഷാത്‌കാരം', അല്ലെങ്കിൽ 'വെളിപ്പെടുത്തൽ' എന്നും "ദനഹാ" എന്ന സുറിയാനി പദത്തിന്റെ അർത്ഥം 'ഉദയം' എന്നുമാണ്. "തിയോഫനി" (Theophany) എന്നും ഈ പെരുന്നാൾ അറിയപ്പെടുന്നുണ്ട്. കേരളത്തിൽ ഈ ദിനം "പിണ്ടിപെരുന്നാൾ", "രാക്കുളിപെരുന്നാൾ" എന്നീ പേരുകളിലും അറിയപ്പെടുന്നു.

മനുഷ്യാവതാരം ചെയ്ത യേശുവിനെ വെളിപ്പെടുത്തുന്ന സമ്പൂർണ്ണ ആഘോഷം എന്ന നിലയിൽ പൗരസ്ത്യ സഭകളാണ് ഈ തിരുനാളാഘോഷത്തിന് തുടക്കം കുറിച്ചത്. യേശുവിന്റെ ജനനം, വിദ്വാന്മാരുടെ സന്ദർശനം, ബാല്യകാലസംഭവങ്ങൾ, യോർദ്ദാൻ നദിയിലെ സ്നാനം, കാനാവിൽ വെള്ളത്തെ വീഞ്ഞാക്കിയ ആദ്യ അത്‌ഭുതം തുടങ്ങിയവെയെല്ലാം എപ്പിഫനിയിൽ അനുസ്മരിക്കാറുണ്ടായിരുന്നു. എന്നാൽ യോർദ്ദാൻ നദിയിൽ വെച്ച് സ്നാപകയോഹന്നാനിൽ നിന്ന് യേശു സ്നാനമേറ്റതിനെയാണ് ഏറെ പ്രാധാന്യത്തോടെ അനുസ്മരിച്ചിരുന്നത്. വിവിധ സുവിശേഷഭാഗങ്ങളെ ആസ്പദമാക്കി മനുഷ്യാവതാരം ചെയ്ത യേശുവിനെ പ്രകാശിപ്പിക്കുന്നതും, വെളിപ്പെടുത്തുന്നതും, പ്രഖ്യാപനം ചെയ്യപ്പെടുന്നതുമായ ദിനമായി പൗരസ്ത്യ സഭകൾ എപ്പിഫനിയെ കരുതി വന്നു. എന്നാൽ പാശ്ചാത്യസഭകൾ ലൂക്കോസിന്റെ സുവിശേഷത്തിലെ 'വിജാതിയർക്കുള്ള വെളിപ്പെടുത്തൽ' എന്ന പരാമർശത്തെ അടിസ്ഥാനമാക്കി കിഴക്ക് ദേശത്തു നിന്നുള്ള യഹൂദരല്ലാത്തവരായ ജ്ഞാനികളുടെ ആഗമനത്തിനാണ് പ്രാധാന്യം നൽകി വന്നത്.

നാലാം നൂറ്റാണ്ടിൽ തന്നെ എപ്പിഫനി ആചരണം നിലവിലിരുന്നതായി ആദ്യകാല സഭാപിതാക്കന്മാരുമായി ബന്ധപ്പെട്ട രേഖകളിൽ കാണുന്നു. ഈജിപ്തിലെ ക്രിസ്ത്യൻ സന്ന്യാസാശ്രമങ്ങളിൽ യേശുവിന്റെ ജനനവും സ്നാനവും ഒരേ ദിനം ആചരിച്ചിരുന്നതായി വിശുദ്ധ ജോൺ കാസിയൻ രേഖപ്പെടുത്തിയിട്ടുണ്ട്. അർമ്മേനിയൻ ഓർത്തഡോക്സ് സഭയിൽ ഈ പതിവ് ഇപ്പോഴും നിലനിൽക്കുന്നുണ്ട്.

ബൈബിളിന്റെ ഗ്രീക്ക് വിവർത്തനമായ സെപ്തുജിന്തിൽ പഴയനിയമത്തിൽ ദൈവം ഇസ്രയേൽ ജനത്തിന് പ്രത്യക്ഷപ്പെടുന്നതിനെ സൂചിപ്പിക്കാനാണ് എപ്പിഫനി എന്ന പദം ഉപയോഗിച്ചിരിക്കുന്നത്. പുതിയനിയമത്തിൽ യേശുവിന്റെ ജനനം അല്ലെങ്കിൽ യേശുവിന്റെ ഉയിർപ്പിന് ശേഷം അഞ്ചു തവണ പ്രത്യക്ഷപ്പെട്ട സംഭവങ്ങൾ, യേശുവിന്റെ പ്രത്യാഗമനം എന്നിവ സൂചിപ്പിക്കാനാണ് ഈ പദം ഉപയോഗിച്ചിരിക്കുന്നത്. 
പൗരസ്ത്യ ക്രൈസ്തവസഭകളിൽ യേശുവിന്റെ ജ്ഞാനസ്നാനമാണ് ഈ ദിനം അനുസ്മരിക്കുന്നത്. സുവിശേഷകർ രേഖപ്പെടുത്തിയിരിക്കുന്നത് പോലെ, യേശുവിന്റെ ജ്ഞനസ്നാനസമയത്ത് സ്വർഗത്തിൽ നിന്നുണ്ടായ യേശു ദൈവ പുത്രനാണ് എന്ന വെളിപ്പെടുത്തൽ ആണ് അടിസ്ഥാന സംഭവം. ജൂലിയൻ കലണ്ടർ പിന്തുടരുന്ന സഭാവിഭാഗങ്ങൾ ജനുവരി 19 നാണ് എപ്പിഫനി ആഘോഷിക്കുന്നത്. അഗസ്റ്റീനിയൻ കലണ്ടറും ജൂലിയൻ കലണ്ടറും തമ്മിലുള്ള 13 ദിവസത്തെ വ്യത്യാസമാണ് ഇതിനു കാരണം. പൗരസ്ത്യ ഓർത്തഡോക്സ് സഭയിൽ വെള്ളത്തിന്റെ വാഴ്വ് (Great Blessing of Waters) എപ്പിഫനിയുമായി ബന്ധപ്പെട്ട് നടത്തപ്പെടുന്നു. ഈ ചടങ്ങ് രണ്ടു പ്രാവശ്യമായി--തിരുനാളിനു തലേദിവസം സന്ധ്യയ്ക്ക് ദേവാലയത്തിനുള്ളിലെ മാമോദീസ തൊട്ടിയിലും തിരുനാളിന്റെ ദിവസം ദേവാലയത്തിന് സമീപമുള്ള ജലാശയങ്ങളിലുമായി--നടത്തപ്പെടുന്നു. 

എതോപ്യൻ ഓർത്തഡോക്സ് സഭയിൽ തിംകെത് എന്നാണ് എപ്പിഫനി അറിയപ്പെടുന്നത്. അംഹറിക് ഭാഷയിൽ ജ്ഞാനസ്നാനം എന്നാണ് ഈ പദത്തിനർത്ഥം. അധിവർഷത്തിൽ ജനുവരി 20നും മറ്റുവർഷങ്ങളിൽ ജനുവരി 19നുമാണ് തിംകെത് ആഘോഷിക്കുന്നത്. 3 ദിവസം വരെ ആഘോഷങ്ങൾ നീണ്ടു നിൽക്കും.

ദനഹാ എന്ന പേരിലാണ് എപ്പിഫനി സിറിയക് ഓർത്തഡോക്സ് സഭയിലും കേരളത്തിലെ സുറിയാനി സഭകളിലും ആഘോഷിക്കുന്നത്. പൗരസ്ത്യ സഭകളുടെ ആരാധനക്രമം അനുസരിച്ച് ദനഹാക്കാലം ആരംഭിക്കുന്നത് എപ്പിഫനിയോടു കൂടിയാണ്.

പാശ്ചാത്യ ക്രൈസ്തവസഭകളിൽ യേശുവിനെ അന്വേഷിച്ചു പോയ ജ്ഞാനികൾ (പൂജരാജാക്കന്മാർ) കാലിത്തൊഴുത്തിൽ ഉണ്ണിയേശുവിനെ ദർശിച്ച് കാഴ്ചകൾ സമർപ്പിച്ച സംഭവമാണ് ഈ ദിവസം അനുസ്മരിക്കുന്നത്. മത്തായി എഴുതിയ സുവിശേഷത്തിലാണ് ഇതിനാസ്പദമായ വിവരണമുള്ളത്. ജനുവരി ആറാം തിയതിയാണ് എപ്പിഫനി എങ്കിലും എപ്പിഫനി ദിവസം പൊതുഅവധി അല്ലാത്ത രാജ്യങ്ങളിൽ ജനുവരി 2-നും 8-നും ഇടക്ക് വരുന്ന ഞായറാഴ്ചയാണ് തിരുനാൾ ആഘോഷം. 

റോമൻ കത്തോലിക്കർ യേശുവിന്റെ ജ്ഞാനസ്നാന തിരുനാൾ മറ്റൊരു ദിവസമാണ് ആഘോഷിക്കുന്നത്. ആദ്യകാലത്ത് എപ്പിഫനിക്ക് ശേഷം വരുന്ന എട്ടാംദിന(എട്ടാമിടം)മായ ജനുവരി 13നാണ് ഇത് ആഘോഷിച്ചിരുന്നത്. 1969 ൽ ആരാധന ക്രമവർഷം പുനർനവീകരിച്ചപ്പോൾ എപ്പിഫനിക്ക് ശേഷം വരുന്ന ഞായറാഴ്ച ജ്ഞാനസ്നാന തിരുനാളായി ആഘോഷിക്കാൻ തുടങ്ങി. എപ്പിഫനി (ജനുവരി 6) പൊതു അവധി അല്ലാത്ത രാജ്യങ്ങളിൽ ജനുവരി 2 മുതൽ 8 വരെയുള്ള തിയതികളിൽ വരുന്ന ഞായറാഴ്ച എപ്പിഫനിയായി കണക്കാക്കുന്നതിനാൽ ഏതെങ്കിലും വർഷം ജനുവരി 7-നോ 8-നോ എപ്പിഫനി ആഘോഷിക്കുകയാണ് എങ്കിൽ അടുത്ത് വരുന്ന തിങ്കഴാഴ്ച ജ്ഞാനസ്നാന തിരുനാൾ ആഘോഷിക്കും.

ലോകത്തിന്റെ വിവിധഭാഗങ്ങളിൽ വ്യത്യസ്തമായ ചടങ്ങുകളോടെ ദനഹാ ആഘോഷിക്കുന്നു. കേരളത്തിലെ ക്രൈസ്തവരും വളരെ വിപുലമായ രീതിയിൽ ദനഹാ (എപ്പിഫനി) ആചരിച്ചിരുന്നു. ജനുവരി 6-ന് തലേരാത്രിയിൽ കേരളത്തിൽ ചിലയിടങ്ങളിൽ വീട്ടുമുറ്റത്ത് വാഴപ്പിണ്ടികൾ കുഴിച്ചുവെച്ച് അവയിൽ ഈർക്കിലുകൾ കുത്തിവച്ച് ദീപങ്ങൾ തെളിയിക്കുകയും അതിനു ചുറ്റും എൽപ്പയ്യ (ദൈവം പ്രകാശമാകുന്നു) എന്ന് പറഞ്ഞ് പ്രദക്ഷിണം വെച്ചിരുന്ന ആചാരത്തിൽ നിന്നാണ് ഈ പെരുന്നാളിന് 'പിണ്ടിപെരുന്നാൾ' അല്ലെങ്കിൽ 'പിണ്ടികുത്തിപെരുന്നാൾ' എന്ന പേരുണ്ടായത്. തെക്കൻ കേരളത്തിലെ പൂർവ്വികക്രിസ്ത്യാനികൾ യേശുവിന്റെ ജ്ഞാനസ്നാനം അനുസ്മരിച്ച് അന്നേദിവസം പുലർച്ചെ എഴുന്നേറ്റു അടുത്തുള്ള കുളത്തിലോ നദിയിലോ പോയി ആചാരക്കുളി നടത്തുന്ന പ്രാദേശികരീതിയിൽ നിന്നാണ് 'രാക്കുളിപ്പെരുന്നാൾ' എന്ന പേരുണ്ടായത്. ഈ പതിവുകളിൽ ചിലവ ഇപ്പോഴും നിലനിൽക്കുന്നുണ്ട്.


</doc>
<doc id="225455" url="https://ml.wikipedia.org/wiki?curid=225455" title="അനൂപ് മാത്യൂ തോമസ്">
അനൂപ് മാത്യൂ തോമസ്

പ്രമുഖനായ മലയാളി വിഷ്വൽ ആർട്ടിസ്റ്റും ഫോട്ടോഗ്രാഫറുമാണ് അനൂ­പ് മാ­ത്യു തോ­മ­സ്(ജനനം :1977). ബാം­ഗ്ലൂർ കേ­ന്ദ്ര­മാ­ക്കി പ്ര­വർ­ത്തി­ക്കു­ന്നു.
കോട്ടയം മാങ്ങാനം സ്വദേശിയാണ്. മലയാള മനോരമ മേധാവി തോമസ് ജേക്കബിന്റെ മകനാണ്. ബാംഗ്ലൂരിലെ സൃഷ്ടി സ്കൂൾ ഓഫ് ആർട്സിൽ പഠിച്ചു.

കൊച്ചി-മുസിരിസ് ബിനാലെയിൽ അനൂ­പി­ന്റെ രണ്ടു സീ­രീ­സു­ക­ളാ­ണ് പ്ര­ദർ­ശ­ന­ത്തി­നു­ള്ള­ത്. 'ഹിയർ ഇൻ ആഫ്റ്റർ' എന്ന സീ­രീ­സും കേ­ര­ള­ത്തി­ലെ ബി­ഷ­പ്പു­മാ­രു­ടെ­യും ക്രൈ­സ്തവ സഭാ നേ­താ­ക്ക­ളു­ടെ­യും പതിന്നാല് പോ­ർട്ര­യി­റ്റു­ക­ളു­ടെ സമാ­ഹാ­ര­മാ­യ മെട്രോപൊളിറ്റൻ എന്ന സീ­രീ­സും.

മ­ര­ണ­വു­മാ­യി ബന്ധ­പ്പെ­ട്ട വി­ചി­ത്ര­മായ ചില സം­ഭ­വ­ങ്ങ­ളെ­ക്കു­റി­ച്ചും വ്യ­ക്തി­ക­ളെ കു­റി­ച്ചു­മു­ള്ള വി­വിധ ചി­ത്ര­ങ്ങ­ളു­ടെ ഒരു സമാ­ഹാ­ര­മാ­ണ് 'ഹിയർ ഇൻ ആഫ്റ്റർ'. ചി­ത്ര­ങ്ങ­ളുടെ ചരി­ത്ര സാ­മൂ­ഹിക പശ്ചാ­ത്ത­ല­ത്തെ­ക്കു­റി­ച്ചു­മു­ള്ള വി­വ­ര­ണ­ങ്ങൾ വാ­യി­ച്ചു കഴി­യു­മ്പോൾ അവ­യൊ­ക്കെ­യും പര­സ്പ­രം കൂ­ട്ടി­യോ­ജി­പ്പി­ക്കു­ന്ന ഒരു പൊ­തു­ഘ­ട­ക­മാ­യി 'മ­ര­ണം' ആവർ­ത്തി­ച്ചു വരു­ന്ന­ത് നമു­ക്ക് കാ­ണാൻ കഴി­യും­. കഴി­ഞ്ഞു പോയ കാ­ല­ത്തെ വസ്തു­ക്ക­ളും ഓർ­മ്മ­ക­ളും ഡോ­ക്യു­മെ­ന്റ് ചെ­യ്യു­ന്ന ഫോ­ട്ടോ­കളാണിവ. ഡോ­ക്യു­മെ­ന്റ­റി ഫോ­ട്ടോ­ഗ്രാ­ഫി­യു­ടെ­യും ഫൈൻ ആർ­ട്ട് ഫോ­ട്ടോ­ഗ്രാ­ഫി­യു­ടെ­യും സ്വ­ഭാ­വ­ങ്ങൾ ഒരേ സമ­യം അവ പ്ര­ദർ­ശി­പ്പി­ക്കു­ന്നു.മുൻ മന്ത്രി­ ടി.കെ. ദിവാകരന്റെ ശവ­ഘോ­ഷ­യാ­ത്ര­യോ­ടെ ഉത്ഘാ­ട­നം ചെ­യ്യ­പ്പെ­ട്ട ഇത്തിക്കര പാ­ല­ത്തി­ന്റെ ഉദ്ഘാടനഫല­ക­വും, പോ­ലീ­സ് ക്രൈം മ്യൂ­സി­യ­ത്തി­ലെ പാ­വ­കൊ­ണ്ടു­ണ്ടാ­ക്കിയ മൃ­ത­ശ­രീ­ര­വും, ചെ­രി­ഞ്ഞ ആന­യു­ടെ പോ­സ്റ്റ്മാർ­ട്ട­ത്തി­നെ­ത്തിയ ആൾ­ക്കൂ­ട്ട­വും ചേർത്തലക്ക­ടു­ത്തു­ള്ള ആന­ത്തറ വേ­ലി­യി­ലെ എൽ.­പി­.­ജി ശ്മ­ശാ­ന­ത്തി­ന്റെ ഫോട്ടോയും ഇതിൽ പ്രദർശിപ്പിച്ചിരിക്കുന്നു. അ­റി­യ­പ്പെ­ടാ­തെ പോ­കു­ന്ന ഇത്ത­രം ചരി­ത്ര­ങ്ങ­ളു­ടെ രേ­ഖ­പ്പെ­ടു­ത്ത­ലാ­ണിത്. 

മെട്രോപൊളിറ്റൻ എന്ന സീ­രീ­സിൽ വിവിധ ക്രൈ­സ്തവ സഭാ നേ­താ­ക്ക­ൾ, ഔദ്യോ­ഗിക വേ­ഷ­വി­ധാ­ന­ങ്ങ­ളോ­ടെ, ചെ­ങ്കോ­ലും കി­രീ­ട­വു­മ­ണി­ഞ്ഞ രാ­ജാ­ക്ക­ന്മാ­രെപ്പോലെ അവരവരുടെ മണി­മാ­ളി­കൾ­ക്കു­മു­ന്നിൽ ഫോ­ട്ടോ­യ്ക് വേ­ണ്ടി പോ­സു­ചെ­യ്തി­രി­ക്കു­ന്നു.
17 രാജ്യങ്ങളിലെ മലയാളി നഴ്സുമാരുടെ ചിത്രങ്ങളാണ് ഈ പരമ്പരയിലുള്ളത്. ഓരോ രാജ്യത്തും ജോലി ചെയ്‌യുന്ന മലയാളി നഴ്സുമാർ തങ്ങളുടെ യൂണിഫോം ധരിച്ച് പ്രകൃതി രമണീയമായ സ്ഥലത്ത് ക്യാമറയെ അഭിമുഖീകരിച്ചിരിക്കുന്നു. യുഎഇ കേന്ദ്രമാക്കിയുള്ള ദി അബ്രാജ് ഗ്രൂപ്പിൻറെ ആർട്ട് പ്രൈസ് എക്സിബിഷൻ പദ്ധതിയുടെ ഭാഗമായി അനൂപിന്റെ ഈ ഫോട്ടോ പരമ്പര ദുബയിൽ പ്രത്യേക വിഭാഗമായി പ്രദർശിപ്പിച്ചിരുന്നു.


Copyright © artdaily.org]


</doc>
<doc id="225479" url="https://ml.wikipedia.org/wiki?curid=225479" title="അലക്സാണ്ടർ ആൻഡേഴ്സൺ">
അലക്സാണ്ടർ ആൻഡേഴ്സൺ

ഒരു അമേരിക്കൻ ശില്പിയായിരുന്നു അലക്സാണ്ടർ ആൻഡേഴ്സൺ (ഏപ്രിൽ 21, 1775 – ജനുവരി 17, 1870). അമേരിക്കയിൽ ആദ്യമായി ദാരുശില്പങ്ങൾ നിർമിച്ചത് ഇദ്ദേഹമായിരുന്നു.
പിതാവിന്റെ ആഗ്രഹപ്രകാരം വൈദ്യശാസ്ത്ര പഠനത്തിനായി കൊളംബിയയിലേക്കു പോയി. ആൻഡേഴ്സൺ അവിടെനിന്നും 1796-ൽ വൈദ്യശാസ്ത്രത്തിൽ ബിരുദമെടുത്തു. നേരത്തേതന്നെ കൊത്തുപണിയിൽ തത്പരനായിരുന്ന ആൻഡേഴ്സൺ ലോഹത്തകിടിൽ കൊത്തുപണി ചെയ്യുന്നതിനുള്ള ശ്രമങ്ങൾ നടത്തിയിരുന്നു. സ്വന്തമായി അതിനുള്ള ആയുധങ്ങൾ ഉണ്ടാക്കുകയും രൂപപ്പെടുത്തുകയും ചെയ്തിട്ടുണ്ട്. 1793-ൽ തോമസ് ബ്യൂയിക്കിന്റെ (Thomas Bewick) ദാരുശില്പങ്ങൾ കണ്ടതോടെ ആൻഡേഴ്സണിൽ ഉറഞ്ഞുകിടന്നിരുന്ന ശില്പകലാവാസന ഉണർ​ന്നെഴുന്നേറ്റു. വീഞ്ഞപ്പലകകളിൽ കൊത്തുപണി പരിശീലിച്ചു; അതിനുള്ള ആയുധങ്ങളും സ്വയം നിർമിച്ചു. 1798-ൽ മഞ്ഞപ്പനിമൂലം കുടുംബത്തിലെ മറ്റെല്ലാവരും മരിച്ചു. ഏകാകിയായിത്തീർന്ന ആൻഡേഴ്സൺ വൈദ്യവൃത്തി നിർത്തി മുഴുവൻ സമയവും ദന്തശില്പനിർമിതിയിൽ മുഴുകി.
പല ഗ്രന്ഥങ്ങൾക്കും ആൻഡേഴ്സൻ ചിത്രീകരണങ്ങൾ നൽകി. ഛായാചിത്രങ്ങൾ രചിക്കുന്നതിലും ഹ്രസ്വചിത്രങ്ങൾ വരയ്ക്കുന്നതിലും ഇദ്ദേഹം പ്രാഗല്ഭ്യം പ്രകടമാക്കി. ഇദ്ദേഹത്തിന്റെ കൃതികളിൽ ഏറ്റവും പ്രാധാന്യമർഹിക്കുന്നത് വെബ്സ്റ്ററുടെ എലിമെന്ററി സ്പെല്ലിങ് ബുക്കി (Elementary Spelling Book) ന് ഇദ്ദേഹം തയ്യാറാക്കിയ ചിത്രീകരണങ്ങളും ഷെയ്ക്സ്പിയറുടെ നാടകങ്ങളുടെ ചിത്രീകരണങ്ങളുമാണ്. ഏതാണ്ട് 300 ദാരുശില്പങ്ങൾ ഇദ്ദേഹത്തിന്റേതായി അവശേഷിക്കുന്നു. 1870 ജനുവരി 17-ന് ജെഴ്സി നഗരത്തിൽ ഇദ്ദേഹം അന്തരിച്ചു.



</doc>
<doc id="225490" url="https://ml.wikipedia.org/wiki?curid=225490" title="ദ എസ്കേപ്ഡ് കോക്ക്">
ദ എസ്കേപ്ഡ് കോക്ക്

ഇംഗ്ലീഷ് സാഹിത്യകാരൻ ഡി. എച്ച്. ലോറൻസിന്റെ ഒരു ലഘുനോവൽ ആണ് ദ എസ്കേപ്ഡ് കോക്ക് (The Escaped Cock) അഥവാ രക്ഷപെട്ട പൂവൻകോഴി. ലോറൻസിന്റെ പൂർത്തീകരിക്കപ്പെട്ട കഥകളിൽ അവസാനത്തേതാണിത്. യേശുക്രിസ്തുവിന്റെ ഉയിർത്തെഴുന്നേല്പിനെക്കുറിച്ചുള്ള ക്രിസ്തീയസങ്കല്പത്തിന്റെ പുനരാവിഷ്കരണം എന്ന മട്ടിലാണ് ഈ കൃതി എഴുതിയിരിക്കുന്നത്. രണ്ടു ഭാഗങ്ങൾ അടങ്ങിയ ഇതിന്റെ ആദ്യഭാഗം 1927-ലും രണ്ടാം ഭാഗം 1929-ലും ആണ് ലോറൻസ് എഴുതിയത്. രചയിതാവ് കൊടുത്ത വിവാദപരമായ പേരിനു പകരം ദ മേൻ ഹൂ ഡൈഡ് എന്ന് പേരിലും പിൽക്കാലപ്രസാധകർ ഇതു പ്രസിദ്ധീകരിച്ചിട്ടുണ്ട്. അല്പജീവൻ ബാക്കി നിൽക്കെ സംസ്കരിക്കപ്പെട്ട യേശു ശവക്കല്ലറയിൽ സ്വാഭാവികമായി ഉയിർത്തെഴുന്നേറ്റതായി ചിത്രീകരിക്കുന്ന ലോറൻസ്, തന്റെ മരണത്തിലേക്കു നയിച്ച പ്രഘോഷണത്തിന്റെയും ത്യാഗനിർഭരമായ ദൗത്യത്തിന്റേയും സ്മരണ ഉയർത്തഴുന്നേറ്റ യേശുവിന് അനിഷ്ടകരമാകുന്നതായും തുടർന്ന് വിരക്തിയുടെ വിപരീതദിശയിൽ അദ്ദേഹം സായൂജ്യം കണ്ടെത്തുന്നതായും സങ്കല്പിക്കുന്നു. 

"രക്ഷപെട്ട പുവൻകോഴി" എന്ന പേരിനു പിന്നിലുള്ള കഥ, ഈ ലഘുനോവലിന്റെ ആദ്യഖണ്ഡത്തിലാണുള്ളത്. യെരുശലേമിൽ യേശുവിന്റെ സംസ്കാരസ്ഥാനത്തിനടുത്തു ജീവിച്ചിരുന്ന ഒരു പാവപ്പെട്ട കൃഷിക്കാരൻ, വീടിനു മുന്നിൽ നീണ്ട ചരടിൽ കെട്ടിയിട്ടു വളർത്തിയിരുന്നതാണ് "രക്ഷപെട്ട പൂവൻകോഴി". ഉയിർത്തെഴുന്നേറ്റ യേശുവിന് ഭോഗവിരക്തിയുടെ എതിർദിശയിലുള്ള സായൂജ്യത്തിന്റെ മാർഗ്ഗത്തിൽ വഴികാട്ടിയാകുന്നത്, രക്ഷപെട്ട പൂവൻകോഴിയാണ്. തുടർന്ന് ദേശാടകനാകുന്ന യേശു കഥയുടെ രണ്ടാം ഭാഗത്ത് മദ്ധ്യധരണിയുടെ തീരത്തെ ഒരു മുനമ്പിലെത്തുന്നു. അവിടെ ഈജിപ്തിലെ ഐസിസ് ദേവിക്കു പ്രതിഷ്ഠിച്ചിരുന്ന ക്ഷേത്രത്തിൽ ഐസിസിന്റെ ഉപാസനയിൽ മുഴുകി അവിവാഹിതയായി ജീവിച്ചിരുന്ന 27 വയസ്സുള്ള പുരോഹിതയെ അദ്ദേഹം കണ്ടുമുട്ടുന്നു. 

ഐസിസിനു നഷ്ടപ്പെടുകയും അവൾ തേടി നടക്കുകയും ചെയ്തിരുന്ന കാമുകൻ ഓസൈറിസായി യേശുവിനെ കാണുന്ന പുരോഹിത യേശുവുമായി അടുക്കുന്നു. ആ ബന്ധത്തിൽ തന്റെ "ജീവന്റേയും ഉയിർപ്പിന്റേയും ബീജം വിതച്ച" യേശു, പുരോഹിതയുടെ അമ്മ അവരുടെ റോമാക്കാരൻ കാര്യസ്ഥന്റേയും അടിമകളുടേയും സഹായത്തോടെ തന്റെ ജീവനൊടുക്കാൻ ഒരുങ്ങുന്നതറിഞ്ഞ് ഒരു നൗകയിൽ രക്ഷപെടുന്നു. നൗകയിലിരിക്കുമ്പോൾ അവന്റെ മനോഗതം ഈവിധമായിരുന്നു: "എന്റെ ഉണ്മയുടെ ഹൃദയത്തിൽ അവൾ എനിക്കു പ്രിയപ്പെട്ടവളാണ്. പക്ഷേ ഇഴയുന്ന സുവർണ്ണസർപ്പം, എന്റെ വൃക്ഷത്തിന്റെ വേരിൽ നിദ്രകൊള്ളാനായി വീണ്ടും ചുരുളുകയാണ്. അതിനാൽ നൗക എന്നെ കൊണ്ടു പോകട്ടെ. നാളെ മറ്റൊരു ദിവസമാണല്ലോ." 

ഈ കൃതി ഒരിടത്തും യേശുവിനെ പേരെടുത്തു പറയുന്നില്ല. "മരിച്ച മനുഷ്യൻ" (ദ മേൻ ഹൂ ഡൈഡ്) എന്ന പേരാണ് ഇതിൽ യേശുവിനെ സൂചിപ്പിക്കുന്നത്. 

ക്രിസ്തുചരിതത്തിന്റെ പേഗൻ അട്ടിമറി (pagan subversion) എന്ന് ഈ കഥ വിശേഷിപ്പിക്കപ്പെട്ടിട്ടുണ്ട് എന്നാൽ ക്രിസ്തുവിൽ ജീവിച്ചുകൊണ്ട് അദ്ദേഹത്തെ എതിർക്കുകയോ സ്നേഹിക്കുകയോ ചെയ്യാമെന്നും ക്രിസ്തുവിൽ നിന്ന് ഓടിയൊളിക്കുന്നതാണു തെറ്റെന്നും മലയാളത്തിലെ സാഹിത്യചിന്തകൻ കെ.പി. അപ്പൻ, ഈ കഥയുടെ പശ്ചാത്തലത്തിൽ നിരീക്ഷിച്ചിട്ടുണ്ട്. ക്രിസ്തുവിൽ ജീവിച്ചുകൊണ്ട് അദ്ദേഹത്തെ എതിർക്കുകയും അദ്ദേഹത്തിനെതിരെ ഹൃദയം കഠിനമാക്കുകയും ചെയ്തവരുടെ മാതൃകയായി അപ്പൻ ഡി. എച്ച്. ലോറൻസിനെ കാണുന്നു.

 "But the gold and flowing serpent is coiling up again, to sleep at the root of my tree."


</doc>
<doc id="225495" url="https://ml.wikipedia.org/wiki?curid=225495" title="ശൂന്യാകാശയാത്ര">
ശൂന്യാകാശയാത്ര

ബാഹ്യാകാശത്തേയ്ക്കോ, ബാഹ്യാകാശത്തിലൂടെയോ നടക്കുന്ന യാത്രയെയാണ് ശൂന്യാകാശയാത്ര (ബഹിരാകാശയാത്ര) എന്നു വിളിക്കുന്നത്. മനുഷ്യർ ഉള്ള ശൂന്യാകാശപേടകങ്ങളിലും ഇല്ലാത്തവയിലും ഇത്തരം യാത്ര നടത്താവുന്നതാണ്. റഷ്യയുടെ സല്യൂട്ട്-സൊയൂസ് പദ്ധതി, അമേരിക്കയുടെ സ്പേസ് ഷട്ടിൽ പദ്ധതി എന്നിവയും അന്താരാഷ്ട്ര ബഹിരാകാശ നിലയവും മനുഷ്യർ ശൂന്യാകാശയാത്ര നടത്തിയതിന് ഉദാഹരണങ്ങളാണ്. പ്രോബുകൾ കൃത്രിമോപഗ്രഹങ്ങൾ എന്നിവ മനുഷ്യരില്ലാത്ത യാത്രകൾക്കുദാഹരണങ്ങളാണ്. 

ബാഹ്യാകാശ വിനോദ സഞ്ചാരം, പര്യവേഷണം, സൈനികാവശ്യങ്ങൾ, വാർത്താവിനിമയം എന്നിങ്ങനെ പല ലക്ഷ്യങ്ങളോടെ ബാഹ്യാകാശയാത്ര നടത്താറുണ്ട്. ചാരോപഗ്രഹങ്ങൾ(reconnaissance satellite) , നിരീക്ഷണോപഗ്രഹങ്ങൾ എന്നിവ ശൂന്യാകാശയാത്രയ്ക്ക് ഉദാഹരണങ്ങളാണ്. 

റോക്കറ്റ് വിക്ഷേപണത്തോടെയാണ് സാധാരണഗതിയിൽ ബാഹ്യാകാശയാത്ര ആരംഭിക്കുന്നത്. ബഹിരാകാശത്തുവച്ച് പേടകത്തിന്റെ ചലനങ്ങൾ സംബന്ധിച്ചുള്ള ശാസ്ത്ര ശാഖയാണ് ആസ്ട്രോഡൈനാമിക്സ്.

ശൂന്യാകാശയാത്ര നടത്താനുള്ള പ്രായോഗികമായ ആദ്യ ആശയം മുന്നോട്ടുവച്ചത് കോൺസ്റ്റാന്റിൻ സിയോൾക്കോവ്സ്കി (Konstantin Tsiolkovsky)ആണ്. ഇദ്ദേഹത്തിന്റെ പ്രസിദ്ധമായ ഗ്രന്ഥം "" ("ദി എക്സ്പ്ലൊറേഷൻ ഓഫ് കോസ്മിക് സ്പേസ് ബൈ മീൻസ് ഓഫ് റിയാക്ഷൻ ഡിവൈസസ്") 1903-ലാണ് പ്രസിദ്ധീകരിക്കപ്പെട്ടത്. പക്ഷേ റഷ്യയ്ക്കുവെളിയിൽ ഇദ്ദേഹത്തിന്റെ സൈദ്ധാന്തികശ്രമങ്ങൾ അധികം ശ്രദ്ധിക്കപ്പെട്ടില്ല.

റോബർട്ട് എച്ച്. ഹൊഡാർഡ് 1919-ൽ 'എ മെത്തേഡ് ഓഫ് റീച്ചിംഗ് എക്സ്ട്രീം ആൾട്ടിറ്റ്യൂഡ്സ്' എന്ന പ്രബന്ധം പ്രസിദ്ധീകരിച്ചതോടെ ശൂന്യാകാശയാത്ര എഞ്ചിനിയറിംഗ് കാഴ്ച്ചപ്പാടിൽ നിന്ന് നോക്കിയാൽ സാദ്ധ്യമായ കാര്യമായി മാറി. ഇദ്ദേഹം വിഭാവനം ചെയ്തത് ദ്രവീകൃത ഇന്ധനമുപയോഗിക്കുന്ന റോക്കറ്റിൽ നോസിലുകളുപയോഗിച്ച് ഗോളാന്തരയാത്രയ്ക്കു വേണ്ട ബലം സൃഷ്ടിക്കാമെന്നായിരുന്നു. റോക്കറ്റുകൾ ശൂന്യാകാശത്തിലും പ്രവർത്തിക്കുമെന്ന് ഇദ്ദേഹം പരീക്ഷണങ്ങളിലൂടെ തെളിയിക്കുകയും ചെയ്തു. അക്കാലത്തെ പല ശാസ്ത്രജ്ഞരും റോക്കറ്റുകൾക്ക് ശൂന്യാകാശത്ത് പ്രവർത്തിക്കാനാവുമെന്ന് കരുതിയിരുന്നില്ല. ഹെർമാൻ ഓബെർത്ത് വേൺഹെർ ഫോൺ ബ്രൗൺ എന്നിവരെ ഈ പ്രബന്ധം വളരെ സ്വാധീനിച്ചു. ഇവർ പിൽക്കാലത്ത് റോക്കറ്റ് സാങ്കേതികവിദ്യയുടെ വിശാരദന്മാരാവുകയുണ്ടായി.

ശൂന്യാകാശത്തെത്തിയ ആദ്യ റോക്കറ്റ് (189 കിലോമീറ്റർ) ജർമനിയുടെ വി-2 റോക്കറ്റായിരുന്നു. 1944 ജൂണിലെ പരീക്ഷണ പറക്കലിലായിരുന്നു ഈ നേട്ടം കൈവരിക്കപ്പെട്ടത്. 1957 ഒക്റ്റോബർ 4-ന് സോവിയറ്റ് യൂണിയൻ സ്പുട്ട്നിക് 1 (Sputnik 1)വിക്ഷേപിച്ചു. ഇതായിരുന്നു ഭൂമിയുടെ ആദ്യ കൃത്രിമ ഉപഗ്രഹം.(satellite) 1961 ഏപ്രിൽ 12-ന് വോസ്റ്റോക്ക് 1(Vostok 1) എന്ന പേടകത്തിൽ യൂറി ഗഗാറിൻ എന്നയാളായിരുന്നു ആദ്യമായി ഭൂമിയെ ഭ്രമണപധത്തിൽ ഒരുവട്ടം പ്രദക്ഷിണം വച്ചത്. റഷ്യയുടെ ശൂന്യാകാശ പദ്ധതിയായ വോസ്റ്റോക് 1-ന്റെ പിന്നിൽ പ്രവർത്തിച്ച പ്രധാന ശാസ്ത്രജ്ഞർ സെർജി കൊറോലിയോവും കെരിം കെരിമോവുമായിരുന്നു.

നിലവിൽ ശൂന്യാകാശത്തെത്താനുള്ള പ്രായോഗികമായ ഒരേയൊരു മാർഗ്ഗം റോക്കറ്റുകളാണ്. സ്ക്രാംജെറ്റുകൾ പോലെയുള്ള മറ്റു സാങ്കേതികവിദ്യകൾക്ക് നിലവിൽ ഭ്രമണപഥത്തിലെത്താൻ ആവശ്യമുള്ളതിനേക്കാൾ വളരെക്കുറവ് വേഗത ആർജ്ജിക്കാനേ കഴിവുള്ളൂ.

ഒരു റോക്കറ്റ് വിക്ഷേപണകേന്ദ്രത്തിൽ നിന്നുമാണു റോക്കറ്റും മറ്റു ബഹിരാകാശവാഹനങ്ങളും വിക്ഷേപിക്കുക. കോസ്മോഡ്രോമെന്നും ഈ ബഹിരാകാശത്താവളം അറിയപ്പെടുന്നു. ഇവിടെ റോക്കറ്റുകൾ ഉയരത്തിലേയ്ക്കു വിക്ഷേപിക്കുന്നതിനുള്ള വിക്ഷേപണത്തറകളും അതോടനുബന്ധിച്ച കെട്ടിട സമുച്ചയവും വലിയ സാധനസാമഗ്രികൾ കൊണ്ടുപോകാനുള്ള വിമാനങ്ങൾക്കും സ്പേസ് ഷട്ടിൽ പോലുള്ള ബഹിരാകാശവിമാനങ്ങൾക്കും പറന്നുയരാനും ഇറങ്ങാനുമുള്ള റൺവേകളും ഉണ്ടായിരിക്കും. ശബ്ദശല്യത്തിന്റെയും സുരക്ഷിതത്തിന്റെയും കാരണങ്ങളാലാണു മനുഷ്യാവാസം കുറവുള്ള പ്രദേശത്തു വിക്ഷേപണകേന്ദ്രങ്ങൾ സ്ഥാപിക്കുന്നത്.
എന്നാൽ ബാലിസ്റ്റിൿ മിസ്സൈലുകൾക്ക് വിക്ഷേപണത്തിനു മറ്റു ചില പ്രത്യേക മാർഗങ്ങളുമുണ്ട്. 
ഒരു വിക്ഷേപണം ഒരു പ്രത്യെക വിക്ഷേപണജാലകത്തിൽ മാത്രമേ നടത്താവൂ എന്നു നിബന്ധനയുണ്ട്. ഈ വിഷേപണജാലകങ്ങൾ ഈ വിക്ഷേപണകേന്ദ്രവുമായി ബന്ധപ്പെട്ട ഭ്രമണപഥങ്ങളും ഗോളങ്ങളുമായി ബന്ധപ്പെട്ടിരിക്കുന്നു. ഏറ്റ്വും പ്രധാനമായി ബാധിക്കുന്നത് ഭൂമിയുടെ കറക്കങ്ങളാണ്. ഒരിക്കൽ വിക്ഷേപിച്ചാൽ ഭൂമിയുടെ അച്ചുതണ്ടിന്റെ ഒരു ഉറപ്പിച്ച ഒരു കോണിലുള്ള ഒരു തലത്തിൽ വാഹനത്തിന്റെ ഭ്രമണപഥം സ്ഥിതിചെയ്യുന്നു. 
വിക്ഷേപണത്തറ ബഹിരാകാശവാഹനത്തെ വായുമണ്ഡലത്തിലേയ്ക്കു കടത്തിവിടാനുള്ള വിധം രൂപകൽപ്പനചെയ്ത ദൃഡഘടനയുള്ളതാണ്. ഇതിനു പൊതുവായി വിക്ഷേപണ ഗോപുരം(launch tower) തീനാളഗർത്തം(flame trench) എന്നിവയുണ്ട്. ഇതിനു ചുറ്റുപാടുമായി ഈ റോക്കറ്റ് ഉയർത്താനും ഇന്ധനം നിറയ്ക്കാനും റോക്കറ്റ് കേടുപാടുതീർക്കാനുമുള്ള സജ്ജീകരണങ്ങൾ ക്രമീകരിച്ചിരിക്കുന്നു.

ബഹിരാകാശം എന്നതിന്റെ നിർവചനം, ഭൂമിയുടെ ഉപരിതലത്തിൽ നിന്നും 100 കിലോമീറ്റർ അകലെ കണക്കാകിയിരിക്കുന്ന കാർമാൻ രേഖയാണ്. (അമേരിക്ക ചിലസമയത്ത് 50 മൈൽ(80 കിലോമീറ്റ)റിനപ്പുറമുള്ളതെല്ലാം ബഹിരാകാശമായി കണക്കാക്കി വരുന്നു.)
ബഹിരാകാശത്തെത്താൻ റോക്കറ്റുകൾ അല്ലാതെ മറ്റു അനേകം മാർഗങ്ങൾ നിർദ്ദേശിക്കപ്പെട്ടിട്ടുണ്ട്. സ്പേസ് എലവേറ്ററുകളും റോട്ടോവേറ്ററുകളും അവയിൽ ചിലതാണ്.

ചാന്ദ്രയാത്രയ്ക്കോ മറ്റു ഗ്രഹങ്ങളിലേയ്ക്കുള്ള യാത്രയ്ക്കോ പരിക്രമണ പഥം അടഞ്ഞതാകേണ്ട കാര്യമില്ല. പരിക്രമണ പഥത്തിലെത്താതെ തന്നെ വളരെ ഉയരത്തിലെത്താൻ ആദ്യകാലത്തെ റഷ്യൻ ബഹിരാകാശവാഹനങ്ങൾക്കു കഴിഞ്ഞിരുന്നു. നാസ ചാന്ദ്രപരിക്രമണപഥത്തിലേയ്ക്കു( lunar trajectory) നേരിട്ട് അപ്പോളോ വാഹനങ്ങളെ എത്തിക്കാനായാണു ശ്രമിച്ചത്. പക്ഷെ, ആദ്യം പർക്കിങ്ങ് പരിക്രമണപഥം(parking orbit) എന്നറിയപ്പെടുന്ന ഒരു തത്കാലിക പഥത്തിലെത്തിയ ശേഷം മറ്റനേകം പഥങ്ങൾ ക്രമ്മീകരിച്ച്, സാവധാനം ചാന്ദ്രപഥത്തിലെത്തുക എന്ന തന്ത്രമാണവർ അനുവർത്തിച്ചത്. ഇതിനു അധിക ഇന്ധനം ചെലവാക്കേണ്ടി വന്നു. ഭൂമിയിലീയ്ക്കു തിരികെ വരുന്നതിനപ്പുറമുള്ള ഒരു പഥമായിരിക്കണമെന്നതുകൊണ്ട് ഈ പഥം കൂടുതൽ വലുതാവേണ്ടിയിരുന്നു. ഇതിനാലാണു കൂടുതൽ ഇന്ധനം ചെലവായത്. നേരിട്ടുള്ള യാത്രയ്ക്ക് ഈ അപകടസാധ്യത(ഭൂമിയിലേയ്ക്കു തിരികെ വരാനുള്ള സാധ്യത) കുറവായിരുന്നു. 
എന്നിരുന്നാലും, ഈ പർക്കിങ്ങ് പരിക്രമണപഥ സമീപനം (parking orbit approach) പല തരത്തിലും അപ്പോളോ പദ്ധതിയെ വളരെ ലളിതമാക്കി മാറ്റി. ഇതു അനുവദിച്ച വിക്ഷേപണ സമയപരിധി കാര്യക്ഷമമായി ഉപയോഗപ്പെടുത്താൻ ശാസ്ത്രജ്ഞരെ പ്രാപ്തമാക്കി. അഥവാ, കൗണ്ട് ഡൗൺ സമയത്ത്, ചെറിയ സാങ്കേതികപിഴവുകൾ ഉണ്ടെങ്കിൽ അവ ദൂരീകരിക്കുവാനുള്ള സാവകാശം അവർക്കു നൽകി. ഇതിലൂടെ വിക്ഷേപണ വിജയം ഉറപ്പിക്കാനും അവർക്കായി. ഈ പർക്കിങ്ങ് പരിക്രമണപഥം(parking orbit) ഒരു ഉറച്ച സമതലഭൂമി(സാവകാശം) നൽകി. ഇവിടെവച്ച്, വാഹനത്തിലുള്ള യാതക്കാർക്കും ഭൂമിയിലുള്ള സാങ്കേതിക വിദഗ്ദ്ധർക്കും വിക്ഷേപണശേഷം വാഹനത്തിനെന്തെങ്കിലും പിഴവുണ്ടോ എന്ന് പരിശോധിക്കാൻ മണിക്കൂറുകൾ ലഭിക്കുന്നതാണ്. ആവശ്യമെങ്കിൽ യാത്രക്കാരെ പെട്ടെന്നു തന്നെ ഭൂമിയിലിറക്കാനും കഴിയും. അല്ലെങ്കിൽ മറ്റൊരു ഭൂപരിക്രമണ പദ്ധതി തുടങ്ങുകയുമാകാം. വാൻ അല്ലൻ വികിരണ ബെൽറ്റിനെ അവഗണിക്കാനും ഈ മർഗം ഉപയുക്തമാണ്.
അപ്പോളൊ പദ്ധതിയിൽ ഭൂമിയോടു വളരെയടുത്ത പർക്കിങ്ങ് പരിക്രമണപഥം(parking orbit) ആണുപയോഗിച്ചത്. (171 x169 കി. മി). ഈ ദൂരത്തിൽ അന്തരീക്ഷത്തിന്റെ വലിവു(drag)കാര്യമ്മയി നേരിടെണ്ടിവന്നു. അതിനെ ഭാഗികമായി അതിജീവിച്ചത് സാറ്റേൺ 5ന്റെ മൂന്നാം ഘട്ടത്തിൽ നിന്നും ഹൈഡ്രജനെ പുറത്തുവിട്ടുകൊണ്ടായിരുന്നു. 
ആധുനിക വിക്ഷേപണങ്ങൾ റോബോട്ട് നിയന്ത്രണത്തിൽ ആയതിനാൽ ഇതുപോലുള്ള പരിക്രമണപഥങ്ങൾ ഉപയോഗിക്കാതെ നേരെ ചന്ദ്രനിലേക്കോ മറ്റു സ്ഥലങ്ങളിലേയ്ക്കോ നേരേയുള്ള പാതയിലൂടെ പോവുകയ്യാആണു ചെയ്യുക. കൂടുതൽ കാര്യക്ഷമമായി, ഇന്ധനം ഉപയോഗിക്കുന്നതിനാൽ കൂടുതൽ ക്ഷമതയോടെ പ്രവർത്തിക്കാൻ ഇവയ്ക്കു കഴിയും.
ഒരു വസ്തു(ഉദാ- ഭൂമി അല്ലെങ്കിൽ ചന്ദ്രൻ)വിൽ നിന്നുമുള്ള രക്ഷപെടാനുള്ള പ്രവേഗം ആ വസ്തുവിൽ നിന്നും ദൂരെ പോകുന്നതിനനുസരിച്ചു കുറഞ്ഞുവരും. ഉപരിതലത്തിൻ എത്ര അടുത്തിരിക്കുന്നുവോ അത്രയും കൂടുതൽ ഇന്ധനക്ഷമത ആ വസ്തുവിനു കൂടും. 
ഭാവിയിലെ അന്തർഗ്രഹയാത്രാസംരംഭങ്ങളിൽ ഭൂമിയുടെ പ്രിക്രമണപഥത്തിൽ വച്ചായിരിക്കും വാഹനം കൂട്ടിച്ചേർക്കുക. ഉദാഹരണത്തിനു, നാസയുടെ പ്രോജെക്റ്റ് ഓറിയോൺ. റഷ്യയുടെ ക്ലിപെർ/പാരോം വാഹനം.
ബഹിരാകാശവാഹനങ്ങളുടെ പരിക്രമണപാതയെപ്പറ്റിയുള്ള പ്രത്യേകിച്ച്, ഗുരുത്വാകർഷണപരവും സഞ്ചാരപരവുമായ പ്രഭാവത്തെപ്പറ്റിയുള്ള പഠനം. അനാവശ്യമായി ഇന്ധനം ചെലവാക്കാതെ ഒരു ബഹിരാകാശവാഹനം കൃത്യസമയത്ത് ഒരു ലക്ഷ്യത്തിൽ എത്തുന്നതിനു ആസ്ട്രോഡൈനാമിക്സ് സഹായിക്കുന്നു. പരിക്രമണപഥങ്ങൾ നിലനിർത്താനും മാറ്റിസ്ഥാപിക്കാനും ഒരു പരിക്രമണ ആസൂത്രണ സംവിധാനം ആവശ്യമായിരിക്കും. 

പരിക്രമണപഥത്തിലുള്ള വാഹനങ്ങൾക്ക് വളരെയധികം ഗതികോർജ്ജമുണ്ട്(kinetic energy). അന്തരീക്ഷത്തിൽ വച്ച് ഈ വാഹനം കത്തിപ്പോകാതെ സുരക്ഷിതമായി ഭൂമിയിലിറങ്ങാനായി ഇപ്പറഞ്ഞ ഗതികോർജ്ജം മാറ്റപ്പെടേണ്ടതുണ്ട്. സവിശേഷമായി ഇത്തരം വായവതാപനത്തിനെതിരായ (aerodynamic heating) പ്രവർത്തനത്തിനു പ്രത്യേക മാർഗ്ഗങ്ങൾ അവലംബിക്കേണ്ടതുണ്ട്. ഹാരി ജൂലിയൻ അല്ലെൻ ആണ് പുനഃപ്രവേശനത്തെക്കുറിച്ചുള്ള തത്ത്വങ്ങൾ വികസിപ്പിച്ചത്.ഈ തത്ത്വം അനുസരിച്ച്, പുനഃപ്രവേശിക്കുന്ന വാഹനം ഋജുപ്രകൃതിയുള്ളതാവണം. ഇതിനർഥം 1% ഗതികോർജ്ജം(kinetic energy)പോലും താപമായി മാറാതെ അന്തരീക്ഷത്തിൽ തന്നെ തീരുന്ന രൂപമായിരിക്കും ഈ വാഹനത്തിനെന്നാണ്.

മെർക്കുറി, ജെമിനി, അപ്പോളോ ബഹിരാകാശവാഹനഭാഗം(capsule)കടലിലേയ്ക്കു വീഴ്ത്തുകയാണുചെയ്തത്. താരതമ്യേന വേഗം കുറഞ്ഞ രീതിയിൽ താഴെയിറങ്ങുന്ന രീതിയിൽ ആണിവ രൂപകൽപ്പന ചെയ്തത്. റഷ്യൻ വഹനമായ സോയൂസ് ബ്രേക്കിങ്ങ് റോക്കറ്റുകൾ എന്ന വേഗനിയന്ത്രണം ഉപയോഗിച്ച്, കരയിലിറങ്ങാനായി രൂപകൽപ്പന ചെയ്യവയായിരുന്നു. സ്പേസ് ഷട്ടിലുകളായ ബുറാൻ, ഡിസ്കവറി എന്നിവ അന്തരീക്ഷത്തിളൂടെ ഗ്ലൈഡുചെയ്തു നീങ്ങി വേഗം കുറച്ചിറങ്ങി.

തറയിലെത്തിയ ശേഷം ബഹിരാകാശവാഹനത്തെയും അതിലെ സഞ്ചാരികളെയും വീണ്ടെടുക്കേണ്ടതുണ്ട്. ചിലപ്പോൾ ഈ വീണ്ടെടുപ്പ് വാഹനം തറയിലെത്തുന്നതിനു മുൻപു നടത്തേണ്ടിവരും. പാരച്യൂട്ടിൽ ഇറങ്ങിവരുന്ന ബഹിരാകാശവാഹനത്തെ പ്രത്യേകം രൂപകല്പന ചെയ്ത വിമാനമുപയോഗിച്ച് ഉയർത്തിയെടുത്തുകൊണ്ടുപോകുന്നു. കൊറോണ ചാരൗപഗ്രഹത്തിലെ ചില ഭാഗങ്ങളെ രക്ഷിച്ചടുക്കാൻ ഈ രീതി ഉപയോഗിച്ചു.

ആദ്യ ബഹിരാകാശസഞ്ചാരി യൂറി ഗഗാറിൻ ആയിരുന്നു. വോസ്തോക്ക് 1 എന്ന ബഹിരാകാശവാഹനത്തിലാണു അദ്ദേഹം 1961 ഏപ്രിൽ 12നു യാത്ര തിരിച്ചത്. ഇന്ന് തുടർച്ചയായി മനുഷ്യനെ ബഹിരാകാശത്തു കൊണ്ടുപൊയ്ക്കൊണ്ടിരിക്കുന്നത് റഷ്യയുടെ സോയൂസും ചൈനയുടെ ഷെൻഷൗ ബഹിരാകാശവാഹനവും മാത്രമാണ്. അമേരിക്ക തങ്ങളുടെ മനുഷ്യനെ ബഹിരാകാശത്തെത്തിക്കുന്ന ഷട്ടിൽ പോലുള്ള പദ്ധതികൾ നിർത്തിവച്ചിരിക്കുകയാണ്.
[മനുഷ്യന്റെ ബഹിരാകാശയാത്രയെപ്പറ്റി കൂടുതൽ അറിയാൻ ബഹിരാകാശസഞ്ചാരി എന്ന ലേഖനം കാണുക.]

ഒരു മിസൈൽ തോടുത്തുവിടുന്ന പോലെ ബഹിരാകാശവാഹനം ബഹിരാകാശത്തെത്തിയ ശേഷം തിരികെ ഭൂമിയുടെ അന്തരീക്ഷത്തിലെത്തുന്നു. ഇതിനു കാരണം ആവശ്യത്തിനുള്ള സ്പെസിഫിക് ഓർബിറ്റൽ എനെർജി(specific orbital energy) ലഭിക്കാതെ വന്നതിനാലാണ്. ഇവിടെ ഏതാനും സെക്കന്ദുകൾ മാത്രമേ ഈ ശൂന്യാകാശയാത്ര സാദ്ധ്യമാകൂ. 
പൊതുവേ, ബഹിരാകാശത്തിന്റെ അതിർത്തിയായി കണക്കാക്കിയിരിക്കുന്നത് സമുദ്രനിരപ്പിൽ നിന്നും 100 കി. മീ. ഉയരത്തിലുള്ള കാർമാൻ രേഖ(Kármán line) യെന്ന സങ്കല്പിക രേഖയാണ്. 
സ്പേസ്ഷിപ്-1 എന്ന സ്വകാര്യ ബഹിരാകാശയാത്ര 2004 ജൂൺ 21നു നടന്നു.വിർജിൻ ഗാലൿടിൿ എന്ന കമ്പനിയാണിതിനു പിന്നിൽ. അവർ ബഹിരാകാശയാത്ര വാണിജ്യപരമാക്കി മാറ്റി.

ഈ തരം ബഹിരാകാശയാത്രയ്ക്ക് കൂടുതൽ പ്രവേഗം ആവശ്യമാണ്. ഇതു കൈവരിക്കാൻ കൂടുതൽ സങ്കേതികമായ വെല്ലുവിളികളെ നെരിടേണ്ടതുണ്ട്.സ്പർശരേഖാ പ്രവേഗം ഇവിടെ ഉയരത്തെപ്പോലെതന്നെ പ്രധാനമാണ്. അടഞ്ഞ പരിക്രമണപഥത്തിനു വേണ്ട പരിക്രമണപ്രവേഗം ആർജ്ജിക്കേണ്ടതുണ്ട്.

ഗ്രഹങ്ങളിൽ നിന്നും ഗ്രഹങ്ങളിലേയ്ക്കുള്ള യാത്രയാണു ഗ്രഹാന്തര യാത്ര. പ്രായോഗികമായി സൗരയൂഥത്തിലെ ഗ്രഹങ്ങളിൽ നിന്നും പരസ്പരമുള്ള യാത്രയ്ക്കാണു ഈ പേർ ഉപയോഗിക്കുന്നത്.

അഞ്ചു ബഹിരാകാശവാഹനങ്ങൾ ഇപ്പോൾ സൗരയൂഥത്തിന്റെ രക്ഷാവലയം കടന്നുകഴിഞ്ഞു. വോയേജർ-1 ആണ് ഇതിൽ ഏറ്റവും അകലെക്കൂടെ സഞ്ചരിക്കുന്നത്. ഇത് ഇപ്പോൾ 100 എ. യു. (ആസ്ട്രോണമിക്കൽ യൂണിറ്റ്)അകലെയാണ്. മാത്രമല്ല വർഷം തോറും അത് 3.6 എ. യു. (ആസ്ട്രോണമിക്കൽ യൂണിറ്റ്) അത് അകലുകയുമാണ്. താരതമ്യം ചെയ്താൽ സൂര്യൻ കഴിഞ്ഞാൽ നമ്മുടെ അടുത്ത നക്ഷത്രമായ പ്രോക്സിമാ സെന്റൗറി 267000 എ. യു. (ആസ്ട്രോണമിക്കൽ യൂണിറ്റ്) അകലെയാണ്. വോയേജർ 1 നു ഈ ദൂരം താണ്ടാൻ ഇന്നത്തെ നിലയിൽ 74,000 വർഷം വേണ്ടിവരും. ഇതു സാധ്യതയില്ലാത്ത കാര്യമാണല്ലൊ? നൂക്ലിയർ പൾസ് പ്രൊപൽഷൻ എന്ന സാങ്കേതിക വിദ്യ വഴി ഈ സമയ പരിമിതിയെ മറികടക്കാൻ ആവുമെന്നു കരുതാം.
റ്റൈം ഡൈലഷൻ എന്ന മർഗ്ഗം ഉപയോഗിച്ചും ഈ പരിമിതിയെ മറി കടക്കാനാവുമെന്നു കരുതുന്നു.

ശാസ്ത്രമാസികകളിൽ മാത്രമേ ഇത്തരം യാത്രയേപ്പറ്റി ചിന്തിക്കാനായിട്ടുള്ളൂ.

ഇന്നത്തെ ബഹിരാകാശവാഹനങ്ങൾക്കു മുന്നോട്ടു സഞ്ചരിക്കാൻ(പ്രൊപ്പൽഷൻ) കൂടുതലായി റോക്കറ്റുകളാണ് ഉപയോഗിക്കുന്നത്. പക്ഷെ അയോൺ ഡ്രൈവുകൾ പോലെ മറ്റു സാങ്കേതികവിദ്യകളും സാധാരണമായി വരുന്നുണ്ട്. പ്രത്യേകിച്ചും മനുഷ്യനില്ലാത്ത സംരംഭങ്ങൾക്ക്. ഇത്, വാഹനത്തിന്റെ ഭാരം കുറച്ച് അതിന്റെ ഡെൽറ്റ-വി കൂട്ടുന്നു.

നാസയുടെ സ്പേസ് ഷട്ടിൽ, സ്പേസ് എക്സ് ഫാൾക്കൻ 1 എന്നിവയല്ലാത്ത ഇപ്പോഴത്തെ എല്ലാ ബഹിരാകാശദൗത്യങ്ങളും ബഹുഘട്ടങ്ങളുള്ള ഉപേക്ഷിക്കാവുന്ന വിക്ഷേപണ സംവിധാനങ്ങൾ ആകുന്നു.

ആദ്യത്തെ വീണ്ടും ഉപയോഗിക്കാവുന്ന വിക്ഷേപണ വാഹനം എക്സ്-15 ആയിരുന്നു. ഇത് ഒരു ഉപ പരിക്രമണ പഥത്തിലേയ്ക്കു 1963 ജൂലൈ 19നു അയച്ചതായിരുന്നു. യ്യൂറി ഗഗാറിന്റെ ബഹിരാകാശയാത്രയുടെ ഇരുപതാം വാർഷികത്തിൽ 1981 ഏപ്രിൽ 12നു ആണ് ഭാഗികമായെങ്കിലും ഉപയോഗിക്കാവുന്ന ഭ്രമണപഥ ബഹിരാകാശവാഹനമായ സ്പേസ് ഷട്ടിൽ അമേരിക്ക വിക്ഷേപിച്ചത്. സ്പേസ് ഷട്ടിലിന്റെ ഈ കാലയളവിൽ, 6 ഷുട്ടിലുകൾ അമേരിക്ക നിർമ്മിച്ചു.അതിൽ അഞ്ചെണ്ണം സ്പേസിലേയ്ക്കു പറന്നു. ആറിൽ ഒന്നു ആയ എന്റെർപ്രൈസൊരു ബോയിങ് 747 ന്റെ പിറകുഭാഗത്തു നിന്നാണ് തോടുത്തത്. സുരക്ഷിതമായി ഇറങ്ങാനുള്ള പരീക്ഷണമായിരുന്നു. കാലിഫോർണിയായിലെ എഡ്വാർഡ്സ് എയർഫോഴ്സ് ബേസിൽ ഗ്ലൈഡ് ചെയ്ത് ഇറങ്ങുകയാണീ വാഹനം ചെയ്ത്തത്. സ്പേസിലേയ്ക്ക് ആദ്യമായി പറന്ന സ്പേസ് ഷട്ടിൽ കൊളംബിയ ആകുന്നു. തുടർന്ന്, ചാലെഞ്ചർ, ഡിസ്കവറി, അറ്റ്ലാന്റിസ്, എൻഡെവർ എന്നിവയും ബഹിരാകാശത്തെത്തി. 
1986 ജനുവരിയിൽ നഷ്ടപ്പെട്ട ചാലഞ്ചർ സ്പേസ് ഷട്ടിലിനു പകരമാണ് എൻഡെവർ നിർമ്മിച്ചത്. 2003 ഫെബ്രുവരിയിൽ കൊളംബിയായും നഷ്ടമായി. 

1988 നവംബർ 15നു സോവിയറ്റ് യൂണിയൻ വിക്ഷേപിച്ച പകുതി സ്വയം നിയന്ത്രണ സംവിധാനമുള്ള ബുറാൻ (മഞ്ഞുകാറ്റ്) വിജയപ്രദമായിരുന്നെങ്കിലും ആ ഒരു പറക്കൽ കോണ്ടു തന്നെ ദൗത്യം അവസാനിപ്പിച്ചു. അമേരിക്കൻ ഷട്ടിലുമായി ഇതിനു ചില സാമ്യങ്ങൾ ഉണ്ടായിരുന്നു. വിജയകരമായിരുന്നു ദൗത്യമെങ്കിലും സോവിയറ്റ് യൂണിയന്റെ വിഘടനത്തോടെ ആവശ്യമായ പണം ലഭ്യമാവാതെ വന്നതിനാൽ ബുറാന്റെ തുടർന്നുള്ള പറക്കലുകൾ നടന്നില്ല.

2011 ഓടെ അമേരിക്ക സ്പേസ് ഷട്ടിൽ പദ്ധതി ഉപേക്ഷിച്ചു. അവയുടെ പഴക്കവും ഒന്നിനു ഒരു ബില്യൻ വരുന്ന അതിഭീമമായ അവയുടെ ചെലവും ചാലഞ്ചർ, കൊളംബിയ എന്നിവയുടെ അപകടങ്ങളും ആണു ഇതുപേക്ഷിക്കാൻ കാരണം. ഷുട്ടിലിനു പകരമായി ഭാഗികമായി ഉപയോഗിക്കാൻ കഴിയുന്ന സി. ഇ. വി. (Crew Exploration Vehicle (CEV) എന്ന രീതിയിലേയ്ക്ക് 2014 ൽ മാറാൻ അമേരിക്ക ശ്രമിക്കുന്നുണ്ട്.

സ്പേസ് ഷിപ് 1 എന്നറിയപ്പെടുന്ന പുനരുപയോഗക്ഷമമായ ബഹിരാകാശ വാഹനം 2008ൽ വെർജിൻ ഗാലക്റ്റിൿ എന്ന കമ്പനി തയ്യാറാക്കി പറത്തി. ഇതിന്റെ തൂറ്റർച്ചയായി, സ്പേസ് ഷിപ് 2 സ്പേസിലേയ്ക്ക് ആളുകളെ കൊണ്ടുപോയിത്തുടങ്ങി. ഇതിൽ പണം ചെലവൊഴിക്കാൻ കഴിവുള്ളവരെയാണു (സ്പേസ് വിനോദസഞ്ചാരികളെയാണു കൊണ്ടുപോവുക.. 

എല്ലാ റോക്കറ്റുകളിലും അതിന്റെ ഭ്രമണപഥത്തിലെത്താൻ വേണ്ടി വളരെക്കൂടുതൽ അളവിലുള്ള ഊർജ്ജം സംഭരിച്ചുവച്ചിട്ടുണ്ട്. ഈ ഊർജ്ജം പെട്ടെന്നോ ആവഴ്യമായ സമയത്തല്ലാതെയോ പുറത്തുവരാനുള്ള സാധ്യത ഉണ്ട്. ഇത് അതിഭയാനകമായ ഫലങ്ങൾ ഉളവാക്കിയേക്കാം. 1997 ജനുവരി 17നു ഒരു ഡെൽറ്റ റോക്കറ്റ് വിക്ഷേപണത്തിനു 13 സെക്കൻഡിനു ശേഷം നടന്ന പൊട്ടിത്തെറിയിൽ 10 മൈൽ(16 കി. മീ.) അകലെയുള്ള സ്റ്റോർ ജാലകം തകർന്നു. 

സ്പേസ് താരതമ്യേന പ്രവചിക്കാൻ പ്രയാസമില്ലാത്ത സാഹചര്യമുള്ളയിടമാണ്. എങ്കിലും പെട്ടെന്നു മർദ്ദവ്യത്യാസമുണ്ടാകുകയോ ഉപകരണങ്ങൾക്കു കേടു പറ്റുകയോ ചെയ്യുന്ന അപകടങ്ങളോ സംഭവിക്കാവുന്നതാണ്. 
2004ൽ നെതെർലാൻഡിൽ സ്ഥാപിക്കപ്പെട്ട സ്പേസ് സുരക്ഷിതത്വം കൂട്ടാനുള്ള അന്താരാഷ്ട്രീയ സംഘടന ഇക്കാര്യത്തിൽ അന്താരാഷ്ട്രീയ സഹകരണവും ശാസ്ത്രീയ മുന്നേറ്റവും സാദ്ധ്യമാക്കുന്നു.

ഭൂമിക്കുചുറ്റും കറങ്ങുന്ന ബഹിരാകാശനിലയത്തിലെ അത്യധികം കുറഞ്ഞ ഗുരുത്വാകർഷണ പരിസ്ഥിതിയിൽ മനുഷ്യനു "ഭാരമില്ലായ്മ" അനുഭവപ്പെടുന്നു. കുറച്ചുനേരത്തേയ്ക്കു മാത്രം ഈ കുറഞ്ഞ ഗുരുത്വാകർഷണത്തിനു വിധേയമായാൽ അതു സ്പേസ് അനുരൂപീകരണ ലക്ഷണങ്ങൾ ( space adaptation syndrome)കാണിക്കാം. ഛർദ്ദിയോ ഓക്കാനമോ ആയി അനുഭവപ്പെടാം. കൂടുതൽ കാലം ഭാരമില്ലാത്ത അവസ്ഥയിൽ കഴിഞ്ഞാൽ അതു, ബഹുവിധമായ ആരോഗ്യപ്രശ്നങ്ങൾക്കു കാരണമാകും. ഇതിൽ ഏറ്റവും പ്രധാനമായത് അസ്ഥിനഷ്ടമാണ്. ചില മാറ്റങ്ങൾ സ്ഥിരമാണ്. സൂക്ഷ്മഗുരുത്വാകർഷണം പേശീകലകളുടെയും ഹൃദയകലകളുടെയും പ്രവർത്തനവൈകല്യം സംഭവിക്കും.

അന്തരീക്ഷത്തിനു മുകളിലെത്തിയാൽ വാൻ അല്ലൻ ബെൽറ്റിൽ നിന്നോ സൗരവികിരണത്തിൽ നിന്നോ കോസ്മിക വികിരണങ്ങളിൽ നിന്നോ വികിരണപ്രശ്നമുണ്ടാകാൻ ഇടയാകും. 
ഭൂമിയിൽ നിന്നും അകലുംതോറും സൗരവാതത്തിനു മാരകമായ അളവിലുള്ള വികിരണങ്ങൾ മിനുട്ടുകൾകൊണ്ടുതന്നെ ഒരു ജീവിക്ക് ഏൽപ്പിക്കാൻ കഴിയും. ഒരു പത്തു വർഷത്തേയ്ക്ക് ഈ വികിരണങ്ങൾ ഏറ്റാൽതന്നെ അത് ആരോഗ്യത്തിനു വലിയ അപകടം വരുത്തിവയ്ക്കും. പലപ്പോഴും ഇതു കാൻസർ ഉണ്ടാകാനുള്ള സാദ്ധ്യത വർദ്ധിപ്പിക്കും.

ബഹിരാകാശയാത്രയുടെ ഇപ്പോഴത്തെ നിർദ്ദേശിച്ചിട്ടുള്ള ഉപയോഗങ്ങൾ ചിലവ താഴെക്കൊടുത്തിരിക്കുന്നു: 
ആദ്യഘട്ടത്തിലുള്ള ബഹിരാകാശയാത്രകളെല്ലാം സർക്കരുകൾ പണം മുടക്കിയവയായിരുന്നു. ഇന്ന്, ഇതു വാണിജ്യപരമായി മാറിയിട്ടുണ്ട്. വാർത്താവിനിമയ ഉപഗ്രഹങ്ങൾക്കും ടെലിവിഷൻ സഹായ ഉപ്ഗ്രഹങ്ങൾക്കും വൻപിച്ച വാണിജ്യപ്രാദ്ധാന്യമുണ്ട്. ഇവ ഇന്നു പണം വാങ്ങിത്തന്നെ വിവിധ ഏജെൻസികൾക്കായി ഭ്രമണപഥത്തിൽ എത്തിച്ചുകൊടുക്കുന്നു. 

സ്വകാര്യ ബഹിരാകാശയാത്രകൾ ഇന്ന് സർവസാധാരണമായിക്കഴിഞ്ഞു. ചില സ്വകാര്യ കമ്പനികളും വ്യക്തികൾ തന്നെയും ഇത്തരം യാത്രകൾക്കു പണം മുടക്കാൻ മുൻപോട്ടു വന്നുകഴിഞ്ഞു. ഫാൾക്കൻ 9 പോലുള്ള സ്വകാര്യ സംരംഭങ്ങൾ ഇന്നു സജീവമാണ്. അങ്ങനെ സ്പേസ് വിനോദസഞ്ചാരവും ബഹിരാകാശവാസവും അന്യഗ്രഹങ്ങൾ വരെ ലക്ഷ്യം വച്ച് ഇത്തരം സംരംഭങ്ങൾ ആരംഭിച്ചിട്ടുണ്ട്.




</doc>
<doc id="225503" url="https://ml.wikipedia.org/wiki?curid=225503" title="ദുഷ്യന്തൻ">
ദുഷ്യന്തൻ

ഭാരതത്തിലെ ഇതിഹാസങ്ങളിൽ ഒന്നായ മഹാഭാരതത്തിൽ പരാമർശിച്ചിരിക്കുന്ന ഒരു ചക്രവർത്തിയാണ് ദുഷ്യന്തൻ. ഭരത ചക്രവർത്തിയുടെ പിതാവായറിയപ്പെടുന്ന ദുഷ്യന്തന്റെ പത്നി ശകുന്തളയായിരുന്നു. ദുഷ്യന്തന്റെയും ശകുന്തളയുടെയും ജീവിതമാണ് ഏതാണ്ട് ഏ. ഡി. 300ൽ കാളിദാസൻ രചിച്ച അഭിജ്ഞാനശാകുന്തളത്തിന്റെ ഇതിവൃത്തം.


</doc>
<doc id="225531" url="https://ml.wikipedia.org/wiki?curid=225531" title="ഉബുണ്ടു ടച്ച്">
ഉബുണ്ടു ടച്ച്

സ്മാർട്ട് ഫോണുകൾക്കും ടാബ്ലെറ്റ് ഉപകരണങ്ങൾക്കുമായുള്ള ഒരു ഓപ്പൺ സോഴ്സ് ഓപ്പറേറ്റിംഗ് സിസ്റ്റമാണ് ഉബുണ്ടു ടച്ച്. ഉബുണ്ടു ഡെസ്ക്ടോപ്പ് ഓപ്പറേറ്റിംഗ് സിസ്റ്റത്തിന്റെ മൊബൈൽ പതിപ്പായാണ് ഇത് അവതരിപ്പിക്കപ്പെട്ടത്. ഉബുണ്ടുവിന്റെ നിർമ്മാതാക്കളായ കാനോനിക്കൽ തന്നെയാണ് ഉബുണ്ടു ടച്ചിന്റെയും നിർമ്മാതാക്കൾ. ഉബുണ്ടു ടച്ചിന്റെ പൂർവ്വ രൂപം 2013 ജനുവരി 2ന് അവതരിപ്പിക്കപ്പെട്ടു. 2013 കൺസ്യൂമർ ഇലക്ട്രോണിക് ഷോയിൽ ഉബുണ്ടു ടച്ച് ഔദ്യോഗികമായി പുറത്തിറക്കി.




</doc>
<doc id="225533" url="https://ml.wikipedia.org/wiki?curid=225533" title="മനുഷ്യരിലെ പചനവ്യൂഹം">
മനുഷ്യരിലെ പചനവ്യൂഹം

മനുഷ്യരിൽ വായ മുതൽ മലദ്വാരം വരെ നീണ്ടുകിടക്കുന്നതും (ദഹനേന്ദ്രിയവ്യവസ്ഥ എന്ന വാക്ക് ("digestive system") എന്നത് കൂടുതൽ അവയവങ്ങളുൾപ്പെടുന്ന ദഹനസംവിധാനത്തെ വിവക്ഷിക്കാനാണ് ഉപയോഗിക്കുന്നത്). ഭഷണം ദഹിപ്പിച്ച് പോഷകാംശങ്ങൾ ആഗിരണം ചെയ്യുന്നതുമായ സംവിധാനമാണ് പചനവ്യൂഹം. ചിലപ്പോൾ ആമാശയത്തെയും കുടലിനെയും മാത്രം ഇതിന്റെ ഭാഗമായി കണക്കാക്കാറുണ്ട്. 

പ്രായപൂർത്തിയായ പുരുഷന്മാരിൽ പചനവ്യൂഹത്തിന്റെ നീളം 5 മീറ്റർ വരും. ഇതിനെ ഫോർഗട്ട്, മിഡ്ഗട്ട്, ഹൈൻഡ്ഗട്ട് എന്ന് ഇതിനെ മൂന്നായി തിരിച്ചിട്ടുണ്ട്. 

പചനപ്രക്രീയ നിയന്ത്രിക്കുന്ന തരം അന്തഃസ്രാവരസങ്ങൾ പചനവ്യൂഹത്തിൽ നിന്ന് സ്രവിപ്പിക്കപ്പെടുന്നുണ്ട്. 

അന്നനാളം, ആമാശയം, ഡുവോഡിനം എന്നിവയെ ഒരുമിച്ചാണ് ദഹനനാളത്തിന്റെ മുകൾ ഭാഗമായി (Upper Gastrointestinal Tract) വിവക്ഷിക്കുന്നത്. ഊർദ്ധ്വഭാഗം, അധോഭാഗം എന്നിവ തമ്മിലുള്ള വേർ തിരിവ് പല തരത്തിലുണ്ട്. ഡുവോഡിനം എന്ന ഭാഗം ശരീരഘടനാശാസ്ത്രപരമായി ഒരു പ്രത്യേക അവയവഭാഗമായി തോന്നുമെങ്കിലും ഭ്രൂണവികാസം വച്ചുനോക്കിയാൽ ഇതിന് രണ്ടു ഭാഗങ്ങളുണ്ട്. ധർമ്മം, രക്തയോട്ടം എന്നീ കാര്യങ്ങളിലും ഡുവോഡിനം രണ്ടാണ്. ഇതാണ് ദഹനനാ‌ളത്തിന്റെ മുകൾ ഭാഗവും കീഴ് ഭാഗവും തമ്മിലുള്ള വേർതിരിവ് പല രീതിയിലാവാൻ കാരണം.

ചെറുകുടലിന്റെ മിക്കഭാഗങ്ങളും വൻകുടലുമാണ് ദഹനാളത്തിന്റെ താഴത്തെ ഭാഗമായി കണക്കാക്കുന്നത്.


ലിഗമെന്റ് ഓഫ് ട്രൈറ്റ്സ് ആണ് ചിലപ്പോൾ ഊർദ്ദ്വഭാഗവും അധോഭാഗവും തമ്മിൽ വേർതിരിക്കുന്ന അതിരായി കണക്കാക്കുന്നത്.

ദഹനനാളം ഭ്രൂണവളർച്ചയിൽ ഉരുത്തിരിഞ്ഞുണ്ടാകുന്നത് എൻഡോഡേം എന്ന ഭ്രൂണഭാഗത്തുനിന്നാണ്. ഉദ്ദേശം പതിനാറു ദിവസമാകുമ്പോൾ ഭ്രൂണത്തിന്റെ മുൻ വശം (വെൻട്രൽ ഭാഗം) ഉള്ളിലേയ്ക്ക് മടങ്ങാൻ തുടങ്ങും. ഇതോടെ യോക്ക് സഞ്ചിയുടെ ഒരുഭാഗം നുള്ളിയെടുക്കപ്പെട്ട് വികാസം പ്രാപിക്കാത്ത ദഹനനാളം രൂപപ്പെടും. വിറ്റലൈൻ നാളി വഴി യോക്ക് സഞ്ചി ദഹനനാളവുമായി ബന്ധപ്പെട്ടാണിരിക്കുന്നത്. സാധാരണഗതിയിൽ വിറ്റലൈൻ നാളി ഭ്രൂണവികാസത്തോടൊപ്പം ഇല്ലാതെയായിപ്പോവും. ഇത് വളർച്ചയെത്തുമ്പോഴും നിലനിൽക്കുയാണെങ്കിൽ ഇതിനെ മെക്കെൽസ് ഡൈവെർട്ടിക്കുലം എന്നാണ് വിവക്ഷിക്കാറ്.

ദഹനനാളത്തിന്റെ ഭ്രൂണത്തിൽ കാണുന്ന പ്രാകൃത രൂപത്തിന് മൂന്നു ഭാഗങ്ങളാണുള്ളത്: ഫോർഗട്ട്, മിഡ്ഗട്ട്, ഹൈൻഡ്ഗട്ട് എന്നിവ. ഈ പേരുകൾ തന്നെ ഈ ഭാഗങ്ങളിൽ നിന്ന് ഉരുത്തിരിഞ്ഞുവരുന്ന പചനവ്യവസ്ഥയുടെ ഭാഗങ്ങളെയും വിളിക്കും. 

അന്നനാളം, ആമാശയം, കോളൺ മുതലായ ഭാഗങ്ങ‌ൾ മേൽപ്പറഞ്ഞ വിഭാഗങ്ങളിൽ നിന്നാണ് ഭാവിയിൽ രൂപപ്പെടുന്നത്. ഈ ഭാഗങ്ങൾക്ക് രക്തമെത്തിക്കുന്ന രക്തക്കുഴലിന് മാറ്റമുണ്ടാവുകയില്ല. കരൾ, അപ്പൻഡിക്സ് തുടങ്ങിയ ഉപഭാഗങ്ങളും വികസിക്കുന്നത് ഇവയിൽ നിന്നുതന്നെ.

ഭക്ഷണത്തിനും വിഴുങ്ങുന്ന മറ്റു വസ്തുക്കൾക്കും ദഹനനാളത്തിലൂടെ കടന്ന് മറുവശത്തെത്താനെടുക്കുന്ന സമയം പല ഘടകങ്ങളെ ആശ്രയിച്ചാണിരിക്കുന്നത്. ഭക്ഷണത്തിനു ശേഷം 2.5 മുതൽ 3 മണിക്കൂർ കൊണ്ട് ആഹാരത്തിന്റെ 50% ആമാശയത്തിൽ നിന്ന് കുടലിലെത്തും. ചെറുകുടലിൽ നിന്ന് 50% 2.5 മുതൽ 3 മണിക്കൂറുകൾ കൊണ്ട് വൻ കുടലിലെത്തും. കോളൻ കടക്കാൻ 30 മുതൽ 40 വരെ മണിക്കൂറുകളെടുക്കാം.

പചനവ്യൂഹത്തെ ബാധിക്കുന്ന ധാരാളം അസുഖങ്ങളുണ്ട്. അവയിൽ ചിലത് താഴെക്കൊടുക്കുന്നു:

ശരീരത്തിലെ രോഗപ്രതിരോധസംവിധാനത്തിലെ ഒരു പ്രധാന ഭാഗമാണ് പചനവ്യൂഹം. ഒരു ഫുട്ബോൾ ഗ്രൗണ്ടിന്റെ വിസ്തീർണ്ണമുണ്ടാകും ദഹനനാളത്തിന് എന്നാണ് കണക്കാക്കപ്പെട്ടിരിക്കുന്നത്. രോഗകാരികൾ രക്തത്തിലേയ്ക്കും ലിംഫ് സ്രവത്തിലേയ്ക്കും കടക്കാതിരിക്കാൻ പചനവ്യൂഹത്തിലെ രോഗപ്രതിരോധസംവിധാനം തടസ്സങ്ങളൊരുക്കിയിട്ടുണ്ട്. 

ആമാശയത്തിലെ കുറഞ്ഞ pH (1 മുതൽ 4 വരെ) മിക്ക രോഗകാരികൾക്കും നാശമുണ്ടാക്കും. ദഹനനാളത്തിലെ ഭിത്തികളിൽ കാണുന്ന മ്യൂക്കസിൽ IgA ഗണത്തിൽ പെട്ട ആന്റീബോഡികൾ കാണപ്പെടുന്നുണ്ട്. ഇതും സൂക്ഷ്മാണുക്കളെ നശിപ്പിക്കും. ഉമിനീരിലെയും പിത്തരസത്തിലെയും എൻസൈമുകൾക്കും ഇതേ ധർമ്മമാണുള്ളത്.Cyp3A4 പോലുള്ള എൻസൈമുകൾ രോഗകാരികളുടെ ആന്റിജനുകളെ പ്രവർത്തനരഹിതമാക്കുക എന്ന ധർമ്മവും നിർവ്വഹിക്കുന്നുണ്ട്.

ദഹനനാളത്തിനകത്ത് മനുഷ്യരുടെ ആരോഗ്യത്തിന് ഗുണകരമായ ബാക്ടീരിയകളുമുണ്ട്. ഇവ ദോഷകരമായ സൂക്ഷ്മാണുക്കളുടെ വളർച്ചയെ ചെറുക്കും. ദഹനനാളവുമായി ബന്ധപ്പെട്ട ലിംഫോയ്ഡ് കല എന്ന സംവിധാനവും രോഗപ്രതിരോധത്തിനുതകും.

ദഹനനാളത്തിന്റെ സൂക്ഷ്മഘടന (histology) പൊതുവിൽ സാദൃശ്യമുള്ളതാണെങ്കിലും ഓരോ ഭാഗത്തിനും ധർമ്മത്തിനനുസരിച്ച് വ്യത്യാസമുണ്ട്. നാല് പാളികളാണ് ദഹനനാളത്തിനുള്ളത്. 
ദഹനനാളത്തിന്റെ ഏറ്റവും ഉള്ളിലുള്ള പാളിയാണ് മ്യൂക്കോസ. ദഹിച്ചുകൊണ്ടിരിക്കുന്ന ഭക്ഷണവുമായി തൊട്ടിരിക്കുന്നത് ഈ പാളിയാണ്. 

മൂന്ന് പാളികളാണ് മ്യൂക്കോസയ്ക്കുള്ളത്:

ദഹനനാളത്തിന്റെ ഓരോ ഭാഗത്തും മ്യൂക്കോസയ്ക്ക് വലിയ തോതിലുള്ള വ്യത്യാസങ്ങളാണ് കാണപ്പെടുന്നത്. ഇതിൽതന്നെ ഏറ്റവും വ്യത്യാസം കാണപ്പെടുന്നത് എപിത്തീലിയത്തിനാണ്. അന്നനാളത്തിലെ എപിത്തീലിയത്തിന്റെ ഘടന സ്ട്രാറ്റിഫൈഡ് സ്ക്വാമസ് എന്ന തരമാണ്. സംരക്ഷണമാണ് പ്രധാന ധർമ്മം. ആമാശയത്തിൽ ഇത് സിമ്പിൾ കോളംനാർ എന്ന തരത്തി‌ൽ പെട്ടതാണ്. ചെറുകുടലിന്റെ ഇലിയം ജെജനം എന്നീ ഭാഗങ്ങൾ ആഗിരണധർമ്മമാണ് നിറവേറ്റുന്നത്. ഇതിൽ വില്ലകൾ എന്ന സംവിധാനം കാണപ്പെടുന്നുണ്ട്. എപ്പിത്തീലിയം ഇവിടെയും സിമ്പിൾ കോളം‌നാർ എന്ന തരത്തിൽ പെട്ടതാണ്. കോളന്റെ എപ്പിത്തീലിയത്തിൽ ഗ്ലോബ്ലറ്റ് സെല്ലുകൾ എന്ന കോശങ്ങളുണ്ട്.

കണക്ടീവ് കലകളും വലിയ രക്തക്കുഴലുകളും ലിഫ് സ്രവം വഹിക്കുന്ന ലിംഫാറ്റിക്കുകളും നാഡികളുമാണ് സബ് മ്യൂക്കോസയിലുള്ളത്. മൈസ്നേഴ്സ് പ്ലെക്സസ് എന്ന നാഡികളുടെ വല ഇവിടെ കാണപ്പെടുന്നു.

ഉള്ളിൽ വൃത്താകൃതിയിൽ ദഹനനാളത്തെ ചുറ്റുന്ന പേശികളും വെളിയിൽ നീളത്തിൽ കിടക്കുന്ന പേശികളുമാണ് മസ്കുലാരിസ് എക്സ്റ്റേണയിൽ ഉള്ളത്. വൃത്താകൃതിയിലുള്ള പേശികൾ ചുരുങ്ങി ഭക്ഷണം പിന്നിലേയ്ക്ക് സഞ്ചരിക്കാതെ തടയുന്നു. നീളത്തിലെ പേശികൾ ചുരുങ്ങുമ്പോൾ ദഹനനാളത്തിന്റെ നീളം കുറയുന്നു.

ഈ രണ്ടു പാളി പേശികളും ഏകോപിച്ച് ചുരുങ്ങുകയും അയയുകയും ചെയ്താണ് ഭക്ഷണം മുന്നോട്ട് തള്ളുന്നത്. രണ്ടു പേശീപാളികൾക്കും ഇടയിൽ ഔർബാക്ക് പ്ലെക്സസ് അല്ലെങ്കിൽ മീസന്ററിക് പ്ലെക്സസ് എന്നുവിളിക്കുന്ന നാഡീവലയുണ്ട്. ഭക്ഷണത്തെ മുന്നോട്ടു തള്ളുന്ന സംവിധാനം നിയന്ത്രിക്കുന്നത് ഈ നാഡീവല ആണ്. (ഇന്റർസ്റ്റീഷ്യൽ സെൽസ് ഓഫ് കാജാൾ) എന്ന കോശങ്ങളാണ് ഈ പ്രവർത്തനത്തിന്റെ പേസ് മേക്കർ ആയി പ്രവർത്തിക്കുന്നത്. ദഹനനാളത്തിന് ഈ സംവിധാനം കാരണം സ്വമേധയായുള്ള ഒരു പ്രവർത്തന താളം ഉണ്ട്. ഈ താളത്തെ നിയന്ത്രിക്കുന്നത് സ്വതന്ത്ര നാഡീ വ്യൂഹമാണ്.

ദഹനനാളത്തിന്റെ ഓരോ ഭാഗത്തും മസ്കുലാരിസ് എക്സ്റ്റേണയ്ക്ക് ഓരോ കനമാണുള്ളത്. കോളനിൽ ഇതിന്റെ കട്ടി കൂടുതലാണ്.

കണക്ടീവ് കലകളുടെ പല പാളികളാണ് ദഹനനാളത്തിന്റെ പുറത്തെ ഭാഗമായ സീറോസയിലും അഡ്വെന്റീഷ്യയിലുമുള്ളത്.

പെരിറ്റോണിയൽ അറയ്ക്കുള്ളിലുള്ള ഭാഗങ്ങളാണ് സീറോസ എന്ന പാളി മൂടുന്നത്. റിട്രോപെരിറ്റോണിയൽ (പെരിറ്റോണിയത്തിന് പുറത്തുള്ള) ഭാഗങ്ങൾ അഡ്വെന്റീഷ്യ മൂടുന്നു.




</doc>
<doc id="225544" url="https://ml.wikipedia.org/wiki?curid=225544" title="പതാരം">
പതാരം

കൊല്ലം ജില്ലയിൽ കുന്നത്തൂർ താലൂക്കിൽ ശൂരനാട് തെക്ക് പഞ്ചായത്തിൽ ഉൾപ്പെടുന്ന ഒരു ഗ്രാമമാണ് പതാരം.പഞ്ചായത്ത് ഭരണകേന്ദ്രമായ ഇവിടെ ഒരു ഹയർ സെക്കൻഡറി സ്കൂൾ ഉൾപ്പെടെ മൂന്ന് വിദ്യാലയങ്ങൾ ഉണ്ട്.ഭാഷാപണ്ഡിതനും എഴുത്തുകാരനുമായ ശൂരനാട് കുഞ്ഞൻപിള്ളയുടെ ജന്മനാടാണ് ഈ ഗ്രാമം


</doc>
<doc id="225554" url="https://ml.wikipedia.org/wiki?curid=225554" title="ദൃക്കരണം">
ദൃക്കരണം

ദൃൿസമ്പ്രദായമനുസരിച്ചുള്ള ഗണിതത്തിന്റെ രീതികളെ പ്രതിപാദിക്കുന്ന ഒരു സ്വതന്ത്രഗ്രന്ഥമാണ് ദൃക്കരണം . കേരളീയ ഗണിതശാസ്ത്രജ്ഞനായ ജ്യേഷ്ഠദേവൻറേതെന്നു കരുതുന്ന ഈ ഗണിതശാസ്ത്രഗ്രന്ഥത്തിന്റെ പ്രണേതാവു് ആരെന്നറിയുന്നില്ല. 1500-1610 കാലത്ത് (1603-ലാണെന്ന് അഭിപ്രായമുണ്ട്) രചിക്കപ്പെട്ട ഈ ഗ്രന്ഥം മലയാളത്തിലെ രണ്ടാമത്തെ ഗണിതശാസ്ത്ര ഗ്രന്ഥമാണെന്ന് കരുതപ്പെടുന്നു. 1938 വരെ ദൃഗ്ഗണിതം കേരളത്തിൽ നിലവിൽ നിന്നിരുന്നു. ദൃഗ്ഗണിത ഗ്രന്ഥത്തിന്റെ പരിഷ്കരിച്ച പതിപ്പാണ് നീലകണ്ഠ സോമയാജിയുടെ (1444-1545) തന്ത്രസംഗ്രഹം (എ.ഡി. 1500). ദൃഗ്ഗണിത ക്രിയകൾ വളരെ വിശദമായി ഈ ഭാഷാഗ്രന്ഥത്തിൽ പ്രതിപാദിച്ചിട്ടുണ്ട്.
ʻʻകോളംബേ ബർഹിസൂനൗˮ എന്നൊരു വാക്യം ഗ്രന്ഥാരംഭത്തിൽ കാണുന്നതുകൊണ്ടു് അതിന്റെ നിർമ്മിതി കൊല്ലം 783-ആണ്ടാണെന്നു നിർണ്ണയിക്കാവുന്നതാണെന്ന് ഉള്ളൂർ കേരള സാഹിത്യ ചരിത്രത്തിൽ അഭിപ്രായപ്പെട്ടിട്ടുണ്ട്. ആകെ പത്തു പരിച്ഛേദങ്ങൾ ഉൾക്കൊള്ളുന്ന പ്രസ്തുത കൃതി ആദ്യന്തം പദ്യമയമാണു്. 

ആദ്യത്തെ രണ്ടു ശ്ലോകങ്ങൾ ഇവയാണ് :

ഒരു ജ്യോതിഷ ഗണിത ക്രിയയായ ദൃഗ്ഗണിതമാണ് ഗ്രന്ഥത്തിൽ പരാമർശിച്ചിരിക്കുന്നത്. 


</doc>
<doc id="225564" url="https://ml.wikipedia.org/wiki?curid=225564" title="ചാൾസ് കെൻഡൽ ആഡംസ്">
ചാൾസ് കെൻഡൽ ആഡംസ്

ചാൾസ് കെൻഡൽ ആഡംസ് യു.എസ്. ചരിത്രകാരനായിരുന്നു. യൂറോപ്യൻ സെമിനാർ രീതിയിലുള്ള വിദ്യാഭ്യാസക്രമം യു.എസ്സിൽ ആവിഷ്കരിക്കുന്നതിൽ മുൻകൈയെടുത്ത ആഡംസ് വെർമോണ്ടിലെ ഡെർബിയിൽ 1835 ജനുവരി 24-ന് ജനിച്ചു. 
ആൻആർബറിലെ മിഷിഗൻ സർവ്വകലാശാലയിൽ നിന്ന് 1861-ൽ ഇദ്ദേഹം ബിരുദം സമ്പാദിച്ചു; തുടർന്ന് അവിടത്തെ ചരിത്രവകുപ്പിൽ അധ്യാപകനായി; 1867-ൽ പ്രൊഫസറും. 1867-68 കാലത്ത് ജർമനിയിലും ഫ്രാൻസിലും പഠനപര്യടനം നടത്തി തിരിച്ചെത്തിയ ആഡംസ് യൂറോപ്യൻ സെമിനാർ സമ്പ്രദായം യു.എസ്സിൽ പ്രചരിപ്പിച്ചു. 1885-ൽ ഇദ്ദേഹം കോർണേൽ സർവകലാശാലയുടെ പ്രസിഡന്റായി. അവിടെ ഒരു നിയമവിദ്യാലയവും പല പഠനവകുപ്പുകളും ഇദ്ദേഹം പുതുതായി ആരംഭിച്ചു. 1892 മുതൽ 1901 വരെ ഇദ്ദേഹം വിസ്കോൺസിൻ സർവകലാശാലയിലെ പ്രസിഡന്റായി സേവനം അനുഷ്ഠിച്ചു. 
1884-ൽ ഇദ്ദേഹം എഡിറ്റ് ചെയ്തു പ്രസിദ്ധീകരിച്ചതാണ് 
തുടങ്ങിയവയാണ് ആഡംസിന്റെ പ്രശസ്ത ചരിത്രകൃതികൾ. കാലിഫോർണിയയിലെ റെഡ്ലാൻഡ്സിൽ 1902 ജൂലൈ 26-ന് ആഡംസ് അന്തരിച്ചു. 



</doc>
<doc id="225577" url="https://ml.wikipedia.org/wiki?curid=225577" title="പുഷ്പകവിമാനം">
പുഷ്പകവിമാനം

ആദികവി വാല്മീകി മഹർഷി രചിച്ച ആദ്യകാവ്യമായ രാമായണത്തിൽ മയാസുരൻ കുബേരനു വേണ്ടി നിർമ്മിച്ച വിമാനമാണ് പുഷ്പകവിമാനം. എന്നാൽ ലങ്കാതിപധിയും അസുരരാജാവുമായ രാവണൻ പിന്നീട് ഇതു തട്ടിയെടുത്തു. രാവണൻ സീതയെ തട്ടിക്കൊണ്ടുപോയത് ഈ വാഹനത്തിലാണ്. രാമായണത്തിൽ ഒടുവിൽ രാവണനെ വധിച്ച ശ്രീരാമൻ അയോധ്യയിലേക്ക് മടങ്ങിയതും പുഷ്പകവിമാനത്തിലാണ്. പിന്നീട് ശ്രീരാമൻ ഈ വിമാനം രാവണന്റെ സഹോദരൻ വിഭീഷണനു നൽകി.


</doc>
<doc id="225578" url="https://ml.wikipedia.org/wiki?curid=225578" title="വി.വി. വേലുക്കുട്ടി അരയൻ">
വി.വി. വേലുക്കുട്ടി അരയൻ

ആയുർവ്വേദം, അലോപ്പതി, ഹോമിയോ എന്നീ വ്യത്യസ്ത തുറകളിലൂടെ വൈദ്യശാസ്ത്രവും, സമുദ്രവിജ്ഞാനീയം, നിയമം തുടങ്ങി മറ്റു വിജ്ഞാനമേഖലകളും സ്വായത്തമാക്കി കവി, സാഹിത്യകാരൻ, വിമർശകൻ, സാമൂഹ്യപരിഷ്കർത്താവ്, ശാസ്ത്രജ്ഞൻ, ചരിത്രപണ്ഡിതൻ, പത്രാധിപർ എന്നീ നിലകളിൽ പ്രസിദ്ധനായ ഒരു ബഹുമുഖപ്രതിഭയായിരുന്നു ഡോ. വി.വി. വേലുക്കുട്ടി അരയൻ (11 മാർച്ച് 1894- 31 മേയ് 1969).

1894 മാർച്ച് 11നു് കൊല്ലം ജില്ലയിലെ കരുനാഗപ്പള്ളിയ്ക്കടുത്ത ആലപ്പാട് ഗ്രാമപഞ്ചായത്തിലെ ആലപ്പാട് എന്ന കടൽത്തീരഗ്രാമത്തിലാണു് വേലുക്കുട്ടി അരയൻ ജനിച്ചതു്. പിതാവ് വേലായുധൻ വൈദ്യൻ; മാതാവ് വെളുത്തകുഞ്ഞ്വമ്മ.

ചെറുപ്രായത്തിൽ തന്നെ പിതാവിൽ നിന്നും ആയുർവ്വേദവും സംസ്കൃതവും പഠിച്ചുതുടങ്ങിയ വേലുക്കുട്ടി 18 വയസ്സാവുമ്പോഴേക്കും ആയുർവ്വേദത്തിലും സംസ്കൃതത്തിലും ഇംഗ്ലീഷിലും ആഴമേറിയ പാണ്ഡിത്യം സമ്പാദിച്ചു. തുടർന്നു് മദിരാശിയിൽ അലോപ്പതി വൈദ്യത്തിൽ പഠനം തുടർന്നു. അതോടൊപ്പം സ്വന്തം താല്പര്യത്തിനനുസരിച്ചു് സമുദ്രവിജ്ഞാനീയം, നിയമം തുടങ്ങിയ വിഷയങ്ങളും പഠിച്ചെടുത്തു. അലോപ്പതി ബിരുദത്തിനു ശേഷം കൽക്കത്തയിലെ ഹോമിയോപ്പതിൿ മെഡിക്കൽ കോളേജിൽനിന്നും ഹോമിയോ ചികിത്സയിലും ഒന്നാം റാങ്കോടെ ബിരുദം നേടി.

വിദ്യാഭ്യാസത്തിനുശേഷം നാട്ടിൽ തിരിച്ചെത്തിയ വേലുക്കുട്ടി അരയൻ സ്വഗ്രാമത്തിൽ തന്നെ ഡോക്ടർ ആയി പ്രാക്റ്റീസ് ആരംഭിച്ചു. പക്ഷേ അധികനാൾ കഴിയും മുമ്പേ അദ്ദേഹത്തിന്റെ ശ്രദ്ധ താൻ ഉൾപ്പെടുന്ന അരയസമുദായത്തിന്റെ സാമൂഹ്യപ്രശ്നങ്ങളിലേക്കു് തിരിഞ്ഞു.

1908-ൽ അദ്ദേഹം സ്വന്തം ഗ്രാമത്തിൽ വിജ്ഞാനസന്ദായിനി എന്ന പേരിൽ ഒരു വായനശാല തുടങ്ങിവെച്ചു. സ്വസമുദായത്തിലെ കുട്ടികൾക്കു പഠിക്കാൻ കൂടുതൽ സൗകര്യമായ വിധത്തിൽ 1936-ൽ ഗ്രാമത്തിൽ തന്നെ ഒരു സ്കൂളും സ്ഥാപിച്ചു. അരയവംശപരിപാലനയോഗം, സമസ്തകേരളീയ അരയമഹാജനയോഗം, അരയ സർവീസ് സൊസൈറ്റി, അഖില തിരുവിതാംകൂർ നാവിക തൊഴിലാളി സംഘം, തിരുവിതാംകൂർ മിനറൽ തൊഴിലാളി യൂണിയൻ, തുറമുഖ തൊഴിലാളി യൂണിയൻ തുടങ്ങി ഒട്ടനവധി സംഘടനകളും പ്രസ്ഥാനങ്ങളും അദ്ദേഹത്തിന്റെ നേതൃത്വത്തിൽ രൂപം കൊണ്ടു.

ഇന്ത്യൻ സ്വാതന്ത്ര്യസമരത്തിന്റെ കർമ്മധീരനായ ഒരു പോരാളി കൂടിയായിരുന്നു അരയൻ. വൈക്കം സത്യാഗ്രഹത്തിന്റെ മുൻനിരയിൽ തന്നെ അദ്ദേഹം പങ്കെടുത്തു. 1917-ൽ അദ്ദേഹം തുടങ്ങിയ 'അരയൻ' എന്ന പത്രം പൊതുവേ കേരളസമൂഹത്തിന്റേയും വിശിഷ്യ അരയസമുദായത്തിന്റേയും ഒരു ജിഹ്വ ആയി നിലകൊണ്ടു. സ്ത്രീകൾക്കുവേണ്ടി അരയസ്ത്രീജനമാസിക എന്നൊരു പ്രസിദ്ധീകരണവും അദ്ദേഹം ആരംഭിച്ചു.

ഒരു ശാസ്ത്രജ്ഞനെന്ന നിലയിലും വേലുക്കുട്ടി അരയൻ തന്റെ നാടിനു് ഉപകാരപ്രദമായ പല പദ്ധതികളും ആവിഷ്കരിച്ചു. തീരദേശം അലിഞ്ഞുപോകുന്നതു് ഒഴിവാക്കാനും കടൽത്തീരം കൂടുതൽ ഫലസമ്പുഷ്ടമാക്കാനും ഉതകുന്ന പ്രൊജക്റ്റുകൾ രൂപകൽപ്പന ചെയ്തു. സമുദ്രോൽപ്പന്നങ്ങളുടേയും കേരോൽപ്പന്നങ്ങളുടേയും വൈവിദ്ധ്യവികാസങ്ങൾക്കും അദ്ദേഹത്തിന്റെ ആശയങ്ങൾ ഏറെ സഹായകമായി. പ്രാദേശികമായി ലഭ്യമായ അസംസ്കൃതവസ്തുക്കൾ ഉപയോഗിച്ച് പത്രക്കടലാസ് നിർമ്മാണരീതി, വ്യത്യസ്ത വൈദ്യശാസ്ത്രവിധികൾ സമ്മേളിപ്പിച്ച മരുന്നുകളുടെ ഉൽപ്പാദനം തുടങ്ങിയവയും അദ്ദേഹത്തിന്റെ സംഭാവനകളായിരുന്നു.

സമുദ്രവിഭവങ്ങളുടെ സുസ്ഥിരമായ ചൂഷണം ഉറപ്പാക്കൽ, സമുദ്രതീരസംരക്ഷണം, മത്സ്യബന്ധനോപാധികളുടെ മെച്ചപ്പെടുത്തൽ, മീൻ പിടിച്ചു ജീവിക്കുന്ന സമുദായങ്ങളുടെ ഉന്നമനം എന്നിവ ലാക്കാക്കി 1949-ൽ ആദ്യമായി സംഘടിപ്പിച്ച ഫിഷറീസ് കോൺഫറൻസിന്റെ സംഘാടകനും സൂത്രധാരനും ഡോ. വേലുക്കുട്ടി അരയൻ ആയിരുന്നു.

മറ്റു തുറകളിലെപ്പോലെത്തന്നെ, സാഹിത്യരംഗത്തും വേലുക്കുട്ടി അരയൻ തനതായ വ്യക്തിമുദ്ര പതിപ്പിച്ചു. തകഴി ശിവശങ്കരപ്പിള്ള എഴുതിയ ചെമ്മീൻ എന്ന നോവലിനെ നിശിതമായി വിമർശിച്ചുകൊണ്ടു് അദ്ദേഹം 'ചെമ്മീൻ - ഒരു നിരൂപണം'എന്ന പേരിൽ എഴുതിയ വിമർശനഗ്രന്ഥം അക്കാലത്തെ മലയാളസാഹിത്യചർച്ചകളിൽ വലിയ അലകളിളക്കി.

സാഹിത്യത്തിന്റെ ഒട്ടുമിക്ക മേഖലകളിലും അദ്ദേഹം തന്റെ സുശിക്ഷിതമായ കൈയൊപ്പു ചാർത്തി. ത്രിവിക്രമൻ, വജ്രസൂചി, ബാലൻ, ആലപ്പാട്ടു ബാലൻ, കുംഭാണ്ഡൻ, മണി, മായാവി, ചക്ഷുശ്രവണൻ, ചെമ്മാന്ത്രം തുടങ്ങി വിഷയവും മേഖലയും അനുസരിച്ച് പല തൂലികാനാമങ്ങളിലും അദ്ദേഹം സർഗ്ഗരചന നടത്തി.



കൂടാതെ അപ്രകാശിതമായതും, പത്രപംക്തികളിലും മറ്റുമായി പ്രസിദ്ധീകരിക്കപ്പെട്ടതുമായ മറ്റനേകം കൃതികളും പല തൂലികാനാമങ്ങളിൽ എഴുതിയിരുന്ന വേലുക്കുട്ടി അരയന്റേതായി ഉണ്ടു്.

ഡോ. വി. വി. വേലുക്കുട്ടി അരയൻ ഫൗണ്ടേഷൻ എന്ന പേരിൽ കരുനാഗപ്പള്ളി ചെറിയഴീക്കൽ രൂപീകരിച്ചിട്ടുള്ള സ്ഥാപനമാണു് അദ്ദേഹത്തിന്റെ സ്മാരകങ്ങളിൽ പ്രമുഖമായതു്. അദ്ദേഹത്തിന്റെ കൃതികൾ കണ്ടെടുത്തു് പുനഃപ്രസിദ്ധീകരിക്കുക എന്നതാണു് ഫൗണ്ടേഷന്റെ മുഖ്യലക്ഷ്യം. വിലാസം: "ഡോ. വി. വി. വേലുക്കുട്ടി അരയൻ ഫൗണ്ടേഷൻ, ചെറിയഴീക്കൽ, കരുനാഗപ്പള്ളി പി. ഒ.; കൊല്ലം - 690 573, ഫോൺ: 04762826388


</doc>
<doc id="225579" url="https://ml.wikipedia.org/wiki?curid=225579" title="ആർട് നൂവോ">
ആർട് നൂവോ

ഒരു അന്താരാഷ്ട്ര കലാപ്രസ്ഥാനമാണ് ആർട് നൂവോ(ഇംഗ്ലീഷിൽ : Art Nouveau)(, Anglicisation|Anglicised to IPAc-en|ˈ|ɑː|r|t|_|n|uː|ˈ|v|oʊ). 1890–1910കളിലാണ് ഈ പ്രസ്ഥാനം കൂടുതൽ പ്രശസ്തിയാർജ്ജിക്കുന്നത്. നവ കല എന്നർത്ഥം വരുന്ന ഫ്രഞ്ച് വാകാണ് ആർട് നൂവോ(Art= കല; Nouveau=നവീനം, പുതിയത്). വാസ്തുവിദ്യ, ചിത്രകല, ശില്പകല തുടങ്ങി അനവധി കലാരംഗങ്ങളിൽ ആർട് നൂവോ ശൈലി അനുവർത്തിക്കാറുണ്ട്. 



</doc>
<doc id="225580" url="https://ml.wikipedia.org/wiki?curid=225580" title="സെപ്ത്വാജെസെമ">
സെപ്ത്വാജെസെമ

പാശ്ചാത്യ ക്രൈസ്തവ സഭയുടെ ആരാധനക്രമ വർഷം അനുസരിച്ച് തപസ്സ് കാലത്തിന് മുൻപേ വരുന്ന ഒരുക്കകാലമാ സെപ്ത്വാജെസെമ(തപസ്സ് കാലം മുന്നൊരുക്കം). ഈസ്റ്ററിന് മുൻപുള്ള ഒൻപതാമത്തേതും വിഭൂതി ബുധന് മുൻപ് വരുന്ന മൂന്നാമത്തേതും ആയ ഞായറാഴ്ചയാണ് സെപ്ത്വാജെസെമ ആരംഭിക്കുന്നത്. സെപ്ത്വാജെസെമ ഈ ദിവസം സെപ്ത്വാജെസെമ ഞായർ എന്ന് വിളിക്കപ്പെടുന്നു. ധൂർത്ത പുത്രന്റെ ഞായർ എന്ന് ഗ്രീസിൽ പറയാറുണ്ട്‌. ഈ ദിവസം കുർബാന സമയത്ത് സുവിശേഷത്തിൽ (ലൂക്കാ. 15:11-24) നിന്നും ധൂർത്ത പുത്രന്റെ ഉപമ വായിക്കുന്നതിനാലാണ് ഈ പേര് വന്നത്. ഈ കാലത്തെ മറ്റു രണ്ടു ഞായറാഴ്ചകൾ യഥാക്രമം സെക്സാജെസെമ, ക്വിൻക്വാജെസെമ എന്നിങ്ങനെ അറിയപ്പെടുന്നു. വിഭൂതി ബുധന് മുൻപുള്ള ചൊവ്വാഴ്ച സെപ്ത്വാജെസെമ അവസാനിക്കും.

സെപ്ത്വാജെസെമ എന്ന ലത്തീൻ പദത്തിനർത്ഥം എഴുപതാമത് എന്നാണ് (സെക്സാജെസെമ, ക്വിൻക്വാജെസെമ എന്നിവ യഥാക്രമം അറുപതാമത്, അൻപതാമത്). സെപ്ത്വാജെസെമ ഞായർ മുതൽ ഈസ്റ്റർ വരെ ഞായറാഴ്ചകൾ ഒഴിവാക്കി 70 ദിവസങ്ങളാണ് ഉള്ളത്. എല്ലാ എല്ലാ ഞായറാഴ്ചകളും ചെറിയ ഈസ്റ്ററായി സഭ കരുതുന്നതിനാലാണ് നോമ്പുകാലത്തിനിടയിൽ വരുന്ന ഞായറാഴ്ചകൾ ഒഴിവാക്കുന്നത്.അമലേരിയൂസ് സിംഫോസിയൂസിന്റെ പഠനം അനുസരിച്ച് ഇസ്രായേൽ ജനത എഴുപത് വർഷം അനുഭവിച്ച ബാബിലോൺ പ്രവാസത്തെയാണ് സെപ്ത്വാജെസെമ പ്രതിനിധീകരിക്കുന്നത്.

വയലറ്റ് ആണ് ആരാധനക്രമനിറം. അൾത്താര വിരികൾ, അൾത്താരയിൽ വെക്കുന്ന വിളക്കുകളുടെ ഗ്ലാസ്, വാതിൽ വിരികൾ, സക്രാരി വിരികൾ, കാർമ്മികൻ ധരിക്കുന്ന മേൽവസ്ത്രങ്ങൾ തുടങ്ങിയവവയലറ്റ് നിറത്തിൽ ഉള്ളതായിരിക്കും. ഗ്ലോറിയ, തെദേവൂം എന്നീ പ്രാർത്ഥനകൾ (ഗീതികൾ) ഈ കാലയളവിൽ ഒഴിവാക്കിയിരിക്കുന്നു.

രണ്ടാം വത്തിക്കാൻ കൗൺസിലിന് ശേഷം പുറത്തിറങ്ങിയ ആരാധനക്രമം അനുസരിച്ച് റോമൻ കത്തോലിക്കാ സഭ സെപ്ത്വാജെസെമ ഒഴിവാക്കി. ഈ കാലഘട്ടം സാധാരണ കാലം ആദ്യപാദത്തോട് ചേർത്താണ് ആരാധന കലണ്ടർ തയ്യാറാക്കിയിരിക്കുന്നത്. ആയതിനാൽ ആരാധനക്രമ നിറങ്ങളിലോ പ്രാർത്ഥനകളിലോ മാറ്റം ഒന്നുമില്ല.

പൌരസ്ത്യ സഭ, ബൈസന്റൈൻ സഭ, ലൂഥറൻസ് പ്രൊട്ടസ്റ്റന്റ് സഭ എന്നിവർ സെപ്ത്വാജെസെമ ആചരിക്കുന്നു. ആംഗ്ലിക്കൻ സഭയുടെ പൊതു ആരാധന പുസ്തകം അനുസരിച്ച് ഈ കാലഘട്ടം തപസ്സ് കാല മുന്നൊരുക്കമായി ആചരിക്കുന്നു. 


</doc>
<doc id="225582" url="https://ml.wikipedia.org/wiki?curid=225582" title="ബംഗ്ലാവ് സ്കൂൾ">
ബംഗ്ലാവ് സ്കൂൾ

പാലക്കാട് ജില്ലയിലെ മാത്തൂർ ഗ്രാമപഞ്ചായത്തിൽ ഉള്ള ഒരു സ്കൂൾ ആണ് ബംഗ്ലാവ് സ്കൂൾ. ഈ സ്കൂൾ 2014 -ൽ 100 വർഷം പിന്നിടും. ബ്രിട്ടീഷുകാരുടെ കാലത്ത് ഇതു ഒരു ബ്രിട്ടീഷ്‌ ബംഗ്ലാവ് ആയിരുന്നു. അതു പിന്നീട് സ്കൂൾ ആയി മറ്റുകയായിരുന്നു.


</doc>
<doc id="225591" url="https://ml.wikipedia.org/wiki?curid=225591" title="സി.എ. ബാർബർ">
സി.എ. ബാർബർ

ബ്രിട്ടീഷിന്ത്യയിലെ പ്രശസ്തനായ സസ്യശാസ്ത്രജ്ഞനും വർഗീകരണ ശാസ്ത്രജ്ഞനുമായിരുന്നു സർ ചാൾസ് ആൽഫ്രഡ് ബാർബർ എന്ന ഡോ.സി.എ. ബാർബർ. 1860 ൽ സൗത്ത് ആഫ്രിക്കയിലെ വൈൻബർഗ് എന്ന സ്ഥലത്താണ് ഡോ.സി.എ. ബാർബർ ജനിച്ചത്. കാംബ്രിഡ്ജ് സർവകലാശാലയിലെ പഠനത്തിനു ശേഷം സസ്യശാസ്ത്രജ്ഞനായി ബ്രിട്ടീഷ് സർക്കാർ ഇദ്ദേഹത്തെ മദ്രാസിലേക്കയച്ചു. ബൊട്ടാണിക്കൽ സർവേ ഓഫ് ഇന്ത്യാ ഡയരക്ടറായി പിന്നീട് സ്ഥാനക്കയറ്റം നൽകി. ഇന്ത്യയിലെ ആദ്യ സർക്കാർ കരിമ്പ് വിദഗ്ദ്ധനായി നിയമിതനായ ഇദ്ദേഹമാണ് കോയമ്പത്തൂരിലെ കരിമ്പ് ഗവേഷണ കേന്ദ്രത്തിൻറെ സ്ഥാപക ഡയറക്ടർ. 1912 മുതൽ 1918 വരെ കോയമ്പത്തൂർ കരിമ്പ് ഗവേഷണ കേന്ദ്രത്തിൽ ശാസ്ത്രജ്ഞനായിരുന്നു. ഇക്കാലത്താണ് ജനിതക സാങ്കേതിക വിദ്യകൾ ഉപയോഗിച്ച് വിവിധയിനം സങ്കരയിനം കരിമ്പു വർഗങ്ങൾ വളർത്തിയെടുത്തത്. കരിമ്പിലെ ഒരു സങ്കര ഇനമായ സക്കാറം ബാർബെറി ക്ക് ഈ പേരു നൽകിയത് ഡോ.സി.എ. ബാർബറുടെ ബഹുമാനാർത്ഥമാണ്. മദ്രാസ് പ്രസിഡൻസിയിലെ സസ്യജാതികൾ എന്ന പഠനത്തിൻറെ ഭാഗമായി കണ്ണൂർ ജില്ലയിലെ കരിമ്പത്ത് താമസിക്കാനിടയായ ഡോ.ബാർബർ ഇവിടെ ഒരു കൃഷിത്തോട്ടം നിർമ്മിക്കുന്നതിൽ നേതൃത്വം നൽകി.ഈ കൃഷിത്തോട്ടമാണ് ഇപ്പോഴത്തെ ജില്ലാ കാർഷിക തോട്ടമായത്. തൃണ വർഗത്തെക്കുറിച്ച് ഒട്ടേറെ ഗവേഷണ പ്രബന്ധങ്ങൾ പ്രസിദ്ധീകരിച്ചിട്ടുണ്ട്. 1933 ഫെബ്രുവരി 23 ന് അന്തരിച്ചു.


</doc>
<doc id="225596" url="https://ml.wikipedia.org/wiki?curid=225596" title="സ്കന്ദ പുരാണം">
സ്കന്ദ പുരാണം

ഹൈന്ദവ മതത്തിലെ പതിനെട്ടു പുരാണങ്ങളിൽ ഏറ്റവും വലുതാണ് സ്കന്ദപുരാണം. ശിവന്റേയും പാർവ്വതിയുടേയും പുത്രനായ കാർത്തികേയന്റെ ലീലകളാണ് പ്രധാനമായും ഈ പുരാണത്തിൽ പ്രതിപാദിക്കുന്നത്. ശിവനെപ്പറ്റിയും അദ്ദേഹത്തിന്റെ തീർത്ഥാടന കേന്ദ്രങ്ങളെപ്പറ്റിയുമുള്ള പുരാവൃത്തങ്ങളും ഇതിൽ പരാമർശിക്കുന്നുണ്ട്. വ്യാസമഹർഷിയാണ് ഈ പുരാണം കഥിച്ചത്. ഈ പുരാണത്തിൽ കർണ്ണാടകത്തിലെ വിജയനഗരത്തിനടുത്തുള്ള ഹേമകൂട പ്രദേശത്തെ ശൈവ പാരമ്പര്യത്തെപ്പറ്റിയും, കാശിഖണ്ഡത്തിൽ വാരണാസിയിലെ ശൈവ പാരമ്പര്യത്തെപ്പറ്റിയും ഉത്‌കലഖണ്ഡത്തിൽ ഒഡിഷയിലെ പുരുഷോത്തമക്ഷേത്രമാഹാത്മ്യത്തെപ്പറ്റിയും "(Puruṣottamakṣetramāhātmya)" വർണ്ണിക്കുന്നുണ്ട്. പത്മപുരാണം, സ്കന്ദ പുരാണത്തെ ഒരു തമസ് പുരാണമായി (അജ്ഞതയുടേയും അന്ധകാരത്തിന്റേയും പുരാണം) വർഗ്ഗീകരിച്ചിരിക്കുന്നു.

ഇതിൽ ഉമാമഹേശ്വര സംവാദം വിശദമായി ചേർത്തിരിക്കുന്നു.ഈ സംവാദമാണു് ഗുരുഗീത എന്ന പേരിൽ അറിയപ്പെടുന്നത്.
ആലപ്പുഴ ജില്ലയിലെ ചെങ്ങന്നൂരിനടുത്തുള്ള ചെറിയനാട് ശ്രീ ബാലസുബ്രഹ്മണ്യസ്വാമി ക്ഷേത്രത്തിലാണ് കേരളത്തിൽ ആദ്യമായി സ്കന്ദപുരാണമഹായജ്ഞം നടന്നത്.


</doc>
<doc id="225603" url="https://ml.wikipedia.org/wiki?curid=225603" title="ഹേബിയസ് കോർപ്പസ്">
ഹേബിയസ് കോർപ്പസ്

ഇന്ത്യൻ ഭരണഘടനയിൽ പ്രതിപാദിച്ചിരിക്കുന്ന റിട്ടുകളിൽ ഒന്നാണ് ഹേബിയസ് കോർപ്പസ്. "ഹേബിയസ് കോർപ്പസ്" എന്ന പദത്തിന്റെ അർത്ഥം 'ശരീരം ഹാജരാക്കുക' എന്നതാണ്. അന്യായമായി തടവിലാക്കപ്പെട്ട ഒരു വ്യക്തിയെ വിടുവിക്കുവാൻ ഉപയോഗിക്കുന്ന ഒരു റിട്ടാണിത്. തടവിലാക്കപ്പെട്ട ആളുടെ ബന്ധുക്കൾക്കോ, അയാളുടെ സ്വാതന്ത്ര്യം ആഗ്രഹിക്കുന്ന ഏതൊരു വ്യക്തിക്കോ ഈ റിട്ടുഹർജി കോടതിയിൽ സമർപ്പിക്കാൻ കഴിയുന്നതാണ്. ഈ ഹർജിയിലൂടെ തടവിലാക്കപ്പെട്ട വ്യക്തിയെ കോടതിയിൽ ഹാജരാക്കാനുള്ള ഉത്തരവുകൾ കോടതി പുറപ്പെടുവിക്കും. അന്യായമായാണ് ആ വ്യക്തിയെ തടവിലാക്കിയത് എന്ന് ബോധ്യമായാൽ അയാളെ സ്വതന്ത്രനാക്കാനുള്ള അധികാരം കോടതികൾക്കുണ്ട്. അന്യായമായി പോലീസ് കസ്റ്റഡിയിലുള്ള ആളുകളെ വിടുവിക്കാൻ സാധാരണയായി ഈ റിട്ട് പ്രയോജനപ്പെടുത്താറുണ്ട്. ഇന്ത്യയിൽ ഈ റിട്ട് അധികാരം സുപ്രീം കോടതിക്കും ഹൈക്കോടതികൾക്കും മാത്രമേയുള്ളു.




</doc>
<doc id="225604" url="https://ml.wikipedia.org/wiki?curid=225604" title="മാൻഡമസ് റിട്ട്">
മാൻഡമസ് റിട്ട്

ഇന്ത്യൻ ഭരണഘടനയിൽ പ്രതിപാദിച്ചിരിക്കുന്ന റിട്ടുകളിൽ ഒന്നാണ് മാൻഡമസ് റിട്ട്. "മാൻഡമസ്" എന്ന പദത്തിന്റെ അർത്ഥം 'കല്പന' എന്നാണ്. പൊതു സ്വഭാവമുള്ള കൃത്യനിർവ്വഹണത്തിൽ ഏർപ്പെട്ടിട്ടുള്ളവർ നിയമപരമായി നിർവ്വഹിക്കേണ്ട ഒരു കടമ നിറവേറ്റുന്നതിൽ വീഴ്ച വരുത്തിയാൽ, തങ്ങളുടെ കർത്തവ്യം നിയമാനുസരണം നിർവ്വഹിക്കണമെന്ന് അജ്ഞാപിച്ചുകൊണ്ട് കോടതിക്ക് മാൻഡമസ് റിട്ട് പുറപ്പെടുവിക്കാൻ കഴിയും എന്നാൽ തനിക്ക് നിഷേധിക്കപ്പെട്ട നിയമപരമായ അവകാശം മറ്റുതരത്തിൽ നടപ്പിലാക്കിക്കിട്ടുന്നതിനു വേറെ വഴിയില്ല എന്നു ഹരജിക്കാരൻ ബഹു: കോടതിയെ ബോധ്യപ്പെടുത്തണം.. സർക്കാരുകൾക്കെതിരെയും ഈ റിട്ട് ഉപയോഗിക്കാൻ കഴിയും. സുപ്രീം കോടതിക്കും ഹൈക്കോടതികൾക്കും മാത്രമാണ് ഇന്ത്യയിൽ ഈ റിട്ട് പുറപ്പെടുവിക്കാനുള്ള അവകാശമുള്ളത്.




</doc>
<doc id="225605" url="https://ml.wikipedia.org/wiki?curid=225605" title="ക്വോ വാറന്റോ റിട്ട്">
ക്വോ വാറന്റോ റിട്ട്

ഇന്ത്യൻ ഭരണഘടനയിൽ പ്രതിപാദിച്ചിരിക്കുന്ന റിട്ടുകളിൽ ഒന്നാണ് ക്വോ വാറന്റോ റിട്ട്. നിയമപരമായി തനിക്ക അവകാശമില്ലാത്ത ഒരു സ്ഥാനത്തോ പദവിയിലോ ഒരാൾ കയറിപ്പറ്റുകയോ ഇല്ലാത്ത അധികാരം പ്രയോഗിക്കുകയോ ചെയ്താൽ അതിൽ പരാതിയുള്ള ഏതൊരു വ്യക്തിക്കും ക്വോ വാറന്റോ ഹർജി കോടതിയിൽ സമർപ്പിക്കാവുന്നതാണ്. അത് ശരിയാണെന്ന് കോടതിക്ക് ബോധ്യമായാൽ പ്രസ്തുത വ്യക്തിയെ നിഷ്കാസനം ചെയ്തുകൊണ്ടുള്ള ഉത്തരവു പുറപ്പെടുവിക്കാൻ ഉയന്ന കോടതികൾക്ക് അധികാരമുണ്ട്. സുപ്രീം കോടതി, ഹൈക്കോടതി എന്നീ ഉന്നത നീതിപീഠങ്ങൾക്കാണ് ഈ റിട്ട് പുറപ്പെടുവിക്കാൻ അധികാരമുള്ളത്.




</doc>
<doc id="225607" url="https://ml.wikipedia.org/wiki?curid=225607" title="പ്രൊഹിബിഷൻ റിട്ട്">
പ്രൊഹിബിഷൻ റിട്ട്

സുപ്രീം കോടതിയും, ഹൈക്കോടതികളും കീഴ്ക്കോടതികൾക്ക് നൽകുന്ന നിരോധന ഉത്തരവുകളാണ് പ്രൊഹിബിഷൻ റിട്ട്. ഒരു ഉന്നത നീതിപീഠത്തിന്റെ പരിഗണനയിലിരിക്കുന്ന കേസുകൾ ആ സമയം ഏതെങ്കിലും കീഴ്ക്കോടതികൾ പരിഗണിച്ചാൽ ആ കേസ് നിർത്തിവെക്കാൻ ആവശ്യപ്പെട്ടുകൊണ്ട് മേൽക്കോടതിക്ക് ഉത്തരവു നൽകാൻ കഴിയും. അതിനായി പ്രൊഹിബിഷൻ റിട്ടുകളാണ് ഉപയോഗപ്പെടുത്തുന്നത്. കീഴ്ക്കോടതികൾക്ക് പുറമേ ഏതെങ്കിലും അധികാരികൾ അവരുടെ അധികാരപരിധി ലംഘിക്കുന്നപക്ഷം ആവശ്യമെങ്കിൽ പ്രൊഹിബിഷൻ റിട്ട് പുറപ്പെടുവിക്കാനും മേൽക്കോടതികൾക്ക് അധികാരമുണ്ട്.




</doc>
