<doc id="236971" url="https://ml.wikipedia.org/wiki?curid=236971" title="കശുമരം">
കശുമരം

പശ്ചിമഘട്ടത്തിലെ തദ്ദേശവാസിയായ 8 മീറ്റർ വരെ ഉയരം വയ്ക്കുന്ന ഒരു ചെറുമരമാണ് കശുമരം. . തടിയിൽ നിന്നുമെടുക്കുന്ന എണ്ണ ബാക്ടീരിയയ്ക്കെതിരെ ഫലപ്രദമാണെന്ന് കണ്ടിട്ടുണ്ട്.



</doc>
<doc id="236976" url="https://ml.wikipedia.org/wiki?curid=236976" title="വരമ്പ്">
വരമ്പ്

കൃഷിയിടങ്ങൾക്കും തോടുകൾക്കും അതിരുകൾ നിശ്ചയിക്കുന്ന ഉയർന്ന മൺതിട്ടയെയാണ് വരമ്പ് എന്ന് പറയുന്നത്. നെല്പാടങ്ങളിലെ കണ്ടങ്ങൾക്ക് ചുറ്റും ചെറിയ വരമ്പുകളും തോടുകൾക്കും കുളങ്ങൾക്കും അരികിലായി വലിയ വരമ്പുകളും കാണാം. നെൽകൃഷി ചെയ്യുന്നതിനാവശ്യമായ നിരപ്പായ കൃഷിയിടം തയ്യാറാക്കുന്നതിന്റെ ഭാഗമായി ഉയരവ്യത്യാസമുള്ള നെൽപാടങ്ങളെ വരമ്പുകൾ ഉണ്ടാക്കി കണ്ടം നിർമ്മിക്കുന്നു. ഓരോ കൃഷിക്കും മുൻപായി വരമ്പിലെ പുല്ലൊക്കെ ചെത്തി ചെളിമണ്ണെടുത്ത് വരമ്പിൽ തേമ്പി വരമ്പ് ബലപ്പെടുത്തുന്നു. വരമ്പുകൾക്കിടയിൽ ഞണ്ടുകളോ മറ്റോ ഉണ്ടാക്കിയിട്ടുള്ള ഓവുകളടക്കേണ്ടത് വെള്ളം കണ്ടങ്ങളിൽ ആവശ്യനനുസരണം നില‌നിർത്താൻ അത്യാവശ്യമാണ്. കൃഷിയിടത്തിന്റെ ചുറ്റും നടക്കാനുള്ള ഒരു മാർഗ്ഗവുമാണ് വരമ്പുകൾ.

ജലസേചനത്തിന്റെ സൗകര്യത്തിനും വ്യത്യസ്ത വിളകൾക്കുമായി പറമ്പുകളിലും വരമ്പുകൾ കൊണ്ട് അതിരുകൾ നിർമിച്ച് കൃഷിയിടത്തെ കണ്ടമാക്കി തിരിക്കാറുണ്ട്. 

നെൽവയലിൽ പൊക്കമുള്ള വരമ്പിന്റെ താഴ്ഭാഗത്തെയാണ് മേലായ എന്ന് പറയുന്നത്.

വരമ്പിന്റെ അരികുഭാഗത്തെയാണ് താടായ എന്ന് വിളിക്കുന്നത്.

താരതമ്യേന പൊക്കം കൂടിയ വരമ്പിനെയാണ് വല്യരമ്പ് അഥവാ വലിയ വരമ്പ് എന്ന് പറയുന്നത്. ചിലയിടങ്ങളിൽ നടവരമ്പെന്നും ഇതിനെ പറയുന്നു.



</doc>
<doc id="236980" url="https://ml.wikipedia.org/wiki?curid=236980" title="കട്ടി">
കട്ടി

പൂർവ്വേഷ്യയിലും ദക്ഷിണപൂർവ്വേഷ്യയിലും തൂക്കമളക്കാനായി ഉപയോഗിക്കുന്ന ഒരു മാത്രയാണ് കട്ടി ( ). 斤ആണ് ഇതിന്റെ സംജ്ഞയായി ഉപയോഗിക്കുന്നത്. പരമ്പരാഗതമായി ചൈനയിൽ നിലവിലുള്ള ഒരു അളവുമാത്രയാണിത്. ഭക്ഷണവസ്തുക്കളും പലചരക്കുമാണ് കട്ടി ഉപയോഗിച്ച് തൂക്കാറുള്ളത്. 100 കട്ടി ചേർന്നതാണ് പികുൾ. ഒരു കട്ടിയുടെ പതിനാറിലൊന്നാണ് ടേൽ. ഹോങ്ക് കോങ്ങിൽ ഉപയോഗിച്ചിരുന്ന ഒരു മാത്രയായ സ്റ്റോൺ 120 കട്ടിക്ക് തുല്യമാണ്. "ഗ്വാൻ" (鈞) 30 കട്ടികളാണ്. മലായ് ഭാഷയിലെ കാറ്റി (kati) എന്ന വാക്കിൽ നിന്നാണ് ഈ വാക്ക് ഉദ്ഭവിച്ചത്.

ഹോങ്ക് കോങ്ങിൽ 604.78982 ഗ്രാം ഭാരമാണ് കട്ടിയുടെ ഭാരമായി നിജപ്പെടുത്തിയിരിക്കുന്നത്. മലേഷ്യയിൽ ഇത് 604.79 ഗ്രാമും സിങ്കപ്പൂരിൽ 604.8 ഗ്രാമുമാണ്. ചില രാജ്യങ്ങളിൽ ഭാരം 600 ഗ്രാമും (തായ്‌വാൻ തായ്‌ലാന്റ് എന്നീ രാജ്യങ്ങൾ).

ചൈനയുടെ ഭൂഘണ്ഡപ്രദേശങ്ങളിൽ കട്ടി 500 ഗ്രാമായാണ് നിജപ്പെടുത്തിയിരിക്കുന്നത്. ചൈനയിൽ ഇതിനെ ചന്തക്കട്ടി എന്നോ കിട്ടി (市斤 "ഷിജിൻ") എന്നോ ആണ് വിളിക്കുന്നത്. "മെട്രിക് കട്ടി" (公斤 "ഗോങ്ജിൻ") എന്നാണ് ചൈനയിൽ കിലോഗ്രാമിനെ വിളിക്കുന്നത്. 

ചൈനയിലെ ആദ്യ ചക്രവർത്തിയായിരുന്നു ചിൻ ഷി ഹ്വാങ്ങ് ഡി ആണ് ചൈനയിലെ അളവുതൂക്കങ്ങൾ ഏകോപിപ്പിച്ചത്. 

മലയാളഭാഷയിൽ ഏതുഭാരവും തുലാസുപയോഗിച്ച് അളക്കാനുപയോഗിക്കുന്ന തൂക്കപ്പടികളെ കട്ടി എന്ന് വിളിക്കാറുണ്ട്. 


</doc>
<doc id="236992" url="https://ml.wikipedia.org/wiki?curid=236992" title="ഇന്ത്യയിലെ വനിതാ മുഖ്യമന്ത്രിമാരുടെ പട്ടിക">
ഇന്ത്യയിലെ വനിതാ മുഖ്യമന്ത്രിമാരുടെ പട്ടിക

ഇന്ത്യയിൽ ഇതുവരെ 16 വനിതകൾ മുഖ്യമന്ത്രിമാരായിരുന്നിട്ടുണ്ട്. ഇപ്പോൾ അധികാരത്തിൽ ഒരാളാണുള്ളത് — പശ്ചിമ ബംഗാളിൽ നിന്നും മമതാ ബാനർജി. വനിതാ മുഖ്യമന്ത്രിമാർ അധികാരത്തിലേറിയിട്ടുള്ള 13 സംസ്ഥാനങ്ങളിൽ, ഡൽഹിയിൽ നിന്ന് മൂന്നും, ഉത്തർ‌പ്രദേശ്, തമിഴ്‌നാട് എന്നിവിടങ്ങളിൽനിന്നും രണ്ടു പേരും വനിതാ മുഖ്യമന്ത്രിമാരായിട്ടുണ്ട്. ഇന്ത്യയിലെ വനിതാ മുഖ്യമന്ത്രിമാരുടെ പട്ടിക ചുവടെ. 

 നിലവിലെ മുഖ്യമന്ത്രി


</doc>
<doc id="236993" url="https://ml.wikipedia.org/wiki?curid=236993" title="ആത്മശാന്തി">
ആത്മശാന്തി

1952-ൽ പുറത്തിറങ്ങിയ മലയാള ചലച്ചിത്രമാണ് ആത്മശാന്തി. സിറ്റാഡൽ ഫിലിം കോർപ്പറേഷനു വെണ്ടി ഡൊമനിക് ജോസഫ് കുരുവിനാൽക്കുന്നേൽ നിർമിച്ച അത്മശാന്തി സംവിധാനം ചെയ്തത് ജോസഫ് തളിയത്ത് ജൂനിയറാണ്. അഭയദേവ് രചിച്ച 12 ഗാനങ്ങൾക്ക് ഈണം പകർന്നത് പാപ്പയാണ്. ക്യാമറാ ചലിപ്പിച്ചത് ആർ.എൻ. പിള്ളയും കെ. ബോറയും കൂടിയാണ്. നൃത്തം സംവിധാനം ചെയ്തത് ഹരിലാലും തങ്കപ്പനും ചേർന്നായിരുന്നു. ഈ ചിത്രത്തിന്റെ കഥയു സംഭാഷണവും എഴുതിയത് എൻ.പി. ചെല്ലപ്പൻ നായർ ആയിരുന്നു. ജിയോ പിക്ചേഴ്സ് ആയിരുന്നു ഈ ചിത്രത്തിന്റെ വിതരണം നടത്തിയത്. കേരളത്തിൽ ഈ ചിത്രം 21/03/1952 ൽ റിലീസ് ചെയ്തു.



</doc>
<doc id="237000" url="https://ml.wikipedia.org/wiki?curid=237000" title="2001">
2001

ഗ്രിഗോറിയൻ കാലഗണനാരീതി പ്രകാരമുള്ള, ഇരുപത്തൊന്നാം നൂറ്റാണ്ടിലെ ഒന്നാം വർഷമായിരുന്നു 2001.



</doc>
<doc id="237007" url="https://ml.wikipedia.org/wiki?curid=237007" title="നതാലി പോർട്മാൻ">
നതാലി പോർട്മാൻ

അമേരിക്കൻ,ഇസ്രയേൽ ഇരട്ട പൗരത്വമുള്ള ഒരു ചലച്ചിത്ര നടിയും മോഡലുമാണ് നതാലി പോർട്മാൻ.

2011-ൽ ബ്ലാക്ക് സ്വാൻ എന്ന ചിത്രത്തിലെ അഭിനയത്തിന് അക്കാദമി അവാർഡ്,ഗോൾഡൻ ഗ്ലോബ് പുരസ്കാരം,ബാഫ്റ്റ പുരസ്കാരം,സ്ക്രീൻ ആക്റ്റേർസ് ഗിൽഡ് പുരസ്കാരം എന്നിവ ലഭിച്ചു. 



</doc>
<doc id="237009" url="https://ml.wikipedia.org/wiki?curid=237009" title="സംഗീത">
സംഗീത

1990-കളിൽ തമിഴിലും മലയാളത്തിലും സജീവമായിരുന്ന ചലച്ചിത്രനടിയാണ് സംഗീത.1998-ൽ ചിന്താവിഷ്ടയായ ശ്യാമള എന്ന ചിത്രത്തിലെ അഭിനയത്തിന് മികച്ച നടിക്കുള്ള കേരളസംസ്ഥാന ചലച്ചിത്രപുരസ്കാരം ലഭിച്ചിട്ടുണ്ട്.


</doc>
<doc id="237021" url="https://ml.wikipedia.org/wiki?curid=237021" title="സനം മാർവി">
സനം മാർവി

പ്രമുഖ പാക് സൂഫി - നാടോടി ഗായികയാണ് സനം മാർവി(ജനനം :1986). പഞ്ചാബി,ഉറുദു ഭാഷകളിൽ പാടുന്ന സനം ബോളിവുഡ് ചിത്രങ്ങൾക്കു വേണ്ടിയും പാടിയിട്ടുണ്ട്
പാകിസ്താനിലെ സിന്ധി പ്രവിശ്യയിൽ സൂഫിഗായകനായ ഫക്കീർ ഗുലാം റസൂലിന്റെ മകളായി ജനിച്ചു. ഏഴു വയസ്സു മുതൽ അച്ഛനോടൊപ്പം പാടിത്തുടങ്ങിയ സനം ഗ്വാളിയാർ ഘരാനയിലെ ഉസ്താദ് ഫത്തേ അലിഖാന്റെ പക്കലും പരിശീലനം നേടിയിട്ടുണ്ട്.

പാകിസ്താൻ ടെലിവിഷനിലെ സംഗീത പരിപാടികളിലൂടെ ശ്രദ്ധേയയായി. ലോകമെമ്പാടും സംഗീത പരിപാടികൾ അവതരിപ്പിച്ചിട്ടുണ്ട്. ലണ്ടൻ,പാരീസ്,ന്യൂയോർക്ക് എന്ന ബോളിവുഡ് ചിത്രത്തിൽ പാടിയിട്ടുണ്ട്.

2013 മാർച്ചിൽ ഇന്ദിരാഗാന്ധി നാഷണൽ സെന്ററിൽ അരങ്ങേറിയ സിന്ധി സൂഫി സംഗീതമേളയിലെ സനം മാർവിയുടെ പരിപാടി നടക്കുന്ന വേദി ശിവസേനക്കാർ കൈയ്യേറി അലങ്കോലമാക്കി. ശ്രീനഗറിൽ സിആർപിഎഫ് ക്യാമ്പിലേക്ക് ഭീകരാക്രമണമുണ്ടായ സാഹചര്യത്തിൽ പാക് ഗായികയെ ഇന്ത്യയിൽ പാടാൻ അനുവദിക്കില്ലെന്നായിരുന്നു ഇവരുടെ വാദം.


</doc>
<doc id="237030" url="https://ml.wikipedia.org/wiki?curid=237030" title="ഇറേൻ ജോലിയോ ക്യൂറി">
ഇറേൻ ജോലിയോ ക്യൂറി

1935-ലെ രസതന്ത്രത്തിനുളള നോബൽ പുരസ്കാരം നേടിയെടുത്ത ശാസ്ത്രജ്ഞയാണ് ഇറേൻ ജോലിയോ ക്യൂറി. ഈ സമ്മാനം ഇറേൻ, സഹപ്രവർത്തകനും ഭർത്താവുമായ ഫ്രെഡെറിക് ജോലിയോ ക്യൂറിക്കൊപ്പം പങ്കു വെച്ചു. ഐറീൻ ജോലിയട്ട് ക്യൂറി എന്ന ആംഗലേയ നാമത്തിൽ കൂടതലും അറിയപ്പെടുന്ന ഇറേൻ ക്യൂറി, നോബൽ സമ്മാന ജേതാക്കളായ മേരി ക്യൂറിയുടേയും പിയറി ക്യൂറിയുടേയും മകളാണ്.
പാരീസിലാണ് ഇറേൻ പ്രാഥമിക വിദ്യാഭായവും തുടർന്നുളള കോളേജ് വിദ്യാഭ്യാസവും പൂർത്തിയാക്കിയത്. പൊളോണിയത്തിൽ നിന്നുളള ആൽഫാ വികിരണങ്ങളെക്കുറിച്ചുളള പഠനത്തിന് 1925-ൽ ഡോക്റ്ററേറ്റു ബിരുദം ലഭിച്ചു. 1926, ഒക്റ്റോബർ 4-ന് ഇറേൻ സഹപ്രവർത്തകനായ ഫ്രെഡെറിക് ജോലിയോയെ വിവാഹം ചെയ്തു. വിവാഹശേഷം ജോലിയോ-ക്യൂറി എന്ന ഇരട്ടപ്പേരിലാണ് ഇരുവരും അറിയപ്പെട്ടത്. 
അണുകേന്ദ്രങ്ങളെ, ആണവവികിരണം കൊണ്ട് ഭേദിക്കുക വഴി, അസ്ഥിരമെങ്കിലും അണുവികിരണസ്വഭാവമുളള മറ്റു മൂലകങ്ങളായി മാറ്റിയെടുക്കാമെന്ന സാധ്യത കണ്ടെത്തിയതിനാണ് ജോലിയോ-ക്യൂറി ദമ്പതിമാർക്ക് 1935-ലെ രസതന്ത്രത്തിനുളള നോബൽ സമ്മാനം ലഭിച്ചത്. 
ഇരുവരും ചേർന്നു നടത്തിയ നോബൽ പ്രഭാഷണത്തിൽ ഈ പ്രക്രിയയെക്കുറിച്ച് സവിസ്തരം പ്രതിപാദിക്കുന്നു. 

രണ്ടാം ലോകമഹായുദ്ധകാലത്ത്, ക്ഷയരോഗബാധിതയായി കുറെ വർഷങ്ങൾ ഇറേൻ കുടുംബത്തെപ്പിരിഞ്ഞ് സ്വിറ്റ്സർലൻഡിൽ ചെലവഴിച്ചു. അണുവികിരണവസ്തുക്കളുമായുളള നിരന്തരസമ്പർക്കം മൂലമാവണം ഇറേൻ രക്താർബുദം പിടിപെട്ട് 1956 മാർച്ച് 17ന് അന്തരിച്ചു.


</doc>
<doc id="237033" url="https://ml.wikipedia.org/wiki?curid=237033" title="ഗോപി ചന്ദ് നാരംഗ്">
ഗോപി ചന്ദ് നാരംഗ്

പ്രമുഖ ഉറുദു പണ്ഡിതനും സാഹിത്യ സൈദ്ധാന്തികനും സാഹിത്യ വിമർശകനുമാണ് ഗോപി ചന്ദ് നാരംഗ് (ജനനം :11 ഫെബ്രുവരി 1931). മുൻ കേന്ദ്ര സാഹിത്യ അക്കാദമി അധ്യക്ഷനായിരുന്നു.
ബലൂചിസ്ഥാനിൽ ജനിച്ചു. ഡൽഹി സർവകലാശാലയിൽ നിന്ന് ഉറുദു സാഹിത്യത്തിൽ ബിരുദാനന്ദര ബിരുദവും ഡോക്ടറേറ്റും നേടി. നിരവധി കോളേജുകളിലും ഡൽഹി സർവകലാശാല,ജാമിയ മിലിയ സർവകലാശാല എന്നിവടങ്ങളിലും വിദേശ സർവ കലാശാലകളിലും അദ്ധ്യാപകനായി. ഉറുദു,ഇംഗ്ലീഷ്,ഹിന്ദി എന്നീ ഭാഷകളിലായി 64 പുസ്തകങ്ങൾ പ്രസിദ്ധപ്പെടുത്തി.
പാകിസ്താൻ സർക്കാറിന്റെ മൂന്നാമത്തെ ഉന്നത സിവിലിയൻ ബഹുമതിയായ സിതാര-ഐ-ഇംതിയാസിന് അർഹനായെങ്കിലും ഇരുരാജ്യങ്ങളും തമ്മിലുള്ള ബന്ധം മോശമായ സാഹചര്യത്തിൽ അത് സ്വീകരിക്കുന്നത് ഉചിതമല്ലെന്ന് ഇന്ത്യയിലെ ഒരു വിഭാഗം അക്കാദമിക സമൂഹം ആവശ്യപ്പെട്ടിരുന്നു. അവാർഡ് സ്വീകരിക്കാൻ ഇസ്‌ലാമാബാദിലേക്ക് പോകുന്നതിന് നാരംഗിന് അനുമതി നൽകരുതെന്ന് ആവശ്യപ്പെട്ട് ഡൽഹി, ജവാഹർലാൽ നെഹ്രു, അംബേദ്കർ സർവകലാശാലകളിലെ അക്കാദമിക വിദഗ്ദ്ധരും ഉറുദു പ്രൊഫസർമാരും ഇന്ത്യൻ പ്രധാനമന്ത്രിക്ക് കത്തുമയച്ചു.










</doc>
<doc id="237035" url="https://ml.wikipedia.org/wiki?curid=237035" title="സാംസങ് ഗാലക്‌സി എസ്-4">
സാംസങ് ഗാലക്‌സി എസ്-4

2013 മാർച്ച് 14-നു് സാംസങ് ഇലക്ട്രോണിക്സ് പുറത്തിറക്കിയ സ്മാർട്ട് ഫോണാണ് സാംസങ് ഗ്യാലക്സി എസ് 4. ന്യൂയോർക്കിൽ വെച്ചായിരുന്നു ഫോൺ പുറത്തിറക്കിയത്. ആൻഡ്രോയ്ഡ് 4.2.2 അഥവാ "ജെല്ലി ബീൻ" ഓപറേറ്റിംഗ് സിസ്റ്റത്തിലാണ് എസ്.4 പ്രവർത്തിക്കുന്നത്. സ്മാർട് പോസ്, സ്മാർട് സ്ക്രോൾ എന്നിവ ഇതിന്റെ സവിശേഷതകളാണ്.

സ്‌ക്രീനിൽ നോക്കുമ്പോൾ വീഡിയോ പ്രവർത്തിക്കുകയും നോട്ടം അവസാനിപ്പിക്കുമ്പോൾ വീഡിയോ നിശ്ചലം ആകുകയും ചെയ്യുന്ന സ്മാർട്ട് പോസ് സംവിധാനമാണ് ഇതിൽ ഉപയോഗിച്ചിരിക്കുന്നത്. മൊബൈലിന്റെ മുൻവശത്തെ ക്യാമറ ഉപയോഗിച്ചാണ് കണ്ണിന്റെ ചലനങ്ങൾ ഫോൺ മനസ്സിലാക്കുന്നത്

കൈയുടെ ആംഗ്യത്തിലൂടെ ഫോണിൽ സ്പർശിക്കാതെ തന്നെ സന്ദേശങ്ങളും മറ്റും മാറി വായിക്കാൻ സാധിക്കുന്ന സ്മാർട്ട് സ്ക്രോൾ സംവിധാനം എസ്.4-ന്റെ പ്രത്യേകതയാണ്. 


</doc>
<doc id="237043" url="https://ml.wikipedia.org/wiki?curid=237043" title="ശിഖർ ധവൻ">
ശിഖർ ധവൻ

ഡൽഹിയിൽ നിന്നുള്ള ഇന്ത്യൻ ക്രിക്കറ്ററാണ്‌ ശിഖർ ധവൻ (ജനനം : 1985 ഡിസംബർ 5). അക്രമണോത്സുകനായ ഇടം കയ്യൻ ബാറ്റ്സ്മാനും, വലം കയ്യൻ ഓഫ് സ്പിൻ ബൗളറുമാണ് ശിഖർ ധവൻ. തന്റെ ആദ്യത്തെ അന്താരാഷ്ട്ര ഏകദിന മത്സരം 2010-ലും ആദ്യ ടെസ്റ്റ് മത്സരം 2013-ലുമാണ് ശിഖർ ധവൻ കളിച്ചത്. ആഭ്യന്തര ക്രിക്കറ്റിൽ ഡൽഹി ടീമിന് വേണ്ടിയാണ് ശിഖർ ധവൻ കളിക്കുന്നത്. 

ഓസ്ട്രേലിയക്കെതിരെ 2010-ൽ ആദ്യ ഏകദിനം കളിച്ച ശിഖർ 2013 മാർച്ച് 14-ന് ഓസ്ട്രേലിയക്കെതിരെ മൊഹാലിയിൽ ടെസ്റ്റ്‌ ക്രിക്കറ്റിൽ അരങ്ങേറ്റം കുറിച്ചു. കളിയുടെ മൂന്നാം ദിവസം ടെസ്റ്റിൽ ഇന്ത്യയുടെ ഒന്നാം ഇന്നിഗ്സിൽ 85 പന്തിൽ 100 റൺസ് കടന്ന ശിഖർ ടെസ്റ്റ് ക്രിക്കറ്റിൽ അരങ്ങേറ്റ മത്സരത്തിൽ ഏറ്റവുംവേഗത്തിൽ സെഞ്ച്വറി നേടുന്ന താരമെന്ന ബഹുമതി സ്വന്തമാക്കി. മൂന്നാം ദിവസം കളി നിർത്തുമ്പോൾ പുറത്താകാതെ 185 നേടിയ ശിഖർ, അടുത്ത ദിവസം 187 റൺസിന് പുറത്തായി. ഈ മൽസരത്തിൽ ശിഖർ ധവാന് മാൻ ഓഫ് ദി മാച്ച് പുരസ്കാരവും ലഭിച്ചു. 2013 ജൂൺ 6-ന് ദക്ഷിണാഫ്രിക്കക്കെതിരെ കാർഡിഫിൽ നടന്ന ചാമ്പ്യൻസ് ട്രോഫി ടൂർണമെന്റിന്റെ ആദ്യ മത്സരത്തിൽ ധവാൻ തന്റെ പ്രഥമ ഏകദിന ക്രിക്കറ്റ് സെഞ്ച്വറി നേടി.

2013 ഓഗസ്റ്റ്‌ 12-ആം തിയതി പ്രിട്ടോറിയയിൽ ദക്ഷിണാഫ്രിക്കൻ എ ടീമിനെതിരായ ഏകദിന മത്സരത്തിൽ ശിഖർ ധവാൻ ഡബിൾ സെഞ്ചുറി (150 പന്തിൽ 248 റൺ) നേടി. എ ക്ലാസ് മത്സരങ്ങളിൽ ഒരു താരം നേടുന്ന ഏറ്റവും ഉയർന്ന രണ്ടാമത്തെ സ്കോറാണിത്. 
2013ലെ മികച്ച ബാറ്റിങ് പ്രകടനത്തിന് വിസ്ഡന്റെ മികച്ച അഞ്ച് ക്രിക്കറ്റ് താരങ്ങളുടെ പട്ടികയിൽ ശിഖർ ധവാൻ സ്ഥാനം പിടിച്ചു. 

ഇന്ത്യൻ പ്രീമിയർ ലീഗിൽ 2008-ൽ ശിഖർ ഡെൽഹി ഡെയർഡെവിൾസിന് വേണ്ടിയും 2009–2010 വർഷങ്ങളിൽ മുംബൈ ഇന്ത്യൻസിന് വേണ്ടിയും 2011–2012 വർഷങ്ങളിൽ ഡെക്കാൻ ചാർജേഴ്സ് ടീമിന് വേണ്ടിയും കളിച്ചു. ഡെക്കാൻ ചാർജേഴ്സിനെ ഇന്ത്യൻ പ്രീമിയർ ലീഗിൽ നിന്നും പുറത്താക്കിയ ശേഷം 2013-മുതൽ സൺറൈസേഴ്സ് ഹൈദരാബാദ് ടീമിന് വേണ്ടി കളിക്കുന്നു.


</doc>
<doc id="237050" url="https://ml.wikipedia.org/wiki?curid=237050" title="മധു നീലകണ്ഠൻ">
മധു നീലകണ്ഠൻ

പ്രമുഖ മലയാളചലച്ചിത്രഛായാഗ്രഹകനാണ് മധു നീലകണ്ഠൻ. മികച്ച ഛായാഗ്രഹകനുള്ള 2012 ലെ സംസ്ഥാന പുരസ്കാരം നേടിയിട്ടുണ്ട്.
മൂവാറ്റുപുഴയിൽ ജനിച്ചു. നീലകണ്ഠന്റെയും രാധാമണിയുടെയും മകനാണ് . കോതമംഗലം എം.എ. ആർട്സ് കോളേജിൽ പഠിച്ചു. പൂനെ ഫിലിം ഇൻസ്റ്റിറ്റ്യൂട്ടിൽ നിന്നും ഛായാഗ്രഹണം കോഴ്സ് പൂർത്തിയാക്കി മുംബൈയിൽ ഛായാഗ്രഹക സഹായിയായി പ്രവർത്തിച്ചു. നിരവധി പരസ്യചിത്രങ്ങൾ ചെയ്തു. 2002ൽ അശോക്.ആർ നാഥ് സംവിധാനം ചെയ്ത "സഫല"ത്തിലൂടെ സ്വതന്ത്ര ഛായാഗ്രഹകനായി. ടി കെ രാജീവ്കുമാറിന്റെ "ഇവർ", പ്രമോദ് പപ്പന്റെ "വജ്രം" എന്നിവയ്ക്കുവേണ്ടിയും പ്രവർത്തിച്ചു. ഫിലിം ഇൻസ്റ്റിറ്റ്യൂട്ടിലെ സുഹൃത്തുക്കൾ ചേർന്ന് നിർമിച്ച് കെ.എം. കമാൽ സംവിധാനം ചെയ്ത "ഐ.ഡി" യുടെ ഛായാഗഹണവും ശ്രദ്ധിക്കപ്പെട്ടു.



</doc>
<doc id="237058" url="https://ml.wikipedia.org/wiki?curid=237058" title="ദേശീയ ചലച്ചിത്ര പുരസ്കാരം 2012">
ദേശീയ ചലച്ചിത്ര പുരസ്കാരം 2012

ഇന്ത്യാ ഗവൺമെന്റ് നൽകുന്ന 2012-ലെ അറുപതാമത് ദേശീയ ചലച്ചിത്രപുരസ്കാരങ്ങൾ 2013 മാർച്ച് 18-ന്‌ പ്രഖ്യാപിച്ചു.


</doc>
<doc id="237059" url="https://ml.wikipedia.org/wiki?curid=237059" title="കേളി">
കേളി

<mapframe latitude="46.927759" longitude="8.256226" zoom="2" width="200" height="100" align="right" />

കേളി:
സ്വിറ്റ്സർലന്റിൽ താമസിക്കുന്ന ഇന്ത്യക്കാരുടെതായി 1998 ൽ തുടങ്ങിയ സാമൂഹ്യ സാംസ്‌കാരിക സംഘടനയാണ്‌ കേളി. വിദേശത്ത് വന്ന് താമസ്സിക്കുമ്പോൾ പോലും ജന്മനാടുമായി അഭേദ്യമായ ബന്ധം കാത്തു സൂക്ഷിക്കുകയും അതോടൊപ്പം തന്നെ തങ്ങൾ ജോലിചെയ്യുന്ന രാജ്യത്തിന്റെ സ്പന്ദനങ്ങളും മനസ്സിലാക്കി സമാനമായ കാഴ്ചപാടുകൾ ഉള്ള ഏതാനും യുവാക്കൾ ചേർന്ന് "കേളി" എന്ന സംഘടനക്ക് തുടക്കം കുറിച്ചു. കാരുണ്യവും കലയും യോജിപ്പിച്ച് സാമുഹ്യസേവനത്തിന് പ്രാധാന്യം കൊടുത്തുകൊണ്ട് സേവന സന്നദ്ധരായ ഒരു കൂട്ടം സമാനചിന്താഗതിക്കാരുടെ ചിന്തയിൽ പിറവി എടുത്തതാണ് കേളി. ആരംഭം മുതൽ ചാരിറ്റി പ്രവർത്തനങ്ങൾ തുടങ്ങിയ കേളി കോടികളുടെ  കാരുണ്യ  സേവനമാണ് കേരളത്തിൽ ചെയ്തത്. 

എഴുതപെട്ട ഒരു നിയമാവലിയും (ബൈലോ ) തികഞ്ഞ അച്ചടക്കവും തുടക്കം മുതലേ കാത്തുസൂക്ഷിക്കുന്ന സംഘടനയാണ് കേളി. എല്ലാ രണ്ടു വർഷം കൂടുമ്പോൾ പൊതുയോഗം തിരഞ്ഞെടുക്കുന്ന എക്സി ക്യുട്ടീവ് കമ്മിറ്റി കേളിയുടെ ഭരണം നടത്തുന്നു. ഓരോ പ്രോഗ്രാമുകളും പ്രോജക്റ്റ്കളും ഒരു കൺവീനറുടെ നേതൃത്വത്തിൽ ഉള്ള കമ്മിറ്റിയും എക്സി ക്യുട്ടീവ് കമ്മിറ്റിയും കൂടി സംയുക്തമായി നടത്തുന്നു. സുമന സ്സുകളായ എല്ലാവരും കേളി അംഗങ്ങളും നൽകുന്ന സംഭാവനകളും വോളന്റീയർ സേവനവും ആണ് കേളിയുടെ അടിത്തറ. പ്രവാസികളുടെ മൂന്ന് തലമുറകളിൽ നിന്നുമായി ഇരുന്നൂറോളം കുടുംബങ്ങൾ "കേളി"യിൽ അംഗങ്ങളാണ്. കേളിക്കും പ്രൊജക്റ്റു കളായ കലാമേള ,കിൻറർ ഫോർ കിൻറർ എന്നിവക്കും സ്വന്തമായി വെബ്‌ സൈറ്റുകൾ ഉണ്ട്.(www.keliswiss.org,www.kalamela.com,www.kinderforkinder.org)കേളി യിലെ ഓരോ അംഗങ്ങളും ലാഭേച്ഛ കൂടാതെ സാമുഹിക സേവനം ചെയ്യുന്നു.

സാംസ്കാരികം ,സാമൂഹ്യ സേവനം, ഭാഷാസാഹിത്യ പ്രവർത്തനങ്ങൾ തുടങ്ങിയ ലക്ഷ്യത്തോടെ പ്രവർത്തനമാരംഭിച്ച കേളി ഏറ്റവും നല്ല പ്രവാസി സംഘടനക്കുള്ള അവാർഡുകളും പുരസ്കാരങ്ങളും നേടിയിട്ടുണ്ട് .സാമൂഹ്യസേവനരംഗത്ത് സ്തുത്യർഹമായ സേവനങ്ങൾ വിവിധ പദ്ധതികൾ വഴി ചെയ്തുവരുന്ന കേളി ഭാരതത്തിലെ അംഗീകൃത സാമൂഹ്യ സേവന സംഘടനകളുമായി (NGO) ചേർന്ന് പ്രവര്ത്തിച്ചു വരുന്നു. പാവപ്പെട്ടവർക്കും സമൂഹത്തിൽ പാർശ്വവത്ക്കരിക്കപ്പെട്ടവർക്കും വേണ്ടിയുള്ള വിവിധ സേവന പദ്ധതികൾ ,കുട്ടികൾക്ക് വേണ്ടിയുള്ള വിദ്യാഭ്യാസ സഹായ പദ്ധതികൾ തുടങ്ങിയവ ഇവയിൽ പ്രധാനമാണ്.

പ്രവാസി മലയാളികളുടെ ഇടയിലും യൂറോപ്യൻ രാജ്യങ്ങളിലും ഇന്ത്യയിലും അറിയപ്പെടുന്ന ഒരു സംഘടനയാണ് ഇന്ന് കേളി. ഏഷ്യയിലെ ഏറ്റവും വലിയ സാംസ്‌കാരിക സംഘടനയായ സൂര്യ ഇന്ത്യയുടെ ആദ്യ പാശ്ചാത്യ ചാപ്റ്റർ തുടങ്ങിയത് കേളിയാണ്.പിന്നിട് യൂറോപ്പ്യൻ, അമേരിക്കൻ, ആസ്ട്രേലിയൻ രാജ്യങ്ങളിൽ സുര്യ ചാപ്റ്റർകൾ ആരംഭിക്കപ്പെട്ടു.

പദ് മഭൂഷൺ ഡോ .കെ.ജെ.യേശുദാസ് , ജ്ഞാനപീഠം എം.ടി.വാസുദേവൻ‌ നായർ , പ്രമുഖ എഴുത്തുകാരൻ സക്കറിയ, സാഹിത്യ പ്രതിഭ സേതു,പദ് മ അവാർഡ്‌ നല്കി രാജ്യം ആദരിച്ചവരായ പദ്മശ്രീ കുന്നക്കുടി, പദ്മശ്രീ സി.സുധ വർഗീസ്‌ പദ്മശ്രീ ധനഞ്ജയൻ ,പദ്മശ്രീ അലമേർ വല്ലി , പദ്മശ്രീ ശോഭന, സാമൂഹ്യ പ്രവർത്തക ദയാഭായി തുടങ്ങിയ മുപ്പതോളം സംപൂജ്യരായ വ്യക്തികളെ കേളി ആദരിച്ചിട്ടുണ്ട്.

ലോക മലയാള സമുഹത്തിന്റെ ദേശിയ ഉത്സവമായ ഓണം, യുവജനങ്ങളുടെ കലാപരമായ കഴിവുകൾ മത്സരത്തിലൂടെ മാറ്റുരക്കുന്ന കലാമേള എന്നിവ ഇന്ത്യൻ എംബസ്സി  ബേണിന്റെ  പിന്തുണയോടെ   കേളിയുടെ നേതൃത്വത്തിൽ സ്വിറ്റ്സർലാൻഡിൽ എല്ലാ വർഷവും നടത്തപ്പെടുന്നു.കേരളത്തിൽ വച്ച് 2008 ൽ പിപുലമായ രീതിയിൽ പ്രവാസിമേള എന്ന പേരിൽ ഒരു കലാമേള നടത്തുകയുണ്ടായി. കൊച്ചി കലൂര് റിനേവൽ സെന്ററിൽ വച്ച് നടത്തിയ അന്താരാഷ്ട്ര യുവജനോത്സവത്തിൽ കേരളത്തിന് പുറമെ അനേകം വിദേശ രാജ്യങ്ങളിൽ നിന്നും മത്സരാർത്ഥികൾ പങ്കെടുക്കക ഉണ്ടായി.കേളി കുടുംബങ്ങളുടെ മാത്രമായി കുടുംബസമ്മേളനവും എല്ലാ വർഷവും നടത്തപ്പെടുന്നു.
കൂടാതെ രണ്ടാം തലമുറയായ കുട്ടികളുടെ കാരുണ്യ പ്രൊജക്റ്റ് ആയ കിന്റർ ഫോർ കിന്റർ വഴി വർഷം തോറും പ്രൊജക്റ്റുകളുടെ ധനശേഖരണാർത്ഥം ചാരിറ്റി ഷോകളും നടത്തി വരുന്നു.

ഇന്ത്യൻ കലകൾ സാഹിത്യം മുതലായവ യൂറോപ്പ്യൻ മണ്ണിൽ പരിചയപ്പെടുത്തുക എന്ന ലക്ഷ്യത്തോടെ കേളി , ഇന്ത്യൻ ഭാഷയായ മലയാളത്തിലുള്ള ക്ലാസ്സുകൾ,ലൈബ്രറി ,സെമിനാറുകൾ ആനുകാലിക വിഷയങ്ങളെ അടിസ്ഥാനമാക്കിയുള്ള ചർച്ചകൾ നടത്തിവരുന്നു.

കേളിയുടെ കലാസായാഹ്നങ്ങളിൽ നിന്നും ലഭിക്കുന്ന വരുമാനം മുഴുവനും സാമൂഹ്യ സേവനത്തിനായി വിനിയോഗിക്കപെടുന്നു


</doc>
<doc id="237066" url="https://ml.wikipedia.org/wiki?curid=237066" title="കാർപാത്ത്യൻ മലനിര">
കാർപാത്ത്യൻ മലനിര

ഏകദേശം 1500 കി. മീ. നീളം വരുന്നതും, നീളം കൊണ്ട് യൂറോപ്പിൽ രണ്ടാം സ്ഥാനത്തുള്ളതുമായ പർവ്വത നിരയാണ് കാർപ്പാത്ത്യൻ മലനിര. ഒന്നാം സ്ഥാനത്തുള്ളത് 1700 കി. മീ. നീളം വരുന്ന സ്കാൻഡിനേവിയൻ മലനിരകളാണ്. കാർപ്പാത്ത്യൻ മലനിരയുടെ പകുതിയിലധികവും റുമേനിയയുടെ അതിർത്തിയിലും, ബാക്കി ചെക്ക് റിപ്പബ്ലിക്ക്, സ്ലോവാക്യ , പോളണ്ട്, ഹംഗറി, ഉക്രെയ്ൻ എന്നിവയുടെ അതിർത്തിയിലായും ആണുള്ളത്. സുന്ദരമായ ഭൂപ്രകൃതിയുടെ പേരിലുള്ളതിനെക്കാൾ ബ്രാം സ്റ്റോക്കെറുടെ ഡ്രാക്കുള എന്ന ലോകമെമ്പാടും വായിക്കപ്പെട്ട നോവലിൽ വായനക്കരൻ നേരിട്ടു കാണും വിധം വിവരിച്ചിട്ടുള്ള പ്രദേശം എന്ന നിലയിൽ പ്രശസ്തമാണ് ഈ മലനിരകൾ.


</doc>
<doc id="237071" url="https://ml.wikipedia.org/wiki?curid=237071" title="ചങ്ദുസോറസ്">
ചങ്ദുസോറസ്

അന്ത്യ ജുറാസ്സിക് കാലത്ത് ജീവിച്ചിരുന്നു എന്ന് കരുതുന്ന സ്റ്റെഗോസോർ വിഭാഗത്തിൽ പെടുന്ന ദിനോസർ ആണ് ചങ്ദുസോറസ്. ചൈനയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത്. 1986ൽ സഹോ ടൈപ്പ് സ്പിഷീസ്നു പേര് നിർദ്ദേശിച്ചു. വ്യക്തമായി ഇത് വരെ വർഗ്ഗികരിച്ചിടില്ല, അത് കൊണ്ട് തന്നെ ഇവയെ കുറിച്ച് കുടുതൽ വിവരങ്ങൾ ഒന്നും ഇപ്പോൾ ലഭ്യമല്ല. ഇവയുടെ ടൈപ്പ് ഫോസ്സിൽ നഷ്ടപെട്ട് പോയതായി ചില വൃത്തങ്ങൾ സൂചിപികുന്നു.



</doc>
<doc id="237072" url="https://ml.wikipedia.org/wiki?curid=237072" title="കെ.ആർ. സരസ്വതിയമ്മ">
കെ.ആർ. സരസ്വതിയമ്മ

രണ്ടും ആറും കേരളനിയമസഭകളിൽ ചെങ്ങന്നൂർ മണ്ഡലത്തെ പ്രതിനിധീകരിച്ച ഒരു രാഷ്ട്രീയ പ്രവർത്തകയായിരുന്നു കെ.ആർ. സരസ്വതിയമ്മ. നിയമത്തിലും ശാസ്ത്രത്തിലും ബിരുദധാരിയായിരുന്ന സരസ്വതിയമ്മ 1923 ഫെബ്രുവരിയിലാണ് ജനിച്ചത്, എൻ. കൃഷ്ണൻ തമ്പി എന്നായിരുന്നു പിതാവിന്റെ പേര്. കെ.എസ്.ആർ.ടി.സി.യുടെ ഉപദേശകസമിതിയിൽ അംഗമായിരുന്ന ഇവർ 1999-ൽ അന്തരിച്ചു.


</doc>
<doc id="237078" url="https://ml.wikipedia.org/wiki?curid=237078" title="അമീലിയ എയർഹാർട്ട്">
അമീലിയ എയർഹാർട്ട്

ഒരു അമേരിക്കൻ വൈമാനികയും എഴുത്തുകാരിയുമായിരുന്നു അമീലിയ മേരി എയർഹാർട്ട് (ജൂലൈ 24, 1897 - ജൂലൈ 2, 1937). തനിച്ച് അറ്റ്ലാന്റിക് സമുദ്രം കടന്ന ആദ്യ വനിതാ പൈലറ്റ് അമീലിയയാണ്. ഈ നേട്ടത്തെ തുടർന്ന് ഇവർക്ക് "യു.എസ്. ഡിസ്റ്റിങ്ഗ്വിഷ്ഡ് ഫ്ലൈയിങ്ങ് ക്രോസ്" എന്ന ബഹുമതി ലഭിച്ചു. ഏവിയേഷൻ മേഖലയിൽ ഒട്ടനവധി റെക്കോർഡുകൾ സ്ഥാപിച്ചു. തന്റെ വൈമാനിക അനുഭവങ്ങളെ കുറിച്ച് അമീലിയ രചിച്ച പുസ്തകങ്ങൾ ബെസ്റ്റ് സെല്ലറുകളായി. "ദി നയന്റി-നയൻസ്" എന്ന വനിതാ പൈലറ്റുമാരുടെ സംഘടന രൂപീകരിക്കുന്നതിൽ പ്രമുഖപങ്ക് വഹിച്ചു. നാഷണൽ വിമൻസ് പാർട്ടിയിൽ അംഗമായിരുന്ന അമീലിയ, വനിതകൾക്ക് തുല്യാവകാശം ഉറപ്പ്നൽകുന്ന "ഈക്വൽ റൈറ്റ്സ് അമെൻഡ് മെന്റ്" എന്ന ഭരണഘടനാഭേദഗതിയുടെ ആദ്യവക്താക്കളിലൊരാളായിരുന്നു. 

1937-ൽ ഭൂമിയെ പ്രദക്ഷിണം ചെയ്യുക എന്ന ദൗത്യവുമായി ഇലക്ട്ര 10-ഇ വിമാനത്തിൽ യാത്രതിരിച്ച അമീലിയ പസഫിക് മഹാസമുദ്രത്തിൽ ഹൗലാന്റ് ദ്വീപിനു സമീപം അപ്രത്യക്ഷയായി. 

ഇവരുടെ ജീവിതം ആസ്പദമാക്കി 2009-ൽ പുറത്തിറങ്ങിയ ചലച്ചിത്രമാണ് "അമീലിയ". മീരാ നായർ സംവിധാനം ചെയ്ത ഈ ചിത്രത്തിൽ ഹിലാരി സ്വാങ്ക് അമീലിയയുടെ വേഷം ചെയ്തു.

1897 ജൂലൈ 24 ന് അമേരിക്കയിലെ കൻസാസിലുള്ള അച്ചിസൺ എന്ന സ്ഥലത്താണ് അമീലിയ ജനിച്ചത്. സാമുവൽ എയർഹാർട്ടും, അമേലിയയുമായിരുന്നു മാതാപിതാക്കൾ. വീട്ടിലിരുന്നു വിദ്യ അഭ്യസിക്കുക എന്ന രീതിയായിരുന്നു അമേലിയയും സഹോദരിക്കും ലഭിച്ചത്. വീട്ടിൽ തന്നെയുള്ള ബൃഹദ് ലൈബ്രറിയിൽ അമേലിയ ദീർഘനേരം വായനക്കായി ചിലവഴിക്കുമായിരുന്നു. 1909 ൽ ആണു അമേലിയക്ക് സാമ്പ്രാദായിക രീതിയിലുള്ള സ്കൂൾ വിദ്യാഭ്യാസം ലഭിച്ചു തുടങ്ങിയത്.

ലോകം ചുറ്റിപ്പറക്കുന്ന ആദ്യ വനിതാ വൈമാനികയാവുക എന്ന ലക്ഷ്യത്തോടെയാണ് അമീലിയ 1937-ൽ ലോക്ക്ഹീഡ് മോഡൽ 10 ഇലക്ട്ര എന്ന വിമാനത്തിൽ ഫ്രെഡ് നൂനാൻ എന്ന വഴികാട്ടിയോടൊപ്പം യാത്ര തിരിച്ചത്. എന്നാൽ ലക്ഷ്യം നേടാൻ 7000 മൈലുകൾ ബാക്കി നിൽക്കെ പസഫിക് സമുദ്രത്തിന് മുകളിൽ വച്ച് ഇവർ അപ്രത്യക്ഷരായി. ഇവർക്ക് എന്തു സംഭവിച്ചു എന്നതിനെക്കുറിച്ച് ഇന്നുവരെ വ്യക്തമല്ല.
പ്രധാനമായും മൂന്ന് വാദഗതികളാണുള്ളത്.
ഒന്ന്, പസഫിക് സമുദ്രത്തിന് മുകളിൽ വച്ച് വിമാനം തകർന്ന് ഇരുവരും കൊല്ലപ്പെട്ടു.
രണ്ട്, ഇന്ധനം തീർന്ന വിമാനം ഗാർഡ്നർ എന്ന ഒറ്റപ്പെട്ട ദ്വീപിൽ ഇറക്കിയെങ്കിലും പുറം ലോകവുമായി ബന്ധപ്പെടാൻ സാധിക്കാതെ പിന്നീട് മരണപ്പെട്ടു.
മൂന്ന്, ഇരുവരും ജാപ്പനീസ് സേനയുടെ പിടിയിലായി. പിന്നീട് തടവിൽ മരിച്ചു.



</doc>
<doc id="237079" url="https://ml.wikipedia.org/wiki?curid=237079" title="തിരുകുടുംബ സഭ">
തിരുകുടുംബ സഭ

പൗരസ്ത്യ കത്തോലിക്കാ വിഭാഗത്തിലെ സീറോ മലബാർ കത്തോലിക്ക സഭയുടെ കീഴിൽ സ്ഥാപിതമായ സന്യാസിനി സമൂഹമാണ് തിരുകുടുംബസഭ (Congregation of Holy Family - CHF) അഥവ ഹോളി ഫാമിലി കോൺവെന്റ്. കുടുംബനവീകരണമാണ് സഭയുടെ പ്രധാന പ്രേഷിത പ്രവർത്തനമായി തിരഞ്ഞെടുത്തിരിക്കുന്നത്.

തൃശ്ശൂർ ജില്ലയിലെ പുത്തൻചിറയിൽ സ്ഥിതി ചെയ്യുന്ന പുത്തൻചിറ ഫൊറോന പള്ളിയുടെ ഇടവകാതിർത്തിയിൽ 1914 വാഴ്ത്തപ്പെട്ട മദർ മറിയം ത്രേസ്യ സ്ഥാപിച്ചതാണ് തിരുകുടുംബ സഭ. ദൈവദാസൻ റവ. ഫാ. ജോസഫ് വിതയത്തിലാണ് സഹസ്ഥാപകൻ.

സന്യാസിനിയാകണമെന്ന മറിയം ത്രേസ്യയുടെ ആഗ്രഹത്തിനനുസരിച്ച് അന്നത്തെ തൃശ്ശൂർ രൂപത മെത്രാൻ ജോൺ മേനാച്ചേരിയുടെ നിർദ്ദേശപ്രകാരം തൃശ്ശൂർ ജില്ലയിൽ തന്നെയുള്ള ഒല്ലൂർ കർമ്മലീത്താ മഠത്തിൽ ധന്യയായ എവുപ്രാസ്യയോടൊപ്പം താമസമാക്കി. തന്റെ ദൈവവിളി ആ മഠത്തിലേയ്ക്കല്ലെന്ന് ബോദ്ധ്യമായ മറിയം ത്രേസ്യ സ്വന്തം ഗ്രാമമായ പുത്തൻചിറയിലേക്കുതന്നെ തിരിച്ചുപോന്നു.
ആത്മീയപിതാവ്‌ ജോസഫ് വിതയത്തിൽ പണിയിച്ചുകൊടുത്ത ഏകാന്ത ഭവനത്തിൽ തന്റെ മൂന്ന് കൂട്ടുകാരികളുമൊത്ത്‌ താമസം തുടങ്ങി. ഈ കൂട്ടായ്മ ഒരു സന്യാസ സമൂഹത്തിന്റെ രൂപഭാവങ്ങൾ ഉൾക്കൊള്ളുകയും ചെയ്തു. അന്നത്തെ തൃശ്ശൂർ മെത്രാൻ റവ. ഡോ. ജോൺ മേനാച്ചേരി 1914 മെയ് 13 ന് സന്ദർശിക്കുകയും അവരുടെ ജീവിതരീതിയിൽ സംതൃപ്തനാകുകയും 1914 മെയ് 14 ന് ജോസഫ് വിതയത്തിലച്ചന്റേയും മറ്റു ചില പുരോഹിതരുടേയും നാട്ടുകാരുടേയും സാനിധ്യത്തിൽ ഏകാന്ത ഭവനത്തെ തിരുകുടുംബസഭയെന്ന അഥവ ഹോളി ഫാമിലി കോൺവെന്റ് എന്ന പുതിയൊരു സന്യാസിനി സമൂഹമായി അംഗീകരിച്ചു. അധികം വൈകാതെ തന്നെ കാനോനിക നടപടികളും പൂർത്തിയാക്കി. മദർ സുപ്പീയരായി മറിയം ത്രേസ്യയേയും മഠത്തിന്റെ കപ്ലോനായി ഫാദർ ജോസഫ് വിതയത്തിലിനേയും നിയമിച്ചു.

1926 ൽ മറിയം ത്രേസ്യ മരണപ്പെടുന്നതുവരെ സന്യാസിനി സമൂഹത്തെ മറിയം ത്രേസ്യയാണ് നയിച്ചിരുന്നത്. അതിനുശേഷം 30 മെയ് 1942 ൽ സന്യാസിനി സമൂഹത്തിൽ പൊതുതിരഞ്ഞെടുപ്പ് നടത്തുന്നതുവരെ സന്യാസിനി സമൂഹത്തിന്റെ ഉത്തരവാദിത്തങ്ങൾ നിറവേറ്റിയിരുന്നത് സഹസ്ഥാപകനായിരുന്ന റവ. ഫാ. ജോസഫ് വിതയത്തിലായിരുന്നു.

30 സെപ്റ്റംബർ 1969 ൽ സന്യാസിനിസമൂഹത്തിന്റെ കൗൺസിൽ കേന്ദ്രം പുത്തൻചിറയിൽ നിന്ന് തൃശ്ശൂർ ജില്ലയിൽ തന്നെയുള്ള മണ്ണുത്തിയിലേക്ക് മാറ്റി. 01 ആഗസ്റ്റ് 1978 ൽ സന്യാസിനി സമൂഹത്തിന് പൊന്തിഫിക്കൽ പദവി ലഭിച്ചു. 15 നവംബർ 1978 ലാണ് ഹോളി സി യുടെ അനുമതിയോടെ മൂന്ന് പ്രോവിൻസുകളായി വേർതിരിച്ചു. ഇപ്പോൾ തിരുകുടുംബ സഭയ്ക്ക് 7 പ്രോവിൻസുകളും രണ്ട് ഉപപ്രോവിൻസുകളും ഒരു കേന്ദ്രറീജിയണുമുണ്ട്. ഇന്ത്യയ്ക്ക് പുറമെ അമേരിക്ക ജർമനി, ഘാന, ഇറ്റലി തുടങ്ങിരാജ്യങ്ങളിലായി 221 മഠങ്ങളൂം 1877 കന്യാസ്തികളുമുണ്ട്.

ആദ്യം കാലം മുതൽ വിദ്യഭ്യാസ പ്രവർത്തനങ്ങളിലും ആതുരശുശ്രൂഷ രംഗങ്ങളിലും കുടുംബ പ്രേഷിത രംഗങ്ങളിലും ശ്രദ്ധ കേന്ദ്രികരിച്ചിരുന്നു. വീടുകളിലും ആതുരാലായങ്ങളിലുമുള്ള രോഗി സന്ദർശനവും രോഗശാന്തി പ്രാർത്ഥനയും ഈ സഭയുടെ പ്രധാനകർത്ത്യവമായി കരുതുന്നു

2007 ൽ ഹോളി ഫാമിലി ലെ അസോസിയേഷൻ എന്ന പേരിൽ ദമ്പതികൾക്കായി ഒരു സംഘടന സ്ഥാപിക്കുകയും ദമ്പതികളെ ലക്ഷ്യമിട്ട് പ്രത്യേകം കുടുംബനവീകരണം നടത്തുന്നുണ്ട്.




</doc>
<doc id="237085" url="https://ml.wikipedia.org/wiki?curid=237085" title="സിദ്ധാർത്ഥ് ശിവ">
സിദ്ധാർത്ഥ് ശിവ

മലയാളചലച്ചിത്ര മേഖലയിലെ ഒരു സംവിധായകനും നടനുമാണ് സിദ്ധാർത്ഥ് ശിവ. മികച്ച നവാഗതസംവിധായകനുള്ള 2012-ലെ ദേശീയപുരസ്കാരം ഇദ്ദേഹത്തിന് ലഭിച്ചു. 101 ചോദ്യങ്ങൾ എന്ന ചിത്രത്തിനായിരുന്നു പുരസ്കാരം.

സംവിധായകനാകുന്നതിന് മുമ്പ് കുറേ ചിത്രങ്ങളിൽ ഇദ്ദേഹം അഭിനയിച്ചിരുന്നു. തിരക്കഥയിലൂടെയാണ് മലയാളസിനിമാരംഗത്തെത്തിയത്. കലണ്ടർ, ഋതു, ഇവർ വിവാഹിതരായാൽ, ബോഡിഗാർഡ്, സഹസ്രം, കുടുംബശ്രീ ട്രാവൽസ്, തേജാഭായ് ആന്റ് ഫാമിലി തുടങ്ങിയ ചിത്രങ്ങളിലും ശ്രദ്ധേയമായ വേഷങ്ങൾ കൈകാര്യം ചെയ്തു.

മികച്ച മലയാളചലച്ചിത്രത്തിനുള്ള 2014-ലെ ദേശീയ ചലച്ചിത്രപുരസ്കാരം ഇദ്ദേഹം സംവിധാനം ചെയ്ത ഐൻ എന്ന ചിത്രത്തിനു ലഭിച്ചു. 2014-ലെ കേരളസംസ്ഥാന ചലച്ചിത്രപുരസ്കാരത്തിൽ മികച്ച കഥയ്ക്കുള്ള പുരസ്കാരം ലഭിച്ചു.


</doc>
<doc id="237094" url="https://ml.wikipedia.org/wiki?curid=237094" title="പെരുംനിരൂരി">
പെരുംനിരൂരി

മലേഷ്യയിലെ തദ്ദേശവാസിയായ ഒരു സസ്യമാണ് പെരുംനിരൂരി. . വംശനാശഭീഷണിയുള്ളതാണെന്ന് കാണുന്നു. Cup Saucer Plant, Cupped coral-berry tree എന്നെല്ലാം പേരുകളുണ്ട്. പലവിധ ഔഷധഗുണങ്ങളുള്ള സസ്യമാണിത്.


</doc>
<doc id="237096" url="https://ml.wikipedia.org/wiki?curid=237096" title="ഇന്ത്യയിലെ കമ്പനി ഭരണം">
ഇന്ത്യയിലെ കമ്പനി ഭരണം

ഇന്ത്യൻ ഉപഭൂഖണ്ഡത്തിൽ ബ്രിട്ടീഷ് ഈസ്റ്റ് ഇന്ത്യ കമ്പനി നടത്തിയ ഭരണത്തെയാണ് ഇന്ത്യയിലെ കമ്പനി ഭരണം എന്നത് കൊണ്ട് ഉദ്ദേശിക്കുന്നത്. 1765 - ലെ ബക്സർ യുദ്ധത്തിലെ പരാജയത്തെ തുടർന്ന ഉണ്ടാക്കിയ ഉടമ്പടി പ്രകാരം ബംഗാൾ നവാബ്, ബംഗാളിലെയും ബീഹാറിലെയും "ദിവാനി" അഥവാ നികുതി പിരിക്കുന്നതിനുള്ള അധികാരം കമ്പനിക്ക്‌ നൽകിയത് വ്യാപാര സ്ഥാപമായി പ്രവർത്തനമാരംഭിച്ച കമ്പനി ഇന്ത്യയിൽ ഭരണം ഏറ്റെടുക്കാനുള്ള അവസരം ഒരുക്കി. ഇതിനായി കമ്പനി 1773 - ൽ കൽക്കട്ട ആസ്ഥാനമാക്കി ഭരണം തുടങ്ങുകയും ഗവർണ്ണർ ജനറൽ ആയി വാറൻ ഹേസ്റ്റിംഗ്സി നെ നിയമിക്കുയും ചെയ്തു. 1858 - ൽ ബ്രിട്ടീഷ് പാർലമെന്റ്. ഇന്ത്യയുടെ ഭരണം ഏറ്റെടുക്കുന്നത് വരെ ഈസ്റ്റ്‌ ഇന്ത്യ കമ്പനിയുടെ ഭരണം ഇന്ത്യയിൽ തുടർന്നു.

ഇന്ത്യയുടെ സമ്പൽ സമൃദ്ധിയിൽ ആകൃഷ്ടരായ ലണ്ടനിലെ ഒരു സംഘം വ്യാപാരികൾ ഇന്ത്യയുമായി വ്യാപരബന്ധം സ്ഥാപിക്കുന്നതിന് വേണ്ടി ഒരു കമ്പനി രൂപികരിച്ചു. 1600 - ൽ ബ്രിട്ടീഷ് ഈസ്റ്റ് ഇന്ത്യ കമ്പനി എന്ന പേരിൽ രൂപം കൊണ്ട കമ്പനിക്ക്‌ കച്ചവട അവകാശങ്ങൾ നേടിയെടുക്കുന്നത് ലക്ഷ്യമാക്കി 1600 ഡിസംബർ 31-നു എലിസബത്ത് രാജ്ഞി ബ്രിട്ടീഷ് രാജകീയ അനുമതിപത്രം നൽകി. അതിനെതുടർന്ന് ഇന്ത്യയിൽ എത്തിയ അവർക്ക്‌ ഫാക്ടറി തുടങ്ങാനുള്ള അനുമതി അന്നത്തെ മുഗൾ ചക്രവർത്തിയായ ജഹാംഗീറിൽ നിന്ന് ലഭിക്കുകയും 1612 - ൽ ആദ്യത്തെ ഫാക്ടറി ഇന്ത്യയുടെ പശ്ചിമ തീരത്ത്, സൂററ്റിൽ നിലവിൽ വരികയും ചെയ്തു. അതേ രീതിയിൽ തെക്ക്‌ വിജയനഗരം ഭരിച്ചവരിൽ നിന്ന് അനുമതി നേടി രണ്ടാമത്തെ ഫാക്ടറി മദ്രാസിലും സ്ഥാപിച്ചു. ഇംഗ്ലണ്ടിലെ രാജാവായ ചാൾസ് രണ്ടാമൻ പോർച്ചുഗീസ് രാജകുമാരിയായ കാതറിൻ ബ്രഗൻസയെ വിവഹം കഴിച്ചപ്പോൾ പോർച്ചുഗീസുകാർ സ്ത്രീധനമായി അവരുടെ കോളനിയായ ബോംബെ 1668 - ൽ ബ്രിട്ടീഷുകൾക്ക് വിട്ടു കൊടുത്തു. രണ്ടു ദശാബ്ദങ്ങൾക്ക് ശേഷം കൽക്കട്ടയിലും ഫാക്ടി സ്ഥാപിക്കുക വഴി ഇന്ത്യൻ ഉപഭൂഖണ്ഡത്തിന്റെ തീരപ്രദേശങ്ങൾ ബ്രിട്ടീഷുകാരുടെ അധിനതയിലെക്ക് പൂർണ്ണമായും വഴിമാറി.

റോബർ ക്ലൈവ്‌ ന്റെ നേതൃത്വത്തിൽ നടത്തിയ 1757 - ലെ പ്ലാസി യുദ്ധവും 1764 - ൽ ബീഹാറിൽ വെച്ചുണ്ടായ ബക്സർ യുദ്ധവും കമ്പനിയുടെ അധികാരങ്ങളെ ഊട്ടിയുറപ്പിച്ചു. മുഗൾ ചക്രവർത്തി കൂടി ഉൾപ്പെട്ട ഒരു മഹാസഖ്യത്തെയാണ് ബക്സറിൽ വെച്ച് ബ്രിട്ടീഷുകാർ പരാജയപ്പെടുത്തിയത്. ഇത് ബ്രിട്ടീഷുകാർക്ക്‌ ബംഗാൾ, ബീഹാർ, ഒറീസ്സാ എന്നിവിടങ്ങളിലെ ദിവാനി അഥവാ നികുതി പിരിക്കാനുള്ള അധികാരം ചുമതലപ്പെടുത്താൻ ചക്രവർത്തിയായ ഷാ ആലമിനെ പ്രേരിപ്പിച്ചു. അങ്ങനെ 1773 ആയപ്പോഴേക്കും ഗംഗാസമതലത്തിന്റെ ഏറിയ പങ്കും ബ്രിട്ടീഷുകാരുടെ കീഴിലായി. ആംഗ്ലോ-മൈസൂർ യുദ്ധങ്ങളും (1766–1799) ആംഗ്ലോ-മറാഠ യുദ്ധങ്ങളും(1772–1818) സത്‌ലുജ് നദിക്ക് തെക്കോട്ടുള്ള പ്രദേശങ്ങളിൽ അധീശത്വം ഉറപ്പിക്കുന്നതിന് ഇടയാക്കി.

ഇന്ത്യയിൽ ഭരണം ഉറപ്പിക്കാൻ രണ്ടു രീതികളാണ് കമ്പനി സ്വീകരിച്ചത്. അതിലൊന്ന് യുദ്ധത്തിൽ പരാജയപ്പെടുന്ന നാട്ടുരാജ്യങ്ങളെ തങ്ങൾക്ക സ്വാധീനമുള്ള പ്രദേശങ്ങളോട് കൂട്ടിച്ചേർക്കുക, തുടർന്ന് അവിടുത്തെ ഭരണം കമ്പനി നേരിട്ട് ഏറ്റെടുത്തു നടത്തുക എന്നതായിരുന്നു. അപ്രകാരം കൂട്ടിചേർത്ത ഭാഗങ്ങൾ എല്ലാം മൂന്നു ബ്രിട്ടീഷ്‌ പ്രവശ്യകൾ ( ബംഗാൾ, ബോംബെ മദ്രാസ്‌) ആയി തരം തിരിച്ചിരുന്നു. കമ്പനിയെ പ്രതിനിധീകരിച്ച് ഒരു പ്രസിഡൻറ് ആണ് ഈ ഓരോ പ്രവശ്യകളും ഭരിച്ചിരുന്നത്. ഗവർണ്ണർ എന്ന പേരിൽ അദേഹം അറിയപ്പെട്ടു. പന്ത്രണ്ടു മുതൽ പതിനാറു വരെ അംഗങ്ങളുള്ള ഒരു കൌൺസിലും അദേഹത്തിനുണ്ടായിരുന്നു<br>.ഗവർണ്ണറും കൌൺസിലും ചേർന്ന് ഭരണം നടത്തിയ ഈ പ്രദേശങ്ങൾ പ്രസിഡൻസികൾ എന്നു അറിയപ്പെട്ടു. മറ്റൊന്ന്, യുദ്ധത്തിൽ തോറ്റ രാജ്യങ്ങളുമായി കരാറിൽ ഏർപ്പെട്ടു അവയ്ക്ക് സംരക്ഷണം നൽകാൻ എന്ന പേരിൽ സൈനികസഹായവ്യവസ്ഥ പ്രകാരം ഭരണം നടത്തുക. ഈ രണ്ടു വിധത്തിലും അനേകം പ്രദേശങ്ങൾ ബ്രിട്ടീഷ്‌ ഇന്ത്യയുടെ ഭാഗമായി.

1600 ലെ ചാർട്ടർ ആക്റ്റ്‌ വഴി നിലവിൽ വന്ന കമ്പനിയുടെ ഭരണത്തിനായി ബ്രിട്ടീഷ്‌ പാർലമെന്റ് വിവിധ നിയമങ്ങൾ കൊണ്ടുവരികയുണ്ടായി. അവയിൽ പ്രധാനമായവ താഴെ പറയുന്നവയാണ്.


റോബർട്ട് ക്ലൈവ് പ്ലാസ്സി യുദ്ധത്തിൽ വിജയം കൈവരിക്കുന്നതു വരെ ഈസ്റ്റ്‌ ഇന്ത്യയുടെ ഭരണപ്രദേശങ്ങളായ മൂന്നു പ്രസിഡൻസികളും ഭരിച്ചിരുന്നത് കച്ചവടക്കാരായ ഒരു സംഘം ആളുകളുടെ കൌൺസിലാണ്. ഭരണകാര്യങ്ങളിൽ യാതൊരു മുൻപരിച്ചയവുമില്ലാതിരുന്ന കൌൺസിലിന് ഒരു വലിയ രാജ്യത്തിന്റെ ഭരണചുമതല, പ്രത്യകിച്ചും വളരെ സമ്പന്നമായ ബംഗാൾ, ഏറ്റെടുക്കേണ്ടി വന്നത് ബ്രിട്ടനിൽ പല പ്രതികരണങ്ങളും സൃഷ്ടിച്ചു. നഷ്ടത്തിലാണെന്നു കാണിച്ച കമ്പനിയുടെ നടത്തിപ്പുകാരിൽ പലരും ധനവാന്മാരായി ലണ്ടനിൽ തിരിച്ചു വന്നത്,കമ്പനിയുടെ പണമിടപാടുകളിൽ സംശയം ജനിപ്പിച്ചു. "നബോബുകൾ" എന്ന ഓമനപ്പേരിലാണ് ഇവർ അറിയപ്പെട്ടത്. നവാബ് എന്ന വാക്കിന്റെ വികലരൂപമാണിത്. കമ്പനിയുടെ ഭരണപരമായ ഉത്തരവാദിത്തങ്ങൾ വർധിച്ചതിനനുസരിച് ചെലവ്‌ കൂടിയ യുദ്ധങ്ങളും അനിവാര്യമായിത്തീർന്നു.കമ്പനിയുടെ സാമ്പത്തികഭദ്രതയെ ഇത് സാരമായി ബാധിച്ചു. അതുവരെ ഇംഗ്ലണ്ടിലെ ഗവണ്മെന്റിനു സാമ്പത്തിക സഹായങ്ങൾ നല്കികൊണ്ടിരുന്ന കമ്പനി ക്രമേണ ബാദ്ധ്യതയാകുന്ന ഘട്ടത്തിലെത്തി. 1772 - ൽ ഈ സ്ഥിതിയിൽ നിന്ന് രക്ഷപ്രാപിക്കാൻ ഒരു വായ്പക്കായി അന്നത്തെ പ്രധാനമന്ത്രിയായ ലോർഡ്‌ നോർത്തിനെ സമീപിച്ചു. ഈ അവസരം കണക്കിലെടുത്ത് കമ്പനി കാര്യങ്ങളെക്കുറിച്ച് കൂടുതലറിയാൻ ഒരു കമ്മിറ്റിയെ ചുമതപ്പെടുത്തി. പ്രസ്തുത കമ്മറ്റിയുടെ റിപ്പോർട്ട് 1773 - ൽ റെഗുലേറ്റിങ് ആക്റ്റ് പാസ്സാക്കാൻ ഉള്ള അവസരം ഒരുക്കി. കമ്പനിയുടെ അഴിമതിനിറഞ്ഞ ഭരണം ഇല്ലാതാക്കുന്നതിനും ഇന്ത്യയിലെ ഭരണം മെച്ചപ്പെടുത്തുന്നതിനുമായി ബ്രിട്ടീഷ്‌ പാർലമെന്റ് പാസാക്കിയ ആദ്യത്തെ ആക്റ്റാണിത്. റെഗുലേറ്റിങ് ആക്റ്റ്‌ മുഖേനെ കമ്പനിയുടെ നിയന്ത്രണമെറ്റെടുക്കാനുള്ള ലോർഡ്‌ നോർത്തിന്റെ ശ്രമങ്ങൾ ഫലം കണ്ടില്ല. ബ്രിട്ടീഷ്‌ പാർലമെന്റിലും മറ്റും ഉണ്ടായ എതിർപ്പുകളാണ് അതിനു കാരണം. കൂടാതെ പാസാക്കപ്പെട്ട നിയമത്തിലെ അധികാര വിഭജനത്തിലെ അവ്യക്തത വ്യതസ്തമായ വ്യാഖ്യാനങ്ങൾക്ക് വഴിവെച്ചു. ഇത് നാട്ടുരാജ്യങ്ങളിലെ ഗവർണ്ണർമാരും ഗവർണർ ജനറലിന്റെ കൌൺസിൽ അംഗങ്ങളും ഗവർണ്ണർ ജനറലും തമ്മിലുള്ള അഭിപ്രായ ഭിന്നതയ്ക്ക് കാരണമായി. ഇതൊക്കെ തുടർന്നും കമ്പനിയുടെ ഇന്ത്യയിലെ ഭരണം കുത്തഴിഞ്ഞ രീതിയിലാകുന്നതിനിടയായി. (ആക്ടിനെ കുറിച്ചുള്ള കൂടുതൽ വിവരങ്ങൾക്കായി 1773 - ൽ റെഗുലേറ്റിങ് ആക്റ്റ് എന്ന പേജ് സന്ദർശിക്കുക)


</doc>
<doc id="237098" url="https://ml.wikipedia.org/wiki?curid=237098" title="കൊട്ടക്ക">
കൊട്ടക്ക

ചൈനയിലെയും തെക്കു-കിഴക്കേഷ്യയിലെയും തദ്ദേശീയമായ ഒരു മരമാണ് കൊട്ടക്ക. . ചൈനീസ് ചായയിൽ ഉപയോഗിക്കാറുണ്ട്. ഔഷധഗുണമുണ്ട്.



</doc>
<doc id="237104" url="https://ml.wikipedia.org/wiki?curid=237104" title="ഞെരിഞ്ഞൻപുളി">
ഞെരിഞ്ഞൻപുളി

ഒരു ബഹുവർഷവള്ളിച്ചെടിയാണ് കരിവള്ളി, കരുവിക്കിഴങ്ങ്, കാരക്ക എന്നെല്ലാം അറിയപ്പെടുന്ന ഞെരിഞ്ഞൻപുളി. . ആയുർവേദത്തിൽ ഇത് പലവിധ ഔഷധങ്ങളായി ഉപയോഗിക്കുന്നുണ്ട്. Creeping Cucumber, Diversely-leaved melothria, Clasping-stemmed solena എന്നെല്ലാം അറിയപ്പെടുന്നു. വേരും കായും ഇലയും ഭക്ഷ്യയോഗ്യമാണ്.


</doc>
<doc id="237108" url="https://ml.wikipedia.org/wiki?curid=237108" title="കുക്കുർബിറ്റേസീ">
കുക്കുർബിറ്റേസീ

വെള്ളരിക്ക, മത്തങ്ങ. തണ്ണിമത്തൻ മുതലായ സസ്യങ്ങൾ അടങ്ങിയ സസ്യകുടുംബമാണ് കുക്കുർബിറ്റേസീ. (Cucurbitaceae). 125 ജനുസുകളിലായി 960 സ്പീഷിസുകൾ ഈ കുടുംബത്തിലുണ്ട്. മിക്കവയും ഏകവർഷ വള്ളിച്ചെടികളാണ്.


</doc>
<doc id="237113" url="https://ml.wikipedia.org/wiki?curid=237113" title="ആരതി അംഗലേക്കർ ടിക്കേകർ">
ആരതി അംഗലേക്കർ ടിക്കേകർ

പ്രമുഖ ഹിന്ദുസ്ഥാനി ശാസ്ത്രീയസംഗീതജ്ഞയാണ് ആരതി അംഗലേക്കർ ടിക്കേകർ(27 ജനുവരി 1963). ജയ്പൂർ - അത്രൗളി ഘരാനയിൽ പരിശീലനം സിദ്ധിച്ച ആരതി നിരവധി ഹിന്ദി, മറാത്തി,കൊങ്കിണി സിനിമകൾക്കു വേണ്ടിയും പാടിയിട്ടുണ്ട്. മികച്ച പിന്നണിഗായികയ്ക്കുള്ള ദേശീയ ചലച്ചിത്രപുരസ്‌കാരത്തിന് രണ്ടു തവണ അർഹയായിട്ടുണ്ട്. 2006 ൽ അന്തർനാദ് എന്ന കൊങ്കിണി സിനിമാ ഗാനത്തിനും 2012 ൽ 'സംഹിത' എന്ന മറാത്തി ചിത്രത്തിലെ 'പലകേൻ നാ മൂണ്ടൂൺ' ഗാനത്തിനുമായിരുന്നു പുരസ്‌കാരം.
കർണാടകയിലെ ബീജാപൂരിൽ ജനിച്ചു. ആഗ്ര - ഗ്വാളിയാർ ഘരാനയിലെ പ്രമുഖ സംഗീതജ്ഞനായിരുന്ന പണ്ഡിറ്റ് വസന്ത് റാവു കുൽക്കർണിയുടെ പക്കൽ സംഗീത പഠനമാരംഭിച്ചു. പിന്നീട് കിഷോരി അമോൻകാറുടെ ശിഷ്യയായി, ജയ്പൂർ - അത്രൗളി ഘരാനയിലും പരിശീലനം നേടി.





</doc>
<doc id="237116" url="https://ml.wikipedia.org/wiki?curid=237116" title="നമ്രത റാവു">
നമ്രത റാവു

പ്രമുഖയായ ഇന്ത്യൻ ചലച്ചിത്ര പ്രവർത്തകയാണ് നമ്രത റാവു(1981). ഹിന്ദി സിനിമകളിൽ എഡിറ്ററായും അഭിനേത്രിയായും പ്രവർത്തിക്കുന്നു. 'കഹാനി' എന്ന ചിത്രത്തിലെ എഡിറ്റിംഗിന് 2012 ലെ ദേശീയ ചലച്ചിത്ര പുരസ്കാരം ലഭിച്ചു.
എറണാകുളം പുല്ലേപ്പടി കടവിൽ കോർട്ടിൽ അനിൽകുമാറിന്റെയും മാലയുടെയും മകളാണ്. പിതാവ് ഡൽഹിയിൽ ഭെല്ലിൽ[[എഞ്ചിനീയർ ആയിരുന്നതിനാൽ ജനിച്ചതും വളർന്നതും [[ഡൽഹി|ഡൽഹിയിലാണ്]] ഐ.ടി യിൽ ബി. ടെക്ക് ബിരുദം നേടി. എൻ.ഡി.ടി.വി.യിൽ ഗ്രാഫിക് ഡിസൈനറായി പ്രവർത്തിച്ചിട്ടുണ്ട്. [[കൽക്കട്ട|കൊൽക്കത്തയിലെ]] സത്യജിത്ത് റായ് ഫിലിം ഇൻസ്റ്റിറ്റ്യൂട്ടിൽ പഠിച്ചു.

നമ്രതയുമായുള്ള അഭിമുഖം - ഭാഗം ൧
നമ്രതയുമായുള്ള അഭിമുഖം - ഭാഗം ൨
Making the cut 
The Best Cut

[[വർഗ്ഗം:1981-ൽ ജനിച്ചവർ]]

[[വർഗ്ഗം:ജനിച്ച ദിവസം ഇല്ലാത്ത ജീവചരിത്രലേഖനങ്ങൾ]]
[[വർഗ്ഗം:ദേശീയ പുരസ്കാരം നേടിയ ചലച്ചിത്ര എഡിറ്റർമാർ]]
[[വർഗ്ഗം:ചലച്ചിത്ര അഭിനേതാക്കൾ]]

</doc>
<doc id="237119" url="https://ml.wikipedia.org/wiki?curid=237119" title="മിനോൺ">
മിനോൺ

2012 ലെ ദേശീയ ചലച്ചിത്രപുരസ്‌കാരം നേടിയ ബാല പ്രതിഭയാണ് മിനോൺ. 101 ചോദ്യങ്ങൾ എന്ന ചലച്ചിത്രത്തിലെ അഭിനയത്തിനാണ് പുരസ്‌കാരം.
ആലപ്പുഴ ഹരിപ്പാട് വീയപുരം ഇടത്തിട്ടങ്കേരി സ്വദേശിയാണ്. ശില്പിയും കലാകാരനുമായ ജോൺബേബിയുടെയും ചിത്രകാരിയായ മിനിയുടെയും മകനാണ്. ഔപചാരിക വിദ്യാഭ്യാസത്തിൽ രക്ഷാകർത്താക്കൾക്ക് വിശ്വാസമില്ലാത്തതിനാൽ സ്കൂളിൽപോയില്ല. ചിത്രകലയിൽ പരിശീലനം നേടി. മുപ്പതോളം ചിത്ര പ്രദർശനങ്ങൾ നടത്തിയിട്ടുണ്ട്. സ്‌കൂളുകളിലും കോളജുകളിലും മിനോൺ ചിത്രകല, പരിസ്ഥിതി പഠനം, പക്ഷി നിരീക്ഷണം, മ്യൂറൽ പെയിന്റിങ് എന്നിവയെപ്പറ്റി ക്ലാസ്സെടുക്കുന്നുണ്ട്. മതത്തിലോ ദൈവങ്ങളിലോ വിശ്വാസമില്ലാതെ യുക്തിപാതയിലാണ് മിനോൺ കുടുംബത്തിന്റെ സഞ്ചാരം. ഇളയ സഹോദരി മിന്റുവും മിനോണിനേപ്പോലെ ഔപചാരികവിദ്യാഭ്യാസം ചെയ്യുന്നില്ല. 




</doc>
<doc id="237131" url="https://ml.wikipedia.org/wiki?curid=237131" title="അച്ഛൻ (1952-ലെ ചലച്ചിത്രം)">
അച്ഛൻ (1952-ലെ ചലച്ചിത്രം)

1952-ൽ പുറത്തിറങ്ങിയ മലയാള ചലച്ചിത്രാണ് അച്ഛൻ. എക്സൽ പ്രൊഡക്ഷൻസിനു വേണ്ടി കുഞ്ചാക്കോ നിർമിച്ച "അച്ഛൻ" സംവിധാനം ചെയ്തത് എം.എൻ.എസ്. മണിയാണ്. അഭയദേവ് രചിച്ച 17 ഗാനങ്ങൾക്ക് പി.എസ്. ദിവകർ ഈണം നൽകി. ഈ ചിത്രത്തിന്റെ കഥയും തിരക്കഥയും സംഭാഷണവും തിക്കുറിശ്ശി സുകുമാരൻ നായരുടേതാണ്. ഹീരാലാലാണ് നൃത്തം സംവിധാനം ചെയ്തത്. ഈ ചിത്രത്തിന്റെ ഛായാഗ്രഹണം പി. സുബ്രഹ്മണ്യവും ചിത്രസംയോജനം മിസ്സിസ്സ് രാജഗോപാലും ഫിലിം പ്രോസസിംഗ് കെ. സുന്ദരവും വേഷസംവിധാനം റ്റി.ബി.റ്റി. സാരഥിയും നിർവഹിച്ചു. ശബ്ദലേഖനം ആർ. രാജഗോപാൽ ചെയ്തപ്പോൾ എ. ബാബുവായിരുന്നു കലാസവിധായകൻ.
പ്രേം നസീർ<br>തിക്കുറിശ്ശി സുകുമാരൻ നായർ<br>എസ്.പി. പിള്ള<br>സെബാസ്റ്റ്യൻ കുഞ്ഞുകുഞ്ഞു ഭാഗവതർ<br>മാത്തപ്പൻ<br>അടൂർ പങ്കജം<br>പകജവല്ലി<br>സി.ആർ. ലക്ഷ്മി<br>ജയശ്രീ<br>ബി.എസ്. സരോജ<br>ബോബൻ കുഞ്ചാക്കോ (ബാലതാരം)

എ.എം. രാജ<br>കവിയൂർ രേവമ്മ<br>കോഴിക്കോട് അബ്ദുൾ ഖാദർ<br>പി. ലീല<br>തിരുവനന്തപുരം വി. ലക്ഷ്മി



</doc>
<doc id="237133" url="https://ml.wikipedia.org/wiki?curid=237133" title="സൈലന്റ് സിനിമ ഇൻ ഇന്ത്യ - എ പിക്ചോറിയൽ ജേണി">
സൈലന്റ് സിനിമ ഇൻ ഇന്ത്യ - എ പിക്ചോറിയൽ ജേണി

2012 ലെ മികച്ച ചലച്ചിത്ര ഗ്രന്ഥത്തിനുള്ള ദേശീയപുരസ്കാരം നേടിയ കൃതിയാണ് സൈലന്റ് സിനിമ ഇൻ ഇന്ത്യ - എ പിക്ചോറിയൽ ജേണി. പ്രമുഖ ചലച്ചിത്രപണ്ഡിതനും പൂനയിലെ നാഷണൽ ഫിലിം ആർക്കൈവ്സ് സ്ഥാപകാംഗവുമായ ബി.ഡി. ഗാർഗയാണ് ഈ കൃതി രചിച്ചത്.
1913 നും 1931 നുമിടയിൽ ഇന്ത്യയിൽ പുറത്തിറങ്ങിയ 1300 ലധികം നിശ്ശബ്ദ ചിത്രങ്ങളുടെ ചരിത്രവും നാൾവഴിയുമാണ് ഈ ഗ്രന്ഥം അന്വേഷിക്കുന്നത്.
ഈ സിനിമകളുടെ നിരവധി പബ്ളിസിറ്റി ബ്രോഷറുകളും നിശ്ചല ചിത്രങ്ങളും ഈ പുസ്തകത്തിൽ ചേർത്തിരിക്കുന്നു. ഓസ്‌കാർ പുരസ്‌കാരം നേടിയ ചലച്ചിത്ര ചരിത്രകാരൻ കെവിൻ ബ്രോൺസ്ലോയാണ് ഈ പുസ്തകത്തിന് അവതാരികയെഴുതിയിട്ടുള്ളത്.


</doc>
<doc id="237141" url="https://ml.wikipedia.org/wiki?curid=237141" title="ബ്ലാക്ക് ഫോറസ്റ്റ്">
ബ്ലാക്ക് ഫോറസ്റ്റ്

ജോഷി മാത്യു സംവിധാനം ചെയ്ത മലയാളചലച്ചിത്രമാണ് ബ്ലാക്ക് ഫോറസ്റ്റ്. 2012-ലെ മികച്ച പരിസ്ഥിതി ചിത്രത്തിനുള്ള ദേശീയപുരസ്കാരം ഈ ചിത്രത്തിനു ലഭിച്ചു. ബേബി മാത്യു സോമതീരമാണ് ചിത്രം നിർമ്മിച്ചിരിക്കുന്നത്. മനോജ് കെ. ജയൻ, മീര നന്ദൻ, അശോകൻ, മാസ്റ്റർ ആകാശ് എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. തിരക്കഥ, സംഭാഷണം എന്നിവ ജോഗിയാണ് രചിച്ചത്.




</doc>
<doc id="237144" url="https://ml.wikipedia.org/wiki?curid=237144" title="പി.എസ്. രാധാകൃഷ്ണൻ">
പി.എസ്. രാധാകൃഷ്ണൻ

പ്രമുഖ എഴുത്തുകാരനും മലയാളചലച്ചിത്രനിരൂപകനുമാണ് പി.എസ്. രാധാകൃഷ്ണൻ (ജനനം : 1967). മികച്ച ചലച്ചിത്രനിരൂപകനുള്ള 2012 ലെ ദേശീയ ചലച്ചിത്രപുരസ്‌കാരം ലഭിച്ചു
എം.പി. ഷൺമുഖത്തിന്റയും മീനാക്ഷിഅമ്മാളുടെയും മകനായി കോട്ടയത്തു ജനിച്ചു. കോട്ടയം സി.എം.എസ്‌.കോളജ്‌, ബസേലിയസ്‌ കോളജ്‌, ചങ്ങനാശ്ശേരി എസ്‌.ബി. കോളജ്‌, എന്നിവിടങ്ങളിൽ വിദ്യാഭ്യാസം. മഹാത്മാഗാന്ധി സർവകലാശാലയിൽ നിന്ന് 'ഭാരതീയസൗന്ദര്യദർശനത്തിന്റെ സ്വാധീനം മലയാള വിമർശനത്തിൽ: കുട്ടികൃഷ്ണമാരാരുടെ കൃതികളെ ആധാരമാക്കി ഒരു പഠനം' എന്ന വിഷയത്തിൽ പി.എച്ച്‌.ഡി. ലഭിച്ചു. യു. ജി. സി ഗവേഷണപദ്ധതിയുടെ ഭാഗമായി 'ജനപ്രിയ സാഹിത്യത്തിലും സംസ്ഥാനചലച്ചിത്ര അക്കാദമിയുടെ ഫെല്ലോഷിപ്പിൽ 'ദേശീയതയും സിനിമയും' എന്ന വിഷയത്തിലും ഉപരി പഠനം. സംസ്കൃത സർവ്വകലാശാലയിൽ അദ്ധ്യാപകനായിരുന്നു (1995 - 2010). നിലവിൽ മഹാത്മാഗാന്ധി സർവകലാശാലയിൽ സ്‌കൂൾ ഓഫ് ലെറ്റേഴ്‌സിന്റെ ഡയറക്ടറാണ്. 
എന്നീ ലേഖനങ്ങളാണ് ദേശീയ ചലച്ചിത്രപുരസ്‌കാരത്തിനായി പരിഗണിച്ചത്.


</doc>
<doc id="237146" url="https://ml.wikipedia.org/wiki?curid=237146" title="കമണ്ഡലു മരം">
കമണ്ഡലു മരം

കമണ്ഡലു മരം ഒരുതരം സപുഷ്പിയാണ്. അമേരിക്കയാണ് ഇതിന്റെ സ്വദേശം. നല്ല കട്ടിയുള്ള പുറത്തോടാണ് ഇതിന്റെ കായ്കൾക്ക്. അതുകാരണം പണ്ട് ഭാരതത്തിൽ ഇതിന്റെ കായ്കളുടെ ഉള്ളു ചുരണ്ടി കളഞ്ഞ് കമണ്ഡലു നിർമ്മിക്കാൻ ഉപയോഗിച്ചിരുന്നതായി പറയുന്നു. അതിനാലാണ് കമണ്ഡലു മരം എന്ന പേര് ഈ വൃക്ഷത്തിന്‌ കിട്ടിയത്. ഉഷ്ണമേഖലാ പ്രദേശങ്ങളിൽ കണ്ടുവരുന്ന ഈ മരം 25 മുതൽ 40 അടിവരെ ഉയരത്തിൽ വളരാറുണ്ട്. കമണ്ഡലുവിലെ വെള്ളത്തിന് ഔഷധ ഗുണമുണ്ടെന്നൊരു വിശ്വാസമുണ്ട്. Calabash Tree എന്നാണ് പൊതുവേ ഇംഗ്ലീഷിൽ അറിയപ്പെടുന്നത്.



</doc>
<doc id="237155" url="https://ml.wikipedia.org/wiki?curid=237155" title="കക്കറൊട്ടി">
കക്കറൊട്ടി

കണ്ണൂർ ജില്ലയിൽ പൊതുവെ കക്കറൊട്ടി / കുഞ്ഞപ്പം എന്നറിയപ്പെടുന്ന ഈ വിഭവം തെക്കൻ മലബാറിൽ അറിയപ്പെടുന്നത് കുഞ്ഞിപ്പത്തിരി/ കുഞ്ഞിപ്പത്തൽ / ആണപ്പത്തൽ എന്നും മലബാർ കഴിഞ്ഞാൽ പിടിയെന്നും അറിയപ്പെടുന്നു. ചേർക്കുന്ന ഇറച്ചിയുടെ രീതി അനുസരിച്ച്, കോഴിപ്പിടി എന്നും പോത്തിറച്ചി ചേർത്താൽ പോത്ത്പിടിയെന്നും അറിയപ്പെടുന്നു. രണ്ട് തരത്തിൽ കക്കറൊട്ടി ഉണ്ടാക്കാറുണ്ട്, തീരെ വരണ്ട്, ചാറിന്റെ അംശം കുറച്ചും ഇത്തിരി ചാറോട് കൂടിയും.

പുഴുങ്ങലരി തലേനാള് കുതിർത്ത് വെച്ച്, പെരുംജീരകവും, ചെറിയ ഉള്ളിയും, തേങ്ങയും ചേർത്ത് അരച്ച്, ചെറിയ ഉരുളകളായി കൈവള്ളയിൽ ഉരുട്ടിയെടുത്ത് (രണ്ടു സെന്റിമീറ്ററോളം വ്യാസത്തിൽ), തള്ളവിരൽ കൊണ്ട് മൃദുവായി ഉരുളയിൽ അമർത്തി ചെറിയ കുഴിയുണ്ടാക്കി, നേർത്ത, വൃത്തിയുള്ള തുണിയിൽ പൊതിഞ്ഞ് അപ്പചെമ്പിൽ പുഴുങ്ങിയാണ് കുഞ്ഞപ്പം തയ്യാറാക്കുന്നത്. പിന്നീട് മറ്റൊരു പാത്രത്തിൽ തയ്യാറാക്കിവച്ച ഇറച്ചി മസാല ചേർത്ത് ഇളക്കി, അൽപ്പം സമയം അടുപ്പിൽ വെച്ച് വാങ്ങി വെക്കുന്നു. 

മലബാറിലെ ചില പ്രദേശങ്ങളിൽ അരി മാത്രം ഉപയോഗിച്ചാണ് ഇത് തയ്യാറാക്കുന്നത്. അപ്പചെമ്പിൽ പുഴുങ്ങിയ ശേഷം ചിരകിയ തേങ്ങ, ചെറിയുള്ളി, പച്ചമുളക്, കറിവേപ്പില, ജീരകം, മഞ്ഞൾ എന്നിവ ചേർത്ത് അരച്ചെടുത്ത ചമ്മന്തി ഇട്ടു വഴറ്റിയും ഇറച്ചി ചേർത്തും ഉപയോഗിക്കുന്നു

മണിക്കൂറുകളോളം നീളുന്നപരത്തൽ പ്രക്രിയ വളരെ ദുഷ്ക്കരമാണെന്നതിനാൽ അത്ര ജനപ്രിയത നേടിയിട്ടില്ല ഈ വിഭവം. എന്നിരുന്നാലും, മലബാർ രുചികളിൽ ശ്രദ്ധേയമാണിത്.


</doc>
<doc id="237156" url="https://ml.wikipedia.org/wiki?curid=237156" title="ഓപ്പറേഷൻ മേഘദൂത്">
ഓപ്പറേഷൻ മേഘദൂത്

സിയാചിൻ ഗ്ലേഷ്യർ നിയന്ത്രണത്തിലാക്കാനായി 1984 ഏപ്രിൽ 13-ന് ആരംഭിച്ച ഇന്ത്യൻ സേനയുടെ സൈനിക നീക്കമാണ് ഓപ്പറേഷൻ മേഘദൂത് എന്നറിയപ്പെടുന്നത്. ലോകത്തിലെ ഏറ്റവും ഉയരത്തിലുള്ള യുദ്ധഭൂമിയായ സിയാചിനിലെ ആദ്യ സൈനിക നീക്കമായിരുന്നു ഇത്. ഈ സൈനിക ഓപ്പറേഷന്റെ ഫലമായി ഇന്ത്യയ്ക്ക് സിയാചിൻ ഗ്ലേഷ്യറിന്റെ പൂർണ്ണനിയന്ത്രണം കൈകളിലാക്കാനായി.

ഇന്ത്യയും പാകിസ്താനും തമ്മിലുള്ള 1972-ലെ ഷിംല കരാർ പ്രകാരം കാശ്മീരിലെ നിയന്ത്രണരേഖ സിയാചിൻ ഗ്ലേഷ്യർ സ്പർശിച്ചിരുന്നില്ല. കരാർ പ്രകാരം രേഖ NJ9842 എന്ന പോയിന്റിൽ വന്നവസാനിച്ചു. മനുഷ്യവാസയോഗ്യമല്ലാത്ത പ്രദേശമായിരുന്നതിനാലായിരുന്നു സിയാചിൻ ഗ്ലേഷ്യറിനെ ഉൾപ്പെടുത്താതിരുന്നത്. അതോടെ ഈ പ്രദേശം ഇരുരാഷ്ട്രങ്ങളും അവകാശമുന്നയിക്കുന്ന തർക്കസ്ഥലമായി മാറി.

1970-80 കാലഘട്ടത്തിൽ ഈ പ്രദേശത്ത് പർവ്വതാരോഹണം നടത്താൻ പാകിസ്താൻ ആരോഹകരെ ക്ഷണിച്ചതും ആരോഹണസമയത്ത് അവരുടെ കൂടെ പാകിസ്താൻ സൈനിക ഉദ്യോഗസ്ഥർ ചേർന്നതും വളരുന്ന പാക്-ചൈന ബന്ധവും ഗ്ലേഷ്യറിന്റെ മേൽ ഇന്ത്യയുടെ അടിയന്തര ശ്രദ്ധ പതിയാനിടയാക്കി. 

1978-ൽ ഇന്ത്യയുടെ വശത്തു നിന്നും പർവ്വതാരോഹണം നടക്കുകയുണ്ടായി. അതിൽ ഏറ്റവും പ്രധാനപ്പെട്ടത് ഇന്ത്യൻ ആർമ്മിയിലെ കേണൽ നരീന്ദ്രകുമാറിന്റെ നേതൃത്വത്തിൽ നടന്ന ആരോഹണമാണ്. ഭക്ഷണസാധനങ്ങളും മറ്റും യഥാസമയം എത്തിച്ചുകൊടുത്തുകൊണ്ട് ഇന്ത്യൻ വ്യോമസേനയും ഈ ദൗത്യത്തിൽ പങ്കാളികളായി. ബേസ് ക്യാമ്പിൽ കുടുങ്ങിയ പർവ്വതാരോഹകരെ രക്ഷപെടുത്താനായി 1978 ഒക്ടോബർ 6-ന് ഗ്ലേഷ്യറിൽ ആദ്യമായി ഒരു ഹെലികോപ്ടർ ഇറങ്ങി. 

ഇതോടെ ഇരുരാജ്യങ്ങളും തമ്മിൽ ഗ്ലേഷ്യറിനു മേലുള്ള അവകാശവാദമുന്നയിക്കുവാൻ ആരംഭിച്ചു. എരിതീയിൽ എണ്ണയൊഴിച്ചുകൊണ്ട് പാകിസ്താൻ, 1984-ൽ ഒരു സംഘം ജാപ്പനീസ് പർവ്വതാരോഹകരെ റിമോ-1 എന്ന പർവ്വതത്തിന്റെ ഉയരം അളക്കുന്നതിനായി നിയോഗിച്ചു. ഈ പർവ്വതം സിയാചിൻ ഗ്ലേഷ്യറിന്റെ കിഴക്ക് ഭാഗത്തായി സ്ഥിതി ചെയ്യുന്നതും ചൈന കൈയ്യടക്കി വെച്ചിരിക്കുന്ന ഇന്ത്യൻ പ്രദേശമായ അക്സ്സായ് ചിന്നിന്റെ വടക്ക് പടിഞ്ഞാറൻ ഭാഗത്തെ പൂർണ്ണമായും നിരീക്ഷിക്കത്തക്കതുമായിരുന്നു.

1983-ൽ, പാകിസ്താൻ സൈനികമേധാവികൾ സിയാചിൻ ഗ്ലേഷ്യറിലേയ്ക്ക് സൈനിക ട്രൂപ്പുകളെ അയച്ചുകൊണ്ട് തങ്ങളുടെ അവകാശമുന്നയിക്കാൻ തീരുമാനിച്ചു ഇന്ത്യയുടെ ഭാഗത്ത് നിന്നുള്ള പർവ്വാതാരോഹോണങ്ങളെ വിശകലനം ചെയ്ത അവർ ഇന്ത്യ സിയാചിനിലെ മലമ്പാതകളും ചുരങ്ങളും പിടിച്ചടക്കുമെന്ന് ഭയന്നു. അതിനുമുൻപേ തങ്ങളുടെ ട്രൂപ്പുകളെ അയയ്ക്കാൻ അവർ തീരുമാനിച്ചു. ഇതറിഞ്ഞ ഇന്ത്യ അതിനും മുമ്പേ ഇറങ്ങാൻ തീരുമാനിച്ചു. 

അങ്ങനെ ഒരു സൈനിക ഓപ്പറേഷനിലൂടെ സിയാച്ചിൻ ഗ്ലേഷ്യർ പിടിച്ചടക്കാൻ ഇന്ത്യ പദ്ധതിയിട്ടു. അഞ്ചാം നൂറ്റാണ്ടിൽ ജീവിച്ചിരുന്ന സംസ്‌കൃതകവിയായ കാളിദാസന്റെ പ്രസിദ്ധകൃതിയുടെ പേരായിരുന്നു ഓപ്പറേഷന്റെ രഹസ്യനാമം. ശ്രീനഗറിലെ 15- കോർപ്‌സിലെ ജനറൽ ഓഫീസറായിരുന്ന പ്രേം നാഥ് ഹൂൺ ആയിരുന്നു ഓപ്പറേഷന്റെ തലവനായി ചുമതലയേറ്റത്.

ഓപ്പറേഷന്റെ ആദ്യപടിയായി ഇന്ത്യൻ ആർമി സൈനികരെ വായൂമാർഗ്ഗം ഗ്ലേഷ്യറിലെത്തിച്ചു. ഇതിൽ ഇന്ത്യൻ വ്യോമസേനയുടെ പങ്ക് വളരെ വലുതാണ്. ഹെലികോപ്ടറുകൾക്ക് പറക്കാവുന്ന ഉയർന്നപരിധിയിലുമുയരെ പറന്ന് ഇന്ത്യൻ വ്യോമസേന ആദ്യ സൈനികട്രൂപ്പിനെയും അവർക്ക് വേണ്ട സാധനസാമഗ്രികളും ഗ്ലേഷ്യറിലെത്തിച്ചു.

1984 മാർച്ചിൽ കുമാവോൺ റെജിമെന്റിന്റേയും ലഡാക്ക് സ്കൗട്ട്‌സിന്റേയും ഒരു സൈനികദളം മുഴുവൻ സോജിലാ പാസിലൂടെ നടന്ന് ഗ്ലേഷ്യറിന്റെ കിഴക്കൻ ബേസിൽ എത്തിച്ചേർന്നു. പാകിസ്താൻ റഡാറുകളുടെ കണ്ണിൽപ്പെടാതെ ഗ്ലേഷ്യറിലെത്തിച്ചേരുക എന്നതായിരുന്നു കഠിനമായ ഈ നീക്കത്തിന്റെ ലക്ഷ്യം. ഓപ്പറേഷനാരംഭിക്കുന്നതിന് ആഴ്ച്ചകൾക്ക് മുമ്പേ സൈനികർക്ക് നൽകിയ അതികഠിന പരിശീലനത്തിന്റെ ഫലമായി ലോകത്തിന്റെ മൂന്നാം ധ്രുവം എന്ന് വിശേഷിക്കപ്പെടുന്ന, ഓക്സിജൻ ലഭ്യത വളരെക്കുറവുള്ള, സിയാച്ചിനിലെ കൊടുംതണുപ്പിൽ അച്ചടക്കത്തോടെ മനോധൈര്യം കൈവിടാതെ ഇന്ത്യൻ സൈനികർ ഉയരങ്ങൾ കീഴടക്കി. 

അടുത്ത സുപ്രധാന നീക്കം ഇന്ത്യൻ സൈന്യത്തിന് ബിലാഫോണ്ട് ലായുടെ നിറുകയിലും ത്രിവർണ്ണ പതാക പാറിക്കാനായി എന്നുള്ളതാണ്. നാലു ദിവസത്തെ തുടർച്ചയായ പര്യടനത്തിലൂടെ അടുത്ത ഇന്ത്യൻ ട്രൂപ്പ് സിയാച്ചിനിലെത്തി . അവർ ക്യാമ്പ്-1, ക്യാമ്പ്-2, ക്യാമ്പ്-3 എന്നിങ്ങനെ മൂന്ന് ക്യാമ്പുകൾ സ്ഥാപിച്ചു. മുന്നേ വന്നവർ സ്ഥാപിച്ച ക്യാമ്പുകൾ സംരക്ഷിക്കുകയെന്നതായിരുന്നു അവരുടെ കടമ.

കാര്യങ്ങൾ ഇത്രയുമായപ്പോളാണ് പാകിസ്താൻ ഇന്ത്യയുടെ നീക്കങ്ങളെക്കുറിച്ച് ബോധവാന്മാരായത്. സിയാചിനിലെ മൂന്ന് പ്രധാന ചുരങ്ങളായ സിയാ ലാ, ഗ്യോങ്ങ് ലാ ബിലാഫോണ്ട് ലാ എന്നിവ മൂന്നും ഇന്ത്യ കൈയ്യടക്കിയെന്നകാര്യം പാകിസ്താൻ അറിഞ്ഞപ്പോളേക്കും കാര്യങ്ങൾ കൈവിട്ടുപോയിരുന്നു.

ഓപ്പറേഷൻ അവസാനിച്ചപ്പോഴേക്കും 2400 ചതുരശ്ര കിലോമീറ്റർ ഭൂമി ഇന്ത്യയുടെ കൈകളിലായി. ഇരു രാജ്യങ്ങളും സ്ഥാപിച്ച താത്ക്കാലിക ക്യാമ്പുകൾ സ്ഥിരം ക്യാമ്പുകളായി പരിണമിച്ചു.


</doc>
<doc id="237167" url="https://ml.wikipedia.org/wiki?curid=237167" title="തനിച്ചല്ല ഞാൻ">
തനിച്ചല്ല ഞാൻ

ബാബു തിരുവല്ല സംവിധാനം ചെയ്ത് 2012 ൽ പുറത്തിറങ്ങിയ മലയാളചലച്ചിത്രമാണ് തനിച്ചല്ല ഞാൻ. ബാബു തിരുവല്ലയുടെ രണ്ടാമത്തെ സംവിധാനസംരംഭമാണ്. ചെല്ലമ്മ അന്തർജനം എന്ന ബ്രാഹ്മണ സ്ത്രീയും റസിയ ബീവി എന്ന മുസ്ലിം വനിതയും തമ്മിലുള്ള അസാധാരണ ബന്ധത്തിന്റെ കഥയാണിത്. മത സൗഹാർദത്തിന്റെയും ഹൃദയബന്ധത്തിന്റെയും കഥ പറഞ്ഞ ഈ ചിത്രത്തിന് 2012 ലെ മികച്ച ദേശീയോദ്ഗ്രഥന ചിത്രത്തിനുള്ള ദേശീയപുരസ്‌കാരം ലഭിക്കുകയുണ്ടായി. ഈ ചിത്രത്തിലെ അഭിനയത്തിനു കൽപ്പനയ്ക്ക് മികച്ച സഹനടിക്കുള്ള ദേശീയ അവാർഡ് ലഭിച്ചു. 


</doc>
<doc id="237177" url="https://ml.wikipedia.org/wiki?curid=237177" title="ഫു ഹൗ">
ഫു ഹൗ

ഫു ഹൗ ( 妇好) അഥവാ ലേഡി ഹൗ 1200 ബി സി യിൽ ജീവിച്ചിരുന്ന ഒരു വനിതാ സേനാനായികയും ഹൈ പ്രീസ്റ്റസ്സുമായിരുന്നു. മരണ ശേഷം ഇവർക്ക് ബഹുമാനാർത്ഥം നൽകിയ പേരാണ് മു ഷിൻ (母辛). ഇവർ പ്രാചീന ചൈനയിലെ ഷാങ്ങ് രാജവംശത്തിലെ "വു ഡിങ്ങ്" രാജാവിന്റെ അനേകം പത്നിമാരിലൊരാളായിരുന്നു. രാജ പത്നിയും, ഷാങ്ങ് മതത്തിലെ പ്രധാന പൂജാരിണി എന്നീ സ്ഥാനങ്ങൾക്ക് പുറമേ ഇവർ ഷാങ്ങ് രാജ്യത്തിലെ സൈന്യത്തിനെ നയിക്കുന്ന ഉത്തരവാദിത്തം കൂടി വഹിച്ചിരുന്നു. ഒരു പക്ഷേ ചരിത്രത്തിലെ ആദ്യത്തെ വനിതാ യോദ്ധാവായിരുന്നു ഫു ഹൗ. അനേകം ബ്രോൺസ്, ജേഡ് ശില്പങ്ങളും ആഭരണങ്ങളുമടങ്ങുന്ന ഇവരുടെ ഇവരുടെ ശവകുടീരം ഇൻഷി (殷墟) എന്ന സ്ഥലത്ത് പുരാവസ്തു ഗവേഷകർ കണ്ടെത്തിയിട്ടുണ്ട്. 


</doc>
<doc id="237179" url="https://ml.wikipedia.org/wiki?curid=237179" title="ബിർജു മഹാരാജ്">
ബിർജു മഹാരാജ്

ഇന്ത്യയിലെ കഥക് നൃത്തത്തിന്റെ പ്രധാന ആചാര്യൻമാരിലൊരാളാണ് ബ്രിജ്മോഹൻ മിശ്ര എന്നറിയപ്പെടുന്ന പണ്ഡിറ്റ് ബിർജു മഹാരാജ് (ജനനം : 4 ഫെബ്രുവരി 1938). കഥക്കിലെ കൽക്ക - ബിനാദിൻ ഘരാനയുടെ മുഖ്യ പ്രയോക്താവാണദ്ദേഹം. ശംഭു മഹാരാജിന്റെയും ലച്ചു മഹാരാജിന്റെയും പാരമ്പര്യം പേറുന്ന മഹാരാജ് കുടുംബത്തിലെ കണ്ണിയായ ഇദ്ദേഹം അച്ചാൻ മഹാരാജിന്റെ മകനാണ്. അറിയപ്പെടുന്ന ഹിന്ദുസ്ഥാനി ശാസ്ത്രീയ സംഗീതജ്ഞൻ കൂടിയാണ്. നിരവധി കഥക് നൃത്തങ്ങൾ രൂപകൽപ്പന ചെയ്തിട്ടുള്ള ഇദ്ദേഹം ലോകമെമ്പാടും നൃത്താവതരണങ്ങൾ നടത്തിയിട്ടുണ്ട്. കഥക് ശിൽപ്പശാലകളും നടത്താറുണ്ട്. ഡൽഹിയിൽ 'കലാശ്രമം' എന്ന പേരിൽ കഥക് കളരി നടത്തുന്നു.
ലക്‌നോ ഘരാനയിലെ പ്രമുഖ കഥക് കലാകാരൻ ജഗന്നാഥ് മഹാരാജ് എന്ന അച്ചൻ മഹാരാജാവിന്റെ മകനായി ജനിച്ചു. അമ്മാവൻമാരായ ശംഭു മഹാരാജിന്റെയും ലച്ചു മഹാരാജിന്റെയും ശിക്ഷണത്തിൽ പരിശീലനം തുടങ്ങിയ അദ്ദേഹം ഏഴാം വയസ്സിൽ അരങ്ങേറ്റം കുറിച്ചു.ഒൻപതാം വയസിൽ അച്ഛന്റെ മരണത്തെത്തുടർന്ന് കുടുംബം ഡൽഹിയിലേക്കു മാറി.
സംഗീത സംവിധാനവും നൃത്ത രൂപകൽപ്പനയും നിർവഹിച്ചവ



</doc>
<doc id="237238" url="https://ml.wikipedia.org/wiki?curid=237238" title="കാങ്ഡ കോട്ട">
കാങ്ഡ കോട്ട

ഹിമാചൽ പ്രദേശിലെ കാങ്ഡയിൽ സ്ഥിതിചെയ്യുന്ന പുരാതനമായ ഒരു കോട്ടയാണ് കാങ്ഡ കോട്ട. 
നഗർകോട്ട്, കോട്ട് കാങ്ഡ എന്നീ പേരുകളിലും ഇത് അറിയപ്പെടുന്നു.
ഇന്ന് നാശോന്മുഖമായിക്കിടക്കുന്ന ഈ കോട്ട, ഹിമാലയത്തിലെ ഏറ്റവും വലിയ കോട്ടയാണ്. ഇന്ത്യയിലെത്തന്നെ ഏറ്റവും പഴയ കോട്ടയാണ് ഇതെന്നും അവകാശവാദമുണ്ട്. ഹിമാചൽ പ്രദേശിലെ കാങ്ഡ ജില്ലയുടെ ആസ്ഥാനമായ കാങ്ഡയുടെ തെക്കുപടിഞ്ഞാറുഭാഗത്തുള്ള പുരാനാ കാങ്ഡ എന്ന പ്രദേശത്ത് മാൻസി, ബൻഗംഗ എന്നീ നദികളുടെ സംഗമസ്ഥാനത്താണ് ഈ കോട്ട സ്ഥിതി ചെയ്യുന്നത്.

ഈ കോട്ടയുടെ ചരിത്രത്തെക്കുറിച്ച് വിശദമായ പഠനം ഇതുവരെയും നടന്നിട്ടില്ല. കോട്ടയിൽ നിലവിലുള്ള അവശിഷ്ടങ്ങളുടെ വിശകലനമനുസരിച്ച് കോട്ടയുടെ ഏറ്റവും പുരാതനമായ ഭാഗങ്ങൾ ഒമ്പതോ പത്തോ നൂറ്റാണ്ടിലത്തേതാണ്. എന്നാൽ ഈ കോട്ട ബി.സി.ഇ. 1500 കാലയളവിൽ പണികഴിപ്പിച്ചതാണെന്നാണ്, 1947-നു മുൻപ് ഈ കോട്ടയുടെ നിയന്ത്രണം കൈയാളിയിരുന്ന കറ്റോച്ച് വംശജരുടെ വിശ്വാസം.

ഈ കോട്ടയെക്കുറിച്ച് രേഖപ്പെടുത്തപ്പെട്ടിട്ടുള്ള ആദ്യത്തെ ചരിത്രം, 1009-ാമാണ്ടിൽ ഗസ്നിയിലെ മഹ്മൂദ് ഇത് ആക്രമിച്ച് കീഴടക്കിയതാണ്. മഹ്മൂദിന്റെ നാലാമത്തെ ഇന്ത്യൻ ആക്രമണമായിരുന്നു ഇത്. വൻ സമ്പത്ത് ഇവിടെനിന്ന് മഹ്മൂദ് കടത്തിക്കൊണ്ടുപോയെന്ന് മഹ്മൂദിന്റെ ചരിത്രകാരനായിരുന്ന ഉത്ബി രേഖപ്പെടുത്തിയിട്ടുണ്ട്. ഈ സമ്പത്തും കോട്ടയും ശാഹി രാജവംശങ്ങളുടേതായിരുന്നിരിക്കാനും സാധ്യതയുണ്ട്. 1043 വരെ ഗസ്നിയിലെ മഹ്മൂദിന്റെ സൈന്യം ഇവിടെ താവളമടിച്ചിരുന്നു. 1043-ൽ ദില്ലിയിലെ രാജാവിന്റെ സഹായത്തോടെ കോട്ടയിലെ മഹ്മൂദിന്റെ പിൻഗാമികളുടെ ആധിപത്യം അവസാനിക്കുകയും തുടർന്നുള്ള മൂന്നു നൂറ്റാണ്ടുകൾ ഇത് തദ്ദേശീയരുടെ കൈവശമായിരുന്നെന്നും കരുതുന്നു. 

ദില്ലിയിലെ തുഗ്ലക് രാജവംശത്തിലെ സുൽത്താനായ മുഹമ്മദ് ബിൻ തുഗ്ലക് 1337-ൽ ഈ കോട്ട കീഴടക്കിയിരുന്നു. എന്നാൽ ഈ സമയത്ത് ചൈനയിലേക്ക് ഒരു ആക്രമണം നടത്തി പരാജയപ്പെട്ട മുഹമ്മദ് ബിൻ തുഗ്ലക്കിന്റെ മുഖം രക്ഷിക്കുന്നതിന് കെട്ടിച്ചമച്ച കഥയായിരുന്നു കാങ്ഡ കോട്ട കീഴടക്കലിന്റേതെന്നും വാദമുണ്ട്. മുഹമ്മദ് ബിൻ തുഗ്ലക്കിന്റെ പിൻഗാമിയായ ഫിറോസ് ഷാ തുഗ്ലക് 1365-ൽ കോട്ട ആക്രമിച്ചിരുന്നു. കോട്ടയിൽ അന്നു ഭരണത്തിലിരുന്ന രൂപ് ചന്ദ് എന്ന രാജാവ് ദില്ലിയുടെ പരിസരപ്രദേശങ്ങൾ ആക്രമിച്ചതിന്റെ പ്രതികാരമായിരുന്നു ഈ ആക്രമണം. ആക്രമണത്തിൽ ഫിറോസ് ഷാ, കോട്ട കീഴടക്കിയെങ്കിലും രൂപ് ചന്ദിനെ ഭരണത്തിൽ തുടരാൻ അനുവദിച്ചെന്നും, അതല്ല ഇരുവരും തമ്മിൽ സന്ധിയിലെത്തുകയാണുണ്ടായതെന്നും വാദങ്ങളുണ്ട്. എന്തായാലും തുടർന്നും ഇവിടെ തദ്ദേശീയർ തന്നെയാണ് ഭരണത്തിലിരുന്നത്.

1540-ൽ ഷേർഷാ സൂരി ദില്ലിയിൽ അധികാരത്തിലെത്തിയപ്പോഴും കാങ്ഡ കോട്ട ആക്രമിച്ച് കീഴടക്കുകയും കൊള്ളയടിക്കുകയും ചെയ്തുപോയെങ്കിലും പിന്നീടും തദ്ദേശീയർ തന്നെ കോട്ടയുടെ നിയന്ത്രണം തുടർന്നു. മുഗൾ ചക്രവർത്തിയായ അക്ബർ അധികാരത്തിലെത്തുകയും അദ്ദേഹം സിക്കന്ദർ ഷാ സൂരിയെ അന്വേഷിച്ച് 1556-ൽ കാങ്ഡക്ക് വടക്കുപടിഞ്ഞാറുള്ള നൂർപൂർ പ്രദേശത്തേക്കെത്തിയപ്പോൾ കാങ്ഡ കോട്ടയിലെ രാജാവായിരുന്ന ധരം ചന്ദ്, അക്ബറോട് കീഴടങ്ങുകയും സന്ധിയിലെത്തി ഭരണം തുടരുകയും ചെയ്തു. ധർമ്മ ചന്ദ്രയെത്തുടർന്ന് മാണിക്യചന്ദ്ര, ജയ ചന്ദ്ര എന്നിവർ കാങ്ഡയിൽ അധികാരത്തിലിരുന്നു. ജയ ചന്ദ്രയിൽ വിശ്വാസം നഷ്ടപ്പെട്ടതിനെത്തുടർന്ന് 1571-ൽ അക്ബറുടെ ഉത്തരവു പ്രകാരം മുഗളരുടെ പഞ്ചാബിലെ പ്രതിനിധിയായ ഖാൻ ജഹാൻ (ഖാൻ ജഹാൻ ഹുസൈൻ ഖിലി ഖാൻ) കാങ്ഡ ആക്രമിച്ചു. കാങ്ഡയുടെ ഭരണം അക്ബർ, ബീർബലിന് നൽകാമെന്നേറ്റിരുന്നു. ഈ ആക്രമണത്തിനിടെ പഞ്ചാബിൽ ഇബ്രാഹിം ഹുസൈൻ മിർസയും, മസൂദ് മിർസയും ആക്രമണമാരംഭിച്ചെന്നറിഞ്ഞ മുഗൾ സൈന്യം സന്ധിക്ക് തയ്യാറായി. മുഗൾ ചക്രവർത്തിക്ക് കപ്പം നൽകിക്കൊള്ളാമെന്നും മറ്റു ചില വ്യവസ്ഥകളും പ്രകാരം യുദ്ധം അവസാനിച്ചു. 
അക്ബറിന്റെ മരണശേഷം ജഹാംഗീർ അധികാരത്തിലെത്തിയപ്പോൾ അദ്ദേഹത്തിന്റെ മുൻഗണനാവിഷയങ്ങളിൽ ഒന്നായിരുന്നു കാങ്ഡ കോട്ട പിടിക്കുക എന്നത്. കാങ്ഡയിലെ ഒരു രാജകുമാരനായിരുന്ന ത്രിലോക് ചന്ദിന്റെ കൈവശമുണ്ടായിരുന്ന ഒരു തത്ത സലീമിന് (ജഹാംഗീറിന്) വളരെ പ്രിയപ്പെട്ടതായിരുന്നു. സലീം ഇത് ആവശ്യപ്പെട്ടെങ്കിലും ത്രിലോക് ചന്ദ് നൽകിയില്ല. ഇതായിരുന്നു ജഹാംഗീറിന്റെ കാങ്ഡ ആക്രമണത്തിന്റെ കാരണങ്ങളിലൊന്നായി പറയപ്പെടുന്നത്. 1615-ൽ മുഗൾ സൈന്യാധിപൻ ഷേഖ് ഫരീദ് മുർത്താസ ഖാൻ, നൂർപൂറിലെ രാജാ സൂരജ് മലിന്റെ സഹായത്തോടെ കോട്ട ആക്രമിച്ചെങ്കിലും സൂരജ് മലിന്റെ അഭിപ്രായവ്യത്യാസങ്ങൾ മൂലം നടപടികൾ ഇടക്കുവച്ച് ഉപേക്ഷിക്കേണ്ടിവന്നു. 1617-ൽ സൂരജ് മലിന്റെ ആവശ്യപ്രകാരം രണ്ടാമതൊരാക്രമണം നടത്താനൊരുമ്പെട്ടെങ്കിലും സൂരജ് മൽ വിമതപ്രവർത്തനം നടത്തിയതോടെ അതും ഉപേക്ഷിച്ചു. പിന്നീട് സുന്ദർ ദാസ്, റായ് റയ്യാൻ എന്നിവരുടെ നേതൃത്വത്തിലുള്ള ശക്തമായ ഒരു സേനയെ ജഹാംഗീർ കോട്ട കീഴടക്കുന്നതിനായി നിയോഗിക്കുകയും ഒരു വർഷവും രണ്ടു മാസവും നീണ്ട ആക്രമണത്തിലൂടെ 1621-ൽ കോട്ട പിടിച്ചടക്കുകയും ചെയ്തു. ഇതിനുശേഷം 1622-ൽ നൂർ ജഹാനോടൊപ്പം ജഹാംഗീർ കാങ്ഡ സന്ദർശിക്കുകയും കോട്ടയിൽ ഒരു കവാടം കൂട്ടിച്ചേർക്കുകയും ചെയ്തു. "ജഹാംഗീറി ദർവാസ" എന്നാണ് ഈ കവാടം അറിയപ്പെടുന്നത്. കാങ്ഡയിൽ ഒരു കൊട്ടാരം പണിയാൻ ജഹാംഗീറിന് പദ്ധതിയുണ്ടായിരുന്നു. കാങ്ഡക്കടുത്തുള്ള മോജ ഗുഡ്കരി പ്രദേശത്ത് ഈ കൊട്ടാരത്തിന്റെ പ്രാരംഭനിർമ്മാണം ആരംഭിച്ചെങ്കിലും പൂർത്തിയായില്ല.

1783 വരെ കാങ്ഡ കോട്ട മുഗളരുടെ നിയന്ത്രണത്തിൽ തുടർന്നു. നവാബ് അലി ഖാൻ ആയിരുന്നു ഇവിടത്തെ ആദ്യത്തെ മുഗൾ ഖിലദാർ. അദ്ദേഹത്തിനു ശേഷം പുത്രനായ ഹർമത് ഖാൻ കോട്ടയുടെ അധികാരിയായി. ഷാജഹാന്റെ ഭരണകാലത്ത് നവാബ് ആസാദുള്ള ഖാൻ, കോച്ച് ഖിലി ഖാൻ എന്നിവർ കോട്ടയുടെ നിയന്ത്രണം നടത്തി. കോച്ച് ഖിലി ഖാൻ അധികാരത്തിലിരിക്കുമ്പോൾ ഇവിടെ വച്ചാണ് മരണമടഞ്ഞത്. അദ്ദേഹത്തിന്റെ ശവശരീരം കോട്ടക്കു താഴെയായി ഒഴുകുന്ന മുനുനി നദിയുടെ (ബൻഗംഗയുടെ കൈവഴി) തീരത്താണ് അടക്കം ചെയ്തിരിക്കുന്നത്. ഔറംഗസേബിന്റെ ഭരണകാലത്ത് സയിദ് ഹുസൈൻ ഖാൻ ഹസൻ, അബ്ദുല്ല ഖാൻ പഠാൻ, നവാബ് സയിദ് ഖലീൽ ഖാൻ എന്നിവരായിരുന്നു കോട്ടയുടെ അധികാരികൾ. 1743-ൽ നിയമിതനായ നവാബ് സൈഫ് അലി ഖാൻ ആയിരുന്നു കാങ്ഡ കോട്ടയിലെ അവസാനത്തെ മുഗൾ ഖിലാദാർ. 

കോട്ടയിലെ മുഗൾ ആധിപത്യകാലത്ത് കറ്റോച്ച് വംശജർ ചുറ്റുമുള്ള പ്രദേശങ്ങൾ കേന്ദ്രീകരിച്ച് ശക്തിയാർജ്ജിച്ചുകൊണ്ടിരുന്നു. അവർ സമീപത്തുള്ള വിജയ്പൂർ, ആലംപൂർ, ഹമീർപൂർ തുടങ്ങിയ പ്രദേശങ്ങൾ വികസിപ്പിച്ച് കോട്ടകളും കൊട്ടാരങ്ങളും തീർത്ത് ശക്തിപ്പെട്ടു. 1758-ൽ കറ്റോച്ച് വംശത്തിലെ ഗമന്ദ് ചന്ദ് എന്ന രാജാവിനെ അഫ്ഗാനികൾ, ജലന്ധർ ദൊവാബിലെ അവരുടെ പ്രതിനിധിയായി അംഗീകരിച്ചു. ഗമന്ദ് ചന്ദ്, കാങ്ഡ കോട്ടയിലേക്ക് ആക്രമണം നടത്തിയെങ്കിലും അദ്ദേഹത്തിന് അത് പിടിച്ചെടുക്കാനായില്ല. ഗമന്ദ് ചന്ദിന്റെ പൗത്രനായ സൻസാർ ചന്ദ് രണ്ടാമന്റെ കാലഘട്ടത്തിലാണ് കോട്ട പിടിച്ചെടുക്കാനുള്ള ഊർജ്ജിതശ്രമം നടന്നത്. സിഖ് പടനായകനായ ജയ് സിങ് കന്നയ്യയുടെ (ജയ് സിങ് ഗാനി) സഹായത്തോടെ കോട്ട ആക്രമിക്കുകയും 1783-ൽ ജയ് സിങ് കന്നയ്യ കോട്ട പിടിച്ചടക്കുകയും ചെയ്തു. 1786-ൽ സമതലപ്രദേശത്തുള്ള ചില പ്രദേശങ്ങളുടെ നിയന്ത്രണം ജയ് സിങ് കന്നയ്യക്ക് കൈമാറി സൻസാർ ചന്ദ് കോട്ട ഏറ്റെടുത്തു. സൻസാർ ചന്ദ് തന്റെ അധികാരം സമതലപ്രദേശങ്ങളിലേക്കും വ്യാപിപ്പിക്കാൻ ശ്രമിച്ചു. ലാഹോറിന്റെ ദിശയിലേക്കുള്ള ആക്രമണങ്ങൾ ഹോഷിയാർപൂരിലെത്തിയപ്പോഴേക്കും പഞ്ചാബ് രാജാവ് രഞ്ജിത് സിങ് തടഞ്ഞു. തെക്കുകിഴക്കുള്ള ബിലാസ്പൂരിലേക്കും അദ്ദേഹം ആക്രമണം നടത്തുകയും ബിലാസ്പൂർ തന്റെ രാജ്യത്തോട് ചേർക്കുകയും ചെയ്തു. ഇതിന്റെ ഫലമായി ബിലാസ്പൂരിലെ രാജാവ്, നേപ്പാളിലെ ഗൂർഖ രാജാവായ അമർ സിങ് ഥാപ്പയെ കാങ്ഡ ആക്രമിക്കുന്നതിന് ക്ഷണിക്കുകയും അതിന് തന്റെ സേനയുടെ സഹായം വാഗ്ദാനം ചെയ്യുകയും ചെയ്തു. 1806-ൽ ബിലാസ്പൂർ രാജാവിന്റെ സഹായത്തോടെ ഗൂർഖകൾ കാങ്ഡ താഴ്വര പിടിച്ചടക്കി. സൻസാർ ചന്ദും കുടുംബവും കാങ്ഡ കോട്ടയിൽ ഒളിച്ചു. കോട്ടയുടെ നിയന്ത്രണത്തിനായി 1809 വരെയുള്ള നാലുവർഷം യുദ്ധം തുടർന്നു. ഇതിനിടയിൽ സൻസാർ ചന്ദ്, രഞ്ജിത് സിങ്ങിനോട് സഹായാഭ്യർത്ഥന നടത്തിയെങ്കിലും അനുകൂലനടപടികളൊന്നുമുണ്ടായില്ല. തുടർന്ന് സൻസാർ ചന്ദ്, ഗൂർഖകളുമായി അനുരഞ്ജനത്തിന് ശ്രമിക്കുകയും തന്നെയും കുടുംബത്തെയും സ്വതന്ത്രമായി വിടാമെങ്കിൽ കീഴടങ്ങാമെന്ന വ്യവസ്ഥയിൽ യുദ്ധം അവസാനിക്കുകയും ചെയ്തു. 

1809 മേയ് മാസം സൻസാർ ചന്ദ്, കോട്ട വീണ്ടെടുക്കുന്നതിന് രഞ്ജിത് സിങ്ങിന്റെ സഹായം വീണ്ടും അഭ്യർത്ഥിച്ചു. കാങ്ഡക്കടുത്തുള്ള ജ്വാലാമുഖിയിൽ വച്ച് ഇരുനേതാക്കളും സന്ധിക്കുകയും തുടർന്ന് വൻ പോരാട്ടത്തിനുശേഷം ഗൂർഖകളെ തോൽപ്പിച്ച് രഞ്ജിത് സിങ് കോട്ട പിടിച്ചടക്കുകുയും ചെയ്തു. ധാരണപ്രകാരം കോട്ടയും പരിസരപ്രദേശങ്ങളും രഞ്ജിത് സിങ് നിയന്ത്രണത്തിൽവക്കുകയും കാങ്ഡ താഴ്വരയിലെ 66 ഗ്രാമങ്ങളുടെ നിയന്ത്രണം സൻസാർ ചന്ദിന് നൽകുകയും ചെയ്തു. തുടർന്ന് 1846 വരെ കോട്ട സിഖുകാരുടെ നിയന്ത്രണത്തിലായിരുന്നു. ഒന്നാം ആംഗ്ലോ-സിഖ് യുദ്ധത്തിൽ പരാജിതരായ സിഖുകാർ 1846-ലെ ലാഹോർ ഉടമ്പടിപ്രകാരം, ഈ കോട്ട ഉൾപ്പെടുന്ന ജലന്ധർ ദൊവാബ് പ്രദേശം മുഴുവൻ ബ്രിട്ടീഷുകാർക്ക് കൈമാറുകയായിരുന്നു. 1905-ൽ ഒരു വൻ ഭൂകമ്പത്തിൽ കോട്ടക്കും സമീപപ്രദേശങ്ങൾക്കും വൻ നാശനഷ്ടങ്ങളുണ്ടാകുന്നതുവരെ ബ്രിട്ടീഷ് പട്ടാളം ഈ കോട്ടയിൽ താവളമടിച്ചിരുന്നു.
1909-ൽ ഇത് ദേശീയപ്രാധാന്യമുള്ള ചരിത്രസ്മാരകമായി പ്രഖ്യാപിക്കപ്പെട്ടു.

പ്രകൃത്യാൽത്തന്നെ എത്തിപ്പെടാൻ പ്രയാസമേറിയ തന്ത്രപ്രധാനമായ പ്രദേശത്താണ് ഈ കോട്ട തീർത്തിരിക്കുന്നത്. സമീപപ്രദേശത്തെ അപേക്ഷിച്ച് വളരെ താഴ്ന്ന നിരപ്പിൽ ഒഴുകുന്ന മാൻസി, ബൻഗംഗ എന്നീ നദികളുടെ സംഗമസ്ഥാനത്തുള്ള നാടപോലെയുള്ള കുന്നിൻപ്രദേശത്താണ് ഇതിന്റെ സ്ഥാനം. കോട്ടയുടെ വടക്കുപടിഞ്ഞാറുഭാഗത്തുകൂടെ ഒഴുകുന്ന 
ബൻഗംഗ നദിയുടെ നിരപ്പിൽ നിന്ന് ഏതാണ് 300 അടി ഉയരത്തിലാണ് കോട്ട നിൽക്കുന്നത്. മൂന്നുവശവും ചെങ്കുത്തായ നദീതീരങ്ങളായതിനാൽ വടക്കുകിഴക്കുഭാഗത്തെ പട്ടണത്തിന്റെ ദിശയിൽ നിന്നുമാത്രമേ കോട്ടയിലേക്ക് പ്രവേശിക്കാനാകൂ. നിരീക്ഷണസൗകര്യത്തിനായി, രാജഭരണകാലത്ത്, കോട്ടക്ക് ഇരുവശങ്ങളിലുമുള്ള കീഴ്ക്കാംതൂക്കായ നദീതീരങ്ങളിലെ സസ്യങ്ങൾ മുഴുവൻ വെട്ടി വൃത്തിയാക്കുകയും ചെയ്തിരുന്നു. കോട്ടക്ക് വടക്കുവശത്തുള്ള നദിക്കപ്പുറത്ത് ഉയരമുള്ള കുന്നിൻമുകളിൽ ജയന്തിമാതാക്ഷേത്രം സ്ഥിതിചെയ്യുന്നു.

വലിയൊരു മലക്കുമുകളിൽ സ്ഥിതിചെയ്യുന്ന ഈ കോട്ടയുടെ പ്രധാനകൊട്ടാരം സ്ഥിതി ചെയ്യുന്ന ഭാഗത്തേക്കെത്തുന്നത് ഏഴുകവാടങ്ങൾ കടന്നാണ്. 23 കൊത്തളങ്ങൾ ഈ കോട്ടക്കുണ്ടായിരുന്നു എന്നും രേഖപ്പെടുത്തപ്പെട്ടിട്ടുണ്ട്. മൊത്തത്തിൽ ഏകദേശം ഒരു കിലോമീറ്റർ ചുറ്റളവിൽ ഈ കോട്ട വ്യാപിച്ചുകിടക്കുന്നു. കോട്ടയുടെ ഏറ്റവും മുകളിലുള്ള ഭാഗത്ത് രാജകൊട്ടാരവും, തൊട്ടു താഴെയുള്ള തട്ടിൽ ക്ഷേത്രങ്ങളുമാണ്. ഇതിനു താഴെ വ്യത്യസ്ത നിരപ്പിൽ ഓരോരോ കവാടങ്ങൾ സ്ഥിതി ചെയ്യുന്നു.
കോട്ടയിലെ കവാടങ്ങൾ പല കാലയളവുകളിലായി നിർമ്മിച്ചതാണ്. കോട്ടയുടെ മുകളിലേക്കുള്ള വളഞ്ഞുപുളഞ്ഞുള്ള വഴിയിൽ പലയിടത്തായാണ് ഈ കവാടങ്ങൾ സ്ഥാപിച്ചിരിക്കുന്നത്. കോട്ടയുടെ ഏറ്റവും താഴെയുള്ള "രഞ്ജിത് സിങ് ഗേറ്റ്"' പണിതിരിക്കുന്നത് സിഖ് സാമ്രാജ്യസ്ഥാപകനായ രഞ്ജിത് സിങ്ങിന്റെ ആധിപത്യകാലത്താണ്. ഇരട്ടക്കവാടമായ ഇതിന് മരംകൊണ്ടുള്ള വാതിലാണുള്ളത്. ഈ കവാടത്തിനു മുന്നിൽ കോട്ടയുടെ വശങ്ങളിലുള്ള ഇരുനദികളെയും യോജിപ്പിക്കുന്ന ഒരു കിടങ്ങും നിർമ്മിച്ചിട്ടുണ്ട്. 

ഇരുമ്പുകമ്പികളും പട്ടകളും കൊണ്ടുള്ള വാതിലുണ്ടായിരുന്നു എന്നതിനാലാണ് "അഹീനി ദർവാസ"ക്ക് ആ പേരുവന്നത്. നിലവിൽ ഇതിന് വാതിലുകളൊന്നുമില്ല. ഈ കവാടത്തിനുശേഷം അമീറി ദർവാസ കാണാം ഇതുരണ്ടും കോട്ടയിലെ ആദ്യ മുഗൾ പ്രതിനിധിയായിരുന്ന നവാബ് അലി ഖാൻ നിർമ്മിച്ചതാണ്. നാലാമത്തെ കവാടമായ "ജഹാംഗീരി ദർവാസ" വഴിയിലെ ഒരു കൊടും വളവിനുശേഷമാണ് സ്ഥിതിചെയ്യുന്നത്. 1621-ൽ ജഹാംഗീർ കോട്ട പിടിച്ചെടുത്തതിനു ശേഷം തന്നെ പണിതതാണിത്. ഈ കമാനത്തിനു മുകളിൽ കോട്ട പിടിച്ചെടുത്ത തിയതി ആലേഖനം ചെയ്തുവച്ചിട്ടുണ്ട്.

ഇരുവശത്തും ഉയർന്ന മതിലുകളോടുകൂടിയ വീതികുറഞ്ഞ കവാടമാണ് "അന്ധേരി ദർവാസ". "ഹന്ദേലി ദർവാസ" എന്നും ഇതിനുപേരുണ്ട്. വീതിയില്ലാത്തതിനാൽ ഇരുണ്ടിരിക്കാമെന്നതിനാലായിരിക്കാം ഈ പേര്. ആകെ തകർന്നുകിടക്കുന്ന ഈ കവാടം ഇപ്പോൾ പുനർനിർമ്മിച്ചുകൊണ്ടിരിക്കുകയാണ്. അന്ധേരി ദർവാസ കടക്കുമ്പോൾ രണ്ട് വഴികളുണ്ട്. ഒന്ന് കോട്ടയുടെ മറുഭാഗത്തേക്ക് പുറത്തേക്കിറങ്ങാനുള്ള വഴിയാണ്. ജഹാംഗീർ നിർമ്മിച്ച മസ്ജിദും, രണ്ടു തടാകങ്ങളും ഈ വഴിയിലുണ്ട്. രണ്ടാമത്തെ വഴി കോട്ടയുടെ മുകളിലെ പ്രധാനഭാഗത്തേക്കുള്ളതാണ്. "ദർശനി ദർവാസ" എന്ന കവാടത്തിലൂടെയാണ് ഇങ്ങോട്ടുകടക്കുന്നത്. കോട്ടയുടെ ഏറ്റവും പുരാതനമായ ഭാഗം ദർശനി ദർവാസയുടെ ഭാഗമാണ്. ഇരുഭാഗത്തും ഗംഗ, യമുന എന്നീ നദീദേവതകളുടെ ശില്പങ്ങൾ കൊത്തിവച്ചിരിക്കുന്ന കവാടമാണിത്. ക്ഷേത്രങ്ങളിരിക്കുന്ന തളത്തിലേക്കാണ് ഈ കവാടത്തിലൂടെ പ്രവേശിക്കുന്നത് എന്നതിനാലാണ് ദർശനി ദർവാസ എന്ന പേര് വന്നിരിക്കുന്നത്. ഈ തളത്തിലെ ലക്ഷ്മീനാരായൺ ക്ഷേത്രത്തിന്റെ ഇടതുവശത്തുകൂടി കൊട്ടാരങ്ങളുടെ തട്ടിലേക്കുള്ള "മഹലോം കാ ദർവാസ" ആരംഭിക്കുന്നു.
ഈ കവാടങ്ങൾ കൂടാതെ കോട്ടക്കു മുകളിൽ നിന്ന് നദിയിലേക്ക് നീളുന്ന ഒരു രഹസ്യപാതകൂടിയുണ്ടെന്നും ഇതുവഴിയാണ് ഗൂർഖകളുടെ ആക്രമണകാലത്ത് സൻസാർ ചന്ദ് കോട്ടയിൽ നിന്നും രക്ഷപ്പെട്ടതെന്നും പറയപ്പെടുന്നു.

1621-ൽ ഈ കോട്ട പിടിച്ചടക്കിയതിനു ശേഷം മുഗൾ ചക്രവർത്തി ജഹാംഗീർ ഇവിടെ ഒരു മസ്ജിദ് നിർമ്മിച്ചിരുന്നു. അന്ധേരി ദർവാസ കടന്നെത്തുമ്പോഴുള്ള രണ്ടു വഴികളിൽ വലതുവശത്തേക്കുള്ള വഴിയരികിലായി ഈ മസ്ജിദിന്റെ അവശിഷ്ടങ്ങൾ കാണാം. പിൽക്കാലത്ത് ഇത് ഒരു വെടിമരുന്നുപുരയായി ഉപയോഗിക്കുകയും ബ്രിട്ടീഷ് ആക്രമണകാലത്ത് പീരങ്കിയാക്രമണത്തിൽ തകരുകയും ചെയ്തു. ഈ മസിജിദിനടുത്തായി കപൂർ സാഗർ എന്ന ഒരു തടാകവുമുണ്ട്.

ദർശനി ദർവാസ കടന്ന് അകത്തേക്ക് പ്രവേശിക്കുന്നത് വലിയൊരു തളത്തിലേക്കാണ് ഇവിടെ മൂന്നു ക്ഷേത്രങ്ങളുണ്ട്. ഇതിൽ കവാടത്തിന് അഭിമുഖമായി നിൽക്കുന്ന ലക്ഷ്മീ നാരായൺ ക്ഷേത്രത്തിന്റെ നാമമാത്രമായ അവശിഷ്ടങ്ങളേ ഇപ്പോൾ നിലവിലുള്ളൂ. അംബികാദേവി ക്ഷേത്രം എന്ന മറ്റൊരു ഹിന്ദു ക്ഷേത്രവും, ഒരു വലിയ ജൈനക്ഷേത്രത്തിന്റെ അവശിഷ്ടവും ഈ തളത്തിലുണ്ട്. ജൈന തീർത്ഥങ്കരനായ ആദിനാഥന്റെ ഒരു പ്രതിമ ഇവിടെയുണ്ട്. കറ്റോച്ച് രാജവംശത്തിന്റെ സ്ഥാപകനെന്നു വിശ്വസിക്കുന്ന സുശർമ്മന്റെ കാലത്തോളം ഈ പ്രതിമക്ക് പഴക്കമുണ്ടെന്നാണ് വിശ്വാസമെങ്കിലും ശാസ്ത്രീയവിശകലനമനുസരിച്ച് ഇത് 1446 കാലഘട്ടത്തിൽ തീർത്തതാണ്. ക്ഷേത്രങ്ങൾ നിലനിൽക്കുന്ന ഈ തളത്തിൽ നിന്നാണ് രാജകൊട്ടാരങ്ങളടങ്ങിയ നിലയിലേക്കുള്ള മഹലോം കാ ദർവാസ ആരംഭിക്കുന്നത്.

കോട്ടയുടെ ഏറ്റവും മുകൾഭാഗത്തുള്ള തട്ടിലാണ് രാജകൊട്ടാരങ്ങൾ സ്ഥിതി ചെയ്തിരുന്നത്. നിലവിൽ ഇവിടെ പഴയ കെട്ടിടങ്ങളുടെ അവശിഷ്ടങ്ങൾ മാത്രമേയുള്ളൂ. ഈ തട്ടിന്റെ തെക്കുപടിഞ്ഞാറേ അറ്റത്തായി ബഹുഭുജാകൃതിയിലുള്ള വലിയ ഒരു കൊത്തളവുമുണ്ട്.

കോട്ടയുടെ കവാടങ്ങൾക്കെല്ലാം പുറത്ത്, ഇപ്പോൾ സഞ്ചാരികൾക്കുള്ള പ്രവേശനകവാടത്തിനു വലതുവശത്തായി മുഗൾ ശൈലിയിലുള്ള ഒരു ഹമ്മം (കുളിമുറി) നിലവിലുണ്ട്. ജഹാംഗീറിന്റെ പ്രതിനിധിയായി കോട്ട ഭരിച്ച ആദ്യത്തെ ഖിലാദാർ നവാബ് അലി ഖാന്റെ ഭരണകാലത്താണ് ഈ ഹമ്മം നിർമ്മിക്കപ്പെട്ടത്. എന്നാൽ ഹമ്മത്തിലേക്ക് വെള്ളമെത്തിക്കുന്നതിനായി തൊട്ടടുത്ത് നിർമ്മിച്ചിട്ടുള്ള കുളത്തിന്റെ വാസ്തുകലാശൈലിയിൽ നിന്ന് ഹിന്ദുക്കളുടെ ഭരണകാലത്തായിരിക്കണം നടന്നിരിക്കുന്നത് എന്ന് അനുമാനിക്കുന്നു.




</doc>
<doc id="237239" url="https://ml.wikipedia.org/wiki?curid=237239" title="ആനയടി നരസിംഹസ്വാമി ക്ഷേത്രം">
ആനയടി നരസിംഹസ്വാമി ക്ഷേത്രം

കൊല്ലം ജില്ലയിലെ ശൂരനാട് വടക്ക് പഞ്ചായത്തിലെ ആനയടിയിലാണ് പഴയിടം നരസിംഹസ്വാമി ക്ഷേത്രം സ്ഥിതിചെയ്യുന്നത്. ഈ ക്ഷേത്രത്തിലെ ആരാധനാമൂർത്തി നരസിംഹസ്വാമിയാണ്. ആനയടി തേവർ എന്ന പേരിലും അറിയപ്പെടുന്നു.

ആനയടി ക്ഷേത്രത്തിലെ പ്രധാന ഉപദേവതകൾ ശിവൻ, ഗണപതി, ഭുവനേശ്വരി ദേവി, ബ്രഹ്മരക്ഷസ്, നാഗരാജാവ്, നാഗയക്ഷി എന്നിവരാണ്. പുതിയിടം ക്ഷേത്രത്തിന്റെ ചരിത്രത്തിന്, പഴയിടം ശ്രീകൃഷ്ണസ്വാമി ക്ഷേത്രവുമായി ബന്ധമുണ്ട്.

ആനയടി ക്ഷേത്രത്തിനു കിഴക്ക് വശത്തായി നവരാത്രി മണ്ഡപം സ്ഥിതി ചെയ്യുന്നു. പ്രസിദ്ധമായ ആനയടി നവരാത്രി സംഗീതോത്സവം നടക്കുന്നത് ഇവിടെയാണ്‌.

100 ൽ പ്പരം ഗജവീരന്മാരുടെ അകമ്പടിയോടു കൂടിയ ഗജമേള നടത്തണമെന്ന് ഉണ്ടെങ്കിലും, ഇത് വരെ അത് നടന്നിട്ടില്ല. അങ്ങനെ ഉണ്ടായാല് ക്ഷേത്രത്തിന് നഷ്ടപ്പെട്ട സ്വര്ണ്ണകൊടിമരം തിരിച്ച് കിട്ടുമെന്നാണ് ദേവപ്രശ്നത്തില് തെളിഞ്ഞത്. 98 ഗജവീരന്മാരെയെ ഇത് വരെ ഉള്കൊള്ളിക്കാന് പറ്റിയിട്ടുള്ളു. . മകരമാസത്തിലെ അത്തം നാൾ മുതൽ തിരുവോണംനാൾ വരെയുള്ള പത്തു ദിവസങ്ങളിലായാണ് ഉത്സവം നടക്കുന്നത്.തിരുവോണ ദിവസം ആണ് ആറാട്ട്. ഒരേവരിയിൽ നിരയായി നിരയായി ഗജവീരന്മാർ അണിഞ്ഞൊരുങ്ങി അണിനിരക്കുന്ന ഗജമേള (ആനയടി പൂരം) ഉത്സവത്തിന്റെ പത്താം നാളാണ്. ദേശ വിദേശത്തുനിന്നുള്ള പതിനായിരങ്ങൾ ഉൾപ്പെടെ ഈ ഉത്സവം കാണാൻ എത്തുന്നു. 

കായംകുളം ശാസ്താംകോട്ട റൂട്ടിൽ കോട്ടപ്പുറം ജംഗ്ഷൻ അല്ലെങ്കിൽ വഞ്ചിമുക്ക് ജംഗ്ഷൻ 



</doc>
<doc id="237250" url="https://ml.wikipedia.org/wiki?curid=237250" title="അൽഫോൻസ (മലയാളചലച്ചിത്രം)">
അൽഫോൻസ (മലയാളചലച്ചിത്രം)

1952-ൽ റിലീസ് ചെയ്ത മലയാള ചലച്ചിത്രമാണ് അൽഫോൻസ. കോട്ടയം ജിയോപിക്ചേഴ്സിന്റെ പ്രഥമോപഹാരമായി അൽഫോൻസ 1952 ഫെബ്രുവരി 5-നു പ്രദർശനം ആരംഭിച്ചു. അൽഫോൻസയുടെ കഥയും സംഭാഷണവും ഒ. ജോസ്തോട്ടാനും ഗാനരചന അഭയദേവും എൻ.എസ്. കുര്യനും ചേർന്നും നിർവഹിച്ചു. ഈ ഗാനങ്ങൾക്ക് ഈണം പകർന്നത് റ്റി.ആർ. പാപ്പയായിരുന്നു. സിറ്റാഡൽ സ്റ്റുഡിയൊയിൽ നിർമ്മാണം പൂർത്തിയാക്കിയ ഈ ചിത്രം സിനീമയാക്കിയതും തോട്ടാൻ‌ തന്നെയാണ്. തങ്കപ്പൻ നൃത്തസംവിധാനവും, എസ്.എ.കാലിക് വേഷവിധാനവും, വിമലൻ ശബ്ദലേഖനവും, കൃഷ്ണൻ ആശാരി കലാസംവിധാനവും എൻ.എം. ശങ്കർ ചിത്ര സംയോജനവും നിർവഹിച്ചു. കേരളത്തിലെ വിതരണാവകാശികൾ കോട്ടയം ജിയോപിക്ചേഴ്സ് ആണ്.
ആർ. സുരേന്ദ്രനാഥ്<br>പി.കെ. മോഹൻ<br>ജോസ് പ്രകാശ്<br>റോസ്<br>സി.ആർ. ലക്ഷ്മി<br>കമലാക്ഷി<br>മിസ് കുമാരി<br>ഇ.സി. ജേക്കബ്<br>അൻസലീസ്<br>ടി.എം. അബ്രഹാം 
എ.പി. കോമള<br>ജാനമ്മ ഡേവിഡ്<br>ജോസ് പ്രകാശ്<br>മോത്തി<br>നാഗയ്യ<br>പി. ലീല



</doc>
<doc id="237258" url="https://ml.wikipedia.org/wiki?curid=237258" title="ദാഹം (ചലച്ചിത്രം)">
ദാഹം (ചലച്ചിത്രം)

കെ.എസ്. സേതുമാധവൻ സംവിധാനം നിർവഹിച്ച 1965-ൽ പുറത്തിറങ്ങിയ മലയാളചലച്ചിത്രമാണ് ദാഹം. ചിത്രം പ്രതിക്ഷിച്ചത്ര സാമ്പത്തിക നേട്ടം കൈവരിച്ചില്ല. ജി ദേവരാജനാണ് ഈ ചിത്രത്തിന്റെ സംഗീതസംവിധായകൻ.


</doc>
<doc id="237267" url="https://ml.wikipedia.org/wiki?curid=237267" title="ആയ് രാജവംശം">
ആയ് രാജവംശം

ആയ് രാജവംശം സംഘകാലഘട്ടത്തിന്റെ ആദ്യ സമയം മുതൽ എ.ഡി. പത്താം നൂറ്റാണ്ടുവരെ ഭരണം നടത്തിയിരുന്നു. ഇവർ ഏറ്റവും ശക്തമായിരുന്ന സമയത്ത് വടക്ക് തിരുവല്ല മുതൽ തെക്ക് നാഗർകോവിൽ വരെയും കിഴക്ക് പശ്ചിമഘട്ടം വരെയുമുള്ള ഭൂമി ഇവരുടെ നിയന്ത്രണത്തിലായിരുന്നു.

ചേര രാജവംശം സ്ഥാപിക്കപ്പെടുന്നതിനു മുൻപുതന്നെ ആയ് രാജവംശം പ്രധാന രാഷ്ട്രീയ ശക്തിയായിരുന്നു. ഗ്രീക്ക് ഭൂമിശാസ്ത്രജ്ഞനായ ക്ലോഡിയസ് ടോളമി (എ.ഡി. രണ്ടാം നൂറ്റാണ്) ആയ് രാജവംശം ‌ബാരിസ് നദി (പമ്പ) മുതൽ കന്യാകുമാരി വരെ വ്യാപിച്ചിരുന്നു എന്ന് വിവരിക്കുന്നുണ്ട്. ദക്ഷിണ തിരുവിതാംകൂർ (നാഞ്ചിനാട്) ആയ് രാജ്യത്തിന്റെ ഭാഗമായിരുന്നു. "പുറനാണൂറ്" അനുസരിച്ച് രാജ്യതലസ്ഥാനം പൊതികൈ മലയിലെ ആയ്‌കുടി ആയിരുന്നു. ഇത് ചെങ്കോട്ടയ്ക്ക‌ടുത്താണ്. പിന്നീട് തലസ്ഥാനം വിഴിഞ്ഞത്തേയ്ക്ക് മാറ്റി. ആയ് രാജവംശത്തിന്റെ മുദ്ര ആനയായിരുന്നു. പത്താം നൂറ്റാണ്ടിനു ശേഷം ദക്ഷിണകേരളത്തിലും ദക്ഷിണ തമിഴ്നാട്ടിലും വേണാട് ആയ് രാജവംശത്തെ കീഴ്പ്പെടുത്തി. 

രാജവംശത്തിന്റെ ഉദ്ഭവം വ്യക്തമല്ല. വിക്രമാദിത്യവരവുണന്റെ പാലിയം ചെമ്പേടുകൾ പോലുള്ള ചില രേഖകൾ ആര്യന്മാരായ യാദവന്മാരായിരുന്നു ആയ് രാജവംശസ്ഥാപകർ എന്ന് അവകാശപ്പെടുന്നുണ്ടെങ്കിലും ഇത് അതിശ‌യോക്തിയാകാനാണ് സാദ്ധ്യത. ദക്ഷിണേന്ത്യയിലെ ഒരു തദ്ദേശ ദ്രാവിഡ കുലത്തിൽ പെട്ടവരായിരുന്നു ആയ് രാജാക്കന്മാർ എന്നത് പൊതുവിൽ അംഗീകരിക്കപ്പെട്ടിട്ടുണ്ട്. 
സംഘകാലഘട്ടത്തിൽ ഭരിച്ചിരുന്ന ആയ് രാജാക്കന്മാരിൽ ആയ് അണ്ടിരൻ, തിതിയൻ, അതിയൻ എന്നിവരാണ് പ്രമുഖ ഭരണാധികാരികൾ. അണ്ടിരൻ പൊടിയിൽ മലയിലെ രാജാവായി "പുറനാണൂറിൽ" പരാമർശിക്കപ്പെട്ടിട്ടുണ്ട്. ഇദ്ദേഹം കൊങ്ങ് ഭരണാധികാരികളെ തോൽപ്പിക്കുകയും അറബിക്കടലിലേയ്ക്ക് അവരെ ഓടിക്കുകയും ചെയ്തുവത്രേ. ചേര രാജാവായിരുന്ന ആണ്ടുവൻ ചേരാളുടെ കാലത്ത് ജീവിച്ചിരുന്നതും അദ്ദേഹത്തെക്കാൾ മുതിർന്നവനുമായിരുന്നു അണ്ടിരൻ. അണ്ടിരന്റെ കാലത്ത് ആയ് രാജ്യം ചേരന്മാരേക്കാൾ ശക്തമായിരുന്നിരിക്കാൻ സാദ്ധ്യതയുണ്ട്. അണ്ടിരന് ധാരാളം ഭാര്യമാരുണ്ടായിരുന്നു. ഇദ്ദേഹം മരിച്ചതിനൊപ്പം എല്ലാ ഭാര്യമാരും ആത്മഹത്യ ചെയ്യുകയുണ്ടായത്രേ. 

തിതിയനാണ് അടുത്ത പ്രധാന ആയ് ഭരണാധികാരി. പാണ്ഡ്യ രാജാവായിരുന്ന ഭൂതപാണ്ഡ്യന്റെ കാലത്തുതന്നെയായിരുന്നു ഇദ്ദേഹവും ഭരണം നടത്തിയിരുന്നത്. കപിലൻ എന്ന കവിയും ഇദ്ദേഹ‌ത്തിന്റെ കാലത്തുതന്നെയാണ് ജീവിച്ചിരുന്നത്. പാണ്ഡ്യരും ആയ് രാജാക്കന്മാരും തമ്മിൽ ഇക്കാലത്ത് സന്ധിയുണ്ടായിരുന്നതായി കരുതപ്പെടുന്നു. അതിയൻ രാജാവായിരുന്നപ്പോൾ ആയ് രാജ്യം ശിധിലീകൃതമാകാൻ തുടങ്ങി. പാണ്ഡ്യരാജാവായിരുന്ന അശ്ഹകിയ പാണ്ഡ്യൻ ആയ് രാജ്യം കീഴടക്കുകയുണ്ടായി. അതിയന്റെ പിൻതലമുറക്കാർ പാണ്ഡ്യ അധീശത്വത്തിനെതിരേ പോരാടിയിരുന്നു. തലൈആളങ്കണത്തെ (Talai-yalankanam) യുദ്ധത്തിൽ ഒരു ആയ് രാജാവ് പങ്കെടുത്തിരുന്നു. പാണ്ഡ്യരാജാവായ നെടുംചേഴിയൻ പല ശത്രുക്കളെയും ഈ യുദ്ധത്തിൽ തോൽപ്പിക്കുകയുണ്ടായി. പിന്നീട് ആയ് രാജ്യം പാണ്ഡ്യരുടെ അധീശത്വത്തിൽ നിന്ന് മുക്തി നേടി. 

സംഘകാലത്തിനുശേഷമുള്ള കാലം ദക്ഷിണേന്ത്യയിലെ രാജവംശങ്ങളെപ്പറ്റിയുള്ള വിവരങ്ങളൊന്നും ലഭ്യമല്ലാത്ത കാലഘട്ടമാണ്. ആയ് രാജവംശത്തിന്റെ കാര്യവും വ്യത്യസ്തമല്ല. പിൽക്കാലത്ത് ആയ് രാജ്യം ശക്തരായ പാണ്ഡ്യന്മാർക്കും ചേരന്മാർക്കുമിടയിൽ ദീർഘകാലം ഒരു നിഷ്പക്ഷ മേഖലയായിൽ വർത്തിച്ചു. ചേരന്മാർ ക്ഷയിച്ചശേഷം പാണ്ഡ്യന്മാരും ചോളന്മാരും ആയ് പ്രവിശ്യകൾക്കുമേൽ പലവട്ടം ആക്രമണം നടത്തുകയുണ്ടായി. പാണ്ഡ്യർ നാഞ്ചിനാട് മേഖലയിൽ പലവട്ടം ആക്രമണം നടത്തുകയുണ്ടായി. ഏഴാം നൂറ്റാണ്ടിലെ പാണ്ഡ്യ രാജാവായ ജ‌യന്തവർമൻ ആയ് രാജാവിനെ തോൽപ്പിക്കുകയുണ്ടായി. ജയന്തവർമന്റെ പിൻഗാമിയായിരുന്ന അരികേസരി മാരവർമൻ സെന്നിലത്തുവച്ചുനടന്ന ഒരു യുദ്ധത്തിൽ വിജയിച്ചു. ഇദ്ദേഹം കോട്ടാർ ആക്രമിക്കുകയും ആയ് രാജാവിനെ ജീവനോടെ പിടികൂടുകയും ചെയ്തു. എട്ടാം നൂറ്റാണ്ടിൽ കൊച്ചടയാൻ രണധീരൻ ഭരിച്ചിരുന്ന സമയമായപ്പോഴേക്കും ആയ് രാജ്യം പാണ്ഡ്യരുടെ മേൽക്കോയ്മ അംഗീകരിച്ചുകഴിഞ്ഞിരുന്നു. മരുത്തൂർ നടന്ന യുദ്ധത്തിൽ കൊച്ചടയാൻ രണധീരൻ ആയ് രാജാവിനെ തോൽപ്പിക്കുകയുണ്ടായി. 

എട്ടാം നൂറ്റാണ്ടിന്റെ രണ്ടാം പകുതിയിൽ ആയ് രാജ്യം ഭരിച്ചിരുന്നത് സടയൻ (788 വരെ) കരുനന്തൻ (788-857) എന്നിവരായിരുന്നു. ഇക്കാലത്ത് ജതിലവർമൻ പരന്തകന്റെ കീഴിൽ പാണ്ഡ്യന്മാർ പലതവണ ആയ് രാജ്യം ആക്രമിക്കുകയും ആയ് രാജാക്കന്മാരെ തോൽപ്പിക്കുകയും ചെയ്തിരുന്നു. കഴുഗുമലൈ ലിഘിതം അനുസരിച്ച് ഇദ്ദേഹം കരുനൻതനെതിരേ പടനയിക്കുകയും അരിവിയൂർ കോട്ട നശിപ്പിക്കുകയുമുണ്ടായി. ജതിലവർമൻ ആയ് തലസ്ഥാനമായ വിഴിഞ്ഞം പിടിച്ചെടുക്കുകയുണ്ടായി. ആയ് ഭരണാധികാരി പത്തുവർഷത്തിലധികം വിഴിഞ്ഞം പ്രദേശത്ത് യുദ്ധം ചെയ്യുകയുണ്ടായി. ചേരരാജാക്കന്മാർ പാണ്ഡ്യർക്കെതിരേ ആയ് രാജാക്കന്മാരെ സഹായിച്ചിരുന്നു. 

ഒൻപതാം നൂറ്റാണ്ടിൽ കരുനന്തടക്കൻ, ഇദ്ദേഹത്തിന്റെ മകനായ വിക്രമാദിത്യ വരഗുണൻ എന്നീ രണ്ടു പ്രഗൽഭരായ രാജാക്കന്മാർ ആയ് രാജ്യം ഭരിക്കുകയുണ്ടായി. കരുനന്തടക്കൻ (എ.ഡി. 857-885) വിഴിഞ്ഞം തലസ്ഥാനമായാണ് ഭരിച്ചിരുന്നത്. രാജ്യം അപ്പോൾ വടക്ക്‌ തൃപ്പാപ്പൂർ മുതൽ തെക്കു നാഗർകോവിൽ വരെ ആയി ചുരുങ്ങിയിരുന്നു. പാർഥിവശേഖരപുരത്തെ വിഷ്‌ണു ക്ഷേത്രം കരുനന്തടക്കനാണ്‌ നിർമിച്ചത്‌. ഇദ്ദേഹത്തിന്‌ ശ്രീവല്ലഭവൻ എന്നു കൂടി പേരുണ്ടായിരുന്നതായി ഹജുർശാസനത്തിൽ നിന്ന്‌ മനസ്സിലാക്കാം.ഒരുപക്ഷേ കാന്തളൂർ ശാലൈ സ്ഥാപിച്ചത് ഇദ്ദേഹമായിരുന്നിരിക്കാം. ഇദ്ദേഹം സമാധാനം നിലനിർത്താൻ ശ്രമിക്കുകയും വിദ്യാഭ്യാസത്തിന് പ്രാധാന്യം കൊടുക്കുകയും ചെയ്തിരുന്നു.

വിക്രമാദിത്യ വരഗുണൻ (885-925) ചോളന്മാർക്കെതിരേ യുദ്ധം ചെയ്യുവാൻ പാണ്ഡ്യന്മാരെ സഹായിക്കുകയുണ്ടായി. ഇദ്ദേഹത്തിന്റെ ദക്ഷിണകേരളത്തിലെ ഒട്ടേറെ ഭൂസ്വത്ത്‌ ബുദ്ധമതകേന്ദ്രമായിരുന്ന തിരുമൂലപാദത്തിന്‌ (ശ്രീമുലവാസം) ദാനം ചെയ്‌തതായി ഇതിൽ പറയുന്നു. ഇദ്ദേഹത്തിന്റെ മരണശേഷം ആയ് രാജവംശത്തിന്റെ പ്രതാപം അവസാനിക്കുകയും ഇവരുടെ നിയന്ത്രണത്തിലുണ്ടായിരുന്ന ഭൂമി ചോളന്മാരും മറ്റും പിടിച്ചെടുക്കുകയും ചെയ്തു. പത്താം നൂറ്റാണ്ടോടെ കാന്തലൂരും വിഴിഞ്ഞവുമ്മ് ചേരരാജാക്കന്മാരുടെ ശക്തികേന്ദ്രങ്ങളായി. ശ്രീ പദ്മനാഭസ്വാമി ക്ഷേത്രം നിയന്ത്രിച്ചിരുന്ന ആയ് രാജവംശത്തിലെ ഒരു ശാഖ പിന്നീട് (എ.ഡി. 1100) വേണാട്ടിലെ രാജവംശവുമായി ലയിച്ചു എന്ന് അഭിപ്രായമുണ്ട്. 
ആയ്‌ രാജാക്കന്മാരുടെ ശാസനങ്ങൾ അവരുടെ രാജ്യത്തിലെ രാഷ്‌ട്രീയവും സാമൂഹികവും മതപരവുമായ സ്ഥിതിഗതികളിലേക്ക്‌ വെളിച്ചം വീശുന്നുണ്ട്‌. അവിടെ രാജ്യാവകാശം പരമ്പരാഗതമായിരുന്നു; മക്കത്തായമായിരുന്നു പിന്തുടർന്നുപോന്നത്‌. രാജ്യം പല നാടുകളായും നാടുകൾ ദേശങ്ങളായും വിഭജിച്ചിരുന്നു. "കിഴവൻ' എന്ന ഉദ്യോഗസ്ഥനായിരുന്നു രാജാവിന്റെ നിർദ്ദേശപ്രകാരം ഭരണകാര്യങ്ങൾ നോക്കിപ്പോന്നത്‌. വിഴിഞ്ഞവും കാന്തളൂരും അവരുടെ സൈനികകേന്ദ്രങ്ങളായിരുന്നു. ഏതു കുറ്റത്തിനും പിഴ ഈടാക്കുക എന്നതായിരുന്നു പൊതുവേ ഉണ്ടായിരുന്ന ശിക്ഷ. സ്വർണമായി ഈടാക്കിയിരുന്ന ഈ പിഴ ക്ഷേത്രത്തിലോ രാജഭണ്ഡാരത്തിലോ അടയ്‌ക്കുകയായിരുന്നു പതിവ്‌. ക്ഷേത്രത്തിലെ സഭ രാജ്യത്തെ ഒരു പ്രധാനസ്ഥാപനമായിരുന്നു. അവർ സ്ഥാപിച്ചിരുന്ന ശാലകൾ അഥവാ വിദ്യാഭ്യാസസ്ഥാപനങ്ങൾ ജനങ്ങളുടെ സാംസ്‌കാരിക ജീവിതത്തിൽ ഒരു വലിയ പങ്ക്‌ വഹിച്ചിരുന്നു. ഓരോ ക്ഷേത്രത്തോടും അനുബന്ധിച്ച്‌ ഓരോ ശാലയുണ്ടായിരുന്നു. കാന്തളൂരെയും പാർഥിവശേഖരപുരത്തെയും ശാലകൾ പ്രസിദ്ധങ്ങളായിരുന്നു. നാട്ടിലെ ദേവാലയങ്ങളുടെ മേൽ ഇവരുടെ പ്രത്യേക ശ്രദ്ധ പതിഞ്ഞു. ഈ രാജവംശത്തിന്റെ അവസാനകാലത്ത്‌ ബുദ്ധമതവും ജൈനമതവും ക്ഷയിക്കുകയും ഹിന്ദുമതത്തിന്റെയും ഹൈന്ദവസംസ്‌കാരത്തിന്റെയും സംരക്ഷണം അവർ ഏറ്റെടുക്കുകയും ചെയ്‌തു. അവർ തികഞ്ഞ ഹിന്ദുക്കളായിരുന്നെങ്കിലും ബൗദ്ധ-ജൈനമതങ്ങളോട്‌ സഹിഷ്‌ണുത പുലർത്തിയിരുന്നു.



</doc>
<doc id="237270" url="https://ml.wikipedia.org/wiki?curid=237270" title="മലമ്പരുത്തി">
മലമ്പരുത്തി

പശ്ചിമഘട്ടത്തിലെയും ഡെക്കാനിലെയും കാടുകളിൽ സാധാരണയായി കണ്ടുവരുന്ന ഒരു മരമാണ് മലമ്പരുത്തി. . 15 മീറ്ററോളം ഉയരം വയ്ക്കും. ശ്രീലങ്കൻ വംശജനാണ്. ഇന്ത്യയിലും ശ്രീലങ്കയിലും ഈ മരത്തെ വിശുദ്ധമായി കരുതുന്നു. ഇലകൾ നല്ല കാലിത്തീറ്റയാണ്.



</doc>
<doc id="237276" url="https://ml.wikipedia.org/wiki?curid=237276" title="നുസൈബ ബിൻത് കഅബ്">
നുസൈബ ബിൻത് കഅബ്

നുസൈബ ബിൻത് കഅബ് അഥവാ ഉമ്മു അമ്മാറ ചരിത്രത്തിൽ ഇസ്ലാം മതത്തിലേക്ക് പരിവർത്തനം ചെയ്ത ആദ്യത്തെ വനിതകളിലൊരാളായിരുന്നു. ഉഹുദ് യുദ്ധത്തിൽ പങ്കെടുത്ത വനിത എന്ന നിലയിൽ ഇവരും ചരിത്രത്തിലെ വനിതാ യോദ്ധാക്കളിലൊരാളായി കണക്കാക്കപ്പെടുന്നു. ഇവർ ബനു നജ്ജാർ ഗോത്രത്തിലെ ഒരംഗമായിരുന്നു. ഭർത്താവ് സൈദ് ബിൻ അസിം മദീനയിൽ ആദ്യമായി ഇസ്ലാം സ്വീകരിച്ചവരിലൊരാളായിരുന്നു. ഇവരുടെ ഉഹുദ് യുദ്ധത്തിലെ പങ്ക് തികച്ചും യാദൃച്ഛികമായിരുന്നു. തുടക്കത്തിൽ ഇവർ മറ്റ് വനിതകളുടെ കൂടെ പടയാളികൾക്ക് വെള്ളം നൽകുവാനായി യുദ്ധഭൂമിയിൽ ചെന്നതായിരുന്നു. ഇതിനിടെ ഒരു ചെറിയ കുന്നിൻപുറത്ത് നിലകൊണ്ടിരുന്ന മുസ്ലിം പക്ഷത്തെ വില്ലാളികൾ യുദ്ധം ജയിച്ചു എന്ന തെറ്റിദ്ധാരണയിൽ ഉയർന്ന സ്ഥലം ഉപേക്ഷിച്ചു മുൻപോട്ട് പോയി. ഉയർന്ന സ്ഥലം ഉപേക്ഷിച്ചതോടെ ഇവർക്ക് ഫലപ്രദമായി ആക്രമണം ചെയ്യാൻ പറ്റാതായി. വില്ലാളികളുടെ നിർണ്ണായകമായ പിന്തുണയില്ലാതെ മുസ്ലിം സൈന്യം ബുദ്ധിമുട്ടിലായി, അതോടെ യുദ്ധ്ത്തിന്റെ ഗതി മാറി. അത് വരെ വിജയം മുന്നിൽ കണ്ടിരുന്ന ഇസ്ലാമിക സേന പരാജയത്തിന്റെ വക്കിലായി. കുതിരപ്പുറത്തേറിയ ഒരു കുറൈഷ് പടയാളി നുസൈബായെ ആക്രമിക്കാൻ വന്നു ഇവർ ആ കുതിരയെ കുത്തിവീഴ്ത്തി പിന്നീട് നുസൈബാ ആ പടയാളിയെ മകൻ അബ്ദുള്ളയുടെ സഹായത്തോടെ വധിച്ചു. ഇതോടെ നുസൈബാ യുദ്ധത്തിൽ ഒരു പൂർണ്ണപങ്കാളിയായി മുന്നോട്ട് പൊയി മറ്റു ചില കുറൈഷ് പടയാളികളെ വധിക്കാൻ സഹായിച്ചു. ഈ യുദ്ധത്തിൽ ഒടുവിൽ ഇവർ വെട്ടേറ്റ് വീണു എങ്കിലും മരിച്ചില്ല. അന്ന് കിട്ടിയ വെട്ടിന്റെ മുറിവ് ഒരു വർഷത്തോളമെടുത്തു ഉണങ്ങാൻ. 


</doc>
<doc id="237282" url="https://ml.wikipedia.org/wiki?curid=237282" title="വനിതാ ബോഡിബിൽഡിങ്ങ്">
വനിതാ ബോഡിബിൽഡിങ്ങ്

പേശികളെ പുഷടിപ്പെടുത്തി സ്ത്രീകളുടെ ശരീര സൗന്ദര്യത്തെ വർദ്ധിപ്പിക്കുയും അതിന്റെ മത്സരങ്ങൾ നടത്തുകയും ചെയ്യുന്ന കായിക വിനോദമാണ് വനിതാ ബോഡിബിൽഡിങ്ങ്. 1970 കളിൽ ശരീരസൗന്ദര്യമത്സരങ്ങളിൽ സ്ത്രീകൾ പങ്കെടുത്തുതുടങ്ങിയപ്പോഴാണ് ഇതൊരു മുഖ്യധാരാ കായികകലയായി വളർന്നു വന്നത്. ആയിരത്തി തൊള്ളായിരത്തി അറുപതുകളിൽ മിസ്സ് ഫിസീക് , മിസ്സ് അമേരിക്കാനാ എന്നീ പേരുകളിൽ ചില മത്സരങ്ങൾ നടന്നിരുന്നു എങ്കിലും അത് കേവലം സ്ത്രീ സൗന്ദര്യമത്സരങ്ങളായിരുന്നു. 1978 ൽ കാന്റൺ ഒഹൈയോയിൽ നടന്ന വുമൺസ് നാഷണൽ ഫിസീക് ചാമ്പ്യൻഷിപ്പാണ് ആദ്യം നടന്ന യഥാർത്ഥ സ്ത്രീ ബോഡിബിൽഡിങ്ങ് മത്സരം. 


</doc>
<doc id="237295" url="https://ml.wikipedia.org/wiki?curid=237295" title="ഫിയാലാന്തസ് റേവലുട്ടസ്">
ഫിയാലാന്തസ് റേവലുട്ടസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ ഫിയാലാന്തസിലെ ഒരിനമാണ് ഫിയാലാന്തസ് റേവലുട്ടസ് - Phialanthus revolutus. ജമൈക്കയിലെ ഒരു തദ്ദേശീയ ഇനമാണിത്. വംശനാശത്തിന്റെ വക്കിലാണ് ഈ ഇനം.


</doc>
<doc id="237298" url="https://ml.wikipedia.org/wiki?curid=237298" title="ദേശഭക്തൻ">
ദേശഭക്തൻ

1952-ൽ പുറത്തിറങ്ങിയ ഹിന്ദിയിൽ നിന്നും മലയാളത്തിലേക്ക് മൊഴിമാറ്റം ചെയ്ത ചലച്ചിത്രമാണ് ദേശഭക്തൻ. "ബാദൽ" എന്ന ഹിന്ദി ചിത്രത്തിന്റെ മലയാളം പതിപ്പാണിത്. പക്ഷിരാജാ സ്റ്റുഡിയോവിനു വേണ്ടി ഇതിന്റെ സംഭാഷണവും 8 പാട്ടുകളും രചിച്ചത് അഭയദേവാണ്. 13/04/1952 ഈ ചിത്രം തിയേറ്ററുകളിൽ എത്തി.
പ്രേംനാഥ്<br>മധുബാല (പ)<br>പൂർണിമ (പ) തുടങ്ങിയവർ.
പി.എ. പെരിയനായകി<br>രാധ ജയലക്ഷ്മി


</doc>
<doc id="237299" url="https://ml.wikipedia.org/wiki?curid=237299" title="ചൗയാങ്സോറസ്">
ചൗയാങ്സോറസ്

തത്തകളുടെ പോലെയുള്ള ചുണ്ടുള്ള സെറാടോപിയ എന്ന കുടുംബത്തിൽ പെട്ട ദിനോസർ ആണ് ചൗയാങ്സോറസ്. അന്ത്യ ജുറാസ്സിക് കാലത്ത് ജീവിച്ചിരുന്നവയാണ് ഇവ. ഈ കുടുംബത്തിലെ ആദ്യ കാല ദിനോസറുകളിൽ ഒന്നാണ് ഇത്. മറ്റു സെറാടോപിയകളെ പോലെ തന്നെ ഇവയും സസ്യഭോജികൾ ആയിരുന്നു. 

ചൈനയിലെ ചൗയാങ്ഓ എന്ന പ്രദേശത്ത് നിന്നും ഫോസ്സിൽ കിട്ടിയതിനാൽ ആണ് ഇങ്ങനെ പേര് വന്നത്. ഹോലോ ടൈപ്പ് IVPP V11527 ആണ്. ഇതിൽ കിട്ടിയിട്ടുള്ള ഫോസ്സിൽ ഭാഗങ്ങൾ ഭാഗികമായ തലയോട്ടി, കിഴ് താടി, കഴുത്തിലെ എല്ലുകൾ, ഭാഗികമായ തോൾ പലക, മുൻ കാലിലെ എല്ല് എന്നിവയാണ്.


</doc>
<doc id="237301" url="https://ml.wikipedia.org/wiki?curid=237301" title="ക്യാറനോസോറസ്">
ക്യാറനോസോറസ്

ഹദ്രോസറോയിഡ് കുടുംബത്തിൽ പെട്ട വലിയ ഒരു ദിനോസർ ആണ് ക്യാറനോസോറസ്. ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ആയിരുന്നു. 2000 ൽ ആണ് ഇവയുടെ ഫോസ്സിൽ കണ്ടു കിട്ടിയത് , റഷ്യ ചൈന അതിർത്തിയായ അമുർ നദിക്കരയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത്.

ഈ വിഭാഗം ദിനോസറുകളിൽ കാണുന്ന തലയിലെ തലയിലെ ആവരണം ഇവയുടെ ഫോസ്സിലിൽ നിന്നും ഭാഗികമായി കിട്ടിയിടുണ്ട്. താറാച്ചുണ്ടൻ ദിനോസർ ആയ ഇവ ഏകദേശം 42.5 അടി നീളം വെച്ചിരുന്നു , ഇന്ന് വരെ ഏഷ്യയിൽ നിന്നും കിട്ടിയതിൽ വെച്ച് ഏറ്റവും വലിപ്പം ഏറിയ ഹദ്രോസറോയിഡ് കുടുംബത്തിൽ പെട്ടവ ഇവയാണ്. ഹദ്രോസറോയിഡകളെ പോലെ തന്നെ ഇരുകാലി ആയിരുന്നു ഇവ, എന്നാൽ ഭക്ഷണ സമ്പാദന സമയത്ത് നാലു കാലിലും സഞ്ചരിചിരുനിരികണം .




</doc>
<doc id="237302" url="https://ml.wikipedia.org/wiki?curid=237302" title="പ്ലാക്കൊപോഡ">
പ്ലാക്കൊപോഡ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് പ്ലാക്കൊപോഡ - Placopoda. 



</doc>
<doc id="237306" url="https://ml.wikipedia.org/wiki?curid=237306" title="വൈറ്റ് പാർക്ക്‌">
വൈറ്റ് പാർക്ക്

വൈറ്റ് പാർക്ക്‌ , വൈറ്റ് ഹോൺ , വൈൽഡ്‌ വൈറ്റ് , വൈറ്റ് ഫോറസ്റ്റ് അഥവാ വൈറ്റ് എന്ന് അറിയപെടുന്ന അപൂർവ ഇനത്തിൽ പെട്ട ഒരു പശു ആണ് . ഏകദേശം രണ്ടായിരം കൊല്ലം മുൻപ്പ് ഗ്രേറ്റ് ബ്രിട്ടണിൽ ആണ് ഇവ ഉരുത്തിരിഞ്ഞത് എന്ന് കരുതുന്നു. ബ്രിട്ടന്റെ തദ്ദേശീയ കാലികൾ ആണ് ഇവ.

പൂർണവളർച്ചയെത്തുമ്പോൾ ആണിന് ഉദ്ദേശം146 സെ മീ ഉയരവും 800 -1,250 കി.ഗ്രാം തൂക്കവും വരും, പെണ്ണിന് ഉദ്ദേശം 132 സെ മീ ഉയരവും 500-700 കി.ഗ്രാം തൂക്കവും വരും. നീണ്ട് U ആകൃതിയിൽ ഉള്ള കൊമ്പുകൾ ഇവയുടെ സവിശേഷത ആണ്.


</doc>
<doc id="237309" url="https://ml.wikipedia.org/wiki?curid=237309" title="ഡംബെൽ നെബുല">
ഡംബെൽ നെബുല

ജംബുകൻ രാശിയിലെ ഒരു ഗ്രഹനീഹാരികയാണ് ഡംബെൽ നെബുല (മെസ്സിയർ 27 - M27) ചാൾസ് മെസ്സിയറാണ് 1764 ജൂലൈ 12-ന് ഈ നീഹാരികയെ കണ്ടെത്തുകയും തന്റെ പട്ടികയിൽ ഇരുപത്തി ഏഴാമത്തെ അംഗമായി ഉൾപ്പെടുത്തുകയും ചെയ്തത്. ജ്യോതിശാസ്ത്രചരിത്രത്തിൽ ആദ്യമായി നിരീക്ഷിക്കപ്പെട്ട ഗ്രഹനീഹാരികയാണ് ഡംബെൽ നെബുല.

ഈ നെബുലയ്ക്ക് 3000-4000 വർഷം പ്രായം കണക്കാക്കുന്നു. ഭൂമിയിൽ നിന്ന് 1360 പ്രകാശവർഷം അകലെയായാണ് ഈ നീഹാരിക സ്ഥിതിചെയ്യുന്നത്.

നെബുലയുടെ കേന്ദ്രനക്ഷത്രത്തിന്റെ ദൃശ്യകാന്തിമാനം 13.5 ആണ്. അതിനാൽ അമേച്വർ ദൂരദർശിനികളുപയോഗിച്ച് കേന്ദ്രനക്ഷത്രത്തെ നിരീക്ഷിക്കുക വളരെ വിഷമമാണ്. വളരെ ഉയർന്ന താപനിലയുള്ള (85,000 കെൽവിൻ) ഒരു നീലനിറമുള്ള വെള്ളക്കുള്ളൻ നക്ഷത്രമാണിത്. ഈ നക്ഷത്രത്തിന് 6.5 ആർക്സെകന്റ് അകലെയായി പ്രകാശം കുറഞ്ഞ (ദൃശ്യകാന്തിമാനം 17) ഒരു ഇരട്ടയും ഉണ്ടാകാം.

ആകാശത്തിലെ പ്രഭയേറിയതും വലിപ്പമുള്ളതുമായ ജ്യോതിശാസ്ത്രവസ്തുക്കളിലൊന്നാണിത്. M27 ന്റെ കോണീയവ്യാസം 6.8 ആർക്സെകന്റാണ്, ചന്ദ്രന്റെ കോണീയവ്യാസത്തിന്റെ അഞ്ചിലൊന്ന് വരുമിത്. ദൃശ്യകാന്തിമാനം 7.4 ആണ്. ജംബുകൻ രാശിയുടെ ഭാഗമായ നെബുല ഗ്രീഷ്മത്രികോണത്തിനുള്ളിലായാണ് സ്ഥിതിചെയ്യുന്നത്.

ഉയർന്ന ദൃശ്യകാന്തിമാനമുള്ളതിനാൽ നഗ്നനേത്രങ്ങൾ കൊണ്ട് നീഹാരികയെ നിരീക്ഷിക്കുക സാധ്യമല്ല. എന്നാൽ തെളിഞ്ഞ ആകാശത്ത് 10x50 ബൈനോകൂലറുകളുടെ സഹായത്തോടെ ഈ നെബുലയെ നിരീക്ഷിക്കാനാകും. 150-200mm വ്യാസമുള്ള ദൂരദർശിനികളുപയോഗിച്ചാൽ നെബുലയുടെ പ്രഭയേറിയ കാമ്പ് കാണാനാകും. 300mm ദൂരദർശിനിയും OIII ഫിൽട്ടറും ഉപയോഗിച്ചാൽ കാമ്പ് വ്യക്തമായി കാണാനാകും, അന്തരീക്ഷത്തിൽ പൊടിയും ടർബ്യുലെൻസുമില്ലെങ്കിൽ കേന്ദ്രനക്ഷത്രത്തെയും നിരീക്ഷിക്കാൻ സാധിക്കും.


</doc>
<doc id="237318" url="https://ml.wikipedia.org/wiki?curid=237318" title="ബാബു കാമ്പ്രത്ത്">
ബാബു കാമ്പ്രത്ത്

പരിസ്ഥിതി പ്രവർത്തകനും ഡോക്യുമെന്ററി സംവിധായകനുമാണ് ബാബു കാമ്പ്രത്ത്. ഇദ്ദേഹത്തിന്റെ 'ബിഹൈൻഡ് ദ മിസ്റ്റ്' എന്ന സിനിമയ്ക്ക് 2012 ലെ നോൺ ഫീച്ചർ വിഭാഗത്തിൽ മികച്ച സാമൂഹിക പ്രതിബദ്ധതയുള്ള ചിത്രത്തിനുള്ള ദേശീയ അവാർഡ് ലഭിച്ചിരുന്നു. ചിത്രത്തിന്റെ നിർമ്മാണവും സംവിധാനവും ക്യാമറയും ബാബു കാമ്പ്രത്തിന്റേതാണ്.
കാസർഗോഡ് സ്വദേശിയാണ്. സി.ചാത്തൻ പൊതുവാളിന്റെയും പരേതയായ കാർത്ത്യായനിയമ്മയുടെയും മകനായി ജനിച്ചു. കാഞ്ഞങ്ങാട് കോളജിലെ പഠന കാലം മുതൽ പരിസ്ഥിതി പ്രവർത്തകനാണ്. ജോൺസി ജേക്കബിന്റെ മുൻകൈയിൽ രൂപംകൊണ്ട'സീക്കു'മായി ബന്ധപ്പെട്ടു പ്രവർത്തിച്ചു. 138 സ്പീഷിസുകളിലെ പൂമ്പാറ്റകളുടെ ചിത്രങ്ങളുൾപ്പെടുത്തി ഡോ. ജാഫർ പാലോട്ടും വീ സി ബാലകൃഷ്ണനുമൊത്ത് 'കേരളത്തിലെ ചിത്രശലഭങ്ങൾ' എന്ന പുസ്തകം പ്രസിദ്ധീകരിച്ചു.

ഇദ്ദേഹത്തിന്റെ 'കാനം', 'കൈപ്പാട്' എന്നീ ഡോക്യുമെന്ററികൾ ദേശീയ-അന്തർ ദേശീയപുരസ്‌കാരങ്ങൾ നേടിയിട്ടുണ്ട്. 
എൽ.ഐ.സി. നീലേശ്വരം ഓഫീസിൽ അഡ്മിനിസ്‌ട്രേറ്റീവ് ഓഫീസറാണ്.


</doc>
<doc id="237320" url="https://ml.wikipedia.org/wiki?curid=237320" title="പ്ലാക്കൊപോഡ വീർഗാറ്റ">
പ്ലാക്കൊപോഡ വീർഗാറ്റ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പ്ലാക്കൊപോഡയിലെ ഒരിനമാണ് പ്ലാക്കൊപോഡ വീർഗാറ്റ - Placopoda virgata. യമനിലെ തദ്ദേശീയ ഇനമാണ് ഇത്. ഉഷ്ണമേഖലയിലും ഉഷ്ണമേഖലയോട് അടുത്ത പ്രദേശങ്ങളിലെയും വരണ്ട വനങ്ങളിൽ സാധാരണ കാണപ്പെടുന്നു. 



</doc>
<doc id="237325" url="https://ml.wikipedia.org/wiki?curid=237325" title="പ്രേമലേഖ">
പ്രേമലേഖ

1952-ൽ പുറത്തിറങ്ങിയ മലയാള ചലച്ചിത്രമാണ് പ്രേമലേഖ. അരവിന്ദ് പ്രൊഡക്ഷൻസിനു വേണ്ടി എം.കെ മണി സംവിധാനം ചെയ്ത ഈ ചിത്രത്തിന്റെ കഥയും സംഭാഷണവും ഗാനങ്ങളും എഴുതിയത് വാണക്കുറ്റിയാണ്. പ്രേമലേഖയിലെ 12 ഗാനങ്ങൾക്ക് പി.എസ്. ദിവാകർ ഈണം നൽകി. പി.എസ്. രംഗസ്വാമി ഗാനങ്ങളുടെ റികോർഡിഗ് പൂർത്തിയാക്കി. ആലപ്പുഴയിലെ ഉദയാസ്റ്റുഡിയോയിൽ വച്ചാണ് ഇതിന്റെ നിർമ്മാണം പൂർത്തിയായത്. ഇതിന്റെ തിരുവിതാംകൂറിലെ വിതരണക്കാർ കോട്ടയത്തെ നാഷണൽ ടോണും, കൊച്ചി-മലബാറിലെ വിതരണക്കാർ എറണാകുളത്തെ പോൾ പിക്ചേഴ്സുമായിരുന്നു. ഈ ചിത്രം25/07/1952-ൽ പുറത്തിറങ്ങി.
പി. മാധവൻകുട്ടി മേനോൻ<br>വാണക്കുറ്റി<br>എസ്.പി. പിള്ള<br>എസ്.ആർ.പല്ലാട്ട്<br>ജോറഫി<br>ജോസ് പ്രകാശ്<br>മാസ്റ്റർ ബിനോയ്<br>ഓമല്ലൂർ ചെല്ലമ്മ<br>അടൂർ പങ്കജം<br>അമ്പലപ്പുഴ മീനാക്ഷി<br>തങ്കമ്മ<br>ബേബി ഗിരിജ<br>ബേബി ഓമന
എൻ.എൽ. ഗാനസരസ്വതി<br>പ്രസാദ് റാവു<br>രമണി<br>ടി.എ. ലക്ഷ്മി<br>ജാനമ്മ ഡേവിഡ്



</doc>
<doc id="237326" url="https://ml.wikipedia.org/wiki?curid=237326" title="മായ ചിബുർദാനിദ്സെ">
മായ ചിബുർദാനിദ്സെ

മായ ചിബുർദാനിദ്സെ (; born ജനുവരി 17, 1961) ഒരു ജോർജ്ജിയൻ ചെസ്സ് ഗ്രാൻഡ്മാസ്റ്ററും ഏഴാമത്തെ ലോക വനിതാ ചെസ്സ് ചാമ്പ്യനുമാണ്. ഏറ്റവും പ്രായം കുറഞ്ഞ ലോക വനിതാ ചെസ്സ് ചാമ്പ്യനായിരുന്ന മായ ഒൻപത് തവണ ചെസ്സ് ഒളിമ്പ്യാർഡ് ജയിച്ച ഏക വ്യക്തിയുമാണ്. 2011 ജനുവരിയിൽ ഫിഡെ എലൊ റേറ്റിങ് 2502 ഉള്ള അവർ പതിനാലാമത്തെ റാങ്കുള്ള വനിതാ ചെസ്സ് കളിക്കാരിയാണ്.. 1978 മുതൽ 1991 വരെ ലോക വനിതാ ചെസ്സ് ചാമ്പ്യനായിരുന്നു.


</doc>
<doc id="237333" url="https://ml.wikipedia.org/wiki?curid=237333" title="ഉഷാ ജാദവ്">
ഉഷാ ജാദവ്

പ്രമുഖയായ ഇന്ത്യൻ ചലച്ചിത്ര - ടെലിവിഷൻ അഭിനേത്രിയാണ് ഉഷാ ജാദവ്. 2012 ൽ ധഗ് എന്ന ഹിന്ദി ചിത്രത്തിലെ അഭിനയത്തിന് മികച്ച നടിക്കുള്ള ദേശീയപുരസ്‌കാരം ലഭിച്ചു.

മഹാരാഷ്ട്രയിലെ കോലാപ്പൂരിൽ ജനിച്ചു. സ്കൂൾ നാടകങ്ങളിലൂടെ അഭിനയ രംഗത്തു വന്നു. നിരവധി ടെലിവിഷൻ പരമ്പരകളിലും നാടകങ്ങളിലും പരസ്യ ചിത്രങ്ങളിലും അഭിനയിച്ചു. ടാറ്റാ ഡൊക്കാമ, ഫെവിക്കോൾ, തുടങ്ങിയവയുടെ പരസ്യത്തിൽ അഭിനയിച്ചു. കോൻ ബനോഗാ ക്രോർപതിയുടെ അമിതാഭ് ബച്ചനൊപ്പമുള്ള പരസ്യ ചിത്രം ശ്രദ്ധേയമായിരുന്നു. എയ്ഡ്സ് ബാധിതർക്ക് വേണ്ടി പ്രവർത്തിക്കുന്ന റെഡ് റിബൺ റെവലൂഷന്റെ ബ്രാൻഡ് അംബാസിഡർ ആണ് ഉഷ 

ഇപ്പോൾ മീരദാ ഡി വിട്രിയോ (Mirada de Vidrio ( Feature Film ) എന്ന സ്പാനിഷ് ചിത്രത്തിൽ അഭിനയിച്ചുകൊണ്ടിരിക്കുന്നു 



</doc>
<doc id="237347" url="https://ml.wikipedia.org/wiki?curid=237347" title="തുത്തി">
തുത്തി

2 മീറ്റർ വരെ ഉയരം വയ്ക്കുന്ന ഒരു ചെറിയ ചെടിയാണ് തുത്തി.(Persian Mallow) . നവംബർ മുതൽ ജനുവരി വരെ നല്ല മഞ്ഞപ്പൂക്കൾ ഉണ്ടാവുന്നു. തണ്ടിൽ നിന്നും കയർ ഉണ്ടാക്കാൻ പറ്റുന്ന ഒരു നാര് ലഭിക്കാറുണ്ട് ഇലപൊഴിയും വനങ്ങളിലും അർദ്ധ-നിത്യഹരിത വനങ്ങളിലും ആണ് ഈ സസ്യം കൂടുതലും കാണപ്പെടുന്നത്. കേരളത്തിലെ വയനാട്, പാലക്കാട്, കാസറഗോഡ്, കൊല്ലം, പത്തനംതിട്ട, മലപ്പുറം, കണ്ണൂർ, എറണാകുളം എന്നീ ജില്ലകളിൽ ഇവ കാണപ്പെടുന്നു .

നവമ്പർ മുതൽ ഏപ്രിൽ വരെയുള്ള മാസങ്ങളിലാണ് ഇവ പുഷ്പിക്കുന്നത് 


</doc>
<doc id="237356" url="https://ml.wikipedia.org/wiki?curid=237356" title="അർച്ചന (ചലച്ചിത്രനടി)">
അർച്ചന (ചലച്ചിത്രനടി)

തമിഴ്, തെലുഗു, മലയാളം എന്നീ ഭാഷകളിലെ ചലച്ചിത്രങ്ങളിൽ അഭിനയിക്കുന്ന ഒരു നടിയാണ് അർച്ചന. ഇവർക്ക് രണ്ടു തവണ മികച്ച നടിക്കുള്ള ദേശീയപുരസ്കാരം ലഭിച്ചിട്ടുണ്ട്. 1988-ൽ "വീട്" എന്ന തമിഴ് ചിത്രത്തിലെ അഭിനയവും 1989-ൽ "ദാസി" എന്ന തെലുഗു ചിത്രത്തിലെ അഭിനയവുമാണ് അർച്ചനയ്ക്ക് ദേശീയ ആവാർഡ് നേടിക്കൊടുത്തത്. 1988-ൽ പുറത്തിറങ്ങിയ "പിറവി", 1992-ൽ ഇറങ്ങിയ "യമനം", 1994-ൽ ഇറങ്ങിയ "സമ്മോഹനം" തുടങ്ങിയ മലയാളചലച്ചിത്രങ്ങളിലും അർച്ചന മികച്ച അഭിനയം കാഴ്ച വച്ചു.


</doc>
<doc id="237357" url="https://ml.wikipedia.org/wiki?curid=237357" title="ബിഹൈൻഡ് ദ മിസ്റ്റ്">
ബിഹൈൻഡ് ദ മിസ്റ്റ്

2012 ലെ നോൺ ഫീച്ചർ വിഭാഗത്തിൽ മികച്ച സാമൂഹിക പ്രതിബദ്ധതയുള്ള ചിത്രത്തിനുള്ള ദേശീയ അവാർഡ് ലഭിച്ച ചിത്രമാണ് ബിഹൈൻഡ് ദ മിസ്റ്റ് . ചിത്രത്തിന്റെ നിർമ്മാണവും സംവിധാനവും ക്യാമറയും ബാബു കാമ്പ്രത്തിന്റേതാണ്.
മൂന്നാറിലെ തേയില തോട്ടങ്ങളിൽ അടിമ വേല നയിക്കുന്ന മനുഷ്യരുടെ ജീവിതമാണ് ബിഹൈൻഡ് ദ മിസ്റ്റ് എന്ന ഡോക്യുമെന്ററിയുടെ കേന്ദ്ര പ്രമേയം. ലയമെന്നു പേരുള്ള ചെറു ക്വാർട്ടേഴ്സുകളിലാണ് മൂന്നാറിലെ തോട്ടം തൊഴിലാളികളുടെ ജീവിതം. പണിയെടുക്കാനുള്ള ആരോഗ്യം പോവുമ്പോൾ ലയത്തിൽനിന്ന് ഇറങ്ങണം. പോവാൻ ഇടമില്ലാത്ത മനുഷ്യർ ലയത്തിൽനിന്ന് ഇറങ്ങാതിരിക്കാനായി അവർ മക്കളെ തോട്ടങ്ങളിലേക്കയയ്ക്കുന്നു. ലയങ്ങളിൽ നിന്ന് ഒരിക്കലും മോചനമില്ലാത്ത ഈ അടിമത്തത്തിന്റെ ഈ കാണാവേരുകളാണ് ചിത്രം തിരയുന്നത്.


</doc>
<doc id="237362" url="https://ml.wikipedia.org/wiki?curid=237362" title="ഉണ്ണി വിജയൻ">
ഉണ്ണി വിജയൻ

2012ലെ മികച്ച ഇംഗ്ലീഷ് ചിത്രത്തിനുള്ള ദേശീയപുരസ്‌കാരം നേടിയ ‘ലെസ്സൻസ് ഇൻ ഫൊർഗെറ്റിങ്’ എന്ന സിനിമയുടെ സംവിധായകനാണ് ഉണ്ണി വിജയൻ.
പാലക്കാട് സ്വദേശിയാണെങ്കിലും വളർന്നതും പഠിച്ചതുമെല്ലാം മുംബൈയിലാണ്. പൂന ഫിലിം ഇൻസ്റ്റിറ്റ്യൂട്ടിൽ നിന്ന് എഡിറ്റിംഗിൽ ബിരുദം നേടി. ആദ്യ ചിത്രമാണ് ‘ലെസ്സൻസ് ഇൻ ഫൊർഗെറ്റിങ്’.


</doc>
<doc id="237366" url="https://ml.wikipedia.org/wiki?curid=237366" title="ശവം">
ശവം

ജീവനില്ലാത്ത മനുഷ്യശരീരത്തെയാണ് ശവം എന്നു സംബോധന ചെയ്യുന്നത്.(ആംഗലേയം - Dead Body). മനുഷ്യൻ പലവിധകാരണങ്ങളാൽ മരണപ്പെടും. അപകടങ്ങളിലൂടെയും അസുഖം മൂലവും പ്രായമായും കൊലപാതകത്തിലൂടെയും ആത്മഹത്യയിലൂടെയും മരണം സംഭവിക്കാം. അസ്വാഭിക മരണം സംഭവിക്കുന്ന അവസരത്തിൽ ശരീരത്തെ പ്രേത വിചാരണ എന്ന പ്രവൃത്തി നടത്തുന്നു. നിയമം ഈ നടപടിക്ക് നിർബന്ധിക്കുന്നതിനാലാണ് പോസ്റ്റ്മോർട്ടം ചെയ്യുന്നത്.


</doc>
<doc id="237369" url="https://ml.wikipedia.org/wiki?curid=237369" title="ലെസ്സൻസ് ഇൻ ഫൊർഗെറ്റിങ്">
ലെസ്സൻസ് ഇൻ ഫൊർഗെറ്റിങ്

2012ലെ മികച്ച ഇംഗ്ലീഷ് ചിത്രത്തിനുള്ള ദേശീയപുരസ്‌കാരം നേടിയ ചിത്രമാണ് ലെസ്സൻസ് ഇൻ ഫൊർഗെറ്റിങ്. ഉണ്ണി വിജയനാണ് ഈ ചിത്രത്തിന്റെ സംവിധായകൻ. പ്രശസ്ത എഴുത്തുകാരി അനിത നായരുടെ ഇതേ പേരിലുള്ള നോവലാണ് ചിത്രത്തിന്റെ ഇതിവൃത്തം.

സ്ത്രീത്വത്തെ ഇല്ലാതാക്കാൻ നടക്കുന്ന ആസൂത്രിത നീക്കങ്ങളും അതിനെ അതിജീവിച്ച് ജനിക്കുന്ന പെൺകുട്ടികളിൽ സമൂഹം അടിച്ചേൽപിക്കുന്ന നിയന്ത്രണങ്ങളുമാണ് ഈ ചിത്രത്തിന്റെ കേന്ദ്ര പ്രമേയം.



</doc>
<doc id="237376" url="https://ml.wikipedia.org/wiki?curid=237376" title="ജോഡി ഫോസ്റ്റർ">
ജോഡി ഫോസ്റ്റർ

ജോഡി ഫോസ്റ്റർ (ജനനം അലീഷ്യ ക്രിസ്റ്റ്യൻ ഫോസ്റ്റർ; 1962 നവംബർ 19) ഒരു അമേരിക്കൻ നടിയും സംവിധായികയും നിർമ്മാതാവുമാണ്.

1989-ൽ ദി അക്യൂസ്ഡ് എന്ന ചിത്രത്തിലെ അഭിനയത്തിന് മികച്ച നടിക്കുള്ള അക്കാദമി അവാർഡ് ജോഡി ഫോസ്റ്ററിന് ലഭിച്ചു.1991-ൽ നിരൂപകപ്രശംസയേറ്റു വാങ്ങിയ ദ സൈലൻസ് ഓഫ് ദ ലാംബ്സ് എന്ന ചിതത്തിലെ അഭിനയം രണ്ടാം തവണയും ജോഡിയെ മികച്ച നടിക്കുള്ള അക്കാദമി അവാർഡിനർഹയാക്കി. 



</doc>
<doc id="237385" url="https://ml.wikipedia.org/wiki?curid=237385" title="സില്ലുർ റഹ്മാൻ">
സില്ലുർ റഹ്മാൻ

ബംഗ്ലാദേശ് മുൻ പ്രസിഡന്റായിരുന്നു മുഹമ്മദ് സില്ലുർ റഹ്മാൻ (; 9 മാർച്ച് 1929 – 20 മാർച്ച് 2013). ബംഗ്ലാദേശ് സ്വാതന്ത്ര്യ നായകൻ മുജിബുർ റഹ്മാന്റെ അടുത്ത അനുയായി ആയിരുന്നു. മുജിബിന്റെ മകൾ ഷേഖ് ഹസീനയുടെ നേതൃത്വത്തിൽ അവാമി ലീഗ് അധികാരത്തിൽ എത്തിയതിനെ തുടർന്ന് 2009-ലാണ് പ്രസിഡന്റായി അധികാരമേറ്റത്. പ്രസിഡന്റ് പദത്തിലിരിക്കേ 2013-ൽ അന്തരിച്ചു. 
അഭിഭാഷകനായിരുന്നു. ബംഗ്ലാദേശ് വിമോചന പോരാട്ടത്തിൽ പങ്കെടുത്തിട്ടുണ്ട്. 1970-ൽ പാകിസ്താൻ പാർലമെന്റംഗമായ റഹ്മാൻ രണ്ടു വർഷത്തിനു ശേഷം അവാമി ലീഗ് ജനറൽ സെക്രട്ടറിയായി. മുജീബുർ റഹ്മാൻ 1975 ൽ കൊല്ലപ്പെട്ട ശേഷം അവാമി ലീഗിനെ ഐക്യത്തോടെ മുന്നോട്ടു കൊണ്ടു പോയ നേതാവാണ്. സൈനിക ഭരണകൂടം നാലു വർഷം ജയിലിൽ അടച്ചിരുന്നു. 1996 - 2001 വരെ മന്ത്രിയുടെ ചുമതല വഹിച്ചു. ഭാര്യ ഐവി റഹ്മാൻ 2004-ൽ ഗ്രനേഡ് ആക്രമണത്തിൽ കൊല്ലപ്പെട്ടു.

വൃക്കരോഗത്തിന് ചികിത്സയിലായിരുന്ന സില്ലുർ റഹ്മാനെ ശ്വാസതടസ്സം മൂർച്ഛിച്ചതിനെ തുടർന്ന് സിംഗപൂരിൽ ചികിത്സയ്ക്ക് കൊണ്ടു പോയിരുന്നു. സിംഗപ്പൂരിലെ മൗണ്ട് എലിസബത്ത് ആശുപത്രിയിൽ വച്ചായിരുന്നു അന്ത്യം. 


</doc>
<doc id="237397" url="https://ml.wikipedia.org/wiki?curid=237397" title="ഗ്രസനി വീക്കം">
ഗ്രസനി വീക്കം

മനുഷ്യരുടെ തൊണ്ടയെ ബാധിക്കുന്ന ഒരു രോഗം ആണ് ഗ്രസനി വീക്കം (pharyngitis).


</doc>
<doc id="237402" url="https://ml.wikipedia.org/wiki?curid=237402" title="ടോൺസിലൈറ്റിസ്">
ടോൺസിലൈറ്റിസ്

ടോൺസിലുകളുടെ വീക്കം അഥവാ, താലവ (palatine) ടോൺസിൽ, ഗ്രസനി (pharyngeal) ടോൺസിൽ, ജിഹ്വാ (lingual) ടോൺസിൽ എന്നീ മൂന്നു ടോൺസിലുകളും ചേർന്നുള്ള ലസിക കല (waldeyer ring) കളിലുണ്ടാകുന്ന എല്ലാ ബാക്ടീരിയൽ - വൈറൽ ബാധകളെയും ടോൺസിലൈറ്റിസ് എന്നു പറയുന്നു. ശ്വാസകോശത്തിന്റെയും അന്നപഥത്തിന്റെയും പ്രവേശന ദ്വാരം വലയം ചെയ്ത് സ്ഥിതി ചെയ്യുന്ന വാൽഡേയർ വലയത്തിന്റെ പ്രധാന ധർമം രോഗപ്രതിരോധമാണ്.

രോഗാണുബാധയെ തുടർന്ന് ടോൺസിലുകൾ ചുവന്നു വീർക്കുന്നു. പഴുപ്പടങ്ങുന്ന വെള്ള കുത്തുകൾ പ്രതലത്തിൽ കാണാനാവും. മോണകളും കഴുത്തിലെ ലസിക സന്ധികളും പഴുക്കാറുണ്ട്. തൊണ്ടവേദന, ആഹാരവും വെള്ളവും ഇറക്കാൻ ബുദ്ധിമുട്ട്, തലവേദന, പനി, മറ്റു ശാരീരികാസ്വാസ്ഥ്യങ്ങൾ, ചെവിവേദന, മലബന്ധം എന്നിവ ഇതിന്റെ ലക്ഷണങ്ങളാണ്. വായ്നാറ്റവും ഉണ്ടാകാറുണ്ട്. ശബ്ദത്തിന് കനം വെയ്ക്കുകയും വായ തുറക്കാൻ തന്നെ പ്രയാസമനുഭവപ്പെടുകയും ചെയ്യും.

ഏത് ടോൺസിലിനാണ് അണുബാധയുണ്ടാകുന്നത് എന്നതിനനുസരിച്ച് രോഗത്തിന്റെ സങ്കീർണാവസ്ഥയും വ്യത്യസ്തമാകുന്നു. താലവ ടോൺസിലുകളെ തീവ്രമായും ആവർത്തിച്ചും രോഗം ബാധിച്ചാൽ ഹൃദയം വാതഗ്രസ്തമാകാനും വൃക്കരോഗങ്ങളുണ്ടാവാനും സാധ്യതയുണ്ട്. മാത്രമല്ല ടോൺസിലിന്റെ വശങ്ങളിൽ പരുക്കളുണ്ടാവാനും (peritonsilar abscess) ഇടയുണ്ട്. ഗ്രസ്നി ടോൺസിലുകളെ രോഗാണു ബാധിച്ചാൽ കർണനാളിയിലും മധ്യ കർണത്തിലും നീർവീക്കം, മൂക്കടപ്പ്, കൂർക്കംവലി എന്നിവ അനുഭവപ്പെടുന്നു. യൂസ്റ്റേഷ്യൻ ട്യൂബിലുണ്ടാവാനിടയുള്ള തടസ്സങ്ങൾ ശ്രവണശക്തിയെ ബാധിക്കും. എല്ലാവിധ ടോൺസിലൈറ്റിസും ആന്റിബയോട്ടിക്കുകൾ നൽകി ഒരു പരിധിവരെ ഭേദമാക്കാം. രോഗം രൂക്ഷമാവുക, പലതവണ ആവർത്തിക്കുക തുടങ്ങിയ സന്ദർഭങ്ങളിൽ ശസ്ത്രക്രിയ ചെയ്ത് ടോൺസിലുകൾ നീക്കം ചെയ്യേത് ആവശ്യമാണ്.


</doc>
<doc id="237414" url="https://ml.wikipedia.org/wiki?curid=237414" title="രാത്രിമഴ (ചലച്ചിത്രം)">
രാത്രിമഴ (ചലച്ചിത്രം)

പി. ചന്ദ്രമതിയുടെ വെബ്സൈറ്റ് എന്ന കഥയെ ആസ്പദമാക്കി ലെനിൻ രാജേന്ദ്രൻ സംവിധാനം ചെയ്ത മലയാളചലച്ചിത്രമാണ് രാത്രിമഴ. 2006 ൽ സെൻസർ ചെയ്യപ്പെടുകയും ആ വർഷത്തെ മികച്ച സംവിധായകനുള്ള സംസ്ഥാന പുരസ്കാരം ലഭിക്കുകയും ചെയ്തെങ്കിലും 2008 ഒക്ടോബറിൽ മാത്രമാണു ഈ ചിത്രം തിയറ്ററുകളിൽ എത്തിയത്.



</doc>
<doc id="237419" url="https://ml.wikipedia.org/wiki?curid=237419" title="സുഹൃത്ത് (ചലച്ചിത്രം)">
സുഹൃത്ത് (ചലച്ചിത്രം)

1952-ൽ പുറത്തിറങ്ങിയ മലയാള ചലച്ചിത്രമാണ് സുഹൃത്ത്. ജോസഫ് പള്ളിപ്പാടിന്റെ സംവിധാനത്തിൽ അദ്ദേഹം തന്നെ നിർമിച്ച ഈ ചിത്രത്തിന്റെ പാട്ടുകൾ എഴിതിയത് പി.ജെ. ആന്റണിയും ആർ.എം. കൊല്ലങ്കോടും ചേർന്നാണ്. ഇചിത്രത്തിലെ പട്ടുകൾക്ക് ജി. വിശ്വനാഥൻ ഈണം നൽകി. കേരളത്തിലെ വിതരാണാവകാശം കൊചിൻ പിക്ചേഴ്സിനായിരുന്നു. 16/01/1952 ഈ ചിത്രം വിതരണത്തിനെത്തി.
എം.എസ്. നമ്പൂതിരി<br>എം.പി. ശങ്കു<br>അലക്സ് പാറക്കൽ<br>വി. രാമചന്ദ്രൻ<br>പി.കെ. ശങ്കർ<br>പി.എം. രേവമ്മ
സെബാസ്റ്റ്യൻ ജോസഫ്<br>സേതുരാമൻ<br>എഫ്. ബാവാ<br>എ.തങ്കം


</doc>
<doc id="237430" url="https://ml.wikipedia.org/wiki?curid=237430" title="രാത്രിമഴ">
രാത്രിമഴ

സുഗതകുമാരിക്ക് 1978-ൽ കേന്ദ്രസാഹിത്യ അക്കാദമി പുരസ്കാരം നേടിക്കൊടുത്ത കാവ്യസമാഹാരമാണ് രാത്രിമഴ. "എങ്കിലും ഇന്നും, രാത്രിമഴ, നീയൊരാൾ മാത്രം, പൂങ്കൈത, തടാകം, കൂനനുറുമ്പ്" എന്നിങ്ങനെ മുപ്പത്തിയെട്ട് കവിതകളാണ് ഈ സമാഹാരത്തിൽ ഉള്ളത്. 


</doc>
<doc id="237437" url="https://ml.wikipedia.org/wiki?curid=237437" title="ജിയാലിങ്കസോറസ്">
ജിയാലിങ്കസോറസ്

സ്റ്റെഗോസോറിഡ് കുടുംബത്തിൽപെട്ട ഒരു ദിനോസർ ആണ് . 1957ൽ ചൈനയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത് . അന്ത്യ ജുറാസ്സിക് കാലത്ത് ജീവിച്ചിരുന്ന ഇവ ഈ വിഭാഗത്തിലെ ഏറ്റവും പുരാതനമായ അംഗങ്ങളിൽ ഒന്നാണ്. ചൈനയിലെ പ്രമുഖ നദി ആയ ജിയാലിങ് നദിയുടെ പേരാണ് ഈ ദിനോസരിന് .

ഈ കുടുംബത്തിലെ ഏറ്റവും ചെറിയ ദിനോസറുകളിൽ ഒന്നാണ് ഇവ ഭാരം വെറും 150 കിലോ മാത്രം ആയിരുന്നു നീളം ആകട്ടെ 13 അടിയും .



</doc>
<doc id="237441" url="https://ml.wikipedia.org/wiki?curid=237441" title="ദേവോം കേ ദേവ്... മഹാദേവ്">
ദേവോം കേ ദേവ്... മഹാദേവ്

ലൈഫ് ഓക്കേ എന്ന ടെലിവിഷൻ ചാനലിൽ സമ്പ്രേഷണം ചെയ്യപ്പെടുന്ന ഒരു ഹിന്ദി പരമ്പരയാണ് ദേവോം കേ ദേവ്... മഹാദേവ്(). ശിവന്റെ കഥയെ ആസ്പദമാക്കിയുള്ള ഒരു പരമ്പരയാണ് ഇത്. 2011 ഡിസംബർ 18നാണ് ഈ പരമ്പരയുടെ ആദ്യ അധ്യായം ലൈഫ് ഓക്കേ ചാനലിലൂടെ സമ്പ്രേഷണം ചെയ്യപ്പെട്ടത്. ദേവോ കേ ദേവ് മഹാദേവ് മലയാളത്തിലേക്ക് മൊഴിമാറ്റം വരുത്തി ഏഷ്യാനെറ്റിൽ "കൈലാസനാഥൻ" എന്ന പേരിലും സമ്പ്രേഷണം ചെയ്തുവരുന്നു.


</doc>
<doc id="237450" url="https://ml.wikipedia.org/wiki?curid=237450" title="ആശാദീപം">
ആശാദീപം

1953-ൽ പുറത്തിറങ്ങിയ മലയാള ചലച്ചിത്രമാണ് ആശാദീപം. അസ്സോസിയേറ്റഡ് പ്രൊഡ്യൂസേഴ്സ് നിർമിച്ച ആശാദീപത്തിന്റെ സംവിധാനം നിർവഹിച്ചത് ജി.എൻ. റാവു ആണ്. കഥയും സംഭാഷണവും പൊൻകുന്നം വർക്കി എഴുതിയപ്പോൾ പി. ഭാസ്കരൻ ഗാനങ്ങൾ എഴുതി. സംഗീതസംവിധാനം വി. ദക്ഷിണാമൂർത്തി നിർവഹിച്ചു. ആദി എം. ഇറാനി, യു. രാജഗോപാൽ, വെങ്കിട്ടറവു എന്നിവർ ഛായാഗ്രഹണ ചുമതല വഹിച്ചു. കെ.ആർ. കുമാർ നൃത്തസംവിധാനവും, ഗംഗ രംഗസംവിധാനവും, പീതാംബരം മേക്കപ്പും, ഗണേശൻ വസ്ത്രാലങ്കാരവും നിർവഹിച്ചു. വാഹിനിസ്റ്റുഡിയോയിൽ നിർമിച്ച ഈ ചിത്രം 1953 സെപ്റ്റംബർ 18-നു റിലീസായി.
ടി.എൻ. ഗോപിനാഥൻ നായർ<br>സത്യൻ<br>ജമിനി ഗണേശൻ<br>പത്മിനി<br>പങ്കജവല്ലി<br>ഗിരിജ (പ)<br>ആറന്മുള പൊന്നമ്മ<br>ബി.എസ്. സരോജ
എ.എം. രാജ<br>ഘണ്ഠശാല<br>ജിക്കി<br>എം.എൽ. വസന്തകുമാരി<br>നാഗയ്യ<br>പി. ലീല



</doc>
<doc id="237452" url="https://ml.wikipedia.org/wiki?curid=237452" title="വേട്ടുവക്കുറ്റി">
വേട്ടുവക്കുറ്റി

ചെറുപ്പത്തിൽ ഒരു കുറ്റിച്ചെടിയുടെയും വള്ളിച്ചെടിയുടെയും സ്വഭാവം കാണിക്കുന്നതും വളർന്ന് ഒരു ചെറു മരമാവാറുള്ളതുമായ ഒരു സസ്യമാണ് വേട്ടുവക്കുറ്റി. . ഏഷ്യയിലെല്ലായിടത്തും കാണാറുണ്ട്. മലയോരങ്ങളിൽ അരുവികളുടെ ഇടയിൽ വളരുന്നു. മറ്റു സസ്യങ്ങൾ തളർന്നു നിൽക്കുന്ന കൊടും വെയിലിലും നിറയെ തിളക്കമാർന്ന പച്ച ഇലകളുമായി നിൽക്കുന്ന ഈ ചെടി പുതുതായി ഉണ്ടാക്കുന്ന റബ്ബർ തോട്ടങ്ങളിലും മറ്റും കേരളത്തിൽ കാണാറുണ്ട്. Zographetus ogygia (Purple-spotted Flitter) എന്ന ശലഭത്തിന്റെ ലാർവകളുടെ ഭക്ഷണം ഈ ചെടിയുടെ ഇലയാണ്.


</doc>
<doc id="237453" url="https://ml.wikipedia.org/wiki?curid=237453" title="കാതറീൻ ഹെപ്ബേൺ">
കാതറീൻ ഹെപ്ബേൺ

ഒരു അമേരിക്കൻ അഭിനേത്രിയായിരുന്നു കാതറീൻ ഹൂറ്റൺ ഹെപ്ബേൺ (മേയ് 12, 1907 – ജൂൺ 29, 2003). 60-വർഷത്തോളം ഹോളിവുഡിൽ നായികാപദവിയിൽ തിളങ്ങിയിരുന്ന കാതറീൻ നാടകങ്ങളിലും ടെലിവിഷനിലും അഭിനയിച്ചിരുന്നു. മികച്ച അഭിനേത്രിക്കുള്ള അക്കാഡമി അവാർഡ് നാല് തവണ നേടിയ ഒരേയൊരു വ്യക്തിയാണ് ഇവർ.

കണക്റ്റിക്കറ്റിലെ ഒരു സമ്പന്ന കുടുംബത്തിൽ ജനിച്ചു. ബ്രിൻ മൗർ കോളേജിൽ പഠിക്കുന്ന കാലം മുതൽ അഭിനയിച്ചു തുടങ്ങിയിരുന്നു. ബ്രോഡ്‌വേ നാടകങ്ങളിലെ നിരൂപകപ്രശംസ നേടിയ അവതരണങ്ങളിലൂടെ കാതറീൻ ഹോളിവുഡിന്റെ ശ്രദ്ധയാകർഷിച്ചു.

ഹോളിവുഡിലെ ആദ്യവർഷങ്ങൾ വിജയത്തിന്റേതായിരുന്നു. തന്റെ മൂന്നാമത്തെ ചിത്രമായ "മോർണിംഗ് ഗ്ലോറി"യിലൂടെ(1933) ആദ്യത്തെ അക്കാഡമി അവാർഡ് നേടി. എന്നാൽ പിന്നീട് സാമ്പത്തികമായി പരാജയപ്പെട്ട ചിത്രങ്ങളുടെ ഒരു നിര തന്നെയുണ്ടായി. തിയേറ്റർ ഉടമകളുടെ സംഘടന അവരെ "ബോക്സ് ഓഫീസ് പോയിസൺ" എന്ന പട്ടികയിൽ പെടുത്തി. സ്വയം ആലോചിച്ച് നടപ്പാക്കിയ ശക്തമായ ഒരു തിരിച്ചുവരവായിരുന്നു "ദി ഫിലാഡെൽഫിയ സ്റ്റോറി" എന്ന ചിത്രത്തിലൂടെ അവർ നേടിയത്.1940-ൽ മെട്രോ-ഗോൾഡ്‌വിൻ-മേയറുമായി കരാറിലേർപ്പെട്ടു. 25 വർഷം നീണ്ട പങ്കാളിത്തത്തിൽ ഒൻപത് ചിത്രങ്ങൾ നിർമ്മിക്കപ്പെട്ടു.

അഭിനയജീവിതത്തിന്റെ രണ്ടാം ഘട്ടത്തിൽ തനിക്കു വെല്ലുവിളിയുയർത്തിയ കഥാപാത്രങ്ങളെയായിരുന്നു അവർ സ്വീകരിച്ചിരുന്നത്. "ഗസ് ഹൂ ഈസ് കമിംഗ് ടു ഡിന്നർ"(1967), 'ദി ലയൺ ഇൻ വിന്റർ"(1968), "ഓൺ ഗോൾഡൻ പോണ്ട്"(1981) എന്നീ ചിത്രങ്ങളിലൂടെ മൂന്ന് തവണ കൂടി മികച്ച നടിക്കുള്ള ഓസ്ക്കാർ അവാർഡ് കരസ്ഥമാക്കി. 1970-കളിൽ അവർ ടെലിവിഷൻ രംഗത്ത് ശ്രദ്ധ കേന്ദ്രീകരിച്ചു. 1994-ൽ, തന്റെ 87-ആം വയസ്സിലായിരുന്നു അവസാനമായി അഭിനയിച്ചത്. 

സമൂഹത്തിന്റെ സ്ത്രീസങ്കല്പങ്ങളെ പൊളിച്ചെഴുതുന്ന ഒരു ജീവിതശൈലിയായിരുന്നു കാതറീന്റേത്. ചെറുപ്പത്തിൽ വിവാഹിതയായിരുന്നുവെങ്കിലും സ്വതന്ത്രജീവിതം നയിച്ചു. 

2003 ജൂൺ 29-ന് അന്തരിച്ചു. 2010-ൽ യു.എസ്. പോസ്റ്റൽ സർവീസ് ഇവരുടെ ബഹുമാനാർഥം ഒരു തപാൽസ്റ്റാമ്പ് പുറത്തിറക്കുകയുണ്ടായി.


</doc>
<doc id="237455" url="https://ml.wikipedia.org/wiki?curid=237455" title="സനൽ ഇടമറുക്‌">
സനൽ ഇടമറുക്

സനൽ ഇടമറുക് ഇന്ത്യൻ യുക്തിവാദി സംഘത്തിന്റെ പ്രസിഡന്റും റാഷണലിസ്റ്റ് ഇന്റർനാഷണലിന്റെ സ്ഥാപക പ്രസിഡന്റും ആണ്.

പ്രശസ്ത യുക്തിവാദിയും പത്രപ്രവർത്തകനുമായ ജോസഫ്‌ ഇടമറുകിന്റെ മകനായി കേരളത്തിലെ തൊടുപുഴയിൽ ജനിച്ചു. ഹിന്ദു-ക്രിസ്ത്യൻ മിശ്രദമ്പതിമാർക്ക്‌ ജനിചതിനാൽ ഔപചാരികമായി മതവിദ്യാഭ്യാസം ലഭിച്ചില്ല. പതിനഞ്ചാം വയസുമുതൽ യുക്തിവാദ പ്രചാരണപ്രവർത്തനങ്ങളിൽ ഏർപ്പെട്ടു.

1977 - ൽ കേരള സർവകലാശാലയിൽ നിന്ന് പൊളിറ്റിക്കൽ സയൻസിൽ ബിരുദാനന്തരബിരുദം നേടി. തുടർന്ന് ജവഹർലാൽ നെഹ്രു സർവകലാശാലയിൽ നിന്ന് ഇന്റർനാഷണൽ സ്റ്റഡീസിൽ എം ഫിൽ ബിരുദവും നേടി. പുസ്തകങ്ങൾ രചിക്കുന്നതിനും മുഴുവൻ സമയ ഇന്ത്യൻ യുക്തിവാദ സംഘത്തിന്റെ പ്രവർത്തനത്തിനുമായി 1982 - ൽ ആഫ്രോ - ഏഷ്യൻ റീ കൺസ്ട്രക്ഷനിൽ ലഭിച്ച ജോലി ഉപേക്ഷിച്ചു.

യുക്തി ചിന്തയുടെ പ്രാധാന്യം, അന്ധവിശ്വാസങ്ങൾ എതിർക്കപ്പെടേണ്ടത്തിന്റെ ആവിശ്യകത എന്നിവ വിഷയമാക്കി ധാരാളം പുസ്തകങ്ങൾ രചിച്ചിട്ടുണ്ട്. ഇന്ത്യൻ ഗ്രാമങ്ങളിൽ നിലനിൽക്കുന്ന അന്ധവിശ്വാസങ്ങൾക്ക് നിദാനമായ പൂജാരിവൃന്ദത്തിന്റെ ദിവ്യാത്ഭുതങ്ങൾ അനാവരണം ചെയ്യുന്ന രീതിയിൽ അന്വേഷണാത്മകമായ കണ്ടെത്തെലുകൾ നടത്തിയിട്ടുണ്ട്. അദേഹത്തിന്റെ പ്രവർത്തനങ്ങൾ പലപ്പോഴും പ്രമുഖ വാർത്താമാധ്യമങ്ങളുടെ ശ്രദ്ധ ക്ഷണിക്കാൻ ഇടയായിട്ടുണ്ട്. കേരളത്തിൽ അദേഹവും കൂട്ടരും സംഘടിപ്പിച്ച ഒരു റോഡ്‌ ഷോയിൽ അതീന്ദ്രമായതെന്നു സന്യാസിമാരും മതഗുരുക്കളും അവകാശപ്പെടുന്ന കാര്യങ്ങൾ ഒരു സാധാരണക്കാരന് എങ്ങനെ ചെയ്യാൻ കഴിയുമെന്ന് വിവരിക്കുന്നതിനെക്കുറിച്ച് "ഗുരു ബസ്റ്റ്‌ർ" എന്ന ഡോകുമെന്ററിയിൽ കാണിക്കുന്നുണ്ട്. ശാസ്ത്രബോധത്തിന്റെയും യുക്തിചിന്തയുടെയും ആവിശ്യകതയെ പിന്തുണച് അദേഹം പലപ്പോഴും ടെലിവിഷൻ പരിപാടികളിൽ പങ്കെടുക്കാറുണ്ട്.

2012 മാർച്ചിൽ മുംബൈയിലെ വിലെ പാർലെയിലെ വേളാങ്കണ്ണി പള്ളിയിൽ നിന്ന് ക്രൂശിതനായ ക്രിസ്തുരൂപത്തിന്റെ ചോരപ്പാടുള്ള കാലിൽ നിന്ന് വെള്ളമൊഴുകുന്നു എന്ന വാർത്തയെ തുടർന്നു ലക്ഷക്കണക്കിന് ജനങ്ങൾ എത്തി ക്രിസ്തുവിന്റെ കാലിൽ നിന്ന് ഒലിക്കുന്ന വെള്ളം കുപ്പികളിലാക്കി ദിവ്യജലമായി വീട്ടിൽ കൊണ്ടുപോയി സൂക്ഷിച്ചു. ഈ സംഭവത്തെ വെല്ലുവിളിച്ചു കൊണ്ട് സനൽ അവിടെ എത്തി ഇതിനു പിന്നിലെ ശാസ്ത്രിയ സത്യം ബോധ്യപ്പെടുത്തി. പ്രതിമ നിൽക്കുന്ന സ്ഥലത്തിനടുത്തിന് തൊട്ടടുത്ത് മലിനജലം കെട്ടി നിൽക്കുന്ന ചെറിയ കനാലും സമീപത്ത് മുകളിൽ തന്നെയായി ഒരു വാട്ടർടാങ്കുമുണ്ട്. ഇവിടെ കാപ്പില്ലറി ആക്ഷന്റെ അഥവാ കേശികത്വം എന്ന മർദ്ദതത്വത്തിന്റെ ഭാഗമായി വെള്ളം ചെറിയ സുഷിരങ്ങളിലൂടെ പ്രതിമയ്ക്കരികിൽ എത്തുകയും അത് ക്രിസ്തുരൂപത്തിന്റെ കാലിലൂടെ ഒഴുകുകയും ചെയ്യുന്നുവെന്ന് അദേഹം വിശദീകരിച്ചുവെങ്കിലും ക്രിസ്ത്യൻ മതമേലധികാരികൾ അദ്ദേഹത്തിനെതിരെ പോലീസിന് പരാതി നൽകുകയും മുംബൈ പോലീസ്‌ കേസെടുക്കുകയുമാണുണ്ടായത്. മതവികാരം വ്രണപ്പെടുത്തിയതിന് പരസ്യമായി മാപ്പുപറയണമെന്നും പുരോഹിതർ ആവശ്യപ്പെട്ടു. ഇത് അദ്ദേഹം നിരസിച്ചതോടെ അവർ കേസുമായി മുന്നോട്ടുപോയി. ഇന്ത്യൻ പീനൽകോഡ് സെക്ഷൻ: 295 എ പ്രകാരമാണ് കേസെടുത്തിരിക്കുന്നത്. ജൂഹു സ്‌റ്റേഷനിൽ (കേസ് നമ്പർ: സി.ആർ. 61/2012) മഹാരാഷ്ട്ര കാത്തലിക് യൂത്ത് ഫോറം പ്രസിഡന്റ് ആഞ്ചെലോ ഫെർണാണ്ടസ് ആണ് പരാതി നൽകിയത്. ഇതിനെ തുടർന്ന് അദേഹം ഫിൻലാൻഡിലേക്ക് പോയി. ഇപ്പൊ മത നിന്ദാ നിയമങ്ങൾക്കെതിരെ അഭിപ്രായസ്വാതന്ത്ര്യത്തിനു വേണ്ടിയുള്ള അവബോധം സൃഷ്ടിക്കാനായുള്ള യൂറോപ്യൻ പര്യടനത്തിലാണ്.


</doc>
<doc id="237456" url="https://ml.wikipedia.org/wiki?curid=237456" title="പാരനോയ">
പാരനോയ

മനഃശാസ്ത്രത്തിൽ പരിസരങ്ങളെയും, മറ്റ് മനുഷ്യരെയും സംശയദൃഷ്ടിയോടെ വീക്ഷിക്കുന്ന വിഭ്രമാത്മകമായ ഒരു മാനസികാവസ്ഥയാണ് പാരനോയ അഥവാ സംശയരോഗം എന്ന് പറയുന്നത്. ഇതിന്റെ അന്തർലീനമായ ഹേതു ഭയം, ആകാംക്ഷ എന്നിവയാണ്. ഭയം, ആകാംക്ഷ എന്നീ വികാരങ്ങൾ മനുഷ്യന് സ്വാഭാവികമാണെങ്കിലും അവ നിയന്ത്രണാതീതമായി രോഗിയുടെ മനസ്സിനെ കീഴടക്കുന്ന അവസ്ഥയിലാണ് പാരനോയ ഒരു മാനസികരോഗമായി വളർന്ന് വരുന്നത്. പെർസിക്യൂഷൻ കോമ്പ്ലക്സ് ഈ അവസ്ഥയുടെ ഒരു മാനിഫെസ്റ്റേഷനാണ്. സാധാരണ, രോഗാവസ്ഥയിലോട്ട് പോകുന്ന മനുഷ്യർക്ക് സ്കിസോഫ്രീനിയയുടെ അകമ്പടിയോടുകൂടിയാണ് ഈ അവസ്ഥ ഉണ്ടാവുക. ഈ രോഗം ഉണ്ടാവുന്നവരിൽ അഞ്ച് ശതമാനം പേർ മാത്രമേ ചികിത്സയുടെ ഫലമായി പരിപൂർണമായി രോഗവിമുക്തരാവാറുള്ളു. രോഗം മാറിയവർക്കും ഒരു ട്രോമാറ്റിക് അനുഭവം കാരണം റീലാപ്സ് ഉണ്ടാവാനുള്ള സാധ്യത കൂടുതലാണ്. 


</doc>
<doc id="237459" url="https://ml.wikipedia.org/wiki?curid=237459" title="കാട്ടരത്ത">
കാട്ടരത്ത

ഒരു അലങ്കാരസസ്യമായി നട്ടുപിടിപ്പിക്കുന്ന ചെടിയാണ് കാട്ടരത്ത. . കല്യാണസൗഗന്ധികം എന്നും വിളിക്കാറുണ്ട്. ഇൻഡോനേഷ്യ-മലേഷ്യൻ വംശജനാണ്. നാലു മീറ്ററോളം ഉയരം വയ്ക്കും. ഉണങ്ങിയ കിഴങ്ങിൽ നിന്നും ഒരു എണ്ണ എടുക്കാറുണ്ട്. ഔഷധമായി ഉപയോഗിക്കാറുണ്ട്.



</doc>
<doc id="237470" url="https://ml.wikipedia.org/wiki?curid=237470" title="ജോഷി മാത്യു">
ജോഷി മാത്യു

പ്രമുഖ മലയാളചലച്ചിത്രസംവിധായകനാണ് ജോഷി മാത്യു . 
മുൻ എം.പി. പാലാ കെ.എം.മാത്യുവിന്റെ മകനാണ്. കാമറാമാൻ വേണുവിനെ നായകനാക്കി കോളേജ് പഠനത്തിനിടയ്ക്ക് 1975 ൽ 'ദ യൂത്ത്' എന്ന ഹ്രസ്വചിത്രമെടുത്തു. കേരള സർവകലാശാലാ യൂണിയൻ സെക്രട്ടറിയായിരുന്നു. പത്മരാജന്റെ പെരുവഴിയമ്പലം എന്ന ചലച്ചിത്രത്തിന്റെ സംവിധാന സഹായിയായി ചലച്ചിത്രരംഗത്ത് എത്തി. 'ഇന്നലെ', 'ഞാൻ ഗന്ധർവൻ' എന്നീ ചിത്രങ്ങളിലും പത്മരാജനോടൊപ്പം പ്രവർത്തിച്ചു.

കേരള സംഗീതനാടക അക്കാദമിഅംഗം,കേരള ചലച്ചിത്രവികസന കോർ; അംഗം, ചലച്ചിത്ര അക്കാദമി വൈസ് ചെയർമാൻ. 'നവയുഗ് ചിൽഡ്രൻസ് തിയേറ്റർ ആൻഡ് മൂവി വില്ലേജ്' എന്ന കുട്ടികൾക്കായുള്ള കലാ പരിശീലന കേന്ദ്രം നടത്തുന്നു. 


</doc>
<doc id="237472" url="https://ml.wikipedia.org/wiki?curid=237472" title="ദേശീയപാത 47ബി (ഇന്ത്യ)">
ദേശീയപാത 47ബി (ഇന്ത്യ)

ഇന്ത്യയിലെ തമിഴ്നാട് സംസ്ഥാനത്തിലെ ഒരു ദേശീയപാതയാണ് NH 47B (ദേശീയപാത NH 47B). ഇത് കന്യാകുമാരി ജില്ലയിലെ നാഗർകോയിലിനേയും തിരുനൽവേലി ജില്ലയിലെ കാവൽകിനർ എന്ന പ്രദേശത്തേയും തമ്മിൽ ബന്ധിപ്പിക്കുന്നു. ഈ പാതക്ക് നീളമുണ്ട് .


</doc>
<doc id="237485" url="https://ml.wikipedia.org/wiki?curid=237485" title="കൊഴക്കോട്ടൂർ">
കൊഴക്കോട്ടൂർ

കേരളത്തിലെ മലപ്പുറം ജില്ലയിലെ അരീക്കോട് ഗ്രാമപഞ്ചായത്തിലുള്ള ഒരു ഗ്രാമപ്രദേശമാണ് കൊഴക്കോട്ടൂർ. അരീക്കോടു നിന്ന് കൊണ്ടോട്ടിയിലേക്ക് പോകുന്ന വഴിയിൽ ഏകദേശം 2 കിലോമീറ്റർ അകലെയാണ് ഈ ഗ്രാമം. ജി.എൽ.പി.സ്കൂൾ, എ.യു,പി. സ്കൂൾ എന്നിവയാണ് കൊഴക്കോട്ടൂരിലുള്ള പ്രധാന സ്ഥാപനങ്ങൾ. സംസ്ഥാനപാത കൊഴക്കോട്ടൂർ ഗ്രാമത്തിലൂടെ കടന്നുപോകുന്നു.


</doc>
<doc id="237488" url="https://ml.wikipedia.org/wiki?curid=237488" title="ജനോവ (ചലച്ചിത്രം)">
ജനോവ (ചലച്ചിത്രം)

1953-ൽ പുറത്തിറങ്ങിയ മലയാള ചലച്ചിത്രമാണ് ജനോവ. ചന്ദ്രാ പിക്ചേഴ്സിനുവേണ്ടി ഇ.പി. ഈപ്പൻ നിർമിച്ചതാണ് ഈ ചിത്രം. എഫ്. നാഗൂർ സംവിധാനം ചെയ്ത ജനോവക്ക് സംഭാഷണവും ഗാനങ്ങളും എഴുതിയത് സ്വാമി ബ്രഹ്മവൃതനും പീതാംബരനും കൂടിയാണ്. ജ്ഞാനമണി, കല്ല്യാണം, എം.എസ്. വിശ്വനാഥൻ എന്നിവർ ചേർന്ന് സംഗീത സംവിധാനം നിർവഹിച്ചു. ഉമാസിസ്റ്റേഴേസ് നൃത്തസംവിധാനവും ജി. വിട്ടന്റാവു ഛാഗ്രഹണവും നിർവഹിച്ചു. ഈ ച്ചിത്രം ന്യൂട്ടോൺ സ്റ്റുഡിയോയിലാണ് നിർമിച്ചത്.
എം.ജി. രാമചന്ദ്രൻ<br>ആലപ്പി വിൻസെന്റ്<br>കെ.കെ. അരൂർ<br>എം.ജി. ചക്രപാണി<br>എസ്.പി. പിള്ള<br>ബി.എസ്. സരോജ
എ.എം. രാജ<br>ജമുനാറാണി<br>പി. ലീല



</doc>
<doc id="237492" url="https://ml.wikipedia.org/wiki?curid=237492" title="കരിന്താളി">
കരിന്താളി

പശ്ചിമഘട്ടതദ്ദേശവാസിയായ ഒരു വൃക്ഷമാണ് കരിന്താളി. . മറ്റു കരിമരങ്ങളെപ്പോലെതന്നെ ഇതിന്റെ തടിയും കറുത്തതാണ്. 700 മീറ്ററിനും 1000 മീറ്ററിനും ഇടയിലുള്ള നനവാർന്ന നിത്യഹരിതവനങ്ങളിൽ കാണുന്നു.



</doc>
<doc id="237499" url="https://ml.wikipedia.org/wiki?curid=237499" title="ടോൺസിൽ">
ടോൺസിൽ

നാസാദ്വാരവും വായയും ഗ്രസനിയിലേക്ക് തുറക്കുന്ന സ്ഥാനത്ത് ലസികാ കലകൾ (lymphoid tissue) കൊണ്ടു നിർമിതമായ ഒരവയവമാണ് കണ്‌ഠപിണ്‌ഡം. വൃത്താകാര ശ്വേതരക്തകോശങ്ങളും (ലിംഫൊസൈറ്റുകൾ) ജാലികാരൂപത്തിലുള്ള സംയോജക കലയും അടങ്ങിയ ഘടനയാണ് ടോൺസിലിനുള്ളത്. രക്തത്തിലെ ശ്വേതരക്താണുക്കളുടെ പ്രധാന ഉത്പാദക കേന്ദ്രങ്ങളിലൊന്നാണിത്. ഇപ്രകാരം ഉത്പാദിപ്പിക്കപ്പെടുന്ന ശ്വേതരക്തകോശങ്ങൾ ലസികാവ്യൂഹത്തിലൂടെ ദേഹമാസകലം എത്തുകയും വ്യൂഹത്തിൽ ഇടയ്ക്കിടെ കാണപ്പെടുന്ന ലസികാജാലങ്ങളിലൂടെ രക്തക്കുഴലുകളിൽ പ്രവേശിക്കുകയും ചെയ്യുന്നു. ലസികാപ്രവാഹം ഏകദിശീയമാകയാൽ ടോൺസിലിൽ നിർമ്മിക്കപ്പെടുന്ന ശ്വേതരക്തകോശങ്ങൾ സദാ രക്തകാപില്ലറികളിൽ പ്രവേശിച്ചുകൊണ്ടിരിക്കുന്നു.

പ്രധാനമായും മൂന്നുതരം ടോൺസിലുകളുണ്ട് "താലവ (palatine) ടോൺസിൽ", "ജിഹ്വാ (lingual) ടോൺസിൽ", "ഗ്രസനി (pharyngeal) ടോൺസിൽ" എന്നിവയാണിവ. ഇവ സ്ഥിതിചെയ്യുന്ന സ്ഥാനമനുസരിച്ചുള്ള പേരുകളാണ് നൽകപ്പെട്ടിരിക്കുന്നത്. 2 × 1 സെ.മീ. വലിപ്പമുള്ള താലവ ടോൺസിൽ നാവിന്റെ പിന്നറ്റത്തു നിലകൊള്ളുന്നു. ഈ ലഘു അവയവ ജോടിയാണ് ടോൺസിൽ എന്ന പേരിൽ സാധാരണയായി അറിയപ്പെടുന്നത്. ആഴത്തിൽ ഇറങ്ങിച്ചെല്ലുന്ന ഇരുപതോളം സുഷിരങ്ങൾ ഉപരിതലത്തിൽത്തന്നെ കാണാം. തന്തുമയമായ ഒരാവരണം കീഴെയുള്ള പേശീവ്യൂഹത്തിൽനിന്നു ടോൺസിലിനെ വേർപെടുത്തുന്നു. ടോൺസിലിന്റെ ഉപരിഭാഗം നേർത്ത ചർമത്താൽ ആവൃതമാണ്. 

ദഹന-ശ്വസന വ്യൂഹങ്ങളുടെ പാതയിൽ സ്ഥിതിചെയ്യുന്നതു കാരണം ടോൺസിലിൽ പലപ്പോഴും ബാഹ്യ വസ്തുക്കൾ അടിഞ്ഞുകൂടാറുണ്ട്. വേർപെടുന്ന ചർമകോശങ്ങൾ, സജീവവും മൃതവുമായ ലിംഫൊസൈറ്റുകൾ, ബാഹ്യകണികകൾ എന്നിവ ഇതിൽപ്പെടുന്നു. ഇതു ബാക്ടീരിയകൾക്കും ഫംഗസുകൾക്കും നല്ലൊരു വളർത്തു മാധ്യമമായിത്തീരുന്നതിനാൽ ടോൺസിൽ രോഗബാധയ്ക്കു പലപ്പോഴും വിധേയമാകുന്നു. 

നാവിന്റെ പിൻഭാഗത്തിന്റെ ഉപരിതലത്തിലാണ് ടോൺസിലിന്റെ സ്ഥാനം. 35 മുതൽ 100 വരെ ടോൺസിൽ ഏകകങ്ങളുടെ (tonsillar units) സമുച്ചയമാണിത്. ഓരോ ടോൺസിൽ ഏകകത്തിനും 2-4 മി.മീ. വ്യാസം വരും. ഓരോ ഏകകത്തിലും ലസികാകോശങ്ങളാൽ ചുറ്റപ്പെട്ട ഓരോ ചെറുദ്വാരവും കാണപ്പെടുന്നു. ദ്വാരങ്ങൾക്കുള്ളിലായുള്ള അറകളിലേക്ക് ഗ്രന്ഥീനാളങ്ങൾ ഉള്ളതിനാൽ ദ്രാവകം നിരന്തരം പുറത്തേക്ക് ഒഴുകുന്നു. തന്നിമിത്തം ഉപദ്രവകാരികളായ വസ്തുക്കൾ കുമിഞ്ഞുകൂടുന്നില്ല; രോഗബാധയും വിരളമായിരിക്കും.

ഗ്രസനിയുടെ നാസഭാഗത്തിന്റെ മേൽഭാഗത്തായാണ് ഗ്രസനീ ടോൺസിലിന്റെ സ്ഥാനം. വീർത്ത അവസ്ഥയിൽ ‘’‘അഡനോയ്ഡ്‘’‘ എന്നും ഇതറിയപ്പെടുന്നു. സ്തരിതമെന്നു തോന്നിക്കുന്ന, സിലിയാമയ സ്തംഭാകാര കോശങ്ങളാൽ ഇത് ആവരണം ചെയ്യപ്പെട്ടിരിക്കുന്നു. ഗ്രസനിയുടെ നാസാഗ്രം, അതിന്റെ പിൻമതിൽ എന്നിവിടങ്ങളിൽനിന്നു മുന്നോട്ടു വളരുന്ന മടക്കുകളാണ് അവയവത്തിന്റെ മുഖ്യഘടകം. ലസികാ ടിഷ്യൂനിർഭരമായ ഈ അവയവവും ബാക്ടീരിയാ-ഫംഗസുകളുടെ ആക്രമണത്തിനു വിധേയമാണ്. രോഗബാധിതമായി വീർക്കുമ്പോൾ നാസപാത അടയുകയും വായിലൂടെ ശ്വസിക്കാൻ രോഗി നിർബന്ധിതമാവുകയും ചെയ്യുന്നു.

താലവ ടോൺസിലിന്റെ വളർച്ച ആരംഭിക്കുന്നത് ഗർഭത്തിന്റെ മൂന്നാം മാസത്തോടെയാണ്. ജിഹ്വാ-ഗ്രസനി ടോൺസിലുകളുടെ വളർച്ച ഗർഭത്തിന്റെ നാലാമത്തേതും അഞ്ചാമത്തേതും മാസങ്ങളിൽ ആരംഭിക്കുന്നു. ശൈശവാവസ്ഥയിലാണ് ടോൺസിൽ കൂടിയ വലിപ്പം പ്രദർശിപ്പിക്കുന്നത്. പിന്നീട് ഇതിന്റെ വലിപ്പം കുറഞ്ഞു കുറഞ്ഞു വരുന്നു.
ശ്വേതരക്തകോശങ്ങളുടെ മുഖ്യ ഉത്പാദനകേന്ദ്രം എന്നതോടൊപ്പം ആന്റിബോഡികളുടെ പ്രഭവസ്ഥാനം കൂടിയാണിത്. അതിനാൽ ടോൺസിലിന് ആരോഗ്യസംരക്ഷണ ചുമതലയാണുള്ളതെന്നു കരുതപ്പെടുന്നു.


</doc>
<doc id="237501" url="https://ml.wikipedia.org/wiki?curid=237501" title="സാവിത്രി ലക്ഷ്മണൻ">
സാവിത്രി ലക്ഷ്മണൻ

കേരളത്തിലെ കോൺഗ്രസ് (ഐ.)യുടെ നേതാവായിരുന്നു പ്രൊഫസർ സാവിത്രി ലക്ഷ്മണൻ.

എൻ. അച്യുതൻ നായർ ഭാനുമതിയമ്മ എന്നിവരുടെ മകളായി 1945 ഒക്ടോബർ 15നു വടക്കേക്കരയിൽ ജനിച്ചു. ഇരിഞ്ഞാലക്കുട സെൻറ്. ജോസഫ് കോളേജിലെ അദ്ധ്യാപികയായിരുന്നു.

തൃശൂർ ഗവൺമെൻറ് എഞ്ചിനീയറിംഗ് കോളേജിലെ സിവിൽ എഞ്ചിനീയറിംഗ് അദ്ധ്യാപകൻ ആയിരുന്ന പ്രൊഫസർ ലക്ഷ്മണൻ നായർ ആണ് ഭർത്താവ്. ഒരു പുത്രനും ഒരു പുത്രിയും.


</doc>
<doc id="237517" url="https://ml.wikipedia.org/wiki?curid=237517" title="ലോകനീതി">
ലോകനീതി

1953-ൽ പുറത്തിറങ്ങിയ മലയാള ചലച്ചിത്രമാണ് ലോകനീതി. കൈലാസ് പിക്ചേഴ്സിനു വേണ്ടി കെ.കെ. നാരായണൻ നിർമിച്ച ചിത്രമാണ് ഇത്. മുതുകുളം രാഘവൻ പിള്ളയുടെ കഥയ്ക്ക് അദ്ദേഹംതന്നെ സംഭാഷണം എഴുതി. അഭയദേവ് രചിച്ച ഗാനങ്ങൾക്ക് വി. ദക്ഷിണാമൂർത്തിയാണ് സംഗീതം നൽകിയത്. രേവതി സ്റ്റുഡിയോയിൽ വച്ച് റ്റി.എൻ. രംഗസ്വാമി ഗാനങ്ങൾ റിക്കോർഡ് ചെയ്തു. ആർ. വേലപ്പനും എൻ.എസ്. മണിയും കൂടി മെരിലാഡ് സ്റ്റുഡിയോയിൽ വച്ച് ഈ ചിത്രം ക്യാമറയിലാക്കി. വി.സി. ഐസക് ശബ്ദലേഖനവും, സി.വി. ശങ്കർ വേഷവിധാനവും, കെ.ഡി. ജോർജ് ചിത്രസംയോജനവും, റ്റി.എൻ. എസ്. കുറുപ്പ് വസ്ത്രാലങ്കാരവും, എം.വി. കൊച്ചപ്പു കലാസംവിധാനവും, അമ്പലപ്പിഴ രാവുണ്ണി നൃത്തസംവിധാനവും നിർവഹിച്ചു. ആർ. വേലപ്പനാണ് ഈ ചിത്രം സംവിധാനം ചെയ്തത്.
സത്യൻ<br>കൊട്ടാരക്കര ശ്രീധരൻ നായർ<br>എസ്.പി. പിള്ള<br>കാലായ്ക്കൽ കുമാരൻ<br>പങ്കജവല്ലി<br> ബി.എസ്. സരോജ<br>മുതുകുളം രാഘവൻ പിള്ള<br>ടി.എസ്. മുത്തയ്യ<br>നാണുക്കുട്ടൻ<br>ജഗതി എൻ.കെ. ആചാരി<br>കുമാരി തങ്കം<br>ആറന്മുള പൊന്നമ്മ തുടങ്ങിയവർ

എ.എം. രാജ<br>ഘണ്ഠശാല<br>ഗോകുലപാലൻ<br>കവിയൂർ രേവമ്മ<br>പി. ലീല



</doc>
<doc id="237521" url="https://ml.wikipedia.org/wiki?curid=237521" title="ജ്യോതി വെങ്കിടാചലം">
ജ്യോതി വെങ്കിടാചലം

1977 ഒക്ടോബർ 14 മുതൽ 1982 ഒക്ടോബർ 27 വരെ കേരളത്തിലെ ഗവർണറായിരുന്നു ജ്യോതി വെങ്കിടാചലം (). 1917 ഒക്ടോബർ 27ന് യംഗോണിൽ ജനിച്ചു. 1962-ൽ എഗ്‌മോറിൽ നിന്നും 1971-ൽ ശ്രീരംഗത്തുനിന്നും എം. എൽ എ ആയി തിരഞ്ഞെടുക്കപ്പെട്ടു.. 1953 ഒക്ടോബർ 10 മുതൽ 1954 ഏപ്രിൽ 12 വരെ സി. രാജഗോപാലാചാരിയുടെ മന്ത്രിസഭയിൽ വനിതാക്ഷേമ-മദ്യനിരോധനവകുപ്പുകളുടെ മന്ത്രിയായിരുന്നു.1962 -1963 -ൽ കെ.കാമരാജിന്റെ നേതൃത്വത്തിലുള്ള മന്ത്രിസഭയിൽ ആരോഗ്യവകുപ്പു മന്ത്രിയായിരുന്നിട്ടുണ്ട്. .


</doc>
<doc id="237522" url="https://ml.wikipedia.org/wiki?curid=237522" title="പ്രേതവിചാരണ">
പ്രേതവിചാരണ

മരണകാരണത്തെപ്പറ്റി നടത്തുന്ന നിയമാനുസൃതമായ പ്രാഥമികാന്വേഷണമാണ് പ്രേതവിചാരണ (ഇൻക്വസ്റ്റ്). 

ഇന്ത്യയിൽ ഇത് പോലീസോ മജിസ്ട്രേറ്റോ ആണ് നടത്തുന്നത്.പ്രേതവിചാരണയ്ക്കു ശേഷം പോസ്റ്റ്മോർട്ടം പരിശോധന നടത്തുകയോ നടത്താതിരിക്കുകയോ ചെയ്യാൻ അന്വേഷണോദ്യോഗസ്ഥന് തീരുമാനമെടുക്കാവുന്നതാണ്. വിദേശരാജ്യങ്ങളിൽ കൊറോണർ, മെഡിക്കൽ എക്സാമിനർ, പ്രൊക്യുറേറ്റർ ഫിസ്കൽ എന്നിങ്ങനെ പല തരം ഉദ്യോഗസ്ഥർ പ്രേതവിചാരണ നടത്താറുണ്ട്. ജൂറി പ്രേതവിചാരണ നടത്തുന്ന നിയമവ്യവസ്ഥകളുമുണ്ട്. പൊതുജനങ്ങളിൽ നിന്ന് അസ്വാഭാവിക മരണമുണ്ടായി എന്ന പരാതി ലഭിക്കുമ്പോഴാണ് സാധാരണ ഇൻക്വസ്റ്റ് നടത്തപ്പെടുക. 

പത്താം നൂറ്റാണ്ടിനു മുൻപായി സ്കാൻഡിനേവിയയിലും കാരോലിഗ്നിയൻ സാമ്രാജ്യത്തിലുമാണ് പ്രേതവിചാരണ ആരംഭിച്ചത്. ജൂലിയസ് സീസറിന്റെ കാലത്തുതന്നെ ഗോളിൽ (ഫ്രാൻസ്) ഈ പ്രക്രിയയുടെ ആദി രൂപം നിലവിലുണ്ടായിരുന്നു എന്ന് സൂചനയുണ്ട് (കമ്മന്റേറി ഡെ ബെല്ലോ ഗാല്ലിക്കോ VI.19.3).

ക്രിമിനൽ നടപടിച്ചട്ടം വകുപ്പ് 174, 176 എന്നിവയാണ് ഇന്ത്യയിൽ പ്രേതവിചാരണയെപ്പറ്റി പ്രതിപാദിക്കുന്നത്. ബഹുമാന്യരായ രണ്ടാൾക്കാരുടെ സാന്നിദ്ധ്യത്തിലാണ് ഇന്ത്യയിൽ പ്രേതവിചാരണ നടത്തുന്നത്. മരണം ആത്മഹത്യയോ കൊലപാതകമോ യന്ത്രസാമഗ്രികൾ ഉൾപ്പെടുന്നതോ അല്ലാത്തതോ ആയ അപകടമോ, സംശയമുളവാക്കുന്നതോ ആണെങ്കിൽ ഇന്ത്യൻ നിയമപ്രകാരം ഇൻക്വസ്റ്റ് നടത്തേണ്ടത് ആവശ്യമാണ്. 

പോലീസ് പ്രേതവിചാരണ നടത്തുന്നതിനെ സംബന്ധിച്ച വിശദാംശങ്ങൾ ഈ ചട്ടത്തിലാണുള്ളത് . ഒരാൾ അത്മഹത്യ ചെയ്തുവെന്നോ കൊല ചെയ്യപ്പെട്ടുവെന്നോ ഒരു മൃഗമോ യന്ത്രസാമഗ്രിയോ ഒരാളുടെ മരണത്തിന് കാരണമായെന്നോ അപകടം മൂലം മരണം സംഭവിച്ചുവെന്നോ മരണത്തെപ്പറ്റി ന്യായമായ സംശയമുണ്ടെന്നോ വിവരം ലഭിക്കുന്ന മുറയ്ക്ക് ഒരു പോലീസ് സ്റ്റേഷന്റെ ചുമതലയുള്ളതും പ്രേതവിചാരണ നടത്തുവാൻ സംസ്ഥാനസർക്കാർ ചുമതലപ്പെടുത്തിയിട്ടുള്ളതുമായ ഉദ്യോഗസ്ഥൻ ഉടൻതന്നെ അടുത്തുള്ള എക്സിക്യൂട്ടീവ് മജിസ്ട്രേറ്റിന് ഇതെസംബന്ധിച്ച വിവരം നൽകേണ്ടതാണ്. മറ്റ് ഉത്തരവുകളൊന്നുമില്ലെങ്കിൽ ഉടൻ തന്നെ സംഭവസ്ഥലത്തേയ്ക്ക് പുറപ്പെടുകയും സമീവവാസികളായ രണ്ടോ അതിലധികമോ ബഹുമാന്യരായ ആൾക്കാരുടെ സാന്നിദ്ധ്യത്തിൽ ഒരു അന്വേഷണം നടത്തുകയും താഴെപ്പറയുന്ന കാര്യങ്ങൾ ഉൾപ്പെടുന്ന ഒരു റിപ്പോർട്ട് തയ്യാറാക്കേണ്ടതുമാണ്.


ഈ റിപ്പോർട്ട് പോലീസുദ്യോഗസ്ഥനും മറ്റാൾക്കാരും ഒപ്പിട്ടശേഷം ജില്ലാ മജിസ്ട്രേറ്റിനോ സബ്‌-ഡിവിഷണൽ മജിസ്ട്രേറ്റിനോ അയച്ചുകൊടുക്കേണ്ടതാണ്. 

മൃതദേഹം പോസ്റ്റ്മോർട്ടം നടത്തുന്നതിനായി അടുത്തുള്ള സിവിൽ സർജനോ പോസ്റ്റ്‌മോർട്ടം നടത്തുന്നതിനായി സർക്കാർ ചുമതലപ്പെടുത്തിയിരിക്കുന്ന ഡോക്ടർക്കോ അയച്ചുകൊടുക്കേണ്ടത് താഴെപ്പറയുന്ന സാഹചര്യങ്ങളിലാണ്.

ഡിസ്ട്രിക്റ്റ് മജിസ്ട്രേറ്റ്, സബ് ഡിവിഷണൽ മജിസ്ട്രേറ്റ്, ഇക്കാര്യത്തിനായി ഡിസ്ട്രിക്റ്റ് മജിസ്ട്രേറ്റോ സംസ്ഥാന സർക്കാരോ പ്രത്യേകമായി ചുമതലപ്പെടുത്തിയ മറ്റ് എക്സിക്യൂട്ടീവ് മജിസ്ട്രേറ്റുകൾ എന്നിവർക്കും പ്രേതവിചാരണ നടത്താൻ അധികാരമുണ്ടെന്ന് ഈ വകുപ്പിൽ വ്യക്തമാക്കുന്നുണ്ട്. ഇൻക്വസ്റ്റിൽ സാക്ഷികളുണ്ടാകുമെങ്കിലും കുറ്റം ചെയ്തുവെന്ന് സംശയിക്കുന്നവർക്ക് സ്വന്തം ഭാഗം വാദിക്കുവാൻ അനുവാദം ലഭിക്കുകയില്ല.

പോലീസിന്റെ അന്വേഷണം കൂടാതെയോ അതിനു പകരമായോ മജിസ്ട്രേറ്റ് പ്രേതവിചാരണ നടത്തുന്നത് താഴെപ്പറയുന്ന സാഹചര്യങ്ങളിലാണ് . 

പ്രേതവിചാരണയ്ക്കായി മൃതശരീരം മാന്തിയെടുക്കണമെങ്കിൽ അതിനുള്ള ഉത്തരവിടാനും മജിസ്ട്രേറ്റിന് സാധിക്കും. ഇപ്രകാരം പ്രേതവിചാരണ നടത്തേണ്ടിവരുമ്പോൾ സാധിക്കാവുന്ന സാഹചര്യങ്ങളിലെല്ലാം ബന്ധുക്കളുടെ സാന്നിദ്ധ്യം ഉറപ്പുവരുത്തേണ്ടതാണ്.

സ്കോട്ട്‌ലാന്റിൽ പ്രേതവിചാരണയോ കൊറോണർ സംവിധാനമോ ഇല്ല. അസ്വാഭാവികമരണങ്ങളെപ്പറ്റി ഇവിടെ പ്രാധമികാന്വേഷണം നടത്തുന്നത് പ്രദേശത്തെ പ്രൊക്യുറേറ്റർ ഫിസ്കൽ എന്ന ഉദ്യോഗസ്ഥനാണ്. പെട്ടെന്നുണ്ടാകുന്നതും സംശയാസ്പദവും അപകടം കാരണമുണ്ടാകുന്നതും അപ്രതീക്ഷിതവും വിശദീകരിക്കാൻ സാധിക്കാത്തതും പൊതുജനത്തിന് ആശങ്കയുണ്ടാകുന്ന സാഹചര്യത്തിലുണ്ടാകുന്നതുമായ മരണ‌ങ്ങളിൽ പ്രേതവിചാരണ നടത്തുന്നത് പ്രൊക്യുറേറ്റർ ഫിസ്കൽ ആണ്. ക്രിമിനൽ നടപടിയാണോ അപകടമരണത്തെപ്പറ്റിയുള്ള അന്വേഷണമാണോ തുടർനടപടിയെന്ന നിലയ്ക്ക് വേണ്ടത് എന്ന് പ്രൊക്യുറേറ്റർ ഫിസ്കൽ തീരുമാനമെടുക്കും. 

ഇംഗ്ലണ്ടിലും വെയിൽസിലും എല്ലാ പ്രേതവിചാരണകളും പണ്ടുകാലത്ത് ജൂറിയായിരുന്നു നടപ്പാക്കിയിരുന്നത്. ഒരാൾക്കെതിരേ നിയമനടപടി വേണമോ എന്ന് തീരുമാനമെടുക്കുന്നത് ഇത്തരം ജൂറികളായിരുന്നു. ഇരുപത്തിമൂന്ന് ആൾക്കാരായിരുന്നു ഇത്തരം ജൂറിയിൽ ഉണ്ടായിരുന്നത്. പന്ത്രണ്ടുപേരുടെ വോട്ടുണ്ടെങ്കിൽ നടപടി തുടരാൻ സാധിക്കുമായിരുന്നു.

1927-നു ശേഷം കൊറോണർ ജൂറികൾ വളരെ വിരളമായേ ഉപയോഗിക്കപ്പെടാറുള്ളൂ. 1988-ലെ കൊറോണേഴ്സ് ആക്റ്റ് പ്രകാരം ജയിലിലോ പോലീസ് കസ്റ്റഡിയിലോ പൊതുജനങ്ങളൂടെ ക്ഷേമത്തെ ബാധിക്കാൻ സാദ്ധ്യതയുള്ള സാഹചര്യത്തിലോ ആണ് മരണമെങ്കിൽ മാത്രമാണ് ജൂറി പ്രേതവിചാരണ നടത്തേണ്ട സാഹചര്യമുള്ളത്. മറ്റു മരണങ്ങളിലും കൊറോണർക്ക് ജൂറിയെ വിളിച്ചു ചേർക്കാമെങ്കിലും ഇത് നടക്കാറില്ല. 

കൊറോണർ മരണകാരണം നിർണ്ണയിക്കുക മാത്രമാണ് ചെയ്യുന്നത്. ഇത് ഒരു മനുഷ്യനെതിരേ നിയമനടപടി തുടങ്ങിവയ്ക്കുന്നില്ല.

അമേരിക്കൻ ഐക്യനാടുകളിൽ കൊറോണർ എന്ന ഉദ്യോഗസ്ഥനാണ് പരമ്പരാഗതമായി പ്രേതവിചാരണ നടത്തുന്നത്. കൗണ്ടിയുടെയോ പട്ടണത്തിന്റെയോ ഉദ്യോഗസ്ഥരാണ് ഇവർ. ഇത് കേസന്വേഷണത്തിന്റെ ഒരു ഭാഗമാണ് (വിചാരണയല്ല). 



</doc>
<doc id="237526" url="https://ml.wikipedia.org/wiki?curid=237526" title="ബാന്ധോൻ">
ബാന്ധോൻ

2012 ലെ മികച്ച ആസാമീസ് ചിത്രത്തിനുള്ള ദേശീയ അവാർഡ് ലഭിച്ച ചിത്രമാണ് ബാന്ധോൻ . ഈ ചിത്രത്തിന്റെ നിർമ്മാണവും സംവിധാനവും ജാനു ബറുവയുടേതാണ്.ഗോവ അന്താരാഷ്ട്ര ചലച്ചിത്രോത്സവത്തിൽ ഇന്ത്യൻ പനോരമ വിഭാഗത്തിൽ ഉദ്ഘാടന ചിത്രമായിരുന്നു ജാനു ബറുവയുടെ ബാന്ധോൻ. 
മുംബൈയിൽ എഞ്ചിനീയറിംഗിന് പഠിക്കുന്ന കൊച്ചു മകൻ പോനയ്ക്ക് വേണ്ടിയാണ് വൃദ്ധരായ ദംദേശ്വറും ഭാര്യയും ജീവിക്കുന്നത്. 26/11 ന്റെ മുംബൈ ഭീകരാക്രമണത്തിനിടെ പോന കാണാതാകുന്നതോടെ മാറി മറിയുന്ന ഈ വൃദ്ധ ദമ്പതികളുടെ ജീവിതമാണ് ബാന്ധോൻ. ബിഷ്ണു കാർഗോറിയ എന്ന നടനാണ് ഇതിൽ മുഖ്യ കഥാപാത്രത്തെ അവതരിപ്പിച്ചത്. എല്ലാ വിഭാഗം ജനങ്ങൾക്കിടയിലും നിലനിൽക്കുന്ന ഐക്യവും സ്‌നേഹവുമാണ് അസം സ്റ്റേറ്റ് ഫിലിം കോർപ്പറേഷൻ നിർമിച്ച ഈ ചിത്രത്തിലൂടെ പറയാൻ ജാനു ബറുവ ശ്രമിച്ചത്. ബിഷ്ണു കാർഗോറിയ എന്ന നടനാണ് ഇതിൽ മുഖ്യ കഥാപാത്രത്തെ അവതരിപ്പിച്ചിരിക്കുന്നത്. 


</doc>
<doc id="237541" url="https://ml.wikipedia.org/wiki?curid=237541" title="ആനക്കയ്യൂരം">
ആനക്കയ്യൂരം

മരങ്ങളിൽ കയറാൻ കഴിയുന്ന ഒരു വള്ളിച്ചെടിയാണ് ആനക്കയ്യൂരം അഥവാ ചെറിയപൂപ്പാൽവള്ളി. . മലഞ്ചെരിവുകളിലാണ് സാധാരണയായി കണുന്നത്. കണ്ണുരോഗങ്ങൾക്കും ചുമയ്ക്കും ഔഷധമായി ഉപയോഗിക്കാറുണ്ട്. ചൈന (ഗുവാങ്സി, യുനാൻ), ബംഗ്ലാദേശ്, ഇന്ത്യ, ശ്രീലങ്ക, ഇന്തോചൈന (കമ്പോഡിയ, ലാവോസ്, തായ്ലാൻഡ്, വിയറ്റ്നാം) എന്നീ പ്രദേശങ്ങളിലെ തദ്ദേശവാസിയാണ്.



</doc>
<doc id="237542" url="https://ml.wikipedia.org/wiki?curid=237542" title="ചിത്രാംഗദൻ (പൂമ്പാറ്റ)">
ചിത്രാംഗദൻ (പൂമ്പാറ്റ)

ഭാരതത്തിൽ അപൂർവ്വമായി മാത്രം കാണപ്പെടുന്ന ചിത്രശലഭങ്ങളിൽ ഒന്ന്. മഴക്കാടുകളിലും വനപ്രദേശങ്ങളിലും പൊതുവേ കാണപ്പെടുന്നു.

ആൺശലഭവും പെൺശലഭവും തമ്മിൽ ചെറിയ വ്യത്യാസങ്ങൾ ഉണ്ട്.ആമത്താളി മരത്തിലാണ് (Trema orientalis)ഇവ മുട്ടയിടുന്നത്.



</doc>
<doc id="237544" url="https://ml.wikipedia.org/wiki?curid=237544" title="ബാബു തിരുവല്ല">
ബാബു തിരുവല്ല

മലയാളചലച്ചിത്രനിർമ്മാതാവും തിരക്കഥാകൃത്തും സംവിധായകനുമാണു ബാബു തിരുവല്ല. സിംഫണി എന്ന ചലച്ചിത്രനിർമ്മാണ സ്ഥാപനത്തിന്റെ ബാനറിൽ ഒരു മിന്നാമിനുങ്ങിന്റെ നുറുങ്ങുവെട്ടം, സവിധം, സമാഗമം,കണ്ണകി, അമരം തുടങ്ങിയ നിരവധി ചലച്ചിത്രങ്ങൾ ബാബു തിരുവല്ല നിർമ്മിച്ചിട്ടുണ്ട്. ബാബു തിരുവല്ല ആദ്യമായി സംവിധാനം ചെയ്ത തനിയെ എന്ന ചിത്രം ൨൦൦൭ (2007)ൽ പുറത്തിറങ്ങി. ഈ ചിത്രത്തിലൂടെ മികച്ച നവാഗത സംവിധായകനുള്ള 2007 ലെ കേരളസംസ്ഥാന ചലചിത്ര പുരസ്കാരം ബാബു തിരുവല്ലയ്ക്കു ലഭിച്ചു. ബാബു തിരുവല്ലയും നെടുമുടി വേണുവും ചേർന്നാണ് തനിയെയുടെ തിരക്കഥയെഴുതിയത്.

അദ്ദേഹം തിരക്കഥയെഴുതി സംവിധാനം ചെയ്ത രണ്ടാമത്തെ ചിത്രമായ തനിച്ചല്ല ഞാൻ ൨൦൧൨ (2012) ലെ മികച്ച ദേശീയോദ്ഗ്രഥന ചിത്രത്തിനുള്ള നർഗീസ് ദത്ത് പുരസ്‌കാരം നേടി.


</doc>
<doc id="237551" url="https://ml.wikipedia.org/wiki?curid=237551" title="കാർത്തോട്ടി">
കാർത്തോട്ടി

എലിപ്പയർ, ഗിടോരൻ എന്നെല്ലാം പേരുകളുള്ള കാർത്തോട്ടി 5 മീറ്റർ വരെ നീളം വയ്ക്കുന്ന വള്ളിസ്വഭാവമുള്ള ഒരു കുറ്റിച്ചെടിയാണ്. . ഇന്ത്യയിലും ചൈനയിലും കാടുകളിൽ സാധാരണയായി കണ്ടുവരുന്നു. ഔഷധഗുണമുണ്ട്. നാടോടി ശലഭം ഇതിന്റെ ഇലകളിൽ മുട്ടയിടാറുണ്ട്.



</doc>
<doc id="237553" url="https://ml.wikipedia.org/wiki?curid=237553" title="നാടോടി (വിവക്ഷകൾ)">
നാടോടി (വിവക്ഷകൾ)



</doc>
<doc id="237561" url="https://ml.wikipedia.org/wiki?curid=237561" title="വെടതല">
വെടതല

വീരവൃക്ഷം എന്നും അറിയപ്പെടുന്ന വെടതല ആഫിക്കൻ വംശജനായ ഒരു വൃക്ഷമാണ്. . 7 മീറ്ററോളം ഉയരം വയ്ക്കും. ക്യൂബയിൽ ഒരു അധിനിവേശസസ്യമായി കയറിവന്ന ഈ മരം ഇപ്പോൾ അവിടെ അമ്പതുലക്ഷം ഏക്കറോളം വ്യാപിച്ചിരിക്കുന്നു. കായകളും കുരുക്കളും ഭക്ഷ്യയോഗ്യമാണ്. കാലിത്തീറ്റയായും ഉപയോഗമുണ്ട്. പൂക്കളിലെ തേൻ തേനീച്ചകൾക്ക് പ്രിയപ്പെട്ടതാണ്. വിറകായും ഫർണിച്ചറായും തടി ഉപയോഗിക്കാം. പലവിധ ഔഷധഗുണങ്ങളുമുള്ള വെടതല മണ്ണൊലിപ്പു തടയാനും വളരെ സഹായിക്കുന്നു.


</doc>
<doc id="237574" url="https://ml.wikipedia.org/wiki?curid=237574" title="ഓപ്ര വിൻഫ്രി">
ഓപ്ര വിൻഫ്രി

ഒരു അമേരിക്കൻ ടെലിവിഷൻ അവതാരകയും നിർമ്മാതാവും അഭിനേതിയും ജീവകാരുണ്യപ്രവർത്തകയുമാണ് ഓപ്ര വിൻഫ്രി. "ദി ഓപ്ര വിൻഫ്രി ഷോ" എന്ന ചരിത്രത്തിലെ തന്നെ ഏറ്റവും ജനപരീതിയാർജ്ജിച്ച ടോക്ക്-ഷോയിലൂടെ അന്താരാഷ്ട്രപ്രശസ്തി നേടി. ആഫ്രോ-അമേരിക്കൻ വംശജരിൽ 20-ആം നൂറ്റാണ്ടിലെ ഏറ്റവും ധനികയായ വ്യക്തി, ഏറ്റവും വലിയ ജീവകാരുണ്യപ്രവർത്തക എന്നീ വിശേഷണങ്ങൾ ഓപ്ര നേടി. ഒരു സമയത്ത് ലോകത്തിലെ കറുത്തവർഗ്ഗക്കാരിൽ ഏക ബില്ല്യണയറായിരുന്നു ഇവർ. ലോകത്തിലെ ഏറ്റവും സ്വാധീനശക്തിയുള്ള വനിതയായി ഇവർ പലപ്പോഴും കണക്കാക്കപ്പെട്ടു.

മിസ്സിസ്സിപ്പിയിലെ ഒരു ദരിദ്രകുടുംബത്തിൽ വെർണിറ്റാ ലീ(ജനനം:1935) എന്ന അവിവാഹിതയായ അമ്മയുടെ മകളായി ജനിച്ചു. ബൈബിളിലെ റൂത്തിന്റെ പുസ്തകത്തിൽ നിന്നുള്ള "ഓർപാ" എന്ന പേരായിരുന്നു സ്വീകരിച്ചതെങ്കിലും ജനനസർട്ടിഫിക്കറ്റിലെ പിഴവു മൂലം "ഓപ്ര" എന്നാവുകയായിരുന്നു. ആറു വയസ്സു വരെ അമ്മമ്മയോടൊപ്പം കഴിഞ്ഞു. കൊടിയ ദാരിദ്ര്യം മൂലം ഉരുളക്കിഴങ്ങ് ചാക്കുകൾ കൊണ്ട് നിർമ്മിച്ച വസ്ത്രങ്ങൾ ധരിച്ച ഓപ്രയെ കുട്ടികൾ കളിയാക്കിയിരുന്നു. ആറാം വയസ്സിൽ അമ്മയോടൊത്ത് മിൽവൗകീയിൽ താമസം തുടങ്ങി. 1962-ൽ പിതാവ് വെർനോൺ വിൻഫ്രിയോടൊപ്പം നാഷ്‌വില്ലിലേക്ക് മാറി.

ഒമ്പതാം വയസ്സു മുതൽക്ക് ബന്ധുക്കളിൽ നിന്നും മറ്റും തനിക്ക് ലൈംഗിക പീഡനം നേരിട്ടതായി ഓപ്ര പിന്നീട് തന്റെ ടോക്ക്-ഷോയിലൂടെ വെളിപ്പെടുത്തിയിട്ടുണ്ട്. 13-ആം വയസ്സിൽ വീടുവിട്ട് ഒളിച്ചോടിയ ഓപ്ര 14-ആം വയസ്സിൽ ഗർഭം ധരിക്കുകയും ഒരു ആൺകുട്ടിയെ പ്രസവിക്കുകയും ചെയ്തു. എന്നാൽ വൈകാതെ ആ കുട്ടി മരിച്ചുപോവുകയാണുണ്ടായത്.

ഓപ്രയുടെ പഠനത്തെ പ്രോൽസാഹിപ്പിച്ചിരുന്ന വെർനോണിന്റെ പിന്തുണയോടെ ഹൈസ്കൂൾ കഴിഞ്ഞ് ഓണേഴ്സിനു ചേർന്നു. പിന്നീട് സ്കോളർഷിപ്പോടെ ടെന്നസി യൂണിവേഴ്സിറ്റിയിൽ കമ്മ്യൂണിക്കേഷൻ വിദ്യാർഥിനിയായി. 17-ആം വയസ്സിൽ "മിസ് ബ്ലാക്ക് ടെന്നസി" സൗന്ദര്യമൽസരത്തിൽ ഒന്നാമതായി. പഠനത്തോടൊപ്പം ഒരു പ്രാദേശിക റേഡിയോസ്റ്റേഷനിൽ വാർത്ത വായിക്കുകയും ചെയ്തിരുന്നു.

എഴുപതുകളുടെ തുടക്കത്തിൽ WLAC-TV-യിൽ വാർത്തകൾ വായിച്ചുകൊണ്ടായിരുന്നു ഓപ്രയുടെ തുടക്കം. ആ സ്ഥാപനത്തിലെ ഏറ്റവും പ്രായം കുറഞ്ഞതും കറുത്തവർഗ്ഗക്കാരിയായ ആദ്യത്തെ വാർത്താവതാരകയും ആയിരുന്നു. 1976-ൽ ബാൾട്ടിമോറിലെ WJC-TV -യിലേക്ക് മാറി. 1978-ൽ "പീപ്പിൾ ആർ ടോക്കിങ്ങ്" എന്ന പ്രാദേശിക ടോക്ക്-ഷോയുടെ സഹ-അവതാരകയായി. 1983-ൽ WLS-TV-യുടെ, അധികം ശ്രദ്ധിക്കപ്പെടാത്ത, "എ.എം. ചിക്കാഗോ" എന്ന അര മണിക്കൂർ ദൈർഘ്യമുള്ള ടോക്ക്-ഷോ ഓപ്ര ഏറ്റെടുത്തു. മാസങ്ങൾക്കുള്ളിൽ തന്നെ അത് ചിക്കാഗോയിലെ ഏറ്റവും ജനപ്രീതിയാർജ്ജിച്ച ടോക്ക്-ഷോ ആയിത്തീർന്നു. 1986 സെപ്റ്റംബർ 8 മുതൽ ഈ പരിപാടി ഒരു മണിക്കൂർ ദൈർഘ്യത്തിൽ "ദി ഓപ്ര വിൻഫ്രി ഷോ" എന്ന പേരിൽ ദേശീയതലത്തിൽ സപ്രേഷണം ചെയ്യപ്പെട്ടു തുടങ്ങി.

അതിഥികളുടെ സങ്കടങ്ങൾ നിറകണ്ണുകളോടെ കേട്ടിരുന്ന ഓപ്രയുടെ മുന്നിൽ, അവർ പലതും തുറന്നുപറഞ്ഞു. ഈ പരിപാടി ടോക്ക്-ഷോ എന്നതിലുപരി ഒരു ഗ്രൂപ് തെറാപ്പി സെഷൻ ആയി മാറുന്നുവെന്ന് ടൈംസ് മാഗസിൻ അഭിപ്രായപ്പെട്ടു. ഇത്തരത്തിലുള്ള തുറന്നുപറച്ചിലിനെ വാൾ സ്റ്റ്രീറ്റ് ജേണൽ "ഓപ്രാഫിക്കേഷൻ" എന്ന് വിളിച്ചു. 1993-ൽ മൈക്കൽ ജാക്സണുമായി ഓപ്ര വിൻഫ്രി അഭിമുഖം നടത്തിയപ്പോൾ അത് 90 ദശലക്ഷം പ്രേക്ഷകരോടെ ചരിത്രത്തിൽ എറ്റവുമധികം പേർ കണ്ട അഭിമുഖമായി മാറി.

ആദ്യകാലങ്ങളിൽ വ്യക്തിപരമായിരുന്ന പരിപാടി 1990-കളുടെ മധ്യത്തോടെ കൂടുതൽ സാമൂഹ്യപ്രസക്തിയുള്ള വിഷയങ്ങളിലേക്ക് തിരിയുകയുണ്ടായി. 2011 മേയ് 25-ന് അവസാന ഭാഗം സംപ്രേഷണം ചെയ്യപ്പെട്ടു.

1985-ൽ ഓപ്ര വിൻഫ്രി സ്റ്റീവൻ സ്പിൽബർഗിന്റെ "ദി കളർ പർപ്പിൾ" എന്ന ചിത്രത്തിൽ സോഫിയ എന്ന കഥാപാത്രത്തെ അവതരിപ്പിച്ചു. ഇതിലെ പ്രകടനത്തിന് മികച്ച സഹനടിക്കുള്ള അക്കാഡമി അവാർഡിന് നാമനിർദ്ദേശം ചെയ്യപ്പെടുകയുണ്ടായി.



</doc>
<doc id="237575" url="https://ml.wikipedia.org/wiki?curid=237575" title="സ്കേപ്പ്">
സ്കേപ്പ്

ചില ഏകവർഷികളായ സസ്യങ്ങളിൽ മണ്ണിനടിയിലുള്ള കാണ്ഡമല്ലാതെ മുകളിലേക്കുള്ള കാണ്ഡങ്ങൾ സാധാരണ കാണാറില്ല. പൂക്കാലം ആരംഭിക്കുന്നതോടെ മണ്ണിനടിയിലെ കാണ്ഡത്തിൽ നിന്നും നീളമുള്ള തണ്ടുകൾ വളർന്ന് അതിൽ പൂക്കളുണ്ടാകുന്നു. ഇത്തരത്തിൽ പൂക്കൾ ഉണ്ടാകാനായി മാത്രം സൃഷ്ടിക്കപ്പെടുന്ന തണ്ടുകളാണ് സ്കേപ്പ് എന്നറിയപ്പെടുന്നത്. ഉള്ളി ഇതിനൊരു ഉദാഹരണമാണ്.


</doc>
<doc id="237577" url="https://ml.wikipedia.org/wiki?curid=237577" title="ഓ ഫാബി">
ഓ ഫാബി

കെ. ശ്രീക്കുട്ടൻ സംവിധാനം ചെയ്ത ഒരു മലയാളചലച്ചിത്രമാണ് ഓ ഫാബി. അനിമേഷൻ കഥാപാത്രം ഒരു പ്രധാനവേഷത്തിൽ വന്ന സിനിമയായിരുന്നു ഓ ഫാബി. 1993 -ലായിരുന്നു ഇത് റിലീസ് ചെയ്തത്. ബിച്ചു തിരുമലയുടെ വരികൾക്ക്ജോൺസൺ സംഗീതം നൽകിയ അഞ്ച് ഗാനങ്ങൾ ഈ സിനിമയിൽ ഉണ്ട്. കെ. ജെ. യേശുദാസ്, എസ്‌ പി ബാലസുബ്രഹ്മണ്യം, കെ. എസ്. ചിത്ര എന്നിവർ ഗാനങ്ങൾ ആലപിച്ചിരിക്കുന്നു.
സെൽ ആനിമേഷൻ (CEL - സെല്ലുലോയിഡ് എന്നതിന്റെ ചുരുക്കം) എന്ന പാരമ്പര്യ 2ഡി ആനിമേഷൻ സങ്കേതമുപയോഗിച്ച് നിർമ്മിച്ച ഇന്ത്യയിലെ ആദ്യത്തെ ചിത്രമായിരുന്നു ഇത്. കമ്പ്യൂട്ടർ സഹായമില്ലാതെ സെല്ലുലോയിഡ് പേപ്പറിൽ അനിമേഷൻ ക്യാരക്റ്ററിന്റെ ഓരോ ചലനങ്ങളും വരച്ചുണ്ടാക്കുകയാണ് ഈ സങ്കേതത്തിൽ ചെയ്യുന്നത്. വളരെയേറെ പ്രയത്നവും ചെലവും ആവശ്യമായ പ്രക്രിയ ആണിത്.



</doc>
<doc id="237587" url="https://ml.wikipedia.org/wiki?curid=237587" title="വിൽസൺ വിമാനത്താവളം">
വിൽസൺ വിമാനത്താവളം

കെനിയയിലെ നൈറോബിക്കടുത്തുള്ള ഒരു ഒരു വിമാനത്താവളമാണ് വിൽസൺ എയർപോർട്ട്. ശ്രീമതി.ഫ്ലോറൻസ് കെർ വിൽസന്റെ ബഹുമാനാർത്ഥമാണ് ഇതിനു വിൽസൺ എയർപോർട്ട് എന്ന പേരിട്ടിരിക്കുന്നത്. ദേശീയവും അന്തർദേശീയവുമായ സർവീസുകൾ ഈ എയർപോർട്ടിൽ നിന്നുണ്ട്. നൈറോബി നഗരത്തിൽ നിന്ന് 18 കിലോമീറ്റർ ദൂരത്താണിത് സ്ഥിതി ചെയ്യുന്നത്.


</doc>
<doc id="237592" url="https://ml.wikipedia.org/wiki?curid=237592" title="പൊൻകതിർ">
പൊൻകതിർ

1953-ൽ പുറത്തിറങ്ങിയ മലയാള ചലച്ചിത്രമാണ് പൊൻകതിർ. നീലാപ്രൊഡക്ഷൻസിന്റെ ബാനറിൽ മെരിലാൻഡ് സ്റ്റുഡിയോയിൽ പി. സുബ്രഹ്മണ്യം നിർമിച്ച രണ്ടാമത്തെ ചിത്രമാണിത്. കെ.പി. കൊട്ടാരക്കരയാണ് കഥയും സംഭാഷണവും എഴുതിയത്. ഇ.ആർ. കൂപ്പർ സംവിധാനം നിർവഹിച്ച ഈ ചിത്രത്തിൽ തിരുനായിനാർകുറിച്ചി രചിച്ച 12 ഗാനങ്ങൾക്ക് ഈണം നൽകിയത് ബ്രദർ ലക്ഷ്മണൻ ആണ്. കൃഷ്ണ ഇളമൺ ശബ്ദലേഖനവും, വി. രാമമൂർത്തി ഛായഗ്രഹണവും, എം.വി. കൊച്ചാപ്പു രംഗസംവിധാനവും, സി.വി. ശങ്കർ മേക്കപ്പും കെ.ഡി. ജോർജ്ജ് ചിത്രസംയോജനവും നിർവഹിച്ചു. 1953 ഒക്ടോബർ 14-ന് ഈ ചിത്രം പ്രദർശനം ആരംഭിച്ചു.
സി.ഐ. പരമേശ്വരൻ പിള്ള<br>മുതുകുളം രാഘവൻ പിള്ള<br>തിക്കുറിശ്ശി സുകുമാരൻ നായർ<br>പ്രേം നസീർ<br>എസ്.പി. പിള്ള<br>ടി.എസ്. മുത്തയ്യ<br>ടി.ആർ. ഓമന<br>ലളിത<br>ഭാരതി<br>ശാന്തി<br>കുമാരി തങ്കം<br>അടൂർ പങ്കജം<br>ആറന്മുള പൊന്നമ്മ

ജിക്കി<br>കമുകറ പുരുഷോത്തമൻ<br>കവിയൂർ രേവമ്മ<br>മെഹബൂബ്<br>പി. ലീല<br>എൻ.ലളിത<br>നാഗഭൂഷണം ലളിത<br>ഗോകുലപാലൻ



</doc>
<doc id="237595" url="https://ml.wikipedia.org/wiki?curid=237595" title="ദി വിക്കെഡ് (ചലച്ചിത്രം)">
ദി വിക്കെഡ് (ചലച്ചിത്രം)

2013 പുറത്തിറങ്ങിയ ഒരു അമേരിക്കൻ ഹൊറർ ചലച്ചിത്രമാണ് ദി വിക്കെഡ്. ഇതിന്റെ സംവിധാനം നിർവഹിചിരികുന്നതു പീറ്റർ വിന്തെർ ആണ് .


</doc>
<doc id="237599" url="https://ml.wikipedia.org/wiki?curid=237599" title="ചിയായുസോറസ്">
ചിയായുസോറസ്

പല്ലുകൾ മാത്രം ഫോസ്സിലായി കിട്ടിയിട്ടുള്ള ഒരു സോറാപോഡ് ദിനോസറാണ് ചിയായുസോറസ്. പല്ലുകളുടെ ഘടനയുടെ അടിസ്ഥാനത്തിൽ രണ്ടു ഉപവർഗ്ഗമായി തിരിച്ചിടുണ്ട് ഇവയെ. ആദ്യം ഇട്ട പേരിൽ പ്രത്യേക ചിന്ഹം ഉള്ളത് കൊണ്ട് (Chiayüsaurus) ഇന്റർനാഷണൽ കോഡ് ഓഫ് സുവോളജിക്കൽ നോമൻക്ലെച്ചർ നിയമ പ്രകാരം മാറ്റുകയായിരുന്നു. ചൈനയിൽ നിന്നും ആണ് ആദ്യ ഫോസ്സിൽ പല്ലുകൾ കണ്ടു കിട്ടിയിട്ടുള്ളത് , രണ്ടാമത് കിട്ടിയത് ദക്ഷിണ കൊറിയയിൽ നിന്നും ആണ് . ഏറ്റവും പുതിയ വിലയിരുത്തൽ പ്രകാരം രണ്ട് ഉപവർഗ്ഗത്തെയും നോമെൻ ദുബിയും ആയി കണക്കാകുന്നു .


</doc>
<doc id="237602" url="https://ml.wikipedia.org/wiki?curid=237602" title="പി.പി. എസ്തോസ്">
പി.പി. എസ്തോസ്

സ്വാതന്ത്ര്യ സമര സേനാനിയും മുൻ നിയമസഭാ സാമാജികനുമാണ് പി. പി. എസ്തോസ് (24 നവംബർ 1924 - 20 ജൂൺ 1988). സി.പി.ഐ.എം സ്ഥാനാർത്ഥിയായി അഞ്ചും ആറും കേരളനിയമസഭകളിൽ കുന്നത്തുനാടിനെ പ്രതിനിധീകരിച്ചു. ഒരു തവണ ലോക്സഭാംഗമായി തിരഞ്ഞെടുക്കപ്പെട്ട ഇദ്ദേഹം മുവാറ്റുപുഴ മുൻസിപ്പൽ കൗൺസിലറും മൂന്നു പ്രാവശ്യം മുവാറ്റുപുഴ മുനിസിപ്പൽ ചെയർമാനും മുനിസിപ്പൽ ചെയർമെൻസ് ചേംബർ ചെയർമാനും ആയിരുന്നു. കേരളത്തിലെ ഏറ്റവും നല്ല മുനിസിപ്പൽ ചെയർമാനുള്ള സ്വർണ്ണ മെഡൽ ലഭിച്ചിട്ടുണ്ട്. 1970-1988 കാലഘട്ടത്തിൽ മധ്യകേരളത്തിലെ കമ്മ്യൂണിസ്റ്റ് പാർട്ടിയുടെ ജനസമ്മിതിയുള്ള നേതാവായിരുന്ന ഇദ്ദേഹം ഇന്ത്യക്ക് സ്വാതന്ത്ര്യം കിട്ടുന്നതിന് മുൻപ് ബ്രിട്ടീഷ് പട്ടാളത്തിൽ ചേർന്ന് രണ്ടാം ലോകമഹായുദ്ധത്തിൽ പങ്കെടുക്കുകയും ചെയ്തിട്ടുണ്ട്.
1967ൽ മൂവാറ്റുപുഴ മണ്ഡലത്തിൽ സി.പി.ഐ.എം സ്ഥാനാർത്ഥിയായി നിന്ന് ലോക്‌സഭയിലേക്ക് തിരഞ്ഞെടുക്കപ്പെട്ടു. പിന്നീട് 1977-ൽ കുന്നത്തുനാട് മണ്ഡലത്തിൽ നിന്ന് കേരള നിയമസഭയിലേക്ക് തിരഞ്ഞെടുക്കപ്പെട്ടു. 1980ലെ ഇലക്ഷനിൽ വീണ്ടും ഇതേ മണ്ഡലത്തിൽ നിന്ന് നിയമസഭയിലേക്ക് തിരഞ്ഞെടുക്കപ്പെട്ടു. പിന്നീട് മൂവാറ്റുപുഴ മുനിസിപ്പൽ ചെയർമാനായി സേവനമനുഷ്ടിച്ചു. സ്വാതന്ത്ര്യ സമരത്തിൽ പങ്കെടുത്തത് കാരണം 1946 മുതൽ 1948 വരെ അദ്ദേഹം ഒളിവിലായിരുന്നു. സി.പി.ഐ.എം എറണാകുളം ജില്ലാ കമ്മിറ്റി അംഗം ആയിരുന്നു. കർഷക സംഘത്തിന്റെ സംസ്ഥാന വൈസ് പ്രസിഡണ്ട്‌, മുൻസിപ്പൽ ചെയർമെൻസ് ചേംബറിൻ്റെ ചെയർമാൻ എന്നീ നിലകളിൽ പ്രവർത്തിച്ചു. കോൺഗ്രസ് ഡി.സി.സി. മെമ്പർ ആയിരുന്നു. ബ്രിട്ടീഷ് നേവിയിൽ ആയിരുന്നപ്പോൾ രണ്ടാം ലോകമഹായുദ്ധത്തിൽ പങ്കെടുത്തു.


</doc>
<doc id="237619" url="https://ml.wikipedia.org/wiki?curid=237619" title="ശരിയോ തെറ്റോ">
ശരിയോ തെറ്റോ

1953-ൽ മംഗളം പിക്ചേഴ്സ് കോട്ടയം തിക്കുറിശ്ശിയുടെസംവിധാനത്തിൽ പുറത്തിറക്കിയ മലയാള ചലച്ചിത്രമാണ് ശരിയോ തെറ്റോ. കഥയും സംഭാഷണവും ഗാനങ്ങളും എഴുതിയത് തിക്കുറിശ്ശി സുകുമാരൻ നായരാണ്. വി. ദക്ഷിണാമൂർത്തി ഈണം പകർന്ന 14 ഗാനങ്ങളാണുള്ളത്. ക്യാമറ എൻ.ആർ. രംഗനാഥനും, നൃത്തസംവിധാനം രാമുണ്ണിയും ദാമോദരനും എഡിറ്റിംഗ് എസ്. വില്ല്യംസും നിർവഹിച്ചു. രാധാകൃഷ്ണ ഫിലിംസാണ് ചിത്രം വിതരണത്തിനെത്തിച്ചത്.
തിക്കുറിശ്ശി സുകുമാരൻ നായർ<br>സബാസ്റ്റ്യൻ കുഞ്ഞു കുഞ്ഞു ഭാഗവതർ<br>എസ്.പി. പിള്ള<br>ജോസ് പ്രകാശ്<br>അടൂർ പങ്കജം<br>അടൂർ ഭവാനി<br>മിസ്സ് കുമാരി<br>ടി.ആർ. ഓമന<br>സേതുലക്ഷ്മി

ജോസ് പ്രകാശ്<br>കുട്ടപ്പ ഭാഗതർ<br>മീന സുലോചന<br>പി. ലീല<br>വി. ദക്ഷിണാമൂർത്തി<br>വിജയലക്ഷ്മി



</doc>
<doc id="237629" url="https://ml.wikipedia.org/wiki?curid=237629" title="ബ്ലോ ടോർച്ച്">
ബ്ലോ ടോർച്ച്

ലോഹങ്ങളെ വിളക്കിച്ചേർക്കുക, മുറിക്കുക, എന്നിവയ്ക്ക് ആവശ്യമായ വളരെ ഉയർന്ന താപനിലയിലുള്ള തീനാളം സൃഷ്ടിക്കാൻ ഉപയോഗിക്കുന്ന ഉപകരണം ആണ് ബ്ലോ ടോർച്ച്. പൊതുവേ ഓക്സിജൻ- അസെറ്റിലീൻ മിശ്രിതമാണിതിലെ ഇന്ധനം. മിശ്രിതം കത്തുമ്പോൾ ലഭിക്കുന്ന ജ്വാലയുടെ താപനില 3023-3573 കെൽവിൻ പരിധിയിൽ വരുന്നു. അസെറ്റിലീൻ ഒരു താപഗ്രാഹി(endothermic) യൗഗികമായതിനാൽ മറ്റ് ഇന്ധന വാതകങ്ങളെ അപേക്ഷിച്ച് ഉയർന്ന താപനില ലഭ്യമാക്കാനുപകരിക്കുന്നു.

ഉയർന്ന മർദത്തിലും താഴ്ന്ന മർദത്തിലും പ്രവർത്തിക്കുന്ന രണ്ടു തരം ടോർച്ചുകളുണ്ട്. ആദ്യത്തേതിൽ സമ്മർദിത ഓക്സിജനെയും അസെറ്റിലീനെയുമാണ് കലർത്തുന്നതെങ്കിൽ രണ്ടാമത്തേതിൽ സമ്മർദിത ഓക്സിജൻ ധാരയെ (jet) സമ്മർദിത അസെറ്റിലീനുമായി കലർത്തുന്നു. വെൽഡിങ്/കട്ടിങ് ഭാഗത്ത് ലഭിക്കുന്ന താപോർജത്തെ നിയന്ത്രിക്കുന്നത് നോസിലിന്റെ ആകൃതി ക്രമീകരണത്തിലൂടെയാണ്. തീജ്വാലയുടെ നീളം കൂടുന്നതിനനുസരിച്ച് ടോർച്ചിനകത്തെ വാതക മർദവും കൂട്ടേണ്ടിവരും.
തീജ്വാല രൂപം കൊള്ളുന്നതിനു മുൻപായി ആന്തരികമായി ഇന്ധനം-വായു മിശ്രണം വെൽഡിങ് ടോർച്ചിൽ നടക്കുന്നു. എന്നാൽ കട്ടിങ് ടോർച്ചിൽ ഇതു കൂടാതെ തീജ്വാലയുടെ കേന്ദ്രത്തിലേക്ക് ടോർച്ചിൽ നിന്ന് ഓക്സിജൻ, ധാരാ രൂപത്തിൽ, എത്തിക്കുന്നു. ഓക്സി-അസെറ്റിലിൽ തീജ്വാല ലോഹത്തെ അതിന്റെ ജ്വലന താപനിലയിലേക്കുയർത്തുമ്പോൾ ജ്വാലയുടെ കേന്ദ്രത്തിലൂടെ വരുന്ന ഓക്സിജൻ ധാര ലോഹത്തെ ഓക്സീകരിക്കുന്നു. ഈ ഓക്സൈഡ് വാതക ധാരയിൽ തെറിച്ചുപോകുന്നതിനാൽ ലോഹത്തിൽ ചെറിയ വിടവ് ലഭിക്കുന്നു.


</doc>
<doc id="237634" url="https://ml.wikipedia.org/wiki?curid=237634" title="എം.ടി. പത്മ">
എം.ടി. പത്മ

കേരളത്തിലെ മുൻ ഫിഷറീസ് -ഗ്രാമ വികസന വകുപ്പ് മന്ത്രിയും എട്ടും ഒൻപതും കേരള നിയമ സഭകളിലെ കൊയിലാണ്ടിയിൽ നിന്നുള്ള അംഗവുമായിരുന്നു എം.ടി. പത്മ(ജനനം :9 ജനുവരി 1943). കോഴിക്കോട് കോർപ്പറേഷനിലെ പ്രതിപക്ഷ നേതവാണ്.
എ. ഗോവിന്ദന്റെയും സി. ടി. കൗസല്യയുടെയും മകളാണ്. വിദ്യാർത്ഥി രാഷ്ട്രീയത്തിലൂടെ പൊതു രംഗത്തെത്തി. ബിരുദാനന്ദര ബിരുദവും നിയമത്തിൽ ബിരുദവും നേടി. കെ.എസ്.യു വിൽ ദീർഘകാലം പ്രവർത്തിച്ചു. സംസ്ഥാന വൈസ് പ്രസിഡന്റായിരുന്നു. കോഴിക്കോട് കോൺഗ്രസിന്റെ ഡി.സി.സി സെക്രട്ടറിയും ട്രഷററുമായി പ്രവർത്തിച്ചു. മഹിളാ കോൺഗ്രസ് ജനറൽ സെക്രട്ടറി, കെ.പി.സി.സി അംഗം എന്നീ നിലകളിലൊക്കെ പൊതു രംഗത്ത് സജീവമായിരുന്നു. ഫിഷറീസ് -ഗ്രാമ വികസന - രജിസ്ട്രേഷൻ വകുപ്പ് മന്ത്രിയായി 2 ജൂലൈ 1991 മുതൽ 16 മാർച്ച് 1995 വരെയും ഫിഷറീസ് - രജിസ്ട്രേഷൻ വകുപ്പ് മന്ത്രിയായി 3 മേയ് 1995 മുതൽ 9 മേയ് 1996 വരെയും പ്രവർത്തിച്ചു.

1999 ൽ പാലക്കാട് നിന്ന് ലോക്‌സഭയിലേക്ക് മത്സരിച്ചെങ്കിലും എൻ.എൻ. കൃഷ്ണദാസിനോട് പരാജയപ്പെട്ടു. 2004 ൽ വടകര മണ്ഡലത്തിൽ നിന്നു മത്സരിച്ചെങ്കിലും പരാജയപ്പെട്ടു. കെ. കരുണാകരൻ ഡി.ഐ.സി രൂപീകരിച്ചപ്പോൾ അതിലേക്കു പോയ പത്മ പിന്നീട് കോൺഗ്രസിൽ തിരിച്ചു വന്നു. നിലവിൽ കോൺഗ്രസ് പ്രതിനിധിയായി കോഴിക്കോട് കോർപ്പറേഷനിലേക്ക് കൗൺസിലറായി തെരഞ്ഞെടുക്കപ്പെട്ടു. ഇപ്പോൾ പ്രതിപക്ഷ നേതാവാണ്.


</doc>
<doc id="237636" url="https://ml.wikipedia.org/wiki?curid=237636" title="അസറ്റാൽ">
അസറ്റാൽ

ഒരു ആൽഡിഹൈഡും കൂടിയ അളവിൽ ആൽക്കഹോളും തമ്മിൽ അനുയോജ്യമായ പരിതഃസ്ഥിതിയിൽ പ്രവർത്തിച്ചുണ്ടാകുന്ന ഒരു കാർബണിക സംയുക്തമാണ് അസറ്റാൽ. ഇതു രണ്ടു ഘട്ടങ്ങളിലായി നടക്കുന്ന രാസപ്രവർത്തനമാണ്. ആദ്യത്തെ ഘട്ടത്തിൽ ഹെമി അസറ്റാലുകൾ ഉത്പാദിപ്പിക്കപ്പെടുകയും ഈ ഹെമി അസറ്റാലുകൾ കൂടുതൽ ആൽക്കഹോളുമായി പ്രവർത്തിക്കുമ്പോൾ അസറ്റാലുകൾ ഉത്പാദിപ്പിക്കപ്പെടുകയും ചെയ്യുന്നു. രാസത്വരകമായി അമ്ളസ്വഭാവമുള്ള പദാർഥങ്ങളോ കാൽസ്യം ക്ലോറൈഡുപോലെയുള്ള വസ്തുക്കളോ ഉപയോഗിക്കുന്നു. അസറ്റാലിന്റെ ഫോർമുല: RCH (OR') ഇതിൽ R എന്നത് ഹൈഡ്രജനോ ഒരു ആൽക്കലൈൻ റാഡിക്കിലോ ആകാം.

അസറ്റാലുകൾ സ്ഥിരതയുള്ള ഈഥറുകളാണ്. അസറ്റാൽഡിഹൈഡും ഈഥൈൽ ആൽക്കഹോളും ചേർന്ന മിശ്രിതം 100°C യിൽ ചൂടാക്കിയാൽ അസറ്റാൽഡിഹൈഡ് ഡൈഇഥൈൽ അസറ്റാൽ ഉണ്ടാകുന്നു. ഇതിന്റെ ഫോർമുല CHCH(OCH). സുഗന്ധമുള്ള ഈ ദ്രവപദാർഥം 130°C-യിൽ തിളയ്ക്കുന്നതുമാണ്.

മുൻ കാലങ്ങളിൽ ഈ യൗഗികത്തിനു മാത്രമാണ് അസറ്റാൽ എന്നു പേരു നൽകിയിരുന്നത്. R . CH . (OR') എന്ന പൊതുവായ ഫോർമുല ഇപ്പോൾ അസറ്റാൽ യൗഗികങ്ങളെ സൂചിപ്പിക്കാനുപയോഗിക്കുന്നു.

ആൽക്കഹോളിനുപകരം 1: 2 ഗ്ലൈക്കോളുകൾ ഉപയോഗിച്ചാൽ ചാക്രിയ അസറ്റാലുകൾ ലഭിക്കും.

അസറ്റാൽ യൗഗികങ്ങൾ പൊതുവേ സ്ഥിരതയുള്ളവയാണ്. എന്നാൽ ഇവ സാധാരണയായി സാവകാശം ജലീയ വിശ്ലേഷണത്തിനു വിധേയമാകുമ്പോൾ ഇവയുണ്ടാക്കാനുപയോഗിച്ച അതേ ആൽഡിഹൈഡും ആൽക്കഹോളും തിരികെ ലഭിക്കുന്നു.

അസറ്റാൽഡിഹൈഡ് ഡൈഈഥൈൽ അസറ്റാൽ ഒരു ലായകമായും ഔഷധ നിർമിതിക്കും ഉപയോഗിക്കുന്നു.


</doc>
<doc id="237638" url="https://ml.wikipedia.org/wiki?curid=237638" title="ലൂസി">
ലൂസി

എത്യോപ്യയിലെ അവാഷ് താഴ്‌വരയിൽനിന്നും 1974 നവംബർ 24ന് കണ്ടെത്തിയ ആസ്റ്റ്രലോപിത്തേക്കസ് അഫാറെൻസിസ് അസ്ഥികൂടത്തിന്റെ നാമമാണ് ലൂസി (AL 288-1). മനുഷ്യന്റെ പൂർവ്വികരോ പൂർവ്വികരുമായി ബന്ധമുള്ളതോ ആയതിനാൽ ഹോമിനിൻ (hominin) ആയി കണക്കാക്കപ്പെടുന്ന ലൂസി, 32 ലക്ഷം വർഷങ്ങൾക്കുമുമ്പേയാണ് ജീവിച്ചിരുന്നതെന്ന് കണക്കാക്കപ്പെടുന്നു.


</doc>
<doc id="237643" url="https://ml.wikipedia.org/wiki?curid=237643" title="മാന്തലമുഖി">
മാന്തലമുഖി

30 മീറ്ററോളം ഉയരം വയ്ക്കുന്ന ഒരു വലിയ മരമാണ് കലുവാലുക എന്നും അറിയപ്പെടുന്ന മാന്തലമുക്കി. .അലങ്കാരവൃക്ഷമായി നട്ടുവളർത്താറുണ്ട്. തടി വ്യാവസായിക അടിസ്ഥാനത്തിൽ ഉപയോഗിക്കാൻ കൊള്ളാം. ധാരാളം പൂക്കളുണ്ടാവുമെങ്കിലും വിത്തുകൾ വേണ്ടത്ര ഉണ്ടാവാത്തതിനാൽ പുനരുദ്ഭവം കുറവാണ്.



</doc>
<doc id="237647" url="https://ml.wikipedia.org/wiki?curid=237647" title="ഫെർണാണ്ടോ അലോൺസോ">
ഫെർണാണ്ടോ അലോൺസോ

സ്പാനിഷ് ഫോർമുല വൺ ഡ്രൈവറാണ് ഫെർണാണ്ടോ അലോൺസോ (ജനനം: 29 ജൂലൈ 1981 ). 2005-ലെയും 2006-ലേയും ഫോർമുല വൺ സീസണിൽ റെനോൾട്ട് ടീമിന് വേണ്ടി മത്സരിച്ച അദേഹം ലോകചാമ്പ്യനായിരുന്നു. നിലവിൽ ഇറ്റാലിയൻ ടീമായ ഫെറാറിയേയാണ് പ്രധിനിധീകരിക്കുന്നത്. 2010, 2012 സീസണുകളിൽ രണ്ടാംസ്ഥാനം കരസ്ഥമാക്കി.

മൂന്നാമത്തെ വയസ്സിൽ അലോൻസോ കാർട്ടിംഗ് രംഗത്ത് അരങ്ങേറി. 1994 മുതൽ 1997 വരെയുള്ള കാലഘട്ടത്തിൽ തുടർച്ചയായി മൂന്ന് കാർട്ടിംഗ് കിരീടങ്ങൾ സ്വന്തമാക്കുകയും ചെയ്തു. 1996-ൽ ലോക കാർട്ടിംഗ് കിരീടം സ്വന്തമാക്കി. -ൽ അലോൻസോ ഫോർമുല വൺ മൽസരങ്ങളിൽ പങ്കെടുത്തു തുടങ്ങി. മിനാർഡി ആയിരുന്നു ആദ്യ ടീം. അടുത്ത വർഷം ഒരു ടെസ്റ്റ്‌ ഡ്രൈവറായി റെനോൾട്ട് ടീമിൽ ഇടം നേടി. - ൽ അലോൻസോ റെനോൾട്ടിലെ രണ്ടു പ്രധാന ഡ്രൈവർമാരിൽ ഒരാളായി മാറി. 2005 സെപ്റ്റംബർ 25ന് (പ്രായം: 24 വയസ്സ് 58 ദിവസം) ഫോർമുല വൺ ഡ്രൈവർമാർക്കുള്ള ലോക കിരീടം സ്വന്താക്കിയ അദ്ദേഹം ആ സമയത്തെ ഏറ്റവും പ്രായം കുറഞ്ഞ ലോക ചാമ്പ്യൻ ആയിരുന്നു. അടുത്ത വർഷം കിരീടം നിലനിർത്തിയ അലോൻസോ ആ സമയത്തെ ഏറ്റവും പ്രായം കുറഞ്ഞ ഇരട്ട ലോക ചാമ്പ്യൻ ആയിത്തീർന്നു. -ൽ മക്ലാരൻ ടീമിൽ ചേർന്ന അലോൻസോ, , സീസണുകളിൽ റെനോൾട്ട് ടീമിലേക്ക് മടങ്ങി. ൽ സ്കുഡേറിയ ഫെറാറി ടീമിൽ ചേർന്നു..


</doc>
<doc id="237649" url="https://ml.wikipedia.org/wiki?curid=237649" title="കൊറിന്ത് (ടെക്സസ്)">
കൊറിന്ത് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡെന്റൺ കൗണ്ടിയിൽപ്പെട്ട ഒരു നഗരമാണ് കൊറിന്ത്. ഡാളസിന്റെ പ്രാന്തപ്രദേശത്ത് സ്ഥിതി ചെയ്യുന്ന കൊറിന്ത് ഡാളസ്-ഫോർട്ട്‌വർത്ത് മെട്രോപ്ലക്സിന്റെ ഭാഗവുമാണ്. 2010ലെ സെൻസസ് പ്രകാരം നഗരത്തിൽ 19,935 പേർ വസിക്കുന്നു

കൊറിന്ത് നഗരത്തിന്റെ അക്ഷരേഖാംശങ്ങൾ (33.143952, -97.072194) എന്നാണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (0.63%‌) ജലവുമാണ്



</doc>
<doc id="237656" url="https://ml.wikipedia.org/wiki?curid=237656" title="അനാഫൈലാക്സിസ്">
അനാഫൈലാക്സിസ്

ദ്രുതഗതിയിൽ ഉണ്ടാവുന്ന മാരകമായ ഒരു അലർജി പ്രക്രിയയെയാണ് അനാഫൈലക്സിസ് ("anaphylaxis") എന്ന് പറയുന്നത്. ഗ്രീക്ക് ഭാഷയിലെ "ana"(അർത്ഥം: എതിരായി), "phylaxis"(അർത്ഥം:പ്രതിരോധം) എന്നീ രണ്ടു വാക്കുകളിൽ നിന്നാണ് അനാഫൈലക്സിസ് എന്ന വാക്ക് ഉണ്ടായത്. പ്രാണികളുടെ കുത്തേൽക്കുന്നതിനേത്തുടർന്നോ, ഭക്ഷണമോ മരുന്നിനോടോ ഉള്ള സമ്പർക്കതെ തുടർന്നോ ഉണ്ടാവുന്ന ചൊറിച്ചിൽ, ചുവന്നു തടിക്കൽ, പിടലി വീക്കം, കുറഞ്ഞ രക്തസമ്മർദം മുതലവയാണ് അനാഫൈലക്സിന്റെ ലക്ഷണങ്ങൾ.

വെളുത്ത രക്താണുക്കളിൽ നിന്നും കോശജ്വലനകാരകങ്ങളായ രാസപദാർഥങ്ങൾ ഉത്പാദിപ്പിക്കപെടുന്നതാണ് അനാഫൈലക്സിസ്നു കാരണം. രോഗലക്ഷണങ്ങൾ വഴിയാണ് ഈ അസുഖം കണ്ടുപിടിക്കപെടുന്നത്. അഡ്രിനാലിൻ ആണ് പ്രധാനമായും ചികിത്സക്ക് ഉപയോഗിക്കുന്നത്. ലോകമെമ്പാടും ഉള്ള കണക്കുകളിൽ 0.05% മുതൽ 2% വരെ ആളുകൾ അവരുടെ ജീവിതത്തിൽ ഏതെങ്കിലും ഘട്ടത്തിൽ അനാഫൈലക്സിസിന് ഇരയാവാറുണ്ട്.

രോഗകാരികളായ വസ്തുക്കളുമായി സമ്പർക്കം വന്നതിനു മിനിട്ടുകളോ മണിക്കൂറുകളോ ശേഷം രോഗലക്ഷണങ്ങൾ കാണാവുന്നതാണ്. ഈ കാലയളവ് ധമനികൾ വഴിയുള്ള സമ്പർക്കം ആണെങ്കിൽ 30 മിനിറ്റും കുടൽ വഴിയാണെങ്കിൽ 2 മണിക്കൂറും ആകാവുന്നതാണ്. രോഗലക്ഷണങ്ങൾ ചർമസംബന്ധിയായോ, ശ്വാസകോശസംബന്ധിയായോ, കുടൽസംബന്ധിയായോ, ഹൃദയസംബന്ധിയായോ ആകാം. മാത്രമല്ല ഒന്നിലധികം ഇന്ദ്രിയാവളികളിൽ രോഗലക്ഷണങ്ങൾ സാധാരണ കാണാവുന്നതാണ്.





ശരീരത്തിന് പുറത്തുള്ള ഏതൊരു വസ്തുവും അനാഫൈലക്സിസിനു കാരണമാകാം. സാധാരണയായി പ്രാണിവിഷം, ഭക്ഷണം, മരുന്ന് മുതലായവയാണ് അനാഫൈലക്സിസിനു കാരണങ്ങൾ. ശുക്ലം, ലാറ്റെക്സ്, അജിനോമോട്ടോ, ഭക്ഷണങ്ങളിലുള്ള മറ്റു രാസപദാർഥങ്ങൾ എന്നിവ കാരണവും അനാഫൈലക്സിസ് ഉണ്ടാക്കാവുന്നതാണ്. വ്യായാമം, താപവ്യതിയാനങ്ങൾ മുതലായവയ്ക്കും അനാഫൈലക്സിസ് ഉണ്ടാക്കാനുള്ള ശേഷി ഉണ്ട്. മരുന്നുകളിൽ ആൻറിബയോട്ടിക്കുകൾ, ലാറ്റെക്സ്, അനസ്തേഷ്യ മരുന്നുകൾ എന്നിവ അനാഫൈലക്സിസ് ഉണ്ടാക്കാൻ കെല്പുള്ളവയാണ്. 50% രോഗികളിലും അനാഫൈലാക്സിസിനുള്ള കാരണം കണ്ടുപിടിക്കപ്പെടാറില്ല. ഇവയെ ഇഡിയോപതിക് അനാഫൈലക്സിസ് എന്ന് വിളിക്കുന്നു.

ഭക്ഷണം: പലതരം ഭക്ഷണപദാർത്ഥങ്ങൾ കാരണം അനാഫൈലക്സിസ് ഉണ്ടാകാം. പാൽ, കടല, മുട്ട, പരിപ്പ് വർഗങ്ങൾ, ഗോതമ്പ്, കക്ക, മത്സ്യം മുതലവയാണ് പാശ്ചാത്യരാജ്യങ്ങളിൽ കാരണമാകുന്നതെങ്കിൽ അരി, വൻപയർ മുതലായവയാണ് ഏഷ്യൻ രാജ്യങ്ങളിൽ അനാഫൈലക്സിസ്നു കാരനമകുന്നത്. കുട്ടികളിലെ അനാഫൈലക്സിസ് അവർ വലുതാകുമ്പോൾ മാറാറുണ്ട്. 80% പാൽ/മുട്ട യോടുള്ള അനാഫൈലക്സിസും, 20% കടലയോടുള്ള അനാഫൈലക്സിസും 18 വയസ്സ് എത്തുമ്പോൾ മാറാറുണ്ട്. 

മരുന്നുകൾ: ഏതൊരു മരുന്നും അനാഫൈലക്സിസ്നുള്ള കാരണമാകാം. ബീറ്റാ ലാക്ടാം ആൻറിബിയോടിക്കുകൾ(പെനിസിലിൻ വർഗങ്ങൾ), ആസ്പിരിൻ, വേദനഹാരി വർഗ മരുന്നുകൾ എന്നിവയാണ് സാധാരണ അനാഫൈലക്സിസ് കാരികൾ ആയ മരുന്നുകൾ. വേദനാഹരികളോടുള്ള അലർജി നിശ്ചിതമാണ്. അതായത് ഒരു മരുന്നിനോടു അലർജി ഉള്ളയൾക്ക് അതേ വർഗത്തിലെ മറ്റൊരു മരുന്ന് സ്വീകാര്യമായിരിക്കും. കീമോതെറാപ്പി, പ്രതിരോധ മരുന്നുകൾ, പ്രൊറ്റമിൻ, ആയുർവേദ മരുന്നുകൾ, വാൻകൊമൈസിൻ, മോർഫിൻ, കോണ്ട്രാസ്റ്റ് മരുന്നുകൾ മുതലായവയാണ് മറ്റുചില ഉദാഹരണങ്ങൾ. 

രണ്ടായിരം മുതൽ പതിനായിരം തവണ കൊടുക്കുമ്പോൾ ഒരിക്കൽ പെനിസിലിൻ മരുന്നുകള കാരണം അനാഫൈലക്സിസ് ഉണ്ടാവുമെങ്കിലും അതിനാല ഉണ്ടാവുന്ന മരണം അൻപതിനായിരത്തിൽ ഒന്ന് മാത്രമാണ്. പെനിസിലിനോടു അലർജി ഉള്ള ആളുകൾക്ക് സീലോസ്പോരിൻ വർഗ മരുന്നുകളോട് അനാഫൈലക്സിസ് ഉണ്ടാവാൻ 0.1% ഉണ്ട്. വേദനഹാരികളും ആസ്പിരിനും അൻപതിനായിരം പേരിൽ ഒരാൾക്ക്‌ മാത്രമേ അനാഫൈലക്സിസ് ഉണ്ടാക്കുകയുള്ളൂ. 

പ്രാണിവിഷം: തേനീച്ചയുടെയോ വണ്ടുകളുടേയോ കുത്ത് സംവേദനീയമായ ആളുകളിൽ അനാഫൈലക്സിസ്നു ഒരു പ്രധാന കാരണമാണ്. കുത്തിയ സ്ഥലത്ത് ഉണ്ടാവുന്ന വീക്കമാല്ലാതെ മറ്റെന്തു ശാരീരികസ്വസ്ഥതയും രോഗിക്ക് അനാഫൈലക്സിസ്നോടുള്ള സംവേദനീയത സൂചിപ്പിക്കുന്നു.

ആസ്ത്മ, അലര്ജി, കരപ്പൻ(atopic dermatitis), അലർജി കാരിക ജലദോഷം എന്നീ രോഗങ്ങൾ ഉള്ളവർ ഭക്ഷണം, ലറ്റെക്സ് മുതലായവ കാരണമുള്ള അനാഫൈലക്സിസ്നു സാധ്യത ഉള്ളവരാണ്. അനാഫൈലക്സിസ് കാരണം മരിക്കുന്ന 90% ആളുകളിലും ആസ്മ രോഗം കാനപ്പെട്ടിടുണ്ട്. മാസ്റ്റൊസൈറ്റൊസിസ്, ഉയർന്ന ധനനിലവാരം എന്നിവ അനാഫൈലക്സിസ് ഉണ്ടാക്കാനുള്ള സാധ്യത കൂട്ടുന്നു. 

വെളുത്ത രക്താണുക്കളിൽ നിന്നും കോശജ്വലനകാരകങ്ങളായ രാസപദാർഥങ്ങൾ ഉൽപാദിപ്പിക്കപെടുന്നതാണ് അനാഫൈലക്സിസിനു കാരണം. രണ്ടു രീതികളിലുള്ള അനാഫൈലക്സിസ് കാണാവുന്നതാണ് :

രോഗലക്ഷണാധിഷ്ഠിതമാണ് അനാഫൈലക്സിസ്ന്റെ നിർണ്ണയം. കീഴ്പറയുന്ന ലക്ഷണങ്ങളിൽ ഇതെങ്കിലും ഒരു ലക്ഷണം രോഗകാരിയായ വസ്തുവുമായി സമ്പർക്കത്തിനു മിനിറ്റുകളോ മണിക്കൂറുകളോ ഉള്ളിൽ ഉണ്ടാവുകയാണെങ്കിൽ അനാഫൈലക്സിസ് ആകാൻ സാധ്യതയുണ്ട്. 

രോഗപ്രക്രിയക്കിടയിൽ രക്തത്തിലുള്ള ട്രിപ്പ്‌റ്റെസ്(triptase)ന്റെയോ, ഹിസ്റ്റമിന്റെയൊ അളവ് രോഗനിർണ്ണയത്തെ സഹായിക്കും. എന്നാൽ ഇത് ആഹാരം മൂലമുള്ള അനാഫൈലക്സിസിലും രക്തസമ്മർദ്ദം കുറയാത്ത അനാഫൈലക്സിസിലും കണ്ടുപിടിക്കപ്പെടാൻ സാധ്യത ഇല്ലാത്തതിനാൽ രോഗനിർണ്ണയത്തിന് വ്യാപകമായി ഉപയൊഗിക്കാറില്ല.


ആസ്മ, ബോധക്ഷയം, പാനിക് അറ്റാക്ക് എന്നിവയാണ് അനാഫൈലക്സിസുമായി സാദൃശ്യമുള്ള മറ്റു രോഗങ്ങൾ.

രക്തധമനികളിൽ നിന്നും രക്തം പുനര്ക്രമീകരണം നടക്കുന്നതിനാൽ അനാഫിലാക്സിസ് വന്നു മരണപ്പെട്ടവരിൽ രക്തം തീരെ കുറഞ്ഞ അല്ലെങ്കിൽ ഒഴിഞ്ഞ ഹൃദയവും ഹൃദയാഘാതത്തിന്റെ ലക്ഷണങ്ങളും കാണാവുന്നതാണ്. തൊണ്ട വീക്കം, ശ്വാസകോശത്തിലും ഹൃദയത്തിലും ഇയോസിനോഫിൽ കോശങ്ങളുടെ ആധിക്യം എന്നിവയും കാണാവുന്നതാണ്. രക്തത്തിലുള്ള ട്രിപ്പ്‌റ്റെസ്(triptase)ന്റെയോ, ഹിസ്റ്റമിന്റെയൊ അളവ് കൂടിയിരിക്കുന്നതും മരണകാരണം സ്ഥിരീകരിക്കാൻ സഹായകമാകാം.

രോഗകാരിയായ വസ്തുവുമായുള്ള സമ്പർക്കം ഒഴിവാക്കുക എന്നുള്ളതാണ് അനഫിലാക്സിസിന്റെ പ്രധാന പ്രതിരോധം. രോഗകാരിയായ വസ്തുവിനോടുള്ള സംവേദനക്ഷമത കുറയ്ക്കുക എന്നത് മറ്റൊരു പ്രതിരോധ രീതിയാണ്‌... ഹൈമ്നോപ്ടിറ വിഷം(hymnoptera venom) ഉപയോഗിച്ച് 80-90% മുതിർന്നവരുടെയും, 98% കുട്ടികളുടെയും തേനീച്ച കുതിനോടുള്ള സംവേദനക്ഷമത കുറക്കാൻ സാധിക്കുന്നതാണ്. രോഗപ്രതിരോധ നിയന്ത്രണ മരുന്നുകൾ(immunomodulator drugs) ഉപയോഗിച്ച് പാൽ , മുട്ട, മുതലായ വസ്തുക്കളോടുള്ള അനാഫിലക്സിസ് കുറയ്ക്കാവുന്നതാണ്. ലറ്റെക്സ്നോട് അലര്ജി ഉള്ളയാളുകൾക്ക് അവോകാടോ, വാഴപ്പഴം, ഉരുളക്കിഴങ്ങ് എന്നിവയോടും അലര്ജി ഉണ്ടാവാൻ സാധ്യത ഉള്ളതിനാൽ, അവയുടെ ഉപയോഗം ഒഴിവാക്കേണ്ടതുണ്ട്.

അനാഫിലക്സിസ് ഒരു വൈദ്യശാസ്‌ത്ര അത്യാഹിതം(medical emergency) ആണ്. അനാഫിലക്സിസ് ആയി വരുന്ന ഒരു രോഗിക്ക് ശ്വാസനാള നിയന്ത്രണം, ഓക്സിജൻ നൽകൽ, ധമനികലിലൂടെയുള്ള ലവണദാനം തുടങ്ങിയ പുനരുജ്ജീവന പ്രക്രീയകൾ വേണ്ടി വന്നേക്കാം. അഡ്രിനലിൻ, സ്റ്റിറോയിഡ് മുതലായ മരുന്നുകളാണ് അനാഫിലക്സിസ്ന്റെ പ്രധാന മരുന്നുകൾ. ബൈഫസിക് അനഫിലാക്സിസ്ന്റെ സാധ്യത ഉള്ളതിനാൽ രോഗിയെ 2-24 മണിക്കൂർ എങ്കിലും നിരീക്ഷണത്തിൽ വക്കേണ്ടതുണ്ട്.


</doc>
<doc id="237667" url="https://ml.wikipedia.org/wiki?curid=237667" title="എസ്. രാധാകൃഷ്ണൻ (ശബ്ദലേഖകൻ)">
എസ്. രാധാകൃഷ്ണൻ (ശബ്ദലേഖകൻ)

മികച്ച ശബ്ദലേഖനത്തിനുള്ള 2012 ലെ ദേശീയപുരസ്‌കാരം നേടിയ ചലച്ചിത്ര സാങ്കേതിക പ്രവർത്തകനാണ് എസ്. രാധാകൃഷ്ണൻ. അന്നയും റസൂലും എന്ന ചിത്രത്തിലെ ലൊക്കേഷൻ സൗണ്ട് റിക്കേർഡിങ്ങിനാണ് പുരസ്കാരം ലഭിച്ചത്. 
കൂത്താട്ടുകുളം ഞെട്ടനാനിക്കൽ വീട്ടിൽ ശിവരാജന്റയും രാജലക്ഷ്മിയുടെയും മകനാണ്. കിടങ്ങൂർ എൻജിനീയറിങ് കോളേജിൽ നിന്ന് ഇലക്‌ട്രോണിക്‌സ് ആൻഡ് കമ്യൂണിക്കേഷനിൽ എൻജിനീയറിങ് പഠനം പൂർത്തിയാക്കി. ഉണ്ണി മേനോന്റെ സൗണ്ട് ഓഫ് മ്യൂസിക്കൽ സ്റ്റുഡിയോയിൽ ട്രെയിനിയായി പ്രവർത്തിച്ചു. പുണെ ഫിലിം ഇൻസ്റ്റിറ്റിയൂട്ടിൽ ഓഡിയോ ഗ്രാഫി പഠിച്ചു. 'അകം' ആണ് ആദ്യ ചിത്രം. 


</doc>
<doc id="237669" url="https://ml.wikipedia.org/wiki?curid=237669" title="മികച്ച സംവിധാനത്തിനുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക">
മികച്ച സംവിധാനത്തിനുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക

മികച്ച സംവിധായകനുള്ള കേരളസംസ്ഥാന ചലച്ചിത്രപുരസ്കാരം വിജയികൾ


</doc>
<doc id="237672" url="https://ml.wikipedia.org/wiki?curid=237672" title="ടിങ്കർ ബെൽ">
ടിങ്കർ ബെൽ

ജെ.എം. ബാരി 1904-ൽ രചിച്ച നാടകമായ "പീറ്റർ പാനിലെ" ഒരു കഥാപാത്രമാണ് ടിങ്കർ ബെൽ. 1911-ൽ നാടകം നോവലാക്കിയപ്പോഴും ഈ കഥാപാത്രം പ്രത്യക്ഷപ്പെട്ടു. ടിങ്കർ ബെൽ എന്ന സ്ത്രീകഥാപാത്രം പീറ്റർ പാൻ കഥകൾ ചലച്ചിത്രങ്ങളായും ടെലിവിഷൻ പരിപാടികളായും മാറ്റിയപ്പോഴും പ്രത്യക്ഷപ്പെട്ടിട്ടുണ്ട്. ജെറാൾഡീൻ മക്കൗഘ്രൻ എഴുതിയ "പീറ്റർ പാൻ ഇൻ സ്കാർലറ്റ്" എന്ന രണ്ടാം ഭാഗത്തിലും ടിങ്കർ ബെൽ പ്രത്യക്ഷപ്പെടുന്നു. റിഡ്ലി പിയേഴ്സൺ, ഡേവ് ബാരി എന്നിവരെഴുതിയ "പീറ്റർ ആൻഡ് ദി സ്റ്റാർകാച്ചേഴ്സ്" എന്ന തുടരൻ പുസ്തകങ്ങളിലും ഈ കഥാപാത്രമുണ്ട്. 

"ഒരു സാധാരണ ഫെയറി" എന്നാണ് കഥാകൃത്ത് ആദ്യം ടിങ്കർ ബെല്ലിനെ വിവരിച്ചത്. ഈ കഥാപാത്രത്തിന്റെ ആനിമേഷൻ ജനപ്രീതി നേടുകയുണ്ടായി. ദി വാൾട്ട് ഡിസ്നി കമ്പനിയുടെ അനൗദ്യോഗിക പ്രതീകമായി ഇപ്പോൾ ഈ കഥാപാത്രം മാറിയിട്ടുണ്ട്. പിക്സി ഡസ്റ്റ് തൂവിക്കൊണ്ടാണ് ആനിമേറ്റഡ് ടിങ്കർ ബെൽ സഞ്ചരിക്കുന്നത്. 


</doc>
<doc id="237676" url="https://ml.wikipedia.org/wiki?curid=237676" title="മാജിക് 8-ബോൾ">
മാജിക് 8-ബോൾ

മാറ്റെൽ എന്ന കമ്പനി നിർമിച്ച് വിപണനം ചെയ്യുന്ന ഭാവി പ്രവചിക്കുന്ന ഒരു കളിപ്പാട്ടമാണ് മാജിക് 8-ബോൾ. 

പൊള്ളയായ ഒരു ഗോളമാണ് മാജിക് 8-ബോൾ. ഇതിനുള്ളിൽ ഇരുപത് ത്രികോണാകൃതിയിലുള്ള വശങ്ങളുള്ള ഒരു രൂപം (ഐകോസഹൈഡ്രൺ) നീലച്ചായം ലയിപ്പിച്ച ആൾക്കഹോളിൽ പൊങ്ങിക്കിടക്കുന്നുണ്ട്. 20 വശങ്ങളിലും വിവിധ ഉത്തരങ്ങൾ കാണാൻ സാധിക്കും. ഗോളത്തിന്റെ കീഴിലുള്ള സുതാര്യഭാഗത്തുകൂടി ഒരുസമയത്ത് ഒരുത്തരം വായിക്കാൻ സാധിക്കും.

സുതാര്യഭാഗം താഴെ വരുന്ന രീതിയിൽ ആദ്യം ബോൾ പിടിച്ച ശേഷം "അതെ" അല്ലെങ്കിൽ "അല്ല" എന്ന് ഉത്തരം ലഭിക്കുന്ന തരത്തിലുള്ള ഒരു ചോദ്യം ചോദിക്കാം. എന്നിട്ട് സുതാര്യഭാഗം മുകളിൽ കൊണ്ടുവരണം. അപ്പോൾ ഉത്തരം സുതാര്യഭാഗത്ത് നീല പശ്ചാത്തലത്തിൽ വെള്ള അക്ഷരങ്ങളിൽ തെളിഞ്ഞുവരും. 

മാജിക് 8-ബോളിനുള്ളിലെ 20 ഉത്തരങ്ങൾ:

സാദ്ധ്യമായ 10 ഉത്തരങ്ങൾ സമ്മതത്തെ സൂചിപ്പിക്കുന്നു. (●), 5 എണ്ണം അരുത് എന്ന് പറയുന്നവയാണ് (●), 5 ഉത്തരങ്ങൾ രണ്ടിലൊന്ന് വെളിപ്പെടുത്താത്തവയാണ് (●). പ്രോബബിലിറ്റി സിദ്ധാന്തത്തിലെ കൂപ്പൺ വാങ്ങുന്നയാളുടെ പ്രശ്നം അനുസരിച്ച് അവലോകനം ചെയ്താൽ ശരാശരി 72 തവണ പരീക്ഷിച്ചാൽ 20 ഉത്തരങ്ങളും ഒരു തവണയെങ്കിലും ലഭിക്കും. 



</doc>
<doc id="237697" url="https://ml.wikipedia.org/wiki?curid=237697" title="പൂർണ്ണിമ രാമസ്വാമി">
പൂർണ്ണിമ രാമസ്വാമി

ശ്രദ്ധേയയായ ചലച്ചിത്ര സാങ്കേതിക പ്രവർത്തകയാണ് പൂർണ്ണിമ രാമസ്വാമി. വസ്ത്ര രൂപകൽപ്പനാ രംഗത്തു പ്രവർത്തിക്കുന്നു. 'പരദേശി' എന്ന തമിഴ് ചലച്ചിത്രത്തിലെ വസ്ത്ര രൂപകൽപ്പനയ്ക്ക് 2012 ലെ ദേശീയപുരസ്കാരത്തിനർഹയായി.
ചെന്നൈ സ്വദേശിയായ പൂർണ്ണിമയുടെ ആദ്യ ചലച്ചിത്രമാണ് പരദേശി. ബിസിനസ് മാനേജ്മെന്റ് ബിരുദധാരിയാണ്. പ്രമുഖ വസ്ത്ര വ്യാപാരികളായ നായിഡു ഹാൾ കുടുംബാംഗമാണ്. ഫ്രഞ്ച് സംവിധായകനായ മിഷെൽ സ്പിനോസയുടെ പുതിയ ചിത്രത്തിനു വേണ്ടി പ്രവർത്തിക്കുന്നു. 



</doc>
<doc id="237704" url="https://ml.wikipedia.org/wiki?curid=237704" title="മൊലൊയ ഗോസ്വാമി">
മൊലൊയ ഗോസ്വാമി

അസമിയ ഭാഷയിലെ ഒരു അഭിനേത്രിയാണ് മൊലൊയ ഗോസ്വാമി(അസമിയ: মলয়া গোস্বামী). ഫിരിങ്കോട്ടി(1992) എന്ന ചിത്രത്തിലൂടെ ഇവർ മികച്ച നടിക്കുള്ള ദേശീയ അവാർഡ് നേടുന്ന ആദ്യ അസംകാരിയായി.

ദിബ്രുഗഡിൽ ശിവസാഗറിലെ ഒരു രാജ്ഖോവ കുടുംബത്തിലാണ് ജനനം. പിതാവ് കൈലാഷ് രാജ്ഖോവ അസം സംസ്ഥാൻ വൈദ്യുത ബോർഡിൽ എഞ്ചിനീയറായിരുന്നു. മൊലൊയയുടെ സ്കൂൾ വിദ്യാഭ്യാസം നാഗാവിലായിരുന്നു. നാഗാവ് ഗേൾസ് ഹൈസ്കൂളിൽ നിന്ന് മെട്രിക്കുലേഷൻ പാസ്സായ ശേഷം ഹാന്റിക്ക് ഗേൾസ് കോളേജിൽ നുന്നും ബിരുദമെടുത്തു. തുടർന്ന് ഗൗഹാട്ടി യൂണിവേഴ്സിറ്റിയിൽ നിന്ന് ബിരുദാനന്തരബിരുദവും നേടി. കോളേജിൽ കായികരംഗത്ത് സജീവമായിരുന്ന മൊലൊയ അസം സംസ്ഥാനത്തിന്റെ ആദ്യ വനിതാഹോക്കി ടീമിൽ അംഗമായിരുന്നു. വിദ്യാഭ്യാസത്തിനു ശേഷം സൊനാരി കോളേജ്, ജാഗിറോഡ് കോളേജ് എന്നിവിടങ്ങളിൽ അദ്ധ്യാപികയായിരുന്നു.

ഭർത്താവായ പ്രദീപ് ഗോസ്വാമിയുടെ പ്രോത്സാഹനത്തോടെയായിരുന്നു അഭിനയരംഗത്തെത്തിയത്. 1987-ൽ ഡോ. ഭാബേന്ദ്ര നാഥ് സൈകിയയുടെ അഗ്നിസ്നാൻ എന്ന ചിത്രത്തിലൂടെയായിരുന്നു തുടക്കം. ആ ചിത്രത്തിലെ മുഖ്യകഥാപാത്രമായ മേനകയെ അവതരിപ്പിച്ച മൊലൊയ ശ്രദ്ധിക്കപ്പെട്ടു. ജാനു ബറുവയുടെ ഫിരിങ്കോട്ടിയായിരുന്നു രണ്ടാമത്തെ ചിത്രം. തന്റെ വ്യക്തിജീവിതത്തിലെ ദുരന്തങ്ങളെ അതിജീവിച്ച് ഒരു ഗ്രാമത്തിന്റെ വിദ്യാഭ്യാസത്തിനായി പരിശ്രമിക്കുന്ന കഥാപാത്രം മൊലൊയക്ക് മികച്ച നടിക്കുള്ള ദേശീയപുരസ്ക്കാരം നേടിക്കൊടുത്തു. പിന്നീട് "ഉത്തർകാൽ", "മാ", "ഐ കിൽഡ് ഹിം സർ" തുടങ്ങി നിരവധി ചിത്രങ്ങളിൽ അഭിനയിച്ചു. "ഋതു ആഹേ ഋതു ജായ്" തുടങ്ങിയ ജനപ്രിയ ടെലിവിഷൻ പരമ്പരകളിലും 40-ലധികം റേഡിയോ നാടകങ്ങളിലും അഭിനയിച്ചിട്ടുണ്ട്. നബകാന്ത ബറുവ, ജ്യോതിപ്രസാദ് അഗർവാല മുതലായവരുടെ കവിതകൾ റേഡിയോയിൽ പാരായണം ചെയ്തിരുന്നു.




</doc>
<doc id="237718" url="https://ml.wikipedia.org/wiki?curid=237718" title="കോസ്മിക് ലാറ്റെ">
കോസ്മിക് ലാറ്റെ

പ്രപഞ്ചത്തിന്റെ ശരാശരി നിറത്തിന് ജോൺ ഹോപ്കിൻസ് യൂണിവേഴ്സിറ്റിയിലെ ഒരു കൂട്ടം ജ്യോതിഃശാസ്ത്രജ്ഞർ നൽകിയ പേരാണ് കോസ്മിക് ലാറ്റെ. പ്രപഞ്ചത്തിലെ എല്ലാ പ്രകാശകിരണങ്ങളുടെയും വർണ്ണരാജിയുടെ ശരാശരി മൂല്യമാണിത്. ആർ. ജി. ബി. മൂല്യം #FFF8E7 ഉള്ള ഇതിന് ഒരു പാൽകാപ്പിയുടെ നിറമാണ് അതുകൊണ്ടാണ് കോസ്മിക് ലാറ്റെ എന്ന പേര് ലഭിച്ചത്. 2001 ൽ കാൾ ഗ്ലേസ്ബ്രുക്കും, ഐവൻ ബാൽഡ്രിയും കൂടി നടത്തിയ നിറനിർണ്ണയം ഒരു വിളർത്ത പച്ചനിറമായിരുന്നു. 2002 ഇറങ്ങിയ റിസർച്ച് പേപ്പറിൽ അത് ഒരു സൊഫ്റ്റ്വെയർ ഗ്ലിച്ച് കാരണം തെറ്റിപ്പോയതാണെന്നും ശരിക്കുള്ളനിറം #FFF8E7 ആണെന്ന് അവർ അറിയിച്ചു. ഈ നിറത്തിന്റെ ഒരു സാമ്പിൾ വാഷിങ്ങ്ടൺ പോസ്റ്റ് പത്രത്തിൽ പ്രസിദ്ധീകരിച്ചു, വായനക്കാരിൽ നിന്ന് നിറത്തിന് ഇടേണ്ട പേരുകൾക്കുള്ള നിർദ്ദേശങ്ങൾ ക്ഷണിച്ചു. വായനക്കാരുടെയും ജ്യോതിഃശാസ്ത്രജ്ഞന്മാരുടെയും നിർദ്ദേശങ്ങളിൽ നിന്ന് തിരഞ്ഞെടുത്തത് പീറ്റർ ഡ്രം എന്ന ശാസ്ത്രജ്ഞന്റെ നിർദ്ദേശമായ കോസ്മിക് ലാറ്റെ ആയിരുന്നു. ഒരു ലാറ്റെ കുടിച്ചുകൊണ്ടിരുന്നപ്പോൾ പീറ്റർ ഡ്രമ്മിന് വാഷിങ്ങ്ടൺ പോസ്റ്റിൽ കണ്ട നിറവും, തന്റെ ലാറ്റെയുടെ നിറവും ഒരുപോലെയാണെന്ന് തോന്നി. ആ തോന്നലാണ് ഇങ്ങനെ ഒരു നിർദ്ദേശം മുന്നോട്ട് വയ്ക്കാൻ അദ്ദേഹത്തെ പ്രേരിപ്പിച്ചത്. 


</doc>
<doc id="237720" url="https://ml.wikipedia.org/wiki?curid=237720" title="ശാശ്വതഭൂനികുതിവ്യവസ്ഥ">
ശാശ്വതഭൂനികുതിവ്യവസ്ഥ

ബ്രിട്ടീഷ് ഈസ്റ്റ് ഇന്ത്യ കമ്പനിയുടെ ഗവർണർ ജനറൽ ആയിരുന്ന കോൺവാലിസ് പ്രഭു നടപ്പാക്കിയ ഭൂനികുതി വ്യവസ്ഥയാണ് ശാശ്വതഭൂനികുതിവ്യവസ്ഥ ഇത് മുഗളരുടെ കാലം മുതൽ നിലവിലിരുന്ന സമീന്ദാരി (ജമീന്ദാരി) വ്യവസ്ഥക്ക് ചെയ്ത ഭേദഗതിയായിരുന്നു. പുതിയ വ്യവസ്ഥപ്രകാരം ബീഹാർ, ഒറീസ്സാ പ്രദേശങ്ങളിൽ നിലവിലിരുന്ന നികുതി പിരിവ് സമ്പ്രദായത്തിൽ ചില മാറ്റങ്ങൾ വന്നു. ജന്മിമാർ ഗവണ്മെന്റിനു കൊടുക്കേണ്ടതായ നികുതി എന്നെന്നേക്കുമായി ക്ലിപ്തപ്പെടുത്തുകയും ഭൂമിയുടെ ഉടമകളായി അവരെ ഔപചാരികമായി അംഗീകരിക്കുകയും ചെയ്തു. ശാശ്വതഭൂനികുതിവ്യവസ്ഥ പ്രകാരം 1793ൽ നിശ്ചയിച്ച നികുതി നിരക്ക് ഭാവിയിൽ യാതൊരു സാഹചര്യത്തിലും പുതുക്കി നിശ്ചയിച്ചുകൂടെന്നു പ്രഖ്യാപിക്കപ്പെട്ടു. 
ഭൂവുടമ എന്നഥം വരുന്ന ജമീന്ദാർ , ജാഗിർദാർ എന്നീ സ്ഥാനപ്പേരുകൾ ജമീൻ (നിലം), ജാഗിർ(പ്രവിശ്യ) എന്നീ പേർഷ്യൻ അറബി പദങ്ങളിൽ നിന്നാണ് ഉണ്ടായത്. ദില്ലി സൽത്തനത്തും മുഗളരും ഭരണം നടത്തിയിരുന്ന കാലഘട്ടത്തിൽ വിശിഷ്ട സേവനമനുഷ്ടിച്ചവർക്ക് ഭൂമി ചാർത്തിക്കൊടുക്കുന്ന പതിവുണ്ടായിരുന്നു. അക്ബറുടെ കാലത്ത് മാനസ്ബ്ദാർ വ്യവസ്ഥയുടെ പേരിലും ഭൂമി പതിച്ചു കൊടുത്തിരുന്നു. . പതിച്ചു കിട്ടിയ ഭൂമിയുടെ ഏറ്റക്കുറച്ചിലനുസരിച്ച് ഭൂവുടമകൾക്കിടയിലും ശ്രേണീ വ്യത്യാസം ഉണ്ടായി. പലപ്പോഴും ഇത്തരം ചാർത്തിക്കൊടുക്കലുകൾ ഒരു നിശ്ചിത കാലയളവിലേക്കായിരുന്നെങ്കിലും , അവ ക്രമേണ പരമ്പരാഗതമായിത്തീർന്നു.

1698-ൽ ഈസ്റ്റ് ഇന്ത്യാ കമ്പനിക്ക് കൊൽക്കത്ത, സുതാനതി, ഗോബിന്ദപൂർ ഗ്രാമങ്ങളുടെ ഉടമസ്ഥാവകാശം (താലൂക്ദാരി) ലഭിച്ചു. 1757-ലെ പ്ലാസി യുദ്ധാനന്തരം, സിറാജ് ഉദ് ദൗള കൊൽക്കത്തക്ക് തെക്കായുളള 38 ഗ്രാമങ്ങളും മിർ ജാഫർ 822 ചതുരശ്ര മൈൽ സ്ഥലവും (ഇന്നത്തെ 24ഫർഗാനകൾ)കമ്പനിക്കു കൈമാറി. ഇതിനു പകരമായി 2,22,958 രൂപ വാർഷിക നികുതിയായി കമ്പനി നവാബിന് നല്കി. 1759-ൽ ഈ റവന്യു ക്ളൈവിനു ചാർത്തിക്കിട്ടി. 1765-ൽ മുഗൾ സമ്രാട്ട് ഷാ ആലമിന് വാർഷിക വേതനമായി ലക്ഷം രൂപ നല്കാമെന്ന കരാറിൽ ബംഗാൾ, ബീഹാർ, ഒറീസ്സ എന്നീ പ്രവിശ്യകളിലെ ദിവാൻ പദവി കമ്പനിക്കു ലഭിച്ചു.ഈ പ്രവിശ്യകളിലെ ജമീന്ദാരി സമ്പ്രദായത്തിൽ കൈകടത്തുകയില്ലെന്ന് കരാറിൽ പ്രത്യേകം പറഞ്ഞിരുന്നു. കമ്പനിയുടെ പ്രതിനിധികൾ (നയ്ബ് ദിവാൻ =ദിവാന്റെ പ്രതിനിധി) നികുതി പിരിവു നടത്തി. ഇവർക്കു കമ്പനിവക മേലധികാരികളും ഉണ്ടായി. 1770-ലെ ദുർഭിക്ഷം നികുതി പിരിവ് ആകെ താറുമാറാക്കി. ഏറിവന്ന കുടിശ്ശികകളും, കുറഞ്ഞു വന്ന നികുതിയും പല ശ്രേണിയിലുളള ഭൂവുടമകളുടെ ആവിർഭാവവും കാരണം കമ്പനിയെ കുഴക്കി. നയ്ബ് ദിവാന്മാരേയും മേലധികാരികളേയും പിരിച്ചു വിട്ട്, നികുതി നേരിട്ട് ഈടാക്കാൻ കമ്പനി തീരുമാനിച്ചു. കമ്പനിയുടെ ഭരണം ക്രമീകരിക്കനായി റെഗുലേറ്റിങ് ആക്റ്റ് 1773 നടപ്പിലാക്കപ്പെട്ടു. പക്ഷേ ഹ്രസ്വ കാല വ്യവസ്ഥകൾ ( Short term settlements) പല തരം അഴിമതികൾക്കും കാരണമായി. പല ജമീന്ദാർമാരുടേയും പാരമ്പര്യ അവകാശങ്ങൾ നിഷേധിക്കപ്പെട്ടു. ലാഭത്തിനു പകരം കമ്പനിയുടെ കട ബാദ്ധ്യതകൾ കൂടുകയാണുണ്ടായത്. 1774 മുതൽ 1785 വരെ ബംഗാളിലെ ഗവണ്ണർ ജനറലായിരുന്ന വാറൻ ഹേസ്റ്റിംഗ്സിനു മേൽ പിന്നീട് ചുമത്തപ്പെട്ട കുറ്റപത്രത്തിൽ ഇതും ഉൾപ്പെട്ടിരുന്നു. .

1784-ൽ പിറ്റിന്റെ ഇന്ത്യാ ആക്റ്റ് ബ്രിട്ടീഷു പാർലമെന്റ് പാസ്സാക്കി. അന്നത്തെ പ്രധാനമന്ത്രി വില്യം പിറ്റ് ആയതു കാരണമാണ് ആ പേരു വന്നത്. നാട്ടുരാജാക്കന്മാർ, ജമീന്ദാർമാർ,പോളിഗർ, താലൂക്ദാർമാർ,മറ്റു ഭൂവുമടമകൾ നികുതിയോ, കരമോ കപ്പമോ കമ്പനിക്ക് നേരിട്ട് നല്കേണ്ടതാണെന്നും അതിനാവശ്യമായ ശാശ്വത നിയമങ്ങൾ കൊണ്ടുവരണമെന്നുമായിരുന്നു ഈ ആക്റ്റിന്റെ സാരം. മുഗളർക്ക് കപ്പം കൊടുത്തിരുന്ന കൂച്ച് ബിഹാർ, ത്രിപുര, അസ്സാം എന്നിവിടങ്ങളിലെ നാട്ടു രാജാക്കന്മാർ, നിശ്ചിത വാർഷിക നികുതി നല്കിയിരുന്ന രാജാഷാഹി, ബർദ്വാൻ, ദിനാജ്പൂർ എന്നിവിടങ്ങളിലെ ദേശവാഴികളായ കാജകൾ, പിന്നെ ജോടേദാർമാർ ദിവാന്മാർ, എന്നിവരെ പൊതുവായി ജമീന്ദാർ എന്നു ഗണിക്കാനും അവർക്കെല്ലാം ബാധകമാകുന്ന വിധത്തിൽ ഒരു പൊതു നിയമസംഹിതയിലൂടെ അവർ കമ്പനിക്കു നല്കേണ്ടുന്ന കരവും കുടിയാന്മാർ ജമീന്ദാർക്കു നല്കേണ്ടുന്ന വാർഷിക കരവും ശാശ്വതമായി നിശ്ചിതപ്പെടുത്താനും ആക്റ്റ് നിർദ്ദേശിച്ചു. ഇതിനെത്തുടർന്ന് വലിപ്പവും, വളക്കുറും വിളവെടുപ്പും അടിസ്ഥാനമാക്കി ഭൂമി തരം തിരിക്കുന്നതിനും നികുതി നിശ്ചയിക്കുന്നതിനുമുളള സമഗ്രമായ ഏർപ്പാടുകൾ ചെയ്യപ്പെട്ടു. 
ഈസ്റ്റ് ഇന്ത്യ കമ്പനിയുടെ മുഖ്യ ഉദ്ദേശ്യം നിശ്ചിത തുക നിശ്ചിത സമയത്ത് തങ്ങളുടെ ഭണ്ഡാരത്തിൽ എത്തണമെന്നായിരുന്നു. മാത്രമല്ല, അധികം വരുന്ന ലാഭം തങ്ങൾക്ക് സ്വന്തമാണെന്ന വസ്തുത കുടിയാന്മാരേയും ജമീന്ദർമാരേയും കൂടുതൽ ഉത്പാദിപ്പിക്കുന്നതിന് പ്രോത്സാഹിപ്പിക്കുമെന്നും കമ്പനി കരുതി.

ശാശ്വത ഭൂനികുതി വ്യവസ്ഥയിൽ മൂന്നു വിഭാഗങ്ങളാണ് ഉൾക്കൊളളിക്കപ്പെട്ടത്. ഈസ്റ്റ് ഇന്ത്യാ കമ്പനി , ജമീന്ദാർമാർ, കുടിയാന്മാർ. തത്സമയം ലഭ്യമായ ഭൂവിവരങ്ങൾ കണക്കിലെടുത്ത് പതിനൊന്നിൽ പത്തു ഭാഗം കമ്പനിക്ക്. ബാക്കി ഒരു ഭാഗം ജമീന്ദാർക്ക് എന്ന നിരക്കിൽ ഒരു നിശ്ചിത സംഖ്യ കമ്പനി വാർഷികകരമായി നിശ്ചയിച്ചു. ജമീന്ദാർക്ക് അമിത വിളവു ലഭിച്ചാലും ഈ സംഖ്യ ഒരിക്കലും വർദ്ധിപ്പിക്കുകയില്ല എന്ന ഉറപ്പോടെ. എല്ലാവർഷവും ഒരു നിശ്ചിത ദിവസം സൂര്യാസ്തമനത്തിനകം കരമടച്ചില്ലെങ്കിൽ കൃഷി സ്ഥലങ്ങൾ വിൽക്കപ്പെടുമെന്നും, തീപ്പിടുത്തമോ, വരൾച്ചയോ ഒഴികഴിവായി അംഗീകരിക്കില്ലെന്നും വ്യവസ്ഥയിൽ പറഞ്ഞു. കുടിയായ്മ പരമ്പരാഗതമായിരുന്നു. പന്ത്രണ്ടു വർഷങ്ങളായി ഒരേ സംഖ്യയാണ് ജമീന്ദാർക്ക് നല്കിപ്പോരുന്നതെങ്കിൽ അത് ശാശ്വത നികുതിയായി പരിഗണിയ്ക്കാമെന്ന് കമ്പനി പറഞ്ഞെങ്കിലും അതു തെളിയിയ്ക്കാൻ ആവശ്യമായ രേഖകൾ കുടിയാന്മാരുടെ കൈവശം ഉണ്ടായിരുന്നില്ല. അങ്ങനെ അന്യായമായ കര വർദ്ധനവിനും കുടിയൊഴിപ്പിക്കലിനും എതിരായി അവർക്ക് യാതൊരു രക്ഷാമാർഗ്ഗവും ലഭ്യമായില്ല. 
ഏതാണ്ട് രണ്ടു ദശാബ്ദക്കാലത്തോളം ഈ വ്യവസ്ഥ ഒട്ടൊക്കെ സുഗമമായി നടന്നു. പക്ഷേ പുതിയ അവകാശങ്ങൾ ലഭിച്ചതിനെതുടർന്ന് ജന്മിമാർ കൃഷിയിൽ കൂടുതൽ ശ്രദ്ധിക്കുമെന്നും അങ്ങനെ സമ്പദ്‌വ്യവസ്ഥ മെച്ചപ്പെടും എന്ന കോൺവാലിസിന്റെ കണക്കൂട്ടൽ അസ്ഥാനത്തായി. ജമീന്ദർമാർ ഈ വ്യവസ്ഥയെ കുടിയാന്മാരെ ചൂഷണം ചെയ്യാനുളള ഉപാധിയാക്കി മാറ്റി. കുടിയാന് ഭൂമിയിലുള്ള ന്യായമായ അവകാശം നഷ്ടപ്പെട്ടു. ജന്മിമാർ കാലക്രമത്തിൽ സമ്പന്നരാകുകയും കുടിയാന്മാർ ജമീന്ദാർമാരുടെ ശാശ്വത ചൂഷണങ്ങൾക്ക് വിധേയരാകുകയും ചെയ്തു. 1885-ലെ കുടികിടപ്പു നിയമം കുടിയാന്മാരുടെ കുടികിടപ്പവകാശം ഭദ്രമാക്കാൻ ശ്രമിച്ചെങ്കിലും ഒമ്പതു വർഷത്തെ തുടർച്ചയായ കൈവശാവകാശം സ്ഥിരീകരിക്കാനാവശ്യമായ ഭൂസംബന്ധിത രേഖകൾ കുടിയാന്മാരുടെ കൈവശം ഇല്ലായിരുന്നു. 1940-ൽ ബംഗാളിലെ റവന്യൂ കമീഷണറായിരുന്ന സർ ഫ്രാൻസിസ് ഫ്ളൗഡ് സവിസ്തരമായ ഒരു റിപ്പോർട്ട് അന്നത്തെ റവന്യൂ മന്ത്രാലയത്തിന് സമർപ്പിച്ചു. അതിൽ പലഭേദഗതികളും നിർദ്ദേശിച്ചിരുന്നു. പക്ഷേ തത്പരകക്ഷികളുടെ സ്ഥാപിത താത്പര്യങ്ങൾ കാരണം ഭേദഗതികൾ നടപ്പായില്ല. 

കുടിയാന്മാരുടെ ഈ അരക്ഷിതാവസ്ഥയാണ് പിന്നീട് തേഭാഗാ ഭൂസമരത്തിനും നക്സൽ പ്രസ്ഥാനത്തിനും പ്രചോദനം നല്കിയതെന്ന് പറയപ്പെടുന്നു. 


</doc>
<doc id="237721" url="https://ml.wikipedia.org/wiki?curid=237721" title="അവകാശി">
അവകാശി

1954-ൽ പുറത്തിറങ്ങിയ മലയാള ചലച്ചിത്രമാണ് അവകാശി. പ്രേം നസീറും, മിസ്സ് കുമാരിയും പ്രധാന വേഷങ്ങളിൽ അഭിനയിച്ച ഈ ചിത്രം പ്രേം നസീറിന്റെ നാലാമത്തെ ചിത്രമായിരുന്നു. ബോക്സ് ഓഫീസിൽ വൻവിജയമായിരുന്ന ഈ ചിത്രത്തിലാണ് സി.എസ്. രാധാദേവി ആദ്യഗാനം പാടിയത്. നീല പ്രൊഡക്ഷൻസിന്റ് ബാനറിൽ മെരിലാൻഡ് സ്റ്റുഡിയോയിൽ പി. സുബ്രഹ്മണ്യം നിർമിച്ച ഈ ചിത്രത്തിന്റെ കഥയും സംഭാഷണവും എഴുതിയത് കെ.പി. കൊട്ടാരക്കരയാണ്. തിരുനയിനാർകുറിച്ചി മാധവൻ നായർ എഴുതിയ 8 ഗാനങ്ങൾക്ക് ബ്രദർ ലക്ഷ്മൺ ഈണം നൽകി. കൃഷ്ണ ഇളമൺ ശബ്ദലേഖനവും, എം.വി. കൊച്ചാപ്പു രംഗസംവിധാനവും, എൻ.എസ്. മണി ഛായാഗ്രഹണവും, സി.ഡി. ജൊർജ്ജ് ചിത്രസംയോജനവും നിർവഹിച്ചു. കേരളത്തിൽ ഈ ചിത്രം വിതരണത്തിനെത്തിച്ചത് ഫിലിം ഡിസ്ട്രിബ്യൂട്ടിഗ് കമ്പനിയാണ്. ആന്റണി മിത്രദാസ് സംവിധാനം ചെയ്ത അവകാശി 1954 മാർച്ച് 16-ന് പ്രദർശനമാരംഭിച്ചു.

ഗാനങ്ങൾ :തിരുനയിനാർകുറിച്ചി മാധവൻ നായർ<br>
ഈണം : ബ്രദർ ലക്ഷ്മണൻ



</doc>
<doc id="237722" url="https://ml.wikipedia.org/wiki?curid=237722" title="കൊങ്ങോർപ്പിള്ളി">
കൊങ്ങോർപ്പിള്ളി

എറണാകുളം ജില്ലയിൽ പറവൂർ താലൂക്കിൽ ആലങ്ങാട് ബ്ലോക്ക് പഞ്ചായത്തിന്റെ പരിധിയിൽ വരാപ്പുഴയ്ക്കും നീറിക്കോടിനും മധ്യത്തിലുള്ള ആലങ്ങാട് പഞ്ചായത്തിലെ ഒരു ഗ്രാമമാണ് കൊങ്ങോർപ്പിള്ളി . ആലപ്പുഴ ജില്ലയിലെ തിരുനാഗംകുളങ്ങര ക്ഷേത്രത്തിന്റെ ഐതിഹ്യവുമായി ഈ സ്ഥലം ബന്ധപ്പെട്ടു കിടക്കുന്നു.





</doc>
<doc id="237731" url="https://ml.wikipedia.org/wiki?curid=237731" title="എൻ.ജെ.9842">
എൻ.ജെ.9842

1972-ലെ ഷിംല കരാർ പ്രകാരം ഇന്ത്യയുടേയും പാകിസ്താന്റേയും അതിർത്തിയായ നിയന്ത്രണ രേഖയുടെ വടക്കേയറ്റത്തെ പോയന്റാണ് NJ9842. NJ 39 98000, 13 42000-ന്റെ ചുരുക്കരൂപമാണിത്.
അന്നത്തെ ഇന്ത്യൻ പ്രധാനമന്ത്രിയായിരുന്ന ഇന്ദിരാഗാന്ധിയും പാകിസ്താൻ പ്രധാനമന്ത്രിയായിരുന്ന സുൽഫിക്കർ അലി ഭൂട്ടോയും തമ്മിലൊപ്പുവെച്ച ഷിംല കരാറിലെ നിർദ്ദേശപ്രകാരം നിലവിൽ വന്ന നിയന്ത്രണരേഖ വടക്കേയറ്റത്ത് ഈ പോയന്റിൽ വന്നവസാനിച്ചു. ഇതിനപ്പുറം ഗ്ലേഷ്യറുകൾ നിറഞ്ഞ മനുഷ്യവാസയോഗ്യമല്ലാത്ത സ്ഥലമല്ലാത്തതിനാലായിരുന്നു ഇങ്ങനെ സംഭവിച്ചത്. എന്നാൽ പിന്നീട് ഇരു രാജ്യങ്ങളും തമ്മിൽ NJ9842 പോയന്റിന് അപ്പുറമുള്ള സിയാച്ചിൻ ഗ്ലേഷ്യറിന്റെ ഉടമസ്ഥതയെച്ചൊല്ലി കടുത്തതർക്കമുണ്ടാവുകയും ഓപ്പറേഷൻ മേഘദൂതിലൂടെ ഇന്ത്യൻ സൈന്യം സിയാച്ചിൻ പിടിച്ചടക്കുകയുമാണുണ്ടായത്. 



</doc>
<doc id="237734" url="https://ml.wikipedia.org/wiki?curid=237734" title="വാറൻ ഹേസ്റ്റിങ്സ്">
വാറൻ ഹേസ്റ്റിങ്സ്

ബ്രിട്ടിഷ് ഇന്ത്യയിലെ ആദ്യത്തെ ബംഗാൾ ഗവർണർ ജനറലായിരുന്നു വാറൻ ഹേസ്റ്റിംഗ്സ് (6 ഡിസംബർ 1732 – 22 ഓഗസ്റ്റ്‌1818) . 1772 മുതൽ 1785 വരെയായിരുന്നു അദേഹത്തിന്റെ ഭരണകാലം. 

1773- ലെ റെഗുലേറ്റിംഗ് ആക്റ്റ്‌ അനുസരിച്ച് നിയമിക്കപ്പെട്ട ആദ്യത്തെ ഗവർണ്ണർ ജനറലായിരുന്നു ഹേസ്റ്റിംഗ്സ് 
കൊൽക്കത്തയിൽ സുപ്രിംകോടതി സ്ഥാപിച്ചതും വിദ്യാഭ്യാസപുരോഗതിക്കായി മദ്രസകൾ സ്ഥാപിച്ചതും ഇദ്ദേഹമാണ്. എംപീച് നടപടികൾക് വിദേയനായ ആദ്യ ഗവർണറാണ് വാറൻ ഹേസ്റ്റിങ്. ബംഗാളിലെ ദ്വിഭരണം നിർത്തലാക്കി. ഒന്നാം റോഹില്ലാ യുദ്ധം, ഒന്നാം മറാത്ത യുദ്ധം എന്നിവ നടക്കുമ്പോൾ ഗവർണർ ജനറൽ ആയിരുന്നു. പിറ്റ്‌സ് നിയമം പാസാക്കിയ സമയത്തെ ഗവർണർ ജനറലും ആയിരുന്നു.

ചാൾസ് വിൽക്കിൻസ് എഴുതിയ "ഭഗവത് ഗീത"യുടെ ഇംഗ്ലീഷ് തർജ്ജമയ്ക്ക് ആമുഖമെഴുതിയത് വാറൻ ഹേസ്റ്റിങ്സ് ആയിരുന്നു.


</doc>
<doc id="237742" url="https://ml.wikipedia.org/wiki?curid=237742" title="ഗിരിജാ സുരേന്ദ്രൻ">
ഗിരിജാ സുരേന്ദ്രൻ

പത്തും പതിനൊന്നു കേരള നിയമ സഭകളിലെ ശ്രീകൃഷ്ണപുരം നിയമസഭാമണ്ഡലത്തിനെ പ്രതിനിധീകരിച്ച അംഗമാണ് ഗിരിജാ സുരേന്ദ്രൻ (ജനനം : 15 മേയ് 1952). സാമൂഹ്യക്ഷേമ ബോർഡ് ചെയർപേഴ്സണായും പ്രവർത്തിച്ചു.
കെ.കെ. കൃഷ്ണന്റെയും സാവിത്രിയുടെയും മകളാണ് ഗിരിജ. മഹിളാഅസോസിയേഷൻ കേന്ദ്രകമ്മിറ്റിയംഗമായി പ്രവർത്തിക്കുന്നു. സി.പി.ഐ.എം. പാലക്കാട് ജില്ലാ കമ്മിറ്റ അംഗവും സംസ്ഥാന കൺട്രോൾ കമ്മിഷൻ അംഗവുമാണ്. 


</doc>
<doc id="237745" url="https://ml.wikipedia.org/wiki?curid=237745" title="ശോഭനാ ജോർജ്ജ്">
ശോഭനാ ജോർജ്ജ്

ഒൻപതും പത്തും പതിനൊന്നും കേരള നിയമസഭകളിലെ ചെങ്ങന്നൂർ മണ്ഡലത്തെ പ്രതിനിധീകരിച്ച കോൺഗ്രസ് പ്രതിനിധിയായിരുന്നു ശോഭനാ ജോർജ്ജ് (ജനനം :4 ഏപ്രിൽ 1960).
കെ.എം. ജോർജിന്റെയും തങ്കമ്മ ജോർജിന്റെയും മകളാണ് ശോഭന. ബിരുദാനന്ദര ബിരുദധാരിയാണ്. അഖില കേരള ബാലജനസഖ്യത്തിന്റെ ആദ്യ വനിത പ്രസിഡന്റായിരുന്നു. കേരള സർവകലാശാല സെനറ്റ് അംഗം, യൂത്ത് കോൺഗ്രസ് ആദ്യ വനിത ജനറൽ സെക്രട്ടറി, കെ.പി.സി.സി ജനറൽ സെക്രട്ടറി എന്നീ നിലകളിൽ പ്രവർത്തിച്ചിട്ടുണ്ട്. കെ. കരുണാകരൻ ഡി.ഐ.സി രൂപീകരിച്ചപ്പോൾ അതിൽ ചേർന്നു പ്രവർത്തിച്ചു.
മന്ത്രി കെ.വി. തോമസിനെതിരെ വ്യാജരേഖക്കേസ് നിർമ്മിച്ച കേസിലെ മൂന്നാംപ്രതിയായിരുന്ന ശോഭനാ ജോർജ്ജിനെ ക്രൈം ബ്രാഞ്ച് അറസ്റ്റു ചെയ്തിരുന്നു.


</doc>
<doc id="237747" url="https://ml.wikipedia.org/wiki?curid=237747" title="രാധാ രാഘവൻ">
രാധാ രാഘവൻ

പത്തും പതിനൊന്നും കേരള നിയമസഭകളിൽ പട്ടിക വർഗ്ഗ സംവരണ മണ്ഡലമായ നോർത്ത് വയനാട് നിന്നുള്ള കോൺഗ്രസ് അംഗമായിരുന്നു രാധാ രാഘവൻ (ജനനം :3 ജൂൺ 1961). മുൻ എം.എൽ.എ കെ. രാഘവൻ മാസ്റ്ററുടെ ഭാര്യയാണ്.
പൈതലിന്റെയും നാണിയുടെയും മകളാണ് രാധ. സെക്കണ്ടറി വിദ്യാഭ്യാസം നേടി. മദ്യ വർജ്ജന സമിതി സംസ്ഥാന പ്രസിഡന്റായും ആദിവാസി വികാസ് പരിഷത്ത് വർക്കിംഗ് കമ്മിറ്റി അംഗമായും പ്രവർത്തിച്ചു. കെ. കരുണാകരൻ ഡി.ഐ.സി രൂപീകരിച്ചപ്പോൾ നിയമ സഭാംഗത്വം രാജി വച്ചു അതിൽ ചേർന്നു പ്രവർത്തിച്ചു. പിന്നെ കോൺഗ്രസിലേക്കു മടങ്ങി.


</doc>
<doc id="237750" url="https://ml.wikipedia.org/wiki?curid=237750" title="റസാഖ് കോട്ടക്കൽ">
റസാഖ് കോട്ടക്കൽ

കേരളത്തിലെ പ്രശസ്ത നിശ്ചലച്ചിത്ര ഛായാഗ്രാഹകൻ (ഫോട്ടോഗ്രാഫർ) ആണ് റസാഖ് കോട്ടക്കൽ. റസാഖിന്റെ മലയാള സാഹിത്യകാരന്മാരുടെ ഫോട്ടോകൾ പ്രശസ്തങ്ങളാണ്. ജോഷി ജോസഫിന്റെ ഡോക്യുമെന്ററികൾക്ക് ഛായാഗ്രഹണവും നിർവഹിച്ചിട്ടുണ്ട്. അടൂർ സിനിമകളുടെ സ്റ്റിൽ ഫോട്ടോഗ്രഫറായും പ്രവർത്തിച്ചിട്ടുണ്ട്. 2014 ഏപ്രിൽ 9 ന് മരണമടഞ്ഞു
വയനാട്ടിൽ ജനിച്ചു വളർന്നു. ആദ്യ കാലത്ത് കഥകൾ എഴുതിയിരുന്നു. മുംബൈയിൽ ഗുജറാത്തി സേട്ടുവിന്റെ അസിസ്റ്റന്റായി ജോലി നോക്കി. മലപ്പുറം ജില്ലയിലെ കോട്ടക്കലിൽ ക്ലിന്റ് എന്ന പേരിൽ ഒരു സ്റ്റുഡിയോ അദ്ദേഹത്തിനു സ്വന്തമായി ഉണ്ടായിരുന്നു. അങ്ങനെയാണ് പേരിന്റെ കൂടെ കോട്ടക്കൽ എന്ന് ചേർക്കപ്പെട്ടത്. വേൾഡ് പീസ് മൂവ്മെൻറിന്റെ അംഗമായി അമേരിക്ക-ഇറാഖ് യുദ്ധ സമയത്ത് ഇറാഖിൽ പോയി. ജോഷി ജോസഫിന്റെ ‘സ്റ്റാറ്റസ്കോ’, 'വൺ ഡേ ഫ്രം എ ഹാങ്മാൻസ് ലൈഫ് ' എന്നീ ഡോക്യുമെന്ററികളുടെ ഛായാഗ്രഹണവും നിർവഹിച്ചു. ഇതിൽ വൺ ഡേ ഫ്രം എ ഹാങ്മാൻസ് ലൈഫ് എന്ന ഡോക്യുമെന്ററി പശ്ചിമ ബംഗാളിൽ നിരോധിക്കപ്പെടുകയുണ്ടായി.


</doc>
<doc id="237755" url="https://ml.wikipedia.org/wiki?curid=237755" title="നാഷണൽ അറ്റ്ലസ് ആൻഡ് തിമാറ്റിക് മാപ്പിങ് ഓർഗനൈസേഷൻ">
നാഷണൽ അറ്റ്ലസ് ആൻഡ് തിമാറ്റിക് മാപ്പിങ് ഓർഗനൈസേഷൻ

കേന്ദ്ര ശാസ്ത്ര-സാങ്കേതിക വകുപ്പിന്റെ കീഴിൽ പ്രവർത്തിക്കുന്ന സർവേ ഒഫ് ഇന്ത്യയുടെ ഒരു ഉപഘടകം ആണ് നാഷണൽ അറ്റ്ലസ് ആൻഡ് തിമാറ്റിക് മാപ്പിങ് ഓർഗനൈസേഷൻ (നാറ്റ്മൊ). വിഭവ ഭൂപടങ്ങളും സാമൂഹ്യ-സാമ്പത്തിക വിവരങ്ങളും സമന്വയിപ്പിച്ച് ആസൂത്രണാവശ്യങ്ങൾക്ക് ഉപയുക്തമാവുന്ന രീതിയിൽ വിഷയാധിഷ്ഠിത ഭൂപടങ്ങൾ നിർമ്മിക്കുകയാണ് നാറ്റ്മൊയുടെ മുഖ്യധർമം.

1956 ആഗസ്റ്റ് 18-ന് നാഷണൽ അറ്റ്ലസ് ഓർഗനൈസേഷൻ എന്ന പേരിൽ സ്ഥാപിക്കപ്പെട്ട ഈ സ്ഥാപനം 1978-ൽ നാഷണൽ അറ്റ്ലസ് ആൻഡ് തിമാറ്റിക് മാപ്പിങ് ഓർഗനൈസേഷൻ എന്നു പുനർനാമകരണം ചെയ്യപ്പെടുകയായിരുന്നു. പദ്മഭൂഷൺ പ്രൊഫ. എസ്.പി. ചാറ്റർജിയായിരുന്നു ഇതിന്റെ സ്ഥാപക ഡയറക്റ്റർ. കൊൽക്കത്തയിലെ ബിധാർ നഗർ ആസ്ഥാനമാക്കി പ്രവർത്തിക്കുന്ന നാറ്റ്മൊയ്ക്ക് കൊൽക്കത്തയിലും ഡൽഹിയിലുമായി 15 ഡിവിഷനുകളുണ്ട്.
ദേശീയ അറ്റ്ലസിന്റെ നിർമ്മാണമാണ് നാറ്റ്മൊയിലധിഷ്ഠിതമായ പ്രധാന ധർമമെങ്കിലും നാഷണൽ അറ്റ്ലസ് ഒഫ് ഇന്ത്യയുടെ സമാഹരണം, പ്രാദേശിക ഭാഷകളിലുള്ള അറ്റ്ലസ് നിർമ്മാണം, മറ്റു വിഷയാധിഷ്ഠിത ഭൂപടങ്ങളുടെ നിർമ്മാണം തുടങ്ങിയ ചുമതലകളും ഈ സ്ഥാപനം ഏറ്റെടുത്തു നടത്തുന്നുണ്ട്.


</doc>
<doc id="237759" url="https://ml.wikipedia.org/wiki?curid=237759" title="മാലേത്ത് സരളാദേവി">
മാലേത്ത് സരളാദേവി

പതിനൊന്നാം കേരള നിയമ സഭയിൽ ആറൻമുള മണ്ഡലത്തെ പ്രതിനിധീകരിച്ച കോൺഗ്രസ് അംഗമാണ് മാലേത്ത് സരളാദേവി (ജനനം :2 ഒക്ടോബർ 1943).
കൊച്ചു കേശവ പിള്ളയുടെയും പാർവ്വതി പിള്ളയുടെയും മകളായി ജനിച്ചു. ബിരുദാനന്ദര ബിരുദധാരിയാണ്. അദ്ധ്യാപികയായിരുന്നു. കെ.പി.സി.സി എക്സിക്യൂട്ടീവി കമ്മിറ്റി, പത്തനംത്തിട്ട ജില്ലാ കൗൺസിൽ, ആറൻമുള പഞ്ചായത്ത് എന്നിവയിൽ അംഗമായിരുന്നു. മഹിളാ കോൺഗ്രസ് ജില്ലാ കമ്മിറ്റി, സംസ്ഥാന സാമൂഹ്യ സുരക്ഷാ ബോർഡ് ഉപദേശക സമിതി അംഗം, കാൻഫെഡ് ജനറൽ സെക്രട്ടറി എന്നീ നിലകളിൽ പ്രവർത്തിച്ചിട്ടുണ്ട്. കെ. കരുണാകരൻ ഡി.ഐ.സി. രൂപീകരിച്ചപ്പോൾ അതിൽ ചേർന്നു പ്രവർത്തിക്കാനായി നിയമസഭാംഗത്വം രാജി വച്ചു. 


</doc>
<doc id="237796" url="https://ml.wikipedia.org/wiki?curid=237796" title="സ്ട്രൈസാൻഡ് പ്രഭാവം">
സ്ട്രൈസാൻഡ് പ്രഭാവം

ഒരു വിവരം മറച്ചുവയ്ക്കാനോ നീക്കം ചെയ്യാനോ ശ്രമിക്കുന്നതുമൂലം അക്കാര്യം പരക്കെ അറിയപ്പെടുക എന്ന ഉദ്ദേശിക്കാത്ത ഫലമുണ്ടാകുന്നതിനെയാണ് സ്ട്രൈസാൻഡ് പ്രഭാവം എന്നുവിളിക്കുന്നത്. സാധാരണഗതിയിൽ ഇന്റർനെറ്റിലൂടെയാണ് ഈ വിവരം പരക്കുന്നത്. ഒരു കാര്യം നിരോധിക്കുകയോ സെൻസർ ചെയ്യുകയോ ചെയ്യുന്നത് അതിനോടുള്ള താല്പര്യം കൂട്ടും എന്നതു തന്നെയാണ് ഈ പ്രഭാവത്തിന്റെ അടിസ്ഥാനം. 

വെബ്‌സൈറ്റുകൾ തടയാനുള്ള ശ്രമങ്ങൾ ആ വെബ് സൈറ്റുകളിലെ വിവരങ്ങൾ കൂടുതൽ പേരിലെത്താൻ കാരണമാകുന്ന സംഭവ‌ങ്ങൾ സാധാരണയായി ഉണ്ടാകാറുണ്ട്. ഇതെപ്പറ്റി വീഡിയോകളും മറ്റുമുണ്ടാവുക‌യും മിറർ സൈറ്റുകളിൽ വിവരങ്ങൾ പ്രദർശിപ്പിക്കപ്പെടുകയും ചെയ്യപ്പെടുന്നത് പതിവാണ്. 

അമേരിക്കൻ നടിയും പാട്ടുകാരിയും എഴുത്തുകാരിയും സിനിമാനിർമ്മാതാവും സംവിധായകയുമായി ശോഭിച്ച ബാർബറ സ്ട്രൈസാൻഡ് 2003-ൽ തന്റെ വീടിന്റെ ഫോട്ടോകൾ പ്രസിദ്ധീകരിക്കുന്നത് തടയാൻ ശ്രമിച്ചത് അവ കൂടുതൽ പടരാൻ കാരണമായി എന്നതാണ് ഈ പേരുണ്ടാകാൻ കാരണമായ സംഭവം. വിമാനത്തിൽ നിന്നെടുത്ത സ്ട്രൈസാൻഡിന്റെ വീടിന്റെ ചിത്രം കാലിഫോർണിയൻ ബീച്ചിന്റെ പൊതുജനങ്ങൾക്ക് ലഭ്യമായ 12,000 ചിത്രങ്ങളുൾപ്പെട്ട ഒരു സഞ്ചികയുടെ ഭാഗമായി പ്രസിദ്ധീകരിക്കപ്പെട്ടിരുന്നു. പ്രസാധകരായ കെന്നത്ത് ആഡെൽമാൻ, പിക്റ്റോപ്പിയ.കോം എന്നിവർക്കെതിരേ സ്വകാര്യതയ്ക്ക് ഭംഗം വരുത്തിയെന്നാരോപിച്ച് അഞ്ചുകോടി ഡോളർ നഷ്ടപരിഹാരം ആവശ്യപ്പെട്ടുകൊണ്ട് സ്ട്രൈസാൻഡ് കേസുകൊടുത്തുവെങ്കിലും പരാജയപ്പെട്ടു. ആഡെൽമാൻ ഈ വീടിനോടു ചേർന്നുള്ള ബീച്ചിന്റെ ചിത്രമെടുത്തത് കരയെ കടലെടുക്കുന്നത് കാണിക്കുവാനായിരുന്നു. ഇത് ഭരണകൂടം അനുവദിച്ചതും ഭരണകൂടം ചെലവുചെയ്ത് നടപ്പാക്കിയതുമായ കാലിഫോർണിയ കോസ്റ്റൽ റിക്കോർഡ്സ് പ്രോജക്റ്റിന്റെ ഭാഗമായിരുന്നു. സ്ട്രൈസാൻഡ് കേസുകൊടുക്കുന്നതിനു മുൻപ് "ഇമേജ് 3850" എന്ന ചിത്രം ആറു തവണയേ ഡൗൺലോഡ് ചെയ്യപ്പെട്ടിരുന്നുള്ളൂ. ഇതിൽ രണ്ടെണ്ണം സ്ട്രൈസാൻഡിന്റെ അഭിഭാഷകരായിരുന്നു നടത്തിയത്. കേസുകൊടുത്തത് പൊതുജനത്തിന് ഇതെപ്പറ്റി താല്പര്യമുണ്ടാക്കുകയും അടുത്ത മാസം 420,000 പേർ ഈ സൈറ്റ് കാണാൻ ഇടയാക്കുകയും ചെയ്തു.

ടെക്ക് ഡർട്ടിലെ മൈക്ക് മാസ്നിക്കാണ് ഈ പ്രഭാവത്തിന് പേരിട്ടത്.



</doc>
<doc id="237814" url="https://ml.wikipedia.org/wiki?curid=237814" title="കെ.എസ്. സലീഖ">
കെ.എസ്. സലീഖ

പന്ത്രണ്ടാം കേരള നിയമ സഭയിൽ ശ്രീകൃഷ്ണപുരത്തെയും പതിമൂന്നാം സഭയിൽ ഷൊർണൂരിനേയും പ്രതിനിധീകരിച്ച അംഗമാണ് കെ.എസ്. സലീഖ(ജനനം :15 ജൂൺ 1961).
സെയ്ദാലിയുടെയും ഖദീജയുടെയും മകളായി പഴയ ലക്കിടിയിൽ ജനിച്ചു. പറളി അറബിക് കോളേജിൽ നിന്ന് അഫ്സുൽ ഉലമ കോഴ്സ് പാസായി. സി.പി.ഐ.എം. പാലക്കാട് ജില്ല കമ്മിറ്റി അംഗം, ആൾ ഇന്ത്യാ ഡെമോക്രാറ്റിക് വിമൻസ് അസോസിയേഷൻ സംസ്ഥാന ജോയിന്റ് സെക്രട്ടറി (2001-2010), പാലക്കാട് ജില്ലാ പഞ്ചായത്ത് അംഗം (2000-2005),ബ്ലോക്ക് പഞ്ചായത്ത് പ്രസിഡന്റ്, എന്നീ സ്ഥാനങ്ങളിലും പ്രവർത്തിച്ചിട്ടുണ്ട്.


</doc>
<doc id="237818" url="https://ml.wikipedia.org/wiki?curid=237818" title="അവൻ വരുന്നു">
അവൻ വരുന്നു

1954-ൽ പുറത്തിറങ്ങിയ മലയാള ചലച്ചിത്രമാണ് അവൻ വരുന്നു. എം.ആർ.എസ്. മണി സംവിധാനം നിർവഹിച്ച ഈ ചിത്രത്തിന്റെ കഥ കുഞ്ചാക്കോയുടെതും സംഭാഷണം മുതുകുളത്തിന്റേതുമാണ്. ഇതിലെ പത്തു ഗാനങ്ങൾക്ക് സഗീതം നൽകിയത് വി. ദക്ഷിണാമൂർത്തിയും ഗാനരചന അഭയദേവും ആണ്. എക്സൽ പ്രൊഡക്ഷൻസിന്റെ ഈ ചിത്രത്തിനു ഛായാഗ്രഹണം ഉദയാ സ്റ്റുഡിയോയിൽ വച്ച് പി.ബി. മണി നിർവഹിച്ചു. 1954 സെപ്റ്റംബർ 18 ന് ഈചിത്രം തിയേറ്ററുകളിൽ എത്തി.

എ.എം. രാജ<br>ജോസ് പ്രകാശ്<br>കവിയൂർ രേവമ്മ<br>എൽ.പി.ആർ. വർമ്മ<br>പി. ലീല<br>സ്റ്റെല്ലാ വർഗീസ്<br>വി. ദക്ഷിണാമൂർത്തി 


</doc>
<doc id="237821" url="https://ml.wikipedia.org/wiki?curid=237821" title="എം.സി. ജോസഫൈൻ">
എം.സി. ജോസഫൈൻ

കേരള വനിതാ കമ്മീഷൻ അദ്ധ്യക്ഷയും സി.പി.ഐ.എം. കേന്ദ്രകമ്മിറ്റി അംഗമാണ് എം.സി. ജോസഫൈൻ. പതിമൂന്നാം കേരള നിയമസഭയിലേക്ക് നടന്ന തെരഞ്ഞെടുപ്പിൽ മട്ടാഞ്ചേരി നിയമസഭാമണ്ഡലത്തിൽ നിന്നും മത്സരിച്ച് പരാജയപ്പെട്ടു.

വൈപ്പിൻ സ്വദേശിനി. എറണാകുളം മഹാരാജാസ് കോളേജിൽനിന്ന് ബിരുദാനന്തരബിരുദം നേടി. ജി.സി.ഡി.എ. ചെയർപേഴ്സണും വനിതാ വികസന കോർപറേഷൻ ചെയർപേഴ്സണും അങ്കമാലി നഗരസഭാ കൗൺസിലറുമായിരുന്നു. അഖിലേന്ത്യാ ജനാധിപത്യ മഹിളാ അസോസിയേഷൻ അഖിലേന്ത്യാ വൈസ് പ്രസിഡന്റായി പ്രവർത്തിക്കുന്നു. 


</doc>
<doc id="237862" url="https://ml.wikipedia.org/wiki?curid=237862" title="ആനി മസ്ക്രീൻ">
ആനി മസ്ക്രീൻ

ആനി മസ്ക്രീൻ (1902 ജൂൺ 6 - 1963) ഇന്ത്യൻ സ്വാതന്ത്ര്യസമര സേനാനിയും തിരുവനന്തപുരത്തുനിന്നുള്ള ലോക്‌സഭാംഗവുമായിരുന്നു.

ഒരു ലത്തീൻ കത്തോലിക്ക കുടൂംബത്തിലാണ് ആനി മസ്ക്രീൻ ജനിച്ചത്. തിരുവിതാംകൂർ സംസ്ഥാനത്തിലെ ഒരു സർക്കാർ ഉദ്യോഗസ്ഥനായിരുന്നു പിതാവ് ഗബ്രിയേൽ മസ്ക്രീൻ. ചരിത്രത്തിലും സാമ്പത്തികശാസ്ത്രത്തിലും ബിരുദാനന്തരബിരുദം നേടി സിലോണിൽ അധ്യാപികയായി ജോലിചെയ്തു, തിരിച്ചുവന്നു നിയമപഠനം നടത്തി.

തിരുവിതാംകൂർ സ്റ്റേറ്റ് കോൺഗ്രസ്സിൽ അംഗമായ ആദ്യവനിതകളിലൊരാളും തിരുവിതാംകൂർ സ്റ്റേറ്റ് കോൺഗ്രസ് വർക്കിംഗ് കമ്മറ്റിയംഗമാകുന്ന ആദ്യത്തെ വനിതയുമായിരുന്നു ആനി മസ്ക്രീൻ. അക്കാമ്മ ചെറിയാൻ, പട്ടം താണുപിള്ള എന്നിവരോടൊപ്പം സ്വാതന്ത്ര്യത്തിനും അഖണ്ഡഭാരതത്തിനും വേണ്ടിയുള്ള പോരാട്ടത്തിൽ അവർ മുൻനിരയിൽ ഉണ്ടായിരുന്നു. 1939—47 കാലഘട്ടത്തിൽ നിരവധി തവണ അവർവ്ജയിൽ വാസം അനുഷ്ഠിച്ചിട്ടുണ്ട്..

1951ൽ തിരുവനന്തപുരം ലോകസഭാ മണ്ഡലത്തിൽനിന്നും സ്വതന്ത്ര സ്ഥാനാർത്ഥിയായി ആദ്യ ലോകസഭയിലേക്ക് അവർ തെരഞ്ഞെടുക്കപ്പെട്ടു, കേരളത്തിൽനിന്നുമുള്ള ആദ്യ വനിതാ ലോകസഭാംഗവും ആദ്യ ലോകസഭയിലെ പത്ത് വനിതാ ലോകസഭാംഗങ്ങളിലൊരാളുമായിരുന്നു ആനി മസ്ക്രീൻ. ലോകസഭയിലേക്ക് തെരഞ്ഞെടുക്കപ്പെടുന്നതിനു മുമ്പേ, 1948-1952 കാലഘട്ടത്തിൽ തിരു-കൊച്ചി ലെജിസ്ലേറ്റീവ് അസംബ്ലി അംഗവും പറവൂർ ടി.കെ.നാരായണപിള്ളയുടെ നേതൃത്വത്തിലുള്ള മന്ത്രിസഭയിലെ ആരോഗ്യ-വൈദ്യുതി വകുപ്പു മന്ത്രിയുമായിരുന്നു. 


</doc>
<doc id="237871" url="https://ml.wikipedia.org/wiki?curid=237871" title="എറിൻ ബ്രോക്കോവിച്ച്">
എറിൻ ബ്രോക്കോവിച്ച്

ഒരു അമേരിക്കൻ നിയമഗുമസ്തയും പരിസ്ഥിതി പ്രവർത്തകയുമാണ് എറിൻ ബ്രോക്കോവിച്ച്(ജനനം: ജൂൺ 22, 1960). നിയമത്തിൽ ഔപചാരികവിദ്യാഭ്യാസമൊന്നുമില്ലാതെ തന്നെ കാലിഫോർണിയയിലെ പസഫിക് ഗ്യാസ് ആന്റ് ഇലക്രിക് കമ്പനി(PG&E)ക്കെതിരെ 1993-ൽ നടത്തിയ നിയമയുദ്ധത്തിലെ വിജയത്തോടെയാണ് എറിൻ ശ്രദ്ധിക്കപ്പെട്ടത്. ഈ സംഭവത്തെ ആസ്പദമാക്കി 2000-ത്തിൽ പുറത്തിറങ്ങിയ "എറിൻ ബ്രോക്കോവിച്ച്" എന്ന ചലച്ചിത്രത്തോടെ അന്താരാഷ്ട്രപ്രശതി നേടി. തുടർന്ന് എ.ബി.സി.യുടെ "ചലഞ്ച് അമേരിക്ക വിത്ത് എറിൻ ബ്രോക്കോവിച്ച്" എന്ന ഷോയുടെ അവതാരകയായി. സോൺ റിയാലിറ്റി എന്ന ചാനലിൽ ഫൈനൽ ജസ്റ്റിസ് എന്ന പരിപാടിയും അവതരിപ്പിച്ചിരുന്നു.

ഇപ്പോൾ "ബ്രോക്കോവിച്ച് റിസർച്ച് ആന്റ് കൺസൾട്ടിംഗ്" എന്ന സ്ഥാപനത്തിന്റെ പ്രസിഡന്റാണ് എറിൻ ബ്രോക്കോവിച്ച്.

എഞ്ചിനീയറായ ഫ്രാങ്ക് പാറ്റീയുടെയും ജേർണലിസ്റ്റ് ജോ ഒനീൽ പാറ്റീയുടെയും മകളായി 1960 ജൂൺ 22-ന് കൻസാസിലെ ലോറൻസിൽ ജനിച്ചു. ലോറൻസ് ഹൈസ്കൂളിലെ പഠനത്തിനു ശേഷം കൻസാസ് സ്റ്റേറ്റ് യൂണിവേഴ്സിറ്റിയിൽ നിന്നും ബിരുദം നേടി. ടെക്സാസിലെ ഡാലസിലുള്ള വേഡ്സ് ബിസിനസ് കോളേജിൽ നിന്നും "അസ്സോസിയേറ്റ് ഇൻ അപ്ലൈഡ് ആർട്സ്" നേടിയ ശേഷം 1981-ൽ കെ-മാർട്ടിൽ മാനേജ്മെന്റ് ട്രെയിനിയായി ചേർന്നു. 1981-ൽ മിസ് പസഫിക് കോസ്റ്റ് എന്ന സൗന്ദര്യമൽസരത്തിൽ വിജയിയായി. 1982 മുതൽ കാലിഫോർണിയയിൽ വാസമായി.

കാലിഫോർണിയയിൽ മൊഹാവീ മരുഭൂമിയിലെ ഒരു ചെറുപട്ടണമാണ് ഹിങ്ക്‌ലീ. ഇവിടെ 1952 മുതൽ പ്രവർത്തിച്ചുപോന്ന പസഫിക് ഗ്യാസ് ആന്റ് ഇലക്രിക് കമ്പനിയുടെ പ്രകൃതിവാതക കമ്പ്രസ്സർ സ്റ്റേഷനാണ് കേസിന് നിദാനം. ഇവിടെ കമ്പ്രസ്സറിന്റെ ശീതീകരണത്തിനായുപയോഗിച്ചുപോന്ന ജലത്തിൽ ലോഹനാശനം ചെറുക്കുന്നതിനായി ഹെക്സാവാലെന്റ് ക്രോമിയം(Cr-6) ഉപയോഗിച്ചിരുന്നു. ഈ ജലം ലൈനിങ്ങ് ഇല്ലാത്ത വെള്ളക്കെട്ടുകളിൽ സൂക്ഷിച്ചതിന്റെ ഫലമായി, ആ പ്രദേശത്തെ ഭൂഗർഭജലത്തിൽ ഹെക്സാവാലെന്റ് ക്രോമിയം കലരുകയും ജനങ്ങളുടെ ആരോഗ്യത്തെ ബാധിക്കുകയും ചെയ്തു എന്നതായിരുന്നു കേസ്. 1996-ൽ 333 ദശലക്ഷം യു.എസ്. ഡോളറിന് ഈ കേസ് ഒത്തുതീർപ്പായി. അമേരിക്കയുടെ ചരിത്രത്തിൽ നേരിട്ടുള്ള നടപടിയിലൂടെ നൽകപ്പെട്ട ഏറ്റവും വലിയ നഷ്ടപരിഹാരത്തുകയായിരുന്നു ഇത്. ഇതിൽ രണ്ട് ദശലക്ഷം ഡോളർ എറിന് ബോണസ്സായി ലഭിക്കുകയുണ്ടായി.

എറിന്റെ ജീവിതവും ഹിങ്ക്‌ലീ കേസും ആസ്പദമാക്കി സ്റ്റീവൻ സോഡർബർഗ് സംവിധാനം ചെയ്ത ചിത്രമാണ് "എറിൻ ബ്രോക്കോവിച്ച്"(2000). ഇതിൽ എറിൻ ബ്രോക്കോവിച്ച് ആയി വേഷമിട്ട ജൂലിയ റോബർട്ട്സ് ആ വർഷത്തെ മികച്ച നടിക്കുള്ള അക്കാഡമി അവാർഡ് കരസ്ഥമാക്കി. ഈ ചിത്രത്തിൽ ജൂലിയ ആർ. എന്നു പേരായ ഒരു വെയ്റ്റ്രസ്സ് ആയി അതിഥി വേഷത്തിൽ സാക്ഷാൽ എറിൻ ബ്രോക്കോവിച്ച് അഭിനയിച്ചിരുന്നു.

2012-ൽ ജലമലിനീകരണത്തെയും ജലദൗർലഭ്യത്തെയും ആസ്പദമാക്കി നിർമ്മിച്ച "ലാസ്റ്റ് കോൾ അറ്റ് ദി ഒയാസിസ്" എന്ന ഡോക്യുമെന്ററിയിലും എറിൻ അഭിനയിച്ചു.




</doc>
<doc id="237878" url="https://ml.wikipedia.org/wiki?curid=237878" title="ജെ. അരുന്ധതി">
ജെ. അരുന്ധതി

പന്ത്രണ്ടാം കേരള നിയമ സഭയിലെ വാമനപുരത്തുനിന്നുള്ള അംഗമായിരുന്നു ജെ. അരുന്ധതി (ജനനം : 6 ഓഗസ്റ്റ് 1945). സി.പി.ഐ.എം. തിരുവനന്തപുരം ജില്ലാ കമ്മിറ്റി അംഗമാണ്.
തിരുവനന്തപുരം പേട്ടയിൽ മാധവൻപിള്ളയുടെയും ജാനമ്മയുടെയും മകളായി ജനിച്ചു. ബിരുദധാരിണിയാണ്. വെമ്പായം ഗ്രാമ പഞ്ചായത്ത്, നെടുമങ്ങാട് ബ്ലോക്ക് പഞ്ചായത്ത്, തിരുവനന്തപുരം ജില്ലാ പഞ്ചായത്ത് എന്നിവയിൽ അംഗമായിരുന്നു. അഖിലേന്ത്യാ ജനാധിപത്യ മഹിളാ അസോസിയേഷൻ തിരുവനന്തപുരം ജില്ലാ ജോയിന്റ് സെക്രട്ടറിയാണ്.


</doc>
<doc id="237893" url="https://ml.wikipedia.org/wiki?curid=237893" title="ഗുരു തേഗ് ബഹാദൂർ">
ഗുരു തേഗ് ബഹാദൂർ

ഗുരു തേജ് ബഹാദൂർ സാഹിബ്ജി ( ; 1 April 1621 – 11 November 1675) 1665 മാർച്ച് 20നു സിഖ് മതത്തിന്റെ ഒൻപതാം ഗുരുവായി അവരോധിക്കപ്പെട്ടു. തന്റെ ബന്ധു കൂടിയായ എട്ടാമത്തെ സിഖ് ഗുരു, ഗുരു ഹർ കൃഷന്റെ പിൻഗാമിയായാണ് തേജ് ബഹാദൂർ ഗുരുസ്ഥാനം ഏൽക്കുന്നത്. ചക്രവർത്തിക്കെതിരെ പ്രവർത്തിച്ച കുറ്റത്തിന് മുഗൾ ചക്രവർത്തിയായ ഔറംഗസേബിന്റെ ആജ്ഞപ്രകാരം ഗുരു തേജ് ബഹാദൂർ തടങ്കലിലാക്കപ്പെടുകയും ഇസ്ലാം മതം സ്വീകരിക്കാൻ വിസമ്മതിച്ചതിനെ തുടർന്ന് പീഡനങ്ങൾക്കിരയായ ശേഷം ഡൽഹിയിൽ വച്ച് ശിരച്ഛേദം ചെയ്യപ്പെടുകയും ചെയ്തു. .


</doc>
<doc id="237897" url="https://ml.wikipedia.org/wiki?curid=237897" title="മാതാ ഗുജ്റി">
മാതാ ഗുജ്റി

മാതാ ഗുജ്റി (1624-1705) ഒൻപതാമത്തെ സിഖ് ഗുരുവായിരുന്ന ഗുരു തേജ് ബഹാദൂറിന്റെ പത്നിയും, പത്താമത്തെ സിഖ് ഗുരുവായിരുന്ന ഗുരു ഗോബിന്ദ് സിങിന്റെ മാതാവും ആയിരുന്നു. സിഖ് ചരിത്രത്തിലെ ഒരു പ്രമുഖ വ്യക്തിത്വമായി കണക്കിലാക്കപ്പെടുന്നു.

കർതാപൂരിലെ ഭായ് ലാൽ ചന്ദ് സുബുലിക്കയുടെ പുത്രിയായി, പഞ്ചാബിലെ കപൂർത്തല ജില്ലയിൽ ഒരു സിഖ് ഗുർജർ കുടുംബത്തിലാണ് മാതാ ഗുജ്റി ജനിച്ചത്.

മാതാ ഗുജ്രിയും, അവരുടെ ഇളയ പേരക്കുട്ടികളായ ഫത്തേ സിങ്, സൊരാവർ സിങ് എന്നിവരും എന്ന ഗോബിന്ദ് സിങിന്റെ സേവകനും പുരോഹിതജോലി ചെയ്യുന്നവനുമായ ഗംഗു എന്ന ബ്രാഹ്മണന്റെ പക്കൽ അഭയം പ്രാപിച്ചു. എന്നാൽ ഗംഗു അവരെ വഞ്ചിക്കുകയും, അവരെ മുഗളർക്ക് ഒറ്റുകൊടുക്കുകയും ചെയ്തു. സിർഹിന്ദിലെ ഗവർണറായ വസീർ ഖാന്റെ പിടിയിലായ അവരെ ഇസ്ലാം മതത്തിലേക്ക് പരിവർത്തനം ചെയ്യാൻ വിസമ്മതിച്ചതിനാൽ, മുഗൾ ചക്രവർത്തിയായ ഔറംഗസേബിന്റെ ആജ്ഞപ്രകാരം വധിച്ചു. മാതാ ഗുജ്റിയെ ജീവനോടെ മഞ്ഞുകട്ടയിൽ കിടത്തിയും, പേരക്കുട്ടികളായ ഫത്തേസിങ്, സൊരാവർ സിങ് എന്നിവരെ ജീവനോടെ കല്ലറ കെട്ടിയടച്ചുമാണ് വധിച്ചത്. 

മാതാ ഗുജ്റി തന്റെ അവസാന നാലു ദിവസങ്ങൾ ചിലവഴിച്ച സ്ഥലത്ത് അവരുടെ സ്മരണയ്ക്കായി 'മാതാ ഗുജ്റി ഗുരുദ്വാര' പണികഴിപ്പിക്കപ്പെട്ടു


</doc>
<doc id="237899" url="https://ml.wikipedia.org/wiki?curid=237899" title="ചിലാന്റൈസോറസ്">
ചിലാന്റൈസോറസ്

അല്ലോസോറസുകളുമായി അടുത്ത ബന്ധം ഉള്ള തെറാപ്പോഡ വിഭാഗം ദിനോസർ ആണ് ചിലാന്റൈസോറസ്. 1964ൽ ആണ് ഇവയെ ഹു ആണ് ഇവയെ കുറിച്ച് ആദ്യമായി വിവരണം നടത്തിയത് . ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ഇന്നത്തെ ചൈനയിൽ ആയിരുന്നു.

വലിയ മാംസഭോജി ആയ ഇവയ്ക്ക് 2.5 മുതൽ 4 മെട്രിക് ടൺ വരെ ഭാരം ആണ് മുൻപ് കണക്കാക്കിയിരുന്നത് എന്നാൽ പുതിയ കണക്കുകൾ പ്രകാരം ഇവയ്ക്ക് 6 മെട്രിക് ടൺ വരെ ഭാരം ഉണ്ടായിരുന്നതായി കരുതുന്നു.
36–43 അടി നീളവും കണക്കാക്കുന്നു. ഈ കണക്കുകൾ പ്രകാരം തെറാപ്പോഡകളിൽ ഏറ്റവും വലിയ നാലാമത്തെ ദിനോസർ ആണ് ഇവ.


</doc>
<doc id="237900" url="https://ml.wikipedia.org/wiki?curid=237900" title="ബി. വസന്ത">
ബി. വസന്ത

പ്രശസ്തയായ ചലച്ചിത്രപിന്നണിഗായികയാണ് ബി. വസന്ത(ജനനം :20 മാർച്ച് 1944) ദക്ഷിണേന്ത്യൻ ഭാഷകളിലും ഹിന്ദി, തുളു, ബംഗാളി, എന്നീ ഭാഷകളിലുമായി മൂവായിരത്തിലേറെ ഗാനങ്ങൾ ആലപിച്ചിട്ടുണ്ട്. പുകഴേന്തി, ദേവരാജൻ മാസ്റ്റർ, ബാബുരാജ്, ചിദംബരനാഥ്,ആർ കെ ശേഖർ, എം.കെ. അർജ്ജുനൻ തുടങ്ങി അക്കാലത്തെ പ്രമുഖ സംഗീതസംവിധായകരോടൊപ്പം പ്രവർത്തിച്ചു.
ആന്ധ്രയിലെ മസീലിപ്പട്ടം എന്ന സ്ഥലത്ത് ജനിച്ചു. സംഗീതജ്ഞൻ രാഘവാചാരിയിൽ നിന്ന് ശാസ്ത്രീയസംഗീതവും അച്ഛൻ രവീന്ദ്രനാഥിൽ നിന്ന് ലളിതസംഗീതവും അഭ്യസിച്ചു. 1962 ൽ കവിയായ ആത്രേയ നിർമ്മിച്ച “ വാഗ്ദാനം “ എന്ന തെലുഗു ചുത്രത്തിൽ പെണ്ട്യാല നാഗേശ്വര റാവുവിന്റെ സംഗീതത്തിൽ പാടി. പുകഴേന്തിയാണ് മുതലാളി എന്ന ചിത്രത്തിലൂടെ 1966 ൽ വസന്തയെ മലയാള സിനിന്മയ്ക്കു പരിചയപ്പെടുത്തുന്നത്. ഒരു തെലുഗു ചിത്രത്തിനും ഒരു കന്നട ചിത്രത്തിനും സംഗീതസംവിധാനവും നിർവഹിച്ചു. 


</doc>
<doc id="237909" url="https://ml.wikipedia.org/wiki?curid=237909" title="അനാവൃതബീജി">
അനാവൃതബീജി

ബീജസസ്യങ്ങളിലെ ഒരു വിഭാഗം ആണ് അനാവൃതബീജികൾ. (Gymnosperms). അന്ത്യ ഡെവോണിയൻ കാലഘട്ടത്തിൽ ആണ് ഇവയുടെ ഉത്ഭവം.


</doc>
<doc id="237927" url="https://ml.wikipedia.org/wiki?curid=237927" title="ഇഞ്ചിപ്പുല്ല്">
ഇഞ്ചിപ്പുല്ല്

സുഗന്ധദ്രവ്യങ്ങൾ ഉണ്ടാക്കാനുപയോഗിക്കുന്നതും ഔഷധവുമായ ഇഞ്ചിപ്പുല്ല് പുല്ല് വർഗ്ഗത്തിൽപ്പെട്ട ഒരു സസ്യമാണ്‌. (ഇംഗ്ലീഷ്: East-Indian Lemon Grass) ശാസ്ത്രീയനാമം സിമ്പോപോഗൺ ഫ്ലെക്സുവോസസ് (Cymbopogon flexuosus) എന്നാണ്‌. ലോകത്താകെ 55 ഇനം ഇഞ്ചിപ്പുല്ലുകളുണ്ട്. തെരുവപ്പുല്ല് എന്നും പേരുണ്ട്. ഈ പുല്ല് വാറ്റിയാണ് പുൽത്തൈലം (തെരുവത്തൈലം) ഉണ്ടാക്കുന്നത്. കേരളത്തിൽ ചുക്ക് കാപ്പി ഉണ്ടാക്കുമ്പോൾ അതിൽ ഇഞ്ചിപ്പുല്ല് ചേർക്കാറുണ്ട്. കേരള കാർഷിക സർവ്വകലാശാലയുടെ കീഴിൽ ഓടക്കാലിയിൽ ഒരു പുൽതൈല ഗവേഷണ കേന്ദ്രം പ്രവർത്തിച്ചുവരുന്നു.

സംസ്കൃതത്തിൽ കർപ്പുര തൃണ, സുഗന്ധതൃണ എന്നും, തമിഴിൽ വാസനപ്പുല്ല്, കർപ്പുരപ്പുല്ല്, എന്നും തെലുങ്കിൽ വാസനഗഡ്ഡി ചിപ്പഗഡ്ഡി എന്നുമൊക്കെയാണ്‌ പേരുകൾ.

ഇഞ്ചിപ്പുല്ല് എന്ന സസ്യത്തിൽ നിന്നും വാറ്റിയെടുക്കുന്ന സുഗന്ധമുള്ള എണ്ണയാണ് പുൽത്തൈലം. കീടനാശിനിയായും പുൽത്തൈലം ഉപയോഗിച്ചുവരുന്നു. താളിയോല ഗ്രന്ഥങ്ങൾ കാലങ്ങളോളം കേടുകൂടാതെയിരിക്കുന്നതിന്നായി പുൽത്തൈലം പുരട്ടി സൂക്ഷിച്ചു വരുന്നു. ചിലയിനം ഇഞ്ചിപ്പുല്ലുകളിൽ നിന്നുള്ള തൈലം ഭക്ഷണം കേടാകാതിരിക്കാനും സുഗന്ധ വ്യഞ്ജനമായും ഉപയോഗിക്കുന്നു. പുൽത്തൈലം ഉപയോഗിച്ച് ചായ തുടങ്ങിയ പാനീയങ്ങളുടെ രുചി വർധിപ്പാക്കാറുണ്ട്. തേനീച്ചവളർത്തലിലും പുൽത്തൈലം ഉപയോഗിക്കുന്നു.

രസം :മധുരം, തിക്തം, കടു

ഗുണം :ലഘു, സ്നിഗ്ധം

വീര്യം :ഉഷ്ണം

വിപാകം :കടു
സമൂലം 

ഡോ.എസ്. നേശമണി, ഔഷധസസ്യങ്ങൾ 1985കേരള ഭാഷാ ഇൻസ്റ്റിറ്റ്യൂട്ട് തിരുവനന്തപുരം81-7638-475-5


</doc>
<doc id="237928" url="https://ml.wikipedia.org/wiki?curid=237928" title="മുളക്">
മുളക്

കാപ്സിക്കം എന്ന ജിനസ്സിൽ ഉൾപ്പെടുന്ന സുഗന്ധദ്രവ്യചെടിയാണ്‌ മുളക്. ചെടിയിൽ ഉണ്ടാവുന്ന ഫലത്തേയും മുളക് എന്ന് തന്നെയാണ്‌ വിളിക്കുന്നത്. ക്രിസ്തുവിന്‌ 7500 വർഷങ്ങൾക്ക് മുമ്പുതന്നെ മുളക് വളർത്തിയിരുന്നു എന്ന് കരുതപ്പെടുന്നു. മുളക് വർഗ്ഗത്തിലെ ചില മുളകുകൾ ഭക്ഷണ പദാർത്ഥങ്ങൾക്ക് എരിവ് ഉണ്ടാക്കുന്നതിനും, മരുന്നിനും ഉപയോഗിക്കാറുണ്ട്. പല ഭാഗങ്ങളിൽ മുളകിന്‌ പല പേരാണുള്ളത്. മലബാറിൽ ഇതിന്‌ പറങ്കി എന്നും പറയാറുണ്ട്. 

ഇക്വഡോറിൽ മുളകു ആദ്യമായി കൃഷിചെയ്യപ്പെട്ടത് 6000 വർഷങ്ങൾക്ക് മുമ്പാണെന്ന് പുരാവസ്തു ഗവേഷണങ്ങൾ സൂചിപ്പിക്കുന്നു.

രസം :കടു, അല്പ മാത്രയിൽ തിക്തം, തുവര രസവുമുണ്ട്.

ഗുണം :ലഘു, രൂക്ഷം, തീക്ഷ്ണം

വീര്യം :ഉഷ്ണം

വിപാകം :കടു

ഫലം

കാപ്‌സിക്കം എന്ന ജനുസിലുള്ള വളരെ വലിയതും എരിവ് കുറവുള്ളതുമായ ബെൽ പെപ്പെർ (Bell pepper) സ്വീറ്റ് പെപ്പർ (sweet pepper) പെപ്പർ (pepper) എന്നീ പേരുകളിലറിയപ്പെടുന്ന ഒരു തരം മുളകിനെ ഇന്ത്യയിലും ആസ്ത്രേലിയയിലും ന്യൂസിലാന്റിലും കാപ്സിക്കം (Capsicum) എന്ന് പറയുന്നു.




</doc>
<doc id="237930" url="https://ml.wikipedia.org/wiki?curid=237930" title="ഷാൻ ലെ റോൻദ് അലംബെർ">
ഷാൻ ലെ റോൻദ് അലംബെർ

ഫ്രഞ്ച് ദാർശനികനും ഗണിതശാസ്ത്രജ്ഞനും ആയിരുന്നു ഷാൻ ലെ റോൻദ് അലംബെർ. ഇദ്ദെഹം മദാം ദ് തെൻസിന്റെ പുത്രനായി 1717-ൽ ജനിച്ചു. കുട്ടിയായിരുന്നപ്പോൾത്തന്നെ സാന്ത് ഷാൻ ലെ റോൻദ് പള്ളിനടയിൽ ഉപേക്ഷിക്കപ്പെട്ടു . അവിടെ നിന്നും ലഭിച്ചതാണ് ഇദ്ദെഹത്തിന്റെ പേരിലെ ആദ്യ നാമം. 1754 മുതൽ അകദമി ഫ്രാൻസെയ്സിൽ അംഗവും 1772 മുതൽ ഈ സ്ഥാപനത്തിന്റെ സ്ഥിരം കാര്യദർശിയുമായിരുന്നു. കാതറിൻ രാജ്ഞിയും ഫ്രെഡറിക് രണ്ടാമനും തങ്ങളുടെ രാജ്യത്തു താമസമാക്കാൻ ക്ഷണിച്ചെങ്കിലും ഇദ്ദേഹം കൂട്ടാക്കിയില്ല. എന്നാൽ 1763-ൽ മൂന്നുമാസക്കാലം ഫ്രെഡറിക് രാജാവിന്റെ കൊട്ടാരത്തിൽ താമസിക്കുകയുണ്ടായി.

നാസ്തികനായ അലംബെർ മതത്തിനും പൗരോഹിത്യത്തിനുമെതിരെ വിട്ടുവീഴ്ചയില്ലാതെ പോരാടി. ആൻസിക്ലപെദി എന്ന വിജ്ഞാനകോശഗ്രന്ഥം തയ്യാറാക്കുന്നതിൽ ദിദെറോയുമായി സഹകരിച്ചു പ്രവർത്തിച്ചു. അതിലെ ദിസ്ക്കൂർ പ്രിലിമിനേർ എന്ന ഭാഗവും ജനീവയെക്കുറിച്ചുള്ള ലേഖനവും മെലാൻഷെ ദ് ലിതെറത്യൂർ, ദിസ്ത്വാർ, എ ദ് ഫിലോസൊഫി എന്ന ഗ്രന്ഥവും ഇദ്ദേഹത്തിന്റെ രചനകളിൽ പ്രമുഖസ്ഥാനമർഹിക്കുന്നു. അകദമി ഫ്രാൻസെയ്സിന്റെ ഭരണസാരഥ്യം വഹിക്കുന്നകാലത്ത്, 1700-നും 1772-നുമിടയ്ക്ക്, അന്തരിച്ച പല പണ്ഡിതന്മാരെപ്പറ്റിയും ഇദ്ദേഹം സ്തുതിഗീതങ്ങൾ രചിക്കുകയുണ്ടായി.
ബലതന്ത്രം, ജ്യോതിശ്ശാസ്ത്രം തുടങ്ങിയ ശാസ്ത്രശാഖകളുടെ വികാസത്തിനും അലംബെർ ഗണ്യമായ സംഭാവന നല്കി. ത്രേത് ദ് ദിനാമിക് എന്ന പ്രബന്ധം ഇരുപത്താറാമത്തെ വയസ്സിൽ രചിച്ചതാണെന്ന കാര്യം ശ്രദ്ധേയമാണ്. 1783-ൽ ഇദ്ദേഹം അന്തരിച്ചു.


</doc>
<doc id="237932" url="https://ml.wikipedia.org/wiki?curid=237932" title="കള്ളിച്ചെടി">
കള്ളിച്ചെടി

പ്രധാനമായും മരുഭൂമികളിൽ കാണപ്പെടുന്ന സസ്യങ്ങളാണ് കള്ളിച്ചെടി എന്നറിയപ്പെടുന്ന കള്ളിമുൾച്ചെടികൾ. വളരെ ഉയരത്തിൽ ശാഖോപശാഖകളായി വളരുന്നവയും,ഒരു പന്തിനോളം മാത്രം വലിപ്പവും രൂപവും ഉള്ളവയും,ഉൾപ്പെടെ നൂറുകണക്കിനു വകഭേങ്ങളിൽ കാണപ്പെടുന്നു. ലഭ്യമാകുന്ന ജലം, കാണ്ഡത്തിൽ ശേഖരിച്ച് ഏറെക്കാലം ജലം ഇല്ലാതെ ജീവിക്കാൻ കഴിയുന്ന സവിശേഷ സ്വഭാവം ഇവയ്ക്കുണ്ട്. ജലനഷ്ടം പരമാവധി ഒഴിവാകുന്നവിധം ഇലകൾ ഇല്ലാത്ത രൂപഘടനയാണുള്ളത്. അതേസമയം ചിലയിനങ്ങൾക്ക് അഗ്രഭാഗത്ത് ഇലകൾ കാണാവുന്നതാണ്. മിക്കവാറും എല്ലാ ഇനങ്ങൾക്കും നിറയെ മുള്ളുകൾ ഉണ്ടായിരിക്കും.സാധാരണയായി പുഷ്പിക്കാത്ത ചെടികളുടെ ഒപ്പമാണ് പരിഗണിക്കപ്പെടുന്നതെങ്കിലും ചില ഇനങ്ങളിൽ മനോഹരമായ പൂക്കൾ ഉണ്ടാകുന്നു. പൊതുവെ എല്ലാത്തരം പ്രദേശങ്ങളിലും വളരുന്ന നിരവധി ഇനങ്ങൾ ഉള്ളതിനാൽ ഇവയെ ഉദ്യാനസസ്യങ്ങളായും പരിഗണിക്കാവുന്നതാണ്. ചിലയിനം കള്ളിച്ചെടികളിൽ ഭക്ഷ്യ യോഗ്യമായ പഴങ്ങളും ഉണ്ടാകാറുണ്ട്.



</doc>
<doc id="237942" url="https://ml.wikipedia.org/wiki?curid=237942" title="ടി.എൻ. സീമ">
ടി.എൻ. സീമ

കേരളത്തിൽ നിന്നുള്ള രാജ്യസഭാംഗമാണ് ടി.എൻ.സീമ (ജനനം :1 ജൂൺ 1963). അഖിലേന്ത്യ ജനാധിപത്യ മഹിള അസോസിയേഷൻ സംസ്ഥാന പ്രസിഡന്റും ദേശീയ ഉപാദ്ധ്യക്ഷയുമാണ്. സി.പി.ഐ.എം സംസ്ഥാന കമ്മിറ്റി അംഗമായി പ്രവർത്തിക്കുന്നു.

പി. നാരായണൻ നായരുടെയും മാനസിയുടെയും മകളായി തൃശൂരിൽ ജനിച്ചു. മലയാളത്തിൽ ബിരുദാനന്ദര ബിരുദവും ഡോക്ടറേറ്റും നേടി. തമിഴിൽ ഡിപ്ലോമയും സാമൂഹ്യസുരക്ഷ സാർവ്വജനീവമാക്കലിൽ (Diploma in Universalising Social Security) നെതർലന്റ്സിലെ ഹേഗിലുള്ള ഇൻസ്റ്റിറ്റ്യൂട്ടിൽ ഓഫ് സോഷ്യൽ സയൻസിൽ നിന്ന് ഡിപ്ലോമയും എടുത്തു. 1991 മുതൽ 2008 വരെ കേരളത്തിലെ വിവിധ ഗവൺമെന്റ് കോളേജുകളിൽ മലയാളം അദ്ധ്യാപികയായിരുന്നു. ഏപ്രിൽ 2010 ൽ രാജ്യസഭയിലേക്ക് തെരഞ്ഞെടുക്കപ്പെട്ടു.

സ്ത്രീശബ്ദം മാസികയുടെ പത്രാധിപരായിരുന്നു. കുടുംബശ്രീ ദാരിദ്ര്യ നിർമാർജ്ജന മിഷന്റെ സംസ്ഥാന എക്സിക്യൂട്ടീവ് കമ്മിറ്റി അംഗമായിരുന്നു.


</doc>
<doc id="237947" url="https://ml.wikipedia.org/wiki?curid=237947" title="പൊൻകൊരണ്ടി">
പൊൻകൊരണ്ടി

മരത്തിൽ കയറിപ്പോവുന്ന ഒരു വള്ളിച്ചെടിയാണ് പൊൻകൊരണ്ടി. . പച്ചനിറമുള്ള കായകൾ പഴുക്കുമ്പോൾ ചുവപ്പുനിറമാകും. കായയ്ക്കുള്ളിലെ കുരു ഒരു പൾപ്പിനുള്ളിലാകും ഉണ്ടായിരിക്കുക. വേരിനുള്ളിലെ തടി ആയുർവേദത്തിൽ ഔഷധമായി ഉപയോഗിക്കുന്നു. വാതം. ഗൊണേറിയ, ത്വക്‌രോഗങ്ങൾ എന്നിവയ്ക്ക് ഇത് ഔഷധമാണ്. ഇന്ത്യയിലെയും ശ്രീലങ്കയിലെയും തദ്ദേശസസ്യമാണ്. പ്രമേഹത്തിന് ഔഷധമാണ്. ഹൃദ്രോഗസാധ്യത കുറയ്ക്കാനും പൊൻകൊരണ്ടിയ്ക്ക് കഴിയും. പലനാട്ടുവൈദ്യത്തിലും ഇത് മരുന്നായി ഉപയോഗിക്കുന്നുണ്ട്. പ്രമേഹത്തിനെതിരെ വളരെ ഫലപ്രദമാണെന്ന് പഠനങ്ങൾ കാണിക്കുന്നു. ആധുനികവൈദ്യത്തിലെ മരുന്നുകളോട് കിടപിടിക്കാൻ പോന്ന ഔഷധശക്തിയുണ്ട് പ്രമേഹചികിൽസയിൽ പൊൻകൊരണ്ടിയിൽ നിന്നും വേർതിരിക്കുന്ന ഔഷധത്തിന്.



</doc>
<doc id="237951" url="https://ml.wikipedia.org/wiki?curid=237951" title="ബുസ്കാഷി">
ബുസ്കാഷി

അഫ്ഘാനിസ്ഥാനിൽ പ്രചുരപ്രചാരത്തിലുള്ളതും കുതിരകളെ ഉപയോഗിക്കുന്നതുമായ ഒരു വിനോദമാണ് ബുസ്കാഷി (English: Buzkashi). ശക്തിയും ബുദ്ധിയും മിടുക്കും ഒരുപോലെ ഉപയോഗപ്പെടുത്തേണ്ട ഒരു വിനോദമാണ് ഇത്.

ബുസ്കാഷിയെ കുറിച്ചുള്ള ഒരു ഇംഗ്ലീഷ് വിവരണം. 

ബുസ്കാഷിയുടെ ഏറ്റവും വലിയ മത്സരങ്ങൾ നടക്കാറുള്ളത് അഫ്ഘാൻ പുതുവത്സരത്തോടനുബന്ധിച്ച് മശാർ-ഇ-ഷരീഫിലാണ്. മത്സരയോഗ്യങ്ങളായ കുതിരകളാണെങ്കിൽ അവക്ക് കളിയുടെ നിയമങ്ങൾ ശരിക്കറിയുമെന്നും അവ കളി ആസ്വദിക്കുന്നുണ്ടാകും എന്നുമാണ് കളിക്കാർ പറയുക. 
പോളോ പോലെയാണ് ഈ കളിയും. പന്തിനു പകരം തലയറുത്ത ഒരാട്ടിൻകുട്ടിയുടെ ജഡമാണ് ഉപയോഗിക്കുന്നത് എന്നു മാത്രം. ഈ ജഡം വാരിയെടുത്ത് കുതിരയെ പായിച്ച് ലക്ഷ്യവൃത്തത്തിൽ അത് നിക്ഷേപിക്കുന്ന കളിക്കാർ വിജയിക്കുന്നു. വളരെ പരുക്കനായ ഈ കളിയിൽ കളിക്കാർ പരസ്പരം കുതിരപ്പുറത്തുനിന്ന്` തള്ളിയിടാനും കുതിരകളെ വീഴ്ത്താനുമൊക്കെ ശ്രമിക്കാറുണ്ട്. കുതിരയോടിക്കുന്നവരെ ചപെൻഡാസ് (chapendaz)എന്നാണ് വിളിക്കുക. പാരമ്പര്യമായി ചപെൻഡാസുകളാകുന്ന കുടുംബങ്ങളും ഇവിടെയുണ്ട്. ചെറിയ കുതിരകളെ ഉപയോഗിച്ച് ജഡം പെറുക്കിയെടുത്ത് വലിയ ശ്ക്തിയേറിയ കുതിരപ്പുറത്തേക്കു കൈമാറുകയെന്നത് ഈ കളിയിലെ ഒരു തന്ത്രമാണ്. താലിബാൻ ഭരണക്കാലത്ത് (1996-2001)ഈ കളി നിരോധിച്ചിരുന്നെങ്കിലും ഇക്കാലത്ത് അത് പുനർജ്ജീവിപ്പിക്കപ്പെട്ടിട്ടുണ്ട്.


</doc>
<doc id="237966" url="https://ml.wikipedia.org/wiki?curid=237966" title="മനോരഞ്ജിനി">
മനോരഞ്ജിനി

തെക്കേ ഇന്ത്യയിൽ കാണുന്ന ഒരു അലങ്കാരസസ്യമാണ് മനോരഞ്ജിനി. .അതീവസുഗന്ധമുള്ള മഞ്ഞപ്പൂക്കളാണ് മനോരഞ്ജിനിയുടേത്. ഹിന്ദിയിൽ "ഹരിചാമ്പ" എന്നറിയപ്പെടുന്ന ഈ ചെടിയ്ക്ക് Ylang Ylang Vine, Climbing lang-lang, Tail grape, Ilang-ilang എന്നെല്ലാം പേരുകളുണ്ട്. ഒന്നു രണ്ടു മീറ്ററോളം കുറ്റിച്ചെടിയായി വളരുന്ന മനോരഞ്ജിനി അതിനുശേഷം വള്ളിയായി രൂപം പ്രാപിക്കുന്നു. ചൈനയിൽ ഔഷധസസ്യമായി ഉപയോഗമുണ്ട്.പുഷ്പങ്ങൾ തുടക്കത്തിൽ പച്ചകലർന്നവയാണ്. പ്രായംകൊണ്ട് മഞ്ഞനിറം ആകുന്നു. പൂക്കൾ മനോഹരമാംവിധം നീണ്ടു നിൽക്കുന്നു.വളരെ ഹൃദ്യമായ സുഗന്ധവും ഇതിനുണ്ട്.



</doc>
<doc id="237967" url="https://ml.wikipedia.org/wiki?curid=237967" title="ജൂലിയ റോബർട്ട്സ്">
ജൂലിയ റോബർട്ട്സ്

ഒരു അമേരിക്കൻ അഭിനേത്രിയാണ് ജൂലിയ ഫിയോന റോബർട്ട്സ്(ജനനം: ഒക്റ്റോബർ 28, 1967). 1990-ലെ "പ്രെറ്റി വുമൺ" എന്ന ചിത്രം വൻവിജയമായതോടെ ഹോളിവുഡ് താരപദവിയിലെത്തി. "എറിൻ ബ്രോക്കോവിച്ച്" (2000) എന്ന ചിത്രത്തിലൂടെ മികച്ച നടിക്കുള്ള അക്കാഡമി അവാർഡ് നേടി. ബോക്സ് ഓഫീസിൽ ഏറ്റവും വിജയിച്ച നായികമാരിൽ ഒരാളാണ് ജൂലിയ 2001-ൽ "ലേഡീസ് ഹോം ജേർണൽ" തയ്യാറാക്കിയ അമേരിക്കയിലെ ഏറ്റവും ശക്തരായ വനിതകളുടെ പട്ടികയിൽ 11-ആമതെത്തി. ഒരു കാലഘട്ടത്തിൽ ലോകത്തിലെ തന്നെ ഏറ്റവുമധികം പ്രതിഫലം നേടുന്ന അഭിനേത്രിയായിരുന്നു. 2003-ൽ "മോണോലിസ സ്മൈൽ" എന്ന ചിത്രത്തിന് രണ്ടര കോടി ഡോളർ പ്രതിഫലം വാങ്ങി റെക്കോർഡിട്ടു. 2010-ലെ കണക്കനുസരിച്ച് 14 കോടി ഡോളറാണ് ഇവരുടെ ആസ്തി.

ബെറ്റി ലൂ - വാൾട്ടർ റോബർട്ട്സ് ദമ്പതികളുടെ മകളായി ജോർജ്ജിയയിലെ അറ്റ്ലാന്റയിൽ ജനിച്ചു. പിതാവ് ബാപ്റ്റിസ്റ്റും മാതാവ് റോമൻ കത്തോലിക്കയുമായിരുന്നു. കത്തോലിക്ക വിശ്വാസത്തിലാണ് ജൂലിയ വളർന്നത്. അഭിനേതാക്കളും നാടകപ്രവർത്തകരുമായിരുന്ന മാതാപിതാക്കൾ ജോർജ്ജിയയിൽ ഒരു അഭിനയക്കളരി നടത്തിയിരുന്നു. സഹോദരൻ എറിക് റോബർട്ട്സ്, സഹോദരി ലിസാ റോബർട്ട്സ് ഗില്ലൻ എന്നിവരും അഭിനേതാക്കളാണ്. 

1972-ൽ ജൂലിയയുടെ മാതാപിതാക്കൾ വിവാഹമോചിതരായി. ജൂലിയയുടെ പത്താം വയസ്സിൽ പിതാവ് കാൻസർ പിടിപെട്ട് മരിച്ചു. 
സ്മിർനയിലെ ഫിറ്റ്സ്‌ഹ്യൂ ലീ എലമെന്ററി സ്കൂൾ, ഗ്രിഫിൻ മിഡിൽ സ്കൂൾ, കാംപ്ബെൽ ഹൈസ്കൂൾ എന്നിവിടങ്ങളിലായിരുന്നു വിദ്യാഭ്യാസം. സ്കൂളിലെ ബാന്റിൽ ക്ലാർനെറ്റ് വായിച്ചിരുന്നു. ഹൈസ്കൂൾ പാസ്സായ ശേഷം അഭിനയജീവിതം ലക്ഷ്യമാക്കി ന്യൂയോർക്കിലേക്ക് തിരിച്ചു. അവിടെ ക്ലിക്ക് മോഡലിംഗ് ഏജൻസിയുമായി കരാറിലേർപ്പെടുകയും അഭിനയക്ലാസ്സുകളിൽ ചേരുകയും ചെയ്തു.

1987-ൽ "ക്രൈം സ്റ്റോറി" എന്ന ടെലിവിഷൻ പരമ്പരയുടെ "ദി സർവൈവർ" എന്ന എപ്പിസോഡിൽ അഭിനയിച്ചു. 1988 ഫെബ്രുവരി 12-ന് റിലീസ് ചെയ്ത സാറ്റിസ്ഫാക്ഷൻ എന്ന ചിത്രത്തിലൂടെയാണ് ആദ്യമായി വെള്ളിത്തിരയിലെത്തിയത്. (1987-ൽ ചിത്രീകരിച്ച എന്ന ചിത്രത്തിൽ സഹോദരൻ എറിക്കിനോടൊപ്പം ഒരു ചെറിയ വേഷത്തിലഭ്നയിച്ചിരുന്നുവെങ്കിലും, ആ ചിത്രം റിലീസ് ചെയ്തത് 1989-ൽ മാത്രമാണ്.) "മിസ്റ്റിക്ക് പിസ"(1988) എന്ന ചിത്രത്തിലെ പ്രകടനത്തിലൂടെ പ്രേക്ഷകശ്രദ്ധ നേടി. 1989-ൽ "സ്റ്റീൽ മാഗ്നോളിയാസ്" എന്ന ചിത്രത്തിലൂടെ തന്റെ ആദ്യത്തെ ഗോൾഡൻ ഗ്ലോബ് അവാർഡും(മികച്ച സഹനടി) ഓസ്ക്കാർ നാമനിർദ്ദേശവും(മികച്ച സഹനടി) നേടി.

1990-ൽ പുറത്തിറങ്ങിയ "പ്രെറ്റി വുമൺ" എന്ന ചിത്രത്തിലൂടെ അന്താരാഷ്ട്രതലത്തിൽ ശ്രദ്ധിക്കപ്പെട്ടു. റിച്ചാർഡ് ഗിയറിനോടൊപ്പം ചെയ്ത ആ ചിത്രത്തിലെ കോൾ ഗേളിന്റെ വേഷം അക്കാലത്തെ പല നായികനടിമാരും തിരസ്ക്കരിച്ചതായിരുന്നു. തുടർന്ന് ഒട്ടനവധി ഹിറ്റ് ചിത്രങ്ങളിലഭിനയിക്കുകയും ഹോളിവുഡിലെ ഒന്നാം നിര നായികയാകുകയും ചെയ്തു. 2000-ത്തിൽ എറിൻ ബ്രോക്കോവിച്ച്എറിൻ ബ്രോക്കോവിച്ചിന്റെ ജീവിതത്തെ ആസ്പദമാക്കി അതേ പേരിൽ നിർമ്മിച്ച ചിത്രത്തിലെ ടൈറ്റിൽ റോൾ ആദ്യമായി ജൂലിയ റോബർട്ട്സിന് മികച്ച നടിക്കുള്ള ഓസ്ക്കാർ അവാർഡ് നേടിക്കൊടുത്തു.

2009-ൽ "ഈറ്റ്, പ്രേ, ലവ്" എന്ന ചിത്രത്തിൽ അഭിനയിക്കുവാൻ ഇന്ത്യയിലെത്തിയ ജൂലിയ റോബർട്ട്സ് ഹിന്ദുമതം സ്വീകരിച്ചു.



</doc>
<doc id="237980" url="https://ml.wikipedia.org/wiki?curid=237980" title="ചെറിയാൻ കെ. ചെറിയാൻ">
ചെറിയാൻ കെ. ചെറിയാൻ

പ്രമുഖ മലയാള കവിയാണ് ചെറിയാൻ കെ. ചെറിയാൻ (ജനനം : 24 ഒക്ടോബർ 1932). കവിതക്കുള്ള കേരള സാഹിത്യ അക്കാദമി പുരസ്‌കാരം ലഭിച്ചിട്ടുണ്ട്.
ചെറിയാന്റെയും ആനിയമ്മയുടെയും മകനായി കോട്ടയം ജില്ലയിലെ വൈക്കത്ത് ജനിച്ചു. കേരള യുണിവേഴ്‌സിറ്റിയിൽ നിന്നും കൽക്കത്ത യുണിവേഴ്‌സിറ്റിയിൽ നിന്നും ബിരുദങ്ങൾ നേടിയ ചെറിയാൻ വടവുകോട്‌ രാജർഷി മെമ്മോറിയൽ ഇംഗ്ലീഷ്‌ ഹൈസ്‌കൂളിൽ അദ്ധ്യാപകനായും മലയാള മനോരമ ദിനപത്രത്തിന്റെ ഉപ പത്രാധിപരായും ജോലി നോക്കി. കേന്ദ്ര വാണിജ്യ മന്ത്രി കാര്യാലയത്തിലെ പ്രസിദ്ധീകരണവകുപ്പിലും പ്രദർശന വകുപ്പിലും ജോലി ചെയ്തു. 1973 മുതൽ ന്യൂയോർക്കിൽ നഗര കാര്യാലയത്തിന്റെ ശിശുപരിപാലന വകുപ്പിലെ ഉദ്യോഗസ്‌ഥനായിരുന്നു.



</doc>
<doc id="237985" url="https://ml.wikipedia.org/wiki?curid=237985" title="ലീനാക്ഷം">
ലീനാക്ഷം

ചിലയിനം സസ്യങ്ങളിലെ പ്രധാന കാണ്ഡത്തിന്റെ വളർച്ച കുറച്ചുകാലങ്ങൾക്ക് ശേഷം നിലയ്ക്കുന്നു. പിന്നീട് ഇവ ഉയരത്തിൽ വളരാതെ അവയുടെ ശിഖരങ്ങളിൽ നിന്നും പുതിയ ശാഖകൾ ഉണ്ടാകുന്നു. ഇത്തരം സസ്യങ്ങളിലെ തലപ്പ് ഭാഗം പരന്ന് വളരുന്നു. ഇവ പിന്നീട് അധികം ഉയരത്തിൽ വളരാറില്ല. ഇത്തരം സസ്യങ്ങളാണ് ലീനാക്ഷം എന്നറിയപ്പെടുന്നത്. മാവ്, പ്ലാവ്, പുളി എന്നിവ ഉദാഹരണം.


</doc>
<doc id="237986" url="https://ml.wikipedia.org/wiki?curid=237986" title="പി.പി. ശ്രീധരനുണ്ണി">
പി.പി. ശ്രീധരനുണ്ണി

പ്രമുഖ മലയാള കവിയാണ് പി.പി. ശ്രീധരനുണ്ണി(ജനനം :12 ഏപ്രിൽ 1944). ക്ഷണപത്രം എന്ന കാവ്യ സമാഹാരത്തിന് 2005 ലെ കവിതയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചു.
കണാരൻ നായരുടെയും മാതു അമ്മയുടെയും മകനാണ്. ബിരുദാനന്ദരം ആകാശവാണിയിൽ പ്രോഗ്രാം എക്സിക്യൂട്ടീവായി.


</doc>
<doc id="237988" url="https://ml.wikipedia.org/wiki?curid=237988" title="നൊങ്ങണംപുല്ല്">
നൊങ്ങണംപുല്ല്

നൊങ്ങണംപുല്ല് - 60 സെന്റീമീറ്റർ വരെ ഉയരത്തിൽ വളരുന്ന സസ്യമാണ്.(ശാസ്ത്രീയനാമം:Oldenlandia herbacea) ഔഷധമായി ഉപയോഗിക്കുന്നു. പടർന്നു വളരുന്ന ഇത് ഇന്ത്യയിലുടനീളം കാണപ്പെടുന്നു.



</doc>
<doc id="237991" url="https://ml.wikipedia.org/wiki?curid=237991" title="ബി.എ. ചിദംബരനാഥ്">
ബി.എ. ചിദംബരനാഥ്

പ്രസിദ്ധനായ മലയാളചലച്ചിത്ര സംഗീതസംവിധായകനായിരുന്നു ഭൂതപ്പാണ്ടി അരുണാചലം ചിദംബരനാഥൻ എന്ന ബി.എ. ചിദംബരനാഥ് (10 ഡിസംബർ 1923 - 31 ഓഗസ്റ്റ് 2007). ഏകദേശം മുപ്പതിനടുത്ത് ചിത്രങ്ങൾക്ക് സംഗീതസംവിധാനം നിർവ്വഹിച്ച ഇദ്ദേഹം ഈണം പകർന്ന മിക്ക ഗാനങ്ങളും സൂപ്പർഹിറ്റുകളാണ്. "കരയുന്നോ പുഴ ചിരിയ്ക്കുന്നോ, കേശാദിപാദം തൊഴുന്നേൻ, പകൽക്കിനാവിൻ സുന്ദരമാകും" തുടങ്ങിയവ അദ്ദേഹം ഈണം പകർന്ന് ശ്രദ്ധേയമായ ഗാനങ്ങളാണ്. ഒരു കർണ്ണാടകസംഗീതജ്ഞൻ കൂടിയായിരുന്ന ഇദ്ദേഹം വയലിൻ, മൃദംഗം, ഗഞ്ചിറ തുടങ്ങിയ വാദ്യോപകരണങ്ങൾ ഉപയോഗിയ്ക്കുന്നതിലും വിദഗ്ദ്ധനായിരുന്നു. "വാണീ വാഗധീശ്വരീ, നാമം നല്ല നാമം" തുടങ്ങിയ ഏതാനും കർണാടക സംഗീതകൃതികളുടെ രചയിതാവും ഇദ്ദേഹമാണ്. അന്തരിച്ച സംഗീതസംവിധായകൻ രാജാമണി, ചിദംബരനാഥിന്റെ മകനും ഗായകൻ അച്ചു രാജാമണി പേരമകനുമാണ്.

കന്യാകുമാരി ജില്ലയിലെ ഭൂതപ്പാണ്ടിയിൽ സംഗീതജ്ഞനായിരുന്ന ബി.കെ. അരുണാചലം അണ്ണാവിയുടേയും ചെമ്പകവല്ലിയുടേയും മൂത്ത മകനായി 1923 ഡിസംബർ 10-ന് ജനിച്ചു. 22 വാദ്യോപകരണങ്ങൾ (പ്രധാനമായും നാദസ്വരം) വായിയ്ക്കുന്നതിൽ വിദഗ്ദ്ധനായിരുന്നു ചിദംബരനാഥിന്റെ അച്ഛൻ. ഒരു തമിഴ് പണ്ഡിതനും കവിയും അധ്യാപകനും കൂടിയായിരുന്ന അരുണാചലം അണ്ണാവി തന്നെയായിരുന്നു ചിദംബരനാഥിന്റെ ആദ്യഗുരുവും. അച്ഛനിൽ നിന്ന് വായ്പ്പാട്ടിലും മൃദംഗത്തിലും പരിശീലം നേടിയ ചിദംബരനാഥ്, പിന്നീട് അക്കാലത്തെ പ്രഗദ്ഭ സംഗീതജ്ഞനും വാഗ്ഗേയകാരനുമായിരുന്ന ഹരികേശനല്ലൂർ മുത്തയ്യാ ഭാഗവതരിൽ നിന്നും സംഗീതത്തിൽ വിദഗ്ദ്ധ പരിശീലനം നേടി. പിന്നീട്, മുത്തയ്യാ ഭാഗവതരുടെ ചില കച്ചേരികളിൽ അദ്ദേഹത്തിന്റെ കൂടെപ്പാടിയും മറ്റുചില കച്ചേരികളിൽ അദ്ദേഹത്തിന് അകമ്പടി സേവിച്ചും ചിദംബരനാഥ് വളർന്നുവന്നു. എന്നാൽ, തന്റെ യഥാർത്ഥ അരങ്ങേറ്റം മുത്തയ്യാ ഭാഗവതരുടെ ശിഷ്യയായിരുന്ന കുന്നിയൂർ സീതമ്മയുടെ കച്ചേരിയ്ക്കുവേണ്ടിയായിരുന്നെന്ന് അദ്ദേഹം ഒരിയ്ക്കൽ പറയുകയുണ്ടായി.

പിന്നീട്, നാഗമണി മാർത്താണ്ഡ നാടാർ എന്ന പ്രമുഖ വയലിൻ വിദഗ്ദ്ധന്റെ കീഴിൽ വയലിൻ അഭ്യസിച്ചുതുടങ്ങിയ ചിദംബരനാഥ്, അതിനുശേഷം കുംഭകോണം രാജമാണിക്യം പിള്ള എന്ന വയലിൻ മാന്ത്രികന്റെ കീഴിൽ വയലിനിൽ വിദഗ്ദ്ധപരിശീലനം നേടി. പിന്നീട് ചെന്നൈയിൽ താമസമാക്കിയ അദ്ദേഹം കർണാടക സംഗീതത്തിലെ പല പ്രഗദ്ഭരുടെയും കച്ചേരികൾക്ക് വയലിനിലും മൃദംഗത്തിലും അകമ്പടി സേവിയ്ക്കുകയുണ്ടായി. ചെമ്പൈ വൈദ്യനാഥ ഭാഗവതർ, അരിയക്കുടി രാമാനുജ അയ്യങ്കാർ, മഹാരാജപുരം വിശ്വനാഥയ്യർ, എം.എസ്. സുബ്ബുലക്ഷ്മി തുടങ്ങിയവർ ഇതിൽ പെടുന്നു. ഇത്തരം കച്ചേരികളാണ് അദ്ദേഹത്തെ സിനിമയിലേയ്ക്ക് നയിച്ചത്.


</doc>
<doc id="237992" url="https://ml.wikipedia.org/wiki?curid=237992" title="മടത്തുംപുറം">
മടത്തുംപുറം

കേരളത്തിലെ മലപ്പുറം ജില്ലയിലെ പൊന്നാനി താലൂക്കിലെ ആലംകോട് പഞ്ചായത്തിലെ ഒരു ഗ്രാമമാണ്‌‌ മടത്തുംപുറം. തൃശൂർ - കോഴിക്കോട് ഹൈവേയിൽ വളയംകുളത്ത് നിന്ന് ചാലിശ്ശേരി പോകുന്ന റോഡിൽ ഏകദേശം രണ്ടു കിലോമീറ്റർ ദൂരെയാണ്‌ ഈ പ്രദേശം. മദ്രസയും അംഗന വാടിയും മാനം കണ്ടത്ത് എന്ന് പേരുള്ള കല്യാണ മണ്ഡപവും കുറച്ചു കച്ചവട സ്ഥാപനങ്ങളും ഏല്ലാ പാർട്ടികളുടെയും ഓഫീസുകളുമാണ് ഈ കൊച്ചു ഗ്രാമത്തിൽ സ്ഥിതി ചെയ്യുന്നത്. അര കിലോമീറ്റർ മുന്നോട്ടു പോയാൽ മസ്ജിദുൽ ദാറുൽ ഹുദാ കണ്ടങ്കുളവും അവിടെ നിന്ന് ഒന്നര കിലോമീറ്റർ മുന്നോട്ടു പോയാൽ ചാലിശ്ശേരി ഹൈസ്കൂളും മടത്തുംപുറത്തു നിന്ന് അഞ്ചു കിലോമീറ്റെർ മുന്നോട്ടു പോയാൽ ചാലിശ്ശേരി മുലായം പറമ്പ് ക്ഷേത്രവുമുണ്ട്. മടത്തുംപുറത്തു നിന്ന് തെക്കോട്ട് പോകുന്ന വഴിയിലാണ്‌ കോക്കൂർ ഗവണ്മെന്റ് ഹൈസ്കൂൾ, കൊക്കുർ ശ്രീ മഹാവിഷ്ണു ക്ഷേത്രം, എന്നിവ നിലകൊള്ളുന്നത്. എല്ലാ വർഷവും മലയാള മാസം കുംഭം എട്ട് ഇംഗ്ലീഷ്‌ മാസം ഫെബ്രുവരി ഇരുപതിന് കൊക്കുർ മഹാ വിഷ്ണു ക്ഷേത്രത്തിലെ ഉത്സവം ആഘോഷിക്കാറുണ്ട്. കോക്കൂർ പോസ്റ്റ് ഓഫീസിന്റെ കീഴിലാണ്‌ മടത്തുംപുറം സ്ഥിതി ചെയ്യുന്നത് കോലിക്കര, പാവിട്ടപ്പുറം, വളയംകുളം, കോക്കൂർ, ചാലിശ്ശേരി , എന്നിവ സമീപ പ്രദേശങ്ങളാണ്. കോക്കൂർ ജുമാമസ്ജിദ് എന്ന പുരാതന പള്ളി നിലകൊള്ളുന്നത് സമീപത്തുള്ള പാവിട്ടപുറം എന്ന പ്രദേശത്താണ്‌.\

മലപ്പുറം, പാലക്കാട്, തൃശൂർ, എന്നീ ജില്ലകളുടെ ആരംഭം വയലുകളും തോടുകളും കുളങ്ങളും നിറഞ്ഞു നിൽക്കുന്ന സുന്ദരമായ പ്രക്രതി രമണീയമായ ഞങ്ങളുടെ ഗ്രാമത്തിന്റെ അതിർത്തിയിലാണ്. മടത്തും പുറം 


</doc>
<doc id="237994" url="https://ml.wikipedia.org/wiki?curid=237994" title="കെ.പി. ശശി">
കെ.പി. ശശി

ഡോക്യുമെന്ററി സംവിധായകനും മനുഷ്യാവകാശ പ്രവർത്തകനുമാണ് കെ.പി. ശശി(ജനനം:1958). ഇലയും മുള്ളും എന്ന അദ്ദേഹത്തിന്റെ ചിത്രം ദേശീയപുരസ്കാരത്തിനർഹമായിട്ടുണ്ട്. 2013 മാർച്ചിൽ പുറത്തിറങ്ങിയ അദ്ദേഹത്തിന്റെ ഡോക്യുമെന്ററിയാണ് ഫാബ്രിക്കേറ്റഡ്. കേരളത്തിലെ ആദ്യകാല മാർക്സിസ്റ്റ് ചിന്തകൻ കെ. ദാമോദരനാണ് അച്ഛൻ.
റെസിസ്റ്റിംഗ് കോസ്റ്റൽ ഇന്വേഷൻ, അമേരിക്ക അമേരിക്ക, ലിവിങ് ഇൻ ഫിയർ, ഡവലപ്മെന്റ് അറ്റ് ഗൺപോയന്റ് എന്നിവയാണ് മറ്റു ചിത്രങ്ങൾ.. കാർട്ടൂണിസ്റ്റായി ഔദ്യോഗിക ജീവിതം ആരംഭിച്ച അദ്ദേഹം ബോംബെയിലെ ഫ്രീ പ്രസ്സ് ജേർണലിൽ ജോലിചെയ്തു.


</doc>
<doc id="238006" url="https://ml.wikipedia.org/wiki?curid=238006" title="വി. ജയനാരായണൻ">
വി. ജയനാരായണൻ

പ്രമുഖ മലയാള ചെറുകഥാകൃത്തായിരുന്നു ജയനാരായണൻ(1 ജൂൺ 1944 - 1 ഫെബ്രുവരി 1999). 1991 ലെ ചെറുകഥയ്ക്കുള്ള കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്.
എറണാകുളത്തെ കാഞ്ഞൂരിൽ കണ്ണന്റെയും കാളിയുടെയും മകനായി ജനിച്ചു. ആലുവ സിവിൽ സപ്ലൈസിൽ ഉദ്യോഗസ്ഥനായിരുന്നു.



</doc>
<doc id="238017" url="https://ml.wikipedia.org/wiki?curid=238017" title="ഷെർവുഡ് ആൻഡേഴ്സൻ">
ഷെർവുഡ് ആൻഡേഴ്സൻ

പ്രശസ്തനായ അമേരിക്കൻ സാഹിത്യകാരനായിരുന്നു ഷെർവുഡ് ആൻഡേഴ്സൻ. ഒഹയോയിലെ കാംഡെനിൽ 1876 സെപ്. 13-നു ജനിച്ചു. തന്റെ മൂന്നാമത്തെ കൃതിയായ വിൻസ്ബർഗ് ഒഹയോ (Winesburg Ohio, 1919) യിലൂടെയാണ് ഇദ്ദേഹം പ്രസിദ്ധനായിത്തീർന്നത്. വസ്തുനിഷ്ഠമായ പ്രമേയങ്ങളെ ആൻഡേഴ്സൻ വിഗണിച്ചു. ചെറിയ പട്ടണത്തിൽ ജീവിക്കുന്ന മനുഷ്യരെ, അവരുടെ അന്തരാത്മാവിലേക്കു കടന്ന് അപഗ്രഥിച്ച് ആവിഷ്കരിച്ചിട്ടുള്ള ചെറുകഥകളുടെ സമാഹാരമാണ് പ്രസ്തുത കൃതി.
ഷെർവുഡ് ആൻഡേഴ് സൻ

ഭാര്യയായ ടെനിസി മിച്ചലിനെ 1924-ൽ ആൻഡേഴ്സൻ ഉപേക്ഷിച്ചു; അതേ വർഷംതന്നെ എലിസബത്ത് പ്രാലിനെ വിവാഹം ചെയ്തു. ഒഹയോയിലെ ഒരു പെയിന്റ് ഫാക്ടറിയുടെ മാനേജരായിരുന്ന ആൻഡേഴ്സൻ ജോലിയും വീടും വിട്ട് ഷിക്കോഗോയിൽ കുടിയേറിപ്പാർക്കുകയും നിരന്തരമായ സാഹിത്യരചനയിൽ ഏർ​പ്പെടുകയും ചെയ്തു. തുടർന്ന് മൂന്നു കഥാസമാഹാരങ്ങൾകൂടി (ദ് ട്രയംഫ് ഒഫ് ദി എഗ്, 1921; ഹോഴ്സസ് ആൻഡ് മെൻ, 1923; ഡെത് ഇൻ ദ് വുഡ്സ്, 1933) ഇദ്ദേഹം പ്രസിദ്ധീകരിച്ചു. സമകാലികജീവിതത്തിന്റെ ഉത്കണ്ഠയും അസ്വാസ്ഥ്യവുമാണ് ഈ കൃതികളിലെ മുഖ്യപ്രമേയം. ഇതേ വിഷയത്തെ ആധാരമാക്കി ഏതാനും നോവലുകളും (വിൻഡി മക് പേഴ്സൻസ് സൺ, 1916; മാർച്ചിങ് മെൻ, 1917; മെനി മാര്യേജസ്, 1923; ബിയോൺഡ് ഡിസയർ, 1923) ഇദ്ദേഹം രചിച്ചിട്ടുണ്ട്. വ്യവസായവത്കരണം ചെറിയ പട്ടണത്തെ എങ്ങനെ ബാധിക്കുന്നു എന്ന് ഒരു നോവലിലൂടെ പുവർ വൈറ്റ് (Poor White, 1920) ആൻഡേഴ്സൻ ചിത്രീകരിച്ചു. ആഫ്രോ അമേരിക്കക്കാരുടെ സ്ഥൈര്യത്തെയും വെള്ളക്കാരുടെ അന്തസ്സാരവിഹീനതയെയും താരതമ്യപ്പെടുത്താൻ നോവൽ ശില്പം (ഡാർക് ലാഫ്റ്റർ, 1925) ഇദ്ദേഹം ഉപയോഗിച്ചു. 1924-ൽ പ്രസിദ്ധീകൃതമായ ആത്മകഥ (എ സ്റ്റോറി റ്റെല്ലേഴ്സ് സ്റ്റോറി) വസ്തുതയും കല്പനയും കൂട്ടിക്കലർത്തി രചിച്ചിട്ടുള്ളതാണ്. കുറിപ്പുകളും മറ്റുമായി ചില ഗ്രന്ഥങ്ങൾകൂടി (ദ് മോഡേൺ റൈറ്റർ, 1925; എസ്.ഏസ് നോട്ട് ബുക്ക്, 1926; ടാർ: എ മിഡ്വെസ്റ്റ് ചൈൽഡ്ഹുഡ്, 1926; നിയറർ ദ് ഗ്രാസ് റൂട്ട്സ്, 1929; ഹോം ടൗൺ, 1940; എസ്.ഏസ് മെമ്വാർസ്, 1940) ഇദ്ദേഹം രചിച്ചിട്ടുണ്ട്. അവസാനകാലം റിപ്പബ്ലിക്കൻ കക്ഷിയുടെയും ഡെമോക്രാറ്റിക്കക്ഷിയുടെയും ഓരോ വാരിക പ്രസാധനം ചെയ്തുകൊണ്ട് ഇദ്ദേഹം വെർജീനിയയിൽ താമസമുറപ്പിച്ചു.

പനാമയിലെ കോളനിയിൽ 1941 മാ. 8-ന് ആൻഡേഴ്സൻ നിര്യാതനായി.


</doc>
<doc id="238028" url="https://ml.wikipedia.org/wiki?curid=238028" title="പശുമ്പൊൻ മുത്തുരാമലിംഗം തേവർ">
പശുമ്പൊൻ മുത്തുരാമലിംഗം തേവർ

ഇന്ത്യൻ സ്വാതന്ത്ര്യസമര സേനാനിയാണ് പശുമ്പൊൻ മുത്തുരാമലിംഗം തേവർ. 1908 ഒ. 30-ന് തമിഴ്നാട്ടിലെ രാമനാഥപുരം ജില്ലയിൽ ഉക്കിരപാണ്ഡ്യ തേവരുടെയും ഇന്ദിരാണിയുടെയും മകനായി ജനിച്ചു. മധുരയിലെ മിഷൻ ഹൈസ്കൂളിൽ വിദ്യാഭ്യാസം പൂർത്തിയാക്കിയ തേവർ ഉപരിപഠനത്തിന് ചേർന്നില്ലെങ്കിലും വിപുലമായ വായന ഇദ്ദേഹത്തെ നല്ലൊരു വാഗ്മിയും ചിന്തകനുമാക്കി. ബാലഗംഗാധര തിലകൻ, ലാലാ ലജ്പത് റായ്, സുഭാഷ്ചന്ദ്ര ബോസ്, ചിത്തരഞ്ജൻ ദാസ് തുടങ്ങിയ കോൺഗ്രസ് നേതാക്കളും സ്വാമി വിവേകാനന്ദൻ, അരവിന്ദഘോഷ് തുടങ്ങിയവരും ഇദ്ദേഹത്തെ ഏറെ സ്വാധീനിച്ചിരുന്നു.
1927-ഓടെ രാഷ്ട്രീയത്തിൽ പ്രവേശിച്ച തേവർ മദ്രാസ് സംസ്ഥാനത്തിലെ കോൺഗ്രസ് പ്രവർത്തനങ്ങളിൽ വ്യാപൃതനായി. ഇക്കാലത്ത് ട്രേഡ് യൂണിയൻ പ്രവർത്തനങ്ങളിൽ ഏർ പ്പെട്ടിരുന്നതിന്റെ പേരിൽ അറസ്റ്റ് ചെയ്യപ്പെടുകയുണ്ടായി. കോൺഗ്രസ്സിലെ മിതവാദികളുമായുള്ള അഭിപ്രായഭിന്നതമൂലം പാർട്ടി വിട്ട ഇദ്ദേഹം 1939-ൽ നേതാജിയുടെ ഫോർവേഡ് ബ്ളോക്കിൽ ചേർന്നു. ഫോർവേഡ് ബ്ളോക്കിന്റെ മദ്രാസ് സംസ്ഥാനത്തിലെ പ്രവർത്തനങ്ങൾക്കു നേതൃത്വം നല്കിയ തേവരുടെ മേൽനോട്ടത്തിലാണ് നേതാജി എന്ന തമിഴ് വാരിക പ്രസിദ്ധീകരിക്കപ്പെട്ടത്. നേതാജിയുമായുള്ള അടുത്ത ബന്ധംമൂലം രാജ്യദ്രോഹക്കുറ്റം ചുമത്തി ബ്രിട്ടിഷ് അധികാരികൾ ഇദ്ദേഹത്തെ അറസ്റ്റ് ചെയ്തു. 1937-നുശേഷം മദ്രാസ് നിയമസഭയിലെ അംഗമായി തേവർ തെരഞ്ഞെടുക്കപ്പെട്ടു.

സ്വാതന്ത്ര്യലബ്ധിക്കുശേഷം തേവർ മൂന്ന് തവണ (1952,57,62) പാർലമെന്റിൽ അംഗമായി. 1957-ൽ പ്രിവന്റീവ് ഡിറ്റൻഷൻ ആക്റ്റ് പ്രകാരം ഇദ്ദേഹത്തെ അറസ്റ്റ് ചെയ്തത് മദ്രാസിൽ ഏറെ കോളിളക്കം സൃഷ്ടിച്ചു. ഒരു ദലിത് യുവാവ് കൊല്ലപ്പെട്ടതിനെത്തുടർന്നുണ്ടായ വർഗീയലഹളയ്ക്ക് തേവർ പ്രേരണ നല്കി എന്നതായിരുന്നു ഇദ്ദേഹത്തിനുമേൽ ആരോപിക്കപ്പെട്ട കുറ്റം. 1960-ൽ കോടതി ഇദ്ദേഹത്തെ കുറ്റവിമുക്തനായി പ്രഖ്യാപിച്ചു. 1963 ഒ.-ൽ തേവർ അന്തരിച്ചു.


</doc>
<doc id="238033" url="https://ml.wikipedia.org/wiki?curid=238033" title="ബാല്യസഖി">
ബാല്യസഖി

പി. സുബ്രഹ്മണ്യം 1954-ൽ നിർമിച്ച മലയാള ചലച്ചിത്രമാണ് "ബല്യസഖി"'. നീല പ്രൊഡക്ഷനിന്റെ ബാനറിൽ എം. മിത്രദാസ് ആണ് ഈ ചിത്രം സംവിധാനം ചെയ്തത്. കെ.പി.കൊട്ടാരക്കര കഥയും സംഭാഷണവും എഴുതിയ ചിത്രത്തിന് തിരുനയിനാർകുറിച്ചി ഗാനങ്ങൾ എഴുതി. ആ ഗനങ്ങൾക്ക് ബ്രദർ ലക്ഷ്മണൻ ഈണം പകർന്നു. മെരിലാൻഡ് സ്റ്റുഡിയോയിൽ നിർമിച്ച ഈ ചിത്രത്തിന്റെ നൃത്തസംവിധാനം നിർവഹിച്ചത് ചന്ദ്രശേഖരനാണ്. കൃഷ്ണൻ ഇളമൺ ശബ്ദലേഖനവും, എം.വി കൊച്ചാപ്പു രംഗസംവിധാനവും, കെ.ഡി. ജോർജ്ജ് ചിത്രസംയോജനവും, സി.വി. ശങ്കർ വേഷവിധാനവും, എൻ.എസ്. മണി ഛായാഗ്രഹണവും നിർവഹിച്ചു. 1954 ഡിസംബറിൽ ചിത്രം റിലീസായി.
പ്രേം നസീർ<br>വഞ്ചിയൂർ മാധവൻ നായർ<br>വീരൻ<br>ടി.എസ്. മുത്തയ്യ<br>ബഹദൂർ<br>ജോസ് പ്രകാശ്<br>അടൂർ പങ്കജം<br>ആറന്മുള പൊന്നമ്മ<br>കുമാരി തങ്കം<br>മിസ്സ് കുമാരി<br>എസ്.പി. പിള്ള
സി.എസ്. രാധാദേവി<br>കമുകറ പുരുഷോത്തമൻ<br>പി. ലീല<br>ശാന്ത പി. നായർ<br>ശ്യാമള<br>ടി.എസ്. കുമരേശ്

ഗാനങ്ങൾ : തിരുനൈനാർക്കുറിച്ചി <br>
ഈണം : ബ്രദർ ലക്ഷ്മണൻ
, 



</doc>
<doc id="238035" url="https://ml.wikipedia.org/wiki?curid=238035" title="വീരഭദ്രൻ">
വീരഭദ്രൻ

വീരഭദ്രൻ മുഖ്യപ്രതിഷ്ഠയായുള്ള ഒരു ക്ഷേത്രം ഉത്തരാഖണ്ഡിലെ ഋഷികേശിനടുത്തുള്ള വീരഭദ്രൻ എന്ന പട്ടണത്തിൽ ഉണ്ട്. അതേപോലെ തന്നെ തമിഴ്നാട്ടിലെ പേരാമ്പല്ലൂർ ജില്ലയിലെ പശുമ്പാലൂർ എന്ന സ്ഥലത്തും ഒരു വീരഭദ്രക്ഷേത്രമുണ്ട്. കൊല്ലം ജില്ലയിൽ അഷ്ടമുടിയിലുള്ള വീരഭദ്രക്ഷേത്രം പ്രധാനമാണ്. ഇരുപത്തിയെട്ടാം ഓണത്തോടനുബന്ധിച്ചു നടക്കുന്ന ഇവിടുത്തെ 'ഉരുൾ മഹോത്സവം' ധാരാളം ഭക്തജനങ്ങളെ ആകർഷിക്കുന്ന ഒന്നാണ്. കൊടുങ്ങല്ലൂർ ശ്രീകുറുംബാ ഭഗവതീ ക്ഷേത്രത്തിൽ സപ്തമാതാക്കളോടൊപ്പം വീരഭദ്രനെയും പ്രതിഷ്ഠിച്ചിട്ടുണ്ട്.

പ്രജാപതികളിൽ പ്രമുഖനായ ദക്ഷന്റെ ഇളയ പുത്രിയായിരുന്നു ദാക്ഷായണി എന്നും വിളിക്കപ്പെട്ടിരുന്ന സതി. യൗവനമെത്തിയ സതി പരമേശ്വരനായ ശിവനെ തന്റെ പതിയായി മനസ്സിൽ വരിച്ച് രഹസ്യമായി പൂജിച്ചു പോന്നിരുന്നു. തന്റെ അധികാരത്തിൽ പ്രമത്തനായ ദക്ഷൻ, മകളായ സതിയുടെ സ്വയംവരത്തിനു ശിവനെ ഒഴികെ മറ്റെല്ലാ ദേവന്മാരെയും രാജകുമാരന്മാരെയും ക്ഷണിച്ചു. എന്നാൽ സതി തന്റെ സ്വയംവരമാല്യം ശിവന്റെ നാമം ഉച്ചത്തിൽ വിളിച്ചുകൊണ്ട് വായുവിലേക്കെറിഞ്ഞു. സ്വയംവരത്തിന്റെ നിയമങ്ങളനുസരിച്ച് ദക്ഷനു മകളെ ശിവനു വിവാഹം ചെയ്തു നൽകുകയല്ലാതെ മറ്റു മാർഗ്ഗമില്ലായിരുന്നു.

ഇത് മൂലം ശിവനോട് പക തോന്നിയ ദക്ഷൻ, ശിവനെ അപമാനിക്കാനായി ഒരു മഹായാഗം നടത്താൻ തീരുമാനിച്ചു. യജ്ഞത്തിൽ പങ്കെടുക്കാൻ ശിവനെ ഒഴിവാക്കി മറ്റെല്ലാ ദേവന്മാരെയും ഋഷിമാരെയും ക്ഷണിച്ചു. മനഃപൂർവ്വമുള്ള ഈ അവഗണനയിൽ ദുഖിതയായ സതി യാഗശാലയിൽ എത്താനും തന്റെ പിതാവായ ദക്ഷനോട് ഇതിനെ പറ്റി ചോദിക്കാനും തീരുമാനിക്കുന്നു. എന്നാൽ യാഗശാലയിൽ വച്ച് ദക്ഷൻ ശിവനെയും ശിവപത്നിയായ പുത്രിയെയും അപമാനിച്ച് സംസാരിക്കുന്നു. ഭർത്താവിനെ അപമാനിച്ചുള്ള സംസാരത്തിൽ അതീവ ക്രുദ്ധയായ സതി, മുറിവേറ്റ തന്റെ ആത്മാഭിമാനത്തിന്റെ രോഷത്തിൽ, ആത്മീയതേജസിനാൽ സ്വയം ദഹിപ്പിക്കുന്നു. മരിക്കും മുൻപ് ദക്ഷനെ ശപിക്കുകയും ചെയ്യുന്നു.

സതി ആത്മാഹൂതി ചെയ്ത വിവരമറിഞ്ഞ ശിവൻ അതീവ ക്രുദ്ധനാകുകയും തന്റെ ജട പറിച്ച് എറിയുകയും ചെയ്യുന്നു. തേജോമയമായ ആ ജടാശകലത്തിൽ നിന്നും ആയിരം കൈകളോടെയും ഭീമാകാര രൂപത്തോടെയും മൂന്ന് കണ്ണുകളോടെയും കപാലമാലകളണിഞ്ഞു വിവിധ ആയുധങ്ങൾ ധരിച്ചും അജ്ഞാന നാശകനായ വീരഭദ്രൻ ഉടലെടുക്കുന്നു. അധർമ്മത്തെ നശിപ്പിക്കാനുള്ള വീരഭദ്രന്റെ ചുമതലയിൽ സഹായിക്കാൻ, ആദിപരാശക്തിയായ ഭഗവതി ഭദ്രകാളിയായി അവതരിച്ചു. വീരഭദ്രൻ ദക്ഷനെ വധിക്കുകയും ഭദ്രകാളി യാഗശാല തകർത്തെറിയുകയും ചെയ്തു എന്നാണ് ഐതിഹ്യം.


</doc>
<doc id="238041" url="https://ml.wikipedia.org/wiki?curid=238041" title="സുധാറാണി (ചലച്ചിത്രനടി)">
സുധാറാണി (ചലച്ചിത്രനടി)

പ്രശസ്ത തെന്നിന്ത്യൻ ചലച്ചിത്ര താരമാണ് സുധാറാണി (കന്നഡ: ಸುಧಾರಾಣಿ). ൧൯൭൪ ഓഗസ്റ്റ് ൧൪ (1974 ഓഗസ്റ്റ് 14)നു ബെംഗളൂരുവിനടുത്തുള്ള മല്ലേശ്വരത്താണ് ജനിച്ചത്. ആദ്യത്തെ കണ്മണിയെന്ന ചിത്രത്തിലൂടെ മലയാളികൾക്ക് പരിചിതയായ സുധാറാണി നിരവധി കന്നഡ, തമിഴ് ചലച്ചിത്രങ്ങളിൽ അഭിനയിച്ചിട്ടുണ്ട്.

മികച്ച നടിക്കുള്ള കർണ്ണാടക സംസ്ഥാന ചലച്ചിത്രപുരസ്കാരം രണ്ടു തവണ നേടിയിട്ടുണ്ട്.
൧൯൮൮ (1988)ൽ പഞ്ചമവേദ എന്ന ചിത്രത്തിലെ അഭിനയത്തിനും ൧൯൯൧ (1991)ൽ മൈസൂർ മല്ലിഗൈ എന്ന ചിത്രത്തിലെ അഭിനയത്തിനുമാണ് സംസ്ഥാന പുരസ്കാരം നേടിയത്.മൈസൂർ മല്ലിഗൈ എന്ന ചിത്രത്തിലെ അഭിനയത്തിനു മികച്ച നടിക്കുള്ള ഫിലിംഫെയർ പുരസ്കാരവും സുധാറാണിക്ക് ലഭിച്ചു.


</doc>
<doc id="238049" url="https://ml.wikipedia.org/wiki?curid=238049" title="അൽഫോൺസ ജോൺ">
അൽഫോൺസ ജോൺ

കേരളത്തിലെ ഒരു ഇന്ത്യൻ നാഷണൽ കോൺഗ്രസ് നേതാവാണ് അൽഫോൺസ ജോൺ
ഒൻപതാം കേരളനിയമസഭയിൽ കുണ്ടറ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു അൽഫോൻസാ ജോൺ (12 മാർച്ച് 1948). 1948 മാർച്ച് 12ന് ജനിച്ചു.


കെ.എ. ജ്ഞാനാപ്പുവു, ത്രേസ്യാമ എന്നിവരാണ് മാതാപിതക്കൾ, വി.എൽ. ജോൺകുട്ടിയാണ് ഭർത്താവ് ഇവർക്ക് രണ്ട് ആൺകുട്ടികളാണുള്ളത്. ബിരുദാനന്ദര ബിരുദവും നിയമത്തിൽ ബിരുദവും നേടി. അഭിഭാഷകയായി പ്രവർത്തിച്ചു.


</doc>
<doc id="238053" url="https://ml.wikipedia.org/wiki?curid=238053" title="ഹോമം">
ഹോമം

'ഹോമം' അഥവാ 'ഹവനം' (സംസ്കൃതം: हवन) എന്നത് പവിത്രമായി കരുതുന്ന അഗ്നിയിൽ വസ്തുക്കൾ സമർപ്പിക്കുന്നത് മുഖ്യ കർമ്മമായുള്ള ആചാരമാണ് . വേദകാലഘട്ടം മുതൽ ഋഷിമാർ ഹോമം അനുഷ്ഠിച്ചു വരുന്നു. പൗരാണിക കാലത്ത് ഹോമം എന്നത് യജ്ഞത്തിലെ ഒരു ഭാഗം മാത്രമായിരുന്നു. എന്നാൽ ആധുനിക കാലത്ത് യജ്ഞം എന്ന വാക്കിനു പകരമായും ഹോമം/ഹവനം മുതലായ വാക്കുകൾ ഉപയോഗിച്ചു വരുന്നു.

ഹിന്ദുവിശ്വാസത്തിൽ ഹോമം ഒരു പ്രമുഖമായ ആചാരമാണ്. ഹൈന്ദവസംസ്കാരത്തിലെ ഒട്ടുമിക്ക സംസ്കാരാചാരങ്ങൾക്കും (ഷോഡശസംസ്കാരം) ഹോമം ഒരു അവിഭാജ്യഘടകമാണ്. ഹൈന്ദവവിശ്വാസികൾക്ക് പുറമേ ബുദ്ധമതത്തിലും (പ്രത്യേകിച്ച് ടിബറ്റൻ, ജാപ്പനീസ് വജ്രായന ബുദ്ധവിശ്വാസികൾ) ജൈനമതത്തിലും ഹോമത്തിനു പ്രമുഖ സ്ഥാനമുണ്ട്

ഹോമം യജ്ഞത്തിന്റെ ഭാഗമാണ്. എന്നാൽ യജ്ഞം സമൂഹത്തിന്റെയോ ദേശത്തിന്റെയോ ലോകത്തിന്റെയോ പൊതുവായ, മൊത്തത്തിലുള്ള ലക്ഷ്യങ്ങൾക്കായി നടത്തപ്പെടുമ്പോൾ, വ്യക്തിപരമായ ആവശ്യങ്ങൾക്കായി യജ്ഞങ്ങളുടെ ഭാഗമല്ലാതെ ഹോമങ്ങൾ നടത്തപ്പെടാറുണ്ട്.

സഹസ്രാബ്ദങ്ങളായി വൈദിക പുരോഹിതർ ഹോമങ്ങൾ നടത്തി വരുന്നു. ചില പ്രധാന ഹോമങ്ങൾ താഴെ നൽകുന്നു:


</doc>
<doc id="238056" url="https://ml.wikipedia.org/wiki?curid=238056" title="ലീല മേനോൻ">
ലീല മേനോൻ

പ്രമുഖയായ മാധ്യമ പ്രവർത്തകയാണ് ലീല മേനോൻ(ജനനം : 10 നവംബർ 1932 - മരണം: 03 ജൂൺ 2018).
എറണാകുളം ജില്ലയിലെ വെങ്ങോലയിൽ ജനിച്ചു. വെങ്ങോല പ്രൈമറി സ്‌കൂൾ, പെരുമ്പാവൂർ ബോയ്‌സ്‌ ഹൈസ്‌കൂൾ, ഹൈദരാബാദിലെ നൈസാം കോളേജ്‌ എന്നിവിടങ്ങളിൽ പഠിച്ചു. പോസ്‌റ്റോഫീസിൽ ക്ലാർക്കായും ടെലിഗ്രാഫിസ്‌റ്റായും ജോലി നോക്കി. ഇന്ത്യൻ എക്സ്‌പ്രസിന്റെ ഡൽഹി കൊച്ചി എഡീഷനുകളിൽ സബ്‌ എഡിറ്ററായും പിന്നീട്‌ കോട്ടയം ബ്യൂറോ ചീഫ്‌ ആയും പ്രവർത്തിച്ചു. പ്രിൻസിപ്പൽ കറസ്‌പോണ്ടന്റ്‌ ആയി അവിടെ നിന്നും 2000ൽ രാജിവച്ച്‌ പിരിഞ്ഞു. ഔട്ട്‌ലുക്ക്, ദ ഹിന്ദു, വനിത, മാധ്യമം, മലയാളം, മുതലായവയിൽ കോളമിസ്‌റ്റ്‌ ആയി ജന്മഭൂമി പത്രത്തിന്റെ എഡിറ്ററായിരുന്നു.



</doc>
<doc id="238061" url="https://ml.wikipedia.org/wiki?curid=238061" title="ഹെങ്കീലിയ പ്രദീപിയാന">
ഹെങ്കീലിയ പ്രദീപിയാന

കോഴിക്കോട് ജില്ലയിലെ വയനാടൻ മലനിരകളോട് ചേർന്നുകിടക്കുന്ന ജില്ലയിലെ വെള്ളരിമലയിൽ നിന്നും കണ്ടെത്തിയ സസ്യമാണ് ഹെങ്കീലിയ പ്രദീപിയാന . ഈ സസ്യത്തെ ആദ്യമായി കണ്ടെത്തിയ ഡോ. എം.കെ. പ്രദീപിനോടുള്ള ബഹുമാനാർഥമാണ് ചെടിക്ക് ഈ പേരു നൽകിയത്. ജസ്‌നീറിയേസി സസ്യകുടുംബത്തിൽ ഉൾപ്പെടുന്നതാണ് ഈ സസ്യം.
ചെറു ഭൂകാണ്ഡങ്ങളും ഒറ്റയായുള്ള ഇലകളും ഗോളാകൃതിയുള്ള ഫലങ്ങളും വ്യത്യസ്തമായ നീളത്തിൽ ജോഡിതിരിഞ്ഞ പൂങ്കുലകളുമാണ് ഈ സസ്യത്തിനുള്ളത്. മഴക്കാലം ആരംഭിക്കുന്നതോടെ മുളയ്ക്കുന്ന ചെടികൾ ജൂലൈ - ഓഗസ്റ്റ് മാസങ്ങളിൽ പുഷ്പിക്കുന്നു. ഒക്ടോബർ മാസം അവസാനിക്കുന്നതോടെ കായ്കൾ പൊട്ടുകയും ചെടി നശിച്ചുപോകുകയും ചെയ്യുന്നു.

ഡോ. എം.കെ. പ്രദീപാണ് ഈ സസ്യത്തെ ആദ്യമായി കണ്ടെത്തിയത്. 1997-ൽ അദ്ദേഹം വെള്ളരിമല പ്രദേശത്ത് നിന്ന് സസ്യത്തെ കണ്ടെത്തി ശേഖരിച്ചിരുന്നു. എന്നാൽ ഈ കണ്ടെത്തൽ സ്ഥിരീകരിക്കാനായി സസ്യത്തിന്റെ കൂടുതൽ സാമ്പിളുകൾ ലഭിച്ചിരുന്നില്ല. പിന്നീട് കാലിക്കറ്റ് യൂണിവേഴ്‌സിറ്റിയിലെ സസ്യശാസ്‌ത്ര വിഭാഗത്തിലെ പ്രൊഫ. സന്തോഷ് നമ്പിയും സസ്യ ഗവേഷകനായ കെ.എം. മനുദേവും ഉൾപ്പെട്ട സംഘം 2012-ൽ പ്രദേശത്തുനിന്നും കൂടുതൽ സസ്യങ്ങളെ കണ്ടെത്തി. മുത്തപ്പൻപുഴയുടെ വനപ്രദശത്തുനിന്നുമാണ് ഇവയെ കണ്ടെത്തിയത്. ഈ സസ്യത്തെ ആദ്യമായി കണ്ടെത്തിയ ഡോ. എം.കെ. പ്രദീപിനോടുള്ള ബഹുമാനാർഥം ഇതിന് "ഹെങ്കീലിയ പ്രദീപിയാന" എന്ന പേരും നൽകി.


</doc>
<doc id="238063" url="https://ml.wikipedia.org/wiki?curid=238063" title="മിർ">
മിർ

ആദ്യമായി ഭ്രമണ പഥത്തിൽ പണിത ബഹിരാകാശ നിലയമായ മിർ 1986 മുതൽ 2001 വരെ പ്രവർത്തിച്ചു. 1986 ഫെബ്രുവരി 19-ന് ബൈക്കോണൂരില് നിന്നും ആദൃത്തെ 'മുറി' (Module) വിക്ഷേപിച്ചു. അടുത്ത പത്തു വ൪ഷങ്ങളിലായി ആറു മുറികൾ കൂടെ വിക്ഷേപിക്കുകയും ബഹിരാകാശത്ത് വച്ച് കൂട്ടി ചേ൪ക്കുകയും ചെയ്തു. 2001 മാ൪ച്ച് 21-ന് അന്തരീക്ഷത്തിലേക്ക് വീഴ്ത്തി നശിപ്പിച്ചു.
ആദൃ മുറി - സ്വെസ്ദാ/ഡോസ്-7(Zvezda/DOS-7) – മുന്പ് വിക്ഷേപിച്ച സലൃൂട്ട് നിലയങ്ങളോട് സാമൃമുള്ളതായിരുന്നു. തുട൪ന്ന് ക്വാന്റ് 1(Kvant 1; 31-3-1987), ക്വാന്റ് 2(Kvant 2; 26-11-1989), ക്റിസ്റ്റല് (Kristall; 31-5-1990), സ്പെക്റ്റ൪(Spektr; 20-5-1995), 'ഡോക്കിംഗ് മോഡൃൂള്' - ഒരു ഇടനാഴി(Docking Module; 15-11-1995), പ്റിറോട(Priroda; 26-4-1996) എന്നീ മുറികള് കൂട്ടിച്ചേ൪ത്തു. 


</doc>
<doc id="238084" url="https://ml.wikipedia.org/wiki?curid=238084" title="കെ.കെ. ഷാഹിന">
കെ.കെ. ഷാഹിന

മലയാളിയായ മാദ്ധ്യമപ്രവർത്തകയാണ് കെ.കെ. ഷാഹിന.ഏഷ്യാനെറ്റ് ന്യൂസിനുവേണ്ടിയും തെഹൽക എന്ന മാഗസിനുവേണ്ടിയും ഷാഹിന ജോലിചെയ്തിട്ടുണ്ട്. 


ബാംഗ്ലൂർ സ്ഫോടനക്കേസിലെ പ്രോസിക്യൂഷൻ സാക്ഷികളായ രണ്ടുപേരെ ഇന്റർവ്യൂ ചെയ്തതിൽ സാക്ഷികളായ യോഗാനന്ദ്, റഫീഖ് ബാപ്പാട്ടി എന്നിവർ പോലീസിന്റെ ഭാഷ്യത്തിനു വിരുദ്ധമായി മദനിയെ കുടകിൽ വച്ചു കണ്ടിരുന്നില്ല എന്നാണ് ഷാഹിനയോട് വെളിപ്പെടുത്തിയത്. തെഹൽക എന്ന പത്രത്തിനുവേണ്ടിയാണ് ഷാഹിന സാക്ഷികളുമായി സംസാരിച്ച് റിപ്പോർട്ട് തയ്യാറാക്കിയത്.
ഇതിനെ തുടർന്ന് ബാംഗ്ലൂർ സ്ഫോടനക്കേസിൽ സാക്ഷികളുടെ മൊഴിമാറ്റാൻ ശ്രമിച്ചു എന്നാരോപിച്ച് കർണാടക പൊലീസ് ഷാഹിനയ്ക്കെതിരേ കേസെടുക്കുകയുണ്ടായി. സാക്ഷികളെ ഭീഷണിപ്പെടുത്തി എന്നതുൾപ്പെടെ മറ്റു കുറ്റങ്ങളും ആരോപിക്കപ്പെട്ടിരുന്നു.


</doc>
<doc id="238085" url="https://ml.wikipedia.org/wiki?curid=238085" title="സന്തോഷ് യാദവ്">
സന്തോഷ് യാദവ്

ഒരു ഇന്ത്യൻ പർവതാരോഹകയാണ് സന്തോഷ് യാദവ്. 1992-93 വർഷങ്ങളിൽ 12 മാസങ്ങൾക്കുള്ളിലായി രണ്ട് തവണ എവറസ്റ്റ് കൊടുമുടി കീഴടക്കി. ഈ നേട്ടം കൈവരിക്കുന്ന ലോകത്തിലെ ആദ്യത്തെ വനിതയായി. കാങ്ഷങ് ഭാഗത്തു കൂടി എവറസ്റ്റ് കീഴടക്കിയ ആദ്യ വനിതയും ഇവർ തന്നെ.. 

ഹരിയാനയിലെ റെവാരി ജില്ലയിലെ ജോനിയാവാസ് എന്ന ഗ്രാമത്തിൽ ജനിച്ചു. നന്നേ ചെറുപ്പത്തിൽ തന്നെ പർവതങ്ങളെ സ്നേഹിച്ച സന്തോഷ് മഞ്ഞുമൂടിയ മലനിരകളുടെ ചിത്രങ്ങൾ ഭാവനയിൽ കണ്ട് വരക്കുമായിരുന്നു. ജയ്പൂർ മഹാറാണി കോളേജിലെ വിദ്യാഭ്യാസത്തിനു ശേഷം ഉത്തർകാശിയിലെ നെഹ്രു ഇൻസ്റ്റിറ്റ്യൂട്ട് ഓഫ് മൗണ്ടനീയറിങ്ങിൽ നിന്നും പർവതാരോഹണത്തിൽ പരിശീലനം നേടി. 1992-ലായിരുന്നു ആദ്യത്തെ എവറസ്റ്റ് ദൗത്യം. അന്ന് എവറസ്റ്റ് കീഴടക്കിയ ഏറ്റവും പ്രായം കുറഞ്ഞ വനിതയായി. ഒരു വർഷത്തിനുള്ളിൽ 1993 മേയ് 12-ന് ഇന്റോ-നേപ്പാൾ സഘത്തിന്റെ ഭാഗമായി വീണ്ടും എവറസ്റ്റിന്റെ നിറുകയിലെത്തി. 

ഇപ്പോൾ ഇൻഡോ ടിബറ്റൻ ബോർഡർ പോലീസിൽ ഓഫീസറാണ്. 2000-ത്തിൽ ഭാരതസർക്കാർ പത്മശ്രീ ബഹുമതി നൽകി ആദരിച്ചു.




</doc>
<doc id="238093" url="https://ml.wikipedia.org/wiki?curid=238093" title="ലക്ഷ്മി എൻ. മേനോൻ">
ലക്ഷ്മി എൻ. മേനോൻ

കേന്ദ്രമന്ത്രിയായ ആദ്യത്തെ മലയാളി വനിതയായിരുന്നു ലക്ഷ്മി എൻ. മേനോൻ. ഇവർ ഇന്ത്യയുടെ ആദ്യ വനിതാ വിദേശകാര്യ മന്ത്രിയുമായിരുന്നു. 1899 മാർച്ച് 27നു് രാമവർമ്മ തമ്പാന്റെയും മാധവിക്കുട്ടിയമ്മയുടെയും മകളായി ജനിച്ചു. 1930-ൽ വി.കെ. നന്ദൻ മേനോനെ വിവാഹം കഴിച്ചു. വിദേശകാര്യമന്ത്രാലയത്തിൽ പാർലമെന്ററി സെക്രട്ടറിയായി 1952 മുതൽ 1957 വരെ സേവനമനുഷ്ഠിച്ചു, 1957 മുതൽ 1962 വരെ സഹമന്ത്രിയായും പിന്നീട് 1962 മുതൽ 1967 കാലഘട്ടത്തിൽ വിദേശകാര്യമന്ത്രിയുമായിരുന്നു. 1957-ൽ പദ്മഭൂഷൺ നൽകപ്പെട്ടിട്ടുണ്ട്.1994 നവമ്പർ 30നു് അന്തരിച്ചു.


</doc>
<doc id="238098" url="https://ml.wikipedia.org/wiki?curid=238098" title="ഹേത്വാഭാസം">
ഹേത്വാഭാസം

പാശ്ചാത്യ തത്വശാസ്ത്രത്തിൽ ഒരു അബദ്ധജടിലമായ വാദത്തെയോ, തത്ത്വത്തെയോ ആണ് ഹേത്വാഭാസം അഥവാ ഫാല്ലസി എന്ന് പറയുക. തർക്കശാസ്ത്രത്തിന്റെ ഭാഗമായാണ് ഇത് വികസിച്ചുവന്നിട്ടുള്ളത്. ഇവിടെ അബദ്ധത്തിന്റെ ഹേതു തത്ത്വത്തിൽ എത്തിച്ചേരാൻ ഉപയോഗിക്കുന്ന യുക്തിയിൽ വരുന്ന പിഴവുകളാണ്. ഒരു അബദ്ധജടിലമായ വിശ്വാസത്തെയും ഫാല്ലസി എന്ന് വിശേഷിപ്പിക്കാം. ചിന്തയെ വഴിതെറ്റിക്കുക എന്നതാണ് ഫാല്ലസികളുടെ അടിസ്ഥാന ധർമ്മം. ഫാല്ലസികൾ അബദ്ധവശാൽ വരുന്നതാകാം, ചിലത് എതിരാളിയെ കുഴപ്പിക്കാൻ മനഃപൂർവം സൃഷ്ട്ടിക്കുന്നവയുമാകാം. മനഃപൂർവം സൃഷ്ടിക്കുന്ന ഫാല്ലസികൾ ഒരു തരം ധൈഷണികമായ പറ്റിക്കൽ ആയത്കൊണ്ട് അവയുടെ വേര് തോണ്ടി അതിന്റെ യുക്തിയിൽ പിഴവ് വന്ന ഭാഗം വേർതിരിച്ചെടുക്കാൻ ബുദ്ധിമുട്ടാകും. ഫാല്ലസികളെ പ്രധാനമായും "ഫോർമൽ ഫാല്ലസി" , "ഇൻഫോർമൽ ഫാല്ലസി" എന്നീ രണ്ട് വർഗങ്ങളായി വേർതിരിക്കാം.

ഈ ജാതി ഫാല്ലസികളിൽ പിഴവ് വാദങ്ങളുടെ ഘടനയിലായിരിക്കും. വാദത്തിന്റെ ഒരോ ഘടകത്തിനെയും പ്രത്യേകം പ്രത്യേകമായി പരിശോധിച്ചാൽ പിഴവൊന്നും കാണാൻ പറ്റില്ല. പക്ഷേ വാദത്തിന്റെ ഘടകങ്ങൾ പരസ്പരം തെറ്റായ അവലംബം നൽകുമ്പോഴാണ് ഘടനാപരമായ പാളിച്ചകളുണ്ടാവുക. ഉദാ :

ഈ വാദത്തിന്റെ ഘടകങ്ങളായ ഒന്നും രണ്ടും തെറ്റല്ലെങ്കിൽ പോലും ഇവ രണ്ടും ചേർത്ത് എത്തുന്ന നിഗമനത്തിലാണ് പിഴവ്.

ഇത്തരം ഫാല്ലസികളിൽ ഘടനയിലല്ല വാദമുഖങ്ങളുടെ ഉള്ളടക്കത്തിലാണ് തെറ്റുണ്ടാവുക. ഭാഷയുടെ അവ്യക്തത, തെറ്റായ വിവരങ്ങൾ എന്നിവയിൽ അധിഷ്ടിതമായ വാദങ്ങൾ ഇൻഫോർമൽ ഫാല്ലസികളാണ്. ഉദാഹരണത്തിന് 
∴ മഴ പെയ്യിക്കണമെങ്കിൽ കുട എടുക്കാതിരുന്നാൽ മതി



</doc>
<doc id="238101" url="https://ml.wikipedia.org/wiki?curid=238101" title="ജെ. ലളിതാംബിക">
ജെ. ലളിതാംബിക

കേരള സാഹിത്യ അക്കാദമി പുരസ്‌കാരം നേടിയ മലയാള സാഹിത്യകാരിയാണ് ജെ. ലളിതാംബിക(ജനനം :1 ജനുവരി 1942). 'കളിയും കാര്യവും' എന്ന കൃതിക്കായിരുന്നു ഹാസ്യസാഹിത്യത്തിനുള്ള 2011-ലെ കേരള സാഹിത്യ അക്കാദമി പുരസ്കാരം കേരളത്തിന്റെ മുൻ അഡീഷണൽ ചീഫ് സെക്രട്ടറിയായിരുന്നു.
നാരായണപിള്ളയുടെയും ജാനമ്മയുടെയും മകളായി തിരുവനന്തപുരത്ത് ജനിച്ചു. ഇംഗ്ലീഷ് സാഹിത്യത്തിൽ ബിരുദാനന്ദര ബിരുദം നേടി. തിരുവനന്തപുരത്തെ എൻ എസ് എസ് വനിതാ കോളേജിൽ ഇംഗ്ലീഷ് അധ്യാപികയായിരുന്നു. പിന്നീട് സിവിൽ സർവീസിൽ ചേർന്നു. ഇംഗ്ലണ്ടിലെ ലീഡ്സ് യൂണിവേഴ്സിറ്റിയിൽ നിന്നും എം.ബി.എ. പാസായി. മലയാളരാജ്യം വാരികയിൽ കഥകൾ എഴുതിയിരുന്നു. ‘ വനിത’ മാസികയിൽ പ്രസിദ്ധീകരിച്ച ലേഖനങ്ങൾ മുള്ളും മലരും എന്ന പേരിൽ പ്രസിദ്ധീകരിച്ചു. ‘ഗൃഹലക്ഷ്മി’യിലും തുടർച്ചയായി ലേഖനങ്ങൾ എഴുതിയിരുന്നു.മനോരാജ്യം വാരികയിലെ വനിതാരംഗം എന്ന കോളം കൈകാര്യം ചെയ്തു. സ്ത്രീകൾ അഭിമുഖീകരിക്കുന്ന പൊതുപ്രശ്നങ്ങളെക്കുറിച്ചായിരുന്നു ഈ കോളം. സമകാലിക മലയാളം വാരികയിൽ ‘ ഓർമ്മത്താളുകൾ ‘ എന്ന പേരിൽ ലേഖനങ്ങൾ എഴുതി.

റബ്ബർ ബോർഡ് അദ്ധ്യക്ഷ, ഇന്റർനാഷണൽ റബ്ബർ അസോസിയേഷൻ സെക്രട്ടറി ജനറൽ എന്നീ നിലകളിൽ പ്രവർത്തിച്ചു.


</doc>
<doc id="238104" url="https://ml.wikipedia.org/wiki?curid=238104" title="സി.കെ. രേവതിയമ്മ">
സി.കെ. രേവതിയമ്മ

കേരള സാഹിത്യ അക്കാദമി പുരസ്‌കാരം നേടിയ മലയാള എഴുത്തുകാരിയായിരുന്നു സി.കെ. രേവതിയമ്മ(1891 - 1981). 'സഹസ്രപൂർണിമ' എന്ന കൃതിക്കായിരുന്നു ആത്മകഥയ്ക്കുള്ള 1980-ലെ കേരള സാഹിത്യ അക്കാദമി പുരസ്കാരം.

തലശ്ശേരിയിൽ ജനിച്ചു. മലബാറിലെ പ്രമുഖ വ്യാപാരിയായിരുന്ന കാരായി ബാപ്പുവിന്റെ കൊച്ചു മകളാണ്. തൊഴിലാളി യൂണിയൻ പ്രവർത്തനങ്ങൾക്ക് നേതൃത്ത്വം നൽകിയിരുന്ന കാരായി ദമയന്തിയാണ് അമ്മ. തലശ്ശേരി സേക്രഡ് ഹാർട്ട് സ്‌കൂളിൽ പഠിച്ചു. വിവാഹനന്തരം മയ്യഴിയിലേക്കു മാറി. മയ്യഴിയിലെ പോലീസ് സൂപ്രണ്ട് ആയിരുന്ന പൈതൽ.വി യായിരുന്നു ഭർത്താവ്. സാമൂഹ്യപ്രവർത്തകയായിരുന്നു. മയ്യഴിയിലെ സ്ത്രീ വിമോചന പ്രവർത്തനങ്ങൾക്ക് നേതൃത്ത്വം നൽകി. ഗാന്ധിജിയുടെ ഹരിജൻ ക്ഷേമ പ്രവർത്തന ഫണ്ടിലേക്ക് ആഭരണങ്ങൾ സംഭാവന ചെയ്തു.


</doc>
<doc id="238109" url="https://ml.wikipedia.org/wiki?curid=238109" title="ബചേന്ദ്രി പാൽ">
ബചേന്ദ്രി പാൽ

ഒരു ഇന്ത്യൻ പർവതാരോഹകയാണ് ബചേന്ദ്രി പാൽ(ജനനം: 24 മേയ് 1956). എവറസ്റ്റ് കീഴടക്കിയ ആദ്യ ഇന്ത്യൻ വനിതയാണ് ഇവർ. 1984 മേയ് ഇരുപത്തിമൂന്നിന് ആണ് അവർ എവറസ്റ്റ് കൊടുമുടിയുടെ നിറുകയിലെത്തിയത്.

കിഷൻ സിംഗ് പാൽ- ഹംസാദേവി ദമ്പതികളുടെ മകളായി, ഇന്നത്തെ ഉത്തരാഞ്ചൽ സംസ്ഥാനത്തെ ഉത്തർകാശി ജില്ലയിൽ നാകുരി എന്ന ഗ്രാമത്തിൽ ജനിച്ചു. താഴ്ന്ന വരുമാനത്തിൽ കഴിഞ്ഞിരുന്ന ആ കുടുംബത്തിലെ ഏഴു കുട്ടികളിൽ മൂന്നാമത്തെയാളായിരുന്നു ബചേന്ദ്രി. പഠിച്ച് ഡോക്ടറാകണമെന്ന് ആഗ്രഹിച്ചിരുന്നുവെങ്കിലും എട്ടാം തരം പാസായ ബചേന്ദ്രിയോട് പഠനം നിർത്തുവാൻ പിതാവിന് ആവശ്യപ്പെടേണ്ടി വന്നു. സ്കൂൾവിദ്യാഭ്യാസം തൽക്കാലത്തേക്ക് മുടങ്ങിയെങ്കിലും തുടർന്ന് പഠിക്കുവാനുള്ള ആഗ്രഹം ശക്തമായി. പകൽ ഗാർഹിക ജോലികളും രാത്രി വായനയുമായി ബചേന്ദ്രി മുന്നോട്ട് നീങ്ങി. ഈ നിശ്ചയദാർഠ്യം കണ്ട മൂത്ത സഹോദരന്റെ പ്രേരണമൂലം മാതാപിതാക്കൾ ബചേന്ദിയെ സ്കൂൾ വിദ്യാഭ്യാസം പൂർത്തിയാക്കുവാൻ അനുവദിച്ചു. നല്ല മാർക്കോടെ പത്താംതരം പാസ്സായ ബചേന്ദ്രി സ്കൂൾ പ്രിൻസിപ്പലിന്റെ പ്രോൽസാഹനസഹായങ്ങളോടെ കോളേജ് വിദ്യാഭ്യാസം തുടങ്ങുകയും, ബിരുദമെടുക്കുകയും ചെയ്തു. തുടർന്ന് സംസ്കൃതത്തിൽ ബിരുദാനന്തരബിരുദവും, ബി.എഡും നേടി.

അധ്യാപികയാവുന്നതിനേക്കാൾ പർവ്വതാരോഹണത്തിൽ തൽപരയായിരുന്ന ബചേന്ദ്രി പാൽ നെഹ്രു ഇൻസ്റ്റിറ്റ്യൂട്ട് ഓഫ് മൗണ്ടനീയറിങ്ങിൽ പർവതാരോഹണ പരിശീലനത്തിനു ചേർന്നു. പരിശീലനകാലത്ത് അവർ മികച്ച പ്രകടനം കാഴ്ചവച്ചു. 1982-ൽ ഗംഗോത്രി(6,672 മീ/ 21900 അടി), രുദുഗിരിയ (5,819 മീ/ 19091 അടി) എന്നിവ കീഴടക്കി.

1984-ൽ ഇന്ത്യയുടെ നാലാമത്തെ എവറസ്റ്റ് ദൗത്യസംഘത്തിന്റെ ഭാഗമായിരുന്നു ബചേന്ദ്രി. ആറു വനിതകളും, പതിനൊന്നു പുരുഷന്മാരും അടങ്ങുന്നതായിരുന്നു പര്യവേഷണ സംഘം. നേപ്പാളിലെ കാഠ്മണ്ഡുവിൽ നിന്നുമാണ് സംഘം എവറസ്റ്റ് പര്യവേഷണം തുടങ്ങിയത്. 24,000 അടി ഉയരത്തിൽ ഒരു മഞ്ഞിടിച്ചിലിൽ തലക്ക് പരിക്കേറ്റുവെങ്കിലും മനഃസ്ഥൈര്യത്തോടെ മുന്നേറുകയും മേയ് 23, ഉച്ചക്ക് 1:07 മണിക്ക് എവറസ്റ്റിന്റെ നിറുകയിലെത്തുകയും ചെയ്തു.

ഇപ്പോൾ ടാറ്റാ സ്റ്റീൽ അഡ്വഞ്ചർ ഫൗണ്ടേഷന്റെ മേധാവിയായി പ്രവർത്തിക്കുന്നു.





</doc>
<doc id="238115" url="https://ml.wikipedia.org/wiki?curid=238115" title="ബാരസിംഗ മാൻ">
ബാരസിംഗ മാൻ

ഇന്ത്യയിൽ മാത്രം കാണപ്പെടുന്ന ഒരിനം മാനാണ് സ്വംപ് ഡിയർ അഥവാ ബാരസിംഗ മാൻ (English: Swamp deer). 

ഉത്തർപ്രദേശ്, മധ്യപ്രദേശ് സംസ്ഥാനങ്ങളിലെ ഔദ്യോഗികമൃഗമാണിത്. കൂട്ടത്തോടെ താമസിക്കുന്ന ഇവയെ അപൂർവ്വമായി ഒറ്റയ്ക്കും കാണാറുണ്ട്. ആൺമാനുകളുടെയെണ്ണം പെൺമാനുകളെക്കാൾ വളരെ കുറവായതിനാൽ വംശനാശഭീഷണി നേരിടുന്ന മൃഗമാണിത്. പുള്ളിമാനേക്കാൾ അല്പം വലുതാണ് ഇവ. ആൺമാനുകൾക്ക് കോമ്പുണ്ടാകും. മഞ്ഞകലർന്ന തവിട്ടു നിറമാണിവയ്ക്ക്. വയറിനടിവശം വെള്ളയും. ശരീരം രോമാവൃതമാണ്. ഇവ പകലാണ് ആഹാരം തേടിയിറങ്ങുന്നത്. 


</doc>
<doc id="238116" url="https://ml.wikipedia.org/wiki?curid=238116" title="കീഴരിയൂർ ബോംബ് കേസ്">
കീഴരിയൂർ ബോംബ് കേസ്

1942 ൽ ക്വിറ്റ് ഇൻഡ്യാ സമരത്തോടനുബന്ധിച്ച് കേരളത്തിൽ നടന്ന പ്രസിദ്ധമായ ബോംബുകേസാണ് കീഴരിയൂർ ബോംബ് കേസ്. സമരക്കാർ ചേമഞ്ചേരി സബ്‌രജിസ്ട്രാർ ഓഫീസും തിരുവള്ളൂർ റെയിൽവേസ്റ്റേഷനും കൊത്തല്ലൂർ കുന്നത്തറ അംശക്കച്ചേരിയും അഗ്നിക്കിരയാക്കുകയും ഉള്ളിയേരി പാലം തകർക്കുകയും ടെലഗ്രാഫ് ലൈൻ മുറിച്ചുമാറ്റുകയും ചെയ്തു. തുടർന്നുണ്ടായ ഏറ്റവും പ്രമാദമായ സംഭവമായിരുന്നു കീഴരിയൂർ ബോംബ് കേസ്. അഖിലേന്ത്യാ പൗരസ്വാതന്ത്ര്യസംഘത്തിന്റെ സെക്രട്ടറിയായ ഡോ. കെ. ബി. മേനോൻ ഇതിനായി സഹപ്രവർത്തകരുടെ സഹായത്തോടെ മലബാർ പ്രദേശത്തെ കീഴരിയൂർ എന്ന സ്ഥലത്ത് സംഘം ചേർന്ന് ഗൂഢാലോചന നടത്തി എന്ന പോലീസ് ആരോപണത്തെത്തുടർന്ന് കേസിൽ പ്രതിചേർക്കപ്പെട്ടവർക്ക് വിധി വന്നതോടെ ദീർഘകാലം ജയിൽവാസം അനുഭവിക്കേണ്ടിവന്നു.


</doc>
<doc id="238119" url="https://ml.wikipedia.org/wiki?curid=238119" title="ബലികർമ്മം">
ബലികർമ്മം

പിതൃക്കളുടെ സ്മരണയ്ക്കായി ഹിന്ദുക്കൾ ആചരിക്കുന്ന കർമ്മമാണ് ബലികർമ്മം. ഒരു കർമ്മിയുടെ നേതൃത്വത്തിലും നിർദ്ദേശത്തിലുമാണ് ഇത് നിർവ്വഹിക്കുന്നത്. ദർപ്പ വിരിക്കുക, എള്ള്, പൂവ്, ചന്ദനം എന്നിവ നൽകുക, പിണ്ഡം വെയ്ക്കുക, നീർ കൊടുക്കുക എന്നിവ ചെയ്ത് പിണ്ഡം ബലികാക്കകൾക്ക് നൽകുന്നു. എല്ലാ വർഷവും പൂർവ്വികരുടെ സ്മരണയ്ക്കായി ഈ കർമ്മം അനുഷ്ടിക്കുന്നു. പുരുഷന്മാർ തെക്കോട്ടും സ്ത്രീകൾ കിഴക്കോട്ടും തിരിഞ്ഞിരുന്നാണ് കർമ്മം ചെയ്യേണ്ടത്. 

ബലികളിൽ മുഖ്യം കർക്കിടകവാവു ബലിയാണ്. വാവുബലി മുടക്കുന്നവരോട് പിതൃക്കൾ കോപിക്കും എന്നൊരു വിശ്വാസവുമുണ്ട്.


</doc>
<doc id="238120" url="https://ml.wikipedia.org/wiki?curid=238120" title="ടിബറ്റൻ ഗസൽ">
ടിബറ്റൻ ഗസൽ

ടിബറ്റൻ മേഖലയിൽ ധാരാളമായി കാണുന്ന ഒരു ജീവിയാണ് ഗോവ എന്നുകൂടി അറിയപ്പെടുന്ന ടിബറ്റൻ ഗസൽ. ടിബറ്റൻ പ്രദേശത്തും ഇവ അപുർവ്വമായുണ്ട്. ഇന്ത്യയിൽ സിക്കിമിലും ലഡാക്കിലും മാത്രമാണ് ഇവയെ കാണുന്നത്. എന്നാൽ ടിബറ്റിൽ നിന്നും ഇവ ഭാരതത്തിലേക്കു വന്നു പോന്നവയാണ് എന്നു വിദഗധർ പറയുന്നു.ഇവ വംശനാശഭീഷണി നേരുന്നവയുടെ കൂട്ടത്തിലാണ്. വനത്തിലെ പുൽമേടുകളിലും പാറയിടുക്കുകളിലും ആണ് ഇവ പ്രധാനമായും കാണപ്പെടുന്നത്.സംഘം ചേർന്നാണ് ഇവ യാത്രചെയ്യുന്നത്. ഒരുസംഘത്തിൽ ഏതാണ്ട് 5 മുതൽ 10 വരെ അംഗങ്ങളുണ്ടാകും. സംഘത്തിൽ പെൺ ഗസലുകളാകും കുടുതൽ. പുല്ലും കുറ്റിച്ചെടികളും ആണ് ഇവയുടെ പ്രധാന ആഹാരം. പുർണ്ണവളർച്ചയെത്തിയ ടിബറ്റൻ ഗസലുകൾക്ക് 60 സെ.മി നിളമുണ്ടാകും. മഞ്ഞകലർന്ന തവിട്ടുനിറമാണ് ഇവയ്ക്ക്. ദീർഘദൂരം ഓടാനും ചാടാനും ഇവയ്ക്ക് കഴിയും. നല്ല കേൾവിശക്തിയുള്ള ഇവയ്ക്ക് ഗന്ധം തിരിച്ചറിയാനുള്ള കഴിവുണ്ട്.

ടിബറ്റൻ പീഠഭൂമിയിൽനിന്നുള്ള തദ്ദേശീയ ജന്തുക്കളായ ഗോവകൾ പ്രദേശത്തുടനീളം വ്യാപകമാണ്. 3,000 മുതൽ 5,750 മീറ്റർ വരെ (9,840 മുതൽ 18,860 അടി വരെ) ഉയരത്തിൽ ഇവ വസിക്കുന്നു. ചൈനയിലെ പ്രവിശ്യകളായ ഗാൻസു, സിൻജിയാങ്, ടിബറ്റ്, ക്വിൻ‌ഹായ്, സിചുവാൻ എന്നിവിടങ്ങളിലായി ഇവ ഏതാണ്ട് പരിമിതപ്പെട്ടിരിക്കുന്നുവെങ്കിലും ഇന്ത്യയിലെ ലഡാക്ക്, സിക്കിം പ്രദേശങ്ങളിൽ ഇവയുടെ ഒരു ചെറിയ സംഖ്യയുണ്ട്. ഗോവയുടെ പ്രത്യേക ഉപജാതികളൊന്നും ഇതുവരെ റിപ്പോർട്ടുചെയ്യപ്പെട്ടിട്ടില്ല.

അവലംബം;ബാലരമ ഡൈജസ്റ്റ്,2011 ജനുവരി 1, ലക്കം 9, പേജ് 49


</doc>
<doc id="238122" url="https://ml.wikipedia.org/wiki?curid=238122" title="കലഹാരി ട്രാൻസ്ഫോണ്ടിയർ ദേശീയോദ്യാനം">
കലഹാരി ട്രാൻസ്ഫോണ്ടിയർ ദേശീയോദ്യാനം

കറുത്ത സടയുള്ള കലഹാരി സിംഹങ്ങളാണ് ഈ ദേശീയോദ്യാനത്തിന്റെ പ്രധാന ആകർഷണം. മാനുകളായ ജെംസ്റ്റോക്ക്, സ്പ്രിങ്ങ്ബോക്ക്, ഇളാൻഡ് എന്നിവയേയും കാട്ടുനരി, ടീന്നപുലികൾ,വൈൽഡ് ബീസ്റ്റ്, കാട്ടുനായ്ക്കൾ, ചെവിയൻ മുയലുകൾ, തുടങ്ങിയവയേയും ഈ ദേശീയോദ്യാനത്തിൽ സംരക്ഷിക്കുന്നു.ജിറാഫ്, ഹിപ്പോ, സീബ്ര, ആന, കാട്ടുപോത്ത് തുടങ്ങി അറുന്നൂറോളം പക്ഷിവർങ്ങളും ഈ ദേശീയോദ്യാനത്തിലുണ്ട്. 



</doc>
<doc id="238125" url="https://ml.wikipedia.org/wiki?curid=238125" title="സാംഗായ്">
സാംഗായ്

ഇന്ത്യയിൽ മണിപ്പൂരിൽ മാത്രം കാണപ്പെടുന്ന മാൻ വർഗ്ഗമാണ് സാംഗായ്. മണിപ്പൂരിന്റെ സംസ്ഥാനമൃഗമായ ഇവ വംശനാശഭീഷണി നേരിടുന്നവയാണ്. ഇവയിൽ നൂറോളം മാത്രമേ ഇന്ന് അവശേഷിക്കുന്നുള്ളൂ. ചെറുകൂട്ടങ്ങളായി കാണപ്പെടുന്ന ഇവ ചാടിച്ചാടിസഞ്ചരിക്കുന്നതിനാൽ നൃത്തം വയ്ക്കുന്ന മാൻ എന്നും ഇവ അറിയപ്പെടുന്നു. പുൽമേടുകളിലാണ് ഇവ സാധാരണയായി ജീവിക്കുന്നത്. മികച്ച കാഴ്ചശക്തിയുള്ള ഈ മൃഗം പുള്ളിമാനെക്കാൾ അല്പം കൂടി വലിപ്പമുള്ളവയാണ്. 


</doc>
<doc id="238126" url="https://ml.wikipedia.org/wiki?curid=238126" title="മിനിരത്നകൾ">
മിനിരത്നകൾ

ഇന്ത്യയിൽ ഏറ്റവും ഒടുവിലത്തെ മൂന്നുവർഷങ്ങളിൽ തുടർച്ചയായി ലാഭമുണ്ടാക്കുകയോ, മൂന്നു വർഷത്തിനുള്ളിൽ 30 കോടി രൂപയിലേറെ ലാഭമുണ്ടാക്കുകയോ ചെയ്ത പൊതുമേഖലാ സ്ഥാപനങ്ങൾക്ക് കേന്ദ്ര സർക്കാറിന്റെ പബ്ലിക് എന്റർപ്രൈസസ് വകുപ്പ് നൽകുന്ന ബഹുമതി പദവിയാണ് മിനിരത്ന. നിലവിൽ 68 മിനിരത്ന കമ്പനികൾ ഉണ്ട്.


</doc>
<doc id="238128" url="https://ml.wikipedia.org/wiki?curid=238128" title="ജയന്റ് ഈലൻഡ്">
ജയന്റ് ഈലൻഡ്

മാനിനങ്ങളിൽ ഏറ്റവും വലുതാണ് ഈലൻഡ് മാനുകൾ. ഇവ കാണപ്പെടുന്നത് ആഫ്രിക്കയുടെ തെക്കൻ പ്രദേശങ്ങളിലാണ്. ഇത് മനുഷ്യനുമായി വേഗത്തിൽ ഇണങ്ങുന്ന ഒരു മൃഗമാണ്. പ്രായപൂർത്തിയായ ആൺ ഈലൻഡിന് 2മീറ്റർ ഉയരവും ഒരു ടണ്ണിലേറെ ഭാരമുണ്ടാകും. നീണ്ട വലയാകൃതിയുള്ള കൊമ്പുള്ളതിനാൽ 'കേപ് എൽക്ക്' എന്ന പേരിലും അറിയപ്പെടുന്നു. ഇവയുടെ കൊമ്പുകൾക്ക് 75-100സെ.മീ വരെ നീളമുണ്ടാകും. ഈലൻഡ് കുഞ്ഞുങ്ങൾക്ക് ജനിക്കുമ്പോൾ തന്നെ കൊമ്പുകൾ ഉണ്ടായിരിക്കുമെന്നത് ഇവയുടെ സവിശേഷതയാണ്.


</doc>
<doc id="238129" url="https://ml.wikipedia.org/wiki?curid=238129" title="ഗാലപ്പഗോസ് ദേശീയോദ്യാനം">
ഗാലപ്പഗോസ് ദേശീയോദ്യാനം

ഇക്വഡോറിലെ പ്രധാന ദേശീയോദ്യാനമായ ഗാലപ്പാഗോസ് ദേശീയോദ്യാനം ഗാലപ്പാഗോസ് ദ്വീപുകളിലാണ് സ്ഥിതി ചെയ്യുന്നത്. 1959-ൽ സ്ഥാപിക്കപ്പെട്ട ഈ ദേശീയോദ്യാനം പരിണാമത്തിന്റെ വേഗത കുറഞ്ഞുപോയതുകാരണം പ്രാചീനത നിലനിർത്തിക്കൊണ്ട് ഇക്കാലത്ത് അപൂർവ്വങ്ങളായി നിൽക്കുന്ന സസ്യങ്ങളും ജീവികളും കാണപ്പെടുന്ന ഏക സ്ഥലമാണ്.യുനെസ്കോ 1979-ൽ ഇത് ഒരു നാച്ച്വറൽ ഹെറിറ്റേജ് ഫോർ ഹ്യുമാനിറ്റിയായി പ്രഖ്യാപിച്ചു.


</doc>
<doc id="238130" url="https://ml.wikipedia.org/wiki?curid=238130" title="മാർസ് ഓർബിറ്റർ മിഷൻ">
മാർസ് ഓർബിറ്റർ മിഷൻ

2013 നവംബർ 5ൽ ഇന്ത്യ വിക്ഷേപിച്ച ചൊവ്വാ ദൗത്യമാണ് " മാർസ് ഓർബിറ്റർ മിഷൻ ". അനൗദ്യോഗികമായി ഇത് മംഗൾയാൻ (, ("Mars-craft")) എന്നും അറിയപ്പെടുന്നു. ഇന്ത്യയുടെ ആദ്യത്തെ ഗ്രഹാന്തര യാത്രാദൗത്യമാണ് ഇത്. കൊൽക്കത്തയിൽ വെച്ചു നടന്ന നൂറാം ഇന്ത്യൻ സയൻസ് കോൺഗ്രസ്സിലാണ് ഇതിനെക്കുറിച്ച് ആദ്യപ്രഖ്യാപനമുണ്ടായത്. 2014 സെപ്റ്റംബർ 24ന് മംഗൾയാൻ ചൊവ്വയുടെ ഭ്രമണപഥത്തിൽ പ്രവേശിച്ചു. ഇതോടെ ചൊവ്വാദൗത്യത്തിലേർപ്പെടുന്ന അഞ്ചാമത്തെ രാജ്യമായി ഇന്ത്യ. ഈ ഉപഗ്രഹം ചൊവ്വയിലെ ജലസാന്നിദ്ധ്യം, അന്തരീക്ഷ ഘടന, അണു വികിരണ സാന്നിദ്ധ്യം എന്നിവയെക്കുറിച്ചു പഠിക്കുന്നതിനായാണ് വിക്ഷേപിച്ചത്. പി.എസ്.എൽ.വി.യുടെ പരിഷ്കൃത രൂപമായ പി.എസ്.എൽ.വി.-എക്സ്.എൽ ആണ് നിലവിൽ ഇതിനായി ഉപയോഗിച്ച വിക്ഷേപണ വാഹനം . 

ആന്ധ്രാ പ്രദേശിലെ ശ്രീഹരിക്കോട്ടയിൽ നിന്നും 2013 നവംബർ 5൹ ഉച്ചതിരിഞ്ഞു 2 മണി 38 മിനിട്ടിന് വിക്ഷേപിച്ച ഈ ഉപഗ്രഹം ആദ്യം ഭൂമിയുടെ പരിക്രമണപഥത്തിൽ എത്തി. അതിനുശേഷം ചൊവ്വയിലേക്കുള്ള ഗ്രഹാന്തര യാത്ര തുടങ്ങി. 300 ഭൗമദിനങ്ങൾ നീണ്ടു നിന്ന ഈ യാത്രയുടെ ഒടുവിൽ 2014 സെപ്റ്റംബർ 24ന് ചൊവ്വയുടെ പരിക്രമണപഥത്തിൽ എത്തി. ഏഴ് നിരീക്ഷണ ഉപകരണങ്ങളാണ് ഇതിലുണ്ടാകുക. ഇൻഫ്രാറെഡ് തരംഗങ്ങളുടെ സഹായത്താൽ വിവരം ശേഖരിക്കാൻ കഴിയുന്ന ഉപകരണം, ഹൈഡ്രജൻ സാന്നിദ്ധ്യം പഠിക്കാനുള്ള ആൽഫാ ഫോട്ടോമീറ്റർ,മീഥേൻ സാന്നിദ്ധ്യം പഠിക്കാനുള്ള മീഥേൻ സെൻസർ എന്നീ ഉപകരണങ്ങൾ നിർണായക വിവരങ്ങൾ ലഭ്യമാക്കുമെന്നാണ് പ്രതീക്ഷ.

2010ലെ ഒരു സാധ്യതാ പഠനത്തോടെയാണ്‌ മാർസ് ഓർബിറ്റർ മിഷൻ (മംഗൾയാൻ) ആരംഭിക്കുന്നത്. 2008ൽ ചന്ദ്രയാൻ വിജയമായതിനു ശേഷം 2012 ആഗസ്റ്റ്‌ 3ന് ഭാരത സർക്കാർ ചൊവ്വാ പദ്ധതിക്ക് അനുമതി നൽകി. മൊത്തം ചെലവായ യിൽ ആദ്യ പഠനങ്ങൾക്ക് വേണ്ടിയും ഉപഗ്രഹത്തിനും ആയി നിജപെടുത്തി. ആദ്യം ഒക്ടോബർ 28നാണ് വിക്ഷേപണം തീരുമാനിച്ചിരുന്നത്. പക്ഷേ അന്നേ ദിവസം ബഹിരാകാശപേടകത്തിന്റെ ഗതി വീക്ഷിക്കാൻ നിയോഗിക്കപെട്ട കപ്പലുകൾക്കു പസഫിക് മഹാസമുദ്രത്തിലെ മോശം കാലാവസ്ഥ കാരണം യഥാസ്ഥാനത്തു നിലയുറപ്പിക്കാൻ സാധിക്കാഞ്ഞതു കൊണ്ടു നവംബർ 5ലേക്ക് മാറ്റി വച്ചു. 

ഉപഗ്രഹം വഹിക്കേണ്ട വാഹനത്തിന്റെ (PSLV) സംയോജനം 5 ആഗസ്റ്റ്‌ 2013നു തുടങ്ങി. ബാംഗ്ലൂരിലെ ഉപഗ്രഹ കേന്ദ്രത്തിൽ സംയോജനം പൂർത്തിയാക്കി 2 ഒക്റ്റോബർ 2013ന് വിക്ഷേപണ കേന്ദ്രമായ ശ്രീഹരികോട്ടയിലേയ്ക്കു അയച്ചു. ഉപഗ്രഹ നിർമ്മാണം വളരെ പെട്ടെന്ന് പതിനഞ്ചു മാസം കൊണ്ടാണ് പൂർത്തിയാക്കിയത്. അമേരിക്കൻ ഐക്യനാടുകളിൽ സർക്കാർ പ്രതിസന്ധി ഉണ്ടായിട്ടും 5 ഒക്ടോബർ 2013ന് മിഷന് തങ്ങൾ വാഗ്ദാനം ചെയ്ത ആശയ വിനിമയ ഗതാഗത സഹായം തരാം എന്ന് നാസ ഉറപ്പു നല്കി.

ചരിത്രത്തിൽ ISRO-യുടെ ചൊവ്വാ ദൗത്യത്തിന് വളരെയധികം പ്രത്യേകതകൾ ഉണ്ട്. അവയിൽ ചിലത് താഴെ കൊടുക്കുന്നവയാണ്. 

ചൊവ്വാപര്യവേഷണത്തിനുള്ള ഈ പ്രഥമ ഇന്ത്യൻ ദൗത്യത്തിന്റെ പ്രധാന ലക്ഷ്യം ഗ്രഹാന്തര ദൗത്യങ്ങൾക്കാവശ്യമായ പദ്ധതിയുടെ രൂപരേഖ തയ്യാറാക്കൽ, ആസൂത്രണം, നിർവ്വഹണം മുതലായവയാണ്. ഈ പദ്ധതിയിലെ പ്രമുഖ ചുമതലകൾ ഇവയാണ്:


എന്നിവയാണ് പ്രധാന ഉപകരണങ്ങൾ.

ചൊവ്വയുടെ അന്തരീക്ഷത്തിന്റെ ഉയർന്ന തലങ്ങളിലുള്ള ഹൈഡ്രജന്റെയും ഡ്യൂട്ടീരിയത്തിന്റെയും അളവ് കണക്കാക്കുക എന്നതാണ് ലിമാൻ ആൽഫാഫോടോമീറ്ററിന്റെ ദൗത്യം. ഇതിലൂടെ ചൊവ്വയുടെ അന്തരീക്ഷത്തെ കുറിച്ച് കൂടുതൽ വിവരങ്ങൾ ലഭ്യമാകും. ചൊവ്വയുടെ ഉപരിതലത്തിന്റെ പ്രത്യേകതകളെയും രാസഘടനെയെയും കുറിച്ച് പഠിക്കുക, കാലാവസ്ഥ നിരീക്ഷിക്കുക, ചൊവ്വയുടെ ഉപഗ്രഹങ്ങളെ കുറിച്ച് കൂടുതൽ വിവരങ്ങൾ ശേഖരിക്കുക, മറ്റു ഉപകരണങ്ങൾക്കു വേണ്ട അടിസ്ഥാനവിവരങ്ങൾ നൽകുക എന്നീ ജോലികളാണ് മാർസ് കളർ കാമറക്കു ചെയ്യാനുള്ളത്. ചൊവ്വയിലെ മീഥേയിനിന്റെ അളവു കണക്കാക്കുകയും അതിന്റെ പ്രഭവകേന്ദ്രങ്ങളുടെ മാപ്പ് തയ്യാറാക്കുന്നതിനും വേണ്ടിയുള്ളതാണ് മീഥേൻ സെൻസർ. ഇതുലൂടെ ചൊവ്വയിൽ സൂക്ഷ്മജീവികൾ ഉണ്ടായിരുന്നോ എന്നു കണ്ടെത്താനാകും. ചൊവ്വയുടെ അന്തരീക്ഷത്തിന്റെ ഉയർന്ന പാളിയായ എക്സോസ്‌ഫിയറിനെ പഠിക്കുന്നതിനുള്ള ഉപകരണമാണ് മാർസ് എക്സോസ്‌ഫെറിക് ന്യൂട്രൽ കമ്പോസിഷൻ അനലൈസർ. ചൊവ്വയുടെ ഉപരിതലത്തിൽ നിന്നും 372കി.മീറ്റർ ഉയരം മുതലുള്ള അന്തരീക്ഷത്തെയാണ് ഈ ഉപകരണം നിരീക്ഷിക്കുന്നത്. ഉയരവ്യത്യാസത്തിനനുസരിച്ച് കാണപ്പെടുന്ന മാറ്റങ്ങൾ, രാപ്പകലുകൾ, ഋതുഭേദങ്ങൾ എന്നിവക്കനുസരിച്ച് അന്തരീക്ഷത്തിലുണ്ടാവുന്ന വ്യതിയാനങ്ങൾ എന്നിവ ഇതിലൂടെ കണ്ടെത്താനാവും. ചൊവ്വയിലെ താപവികിരണം അളക്കുക, ഉപരിതലത്തിലെ ധാതുക്കളുടെ ഘടനയും വ്യാപനവും മനസ്സിലാക്കുക എന്നീ ലക്ഷ്യങ്ങളാണ് തെമൽ ഇൻഫ്രാറെഡ് ഇമേജിംഗ് സ്പെക്ട്രോമീറ്ററിനുള്ളത്.

മൂന്നു ഘട്ടങ്ങളായിട്ടായിരുന്നു മംഗൾയാന്റെ യാത്ര.

PSLV C25 (Polar Satelite Launching Vehicle - C25) ആണ് ഉപഗ്രഹത്തെ നാല്പത്തിനാല് മിനിറ്റ് കൊണ്ട് ഒരു താൽക്കാലികപരിക്രമണപഥത്തിൽ എത്തിക്കുന്നത്. ഈ പഥത്തിന്റെ ഭൂമിയിൽ നിന്നും കുറഞ്ഞ ദൂരം (Perigee) 252 കി.മീ.യും കൂടിയ ദൂരം (Apogee) 28,825 കി.മീ.യും ആണ്. ഭൂമിയുടെ ആകർഷണവലയത്തിന്റെ പരിധിയിലുള്ള ഈ ഘട്ടത്തിൽ മുഴുവൻ സമയവും ഉപഗ്രഹം ഭൂമിക്കുചുറ്റും കറങ്ങും. 918347 കിലോമീറ്റർ ദൂരത്തിൽ ഉപഗ്രഹം നമ്മുടെ ഭൂമിയുടെ ആകർഷണവലയത്തിനു പുറത്തു കടക്കും. ഈ ദൂരത്തിനു് ഭൂമിയുടെ ഗുരുത്വപ്രഭാവപരിധി (Earth's sphere of influence) (SOI) എന്നു പറയുന്നു. എന്നാൽ ഈ അകലത്തേക്കു് ഒരൊറ്റ കറക്കം കൊണ്ടു് ഉപഗ്രഹത്തെ എത്തിക്കാൻ സാധിക്കില്ല. അതുകൊണ്ട് ഇതിനെ ക്രമമായി ആറു ഘട്ടങ്ങളായിട്ടാണ് (ഓർബിറ്റൽ റെയിസിംഗ്) എത്തിക്കുന്നത്. ഇവിടെനിന്നും കുറഞ്ഞ ഇന്ധനം ഉപയോഗിച്ചുകൊണ്ട് ചൊവ്വയുടെ ഗുരുത്വപരിധിയിലുള്ള ഒരു ദീർഘവൃത്താകാരപരിക്രമണപഥത്തിൽ എത്തിച്ചേരുക എന്നതാണ് വിക്ഷേപണത്തിന്റെ ആത്യന്തികലക്ഷ്യം. ഇതിനായി ISRO ഹോമാൻ ട്രാൻസ്ഫർ ഓർബിറ്റ് എന്ന മാർഗ്ഗം ആണ് കൈക്കൊള്ളുന്നത്.

ഭൂമിയുടെ പരിക്രമണപഥത്തിന് സ്‌പർശരേഖീയമായി (tangential) ഉപഗ്രഹം ഭൂമിയുടെ ആകർഷണവലയത്തിൽനിന്ന് പുറത്തുകടന്നു് ഹൈപ്പർബോളിക് പാതയിലൂടെ സഞ്ചരിച്ചു ഇതേ രീതിയിൽ ചൊവ്വയുടെ പരിക്രമണപഥത്തിൽ പ്രവേശിക്കും. ഈ സഞ്ചാരത്തിനു് മുന്നൂറു ദിവസം ആണ് കണക്കാക്കിയിരിക്കുന്നത്. ചൊവ്വയുടെ ആകർഷണവലയത്തിൽ പ്രവേശിക്കുന്ന സമയത്ത് ഭൂമിയും ചൊവ്വയും സൂര്യനും തമ്മിൽ ഉള്ള കോണളവ്(Angle) 44 ഡിഗ്രി ആയിരിക്കും. ഈ അവസ്ഥയിൽ ആണ് ഏറ്റവും കുറവ് ദൂരത്തിൽ ഉപഗ്രഹത്തിനു ചൊവ്വയിൽ എത്തിച്ചേരാൻ സാധിക്കുക. 780 ദിവസത്തിൽ ഒരിക്കൽ മാത്രമാണു് ഈ അതിസാമീപ്യാവസ്ഥ സംഭവിക്കുന്നതു്. 2013 നവംബറിൽ സാദ്ധ്യമായിരുന്നില്ലെങ്കിൽ ഇത്തരമൊരു അവസരം പിന്നീട് ലഭിയ്ക്കുക 2016 ജനുവരിയിലും അതുകഴിഞ്ഞ് 2018 മേയിലും മാത്രമാണ്.

ചൊവ്വയുടെ ഗുരുത്വാകർഷണപ്രഭാവമുള്ള ദൂരം (Zone of gravitational influence) ഏകദേശം 573473 കി.മീ.ആണ്. ചൊവ്വയുടെ ഏറ്റവും അടുത്ത് നില്ക്കുന്ന ദൂരത്തിൽ ഉപഗ്രഹം എത്തിയാൽ ഒരു ലഘുവായ തള്ളലിലൂടെ ചൊവ്വയുടെ ചുറ്റുമായി കറങ്ങാവുന്ന ഒരു സ്ഥിരപരിക്രമണപഥത്തിലേക്കു് ഉപഗ്രഹത്തെ എത്തിക്കാനാവും. ഈ പഥത്തിനു് ചൊവ്വയിൽ നിന്നുള്ള ഏറ്റവും കൂടുതൽ ദൂരം (അപഭൂ) (Apo-Apsis) 80000 കി.മീ.യും ഏറ്റവും കുറഞ്ഞ ദൂരം (ഉപഭൂ)(Peri-Apsis) 365.3 കി.മീ.യും ആണ്. ഉപഗ്രഹം ചൊവ്വയെ ഒരു തവണ പൂർണ്ണമായി ചുറ്റാൻ എടുക്കുന്ന സമയം 76.72 മണിക്കൂർ ആയിരിക്കും.

രണ്ടു വത്യസ്ത വേഗതയിൽ സൂര്യനെ ചുറ്റുന്നതിനാൽ ഭൂമിയുടെയും ചൊവ്വയുടെയും ഇടയിലെ അകലം 5 മുതൽ 40 കോടി കി.മീ. വരെ വത്യാസപ്പെടുന്നുണ്ട്. ചൊവ്വ ഏറ്റവും അടുത്താകുമ്പോഴും 5 കോടി കി.മീ ദൂരം സഞ്ചരിക്കാൻ ആവശ്യമായ ഇന്ധനം പേടകത്തിൽ കരുതേണ്ടി വരും എന്നതാണ് ഗ്രഹാന്തര യാത്രയുടെ ഒരു പ്രധാന വെല്ലുവിളി. ഇതിനെ മറികടക്കാൻ മംഗൾ‌യാനിൽ ഉപയോഗിച്ചിരിക്കുന്ന സാങ്കേതിക വിദ്യയാണ് ഹോഹ്മാൻ ട്രാൻസ്ഫർ ഓർബിറ്റ്. ജർമ്മൻ ശാസ്ത്രജ്ഞൻ വാൾട്ടർ ഹോഹ്മാൻ 1925-ലെ ഗോളാന്തര യാത്ര എന്ന പുസ്തകത്തിലൂടെ പ്രതിപാദിച്ചിരുന്ന ചാഞ്ചാട്ടയാത്രാ പദ്ധതിയാണിത്. ഇതനുസരിച്ച് ഭൂമിയിൽ നിന്നകന്നു പോകുന്തോറും ഉണ്ടാകുന്ന ഗുരുത്വാകർഷണക്കുറവിനെ ഉപയോഗപ്പെടുത്തി ഘട്ടം ഘട്ടമായി പരിക്രമണപഥം ഉയർത്തി ഗ്രഹത്തിന്റെ ആകർഷണവലയം ഭേദിച്ച് ഗ്രഹാന്തര യാത്ര ചെയ്യാനാകും. അതുകൊണ്ട് തുടർച്ചയായി യന്ത്രം പ്രവർത്തിപ്പിക്കാതെ താരതമ്യേന കുറച്ചു ഊർജ്ജം ഉപയോഗിച്ച് യാത്ര ചെയ്യാം. 

ഭൂമിയിൽ ലഭിക്കുന്ന സൗരോർജ്ജത്തിന്റെ ഏകദേശം നാല്പത്തിരണ്ടു ശതമാനം മാത്രമേ ചൊവ്വയിൽ ലഭിക്കുകയുള്ളൂ. formula_1 മീറ്റർ വിസ്തീർണ്ണമുള്ള മൂന്നു സൗരപാനലുകൾ ആണ് ഊർജ്ജാവശ്യങ്ങൾക്കായി മംഗൾ‌യാൻ പര്യവേക്ഷിണിയിൽ ഘടിപ്പിച്ചിട്ടുള്ളതു്. ഇവ ഉപയോഗിച്ച് പരമാവധി 840 വാട്ട് വൈദ്യുതി ഉല്പാദിപ്പിക്കാം. ഈ ഊർജ്ജം ശേഖരിക്കാനായി 36Ah ലിത്തിയം - അയോൺ ബാറ്ററിയും സജ്ജമാക്കിയിട്ടുണ്ടു്.

നിലവിൽ മംഗൾ‌യാൻ ചൊവ്വയുടെ ഭ്രമണപഥത്തിലാണുള്ളത്. സെപ്റ്റംബർ 24 ബുധനാഴ്ച ഇന്ത്യൻ സമയം രാവിലെ 7:17ന് ദൗത്യ പേടകത്തിലെ 440 ന്യൂട്ടൻ ശക്തിയുള്ള എഞ്ചിനായ ലാം (Liquid Apogee Motor (LAM) ജ്വലിപ്പിയ്ക്കുകയുണ്ടായി. ഈ ജ്വലനം 7 :41 വരെ നീണ്ടു നിന്നു. ഈ സമയം മംഗൾയാൻ ചൊവ്വയുടെ നിഴലിലായിരുന്നതിനാൽ സിഗ്നലുകൾ ലഭ്യമായിരുന്നില്ല. ഏതാനും മിനിട്ടുകൾക്ക് ശേഷമാണു 'വിജയകരമായി ഭ്രമണപഥത്തിലെത്തി' എന്നുള്ള സന്ദേശം ഭൂമിയിൽ എത്തിയത്.
മംഗൾയാന്റെ സഞ്ചാരപഥത്തിലെ ക്രമീകരണം ഐ.എസ്.ആർ.ഒ. വിജയകരമായി നടപ്പാക്കി. പേടകത്തിലെ നാല് ചെറുറോക്കറ്റുകൾ 16 സെക്കൻഡ് ജ്വലിപ്പിച്ചാണ് നിശ്ചിത സഞ്ചാരപഥത്തിലേക്ക് മാറ്റിയത്. ആകെ 680 ദശലക്ഷം കിലോമീറ്റർ സഞ്ചരിക്കേണ്ട പേടകം ഭൂമിയിൽനിന്ന് 460 ദശലക്ഷം കിലോമീറ്റർ സഞ്ചരിച്ചുകഴിഞ്ഞു. നിലവിൽ മംഗൾയാൻ ഒരു മണിക്കൂറിൽ 1,00,800 കിലോമീറ്റർ വേഗതയിലാണ് സഞ്ചരിക്കുന്നത്. 

ചൊവ്വാ ദൗത്യപേടകം മംഗൾയാൻ 555 മില്യൺ കി. മീറ്റർ പിന്നിട്ടു. സപ്തംബർ 24-ന് ചൊവ്വയുടെ ഭ്രമണപഥത്തിൽ പേടകം എത്തിച്ചേരുമെന്നാണ് വിലയിരുത്തൽ. യാത്രയുടെ തൊണ്ണൂറ് ശതമാനം പിന്നിട്ടതായി ഐ.എസ്.ആർ.ഒ. ചെയർമാൻ കെ. രാധാകൃഷ്ണൻ പറഞ്ഞു. 

ചൊവ്വാ ദൗത്യപേടകം മംഗൾയാൻ ഇന്ത്യൻ സമയം രാവിലെ 9 മണിയോടെ ചൊവ്വയുടെ ഗുരുത്വപ്രഭാവപരിധിയിൽ കടന്നു. യാത്ര പുറപ്പെട്ട് ഭൂമി വിട്ടതിനു ശേഷം പത്തു മാസത്തെ ഇടവേളയ്ക്കു ശേഷം ആദ്യമായി ചൊവ്വാപേടകത്തിന്റെ ലാം എന്ന യന്ത്രം വീണ്ടും പ്രവർത്തിപ്പിച്ച് പരീക്ഷിച്ചു. ഈ യന്ത്രം 4 സെക്കൻഡ് നേരത്തേക്ക് പ്രവർത്തിപ്പിക്കുകയും അടുത്ത ദിവസത്തെ ചൊവ്വാ പരിക്രമണപഥ പ്രവേശനത്തിന് സജ്ജമാക്കുകയും ചെയ്തു. ഇന്ത്യൻ സമയം ഉച്ചക്ക് 2:50-നാണ് ഇതു സംബന്ധിച്ച വിവരം പുറത്തു വന്നത്.

ദൗത്യ പേടകം ചൊവ്വയുടെ പരിക്രമണപഥത്തിലേയ്ക്കു എത്തിയ്ക്കുന്നതിനുള്ള എഞ്ചിൻ ഇന്ത്യൻ സമയം രാവിലെ 9:47: 32 നു പ്രവർത്തിപ്പിയ്ക്കപ്പെട്ടു. ഇതുവരെ 442 ദശലക്ഷം മൈലുകൾ( 712 ദശലക്ഷം കിലോമീറ്റർ ) പേടകം പിന്നിടുകയുണ്ടായി. 

ദൗത്യ പേടകത്തിലെ 440 ന്യൂട്ടൻ ശക്തിയുള്ള എഞ്ചിനായ ലാം (Liquid Apogee Motor (LAM) ഇന്ത്യൻ സമയം രാവിലെ 7:17 നു ജ്വലിപ്പിയ്ക്കുകയുണ്ടായി. ഈ ജ്വലനം 7 :41 വരെ നീണ്ടു നിന്നു. ഇതോടെ പേടകത്തിന്റെ പ്രവേഗം സെക്കന്റിൽ 5 കി.മീറ്റർ എന്നതിൽ നിന്നും ഇത് 4 .3 കി.മീ/സെക്കൻഡായി കുറഞ്ഞു. ഏതാനും മിനിട്ടുകൾ നീണ്ട ഗ്രഹണത്തിനു ശേഷം ചൊവ്വയുടെ ഭ്രമണപഥത്തിൽ ദൗത്യപേടകം എത്തിചേർന്നതായി ഔദ്യോഗികമായി പ്രഖ്യാപിയ്ക്കപ്പെട്ടു.
'മംഗൾയാൻ' പകർത്തിയ ആദ്യ ദൃശ്യമായ , ചൊവ്വാപ്രതലത്തിന്റെ ചിത്രം ഐ.എസ്.ആർ.ഒ. പുറത്തുവിട്ടു. 7300 കിലോമീറ്റർ ഉയരെ നിന്നുള്ള ദൃശ്യമായിരുന്നു ഇത്.

ചൊവ്വാ ഉപരിതലത്തിൽ എത്തിയ ശേഷം ആദ്യമായി 2015 ജൂൺ 8 മുതൽ 22 വരെ 'മംഗൾയാൻ' ഒരു അഗോചരഘട്ടത്തിലെയ്ക്ക് കടന്നു. ഈ ഘട്ടത്തിൽ വാഹനത്തിൽ നിന്നുമുള്ള സന്ദേശങ്ങളെ സൂര്യൻ തടയും. ആയതിനാൽ വാഹനം ഒരു സ്വയംപര്യാപ്ത അവസ്ഥയിൽ ആയിരിക്കും.

അഗോചരഘട്ടത്തിന് ശേഷം വാഹനത്തിൽ നിന്നും ആദ്യ ചിത്രം ലഭിച്ചു. പതിനഞ്ചു ദിവസത്തെ ബ്ലാക്ക്ഔട്ടിനു ശേഷവും വാഹനത്തിന്റെ എല്ലാ ഭാഗവും പ്രവർത്തന നിരതം ആണെന്ന് ISRO അറിയിച്ചു. 



</doc>
<doc id="238133" url="https://ml.wikipedia.org/wiki?curid=238133" title="മുതലക്കുളം">
മുതലക്കുളം

കോഴിക്കോട് നഗരത്തിൽ സ്ഥിതിചെയ്യുന്ന, പണ്ട് സാമൂതിരിഭരണകാലത്ത് അടുക്കളക്കുളമായി ഉപയോഗിച്ചിരുന്ന കുളമാണ് മുതലക്കുളം എന്നറിയപ്പെടുന്നത്. ധാരാളം മുതലകൾ അധിവസിച്ചിരുന്നതിനാലാണ് ഇങ്ങനെ പേര് വന്നത്. പിന്നീട് ബ്രിട്ടീഷ് ഭരണകാലത്ത് അവർ ഉടമസ്ഥതയും മേൽനോട്ടവും കരസ്ഥമാക്കിയിരുന്നു. അന്ന് നഗരത്തിലെ ക്ഷുരകൻമാരും അലക്കുകാരുമാണ് ഈ കുളം കൂടുതലും ഉപയോഗിച്ചിരുന്നത്. 1904 ൽ മുതലക്കുളത്തിലെ വെള്ളം രാസപരിശോധനയ്ക്കായി മാദിരാശിയിലയച്ചുകൊടുത്തതിന്റെ ഫലമായി കുളം തൂർത്തുകളയുകയോ വേലികെട്ടുകയോ ചെയ്യേണ്ടതാണെന്ന് സാനിറ്ററി ഓഫീസർ നഗരസഭയെ അറിയിച്ചതായി ചരിത്രമുണ്ട്. അക്കാലത്താകാം ഇത് നികത്തപ്പെട്ടത്. 1937 മെയ് 25 ന് മുതലക്കുളം മൈതാനം ധോബി ഘാനയാക്കിക്കൊണ്ടും വൈകിട്ട് 5.30 നുശേഷം പൊതുസമ്മേളനങ്ങൾ നടത്തുന്നതിനും സഞ്ചരിക്കുന്ന പ്രദർശനങ്ങൾക്കും അനുവദിച്ചുകൊണും ഉത്തരവുകൾ വന്നു. ഇന്നും അത് ധോബിഘാനയായി തുടരുന്നു. 
കുറ്റവാളികളെ മുതലകൾക്കിട്ടുകൊടുക്കുന്ന ഏർപ്പാട് മുൻപ് നിലനിന്നിരുന്നു.


</doc>
<doc id="238134" url="https://ml.wikipedia.org/wiki?curid=238134" title="ഡിയോസായ് ദേശീയോദ്യാനം">
ഡിയോസായ് ദേശീയോദ്യാനം

ഡിയോസായ് ദാശീയോദ്യാനം (Urdu: دیوسائی نیشنل پارک‎) പാകിസ്താൻ നിയമവിരുദ്ധമായി കൈവശം വച്ചിരിക്കുന്ന ഇന്ത്യൻ പ്രദേശമായ ഗിൽജിത് ബാൾട്ടിസ്ഥാനിലെ സ്കർഡുവിൽ സ്ഥിതിചെയ്യുന്ന ഒരു ദേശീയോദ്യാനമാണ്. 

കാരക്കോറം വെസ്റ്റ് ടിബറ്റൻ പ്ലേറ്റോയിൽ 4114 മീറ്റർ ഉയരത്തിൽ സ്ഥിതി ചെയ്യുന്ന ഡിയോസായ് ദാശീയോദ്യാനം ലോകത്തിലെ ഉയരം കൂടിയ സമതല പ്രദേശങ്ങളിലെന്നാണ്. 3000 ചതുരശ്ര മീറ്റർ വിസ്തൃതിയുള്ള ഈ ദേശീയോദ്യാനം 1993-ലാണ് സ്ഥാപിക്കപ്പെട്ടത്. 
ഹിമാലയൻ തവിട്ടു കരടിയാണ് പാർക്കിലെ പ്രധാന മൃഗം. വൈവിദ്ധ്യമേറിയ അനേകം സസ്യങ്ങളും ചിത്രശലഭങ്ങളും ഇവിടെ കാണപ്പെടുന്നു. ഷ്യോസർ ലേക്ക് എന്നൊരു തടാകവും ഇവിടെയുണ്ട്. 
ഹിമാലയൻ ഐബക്സ്, റെഡ് ഫോക്സ്, ഗോൾഡൻ മാർമ്മസറ്റ്, ചന്നായ്, സ്നോ ലെപ്പേഡ്, തുടങ്ങിയവയാണ് പ്രധാന മൃഗങ്ങൾ. സ്വർണ്ണപരുന്ത്, ലാമർഗീർ തുടങ്ങി 124 തരത്തിൽ പെട്ട പക്ഷികളും ഇവിടെയുണ്ട്. 


</doc>
<doc id="238135" url="https://ml.wikipedia.org/wiki?curid=238135" title="ശ്യാമളച്ചേച്ചി">
ശ്യാമളച്ചേച്ചി

1965-ൽ പുറത്തിറങ്ങിയ ഒരു മലയാളചലച്ചിത്രമാണ് ശ്യാമളച്ചേച്ചി. പി. ഭാസ്കരൻ ആണ് സംവിധായകൻ.


</doc>
<doc id="238140" url="https://ml.wikipedia.org/wiki?curid=238140" title="കുമിള">
കുമിള

ദ്രവത്തിൽ വായു ഉള്ളിൽക്കടന്നു ഗോളാകൃതിയോ അർദ്ധഗോളാകൃതിയോ ആയിത്തീർന്നതിനെയാണ് കുമിള എന്ന് പറയുന്നത്. ശരീരത്തിൽ ഉണ്ടാകുന്ന പൊള്ളൽ, പഴുപ്പോ നീരോ ഉൾക്കൊണ്ട് ഉയർന്ന് വരുന്നതിനേയും കുമിള എന്ന് പറയും. കുമിളയുടെ ആകൃതിയിൽ ലോഹംകൊണ്ടോ തടികൊണ്ടോ ഉണ്ടാക്കുന്ന അലങ്കാരവസ്തുക്കളേയും (ഉദാഃ സ്വർണക്കുമിള) കുമിള എന്ന് പറയാറുണ്ട്. സോപ്പ് പതപ്പിച്ചാൽ പതഞ്ഞുപൊന്തിവരുന്നതും വെള്ളം ശക്തിയായി പതിക്കുമ്പോൾ ഉണ്ടാകുന്ന വെള്ളം തിളപ്പിക്കുമ്പോഴും മറ്റും കുമിള ഉണ്ടാകാറുണ്ട്.

വളരെ നേർത്തതും വളരെ പെട്ടെന്ന് പൊട്ടിപോകുന്നതുകൊണ്ടും താൽക്കാലികമായ പ്രതിഭാസങ്ങളെ കുമിളയുമായി താരതമ്യം ചെയ്യാറുണ്ട്. സ്ഥിരതയല്ലാത്ത വികസനങ്ങളെ കുമിളയുമായി താരതമ്യം ചെയ്യുന്നത് സാമ്പത്തികശാസ്ത്രത്തിൽ ഒരു രീതിയാണ്.


</doc>
<doc id="238142" url="https://ml.wikipedia.org/wiki?curid=238142" title="വർഗ്ഗീസ് ചെറിയാൻ">
വർഗ്ഗീസ് ചെറിയാൻ

കൊല്ലം ജില്ലയിലെ പത്തനാപുരം താലൂക്കിൽ ജീവിച്ചിരിക്കുന്ന ഇന്ത്യൻ സ്വാതന്ത്ര്യസമരസേനാനിനികളിൽ ഒരാളാണ് ശ്രീ. വർഗ്ഗീസ് ചെറിയാൻ. കുട്ടനാട് എടത്വാ എന്ന സ്ഥലത്ത് ജനിച്ച ഇദ്ദേഹത്തിന് സ്കുൾ അധ്യാപകനായി ജോലി ലഭിച്ചെങ്കിലും അദ്ദേഹം സ്വാതന്ത്ര്യസമരത്തിൽ പങ്കുകൊള്ളുകയായിരുന്നു. 1973ൽ‌ ഇന്ദിരാഗാന്ധി അധികാരത്തിലിരിക്കുന്ന സമയത്ത് അനുവദിക്കപ്പെട്ട സ്വാതന്ത്ര്യസമര പ്രവർത്തനങ്ങളിലേർപ്പെട്ട് ആറുമാസമെങ്കിലും ജയിൽവാസമനുഭവിച്ചിട്ടുള്ളവർക്കുള്ള പെൻഷൻ ഇപ്പോഴും അദ്ദേഹത്തിന് ലഭിച്ചുകൊണ്ടിരിയ്ക്കുന്നു. ഇന്ദിരാഗാന്ധിയിൽ നിന്നും താമ്രപത്രവും ലഭിച്ചിട്ടുണ്ട്.


</doc>
<doc id="238143" url="https://ml.wikipedia.org/wiki?curid=238143" title="മങ്ക മഹേഷ്">
മങ്ക മഹേഷ്

മലയാളത്തിലെ ചലച്ചിത്രനടിയും സീരിയൽ അഭിനേത്രിയുമാണ് മങ്ക മഹേഷ്





</doc>
<doc id="238144" url="https://ml.wikipedia.org/wiki?curid=238144" title="റുസ്തം 1">
റുസ്തം 1

ഇന്ത്യൻ പ്രതിരോധ വകുപ്പ് പുതിയതായി രൂപീകരിച്ച പൈലറ്റില്ലാ വിമാനമാണിത്. ശത്രു നിരീക്ഷണം, തത്സമയ വിവിര കൈമാറ്റം എന്നിവയാണ് ഇതിന്റെ ലക്ഷ്യങ്ങൾ‌. തുടർച്ചയായി 15 മണിക്കൂർ പ്രവർത്തിക്കാനും 25000 അടി ഉയരത്തിൽ പറക്കാനും കഴിവുണ്ട്. 75 കിലോ അധിക പേലോഡ് വഹിക്കാനും മുന്നു മീറ്റർ നീളവും ഒന്നര മീറ്റർ ഉയരവുമുള്ള ഈ കൊച്ചു വിമാനത്തിനു കഴിയും. 2010 ഒക്ടോബർ 16ന് വിജയകരമായി പരീക്ഷിച്ചു.


</doc>
<doc id="238147" url="https://ml.wikipedia.org/wiki?curid=238147" title="ദേശീയ ഹരിതട്രൈബ്യൂണൽ">
ദേശീയ ഹരിതട്രൈബ്യൂണൽ

പരിസ്ഥിതികാര്യങ്ങൾക്കായി ഇന്ത്യയിലെ പ്രത്യേക കോടതിയാണ് ദേശീയ ഹരിതട്രൈബ്യൂണൽ. സുപ്രീംകോടതി ജഡ്ജി ലോകേശ്വർ സിങ്പാണ്ട അധ്യക്ഷനായി ഡൽഹി ആസ്ഥാനമായാണ് ദേശീയ ഹരിത ട്രൈബ്യൂണൽ രൂപീകരിച്ചിരുന്നത്. ഇതോടെ പരിസ്ഥി കാര്യങ്ങൾക്കായി പ്രതേക കോടതിയുള്ള മൂന്നാമത്തെ രാജ്യമെന്ന പദവിയും ഇന്ത്യക്ക് സ്വന്തമായി.പദ്ദതികൾക്കായി വൻതോതിൽ സ്ഥലമേറ്റടുക്കുമ്പോൾ പരിസ്ഥിതി മാനദണ്ഠങ്ങൾ പാലിക്കപ്പെടാത്ത അവസ്ഥ ഇല്ലാതാക്കുന്നതിനും പരിസ്ഥിതി സംബന്ധമായ കേസുകൾ വേഗത്തിൽ തീർപ്പാക്കുന്നതിനും ട്രൈബ്യൂണലിന്റെ രൂപീകരണം വഴിതെളിച്ചു.നിലവിലെ അധ്യക്ഷൻ ജസ്ററിസ് U D സാൽവി


</doc>
<doc id="238149" url="https://ml.wikipedia.org/wiki?curid=238149" title="കാട്ടുപോത്ത്">
കാട്ടുപോത്ത്

ദക്ഷിണേഷ്യയിലും തെക്കുകിഴക്കൻ ഏഷ്യയിലും കാണപ്പെടുന്ന വന്യജീവിയാണ് കാട്ടുപോത്ത് അഥവാ കാട്ടി (ഇംഗ്ലീഷ്: Gaur, ശാസ്ത്രീയനാമം: "Bos gaurus"). കേരളത്തിലെ വനങ്ങളിലും ഇവയുണ്ട്. പശുകുടുംബത്തിലെ ഏറ്റവും വലിയ ജീവിയാണ് കാട്ടുപോത്ത്. ഗോവ, ബീഹാർ സംസ്ഥാനങ്ങളിൽ ഇവ കാണപ്പെടുന്നു. അർധചന്ദ്രാകൃതിയുള്ള കൊമ്പുകൾ ഉള്ള ഇവ കേരളത്തിൽ പറമ്പിക്കുളം വനങ്ങളിലാണ് കൂടുതൽ കാണപ്പെടുന്നത്.

വലിയ തലയും കനത്ത മാംസപേശികളും ഇവയ്ക്കുണ്ട്. ആൺവർഗം കറുത്തതും, കുഞ്ഞുങ്ങളും പെൺവർഗവും കാപ്പിനിറത്തോടുകൂടിയതുമാണ്. 1300 കിലോ വരെ തൂക്കവും രണ്ടുമീറ്റർ വരെ ഉയരവും ഇവയ്ക്കുണ്ടാകും. ഇതിന്റെ എണ്ണത്തിൽ വളരെയധികം കുറവു വന്നതു കൊണ്ട് ഐ.യു.സി.എൻ പുറത്തിറക്കിയിട്ടുള്ള ചുവന്ന ലിസ്റ്റിൽ 1986 മുതൽ ഈ വർഗ്ഗം ഉൾപ്പെടുന്നു. ഈ വർഗ്ഗത്തിന്റെ മൂന്ന് തലമുറകളിലായി 70% ത്തോളം എണ്ണത്തിൽ കുറവു വന്നതായി കണക്കാക്കുന്നു. 
ഇത് ആഫ്രിക്കൻ ബഫ്ഫലോയേക്കാളും വലുതാണ്. മലയൻ കാട്ടുപോത്ത് "സെലഡാംഗ്" എന്നും ബർമ്മൻ കാട്ടുപോത്ത് "പ്യോംഗ്" എന്നും അറിയപ്പെടുന്നു. നാഗാലാൻഡ്, അരുണാചൽ പ്രദേശ്‌ സംസ്ഥാനങ്ങളുടെ സംസ്ഥാനമൃഗമായ മിഥുൻ ഇതേ ജീവി കുടുംബത്തിൽ പെട്ട മൃഗമാണ്.

ഇത്രയും വലിപ്പമുള്ള ഒരു മൃഗത്തിൽ നിന്ന് വ്യത്യസ്തമായി വളരെ നാണം കുണുങ്ങിയതും ശാന്തനുമായ ഒരു മൃഗമാണ് കാട്ടുപോത്ത്. ഉപദ്രവിച്ചാലല്ലാതെ ഇവ ആക്രമിക്കാറില്ല  തെക്കേ ഇന്ത്യയിലെ പലയിടങ്ങളിലും ഇവ മനുഷ്യരെ വളരെ അടുത്തുവെരെയെത്താൻ അനുവദിക്കാറുണ്ട്. വളരെ തീവ്രമായ ഗന്ധം മനസ്സിലാക്കാനുള്ള കഴിവ് ഇതിനുണ്ട്. ഒരു കൂട്ടത്തിനു അപ്രതീക്ഷമായ ശത്രുക്കളെ നേരിടേണ്ടി വന്നാൽ അവ തിക്കും തിരക്കുമുണ്ടാക്കുകയും അതിനടിയിൽപ്പെട്ട് കിടാവുകൾ ചവുട്ടിമെതിക്കപ്പെടുകയും ചെയ്യാറുണ്ട്.

തോൾവെരെ പൊക്കം: 165-196 സെ. മീ. തൂക്കം: 800-1200 കിലോ.

മുതുമല നാഷണൽ പാർക്ക് തമിഴ്നാട്, ബന്ദിപൂർ നാഷണൽ പാർക്ക് കർണ്ണാടകം.

ആവാസവ്യവസ്ഥയുടെ നഷ്ടം, കന്നുകാലിമേയ്ക്കൽ, രോഗങ്ങൾ.

ഇലപൊഴിയും കാടുകൾ കുറ്റിക്കാടുകൾ, നിത്യഹരിത വനങ്ങൾ ഇടകലർന്ന കുന്നുകളും പുൽമേടുകളും.




</doc>
<doc id="238150" url="https://ml.wikipedia.org/wiki?curid=238150" title="ചിങ്കാങ്ഗസോറസ്">
ചിങ്കാങ്ഗസോറസ്

റ്റിറാനോസാറസ്‌ കുടുംബത്തിൽ പെട്ടത് എന്ന് കരുതുന്ന ഒരു ദിനോസർ ആണ് . ഇവയുടെ ഫോസ്സിൽ ആയി ആകെ കിട്ടിയിടുള്ളത് ഒരു തോൾ പലക ആണ് യങ്ങ് സോങ്ങിയാൻ ഈ ഫോസ്സിൽ ഒരു അല്ലോസോറസമായി സാമ്യം ഉണ്ടെന്ന് കണ്ടെത്തിയത്. തെറാപ്പോഡ വിഭാഗം ആയ ഇവയുടെ മറ്റു ഫോസ്സിലുകൾ ഒന്നും കിട്ടിയിടില്ല . തെളിവ് കിട്ടാത്ത സാഹചര്യത്തിൽ ഇവയെ ഈ വിഭാഗത്തിലെ നോമെൻ ദുബിയം ആയി ആണ് കണക്കാക്കുന്നത്. ചൈനയിൽ നിന്നും ആണ് ഈ ഫോസ്സിൽ കണ്ടുകിട്ടിയിടുള്ളത്. 




</doc>
<doc id="238154" url="https://ml.wikipedia.org/wiki?curid=238154" title="ജിങ്ഷാക്കിയാങ്ങോസോറസ്">
ജിങ്ഷാക്കിയാങ്ങോസോറസ്

സോറാപോഡ് വിഭാഗം ദിനോസറുകളിലെ ആദ്യ ദിനോസറുകളിൽ പെട്ട ഒന്നാണ് ജിങ്ഷാക്കിയാങ്ങോസോറസ്. ഭാഗികമായ ഒരു ഫോസ്സിൽ ആണ് കിട്ടിയിടുള്ളത് . തുടക്ക ജുറാസ്സിക് കാലത്ത് ചൈനയിൽ ആണ് ഇവ ജീവിച്ചിരുന്നത്. പൂർണമായ തലയോട്ടി കിട്ടിയിടുള്ള ചുരുക്കം ചില തുടക്ക സോറാപോഡകളിൽ ഒന്ന് ആണ് ഇവ. ഏകദേശം 13 അടി മീറ്റർ ആണ് നീളം എന്ന് അനുമാനിക്കുന്നു. ഇപ്പോൾ മുഖ്യമായും പല്ലുകളുടെ പഠനം ആണ് നടകുന്നത്. പൂർണ തോതിൽ ഉള്ള വർഗ്ഗികരണം ഇത് വരെ നടത്തിയിട്ടില്ല.


</doc>
<doc id="238155" url="https://ml.wikipedia.org/wiki?curid=238155" title="ബൃഹദ് സംഹിത">
ബൃഹദ് സംഹിത

എ.ഡി ആറാം ശതകത്തിൽ ജീവിച്ചിരുന്ന വരാഹമിഹിരൻ രചിച്ച സർവ്വവിജ്ഞാനകോശം. സംസ്ക്രതത്തിൽ രചിച്ച ഈ കൃതി പ്രധാനമായും പ്രതിപാദിക്കുന്നത് ജ്യോതിഷമാണെങ്കിലും മറ്റനേകം വിഷയങ്ങളേ കുറിച്ചും സവിസ്തരം പ്രതിപാദിക്കുന്നുണ്ട്. 
ശാസ്ത്രം, വാസ്തു, കല, വൈദ്യം തുടങ്ങിയ പല വിഷയങ്ങളെക്കുറിച്ചും ഇതിൽ പറയുന്നുണ്ട്.



</doc>
<doc id="238162" url="https://ml.wikipedia.org/wiki?curid=238162" title="ഫാറ്റി ലിവർ">
ഫാറ്റി ലിവർ

കരളിൽ അമിതമായി കൊഴുപ്പ് അടിഞ്ഞുകൂടുകയും കരൾകോശങ്ങൾ നശിപ്പിക്കപ്പെടുകയും ചെയ്യുന്ന അവസ്ഥയാണ് ഫാറ്റി ലിവർ. കരൾ വീങ്ങുകയും കരൾകോശങ്ങൾക്ക് ദ്രവിക്കൽ സംഭവിക്കുകയും ചെയ്യുന്നു. കരൾ സിറോസിസിന് ഇത് കാരണമാകുന്നു. അമിതവണ്ണം, മദ്യപാനം, പ്രമേഹം എന്നിവയെല്ലാം ശരീരത്തിൽ കൊളസ്ട്രോൾ ഉയരുന്നതിന് കാരണമാകുന്നു. ചിട്ടയായ വ്യായാമവും ആഹാരനിയന്ത്രണവും കൊളസ്ട്രോൾ കുറയ്ക്കും. ചിലർക്ക് മരുന്നുകളാകും ഫലപ്രദം. ആകസ്മികമായോ മറ്റോ ഉദരാശയത്തിന്റെ അൾട്രാസൗണ്ട് സ്കാനിംഗ് നടത്തുമ്പോഴോ മറ്റോ ആണ് ഈ അവസ്ഥ കണ്ടെത്തപ്പെടുന്നത്. കരളിന്റെ ധർമ്മം പരിശോധിക്കുന്ന ലിവർ ഫംഗ്ഷൻ ടെസ്റ്റുകൾ രോഗവ്യാപനത്തെ മനസ്സിലാക്കാൻ സഹായിക്കുന്നു. 


</doc>
<doc id="238165" url="https://ml.wikipedia.org/wiki?curid=238165" title="മാനിലപ്പുളി">
മാനിലപ്പുളി

പത്തുമുതൽ പതിനഞ്ചുമീറ്റർ വരെ ഉയരത്തിൽ വളർച്ചയെത്താവുന്ന, കടല വർഗ്ഗത്തിൽ പെട്ട ഒരു വൃക്ഷമാണു് മാനിലപ്പുളി.. ഇതു് മദ്രാസ്സ് മുള്ള് / കൊടുംകായ്പ്പുളി എന്നെല്ലാം കൂടി അറിയപ്പെടുന്നുണ്ടു്. അമേരിക്കൻ രാജ്യങ്ങളാണു് ജന്മദേശം. വാളൻപുളിയുടെ ആകൃതിയിലുള്ള കായ്കൾക്കുള്ളിൽ മധുരവും പുളിയും നേരിയ കയ്പ്പും ചേർന്ന മാംസളമായ ഫലഭാഗം ഭക്ഷ്യയോഗ്യമാണു്. തടിയിൽ മുള്ളുകൾ കാണപ്പെടുന്നു. രണ്ടു ജോടികളിലായി രണ്ടുവീതം സമ്മുഖമായാണു് പത്രവിന്യാസം. പല നിശാശലഭങ്ങളുടെയും ലാർവകളും മഞ്ഞപാപ്പാത്തി ശലഭത്തിന്റെ ലാർവകളും ഇതിൽ വളരാറുണ്ട്. 



</doc>
<doc id="238170" url="https://ml.wikipedia.org/wiki?curid=238170" title="തരുണവാചസ്പതി">
തരുണവാചസ്പതി

സംസ്കൃത കാവ്യശാസ്ത്രകാരൻ. 12-ാം ശ.-മാണ് ജീവിതകാലം. ധർമവാചസ്പതി എന്ന പേരിലും അറിയപ്പെട്ടിരുന്നു. ദണ്ഡിയുടെ പ്രശസ്ത കാവ്യശാസ്ത്രഗ്രന്ഥമായ കാവ്യാദർശത്തിനു വാചസ്പതി രചിച്ച വ്യാഖ്യാനം പ്രസിദ്ധമാണ്. ഈ ഒരേ ഒരു രചനയിലൂടെ സംസ്കൃത കാവ്യമീമാംസാമണ്ഡലത്തിൽ ചിര പ്രതിഷ്ഠ നേടാൻ ഇദ്ദേഹത്തിനു കഴിഞ്ഞു. എം. രംഗാചാര്യ വിശദമായ ആമുഖപഠനത്തോടുകൂടി ഇത് മദ്രാസിൽ നിന്നു പ്രസിദ്ധീകരിച്ചിട്ടുണ്ട്.

15-ാം ശ.-ത്തിൽ രചിച്ച അജ്ഞാതകർത്തൃകമായ സുഭാഷിത സംഗ്രഹം എന്ന കൃതിയിൽ ഈ വ്യാഖ്യാനത്തിലെ ഭാഗങ്ങൾ ഉദ്ധരിച്ചുകാണുന്നു. ഉത്കൃഷ്ടമായ സ്വതന്ത്ര്യ കൃതിക്കു ലഭിക്കുന്നതിനു സമാനമായ പ്രസിദ്ധി ശ്രേഷ്ഠമായ വ്യാഖ്യാനഗ്രന്ഥങ്ങൾക്കും ലഭ്യമാണ് എന്നതിനുദാഹരണമാണ് ശങ്കരാചാര്യർ, അഭിനവഗുപ്തൻ, മല്ലിനാഥൻ, തരുണവാചസ്പതി തുടങ്ങിയവരുടെ വ്യാഖ്യാനഗ്രന്ഥങ്ങൾ.


</doc>
<doc id="238171" url="https://ml.wikipedia.org/wiki?curid=238171" title="അമിനൊ ഷുഗർ">
അമിനൊ ഷുഗർ

ഷുഗറുകളുടെ അമിനൊ വ്യുത്പന്നങ്ങളാണ് അമിനൊ ഷുഗർ. ഷുഗർ തൻമാത്രകളിലെ ഒരു പ്രൈമറി അല്ലെങ്കിൽ സെക്കണ്ടറി ഹൈഡ്രോക്സിൽ (OH) ഗ്രൂപ്പിനെ അമിനൊ (NH2) ഗ്രൂപ്പ് കൊണ്ടു പ്രതിസ്ഥാപിച്ചിട്ടുള്ള യൌഗികങ്ങളാണ് ഇവ. ഉദാ. ഗ്ളൂക്കോസമീൻ (Glucosamine), ഗാലക്ടോസമീൻ (Galactosamine) സംരചനയനുസരിച്ച് ഇവയെ ക്രമത്തിൽ 2-അമിനൊ-2 ഡിഓക്സി D ഗ്ളൂക്കോസ് (2-amino, 2 deoxy D-glucose) എന്നും 2-അമിനൊ-2 ഡിഓക്സി D ഗാലക്ടോസ് (2 Amino, 2 deoxy D Galactose) എന്നും പറയുന്നു. അമിനൊ ഷുഗറുകളിലെ അമിനൊ ഗ്രൂപ്പ് താരതമ്യേന സ്ഥിരതയുള്ളതാണ്.

പ്രകൃതിയിൽ അമിനൊ ഷുഗറുകൾ സുലഭമായി കാണപ്പെടുന്നു. ജന്തുക്കളിലും ബാക്റ്റീരിയങ്ങളിലും കാണുന്ന പോളിസാക്കറൈഡുകളിലെയും ഫംഗസ്സുകൾ, കീടങ്ങൾ, ഞണ്ടുവർഗങ്ങളുടെ തോടുകൾ മുതലായവയിലുള്ള കൈറ്റിൻ എന്ന പോളിസാക്കറൈഡിലെയും ഒരു ഘടകമാണ് ഗ്ളൂക്കോസമീൻ. ഒച്ചുകളുടെ ആന്ത്രത്തിലുള്ള ഒരു എൻസൈം ഉപയോഗിച്ച് കൈറ്റിൻ ജലീയവിശ്ളേഷണത്തിന് വിധേയമാക്കിയാൽ N-അസറ്റൈൽ ഗ്ളൂക്കോസമീൻ (N-acetyl glucosamine) ലഭിക്കുന്നു. കൈറ്റിൻ അമ്ളം ഉപയോഗിച്ച് ജലീയവിശ്ളേഷണവിധേയമാക്കിയിട്ടാണ് ഗ്ളൂക്കോസമീൻ ഉത്പാദിപ്പിക്കാറുള്ളത്. 400 ഗ്രാം ഞണ്ടിൻതോടിൽനിന്ന് സു. 50 ഗ്രാം ഗ്ളൂക്കോസമീൻ ഹൈഡ്രൊക്ളോറൈഡ് ലഭിക്കുമെന്നു മനസ്സിലായിട്ടുണ്ട്. കൈറ്റിനോടുള്ള ഈ ബന്ധം നിമിത്തം ഗ്ളൂക്കോസമീനിന് കൈറ്റോസമീൻ എന്ന ഒരു പേരുംകൂടിയുണ്ട്.

തരുണാസ്ഥി (cartilage), ദൃഡാസ്ഥി, ചർമ്മം , കണ്ണിന്റെ ശ്വേതമണ്ഡലം, ഹൃദയവാൽവുകൾ, കണ്ഡരം (tendons) എന്നീ ശരീരഭാഗങ്ങളിലുള്ള കോൺഡ്രോപ്രോട്ടീനുകളുടെ (condroproteins) ഒരു ഘടകമായ സൾഫേറ്റഡ് മ്യൂക്കോ പോളിസാക്കറൈഡുകളിൽ N-അസറ്റൈൽ വ്യൂത്പന്നത്തിന്റെ രൂപത്തിൽ ഗാലക്ടോസമീൻ കാണപ്പെടുന്നു. ഈ അമിനൊ ഷുഗറിന് കോൺഡ്രോസമീൻ എന്നും പേരുണ്ട്.

ആന്റിബയോട്ടിക്കുകളിലും അമിനൊ ഷുഗറുകൾ ഉപസ്ഥിതമാണ്. പ്രകൃതി അമിനൊ ഷുഗറുകളെ സംശ്ളേഷണം ചെയ്യുന്നത് ഷുഗറും അമോണിയയും ഉപയോഗിച്ചാണ്. പ്രാകൃതികങ്ങളായ അമിനൊ ഷുഗറുകൾ പ്രായേണ ആൽഡൊ ഹെക്സോസുകൾ ആണ്; അവയിലെ രണ്ടാമത്തെ കാർബൺ അണുവിനോടാണ് അമിനൊ ഗ്രൂപ്പ് ബന്ധപ്പെട്ടിരിക്കുക. എന്നാൽ പരീക്ഷണശാലകളിൽ പെന്റോസുകളും മറ്റു കാർബൺ അണുക്കളോട് അമിനൊ ഗ്രൂപ്പ് ബന്ധപ്പെട്ടിരിക്കുന്നതുമായ അമിനൊ ഷുഗറുകളും സംശ്ളേഷണം ചെയ്തുണ്ടാക്കുവാൻ സാധ്യമാണ്.

രാസഗുണധർമങ്ങളിൽ അമിനൊ ഷുഗറുകൾ സാധാരണ ഷുഗറുകളെ പ്രായേണ അനുകരിക്കുന്നു.


</doc>
<doc id="238173" url="https://ml.wikipedia.org/wiki?curid=238173" title="ലീലാസർക്കാർ">
ലീലാസർക്കാർ

വിവർത്തനത്തിനുള്ള കേന്ദ്ര സാഹിത്യ അക്കാദമി അവാർഡും കേരള സാഹിത്യ അവാർഡും ലഭിച്ച മലയാള എഴുത്തുകാരിയാണ് ലീല സർക്കാർ (ജനനം:17 മേയ് 1934).
തൃശൂർ കൊടകരയിലെ കിഴക്കേ കുറിച്ചയത്ത് കൃഷ്ണമേനോൻ എന്ന ഡോ.കെ.കെ.മേനോന്റെയും ഇരിങ്ങാലക്കുട തൊട്ടിപ്പാളിലെ മലയാറ്റിൽ വീട്ടിൽ അമ്മിണിയമ്മയുടെയും മകളായി സിങ്കപ്പൂരിലാണ് ലീല ജനിച്ചത്. രണ്ടാം ലോകമഹായുദ്ധം തുടങ്ങിയപ്പോൾ ആ കുടുംബം നാട്ടിലേക്കു മടങ്ങി. തൃശൂർ സെന്റ്‌ മേരീസ്‌ കോളജിലും എറണാകുളം മഹാരാജാസ്‌ കോളജിലും പഠിച്ചു. ബിരുദാനന്തര ബിരുദം നേടി.. 
ബംഗാളിയായ ദീപേഷ് സർക്കാരെ വിവാഹം കഴിച്ച് മുംബൈയിൽ താമസിക്കുന്നു. ദാദറിലെ വംഗഭാഷാപ്രചാരസമിതി നടത്തിയ ബംഗാളി കോഴ്‌സിൽ ചേർന്ന് പഠിച്ചു. 
2004-ൽ ബംഗാളി-മലയാളം നിഘണ്ടു പ്രസിദ്ധീകരിച്ചു.

പ്രമുഖ ബംഗാളി സാഹിത്യകാരൻമാരുടെയെല്ലാം കൃതികൾ അവർ മലയാളത്തിലേയ്‌ക്ക്‌ പരിഭാഷപ്പെടുത്തിയിട്ടുണ്ട്‌. ഒമ്പത്‌ കൊല്ലത്തോളം ജഹാംഗീർ ആർട്ട്‌ ഗ്യാലറിയിൽ ജോലിചെയ്‌തു. പിന്നീട് സി.ആർ.വൈ. ചാരിറ്റബിൾ സൊസൈറ്റിയുടെ ബോംബെ ഓഫീസിൽ എക്സിക്യൂട്ടീവായിരുന്നു. 



</doc>
<doc id="238175" url="https://ml.wikipedia.org/wiki?curid=238175" title="പി. സതീദേവി">
പി. സതീദേവി

പതിനാലാം ലോകസഭയിലെ അംഗമായിരുന്നു പി. സതീദേവി (നവംബർ 29 1956). വടകര ലോകസഭാമണ്ഡലത്തെ പ്രതിനിധീകരിച്ചിരുന്ന അവർ സി.പി.ഐ(എം) അംഗമാണ്. പതിനഞ്ചാം ലോക്‌സഭയിലേക്ക് വടകരയിൽനിന്നും മൽസരിച്ചുവെങ്കിലും മുല്ലപ്പള്ളി രാമചന്ദ്രനോട് പരാജയപ്പെടുകയുണ്ടായി


</doc>
<doc id="238179" url="https://ml.wikipedia.org/wiki?curid=238179" title="സോഫിയ കോപെലെ">
സോഫിയ കോപെലെ

ഒരു അമേരിക്കൻ ചലച്ചിത്ര സംവിധായികയും തിരക്കഥാകൃത്തും നിർമ്മാതാവും അഭിനേത്രിയുമാണ് സോഫിയ കാർമിന കോപെലെ (ജനനം: മേയ് 14, 1971). 2003-ൽ "ലോസ്റ്റ് ഇൻ ട്രാൻസിലേഷൻ" എന്ന ചിത്രത്തിലൂടെ മികച്ചതിരക്കഥക്കുള്ള അക്കാഡമി അവാർഡ് നേടി. ഇതേ ചിത്രത്തിനുതന്നെ മികച്ച സംവിധാനത്തിനുള്ള അക്കാഡമി അവാർഡ് നാമനിർദ്ദേശം ലഭിച്ച ആദ്യ അമേരിക്കൻ വനിതയുമായി. "സംവെയർ" (2010) എന്ന ചിത്രത്തിലൂടെ വെനീസ് അന്താരാഷ്ട്ര ചലച്ചിത്രോൽസവത്തിൽ ഗോൾഡൻ ലയൺ പുരസ്ക്കാരം നേടി.



</doc>
<doc id="238190" url="https://ml.wikipedia.org/wiki?curid=238190" title="ഇന്ത്യയിലെ വനിതാ ഗവർണർമാരുടെ പട്ടിക">
ഇന്ത്യയിലെ വനിതാ ഗവർണർമാരുടെ പട്ടിക

ഇന്ത്യൻ ഭരണഘടനപ്രകാരം ഗവർണർമാർ സംസ്ഥാനങ്ങളിലും ലഫ്റ്റനന്റ് ഗവർണർമാർ കേന്ദ്രഭരണപ്രദേശങ്ങളിലും ഭരണവ്യവസ്ഥയുടെ തലവനാണ്. ഒട്ടേറെ വനിതകൾ ഇതിനകം തന്നെ ഈ പദവിയിലിരുന്നിട്ടുണ്ട്. അവരുടെ പട്ടിക ചുവടെ.



</doc>
<doc id="238197" url="https://ml.wikipedia.org/wiki?curid=238197" title="അളുങ്കുമരം">
അളുങ്കുമരം

കാനക്കപ്പളം, മരളി, മറളി എന്നെല്ലാം അറിയപ്പെടുന്ന അളുങ്കുമരം പശ്ചിമഘട്ടതദ്ദേശവാസിയായ ഒരു ഇടത്തരം വൃക്ഷമാണ്. . 12 മീറ്ററോളം ഉയരം വയ്ക്കും.



</doc>
<doc id="238206" url="https://ml.wikipedia.org/wiki?curid=238206" title="ന്യൂയോർക്ക് (ചലച്ചിത്രം)">
ന്യൂയോർക്ക് (ചലച്ചിത്രം)

ന്യൂയോർക്ക് എന്നത് 2009-ൽ പുറത്തിറങ്ങിയ ഒരു ഹിന്ദി ത്രില്ലർ ചലചിത്രമാണ്. ആദിത്യാ ചോപ്ര നിർമ്മിച്ച് കബീർ ഖാൻ സംവിധാനം ചെയ്ത ഈ ചിത്രത്തിൽ ജോൺ എബ്രഹാം, കത്രിനാ കൈഫ്, നീൽ മുകേഷ്, ഇർഫാൻ ഖാൻ മുതലായവർ പ്രധാന വേഷങ്ങളിൽ അഭിനയിച്ചിരിക്കുന്നു. 9/11 സംഭവവും തുടർസംഭവങ്ങളും 3 പേരുടെ ജീവിത്തിൽ വരുത്തുന്ന മാറ്റങ്ങളാണു ഇതിൽ ചിത്രീകരിച്ചിരിക്കുന്നത്.


</doc>
<doc id="238209" url="https://ml.wikipedia.org/wiki?curid=238209" title="കുളച്ചൻ">
കുളച്ചൻ

ഞാഞെട്ടി, ചെറുനെല്ലി എന്നെല്ലാം അറിയപ്പെടുന്ന കുളച്ചൻ പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ്. 8 മീറ്ററോളം ഉയരം വയ്ക്കാറുണ്ട്. . തിരുവിതാകൂറിൽ കാണുന്ന കുളച്ചന്റെ ഒരു വകഭേദമായ Glochidion ellipticum var. ralphii എന്ന മരം വംശനാശഭീഷണി നേരിടുന്നതാണ്.


</doc>
<doc id="238213" url="https://ml.wikipedia.org/wiki?curid=238213" title="മേരി ജോൺ കൂത്താട്ടുകുളം">
മേരി ജോൺ കൂത്താട്ടുകുളം

പ്രമുഖമലയാള കവയിത്രിയായിരുന്നു മേരിജോൺ കൂത്താട്ടുകുളം(22 ജനുവരി 1905 -2 ഡിസംബർ 1998). 1996 ൽ കേരള സാഹിത്യ അക്കാദമി സമഗ്ര സംഭാവനക്കുള്ള പുരസ്‌കാരം നൽകി ആദരിച്ചു.

കൂത്താട്ടുകുളത്തു് വടകര യോഹന്നാൻ മാംദാന യാക്കോബായ സുറിയാനി പള്ളിവികാരി ചൊള്ളമ്പേൽ യോഹന്നാൻ കോർ എപ്പിസ്ക്കോപ്പയുടെയും (1870-1951) പുത്തൻ കുരിശ് ഏഴക്കരനാട്ടെ അന്നമ്മയുടേയും മകളായി ജനിച്ചു.




</doc>
<doc id="238215" url="https://ml.wikipedia.org/wiki?curid=238215" title="ചേളാരി">
ചേളാരി

കേരളത്തിലെ മലപ്പുറം ജില്ലയിലെ ഒരു ചെറിയ ഗ്രാമമാണ് ചേളാരി. കോഴിക്കോട് നിന്ന് 24 കിലോമീറ്ററും പൊന്നാനി നിന്ന് 63 കിലോമീറ്ററുമാണ് ചേളാരിയിലേക്കുള്ള ദൂരം. പഴയ കാലം മുതൽ നടന്നു വരുന്ന ചേളാരിയിലെ ആഴ്ചച്ചന്ത പ്രസിദ്ധമാണ്‌, കേരളത്തിലെ പേരു കേട്ട കാലിച്ചന്തകളിലൊന്നാണ്‌ ചേളാരിയിൽ നടന്നു വരുന്നത്. വിദൂര ദിക്കുകളിൽ നിന്ന് പോലും കാലികളെ വാങ്ങാൻ ആളുകൾ ഈ ചന്തയിൽ വരുന്നു. ചേളാരി ചന്തയ്ക്കു പിന്നിൽ ഒരു ചരിത്രമുണ്ട്

മൂന്നൂറ് വർഷത്തിലേറെ പഴക്കമുള്ള ചേളാരി ചന്ത ചൊവ്വാഴ്ചകളിലാണ് സമ്മേളിക്കാറുള്ളത്. നേരത്തെ മൂന്നിയൂർ പഞ്ചായത്ത് പരിധിയിലും തിരൂരങ്ങാടി പോലീസ് സ്റ്റേഷൻ പരിധിയിലുമായിരുന്ന ദേശീയ പാതയോരത്തായിരുന്നു ചന്ത നടന്നിരുന്നത്. പിന്നീട് ഗതാഗതക്കുരുക്ക്‌ ഒഴിവാക്കുന്നതിനായി പൊലീസിന്റെ നിർദ്ദേശ പ്രകാരം ചേളാരി ഇന്ത്യൻ ഓയിൽ കോർപറേഷന്റെ ചേളാരി പ്ലാന്റിന് പടിഞ്ഞാറ് വശത്തായി ഒന്നര ഏക്കർ സ്ഥലത്ത് പുതിയ ചന്ത ഒരുക്കുകയായിരുന്നു. പുതിയ ചന്ത നടക്കുന്ന സ്ഥലം മീറ്ററുകൾക്കിപ്പുറമാണെങ്കിലും തേഞ്ഞിപ്പലം പഞ്ചായത്ത് പരിധിയിലും തേഞ്ഞിപ്പലം പോലീസ് സ്റ്റേഷൻ പരിധിയിലുമാണ്. ദേശീയ പാതയിൽ ചേളാരി പോളിടെക്‌നിക്ക് റോഡ് വഴിയും മാതാപുഴ റോഡ് വഴിയും ചന്തയിലേക്കെത്താനാകും. നിത്യോപയോഗ വസ്തുക്കളുടെ വിൽപനക്കായി ഷെഡുകളും കൗണ്ടറുകളും പ്രതേകം നിർമിച്ചിട്ടുണ്ടെങ്കിലും പ്രധാന വ്യാപാരങ്ങൾക്ക് പ്രതേക ചന്തകളായി തിരിച്ചിട്ടുണ്ട്.
സമസ്തയുടെ മദ്രസ പരമായ കാര്യങ്ങൾക്കും മറ്റുമായി മലപ്പുറം ജില്ലയിലെ കാലിക്കറ്റ്‌ യൂണിവെഴ്സിറ്റിക്കടുത്ത് ചേളാരിയിൽ 'സമസ്താലയം' എന്ന പേരിൽ പ്രവർത്തിന്നു. 


</doc>
<doc id="238221" url="https://ml.wikipedia.org/wiki?curid=238221" title="കൗസല്യ (നടി)">
കൗസല്യ (നടി)

മലയാളം, തമിഴ് ചലച്ചിത്രമേഖലയിലെ ഒരു നടിയാണ് കൗസല്യ (യഥാർത്ഥ നാമം കവിത ശിവശങ്കർ, ജനനം 1979 ഡിസംബർ 30). നന്ദിനി എന്ന പേരിലും അറിയപ്പെടുന്നു. ബാലചന്ദ്രമേനോൻ സംവിധാനം ചെയ്ത ഏപ്രിൽ 19 എന്ന ചിത്രത്തിലൂടെയാണ് ചലച്ചിത്രരംഗത്തെത്തിയത്.


</doc>
<doc id="238230" url="https://ml.wikipedia.org/wiki?curid=238230" title="ഉഷാ രവി">
ഉഷാ രവി

നിരവധി മലയാളചലച്ചിത്രഗാനങ്ങൾ ആലപിച്ചിട്ടുള്ള ഗായികയാണ് ഉഷാ രവി (1940 - 3 ഒക്ടോബർ 2013). 
സിംഗപ്പൂരിലാണ് ഉഷാരവി ജനിച്ചത്. ടി.എ.ഡി. മേനോന്റെയും ദയാമ്മയുടെയും മകളാണ്. ശാസ്ത്രീയസംഗീതം തൃപ്പുണിത്തുറ വിശ്വനാഥൻ ഭാഗവതരിൽ നിന്നും ഹിന്ദുസ്ഥാനി സംഗീതം ശരത്ചന്ദ്ര മറാഠേയിൽ നിന്നും അഭ്യസിച്ചു. 'ഡിറ്റക്ടീവ് 909 കേരളത്തിൽ ...' എന്ന ചിത്രത്തിൽ പി. ഭാസ്കരൻ എഴുതി, അർജ്ജുനൻ സംഗീതം നൽകിയ 'രംഗപൂജ തുടങ്ങി...' എന്ന ഗാനം പാടിക്കൊണ്ട് സിനിമാസംഗീതരംഗത്ത് പ്രവേശിച്ചു. തുടർന്ന് തമ്പ്, ആമ്പൽപൂവ്, അഷ്ടപദി, ആഗമനം തുടങ്ങി നിരവധി ചിത്രങ്ങളിലും പാടി.

ജനറൽ പിക്ചേഴ്സ് ഉടമ കെ. രവീന്ദ്രനാഥൻ നായരാണ് ഭർത്താവ്. 


</doc>
<doc id="238241" url="https://ml.wikipedia.org/wiki?curid=238241" title="ആനുഷംഗികമായി അവലംബങ്ങൾ നൽകുന്ന രീതി">
ആനുഷംഗികമായി അവലംബങ്ങൾ നൽകുന്ന രീതി

ഒരു ലേഖനത്തിന്റെ പ്രധാന ഭാഗത്തിനുള്ളിൽ തന്നെ വലയങ്ങൾക്കുള്ളിൽ ഒരു പ്രസ്താവന ഏതു സ്രോതസ്സിനെ ആശ്രയിച്ചുള്ളതാണെന്ന് ചുരുക്കത്തിൽ സൂചിപ്പിക്കുന്ന രീതിയാണ് ആനുഷംഗികമായ അവലംബം നൽകൽ (ഇം: Parenthetical referencing). ഹാർവാഡ് റെഫറൻസിംഗ് എന്നും ഇതറിയപ്പെടുന്നുണ്ട്. ഈ ശൈലിയിൽ അവലംബങ്ങൾ ചേർക്കുമ്പോൾ — ഉദാഹരണത്തിന് (ബാബു 2010, പേജ് 1)— വലയങ്ങൾക്കുള്ളിലാണ് സ്രോതസ്സ് ചൂണ്ടിക്കാട്ടാനുള്ള ചുരുക്കം വിവരങ്ങൾ നൽകപ്പെടുന്നത്. അടിക്കുറിപ്പുകൾ നൽകുന്ന രീതിയിൽ നിന്ന് ഈ രീതിക്കുള്ള പ്രധാന വ്യത്യാസവും ഇതുതന്നെ. ഈ സ്രോതസ്സുകളെപ്പറ്റിയുള്ള പൂർണ്ണവിവരങ്ങൾ അക്ഷരമാലാക്രമത്തിൽ ലേഖനത്തിനു ശേഷം പട്ടികരൂപത്തിൽ കൊടുത്തിട്ടുമുണ്ടാകും. "അവലംബങ്ങൾ", "അവലംബപ്പട്ടിക", "ഉദ്ധരിച്ച കൃതികൾ (works cited)", "എൻഡ്-ടെക്സ്റ്റ് സൈറ്റേഷനുകൾ (end-text citations)" എന്നീ പേരുകളിൽ ഇവ അറിയപ്പെടാറുണ്ട്.

രണ്ടു തരത്തിലാണ് ഇത്തരം അവലംബങ്ങൾ നൽകപ്പെടുന്നത്:


ലണ്ടൻ, ന്യൂ യോർക്ക് എന്നിവ പോലുള്ള നഗരങ്ങൾക്ക് അവയുടെ പേരുമാത്രം നൽകിയാൽ മതിയാകും. അന്താരാഷ്ട്രതലത്തിൽ പ്രശസ്തമല്ലാത്ത നഗരങ്ങൾക്ക് രാജ്യത്തിന്റെ പേരുകൂടി ഒപ്പം ചേർക്കാവുന്നതാണ്. 





ഗ്രന്ഥരചയിതാവിന്റെ പേര്, തലക്കെട്ട്, വേണ്ടയിടത്ത് പേജ് നമ്പർ എന്ന വിവരങ്ങളാണ് ചുരുക്കിയ അവലംബത്തിൽ ഉൾപ്പെടുത്തുന്നത്. (കുര്യൻ 1), അല്ലെങ്കിൽ (കുര്യൻ, "കളികൾ" 1).



</doc>
<doc id="238244" url="https://ml.wikipedia.org/wiki?curid=238244" title="അസ്ഥിപേശി">
അസ്ഥിപേശി

അസ്ഥികളുമായി ബന്ധിപ്പിക്കപ്പെട്ടിരിക്കുന്ന പേശികളാണ് അസ്ഥിപേശികൾ അഥവാ രേഖാങ്കിതപേശികൾ (Skeletal muscles or Striated or Striped muscles). മസ്തിഷ്കനിയന്ത്രണത്തിനുവിധേയമായതിനാൽ ഇവയെ ഐച്ഛികപേശികൾ (Voluntary muscles) ആയി പരിഗണിക്കുന്നു. ഇവ സൊമാറ്റിക് നാഡീവ്യവസ്ഥയുടെ (കേന്ദ്രനാഡീവ്യവസ്ഥയുടെ) നിയന്ത്രണത്തിലാണ്. മറ്റ് രണ്ടിനം പേശികൾ ഹൃദയപേശികളും രേഖാശൂന്യപേശികൾ അഥവാ മിനുസപേശികളുമാണ്.
അസ്ഥിപേശികളെ അസ്ഥികളുമായി ബന്ധിപ്പിക്കുന്നതിന് സ്നായുക്കൾ അഥവാ ടെൻഡനുകൾ (Tendon) സഹായിക്കുന്നു. കൊളാജൻ തന്തുക്കൾ കൊണ്ടാണ് സ്നായുക്കൾ നിർമ്മിച്ചിരിക്കുന്നത്. അസ്ഥിപേശികൾ നിർമ്മിച്ചിരിക്കുന്ന കോശങ്ങൾ പൊതുവേ മയോസൈറ്റുകൾ (Myocytes) അഥവാ പേശീതന്തുക്കൾ (Muscle Fibres) എന്നറിയപ്പെടുന്നു. മയോഫൈബറുകൾ എന്നും അറിയപ്പെടുന്ന ഇവ സിലിണ്ടറാകൃതിയുള്ളതും ഒരുകോശത്തിൽത്തന്നെ ഒന്നിലധികം മർമ്മങ്ങളുള്ളതും (Multinuclate) ശാഖകളില്ലാത്തതും വളരെയേറെ നീളംകൂടിയതുമായ കോശങ്ങളാണ്. ഇത്തരം പേശീകോശങ്ങൾ ചേർന്നാണ് അസ്ഥികല (Musle Tissue) രൂപപ്പെട്ടിരിക്കുന്നത്. 

ഓരോ പേശീകോശവും മയോഫൈബ്രിൽ (Myofibril) എന്നറിയപ്പെടുന്ന നേരിയ ഫിലമെന്റുകൾ കൊണ്ടാണ് നിർമ്മിച്ചിരിക്കുന്നത്. ഓരോ മയോഫൈബ്രിലും ആക്ടിൻ (Actin) എന്നും മയോസിൻ (Myosin) എന്നും രണ്ടിനം തന്തുക്കളാൽ നിർമ്മിതമാണ്. ഈ തന്തുക്കൾ ആവർത്തിച്ചുവരുന്ന ചെറുയൂണിറ്റുകളാണ് സാർക്കോമിയറുകൾ(Sarcomere). സാർക്കോമിയറുകളാണ് ഒരു പേശീകോശത്തിന്റെ ധർമ്മപരമായ അടിസ്ഥാനഘടകമായി അറിയപ്പെടുന്നത്. ഇവ അസ്ഥിപേശികൾക്ക് കുറുകെ വരകൾ നൽകുന്നതായി മൈക്രോസ്കോപ്പിലൂടെയുള്ള നിരീക്ഷണത്തിൽ വ്യക്തമാകുന്നതിനാൽ ഈ പേശികളെ രേഖാങ്കിതപേശികൾ (Striated or Striped) എന്നറിയപ്പെടുന്നു. സംയോജകകലകൾ കൊണ്ട് പരസ്പരം ബന്ധിപ്പിച്ചിരിക്കുന്ന പേശീകോശങ്ങളുടെ അഥവാ പേശീതന്തുക്കളുടെ സമാഹാരമാണ് (Bundle) പേശികൾ. ഓരോ അസ്ഥികലയിലും അസ്ഥിപേശികൾ, രക്തക്കുഴലുകൾ, സംയോജകകലകൾ, രക്തം, നാഡികൾ, അസ്ഥികൾ എന്നിവ കാണാവുന്നതാണ്. അസ്ഥിവ്യവസ്ഥയിലെ ഒരു അവയവമായി ഓരോ പൂർണ്ണ അസ്ഥിപേശിയേയും പരിഗണിക്കുന്നു. 
അസ്ഥിപേശികളിൽ ഏറ്റവും ചെറുത് സ്റ്റപ്പീഡിയസ് എന്ന ചെവിയിലെ പേശിയാണ്. ഏറ്റവും വലുത് ഗ്ലൂട്ടിയസ് മാക്സിമസ് എന്ന പേശിയാണ്. 
അസ്ഥിപേശികൾ നിർമ്മിച്ചിരിക്കുന്നത് അസ്ഥികോശങ്ങൾ അഥവാ പേശീതന്തുക്കൾ അഥവാ മസിൽ ഫൈബറുകൾ കൊണ്ടാണ്. നിരവധി പേശീതന്തുക്കളെ സംയോജകകലകളായ് പൊതിയപ്പെട്ട അവസ്ഥയിലാണ് പേശികൾ രൂപപ്പെടുത്തിയിരിക്കുന്നത്. ഓരോ പേശീകോശത്തേയും പൊതിഞ്ഞിരിക്കുന്ന സംയോജകകലയാൽ നിർമ്മിച്ചിട്ടുള്ള ബാഹ്യാവരണമാണ് എൻഡോമൈസിയം (Endomysium). ഇത്തരത്തിൽ എൻഡോമൈസിയത്താൽ പൊതിഞ്ഞിട്ടുള്ള കെട്ടുകളെ (bundle) വേർതിരിക്കുന്ന കൊളാജൻ കൊണ്ടുനിർമ്മിച്ചിട്ടുള്ള വിഭജനാവരണമാണ് പെരിമൈസിയം (Perimysium). പെരിമൈസിയം കൊണ്ട് പൊതിഞ്ഞിട്ടുള്ള ബണ്ടിലുകളാണ് ഫസിക്കിളുകൾ (Fasciculi). നിരവധി ഫസിക്കിളുകൾ ചേർന്ന് പൂർണ്ണപേശി രൂപപ്പെടുന്നു. ഓരോ പൂർണ്ണ പേശിയ്ക്കുപുറത്തുമുള്ള ഫൈബ്രസ് കണക്ടീവ് കല കൊണ്ടുനിർമ്മിച്ച ബാഹ്യാവരണമാണ് എപ്പിമൈസിയം (Epimysium).
ഓരോ പേശിയുടേയും ഒരഗ്രം ചലനാത്മകമല്ലാത്തതോ അല്പമാത്രചലനശേഷി പ്രകടിപ്പിക്കുന്നതോ ആയ അസ്ഥിയിലേയ്ക്ക് ബന്ധിപ്പിച്ചിരിക്കുന്നു. ഈ ഭാഗം ഒറിജിൻ (Origin) എന്നറിയപ്പെടുന്നു. പേശിയുടെ ഇതര അഗ്രം ചലനശേഷിയുള്ള അസ്ഥിയുമായി ബന്ധിപ്പിച്ചിരിക്കുന്നു. ഈ ഭാഗമാണ് ഇൻസേർഷൻ (Insertion). പേശികളെ അസ്ഥികളുമായി ബന്ധിപ്പിക്കുന്ന കൊളാജൻ തന്തുവാണ് ടെൻഡനുകൾ.
ഓരോ അസ്ഥിപേശീതന്തുവിനും പുറമേ സാർക്കോലെമ്മ (Sarcolemma)എന്ന കോശസ്തരവും ഉള്ളിൽ സാർക്കോപ്ലാസം (Sarcoplasm) എന്ന കോശദ്രവ്യവുമുണ്ട്. ഓരോ കോശത്തിലും ഒന്നിലധികം മർമ്മങ്ങൾ കോശസ്തരത്തിനോട് ചേർന്നുകാണപ്പെടുന്നു. സിൻസിഷ്യം അഥവാ മൾട്ടിന്യൂക്ലിയേറ്റ് എന്നാണ് ഈ അവസ്ഥയ്ക്ക് പേരുനൽകിയിട്ടുള്ളത്. പേശീകോശങ്ങളുടെ തുടർച്ചയായ സങ്കോചവികാസങ്ങൾ ഉറപ്പുവരുത്തുന്നതിന് സാർക്കോസോം (Sarcosome) എന്ന മൈറ്റോകോൺഡ്രിയയുണ്ട്. കോശത്തിനുള്ളിൽ പദാർത്ഥവിനിമയത്തിന് സഹായിക്കുന്ന അന്തർദ്രവ്യജാലിക (Endoplasmic reticulum) ആണ് സാർക്കോപ്ലാസ്മിക് റെട്ടിക്കുലം.
കാൽസ്യം 2+ അയോണുകളുടെ ശേഖരമായി ഇവ പ്രവർത്തിക്കുന്നതിനാൽ മുഖ്യമായും പേശീസങ്കോചത്തിന് ഇവ സഹായിക്കുന്നു. ടെർമിനൽ സിസ്റ്റേർണേ (terminal cisternae), ലോൻജിറ്റ്യൂഡിനൽ ട്യൂബ്യൂൾ (longitudinal tubules) എന്നിവ കൊണ്ടാണ് ഇവ നിർമ്മിച്ചിരിക്കുന്നത്. ഇവയിൽ A, I ബാൻഡുകൾക്കിടയിൽ രണ്ട് T- ട്യൂബ്യൂളുകൾ കാണപ്പെടുന്നു. 
ഒരു പേശീകോശത്തിന്റെ ധർമ്മപരമായ അടിസ്ഥാന യൂണിറ്റാണ് സാർക്കോമിയർ. ഒന്നുകഴിഞ്ഞ് മറ്റൊന്നായി ആവർത്തിച്ചുവരുന്ന ലഘുരൂപങ്ങളാണിവ. മയോഫൈബ്രിൽ എന്ന മാംസ്യഭാഗങ്ങൾ പേശികൾക്ക് ഒന്നിടവിട്ട് പ്രകാശസാന്ദ്രതയുള്ളതും (Light) ഇല്ലാത്തതുമായ (Dark) ഭാഗങ്ങൾ നൽകുന്നു. ഇവ Light and Dark Bands ആയി അറിയപ്പെടുന്നു. മയോഫൈബ്രിലിൽ ലൈറ്റ് ബാൻഡ് ആയി കാണപ്പെടുന്നത് അവിടെ ആക്ടിൻ എന്നറിയപ്പെടുന്ന മാംസ്യതൻമാത്രയുടെ സാന്നിദ്ധ്യമാണ്. ഡാർക്ക് ബാൻഡ് ആയി അനുഭവപ്പെടുന്നത് മയോസിൻ മാംസ്യങ്ങളുടെ സാന്നിദ്ധ്യമാണ്. ഡാർക്ക് ബാൻഡ് A- Band (Anisotropic) എന്നും അറിയപ്പെടുന്നു. ലൈറ്റ് ബാൻഡ് I- Band (Isotropic) എന്നറിയപ്പെടുന്നു. 
അടുത്തടുത്തുള്ള സാർക്കോമിയർ യൂണിറ്റുകളെ പരസ്പരം വേർതിരിക്കുന്നത് സിഗ്-സാഗ് രൂപത്തിലുള്ള Z- ലൈനുകളാണ്. സിഷൻഷീബ് ലൈൻ അഥവാ ക്രൗസ് സ്തരം (Zwischncheibe line or membrane of Krause) എന്നതിന്റെ ചുരുക്കപ്പേരാണിത്. ഒരു സാർക്കോമിയർ യൂണിറ്റിൽ മധ്യത്തിലായി ഒരു പൂർണ്ണ ഡാർക്ക് ബാൻഡും (Full A-Band) ഇരുവശങ്ങളിലായി രണ്ട് ഭാഗിക ലൈറ്റ് ബാൻഡുകളും (I- Bands) കാണപ്പെടുന്നു. ലൈറ്റ് ബാൻഡുകൾ സാർക്കോമിയറിന്റെ അഗ്രങ്ങളിലുള്ള Z- ലൈനുമായി ബന്ധപ്പെട്ടിരിക്കുന്നു. മധ്യത്തിലെ A-ബാൻഡിനുള്ളിൽ കാണപ്പെടുന്ന മങ്ങിയ ഭാഗമാണ് H-Zone അഥവാ ഹെൻസൺസ് ലൈൻ (Hensen's Line). ഈ H- Zone നുള്ളലിൽത്തന്നെ M- Zone ഉം കാണപ്പെടുന്നു. 
1 മ്യൂ മീറ്റർ നീളവും 9 നാനോ മീറ്റർ വ്യാസവുമുള്ള നേരിയ നീളമുള്ള ഫിലമെന്റുകളാണിവ. ഇവ അസ്ഥിപേശീകോശങ്ങളിലെ സാർക്കോമിയർ യൂണിറ്റിൽ ലൈറ്റ് ബാൻഡ് ആയി പ്രകടമാകുന്നു. ആക്ടിനുകൾ പൊതുവേ രണ്ട് രൂപങ്ങളിൽ കാണപ്പെടുന്നു. മോണോമെറിക് യൂണിറ്റുകളുള്ള, പോളാർ സ്വഭാവം പ്രകടിപ്പിക്കുന്ന ഗ്ലോബുലാർ മാംസ്യമായ G- ആക്ടിനും ഫൈബ്രസ് രൂപമായ F-ആക്ടിനും. ഇരുതന്മാത്രകളും പരസ്പരം ചുറ്റിപ്പിണഞ്ഞ് കാണപ്പെടുന്നു. ഇവ കനം കുറഞ്ഞ തന്തുക്കളുമാണ്. ആക്ടിൻ ഫൈബറുകളുടെ ഗ്രൂവിൽ കാണപ്പെടുന്ന ട്രോപ്പോമയോസിൻ (Tropomyosin), അവയ്ക്കഗ്രഭാഗത്തുള്ള ട്രോപ്പോണിൻ (Troponin) എന്നിവയും ആക്ടിൻ തന്തുവിന്റെ ഭാഗമായി കാണപ്പെടുന്നു. 
കട്ടികൂടിയ, A-ബാൻഡ് എന്ന ഭാഗം പ്രകടമാക്കുന്ന തന്തുക്കളാണിവ. നൂറുകണക്കിന് മയോസിൻ തന്മാത്രകൾ ബൈപോളാർ രൂപത്തിൽ അടുക്കിയിരിക്കുന്ന ഘടനയാണ് ഇതിനുള്ളത്. ലൈറ്റ് മീറോമയോസിൻ (Light Meromyosin- LMM) കൊണ്ടുനിർമ്മിച്ച തലഭാഗവും (Head region) ഹെവി മീറോ മയോസിൻ (HMM) കൊണ്ടുനിർമ്മിച്ച വാൽഭാഗവും ഇതിനുണ്ട്. LMM ന് സങ്കോചധർമ്മവും ATPase പ്രവർത്തനവുമുണ്ട്. ആക്ടിൻ ഫിലമെന്റുകളുമായിച്ചേർന്ന് കുറുപാലങ്ങൾ (Cross Bridges) ഉണ്ടാക്കി പേശീഭാഗങ്ങളെ തുഴപോലെ അടുപ്പിക്കുകയും അകറ്റുകയും ചെയ്യുന്ന പ്രവർത്തനമാണ് മയോസിനുള്ളത്. ഇതിനാലാണ് പേശികൾ സങ്കോചിക്കുകയും വികസിക്കുകയും ചെയ്യുന്നത്.
അസ്ഥിപേശികളെ ടൈപ്പ് 1 (Type I) എന്നും ടൈപ്പ് 2 (Type II) എന്നും തരംതിരിക്കാം. ടൈപ്പ് 1 ഫൈബറുകൾ (തന്തുക്കൾ) ചുവപ്പ് നിറമുള്ളവയായിരിക്കും. മയോഗ്ലോബിൻ എന്ന ശ്വസനവർണ്ണകത്തിന്റെ സാന്നിദ്ധ്യമാണിതിന് കാരണം. ഊർജ്ജാവശ്യത്തിന് ഓക്സിഡേറ്റീവ് ഉപാപചയത്തെ (Oxidative metabolism) ആശ്രയിക്കുന്നതിനാൽ ഇവയക്ക് പേശീക്ലമം (പേശികൾ അധികസമയം പ്രവർത്തിക്കാതിരിക്കുന്ന അവസ്ഥ അഥവാ പേശീക്ഷീണം) വളരെക്കുറച്ചുമാത്രമേ സംഭവിക്കുകയുള്ളൂ. മയോഗ്ലോബിൻ എന്ന വർണ്ണവസ്തുവില്ലാത്തതും ഗ്ലൈക്കോളിസിസ് എന്ന അവായുശ്വസനത്തെ ഊർജ്ജാവശ്യത്തിന് ആശ്രയിക്കുന്നതിനാലും ടൈപ്പ് 2 തന്തുക്കൾക്ക് വെളുത്ത നിറമാണ്. പെട്ടെന്ന് പേശീക്ലമത്തിന് വിധേയമാകുന്ന പേശികളുമാണിവ. വളരെ വേഗത്തിലും ശക്തിയിലും ഇവയ്ക്ക് പ്രവർത്തിക്കാൻ കഴിയുന്നു.

അസ്ഥിപേശികളുടെ നാമകരണത്തിന് വിവിധമാർഗ്ഗങ്ങളുണ്ട്. നാമങ്ങളോരോന്നും പേശികളുടെ ഏതെങ്കിലും തരത്തിലുള്ള സവിശേഷതകളെ കുറിക്കുന്നു.


</doc>
<doc id="238245" url="https://ml.wikipedia.org/wiki?curid=238245" title="സ്നേഹസീമ">
സ്നേഹസീമ

പൊൻകുന്നം വർക്കിയുടെ അതേപേരിലുള്ള നോവലിനെ ആസ്പദമാക്കി റ്റി.ഇ. വാസുദേവൻ 1954 നിർമിച്ച മലയാള ചലച്ചിത്രമാണ് സ്നേഹസീമ. എസ്.എസ്. രാജൻ സംവിധാനം ചെയ്ത ഈ ചിത്രത്തിൽ സത്യനും പത്മിനിയും കൊട്ടാരക്കര ശ്രീധരൻ നായരും പ്രധാന വേഷങ്ങളിൽ അഭിനയിച്ചു. മലയാളത്തിലെ ഏറ്റവും നല്ല ചലച്ചിത്രത്തിനുള്ള 1954-ലെ നാഷണൽ ഫിലിം അവാർഡ് ഈ ചിത്രത്തിനു ലഭിച്ചു. അഭയദേവിന്റെ പാട്ടുകൾക്ക് വി. ദക്ഷിണാമൂർത്തി ഈണം നൽകി. സംഭാഷണം മുട്ടത്തു വർക്കിയുടേതാണ്. ഛായാഗ്രഹണം എച്ച്.എസ്. വേണുവും, നൃത്തസംവിധാനം ബലരാമനും, നിർമ്മാണം അസ്സോസിയേറ്റഡ് പ്രൊഡയൂസേഴ്സും നിർവഹിച്ച ഈ ചിത്രം 30/12/1954-ൽ തിയേറ്ററിൽ എത്തി.
സത്യൻ<br>പത്മിനി<br>കൊട്ടാരക്കര ശ്രീധരൻ നായർ<br>ജി.കെ. പിള്ള<br>എസ്.പി. പിള്ള<br>മുതുകുളം രാഘവൻ പിള്ള<br>പി.ജെ. ചെറിയാൻ<br>ബേബി ലളിത
എ.എം. രാജ<br>അമൃതേശ്വരി<br>പി. ലീല<br>സരോജ


</doc>
<doc id="238253" url="https://ml.wikipedia.org/wiki?curid=238253" title="ഭാഗവത സപ്താഹ യജ്ഞം">
ഭാഗവത സപ്താഹ യജ്ഞം

കേരളത്തിൽ നടത്തിവരുന്ന ഒരു ഹൈന്ദവ ആചാരമാണ് 'ഭാഗവത സപ്താഹ യജ്ഞം'. ഹൈന്ദവഗ്രന്ഥങ്ങളിൽ പ്രമുഖമായ ശ്രീമഹാഭാഗവതം ഏഴു ദിവസങ്ങൾ കൊണ്ട് പാരായണം ചെയ്ത് തീർത്തു സമർപ്പിക്കുന്ന യജ്ഞമാണിത്. ഹൈന്ദവ വിശ്വാസങ്ങളിലെ ഭക്തിമാർഗ്ഗത്തിനു പ്രാമുഖ്യമുള്ള യജ്ഞങ്ങളിലാണ് ഭാഗവത സപ്താഹം പെടുന്നത്. 

പൗരാണിക കാലങ്ങളിൽ പന്ത്രണ്ടു വർഷത്തിലൊരിക്കലാണ് സപ്താഹം നടത്താറുണ്ടായിരുന്നതെങ്കിലും ആധുനിക കാലത്ത് മിക്ക ക്ഷേത്രങ്ങളിലും വർഷം തോറും ഭാഗവതസപ്താഹം നടത്തപ്പെടാറുണ്ട്.മദ്ധ്യ കേരളത്തിലെ ഏറ്റവും വലിയ സപ്താഹ യജ്ഞം നടക്കുന്ന പത്തനംതിട്ട ജില്ലയിലെ ആറൻമുള, കോട്ട ശ്രീദേവീ ക്ഷേത്രം . ഭക്തർ അർപ്പിക്കുന്ന നിറപറകൾ ഏഴു ദിവസം യജ്ഞ ശാലയിൽ അനക്കം കൂടാതെ വയ്യക്കുകാ ആണ് പതിവ്.

ഭാഗവതസപ്താഹത്തിന്റെ ഉദ്ഭവമായി പറയപ്പെടുന്നത് മഹാഭാരതത്തിൽ പരാമർശിച്ചിട്ടുള്ള പരീക്ഷിത്ത് രാജാവിന്റെ കഥയാണ്. തക്ഷകസർപ്പത്തിന്റെ ദംശനമേറ്റ് ഏഴുദിവസത്തിനുള്ളിൽ മരണപ്പെടുമെന്ന മുനിശാപം ഏറ്റുവാങ്ങിയ രാജാവിനെ മുനിമാർ ഏഴു ദിവസം കൊണ്ട് ശ്രീമഹാഭാഗവതം മുഴുവൻ പറഞ്ഞു കേൾപ്പിച്ചു. ഭാഗവതം മുഴുവൻ കേട്ട മഹാരാജാവ് ഇഹലോകസുഖങ്ങളുടെ വ്യർത്ഥത മനസ്സിലാക്കി ആത്മജ്ഞാനം നേടിയെന്നും തുടർന്ന് തക്ഷകദംശനത്തിലൂടെ മോക്ഷപ്രാപ്തി വരിച്ചുവെന്നും മഹാഭാരതത്തിൽ പ്രസ്താവിക്കുന്നു.

ഏഴു പകലുകൾ കൊണ്ട് ശ്രീമഹാഭാഗവതം പാരായണം ചെയ്ത് കേൾക്കുക എന്നത് പിൽക്കാലത്ത് പ്രചുരപ്രചാരം നേടിയ യജ്ഞമായി തീർന്നു.

യജ്ഞമെന്ന നിലയിൽ ഭാഗവത സപ്താഹയജ്ഞത്തിനും ചില ചിട്ടവട്ടങ്ങളുണ്ട്. അവയിൽ ചിലത് :



</doc>
<doc id="238254" url="https://ml.wikipedia.org/wiki?curid=238254" title="ചുണ്ണാമ്പ്">
ചുണ്ണാമ്പ്

Ca(OH) എന്ന രാസവാക്യമുള്ള ക്ഷാരസ്വഭാവമുള്ള ഒരു അജൈവസംയുക്തമാണ് കാൽസ്യം ഹൈഡ്രോക്സൈഡ് അഥവാ ചുണ്ണാമ്പ്. നിറമില്ലാത്ത ക്രിസ്റ്റൽ രൂപത്തിലോ വെളുത്ത പൊടിരൂപത്തിലോ കാണപ്പെടുന്ന ഈ സംയുക്തം കാൽസ്യം ഓക്സൈഡ് ജലവുമായി യോജിപ്പിക്കുമ്പോൾ ആണ് ഉണ്ടാവുന്നത്. ധാരാളം ഉപയോഗങ്ങൾ ഉള്ള ഈ പദാർത്ഥം ഭക്ഷ്യമേഖലയിൽ ഉപയോഗിക്കുമ്പോൾ ഇതിന്റെ ഇ നമ്പർ E526 ആണ്. 

കക്കയുടെ തോട് നീറ്റിയെടുക്കുന്ന കാൽസ്യം ഓക്സൈഡിനെ (CaO)(നീറ്റുകക്ക) ജലവുമായിച്ചേർത്താണ് ചുണ്ണാമ്പ് സാധാരണ നിർമ്മിക്കുന്നത്. കൃഷിയ്ക്കും മറ്റ് വ്യാവസായിക ആവശ്യങ്ങൾക്കും ചുണ്ണാമ്പ് ഉപയോഗപ്പെടുത്താറുണ്ട്. വെറ്റില മുറുക്കുന്നവർ വെറ്റിലയ്ക്കൊപ്പം ചുണ്ണാമ്പും ഉപയോഗിക്കാറുണ്ട്.

കാൽസ്യം ഹൈഡ്രോക്സൈഡ് (Calcium Hydroxide) ആണ് രാസനാമം.Ca(OH) എന്നതാണ്‌ രാസവാക്യം


</doc>
<doc id="238258" url="https://ml.wikipedia.org/wiki?curid=238258" title="മള്ളിയൂർ ശങ്കരൻ നമ്പൂതിരി">
മള്ളിയൂർ ശങ്കരൻ നമ്പൂതിരി

കേരളത്തിൽ ജീവിച്ചിരുന്ന പ്രസിദ്ധനായ ഒരു ഭാഗവത പണ്ഡിതൻ ആയിരുന്നു മള്ളിയൂർ ശങ്കരൻ നമ്പൂതിരി. ഇദ്ദേഹം ഭാഗവതഹംസം എന്ന പേരിലും അറിയപ്പെട്ടിരുന്നു.

1921 ഫെബ്രുവരി നാലിന് മള്ളിയൂർ പരമേശ്വരൻ നമ്പൂതിരിയുടെയും ആര്യാ അന്തർജ്ജനത്തിന്റെയും മൂത്ത മകനായി അദ്ദേഹം ജനിച്ചു. ചെറുപ്പത്തിൽ വിവിധ രോഗങ്ങളാൽ പൊറുതിമുട്ടിയിരുന്ന അദ്ദേഹം പിന്നീട് കഠിനമായ ചികിത്സകളിലൂടെ രോഗമുക്തി നേടുകയായിരുന്നു. 2011 ഓഗസ്റ്റ്‌ 2ന് തൊണ്ണൂറാം വയസ്സിൽ കോട്ടയം കുറുപ്പന്തറയിലെ വസതിയിൽ വെച്ച് അദ്ദേഹം അന്തരിച്ചു. 


ഭാര്യ മേഴത്തൂർ അരപ്പനാട്ടു ഭട്ടതിരിയുടെ പുത്രി സുഭദ്ര അന്തർജ്ജനം. ഇവർ 2004-ൽ അന്തരിച്ചു. മക്കൾ: പരമേശ്വരൻ നമ്പൂതിരി, ആര്യാദേവി, പാർവ്വതീ ദേവി, ദിവാകരൻ നമ്പൂതിരി. 


</doc>
<doc id="238261" url="https://ml.wikipedia.org/wiki?curid=238261" title="ആഞ്ഞം കൃഷ്ണൻ നമ്പൂതിരി">
ആഞ്ഞം കൃഷ്ണൻ നമ്പൂതിരി

കേരളത്തിൽ ജീവിച്ചിരുന്ന ഒരു ഭാഗവതാചാര്യനായിരുന്നു ആഞ്ഞം കൃഷ്ണൻ നമ്പൂതിരി . ഭാഗവതസപ്താഹരംഗത്തെ ജനകീയമാക്കുന്നതിൽ മുഖ്യപങ്ക് വഹിച്ച വ്യക്തിയായിരുന്നു അദ്ദേഹം. 'തിരുനാമാചാര്യൻ' എന്ന അപരനാമത്തിൽ അറിയപ്പെട്ടിരുന്ന ഭാഗവതകുലപതി ബ്രഹ്മശ്രീ ആഞ്ഞം മാധവൻ നമ്പൂതിരിയുടെ അനുജനും ശിഷ്യനും സന്തതസഹചാരിയുമായിരുന്നു അദ്ദേഹം. 

ഇന്നത്തെ പാലക്കാട് ജില്ലയിൽ പട്ടാമ്പിക്കടുത്ത് തൊണ്ടയന്നൂരിൽ വേദപണ്ഡിതനും പുരോഹിതനുമായിരുന്ന ആഞ്ഞത്ത് മനയ്ക്കൽ മധുസൂദനൻ സോമയാജിപ്പാടിന്റേയും പാഞ്ഞാൾ വൈക്കാക്കര മകൾ പാർവതി പത്തനാടിയുടെയും മകനായി 1934 മെയ് 31 (1109 എടവം 18) ന് ഇടവമാസത്തിലെ പൂരാടം നക്ഷത്രത്തിലാണ് കൃഷ്ണൻ നമ്പൂതിരി ജനിച്ചത്. 

പിതാവ് ആഞ്ഞത്ത് മധുസൂദനൻ സോമയാജിപ്പാടിൽനിന്ന് വേദാധ്യായനത്തിന്റെ പ്രാഥമികപാഠങ്ങൾ അഭ്യസിച്ച ശേഷം കൃഷ്ണൻ നമ്പൂതിരി പണ്ഡിതശിരോമണി ഗുരുവായൂർ രാമചന്ദ്രശാസ്ത്രിയിൽനിന്ന് സംസ്‌കൃതഭാഷയിൽ കൂടുതൽ പ്രാവീണ്യം നേടി. പിന്നീട് തൃശ്ശൂർ ബ്രഹ്മസ്വം മഠത്തിൽ നിന്ന് വേദപാഠങ്ങളും ഹൃദ്യസ്ഥമാക്കി. 

യശശ്ശരീരനായ തിരുനാമാചാര്യൻ ആഞ്ഞം മാധവൻ നമ്പൂതിരിയുടെ അനുജനായിരുന്ന കൃഷ്ണൻ നമ്പൂതിരി. പതിനഞ്ചാമത്തെ വയസ്സിൽ കൃഷ്ണൻ നമ്പൂതിരി ജ്യേഷ്ഠന്റെ ശിഷ്യത്വം സ്വീകരിച്ചു. ജ്യേഷ്ഠനിൽനിന്നുതന്നെ ഭാഗവതപാരായണത്തിൽ ശിക്ഷണവും ലഭിച്ചു. ജ്യേഷ്ഠന്റെ സപ്താഹത്തിന് ഒട്ടേറെ വർഷം മൂലപാരായണവും കൃഷ്ണൻ നമ്പൂതിരി നടത്തിയിട്ടുണ്ട്. 

ആറുപതിറ്റാണ്ടിലേറെ ആദ്ധ്യാത്മികരംഗത്ത് പ്രവർത്തിച്ച അദ്ദേഹം ഭാരതത്തിനകത്തും പുറത്തും മൂന്നരപതിറ്റാണ്ടോളം ഭാഗവതസപ്താഹങ്ങളും ആദ്ധ്യാത്മിക പ്രഭാഷണങ്ങളും നടത്തിയിട്ടുണ്ട്. 

1977-ൽ ജ്യേഷ്ഠൻ ആഞ്ഞം മാധവൻ നമ്പൂതിരിയിൽ നിന്ന് ഭാഗവതോപദേശം സ്വീകരിച്ച കൃഷ്ണൻ നമ്പൂതിരി ഭാഗവതസപ്താഹയജ്ഞങ്ങൾ നടത്താനാരംഭിച്ചു. ആദ്യം തിരുനാമാചാര്യനോടൊപ്പമായിരുന്നു സപ്താഹവായന നടത്തിയിരുന്നത്. 1988-ൽ തിരുനാമാചാര്യന്റെ മരണശേഷം സ്വന്തമായി സപ്താഹയജ്ഞങ്ങൾ നടത്തിവന്നു. കൂടാതെ തിരുനാമാചാര്യൻ തുടങ്ങിവെച്ച ഭാഗവതസപ്താഹങ്ങൾ, നാമസപ്താഹങ്ങൾ, ക്ഷേത്രത്തിലെ നിത്യനാമജപം, കുട്ടികൾക്ക് പ്രസാദവിതരണം, സാധുക്കൾക്കുള്ള അന്നദാനം, ഗുരുവായൂരപ്പൻെ ദശമിവിളക്ക്, ശ്രീഗുരുവായൂരപ്പൻ മാസിക, ശ്രീ ഗുരുവായൂരപ്പൻ സങ്കീർത്തന ട്രസ്റ്റ് എന്നിവയുടെ ചുമതലയും അദ്ദേഹം നിർവഹിച്ചു. 

ഇന്ത്യയ്ക്കുപുറത്ത് ആദ്യമായി കേരളീയരീതിയിൽ സപ്താഹയജ്ഞം നടത്തിയ ആചാര്യനായിരുന്നു കൃഷ്ണൻ നമ്പൂതിരി. 1992-ൽ മലേഷ്യയിലാണ് അദ്ദേഹം ഈ പദവി സ്വന്തമാക്കിയത്. ഇതിനെ തുടർന്ന് 1997 - 98 വർഷങ്ങളിൽ ദുബായ്, ഷാർജ, അബുദാബി എന്നിവിടങ്ങളിലും അദ്ദേഹം സപ്താഹവായന നടത്തി. ബദരിനാഥം, പരീക്ഷിത്ത് മഹാരാജാവിന് ശ്രീ ശുകബ്രഹ്മർഷി ഭാഗവതം ഉപദേശിച്ചതായി പറയപ്പെടുന്ന ഗംഗാതീരം, നൈമിശാരണ്യം എന്നിവിടങ്ങളിലും കൃഷ്ണൻ നമ്പൂതിരി സപ്താഹം നടത്തിയിടുണ്ട്. ആയിരത്തോളം സപ്താഹങ്ങൾക്ക് ആചാര്യനായിട്ടുണ്ട്.

നൈഷ്ഠികബ്രഹ്മചാരിയായിരുന്ന ആഞ്ഞം കൃഷ്ണൻ നമ്പൂതിരിയുടെ സപ്തതി 2004 ജൂണിൽ ഗുരുവായൂരിൽ വിപുലമായി ആഘോഷിച്ചിരുന്നു. ഈ സമയത്തിനുള്ളിൽ അദ്ദേഹം ആയിരത്തോളം ഭാഗവതസപ്താഹങ്ങൾ നടത്തിക്കഴിഞ്ഞിരുന്നു.

ഭാഗവതഹംസം മള്ളിയൂർ ശങ്കരൻ നമ്പൂതിരിയിൽ നിന്ന് ഭാഗവതഭാസ്വാൻ എന്ന ബഹുമതി ലഭിച്ചിരുന്നു. 

.2011 സെപ്റ്റംബർ നാലാം തിയതി ഞായറാഴ്ച, ശ്വാസകോശസംബന്ധമായ അസുഖം മൂലം ഇദ്ദേഹം കുന്നംകുളത്തിനടുത്തുള്ള കാണിപ്പയ്യൂരിലെ യൂണിറ്റി ആശുപത്രിയിൽ വെച്ച് അന്തരിച്ചു. 

ശ്രീ ഗുരുവായൂരപ്പൻ സങ്കീർത്തന ട്രസ്റ്റ്


</doc>
<doc id="238265" url="https://ml.wikipedia.org/wiki?curid=238265" title="ഇന്ത്യാ-പാകിസ്താൻ ഏറ്റുമുട്ടലുകൾ">
ഇന്ത്യാ-പാകിസ്താൻ ഏറ്റുമുട്ടലുകൾ

1947-ൽ ഇന്ത്യയും പാകിസ്താനും ഇന്ത്യാ വിഭജനത്തെ തുടർന്ന് ബ്രിട്ടിഷ് ഇന്ത്യയിൽ നിന്ന് വേർപിരിഞ്ഞു രണ്ട് സ്വതന്ത്ര രാജ്യങ്ങളായതിനു ശേഷം തമ്മിലുണ്ടായിട്ടുള്ള യുദ്ധങ്ങളെയും ഏറ്റുമുട്ടലുകളെയും ഉരസലുകളേയുമാണ് ഇന്ത്യാ-പാകിസ്താൻ ഏറ്റുമുട്ടലുകൾ എന്നതുകൊണ്ട് വിവക്ഷിക്കുന്നത്. ഇന്ത്യയും പാകിസ്താനും സ്വാതന്ത്ര്യാനന്തരം ഒരു അപ്രഖ്യാപിത യുദ്ധമുൾപ്പെടെ നാലു വലിയ യുദ്ധങ്ങൾ ചെയ്തിട്ടുണ്ട്. അതുകൂടാതെ ഇരു രാജ്യങ്ങളും തമ്മിൽ ചെറുതും വലുതുമായ അതിർത്തി തർക്കങ്ങളും സൈനിക വിന്യാസങ്ങളും ഉണ്ടായിട്ടുണ്ട്. ഉപരിയായി പാകിസ്താൻ ഇന്ത്യയിൽ ഭീകരവാദവും വിഘടനവാദവും പ്രോൽസാഹിപ്പിക്കുന്നതായും, ഭീകരവാദികൾക്ക് പരിശീലനവും പണവും നൽകി സഹായിക്കുന്നതായും - ഇന്ത്യ ആരോപണം ഉന്നയിക്കുന്നുമുണ്ട്.

1971-ലെ ഇന്ത്യാ-പാകിസ്താൻ യുദ്ധമൊഴികെ എല്ലാ പ്രധാന ഉരസലുകൾക്കും കാരണം കാശ്മീർ പ്രശ്നമായാണ് കണക്കാക്കപ്പെടുന്നത്. 1971-ലെ യുദ്ധം കിഴക്കൻ പാകിസ്താൻ പ്രശ്നം മൂലമാണുണ്ടായത്. 

സ്വാതന്ത്ര്യാനന്തരം ഇരു രാജ്യങ്ങളും തമ്മിൽ നാലു വലിയ യുദ്ധങ്ങൾ നടന്നിട്ടുണ്ട്.


</doc>
<doc id="238266" url="https://ml.wikipedia.org/wiki?curid=238266" title="സി.ഐ.ഡി. (മലയാളചലച്ചിത്രം)">
സി.ഐ.ഡി. (മലയാളചലച്ചിത്രം)

1955-ൽ പുറത്തിറങ്ങിയ മലയാള ചലച്ചിത്രമാണ് സി.ഐ.ഡി.. മെരിലാൻഡ് സ്റ്റുഡിയോയിൽ നിർമിച്ച ഈ ചിത്രത്തിന്റെ സംവിധാനം എം. കൃഷ്ണൻ നായർ നിർവഹിച്ചു. സ്റ്റുഡിയോയിലെ കഥാവിഭാഗം തയാറക്കിയ കഥയ്ക്ക് ടി.എൻ. ഗോപിനാഥൻ നായർ സംഭാഷണമെഴുതി. തിരുനയനാർകുറിച്ചി എഴുതിയ ഗാനങ്ങൾക്ക് ബ്രദർ ലക്ഷ്മൺ ഈണം നൽകി. കൃഷ്ണൻ ഇളമൺ ശബ്ദവും, എം.വി. കൊച്ചാപ്പി കലാസംവിധാനവും, സി.വി. ശങ്കരൻ മേയ്ക്കപ്പും, കെ.ഡി.ജോർജ്ജ് ചിത്രസംയോജനവും നിർവഹിച്ചു.
വലിയ എസ്റ്റേറ്റുടമയായ മുകുന്തമേനോന്റെ കൊലപാതകം അന്വേഷിക്കാനായി സി.ഐ.ഡി സുധാകരൻ നിയമിതനാക്കുന്നു. കൊലപാതകത്തിനു കാരണക്കാരായവരെ സുധാകരൻ കണ്ടുപിടിക്കുന്നു. ഒടുവിൽ മുകുന്തമേനോന്റെ മകളെ സുധാകരൻ വിവാഹം കഴിക്കുന്നു. 
പ്രേം നസീർ<br>മിസ്സ് കുമാരി<br>കൊട്ടാരക്കര ശ്രീധരൻ നായർ<br>കുമാരി തങ്കം<br>എസ്.പി. പിള്ള<br>കുട്ടൻ പിള്ള<br>അടൂർ പങ്കജം<br>ടി.എസ്. മുത്തയ്യ<br>ജോസ് പ്രകാശ്<br>ശ്രീകണ്ഠൻ നായർ
കമുകറ പുരുഷോത്തമൻ<br>എം. സരോജിനി<br>എൻ.എൽ. ഗാനസരസ്വതി<br>പി. ലീല<br>പി.ബി. ശ്രീനിവാസൻ<br>വി.എൻ. സുന്ദരം



</doc>
<doc id="238274" url="https://ml.wikipedia.org/wiki?curid=238274" title="ആമേൻ (ചലച്ചിത്രം)">
ആമേൻ (ചലച്ചിത്രം)

ലിജോ ജോസ് പെല്ലിശ്ശേരിയുടെ സംവിധാനത്തിൽ 2013-ൽ പുറത്തിറങ്ങിയ മാജിക്കൽ റിയലിസ്റിക് ഗണത്തിൽപ്പെട്ട മലയാളചലച്ചിത്രമാണ് ആമേൻ. കുമരംകരി എന്ന കുട്ടനാടൻ സംഘല്പിക ഗ്രാമത്തിനെയും അവിടുത്തെ ഗീവർഗീസ് പുണ്ണ്യളനെയും സെന്റ് ജോർജ്ജ് ബാന്റ് സംഘത്തെയും അടിസ്ഥാനമാക്കിയെടുത്ത ഈ ചിത്രത്തിൽ ഫഹദ് ഫാസിൽ, ഇന്ദ്രജിത്ത് ,സ്വാതി റെഡ്ഡി, രചന നാരായണൻകുട്ടി എന്നിവർ അഭിനയിച്ചിരിക്കുന്നു. തെലുഗു നടിയായ സ്വാതി റെഡ്ഡിയുടെ ആദ്യ മലയാളചിത്രം കൂടിയാണ് ആമേൻ. ചിത്രം നിരൂപകരാലും പ്രേക്ഷകരാലും നല്ല രീതിയിൽ സ്വീകരിക്കപ്പെട്ടു.

കുമരംകരി എന്ന കുട്ടനാടൻ ഗ്രാമത്തെയും അവിടുത്തെ പുരാതന സിറിയൻ പള്ളിയെയും അടിസ്ഥാനമാക്കിയെടുത്ത ചിത്രമാണ് ആമേൻ. "അടയാളങ്ങളും അത്ഭുതങ്ങളും കണ്ടെങ്കിൽ മാത്രമേ നിങ്ങൾ എന്നെ വിശ്വസിക്കുകയുള്ളൂ..." എന്ന സുവിശേഷ വചനത്തിൽ നിന്നുമാണ് 'ആമേൻ' തുടങ്ങുന്നത്. പള്ളിയിലെ കൊച്ചു കപ്യാരായ സോളമൻ നാട്ടിലെ പ്രമാണിയായ കോൺട്രാക്ടർ ഫിലിപ്പോസിന്റെ മകളായ ശോശന്നയുമായി പ്രണയത്തിലാണ്. സോളമന്റെ അച്ഛൻ ആ നാട്ടിലെ ബാൻഡ് മാസ്റ്ററായിരുന്ന എസ്തപ്പാനാശാനാണ്. ബോട്ടപകടത്തിൽ അച്ഛനെയും സഹോദരിമാരെയും നഷ്ടപ്പെട്ടയാളാണ് സോളമൻ. സോളമൻ ഒരു പരാജയപ്പെട്ട ബാൻഡ് അംഗമാണ്. കുമരംകരിയിൽ പുതുതായി എത്തുന്ന കൊച്ചച്ചനാണ് ഫാ. വിൻസെന്റ് വട്ടോളി. വട്ടോളിയച്ചൻ സോളമന്റെ പ്രണയത്തിന് എല്ലാ വിധ പിന്തുണയും നൽകുന്നു. ശോശന്നയുടെ കല്യാണം കുടുംബക്കാർ ഉറപ്പിക്കുമ്പോൾ സോളമനും ശോശന്നയും വട്ടോളിയച്ചന്റെ സഹായത്തോടെ ഒളിച്ചോടാൻ ശ്രമിക്കുന്നു. തുടർന്ന് ശ്രമം പരാജയപ്പെടുകയും തുടർന്ന് വരുന്ന ബാൻഡ് മത്സരത്തിൽ കുമരംകരിക്കാരുടെ ഗീവർഗ്ഗീസ് ബാൻഡ് സംഘം വിജയിക്കുകയാണെങ്കിൽ സോളമന് ശോശന്നയെ കെട്ടിച്ചുതരുമെന്ന് ഉറപ്പ് നൽകുന്നു. ഇതിനിടയിൽ പള്ളിയിലെ പ്രധാന അച്ചനായ ഫാ. അബ്രഹാം ഒറ്റപ്ലാക്കൻ പള്ളി പൊളിച്ച് പുതിയത് പണിയാൻ തീരുമാനിക്കുന്നു. തുടർന്ന് നടക്കുന്ന സംഭവവികാസങ്ങൾ കഥയെ ശുഭാന്ത്യത്തിലെത്തിക്കുന്നു. ഒടുവിൽ നാട്ടുകാർ ഫാ. വിൻസെന്റ് വട്ടോളിയുടെ യഥാർത്ഥ വ്യക്തിത്വം തിരിച്ചറിയുന്നു.


ആമേനിലെ ഗാനങ്ങളുടെ സംഗീതസംവിധാനം നിർവഹിച്ചിരിക്കുന്നത് പ്രശാന്ത് പിള്ളയാണ്. വരികളെഴുതിയിരിക്കുന്നത് കാവാലം നാരായണപ്പണിക്കരും റഫീക്ക് അഹമ്മദും (സോളമനും ശോശന്നയും)ചേർന്നാണ്. ചലച്ചിത്രത്തിൽ മൊത്തം ഏഴു ഗാനങ്ങളുണ്ട്.


</doc>
<doc id="238287" url="https://ml.wikipedia.org/wiki?curid=238287" title="കെ. കല്യാണിക്കുട്ടിയമ്മ">
കെ. കല്യാണിക്കുട്ടിയമ്മ

പ്രമുഖയായ സാമൂഹ്യപ്രവർത്തകയായിരുന്നു കെ. കല്യാണിക്കുട്ടിയമ്മ (ജനനം:1905). അദ്ധ്യാപിക, വിദ്യാഭ്യാസപ്രവർത്തക, സ്ത്രീസ്വാതന്ത്ര്യവാദി, ജനനനിയന്ത്രണത്തിന്റെ വക്താവ് എന്നീ നിലകളിലൊക്കെ പ്രവർത്തിച്ചു. ജീവചരിത്രത്തിനുള്ള കേരള സാഹിത്യ അക്കാദമി പുരസ്‌കാരം ലഭിച്ചിട്ടുണ്ട്.
തൃശൂർ മൂത്തോടത്തു കൃഷ്ണമേനോന്റെയും കോച്ചാട്ടിൽ കൊച്ചു കുട്ടിയമ്മയുടെയും മകളാണ്. ബി.എസ്.സി, ബി.എഡ് ബിരുദങ്ങൾ നേടി അധ്യാപികയായി. പഥികയും വഴിയോരത്തെ മണിദീപങ്ങളും എന്ന ആത്മകഥയ്ക്ക് 1994 ലെ കേരള സാഹിത്യ അക്കാദമി പുരസ്കാരം ലഭിച്ചു.


</doc>
<doc id="238291" url="https://ml.wikipedia.org/wiki?curid=238291" title="കുടമരം">
കുടമരം

ആഫ്രിക്കൻ സ്വദേശിയായ ഒരു വൃക്ഷമാണ് കുടമരം, (Umbrella tree). . 30 മീറ്ററോളം ഉയരം വയ്ക്കും. പലരാജ്യങ്ങളിലേക്കും വ്യാപിപ്പിച്ചിട്ടുള്ള ഈ വൃക്ഷം 150 വർഷത്തോളം നിലനിൽക്കും. ഇലകൾ കാലിത്തീറ്റയായി ഉപയോഗിക്കാം. പെട്ടെന്നു വളരുന്ന് കുടമരം നല്ല വിറക് നൽകാറുണ്ട്. കർണാടകത്തിൽ നടത്തിയ പരീക്ഷണങ്ങളിൽ വിത്തിൽ നിന്നും ഭക്ഷ്യയോഗ്യമായ എണ്ണ ലഭിക്കുന്നതായി കണ്ടെത്തിയിട്ടുണ്ട്. പലവിധത്തിലുമുള്ള ഔഷധഗുണങ്ങളുള്ള ഒരു മരമാണ് കുടമരം. അലങ്കാരവൃക്ഷമായും തണൽവൃക്ഷവുമായെല്ലാം ഈ മരം നട്ടുവളർത്തിവരുന്നു. കാപ്പിത്തോട്ടങ്ങളിൽ തണൽവൃക്ഷമായി കേരളത്തിൽ നട്ടുവളർത്തുന്നുണ്ട്. പക്ഷികളും കുരങ്ങന്മാരുമാണ് വിത്തുവിതരണം നടത്തുന്നത്. വിത്തിന് നല്ല ജീവനക്ഷമതയുണ്ട്. വേഗം വളരുന്നതിനാൽ നശിച്ചകാടുകളുടെ പുനർജീവനത്തിനായി നട്ടുവളർത്താൻ കഴിയും. Charaxes lactetinctus ശലഭത്തിന്റെയും Neopolyptychus serrator നിശാശലഭത്തിന്റെയും Ceroplesis militaris വണ്ടിന്റെയും ലാർവകൾ തിന്നുന്ന ഇലകളിൽ ഒന്ന് കുടമരത്തിന്റെയാണ്.



</doc>
<doc id="238292" url="https://ml.wikipedia.org/wiki?curid=238292" title="യോഹന്നാൻ പന്ത്രണ്ടാമൻ മാർപ്പാപ്പ">
യോഹന്നാൻ പന്ത്രണ്ടാമൻ മാർപ്പാപ്പ

പൊതുവർഷം 955 ഡിസംബർ 16 മുതൽ എട്ടരവർഷക്കാലം റോമൻ കത്തോലിക്കാ സഭയുടെ തലവനായ മാർപ്പാപ്പയുടെ പദവി വഹിച്ച വ്യക്തിയാണ് യോഹന്നാൻ പന്ത്രണ്ടാമൻ (ജനനം: 930 അല്ലെങ്കിൽ 937; മരണം: 14 മേയ് 964). കേവലം പതിനെട്ടു വയസ്സു മാത്രമുള്ളപ്പോൾ മാർപ്പാപ്പ പദവിയിലെത്തിയ അദ്ദേഹത്തിന്റെ പൂർവനാമം 'ഒട്ടാവിയാനോ' എന്നായിരുന്നു. റോമിലെ തസ്കലം പ്രഭുക്കന്മാരുടേയും പേപ്പൽ രാഷ്ട്രീയത്തെ അരനൂറ്റാണ്ടോളം നിയന്ത്രിച്ചിരുന്ന 'തിയോഫൈലാക്ട്' കുടുംബത്തിന്റേയും പശ്ചാത്തലമുള്ളവനായിരുന്നു യോഹന്നാൻ. മാർപ്പാപ്പ പദവിക്കൊപ്പം റോമിന്റെ സിവിൽ ഭരണാധികാരവും അദ്ദേഹത്തിന്റെ ചുമതലയിലായിരുന്നു. 

യോഹന്നാന്റെ പാപ്പാവാഴ്ച, അതിരുവിട്ട അധാർമ്മികതയുടേയും അസാന്മാഗ്ഗികതയുടേയും ലൗകികതയുടേയും പേരിൽ കുപ്രസിദ്ധി നേടി. "സംസ്കാരശൂന്യനും അസാന്മാർഗ്ഗിയും ആയ മനുഷ്യൻ" (a coarse, immoral man) എന്ന് ഈ മാർപ്പാപ്പയെ വിശേഷിപ്പിക്കുന്ന കത്തോലിക്കാ വിജ്ഞാനകോശം, അദ്ദേഹത്തിന്റെ നടപടികൾ മാർപ്പാപ്പയുടെ വസതിയായ ലാറ്ററൻ കൊട്ടാരത്തിനു വേശ്യാലയമെന്ന ദുഷ്പേരുണ്ടാക്കിയതായും, അക്കാലത്തു റോമിൽ കൊടികുത്തിവാണ സദാചാരഭ്രംശം വ്യാപകമായ വിമർശനത്തിനു വിഷയമായതായും പറയുന്നു.

റോമിനടുത്തുള്ള ചെറിയൊരു പട്ടണമായ തസ്കുലമിലെ തിയോഫൈലാക്ട് പ്രഭുവും പത്നി തിയൊഡോറയും അവരുടെ അനന്തരഗാമികളും പത്താം നൂറ്റാണ്ടിലുടനീളം മാർപ്പാപ്പാമാരുടെ തെരഞ്ഞെടുപ്പിലും ഭരണത്തിലും മുഖ്യസ്വാധീനമായിരുന്നു. 904-ൽ സെർജിയസ് മൂന്നാമനെ മാർപ്പാപ്പ പദവിയിലെത്തിക്കുന്നതിൽ നിർണ്ണായകമായ പങ്കു വഹിച്ച തിയോഫൈലാക്ട്, സെർജിയസിന്റെ ഭരണത്തിൽ ഉന്നതസ്ഥാനം നേടുകയും ക്രമേണ റോമിന്റെ ഭരണാധികാരി തന്നെ ആവുകയും ചെയ്തു. തിയോഫൈലാക്ടിന്റെ പെണ്മക്കളായ മറോസിയയും തിയൊഡോറായും, പിൽക്കാലത്തെ പേപ്പൽ രാഷ്ട്രീയത്തെ ഏറെ സ്വാധീനിച്ചു. ഇംഗ്ലീഷ് ചരിത്രകാരൻ എഡ്‌വേഡ് ഗിബ്ബൺ അവരെ 'വേശ്യാസോദരികൾ' (sister prostitutes) എന്നു വിശേഷിപ്പിക്കുന്നു. മറോസിയായുടെ മകൻ യോഹന്നാൻ പതിനൊന്നാമൻ പൊതുവർഷം 931-ൽ 20-ആം വയസ്സിൽ മാർപ്പാപ്പ ആയി. ചില സമകാലീനസാക്ഷ്യങ്ങൾ അനുസരിച്ച്, സെർജിയസ് മൂന്നാമൻ മാർപ്പാപ്പ ആയിരുന്നു അദ്ദേഹത്തിന്റെ പിതാവ്. അപ്പോഴേയ്ക്ക് സ്വയം റോമിന്റെ ഭരണാധികാരിയുടെ പദവിയിലെത്തിയിരുന്ന അമ്മ മറോസിയയുടെ സമ്പൂർണ്ണ സ്വാധീനത്തിലായിരുന്നു യോഹന്നാൻ പതിനൊന്നാമന്റെ ഭരണം. 

932-ൽ റോമിന്റെ ഭരണം, മറ്റൊരു കാമുകനിൽ അവർക്കു പിറന്നിരുന്ന മകൻ ആൽബെറിക് രണ്ടാമൻ മറോസിയയിൽ നിന്നു പിടിച്ചെടുത്തതോടെ യോഹന്നാൻ പതിനൊന്നാമന്റെ മാർപ്പാപ്പ പദവി പരുങ്ങലിലായി. തുടർന്ന് 3 വർഷക്കാലം നാമമാത്രമായ അധികാരത്തിൽ സഹോദരന്റെ തടവുകാരനായിക്കഴിഞ്ഞ ഈ മാർപ്പാപ്പ 935 അവസാനം മരിച്ചു. തുടർന്നു മാർപ്പാപ്പാമാരായ ലിയോ ഏഴാമൻ, സ്റ്റീഫൻ എട്ടാമൻ, മാരിനസ് രണ്ടാമൻ, അഗാപ്പീറ്റസ് രണ്ടാമൻ എന്നിവരുടെ തെരഞ്ഞെടുപ്പുകളും ഭരണവും ആൽബെറിക്ക് രണ്ടാമന്റെ സ്വാധീനത്തിലായിരുന്നു.

അഗാപ്പീറ്റസ് രണ്ടാമന്റെ വാഴ്ചക്കിടെ, 954-ൽ ആൽബെറിക്ക് രണ്ടാമൻ മരിച്ചു. തുടർന്ന്, അദ്ദേഹത്തിനു വിവാഹബാഹ്യമായി പിറന്ന മകൻ മകൻ ഒട്ടാവിയാനോ റോമിന്റെ ഭരണാധിപനായി. അഗാപ്പീറ്റസ് രണ്ടാമന്റെ കാലശേഷം ഒട്ടാവിയാനോയ്ക്ക് മാർപ്പാപ്പ സ്ഥാനം നൽകിക്കൊള്ളമെന്ന് റോമിലെ പ്രഭുക്കന്മാരെക്കൊണ്ട് പത്രോസിന്റെ ഭദ്രാസനപ്പള്ളിയിൽ വച്ച് സത്യം ചെയ്യിച്ചിട്ടാണ് ആൽബെറിക് മരിച്ചത്. 955-ൽ അഗാപ്പീറ്റസ് മരിച്ചതോടെ, ഈ വാഗ്ദാനമനുസരിച്ച് ഒട്ടാവിയാനോ മാർപ്പാപ്പ പദവിയിലെത്തി. യോഹന്നാൻ പന്ത്രണ്ടാമൻ എന്ന പേരും അദ്ദേഹം സ്വീകരിച്ചു. എന്നാൽ റോമിന്റെ ഭരണാധികാരി കൂടിയായി തുടർന്ന അദ്ദേഹം, ആ നിലക്കുള്ള അധികാരപ്രയോഗത്തിൽ 'ഒട്ടാവിയാനോ' എന്ന പഴയ പേര് ഉപയോഗിക്കുന്നതു തുടർന്നിരുന്നു.

പാശ്ചാത്യക്രിസ്തീയതയുടെ നേതൃത്വത്തിൽ എത്തിയ ശേഷവും യോഹന്നാൻ പന്ത്രണ്ടാമന്റെ ശ്രദ്ധ പ്രധാനമായും നായാട്ടിലും സ്വന്തം ആസക്തികൾ പിന്തുടരുന്നതിലും ആയിരുന്നു. ഒപ്പം രാഷ്ട്രീയമായ പ്രശ്നങ്ങളും അദ്ദേഹത്തെ അലട്ടി. പിതാവിനു തീർത്തും വഴങ്ങിയിരുന്ന റോമിലെ പ്രഭുവർഗ്ഗത്തെ നിയന്ത്രണത്തിൽ നിർത്താൻ അദ്ദേഹം പണിപ്പെട്ടു. ഇറ്റലിയിലെ രാജാവ് ബെരഞ്ഞർ രണ്ടാമൻ, പേപ്പൽ അധികാരമേഖല ആക്രമിക്കാൻ തുടങ്ങിയതും പ്രശ്നമായി. ഈ സ്ഥിതിയിൽ മാർപ്പാപ്പ ജർമ്മനിയിലെ രാജാവ് ഒട്ടോ ഒന്നാമന്റെ സഹായം തേടി. 962 ജനുവരിയിൽ സൈന്യസമേതം റോമിലെത്തിയ ഒട്ടോ, ബെരഞ്ഞറുടെ ആക്രമണത്തെ തുരത്തി. ഒട്ടോയുമായി മൈത്രീസഖ്യത്തിൽ ഏർപ്പെട്ട മാർപ്പാപ്പ അദ്ദേഹത്തെ റോമാസാമ്രാട്ടായി കിരീടം ധരിപ്പിച്ചു. 

പൊങ്ങച്ചത്തിലും വ്യഭിചാരത്തിലും മുഴുകിയുള്ള ജീവിതം നിർത്താൻ യോഹന്നാനെ ഉപദേശിച്ചിട്ടാണ് സാമ്രാട്ട് റോമിൽ നിന്നു മടങ്ങിയത്. ഈ ഉപദേശം യോഹന്നാൻ അവഗണിച്ചു. മാത്രമല്ല, ഇറ്റലിയിൽ ഒട്ടോയുടെ സ്വാധീനം വർദ്ധിക്കുന്നത് അദ്ദേഹത്തെ പരിഭ്രാന്തനാക്കുകയും ചെയ്തു. സാമ്രാട്ടിനെതിരെ സഖ്യം തേടി അദ്ദേഹം ഹങ്കറിയിലെ മാഗ്യാർമാരുടേയും ബൈസാന്തിയൻ ഭരണാധികാരികളുടേയും അടുത്ത് ദൂതന്മാരെയും അയച്ചു. ഇറ്റലിയിലെ രാജകുമാരൻ അഡാൽബെർട്ടുമായും അദ്ദേഹം ചർച്ച തുടങ്ങി. മാർപ്പാപ്പയുടെ ദൂതന്മാർ സാമ്രാട്ടിന്റെ പിടിയിലായതോടെ ചതി തിരിച്ചറിഞ്ഞ ഒട്ടോ മാർപ്പാപ്പയുമായി ഇടഞ്ഞു. കാര്യങ്ങൾ വിശദീകരിക്കാൻ യോഹന്നാൻ ദൂതന്മാരെ അയച്ചെങ്കിലും വിശദീകരണങ്ങൾ ഒട്ടോയെ തൃപ്തിപ്പെടുത്തിയില്ല.

റോമിലെ അപചയം അതിരുവിടുന്നതറിഞ്ഞ സാമ്രാട്ട്, 963-ൽ സൈന്യസമേതനായി വീണ്ടും നഗരത്തിൽ പ്രവേശിച്ചു. ജർമ്മനിയിലെ പുരോഹിതന്മാരുടെ പിന്തുണ ഇക്കാര്യത്തിൽ അദ്ദേഹത്തിനുണ്ടായിരുന്നു. ഒട്ടോക്കെതിരെ സൈനികമായ ചെറുത്തു നില്പിനു പദ്ധതിയിട്ട മാർപ്പാപ്പ, അതു പ്രായോഗികമല്ലെന്ന തിരിച്ചറിവിൽ പേപ്പൽ ഖജനാവുമായി ടൈബർ നദി കടന്നു പലായനം ചെയ്തു. തുടർന്ന് ഒരു സൂനഹദോസ് വിളിച്ചുകൂട്ടിയ സാമ്രാട്ട്, അതിൽ സന്നിഹിതനായി ആരോപണങ്ങൾക്കു മറുപടി പറയാൻ മാർപ്പാപ്പയോട് ആവശ്യപ്പെട്ടു. എന്നാൽ സാമ്രാട്ട് വിളിച്ചുകൂട്ടിയ സൂനഹദോസിന്റെ ആധികാരരികത അംഗീകരിക്കാതിരുന്ന യോഹന്നാൻ അതിനു തയ്യാറാതെ റോമിനടുത്തുള്ള കമ്പാഞ്ഞ മലഞ്ചെരുവിൽ നായാട്ടിനു പോയി. മാർപ്പാപ്പയെ അസാന്നിദ്ധ്യത്തിൽ വിചാരണചെയ്ത സൂനഹദോസ് അദ്ദേഹത്തെ സ്ഥാനഭ്രഷ്ടനാക്കി ലിയോ എട്ടാമൻ എന്ന പേരിൽ മറ്റൊരു മാർപ്പാപ്പയെ തെരഞ്ഞെടുത്തു. 

നഗരത്തിൽ യോഹന്നാൻ മാർപ്പാപ്പയുടെ പക്ഷപാതികളും എതിരാളികളും ചേരിതിരിഞ്ഞു. ഒട്ടോക്കെതിരെ പക്ഷപാതികൾ സംഘടിപ്പിച്ച ലഹള വലിയ ആൾനാശത്തോടെ അടിച്ചമർത്തപ്പെട്ടു. എന്നാൽ സാമ്രാട്ട് റോം വിട്ടുപോയതിനെ തുടർന്ന് 964 ഫെബ്രുവരിയിൽ പരിവാരസമേതം യോഹന്നാൻ മാർപ്പാപ്പ നഗരത്തിൽ മടങ്ങിയെത്തി. അതോടെ സ്ഥിതി പരുങ്ങലിലായ 'എതിർപാപ്പ' ലിയോ എട്ടാമൻ നഗരം വിട്ടോടി. തന്നെ സ്ഥാനഭ്രഷ്ടനാക്കിക്കൊണ്ടുള്ള തീരുമാനത്തെ യോഹന്നാൻ അസാധുവായി പ്രഖ്യാപിച്ചു.

അധികാരം വീണ്ടും ഉറച്ചതിനെ തുടർന്ന്, സാമ്രാട്ടുമായി പുതിയ അനുരഞ്ജനത്തിനു ശ്രമിച്ച യോഹന്നാൻ അദ്ദേഹത്തിന്റെ അടുത്തേക്ക് ദൂതന്മാരെ അയച്ചു. എന്നാൽ താമസിയാതെ മാർപ്പാപ്പ മരിച്ചതിനാൽ ആ വഴിക്കുള്ള നീക്കങ്ങൾ പുരോഗമിച്ചില്ല. 965 മേയ് 14-ആം തിയതി യോഹന്നാൻ പന്ത്രണ്ടാമൻ മാർപ്പാപ്പ മരിച്ചു. റോമിനു പുറത്തൊരിടത്തു വ്യഭിചാരത്തിൽ ഏർപ്പെട്ടിരിക്കെയായിരുന്നു മരണമെന്നാണ് സമകാലീനസാക്ഷ്യം. കാമുകിയുടെ ഭർത്താവു കൊലചെയ്തതാണെന്നും രക്തമൂർച്ഛ പിടിപെട്ടു മരിച്ചതാണെന്നും കരണക്കുറ്റിയിൽ സാത്താൻ പ്രഹരിച്ചതാണെന്നും ഭാഷ്യങ്ങളുണ്ട്.

വിഖ്യാത ഇംഗ്ലീഷ് ചരിത്രകാരൻ എഡ്‌വേഡ് ഗിബ്ബൺ, കുപ്രസിദ്ധനായ ഈ മാർപ്പാപ്പയുടെ ഭരണത്തെ 'ജോർജിയൻ' ഇംഗ്ലണ്ടിലെ പുരോഹിതവിരുദ്ധഫലിതം ഉപയോഗിച്ചു വിവരിക്കുന്നു. ഈ വിവരണം പത്താം നൂറ്റാണ്ടിലെ പേപ്പൽ രാഷ്ട്രീയത്തെ പൊതുവായും യോഹന്നാന്റെ പന്ത്രണ്ടാമന്റെ ഭരണത്തെ പ്രത്യേകമായും പരിഗണിക്കുന്നു:-

ലാറ്ററൻ കൊട്ടാരത്തിൽ സംഘടിക്കപ്പെട്ട വിഷയാസക്തിയുടെ ലഹരിക്കൂത്തുകളാണ് (orgies of debauchery) യോഹന്നാന്റെ വാഴ്ചയെ ശ്രദ്ധേയമാക്കിയതെന്നു ചരിത്രകാരനായ വിൽ ഡുറാന്റ് നിരീക്ഷിക്കുന്നു. മെത്രാന്മാരുടെ നിയമനത്തിനു യോഹന്നാൻ കൈക്കൂലി വാങ്ങിയതായും, പത്തു വയസ്സുള്ള ഒരു കുട്ടിയെ മെത്രാനാക്കിയതായും, പിതാവിന്റെ ഉപനാരിമാരും വിധവയുമായും പോലും അഗമ്യഗമനത്തിൽ (incest) ഏർപ്പെട്ടതായും ജർമ്മൻ ചക്രവർത്തി ഒട്ടോ റോമിൽ വിളിച്ചുകൂട്ടിയ സൂനഹദോസിൽ ആരോപിക്കപ്പെട്ടു.

958-ൽ ഇറ്റലിയിലെ സുബിയാക്കോ സാന്യാസാശ്രമത്തിനു പ്രത്യേകാവകാശങ്ങൾ അനുവദിച്ചു കൊടുത്ത യോഹന്നാൻ പന്ത്രണ്ടാമൻ താഴെപ്പറയുന്ന വ്യവസ്ഥകൾക്കു വിധേയമായാണ് അതു ചെയ്തത്:

 ഇതൊക്കെയാണെങ്കിലും "ദാർശനികദൃഷ്ടിയിൽ പുരോഹിതന്മാരുടെ പാപങ്ങൾ അവരുടെ പുണ്യങ്ങളോളം അപകടകരമല്ല" എന്ന നിരീക്ഷണത്തിലാണ് ഗിബ്ബൺ ഈ വിമർശനം അവസാനിപ്പിക്കുന്നത്. ("...but to a philosophic eye, the vices of the clergy are far less dangerous than their virtues."


</doc>
<doc id="238293" url="https://ml.wikipedia.org/wiki?curid=238293" title="നൂർപൂറിലെ സൂരജ് മൽ">
നൂർപൂറിലെ സൂരജ് മൽ

ഹിമാചൽ പ്രദേശിലെ നൂർപൂറിൽ ഭരണത്തിലിരുന്ന രാജാവായിരുന്നു സൂരജ് മൽ (ഭരണകാലം:1613 - 1618). 
മുഗളരുടെ സഖ്യകക്ഷിയായിരുന്ന ഇദ്ദേഹം 1617-ൽ കാങ്ഡ കോട്ട ആക്രമിക്കുന്നതിനിടയിൽ മുഗളരുമായി തെറ്റിപ്പിരിയുകയും ഒളിവിൽപോകുകയും ചെയ്തു. 1618-ൽ ചമ്പയിൽ വച്ച് മരിച്ചു.
സൂരജ് മലിന്റെ സഹോദരനായ ജഗത് സിങ്ങാണ് അദ്ദേഹത്തെ പിന്തുടർന്ന് നൂർപൂറിൽ ഭരണത്തിലേറിയത്.


</doc>
<doc id="238295" url="https://ml.wikipedia.org/wiki?curid=238295" title="പുലാക്കാട്ട് രവീന്ദ്രൻ">
പുലാക്കാട്ട് രവീന്ദ്രൻ

പ്രമുഖ മലയാള കവിയായിരുന്നു പുലാക്കാട്ട് രവീന്ദ്രൻ(ജനനം : 30 ജനുവരി 1932 -21 ജൂൺ 1995). കവിതക്കുള്ള കേരള സാഹിത്യ അക്കാദമി പുരസ്‌കാരം 1990 ൽ നേടി.
പാലക്കാട് ചെർപ്പുളശ്ശേരി രാഘവ വാരിയരുടെയും പാർവതി വാരസ്യാരുടെയും മകനായി 1932 ജനുവരി 30ന് ജനിച്ചു. ബി.എസ്.സി, ബി.എഡ് ബിരുദങ്ങൾ നേടി അധ്യാപകനായി. ചെർപ്പുളശ്ശേരിക്കടുത്ത് നെല്ലായ സ്വദേശിയാണ് ഇദ്ദേഹം.1995 ജൂൺ 21 ന് 63 വയസ്സുള്ളപ്പോൾ ദിവംഗതനായി.



</doc>
<doc id="238301" url="https://ml.wikipedia.org/wiki?curid=238301" title="നീലമ്പേരൂർ മധുസൂദനൻ നായർ">
നീലമ്പേരൂർ മധുസൂദനൻ നായർ

പ്രമുഖ മലയാള കവിയും സാഹിത്യകാരനുമാണ് നീലമ്പേരൂർ മധുസൂദനൻ നായർ(ജനനം: 25 മാർച്ച് 1936). കവിതക്കുള്ള കേരള സാഹിത്യ അക്കാദമി പുരസ്‌കാരം 2000 ൽ നേടി. പതിനഞ്ചോളം കവിതാസമാഹാരങ്ങളുൾപ്പെടെ മുപ്പതോളം കൃതികളുടെ കർത്താവാണ്. 
കുട്ടനാട്ടിൽ നീലമ്പേരൂർ വില്ലേജിൽ മാധവൻപിള്ളയുടെയും പാർവതിയമ്മയുടെയും മകനായി ജനിച്ചു. ഗണിതശാസ്ത്രത്തിൽ ബിരുദവും സ്ഥിതിവിവരഗണിതത്തിൽ മാസ്റ്റർ ബിരുദവും നേടി. നേടി വ്യവസായ വകുപ്പിൽ റിസർച്ച് ഓഫീസറായി. കേരള സാഹിത്യ അക്കാദമിയുടെ ജനറൽ കൗൺസിൽ അംഗമായിരുന്നു. ചമത എന്ന കാവ്യ സമാഹാരത്തിന് 2000 ലെ കേരള സാഹിത്യ അക്കാദമി പുരസ്‌കാരം ലഭിച്ചു. എംഗൽസിന്റെ കവിതകൾ മലയാളത്തിലേക്ക് പരിഭാഷപ്പെടുത്തി. സ്നേഹപൂർവ്വം മീര എന്ന സിനിമക്കായി ഗാനങ്ങളും രചിച്ചു. സെക്രട്ടറിയേറ്റ് വ്യവസായ വാണിജ്യവകുപ്പിൽ ജോയിന്റ് ഡയറക്ടറായി വിരമിച്ചു



</doc>
<doc id="238306" url="https://ml.wikipedia.org/wiki?curid=238306" title="പി.വി. കുര്യാക്കോസ്">
പി.വി. കുര്യാക്കോസ്

പ്രമുഖ മലയാള നാടകകൃത്താണ് പി.വി. കുര്യാക്കോസ്(21 സെപ്റ്റംബർ 1933 - സെപ്റ്റംബർ 2007). 1973 ലെ നാടകത്തിനുള്ള കേരള സാഹിത്യ അക്കാദമി പുരസ്‌കാരം കുപ്പിക്കല്ലുകൾ എന്ന കൃതിക്കു ലഭിച്ചു.
മൂവാറ്റുപുഴ മുടവൂർ പുതുശ്ശേരിക്കുടിയിൽ വർഗ്ഗീസിന്റെയും ശോശാമ്മയുടെയും മകനായി ജനിച്ചു. കോളേജ് വിദ്യാഭ്യാസത്തിനു ശേഷം മുംബെയിലേക്കു പോയി. ശസ്ത്രക്രിയക്ക് ആവശ്യമായ ഉപകരണങ്ങൾ നിർമ്മിക്കുന്ന മാർവാഡിയുടെ കമ്പനിയിൽ സെയിൽസ്മാനായും പിന്നീട് അവിടെ തന്നെ ക്ളർക്കായും അക്കൗണ്ടൻറായും ജനറൽ മാനേജരുമായൊക്കെ ജോലി ചെയ്തു. മുംബൈ മലയാളികളുടെ നാടകസമിതിയായ പ്രതിഭാ ആർട്സ് ക്ളബിന്റെ പ്രധാന സംഘാടകനായി. സമിതിക്കുവേണ്ടി നിരവധി നാടകങ്ങൾ എഴുതി സംവിധാനം ചെയ്തു. ഹോസ്ലാബ് എൻജിനീയറിങ് പ്രൈവറ്റ് ലിമിറ്റഡ് എന്ന പേരിൽ സ്വന്തമായൊരു കമ്പനി തുടങ്ങി. മുംബൈയിൽ ശിവസേനക്കാരുടെ ‘മലബാറികൾ’ ക്കെതിരെയുള്ള ആക്രമണത്തിൽ കിടപ്പാടം നഷ്ടപ്പെട്ടു. ഹോസ്ലാബ് കമ്പനി അടച്ചുപൂട്ടി ചെന്നൈയിലേക്ക് മാറി.

ഐ.വി. ശശി സംവിധാനം ചെയ്ത ‘ലക്ഷ്മണരേഖ’യുടെ തിരക്കഥാകൃത്തും ജേസി സംവിധാനം ചെയ്ത ‘അടുക്കാൻ എന്തെളുപ്പ’ത്തിന്റെ നിർമ്മാതാവുമായിരുന്നു. കേരള സാഹിത്യ അക്കാദമി അവാർഡ് നേടിയ ‘കുപ്പിക്കല്ലുകൾ’ എന്ന നാടകത്തിന്റെ ചലച്ചിത്രരൂപമായിരുന്നു ‘ലക്ഷ്മണരേഖ’. ആത്മകഥാംശമുള്ള ‘ഒരു സായാഹ്നസ്വപ്നം’ എന്ന ടെലിഫിലിമാണ് അവസാനമായി നിർമ്മിച്ചത്.

അവസാന കാലത്ത് ചെന്നൈയിൽനിന്ന് മൂവാറ്റുപുഴയിലെ മുടവൂർ ഗ്രാമത്തിലേക്ക് അദ്ദേഹം മടങ്ങി.


</doc>
<doc id="238308" url="https://ml.wikipedia.org/wiki?curid=238308" title="തിരുവിതാംകൂർ ലെജിസ്ലേറ്റീവ് കൗൺസിൽ">
തിരുവിതാംകൂർ ലെജിസ്ലേറ്റീവ് കൗൺസിൽ

തിരുവിതാംകൂർ നാട്ടുരാജ്യത്തു് 1888 മുതൽ 1932 വരെ നിലനിന്നിരുന്ന ഭരണസംവിധാനഘടകമാണ് തിരുവിതാംകൂർ ലെജിസ്ലേറ്റീവ് കൗൺസിൽ. മദ്ധ്യകാലാനന്തരഭാരതത്തിൽ രാജഭരണങ്ങളുടെയോ സാമ്രാജ്യശക്തികളുടെയോ പരമാധികാരത്തിൽ ചെറിയതോതിലെങ്കിലും ഇടപെടാൻ രാജകുടുംബാംഗങ്ങളല്ലാത്ത സ്വദേശികൾക്കു ലഭിച്ച ആദ്യത്തെ അവസരമായിരുന്നു ഈ നിയമനിർമ്മാണസഭ. തിരുവിതാംകൂർ മഹാരാജാവായിരുന്ന ശ്രീമൂലം തിരുനാൾ രാമവർമ്മയാണു് ഇന്ത്യയിലാദ്യമായി ഭരണത്തിൽ ജനപങ്കാളിത്തം എന്ന ആശയം ഈ സഭയുടെ രൂപീകരണത്തിലൂടെ പ്രാവർത്തികമാക്കിയതു്. അനവധി പരിണാമഘട്ടങ്ങളിലൂടെ കടന്നുപോയ ഈ സഭയുടെ അനന്തരരൂപമാണു് പിൽക്കാലത്തു് കേരളനിയമസഭയുടെ അടിസ്ഥാനചട്ടക്കൂടായിത്തീർന്നു് സ്വതന്ത്രഭാരതത്തിലെ ഒരു സംസ്ഥാനമായിക്കഴിഞ്ഞ കേരളത്തിന്റെത്തന്നെ നിയമനിർമ്മാണവ്യവസ്ഥയുടെ സിരാകേന്ദ്രമായി മാറിയത്.

തിരുവിതാംകൂർ ലെജിസ്ലേറ്റീവ് കൗൺസിൽ കൂടാതെ, ശ്രീമൂലം പ്രജാസഭ (ശ്രീമൂലം പോപ്പുലർ കൗൺസിൽ), ശ്രീമൂലം അസംബ്ലി, ശ്രീചിത്തിര സ്റ്റേറ്റ് കൗൺസിൽ, കൊച്ചി ലെജിസ്ലേറ്റീവ് കൗൺസിൽ, തിരു-കൊച്ചി നിയമസഭ, മദ്രാസ് ലെജിസ്ലേറ്റീവ് കൗൺസിൽ, മദ്രാസ് ലെജിസ്ലേറ്റീവ് അസംബ്ലി എന്നിവയും കേരളത്തിന്റെ ആകമാനമുള്ള നിയമനനിർമ്മാണചരിത്രത്തിന്റെ ഭാഗമാണു്. 

1888 മാർച്ച് 30-ന് ശ്രീമൂലം തിരുനാൾ മഹാരാജാവ് പുറപ്പെടുവിച്ച ഒരു ഉത്തരവിലൂടെയാണു് തിരുവിതാംകൂർ ലെജിസ്ലേറ്റീവ് കൗൺസിൽ നിലവിൽ വന്നതു്. രണ്ടിൽ കുറയാത്ത അനൗദ്യോഗികാംഗങ്ങൾ ഉൾപ്പെടെ എട്ടംഗങ്ങളും മൂന്നു വർഷം കാലാവധിയുമുള്ള ഒരു സമിതി എന്നായിരുന്നു ആ വിളംബരത്തിൽ നിശ്ചയിക്കപ്പെട്ടിരുന്നതു്. 1888 ഓഗസ്റ്റ് 23 വ്യാഴാഴ്ച ഉച്ചയ്ക്കു് 12 മണിക്കു് അന്നത്തെ ദിവാൻ ടി. രാമറാവുവിന്റെ അദ്ധ്യക്ഷതയിൽ അദ്ദേഹത്തിന്റെത്തന്നെ ഓഫീസ് മുറിയിൽ ചേർന്ന ആദ്യയോഗത്തിൽ അഞ്ച് ഔദ്യോഗികാംഗങ്ങളും മൂന്നു് അനൗദ്യോഗികാംഗങ്ങളുമാണു് ഉണ്ടായിരുന്നതു്.

ദിവാനായിരുന്നു കൗൺസിലിന്റെ അദ്ധ്യക്ഷൻ. അദ്ദേഹത്തിന്റെ അഭാവത്തിൽ ഒരു ഉപാദ്ധ്യക്ഷനെ താൽക്കാലികമായി നിയമിക്കാൻ വ്യവസ്ഥയുണ്ടായിരുന്നു. 

ഇത്തരമൊരു പരീക്ഷണം നടന്നതു് ഭാരതത്തിൽ നിലനിന്നിരുന്ന അറുനൂറോളം നാട്ടുരാജ്യങ്ങളിൽ ആദ്യമായിട്ടായിരുന്നു. നിയമനിർമ്മാണത്തിൽ രാജാവിനും അദ്ദേഹത്തിന്റെ ഉദ്യോഗസ്ഥവൃന്ദത്തിനും ആവശ്യമായ ഉപദേശങ്ങൾ നൽകുക എന്നതായിരുന്നു കൗൺസിലിന്റെ ചുമതല. സമിതി രൂപം കൊടുത്ത നിയമങ്ങൾ മഹാരാജാവിന്റെ അനുമതി ലഭിക്കുന്നതോടെ പ്രാബല്യത്തിൽ വന്നിരുന്നു. ഇത്തരം നിയമനിർദ്ദേശങ്ങൾ അംഗീകരിച്ചുനടപ്പിൽ വരുത്താനുള്ള അന്തിമാധികാരം രാജാവിൽ തന്നെ നിക്ഷിപ്തമായിരുന്നു. പ്രസ്തുത നിയമങ്ങൾ ഫലപ്രദമായി നടപ്പിൽ വരുത്തുന്നുണ്ടോ എന്നു പരിശോധിക്കാനോ മേൽനടപടികളെടുക്കാനോ കൗൺസിലിനു് അധികാരമുണ്ടായിരുന്നില്ല. എങ്കിലും ആ പരിമിതികൾ വെച്ചുപോലും പൊതുജനങ്ങൾ കൂടി ഉൾപ്പെടുന്ന ഒരു ജനാധിപത്യപ്രക്രിയയുടെ ബീജരൂപം എന്ന നിലയിൽ ഇന്ത്യയിലെ ആദ്യത്തെ ചുവടുവെപ്പായിരുന്നു തിരുവിതാംകൂർ ലെജിസ്ലേറ്റീവ് കൗൺസിൽ.

കൗൺസിലിന്റെ രൂപീകരണം നടന്ന അതേ കാലഘട്ടത്തിൽ തിരുവിതാംകൂറിൽ സാമുദായിക-സാമൂഹ്യരംഗത്തും ചരിത്രപ്രധാനമായ മാറ്റങ്ങൾ സംഭവിച്ചുകൊണ്ടിരുന്നു. അരുവിപ്പുറത്തു് ശ്രീനാരായണഗുരു ശിവപ്രതിഷ്ഠ നടത്തിയതു് അതേ വർഷമായിരുന്നു. 1891-ൽ പതിനായിരത്തോളം പേർ ഒപ്പിട്ട ഒരു ഭീമഹർജി മഹാരാജാവിനു് സമർപ്പിക്കപ്പെട്ടു. മുഖ്യമായും തമിഴ്‌നാട്ടിൽ നിന്നുള്ള വിദേശബ്രാഹ്മണന്മാരെ മാത്രം സർക്കാർ സേവനത്തിൽ പരിഗണിക്കുന്ന നയത്തിനെതിരേ പ്രതിഷേധിക്കുന്നതും സാധാരണ ജനങ്ങൾക്കും സർക്കാർ ജോലികളിൽ പ്രാതിനിധ്യം ലഭിക്കണമെന്നു് ആവശ്യപ്പെടുന്നതുമായിരുന്നു മലയാളി മെമ്മോറിയൽ അഥവാ ട്രാവൻകൂർ മെമ്മോറിയൽ എന്നറിയപ്പെട്ട ഈ ഭീമഹർജി. ഇന്ത്യൻ നാഷണൽ കോൺഗ്രസ്സ് നേതാവും മദ്രാസ് സ്റ്റാൻഡേർഡ് പത്രാധിപരുമായിരുന്ന ബാരിസ്റ്റർ ജി.പി. പിള്ള (ജി. പരമേശ്വരൻ പിള്ള), മലയാളത്തിലെ ആദ്യ ചരിത്രാഖ്യായികയുടെ കർത്താവായ സി.വി. രാമൻപിള്ള, അഡ്വ. കെ.പി. ശങ്കരമേനോൻ, ഡോ. പൽപ്പു തുടങ്ങിയ സാമൂഹ്യപരിഷ്കർത്താക്കൾക്കുപുറമേ നാനാജാതിമതസ്ഥരായ യുവാക്കളായിരുന്നു ഈ ഹർജിക്കുപിന്നിൽ. പ്രസ്തുതഹർജിയിലൂടെ തങ്ങൾക്കു് അവകാശപ്പെട്ടതു് നേടിയെടുക്കാൻ വേണ്ടി ജനങ്ങൾ സംഘടിക്കുന്നതും ഒത്തുചേരുന്നതും തിരുവിതാംകൂറിലെ ശ്രദ്ധേയമായ ആദ്യത്തെ ജനാധിപത്യപ്രക്ഷോഭങ്ങളിലൊന്നായി മാറി.

മലയാളി മെമ്മോറിയലിന്റെ അവതരണം രസിക്കാതെവന്ന തമിഴ്‌ബ്രാഹ്മണസംഘം താമസിയാതെ അതിലെ വാദങ്ങളെല്ലാം ഖണ്ഡിച്ചുകൊണ്ടു് ഒരു കൗണ്ടർ മെമ്മോറിയൽ രാജാവിനു സമർപ്പിച്ചു.

ഇതിനിടെ കേരളം സന്ദർശിച്ച സ്വാമി വിവേകാനന്ദൻ ഡോ. പൽപ്പുവിൽനിന്നും കേരളത്തിൽ നിലനിന്നിരുന്ന തൊട്ടുകൂടായ്മ, തീണ്ടിക്കൂടായ്മ തുടങ്ങിയ ആചാരവൈകൃതങ്ങളെക്കുറിച്ചു് കേട്ടറിഞ്ഞിരുന്നു. ഈഴവസമുദായക്കാർ അനുഭവിച്ചുകൊണ്ടിരുന്ന അവശതകൾക്കു പരിഹാരമായി വിവേകാനന്ദൻ ഡോ. പൽപ്പുവിനോടു നിർദ്ദേശിച്ചതു് ഒരു യഥാർത്ഥസന്യാസിവര്യന്റെ കീഴിൽ ആ സമുദായം ഒത്തുചേരാനാണു്. ഇതോടൊപ്പം 1895 മേയ് മാസത്തിൽ ഡോ. പൽപ്പു തന്നെ ദിവാൻ ശങ്കരസുബ്ബയ്യർക്കു് സ്വന്തം നിലയിൽ ഒരു നിവേദനം സമർപ്പിച്ചു. കൂടാതെ, 1896 സെപ്റ്റംബറിൽ 13176 ഈഴവസമുദായാംഗങ്ങൾ ഒപ്പിട്ട ഒരു ഭീമഹർജിയും അദ്ദേഹത്തിന്റെ നേതൃത്വത്തിൽ മഹാരാജാവിനു സമർപ്പിക്കപ്പെട്ടു. ഈഴവമെമ്മോറിയൽ ഹർജി എന്നായിരുന്നു ഈ നിവേദനത്തിന്റെ പേർ.

രണ്ടാമത്തെ സന്ദർശനത്തിനു് കേരളത്തിലെത്തിയ സ്വാമി വിവേകാനന്ദൻ കേരളത്തിലെ ജാതിപ്രശ്നം ബ്രിട്ടീഷ് പാർലമെന്റിന്റെ ശ്രദ്ധയിൽ എത്തിക്കാനുള്ള ശ്രമങ്ങളാരംഭിച്ചു. കേരളത്തിൽ നിലനിന്നിരുന്ന അനാചാരങ്ങളും ജാതിവ്യവസ്ഥയും ബ്രിട്ടീഷ് പാർലമെന്റിൽ ഗൗരവമായ ചർച്ചാവിഷയമായി മാറിയതോടെ തിരുവിതാംകൂർ രാജകീയഭരണകൂടം ഇക്കാര്യത്തിൽ എന്തെങ്കിലും പരിഹാരം കാണുവാൻ നിർബന്ധിതമായി. ഇതിന്റെ ഫലമായി മഹാകവി കുമാരനാശാൻ, അയ്യൻകാളി തുടങ്ങിയവർ ലെജിസ്ലേറ്റീവ് കൗൺസിലിലേക്കു നാമനിർദ്ദേശം ചെയ്യപ്പെട്ടു.

1898-ൽ കൗൺസിലിന്റെ അംഗസംഖ്യ 15 ആയി ഉയർത്തി. അംഗങ്ങളുടെ ചുമതലകൾ വ്യക്തമായി നിർവ്വചിക്കപ്പെട്ടു. ഒമ്പതുപേരായിരുന്നു അക്കാലത്തു് നാമനിർദ്ദേശം ചെയ്യപ്പെട്ടിരുന്ന അനൗദ്യോഗികാംഗങ്ങൾ.

1919-ൽ ലെജിസ്ലേറ്റീവ് കൗൺസിലിൽ ഗണ്യമായ മാറ്റം സംഭവിച്ചു. ജനങ്ങൾക്കു് കൂടുതൽ പ്രാതിനിധ്യവും അധികാരവും അതോടൊപ്പം ചുമതലകളും നൽകിക്കൊണ്ടു് കൗൺസിലിന്റെ അംഗസംഖ്യ 25 ആയി ഉയർത്തി. 11 അനൗദ്യോഗിക അംഗങ്ങളിൽ മൂന്നുപേരെ നാമനിർദ്ദേശം വഴിയും ബാക്കി എട്ടുപേരെ ജനങ്ങളുടെ നേരിട്ടുള്ള തെരഞ്ഞെടുപ്പുവഴിയും നിയമിക്കാനുള്ള വ്യവസ്ഥ നിലവിൽ വന്നു. ഇദംപ്രഥമമായി, വാർഷികബഡ്ജറ്റിന്മേൽ ചർച്ച ചെയ്യുവാനും ചോദ്യങ്ങൾ ചോദിക്കുവാനുമുള്ള അവസരം സമിതി അംഗങ്ങൾക്കു ലഭ്യമായി. ഒരാൾക്കു് ഒരു സമ്മേളനത്തിൽ പരമാവധി മൂന്നു ചോദ്യങ്ങൾ എന്നു നിജപ്പെടുത്തിയിരുന്നു. കൂടാതെ, ഉപചോദ്യങ്ങൾ ചോദിക്കുവാനോ പ്രമേയങ്ങൾ അവതരിപ്പിക്കുവാനോ അംഗങ്ങൾക്കു് അവകാശമില്ലായിരുന്നു. പിൽക്കാലത്തു്, 1922-ലെ ഭേദഗതികൾക്കുശേഷം ഈ അവകാശങ്ങൾ കൂടി അവർക്കു ലഭിച്ചു.

1921 ഒക്ടോബറിൽ വീണ്ടും സമിതി വികസിപ്പിക്കപ്പെടുകയുണ്ടായി. 50 പേരിൽ 22 പേർ നാമനിർദ്ദേശം ചെയ്യപ്പെട്ടവരും അതിൽ 7 പേർ അനൗദ്യോഗികാംഗങ്ങളും എന്നതായിരുന്നു പുതിയ ഘടന. ഭൂനികുതിയായോ തൊഴിൽനികുതിയായോ അഞ്ചുരൂപ കരമടയ്ക്കുന്നവർക്കും ബിരുദധാരികൾക്കും മാത്രം അംഗങ്ങളെ തെരഞ്ഞെടുക്കാനുള്ള വോട്ടവകാശം ലഭിച്ചു.

1922-ൽ വനിതകൾക്കും വോട്ടുചെയ്യാനും തെരഞ്ഞെടുക്കപ്പെടാനും അനുമതി ലഭിച്ചു. ഇന്ത്യയിൽ ആദ്യമായായിരുന്നു ഇത്തരമൊരു നടപടി. ഇതോടെ ഡോ. മേരി പുന്നൻ ലൂക്കോസ് ഇന്ത്യയിലെ ഏതെങ്കിലും നിയമനിർമ്മാണസഭയിലേക്കു് നാമനിർദ്ദേശം ചെയ്യപ്പെടുന്ന ആദ്യവനിതയായി മാറി.

1922 ഏപ്രിൽ 22, 1925 മേയ് 14, 1928 മേയ് 27-28, 1931 മേയ് 20,23 എന്നീ തീയതികളിൽ കൗൺസിലിലേക്കു് വോട്ടെടുപ്പുകൾ നടക്കുകയുണ്ടായി.1925-ലെ നായർ റെഗുലേഷനും ഈഴവ റെഗുലേഷനും പാസ്സായതു് ഈ അധികാരപരിസ്ഥിതിയിലാണു്.

1930-ൽ കൗൺസിലിന്റെ അധികാരങ്ങൾ ഒരിക്കൽകൂടി വിപുലമാക്കി. അഭിപ്രായപ്രകടനത്തിനുള്ള പൂർണ്ണസ്വാതന്ത്ര്യം ഇതോടെ കൗൺസിലിനു കൈവന്നു.

1932 ഒക്ടോബർ 28നു് ശ്രീചിത്ര തിരുനാൾ മഹാരാജാവ് പുറപ്പെടുവിച്ച റെഗുലേഷൻ അതുവരെ നിലനിന്നിരുന്ന നിയമനിർമ്മാണവ്യവസ്ഥ മൊത്തം അഴിച്ചുപണിയുന്നതിലേക്കു നയിച്ചു. പ്രജാസഭയും ലെജിസ്ലേറ്റീവ് സമിതിയും നിയമനിർമ്മാണസഭയുടെ രണ്ടു് അറകളായി പ്രവർത്തിക്കണമെന്നു് തീരുമാനിക്കപ്പെട്ടു. അതോടെ തിരുവിതാംകൂർ ലെജിസ്ലേറ്റീവ് കൗൺസിൽ ഇല്ലാതാവുകയും അതിനുപകരം പുതിയ ദ്വിമണ്ഡലസംവിധാനത്തിന്റെ ഭാഗമായി ശ്രീചിത്തിരാ സ്റ്റേറ്റ് കൗൺസിൽ എന്ന പേരിൽ ഒരു ഉപരിസഭ രൂപം കൊള്ളുകയും ചെയ്തു.


</doc>
<doc id="238329" url="https://ml.wikipedia.org/wiki?curid=238329" title="മനസ്സാക്ഷി (ചലച്ചിത്രം)">
മനസ്സാക്ഷി (ചലച്ചിത്രം)

1954-ൽ പുറത്തിറങ്ങിയ മലയാള ചലച്ചിത്രമാണ് മനസാക്ഷി. കോയമ്പത്തൂർ ഈശ്വർ പിക്ചേഴ്സ് അവരുടെ തന്നെ കഥയെ ആസ്പദമാക്കി സെൻട്രൽ സ്റ്റുഡിയോയിൽ നിർമിച്ചതാണ് ഈ ചിത്രം. പി.എസ്. നായരും വാണക്കുറ്റിയും ചേർന്ന് സംഭാഷണം എഴുതി. അഭയദേവ് രചിച്ച പാട്ടുകൾക്ക് എസ്.ജി.കെ. പിള്ള ഈണം നൽകി. ചെല്ലപ്പനും തങ്കരാജും ചേർന്ന് നൃത്തസംവിധാനവും, കെ. ഗോപാൽ ഛായാഗ്രഹണവും, രാമസ്വാമി ശബ്ദലേഖനവും, ജി. വിശ്വനാഥ ചിത്രസംയോജനവും, സംവിധാനവും നിർവഹിച്ചു. 1954 നവംബർ 12 ന് ഈ ചിത്രം പ്രദർശനം ആരംഭിച്ചു.
പ്രേം നസീർ<br>പി.എ. തോമസ്<br>വാണക്കുറ്റി<br>കൊട്ടാരക്കര ശ്രീധരൻ നായർ<br>ജോസ് പ്രകാശ്<br>പി. ഭാസ്കരൻ<br>ഹേമലത<br>ടി.ആർ. ഓമന
എൽ.പി.ആർ. വർമ്മ<br>എസ്.എം. വേണുഗാനം<br>ജോസ് പ്രകാശ്<br>ടി ആർ. ഗജലക്ഷ്മി<br>ഗുരുവായൂർ പൊന്നമ്മ



</doc>
<doc id="238331" url="https://ml.wikipedia.org/wiki?curid=238331" title="ഉത്തരായനരേഖ">
ഉത്തരായനരേഖ

ഉത്തരായനകാലത്തിന്റെ അവസാനദിവസം, സൂര്യൻ നേരെ മുകളിലെത്തുന്ന അക്ഷാംശരേഖയാണ് 'ഉത്തരായനരേഖ' (). ഇപ്പോഴത്തെ ഉത്തരായനരേഖയുടെ സ്ഥാനം ഭൂമദ്ധ്യരേഖയ്ക്ക്‌ 23 ഡിഗ്രി 26 മിനിട്ട്‌ 16 സെക്കന്റ്‌ വടക്കായാണ്. ഉത്തരായനത്തിന്റെ അവസാനദിവസം ഭൂമിയുടെ ഉത്തരാർദ്ധഗോളം സൂര്യനു നേരെ പരമാവധി ചരിയുന്നതിനാൽ സൂര്യൻ ഉത്തരായനരേഖയ്ക്ക്‌ നേരെ മുകളിൽ എത്തുന്നു. ഇത്തരത്തിൽ സൂര്യൻ നേരെ മുകളിൽ എത്തുന്ന ഉത്തരാർദ്ധഗോളത്തിലെ ഏറ്റവും വടക്കുള്ള അക്ഷാംശരേഖയാണ്‌ ഉത്തരായനരേഖ.ഉത്തരായനരേഖ ഭാരതത്തിലൂടെ കടന്നു പോകുന്നുണ്ട്‌. 

ഉത്തരായനരേഖയുടെ ദക്ഷിണാർദ്ധഗോളത്തിലെ തുല്യനാണ് ദക്ഷിണായനരേഖ. ഈ അയനാന്തരേഖകൾ ഭൂഗോളത്തിനെ അടയാളപ്പെടുത്തുന്ന അഞ്ച് പ്രധാന അക്ഷാംശവൃത്തങ്ങളിൽ രണ്ടെണ്ണമാണ്. ശേഷിച്ചവ ഭൂമദ്ധ്യരേഖ, ആർട്ടിക്ക് വൃത്തം, അന്റാർട്ടിക് വൃത്തം എന്നിവയാണ്. ഭൂമദ്ധ്യരേഖ ഒഴിച്ചുള്ള നാലു വൃത്തങ്ങളുടെയും സ്ഥാനം ആപേക്ഷികമാണ്. ഭൂമിയുടെ ഭ്രമണപഥത്തിനാപേക്ഷികമായുള്ള ഭൂമിയുടെ അച്ചുതണ്ടിന്റെ ചരിവാണ് പ്രസ്തുത വൃത്തങ്ങളുടെ സ്ഥാനം നിർണയിക്കുന്നത്.

ഈ രേഖയ്ക്ക് ഉത്തരായന രേഖ എന്ന് നാമം വരാൻ കാരണം, സൂര്യൻ ഈ രേഖയിലെത്തുന്ന ദിവസമാണ് ഭൂമിയുടെ ഉത്തരാർദ്ധഗോളം സൂര്യനു നേരെ പരമാവധി ചരിയുകയും, സൂര്യന്റെ തെക്കു നിന്നും വടക്കോട്ടുള്ള ആപേക്ഷികസ്ഥാനാന്തരം സംഭവിക്കുകയും ചെയ്യുന്നത്. ഭൂമിയുടെ ഭ്രമണപഥത്തിനാപേക്ഷികമായി ഭൂമിയുടെ അച്ചുതണ്ടിനുണ്ടാകുന്ന ചരിവാണ് ഇത്തരത്തിൽ സൂര്യൻ തെക്കു നിന്നും വടക്കോട്ട് സഞ്ചരിക്കുന്നതായി അനുഭവപ്പെടാൻ കാരണം. തെക്കു നിന്നും വടക്കോട്ടുള്ള സൂര്യന്റെ ഈ യാത്രയെ 'ഉത്തരായനം' എന്ന് പറയുന്നു. (സംസ്കൃതത്തിൽ 'ഉത്തരം' എന്ന വാക്കിനു 'വടക്ക്' എന്നും 'അയനം' എന്നാൽ 'യാത്ര' എന്നുമാണ് അർത്ഥം. അതിനാൽ ഉത്തരായനം എന്നാൽ 'വടക്കോട്ടുള്ള യാത്ര' എന്നർത്ഥം വരുന്നു)

ഈ രേഖയുടെ ഇംഗ്ലീഷ് നാമം Tropic of Cancer ('ട്രോപിക് ഓഫ് കാൻസർ') എന്നാണ്. ഈ നാമം വരാൻ കാരണം, ഉത്തരായനരേഖയിലെത്തുന്ന സൂര്യൻ ജ്യോതിശ്ശാസ്ത്രപ്രകാരം കർക്കടകരാശിയിൽ പ്രവേശിക്കുന്നു. കർക്കടകരാശിയുടെ ലാറ്റിൻ നാമമാണ് കാൻസർ എന്നത്. ട്രോപിക് എന്ന വാക്ക് ഗ്രീക്ക് ഭാഷയിലെ അർത്ഥം 'തിരിവ്' എന്നർത്ഥം വരുന്ന τροπή (ട്രോപേയ്) എന്ന വാക്കിൽ നിന്നും ഉത്ഭവിച്ചതാണ്. അയനാന്തങ്ങളിലെ സൂര്യന്റെ തിരിച്ചുവരവിനെയാണ് ട്രോപിക് എന്ന വാക്ക് കൊണ്ട് സൂചിപ്പിക്കുന്നത്.

2012ലെ കാലത്തെ കണക്കനുസരിച്ച് ഉത്തരായനരേഖയുടെ സ്ഥാനം ഭൂമദ്ധ്യരേഖയ്ക്ക് വടക്കായാണ്.പുരസ്സരണം മൂലം വിഷുവങ്ങളുടെ സ്ഥാനചലനം സംഭവിക്കുന്നതിനാൽ, (ഇപ്പോഴത്തെ കണ്ടെത്തലനുസരിച്ച്) ഉത്തരായനരേഖയുടെ സ്ഥാനം തെക്ക് ഭാഗത്തേക്ക് ഏകദേശം അര സെക്കന്റ് (0.47″) അക്ഷാംശരേഖ വച്ച് നീങ്ങിക്കൊണ്ടിരിക്കുന്നു. (1917ൽ ഉത്തരായനരേഖയുടെ സ്ഥാനം കൃത്യം 23° 27' ആയിരുന്നു) 

ഭൂമദ്ധ്യരേഖയ്ക്ക് തെക്കുഭാഗത്തുള്ള ഉത്തരായനരേഖയുടെ സമരേഖയാണ് ദക്ഷിണായനരേഖ.

പ്രൈം മെറിഡിയനിൽ നിന്ന് തുടങ്ങി കിഴക്കോട്ട് സഞ്ചരിക്കുമ്പോൾ,<br> ഉത്തരായന രേഖ കടന്നു പോകുന്ന പ്രധാന സ്ഥലങ്ങൾ :


</doc>
<doc id="238333" url="https://ml.wikipedia.org/wiki?curid=238333" title="ദക്ഷിണായനരേഖ">
ദക്ഷിണായനരേഖ

ഭൂമദ്ധ്യരേഖയ്ക്ക്‌ 23 ഡിഗ്രി 26 മിനിട്ട്‌ 16 സെക്കന്റ്‌ തെക്കു കൂടി (23° 26' 16" S)കടന്നുപോകുന്ന അക്ഷാംശരേഖയാണ്‌ ദക്ഷിണായനരേഖ. ദക്ഷിണായനകാലത്ത്‌ അവസാനദിവസം സൂര്യൻ ദക്ഷിണായനരേഖയ്ക്ക്‌ നേരെ മുകളിൽ എത്തുന്നു. ഇത്തരത്തിൽ സൂര്യൻ നേരേ മുകളിൽ എത്തുന്ന ദക്ഷിണാർദ്ധഗോളത്തിലെ ഏറ്റവും തെക്കുള്ള അക്ഷാംശരേഖയാണ്‌ ദക്ഷിണായനരേഖ.

പ്രൈം മെറിഡിയനിൽ നിന്ന് തുടങ്ങി കിഴക്കോട്ട് സഞ്ചരിക്കുമ്പോൾ,<br> ദക്ഷിണായന രേഖ കടന്നു പോകുന്ന പ്രധാന സ്ഥലങ്ങൾ :


</doc>
<doc id="238335" url="https://ml.wikipedia.org/wiki?curid=238335" title="ശരീരവളർച്ച">
ശരീരവളർച്ച

പഴയ അവസ്ഥയിലേയ്ക്ക് തിരിച്ചുപോകാനാകാത്തവിധം ശരീരകോശങ്ങളുടെ വിഭജനവും പുതിയ പ്രോട്ടോപ്ലാസത്തിന്റെ നിർമ്മാണവും കോശാന്തരപദാർത്ഥങ്ങളുടെ സംശ്ലേഷണവും വഴി ശരീരത്തിന്റെ വലിപ്പവും ഭാരവും വർദ്ധിക്കുന്ന അവസ്ഥയാണ് ശരീരവളർച്ച. ശരീരവളർച്ചയ്ക്കായി പുതുതായി പ്രോട്ടോപ്ലാസം നിർമ്മിക്കപ്പെടുന്നത് പ്രോട്ടോപ്ലാസ്മിക് ഗ്രോത്ത് (Protoplasmic growth) ആയും പ്രോട്ടോപ്ലാസത്തിലുൾപ്പെടാത്ത വസ്തുക്കളുടെ നിർമ്മാണത്തെ അപ്പോപ്ലാസ്മാറ്റിക് ഗ്രോത്ത് (Apoplasmatic growth)എന്നും വിളിക്കുന്നു. വിവിധസംയോജകകലകളിലെ മാട്രിക്സ്, തന്തുക്കൾ എന്നിവയും ജലം പോലുള്ള വസ്തുക്കളും അപ്പോപ്ലാസ്മാറ്റിക് വസ്തുക്കളാണ്. ശരീരനിർമ്മാണപ്രവർത്തനങ്ങളായ ഉപചയം (Anabolism), ശരീരവിഘടനപ്രവർത്തനങ്ങളായ അപചയത്തെ (Catabolism) അധികരിക്കുമ്പോഴാണ് ശരീരവളർച്ച സാധ്യമാകുന്നത്. ഇരുചയാപചയപ്രവർത്തനങ്ങളും നിരക്കിൽ തുല്യമായാൽ ശരീരവളർച്ച നടക്കുന്നില്ല. 
മാംസ്യത്തിന്റേയും കൊഴുപ്പിന്റേയും അധികരിച്ച ഉപഭോഗം വഴി ജീവദ്രവ്യത്തിന്റെ അളവ് കുറയുന്നതിനെ നെഗറ്റീവ് ഗ്രോത്ത് അഥവാ ഡീഗ്രോത്ത് (Negative/ Degrowth) എന്നുവിളിക്കുന്നു. 
ശരീരത്തിലെ കോശങ്ങളെല്ലാം ജീവിതകാലം മുഴുവനും വളർച്ച കാണിക്കുന്നില്ല. എന്നാൽ റിസേർവ് കോശങ്ങൾ (Reserve Cells) എന്നറിയപ്പെടുന്ന ചിലയിനം കോശങ്ങൾ വളരുന്നതിനുള്ള കഴിവ് എന്നെന്നേയ്ക്കും നിലനിർത്തുന്നു. ത്വക്കിലെ മാൽപീജിയൻ പാളി, പ്രത്യുൽപ്പാദന വ്യവസ്ഥയിലെ ജെർമിനൽ എപ്പിത്തീലിയം എന്നിവ ഇതിന് ഉദാഹരണങ്ങളാണ്. വളർച്ചയ്ക്കുശേഷം ഇതരകോശങ്ങളായി പരിണമിച്ചവ പിന്നീട് വിഭജനശേഷിയും വളർച്ചാശേഷിയും നേടിയെടുക്കുന്നു. ഡീഡിഫറൻസിയേഷൻ (Dedifferetiation)എന്നാണ് ഈ പ്രക്രിയ അറിയപ്പെടുന്നത്. 
ശരീരവളർച്ച മുഖ്യമായും നാല് ഘട്ടങ്ങളിലൂടെ കടന്നുപോകുന്നു.
കോശവളർച്ചയെ മൂന്നുവിഭാഗങ്ങളായി തരംതിരിക്കാം.
മനുഷ്യശരീരവളർച്ചയിലെ വിവിധഘട്ടങ്ങൾ താഴെനൽകിയിരിക്കുന്നു.


</doc>
<doc id="238338" url="https://ml.wikipedia.org/wiki?curid=238338" title="റിപ്പർ ചന്ദ്രൻ">
റിപ്പർ ചന്ദ്രൻ

ഉത്തരകേരളത്തിലെ കുപ്രസിദ്ധനായ ഒരു കൊലയാളിയാണ്‌ റിപ്പർ ചന്ദ്രൻ. നിരവധി പേരെ അതിദാരുണമായി തലയ്‌ക്കടിച്ച്‌ കൊലപ്പെടുത്തിയ ചന്ദ്രൻ ഉത്തരകേരളത്തെയാകെ ഭീതിയിലാഴ്ത്തിയിരുന്നു. ലണ്ടനിൽ നിരവധി പേരെ തലയ്‌ക്കടിച്ച്‌ കൊലപ്പെടുത്തിയ 'ജാക്ക്‌ ദ റിപ്പർ' എന്ന അജ്ഞാത കൊലയാളിയുടെ രീതിയോട്‌ സാമ്യമുള്ളതിനാലാണ്‌ ചന്ദ്രന്‌ റിപ്പർ എന്ന അപരനാമം കിട്ടിയത്‌. കുറേക്കാലം നീതിന്യായ വ്യവസ്ഥയെയും പോലീസ്‌ ഡിപ്പാർട്ട്‌മെന്റിനെയും വട്ടം ചുറ്റിച്ച ചന്ദ്രൻ ഒടുവിൽ പിടിയിലായി. പിന്നീട്‌ 1991 ജൂലൈ മാസം ആറാം തീയതി കണ്ണൂർ സെൻട്രൽ ജയിലിൽ വച്ച്‌ ചന്ദ്രനെ മരണം വരെ തൂക്കിലേറ്റി.


</doc>
<doc id="238340" url="https://ml.wikipedia.org/wiki?curid=238340" title="കടവൂർ ജി. ചന്ദ്രൻപിള്ള">
കടവൂർ ജി. ചന്ദ്രൻപിള്ള

പ്രമുഖ മലയാള നാടകകൃത്തും സാംസ്‌കാരിക പ്രവർത്തകനുമായിരുന്നു കടവൂർ ജി. ചന്ദ്രൻപിള്ള(26 ഫെബ്രുവരി 1940 - സെപ്റ്റംബർ 2007). 1986 ലെ നാടകത്തിനുള്ള കേരള സാഹിത്യ അക്കാദമി പുരസ്‌കാരം ലഭിച്ചു.
കൊല്ലത്തെ കടവൂരിൽ ഗോപാലപിള്ളയുടെയും ഉമ്മിണിയമ്മയുടെയും മകനാണ്. ബിരുദ പഠനത്തിനു ശേഷം ഗ്രന്ഥശാലാ പ്രസ്ഥാനത്തിലും നാടകത്തിലും സജീവമായി. കൊല്ലം പബ്ലിക് ലൈബ്രറിയുടെ അഡ്മിനിസ്ട്രേറ്ററായി ദീർഘ കാലം പ്രവർത്തിച്ചു. നാടകങ്ങളോടൊപ്പം നോവലും ചെറുകഥകളുമെഴുതിയിട്ടുണ്ട്.


</doc>
<doc id="238346" url="https://ml.wikipedia.org/wiki?curid=238346" title="ടി.പി. സുകുമാരൻ">
ടി.പി. സുകുമാരൻ

പ്രമുഖനായ മലയാള നാടകകൃത്തും സാംസ്കാരിക പ്രവർത്തകനുമായിരുന്നു ഡോ.ടി.പി. സുകുമാരൻ (6 ഒക്ടോബർ 1934 - 7 ജൂലൈ 1996). നാടകം, അദ്ധ്യാപനം, സംഗീതശാസ്ത്രം, നാടോടിവിജ്ഞാനം, ചിത്രകല, പരിസ്ഥിതിപഠനം, സാഹിത്യവിമർശനം തുടങ്ങി നിരവധി മണ്ഡലങ്ങളിൽ പ്രാഗല്ഭ്യം തെളിയിച്ചിരുന്നു. 1986ലെ നാടകത്തിനുള്ള കേരള സാഹിത്യ അക്കാദമി പുരസ്കാരം ദക്ഷിണായനം എന്ന കൃതിക്കു ലഭിച്ചു.

കണ്ണൂർ താഴെചൊവ്വയിൽ ടി.പി. കുമാരന്റെയും മാധവിയുടെയും മകനാണ്. ബിരുദാനന്ദര ബിരുദത്തിനു ശേഷം ഡോക്ടറേറ്റും നേടി, നിർമ്മലഗിരി കോളേജിൽ മലയാളം അദ്ധ്യാപകനായി. യുവകലാസാഹിതിയുടെ അധ്യക്ഷനായിരുന്നു.


</doc>
<doc id="238350" url="https://ml.wikipedia.org/wiki?curid=238350" title="സി.പി. രാജശേഖരൻ">
സി.പി. രാജശേഖരൻ

പ്രമുഖ മലയാള നാടകകൃത്താണ് സി.പി. രാജശേഖരൻ(9 സെപ്റ്റംബർ 1949 - 17 ഫെബ്രുവരി 2019).1987 ൽ നാടകത്തിനുള്ള കേരള സാഹിത്യ അക്കാദമി പുരസ്‌കാരം മൂന്നു വയസ്സന്മാർ എന്ന ആദ്യകൃതിക്ക്‌ തന്നെ ലഭിച്ചു. രണ്ട്‌ ഡസനിലേറെ നാടകങ്ങളും ബാലസാഹിത്യ കൃതികളും നിരൂപണങ്ങളും പ്രസിദ്ധീകരിച്ചിട്ടുണ്ട്‌. 
വടക്കൻ പറവൂരിൽ പുരുഷോത്തമൻ നായരുടെയും പാറുക്കുട്ടിയുടെയും മകനായി ജനിച്ചു. ബിരുദാനന്ദര ബിരുദവും ബി.എഡും നേടി ആകാശവാണിയിൽ ജീവനക്കാരനായി. പ്രോഗ്രാം എക്സിക്യൂട്ടീവായും ഡയറക്ടറായും ജോലി ചെയ്തു.


</doc>
<doc id="238353" url="https://ml.wikipedia.org/wiki?curid=238353" title="നിതാഖാത്ത്">
നിതാഖാത്ത്

സൗദി അറേബ്യയിൽ തദ്ദേശീയരായ പൗരന്മാർക്ക്‌ ജോലി നൽകുക എന്ന ലക്ഷ്യത്തോടെ നടപ്പാക്കിയ സമ്പ്രദായമാണ് നിതാഖാത്ത്‌. പത്തിൽ താഴെ പേർ ജോലിചെയ്യുന്ന സ്ഥാപനങ്ങളിൽ നിർബന്ധമായും ഒരു സ്വദേശിയെയെങ്കിലും ജോലിക്ക് വെക്കണമെന്ന് ഈ ഉത്തരവ് നിഷ്കർഷിക്കുന്നു. 
നിതാഖാത്ത്‌ സമ്പ്രദായം നടപ്പാക്കുന്നതിനായി വ്യാപാര - വ്യവസായ സ്‌ഥാപനങ്ങളെ പച്ച, മഞ്ഞ, ചുവപ്പ്‌, ബ്ലൂ എന്നിങ്ങനെ നാലു വിഭാഗമായി തിരിച്ചിട്ടുണ്ട്‌. 



നിതാഖാത്ത് പദ്ധതിയുടെ ഭാഗമായി ഇതുവരെ നാല് ലക്ഷം സ്വദേശികൾക്ക് തൊഴിലവസരം ലഭിച്ചുവെന്ന് കരുതുന്നു.


</doc>
<doc id="238356" url="https://ml.wikipedia.org/wiki?curid=238356" title="എ.എൻ. ഗണേഷ്">
എ.എൻ. ഗണേഷ്

പ്രമുഖ മലയാള നാടകകൃത്താണ് എ.എൻ. ഗണേഷ് (ജനനം :15 ഓഗസ്റ്റ് 1940). മൗനം നിമിത്തം എന്ന കൃതിക്ക് 1993 ലെ നാടകത്തിനുള്ള കേരള സാഹിത്യ അക്കാദമി പുരസ്‌കാരം ലഭിച്ചു.
ഷൊർണൂർ അഴിക്കത്ത് നാരായണന്റെയും ജാനകിയുടെയും മകനാണ്. ഗായകൻ, നാടകകൃത്ത്,നടൻ,സംവിധായകൻ എന്നീ നിലകളിൽ പ്രവർത്തിച്ചു.


</doc>
<doc id="238360" url="https://ml.wikipedia.org/wiki?curid=238360" title="പറവൂർ ജോർജ്">
പറവൂർ ജോർജ്

പ്രമുഖ മലയാള നാടകകൃത്താണ് പറവൂർ ജോർജ് (ജനനം-20 ഓഗസ്റ്റ് 1938, മരണം-16 ഡിസംബർ 2013). 'നരഭോജികൾ' എന്ന കൃതിക്ക് 1994 ലെ നാടകത്തിനുള്ള കേരള സാഹിത്യ അക്കാദമി പുരസ്‌കാരം ലഭിച്ചു. വളരെ ചെറുപ്പം മുതൽക്കു തന്നെ നാടകരംഗവുമായി അടുത്ത ബന്ധം പുലർത്തിയിരുന്നു.
എറണാകുളം വടക്കൻ പറവൂരിൽ തോമസിന്റെയും ത്രേസ്യയുടെയും മകനാണ്. ടി.ടി.സി പരിശീലനം കഴിഞ്ഞ് അധ്യാപകനായി. നാടകകൃത്ത്,നടൻ,സംവിധായകൻ എന്നീ നിലകളിൽ പ്രവർത്തിച്ചു.



</doc>
<doc id="238362" url="https://ml.wikipedia.org/wiki?curid=238362" title="കുരിശ്">
കുരിശ്

നെടുകെയും കുറുകെയുമുള്ള രണ്ടു രേഖകൾ നിർമ്മിക്കുന്ന ജ്യാമിതീയരൂപമാണ് കുരിശ്‌. പുരാതനകാലം മുതൽ മനുഷ്യൻ കുരിശിനെ ഒരു അടയാളമായി ഉപയോഗിച്ചിരുന്നു. ക്രിസ്തുമതം കുരിശിനെ ഒരു ചിഹ്നമായി ഉപയോഗിക്കുന്നു.
ലോകക്രൈസ്‌തവരിൽ ഭൂരിപക്ഷം വരുന്ന എപ്പിസ്കോപ്പാൽ വിഭാഗങ്ങൾ കുരിശിന്‌ ആദരവും ആരാധ്യപദവിയുമൊക്കെ നല്‌കുന്നതുകൊണ്ട്‌ തന്നെ കുരിശ്‌ ഇന്ന്‌ ക്രൈസ്‌തവ ദർശനത്തിന്റെ പ്രതീകം തന്നെയാണ്‌. ബൈബിളിലോ യേശുവിന്റെ കാലഘട്ടത്തിലോ ഇത്തരം പ്രത്യേകതകൾ കല്‌പിക്കപ്പെട്ടിട്ടില്ലെങ്കിലും യേശുവിന്റെ കാലഘട്ടത്തിന്‌ വളരെ മുമ്പുതന്നെ കുരിശിന്‌ ചരിത്രപരമായ വിശേഷണവും മഹത്ത്വവും പുണ്യവുമൊക്കെ ചില പ്രാകൃതമതങ്ങളിൽ നിലനിന്നിരുന്നു; പല കാരങ്ങളിലും പ്രാകൃത മതങ്ങളിൽ നിന്നും സമ്പ്രദായങ്ങളിൽ നിന്നും കടമെടുത്ത്‌ ആദർശമായി സ്വീകരിച്ചുവരുന്ന ക്രൈസ്‌തവ ദർശനം കുരിശിന്റെ കാര്യത്തിലും അതു തന്നെയാണ്‌ ചെയ്‌തത്‌.

എ ഡി 4-ാം നൂറ്റാണ്ടുവരെ ക്രൈസ്‌തവർ കുരിശിനെയോ കുരിശ്‌ രൂപത്തെയോ തങ്ങളുടെ ആദർശ ആരാധ്യചിഹ്‌നമായി സ്വീകരിച്ചിട്ടില്ല. ആദ്യകാല ക്രിസ്‌ത്യാനികൾ മത്സ്യത്തെ അടയാളമായി ഉപയോഗിച്ചിരുന്നതായി പറയപ്പെടുന്നുണ്ട്‌. എ ഡി 325-ലെ നിക്യാ കൗൺസിലിനു (Nicean Creed) ശേഷം കുരിശ്‌ റോമക്കാരുടെ മിത്രദേവന്റെ പ്രതീകമായും ത്യാഗത്തിന്റെ ചിഹ്‌നമായും ശേഷം ക്രൈസ്‌തവതയുടെ തന്നെ ചിഹ്നമായും അറിയപ്പെട്ടു.

വിഗ്രഹാരാധകരായ മിത്രാസ്‌ മതക്കാരെ പ്രീണിപ്പിച്ചും തങ്ങളുടെ ആശയാധികാരങ്ങൾ റോമിന്റെ മണ്ണിൽ നിലനിർത്താനും വിജാതീയരുടെ ആദർശങ്ങളെ കൊണ്ടും കൊടുത്തും തങ്ങളുടെ നിലനിൽപ്‌ ലക്ഷ്യംവെച്ച്‌ ക്രൈസ്‌തവർ മുന്നോട്ടുനീങ്ങി. തുടർന്നങ്ങോട്ട്‌ അന്യരുടെ പലതും സ്വീകരിക്കുകയും തങ്ങളുടെ പലതും തിരസ്‌കരിക്കുകയും ചെയ്‌ത ക്രിസ്‌തുമതം യേശുക്രിസ്‌തുവിൽ നിന്നും ബൈബിളിന്റെ അധ്യാപനങ്ങളിൽ നിന്നും അതിവിദൂരമാവുകയായിരുന്നു.

തമ്മൂസ്‌ ബാബിലോണിയൻ ദൈവമായാണ്‌ അറിയപ്പെടുന്നത്‌. സൂര്യദേവൻ തമ്മൂസ്‌ മനുഷ്യനായി അവതരിച്ച്‌ മനുഷ്യരുടെ പാപങ്ങൾക്കു വേണ്ടി ക്രൂരമായി വധിക്കപ്പെട്ട്‌ ഉയിർത്തെഴുന്നേറ്റു. സൂര്യദേവനായ തമ്മൂസിന്റെ പ്രതീകം T ആകൃതിയിലുള്ള കുരിശായിരുന്നു. ഇത്‌ ലിംഗാരാധനയുമായി ബന്ധപ്പെട്ടതാണെന്ന അഭിപ്രായവുമുണ്ട്‌. തമ്മൂസിന്റെ നാമത്തിലെ ആദ്യാക്ഷരമായ താവ്‌ (ഗ്രീക്കിൽ) ഇംഗ്ലീഷിലെ Tക്ക്‌ സമാനമാണ്‌. അത്‌ തമ്മൂസിന്റെ പ്രതീകമായും ഈ മതത്തിന്റെ ചിഹ്‌നമായും ബാബിലോണിയയിലും അയൽരാജ്യങ്ങളിലും ഭക്തർ ഉപയോഗിക്കുകയും പ്രസ്‌തുത കുരിശിനെ ആദരിക്കുകയും ചെയ്‌തു. തമ്മൂസും അമ്മ സെറാമീസും, യേശുവും അമ്മ മർയമും സമാനതകളുള്ള ബന്ധങ്ങളായി വിലയിരുത്തപ്പെട്ടിരുന്നു.

യേശുവിന്‌ നൂറ്റാണ്ടുകൾക്കു മുമ്പ്‌ പേർഷ്യയിൽ ഉത്ഭവിക്കുകയും റോമാസാമ്രാജ്യത്തിൽ പ്രചാരം ലഭിക്കുകയും ചെയ്‌ത മതമാണ്‌ മിത്രമതം. സൂര്യദേവന്റെ അവതാരമായിട്ടായിരുന്നു റോമൻ ജനത മിത്രനെ മനസ്സലാക്കിയിരുന്നത്‌. ഇതിന്റെ പ്രതീകവും മിത്രമതത്തിന്റെ ചിഹ്‌നവും കുരിശായിരുന്നു. ഒലീവ്‌ മരത്തിന്റെ കൊമ്പുകൾ കൊണ്ടാണ്‌ ഇവർ തങ്ങളുടെ കുരിശുണ്ടാക്കിയിരുന്നത്‌. എ ഡി 4-ാം നൂറ്റാണ്ടിൽ റോം ഭരിച്ചിരുന്ന കോൺസ്റ്റന്റൈൻ ചക്രവർത്തി (ഇദ്ദേഹത്തിന്റെ നേതൃത്തിലാണ്‌ സർവ ആചാരങ്ങളും ക്രൈസ്‌തവതയിലേക്ക്‌ കടന്നുവന്നത്‌) മിത്ര മതക്കാരനായിരുന്നു. സൂര്യദേവന്റെ അടയാളമായ പ്രകാശകുരിശിനെ ഇദ്ദേഹം ആരാധിച്ചിരുന്നു. റോമക്കാരാണെങ്കിൽ ഇത്‌ പുരാതന ഈജിപ്‌തുകാരിൽ നിന്നും സ്വീകരിച്ചതാണ്‌.

പുരാതന ഈജിപ്‌തുകാരുടെ പ്രധാന ദേവീദേവൻമാരാണ്‌ ഹോറസ്‌, ഓസിറസ്‌, ഐസിസ്‌ ത്രിമൂർത്തികൾ. ഈജിപ്‌തുകാർ ഇവയ്‌ക്ക്‌ കുരുശിന്റെ പ്രതീകം നല്‌കിയിരുന്നു. സൂര്യദേവനായ ഓസിറസിനെ അവർ ആരാധിച്ചിരുന്നു. ഓസിറസിന്റെ പ്രതീകം ആകൃതിയിലുള്ള കുരിശാണ്‌. ബി സി 1500-നു മുമ്പുതന്നെ കുരിശാഭരണങ്ങളും വസ്‌ത്രങ്ങളിൽ കുരിശടയാളങ്ങളും അവർ ഉപയോഗിച്ചിരുന്നുവെന്നാണ്‌ ചരിത്രം പറയുന്നത്‌.

എന്ന പ്രതീകം (xp ആകൃതിയിൽ) ക്രൈസ്‌തവ ദേവാലയങ്ങളിൽ കാണാം. പുരാതന ഈജിപ്‌തുകാരിൽ നിന്ന്‌ അപ്പടി പകർത്തിയതിന്റെ വ്യക്തമായ തെളിവാണിത്‌. ക്രിസ്‌തുവിന്‌ വളരെ നൂറ്റാണ്ടു മുൻപുതന്നെ ഈജിപ്‌ത്‌, ബാബിലോണിയ, പേർഷ്യ, സിറിയ തുടങ്ങിയ രാജ്യങ്ങളിൽ പ്രാകൃതമതങ്ങൾ നിലനിന്നിരുന്നുവല്ലോ. അവ മിത്രാസ്‌, തമ്മൂസ്‌, ഹോറസ്‌, ബാൽ തുടങ്ങിയ നാമങ്ങളിലായിരുന്നു അറിയപ്പെട്ടിരുന്നത്‌. സൂര്യദേവന്റെ അവതാരങ്ങളായിട്ടായിരുന്നു വിശ്വാസികൾ ഇവയെ കണ്ടിരുന്നത്‌. മാത്രമല്ല, ഇവയുടെയെല്ലാം പ്രതീകങ്ങൾ കുരിശായിരുന്നുവെന്നത്‌ പ്രത്യേകം ശ്രദ്ധേയമാണ്‌. ഈജിപ്‌തുകാരുടെ ദേവന്മാരായ ഓസിറസ്‌, ഐസിസ്‌, കറസ്റ്റ, സെറാപിസ്‌, ഹോറസ്‌ തുടങ്ങിയവയും ഗ്രീക്കുകാരുടെ ബാകസും കുരിശ്‌ രൂപത്തിൽ പ്രതീകവൽക്കപ്പെട്ടിരുന്നു.

``സമകോണുകളിൽ രേഖകൾ കുറുകെ വെക്കുന്ന ഏറ്റവും ലളിതമായ വിധത്തിൽ പ്രതിനിധാനം ചെയ്യുന്ന കുരിശ്‌ അടയാളം പാശ്ചാത്യ പൗരസ്‌ത്യ ദേശങ്ങളിലും ക്രിസ്‌തു മതത്തിന്റെ അവതരണത്തിന്‌ വളരെ മുമ്പുതന്നെയുണ്ട്‌. അത്‌ മാനവ സംസ്‌കാരത്തിന്റെ വളരെ വിദൂരമായ ഒരു ഘട്ടത്തിലേക്ക്‌ പിന്നോട്ട്‌ പോകുന്നുണ്ട്‌." (Catholic Encyclopedia -1968, Vol-4, p-517)

ബ്രിട്ടാണിക്ക എഴുതുന്നു: ``കുരിശു രൂപങ്ങൾ മതത്തിന്റെയോ അല്ലാത്ത രൂപത്തിലോ ആയി ക്രിസ്‌തുവർഷങ്ങൾക്ക്‌ വളരെ മുമ്പ്‌ തന്നെ നിലവിലുണ്ടായിരുന്നു. എന്നാൽ ഇത്‌ ഒരു തിരിച്ചറിയൽ രൂപത്തിലാണോ ആരാധനാ മനോഭാവത്തോടെയാണോ എന്നത്‌ വ്യക്തമല്ല. ജീവിതത്തിന്റെ പ്രതീകമായി പുരാതന ഈജിപ്‌തുകാർ ഇതിനെ കണ്ടിരുന്നു... 4-ാം നൂറ്റാണ്ടിൽ കോൺസ്റ്റന്റൈൻ ചക്രവർത്തിക്കു മുമ്പ്‌ ക്രൈസ്‌തവർ കുരിശു രൂപകല്‌പനയെ പറ്റി മൗനം പാലിച്ചിരുന്നു. കോൺസ്റ്റന്റൈൻ ക്രിസ്‌തുമതത്തിലേക്ക്‌ വന്നപ്പോൾ ക്രൂശീകരണം അനിവാര്യ മരണമാവുകയും ക്രിസ്‌തുമതത്തിന്റെ വിശ്വാസമാവുകയും ചെയ്‌തു. അങ്ങനെ എ ഡി 350-നു ശേഷം ഈ ചിഹ്‌നം പ്രചാരത്തിലാവുകയും ഒരുതരം സ്‌മരണ (funerary monuments) ആവുകയും ചെയ്‌തു." (Britanica -1992, 15th Edition, vol-3, p.763)

ഈജിപ്‌തുകാർ ആരാധിച്ചിരുന്ന മറ്റു സൂര്യദേവന്മാരിൽ പ്രമുഖരാണ്‌ കറസ്റ്റ്‌, സെറാപ്പിസ്റ്റ്‌ തുടങ്ങിയവർ. ടി ഡബ്ല്യു ഡൺ, Bible Myths എന്ന ഗ്രന്ഥത്തിൽ വ്യക്തമാക്കുന്നത്‌ ബാലസൂര്യനായി അറിയപ്പെട്ടിരുന്ന കറസ്റ്റിന്റെ പ്രതീകം കുരിശായിരുന്നുവെന്നാണ്‌. ഈജിപ്‌തിലെ സെറാപ്പിസ്റ്റ്‌ ദേവാലയത്തിന്റെ അവശിഷ്‌ടങ്ങളിൽ നിന്നും പുരാവസ്‌തു ഗവേഷകർ `കുരിശ്‌' കണ്ടെത്തിയതായി പറയുന്നു.

യേശുവോ യേശുവിന്റെ സച്ചരിതരായ അനുയായിവൃന്ദമോ പഠിപ്പിക്കാത്ത കുരിശ്‌ ആദർശം ക്രിസ്‌തുമാർഗ്ഗത്തിന്‌ തീർത്തും അന്യമാണെന്നും പ്രവാചകരിൽ നിന്നും മതഗ്രന്ഥത്തിൽ നിന്നും വിദൂരമാകുമ്പോൾ പൗരോഹിത്യം സമാന്യ ജനതയെ ഏല്‌പിക്കുന്ന അധിക ഭാണ്ഡങ്ങളാണിവയൊക്കെയെന്നും തിരിച്ചറിയേണ്ടിയിരിക്കുന്നു. ``ക്രിസ്‌തുവിന്റെ ക്രൂശീകരണ സ്‌മരണയായും മരണത്തിനും പിശാചിനുമെതിരായുള്ള വിജയമായും കുരിശ്‌ ക്രിസ്‌തുമതത്തിന്റെ പ്രധാന പ്രതീ കമായി (principle symbol) കടന്നുവന്നത്‌ എ ഡി 4-ാം നൂറ്റാണ്ടിലാണ്‌. (Long man illustrated Encyclopedia of world History - 19th London P- 214)

കുരിശ്‌ ആദരവുള്ള വസ്‌തുവായി കരുതുന്നതും ശരീരത്തിലണിയുന്നതും വീടുകളിലും ആരാധനാലയങ്ങളിലും ചാർത്തുന്നതും ഒരുതരം വിഗ്രഹാരാധനയുടെ ഭാഗമാണെന്ന്‌ ക്രൈസ്‌തവ പക്ഷം തന്നെ അഭിപ്രായപ്പെടുന്നുണ്ട്‌. വണക്കവും ആരാധനയുമെല്ലാം ഏകനായ സത്യദൈവത്തിന്‌ മാത്രമേ സമർപ്പിക്കാവൂ എന്ന വേദഗ്രന്ഥങ്ങളുടെ അഭിപ്രായത്തോട്‌ യോജിക്കുന്ന ബൈബിൾ, ഏകദൈവാരാധനയിൽ നിന്ന്‌ മനുഷ്യനെ വ്യതിചലിപ്പിക്കുന്ന വിഗ്രഹ-വസ്‌തു ആരാധനയിലേക്കു വഴിതെളിക്കുന്ന യാതൊരു സമീപനവുമായും പൊരുത്തപ്പെടുകയില്ല തന്നെ.


</doc>
<doc id="238365" url="https://ml.wikipedia.org/wiki?curid=238365" title="സതീഷ് കെ. സതീഷ്">
സതീഷ് കെ. സതീഷ്

കേരളത്തിലെ പ്രശസ്ത നാടകകൃത്തുക്കളിലൊരാളാണ് സതീഷ് കെ. സതീഷ്. ഇരുപതുവർഷത്തിലധികമായി ഇദ്ദേഹം മലയാളനാടകരംഗത്ത് പ്രവർത്തിക്കുന്നുണ്ട്. ഇദ്ദേഹത്തിന് കേരള സാഹിത്യ അക്കാദമി പുരസ്കാരം, 
ഇടശ്ശേരി പുരസ്കാരം തുടങ്ങി ധാരാളം പുരസ്കാരങ്ങൾ ലഭിച്ചിട്ടുണ്ട്. ഇദ്ദേഹം കഥാരചന, ചലച്ചിത്രങ്ങളിലും ടെലിവിഷനിലും തിരക്കഥാരചന എന്നീ മേഘ‌ലകളിലും പ്രവർത്തിക്കുന്നുണ്ട്.

എൺപതുകളിലും തൊണ്ണൂറുകളിലും രംഗത്തെത്തിയ യുവ നാടകപ്രവർത്തകരുടെ കൂട്ടത്തിൽ ഇദ്ദേഹവും ഉൾപ്പെടുന്നു. നാടകത്തിന്റെ ഭാഷയിൽ നവീകരണം ആവശ്യമുണ്ട് എന്ന് വിശ്വസിക്കുന്നയാളാണിദ്ദേഹം. 

കോഴിക്കോട് എരഞ്ഞിപ്പാലത്താണ് ഇദ്ദേഹം ജനിച്ചത്. കോഴിക്കോട് കാഴ്ച്ച് തിയേറ്റർ ഗ്രൂപ്പിന്റെ സ്ഥാപകാംഗമാണ് ഇദ്ദേഹം. കഥാകൃത്ത് കൂടിയായ ഇദ്ദേഹം ടി.വി., ചലച്ചിത്രം തുടങ്ങിയ മാദ്ധ്യമങ്ങൾക്കുവേണ്ടിയും
രചന സംവിധാനം എന്നീ മേഘകളിൽ പ്രവർത്തിച്ചിട്ടുണ്ട്. വിനീതയാണ് ഭാര്യ. ആദിത്ത്, അഥീന എന്നിവരാണ് മക്കൾ. 

ഇദ്ദേഹം കോഴിക്കോട് മേധ ബുക്ക്സിന്റെ എഡിറ്റർ ഇൻ ചാർജ്ജ് ആണ്. 






</doc>
<doc id="238367" url="https://ml.wikipedia.org/wiki?curid=238367" title="പുത്രധർമ്മം">
പുത്രധർമ്മം

1954-ൽ പുറത്തിറങ്ങിയ മലയാള ചലച്ചിത്രമാണ് പുത്രധർമ്മം. ഫിലിം കോ പ്രൊഡക്ഷൻസിന്റെ ബാനറിൽ കെ.വി. കോശി നിർമിച്ച പുത്രധർമത്തിന് നിർമാതാവിന്റെ കഥയെ ആസ്പദമാക്കി തിക്കുറിശ്ശി സുകുമാരൻ നായർ സംഭാഷണം രചിച്ചു. അഭയദേവ് എഴുതിയ 10 ഗാനങ്ങൾക്ക് പി.എസ്. ദിവാകർ രാഗവും താളവും പകർന്നു. മെരിലാൻഡ് സ്റ്റുഡിയോയിൽ വച്ച് എൻ.എസ്. മണി അഭ്രത്തിലേക്കു പകർത്തിയ ഈ ചിത്രത്തിന്റെ ശബ്ദലേഖനം വി.സി. ഐസക്കും, രംഗസംവിധാനം എം.വി. കൊച്ചാപ്പുവും, വേഷവിധാനം സി.വി. ശങ്കറും, ചിത്രസംയോജനം കെ.ഡി. ജോർജ്ജും നിർവഹിച്ചു. പുത്രധർമത്തിന്റെ സംവിധാനം നിർവഹിച്ചത് വിമൽകുമാറാണ്.
തിക്കുറിശ്ശി സുകുമാരൻ നായർ<br>ടി.ആർ. ഓമന<br>ലക്ഷ്മീഭായി<br>അനിൽകുമാർ<br>വിജയം<br>ടി.ആർ. ഓമന<br>ഋഷിമംഗലം കുട്ടൻ നായർ<br>ബഹദൂർ<br>രാമുണ്ണി<br>കൃഷ്ണൻ തമ്പി<br>കുട്ടൻപിള്ള<br>വീരൻ<br>എൻ.കെ. ആചാരി<br>കുഞ്ഞികുട്ടൻ<br>ബേബി ഗിരിജ
പി. ലീല<br>പി.ബി. ശ്രീനിവാസൻ<br>ജിക്കി<br>എ.എം. രാജ<br>ലില്ലി



</doc>
<doc id="238369" url="https://ml.wikipedia.org/wiki?curid=238369" title="ചെറുപനച്ചി">
ചെറുപനച്ചി

മരങ്ങളിലും മറ്റും കയറി വളരുന്ന ഒരു വള്ളിച്ചെടിയാണ് കഞ്ഞിക്കൊട്ടം, നെയ്യുന്നം, ചെറുകോൽ‌പനച്ചി, ചെറുമൻ‌കൊട്ടം എന്നെല്ലാം അറിയപ്പെടുന്ന ചെറുപനച്ചി.. പശ്ചിമഘട്ടത്തിലെ നിത്യഹരിതവനങ്ങളിലെല്ലാം കാണപ്പെടുന്നു. ഇലയും വേരും ആയുർവേദത്തിൽ ഔഷധമായി ഉപയോഗിക്കുന്നു. ഏഷ്യയിലെല്ലായിടത്തും തന്നെ കാണാറുണ്ട്. മലേഷ്യയിലും ഫിലിപ്പൈൻസിലും ചെറുപനച്ചി ഔഷധമായി ഉപയോഗിച്ചുവരുന്നു. Acrocercops quadrisecta നിശാശലഭത്തിന്റെ ലാർവ ചെറുപനച്ചിയുടെയും മുള്ളുവേങ്ങയുടെയും ഇലകൾ ഭക്ഷിക്കാറുണ്ട്. 



</doc>
<doc id="238370" url="https://ml.wikipedia.org/wiki?curid=238370" title="ശ്രീമൂലനഗരം മോഹൻ">
ശ്രീമൂലനഗരം മോഹൻ

നാടകകൃത്ത്, കഥാകൃത്ത് എന്നീ നിലകളിൽ പ്രസിദ്ധനായ വ്യക്തിയാണ് ശ്രീമൂലനഗരം മോഹൻ (1950 - ). ഇദ്ദേഹത്തിന് കേരള സാഹിത്യ അക്കാദമി പുരസ്കാരം ഉൾപ്പെടെ നിരവധി പുരസ്കാരങ്ങൾ ലഭിച്ചിട്ടുണ്ട്. 

കോട്ടയം ജില്ലയിലെ തിരുവാർപ്പ് എന്ന സ്ഥലത്താണ് ഇദ്ദേഹം ജനിച്ചത്. കെ.ആർ. വേലായുധപണിക്കർ, ലക്ഷ്‌മിയമ്മ എന്നിവരാണ് മാതാപിതാക്കൾ. ശ്രീമൂലനഗരത്താണ് ഇദ്ദേഹം പഠിച്ചതും വളർന്നതും. വിദ്യാഭ്യാസകാലത്തുതന്നെ ഇദ്ദേഹം ആനുകാലികപ്രസിദ്ധീകരണങ്ങളിൽ എഴുതിത്തുടങ്ങിയിരുന്നു. 

സമസ്ത കേരള സാഹിത്യ പരിഷത്ത്‌, മാക്‌ട എന്നിവയിൽ ഇദ്ദേഹത്തിന് ആജീവനാന്ത അംഗത്വമുണ്ട്. ഇപ്പോൾ ആലുവ സബ്‌ട്രഷറിയിൽ സീനിയർ അക്കൗണ്ടന്റായി ജോലി ചെയ്യുന്നു. ഇദ്ദേഹം ലളിതകലാ അക്കാദമി സെക്രട്ടറിയായിരുന്നിട്ടുണ്ട്.

പതിനേഴു കൃതികൾ ഇദ്ദേഹം പ്രസിദ്ധീകരിച്ചിട്ടുണ്ട്. 




</doc>
<doc id="238376" url="https://ml.wikipedia.org/wiki?curid=238376" title="സമുദ്ര ജീവശാസ്ത്രം">
സമുദ്ര ജീവശാസ്ത്രം

സമുദ്രത്തിലും, മറ്റു് ഉപ്പു ജലാശയങ്ങളിലും കഴിയുന്ന ജീവികളെ കുറിച്ചുള്ള പഠനത്തിനുള്ള ശാസ്ത്രശാഖയാണു് സമുദ്ര ജീവശാസ്ത്രം. ജീവശാസ്ത്ര പ്രകാരം ജീവികളെ പല ഫൈലങ്ങളും, കുടുംബങ്ങളും, ജാതികളും സമുദ്രത്തിൽ വസിക്കുന്നു. അതിസുഷ്മ ജീവികൾ തൊട്ടു് 30 മീറ്റർ വരെ വലിപ്പമുള്ള നീലതിമിംഗിലം വരെയുള്ള ജീവജാലങ്ങളെക്കുറിച്ചുള്ള വളരെ വിപുലമായ പഠനം ഈ ശാസ്ത്രശാഖ ഉൾക്കൊള്ളുന്നു.

അരിസ്റ്റോട്ടിലിനെ സമുദ്ര ജീവശാസ്ത്രത്തിന്റെ പിതാവായി കരുതിപ്പോന്നു.
ജീവശാസ്ത്രത്തിനു് പുറമെ, സമുദ്രശാസ്ത്രവുമായും ഈ ശാസ്ത്രശാഖ ബന്ധപ്പെട്ടിരിക്കുന്നു. കൂടാതെ, ജൈവവ്യവസ്ഥാ പഠനം. മത്സ്യ പഠനം, സമുദ്ര പരിരക്ഷണം എന്നിവ സമുദ്രജീവശാസ്ത്രത്തിന്റേയും പരിസ്ഥിതി ശാസ്ത്രത്തിന്റേയും തുടർച്ചയുമാണു്. 

പ്രധാനമായും അഞ്ചുതരം കടൽ സസ്തനികളുണ്ടു് .

കരയിലെന്ന പോലെ സമുദ്രത്തിലും വലിയൊരു വിഭാഗം ജന്തുക്കളും നട്ടെല്ലില്ലാത്തവയാണു്.

വേലിയേറ്റത്തിലെ ജലനിരപ്പിനും, വേലിയിറക്കത്തിലെ ജലനിരപ്പിനും ഇടയിലുള്ള പ്രദേശത്തെയാണു് വേലിത്തട്ടു് എന്നു് പറയുന്നതു്. ഇവയേയും ചേർത്താണു് പതുവേ കടൽത്തീരം എന്നു് വിളിക്കാറുള്ളതു്. ഞണ്ടുകൾ, നക്ഷത്രമത്സ്യങ്ങൾ,പവിഴപ്പൊളിപ്പുകൾ തുടങ്ങി ധാരാളം ജീവികളുടെ വാസസ്ഥലമാണു് വേലിത്തട്ടു്.

മത്സ്യങ്ങളും മറ്റും പ്രജനനത്തിനായി തിരഞ്ഞെടുക്കുന്ന സ്ഥലങ്ങളാണ് പാരുകൾ. അവയുടെ മുട്ടകൾ വിരിയിക്കാനും കുഞ്ഞുങ്ങളെ വളർത്തുവാനും കടൽ പാരുകൾ സുരക്ഷിത ഇടമാണു്.

കാഴ്ചയിൽ ഏറെ മനോഹരവുമായ ഒരു ആവാസവ്യവസ്ഥയാണ് പവിഴപ്പുറ്റുകൾ. ഇവയെ കടലിലെ പൂന്തോട്ടം എന്നും വിളിക്കുന്നു. തീരത്തോട് ചേർന്ന് ആഴം കുറഞ്ഞ കടലിലാണു് ഇവ സാധാരണ കാണപ്പെടുന്നതു്. പവിഴപ്പൊളിപ്പുകൾ എന്ന പുഷ്പസദൃശ്യമായ ജീവികളുടെ വിസർജ്ജ്യവസ്തുക്കളും മൃതാവശിഷ്ടങ്ങളും ചേർന്ന് വർഷങ്ങളുടെ പ്രവർത്തനഫലമായാണു് പവിഴപ്പുറ്റുകൾ രൂപം കൊള്ളുന്നതു്. ഹൃദയവും, തലച്ചോറും ഇല്ലാത്ത പവിഴപ്പൊളിപ്പുകൾക്ക്, കടൽവെള്ളത്തിൽ ആടങ്ങിയിരിക്കുന്ന കാൽസ്യം, ലവണങ്ങൾ എന്നിവയെ സ്വാംശീകരിച്ച് കട്ടി കൂടിയ കാൽസ്യം കാർബണേറ്റാക്കി മാറ്റാൻ കഴിവുണ്ട്. ഇതിന്റെ ഫലമായി,
വിവിധ ആകൃതികളിൽ പവിഴപ്പുറ്റുകൾ രൂപം കൊള്ളുന്നു. 

വിവിധ ഇനങ്ങളിലുള്ള ഒച്ചുകൾ, മൽസ്യങ്ങൾ, ചെറിയ സസ്യങ്ങൾ, പലതരം കടൽക്കുതിരകൾ തുടങ്ങി ധാരാളം ജീവികളുടെ ആവാസകേന്ദ്രമാണ്‌ പവിഴപ്പുറ്റുകൾ. ചെറുദ്വീപുകളേയും കടൽത്തീരങ്ങളേയും,സംരക്ഷിക്കുന്നതിൽ പവിഴപ്പുറ്റുകൾ പ്രധാന പങ്ക് വഹിക്കുന്നുണ്ടു്. ലക്ഷദ്വീപ് പോലെയുള്ള ലോകത്തിലെ ഒട്ടനവധി ദ്വീപുകൾ രൂപം കൊണ്ടിരിക്കുന്നത് പവിഴപ്പുറ്റ് മൂലമാണ്. കാത്സ്യം കാർബണേറ്റിന്റെ നല്ല ഉറവിടമായ പവിഴപ്പുറ്റുകൾ കുമ്മായനിർമ്മാണത്തിനും മറ്റും ഉപയോഗിക്കുന്നു. കൌതുകവസ്തുക്കളായും ഇവ വിറ്റഴിക്കുന്നു.കടലിൽ തള്ളുപ്പെടുന്ന പ്ലാസ്റ്റിക്, കപ്പലുകളിൽ നിന്നും പുറത്തേക്കൊഴുകുന്ന എണ്ണ,എന്നിവ വഴി പവിഴപ്പുറ്റുകളുടെ നിലനില്പിനു് ഭീഷണിയാകുന്നുണ്ടു്.

ഓസ്ട്രേലിയയിലെ വടക്ക് കിഴക്കായി സ്ഥിതിചെയ്യുന്ന ക്യൂൻസ്‌ലാന്റ് തീരത്തുള്ള കോറൽ സമുദ്രത്തിൽ സ്ഥിതിചെയ്യുന്ന ഗ്രേറ്റ് ബാരിയർ റീഫ് ആ,ണു് ലോകത്തിലെ ഏറ്റവും വലിയ പവിഴപ്പുറ്റ് ശേഖരം.

200 മീറ്ററോ അതിൽ കൂടുതലോ ആഴമുള്ള കടൽ ഭാഗത്തെയാണു് ആഴക്കടൽ എന്നു് വിളിക്കുന്നതു്. സമുദ്രങ്ങളിലെ 65% വെള്ളവും ഈ ഭാഗത്താണു് സഥിതിചെയ്യുന്നതു്.വിഭിന്നമായ ഭൂപ്രകൃതിയുള്ള ആഴക്കടലിൽ ആഗാധമായ ഗർത്തങ്ങളും, അഗ്നിപർവ്വതങ്ങളുമുണ്ടു്. ഇത്തരം ചുറ്റുപാടിൽ ജീവൻ നിലനിർത്താൻ ബുദ്ധിമുട്ടാണെങ്കിലും, ചില വർഗ്ഗം ജീവികൾ ഇവിടേയും വസിക്കുന്നുണ്ടു്.

കടൽ അടിവാരത്തിനു് തൊട്ടു മുകളിലുള്ള ജൈവ മേഖലയാണു് അടിക്കടൽ. വിചിത്രങ്ങളായ പലതരം മത്സ്യങ്ങൾ ഈ മേഖലയിൽ ജീവിക്കുന്നു.
സമുദ്രത്തിലെ ഏറ്റവും അടിയിലുള്ള ജൈവമേഖലയാണിതു്

സമുദ്ര ജീവശാസ്ത്രത്തിൽ വളരെ സജീവമായ ഗവേഷണം നടക്കുന്നതു്, സമുദ്രത്തിലെ വ്യത്യസ്ത വർഗ്ഗത്തിലുള്ള ജീവികളുടെ വിന്ന്യാസവും, അവയുടെ ജീവിതത്തിലെ ചാക്രിക ക്രമവും പഠിക്കുവാനായിട്ടാണു്.


</doc>
<doc id="238389" url="https://ml.wikipedia.org/wiki?curid=238389" title="സൂരജ് മൽ">
സൂരജ് മൽ

പതിനെട്ടാം നൂറ്റാണ്ടിൽ രാജസ്ഥാനിലെ ഭരത്പൂരിൽ ഭരണത്തിലിരുന്ന രാജാവായിരുന്നു സൂരജ് മൽ (ജീവിതകാലം: 1707 ഫെബ്രുവരി–1763 ഡിസംബർ 25). ജാട്ട് വംശജരുടെ നേതാവായി പരിഗണിക്കപ്പെടുന്ന ഇദ്ദേഹത്തിന്റെ ഭരണകാലത്ത് ഭരത്പൂർ കരുത്തുറ്റ ഒരു രാജ്യമായി ഉയർന്നു.ജാട്ടുകളുടെ പ്ലേറ്റോ എന്നറിയപ്പെടുന്നു.


</doc>
<doc id="238391" url="https://ml.wikipedia.org/wiki?curid=238391" title="ഫ്രാൻസിസ് ടി. മാവേലിക്കര">
ഫ്രാൻസിസ് ടി. മാവേലിക്കര

പ്രശസ്ത മലയാള നാടകകൃത്താണ് ഫ്രാൻസിസ് ടി. മാവേലിക്കര (ജനനം 1960 - ). കേരള സാഹിത്യ അക്കാദമി പുരസ്കാരം, മികച്ച നാടകരചനയ്ക്കുള്ള സംസ്ഥാന സർക്കാരിന്റെ പുരസ്കാരം, അബുദാബി ശക്തി അവാർഡ് തുടങ്ങിയ ധാരാളം പുരസ്കാരങ്ങൾ ഇദ്ദേഹത്തിന് ലഭിച്ചിട്ടുണ്ട്.

ഇപ്പോൾ കേരള സർക്കാരിന്റെ, നരേന്ദ്രപ്രസാദ് നാടക പഠന ഗവേഷണ കേന്ദ്രത്തിന്റെ ചെയർമാനാനും, കേരള സംഗീത നാടക അക്കാദമി എക്സിക്കുട്ടീവ് അംഗവുമാണ് ഫ്രാൻസിസ് ടി.മാവേലിക്കര

കഴിഞ്ഞ കാലത്തെ സമരങ്ങളെയും, അടിമത്തത്തിൽ നിന്നുമുള്ള മോചനത്തെയും, സ്വാതന്ത്ര്യബോധത്തിലേക്ക്‌ തൊഴിലാളിയെ എത്തിച്ച പ്രസ്ഥാനങ്ങളെയും, മനുഷ്യരെയും, ചരിത്രത്തെയും, ഓർമ്മിപ്പിക്കുന്നതിനു വേണ്ടിയായിരുന്നു പ്രസിദ്ധമായ ദ്രാവിഡവൃത്തം എന്ന നാടകം രചിച്ചതെന്ന് ഇദ്ദേഹം പ്രസ്താവിച്ചിട്ടുണ്ട്.

1960-ൽ മാവേലിക്കരയിലാണ് ഇദ്ദേഹം ജനിച്ചത്. 

1982-ൽ കെ.പി.എ.സി. സുലോചനയുടെ സംഘത്തിനുവേണ്ടി നാടകമെഴുതിക്കൊണ്ടാണ് ഇദ്ദേഹം നാടകരചനാരംഗത്ത് പ്രവേശിച്ചത്. കെ.പി.എ.സി., കാളിദാസ കലാകേന്ദ്രം തുടങ്ങിയ സംഘങ്ങൾക്ക് ഇദ്ദേഹം നാടകമെഴുതുന്നുണ്ട്. 




</doc>
<doc id="238401" url="https://ml.wikipedia.org/wiki?curid=238401" title="ചമ്പ (വിവക്ഷകൾ)">
ചമ്പ (വിവക്ഷകൾ)



</doc>
<doc id="238414" url="https://ml.wikipedia.org/wiki?curid=238414" title="വി. മുസഫർ അഹമ്മദ്">
വി. മുസഫർ അഹമ്മദ്

പ്രശസ്ത മലയാള സാഹിത്യകാരനും പത്രപ്രവർത്തകനുമാണ് വി. മുസഫർ അഹമ്മദ് (1966 ജൂലൈ 16 - ). യാത്രാവിവരണത്തിനുള്ള കേരള സാഹിത്യ അക്കാദമി പുരസ്കാരമുൾപ്പെടെ ഇദ്ദേഹത്തിന് ധാരാളം പുരസ്കാരങ്ങൾ ലഭിച്ചിട്ടുണ്ട്. 

മലപ്പുറം ജില്ലയിലെ പെരിന്തൽമണ്ണയിലാണ് ഇദ്ദേഹം ജനിച്ചത്. 

മാധ്യമം പിരിയോഡിക്കൽസ് എഡിറ്ററായി ജോലിനോക്കിയിരുന്നു. 

സൗദി അറേബ്യയയിലെ ജിദ്ദയിൽനിന്നു പ്രസിദ്ധീകരിക്കുന്ന മലയാളം ന്യൂസ് എന്ന ദിനപത്രത്തിൽ പ്രവർത്തിച്ചിരുന്നു.



</doc>
<doc id="238420" url="https://ml.wikipedia.org/wiki?curid=238420" title="മൊട്ടുമറച്ചി">
മൊട്ടുമറച്ചി

തെക്കേആഫ്രിക്കൻ വംശജനായ, ഇഴഞ്ഞും ഉയർന്നും പറ്റിപ്പിടിച്ചും ഒരു മീറ്ററോളം വളരുന്ന ഒരു കുറ്റിച്ചെടിയാണ് മൊട്ടുമറച്ചി. . എതിർവശങ്ങളിലേക്ക് വിന്യസിച്ചിരിക്കുന്ന ഇലകളിൽ ഒന്നു വലുതും ഒന്നു ചെറുതും ആയിരിക്കും. . കാലിത്തീറ്റയായും പലവിധ ഔഷധമായും മൊട്ടുമറച്ചി ഉപയോഗിക്കുന്നു. പലനാട്ടിലും ഭക്ഷണമായും ഉപയോഗിക്കാറുണ്ട്. . പൂക്കൾക്ക് ദുർഗന്ധമുണ്ട്. . വംശനാശഭീഷണിയുണ്ടെന്ന് കാണുന്നു. . ചിന്ന പുൽനീലി, വൻചൊട്ടശലഭം, Brown Pansy, Soldier Pansy, Marbled Elf എന്നീ ശലഭങ്ങളുടെ ലാർവകൾ മൊട്ടുമറച്ചിയുടെ ഇലകൾ ആഹരിക്കാറുണ്ട്.



</doc>
<doc id="238421" url="https://ml.wikipedia.org/wiki?curid=238421" title="വാഴപ്പള്ളി വായ്പൂര് കളരി ശ്രീ മഹാശിവപാർവതി ക്ഷേത്രം">
വാഴപ്പള്ളി വായ്പൂര് കളരി ശ്രീ മഹാശിവപാർവതി ക്ഷേത്രം

കേരളത്തിൽ കോട്ടയം ജില്ലയിലെ ചങ്ങനാശ്ശേരിയിൽ വാഴപ്പള്ളിയിൽ തിരുവെങ്കിടപുരം ക്ഷേത്രത്തിനു തെക്കുഭാഗത്തു സ്ഥിതിചെയ്യുന്ന അതിപുരാതനവും ചരിത്രപ്രസിദ്ധവുമായ ക്ഷേത്രമാണ് വാഴപ്പള്ളി വായ്പൂര് കളരി ശ്രീ മഹാശിവപാർവതി ക്ഷേത്രം. പരമാത്മാവായ "മഹാദേവനും" ആദിശക്തിയായ "പാർവതീദേവിയുമാണ്" പ്രധാന പ്രതിഷ്ഠ. 

തെക്കുംകൂർ രാജാക്കന്മാരെ ആയോധന വിദ്യ അഭ്യസിപ്പിച്ച വായ്പൂര് കൈമളുടെ കളരി ആസ്ഥനാതാണ് ഈ ക്ഷേത്രം നിലകൊള്ളുന്നത്. ശ്രീ അദ്ധ്യാത്മരത്നം പി.കെ. ദിവാകരകൈമൾ കാലത്താണ് ഹിന്ദുക്ഷേത്രമാക്കി മാറ്റി പുനപ്രതിഷ്ഠ നടത്തിയത്.


വായ്പൂര് കളരി ശ്രീ മഹാശിവപാർവതി ക്ഷേത്രത്തിലെ താന്ത്രിക സ്ഥാനം വാഴപ്പള്ളി ശ്രീ മഹാദേവർക്ഷേത്രത്തിനു വടക്കു കിഴക്ക് ഭാഗത്തായി സ്ഥിതിചെയുന്ന ചീരയ്കാട്ടു മനയിൽ ഉള്ള നമ്പൂതിരിമാർക്ക് ആണ്. അവിടുത്തെ വാമനൻ നമ്പൂതിരി ആണ് മകര മാസത്തിലെ ഉത്രിട്ടാതി നാളിൽ ക്ഷേത്രമാക്കി മാറ്റി പുനപ്രതിഷ്ഠ നടത്തിയത്. 

ദിവസേന രാവിലെയും വൈകിട്ടും പുറം വിളക്ക്. 
പൌർണമി പ്രദോഷം നട തുറക്കലും തുടര്ന്നുള്ള പൂജകളും. 

പ്രദോഷം [പൌർണമി ] പൂജകൾ 

ഭഗവാൻ പത്നീസമേതനായി കൈലാസത്തിൽ നൃത്തം ചെയ്യുന്നു . ആസമയത്ത് വിഷ്ണു, ബ്രഹ്മാദി ദേവകൾ വാദ്യങ്ങളുമായി അകമ്പടി സേവിക്കുന്നു. ഇതുകാണാൻ മുപ്പത്തിമുക്കോടി ദേവന്മാരും ആകാശത്തു വന്നിട്ടുണ്ടാവും എന്നാണ് വിശ്വാസം. ഈ ദിവസം (ത്രയോദശി ദിവസം ചിലപ്പോൾ ദ്വാദശി നാളിലും) രാവിലെ മുതൽ രാത്രി വരെ പൂജകൾ നടത്താറുണ്ട്. രാവിലെ നിര്മാല്യം, അഭിഷേകം,നിവേദ്യം, ഗണപതി ഹോമം, ഉഷഃപൂജ യോട് കൂടി നട അടയ്ക്കുന്നു. തുടർന്ന് വൈകിട്ട് നട തുറന്നു വിളക്ക്, അതിനുശേഷം പ്രധാന അഭിഷേകം ദീപാരാധനക്കു മുൻപായി നടത്തുന്നു. ഈ സമയത്തുള്ള അഭിഷേകത്തിന് പാൽ, ഇളംനീർ, എണ്ണ തുടങ്ങിയവ ഉപയോഗിക്കുന്നു. ഈ സമയം പ്രധാന വഴിപാടുകൾ ആയ ചുറ്റുവിളക്ക് , 9 തട്ടോടു കൂടിയ കരിങ്കല്ല് വിളക്കുകൾ തെളിയിക്കൽ. തുടർന്ന് ദീപാരാധന. അതിനു ശേഷം ശ്രീ ഭദ്രാ പാർവതി ദേവി പ്രീതിക്ക് തിടപള്ളിയിൽ മഹാ ഭഗവതി സേവ അർച്ചന നടക്കുന്നതാണ്. 

പ്രതിഷ്ഠദിനമഹോത്സവം

മകര മാസത്തിലെ ഉത്രിട്ടാതി നാളിൽ [ജനുവരി - ഫെബ്രുവരി ]ആണ് വായ്പൂര് കളരി ശ്രീ മഹാശിവപാർവതി ക്ഷേത്രത്തിലെ പ്രതിഷ്ഠദിനമഹോത്സവം. 

രാവിലെ

വൈകിട്ട് 


അന്നേ ദിവസം വൈകിട്ട് ഭക്തിഗാനസുധ , സംഗീത സദസ്സ് ,തിരുവാതിര എനിവയും നടത്താറുള്ളത് ആണ്.

കുംഭമാസത്തിലെ കൃഷ്ണപക്ഷ (കറുത്ത) ചതുർദ്ദശിയും ഉത്രാടം, തിരുവോണം, അവിട്ടം എന്നീ നക്ഷത്രങ്ങളിലേതേങ്കിലുമൊന്നും ചേർന്നുവരുന്ന ദിവസമാണ് 'മഹാശിവരാത്രി' ആഘോഷിക്കുന്നത്. അന്നേ ദിനം ക്ഷേത്രത്തിൽ രാത്രയിൽ അഷ്ടാഭിഷേകം നടത്തുന്നു. ഈ സമയത്തുള്ള അഭിഷേകത്തിന് പാൽ, ഇളംനീർ, തൈര്, നെയ്യ്, തേൻ, എണ്ണ, കരിമ്പിൻ നീര്, കളഭം തുടങ്ങിയവ ഉപയോഗിക്കുന്നു.
വർഷത്തിൽ രണ്ടു തവണ അടുത്തുള്ള വേഴക്കാട്ട് ശ്രീകൃഷ്ണസ്വാമിക്ഷേത്രം , തിരുവെങ്കിടപുരം മഹാവിഷ്ണുക്ഷേത്രം ക്ഷേത്രങ്ങളിൽ നിന്നും ഭാഗവത സപ്താഹത്തോട് അനുബന്ധിച്ച് രുക്മിണി സ്വയംവര ഘോഷയാത്ര വായ്പൂര് കളരി ശ്രീ മഹാശിവപാർവതി ക്ഷേത്രത്തിലെ നടക്കൽ നിന്നാണ് പുറപെടുന്നത്. 

വായ്പൂര് കൈമളുടെ കളരിയിലെ പ്രധാന ദേവത മോർക്കുളങ്ങര ശ്രീ പൊർകലി ഭഗവതിയാണ്. വായ്പൂര് കൈമളുടെ തറവാട്ടിലെ അറയ്ക്കകത്ത് ഇന്നും മോര്കുളങ്ങര ശ്രീ ഭദ്രകാളി ദേവിയുടെ ആവാസവും വരത്ത് പോക്കും ഉണ്ടെന്നു വിശ്വസിച്ചു പോരുന്നു. എല്ലാ കൊല്ലവും മീന മാസത്തിലെ ഭരണി നാളിൽ മോർക്കുളങ്ങര ശ്രീ ഭഗവതി തിരുവായുധം എഴുന്നെള്ളിച്ച് വായ്പൂര് തറവാട്ടിലെ അറയ്ക്കകത്ത് തന്റെ സാന്നിധ്യം അറിയിക്കുന്നു.


</doc>
<doc id="238422" url="https://ml.wikipedia.org/wiki?curid=238422" title="മുഹമ്മദ് സഈദ് റമദാൻ അൽ-ബൂത്വി">
മുഹമ്മദ് സഈദ് റമദാൻ അൽ-ബൂത്വി

ഇസ്ലാമിക പണ്ഡിതൻ, ഗവേഷകൻ, പ്രഭാഷകൻ എന്നീ നിലകളിൽ പ്രശസ്തനായ വ്യക്തിയാണ് മൂഹമ്മദ് സഈദ് റമദാൻ ബൂത്വി ( w 1929 – 21 മാർച്ച് 2013). 2004ൽ ദുബൈ അന്താരാഷ്ട്ര ഖുർആൻ അവാർഡ് നേടി. അഹ്ലുസുന്നയുടെ ശക്തനായ വാക്താവായി അറിയപ്പെടുന്ന ഇദ്ദേഹം, തുർക്കിയിലെ ജൂലൈക്കയിലാണ് ജനിച്ചത്. തുടർന്ന് പിതാവിനോടെപ്പം ദമസ്‌ക്കസ്സിലേയ്ക്ക് പലായനം ചെയ്തു. സൂഫി ശൈഖായ പിതാവിന്റെ സ്വാധീനത്തിലാണ് വളർന്നത്. ഏഴാമത്തെ വയസ്സിൽ ഖുർആൻ ഹ്യദിസ്ഥമാക്കിയ ശേഷം ഡദാസ്‌ക്കസിലെ മതവിദ്യാലയങ്ങളിൽ നിന്ന് മത പഠനം നടത്തി. പിന്നീട് ഉപരിപഠനങ്ങൾക്കായി ഈജിപ്തിലെ അൽ അസ്ഹറിലേക്ക് പോവുകയും ഡോക്ടറേറ്റ് നേടുകയും ചെയ്തു. തെ മീമംസ, സാഹിത്യം, തത്ത്വചിന്ത, സാമൂഹ്യശാസ്ത്രം, സാംസ്‌ക്കാരികപഠനങ്ങൾ എന്നീ വിഷയങ്ങളിലായി ഏകദേശം അറുപതോളം ഗ്രന്ഥങ്ങൾ രചിച്ചിട്ടുണ്ട്. സിറിയയിൽ നടന്നു കൊണ്ടിരിക്കുന്ന കലാപങ്ങളോട് ഭരണാനൂകൂല നിലപാട് സ്വീകരിച്ചതിന്റെ പേരിൽ അദ്ദേഹത്തിന്റെ അഭിപ്രായങ്ങൾ വലിയ കോളിളക്കമാണുണ്ടാക്കിയത്. 2013 മാർച്ച് 21 ന് മതാധ്യായനം നടത്തി കൊണ്ടിരിക്കവേ ഇദ്ദേഹം ചാവേറാക്രമണത്തിൽ കൊല്ലപ്പെട്ടു.


</doc>
<doc id="238444" url="https://ml.wikipedia.org/wiki?curid=238444" title="ഹൈലൻഡ് വില്ലേജ് (ടെക്സസ്)">
ഹൈലൻഡ് വില്ലേജ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡെന്റൺ കൗണ്ടിയിൽപ്പെട്ട ഒരു നഗരമാണ് ഹൈലൻഡ് വില്ലേജ്. ഡാളസിന്റെ പ്രാന്തപ്രദേശത്ത് ലൂയിവിൽ തടാകത്തിന്റെ പടിഞ്ഞാറേ ശാഖയുടെ തെക്കുവശം പുണർന്നായാണ് നഗരത്തിന്റെ സ്ഥാനം. 2010ലെ സെൻസസ് പ്രകാരം നഗരത്തിൽ 15,056 പേർ വസിക്കുന്നു

ഹൈലൻഡ് വില്ലേജ് നഗരത്തിന്റെ അക്ഷരേഖാംശങ്ങൾ (33.087940, -97.055874). എന്നാണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (13.88%‌) ജലവുമാണ്




</doc>
<doc id="238448" url="https://ml.wikipedia.org/wiki?curid=238448" title="ഫോർട്ട് വർത്ത് (ടെക്സസ്)">
ഫോർട്ട് വർത്ത് (ടെക്സസ്)

അമേരിക്കൻ ഐക്യനാടുകളിലെ പതിനാറാമത്തെ ഏറ്റവും ജനവാസമേറിയതും ടെക്സസ് സംസ്ഥാനത്തെ അഞ്ചാമത്തെ ഏറ്റവും ജനവാസമേറിയതുമായ നഗരമാണ് ഫോർട്ട് വർത്ത്. വടക്ക് സെൻട്രൽ ടെക്സസിൽ സ്ഥിതി ചെയ്യുന്ന നഗരം പടിഞ്ഞാറൻ അമേരിക്കയുടെ സാംസ്കാരിക കവാടമായി അറിയപ്പെടുന്നു. ടറന്റ് കൗണ്ടിയുടെ ആസ്ഥാനമായ നഗരം ടറന്റ്, ഡെന്റൺ, ജോൺസൺ, പാർക്കർ, വൈസ് കൗണ്ടികളിലെ പ്രദേശത്തായി വ്യാപിച്ചുകിടക്കുന്നു. 2010ലെ സെൻസസ് പ്രകാരം നഗരത്തിൽ 741, 206 പേർ വസിക്കുന്നു.. ഡാളസ്-ഫോർട്ട് വർത്ത് മെട്രോപ്ലക്സിലെ രണ്ടാമത്തെ ഏറ്റവും ജനവാസമേറിയ നഗരവും കൂടിയാണ് ഫോർട്ട് വർത്ത്.

1849ൽ ട്രിനിറ്റി നദിക്ക് അഭിമുഖമായി നദീതീരത്തുള്ള ഒരു സൈനിക ഔട്ട്‌പോസ്റ്റായിട്ടാണ് നഗരത്തിന്റെ തുടക്കം. പാശ്ചാത്യ പാരമ്പര്യം മുറുകെപ്പിടിക്കുന്ന നഗരത്തിൽ പരമ്പരാഗത വാസ്തുവിദ്യയിലും നിർമ്മാണശൈലിയിലുമുള്ള കെട്ടിടങ്ങൾ ധാരാളമുണ്ട്. ഫോർട്ട് വർത്തിന്റെ പേരിലുള്ള അമേരിക്കൻ നാവികസേനയുടെ ആദ്യ കപ്പൽ ആണ്. 




</doc>
<doc id="238452" url="https://ml.wikipedia.org/wiki?curid=238452" title="ഫീനിക്സ് (അരിസോണ)">
ഫീനിക്സ് (അരിസോണ)

അമേരിക്കൻ ഐക്യനാടുകളിലെ അരിസോണ സംസ്ഥാനത്തിന്റെ തലസ്ഥാനവും സംസ്ഥാനത്തെ ഏറ്റവും ജനവാസമേറിയ നഗരവും അമേരിക്കൻ ഐക്യനാടുകളിലെ ആറാമത്തെ ഏറ്റവും ജനവാസമേറിയ നഗരവുമാണ് ഫീനിക്സ് ( ; O'odham: "S-ki:kigk"; Yavapai: "Wathinka" or "Wakatehe"; Western Apache: "Fiinigis"; ; Mojave: "Hachpa 'Anya Nyava") അമേരിക്കൻ ഐക്യനാടുകളിലെ ഏറ്റവും ജനവാസമേറിയ തലസ്ഥാന നഗരം കൂടിയായ ഫീനിക്സിൽ 2010ലെ സെൻസസ് പ്രകാരം 1,445,632 പേർ വസിക്കുന്നു.


</doc>
<doc id="238660" url="https://ml.wikipedia.org/wiki?curid=238660" title="കഠാരമുള്ള്">
കഠാരമുള്ള്

മുള്ളുകളുള്ള കാണ്ഡത്തോടുകൂടിയ വലിയ ഒരു ചെടിയാണ് കോയിക്കൊടവം, കട്ടക്കാര എന്നെല്ലാം അറിയപ്പെടുന്ന കഠാരമുള്ള് . .. Narrow Leaved Canthium എന്ന് അറിയപ്പെടുന്നു. ഇന്ത്യയിലും മ്യാന്മറിലും കാണപ്പെടുന്നു. . കാട്ടുകാരമുള്ള്, കോമട്ടി എന്നും പേരുകളുണ്ട്.
 
 
 


</doc>
<doc id="238661" url="https://ml.wikipedia.org/wiki?curid=238661" title="ഹമ്മം">
ഹമ്മം

തുർക്കിഷ് ശൈലിയിലുള്ള കുളിമുറികളാണ് ഹമ്മം അഥവാ ഹമാം എന്നറിയപ്പെടുന്നത്. ചൂടുവെള്ളം, നീരാവി എന്നിവയുപയോഗിച്ച് കുളിക്കുന്നതിനുള്ള സൗകര്യങ്ങൾ ഇത്തരം കുളിമുറികളിലുണ്ടാവും. ഇന്ത്യയിൽ മുഗൾ ആധിപത്യകാലത്തെ കോട്ടകളിലും കൊട്ടാരങ്ങളിലെയും അവിഭാജ്യഘടകമായിരുന്നു ഹമ്മം. മിക്ക മുഗൾ കൊട്ടാരങ്ങളിലും മുഗളരോട് ബന്ധമുണ്ടായിരുന്ന രജപുത്രകൊട്ടാരങ്ങളിലും ഹമ്മം കാണാം.


</doc>
<doc id="238677" url="https://ml.wikipedia.org/wiki?curid=238677" title="സന്നിധാനന്ദൻ">
സന്നിധാനന്ദൻ

മലയാള ചലച്ചിത്ര ഗായകനാണ് സന്നിധാനന്ദൻ. ഐഡിയ സ്റ്റാർ സിംഗർ എന്ന പരിപാടിയിലൂടെയാണ് ഇദ്ദേഹം ആദ്യം ജനശ്രദ്ധ നേടിയത്.

ഗുരുവായൂർ തയ്യൂർ ചെങ്ങഴിക്കോട് നാരായണനും തങ്കമണിയുമാണ് ഇദ്ദേഹത്തിന്റെ മാതാപിതാക്കൾ. ആഷയാണ് ഭാര്യ. പ്രത്യേക പരിഗണന അർഹിക്കുന്ന കുട്ടികളുടെ വിദ്യാലയത്തിൽ അദ്ധ്യാപികയാണ് ആഷ.

റിയാലിറ്റി ഷോയിൽ പാട്ടുപാടാൻ എത്തും മുൻപ് ഇദ്ദേഹം ഒരു ലൈബ്രേറിയനായിരുന്നു. തൃശൂർ കേരളവർമ കോളേജിൽ മലയാളം ബിരുദപഠനം നടത്തുകയാണ് സന്നിധാനന്ദൻ.


ഒരു ടി.വി. പരമ്പരയിലും ഇദ്ദേഹം അഭിനയിച്ചിട്ടുണ്ട്.


</doc>
<doc id="238681" url="https://ml.wikipedia.org/wiki?curid=238681" title="അരിബാം ശ്യാം ശർമ്മ">
അരിബാം ശ്യാം ശർമ്മ

പ്രമുഖ മണിപ്പൂരി ചലച്ചിത്ര സംവിധായകനാണ് അരിബാം ശ്യാം ശർമ്മ. ഇദ്ദേഹത്തിന്റെ "ഇമാകി നിങ്ഥെം" എന്ന സിനിമ1982 ൽ ഫ്രാൻസിലെ നാംഥ് മേളയിൽ ഗ്രാൻപ്രീ നേടി. നിരവധി ദേശീയ - അന്തർദേശീയ പുരസ്കാരങ്ങൾ നേടിയിട്ടുണ്ട്. മികച്ച മണിപ്പൂരി ചലച്ചിത്രത്തിനുള്ള 2012 ലെ ദേശീയ പുരസ്‌കാരവും നേടിയിട്ടുണ്ട്. പത്മശ്രീ ലഭിച്ചിട്ടുണ്ട്.


</doc>
<doc id="238684" url="https://ml.wikipedia.org/wiki?curid=238684" title="സന്ദേഹി">
സന്ദേഹി

1954-ൽ പുറത്തിറങ്ങിയ മലയാള ചലച്ചിത്രമാണ് സന്ദേഹി. കഥയും, നിർമ്മാണവും, സംവിധാണവു എഫ്. നാഗൂർ നിർവഹിച്ചു. ഛായഗ്രഹണം വി. കുമാരദേവൻ നിർവഹിച്ചപ്പോൾ സംഭാഷണവും ഗാനങ്ങളും എൻ.എൻ. പിഷാരടിയും, പീതാമ്പരവും കൂടി എഴുതി. ടി.ആർ. പാപ്പ, ടി.കെ. കുമാരസ്വാമി, ടി.എ. കല്യാണരാമൻ എന്നിവർ ചേർന്ന് സംഗീതസംവിധാനം നിർവഹിച്ചു. നൃത്തസംവിധാന നടത്തിയത് ഉമ, മാധൻ, സമ്പത്ത്കുമാർ എന്നിവർ ചേർന്നാണ്. രാധാകൃഷ്ണാ ഫിലിംസ് വിതരണത്തിനെത്തിച്ച ഈ ചിത്രം 1954 ഓഗസ്റ്റ് 07-ന് തിയേറ്ററുകളിൽ എത്തി.
എസ്.പി. പിള്ള<br>എം.ജി. ചക്രപാണി<br>മുതുകുളം രാഘവൻ പിള്ള<br>ശാന്താദേവി<br>നെയ്യാറ്റിൻകര കോമളം<br>ടി.ആർ. ഓമന
ഘണ്ഡശാല<br>പി. ലീല<br>എം. സത്യം<br>വി. സരള


</doc>
<doc id="238689" url="https://ml.wikipedia.org/wiki?curid=238689" title="മിഠായിച്ചെടി">
മിഠായിച്ചെടി

ഒന്നര മീറ്റർ വരെ ഉയരം വയ്ക്കുന്ന നിവർന്നു നിൽക്കുന്ന ഒരു ഏകവർഷകുറ്റിച്ചെടിയാണ് മിഠായിച്ചെടി. . ഇലയും വേരും ഔഷധമായി ഉപയോഗിക്കാറുണ്ട്. മെക്സിക്കോ വംശജയാണ്. . ഇലയരച്ച് മുറിവിൽ വയ്ക്കാറുണ്ട്. പലനാട്ടിലും ഇതിനെയൊരു കളയായി കരുതുന്നു. .



</doc>
<doc id="238715" url="https://ml.wikipedia.org/wiki?curid=238715" title="തേജ് സിങ്">
തേജ് സിങ്

സിഖ് സാമ്രാജ്യത്തിലെ ഒരു പടനായകനും ഭരണാധികാരിയുമായിരുന്നു രാജാ തേജ് സിങ് എന്നറിയപ്പെടുന്ന തേജ് സിങ് (ജീവിതകാലം: 1799 - 1862). സിഖ് ഭരണത്തിനു കീഴിൽ പെഷവാറിന്റെ പ്രതിനിധിഭരണാധികാരിയായിരുന്നു. ഒന്നാം ആംഗ്ലോ-സിഖ് യുദ്ധത്തിന്റെ അവസാനഘട്ടത്തിൽ സിഖ് സൈന്യത്തിന്റെ പരമസൈന്യാധിപനായും നിയമിക്കപ്പെട്ടു. യുദ്ധാനന്തരം രാജാവ് ദലീപ് സിങ്ങിനു വേണ്ടിയുള്ള റീജൻസി സമിതിയിലെ അംഗവുമായിരുന്നു ഇദ്ദേഹം. രഞ്ജിത് സിങ്ങിന്റെ കാലത്ത് സിഖ് സാമ്രാജ്യം നടത്തിയ നിരവധി യുദ്ധങ്ങളിൽ പങ്കാളിയായിരുന്നിട്ടുണ്ട്. ഒന്നാം ആംഗ്ലോ-സിഖ് യുദ്ധകാലത്ത് സിഖ് സേനയെ വഞ്ചിച്ച് അവരുടെ പരാജയത്തിന് കാരണക്കാരനായതിലൂടെയും പ്രശസ്തനാണ്. പഞ്ചാബിൽ ബ്രിട്ടീഷ് റെസിഡന്റ് ഭരിക്കുന്ന കാലയളവിലാണ് ഇദ്ദേഹത്തിന് സിയാൽകോട്ടിലെ രാജാ എന്ന സ്ഥാനം ലഭിച്ചത്.

1799-ൽ ഇന്നത്തെ ഉത്തർ പ്രദേശിലെ മീറഠ് ജില്ലയിൽ ജനിച്ച ഇദ്ദേഹത്തിന്റെ യഥാർത്ഥപേര് "തേജ് രാം" എന്നായിരുന്നു. 1812-ൽ രഞ്ജിത് സിങ്ങിനു കീഴിൽ സൈനികജോലിയാരംഭിച്ചു. 1816-ൽ ഖൽസ ആചാരങ്ങൾ സ്വീകരിക്കുകയും പേര് തേജ് സിങ് എന്നു മാറ്റുകയും ചെയ്തു. സൈനികൻ എന്നനിലയിൽ വളരെപ്പെട്ടെന്ന് ഉയർന്ന് 1818-ൽ ജനറൽ സ്ഥാനത്തെത്തി. 

സിഖ് സാമ്രാജ്യം നടത്തിയ നിരവധി ആക്രമണങ്ങളിൽ തേജ് സിങ് പങ്കാളിയായി. 1813, 1814, 1819 വർഷങ്ങളിൽ നടന്ന മൂന്നു കശ്മീർ ആക്രമണങ്ങളിൽ പങ്കെടുത്തു. മൻകേര, ലേ, ദേരാജാത് എന്നീ പ്രദേശങ്ങൾ കീഴടക്കുന്നതിനായുള്ള സൈനികനടപടികളിൽ നേതൃസ്ഥാനം വഹിച്ചു. 1823-ലെ പെഷവാർ ആക്രമണത്തിൽ ഡിവിഷണൽ കമാൻഡർ ആയിരുന്നു. അറ്റോക്ക് നദീതീരത്തുനടന്ന തേരി പോരാട്ടത്തിലും‌‌ പങ്കെടുത്തിട്ടുണ്ട്. 1831-ൽ തേജ് സിങ്ങിന്റെ കീഴിൽ സ്ഥിരം സിഖ് സൈന്യത്തിന്റെ 22 ബറ്റാലിയനുകൾ ഉണ്ടായിരുന്നു. ഒന്നാം ആംഗ്ലോ-അഫ്ഗാൻ യുദ്ധത്തിന്റെ തുടക്കത്തിൽ 1839-ൽ പെഷവാറിൽ നിന്നും ഖൈബർ ചുരത്തിലൂടെ കാബൂളിലേക്ക് മുന്നേറുന്നതിനുള്ള സിഖ് സൈനികസംഘത്തിൽ തേജ് സിങ്ങിന്റെ സൈന്യവും ഉണ്ടായിരുന്നു. 

മൂന്നാമത്തെ സിഖ് രാജാവായ കൻവർ നാവോ നിഹാൽ സിങ്ങിന്റെ വിശ്വസ്തനായിരുന്നു തേജ് സിങ്. നാവോ നിഹാലിന്റെ മരണത്തിനുശേഷം അദ്ദേഹത്തിന്റെ അമ്മയായ ചാന്ദ് കൗർ ഭരണത്തിലേറുന്നതിൽ തേജ് സിങ് പിന്തുണനൽകി. ചാന്ദ് കൗർ, റീജന്റ് ഭരണാധികാരിയായി സ്ഥാനമേൽക്കുന്നത് പ്രഖ്യാപിച്ചുകൊണ്ട് 1840 നവംബർ 27-ന് ഉണ്ടാക്കിയ കരാറിൽ ഒപ്പുവച്ചവരിലൊരാൾ തേജ് സിങ് ആയിരുന്നു.

ഒന്നാം ആംഗ്ലോ-സിഖ് യുദ്ധത്തിന്റെ അവസാനഘട്ടത്തിൽ തേജ് സിങ്, സിഖ് സേനയുടെ സർവ്വസൈന്യാധിപനായി നിയമിതനായി. ലാൽ സിങ്ങിനെപ്പോലെത്തന്നെ തേജ് സിങ്ങും എതിരാളികളായ ബ്രിട്ടീഷുകാരുമായി രഹസ്യധാരണയിലെത്തുകയും ഇത് സിഖ് സേനയുടെ പരാജയത്തിന് കാരണമാകുകയും ചെയ്തു. 1845 ഡിസംബറിൽ ഫിറോസ്ശഹരിൽ നടന്ന പോരാട്ടത്തിൽ മേൽക്കൈയുണ്ടായിരുന്നിട്ടും ആക്രമണം തുടരാതെ തേജ് സിങ് പിന്തിരിഞ്ഞു പോയി. 1846 ഫെബ്രുവരിയിൽ സൊബ്രാവിൽ നടന്ന അന്തിമപ്പോരാട്ടത്തിൽ യുദ്ധം നടത്തിക്കൊണ്ടിരുന്ന സേനാനായകനായ ശാം സിങ് അട്ടാരിവാലയോട് പിൻവാങ്ങാൻ തേജ് സിങ് നിർദ്ദേശിച്ചു. ശാം സിങ് സൊബ്രാവിൽ മരണം വരെയും പോരാടിയെങ്കിലും തേജ് സിങ്ങും ലാൽ സിങ്ങും സത്ലുജ് കടന്ന് രക്ഷപ്പെട്ടു. യുദ്ധം ബ്രിട്ടീഷുകാരുടെ വരുതിയിലായെന്നു കണ്ടപ്പോൾ സൊബ്രാവിൽ പോരാടുന്നവർക്ക് പിന്തിരിഞ്ഞുപോരാനുള്ള വഴിയടച്ച് അനവധി സിഖ് സൈനികരുടെ മരണത്തിനു കാരണമായത് തേജ് സിങ് ആയിരുന്നെന്നും ആരോപണമുണ്ട്.

യുദ്ധാനന്തരം ഗുലാബ് സിങ്ങിനു നൽകിയപോലെ ഒരു സ്വതന്ത്രരാജ്യം വേണമെന്നാവശ്യപ്പെട്ട് തേജ് സിങ്, ബ്രിട്ടീഷ് ഗവർണർ ജനറലായിരുന്ന ഹെൻറി ഹാർഡിഞ്ചിന് ഇരുപത്തഞ്ച് ലക്ഷം രൂപ വാഗ്ദാനം ചെയ്തിരുന്നു. ഇതുണ്ടായില്ലെങ്കിലും ബ്രിട്ടീഷ് നിയന്ത്രണത്തിനുകീഴിലും അദ്ദേഹം മുമ്പുണ്ടായിരുന്ന സിഖ് സൈന്യത്തിന്റെ സർവ്വസൈന്യാധിപസ്ഥാനം നിലനിർത്തി. ലാൽ സിങ്ങിനെ നാടുകടത്തുകയും റാണി ജിന്ദനെ റീജന്റ് സ്ഥാനത്തുനിന്നും പുറത്താക്കുകയുെ ചെയ്തശേഷം 1846 ഡിസംബറിൽ ബ്രിട്ടീഷി റെസിഡന്റിന്റെ മേൽനോട്ടത്തിൽ രൂപീകരിച്ച റീജൻസി ഭരണസമിതിയുടെ അദ്ധ്യക്ഷനായിരുന്നു തേജ് സിങ്. ഈ കാലയളവിൽ 1847 ഓഗസ്റ്റ് 7-ന് "സിയാൽകോട്ടിലെ രാജാ" എന്ന സ്ഥാനവും ലഭിച്ചു.
1848-49 കാലഘട്ടത്തിലെ സിഖ് സൈനികകലാപകാലത്ത് തേജ് സിങ് സർക്കാരിനോട് കൂറുപുലർത്തിനിന്നു. 1857-ലെ ലഹളക്കാലത്ത് ബ്രിട്ടീഷുകാരെ സഹായിക്കുന്നതിന് തേജ് സിങ് ഒരു സിഖ് കുതിരപ്പടയെ സംഘടിപ്പിച്ചിരുന്നു. പിന്നീട് "ബട്ടാലയിലെ രാജാ" എന്ന സ്ഥാനവും ലഭിച്ചു. 1862 ഡിസംബർ 4-ന് തേജ് സിങ് മരണമടഞ്ഞു.


</doc>
<doc id="238719" url="https://ml.wikipedia.org/wiki?curid=238719" title="വെളുത്ത ഉമ്മം">
വെളുത്ത ഉമ്മം

ഉമ്മത്ത്, കരുകൂമത, കുമത എന്നെല്ലാം അറിയപ്പെടുന്ന ഒരു കുറ്റിച്ചെടിയാണ് വെളുത്തുമ്മം അഥവാ വെളുത്ത ഉമ്മം. . അലങ്കാരച്ചെടിയായും ഔഷധസസ്യമായും നട്ടുവളർത്തുന്നു. 3000 വർഷത്തോളമായിട്ടുണ്ടാവും ഇതൊരു ഔഷധസസ്യമായ്ക് ഉപയോഗിച്ചുതുടങ്ങിയിട്ട്. ചൈനയിലെ നാട്ടുവൈദ്യത്തിൽ വെളുത്ത ഉമ്മം വ്യാപകമായി ഉപയോഗിച്ചുവരുന്നു. . Datura ജനുസിലെ മറ്റു അംഗങ്ങളെപ്പോലെ വെളുത്തുമ്മവും വിഷമാണ്. ചതച്ച ഇലയും വേരും വെള്ളത്തിൽ ഇട്ട് കുറെ നേരം വച്ച് ഊറ്റിയെടുത്ത നീര് വളരെ ശക്തിയുള്ള മയക്കുമരുന്നാണ്..



</doc>
<doc id="238720" url="https://ml.wikipedia.org/wiki?curid=238720" title="കപില വത്സ്യായൻ">
കപില വത്സ്യായൻ

ഭാരതീയ കല, വാസ്തുവിദ്യ, നൃത്തം തുടങ്ങിയ മേഖലകളിലെ പാണ്ഡിത്യംകൊണ്ട് പ്രശസ്തയാണ് ഡോ. കപില വത്സ്യായൻ. (ജനനം: 25 ഡിസംബർ 1928). ഇദ്ദേഹം മുൻ രാജ്യസഭാ അംഗവുമായിരുന്നു.

മിഷിഗൺ യൂണിവേഴ്സിറ്റിയിൽ നിന്നും ബിരുദാനന്തരം ബിരുദം നേടിയ കപില ബനാറസ് ഹിന്ദു സർവ്വകലാശാലയിൽ നിന്നുമാണ് ഗവേഷണബിരുദമെടുത്തത്. സ്വയർ ആൻഡ് സർക്കിൾ ഓഫ് ഇന്ത്യൻ ആർട്സ്, ഭരത: ദി നാട്യശാസ്ത്ര, മാത്രാലക്ഷണം തുടങ്ങിയ അനവധി പ്രസിദ്ധകൃതികളും ഇദ്ദേഹം രചിച്ചിട്ടുണ്ട്. ഇന്ദിരാഗാന്ധി നാഷണൽ സെന്റർ ഫോർ ദി ആർട്സിന്റെ സ്ഥാപക ഡയറക്ടർ, ഭാരതസർക്കാരിന്റെ വിദ്യാഭ്യാസ മന്ത്രാലയം, കലാ-സാംസ്കാരിക വകുപ്പ് എന്നിവിടങ്ങളിൽ സെക്രട്ടറി തുടങ്ങിയ ചുമതലകളും വഹിച്ചു. ഈ പദവികളിലിരുന്നുകൊണ്ട് അനവധി പരിപാടികൾ സംഘടിപ്പിക്കുവാനും സ്ഥാപനങ്ങൾ ആരംഭിക്കാനും ഇദ്ദേഹത്തിന് കഴിഞ്ഞു.

2006 -ൽ കുറച്ചുകാലവും 2007 -ഏപ്രിൽ മുതൽ 2012 ഫെബ്രുവരിവരെയും രാജ്യസഭയിലേക്ക് തെരഞ്ഞെടുക്കപ്പെട്ടിരുന്നു.



</doc>
<doc id="238735" url="https://ml.wikipedia.org/wiki?curid=238735" title="യോഹന്നാൻ മാർപ്പാപ്പ">
യോഹന്നാൻ മാർപ്പാപ്പ

റോമൻ കത്തോലിക്കാ സഭയിലെ മാർപ്പാപ്പമാർ തിരഞ്ഞെടുക്കപ്പെട്ടതിനുശേഷം പുതിയ നാമധേയം സ്വീകരിക്കുമ്പോൾ ഏറ്റവുമധികം ഉപയോഗിച്ചിട്ടുള്ള പേരാണ് യോഹന്നാൻ അഥവാ ജോൺ എന്ന പേര്. 21 മാർപ്പാപ്പമാർ ഈ പേര് സ്വീകരിച്ചിട്ടുണ്ട്. പാപ്പാവിരുദ്ധ പാപ്പാമാർ മൂലവും പഴയ പട്ടികകളിലെ അന്തരം മൂലവും ഇവരുടെ പേരിനോടു ചേർന്നുള്ള എണ്ണം ക്രമമനുസരിച്ചല്ല.




</doc>
<doc id="238738" url="https://ml.wikipedia.org/wiki?curid=238738" title="ജോൺ പോൾ മാർപ്പാപ്പ">
ജോൺ പോൾ മാർപ്പാപ്പ

റോമൻ കത്തോലിക്കാ സഭയിലെ രണ്ടു മാർപ്പാപ്പമാർ ജോൺ പോൾ മാർപ്പാപ്പ എന്ന പേര് സ്വീകരിച്ചിട്ടുണ്ട്



</doc>
<doc id="238741" url="https://ml.wikipedia.org/wiki?curid=238741" title="ബെനെഡിക്ട് മാർപ്പാപ്പ">
ബെനെഡിക്ട് മാർപ്പാപ്പ

റോമൻ കത്തോലിക്കാ സഭയിലെ പതിനഞ്ച് മാർപ്പാപ്പമാർ ബെനെഡിക്ട് മാർപ്പാപ്പ എന്ന പേര് സ്വീകരിച്ചിട്ടുണ്ട്. ലത്തീൻ ഭാഷയിൽ "അനുഗൃഹീതം" എന്നർത്ഥമുള്ള "benedictus" എന്ന പദത്തിൽനിന്നാണ് ഈ പേര് ഉദ്ഭവിച്ചത്.


ഇവരെക്കൂടാതെ, മൂന്നു പാപ്പാവിരുദ്ധപാപ്പാമാരും ബെനെഡിക്ട് എന്ന പേര് ഉപയോഗിച്ചിട്ടുണ്ട്



</doc>
<doc id="238743" url="https://ml.wikipedia.org/wiki?curid=238743" title="ഉർബൻ മാർപ്പാപ്പ">
ഉർബൻ മാർപ്പാപ്പ

റോമൻ കത്തോലിക്കാ സഭയിലെ പതിനഞ്ച് മാർപ്പാപ്പമാർ ഉർബൻ മാർപ്പാപ്പ എന്ന പേര് സ്വീകരിച്ചിട്ടുണ്ട്. 




</doc>
<doc id="238745" url="https://ml.wikipedia.org/wiki?curid=238745" title="ദമാസൂസ് മാർപ്പാപ്പ">
ദമാസൂസ് മാർപ്പാപ്പ

റോമൻ കത്തോലിക്കാ സഭയിലെ രണ്ട് മാർപ്പാപ്പമാർ ദമാസൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 




</doc>
<doc id="238747" url="https://ml.wikipedia.org/wiki?curid=238747" title="പീയൂസ് മാർപ്പാപ്പ">
പീയൂസ് മാർപ്പാപ്പ

റോമൻ കത്തോലിക്കാ സഭയിലെ പന്ത്രണ്ട് മാർപ്പാപ്പമാർ പീയൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 





</doc>
<doc id="238749" url="https://ml.wikipedia.org/wiki?curid=238749" title="അലക്സാണ്ടർ മാർപ്പാപ്പ">
അലക്സാണ്ടർ മാർപ്പാപ്പ

റോമൻ കത്തോലിക്കാ സഭയിലെ ഏഴു മാർപ്പാപ്പമാർ അലക്സാണ്ടർ മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="238751" url="https://ml.wikipedia.org/wiki?curid=238751" title="സെലസ്റ്റിൻ മാർപ്പാപ്പ">
സെലസ്റ്റിൻ മാർപ്പാപ്പ

റോമൻ കത്തോലിക്കാ സഭയിലെ അഞ്ചു മാർപ്പാപ്പമാർ സെലസ്റ്റിൻ മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="238759" url="https://ml.wikipedia.org/wiki?curid=238759" title="പ്രസൂൻ ജോഷി">
പ്രസൂൻ ജോഷി

പ്രമുഖ കവിയും ഗാനരചയിതാവുമാണ് പ്രസൂൻ ജോഷി(ജനനം:16 സെപ്റ്റംബർ 1971)മികച്ച ഗാന രചയിതാവിനുള്ള ദേശീയ ചലച്ചിത്രപുരസ്കാരം രണ്ടു തവണ ലഭിച്ചിട്ടുണ്ട്. താരേ സമീൻപർ, എന്നചിത്രത്തിലേയും ചിറ്റഗോങ് എന്ന ചിത്രത്തിലേയും ഗാനങ്ങൾക്കായിരുന്നു ദേശീയപുരസ്കാരം
ഡി.കെ. ജോഷിയുടെയും സുഷമയുടെയും മകനായി ജനിച്ച പ്രസൂന്റെ ബാല്യം ഉത്തരാഖണ്ഡിലെ അൽമോറ എന്ന സ്ഥലത്തായിരുന്നു. ഉയർന്ന ഉദ്യോഗസ്ഥനായ അച്ഛന്റെ സ്ഥലമാറ്റത്തോടൊപ്പം വടക്കേ ഇന്ത്യയിലെ അനേക ഇടങ്ങളിൽ താമസിക്കാനിട വന്നു. പതിനേഴാം വയസിൽ ആദ്യ പുസ്തകം പ്രസിദ്ധീകരിച്ചു. ഊർജ്ജതന്ത്രത്തിൽ ബിരുദാനന്ദര ബിരുദവും എം.ബി.എ യും നേടി. ഏഷ്യൻ പെയിന്റ്സ്, കാഡ്ബറീസ്, പോണ്ട്സ് തുടങ്ങി നിരവധി പരസ്യങ്ങൾക്കു പിന്നിൽ പ്രവർത്തിച്ചു. രാജ്കുമാർ സന്തോഷിയുടെ 'ലജ്ജ' എന്ന സിനിമയ്ക്കു പാട്ടെഴുതി ചലച്ചിത്ര രംഗത്തു പ്രവേശിച്ചു. ഫന, താരേ സമീൻ പർ, രംഗ് ദേ ബസന്തി തുടങ്ങിയ ചിത്രങ്ങളിലെ ഗാനങ്ങൾ ഹിറ്റുകളായി.



</doc>
<doc id="238766" url="https://ml.wikipedia.org/wiki?curid=238766" title="വേലിത്തട്ടു്">
വേലിത്തട്ടു്

വേലിയേറ്റത്തിലെ സമുദ്രനിരപ്പിനും, വേലിയിറക്കത്തിലെ സമുദ്രനിരപ്പിനും ഇടയിലുള്ള പ്രദേശത്തെയാണു് വേലിത്തട്ടു് എന്നു് പറയുന്നതു്. ഞണ്ടുകൾ, നക്ഷത്രമത്സ്യങ്ങൾ, പവിഴപ്പൊളിപ്പുകൾ തുടങ്ങി ധാരാളം ജീവികളുടെ വാസസ്ഥലമാണു് വേലിത്തട്ടു്. വേലിത്തട്ടിൽ ജീവജാലങ്ങൾ രൂക്ഷമായ സാഹചര്യമാറ്റങ്ങളെ നേരിടുന്നവയാണു്. വേലിയേറ്റം മൂലം വെള്ളം പതിവായി ലഭിക്കുമെങ്കിലും, ശുദ്ധമായ മഴവെള്ളവും, കടലിലെ ഉപ്പുവെള്ളം, ഇവയ്ക്കിടയിൽ ഇടയിൽ വരണ്ട ഉപ്പുകണങ്ങളും ഈ പ്രദേശത്തെ ജീവതസാഹചര്യത്തിൽ ഇടക്കിയെ മാറ്റമുണ്ടാക്കുന്നു. സൂര്യപ്രകാശം പേരിട്ടു് പതിക്കുകയും, ഇടക്കിടെ വെള്ളം കയറുകയും ചെയ്യുന്ന പ്രദേശമായതിനാൽ, താപനിലയിലും വലിയ വ്യത്യാസം കാണപ്പെടുന്നു


</doc>
<doc id="238771" url="https://ml.wikipedia.org/wiki?curid=238771" title="ഹരിശ്ചന്ദ്ര (ചലച്ചിത്രം)">
ഹരിശ്ചന്ദ്ര (ചലച്ചിത്രം)

1955-ൽ പുറത്തിറങ്ങിയ മലയാള ചലച്ചിത്രമാണ് ഹരിശ്ചന്ദ്ര. അന്റണി മിത്രദാസ് സംവിധാനം നിർവഹിച്ച ഈ ചിത്രത്തിന്റെ നിർമാതാവ് പി. സുബ്രഹ്മണ്യം ആണ്. രാമായണം മഹാഭാരതം തുടങ്ങിയ ഇതിഹാസങ്ങളിൽ പ്രതിപാദിച്ചിട്ടുള്ള രാജാ ഹരിശ്ചന്ദ്രന്റെ കഥയെ ആസ്പദമാക്കി നിർമിച്ചതാണ് ഈ ചിത്രം. ഇതിഹാസ സംബന്ധിയായ മലയാളത്തിലെ ആദ്യ ചിത്രമായിരുന്നു ഇത്. സത്യം പരിപാലിക്കാനായി ജീവിതത്തിലെ സർവസുഖങ്ങളും ത്യജിച്ച് നരകയാതനകൾ അനുഭവിച്ച് ഒടുവിൽ വിജയംവരിച്ച ഒരു രാജാവിന്റെ കഥ.

കെ.പി. കൊട്ടാരക്കര സംഭാഷണവും, എൻ.എസ്. മണി ഛായാഗ്രഹണവും, കൃഷ്ണൻ ഇളമൺ ശബ്ദലേഖനവും, എം.വി. കൊച്ചാപ്പു രംഗസംവിധാനവും, എം.വി. ശങ്കർ വേഷവിധാനവും, കെ.ഡി. ജോർജ്ജ് ചിത്രസംയോജനവും നിർവഹിച്ച ഈ ചിത്രം മെരിലാൻഡ് സ്റ്റുഡിയോയിലാണ് നിർമിച്ചത്. തിരുനയനാർകുറിശ്ശി എഴുതിയ പതിനഞ്ചു ഗാനങ്ങൾക്ക് ബ്രദർ ലക്ഷ്മണൻ സംഗീതം നൽകി. ഫിലിം ഡിസ്ട്രിബ്യൂട്ടിഗ് കമ്പനി വിതരണത്തിനെത്തിച്ച ഈ ചിത്രം 1955 മാർച്ച് 17 ന് പ്രദർശനം തുടങ്ങി.
തിക്കുറിശ്ശി സുകുമാരൻ നായർ - ഹരിശ്ചന്ദ്രൻ<br>മിസ്സ് കുമാരി - ചന്ദ്രമതി<br>മാസ്റ്റർ ഹരീഷ് - രോഹിതാക്ഷൻ<br>ജി.കെ. പിള്ള - വിശ്വാമിത്രൻ<br>ജോസ് പ്രകാശ് - സത്യകീർത്തി<br>മുത്തയ്യ - ശുക്രൻ<br>എസ്.പി. പിള്ള - കാലകണ്ഠൻ<br>അടൂർ പങ്കജം - കാളകണ്ഠന്റെ ഭാര്യ
പി. ലീല<br>ശാന്താ പി നായർ<br>ലളിതാ തമ്പി<br>സി.എസ്. രാധാദേവി<br>പി.ബി. ശ്രീനിവാസൻ<br>കമുകറ പുരുഷോത്തമൻ



</doc>
<doc id="238772" url="https://ml.wikipedia.org/wiki?curid=238772" title="കശ്മീർ പ്രശ്നം">
കശ്മീർ പ്രശ്നം

ഇന്ത്യയും പാകിസ്താനും തമ്മിൽ കശ്മീർ പ്രദേശത്തെ ചൊല്ലി നിലനിൽക്കുന്ന അതിർത്തി പ്രശ്നത്തിനെയാണ് കശ്മീർ തർക്കം (ആംഗലേയം: Kashmir conflict, ഹിന്ദി: कश्मीर विवाद, ഉറുദു: مسئلہ کشمیر‎) എന്നതു കൊണ്ട് വിവക്ഷിക്കുന്നത്. ഇന്ത്യ ജമ്മുവും കശ്മീരും അടങ്ങുന്ന മുഴുവൻ പ്രദേശത്തിന്റെ മേൽ അവകാശമുന്നയിക്കുകയും മൊത്തം ഭൂവിഭാഗത്തിന്റെ 43% (2010-ലെ കണക്കനുസരിച്ച്) പ്രദേശങ്ങളുടെ മേൽ ഭരണം നടത്തുകയും ചെയ്യുന്നു. ഇന്ത്യയുടെ കൈവശം ഏകദേശം മുഴുവൻ ജമ്മുവും കശ്മീർ താഴവരയും ലഡാക്കും സിയാചിൻ ഹിമാനിയും ഇപ്പോഴുണ്ട്. ഇന്ത്യയുടെ വാദത്തിനെതിരായി മുഴുവൻ കശ്മീരിന്റെ മേലും അവകാശമുന്നയിക്കുന്ന പാകിസ്താന്റെ നിയന്ത്രണത്തിൽ ഭുപ്രദേശത്തിന്റെ ഏകദേശം 37% ആസാദ് കശ്മീർ എന്നറിയപ്പെടുന്ന പ്രദേശവും വടക്ക് ഗിൽഗിറ്റ് എന്നും ബാൾട്ടിസ്താൻ എന്നും അറിയപ്പെടുന്ന പ്രദേശങ്ങളുണ്ട്. 

ഇന്ത്യയുടെ ഔദ്യോഗിക നിലപാട് പ്രകാരം 'കശ്മീർ ഇന്ത്യയുടെ അവിഭാജ്യ ഘടക'മാണ്. എന്നിരുന്നാലും, 2010-ലെ കശ്മീറിൽ നടന്ന കലഹത്തെതുടർന്ന് മൻമോഹൻ സിംഗ്‌ - ഇന്ത്യയുടെ പ്രധാനമന്ത്രി നടത്തിയ പ്രസ്താവനയനുസരിച്ച് പ്രശ്നത്തിന് ഒരു സമവായമുണ്ടാകുന്ന പക്ഷം ഇന്ത്യയുടെ ഭരണകൂടം കാശ്മീരിന് ഇന്ത്യൻ ഭരണഘടനയുടെ തണലിൽ സ്വയംഭരണാവകാശം നൽകാൻ തയ്യാറാണ്. 

പാകിസ്താന്റെ നിലപാടനുസരിച്ച് 'കശ്മീർ പാകിസ്താന്റെ ജുഗുലാർ(Jugular = കഴുത്തിലെ) സിരയാണ്'. ഇപ്പോൾ തർക്കവിഷയമായ പ്രദേശത്തിന്റെ ആത്യന്തികമായ ഉടമസ്ഥാവകാശം കാശ്മീരിജനങ്ങളുടെ അഭിപ്രായപ്രകാരം നടപ്പിൽ വരുത്തണം. 

അക്സായ് ചിൻന്റെ മുകളിലുള്ള ചൈനയുടെ അവകാശവാദം അനുസരിച്ച് അക്സായ് ചിൻ ചൈനയുടെ ഭാഗമാണ്, കശ്മീരിന്റെ കൂടെ അതിനെ ചേർത്തുകൊണ്ടുള്ള നിലയെ ചൈന അംഗീകരിക്കുന്നില്ല. കശ്മീരിലെ ചില സ്വാതന്ത്ര്യ സംഘടനകളുടെ അഭിപ്രായത്തിൽ കശ്മീരിന് ഇന്ത്യയിൽ നിന്നും പാകിസ്താനിൽനിന്നും സ്വതന്ത്രമായ ഒരു നിലനില്പുണ്ടാകണം എന്നാണ്.

കശ്മീർ തർക്കം ഇന്ത്യാ-പാകിസ്താൻ വിഭജന കാലത്തോളം പഴക്കമുള്ളതാണ്. സ്വാതന്ത്ര്യാനന്തരം രണ്ടു രാജ്യങ്ങളും കശ്മീരിനുമേൽ ചരിത്രപരവും മതപരവുമായ കാരണങ്ങൾ നിരത്തി അവകാശം ഉന്നയിച്ചു പോരുന്നു. അഫ്ഗാനിസ്താനോടും ചൈനയോടും അതിർത്തി പങ്കിടുന്ന വിധത്തിൽ ഉപഭൂഖണ്ഡത്തിന്റെ വടക്കു പടിഞ്ഞാറായി കിടക്കുന്ന ജമ്മു കശ്മീർ എന്ന സംസ്ഥാനം ബ്രിട്ടിഷ് ഇന്ത്യയുടെ പരമാധികാരത്തിന്റെ കീഴിൽ മഹാരാജാ ഹരി സിംഹ് ഭരിച്ചിരുന്ന ഒരു നാട്ടുരാജ്യമായിരുന്നു. സ്വാതന്ത്ര്യാനന്തരം ഭൂമിശാസ്ത്രപരമായോ നിയമപരമായോ മഹാരാജാവിന് ഇന്ത്യയോടോ പാകിസ്താനോടോ ചേരാമായിരുന്നു. അന്നത്തെ വൈസ്രോയിയായിരുന്ന മൗണ്ട് ബാറ്റന്റെ നിർബന്ധത്തിനുമുപരിയായി സ്വന്തം രാജ്യത്തിന്റെ ഭാവിയെപ്പറ്റി രാജാവ് ചിന്താഗ്രസ്ഥനായിരുന്നു. പക്ഷേ 1947 ഒക്ടോബറിൽ നടന്ന പാകിസ്താന്റെ അധിനിവേശത്തോടെ രാജാവ് ഇന്ത്യയിലേക്കു ചേരുവാൻ തീരുമാനിക്കുകയും, പക്ഷേ യുദ്ധാനന്തരം രണ്ടു രാജ്യങ്ങൽക്കുമിടയിൽ വിഭജിക്കപ്പെട്ടു പോകുകയും ചെയ്തു.


</doc>
<doc id="238773" url="https://ml.wikipedia.org/wiki?curid=238773" title="തീരസമുദ്രം">
തീരസമുദ്രം

കരയോടു് അടുത്തു് കിടക്കുന്ന സമുദ്രഭാഗത്തെയാണു് തീരസമുദ്രം എന്നു് പറയുന്നതു്. കടലിലെ ഒരു പ്രധാന ആവാസ മേഖലയാണിതു്.


</doc>
<doc id="238775" url="https://ml.wikipedia.org/wiki?curid=238775" title="യാഹ്യാ ഖാൻ">
യാഹ്യാ ഖാൻ

1969 മുതൽ 1971 വരെ പാകിസ്താൻ ഭരിച്ചിരുന്ന സൈനിക സ്വേച്ഛാധിപതിയാണ് ജനറൽ ആഗാ മൊഹമ്മദ് യാഹ്യാ ഖാൻ (ഫെബ്രുവരി 4, 1917 – മ: ആഗസ്റ്റ് 10, 1980). പാകിസ്താന്റെ മൂന്നാമത്തെ പ്രസിഡണ്ടും മുൻ കരസേനാ മേധാവിയുമായിരുന്നു ഇദ്ദേഹം. കിഴക്കൻ പാകിസ്താൻ സ്വാതന്ത്ര്യം നേടി ബംഗ്ലാദേശ് ആവുന്നത് വരെ ഇദ്ദേഹം ഭരണത്തിൽ ഉണ്ടായിരുന്നു. രണ്ടാം ലോകമഹായുദ്ധത്തിൽ ബ്രിട്ടീഷ് ഇൻഡ്യൻ പട്ടാള ഓഫീസറായി ഇദ്ദേഹം സേവനം അനുഷ്ഠിച്ചിരുന്നു. സ്വാതന്ത്ര്യാനന്തരം പാകിസ്താനിലേയ്ക്കു കുടിയേറിയ യഹ്യാഖാൻ 1965-ലെ ഇന്ത്യാ-പാക് യുദ്ധത്തിൽ പങ്കെടുക്കുകയും 1966 ൽ കമാൻഡർ-ഇൻ-ചീഫായി ഉയരുകയും ചെയ്തു.
അയൂബ് ഖാനു ശേഷം ഭരണത്തിൽ വന്ന യഹ്യാഖാൻ സർക്കാരിനെ പിരിച്ചുവിട്ട് സൈനിക നിയമം പ്രഖ്യാപിയ്ക്കുകയും 1970 ൽ തിരഞ്ഞെടുപ്പ് നടത്തുകയും ചെയ്തു.കിഴക്കൻ ബംഗ്ലാദേശിൽ മുജീബുർ റഹ് മാൻ നയിച്ച അവാമി ലീഗും ,പടിഞ്ഞാറൻ പാകിസ്താനിൽ സുൾഫിക്കർ അലി ഭൂട്ടോയുടെ പാർട്ടിയുമാണ് വിജയം നേടിയത്. എന്നാൽ ഭൂട്ടോയുടെ സമ്മർദ്ദത്തിനു വഴങ്ങി അധികാരകൈമാറ്റം നടത്താൻ യാഹ്യാഖാൻ തയ്യാറായില്ല. ഇതിനെതിരേ വ്യാപകമായ പ്രതിഷേധം ഉയരുകയും ഇതിനു തടയിടാൻ 'ഓപ്പറേഷൻ സെർച്ച്ലൈറ്റ്'എന്ന സൈനിക നടപടി യാഹ്യാഖാൻ തുടങ്ങിവയ്ക്കുകയും ചെയ്തു. ഇതു കനത്ത ആൾനാശത്തിനു വഴിവയ്ക്കുകയും ഇന്ത്യ സൈനിക നടപടിയിലേയ്ക്കു കടക്കുകയും ചെയ്തു .തുടർന്നു പാകിസ്താൻ 1971 ഡിസംബർ 16 നു പരാജയം സമ്മതിയ്ക്കുകയും കിഴക്കൻ പാകിസ്താൻ മോചിതമാവുകയും ബംഗ്ളാദേശിന്റെ പിറവിയ്ക്കു വഴിതെളിയുകയും ചെയ്തു.


</doc>
<doc id="238780" url="https://ml.wikipedia.org/wiki?curid=238780" title="പല്ലുവേദന">
പല്ലുവേദന

പല്ലിലും അതിനോടു ചേർന്ന ഭാഗത്തും അനുഭവേദ്യമാകുന്ന വേദനയെയാണ് പല്ലുവേദന (ഒഡോണ്ടാൾജിയ/odontalgia) എന്ന് വിളിക്കുന്നത്.



വേദനയുടെ കാഠിന്യം ചെറിയ അസ്വസ്ഥത മുതൽ അസഹ്യമായ വേദന വരെ എന്തുമായേക്കാം. നീണ്ട കാലയളവിൽ തുടർച്ചയായി കാണപ്പെടുന്ന തരം വേദനയോ ഇടയ്ക്കിടെ കാണുന്ന വേദനയോ ആകാം ഉണ്ടാകുന്നത്. ചവയ്ക്കുന്നതോ, ചൂടുള്ളതോ, തണുത്തതോ ആയ ഭക്ഷണപദാർത്ഥങ്ങൾ കഴിക്കുന്നതോ കാരണം വേദനയുണ്ടാകാം.



</doc>
<doc id="238781" url="https://ml.wikipedia.org/wiki?curid=238781" title="കടൽ അടിവാരം">
കടൽ അടിവാരം

സമുദ്രത്തിലെ ഏറ്റവും താഴെ കടൽ അടിത്തട്ടിനോടു് ചേർന്നു് കിടക്കുന്ന ജൈവമേഖലയാണു് കടൽ അടിവാരം.



</doc>
<doc id="238785" url="https://ml.wikipedia.org/wiki?curid=238785" title="കടൽ പായൽകാടു്">
കടൽ പായൽകാടു്

കടലിൽ വെള്ളത്തിനടിയിൽ പായലുകൾ കൂട്ടമായി വളരുന്ന സ്ഥലമാണു് കടൽ പായൽകാടു്. ഭൂമിയിലെ ഏറ്റവും ചടുലവും, പ്രജനനം നടക്കുന്നതുമായ ജൈവമേഖലയാണിതു്.


</doc>
<doc id="238791" url="https://ml.wikipedia.org/wiki?curid=238791" title="തണുത്ത കടൽ ഉറവകൾ">
തണുത്ത കടൽ ഉറവകൾ

കടലിന്റെ അടിത്തട്ടിൽ ഹൈഡ്രജൻ സൽഫൈഡും, മീഥൈനും, മറ്റു ഹൈഡ്രോ-കാർബൺ ധാരളമടങ്ങിയ ദ്രാവകങ്ങളും ഊറി വരുന്ന പ്രദേശങ്ങളാണു് തണുത്ത കടൽ ഉറവകൾ.



</doc>
<doc id="238795" url="https://ml.wikipedia.org/wiki?curid=238795" title="ജലതാപ വിള്ളലുകൾ">
ജലതാപ വിള്ളലുകൾ

ചൂടുകുടിയ വെള്ളം പുറത്തുവരുന്ന ഭൂമിയിലെ വിള്ളലുകളെയാണു് ജലതാപ വിള്ളലുകൾ എന്നു് പറയുന്നതു്.


</doc>
<doc id="238802" url="https://ml.wikipedia.org/wiki?curid=238802" title="അടിക്കടൽ">
അടിക്കടൽ

കടൽ അടിവാരത്തിനു് തൊട്ടു മുകളിലുള്ള വ്യാപ്തി കൂടിയ ജൈവ മേഖലയാണു് അടിക്കടൽ. കടൽ അടിവാരവും, കടൽ അടിത്തട്ടും കാര്യമായി ബാധിക്കുന്ന പ്രദേശമാണിതു്. വിചിത്രങ്ങളായ പലതരം മത്സ്യങ്ങൾ ഈ മേഖലയിൽ ജീവിക്കുന്നു.


</doc>
<doc id="238805" url="https://ml.wikipedia.org/wiki?curid=238805" title="കടലിടുക്ക്">
കടലിടുക്ക്

ഇരുവശവും കരകളുള്ളതും, വലിയ കടലുകളെ ബന്ധിപ്പിക്കുന്നതുമായ ഇടുങ്ങിയ കടൽ ഭാഗമാണു് കടലിടുക്കു്. എന്നാൽ പവിഴപ്പുറ്റുകൾ, ചെറുദ്വീപുകൾ ആഴക്കുറവ് തുടങ്ങിയ കാരണങ്ങളാൽ പൊതുവേ കപ്പൽഗതാഗതത്തിന് അനുയോജ്യമല്ലാത്ത കടൽ പ്രദേശങ്ങളിലൂടെയുള്ള, വീതി കുറഞ്ഞ, കപ്പൽചാലുകൾക്കും കടലിടുക്ക് എന്ന് പറയാറുണ്ട്. വാണിജ്യപരമായും രാഷ്ട്രീയമായും വളരെ പ്രാധാന്യമുള്ളവയാണ് പല കടലിടുക്കുകളും. അവയുടെ നിയന്ത്രണം കയ്യാളുന്നതിനായി യുദ്ധങ്ങളും നടന്നിട്ടുണ്ട്.

കടലിടുക്കുകകളുടെ രൂപീകരണത്തിന് ഫലകചലനം ഒരു കാരണമാണ്. ജിബ്രാൾട്ടർ കടലിടുക്ക് ഇതിനൊരുദാഹരണമാണ്. എന്നാൽ ആഫ്രിക്കൻ ടെക്റ്റോണിക് പ്ലേറ്റിന്റെ വടക്കുദിശയിലേക്കുള്ള സഞ്ചാരം ഈ കടലിടുക്കിനെ ഏതാനും സഹസ്രാബ്ദങ്ങൾ കൊണ്ട് പൂർണ്ണമായും അടയ്ക്കുകയും മെഡിറ്ററേനിയനെ അറ്റ്ലാന്റിക് സമുദ്രത്തിൽ നിന്നും വേർപെടുത്തുകയും ചെയ്യുമെന്ന് പഠനങ്ങൾ കാണിക്കുന്നു. 

രണ്ട് വലിയ ജലാശയങ്ങളെ വേർതിരിക്കുന്ന വീതികുറഞ്ഞ കരഭാഗത്തുകൂടി വെള്ളം തുടർച്ചയായി കവിഞ്ഞൊഴുകി കടലിടുക്ക് രൂപപ്പെടാം. കരിങ്കടലിനെയും ഈജിയൻ കടലിനേയും ബന്ധിപ്പിക്കുന്ന ബോസ്ഫോറസ് (ഇസ്താംബൂൾ കടലിടുക്ക്) ഈ രീതിയിൽ രൂപം പ്രാപിച്ചതാണ്. 

ജലാശയങ്ങളെ തമ്മിൽ ബന്ധിപ്പിക്കുവാൻ കൃത്രിമമായി നിർമ്മിക്കപ്പെടുന്ന ഇടനാഴികളുമുണ്ട്. ഇവയെ പൊതുവേ കനാലുകൾ എന്നു പറയുന്നു. ഇതിനുദാഹരണമാണ് മെഡിറ്ററേനിയനും ചെങ്കടലിനും ഇടയിലുള്ള ജലഗതാഗതത്തിനായി 1869-ൽ പണികഴിക്കപ്പെട്ട സൂയസ് കനാൽ. തടാകങ്ങളെ സമുദ്രങ്ങളുമായി ബന്ധിപ്പിക്കുന്നതും നദികളോ കനാലുകളോ ആണ്. കുറേക്കൂടി വിസ്തൃതമായ ജലാശയങ്ങളെ തമ്മിൽ ബന്ധിപ്പിക്കുന്നവയാണ് കടലിടുക്കുകൾ. എന്നാൽ ഈ നാമകരണരീതിക്ക് ചില അപവാദങ്ങളുമുണ്ട്. ബ്രിട്ടീഷ് കൊളംബിയയിൽ കാനഡ-അമേരിക്ക അതിർത്തി പ്രദേശത്തെ കടലിടുക്ക് പിയേഴ്സ് കനാൽ എന്ന പേരിലാണ് അറിയപ്പെടുന്നത്.

വേലിയേറ്റ-വേലിയിറക്കങ്ങളിൽ നിന്നും വൈദ്യുതി ഉല്പാദി പ്പിക്കുവാൻ കടലിടുക്കുകളുടെ ഭൂമിശാസ്ത്രപരമായ പ്രത്യേകതകൾ സഹായകമാണ്. പെന്റ്ലാൻഡ് കടലിടുക്കിലെ നിന്നും 10 ഗിഗാവാട്ട് സ്റ്റേഷനും കുക്ക് കടലിടുക്കിലെ 5.6 ഗിഗാവാട്ട് സ്റ്റേഷനും ഇതിനുദാഹരണങ്ങളാണ്. ന്യൂസിലാന്റിന് ആവശ്യമായ ഊർജജത്തിന്റെ ഭൂരിഭാഗവും സംഭാവനചെയ്യാൻ കുക്ക് കടലിടുക്കിന് കഴിയും എന്ന് ശാസ്ത്രജ്ഞർ അഭിപ്രായപ്പെട്ടിരുന്നു.

 




</doc>
<doc id="238811" url="https://ml.wikipedia.org/wiki?curid=238811" title="കടൽപരപ്പ്">
കടൽപരപ്പ്

സമീപത്തുള്ള ഭാഗങ്ങളെ അപേക്ഷിച്ചു്, ആഴംകുറഞ്ഞ കടൽ പ്രദേശത്തെയാണു് കടൽപ്പരപ്പ് എന്ന് വിളിക്കുന്നതു്. 



</doc>
<doc id="238832" url="https://ml.wikipedia.org/wiki?curid=238832" title="ബിജി ബാൽ">
ബിജി ബാൽ

2012 ലെ പശ്ചാത്തലസംഗീതത്തിനുള്ള ദേശീയ ചലച്ചിത്രപുരസ്കാരം നേടിയ സംഗീതസംവിധായകനാണ് ബിജിബാൽ(ജനനം :). കളിയച്ഛൻ എന്ന ചലച്ചിത്രത്തിലെ പശ്ചാത്തലസംഗീതത്തിനായിരുന്നു പുരസ്കാരം.


</doc>
<doc id="238835" url="https://ml.wikipedia.org/wiki?curid=238835" title="ആഴക്കടൽ">
ആഴക്കടൽ

ഭൂഖണ്ഡങ്ങഴുടെ പരിധിക്കു് പുറത്തുള്ള സമുദ്രഭാഗങ്ങളെയാണു് ആഴക്കടൽ എന്നു് വിളിക്കുന്നതു്. 200 മീറ്ററോ അതിൽ കൂടുതലോ ആഴമുള്ള കടൽ ഭാഗങ്ങളാണിവ. സമുദ്രങ്ങളിലെ 65% വെള്ളവും ഈ ഭാഗത്താണു് സഥിതിചെയ്യുന്നതു്.വിഭിന്നമായ ഭൂപ്രകൃതിയുള്ള ആഴക്കടലിൽ ആഗാധമായ ഗർത്തങ്ങളും, അഗ്നിപർവ്വതങ്ങളുമുണ്ടു്. ഇത്തരം ചുറ്റുപാടിൽ ജീവൻ നിലനിർത്താൻ ബുദ്ധിമുട്ടാണെങ്കിലും, ചില വർഗ്ഗം ജീവികൾ ഇവിടേയും വസിക്കുന്നുണ്ടു്.


</doc>
<doc id="238836" url="https://ml.wikipedia.org/wiki?curid=238836" title="ഞരമ്പോടൽ">
ഞരമ്പോടൽ

തെക്കേ ഇന്ത്യയിലെ തദ്ദേശവാസിയായ ഒരു വള്ളിച്ചെടിയാണ് അരമ്പോടൽ എന്നും അറിയപ്പെടുന്ന ഞരമ്പോടൽ. . 


</doc>
<doc id="238842" url="https://ml.wikipedia.org/wiki?curid=238842" title="നൊവാർട്ടിസ് പേറ്റന്റ് കേസ്">
നൊവാർട്ടിസ് പേറ്റന്റ് കേസ്

സ്വിസ് മരുന്നുനിർമ്മാണ കമ്പനിയായ നൊവാർട്ടിസ് നിർമ്മിച്ച രക്താർബുദത്തിനുള്ള ഗ്ലിവക് എന്ന മരുന്നിന് ഇന്ത്യയിൽ പേറ്റന്റ് നൽകുന്നതുമായി ബന്ധപ്പെട്ട കേസാണ് നൊവാർട്ടിസ് പേറ്റന്റ് കേസ്. തങ്ങളുടെ മുൻപുണ്ടായിരുന്ന മരുന്നിൽ നിന്നും സാരമായ മാറ്റം വരുത്തിയ, തികച്ചും പുതുമയുള്ള മരുന്നാണ് ഗ്ലിവക് എന്ന അവകാശവാദത്തോടെയാണ് നൊവാർട്ടിസ് അതിന് പേറ്റന്റിന് ആപേക്ഷിച്ചത്. എന്നാൽ ഭാരത പേറ്റന്റ് കാര്യാലയം ആ അപേക്ഷ നിരസിച്ചു. ഇതിനെതിരായി ഭാരത ബൌദ്ധിക സ്വത്തവകാശ അപ്പലേറ്റ് ബോർഡിന് നൊവാർട്ടിസ് സമർപ്പിച്ച അപ്പീലും നിരസിക്കപ്പെട്ടു. പ്രത്യേകാനുമതി ഹർജിയിലൂടെ സുപ്രീംകോടതി മുൻപാകെ ഈ നടപടികൾ നൊവാർട്ടിസ് ചോദ്യം ചെയ്തെങ്കിലും അവരുടെ വാദമുഖങ്ങൾ ആ കോടതിയും തള്ളികളയുകയും ഗ്ലിവക്കിന് ഇന്ത്യയിൽ പേറ്റന്റ് അനുവദിക്കാനാവില്ലെന്ന് വ്യക്തമാക്കുകയും ചെയ്തു. ഗ്ലിവക്കിലൂടെ ഇന്ത്യയിലെ അർബുദ ഔഷധ വിപണിയിൽ ആധിപത്യം നേടാനുള്ള നൊവാർട്ടിസിന്റെ ശ്രമം ഇതോടെ പരാജയപ്പെട്ടു. 
രക്താർബുദത്തിനുള്ള ചികിത്സയ്‌ക്കുള്ള ഔഷധനിർമ്മാണത്തിനായി ഉപയോഗിക്കുന്ന രാസവസ്തുവാണ് ഇമാറ്റിനിബ് മെസിലേറ്റ്. ട്രിപ്സ് നിർദ്ദേശങ്ങൾക്കനുസരണമായി ഭാരത പേറ്റന്റ് നിയമത്തിൽ 1995 ൽ തന്നെ ഭേദഗതി വരുത്തേണ്ടതായിരുന്നു. എന്നാൽ അതിന് കാലതാമസം ഉണ്ടായതിനാൽ 1999 നുശേഷം പേറ്റന്റ് ചെയ്യപ്പെട്ട മരുന്നുകൾ മാർക്കറ്റ് ചെയ്യാൻ പേറ്റന്റെടുത്ത കമ്പനികൾക്കു മാത്രമായി കുത്തകവിപണനാധികാരം (എക്സ്‌ക്ലൂസ്സീവ് മാർക്കറ്റിംഗ് റൈറ്റ്സ്) നൽകിക്കൊണ്ടുള്ള വ്യവസ്ഥ, 1999 ലെ ഭാരത പേറ്റന്റ് നിയമത്തിലെ ഒന്നാം ഭേദഗതിയിൽ ഉൾപ്പെടുത്തിയിരുന്നു. 1995നു ശേഷം ഇമാറ്റിനിബ് മെസിലേറ്റ് തങ്ങൾ പേറ്റൻറ് ചെയ്ത് ഗ്ളീവക് എന്ന ബ്രാൻഡ് നാമത്തിൽ വിൽക്കുകയാണെന്നും ഈ വ്യവസ്ഥപ്രകാരം മറ്റ് കമ്പനികൾ ഈ മരുന്ന് വിൽക്കുന്നത് തടയണമെന്നും ആവശ്യപ്പെട്ട് നൊവാർട്ടിസ് ചെന്നൈ ഹൈകോടതിയെ സമീപിച്ചു. നൊവാർട്ടിസിൻെറ ഈ വാദം അംഗീകരിച്ച് ഇന്ത്യൻ കമ്പനികൾ ഇമാറ്റിനിബ് മെസിലേറ്റ് വിൽക്കുന്നത് തടഞ്ഞ് കോടതി ഉത്തരവിട്ടു. ഇതിനെതിരെ കേസിൽ കക്ഷിചേർന്ന് കാൻസർ രോഗികളുടെ സംഘടന ഗ്ളീവക്കിന് പേറ്റൻറ് ലഭിച്ചത് 1995നുമുമ്പാണെന്ന് സുപ്രീംകോടതിയിൽ തെളിയിച്ചതോടെ നൊവാർട്ടിസിന്റെ അന്നത്തെ നീക്കം പരാജയപ്പെട്ടു. 

ഇതിനെ തുടർന്ന് ഇമാറ്റിനിബ് മെസിലേറ്റിന്റെ ബീറ്റാ ക്രിസ്റ്റൽ ഫോമിലുള്ള ഉല്പന്നമായ ഗ്ലിവക് എന്നമരുന്ന് പുതിയ ഉത്പന്നമാണ് എന്നവകാശപ്പെട്ട് നൊവാർട്ടിസ് ആ മരുന്നിന് പേറ്റന്റിനായി ഭാരത പേറ്റന്റ് കാര്യാലയം മുൻപാകെ അപേക്ഷ സമർപ്പിച്ചു. ഇമാറ്റിനിബ് മെസിലേറ്റ് അടിസ്ഥാനപ്പെടുത്തിയുള്ള ജെനറിക് ഔഷധങ്ങൾ ഇന്ത്യയിൽ നാറ്റ്കോ, സിപ്ലാ, ഹെട്ടറോ തുടങ്ങിയ കമ്പനികൾ നിലവിൽ ഉത്പാദിപ്പിച്ചുവരുന്നുണ്ട്. നൊവാർട്ടിസിന്റെ മരുന്നിന് പേറ്റന്റ് നൽകുന്നപക്ഷം 2005 ലെ ഇന്ത്യൻ പേറ്റന്റ് നിയമപ്രകാരം അത് ഉല്പന്നത്തിനുള്ള പേറ്റന്റായി മാറുകയും നൊവാർട്ടിസിനല്ലാതെ മറ്റ് കമ്പനികൾക്ക് ഈ മരുന്നോ അതിന്റെ വകഭേദങ്ങളോ ഉത്പാദിപ്പിക്കുവാനുള്ള അവകാശം നഷ്ടപ്പെടുകയും ചെയ്യുമായിരുന്നു. ഇത്തരം കമ്പനികൾ ഉത്പാദിപ്പിക്കുന്ന ജനറിക് മരുന്നിന് ഇന്ത്യയിൽ 8000 രൂപ വിലയുള്ളപ്പോൾ ഗ്ലീവക്കിന്റെ വില 1, 20,000 രൂപയിലധികമായിരുന്നു.

പേറ്റന്റിനുള്ള അപേക്ഷ പരിശോധിച്ച ഭാരത പേറ്റന്റ് കാര്യാലയം ഗ്ലിവക് പുതിയ മരുന്നാണെന്ന നൊവാർട്ടിസിന്റെ അവകാശവാദം അംഗീകരിച്ചില്ല. ഇന്ത്യൻ പേറ്റന്റ് നിയമത്തിലെ 3 (ഡി) വകുപ്പുപ്രകാരം നിലവിലുള്ള ഒന്നിന്റെ പുതിയതും വ്യത്യസ്തവുമായ ഉല്പന്നത്തിന് മാത്രമേ പേറ്റന്റ് നൽകാനാവൂ. ഈ നിബന്ധന ഗ്ലിവക് പാലിക്കുന്നില്ല എന്നും ആയതിനാൽ അതിന് ഇന്ത്യയിൽ പേറ്റന്റ് നൽകാനാവില്ല എന്നുമായിരുന്നു പേറ്റന്റ് കാര്യാലയം 2006 -ൽ സ്വീകരിച്ച നിലപാട്. ഉദാരവൽക്കരണ നയങ്ങളുടെ ഭാഗമായി ഇന്ത്യൻ പേറ്റന്റ് നിയമത്തിൽ മാറ്റങ്ങൾ വരുത്തുവാനും നിലവിലുണ്ടായിരുന്ന പ്രക്രിയാ പേറ്റന്റിന് പകരം ഉല്പന്ന പേറ്റന്റ് നൽകുന്ന സമ്പ്രദായം നടപ്പാക്കുവാനും കേന്ദ്രസർക്കാർ തീരുമാനിച്ചതിന്റെ ഭാഗമായി ഉണ്ടായതാണ് 2005 ലെ ഇന്ത്യൻ പേറ്റന്റ് നിയമം. ഇതിലെ വ്യവസ്ഥകൾക്കെതിരെ പാർലമെന്റിൽ ഇടതുക്ഷ എം.പിമാർ ശക്തമായ പ്രതിഷേധമുയർത്തിയിരുന്നു. അവരുടെ കൂടി നിർദ്ദേശത്തിന്റെ പശ്ചാത്തലത്തിലാണ്, പുതിയ ഉല്പന്നത്തിന് കർശനമായ മാനദണ്ഡം ഏർപ്പെടുത്തുന്ന 3 (ഡി) വകുപ്പ് എഴുതിച്ചേർക്കപ്പെട്ടത്. 

ഇതിനെ തുടർന്ന് ചെന്നെയിലുള്ള ഭാരത ബൌദ്ധിക സ്വത്തവകാശ അപ്പലേറ്റ് ബോർഡിന് നൊവാർട്ടിസ് അപ്പീൽ സമർപ്പിച്ചു. തങ്ങളുടെ മരുന്നിന് പേറ്റന്റ് നിഷേധിക്കുവാനിടയാക്കിയ പേറ്റന്റ് നിയമത്തിലെ 3 (ഡി) വകുപ്പ് റദ്ദാക്കണമെന്നും ഗ്ലിവക്ക് തികച്ചും പുതിയമരുന്നാണെന്നത് അംഗീകരിക്കണമെന്നും അതിന് പേറ്റന്റ് അനുവദിക്കാതിരുന്ന പേറന്റ് കാര്യാലയത്തിന്റെ നടപടി പുന:പരിശോധിക്കണമെന്നുമായിരുന്നു അപ്പിലീലെ ആവശ്യം. എന്നാൽ 2009 -ൽ അപ്പലേറ്റ് ബോർഡും നൊവാർട്ടിസിന്റെ അപ്പീൽ തള്ളിക്കൊണ്ടുള്ള ഉത്തരവ് പുറപ്പെടുവിച്ചു. ഇതിനെതിരായിട്ടാണ് 2009 ആഗസ്റ്റ് 10 ന് നൊവാർട്ടിസ് സുപ്രീം കോടതിയിൽ പ്രത്യേകാനുമതി ഹർജി നൽകിയത്. കേന്ദ്രസർക്കാരിനൊപ്പം ഇന്ത്യൻ കമ്പനികളും സാമൂഹ്യപ്രവർത്തകരും കക്ഷിചേർന്ന ഈ കേസ് അന്താരാഷ്ട്രതലത്തിൽ തന്നെ ശ്രദ്ധയാകർഷിച്ചിരുന്നു. ജനറിക് ഔഷധ നിർമ്മാണത്തിന്റെ കേന്ദ്രമായി വിശേഷിപ്പിക്കപ്പെടുന്ന ഇന്ത്യയിലെ തദ്ദേശീയ ഔഷധ വവ്യസായം ബഹുരാഷ്ട്ര ഔഷധ ഭീമന്മാരുടെ ഉറക്കം കെടുത്തുന്ന ഒന്നാണ്. ലോകത്തിലെ ഏറ്റവും വലിയ ഔഷധവിപണികളിലൊന്നിനെ ബാധിക്കുന്നതും പേറ്റന്റ് സംബന്ധമായ നിർണ്ണായകമായ നിലപാടുമാണ് ഈ കേസിലെ വിധിന്യായം. അതുകൊണ്ടുതന്നെ ഈ കേസ് അന്താരാഷ്ട്ര വാണിജ്യമേഖലയിലും വലിയ സ്വാധീനമുളവാക്കുന്നതായിരുന്നു. .

നൊവാർട്ടിസ് എ.ജി അപ്പീൽ വാദിയും യൂണിയൻ ഓഫ് ഇന്ത്യയും മറ്റുള്ളവരും അപ്പീൽ പ്രതികളുമായ ഒരു കേസും (സിവിൽ അപ്പീൽ നമ്പരുകൾ. 2013 ൽ 2706-2716) നാറ്റകോ ഫാർമ, മെസ്സേഴ്സ് ക്യാൻസർ പേഷ്യന്റ്സ് എയ്ഡ് അസോസിയേഷൻ എന്നിവർ അപ്പീൽ വാദികളും യൂണിയൻ ഓഫ് ഇന്ത്യയും മറ്റുള്ളവരും അപ്പീൽ പ്രതികളുമായ മറ്റ് രണ്ടുകേസുകളും ഒരുമിച്ചാണ് ഈ വിഷയത്തിൽ സുപ്രീം കോടതി വിചാരണക്കായി പരിഗണിച്ചത്. 

അനാവശ്യ പേറ്റൻറുകൾ തടയുന്നതിനായി ഇന്ത്യൻ പേറ്റന്റ് നിയമം 2005 ൽ ഉൾപ്പെടുത്തിയ 3 (ഡി) 3 (ഡി) എന്ന വകുപ്പിന്റെ പ്രാധാന്യമെന്ത്? അപ്പീൽവാദിയായ നൊവാർട്ടിസ് അവകാശപ്പെടുന്നതുപ്രകാരം അവരുടെ ഗ്‌ളിവക് എന്ന മരുന്ന് പേറ്റന്റിനർഹമാകുന്ന തരത്തിൽ "നവീനമായ ഉത്പന്നം" എന്ന മാനദണ്ഡം പാലിക്കുന്നുണ്ടോ ? അപ്രകാരമുള്ള മാനദണ്ഡങ്ങൾ പാലിക്കുന്നപക്ഷം പേറ്റന്റ് നിയമപ്രകാരമുള്ള "കണ്ടുപിടിത്തം" എന്ന വിഭാഗത്തിൽപ്പെടുന്നുണ്ടോ ? എന്നീ തർക്കങ്ങളാണ് ഈ കേസിൽ ഇന്ത്യയുടെ പരമോന്നത കോടതി പരിഗണിച്ചത്. ജസ്റ്റിസുമാരായ അഫ്‌താബ് ആലം, രഞ്ജന പ്രകാശ് ദേശായ് എന്നിവരടങ്ങിയ സുപ്രീംകോടതി ബഞ്ച് വിവിധ കക്ഷികളുടെ പ്രഗല്ഭരായ അഭിഭാഷകരായ പ്രവീൺ ആനന്ദ്, ആനന്ദ് ഗ്രോവർ തുടങ്ങിയവരുടെയും സർക്കാരിന്റെയും വിശദമായ വാദംകേൾക്കലുകൾക്ക് ശേഷം 2013 ഏപ്രിൽ 1-നാണ് 112 പേജോളം വരുന്ന അതിന്റെ വിധിന്യായം പുറപ്പെടുവിച്ചത്.

ക്രോണിക് മയലോയ്ഡ് ലുക്കീമിയ എന്ന രക്താർബുദത്തിന്റെ ചികിത്സക്കായുള്ള ഗ്ളിവെക് എന്ന മരുന്ന് ഇമാറ്റിനിബ് മെസിലേറ്റിന്റെ (Imatinib Mesylate) ബീറ്റാ ക്രിസ്റ്റൽ ഫോമിലുള്ളതാണെന്നും കൂടുതൽ ചികിത്സാക്ഷമതയുള്ളതാണെന്നും ഇന്ത്യൻ കമ്പനികളുടേത് ചികിത്സാക്ഷമത കുറഞ്ഞ ഫ്രീ ബേസ് ഫോമിലുള്ളതാണെന്നും പേറ്റൻറ് അപേക്ഷയിൽ നൊവാർട്ടിസ് അവകാശപ്പെട്ടു. ജൈവലഭ്യത (Bioavailability) മൂലം തങ്ങളുടെ മരുന്നിന്റെ ഫലസിദ്ധി മറ്റ് ഔഷധങ്ങളേക്കാൾ 30 ശതമാനം കൂടുതലാണെന്നും നൊവാർട്ടിസ് വാദിച്ചു. 

എന്നാൽ നൊവാർട്ടിസിന്റെ ഈ വാദങ്ങളെല്ലാം തള്ളിയ സുപ്രീംകോടതി, ഗ്ലിവക്കിന് ഇന്ത്യയിൽ പേറ്റന്റ് അനുവദിക്കാനാവില്ലെന്ന് വിധിച്ചു. 

ഈ കേസിൽ ആദ്യം നൊവാർട്ടിസ് കമ്പനിയെ പ്രതിനിധീകരിച്ചത് പ്രമുഖ അഭിഭാഷകനായ രോഹിന്റൺ ഫാലി നരിമാനും ഇന്ത്യൻ ഗവൺമെന്റിനെ പ്രതിനിധീകരിച്ചത് സൊളിസിറ്റർ ജനറലായിരുന്ന ഗോപാൽ സുബ്രമണ്യവുമായിരുന്നു. എന്നാൽ സൊളിസിറ്റർ ജനറൽ സ്ഥാനത്തു നിന്ന് ഗോപാൽ രാജി വച്ചതിനെത്തുടർന്ന് നരിമാനെ പുതിയ സൊളിസിറ്റർ ജനറലായി നിയമിച്ചു. തുടർന്ന് ഗോപാൽ സുബ്രമണ്യം നൊവാർട്ടിസ് കമ്പനിയെ പ്രതിനിധീകരിക്കാനായി കോടതിയിലെത്തിയത് വിവാദമായിരുന്നു.


</doc>
<doc id="238844" url="https://ml.wikipedia.org/wiki?curid=238844" title="പൂമ്പാറ്റപ്പയർ">
പൂമ്പാറ്റപ്പയർ

ഒരു ചിരസ്ഥായി സസ്യമാണ് പൂമ്പാറ്റപ്പയർ .


</doc>
<doc id="238847" url="https://ml.wikipedia.org/wiki?curid=238847" title="സൈനികസഹായവ്യവസ്ഥ">
സൈനികസഹായവ്യവസ്ഥ

ഇന്ത്യയിൽ ബ്രിട്ടീഷുകാരുടെ സാമ്രാജ്യവികസനത്തിനും കൂടുതൽ അധീശത്വം ഉറപ്പിക്കുന്നതിനും വേണ്ടി വെല്ലസ്ലി പ്രഭു തന്റെ ഭരണകാലത്ത് (18 മെയ്‌1798 – 30 ജൂലായ്‌1805) ആവിഷ്കരിച്ച പദ്ധതിയാണ് സൈനികസഹായവ്യവസ്ഥ എന്ന പേരിൽ അറിയപ്പെടുന്നത്. 

പതിനെട്ടാം നൂറ്റാണ്ടിന്റെ അന്ത്യത്തോടെ ഇന്ത്യൻ ഉപഭൂഖണ്ഡത്തിലെ മുഗൾ ഭരണം ദുർബലമാകുകയും അതിനെതുടർന്ന് രാജ്യം ഛിന്നഭിന്നമായി ചെറിയ നാട്ടു രാജ്യങ്ങൾ ഉണ്ടായി. കൂടുതൽ അധികാരത്തിനുവേണ്ടി ഈ നാട്ടുരാജ്യങ്ങൾ തമ്മിൽ യുദ്ധങ്ങൾ പതിവായിരുന്നു. 1784 - ൽ നിലവിൽ വന്ന ആക്റ്റ്‌ അനുസരിച്ച് ഇന്ത്യൻ നാട്ടുരാജാക്കന്മാരുടെ അഭ്യന്തരകാര്യങ്ങളിൽ കമ്പനി ഇടപെടാൻ പാടില്ല എന്നായിരുന്നുവെങ്കിലും അത് നടപ്പിൽ വന്നില്ല. ഈ അവസ്ഥയെ മുതലെടുത്തു കൊണ്ട് ബ്രിട്ടീഷ്‌ സാമ്രാജ്യം വികസിപ്പിക്കാൻ വെല്ലസ്ലി കൊണ്ടുവന്ന പദ്ധതിയാണ് സൈനികസഹായവ്യവസ്ഥ. ഇത് പ്രകാരമുള്ള വ്യവസ്ഥ അംഗീകരിക്കുന്ന ഒരു രാജാവ്‌ താഴെ പറയുന്ന കാര്യങ്ങൾ നിറവേറ്റുവാൻ ബാധ്യസ്ഥനായിരുന്നു.

ഈ വ്യവസ്ഥ ആദ്യം സ്വീകരിച്ച നാട്ടുരാജാവ് ഹൈദരാബാദ് നിസാമായിരുന്നു. 1789 - ൽ ഒപ്പ് വെച്ച ഉടമ്പടി പ്രകാരം നിസാം ഇംഗ്ലീഷുകാർക്ക്‌ ബെല്ലാരി, കടപ്പ, അനന്തപൂർ എന്നീ ജില്ലകൾ വിട്ടു കൊടുത്തു. ഇവ അടിയറവച്ച ജീല്ലകൾ (സീഡഡ് ഡിസ്ട്രിക്റ്റ്സ്) എന്ന പേരിൽ അറിയപ്പെടുന്നു.


</doc>
<doc id="238850" url="https://ml.wikipedia.org/wiki?curid=238850" title="പൂവാലിപ്പരൽ">
പൂവാലിപ്പരൽ

കേരളത്തിലെ ആറുകളിൽ സാധാരണ കണ്ടുവരുന്ന ഒരിനം പരലാണ് പൂവാലിപ്പരൽ. ശാസ്ത്രനാമം : Puntius filamentosus. കൊടിച്ചി പരൽ എന്നും ഈ മത്സ്യം അറിയപ്പെടുന്നു. വാലുകളിൽ കൊടിയെ ഓർമ്മിപ്പിക്കുന്ന വിധത്തിലുള്ള നിറങ്ങൾ ഉള്ളതുകൊണ്ടാണ് ഇവയെ കൊടിച്ചി പരൽ എന്നു വിളിയ്ക്കുന്നത്.

ചെറിയ പ്രായത്തിലുള്ള മീനുകൾക്ക് കഷ്ടിച്ച് നിറവും കറുത്ത പൊട്ടും മാത്രമേ കാണുകയുള്ളൂ. കൂടുതൽ നിറങ്ങൾ മൂന്ന് മാസത്തെ വളർച്ചയിൽ പ്രത്യക്ഷപ്പെടും.പൂവാലിപ്പരൽ വളരെ വേഗത്തിൽ പായുന്ന തരത്തിൽപ്പെട്ട മീനാണ്.ആൺ മത്സ്യങ്ങൾക്ക് പെൺ മത്സ്യങ്ങളേക്കാൾ വലിപ്പമുണ്ടാകും. കേരളത്തെക്കൂടാതെ, തമിഴ്നാട്, കർണ്ണാടക തുടങ്ങിയ ദക്ഷിണേന്ത്യൻ സംസ്ഥാനങ്ങളിലും കണ്ടുവരുന്നു.
കുറുവ (മത്സ്യം)


</doc>
<doc id="238862" url="https://ml.wikipedia.org/wiki?curid=238862" title="ലൈറ്റൺ സ്പ്രിങ്സ് (ടെക്സസ്)">
ലൈറ്റൺ സ്പ്രിങ്സ് (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് വടക്കുകിഴക്കൻ കാൾഡ്‌വെൽ കൗണ്ടിയിൽ സ്ഥിതി ചെയ്യുന്ന ഇൻകോർപ്പറേറ്റ് ചെയ്യാത്ത ഒരു കമ്മ്യൂണിറ്റിയാണ് ലൈറ്റൺ സ്പ്രിങ്സ്. കാൾഡ്‌വെൽ കൗണ്ടിയുടെ ആസ്ഥാനമായ ലോക്ക്‌ഹാർട്ടിന് വടക്കുകിഴക്കാണ് ലൈറ്റൺ സ്പ്രിങ്സ്. ഫാം-റ്റു-മാർക്കറ്റ് റോഡ് 1854 ഇതുവഴിയാണ്. 

http://www.tshaonline.org/handbook/online/articles/hll77


</doc>
<doc id="238866" url="https://ml.wikipedia.org/wiki?curid=238866" title="കടുങ്ങാലി">
കടുങ്ങാലി

കേരളത്തിലെ ജലാശയങ്ങളിൽ കാണുന്ന ഒരു പരൽമീനാണ് കടുങ്ങാലി (ശാസ്ത്രനാമം:"Pethia ticto)". ശുദ്ധജലമത്സ്യമായ ഈ മത്സ്യത്തെ അക്വേറിയങ്ങളിൽ അലങ്കാരമത്സ്യമായി ഉപയോഗിക്കാറുണ്ട്. വെള്ളി നിറത്തിലും സ്വർണ്ണനിറത്തിലുമുള്ള ദേഹത്തിൽ രണ്ട് പുള്ളികളാണ് ഈ മത്സ്യത്തെ തിരിച്ചറിയാനുള്ള അടയാളം. ഒരെണ്ണം ചെകിളയോട് ചേർന്നും രണ്ടാമത്തേത് വാലിനോട് ചേർന്നും കാണപ്പെടുന്നു. ശരാശരി 4 ഇഞ്ച് (10 സെന്റീമീറ്റർ) വരെയാണ് കടുങ്ങാലി പരലിന്റെ വലിപ്പം.



</doc>
<doc id="238870" url="https://ml.wikipedia.org/wiki?curid=238870" title="കാളക്കൊടിയൻ പരൽ">
കാളക്കൊടിയൻ പരൽ

കേരളത്തിലെ ആറുകളിൽ കണ്ടുവരുന്ന ഒരിനം പരൽമത്സ്യമാണ് കാളക്കൊടിയൻ പരൽ. ശാസ്ത്രനാമം:Puntius amphibius. ഊളിപ്പരൽ എന്ന പേരിലും അറിയപ്പെടുന്നു.പത്ത് സെന്റിമീറ്ററാണ് ശരാശരി വലിപ്പം. പ്രധാനമായും പർവ്വതങ്ങളിലെ അരുവികളിൽ കാണാം. കൂടാതെ പാടശേഖരങ്ങളിലും കണ്ടുവരുന്നു. നാലുവർഷമാണ് ഒരു മത്സ്യത്തിന്റെ പരമാവധി ആയുസ്സ്.


</doc>
<doc id="238877" url="https://ml.wikipedia.org/wiki?curid=238877" title="കൈപ്പ (മത്സ്യം)">
കൈപ്പ (മത്സ്യം)

തടാകങ്ങളിലും അരുവികളിലും കോൾപ്രദേശങ്ങളിലും കാണപ്പെടുന്ന ചെറിയ ഇനം പരൽമത്സ്യമാണ് കൈപ്പ(Greenstripe barb). ശാസ്ത്രനാമം: Puntius vittatus. കൂട്ടം കൂട്ടമായിട്ടാണ് ഇവ സഞ്ചരിക്കുന്നത്. ശരാശരി വലിപ്പം 2 ഇഞ്ച്(5 സെന്റിമീറ്റർ). ഫിലമെന്റസ് ആൽഗെയും ബ്ലൂഗ്രീൻ ആൽഗെയുമാണ് പ്രധാന ആഹാരം.



</doc>
<doc id="238887" url="https://ml.wikipedia.org/wiki?curid=238887" title="ഉരുളൻ പരൽ">
ഉരുളൻ പരൽ

കേരളത്തിലെ ജലാശയങ്ങളിൽ കാണപ്പെടുന്ന പുൻടിയ്സ് വർഗ്ഗത്തിൽപ്പെട്ട ഒരിനം പരൽ മത്സ്യമാണ് ഉരുളൻ പരൽ.. 

1844ൽ വാലൻസീനെസ് എന്ന ജീവശാസ്ത്രകാരനാണ് മാഹിയിൽ നിന്നും ഈ മത്സ്യത്തെ കണ്ടെത്തി ശാസ്ത്രനാമം നൽകുന്നത് Valenciennes,1844).നിവസിക്കുക എന്നർഥം വരുന്ന കോള(cola) എന്ന ലാറ്റിൻ പദവും ചേർത്ത് മാഹിയിൽ നിവസിക്കുന്ന എന്ന അർഥത്തിൽ മാഹിക്കോള എന്ന ശാസ്ത്രനാമം ഇതിന് നൽകിയിരിക്കുന്നു. ഉരുളൻ പരലിന്റെ ശാസ്ത്രനാമം ഈ അടുത്ത കാലം വരെ പുൻടിയസ് ആംഫീബിയൻസ് എന്നാണ് കരുതിപ്പോന്നിരുന്നത്. 2005ൽ നടന്ന ഗവേഷണങ്ങളുടെ ഫലമായി ഇവ മാഹിക്കോളയാണെന്ന് തിരിച്ചറിയുകയായിരുന്നു.

കേരളത്തിലെ എല്ലാ ശുദ്ധജല ആവാസവ്യവസ്ഥകളിലും ഉരുളൻപരലിനെ കണ്ടുവരുന്നു. ദക്ഷിണേന്ത്യയിലാണ് കൂടുതലായും ഈ മത്സ്യത്തെ കണ്ടുവരുന്നത്.

ശരീരം നീണ്ട് ഉരുണ്ടതാണ്. ശരാശിരി 10 സെന്റി മീറ്റർ വലിപ്പം വയ്ക്കുന്നു.

കേരളത്തിലെ ഉൾനാടൻ മത്സ്യസമ്പത്തിലെ പ്രധാനമത്സ്യമാണിത്. ഭക്ഷണത്തിനായാണ് ഉരുളൻ പരലിനെ പ്രധാനമായും ഉപയോഗിക്കുന്നത്. അപൂർവ്വമായി അലങ്കാരമത്സ്യമായും ഉപയോഗിച്ചുവരുന്നു.


</doc>
<doc id="238889" url="https://ml.wikipedia.org/wiki?curid=238889" title="ഉണ്ടക്കണ്ണി">
ഉണ്ടക്കണ്ണി

കേരളത്തിലെ ജലാശയങ്ങളിൽ കാണപ്പെടുന്ന പുൻടിയസ് വർഗ്ഗത്തിൽപ്പെട്ട ഒരിനം പരൽ മത്സ്യമാണ് ഉണ്ടക്കണ്ണി.ശാസ്ത്രനാമം: Puntius sophore.ഇന്ത്യക്കൂടാതെ പാകിസ്താൻ,നേപ്പാൾ, ബംഗ്ലാദേശ്, മ്യാന്മർ, ഭൂട്ടാൻ, അഫ്ഗാനിസ്ഥാൻ, യെമൻ, ചൈന തുടങ്ങിയ ഏഷ്യൻ രാജ്യങ്ങളിലും കാണപ്പെടുന്നു.

പൂർണ്ണവളർച്ചെയത്തിയ മത്സ്യത്തിന് ശരാശരി 7ഇഞ്ച്(18 സെന്റിമീറ്ററോളം) വലിപ്പമുണ്ടാകും. കൂടാതെ 70ഗ്രാം ഭാരവും.

 


</doc>
<doc id="238892" url="https://ml.wikipedia.org/wiki?curid=238892" title="കച്ചിപ്പരൽ">
കച്ചിപ്പരൽ

ഒരു ഉഷ്‌ണമേഖലാ ശുദ്ധജലമത്സ്യമാണ് കച്ചിപ്പരൽ.(Swamp barb). ശാസ്ത്രനാമം: Puntius chola. ഇന്ത്യക്കൂടാതെ പാകിസ്താൻ, നേപ്പാൾ, ശ്രീലങ്ക, ബംഗ്ലാദേശ്, ബൂട്ടാൻ, മ്യാന്മർ തുടങ്ങിയ രാജ്യങ്ങളിലും ഈ മത്സ്യം കണ്ടുവരുന്നു.

പൂർണ്ണവളർച്ചയെത്തിയ ഒരു കച്ചിപ്പരൽ മത്സ്യത്തിന് 6 ഇഞ്ച്(ഏകദേശം 15 സെന്റിമീറ്റർ) വലിപ്പമുണ്ടാകും. ശരാശരി 60 ഗ്രാം തൂക്കവും.

അരുവികളിലും നദികളിലും കനാലുകളിലും കണ്ടൽപ്രദേശങ്ങളിലും ചതുപ്പുനിലങ്ങളിലും കുളങ്ങളിലും ഈ മത്സ്യത്തെ കാണാം. ഉഷ്ണമേഖലാ കാലാവസ്ഥയിൽ വളരുന്ന മീനായതിനാൽ അനുകൂല താപനില 20മുതൽ 25 വരെ °C ന് ഇടയിലാണ്. അനുകൂല ജലത്തിന്റെ അമ്ലത 6.0 - 6.5 pH. ജലഗാഢത 8 - 15 dGH. വിരകളേയും പ്രാണികളേയും ചിലയിനം സസ്യങ്ങളേയും പ്രധാനമായും ആഹരിക്കുന്നു.


</doc>
<doc id="238902" url="https://ml.wikipedia.org/wiki?curid=238902" title="തുപ്പലുകൊത്തി">
തുപ്പലുകൊത്തി

കേരളത്തിലെ ജലാശയങ്ങളിൽ സർവ്വസാധാരണമായി കാണുന്ന ഒരിനം പരൽ മീനാണ് തുപ്പലുകൊത്തി അഥവാ തുപ്പലംകൊത്തി (Black-line Rasbora‌). ശാസ്ത്രനാമം: Rasbora daniconius. വെള്ളത്തിൽ തുപ്പിയാൽ ഈ മത്സ്യം ഓടിവന്ന് കൊത്തുന്നതുകൊണ്ടാണ് ഇങ്ങനെ പേരുവന്നത്. ഇടുങ്ങിയ ശരീരത്തോടുകൂടിയ തുപ്പലംകൊത്തികൾ 4സെന്റീമീറ്റർ വരെയേ ശരാശരി വലിപ്പം വയ്ക്കാറുള്ളൂ.


</doc>
<doc id="238910" url="https://ml.wikipedia.org/wiki?curid=238910" title="പ്രവീൺ തൊഗാഡിയ">
പ്രവീൺ തൊഗാഡിയ

വിശ്വ ഹിന്ദു പരിഷത്തിന്റെ ദേശീയ അധ്യക്ഷനാണ് പ്രവീൺ തൊഗാഡിയ (ജനനം 1956). പ്രകോപനപരമായ പ്രസംഗങ്ങളുടെ പേരിൽ അദ്ദേഹത്തിനെതിരെ നിരവധി കേസുകൾ നിലവിലുണ്ട്.

1956 ൽ ഗുജറാത്തിലെ അമ്രേലിയിൽ ഒരു കർഷക കുടുംബത്തിലായിരുന്നു ജനനം . വളരെ ചെറുപ്പത്തിൽ തന്നെ രാഷ്ട്രീയ സ്വയംസേവക സംഘത്തിന്റെ പ്രവർത്തകനായിരുന്നു. വൈദ്യശാസ്ത്രത്തിൽ ബിരുദവും സർജിക്കൽ ഓങ്കോളജിയിൽ ബിരുദാനന്തരബിരുദവും നേടിയ അദ്ദേഹം ഏതാണ്ട് പതിനാലുവർഷം ഡോക്ടർ ആയി സേവനമനുഷ്ടിച്ചിരുന്നു.അതിനു ശേഷം ജോലി ഒഴിവാക്കുകയും മുഴുവൻസമയ രാഷ്ട്രീയപ്രവർത്തനത്തിൽ ഇറങ്ങുകയും ചെയ്തു.


</doc>
<doc id="238915" url="https://ml.wikipedia.org/wiki?curid=238915" title="റോബർട്ട് ബേഡൻ പവൽ">
റോബർട്ട് ബേഡൻ പവൽ

സ്കൗട്ട് പ്രസ്ഥാനത്തിന്റെ സ്ഥാപകനാണ് റോബർട്ട് സ്റ്റീഫൻസൺ സ്മിത് ബേഡൻ പവ്വൽ (1857 ഫെബ്രുവരി 22 - 1941 ജനുവരി 8 ). റോയൽ ബ്രിട്ടീഷ് സേനയിൽ ലഫ്റ്റനന്റ്-ജനറൽ പദവി വഹിച്ചിരുന്ന അദ്ദേഹം ഒ.എം., ജി.സി.എം.ജി., ജി.സി.വി.ഓ., കെ.സി.ബി. തുടങ്ങിയ ബ്രിട്ടീഷ് ബഹുമതികളാൽ ആദരിക്കപ്പെട്ടിട്ടുണ്ട്. സ്കൗട്ട് പ്രസ്ഥാനത്തിന്റെ ലോക ചീഫ് സ്കൗട്ട് ആയ അദ്ദേഹം ബി-പി, ബേഡൻ പവ്വൽ പ്രഭു എന്നീ പേരുകളിലും അറിയപ്പെടുന്നു

ലണ്ടൻ നഗരത്തിലെ, ചാർട്ടർഹൗസ് സ്കൂളിൽ വിദ്യാഭ്യാസം പൂർത്തിയാക്കിയ ശേഷം, ബ്രിട്ടീഷ് കരസേനയിൽ ചേർന്ന ബി-പി 1876 മുതൽ 1910 വരെ ഇന്ത്യയിലും ആഫ്രിക്കയിലുമായി പലയിടങ്ങളിൽ സേവനമനുഷ്ടിച്ചു. 1899-ലെ രണ്ടാം ബൂവർ യുദ്ധത്തിലെ മെഫകിങ്ങ് ഉപരോധ സമയത്തെ തന്റെ അനുഭവങ്ങളുടെ വെളിച്ചത്തിൽ, യുവാക്കളുടെയും കുട്ടികളുടെയും പരിശീലത്തിനും വ്യക്തിത്വ വികസനത്തിനുമായി ഒരു സംഘടന രൂപീകരിക്കേണ്ടതിന്റെ ആവശ്യകത അദ്ദേഹത്തിനു ബോധ്യപ്പെട്ടൂ. 1907-ൽ ബ്രൗൺസീ ദ്വീപിൽ അദ്ദേഹം സംഘടിപ്പിച്ച ക്യാംപ്, ലോകത്തിലെ ആദ്യ സ്കൗട്ട് ക്യാംപ് ആയി കണക്കാക്കുന്നു. 1907-ൽ അദ്ദേഹം എഴുതി പ്രസിദ്ധീകരിച്ച സ്കൗട്ടിംഗ് കുട്ടികൾക്ക് (Scouting for Boys) എന്ന പുസ്തകം സ്കൗട്ട് പ്രസ്ഥാനത്തിന്റെ ആധികാരിക ഗ്രന്ഥം ആണ്.

പിന്നീട് ഒലീവ് സെന്റ് ക്ളെയർ സോംസുമായുള്ള വിവാഹശേഷം, ഇരുവരും അദ്ദേഹത്തിന്റെ സഹോദരി ആഗ്നസ്സ് ബേഡൻ പൗവ്വലുമായി ചേർന്ന്, പെൺകുട്ടികൾക്കായി ഗേൾ-ഗൈഡ് പ്രസ്ഥാനം രൂപീകരിച്ചു. 

ബേഡൻ പൗവൽ കെനിയയിലെ ന്യേരിയിൽ തന്റെ വിശ്രമ ജീവിതം നയിക്കവേ 1941-ൽ അന്തരിച്ചു

1857 ഫെബ്രുവരി 22-ന് ലണ്ടൻ നഗരത്തിലെ 6-സ്റ്റാൻഹോപ് (ഇപ്പൊഴത്തെ 11-സ്റ്റാൻഹോപ് റ്റെറസ്) തെരുവിൽ, ബേഡൻ പവ്വൽ ജനിച്ചു. റവ: എച്ച്. ജി. ബേഡൻ പവ്വൽ, ഹെൻറീറ്റ ഗ്രേയ്സ് സ്മിത്ത്, ദമ്പതിമാരുടെ 9 മക്കളിൽ ഏഴാമനായിരുന്ന ബി.പി. ചെറുപ്പത്തിൽ സ്റ്റെഫി എന്നു വിളിക്കപ്പെട്ടു. തന്റെ മൂന്നാം വയസ്സിൽ അച്ഛനെ നഷ്ടപ്പെട്ട സ്റ്റെഫിയെ അമ്മയാണു വളർത്തി വലുതാക്കിയത്. തന്റെ എല്ലാ വിജയങ്ങൾക്കും ഉത്തരവാദി തന്റെ അമ്മയാണ് എന്നു 1933-ൽ ബി.പി. പ്രസ്താവിക്കുകയുണ്ടായി

ടൺബ്രിഡ്ജ് വെൽസ്-റോസ്ഹിൽ സ്കൂളിലെ പ്രാഥമിക വിദ്യാഭ്യാസത്തിനു ശേഷം, പ്രമുഖ പബ്ളിക് സ്കൂളായ ചാർട്ടർഹൗസിൽ ചേർന്നു. ഈ കാലഘട്ടത്തിൽ അടുത്തുള്ള കാടുകളിൽ നടത്തിയ നായാട്ടൂം, തുറസ്സുകളിലെ പാചകവുമെല്ലാം അദ്ദേഹത്തെ സ്കൗട്ട്-ജീവിതരീതിയോട് അടുപ്പിച്ചു. ഇരു കൈകൾ കൊണ്ടും ഒരുപോലെ എഴുതിയിരുന്ന അദ്ദേഹം പിയാനോ, വയലിൻ മുതലായവ വായിക്കുന്നതിലും, നാടകാഭിനയത്തിലും താത്പര്യം കാണിച്ചിരുന്നു. ഒഴിവുകാലങ്ങളിൽ സഹോദരൻമാരുമൊത്ത് യാച്ചിംഗ്, കാനോയിംഗ് തുടങ്ങിയ സാഹസിക വിനോദങ്ങളിൽ ആസ്വദിച്ചിരുന്നു.

1876-ൽ ബേഡൻ പവ്വൽ ഇന്ത്യയിൽ 13-ഹുസാർ സൈന്യദളത്തിൽ ലഫ്റ്റനന്റ് ആയി സ്ഥാനമേറ്റു. 1880കളിൽ ദക്ഷിണാഫ്രിക്കയിലെ നതാൽ പ്രവശ്യയിൽ സുളു വംശജരുമായി പോരാടുന്ന കാലത്ത്, തന്റെ സ്കൗട്ടിംഗ് കഴിവുകൾ തേച്ചുമിനുക്കിയ അദ്ദേഹത്തിന്റെ പേര് അക്കാലത്തെ പല ഔദ്യോഗിക രേഖകളിലും പരാമർശിക്കപ്പെട്ടിട്ടുണ്ട്. ഒരിക്കൽ സുളു രാജാവ് ഡിനിസുളു അണിഞ്ഞിരുന്ന മരത്തിൽ തീർത്ത മുത്തുകൾ കോർത്ത മാല കാണാനിടയായത്, പിന്നീട് അത് സ്കൗട്ട് പ്രസ്ഥാനത്തിലെ വുഡ്-ബാഡ്ജ് പരിശീലനപരിപാടിയിൽ ഉൾപെടുത്തുന്നതിലേക്ക് നയിച്ചു. അദ്ദേഹത്തിന്റെ കഴിവുകളിൽ വിശ്വാസമർപ്പിച്ച മേലധികാരികൾ അദ്ദേഹത്തെ മേജർ പദവിയിൽ സൈനിക-സെക്രട്ടറിയായി നിയമിക്കുകയുണ്ടായി. മാൾട്ടാ ഗവർണറും മുഖ്യകമാന്ററും ആയ ജനറൽ സർ ഹെന്റി അഗസ്റ്റസിന്റെ എയ്ഡ്-ദ്-ക്യാമ്പ് ആയും സേവനമനുഷ്ടിച്ചിട്ടുണ്ട്. മൂന്ന് വർഷക്കാലം മാൾടയിൽ സൈനിക-ഇന്റെലിജൻസ് ഡയരക്ടരുടെ മെഡിറ്ററേനിയൻ ഭൂവിഭാഗങ്ങളുടെ ഇന്റെലിജൻസ് തലവനായും പ്രവർത്തിച്ചു. പലപ്പോഴും ഒരു ചിത്രശലഭഗവേഷകന്റെ വേഷത്തിൽ സഞ്ചരിച്ച് കൊണ്ട്, തന്ത്രപരമായ സൈനികത്താവളങ്ങളിൽ ചാരപ്രവർത്തനം നടത്തിയിട്ടുണ്ട്. 

1896ൽ ആഫ്രിക്കയിലേക്ക് മടങ്ങിയ ബേഡൻ പവ്വൽ, രണ്ടാം മറ്റേബ്ൾ യുദ്ധത്തിൽ, ബുലാവായോവിൽ ബന്ദികളാക്കപ്പെട്ടിരുന്ന ബ്രിട്ടീഷ് ദക്ഷിണാഫ്രിക്കൻ കമ്പനി ഉദ്യോഗസ്ഥരെ മോചിപ്പിക്കുന്ന പ്രവർത്തനങ്ങളിൽ മുഴുകി. പിന്നീട് സ്കൗട്ട് പ്രസ്ഥാനത്തിൽ ഉൾചേർത്ത പല ആശയങ്ങളും അദ്ദേഹത്തിനു ലഭിച്ചത് ഈ അനുഭവങ്ങളിൽ നിന്നായിരുന്നു. പിൽക്കാല സഹവർത്തിയായ അമേരിക്കൻ സ്കൗട്ട് ഫ്രെഡറിക് റസ്സൽ ബുർഹാമിനെ കണ്ടുമുട്ടുന്നതും, അദ്ദേഹത്തിൽ നിന്നും വനചരരീതികൾ(വുഡ്ക്രാഫ്റ്റ്) പരിശീലിക്കുന്നതും ഇക്കാലത്താണ്.

1896ലെ യുദ്ധത്തിൽ യുദ്ധത്തടവുകാരനായ മറ്റേബ്ൾ നേതാവ് ഉവിനിയെ, ജീവൻ രക്ഷിക്കാമെന്ന മുൻധാരണക്ക് വിരുദ്ധമായി വധിച്ചു എന്ന് ബേഡൻ പവ്വലിനെതിരെ ആരോപണമുയർന്നിരുന്നു. ധാരണ പ്രകാരം കീഴടങ്ങിയ ഉവിനിയെ ബി.പി.യുടെ നിർദ്ദേശപ്രകാരം ഫയറിംഗ്-സ്ക്വാഡ് വെടിവച്ച് കൊല്ലുകയായിരുന്നു. പിന്നീട് വിചാരണയിൽ അദ്ദേഹം കുറ്റവിമുക്തനാക്കപ്പെട്ടു.

റോഡേഷ്യ ശേഷം ഗോൾഡ് കോസ്റ്റ് നാലാം ആഷാന്റി യുദ്ധത്തിലും പങ്കെടുക്കുകയുണ്ടായി. 1897ൽ തന്റെ 40ആം വയസ്സിൽ 5ആം ഡ്രഗൂൺ ഗാർഡ്സ് സേനയുടെ തലവനായി ഇന്ത്യയിലെത്തുമ്പോൾ ബ്രിട്ടീഷ് സേനയിലെ എറ്റവും പ്രായം കുറഞ്ഞ കേണൽ ആയിരുന്നു അദ്ദേഹം. സ്കൗട്ടിംഗിന് ഒരു കൈപുസ്തകം (Aids to Scouting) എന്ന പേരിൽ സൈനികസ്കൗട്ടുകളുടെ പരിശീലനത്തിനായി ഒരു പുസ്തകം ഇക്കാലത്ത് രചിക്കുകയുണ്ടായി.

രണ്ടാം ബൂവർ യുദ്ധം മുൻപ് ദക്ഷിണാഫ്രിക്കയിലേക്കു മടങ്ങിയ ബേഡൻ പവ്വൽ, സുളു വംശജർക്കെതിരായ സൈനിക നീക്കത്തിൽ മുഴുകി. മുൻനിര സൈന്യത്തിനു പിൻതുണ നൽകുന്ന വിധത്തിൽ, ലീജിയൺ ഓഫ് ഫ്രോണ്ടിയേഴ്സ്മെൻ എന്ന അർദ്ധസൈനിക ദളത്തെ സംഘടിപ്പിക്കുന്ന പ്രവർത്തനങ്ങളിൽ ഏർപ്പെട്ടിരിക്കുമ്പോൾ, മേഫകിംഗ് നഗരത്തിൽ വച്ച് 8000-തിൽ അധികം വരുന്ന ബൂവർ സൈന്യത്താൽ വലയം ചെയ്യപ്പെട്ടൂ. 217 ദിവസം നീണ്ടുനിന്ന ഉപരോധത്തിൽ, മേഫകിംഗ് കീഴടങ്ങാതെ ചെറുത്തുന്നിന്നതിൽ, ബേഡൻ പവ്വലിന്റെ നേതൃത്വത്തിനും യുദ്ധതന്ത്രങ്ങൾക്കും ഒരു പങ്കുണ്ടായിരുന്നു. ഇല്ലാത്ത മൈൻനിലങ്ങളും, മുൾകമ്പിവേലി ഉള്ളതായി സൈനികർ നടിച്ചതും, നീക്കം ചെയ്യപ്പെടാത്ത റെയിൽ പാതകൾ ശത്രുപാളയത്തിലേക്ക് തന്ത്രപരമായ കടന്നാക്രമണത്തിന് ഉപയോഗിച്ചതും ഉദാഹരണങ്ങളായി ചൂണ്ടിക്കാണിക്കപ്പെടുന്നു. ഇക്കാലത്ത് ബി.പി സ്വയം മുൻനിരചാരപ്രവർത്തനം നടത്തിയിരുന്നു.
മേഫകിംഗ് ഉപരോധത്തെ മറ്റൊരു തലത്തിൽ നോക്കിക്കാണുന്നവർ, ബേഡൻ പവ്വലിന്റെ വിജയം, പ്രാദേശിക ആഫ്രിക്കൻ പടയാളികളുടെയും സിവിലിയൻമാരുടെയും കുരുതിയിലൂടെ നേടിയെടുത്തതാണെന്ന് അഭിപ്രായപ്പെടുന്നു. ഉപരോധം നേരിടുന്നതിന് തദ്ദേശീയർക്കുള്ള റേഷൻ-വിഹിതം വൻതോതിൽ വെട്ടിക്കുറച്ചതായി പാക്കൻഹാം ചൂണ്ടിക്കാണിച്ചിരുന്നു. പിന്നീട് കൂടുതൽ ഗവേഷണങ്ങളുടെ അടിസ്ഥാനത്തിൽ ഈ ആരോപണത്തിൽനിന്നും 2001ൽ അദ്ദേഹം പിൻമാറി.

ഉപരോധകാലത്ത് മെഫകിംഗ് കേഡറ്റ് കോർപ്സ് എന്ന പേരിൽ രൂപീകരിക്കപ്പെട്ട കുട്ടികളുടെ സംഘം, കാവൽ നിൽക്കുക, സന്ദേശം കൈമാറുക, മുറിവേറ്റവരെ പരിചരിക്കുക തുടങ്ങിയ ജോലികൾക്ക് നിയോഗിക്കപ്പെട്ടു. ബാലൻമാരുടെ ധൈര്യവും, മനസ്ഥൈര്യവും കണ്ടറിഞ്ഞ ബി.പി ഇക്കാര്യം തന്റെ സ്കൗട്ടിംഗ് കുട്ടികൾക്ക് എന്ന പുസ്തകത്തിന്റെ ആദ്യ അധ്യായത്തിൽ പരാമർശിച്ചിട്ടുണ്ട്. 1900 മേയ് 16നു മേഫകിംഗ് ഉപരോധം അവസാനിക്കുമ്പോഴേക്കും മേജർ- ജനറൽ ആയി ഉയർന്ന ബി.പി. ഒരു ദേശീയ ഹീറോ ആയിക്കഴിഞ്ഞിരുന്നു. പിന്നീട് ദക്ഷിണാഫ്രിക്കൻ കോൺസ്റ്റാബുലറി എന്ന പേരിൽ ഒരു പോലീസ് സേന സംഘടിപ്പിച്ച ശേഷം 1903ൽ കുതിരപ്പടയുടെ ഇൻസ്പെൿറ്റർ ജനറൽ ആയി ഇംഗ്ലണ്ടിൽ തിരിച്ചെത്തി.

1910ൽ ലഫ്റ്റനന്റ്-ജനറൽ ആയിരിക്കേ, രാജാവ് എഡ്വേർഡ് ഏഴാമന്റെ നിർദ്ദേശപ്രകാരം, മുഴുവൻ സമയ സ്കൗട്ടിംഗ് പ്രചരണത്തിനായി സൈനികസേവനത്തിൽ നിന്ന് വിരമിച്ചു.

1914ൽ ഒന്നാം ലോകമഹായുദ്ധം പൊട്ടിപ്പുറപ്പെട്ടപ്പോൾ ബി.പി. സ്വയം യുദ്ധകാര്യാലയത്തിൽ ഹാജരായി. അദ്ദേഹത്തെ യുദ്ധത്തിന് നിയോഗിക്കുകയുണ്ടായില്ല എന്നതിന് കാരണമായി കിച്നർ പ്രഭുവിന്റെ വാക്കുക്കൾ ഇങ്ങനെയായിരുന്നു. "അദ്ദേഹത്തെ പല യുദ്ധമുന്നണികളിലും നിയമിക്കാമായിരുന്നു. പക്ഷേ സ്കൗട്ടിംഗ് രംഗത്ത് അദ്ദേഹം തുടങ്ങിവച്ച പ്രവർത്തനങ്ങൾ തുടർന്നുകൊണ്ടൂപോകാൻ മറ്റൊരാളെ കിട്ടാനില്ലായിരുന്നു." എങ്കിലും ബേഡൻ പവ്വൽ ചാരപ്രവർത്തനത്തിൽ സജീവമായിരുന്നു എന്ന ഊഹാപോഹങ്ങൾ ശക്തമായിരുന്നു


 സ്കൗട്ടിങ്ങ് കുട്ടികള്ക്ക് :പ്രസിദ്ധീകരിച്ച വർഷം 1908

സ്കൗട്ട് ഗാനം രചനകൾ എഴുതിയത്


</doc>
<doc id="238916" url="https://ml.wikipedia.org/wiki?curid=238916" title="കൊഴുവ (കുടുംബം)">
കൊഴുവ (കുടുംബം)

Engraulidae എന്ന ഫാമലിയിലെ anchovies വരുന്ന ഒരു ജീനസ്സ് കുടുംബമാണ് കൊഴുവ (Thryssa).



</doc>
<doc id="238918" url="https://ml.wikipedia.org/wiki?curid=238918" title="നെത്തോലി (കുടുംബം)">
നെത്തോലി (കുടുംബം)

എൻഗ്രോളിഡേയിലെ ഒരിനം മത്സ്യകുടുംബമാണ് നെത്തോലി (Stolephorus).

ഇതിൽ നിലവിൽ 20 ഇനം അടങ്ങിയിരിക്കുന്നു:



</doc>
<doc id="238922" url="https://ml.wikipedia.org/wiki?curid=238922" title="മണങ്ങ്">
മണങ്ങ്

കൊഴുവ കുടുംബത്തിൽപ്പെട്ട ഒരിനം കടൽമത്സ്യമാണ് മണങ്ങ്. . പരമാവധി വലിപ്പം 11 സെന്റിമീറ്റർ. ഇന്ത്യോ-പസഫിക്ക് തീരങ്ങളിൽ പ്രധാനമായും കണ്ടുവരുന്നു.



</doc>
<doc id="238923" url="https://ml.wikipedia.org/wiki?curid=238923" title="2013 ഇന്ത്യൻ പ്രീമിയർ ലീഗ്">
2013 ഇന്ത്യൻ പ്രീമിയർ ലീഗ്

2013 ഇന്ത്യൻ പ്രീമിയർ ലീഗ് അഥവാ ഐ.പി.എൽ. 2013, ബി.സി.സി.ഐ. 2008-ൽ സൃഷ്ടിച്ച ട്വന്റി 20 ക്രിക്കറ്റ്‌ ലീഗായ ഇന്ത്യൻ പ്രീമിയർ ലീഗിന്റെ ആറാമത്തെ സീസണാണ്. ഇന്ത്യയിലെ വിവിധ നഗരങ്ങളിലായി 2013 ഏപ്രിൽ 3 മുതൽ 2013 മേയ് 26 വരെയാണു് മത്സരങ്ങൾ നടന്നത്. ഉദ്ഘാടന പരിപാടികൾ 2013 ഏപ്രിൽ 2-നു കൊൽക്കത്തയിലെ സാൾട്ട് ലേക്ക് സ്റ്റേഡിയത്തിൽ നടന്നു. മുൻവർഷങ്ങളിൽ നിന്നു വ്യത്യസ്തമായി ഈ വർഷം പെപ്സികോ ആണു് ഐ.പി.എല്ലിന്റെ ടൈറ്റിൽ സ്പോൺസർ. 2013 മേയ് 26-നു നടന്ന മത്സരത്തിൽ ചെന്നൈ സൂപ്പർ കിംഗ്‌സിനെ 23- റൺസിനു പരാജയപ്പെടുത്തി മുംബൈ ഇന്ത്യൻസ് ജേതാക്കളായി.
12 വേദികളിലായാണ് ഐ.പി.എൽ മത്സരങ്ങൾ നടന്നത്. ഇതാദ്യമായി റായ്പൂർ, റാഞ്ചി എന്നീ വേദികൾ ഐ.പി.എല്ലിൽ ഉൾപ്പെടുത്തി. ക്വാളിഫൈയർ 1, എലിമിനേറ്റർ എന്നീ മത്സരങ്ങൾ കഴിഞ്ഞ വർഷത്തെ രണ്ടാം സ്ഥാനക്കാരായ ചെന്നൈ സൂപ്പർ കിംഗ്സിന്റെ ഹോം വേദിയായ ചെന്നൈയിലും, ക്വാളിഫൈയർ 2, ഫൈനൽ എന്നീ മത്സരങ്ങൾ കഴിഞ്ഞ വർഷത്തെ ജേതാക്കളായ കൊൽക്കത്ത നൈറ്റ് റൈഡേർസിന്റെ ഹോം വേദിയായ കൊൽക്കത്തയിലും നടന്നു.

 The leading run-scorer of the tournament wears an orange cap while fielding.

 The leading wicket-taker of the tournament wears a purple cap while fielding. 

Dwayne Bravo became the Purple Cap winner in IPL 2013 by taking 32 wickets. He managed to break Lasith Malinga's previous record of 28 wickets in IPL 2011.

2013 മേയ് 16-നു് രാജസ്ഥാൻ റോയൽസ് കളിക്കാരായ ശ്രീശാന്ത്, അങ്കിത് ചവാൻ, അജിത് ചന്ദില എന്നിവരെ ടൂർണമെന്റിൽ വാതുവെച്ചു എന്ന കാരണത്താൽ മറ്റു ഏഴു വാതു വെപ്പുകാരോടൊപ്പം മുംബൈയിലെ ട്രിഡെന്റ് ഹോട്ടലിൽ വെച്ച് അറസ്റ്റ് ചെയ്തു. മേയ് 9-നും 15-നും കിങ്സ് XI പഞ്ചാബ്, മുംബൈ ഇന്ത്യൻസ് എന്നിവർക്കെതിരെ നടന്ന മത്സരങ്ങളിൽ ഈ കളിക്കാർ വാതുവെപ്പു നടത്തി എന്നാണു പോലീസ് പറയുന്നത്. 


</doc>
<doc id="238929" url="https://ml.wikipedia.org/wiki?curid=238929" title="കണലി">
കണലി

കേരളത്തിൽ സാധാരണ കണ്ടുവരുന്ന ഒരു കുറ്റിച്ചെടിയാണ് കണലി. രണ്ട് മീറ്റർ ഉയരത്തിലൊക്കെ കാണാവുന്നതാണ്. നല്ലബലമുള്ള ശിഖരങ്ങളാണ് കണലിയുടെ പ്രത്യേകത. 

കുട്ടികൾ കണലിയുടെ കമ്പ് മുറിച്ച് കവണയുണ്ടാക്കുകയും കായ ഉപയോഗിച്ച് കൊട്ടത്തോക്കിൽ ഉണ്ടയായും ഉപയോഗിക്കുന്നതും ബാല്യകാല വിനോദങ്ങളാണ്. കണലിയുടെ കായ കൊട്ടത്തോക്കിൽ ഉപയോഗിക്കുന്നതുകൊണ്ട് കൊട്ടയ്ക്ക, കൊട്ടക്കായ എന്നും പറയാറുണ്ട്.

ചകിരിപ്പഴം ചിലയിടങ്ങളിൽ കൊട്ടക്കായ എന്ന് പറയുന്നു.


</doc>
<doc id="238931" url="https://ml.wikipedia.org/wiki?curid=238931" title="കൊട്ടത്തോക്ക്">
കൊട്ടത്തോക്ക്

ഒരു ചെറിയ മുളയും അതിന്റെ ദ്വാരത്തിലൂടെ തള്ളാനുള്ള മറ്റൊരു വടിയും ചേർന്നതാണ് കൊട്ടത്തോക്ക്. ബാല്യകാലവിനോദമായി കൊട്ടത്തോക്കിന് വളരെയധികം പ്രചാരം ലഭിച്ചിരുന്നു.

ചെറിയ കായകൾ കടന്നുപോകാവുന്ന വലിപ്പത്തിൽ ദ്വാരമുള്ള മുള ഏകദേശം ഏഴിഞ്ച് നീളത്തിൽ മുറിച്ചെടുത്താണ് കൊട്ടത്തോക്കിന്റെ പ്രധാനഭാഗം ഉണ്ടാക്കുന്നത്. അതിനുശേഷം ആ മുളയുടെ ദ്വാരത്തിലൂടെ കടന്നുപോകാവുന്ന വലിപ്പത്തിൽ മറ്റൊരു മുള ചീളി ശരിയാക്കുന്നു. ഈ മുളംതണ്ടിന്റെ നീളം ദ്വാരത്തോടെയുള്ള മുളയുടെ നീളത്തേക്കാൾ അല്പം കുറവായിരിക്കും. മുളയുടെ മുന്നിൽ വെച്ചിരിക്കുന്ന ഉണ്ട തെറിച്ചുപോകുമ്പോൾ മുളയുടെ പിന്നിൽ വെയ്ക്കുന്ന ഉണ്ട തെറിച്ചുപോകാതെ മുളയുടെ മുന്നിൽ വന്നിരിക്കുന്നതിനാണ് തള്ളുന്ന തണ്ടിന്റെ നീളം അല്പം കുറയ്ക്കുന്നത്.

ദ്വാരമുള്ള മുളയുടെ രണ്ടറ്റത്തും ചെറിയ കായ തിരുകി വെച്ച് ഒരെണ്ണത്തിന്റെ പിന്നിൽ ചീളിശരിയാക്കിയ മുളതണ്ടുകൊണ്ട് ശക്തിയിൽ തള്ളുമ്പോൾ മറ്റേയറ്റത്തുള്ള കായ ചെറിയ ശബ്ദത്തോടെ തെറിച്ച് പോകുന്നതാണ്. മുളയുടെ ദ്വാരം അടഞ്ഞിരിക്കുന്ന കായകൾ തെറിച്ചുപോകുമ്പോൾ ശബ്ദവും ഉണ്ടാകും. ദ്വാരത്തിന്റെ വലിപ്പത്തിനൊത്ത കായ്കൾ ഉപയോഗിച്ചാൽ ശബ്ദവും ദൂരവും കൂടുതലായിരിക്കും. മുന്നിലെ കായ തെറിച്ചു പോയിക്കഴിഞ്ഞാൽ പുറകിലെ കായ മുന്നിൽ വരും. അപ്പോൾ മുളയുടെ പുറകിൽ പുതിയ കായ വെയ്ക്കാം.
മുളയുടെ ദ്വാരത്തിന്റെ വ്യാസം മുകളിലേക്ക് പോകുംതോറും കുറയുന്നതിനാൽ, മുളയുടെ അടിഭാഗം പുറകുവശത്തേക്ക് പിടിച്ചായിരിക്കണം ഉപയോഗിക്കേണ്ടത്. വ്യാസം കുറഞ്ഞ ദ്വാരത്തിലൂടെ പുറത്തെത്തുന്ന കായകൾ കൂടുതൽ ശബ്ദം ഉണ്ടാക്കുകയും കൂടുതൽ ദൂരം താണ്ടുകയും ചെയ്യും.

സാധാരണയായി ചകിരിപ്പഴത്തിന്റേയും കണലിയുടേയും കായകളാണ് കൊട്ടത്തോക്കിൽ ഉണ്ടയായി ഉപയോഗിക്കുന്നത്. ചകിരിപ്പഴത്തേയും കണലിയേയും കൊട്ടയ്ക്ക എന്നും പറയാറുണ്ട്.കൊട്ടതോക്കിൽ കൂവ എന്ന ചെടിയുടെ കിഴങ്ങും ചിലപ്പോൾ ഉപയോഗിക്കാറുണ്ട് . ഏതു കായ തോക്കിൽ ഉപയോഗിച്ചാലും, വായു നിബദ്ധമായിരിക്കണം (air tight ) എന്നു മാത്രം .


</doc>
<doc id="238937" url="https://ml.wikipedia.org/wiki?curid=238937" title="കോനോകാർപ്പാസ്">
കോനോകാർപ്പാസ്

പുഷ്പിക്കുന്ന സസ്യങ്ങളുടെ വിഭാഗത്തിലെ ഒരു ജനുസാണ് ആണ് കോനോകാർപ്പാസ് (Conocarpus). ഉഷ്ണമേഖലാ പ്രദേശങ്ങളിൽ ആണ് ഇവ കണ്ടുവരുന്നത്‌ . ഇടതൂർന്ന് വളരുന്ന ഇവ ഇരുപതു മീറ്റർ വരെ പൊക്കം വെയ്ക്കാറുണ്ട്.



</doc>
<doc id="238940" url="https://ml.wikipedia.org/wiki?curid=238940" title="കടൽപ്പുല്ല്">
കടൽപ്പുല്ല്

കടലിലും, മറ്റു് ഉപ്പു് ജലാശയങ്ങളിൽ വളരുന്ന പുഷ്പിക്കുന്ന സസ്യങ്ങളെയാണു് കടൽപുല്ലുകൾ എന്നു് വിളിക്കുന്നതു്. നിണ്ടു് നേർത്ത ഇലകളാണു് ഇവക്കുള്ളതു്.അതിനാലാണു് കടൽപുല്ലുകളെന്നു് അറിയപ്പെടുന്നതു്. കരയിലെ പുല്ലുകൾ പോലെതന്നെ ഇവ കൂട്ടമായാണ് വളരുന്നു് പുൽത്തകിടികൾ ഉണ്ടാക്കുന്നു.

പ്രകാശസംശ്ലേഷണം വഴി വളരുന്ന സസ്യങ്ങളായതിനാൽ ഇവ സൂര്യപ്രകാശം ലഭിക്കുന്ന ആഴത്തിലാണു് വളരുക. കടൽപരപ്പുകളിലും കടൽതീരത്തു് കെട്ടികിടക്കുന്ന വെള്ളത്തിലും ഇവ വളരും. വേരുകൾ ചെളിയിലോ,മണലിലോ ഉറപ്പിച്ചിരിക്കും.കടൽവെള്ളത്തിലൂടെ പരാഗണം നടത്തുന്ന ഇവയുടെ ജീവിതചക്രം മൊത്തം വെള്ളത്തിനടിയിലാണു്.




</doc>
<doc id="238961" url="https://ml.wikipedia.org/wiki?curid=238961" title="ചെറുകാഞ്ഞിരം">
ചെറുകാഞ്ഞിരം

മരങ്ങളിൽ കയറിപ്പോകുന്ന സ്വഭാവമുള്ള ഒരു കുറ്റിച്ചെടിയാണ് ചെറുകണീരം എന്നും പേരുള്ള ചെറുകാഞ്ഞിരം. . ഇത് പലവിധ ഔഷധഗുണങ്ങളുള്ള ഒരു ചെടിയാണ്. നാട്ടുവേഴാമ്പൽ ഇതിന്റെ കായകൾ ഭക്ഷിക്കാറുണ്ട്.


</doc>
<doc id="238964" url="https://ml.wikipedia.org/wiki?curid=238964" title="പാൽക്കുരുമ്പ">
പാൽക്കുരുമ്പ

ചുറ്റിക്കയറുന്ന ഒരു ചെറിയ വള്ളിച്ചെടിയാണ് പാൽക്കുരുമ്പ. . മൃദുലമായ തണ്ടുകളാണ്. മൂന്നു മീറ്ററോളം നീളം വയ്ക്കും. .



</doc>
<doc id="238967" url="https://ml.wikipedia.org/wiki?curid=238967" title="അമ്മായിപ്പരൽ">
അമ്മായിപ്പരൽ

ഒരിനം പരൽ മത്സ്യമാണ് അമ്മായിപ്പരൽ അഥവാ റോസി ബാർബ് . അലങ്കാരത്തിനായി ഈ ഇനം മത്സ്യങ്ങളെ വളർത്തുന്നുണ്ട്. പരൽ മത്സ്യങ്ങളിൽ വലിപ്പമേറിയ ഇവ 6 ഇഞ്ച് വരെ നീളത്തിൽ വളരുന്നു. 
പിങ്ക് കലർന്ന നിറമുള്ള ഇവ 6 ഇഞ്ച് (14 സെ.മീ) വരെ നീളത്തിൽ വളരുന്നു. ഇണചേരൽ കാലഘട്ടത്തിൽ അവയുടെ നിറം കൂടുതൽ ധൃഡമായി മാറും. ആൺമീനിന് തിളക്കമുള്ള പിങ്ക് നിറമുണ്ട്. പൂർണ്ണവളർച്ചയെത്തുമ്പോൾ അവയുടെ ഭാരം 340 ഗ്രാം വരെയാകുന്നു.



</doc>
<doc id="238974" url="https://ml.wikipedia.org/wiki?curid=238974" title="എംബോസിങ്ങ്">
എംബോസിങ്ങ്

ഉയർന്നിരിക്കുന്നതോ കുഴിഞ്ഞിരിക്കുന്നതോ ആയ പ്രതീതി ജനിപ്പിക്കുന്ന അക്ഷരങ്ങൾ, ചിത്രപ്പണികൾ എന്നിവ ലോഹത്തകിടുകളിലോ പേപ്പർ പോലുള്ള മറ്റ് മാധ്യമങ്ങളിലോ ഉണ്ടാക്കുന്ന പ്രക്രിയയാണ് എംബോസിങ്ങ് (Embossing). തകിടുകളിൽ പരസ്പരപൂരകങ്ങളായ റോളറുകൾ ഉപയോഗിച്ച് ഇത് ചെയ്യാൻ സാധിക്കും. ഗ്രാഫിക്സ് ഡിസൈൻ മുഖേന കടലാസുകളിലും ഈ പ്രതീതി സൃഷ്ടിക്കുവാൻ ആകുന്നു.



</doc>
<doc id="238976" url="https://ml.wikipedia.org/wiki?curid=238976" title="സെന്റ് ജോൺസ് കോളനി (ടെക്സസ്)">
സെന്റ് ജോൺസ് കോളനി (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് കാൾഡ്‌വെൽ കൗണ്ടിയിൽ സ്ഥിതി ചെയ്യുന്ന ഇൻകോർപ്പറേറ്റ് ചെയ്യാത്ത ഒരു കമ്മ്യൂണിറ്റിയാണ് സെന്റ് ജോൺസ് കോളനി. സമുദ്രനിരപ്പിൽനിന്ന് 545 അടി (166 മീ) ഉയരത്തിലാണ് ഈ സ്ഥലം.

ലോക്‌ഹാർട്ട് സ്വതന്ത്ര സ്കൂൾ ഡിസ്ട്രിക്റ്റ് ആണ് കമ്മ്യൂണിറ്റിയുടെ സ്കൂൾ


</doc>
<doc id="238978" url="https://ml.wikipedia.org/wiki?curid=238978" title="പെറ്റിടൗൺ (ടെക്സസ്)">
പെറ്റിടൗൺ (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ബാസ്ട്രോപ്പ്, കാൾഡ്‌വെൽ കൗണ്ടികളിലായി സ്ഥിതി ചെയ്യുന്ന ഇൻകോർപ്പറേറ്റ് ചെയ്യാത്ത ഒരു കമ്മ്യൂണിറ്റിയാണ് പെറ്റിടൗൺ.

പെറ്റിടൗണിലെ സ്കൂളുകൾ ലോക്‌ഹാർട്ട്, ബാസ്ട്രോപ്പ് എന്നീ സ്വതന്ത്ര സ്കൂൾ ഡിസ്ട്രിക്റ്റുകളാണ്.


</doc>
<doc id="238982" url="https://ml.wikipedia.org/wiki?curid=238982" title="ക്ഷീരകാകോളി">
ക്ഷീരകാകോളി

ഹിമാലയത്തിൽ അപൂർവ്വമായി കാണപ്പെടുത്ത ഒരു ലില്ലിപ്പൂവാണ് ക്ഷീരകാകോളി. .അഫ്ഘാനിസ്ഥാൻ മുതൽ നേപ്പാൾ വരെയുള്ള ഹിമാലയഭാഗങ്ങളിൽ കാണുന്നു. കിഴങ്ങുപോലുള്ള വേരിന് ഔഷധഗുണമുണ്ട്..



</doc>
<doc id="238987" url="https://ml.wikipedia.org/wiki?curid=238987" title="ചെം‌പുള്ളടി">
ചെം‌പുള്ളടി

നിലം പറ്റി വളരുന്ന വളരുന്ന ഒരു കുറ്റിച്ചെടിയാണ് ചെം‌പുള്ളടി. . ഈ ചെടി പലവിധ ഉപയോഗങ്ങളുള്ള ഒരു ഔഷധസസ്യമാണ്.. രത്നനീലി, ചെറുപുൽനീലി എന്നീ ശലഭ-ലാർവകളുടെ ഭക്ഷണസസ്യമാണ് ഇത്.



</doc>
<doc id="239009" url="https://ml.wikipedia.org/wiki?curid=239009" title="പി.സി. കുറുമ്പ">
പി.സി. കുറുമ്പ

കേരളത്തിലെ ഒരു സാമൂഹ്യപരിഷ്‌കർത്താവും രാഷ്ട്രീയ പ്രവർത്തകയും സ്വാതന്ത്ര്യസമരസേനാനിയുമായിരുന്നു പി.സി. കുറുമ്പ കേരള നവോത്ഥാന സമരങ്ങളുടെ ചരിത്രത്തിലെ സുപ്രധാനമായ കുട്ടൻകുളം സമരത്തിന്റെ നായികയായിരുന്നു. 

ഇരിഞ്ഞാലക്കുടയിലെ പുല്ലൂർ ഗ്രാമത്തിലെ കർഷകത്തൊഴിലാളികളായ പാറപ്പുറത്തുവീട്ടിൽ ചാത്തന്റെയും കാളിയുടെയും മകളാണ് പി.സി. കുറുമ്പ എന്ന കുറുമ്പക്കുട്ടി. സമുദായ ആചാരമനുസരിച്ച് 15 വയസ്സായപ്പോഴേക്കും ചാത്തനുമായുള്ള വിവാഹം നടന്നു. 2013 ഏപ്രീൽ 2-നു് മരിച്ചു.

ചെറുപ്പം മുതലേ കർഷകസമരങ്ങളിൽ സജീവമായി പങ്കെടുത്തിരുന്നു. ഭർത്താവായ ചാത്തന്റെ ബന്ധുവായ കെ.കെ. അയ്യപ്പന്റെ സഹായത്തോടെ കമ്മ്യൂണിസ്റ്റ് പ്രസ്ഥാനവുമായി ബന്ധപ്പെട്ടു് പ്രവർത്തനമാരംഭിച്ചു. 
ഇരിഞ്ഞാലക്കുട കൂടൽമാണിക്യക്ഷേത്രത്തിന് മുന്നിലുള്ള കുട്ടൻകുളത്തിന്റെ മതിലിനപ്പുറത്തേക്ക് താഴ്ന്ന ജാതിക്കാർക്ക് പ്രവേശനമില്ലായിരുന്നു. ഇതിനെതിരെ കമ്മ്യൂണിസ്റ്റ് പാർട്ടിയും എസ്.എൻ.ഡി.പി.യും പുലയ മഹാസഭയും ഒന്നിച്ച് നടത്തിയ പ്രക്ഷോഭമാണ് കുട്ടൻകുളം സമരം. കുറുമ്പയുടെ നേതൃത്ത്വത്തിലാണ് ഈ സമരം നടന്നത്. 1946 ജൂലായ് 6നായിരുന്നു സമരം.




</doc>
<doc id="239014" url="https://ml.wikipedia.org/wiki?curid=239014" title="ലിജോ ജോസ് പെല്ലിശ്ശേരി">
ലിജോ ജോസ് പെല്ലിശ്ശേരി

മലയാള സിനിമയിലെ ഒരു സംവിധായകനാണ് ലിജോ ജോസ് പെല്ലിശ്ശേരി. അന്തരിച്ച നടൻ ജോസ് പെല്ലിശ്ശേരിയുടെ മകനാണ് ഇദ്ദേഹം. 2010-ൽ പുറത്തിറങ്ങിയ നായകൻ എന്ന ചിത്രത്തിലൂടെ പെല്ലിശ്ശേരി അരങ്ങേറ്റം നടത്തി. പിന്നീട് സിറ്റി ഓഫ് ഗോഡ് (2011), ആമേൻ (2013) എന്നീ വിജയ ചിത്രങ്ങൾ ചെയ്തു. ആദ്യ രണ്ടു ചിത്രങ്ങളും നിരൂപകപ്രശംസ പിടിച്ചു പറ്റിയെങ്കിലും സാമ്പത്തിക പരാജയങ്ങളായിരുന്നു. 2013ൽ പുറത്തിറങ്ങിയ ആമേൻ നിരൂപകപ്രശംസ പിടിച്ചുപറ്റിയതോടൊപ്പം പ്രേക്ഷകശ്രദ്ധയും സാമ്പത്തിക വിജയവും നേടി. 

അദ്ദേഹത്തിന്റെ നാലാമത്തെ ചിത്രമായ ഡബിൾ ബാരൽ എന്ന പരീക്ഷണ ചിത്രത്തിന് സമ്മിശ്ര പ്രതികരണമാണ് ലഭിച്ചത്. 86 പുതുമുഖങ്ങൾ അഭിനയിച്ച അങ്കമാലി ഡയറിസ് (2017) എന്ന സിനിമയാണ് അഞ്ചാമത്തെ ചിത്രം. ശേഷം ഈ.മ.യൗ 2018 ൽ പുറത്തിറങ്ങി. 2018 ലെ മികച്ച സംവിധായകനുള്ള സംസ്ഥാന അവാർഡ് ഈ.മ.യൗ എന്ന ചിത്രത്തിന് ലിജോ ജോസ് പെല്ലിശ്ശേരിക്ക് ലഭിച്ചു. 48-ാമത് കേരള സംസ്ഥാന ചലച്ചിത്ര പുരസ്കാരത്തിലെ മികച്ച സംവിധായകനുള്ള പുരസ്കാരവും, 49-ാമത് അന്താരാഷ്ട്ര ചലച്ചിത്രോത്സവത്തിൽ മികച്ച സംവിധായകനുള്ള സിൽവർ പിയാകിനും മികച്ച നടനുള്ള അവാർഡ് ലഭിച്ചിട്ടുണ്ട്. 2018 ലെ ഇന്റർനാഷണൽ ഫിലിം ഫെസ്റ്റിവലിലും സിൽവർ ക്രൗട്ട് ഫെസന്റ് അവാർഡ് ലഭിച്ചു. 2019ല് ഗോവയിൽ വെച്ച് നടന്ന 50-ാമത് രാജ്യാന്തര ചലച്ചിത്രമേളയിൽ(IFFI) രണ്ടാം വർഷവും തുടർച്ചയായി മികച്ച സംവിധായകനുള്ള രജതമയൂരം ജല്ലിക്കട്ട് എന്ന ചിത്രത്തിന് ലിജോ ജോസ് പെല്ലിശ്ശേരിക്ക് ലഭിച്ചു. 

തൃശൂർ ജില്ലയിലെ ചാലക്കുടിയിൽ 1979 സെപ്റ്റംബർ 12 നാണ് ലിജോ ജോസ് പെല്ലിശ്ശേരി ജനിച്ചത്. സംസ്ഥാന നാടക അവർഡ് ജേതാവും നാടക നടനുമായ ജോസ് പെല്ലിശ്ശേരിയും ലില്ലിയുമാണ്‌ മാതാപിതാക്കൾ. ചാലക്കുടി കാർമ്മൽ ഹയർ സെക്കൻഡറി സ്കൂളിലായിരുന്നു സ്കൂൾ കാലഘട്ടം. ആലുവയിലെ യൂണിയൻ യൂത്ത് ക്രിസ്ത്യൻ കോളേജിൽ നിന്ന് ബിരുദവും ബാംഗ്ലൂരിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് പ്ലാന്റേഷൻ മാനേജ്മെൻറിൽ നിന്ന് ബിരുദാനന്തര ബിരുദവും നേടി.


</doc>
<doc id="239029" url="https://ml.wikipedia.org/wiki?curid=239029" title="ഡ്രാഗൺ ബോൾ സീ: ബാറ്റിൽ ഓഫ് ഗോഡ്സ്">
ഡ്രാഗൺ ബോൾ സീ: ബാറ്റിൽ ഓഫ് ഗോഡ്സ്

ഡ്രാഗൺ ബോൾ പരമ്പരയിലെ 18-മത്തെ അനിമേഷൻ ചലച്ചിത്രം ആണ് ഡ്രാഗൺ ബോൾ സീ: ബാറ്റിൽ ഓഫ് ഗോഡ്സ് . മാർച്ച്‌ 30, 2013 ന് ആണ് ഈ ചിത്രം റിലീസ് ചെയ്തത് . 17 വർഷങ്ങൾക്കു ശേഷം ആണ് ഈ പരമ്പരയിലെ ഒരു ചിത്രം തീയേറ്ററുക്കളിൽ പ്രദർശനത്തിനു എത്തുന്നത്‌ . ആദ്യമായി ഐ മക്സ് തീയേറ്ററുക്കളിൽ എത്തുന്ന ജപ്പാൻ ചലച്ചിത്രവും ആണ് ഇത് .



</doc>
<doc id="239048" url="https://ml.wikipedia.org/wiki?curid=239048" title="ഇന്റർനാഷണൽ ഡാർക്ക് സ്കൈ അസോസിയേഷൻ">
ഇന്റർനാഷണൽ ഡാർക്ക് സ്കൈ അസോസിയേഷൻ

അമേരിക്ക ആസ്ഥാനമായി ലാഭേച്ഛയില്ലാതെ പ്രവർത്തിക്കുന്ന, പ്രകാശ മലിനീകരണം തടയുന്നതിനുളള രാജ്യാന്തര സംഘടനയാണ് ഡാർക്ക് സ്കൈ അസോസിയേഷൻ. വാനനിരീക്ഷകരായിരുന്ന ഡോ. ഡേവിഡ് ക്രഫോർഡും ടിം ഹണ്ടറുമാണ് 1988 ൽ ഈ സംഘടന സ്ഥാപിച്ചത് . നമ്മുടെ വീടുകളിലും ഓഫീസുകളിലും പൊതുയിടങ്ങളിലുമുളള വൈദ്യുതി വിളക്കുകളിൽ പലതും അനാവശ്യമാണെന്നു ശാസ്ത്രീയമായ കണ്ടെത്തലുകളുടെ അടിസ്ഥാനത്തിൽ സംഘടന ചൂണ്ടിക്കാട്ടുന്നു. കേരളത്തിലെ ടെക്നോപാർക്കിലെയും മറ്റും പല സ്ഥാപനങ്ങളും ഡാർക്ക് സ്കൈ മാനദണ്ഡങ്ങൾക്കനുസരിച്ചു വൈദ്യുതീകരണം നടത്താനൊരുങ്ങുകയാണ്.അമിത വെളിച്ചം അപകടം സൃഷ്ടിക്കുകയാണെന്നും പലപ്പോഴും കാൻസർ പോലുള്ള രോഗങ്ങൾക്കു കാരണമാകുന്നതായും സംഘടന മുന്നറിയിപ്പു നൽകുന്നു. 

വ്യക്തമായ മാനദണ്ഡങ്ങളുടെ അടിസ്ഥാനത്തിൽ ചില പ്രദേശങ്ങളെ ഡാർക്ക് സ്കൈ പ്ലേസ് ആയി സംഘടന പ്രഖ്യാപിക്കാറുണ്ട്. ആഫ്രിക്കയിലെയും മറ്റും ചില ദേശീയോദ്യാനങ്ങൾ നിലവിൽ ഡാർക്ക് സ്കൈ പ്ലേസ് ആണ്. ഇത്തരം സ്ഥലങ്ങളിൽ തെളിഞ്ഞ ആകാശത്തു വാനനിരീക്ഷണം നടത്തുന്നതിനായി ആസ്ട്രോ ടൂറിസ്റ്റുകൾ ധാരാളമായി എത്തുന്നു.



</doc>
<doc id="239051" url="https://ml.wikipedia.org/wiki?curid=239051" title="താജ് മഹൽ പാലസ് ഹോട്ടൽ">
താജ് മഹൽ പാലസ് ഹോട്ടൽ

ദി താജ് മഹൽ പാലസ് ഹോട്ടൽ എന്ന ഫൈവ് സ്റ്റാർ ഹോട്ടൽ, മഹാരാഷ്ട്രയിലെ മുംബൈയിൽ കൊളാബ എന്നാ പ്രദേശത്ത്, ഗേറ്റ് വേ ഓഫ് ഇന്ത്യയുടെ അടുത്തായി സ്ഥിതിചെയ്യുന്നു.

ഈ മഹത്തരമായ ഹോട്ടലിൽ 560 മുറികളും 44 സ്യുട്ട് മുറികളുമുണ്ട്. 35 പാച്ചകക്കാരടക്കം 1500 ജീവനക്കാരുമുണ്ട്. ചരിത്രപരമായും രൂപകൽപ്പന പ്രകാരവും, രണ്ടു ബിൽഡിംഗുകൾ ചേർന്നാണ് ഈ ഹോട്ടൽ ഉള്ളത്, ദി താജ് മഹൽ പാലസും ദി ടവറും. വ്യത്യസ്ത സമയങ്ങളിലും രൂപകൽപ്പനയിലും നിർമ്മിച്ചവയാണിവ.

ഹോട്ടലിന്റെ യഥാർഥ ബിൽഡിംഗ്‌ കമ്മീഷൻ ചെയ്ത ടാറ്റ അതിഥികൾക്കായി വാതിൽ തുറന്നുകൊടുത്തത് 1903 ഡിസംബർ 16-നാണ്.

അന്നത്തെ പ്രധാനപ്പെട്ട ഹോട്ടലായ വാട്സണ്സ് ഹോട്ടലിൽ. ‘വെള്ളക്കാർക്ക് മാത്രം’ പ്രവേശനമുള്ളൂ എന്ന കാരണത്താൽ പ്രവേശനം നിഷേധിക്കപ്പെട്ടതിനെ തുടർന്നാണ്‌ ജംസെഡ്ജി ടാറ്റ ഈ ഹോട്ടൽ നിർമ്മിക്കാൻ തീരുമാനിച്ചത് എന്നാണു പൊതുവേ വിശ്വസിക്കപ്പെടുന്നത്. എന്നാൽ ഈ വാദത്തെ എതിർക്കുന്നവരും ഉണ്ട്. ടാറ്റ ബ്രിട്ടീഷുകാരോട് വൈരാഗ്യ ബുദ്ധിയോടെ പ്രവർത്തിക്കാൻ സാധ്യതയില്ല. മാത്രമല്ല താജ് നിർമ്മിക്കാൻ കാരണം ‘ബോംബെക്കു അനുഗുണമായ’ ഹോട്ടൽ വേണമെന്നു വിശ്വസിച്ച ടൈംസ്‌ ഓഫ് ഇന്ത്യയുടെ എഡിറ്റർ നിർബന്ധിച്ചതുകൊണ്ടാണെന്നും അവർ പറയുന്നു.

സീതാറാം ഖണ്ടെറാവു വൈദ്യ, ഡി. എൻ. മിർസ എന്നിവരായിരുന്നു യഥാർത്ഥ ഇന്ത്യൻ ആർക്കിടെക്ടുകൾ, പദ്ധതി പൂർത്തീകരിച്ചത് ഇംഗ്ലീഷ് എഞ്ചിനീയറായ ഡബ്ല്യു. എ. ചേംബേർസ് ആണ്. നിർമ്മാണച്ചെലവ് £250,000 (ഇന്നത്തെ £127 മില്യൺ) ആയിരുന്നു.

2008 നവംബർ 26-നു, മുംബൈയിൽ നടന്ന ഭീകരാക്രമണ പരമ്പരയിൽ ലഷ്കർ-ഇ-തൊയ്ബ ഭീകരർ താജ് ഹോട്ടൽ ആക്രമിച്ചു. അനവധി വിദേശികളടക്കം 167 പേർ കൊല്ലപ്പെട്ടു. മൂന്നു ദിവസത്തെ ഏറ്റുമുട്ടലിനു ശേഷം ഹോട്ടലിൽ തമ്പടിച്ച തോക്കുധാരികളായ ഭീകരരെ ഇന്ത്യൻ കമ്മാണ്ടോകൾ വധിച്ചു. ചുരുങ്ങിയത് 31 പേർ താജിൽ കൊല്ലപ്പെട്ടു. ആക്രമണ സമയത്ത് ഏകദേശം 450 പേര് താജ് മഹൽ പാലസ് ഹോട്ടലിൽ താമസിക്കുന്നുണ്ടായിരുന്നു.

കുറഞ്ഞ അളവിൽ നാശനഷ്ടങ്ങൾ സംഭവിച്ച താജ് മഹൽ പാലസ് ഹോട്ടൽ ആൻഡ്‌ ടവർ ഭാഗങ്ങൾ 2008 ഡിസംബർ 21-നു തുറന്നു. താജ് മഹൽ പാലസ് ഹോട്ടലിന്റെ പ്രശസ്തമായ പൈതൃക വിഭാഗം പുനർ നിർമ്മിക്കാൻ വീണ്ടും അനവധി മാസങ്ങളെടുത്തു. 
നവംബർ 6, 2010-ൽ, യുഎസ് പ്രസിഡന്റ്‌ ബരാക്ക് ഒബാമ, ഭീകരാക്രമണത്തിനു ശേഷം താജ് മഹൽ പാലസിൽ താമസിക്കുന്ന ആദ്യ വിദേശ രാജ്യ തലവനായി. ഹോട്ടലിന്റെ ടറസിൽ നടന്ന പ്രസംഗത്തിൽ ഒബാമ ഇങ്ങനെ പറഞ്ഞു, “ഇന്ത്യൻ ജനതയുടെ കരുത്തിന്റെ പ്രതീകമാണ് താജ്.”

മുംബൈയിൽ ഗേറ്റ് വേ ഓഫ് ഇന്ത്യയുടെ സമീപം സ്ഥിതിചെയ്യുന്ന താജ് മഹൽ പാലസ് ആൻഡ്‌ ടവർ മുംബൈയുടെ പ്രധാനപ്പെട്ട ബിസിനസ്‌ പ്രദേശങ്ങളുടെ അടുത്തായിയാണു നിലകൊള്ളുന്നത്. ഹോട്ടലിനു സമീപമുള്ള പ്രശസ്ത വിനോദ സഞ്ചാര പ്രദേശങ്ങളിൽ ഗേറ്റ് വായ്‌ ഓഫ് ഇന്ത്യ (ഏകദേശം 100 മീറ്റർ), ജെഹാൻഗിർ ആർട്ട്‌ ഗാലറി (ഏകദേശം 1 കിലോമീറ്റർ), ചത്രപതി ശിവജി മഹാരാജ് മ്യൂസിയം (ഏകദേശം 1 കിലോമീറ്റർ) എന്നിവ ഉൾപ്പെടുന്നു.

അന്താരാഷ്ട്ര എയർപോർട്ടിൽ നിന്നുമുള്ള ദൂരം: ഏകദേശം 30 കിലോമീറ്റർ

പ്രാദേശിക എയർപോർട്ടിൽ നിന്നുമുള്ള ദൂരം: ഏകദേശം 25 കിലോമീറ്റർ

സിഎസ്ടി റെയിൽവേ സ്റ്റേഷനിൽ നിന്നുമുള്ള ദൂരം: ഏകദേശം 5 കിലോമീറ്റർ

മുംബൈ സെൻട്രൽ റെയിൽവേ സ്റ്റേഷനിൽ നിന്നുമുള്ള ദൂരം: ഏകദേശം 7 കിലോമീറ്റർ






</doc>
<doc id="239054" url="https://ml.wikipedia.org/wiki?curid=239054" title="സിദ്ധിവിനായക് ക്ഷേത്രം, മുംബൈ">
സിദ്ധിവിനായക് ക്ഷേത്രം, മുംബൈ

മുംബൈയിൽ സ്ഥിതിചെയ്യുന്ന ഒരു ഗണപതിക്ഷേത്രമാണ് സിദ്ധിവിനായക് (ഇംഗ്ലീഷ്: Siddhivinayak Temple; മറാഠി: सिद्धिविनायक मंदिर). 1801 നവംബർ 19നാണ് ഈ ക്ഷേത്രത്തിന്റെ നിർമ്മാണം പൂർത്തിയാകുന്നത്. മുംബൈയിലെ അതി സമ്പന്ന ക്ഷേത്രങ്ങളിൽ ഒന്നാണ് സിദ്ധിവിനായക്. ലക്ഷ്മൺ വിധു, ദേവുഭായ് പാട്ടീൽ എന്നീ രണ്ടുവ്യക്തികൾ ചേർന്നാണ് ഈ ക്ഷേത്രം പണികഴിപ്പിച്ച്ത്.
ഭക്തർക്ക് സർവ്വസിദ്ധിയും പ്രധാനം ചെയ്യുന്ന സിദ്ധിവിനായകനാണ് ഈ ക്ഷേത്രത്തിലെ പ്രതിഷ്ഠ. ചെറിയൊരു മണ്ഡപത്തിലാണ് സിദ്ധിവിനായകന്റെ വിഗ്രഹം പ്രതിഷ്ഠിച്ചിരിക്കുന്നത്. മണ്ഡപത്തിലേക്കുള്ള വാതിലിൽ അഷ്ടവിനായക(ഗണപതിയുടെ എട്ട് രൂപങ്ങൾ) ചിത്രങ്ങൾ ആലേഖനം ചെയ്തിട്ടുണ്ട്. ശ്രീകോവിലിന്റെ മേൽക്കൂരയുടെ ഉൾഭാഗം സ്വർണ്ണത്തിലാണ് പണിതിരിക്കുന്നത്.
വലിപ്പത്തിൽ വളരെ ചെറിയൊരു ക്ഷേത്രമായാണ് സിദ്ധിവിനായക് ആരംഭിക്കുന്നത്. പിന്നീട് വികസിക്കുകയും മുംബൈയിലെ തന്നെ ഒരു പ്രധാനക്ഷേത്രമായി മാറുകയും ചെയ്തു. ബോളിവുഡ് താരങ്ങൾ ഉൾപ്പെടെയുള്ള നിരവധി ഭക്തർ ഇന്ന് സിദ്ധിവിനായക് ക്ഷേത്രം സന്ദർശിക്കുന്നു. 



</doc>
<doc id="239056" url="https://ml.wikipedia.org/wiki?curid=239056" title="സയനോബാക്ടീരിയ">
സയനോബാക്ടീരിയ

ബ്ലൂ ഗ്രീൻ ബാക്ടീരിയ, സയനോഫൈറ്റ, ബ്ലൂ ഗ്രീൻ ആൽഗ എന്നീ വിവിധപേരുകളിലറിയപ്പെടുന്ന സയനോബാക്ടീരിയ പ്രകാശസംശ്ലേഷണത്തിലൂടെ ഊർജ്ജം ഉത്പാദിപ്പിക്കുന്ന സ്വപോഷികളും ബാക്ടീരിയ ഫൈലത്തിലുൾപ്പെടുന്നതുമായ ജീവികളാണ്. സയനോബാക്ടീരിയ എന്ന പദത്തിനർത്ഥം നീലനിറമുള്ള ബാക്ടീരിയ എന്നാണ്. പൊതുവിൽ ഏകകോശജീവികളാണെങ്കിലും ഇവ പരസ്പരം കൂടിച്ചേർന്ന് ദൃഷ്ടിഗോചരമായ കോളനികൾ രൂപപ്പെടുത്തുന്നു. ഓക്സിജൻ ഉപയോഗിച്ച് പ്രകാശസംശ്ലേഷണം നടത്തുന്നതിനുള്ള കഴിവ് പ്രകടിപ്പിച്ച ഇവ ഭൂമിയിൽ ജീവൻ ആവിർഭവിച്ച സമയത്തെ പുരാതന നിരോക്സീകരണസ്വഭാവമുള്ള അന്തരീക്ഷത്തെ ഓക്സീകരണസ്വഭാവമുള്ള അന്തരീക്ഷമായി മാറ്റി. ഇത് ഭൂമിയിൽ ജൈവവൈവിധ്യത്തിനിടയാക്കുകയും ഓക്സിജൻ ഉപയോഗിക്കാൻ നിർവ്വാഹമില്ലാത്ത ചിലയിനം ജീവികളുടെ വംശനാശത്തിനും കാരണമായി. എൻഡോസിംബയോണ്ട് സിദ്ധാന്തമനുസരിച്ച് യൂക്കാരിയോട്ടിക് പായലുകളിലും ഹരിതസസ്യങ്ങളിലും കാണപ്പെടുന്ന ഹരിതകണങ്ങൾ (Chloroplasts) സയനോബാക്ടീരിയയിൽ നിന്നാണ് രൂപപ്പെട്ടതെന്ന നിഗമനത്തിലെത്തുന്നു.

മിക്ക കരഭാഗങ്ങളിലും ജലത്തിലും ഇവയെ കാണാവുന്നതാണ്. സമുദ്രങ്ങളിലും ശുദ്ധജലത്തിലും ചതുപ്പുപ്രദേശങ്ങളിലും മരുഭൂമികളിൽ പാറകൾക്കുപരി രൂപപ്പെടുന്ന താൽക്കാലിക ഈർപ്പഭാഗങ്ങളിലും അന്റാർട്ടിക്കിലെ പാറകളിൽപ്പോലും ഇവയെ കാണാം. സയനോബാക്ടീരിയകൾ ജലോപരിതലത്തിൽ പൊങ്ങിക്കിടന്നുവളരുകയോ ജലോപരിതലത്തിൽ പ്രകാശസംശ്ലേഷണം പ്രകടിപ്പിക്കുന്ന ജൈവഫിലിമുകളായോ (biofilms) കാണപ്പെടുന്നു. പാറകൾക്കുള്ളിലെ മിക്ക ആവാസങ്ങളിലും ഇവയെ കാണാവുന്നതാണ്.(Endolithic ecosystem). ലൈക്കൻ, സസ്യങ്ങൾ, ചില പ്രോട്ടിസ്റ്റകൾ, സ്പോൻജുകൾ എന്നിവയുമായി ചേർന്നുള്ള ആന്തരസിംബയോണ്ടുകളായി കാണപ്പെടുന്ന ഇവ ആതിഥേയശരീരത്തിനാവശ്യമായ ഊർജ്ജവും പ്രദാനം ചെയ്യുന്നു. സ്ലോത്തുകളുടെ രോമപ്പുറത്ത് വർണ്ണരക്ഷ(?)(Camouflage) നൽകത്തക്കതരത്തിൽ ഇവ കാണപ്പെടുന്നുണ്ട്. 
ശുദ്ധജലത്തിലും സമുദ്രജലത്തിലും പ്രകടമായും വിശാലമേറിയതുമായ ബ്ലൂമുകളായി (?) ഇവ നിലനിൽക്കുന്നു. ഇത് ജലോപരിതലത്തിന് നീല കലർന്ന പച്ചനിറത്തിലുള്ള ആവരണം പ്രദാനം ചെയ്യുന്നു. ഇവ വിഷകാരികളായതിനാൽ കണ്ടെത്തപ്പെട്ടാലുടൻതന്നെ വിനോദമേഖലകൾ അടച്ചുപൂട്ടാറുണ്ട്. സമുദ്രജലത്തിൽ കാണപ്പെടുന്ന ഏകകോശ സയനോബാക്ടീരിയകളുടെ ശരീരത്തിലെ പ്രധാന പരാദങ്ങളാണ് സമുദ്രജലത്തിലെ ബാക്ടീരിയോഫേജുകൾ.
സയനോബാക്ടീരിയ യൂബാക്ടീരിയയിലുൾപ്പെടുന്ന ഏകഫൈല (മോണോഫൈലറ്റിക് )വിഭാഗമാണ്. പർപ്പിൾ ബാക്ടീരിയയോടും ഗ്രാം പോസിറ്റീവ് ബാക്ടീരിയയോടും ഇവ ബന്ധവും സാദൃശ്യവും കാണിക്കുന്നു. ഒരു ഷെയേർഡ് പൊതുപൂർവ്വികജീവികളുടെ പിൻഗാമികളെയാണ് മോണോഫൈലറ്റിക് ടാക്സോൺ കൊണ്ട് സൂചിപ്പിക്കുന്നത്. ഇത് അവയുടെ പരിണാമപരമായ പരസ്പരബന്ധങ്ങളേയും കാണിക്കുന്നു.
ഏറ്റവും വലുതും ഏറ്റവും വൈവിധ്യമേറിയതുമായ പ്രകാശസംശ്ലേഷക ബാക്ടീരിയകളാണിവ. ഇവ പ്രോകാരിയോട്ടുകളാണ്.ആകാരത്തിലും പ്രകൃതത്തിലും ഇവ വളരെയധികം വൈവിധ്യം കാണിക്കുന്നു. 1 മുതൽ 10 വരെ മൈക്രോണാണ് ഇവയുടെ വ്യാസം. ഇവയുടെ കോശഭിത്തി ഗ്രാം നെഗറ്റീവ് സ്വഭാവത്തോടുകൂടിയതാണ്. തെന്നിനീങ്ങുന്ന ചലനസ്വാഭാവവും അതിനുതകത്തക്ക സഞ്ചാരസംവിധാനവും ഇവയ്ക്കുണ്ട്. ഫോട്ടോസിസ്റ്റവും ഹരിതകണവുമുള്ളതിനാൽ ഇവയ്ക്ക് യൂക്കാരിയോട്ടുകളോട് വളരെയധികം സാമ്യമുണ്ട്. ഇവ ഓക്സിജൻ ഉപയോഗിക്കുന്ന പ്രകാശസംശ്ലേഷണം കാണിക്കുന്നു. ഇവയ്ക്ക് ഇവ ജലത്തെ വിഘടിപ്പിച്ച് ഓക്സിജൻ ഉത്പാദിപ്പിക്കുന്നതിന് കഴിവുണ്ട്. ഇവയിൽ ഹരിതകണവും ഇലക്ട്രോൺ ട്രാൻസ്പോർട്ട് വ്യവസ്ഥയും ഫൈക്കോബിലിസോം (Phycobilisome) എന്ന കണങ്ങളും തൈലക്കോയിഡ് സ്തരവും ചേർന്ന വ്യവസ്ഥയിൽ കാണപ്പെടുന്നു. ഫൈക്കോസയാനിൻ (phycocynain) എന്ന വർണ്ണവസ്തുവും അതിൽ കാൽവിൻ ചക്രം വഴി ഉൾപ്പെടുത്തപ്പെട്ട കാർബൺഡൈ ഓക്സൈഡും കാണപ്പെടുന്നു. ചുവന്ന ഫൈക്കോഎറിത്രിൻ എന്ന വർണ്ണവസ്തുവും ഇയിലുണ്ട്. ഗ്ലൈക്കൊജനാണ് (കൂടാതെ cyanophycean starch ഉം) ഇവയിലെ സംഭൃതാഹാരം.


</doc>
<doc id="239058" url="https://ml.wikipedia.org/wiki?curid=239058" title="ബിർളാ മന്ദിർ, ജയ്പൂർ">
ബിർളാ മന്ദിർ, ജയ്പൂർ

രാജസ്ഥാനിന്റെ തലസ്ഥാനമായ ജൈപൂരിൽ സ്ഥിതിചെയ്യുന്ന ഒരു ഹൈന്ദവ ക്ഷേത്രമാണ് ബിർളാ മന്ദിർ(ഇംഗ്ലീഷ്: Birla Mandir) എന്നറിയപ്പെടുന്ന ലക്ഷ്മീ നാരായണ ക്ഷേത്രം. രാജ്യവ്യാപകമായി സ്ഥിതിചെയ്യുന്ന ബിർളാ ക്ഷേത്രശൃംഖലയിൽ പെടുന്ന ഒരു ക്ഷേത്രം കൂടിയാണ് ഇത്. മോത്തി ദുങാരി എന്നറിയപ്പെടുന്ന ഒരു കുന്നിൻ പ്രദേശത്താണ് ഈ ക്ഷേത്രം സ്ഥിതിചെയ്യുന്നത്. മാർബ്ബിളാണ് ഈ ക്ഷേത്രത്തിന്റെ ഒരു പ്രധാന നിർമ്മാണ വസ്തു.

1988കളിൽ ബിർളാ ഗ്രൂപ്പാണ് ഈ ക്ഷേത്രം പണികഴിപ്പിച്ചത്. ഹൈന്ദവ വിശ്വാസപ്രകാരം സ്ഥിതിയുടെ ദേവനായ വിഷ്ണുവിനും ധനദേവതയായ ലക്ഷ്മീദേവിക്കും സമർപ്പിച്ചിരിക്കുന്ന ഒരു ക്ഷേത്രമാണ് ഇത്. അതിനാലാണ് ലക്ഷ്മീ നാരായണ ക്ഷേത്രം എന്നും ഈ ക്ഷേത്രം അറിയപ്പെടുന്നത്.

ക്ഷേത്രത്തിന്റെ തൂണുകളിൽ ഹൈന്ദവദേവതകളെ കൂടാതെ കൺഫ്യൂഷസ്, യേശുക്രിസ്തു, ശ്രീ ബുദ്ധൻ തുടങ്ങിയ മറ്റു മതാചാര്യരുടെ ശില്പങ്ങളും ചിത്രീകരിച്ചിരിക്കുന്നു എന്നതാണ് മറ്റൊരു പ്രത്യേകത. മൂന്നു മകുടങ്ങളാണ് ഈ ക്ഷേത്രത്തിനുള്ളത്. മനോഹരമായ ഒരു ഹരിതോദ്യാനത്തിനു മധ്യത്തിലായാണ് വെണ്ണക്കല്ലിൽ തീർത്ത ഈ ക്ഷേത്രം സ്ഥിതിചെയ്യുന്നത്.



</doc>
<doc id="239059" url="https://ml.wikipedia.org/wiki?curid=239059" title="ചൈനീസ് പട്ട">
ചൈനീസ് പട്ട

കറുവയുടെ അടുത്ത ബന്ധുവും കറുവയോട് വളരെയേറെ സാമ്യവുമുള്ള ഒരു മരമാണ് കാഷ്യ അഥവാ ചൈനീസ് പട്ട. . 10-15 മീറ്റർ ഉയരം വയ്ക്കുന്ന ഈ മരത്തിന്റെ തോലും കറുവയുടെ തോലുപോലെ തന്നെ സുഗന്ധദ്രവ്യമായി ഉപയോഗിക്കുന്നു. കറുവയുടെ അത്രതന്നെ ഗുണമില്ലാത്തതാണ് ഇതിന്റെ പട്ട. പലവിധ ഔഷധഗുണങ്ങളുണ്ടെങ്കിലും ഇതിലെ കൗമാരിൻ എന്ന രാസപദാർത്ഥം കരളിന് ദോഷകരമാണ്. Bastard Cinnamon, Chinese Cinnamon, Cassia lignea, Cassia Bark, Cassia aromaticum, Canton Cassia എന്നെല്ലാം അറിയപ്പെടുന്നു. .



</doc>
<doc id="239064" url="https://ml.wikipedia.org/wiki?curid=239064" title="കെ.ആർ. ജയൻ">
കെ.ആർ. ജയൻ

ഇരിങ്ങാലക്കുടയിലെ വെള്ളൂർക്കരയിലെ ഒരു കർഷകനാണ് കെ ആർ ജയൻ എന്ന പ്ലാവ് ജയൻ (K R Jayan) . നാടുമുഴുവൻ പ്ലാവ് നടുന്നതാണ് ജയനെ ശ്രദ്ധേയനാക്കുന്നത്. കേരളത്തിന്റെ വിവിധഭാഗങ്ങളിലായി 30000-ത്തോളം പ്ലാവുകൾ നട്ടുപിടിപ്പിച്ചിട്ടുണ്ട്. . കോഴിക്കോട്‌ ആസ്ഥാനമാക്കിയുള്ള കേരള റീഡേഴ്‌സ്‌ റൈറ്റേഴ്‌സ്‌ സർക്കിളിന്റെ പരിസ്ഥിതി വിഭാഗത്തിനുള്ള സഹൃദയ പുരസ്‌ക്കാരവും, സാമൂഹ്യ വനംവകുപ്പിന്റെ വനമിത്ര അവാർഡും ലഭിച്ചിട്ടുണ്ട്. . പ്ലാവിനെക്കുറിച്ചും ചക്കയെക്കുറിച്ചും ശേഖരിച്ച നിരവധി വിവരങ്ങൾ ഉൾപ്പെടുത്തി ജയൻ, പ്ലാവ് എന്ന ഒരു പുസ്തകവും എഴുതിയിട്ടുണ്ട്.



</doc>
<doc id="239072" url="https://ml.wikipedia.org/wiki?curid=239072" title="അലക്സാണ്ടർ കണ്ണിങ്ഹാം">
അലക്സാണ്ടർ കണ്ണിങ്ഹാം

ആർക്കിയോളജിക്കൽ സർവേ ഓഫ് ഇന്ത്യയുടെ പിതാവായി കണക്കാക്കപ്പെടുന്ന ബ്രിട്ടീഷ് ചരിത്രഗവേഷകനും സൈനികനുമാണ് അലക്സാണ്ടർ കണ്ണിങ്ഹാം () (ജീവിതകാലം 1814 ജനുവരി 23 - 1893 നവംബർ 28). സൈനികനായി ഇന്ത്യയിലെത്തിയ ഇദ്ദേഹം 1847-ൽ തിബറ്റുമായുള്ള അതിർത്തിസർവേ നടത്തുന്നതിന് നിയോഗിക്കപ്പെട്ടു. ഈ സർവേക്കിടയിൽ കണ്ടെത്തിയ പുരാവസ്തുക്കളിൽ ആകൃഷ്ടനായി പുരാവസ്തുഗവേഷകനായി മാറിയ ഇദ്ദേഹം പിൽക്കാലത്ത് ആർക്കിയോളജിക്കൽ സർവേ ഓഫ് ഇന്ത്യയുടെ പ്രഥമ ഡയറക്റ്റർ ജനറലായിരുന്നു.

ഇദ്ദേഹത്തിന്റെ സഹോദരൻമാരായ ഫ്രാൻസിസ് കണ്ണിങ്ഹാമും ജോസഫ് കണ്ണിങ്ഹാമും ബ്രിട്ടീഷ് ഇന്ത്യയിലെ ഉദ്യോഗസ്ഥർ എന്ന നിലയിൽ കേൾവികേട്ടവരാണ്.

1847-ൽ തിബറ്റ് അതിർത്തി സർവേ ചെയ്യുന്നതിനുള്ള അതിർത്തിക്കമ്മീഷനിലെ സീനിയർ കമ്മീഷണർ ആയി ഗവർണർ ജനറൽ ഹെൻറി ഹാർഡിഞ്ച് ആണ് അലക്സാണ്ടർ കണ്ണിങ്ഹാമിനെ നിയോഗിച്ചത്. ലാഹോർ റെസിഡന്റും വടക്കുപടിഞ്ഞാറൻ അതിർത്തിപ്രവിശ്യകളുടെ ചീഫ് കമ്മീഷണറുമായിരുന്ന ഹെൻറി ലോറൻസിനു കീഴിലായിരുന്നു ഈ നിയമനം. ലെഫ്റ്റനന്റ് എച്ച്. സ്ട്രാഷേ, ടി. തോംസൺ എന്നിവരായിരുന്നു മൂന്നംഗക്കമ്മീഷനിലെ മറ്റംഗങ്ങൾ. 1847 - 48 കാലയളവിൽ സർവേ പുരോഗമിക്കുന്നതിനനുസരിച്ച് കണ്ണിങ്ഹാമിന്റെ താൽപര്യം പുരാവസ്തുഗവേഷണത്തിലേക്കും പുരാവസ്തുശേഖരണത്തിലേക്കും തിരിഞ്ഞു. കശ്മീരിലെയും ഗാന്ധാരത്തിലേയും പുരാതനസാമ്രാജ്യങ്ങളെക്കുറിച്ചും അവയുടെ ഗ്രീക്ക് ബന്ധത്തെക്കുറിച്ചും അദ്ദേഹം പഠനം നടത്തി. ശ്രീനഗറിനു ചുറ്റുമുള്ള അമ്പലങ്ങളെയും ചരിത്രാവശിഷ്ടങ്ങളെയും കുറിച്ച് പഠിച്ച അദ്ദേഹം അത് അശോകൻ തന്നെ സ്ഥാപിച്ച മൗര്യൻ നഗരമാണെന്ന് സ്ഥാപിച്ചു. അവന്തിപ്പൂർ, ബിജ് ബിഹാര, മാർത്തണ്ട് തുടങ്ങിയ ഇടങ്ങളിലെയും ചരിത്രാവശിഷ്ടങ്ങളെക്കുറിച്ച് അദ്ദേഹം പഠനം നടത്തി. ദാർദു പോലെയുള്ള പ്രദേശത്തെ പൗരാണികഭാഷകളെക്കുറിച്ചും അദ്ദേഹം പഠനം നടത്തിയിരുന്നു.

ഇന്നത്തെ പാകിസ്താനിൽ റാവൽപിണ്ഡിക്ക് പടിഞ്ഞാറ് ഝെലത്തിനും സിന്ധുവിനും ഇടക്കുള്ള തക്ഷശിലയിലെ ചരിത്രാവശിഷ്ടങ്ങളും കണ്ണിങ്ഹാമിന് പഠനവിഷയമായി. സിന്ധുവിന് വടക്ക്, ഇന്ന് പാകിസ്താനിലെ ബുനെർ ജില്ലയിൽ സ്ഥിതിചെയ്യുന്ന റാണിഗാട്ടിലെ പുരാതനമായ കോട്ടയുടെ അവശിഷ്ടങ്ങളെക്കുറിച്ചുള്ള പഠനവും കണ്ണിങ്ഹാം നടത്തി. ഇവിടത്തെ ഗ്രീക്ക് ബുദ്ധമത അവശിഷ്ടങ്ങളിൽ നിന്ന് റാണിഗാട്ട് ബി.സി. രണ്ടാം നൂറ്റാണ്ടിലേതാണെന്നാണ് കണ്ണിങ്ഹാം കണക്കാക്കി.


</doc>
<doc id="239079" url="https://ml.wikipedia.org/wiki?curid=239079" title="ബിഹാറി ഭാഷകൾ">
ബിഹാറി ഭാഷകൾ

ബിഹാറിലും അടുത്തുള്ള പ്രദേശങ്ങളിലും സംസാരിക്കുന്ന കിഴക്കൻ ഇൻഡിക് ഭാഷകളുൾപ്പെട്ട ഭാഷാ ഉപകുടുംബത്തെയാണ് ബിഹാറി ഭാഷകൾ എന്ന് വിവക്ഷിക്കുന്നത്. അംഗിക, ബജ്ജിക, ഭോജ്പൂരി, മഗാഹി, മൈഥിലി എന്നീ ഭാഷകൾ നേപ്പാളിലും സംസാരിക്കപ്പെടുന്നുണ്ട് (നേപ്പാളിലെ 21%-ൽ കൂടുതൽ ആൾക്കാരും ഈ ഭാഷകളാണ് സംസാരിക്കുന്നത്). ധാരാളം ആൾക്കാർ ഈ ഭാഷകൾ സംസാരിക്കുന്നുണ്ടെങ്കിലും മൈഥിലി ഒഴികെയുള്ള ഭാഷകൾക്ക് ഭരണഘടനയുടെ അംഗീകാരം ലഭിച്ചിട്ടില്ല. ഭരണഘടനയുടെ 92-ആം ഭേദഗതി പ്രകാരം 2003-ൽ മൈഥിലി അംഗീകരിക്കപ്പെട്ടിരുന്നു. ബിഹാറിൽ ഹിന്ദിയാണ് വിദ്യാഭ്യാസത്തിനും ഔദ്യോഗിക ആവശ്യങ്ങൾക്കും ഉപയോഗിക്കുന്നത്. 1961-ലെ സെൻസസിൽ ഈ ഭാഷകളെയെല്ലാം ഹിന്ദിയുടെ കീഴിൽ പെടുത്തുകയായിരുന്നു. ഇത് ഭാഷകൾ അന്യം നിന്നുപോകുന്ന അവസ്ഥയിലേയ്ക്ക് നയിക്കാൻ സാദ്ധ്യതയുണ്ട്. നളന്ദ ഓപ്പൺ യൂണിവേഴ്സിറ്റി ബിഹാറി ഭാഷകളിൽ (മഗാഹി, ഭോജ്പൂരി, മൈഥിലി) വിവിധ പഠനപദ്ധതികൾ നടത്തിവരുന്നുണ്ട്. സ്വാതന്ത്ര്യത്തിനു ശേഷം 1950-ലെ ബിഹാറി ഒഫീഷ്യൽ ലാംഗ്വേജസ് ആക്റ്റ് പ്രകാരം ഹിന്ദിയ്ക്ക് ഏക ഔദ്യോഗിക ഭാഷ എന്ന സ്ഥാനം നൽകപ്പെടുകയായിരുന്നു. 1981-ൽ ഉർദുവിന് ഔദ്യോഗികഭാഷാപദവി ലഭിച്ചപ്പോൾ ഹിന്ദിക്ക് ഏക ഔദ്യോഗിക ഭാഷ എന്ന പദവി നഷ്ടമായി. .




</doc>
<doc id="239094" url="https://ml.wikipedia.org/wiki?curid=239094" title="ബിർസ മുണ്ഡ">
ബിർസ മുണ്ഡ

പത്തൊൻപതാം നൂറ്റാണ്ടിൽ ബ്രിട്ടീഷ് ഇന്ത്യയിൽ ജീവിച്ചിരുന്ന ഒരു ആദിവാസി സ്വാതന്ത്ര്യ സമരനേതാവാണ് ബിർസ മുണ്ഡ () (1875–1900). മുണ്ഡ എന്ന ആദിവാസി വിഭാഗത്തിൽ ജനിച്ച ഇദ്ദേഹം ബ്രിട്ടീഷുകാർക്കെതിരെ മുണ്ഡ ആദിവാസികളുടെ "ഉൽഗുലാന്" (സ്വാതന്ത്ര്യസമരത്തിന്) നേതൃത്വം നൽകി. 

ഇന്ത്യൻ പാർലമെന്റിന്റെ സെൻട്രൽ ഹാളിൽ ഇദ്ദേഹത്തിന്റെ ഛായാചിത്രം തൂക്കിയിട്ടുണ്ട്. ഇത്തരത്തിൽ ആദരിക്കപ്പെട്ട ഒരേയൊരു ആദിവാസി നേതാവും ഇദ്ദേഹം മാത്രമാണ്

ജ്ഞാനപീഠ ജേതാവായ മഹാശ്വേതാ ദേവിയുടെ കേന്ദ്ര സാഹിത്യ അക്കാദമി പുരസ്ക്കാരം ലഭിച്ച "ആരണ്യേ അധികാർ"(1979) എന്ന നോവലിലെ കേന്ദ്രകഥാപാത്രമാണ് ബിർസ മുണ്ഡ.

അദ്ദേഹത്തിന്റെ സ്മരണ നിലനിർത്തുന്നതിനായി പല സ്ഥാപനങ്ങൾക്കും അദേഹത്തിന്റെ പേര് നൽകിയിട്ടുണ്ട് . ബിർസ അഗ്രികൾച്ചർ യൂണിവേഴ്സിറ്റി, ബിർസ മുണ്ഡ അതലെറ്റിക് സ്റ്റേഡിയം, ബിർസ മുണ്ഡ എയർപോട്ട്, തുടങ്ങിയവ അവയിൽ ചിലതാണ്.



</doc>
<doc id="239095" url="https://ml.wikipedia.org/wiki?curid=239095" title="ഡ്രാഗൺ ബോൾ: ദി പാത്ത് ടു പവർ">
ഡ്രാഗൺ ബോൾ: ദി പാത്ത് ടു പവർ

ഡ്രാഗൺ ബോൾ പരമ്പരയിലെ 17-മത്തെ അനിമേഷൻ ചലച്ചിത്രം ആണ് ഡ്രാഗൺ ബോൾ : ദി പാത്ത് ടു പവർ . മാർച്ച്‌ 4, 1996 ന് ആണ് ഈ ചിത്രം റിലീസ് ചെയ്തത് . ഡ്രാഗൺ ബോളിന്റെ പത്താം വാർഷികത്തോട് അനുബന്ധിച്ചാണ് ഈ ചിത്രം റിലീസ് ചെയ്തത്. മുഖ്യമായും ഗോകുവിന്റെ കുട്ടിക്കാലം ആണ് ഈ സിനിമയിലെ കഥയിൽ പറയുന്നത് .


</doc>
<doc id="239103" url="https://ml.wikipedia.org/wiki?curid=239103" title="ഇന്ത്യാവിഷൻ">
ഇന്ത്യാവിഷൻ

മലയാളത്തിലെ ആദ്യത്തെ വാർത്താധിഷ്ഠിത ടെലിവിഷൻ ചാനലാണ് ഇന്ത്യാവിഷൻ. 24 മണിക്കൂറും പ്രവർത്തിക്കുന്ന ഈ ചാനൽ മലയാള ദൃശ്യമാദ്ധ്യമരംഗത്ത് വാർത്താപ്രക്ഷേപണരീതിയിൽ ശ്രദ്ധേയമായ മാറ്റങ്ങൾക്ക് തുടക്കം കുറിച്ചു. വാർത്തകൾക്കും വാർത്താധിഷ്ഠിത പരിപാടികൾക്കുമായിരുന്നു ഇതിൽ പ്രാധാന്യം. 2003-ലാണ്‌ ഈ ചാനൽ ആരംഭിച്ചത്.തൊഴിലാളി തർക്കവും, സാമ്പത്തിക പ്രതിസന്ധിയും മൂലം 2015 മാർച്ച്‌ 31-ന് പ്രവർത്തനം അവസാനിപ്പിച്ചു.

ഇന്ത്യാവിഷന്റെ മുഴുസമയ വിനോദചാനലായിരുന്നിത്. യാത്ര, ലൈഫ് സ്റ്റൈൽ, ഫാഷൻ, സോഷ്യൽ നെറ്റ് വർക്ക്, സംഗീതം, സിനിമ, യെസ് ക്‌ളാസിക്‌സ്, ജിപ്‌സി, മ്യൂസിക് കഫേ, യെസ്റ്റർഡേ, ഗുഡ് ഫുഡ് മുതലായ അനേകം പരിപാടികൾ പ്രക്ഷേപണം ചെയ്യുന്നുണ്ട്.

എറണാകുളം നഗരത്തിലെ പാലാരിവട്ടത്ത് ദേശീയപാത - 47 ന് സമീപമാണ് ചാനലിന്റെ ആസ്ഥാനം.
മാനേജ്‌മെന്റിന്റെ നടപടികളിൽ പ്രതിഷേധിച്ച് ഇന്ത്യാവിഷൻ ചാനലിലെ എഡിറ്റോറിയൽ ജീവനക്കാർ പണിമുടക്കിയതിനെ തുടർന്ന് 2014 മാർച്ച് 13-ന് ചാനൽ (താൽകാലികമായി) സംപ്രേഷണം നിലച്ചു. തുടർന്ന് തത്സമയ സംപ്രേഷണം നിലച്ചതോടെ നേരത്തെ റെക്കോഡ് ചെയ്ത വാർത്തകളാണ് സംപ്രഷണം ചെയ്തിരുന്നത്.




</doc>
<doc id="239116" url="https://ml.wikipedia.org/wiki?curid=239116" title="അഡ്വാണിയുടെ ആദ്യ രഥയാത്ര">
അഡ്വാണിയുടെ ആദ്യ രഥയാത്ര

അയോദ്ധ്യയിൽ ബാബറി മസ്ജിദിന്റെ സ്ഥാനത്ത് രാമക്ഷേത്രം നിർമ്മിക്കണമെന്ന ആവശ്യവുമായി എൽ.കെ. അഡ്വാണി 1990-ൽ നടത്തിയ രഥയാത്രയാണ് ഇദ്ദേഹത്തിന്റെ രാഷ്ട്രീയജീവിതത്തിൽ ആദ്യത്തെത്. ഇതുകൂടാതെ 2011 വരെ അഞ്ച് ദേശീയ യാത്രകൾ കൂടി ഇദ്ദേഹം നടത്തുകയുണ്ടായി.രാമരഥയാത്ര എന്നാണ് ഇദ്ദേഹത്തിന്റെ ആദ്യത്തെ രഥയാത്ര അറിയപ്പെടുന്നത്.

1990 സെപ്തംബർ 25ന് തുടങ്ങി ഒക്ടോബർ 30ന് അയോധ്യയിൽ അവസാനിക്കുക എന്ന ലക്ഷ്യവുമായാണ് ഈ യാത്ര ആസൂത്രണം ചെയ്യപ്പെട്ടത്. സോമനാഥക്ഷേത്രത്തിൽ നിന്നായിരുന്നു ഈ യാത്ര തുടങ്ങിയത്. ഒക്റ്റോബർ 23-ന് ബിഹാറിൽ സമസ്തിപൂർ എന്ന സ്ഥലത്തുവച്ച് വച്ച് എൽ.കെ. അഡ്വാണി അറസ്റ്റ് ചെയ്യപ്പെട്ടതോടെയാണ് യാത്ര അവസാനിച്ചത്. ആദ്യം അഡ്വാണി പദയാത്രനടത്താനാണ് ഉദ്ദേശിച്ചിരുന്നതെങ്കിലും പ്രമോദ് മഹാജനാണ് ഇതിനുപകരം രഥയാത്ര നടത്താനുള്ള ആശയം നൽകിയത്.

1992 സെപ്റ്റംബർ 6-ന് അയോദ്ധ്യയിലെ തർക്കഭൂമിയിലുണ്ടായിരുന്ന ബാബറി മസ്ജിദ് പൊളിക്കപ്പെട്ടത് ഈ യാത്രയുടെ അനന്തരഫലങ്ങളിലൊന്നായിരുന്നു. യാത്രയോടൊപ്പം രാജ്യത്തിന്റെ പല ഭാഗത്തും വർഗീയകലാപങ്ങളുണ്ടായി. ഗുജറാത്ത്, കർണാടക, ഉത്തർ പ്രദേശ്, ആന്ധ്രാപ്രദേശ് എന്നിവിടങ്ങളിൽ യാത്രയോടനുബന്ധിച്ച് വർഗ്ഗീയകലാപങ്ങൾ നടന്നിരുന്നു. 564 ആൾക്കാരെങ്കിലും ഇതോടനുബന്ധിച്ചുനടന്ന വർഗ്ഗീയകലാപങ്ങളിൽ മരിക്കുകയുണ്ടായി.
ഇതുൾപ്പെടെ 2011 വരെ അദ്ദേഹം ആറ് ദേശീയ യാത്രകൾക്ക് നേതൃത്വം നൽകി.


</doc>
<doc id="239128" url="https://ml.wikipedia.org/wiki?curid=239128" title="സ്ട്രാൻഡ്-1">
സ്ട്രാൻഡ്-1

ബ്രിട്ടണിലെ സറേ സർവകലാശാലയിലെ ഗവേഷകരും സറേ സാറ്റലൈറ്റ് ടെക്നോളജിയും ചേർന്ന് വികസിപ്പിച്ച് 2013 ഫെബ്രുവരി 25-നു വിക്ഷേപിച്ച ഉപഗ്രഹമാണ് സ്ട്രാൻഡ്-1 (ആംഗലേയം :STRaND-1 [Surrey Training, Research and Nanosatellite Demonstrator 1]). ഇത് ആദ്യത്തെ സ്മാർട്ട്‌ഫോൺ നിയന്ത്രിത ഉപഗ്രഹമാണ്. ആദ്യ ബ്രിട്ടിഷ് ക്യൂബ്സാറ്റ് ഉപഗ്രഹവും കൂടിയായ ഇതിനെ ഭൂഭ്രമണപഥത്തിൽ എത്തിച്ചത് ഇന്ത്യയുടെ പി.എസ്.എൽ.വി സി-20 റോക്കറ്റാണ്. 

4.3 കിലോഗ്രാം ഭാരമുള്ള ഈ ക്യൂബ്സാറ്റിന് 10 സെന്റിമീറ്റർ വീതിയും 30 സെന്റിമീറ്റർ നീളവുമുണ്ട്. ലിനക്സ് അധിഷ്ഠിത അതിവേഗ പ്രോസസറുപയോഗുച്ച് ആൻഡ്രോയിഡ് ഓപ്പറേറ്റിംഗ് സിസ്റ്റത്തിൽ പ്രവർത്തിക്കുന്ന ഗൂഗിൾ നെക്സസ് വൺ എന്ന സ്മാർട്ട് ഫോണാണ് ഇതിന്റെ ബുദ്ധികേന്ദ്രമായി പ്രവർത്തിക്കുന്നത്. ഇതിന് ആറുമാസത്തെ പ്രവർത്തന പരിധിയാണ് നിശ്ചയിച്ചിട്ടുള്ളത്. ഇതിന്റെ പ്രവർത്തനം രണ്ടു ഘട്ടമായി വിഭാവനം ചെയ്യപ്പെട്ടിരിക്കുന്നതിൽ ഒന്നാം ഘട്ടത്തിൽ ലിനക്സ് അധിഷ്ഠിത ക്യൂബ്സാറ്റ് കമ്പ്യൂട്ടർ പ്രവർത്തനങ്ങൾ നിയന്ത്രിക്കുകയും, രണ്ടാം ഘട്ടത്തിൽ സ്മാർട്ട്‌ഫോൺ നിയന്ത്രണം ഏറ്റെടുക്കുകയും ചെയ്യും. '360 ആപ്പ്' എന്ന ആപ്ലിക്കേഷനുപയോഗിച്ച് ഭൂമിയുടെ 5 മെഗാപിക്സെൽ വലിപ്പമുള്ള ചിത്രങ്ങളെടുത്ത്, അതുപയോഗിച്ച് സ്ഥാനം നിലനിർത്താനുള്ള സാങ്കേതിക വിദ്യയും ഇതിൽ ഉപയോഗിച്ചിരിക്കുന്നു.

ഇതിന്റെ പ്രധാന ലക്ഷ്യങ്ങളായി താഴെ കൊടുത്തിരിക്കുന്നവയെ കരുതാം


</doc>
<doc id="239132" url="https://ml.wikipedia.org/wiki?curid=239132" title="ത്രീ ഡോട്ട്സ്">
ത്രീ ഡോട്ട്സ്

സുഗീത് സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് ത്രീ ഡോട്ട്സ്. കുഞ്ചാക്കോ ബോബൻ, ബിജു മേനോൻ, പ്രതാപ് പോത്തൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. രാജേഷ് രാഘവനാണ് ചിത്രത്തിന്റെ രചന നിർവ്വഹിച്ചിരിക്കുന്നത്. ഓർഡിനറി ഫിലിംസിന്റെ ബാനറിൽ സുഗീത്, ബി. സതീഷ് എന്നിവർ ചേർന്നാണ് ചിത്രം നിർമ്മിച്ചത്.



</doc>
<doc id="239142" url="https://ml.wikipedia.org/wiki?curid=239142" title="ചെമ്പരപ്പൻ">
ചെമ്പരപ്പൻ

കാനനവാസിയായ ഒരു ശലഭമാണ് ചെമ്പരപ്പൻ (Fulvous Pied Flat). . അപൂർവ്വമായി ഇവയെ ഇടനാടൻ കുന്നുകളിലും കാണാം. മഴക്കാലത്താണ് ഇവയെ ധാരാളമായി കാണുന്നത്.

ചെന്തവിട്ടു നിറത്തിലുള്ള ചെമ്പരപ്പൻ ശലഭത്തിന്റെ മുൻചിറകിൽ അർദ്ധസുതാര്യമായ പൊട്ടുകൾ പോലുള്ള പാടുകൾ കാണാം. ആൺ ശലഭങ്ങൾക്ക് ഈ പൊട്ടുകൾ മഞ്ഞ നിറത്തിലായിരിക്കും. ഇരുണ്ട നിറത്തിലുള്ള ഏതാനും പൊട്ടുകൾ പിൻ ചിറകുകളിലും ഉണ്ട്. മറ്റു പരപ്പൻ ശലഭങ്ങളിൽ നിന്ന് ചെമ്പരപ്പനെ തിരിച്ചറിയാൻ സഹായിക്കുന്നത് മുൻ ചിറകിന്റെ മുകളറ്റത്തെ സവിശേഷ ആകൃതിയിലുള്ള വലിയ പൊട്ടാണ്. ചിറകളവ്: 40-46 മില്ലീമീറ്റർ

വളരെ വേഗത്തിൽ പറക്കുന്ന സ്വഭാവക്കാരാണിവ. ഇലത്തലപ്പുകളിൽ ചിറകുവിടർത്തിയിരുന്ന് വെയിൽ കായുന്ന ശീലമുണ്ട്. നീണ്ട തുമ്പികൈ പൂക്കളിൽ നിന്ന് എളുപ്പം തേൻ നുകരാൻ സഹായിക്കുന്നു. പക്ഷികാഷ്ടത്തിൽ വന്നിരുന്ന് ലവണമുണ്ണുന്ന സ്വഭാവമുണ്ട്.

വൻകടലാടി. 

ലാർവ്വയ്ക് പച്ചകലർന്ന തവിട്ടുനിറമാണ് . തലഭാഗത്തിനു കറുത്ത നിറം. ഇലക്കൂടാരത്തിലാണ് വാസം.പ്യൂപ്പയും ഇലക്കൂടിയാണ് കഴിയുന്നത്.


</doc>
<doc id="239157" url="https://ml.wikipedia.org/wiki?curid=239157" title="കല്ലത്തി">
കല്ലത്തി

കുറ്റിച്ചെടിയായും മരങ്ങളിൽ വളർന്ന് അവയെ ഞെക്കിക്കൊല്ലുന്ന സസ്യമായും വളരുന്ന ഒരു ആലാണ് കല്ലത്തി. . ഇലകൾ പല ആകൃതിയിൽ കാണാറുണ്ട്. തനിയെ മരമായി വളരുമ്പോഴും മറ്റു മരങ്ങളിൽ വളരുമ്പോഴും ഇലകൾക്ക് നല്ല രൂപവ്യത്യാസം കാണാറുണ്ട്. ഏഷ്യയിലെല്ലാം തന്നെ കാണാറുണ്ട്. .


</doc>
<doc id="239159" url="https://ml.wikipedia.org/wiki?curid=239159" title="എസ്. രാമചന്ദ്രൻ പിള്ള (ഏഴാം കേരള നിയമസഭാംഗം)">
എസ്. രാമചന്ദ്രൻ പിള്ള (ഏഴാം കേരള നിയമസഭാംഗം)

എൻ.ഡി.പി നേതാവും ഏഴാം കേരള നിയമസഭയിലെ അംഗവുമായിരുന്നു എസ്. രാമചന്ദ്രൻപിള്ള(29 ജനുവരി 1946 - 4 ഏപ്രിൽ 2013). 
ചെങ്ങന്നൂർ കല്ലിശേരി വിരുത്തിയേത്ത് തോപ്പിൽ ശിവശങ്കരപിള്ളയുടെ മകനായി 1946 ജനുവരി 29-ന് ജനിച്ചു. ഭാര്യ ഷീല. മകൻ രാഹുൽ. പ്രീ ഡിഗ്രി വരെ പഠിച്ചു. വിദ്യാർത്ഥി രാഷ്ട്രീയത്തിൽ സജീവമായിരുന്നു. കേരള പത്രിക ദിനപത്രത്തിന്റെ മാനേജിംഗ് എഡിറ്ററായിരുന്നു. എൻ.എസ്.എസ് പ്രസ്ഥാനങ്ങളുമായി ബന്ധപ്പെട്ടു പ്രവർത്തിച്ചു. 1982ൽ എൻ.ഡി.പി. സ്ഥാനാർത്ഥിയായി ചെങ്ങന്നൂരിൽ നിന്ന് നിയമസഭയിലേക്ക് തിരഞ്ഞെടുക്കപ്പെട്ടു.​


</doc>
<doc id="239160" url="https://ml.wikipedia.org/wiki?curid=239160" title="ഷീലാ കൗൾ">
ഷീലാ കൗൾ

ഷീലാ കൗൾ (ഫെബ്രുവരി 7, 1915) ഒരു സ്വാതന്ത്ര്യസമരസേനാനിയും മുൻകേന്ദ്രമന്ത്രിയും മുൻ ഹിമാചൽ പ്രദേശ് ഗവർണറുമായിരുന്നു. കമലാ നെഹ്രുവിന്റെ സഹോദരനായ കൈലാസ് നാഥ് കൗൾ ആണ് അവരുടെ ഭർത്താവ്.

1981 ഒക്ടോബർ 8 മുതൽ 1984 ഡിസംബർ 31 വരെ കേന്ദ്ര വിദ്യാഭ്യാസവകുപ്പുമന്ത്രിയായിരുന്നു


</doc>
<doc id="239165" url="https://ml.wikipedia.org/wiki?curid=239165" title="കലാമണ്ഡലം കല്യാണിക്കുട്ടിയമ്മ">
കലാമണ്ഡലം കല്യാണിക്കുട്ടിയമ്മ

കേരളത്തിലെ പ്രശസ്തയായ മോഹിനിയാട്ട നർത്തകിയായിരുന്നു കലാമണ്ഡലം കല്യാണിക്കുട്ടിയമ്മ(1915- മേയ് 12 1999). മോഹിനിയാട്ടം ഇന്നത്തെ രൂപത്തിലാക്കിത്തീർത്തതിൽ പ്രധാന പങ്ക് വഹിച്ചത് കല്യാണിക്കുട്ടിയമ്മയാണ്. പ്രസിദ്ധ കഥകളി നടൻ ആയിരുന്ന കലാമണ്ഡലം കൃഷ്ണൻ നായർ ആണ് ഭർത്താവ് . പ്രശസ്ത സിനിമാതാരം കലാശാല ബാബു പുത്രനാണ്.

1915-ൽ മലപ്പുറംജില്ലയിലെ തിരുനാവായയ്ക്കടുത്ത് ഒരു യാഥാസ്ഥിതിക നായർതറവാട്ടിൽ ജനിച്ചു. പ്രശസ്ത നർത്തകി സ്മിത രാജൻപൗത്രിയും ശിഷ്യയുമാണ്. 


</doc>
<doc id="239169" url="https://ml.wikipedia.org/wiki?curid=239169" title="മാർട്ടി അഹ്‌തിസാരി">
മാർട്ടി അഹ്‌തിസാരി

2008-ലെ സമാധാനത്തിനുള്ള നോബൽ പുരസ്‌കാരം ജേതാവാണ് ഫിൻലാന്റ് മുൻ പ്രസിഡന്റായിരുന്ന മാർട്ടി അഹ്‌തിസാരി നേടി. വർഷങ്ങളായി നിലനിന്ന കൊസോവ - സെർബിയ സംഘർഷങ്ങൾ പരിഹരിക്കാനായി ഐക്യരാഷ്ട്രസഭ നടത്തിയ ശ്രമങ്ങൾക്ക്‌ നേതൃത്വം നൽകിയത്‌ പരിഗണിച്ചാണ്‌ അദ്ദേഹത്തിന് നോബൽ പുരസ്‌കാരം നൽകപ്പെട്ടത്,


</doc>
<doc id="239177" url="https://ml.wikipedia.org/wiki?curid=239177" title="നാട്ടുകുടുക്ക">
നാട്ടുകുടുക്ക

കേരളത്തിലെ പൂന്തോട്ടങ്ങളിൽ ധാരാളമായി കാണപ്പെടുന്ന ഒരു ശലഭമാണ് നാട്ടുകുടുക്ക ("Graphium doson"). നീലവിറവാലൻ എന്നും വിളിക്കാറുണ്ട്. വിറളി പിടിച്ച് പറക്കുന്ന സ്വഭാവമാണ് ഇവയ്ക്ക്. ചിറകിൽ വെള്ളയും നീലയും നിറത്തിലുള്ള പൊട്ടുകൾ കാണാം. ചമ്പകം, ആത്ത, അരണമരം, അശോകം, വഴന, കാരപ്പൂമരം എന്നിവയുടെ ഇലകളിലാണ് സാധാരണ മുട്ടയിടാറുള്ളത്.


</doc>
<doc id="239178" url="https://ml.wikipedia.org/wiki?curid=239178" title="ശീതരക്തജീവികൾ">
ശീതരക്തജീവികൾ

സ്വന്തം ശരീരോഷ്മാവ് ക്രമീകരിക്കാൻ സാധിക്കാത്ത ജീവികളാണ് ശീതരക്തജീവികൾ അഥവാ അനിയതതാപികൾ (Cold blooded). ചുറ്റുപാടുമുള്ള താപവ്യതിയാനങ്ങൾക്കനുസരിച്ച് ഇത്തരം ജീവികളുടെ ശരീര ഊഷ്മാവും വ്യതിചലിക്കുന്നു. തണുത്ത അന്തരീക്ഷത്തിലായിരിക്കുന്ന അവസ്ഥയിൽ ഇവയുടെ ശരീരോഷ്മാവ് കുറയുന്നു. ഇത്തരം അവസരങ്ങളിൽ ജീവികൾ ഊഷ്മാവ് വർദ്ധിപ്പിക്കാനായി വെയിൽ കായുകയും മറ്റും ചെയ്യുന്നു. ഊഷ്മാവ് വർദ്ധിച്ചിരിക്കുന്ന കാലാവസ്ഥയിൽ ഇവ തണുപ്പുള്ള സാഹചര്യത്തിലേക്കു നീങ്ങുന്നു. 

പാമ്പുകളും മറ്റും ശീതരക്തജീവികളാണ്. ഇത്തരം ജീവികളുടെ ശരീരോഷ്മാവ് ക്രമാതീതമായി വർദ്ധിക്കുകയോ താഴുകയോ ചെയ്താൽ അത് ഇത്തരം ജീവികളുടെ നാശത്തിനു കാരണമാകുന്നു.


</doc>
<doc id="239191" url="https://ml.wikipedia.org/wiki?curid=239191" title="ആയിഷ ചേലക്കോടൻ">
ആയിഷ ചേലക്കോടൻ

കേരളത്തിലെ ഒരു സാക്ഷരതാ പ്രവർത്തകയായിരുന്നു ചേലക്കോടൻ ആയിശ(ജ.1933 - മ. 2013 ഏപ്രിൽ 4. കേരളത്തിലെ സമ്പൂർണ്ണ സാക്ഷരതാപ്രഖ്യാനത്തിലൂടെ ആയിഷ പ്രസിദ്ധയായിരുന്നു. കേരള സാക്ഷരതാമിഷൻ ബ്രാന്റ് അംബാസഡറായിരുന്നു. 1990കളിൽ കേരളത്തിൽ സാക്ഷരതാ പ്രസ്ഥാനവുമായി ബന്ധപ്പെട്ട് പ്രവർത്തിക്കുന്നതോടെയാണ് ആയിശ സംസ്ഥാനത്തെ വിദ്യാഭ്യാസ മേഖലയിൽ അറിയപ്പെട്ടു തുടങ്ങിയത്. സ്കൂൾ വിദ്യാഭ്യാസം പൂർത്തിയാക്കിയിട്ടില്ലാത്ത ആയിഷയ്ക്ക് സാക്ഷരതാപ്രസ്ഥാനത്തിന്റെ സഹായത്താലാണ് സ്വന്തം പേരെഴുതാനും പത്രം വായിക്കുവാനും കഴിഞ്ഞത്. അതിനാൽ കേരളം സമ്പൂർണ സാക്ഷരത കൈവരിച്ചപ്പോൾ അതിന്റെ പ്രഖ്യാപനം നടത്തിയതും ആയിശയായിരുന്നു. 2013 ഏപ്രിൽ 4 ന് അന്തരിച്ചു.

മലപ്പുറം ജില്ലയിലെ കാവനൂർ ഗ്രാമപഞ്ചായത്ത് സ്വദേശിയായ ആയിഷയ്ക്ക് ചെറുപ്പകാലത്ത് പഠിക്കാൻ അവസരം ലഭിച്ചിരുന്നില്ല. സമ്പൂർണ്ണ സാക്ഷരതാപരിപാടിയുടെ ഭാഗമായി തന്റെ 58 -ആം വയസ്സിൽ കുറ്റിപുള്ളിപ്പറമ്പ് അങ്കണവാടിയിലെ സാക്ഷരതാ കേന്ദ്രത്തിൽ അദ്ദേഹം അക്ഷരം പഠിക്കുവാൻ ചേർന്നു. 

തുടർന്നു പഠിച്ച ആയിഷ ഉമ്മ, തുല്യതാപരിപാടിയിലൂടെ, നാലാം തരവും ഏഴാംതരവും പത്താംതരവും പാസ്സായി. തുടർന്ന് 12 -ആം തരം തുല്യതാപരീക്ഷ വിജയിക്കുകയും കമ്പ്യൂട്ടർ പരിജ്ഞാനം നേടുകയും ചെയ്തു.

മെയ്തീൻകുട്ടിയാണ് ഭർത്താവ്. ആറുമക്കളുണ്ട്. 

പഠനത്തിലുള്ള മികവു കണ്ടാണ് ആയിഷ ഉമ്മയെ കേരളത്തിന്റെ സമ്പൂർണ്ണ സാക്ഷരതാ പ്രഖ്യാപനത്തിന് തെരഞ്ഞെടുത്തത്. 1991 ഏപ്രിൽ 18ന് കോഴിക്കോട് മാനാഞ്ചിറ മൈതാനിയിൽ മുൽക്ക്‌രാജ് ആനന്ദ്, ഭീഷ്മസാഹ്നി മുഖ്യമന്ത്രി ഇ.കെ. നായനാർ തുടങ്ങിയവരുടെ സാന്നിദ്ധ്യത്തിൽ അനേകം സാക്ഷരതാ പ്രവർത്തകരെ സാക്ഷി നിർത്തിയാണ് അയിഷ കേരളത്തിന്റെ സമ്പൂർണ്ണ സാക്ഷരതാ പ്രഖ്യാപനം നടത്തിയത്. കുറ്റിക്കുള്ളിൽ പറമ്പ് അങ്കണവാടി സാക്ഷരതാ കേന്ദ്രത്തിൽ നിന്നാണ് ഇവർ അക്ഷരം പഠിച്ചത്. നാലാം തരവും ഏഴാം തരവും പത്താം തരവും ക്ലാസ്സുകൾ ഇവർ ജയിക്കുകയുണ്ടായി.


</doc>
<doc id="239221" url="https://ml.wikipedia.org/wiki?curid=239221" title="കൊണ്ടോട്ടി താലൂക്ക്">
കൊണ്ടോട്ടി താലൂക്ക്

മലപ്പുറം ജില്ലയിലെ പുതുതായി രൂപം കൊണ്ട താലൂക്കാണ് കൊണ്ടോട്ടി താലൂക്ക്. മലപ്പുറം ജില്ലയിലെ ഏഴാമത്തെ താലൂക്കായി 2013 ഡിസംബർ 23നാണ്‌ മുഖ്യമന്ത്രി ഉമ്മൻചാണ്ടി പ്രഖ്യാപിച്ചത്.



</doc>
<doc id="239222" url="https://ml.wikipedia.org/wiki?curid=239222" title="കാലം മാറുന്നു">
കാലം മാറുന്നു

1955-ൽ പുറത്തിറങ്ങിയ മലയാള ചലച്ചിത്രമാണ് കാലം മാറുന്നു. കൈലാസ് പിക്ചേർസിനു വേണ്ടി കെ.കെ. നാരായണൻ നിർമിച്ച ഈ ചിത്രം സംവിധാനം ചെയ്തത് ആർ. വേലപ്പനാണ്. ഓ.എൻ.വി. കുറുപ്പും, തിരുനയിനാർകുറിച്ചിയും കൂടി എഴുതിയ ഗാനങ്ങൾക്ക് ജി. ദേവരാജനും, ബ്രദർ ലക്ഷ്മണനും ഈണം പകർന്നു. ആർ. വേലപ്പനും, കെ. രാജഗോപാലും ചേർന്ന് ഛായാഗ്രഹണവും, കൃഷ്ണൻ ഇളമൺ ശബ്ദലേഖനവും, എം.വി. കൊച്ചാപ്പു കലാസംവിധാനവും, സി.വി. ശങ്കർ വേഷവിധാനവും നിർവഹിച്ചു. തെക്കൻ കേരളത്തിൽ കൈലാസ് ഫിലിംഡിസ്ട്രിബ്യൂട്ടേഴ്സും, വടക്ക് ചന്ദ്രതാരാപിക്ചേഴ്സും വിതരണം നടത്തി. ഈ ചിത്രം 1955 ഏപ്രിൽ 21- ന് പ്രദർശനത്തിനെത്തി.
തിക്കുറിശ്ശി സുകുമാരൻ നായർ<br>ടി.എസ്. മുത്തയ്യ<br>സത്യൻ<br>കാമ്പിശ്ശേരി കരുണാകരൻ<br>ഓ. മാധവൻ<br>പങ്കജവല്ലി<br>സുലോചന<br>ചാന്ദിനി (പ)
കെ. സുലോചന<br>കെ. ലീല<br>കെ.എസ്. ജോർജ്ജ്<br>കമുകറ പുരുഷോത്തമൻ<br>കവിയൂർ രേവമ്മ<br>ലളിത തമ്പി<br>ലക്ഷ്മി



</doc>
<doc id="239223" url="https://ml.wikipedia.org/wiki?curid=239223" title="കുഷ്ഠം">
കുഷ്ഠം

മൈക്കോബാക്ടീരിയം ലെപ്രേ, മൈക്കോബാക്ടീരിയം ലെപ്രോമാറ്റോസിസ് എന്നീ ഇനങ്ങളിൽ പെട്ട ബാക്ടീരിയ വഴി ഉണ്ടാകുന്ന ഒരു കഠിനരോഗമാണ് കുഷ്ഠം. രോഗാണുവിനെ കണ്ടുപിടിച്ച നോർവേക്കാരൻ ജി.എച്ച്.എ.ഹാൻസൻ എന്ന വൈദ്യന്റെ പേരു പിന്തുടർന്ന് "ഹാൻസന്റെ രോഗം" എന്ന പേരിലും ഇതറിയപ്പെടുന്നു. 
മുഖ്യമായും ശ്വാസനാളത്തിന്റെ മേൽഭാഗത്തെ ഉപരിതലനാഡികളേയും ശ്ലേഷ്മപടലത്തേയും ബാധിക്കുന്ന തിണൽരോഗമായ (Granulomatous disease) കുഷ്ഠത്തിന്റെ പ്രധാന ബാഹ്യലക്ഷണം ചർമ്മത്തിലെ ക്ഷതങ്ങളാണ്. ചികിത്സ ചെയ്യാതിരുന്നാൽ ഈ രോഗം ക്രമേണ വഷളായി, ചർമ്മത്തിനും, നാഡികൾക്കും, അവയവങ്ങൾക്കും, കണ്ണ് ഉൾപ്പെടെയുള്ള ഇന്ദ്രിയങ്ങൾക്കും സ്ഥായിയായ കേടു വരുത്താനിടയുണ്ട്. എങ്കിലും പൊതുവേ വിശ്വസിക്കപ്പെടുന്നതു പോലെ, ശരീരഭാഗങ്ങൾ ഈ രോഗത്തിന്റെ മാത്രം ഫലമായി അടർന്നു പോകാറില്ല; എന്നാൽ ദ്വിതീയമായ അണുബാധയിൽ അവയവങ്ങൾക്ക് ക്ഷതം പറ്റുകയോ ചേതന നഷ്ടപ്പെടുകയോ ചെയ്യാം. കുഷ്ഠബാധ ശരീരത്തിന്റെ പ്രതിരോധശക്തിയെ ദുർബ്ബലപ്പെടുത്തുന്നതു മൂലമാണ് ഇതു സംഭവിക്കുന്നത്. ഈ ദ്വിതീയബാധകളിൽ അവയവങ്ങൾ ക്ഷയിക്കുകയോ, വികൃതമാവുകയോ, തരുണാസ്ഥി ആഗിരണം ചെയ്യപ്പെട്ട് ചെറുതാവുകയോ ചെയ്യാം.

മനുഷ്യരാശി നാലായിരം വർഷമെങ്കിലുമായി നേരിടുന്ന രോഗമാണ് കുഷ്ഠം എന്നാണ് ചരിത്രസാക്ഷ്യം. ഇന്ത്യയിലേയും, ചൈനയിലേയും, ഈജിപ്തിലേയും പുരാതനസംസ്കാരങ്ങൾക്ക് ഈ രോഗം പരിചിതമായിരുന്നു. അക്കാലങ്ങളിൽ കുഷ്ഠബാധയിൽ ഇരുപതു ലക്ഷത്തിനും മുപ്പതു ലക്ഷത്തിനും ഇടക്ക് ആളുകൾക്ക് സ്ഥിരമായ അംഗഭംഗം വന്നിട്ടുണ്ടാകാമെന്ന് 1995-ൽ ലോകാരോഗ്യസംഘടന കണക്കാക്കി. കഴിഞ്ഞ 20 വർഷത്തിനിടെ ലോകമൊട്ടാകെ 15 ലക്ഷം മനുഷ്യർ ഈ രോഗത്തിൽ നിന്ന് സുഖം പ്രാപിച്ചു. ചികിത്സക്കു സൗകര്യമുള്ള സാഹചര്യങ്ങളിൽ, രോഗികളെ നിർബ്ബന്ധപൂർവം ഒറ്റപ്പെടുത്തുകയോ മാറ്റി താമസിപ്പിക്കുകയോ ചെയ്യേണ്ട ആവശ്യമില്ലെങ്കിലും ഇന്ത്യ ഉൾപ്പെടെ പല നാടുകളിലും കുഷ്ഠരോഗികളുടെ കോളനികൾ ഇപ്പോഴും നിലവിലുണ്ട്. ഇന്ത്യയിൽ തന്നെ ആയിരത്തോളം കോളനികൾ ഉള്ളതായി പറയപ്പെടുന്നു. ചൈന, റൊമേനിയ, ഈജിപ്ത്, നേപ്പാൾ, സൊമാലിയ, ലൈബീരിയ, വിയറ്റ്നാം, ജപ്പാൻ എന്നിവിടങ്ങളിലും കുഷ്ഠരോഗി കോളനികളുണ്ട്. ഏറെ സാംക്രമികസ്വഭാവമുള്ള രോഗമായി കുഷ്ഠം ഒരു കാലത്തു കരുതപ്പെട്ടിരുന്നു. 1530-ൽ തിരിച്ചറിയപ്പെട്ട സിഫിലിസിന്റെ കാര്യത്തിലെന്ന പോലെ രസം(മെർക്കുറി) ഉപയോഗിച്ചായിരുന്നു ഇതിന്റെയും ചികിത്സ. ചിലപ്പോഴെങ്കിലും കുഷ്ഠമായി കണക്കാക്കപ്പെട്ടിരുന്നത് സിഫിലിസ് ആയിരുന്നിരിക്കാനും സാദ്ധ്യതയുണ്ട്.

കുഷ്ഠരോഗവുമായി ബന്ധപ്പെട്ട പുരാതനമായ 'മാനക്കേട്' പല സമൂഹങ്ങളിലും ഇപ്പോഴും നിലനിൽക്കുകയും രോഗത്തെ സംബന്ധിച്ച തുറവി ഇല്ലാതാക്കി ചികിത്സക്കു സാദ്ധ്യത കുറയ്ക്കുകയും ചെയ്യുന്നു. 1930-കളിൽ ഡാപ്സോണും അതിൽ നിന്നു രൂപപ്പെടുത്തുന്ന മറ്റു മരുന്നുകളും ലഭ്യമായതോടെ കുഷ്ഠത്തിന്റെ ചികിത്സ സാദ്ധ്യമായി. എന്നാൽ ഡാപ്സോണിനെ ചെറുത്തു നിൽക്കാൻ കഴിവുള്ള അണുജനുസ്സ് പിൽക്കാലത്ത് ഉത്ഭവിക്കുകയും ആ മരുന്നിന്റെ അമിതോപയോഗം മൂലം വ്യാപകമാവുകയും ചെയ്തു. 1980-കളിൽ "വിവിധൗഷധചികിത്സ" (Multi Drug Therapy - MDT) നിലവിൽ വന്നതോടെയാണ് ഈ രോഗത്തിന്റെ തിരിച്ചറിവും ചികിത്സയും കൂടുതൽ ഫലപ്രദമായത്.
കുഷ്ഠരോഗദിനം


</doc>
<doc id="239231" url="https://ml.wikipedia.org/wiki?curid=239231" title="വിഷ്വൽ ബേസിക് ഡോട്ട് നെറ്റ്">
വിഷ്വൽ ബേസിക് ഡോട്ട് നെറ്റ്

ഒരു ഒബ്ജക്റ്റ് ഓറിയന്റഡ് പ്രോഗ്രാമിംഗ് ലാംഗ്വേജ് ആണ് വിഷ്വൽ ബേസിക് ഡോട്ട് നെറ്റ് അഥവാ വി.ബി. ഡോട്ട് നെറ്റ്. 2012 ഓഗസ്റ്റ് 15-ന് ഇതിന്റെ ഏറ്റവും പുതിയ വെർഷനായ "വി.ബി. 2012" പുറത്തിറങ്ങി. മൈക്രോസോഫ്റ്റിന്റെ ഡോട്ട് നെറ്റ് ഫ്രെയിം വർക്കിൽ അധിഷ്ഠിതമായ ഈ ഭാഷ വിഷ്വൽ ബേസിക്കിന്റെ പരിണാമരൂപമായി കണക്കാക്കപ്പെടുന്നു. മൈക്രോസോഫ്റ്റ് വിഷ്വൽ സ്റ്റുഡിയോ 2012, സൗജന്യമായി ലഭിക്കുന്ന "വിഷ്വൽ ബേസിക് എക്സ്പ്രസ്സ് എഡിഷൻ 2012" എന്നിങ്ങനെ ഇതിന്റെ രണ്ടുതരം "ഐ. ഡി. ഇ"കൾ നിലവിൽ വിപണിയിലുണ്ട്.

വിഷ്വൽ ബേസിക്കിന്റെ പുതിയ വെർഷൻ ആയി വിബി ഡോട്ട് നെറ്റിനെ കാണുന്നതിൽ ഭിന്നാഭിപ്രായങ്ങളുണ്ട്. എന്നിരിക്കിലും വിഷ്വൽ ബേസിക് 6.0 എന്ന അവസാനപതിപ്പിനു ശേഷം വിഷ്വൽ ബേസിക് ഡോട്ട് നെറ്റിന്റെ ആദ്യ വെർഷന് വി.ബി. 7.0 എന്നു വിളിച്ചതിൽ നിന്നും വിബി ഡോട്ട് നെറ്റിനെ വിഷ്വൽ ബേസിക്കിന്റെ തുടർച്ചയായാണ് മൈക്രോസോഫ്റ്റ് കാണുന്നത് എന്നു മനസ്സിലാക്കാം. തുടർന്നിറങ്ങിയ പതിപ്പുകൾ താഴെ പറയുന്നവയാണ്.



</doc>
<doc id="239236" url="https://ml.wikipedia.org/wiki?curid=239236" title="കേരളത്തിലെ അപൂർവ്വവും വംശനാശഭീഷണിയുള്ളതുമായ സസ്യങ്ങൾ">
കേരളത്തിലെ അപൂർവ്വവും വംശനാശഭീഷണിയുള്ളതുമായ സസ്യങ്ങൾ

കേരള ഫോറസ്റ്റ് റിസർച്ച് ഇൻസ്റ്റിറ്റ്യൂട്ട് (Kerala Forest Research Institute (KFRI), Peechi, Kerala - 680653), പല സ്ഥാപനങ്ങളിൽ നിന്നും ശാസ്ത്രജ്ഞന്മാരിൽ നിന്നും ശേഖരിച്ച വിവരങ്ങൾ ഉപയോഗിച്ച് ഉണ്ടാക്കിയ കേരളത്തിലെ അപൂർവ്വവും വംശനാശഭീഷണിയുള്ളതുമായ സസ്യങ്ങളുടെ (Database on Rare, Endangered and Threatened (RET) plants of Kerala) പട്ടികയാണിത്. ഈ പട്ടിക തയ്യാറാക്കിയത് ഡോ.പി.എ. ജോസും ഡോ.കെ.യശോദരനും ചേർന്നാണ്. കേരളത്തിലുള്ള പശ്ചിമഘട്ടത്തിൽ കാണുന്ന സസ്യങ്ങളെക്കുറിച്ചാണ് ഈ പട്ടിക..


</doc>
<doc id="239249" url="https://ml.wikipedia.org/wiki?curid=239249" title="ജിന്ദൻ കൗർ">
ജിന്ദൻ കൗർ

സിഖ് സാമ്രാജ്യത്തിലെ അവസാനത്തെ ഭരണാധികാരിയായിരുന്നു ജിന്ദൻ കൗർ (ജീവിതകാലം: 1817 – 1863 ഓഗസ്റ്റ് 1). ജിന്ദ് കൗർ എന്ന പേരിലും അറിയപ്പെടുന്നു. ആദ്യത്തെ സിഖ് രാജാവായിരുന്ന രഞ്ജിത് സിങ്ങിന്റെ ഏറ്റവും ഇളയ ഭാര്യയായിരുന്നു ജിന്ദൻ. പ്രായപൂർത്തിയാവാത്ത രാജാവ് ദലീപ് സിങ്ങിനുവേണ്ടി റീജന്റ് ആയാണ് 1843 മുതൽ 1846 ഡിസംബർ മാസം വരെ ജിന്ദൻ ഭരണം നടത്തിയിരുന്നത്. 1846-ൽ നിലവിൽവന്ന ഭൈരോവൽ കരാർ പ്രകാരം ജിന്ദന്റെ റീജന്റ് സ്ഥാനം നിർത്തലാക്കുകയും ബ്രിട്ടീഷ് റെസിഡന്റിന് കീഴിലുള്ള ഭരണസമിതി അധികാരമേൽക്കുകയും ചെയ്തു. അധികാരത്തിൽ ഇടപെടാൻ ശ്രമിക്കുന്നുവെന്നാരോപിച്ച് 1847 ഓഗസ്റ്റിൽ ജിന്ദൻ ലാഹോറിൽ നിന്ന് നാടുകടത്തപ്പെട്ടു.

ലാഹോർ രാജകൊട്ടാരത്തിലെ നായ്ക്കളുടെ ചുമതലക്കാരനായ ഒരു ഉദ്യോഗസ്ഥന്റെ മകളായിരുന്നു ജിന്ദൻ. 1835-ലാണ് രഞ്ജിത് സിങ്, ജിന്ദനെ വിവാഹം ചെയ്തത്. 1843-ലെ അധികാരവടംവലികൾക്കിടെ കൊല്ലപ്പെട്ട രാജാവ് ഷേർ സിങ്ങിന്റെ പിൻഗാമിയായി ജിന്ദന്റെ പുത്രൻ ദലീപ് സിങ് നിയോഗിക്കപ്പെടുമ്പോൾ ദലീപിന് 5 വയസ്സുമാത്രമേ പ്രായമായിരുന്നുള്ളൂ. അതുകൊണ്ട് ജിന്ദൻ, ദലീപിനുവേണ്ടി റീജന്റായി സ്ഥാനമേറ്റു. 1844-ൽ പ്രധാനമന്ത്രിയായിരുന്ന ഹീരാ സിങ് കൊല്ലപ്പെട്ടതോടെ ഭരണത്തിൽ ജിന്ദന്റെ പ്രാധാന്യം വർദ്ധിച്ചു. ജിന്ദന്റെ സഹോദരൻ ജവാഹർ സിങ് ആയിരുന്നു ജിന്ദന്റെ മന്ത്രിയായിരുന്നത്. ജിന്ദൻ പർദ്ദക്കുപുറകിലായിരുന്നതിനാൽ അവരുടെ ഇടനിലക്കാരിയും ജവാഹർ സിങ്ങിന്റെ വെപ്പാട്ടിയും ആയിരുന്ന മംഗളക്കും ഈ ഭരണകാലത്ത് കാര്യമായ പ്രാധാന്യം ലഭിച്ചു. ജവാഹർ സിങ് കൊല്ലപ്പെട്ടപ്പോൾ ജിന്ദന്റെ കാമുകനും സൈന്യാധിപനുമായ രാജാ ലാൽ സിങ് പ്രധാനമന്ത്രിയായി. ഒന്നാം ആംഗ്ലോ-സിഖ് യുദ്ധം നടക്കുകയും പഞ്ചാബ് ബ്രിട്ടീഷ് നിയന്ത്രണത്തിലാകുകയും ചെയ്തത് ജിന്ദന്റെ ഭരണകാലത്താണ്.

റീജന്റ് സ്ഥാനം നഷ്ടപ്പെട്ടതിനുശേഷവും അധികാരത്തിൽ ഇടപെടാൻ ശ്രമിക്കുന്നു എന്നാരോപിക്കപ്പെട്ട് 1847 ഓഗസ്റ്റ് മുതൽ ജിന്ദൻ ഷേഖ്പുര കോട്ടയിൽ വീട്ടുതടങ്കലിലായിരുന്നു. രണ്ടാം ആംഗ്ലോ-സിഖ് യുദ്ധകാലത്ത് ബ്രിട്ടീഷ് വിമതർക്ക് പിന്തുണ നൽകുന്നു എന്നതിന്റെ പേരിൽ അവിടെനിന്നും ബനാറസിലേക്ക് നാടുകടത്തപ്പെടുകയും അവരുടെ പെൻഷൻ പ്രതിമാസം 1000 രൂപയായി വെട്ടിക്കുറക്കുകയും ചെയ്തിരുന്നു. തദ്ദേശീയസൈനികർക്ക് ബ്രിട്ടീഷുകാരോടുള്ള അതൃപ്തി വർദ്ധിക്കാനുണ്ടായ പ്രധാനപ്പെട്ട ഒരു കാരണമായിരുന്നു ഇത്. 1850-കളിൽ ജിന്ദനെ നേപ്പാളിലും വീട്ടുതടങ്കലിൽ പാർപ്പിച്ചിരുന്നു. നേപ്പാളിലെ മന്ത്രിയായിരുന്ന ജംഗ് ബഹാദൂറിനെയിരുന്നു ബ്രിട്ടീഷുകാർ, ജിന്ദന്റെ സംരക്ഷണച്ചുമതലയേൽപ്പിച്ചിരുന്നത്.


</doc>
<doc id="239252" url="https://ml.wikipedia.org/wiki?curid=239252" title="കലൂർ പീപ്പിൾസ് തിയറ്റേഴ്സ്">
കലൂർ പീപ്പിൾസ് തിയറ്റേഴ്സ്

കേരളത്തിലെ ഒരു നാടകസമിതിയാണ് കലൂർ പീപ്പിൾസ് തിയേറ്റേഴ്സ്. 1964 ൽ പ്രവർത്തനം ആരംഭിച്ച സമിതി 1987 ൽ പ്രവർത്തനം അവസാനിപ്പിച്ചു. പിന്നീട് 2013 ൽ ആണ് വീണ്ടും പ്രവർത്തനം ആരംഭിച്ചത്. ബാബു ഒഴീൽ രചിച്ച "കളിമൺ പ്രതിമകൾ" എന്ന നാടകത്തോടെയാണ് സമിതി മത്സരരംഗത്തു പ്രവേശിച്ചത്. 70 കളിലും 80 കളിലും സമിതി കേരളത്തിൽ ഒട്ടാകെ നാടകങ്ങൾ അവതരിപ്പിച്ചിരുന്നു. കളിമൺ പ്രതിമകൾ, ചുഴി, ചുങ്കം എന്നീ ജനപ്രിയ നാടകങ്ങൾ ഉൾപ്പെടെ 500 ൽ അധികം വേദികളിൽ സമിതി നാടകം അവതരിപ്പിച്ചിട്ടുണ്ട്.

41 അംഗങ്ങൾ ഇപ്പോൾ സമിതിയിൽ അംഗങ്ങളാണ്. പഴയനാടകങ്ങളിൽ കളിമൺ പ്രതിമകളുടെ കൈയെഴുത്തുപ്രതി മാത്രമാണ് കൈവശമുള്ളത്. ഇതിന്റെ പുനരാവിഷ്കാരം 2013 ഏപ്രിൽ 08 ന് കലൂരിൽ നടന്നു. ബാബു ഒഴീലിന്റെ മുതിർന്ന സഹോദരനും ട്രൂപ്പിലെ ചില പഴയ അംഗങ്ങളും ചേർന്നാണ് സമിതി വീണ്ടും ആരംഭിക്കുന്നത്. ശാന്തകുമാരി, മേരി, ലീന തുടങ്ങിയ നടിമാർ ഈ വേദിയിൽ നിന്നാണ് ചലച്ചിത്ര മേഖലയിൽ പ്രവേശിച്ചത്.


</doc>
<doc id="239272" url="https://ml.wikipedia.org/wiki?curid=239272" title="ക്രിക്കറ്റ് 2005">
ക്രിക്കറ്റ് 2005

ക്രിക്കറ്റ് 2005 ഇഎ സ്പോർട്ട്സ് പുറത്തിറക്കിയ ഒരു ക്രിക്കറ്റ് ഗെയിമാണ്. വിൻഡോസ്, എക്സ്ബോക്സ്, പ്ലേസ്റ്റേഷൻ എന്നീ പ്ലാറ്റ്ഫോമുകളിൽ ഈ ഗെയിം ലഭ്യമാണ്. ക്രിക്കറ്റ് 07 എന്ന ഗെയിമിന്റെ മുൻഗാമിയായിരുന്നു ഈ ഗെയിം. എല്ലാ കളിക്കാരുടെയും യഥാർത്ഥ പേരുകൾ ഉപയോഗിച്ച അവസാന ഇഎ ക്രിക്കറ്റ് സീരീസ് ഗെയിമായിരുന്നു ക്രിക്കറ്റ് 2005. 
താഴെപ്പറയുന്ന അന്താരാഷ്ട്ര ക്രിക്കറ്റ് ടീമുകൾ ഈ ഗെയിമിൽ ലഭ്യമാണ്.


</doc>
<doc id="239275" url="https://ml.wikipedia.org/wiki?curid=239275" title="വയൽക്കുരുവി">
വയൽക്കുരുവി

പാടത്തും പുഴയോരങ്ങളിലുള്ള ചെടിപ്പടർപ്പുകളിലും കാണപ്പെടുന്ന ആറ്റക്കുരുവിയേക്കാൾ ചെറിയതും ചാരംപൂണ്ട ഇളം തവിട്ടുനിറത്തോടുകൂടിയ ഒരു പക്ഷിയാണ് വയൽക്കുരുവി (Plain Prinia).

പാടത്തെ പൊന്തകളുടെ നെറുകയിലിലും മറ്റുമിരുന്ന് ചിൽ_ചിൽ_ചിൽ_ചിൽ എന്നു ശബ്ദം പുറപ്പെടുവിക്കാറുണ്ട്.ശബ്ദത്തിനനുസരിച്ച് ആടിക്കളിയ്ക്കുന്നതുമായ നീണ്ട വാൽ. കൂടാതെ "പ്റ്റീ‌_പ്റ്റീ_പ്റ്റീ‌_പ്റ്റീ" എന്നും ഇവ ശബ്ദിക്കാറുണ്ട്.

അത്ര നിറപ്പകിട്ടില്ലാത്ത അഞ്ചിഞ്ചുമാത്രം വലിപ്പമുള്ള ചെറുപക്ഷികളാണ് വയൽക്കുരുവികൾ.വാലിനുമാത്രം രണ്ടിഞ്ചുവലിപ്പമുണ്ട്. നെറ്റി, തല, കഴുത്തിന്റെ മുകൾ ഭാഗവും പാർശ്വങ്ങളും, മുതുക്, ചിറകുകൾ, വാൽ എന്നിവയിൽ അത്ര മിനുസമില്ലാത്ത തവിട്ടുനിറം. ദേഹത്തിന്റെ കീഴ് ഭാഗത്ത് മങ്ങിയ വെള്ളനിറം. കണ്ണിനുമീതെ നീണ്ടതും വളരെ നേർത്ത തവിട്ടുനിറമുള്ളതുമായ ഒരു പുരികമുള്ളത് വ്യക്തമായി കാണാം. ദേഹത്തൊന്നും മറ്റു കടുത്ത നിറങ്ങളില്ല. വാലിന്റെ അറ്റത്ത് കറുത്തതോ വെളുത്തതോ ആയ പുള്ളികളുമില്ല.

വയൽക്കുരുവികളെ നമ്മുടെ നാട്ടിൽ കാണുന്നത് നെല്ലുനിൽക്കുന്ന പാടങ്ങളിലും, വെള്ളത്തിൽ വളരുന്ന ചെടികളിലും, ചെടികൾ തിങ്ങിവളരുന്ന പുഴയോരം തോടുവക്കുകൾ ഇവിടങ്ങളിലാണ്. ഈ പക്ഷിക്ക് ഇഷ്ടമായ വാസസ്ഥലം പവിഴക്കൊമ്പുകൾ പോലെ ചുവന്ന പൂക്കുലകളുള്ളതും പുഴകളിലും തോടുകളിലും മുട്ടിനുവെള്ളമുള്ള സ്ഥലത്തുമെല്ലാം സമൃദ്ധിയായി വളരുന്ന ഒരുതരം ചെടിപ്പൊന്തകളാണ്. ഈ ചെടിയെ പാലക്കാട് താലൂക്കിൽ അടയ്ക്കാമണിയൻ എന്നൊരു പേരിലറിയപ്പെടുന്നു. പത്തുവാര നീളവും ഒരു വാര നീളവുമുള്ള അടയ്ക്കാമണിയൻ പൊന്തകളിൽ വയൽക്കുരുവികളുടെ നാലും അഞ്ചും ഇണകളെ കാണാനാകും. നൂറുവാര സമചതുരമുള്ള പാടത്ത് ഇതിന്റെ ഒരു ഇണയെ മാത്രമേ കഷ്ടി കണ്ടെത്താനാകൂ. വയൽക്കുരുവിയെന്നാണ് പേരെങ്കിലും ഈ പക്ഷികൾക്ക് പൊന്തകളാണ് പഥ്യം. മഴക്കാലങ്ങളിലാണ് ഈ പക്ഷികൾ കൂടുതൽ സജീവമാകുന്നത്.

വയൽക്കുരുവികൾ സ്വന്തം ആവാസവ്യവസ്ഥ വിട്ട് ഒരിക്കലും ദൂരേയ്ക്കോ വളരെ നേരത്തെ പറക്കലിനോ മുതിരാറില്ല. ചെടിപടലങ്ങളിക്കിടയിൽ പറന്ന് നടന്ന് ആഹാരം സമ്പാദിയ്ക്കുന്നു. ചെറുപ്രാണികൾ ആണ് പ്രധാന ആഹാരം.

വയൽക്കുരുവികൾ കൂടുവയ്ക്കാൻ ചെറിയ ചെടികൾ ആണു തിരഞ്ഞെടുക്കാറ്. ചിലസ്ഥലങ്ങളിൽ ഗോവ(കൊയ്യാവൂ, പേര)ച്ചെടികളിലും ചിലയിടങ്ങളിൽ അരിപ്പൂചെടികളിലും അടയ്ക്കാമണിയൻ ചെടികളിലും ഈ പക്ഷിയുടെ കൂടുകൾ കാണാം. പക്ഷികളുടെ ഗതാഗതം നിരീക്ഷിച്ചാൽ ഇവയുടെ കൂട് കണ്ടെത്തുക ബുദ്ധിമുട്ടല്ല. പുല്ലുകളുടെ ഇല ചീന്തി നേരിയ നാരുകളുണ്ടാക്കി മാറാലകൊണ്ട് ബന്ധിച്ച് ഒരു സഞ്ചിയുണ്ടാക്കിയാണ് പക്ഷി കൂടുപണിയുന്നത്. കൂടുകൾക്ക് താങ്ങായിരിയ്ക്കാൻ കൂടുവയ്ക്കുന്ന ചെടികളുടെ ഇലകളും അങ്ങിങ്ങായി തുന്നിപ്പിടിപ്പിയ്ക്കുന്നു. പക്ഷേ തുന്നാരനെപ്പോലെ ഇലകൾക്കൊണ്ട് കോപ്പ പണിതല്ല ഈ പക്ഷി കൂടുണ്ടാക്കുന്നത്. പുതുതായി കെട്ടിയ കൂടുകൾക്ക് നല്ല പച്ചനിറമായിരിക്കും. രണ്ടുമൂന്ന് ദിവസങ്ങൾക്കൊണ്ട് പുല്ലുവാടിക്കരിഞ്ഞ് കൂടിന്റെ നിറം മാറുന്നു. കൂടിനെ ഒളിപ്പിച്ചുവയ്ക്കാൻ യാതൊരു പ്രയത്നവും കിളിയായിട്ട് ചെയ്യുന്നില്ല. കൂടിനടുത്ത് മനുഷ്യസാമീപ്യമുണ്ടായാൽ ചിലപ്പോൾ കൂട്ടിലെ മുട്ടകൾ നഷ്ടപ്പെട്ടുപോകാൻ സാധ്യതയുണ്ട്. പരിചയമുള്ള പക്ഷിനിരീക്ഷകർക്കു മാത്രമേ മുട്ടയ്ക്ക് നാശം വരാത്തവിധത്തിൽ കൂടു പരിശോധിയ്ക്കാൻ കഴിയൂ.

പുൽസഞ്ചിപോലുള്ള കൂടുകളിൽ സാധാരണയായി നാലുമുട്ടകളാണ് ഉണ്ടാവുക. കാലിഞ്ചുകൂടി നീളമില്ലാത്ത മുട്ടകൾ ഒരറ്റം തടിച്ച് മറ്റേ അറ്റം അല്പം കൂർത്ത ഗുളികൾ പോലെയിരിക്കും. മുട്ടത്തോടിന്റെ നിറം കൗതുകമുണർത്തുന്ന നീലനിറമാണ്. ഈ നീല പലപ്പോഴും കടുത്തതും ചിലതിൽ നേരിയതും ആയി കാണാമെങ്കിലും അതിന്റെ ഭംഗിയും ശോഭയും അവർണനീയമാണ്.നീല നിറത്തിന്റെ അഴകുകൂട്ടാനായി അനവധി ചിത്രപണികളും മുട്ടയിലുണ്ട്. ചെറിയ കുത്തുകൾ, അല്പം വലിയ പൊട്ടുകൾ, മഷിവീണ് പരന്ന പോലെയുള്ള പാടുകൾ ഇവയെല്ലാം മുട്ടയിൽ കാണാം. ഈ ജാതിയിൽ വരുന്ന മിക്ക പക്ഷികളിടേയും മുട്ടകൾ ഒരു അച്ചിൽ വാർത്തപോലെയായതിനാൽ മുട്ടകൾ കണ്ട് പക്ഷിയെ തിരിച്ചറിയുക ബുദ്ധിമുട്ടാണ്. ഒരേ കൂട്ടിയെ മുട്ടകളിൽ തന്നെ കാഴ്ചയിൽ വളരെ വ്യത്യാസങ്ങളുണ്ടാകാം.


</doc>
<doc id="239279" url="https://ml.wikipedia.org/wiki?curid=239279" title="ടെക്നോസിറ്റി, തിരുവനന്തപുരം">
ടെക്നോസിറ്റി, തിരുവനന്തപുരം

തിരുവനന്തപുരം ടെക്നോപാർക്കിനോട് ചേർന്ന് പള്ളിപ്പുറം വരെ 500 ഏക്കറിൽ, ടെക്നോപാർക്കിന്റെ നാലാംഘട്ട വികസനമായി പരിണമിക്കപ്പെടുന്ന ഐ. ടി. നഗരമാണ് ടെക്നോസിറ്റി. ഐ.ടിയ്ക്കും അനുബന്ധമേഖലകൾക്കുമായി മാത്രം ആഗോളനിലവാരത്തിലുള്ള ഒരു നഗരം രൂപപ്പെടുത്തുകയാണ് ടെക്നോസിറ്റിയുടെ ലക്ഷ്യം. സംസ്ഥാനത്തെ ഏറ്റവും വലിയ ഇൻഫർമേഷൻ ടെക്നോളജി പാർക്കാണിത്. ഏറെക്കുറെ സമ്പൂർണ്ണമായ ടെക്നോപാർക്ക് സോഫ്റ്റ്‌വെയർ കമ്പനികൾക്കായി പ്രവർത്തിക്കുമ്പോൾ എല്ലാം തികഞ്ഞ ഐ.ടി. നഗരമായാണ് ടെക്നോസിറ്റി വിഭാവനം ചെയ്യപ്പെടുക. പള്ളിപ്പുറം മുതൽ മംഗലപുരം വരെ നാഷണൽ ഹൈവേ 47-നിരുവശവുമായാണ് ടെക്നോസിറ്റി പ്രവർത്തനസജ്ജമാകുക. എംബഡഡ് സിസ്റ്റം ഡെവലപ്പ്മെന്റ്, എന്റർപ്രൈസ് റിസോഴ്സ് പ്ലാനിംഗ്, പ്രോസസ്സ് കൺട്രോൾ സോഫ്റ്റ്‌വെയർ ഡിസൈൻ, എൻജിനീയറിംഗ് ആന്റ് കമ്പ്യൂട്ടർ എയിഡഡ് ഡിസൈൻ സോഫ്റ്റ്‌വെയർ ഡെവലപ്മെന്റ്, ഐ.ടി. എനേബിൾഡ് സേവനങ്ങൾ, പ്രോസസ്സ് റീ- എൻജിനീയറിംഗ്, ആനിമേഷൻ, ഇ- ബിസിനസ്സ് എന്നീ മേഖലകളിലെ മുഖ്യകമ്പനികളാണ് ഇവിടെ പങ്കെടുക്കുക. മൾട്ടിനാഷണൽ കമ്പനികൾ ഉൾപ്പെടെ സംസ്ഥാനത്തിനകത്തും പുറത്തുമുള്ള ഇതര കമ്പനികളും ഇവിടെ മുതൽമുടക്കും. 

ഐ.ടി. കമ്പനികൾ, ആശുപത്രികൾ, വിദ്യാഭ്യാസസ്ഥാപനങ്ങൾ, ഷോപ്പിംഗ് മാളുകൾ, ഗവേഷണ കേന്ദ്രങ്ങൾ, കായിക വിനോദ കേന്ദ്രങ്ങൾ, സിനിമാ തീയേറ്ററുകൾ എന്നിവയാണ് ടെക്നോസിറ്റിയിലെ മുഖ്യ സൗകര്യങ്ങൾ. കുറഞ്ഞത് രണ്ടുലക്ഷം പേർക്കെങ്കിലും ഇവിടെ ജോലി ലഭിക്കാൻ സാധ്യതയുണ്ട്. പത്തുവർഷം കൊണ്ട് എണ്ണായിരം കോടി രൂപയുടെ നിക്ഷേപമാണ് ടെക്നോസിറ്റിയിൽ ലക്ഷ്യമിടുന്നത്. 365 ഏക്കറിൽ എട്ട് സ്പെഷ്യൽ എക്കണോമിക് സോൺ ഇവിടെയുണ്ട്. 
20 മില്യൺ ചതുരശ്ര അടി സ്ഥലമാണ് പത്തുവർഷം കൊണ്ട് ഇതര കെട്ടിടങ്ങളോടുകൂടി അനുബന്ധ കമ്പനികൾക്ക് നൽകുക.
ആശുപത്രികൾ, വിദ്യാഭ്യാസസ്ഥാപനങ്ങൾ, ഷോപ്പിംഗ് മാളുകൾ, ഗവേഷണ കേന്ദ്രങ്ങൾ, കായിക വിനോദ കേന്ദ്രങ്ങൾ, സിനിമാ തീയേറ്ററുകൾ എന്നിവ ഉൾപ്പെടെ ഇന്റഗ്രേറ്റഡ് ടൗൺഷിപ്പായാണ് പദ്ധതി വിഭാവനം ചെയ്യുക.
റിലയൻസ് ഇൻഫോകോം(Reliance Infocomm), ഭാരതി എയർടെൽ(Bharti Airtel),വി.എസ്.എൻ.എൽ Videsh Sanchar Nigam Limited), ഏഷ്യാനെറ്റ് ഡേറ്റാലൈൻ Asianet Dataline) എന്നിവ ക്യാമ്പസിലൂടനീളം ഫൈബർ ഓപ്ടിക്സ് സംവിധാനത്തിലൂടെ ടക്നോസിറ്റിയിൽ പ്രവർത്തനസജ്ജമാകും. 
ടെക്നോസിറ്റിയ്ക്കുള്ള സ്ഥലമെടുപ്പ് 2005 ൽ ആരംഭിച്ചിരുന്നു. ഇതിന്റെ കുറേഭാഗം പ്രത്യേക സാമ്പത്തിക മേഖലയായി പ്രഖ്യാപിച്ചിരിക്കുന്നു. ഗവ. ഓഫ് കേരളയുടെ പ്രതിനിധിയായി ടെക്നോപാർക്കും കേരള സ്റ്റേറ്റ് ഇൻഫർമേഷൻ ടെക്നോളജി ഇൻഫ്രാസ്ട്രക്ചർ ലിമിറ്റഡ് (KSITIL) എന്ന വിഭാഗവും പ്രൈവറ്റ് സെക്ടറുമായി ചേർന്നാണ് പദ്ധതി പൂർത്തിയാക്കുക. സ്പെഷ്യൽ പർപ്പസ് വെഹിക്കിൾസ് (SPVs) രൂപത്തിൽ ഇരുവിഭാഗങ്ങളും പദ്ധതിയുടെ ഓരോ ഘട്ടവും പൂർത്തിയാക്കും. KSITIL 26% ഇക്വിറ്റി ഷെയറും വഹിക്കും. 
ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്മേന്റ് ഇൻ ഗവൺമെന്റ്- കേരള യ്ക്കായി പത്തേക്കർ സ്ഥലം ടെക്നോസിറ്റിയിൽ അനുവദിച്ചുകഴിഞ്ഞു. ഏഷ്യൻ സ്കൂൾ ഓഫ് ബിസിനസ് എന്ന മാനേജ്മേന്റ് പഠനസ്ഥാപനവും 64 കോടി രൂപ മുതൽമുടക്കിൽ ടെക്നോസിറ്റിയിൽ സാന്നിദ്ധ്യം അറിയിച്ചു. ഇന്ത്യയിലെ ഏററവും വലിയ ഐ.ടി സ്ഥാപനമായ ടാറ്റാ കൺസൾട്ടൻസിയും (TCS) 3500 കോടി രൂപ മുതൽ മുടക്കിൽ അവരുടെ ഗ്ലോബൽ ലേർണിംഗ് അക്കാഡമി (ലോകത്തിലെ ഏറ്റവും വലിയ ട്രെയിനിംഗ് അക്കാഡമി)യായി അവരുടെ ഏറ്റവും വലിയ ഗവേഷണകേന്ദ്രം ആരംഭിക്കുകയാണ്. ഓരോ ബാച്ചിലും 16000 ഗ്ലോബൽ ട്രെയിനേഴ്സിനെ ഉൾക്കൊള്ളത്തക്കവിധത്തിലാണിത് ആരംഭിക്കുക. 



</doc>
<doc id="239287" url="https://ml.wikipedia.org/wiki?curid=239287" title="കിടപ്പാടം">
കിടപ്പാടം

1955-ൽ പുറത്തിറങ്ങിയ മലയാള ചലച്ചിത്രമാണ് കിടപ്പാടം. ഈ ചലച്ചിത്രം നിർമിച്ചത് കുഞ്ചാക്കോയും സംവിധാനം നിർവഹിച്ചത് എം.ആർ.എസ്. മണി എന്ന തഞ്ചാവൂർകാരനുമായിരുന്നു. കുഞ്ചാക്കോയുടെ കഥയ്ക്ക് മുതുകുളം രാഘവൻ പിള്ള സംഭാഷണം എഴുതി. അഭയദേവ് എഴുതിയ ഏഴു പാട്ടുകൾക്ക് വി. ദക്ഷിണാമൂർത്തി ഈണം പകർന്നു. ഉദയാ സ്റ്റുഡിയോയിൽ നിർമിച്ച പ്രസ്തുത ചിത്രം എക്സൽ പ്രൊഡക്ഷൻസ് വിതരണം ചെയ്തു. 1955 ഫെബ്രുവരി 11-ന് ഈ ചിത്രം പ്രദർശനം തുടങ്ങി.
തിക്കുറിശ്ശി സുകുമാരൻ നായർ<br>പ്രേം നസീർ<br>മുതുകുളം രാഘവൻ പിള്ള<br>കാലായ്ക്കൽ കുമാരൻ<br>ബോബൻ കുഞ്ചാക്കോ (ബാലതാരം)<br>മിസ് കുമാരി<br>അടൂർ പങ്കജം

എ.എം. രാജ<br>കവിയൂർ രേവമ്മ<br>എൽ.പി.ആർ. വർമ്മ<br>സ്റ്റെല്ലാ വർഗീസ്


</doc>
<doc id="239293" url="https://ml.wikipedia.org/wiki?curid=239293" title="ചെമ്പല്ലി">
ചെമ്പല്ലി

ചെമ്പല്ലി ഒരു സമുദ്രമത്സ്യമാണ് (ഇംഗ്ലീഷ്: Snapper). ഭക്ഷ്യയോഗ്യമായ ഈ മത്സ്യം അയനാവൃത്തത്തിനടുത്തുള്ള സമുദ്രങ്ങളിൽ കാണപ്പെടുന്നു.

ചെമ്പല്ലി മത്സ്യത്തിൽ ഡോകോസാഹെക്‌സസെയിനോയിക് ആസിഡ്(ഡിഎച്ച്എ) എന്ന കൊഴുപ്പ് ഉയർന്ന അളവിൽ അടങ്ങിയിരിക്കുന്നു. നവജാത ശിശുവിന്റെ നാഡീവ്യവസ്ഥയുടെ വികാസത്തിന് ഡിഎച്ച്എ സഹായിക്കും. വിറ്റാമിൻ ബി 12, പ്രോട്ടീൻ എന്നിവയും ചെമ്പല്ലിയിൽ ധാരാളമായി അടങ്ങിയിരിക്കുന്നു. പ്രസവാനന്തരമുണ്ടാകുന്ന മാനസിക സമ്മർദ്ദം തടയാൻ ചെമ്പല്ലി കഴിക്കുന്നത് ഫലപ്രദമാണ്.



</doc>
<doc id="239306" url="https://ml.wikipedia.org/wiki?curid=239306" title="നാട്യതാര">
നാട്യതാര

1955-ൽ പുറത്തിറങ്ങിയ മലയാള ചലച്ചിത്രമാണ് നാട്യതാര. പ്രധിഭാസ്റ്റുഡിയോസ് തെലുങ്കിൽ നിർമിച്ച് മലയാളത്തിലേയ്ക്കു മൊഴിമാറ്റം നടത്തിയ ചിത്രമാണിത്. മലയാളം പതിപ്പിനു വേണ്ടി സംഭാഷണം തയ്യാറാക്കിയതും ഗാനങ്ങൾ എഴുതിയതും അഭയദേവ് ആണ്. രാധാകൃഷ്ണാ ഫിലിം ലിമിറ്റഡ് വിതരണം ചെയ്ത നാട്യതാര 1955 നവംബർ 11-ന് റിലീസായി.
എൻ.ടി. രാമറാവു<br>സുബ്ബറാവു<br>അക്കിനേനി നാഗേശ്വര റാവു<br>അഞ്ജലിദേവി<br>പ്രമീല<br>മുക്കമാല
ഘണ്ഠശാല<br>പി. ലീല



</doc>
<doc id="239310" url="https://ml.wikipedia.org/wiki?curid=239310" title="മുരശ്">
മുരശ്

ഒരു ക്ഷേത്രവാദ്യം (താള വാദ്യം). ഇരുപതിഞ്ചോളം നീളവും ആറ് ഇഞ്ചോളം വ്യാസവും വരുന്ന കുഴൽപോലുള്ള തടിക്കഷ്ണമാണ് ഇതിന്റെ കുറ്റി. രണ്ടറ്റവും തുകൽ പൊതിഞ്ഞ വളയം വച്ച് ചേർത്ത് ബന്ധിക്കുന്നു. രണ്ടുവശവും ഒന്നുപോലെ ധ്വനി ഉണ്ടാക്കുന്ന ഈ വശങ്ങളിൽ കോലുകൾ ഉപയോഗിച്ചാണ് വായിക്കുന്നത്.തമിഴ്നാട്ടിലാണ് ഇത് പ്രചാരത്തിലിരിക്കുന്നത്.

കോലാനോടു സാദൃശ്യമുള്ള ഒരു മത്സ്യമാണ് മുരശ്(Balinese garfish). മൊരശ് , ഊള, ഓള തുടങ്ങിയ പേരുകളിൽ പ്രാദേശികമായി അറിയപ്പെടുന്നു. കോലാനിൽ നിന്നുള്ള പ്രധാന വ്യത്യാസം ഇതിന്റെ മേൽചുണ്ടിനു നീളമില്ല എന്നതാണ്. മുകൾ ഭാഗത്തെ ചെതുമ്പലുകൾക്ക് പച്ചകലർന്ന കറുപ്പുനിറവും മൂർച്ചയില്ലാത്ത പല്ലുകളും ആണ് മൊരശിന്. കോലാന്റെ കൂട്ടത്തിൽ ഈ മത്സ്യത്തേയും ജലാശയങ്ങളിൽ കാണാൻ സാധിയ്ക്കും. 

http://kerala-nadu.blogspot.in/2009/03/hyporhamphus-balinensis.html


</doc>
<doc id="239312" url="https://ml.wikipedia.org/wiki?curid=239312" title="റെഗുലേറ്റിങ് ആക്റ്റ് 1773">
റെഗുലേറ്റിങ് ആക്റ്റ് 1773

ഈസ്റ്റ്‌ ഇന്ത്യ കമ്പനിയുടെ പ്രവർത്തനം മെച്ചപ്പെടുത്തുന്നതിനും , അതിന്റെ മേൽ കൂടുതൽ നിയന്ത്രണത്തിനുമായി ബ്രിട്ടീഷ്‌ പാർലമെന്റ്‌ പാസാക്കിയ നിയമമാണ് 1773 - ലെ റഗുലേറ്റിംഗ് ആക്റ്റ്‌. കമ്പനിയുടെ നടത്തിപ്പിൽ ബ്രിട്ടീഷ്‌ പാർലമെന്റ്‌ ചെലുത്തിയ അധികാരനിയന്ത്രണത്തിന്റെ തുടക്കമായിരുന്നു ഈ ആക്റ്റ്‌.

റോബർട്ട് ക്ലൈവ് പ്ലാസ്സി യുദ്ധത്തിൽ വിജയം കൈവരിക്കുന്നതു വരെ ഈസ്റ്റ്‌ ഇന്ത്യയുടെ ഭരണപ്രദേശങ്ങളായ മൂന്നു പ്രസിഡൻസികളും ഭരിച്ചിരുന്നത് കച്ചവടക്കാരായ ഒരു സംഘം ആളുകളുടെ കൌൺസിലാണ്. ഭരണകാര്യങ്ങളിൽ യാതൊരു മുൻപരിച്ചയവുമില്ലാതിരുന്ന കൌൺസിലിന് ഒരു വലിയ രാജ്യത്തിന്റെ ഭരണചുമതല, പ്രത്യകിച്ചും വളരെ സമ്പന്നമായ ബംഗാൾ, ഏറ്റെടുക്കേണ്ടി വന്നത് ബ്രിട്ടനിൽ പല പ്രതികരണങ്ങളും സൃഷ്ടിച്ചു.കമ്പനിയുടെ ഭരണപരമായ ഉത്തരവാദിത്തങ്ങൾ വർധിച്ചതിനനുസരിച് ചെലവ്‌ കൂടിയ യുദ്ധങ്ങളും അനിവാര്യമായിത്തീർന്നു.കമ്പനിയുടെ സാമ്പത്തികഭദ്രതയെ ഇത് സാരമായി ബാധിച്ചു. അതുവരെ ഇംഗ്ലണ്ടിലെ ഗവണ്മെന്റിനു സാമ്പത്തിക സഹായങ്ങൾ നല്കികൊണ്ടിരുന്ന കമ്പനി ക്രമേണ ബാദ്ധ്യതയാകുന്ന ഘട്ടത്തിലെത്തി. 1772 - ൽ ഈ സ്ഥിതിയിൽ നിന്ന് രക്ഷപ്രാപിക്കാൻ ഒരു വായ്പക്കായി അന്നത്തെ പ്രധാനമന്ത്രിയായ ലോർഡ്‌ നോർത്തിനെ സമീപിച്ചു. ഈ അവസരം കണക്കിലെടുത്ത് കമ്പനി കാര്യങ്ങളെക്കുറിച്ച് കൂടുതലറിയാൻ ഒരു കമ്മിറ്റിയെ ചുമതപ്പെടുത്തി. പ്രസ്തുത കമ്മറ്റിയുടെ റിപ്പോർട്ടാണ് 1773 - ൽ റഗുലേറ്റിംഗ് ആക്റ്റ്‌ പാസ്സാകാനിടയാക്കിയത്.. കമ്പനിയുടെ അഴിമതിനിറഞ്ഞ ഭരണം ഇല്ലാതാക്കുന്നതിനും ഇന്ത്യയിലെ ഭരണം മെച്ചപ്പെടുത്തുന്നതിനുമായി ബ്രിട്ടീഷ്‌ പാർലമെന്റ് പാസാക്കിയ ആദ്യത്തെ ആക്റ്റാണിത്. ഈ ആക്റ്റ്‌നുസരിച്ച് കമ്പനിയുടെ സിവിൽ ,പട്ടാള, റെവന്യൂ ഭരണ കാര്യങ്ങൾക്കായുള്ള എല്ലാ എഴുത്തുകുത്തുകളും ബ്രിട്ടീഷ്‌ ഗവൺമെന്റിന്റെ നിരീക്ഷണത്തിലായി.

ആദ്യത്തെ ഗവർണ്ണർ ജനറലിനെ പാർലമെന്റ് നിയമിച്ചെങ്കിലും പിന്നീടങ്ങോട്ടുളള നിയമനങ്ങൾ കമ്പനിക്കു വിട്ടു കൊടുത്തു. 
കൽക്കത്തയിൽ സുപ്രീം കോടതി സ്ഥാപിക്കാൻ ഉത്തരവായെങ്കിലും കോടതിയുടെ അധികാരപരിധിയും കൈകാര്യം ചെയ്യേണ്ട വകുപ്പുകളും നിശ്ചിതപ്പെടുത്തിയിരുന്നില്ല. ഇത് പല കുഴപ്പങ്ങൾക്കും കാരണമായി. സുപ്രീം കോടതിയെ അനുസരിക്കേണ്ടതില്ലെന്ന് കൗൺസിൽ ജമീന്ദാർമാരെ പറഞ്ഞു ധരിപ്പിച്ചു. 1779-ൽ ഈ സ്പർദ്ധ മൂർദ്ധന്യത്തിലെത്തി. സുപ്രീം കോടതി, ഗവർണ്ണർ ജനറലിന്റേയും കൗൺസിൽ മെംബർമാരുടേയും മേൽ കോടതിയലക്ഷ്യം ആരോപിച്ചു. ഇത്തരം സന്ദിഗ്ദാവസ്ഥകൾ ഒഴിവാക്കാനായി 1781-ലെ ഭേദഗതി , ഗവർണ്ണർ ജനറലിനേയും കൗൺസിൽ മെംബർമാരേയും സുപ്രീം കോടതിയുടെ പരിധിയിൽ നിന്ന് ഒഴിവാക്കി. ഗവർണ്ണർ ജനറലിന് വീറ്റോ അധികാരം ഇല്ലായിരുന്നതിനാൽ കൗൺസിലർമാർ തമ്മിലുളള വഴക്കുകളിൽ തീർപ്പെടുക്കാനും ആയില്ല. ഈ പോരായ്മകൾ പിന്നീട് പിറ്റ്സ് ഇന്ത്യാ ആക്റ്റിൽ നികത്തപ്പെട്ടു. 


</doc>
<doc id="239337" url="https://ml.wikipedia.org/wiki?curid=239337" title="ദലീപ് സിങ്">
ദലീപ് സിങ്

സിഖ് സാമ്രാജ്യത്തിലെ അവസാനത്തെ രാജാവായിരുന്നു ദലീപ് സിങ് (ജീവിതകാലം: 1838 സെപ്റ്റംബർ 6, ലാഹോർ – 1893 ഒക്ടോബർ 22, പാരീസ്). സാമ്രാജ്യത്തിലെ ആദ്യരാജാവായിരുന്ന രഞ്ജിത് സിങ്ങിന് അദ്ദേഹത്തിന്റെ ഇളയ ഭാര്യയായ ജിന്ദൻ കൗറിൽ പിറന്ന പുത്രനായിരുന്നു ദലീപ്. രാജാവായിരുന്നെങ്കിലും സ്വതന്ത്രമായി ഭരണം നടത്താനുള്ള അവസരം ഒരിക്കലും ദലീപിന് ലഭിച്ചിരുന്നില്ല.

1843-ൽ രാജാവായിരുന്ന സഹോദരൻ ഷേർ സിങ്ങിന്റെ മരണത്തെത്തുടർന്ന് അഞ്ചാംവയസിലാണ് ദലീപ് രാജാവായത്. പ്രായപൂർത്തിയാകാത്തതിനാൽ അമ്മയായ ജിന്ദനാണ് റീജന്റായി ഭരണം നടത്തിയത്. പഞ്ചാബിൽ ബ്രിട്ടീഷ് നിയന്ത്രണമാരംഭിച്ചതിനുശേഷം 1846 ഡിസംബറിൽ നിലവിൽ വന്ന ഭൈരോവൽ കരാർ പ്രകാരം ജിന്ദൻ ഭരണത്തിൽനിന്നു പുറത്താക്കപ്പെടുകയും അവർ പിന്നീട് നാടുകടത്തപ്പെടുകയും ചെയ്തു. ദലീപിന്റെ സംരക്ഷണം ബ്രിട്ടീഷ് റെസിഡന്റിന്റെ ചുമതലയിലാകുകയും ഭരണം, റെസിഡന്റിന്റെ കീഴിലുള്ള ഭരണസമിതിയുടെ ചുമതലയിലാകുകയും ചെയ്തു. രണ്ടാം ആംഗ്ലോ-സിഖ് യുദ്ധത്തിന്റെ ഫലമായി പഞ്ചാബ്, ബ്രിട്ടീഷ് സാമ്രാജ്യത്തോട് കൂട്ടിച്ചേർക്കപ്പെട്ടതോടെ ദലീപിനെയും ബ്രിട്ടീഷുകാർ നാടുകടത്തി.
ഇദ്ദേഹം പിന്നീട് ക്രിസ്തുമതം സ്വീകരിച്ചു.


</doc>
<doc id="239340" url="https://ml.wikipedia.org/wiki?curid=239340" title="കരിനീലി">
കരിനീലി

തെക്കേ ആഫ്രിക്കൻ വംശജനായ ഒരു മരമാണ് സ്ലേറ്റ്‌മത്തി അഥവാ കരിനീലി. . നട്ടിൽ വളരുമ്പോൾ 5 മീറ്ററോളമേ ഉയരം വയ്ക്കുകയുള്ളുവെങ്കിലും കാട്ടിൽ 20 മീറ്ററോളം ഉയരം വയ്ക്കും. തെക്കെ ആഫ്രിക്കയിൽ ഔദ്യോഗികമായി ഇതൊരു സംരക്ഷിത മരമാണ്.



</doc>
<doc id="239345" url="https://ml.wikipedia.org/wiki?curid=239345" title="ടിപ്പണി">
ടിപ്പണി

ഏതെങ്കിലും കൃതി വായിച്ച് എഴുതുന്ന കുറിപ്പിനെയാണ് ടിപ്പണി (അനോട്ടേഷൻ) എന്ന് വിളിക്കുന്നത്. വായനയ്ക്കിടെ ഒരു ഭാഗം അടിവരയിടുന്നതുപോലും ടിപ്പണിയാണ്. ചിലപ്പോൾ ഇത് ഒരു ലഘുവ്യാഖ്യാനമായിരിക്കും. പണ്ടുകാലത്ത് കവിതകളോടൊപ്പം ടിപ്പണികൾ ചേർക്കുക പതിവായിരുന്നു . ടിപ്പണിയോടുകൂടിയ ഗ്രന്ഥസൂചികൾ ഒരു ലേഖനമെഴുതാനോ ഒരു വാദഗതിക്ക് പിന്തുണയായി വിവരങ്ങൾ ശേഖരിക്കാനോ സഹായകമാണ്. ഓരോ സ്രോതസ്സിനെപ്പറ്റിയും ഒന്നോ രണ്ടോ വാക്യങ്ങളിൽ സംക്ഷിപ്തരൂപത്തിൽ വിവരങ്ങൾ നൽകുകയാണ് സാധാരണഗതിയിൽ ടിപ്പണികൾ ചെയ്യുന്നത്. 



</doc>
<doc id="239351" url="https://ml.wikipedia.org/wiki?curid=239351" title="ആത്മാർപ്പണം">
ആത്മാർപ്പണം

1956-ൽ പുറത്തിറങ്ങിയ മലയാള ചലച്ചിത്രമാണ് ആത്മാർപ്പണം. ഫിലിംകൊ പ്രൊഡക്ഷൻസ് നിർമിച്ച ആത്മാർപ്പണം സംവിധാനം ചെയ്തത് ജി.ആർ. റാവു ആണ്. പ്രസ്തുത ചിത്രത്തിന്റെ തിരക്കഥയും സംഭാഷണവും എഴുതിയത് കെ.പി. കൊട്ടരക്കരയും, അഭയദേവ് എഴുതിയ എട്ടു ഗാനങ്ങൾക്ക് ഈണം നൽകിയത് വി. ദക്ഷിണാമൂർത്തിയും ആയിരുന്നു. സോഹൻലാൽ നൃത്തസംവിധാനം നടത്തിയപ്പോൾ നൃത്തം ചെയ്തത് കുശലകുമാരിയും ബോംബെ മീനാക്ഷിയും കൂടിയും ആയിരുന്നു. എഡിറ്റിംഗ് എം.കെ. രമണി നിർവഹിച്ചു. മെരിലാൻഡിൽ നിർമിച്ച ഈ ചിത്രം വിതരണം നടത്തിയത് ഫിലിം ഡിസ്ട്രിബ്യൂട്ടിംഗ് കമ്പനിയാണ് 1956 മാർച്ച് 23-ന് ഇത് തിയേറ്ററുകളിലെത്തി.
തിക്കുറിശ്ശി സുകുമാരൻ നായർ<br>ബി.എസ്. സരോജ<br>പ്രേം നസീർ<br>കൊട്ടാരക്കര ശ്രീധരൻ നായർ<br>എസ്.പി. പിള്ള<br>ബഹദൂർ<br>മുട്ടത്തറ സോമൻ<br>മുത്തയ്യ<br>വിജയം<br>എം.ആർ. തങ്കം
എ.എം. രാജ<br>ജിക്കി<br>പി. ലീല<br>ശൂലമംഗലം രാജലക്ഷ്മി<br>ടി.എസ്. കുമരേശ്



</doc>
<doc id="239352" url="https://ml.wikipedia.org/wiki?curid=239352" title="ജ്ഞാനം (ബൈബിൾ)">
ജ്ഞാനം (ബൈബിൾ)

ബൈബിളിലെ ഉത്തരകാനോനിക ഗ്രന്ഥങ്ങളിൽ (അപ്പോക്രിഫ) ഒന്നാണ് ജ്ഞാനം. വിജ്ഞാനം, സോളമന്റെ വിജ്ഞാനം എന്നീ പേരുകളിലും ഈ ഗ്രന്ഥം അറിയപ്പെടുന്നു. യഹൂദവേദസഞ്ചയത്തിന്റെ പ്രാചീന ഗ്രീക്കു പരിഭാഷയായ സെപ്ത്വജിന്റിൽ ഉൾപ്പെട്ടിട്ടുള്ള ഏഴു ജ്ഞാനപ്രബോധന രചനകളിൽ (sapiential writings) ഒന്നാണിത്. ഈ വിഭാഗത്തിൽ പെടുന്ന ഇതരരചനകൾ ഇയ്യോബിന്റെ പുസ്തകം, സങ്കീർത്തനങ്ങൾ, സുഭാഷിതങ്ങൾ, സഭാപ്രസംഗി, ഉത്തമഗീതം, സിറാക്കിന്റെ വിജ്ഞാനം എന്നിവയാണ്. യഹൂദരും പ്രൊട്ടസ്റ്റന്റുകളും ഒരു സന്ദിഗ്ദ്ധരചനായി കണക്കാക്കുന്ന ഈ കൃതിയെ കത്തോലിക്കാ സഭയും മിക്കവാറും ഓർത്തഡോക്സ് സഭകളും കാനോനികമായി മാനിക്കുന്നു. 

രണ്ടാം നൂറ്റാണ്ടിൽ യഹൂദരും ക്രിസ്ത്യാനികളും ഒരു പോലെ ഈ രചനയെ കാനോനികമായി കരുതിയിരുന്നെന്ന് സാർദിസിലെ മെത്രാനായിരുന്ന വിശുദ്ധ മെലിത്തോ സാക്ഷ്യപ്പെടുത്തുന്നു. ഈ രചനയുടെ ഒരു എബ്രായപരിഭാഷയുടെ കാര്യം പതിമൂന്നാം നൂറ്റാണ്ടിലെ യഹൂദമനീഷി നഹ്മാനിഡിസ് തന്റെ പഞ്ചഗ്രന്ഥിവ്യാഖ്യാനത്തിന്റെ ആമുഖത്തിൽ പറയുന്നുണ്ട്.

ബിസി ഒന്നാം നൂറ്റാണ്ടിലോ എഡി ഒന്നാം നൂറ്റാണ്ടിലോ അലക്സാണ്ഡ്രിയയിലെ ഒരു യവനീകൃത യഹൂദൻ എഴുതിയതാകാം ഇത്. നഗരത്തിലെ സംസ്കാരവൈവിദ്ധ്യത്തിന്റെ പശ്ചാത്തലത്തിൽ ജീവിച്ചിരുന്ന സ്വമതസ്ഥരെ, പരമ്പാരാഗത ധാർമ്മികതയോടു വിശ്വസ്തത പുലർത്താൻ പ്രബോധിപ്പിക്കുക എന്നതായിരുന്നിരിക്കാം രചനാലക്ഷ്യം. 

യഹൂദസങ്കല്പത്തിലെ ദൈവികജ്ഞാനത്തെ യവനചിന്തയിലെ ദാർശനികജ്ഞാനത്തിനു പകരമായി അവതരിപ്പിക്കുന്ന ഗ്രന്ഥകാരൻ യവനദർശനത്തിലെ തന്നെ 'നിർഗ്ഗളനസിദ്ധാന്തം' (theory of emanations), 'മാതൃകകളുടെയും ആദിരൂപങ്ങളുടേയും (Types and Archetypes) സിദ്ധാന്തം' എന്നിവയും, യവനപശ്ചാത്തലമുള്ള ഒട്ടേറെ രൂപകങ്ങളും കടമെടുക്കുന്നു. ചുറ്റുമുള്ള സംസ്കാരത്തിന്റെ തിരസ്കാരത്തിന് യഹൂദരെ ആഹ്വാനം ചെയ്യുന്നതിന് ഗ്രന്ഥകാരൻ ആയുധമാക്കുന്നത് ആ സംസ്കാരത്തിന്റെ തന്നെ ഭാഷയും, പ്രസംഗകതയും, വാദമുഖങ്ങളുമാണ്. അതിനാൽ ഈ കൃതിയുടെ മികവും തികവും, ഗ്രെക്കോ-റോമൻ സംസ്കാരത്തിന്റേയും യഹൂദമതത്തിന്റേയും സഹവാസം എത്ര കെട്ടുപിണഞ്ഞതും വിഷമകരവും ആയിരുന്നെന്നു കൂടി കാട്ടിത്തരുന്നതായി കേംബ്രിഡ്ജ് ബൈബിൾ സഹകാരി ചൂണ്ടിക്കാട്ടുന്നു.

ബിസി രണ്ടാം നൂറ്റാണ്ടിൽ എബ്രായഭാഷയിൽ എഴുതപ്പെട്ട് പിന്നീട് ഗ്രീക്കു പരിഭാഷയിൽ മാത്രം ലഭ്യമായിത്തീർന്ന മറ്റൊരു ഉത്തരകാനോനിക രചനയായ സിറാക്കിന്റെ വിജ്ഞാനത്തിൽ നിന്ന് ഈ രചനയെ വേർതിരിച്ചു കാണേണ്ടതുണ്ട്. 


</doc>
<doc id="239357" url="https://ml.wikipedia.org/wiki?curid=239357" title="യൂഫോർബിയ മയൂരനാഥനൈ">
യൂഫോർബിയ മയൂരനാഥനൈ

പരീക്ഷണശാലകളിലും അല്ലാതെയും വളർത്തുന്നിടത്തു മാത്രം ബാക്കിയായ ഒരു സസ്യമാണ് യൂഫോർബിയ മയൂരനാഥനൈ. . പാലക്കാട് ചുരവാസി ആയിരുന്നു ഈ സസ്യം. വന്യതയിൽ വംശനാശം നേരിട്ട സസ്യമായിരുന്നതിനാൽ ഇതിന്റെ അന്താരാഷ്ട്രവ്യാപാരം നിരോധിച്ചിട്ടുണ്ട്.



</doc>
<doc id="239360" url="https://ml.wikipedia.org/wiki?curid=239360" title="കോറിഫ റ്റാലിയേര">
കോറിഫ റ്റാലിയേര

പനവർഗ്ഗത്തിൽപ്പെട്ട, ബംഗാൾ വംശജനായ ഒരു മരമാണ് കോറിഫ റ്റാലിയേര. . വംശനാശം നേരിട്ട ഈ മരത്തിന്റെ അവശേഷിച്ചിരിക്കുന്ന ഒരേയൊരു അംഗം ധാക്ക സർവകലാശാലയിലെ ചെറുകാട്ടിലാണ് ഉള്ളത്. അത് ഇവിടെ വളരുന്ന കാര്യം 1950-ലാണ് കണ്ടെത്തിയത്. 2008- ൽ ആ മരം പുഷ്പിച്ചു. പുഷ്പിച്ചാൽ നശിക്കുന്ന പനവർഗ്ഗമായതിനാൽ ആ മരം നശിക്കുമെന്നു കരുതുന്നു. ബംഗ്ലാദേശിലെ മറ്റൊരു പാർക്കിൽ ഇത്തം മരങ്ങൾ ഇനിയുമുണ്ടെന്ന് റിപ്പോർട്ട് ചെയ്യപ്പെട്ടിട്ടുണ്ട്. പുതിയ തൈകൾ ഉണ്ടാക്കാമെന്ന പ്രതീക്ഷയിൽ 500 വിത്തുകൾ ധാക്ക സർവകലാശാല സൂക്ഷിച്ച് വച്ചിട്ടുണ്ട്.



</doc>
<doc id="239361" url="https://ml.wikipedia.org/wiki?curid=239361" title="റെക്ക്ഷോ">
റെക്ക്ഷോ

ഒരു പോളിഷ് കാർട്ടൂൺ കഥാപാത്രം ആണ് റെക്ക്ഷോ. പോളിഷ് ഡയറക്ടർ Lechosław Marszałek ആണ് ഇതിന്റെ സ്രഷ്ടാവ് . ആകെ 65 ഭാഗങ്ങൾ മാത്രമേ ഈ പരമ്പരയിൽ നിർമിച്ചിട്ടുള്ളൂ . 1988 ൽ ഈ പരമ്പരയുടെ നിർമ്മാണം അവസാനിച്ചു. എസ്.ആർ.എഫ്. സ്റ്റുഡിയോ ആണ് ഈ പരമ്പര നിർമിച്ചത്.




</doc>
<doc id="239363" url="https://ml.wikipedia.org/wiki?curid=239363" title="ചെറുകൂരി">
ചെറുകൂരി

പശ്ചിമഘട്ടതദ്ദേശവാസിയായ ഒരു മരമായിരുന്നു ചെറുകൂരി. . 20 മീറ്റർ വരെ ഉയരം വയ്ക്കും. 2000-ൽ വംശനാശഭീഷണിയുണ്ടെന്ന് അറിവുണ്ടായിരുന്ന ഈ മരത്തിന് ഇന്ന് വംശനാശം സംഭവിച്ചിരിക്കുന്നു. ആവാസവ്യവസ്ഥയുടെ നാശമാണ് ഈ ദുരന്തത്തിന് കാരണം. പിന്നീട് കേരളത്തിലും തെക്കൻ കർണ്ണാടകത്തിലും നടത്തിയ സസ്യസർവേകളിൽ പലയിടത്തുനിന്നും ഈ മരം കണ്ടെത്തിയിട്ടുണ്ടെങ്കിലും ഐ യു സി എൻ പട്ടികയിൽ ഇന്നും വംശനാശം സംഭവിച്ചെന്ന പട്ടികയിൽ തന്നെയാണ് ഈ മരം ഉള്ളത്.



</doc>
<doc id="239366" url="https://ml.wikipedia.org/wiki?curid=239366" title="ഹോപ്പിയ ഷിങ്‌കെങ്">
ഹോപ്പിയ ഷിങ്‌കെങ്

ഇന്ത്യയിലെ അരുണാചൽപ്രദേശ് തദ്ദേശവാസിയായ ഒരു മരമായിരുന്നു ഹോപ്പിയ ഷിങ്‌കെങ് ..18 മീറ്റർ വരെ ഉയരം വയ്ക്കും. ചൈനയിൽ ഉണ്ടെന്ന് പറയപ്പെടുന്നുണ്ടെങ്കിലും അതിനുള്ള സാധ്യത വിരളമാണെന്ന് കരുതുന്നു.



</doc>
<doc id="239374" url="https://ml.wikipedia.org/wiki?curid=239374" title="ചോലനൂല">
ചോലനൂല

പശ്ചിമഘട്ടതദ്ദേശവാസിയായിരുന്ന വലിയ ഒരു മരമാണ് ചോലനൂല അഥവാ ചോലവെള്ളോടി. .ആവാസവ്യവസ്ഥയുടെ നാശത്തിനാൽ വംശനാശം സംഭവിച്ചു. 



</doc>
<doc id="239375" url="https://ml.wikipedia.org/wiki?curid=239375" title="ലാബ്‌വ്യൂ">
ലാബ്‌വ്യൂ

നാഷണൽ ഇൻസ്ട്രുമെന്റ്സ് കോർപ്പറേഷൻ പുറത്തിറക്കിയ ഒരു വിഷ്വൽ പ്രോഗ്രാമിങ്ങ് ഭാഷയാണ് ലാബ്‌വ്യൂ(LabVIEW). 1986-ൽ ആപ്പിൾ മാക്കിന്റോഷിന് വേണ്ടി നിർമ്മിച്ച ഇന്ന് ശാസ്ത്ര/വ്യവസായ മേഖലകളിൽ വിവരശേഖരണം, ഉപകരണ നിയന്ത്രണം, ഓട്ടോമേഷൻ തുടങ്ങിയ ആവശ്യങ്ങൾക്കായി വ്യാപകമായി മൈക്രോസോഫ്റ്റ് വിൻഡോസ്, യുണിക്സ്, ലിനക്സ്, മാക് ഒ.എസ്. എക്സ്. എന്നീ പ്ലാറ്റ്ഫോമുകളിൽ ഉപയോഗിച്ചുവരുന്നു. 

ലാബ്‌വ്യൂവിന്റെ ഗ്രാഫിക് പ്രോഗ്രാമിംഗ് ഭാഷ "ജി-പ്രോഗ്രാമിംഗ്" എന്ന് അറിയപ്പെടുന്നു. 2012-ൽ ഇതിന്റെ ഏറ്റവും പുതിയ വെർഷനായ ലാബ്‌വ്യൂ 2012 പുറത്തിറങ്ങി.


</doc>
<doc id="239377" url="https://ml.wikipedia.org/wiki?curid=239377" title="മധുക ഇൻസിഗ്‌നിസ്">
മധുക ഇൻസിഗ്‌നിസ്

പശ്ചിമഘട്ടതദ്ദേശവാസിയായിരുന്ന ഒരു വൃക്ഷമാണ് മധുക ഇൻസിഗ്‌നിസ്. . മംഗലാപുരത്തിനടുത്ത് ഒരിടത്തേ ഇതിനെ കണ്ടിട്ടുള്ളൂ. കഴിഞ്ഞ നൂറ്റാണ്ടിൽ എത്ര ഗാഢമായി തന്നെ തെരഞ്ഞിട്ടും ഈ മരത്തിനെ കണ്ടെത്താനായിട്ടില്ല. ഈ മരമുണ്ടായിരുന്ന വനങ്ങളുടെ ഒരു ചെറിയ ഭാഗമേ ഇപ്പോൾ അവശേഷിച്ചിട്ടുള്ളൂ, അതിനാൽ ഇനി കാണാനാവുമെന്നും പ്രതീക്ഷയില്ല. കർണ്ണാടകത്തിൽ ഇതിനെ പിന്നീട് കണ്ടെത്തിയതായി സ്ഥിരീകരിക്കാത്ത വാർത്തയുണ്ട്.



</doc>
<doc id="239378" url="https://ml.wikipedia.org/wiki?curid=239378" title="പുള്ളിവരാൽ">
പുള്ളിവരാൽ

ദക്ഷിണേന്ത്യയിലെ ജലസംഭരണികളിൽ സാധാരണയായി കണ്ടുവരുന്ന ഒരിനം ശുദ്ധജല മത്സ്യമാണ് പുള്ളിവരാൽ(Bullseye snakehead)..സാധാരണ കൃഷിക്കായി വെള്ളം വറ്റിക്കുമ്പോഴാണ് തോടുകളിൽ നിന്നും അനുബന്ധ ജലാശയങ്ങളിൽ നിന്നും ഇവയെ ലഭിക്കുന്നത്. മാസങ്ങളോളം ചെളിയിൽ ജീവിക്കാൻ ഇവയ്ക്കു് സാധിക്കും. കേരളത്തിലെ ഡാമുകളിൽ നിന്ന് പ്രധാനമായും തെന്മല, ഇടുക്കി, നെയ്യാർ ഇവിടങ്ങളിലെ പ്രധാന മത്സ്യമാണ് പുള്ളിവരാൽ. മറ്റു മത്സ്യങ്ങളെ അപേക്ഷിച്ച് ഇവ വളരെ വേഗം വളരുന്നു.മാംസാവശിഷ്ടങ്ങൾ ഇവയ്ക്ക് തീറ്റയായി കൊടുക്കാറുണ്ട്.പോഷകഗുണമുള്ള മാംസമുള്ള മീനായതിനാൽ വളരെയധികം വിപണിസാധ്യതയുള്ള ഒരു ഇനമാണിത്. അമേരിക്കൻ രാജ്യങ്ങളിൽ ഇവ ഒരു അധിനിവേശ സ്പീഷ്യസ് ആണ്.



</doc>
