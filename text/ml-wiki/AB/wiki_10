<doc id="124050" url="https://ml.wikipedia.org/wiki?curid=124050" title="Whitney Houston">
Whitney Houston



</doc>
<doc id="124051" url="https://ml.wikipedia.org/wiki?curid=124051" title="വിറ്റ്നി ഹ്യൂസ്റ്റൺ">
വിറ്റ്നി ഹ്യൂസ്റ്റൺ

 
ഒരു അമേരിക്കൻ ഗായികയും, ഗാനരചയിതാവും, സംഗീതസംവിധായകയും, നടിയും, മോഡലും ആയിരുന്നു വിറ്റ്നി എലിസബത്ത് ഹ്യൂസ്റ്റൺ (ജനനം: 9 ഓഗസ്റ്റ്).2009 ലെ ഗിന്നസ് ബുക്ക് ഓഫ് വേൾഡ് റെക്കോഡ് പ്രകാരം ഏറ്റവും കൂടുതൽ പുരസ്കാരങ്ങൾ നേടിയിട്ടുള്ള കലാകരിയാണ് വിറ്റ്നി.എക്കാലത്തെയും മികച്ച ഗായികമാരിൽ ഒരാളായ ഇവർ ദ വോയ്സ്' എന്നാണ് അറിയപെടുന്നത്.
ഏറ്റവും കൂടുതൽ ആൽബങ്ങൾ വിറ്റഴിക്കപ്പെട്ടിട്ടുള്ള കലാകാരികളിൽ ഒരാളായ വിറ്റ്നി ഏകദേശം 20 കോടിയോളം ആൽബങ്ങൾ ലോകമെമ്പാടുമായി വിറ്റഴിച്ചിട്ടുണ്ട്.
ജീവിതരേഖ.
1963 ആഗസ്ത് ഒമ്പതിന് ന്യൂജേഴ്‌സിയിലെ നെവാർക്കിൽ ജനിച്ച വിറ്റ്‌നി 1977ൽ പതിനാലാമത്തെ വയസ്സിലാണ് പ്രൊഫഷണൽ ഗായികയാകുന്നത്. പിന്നീടങ്ങോട്ട് വിറ്റ്‌നിയുടെ കാലമായിരുന്നു. ബോഡിഗാർഡ്, വെയ്റ്റിങ് റ്റു എക്സെയിൽ തുടങ്ങിയ ഹോളിവുഡ് സിനിമകളിൽ അഭിനയിച്ചിട്ടുണ്ട്.. മയക്കുമരുന്നിന് അടിമയായിരുന്ന വിറ്റ്‌നിയെ 2012 ഫെബ്രുവരി 11ന് പുലർച്ചെ നാല് മണിയോടെ ഹോട്ടൽ മുറിയിൽ മരിച്ചതായി കണ്ടെത്തി.

</doc>
<doc id="124052" url="https://ml.wikipedia.org/wiki?curid=124052" title="First aid">
First aid



</doc>
<doc id="124057" url="https://ml.wikipedia.org/wiki?curid=124057" title="ലിസിഡാസ്">
ലിസിഡാസ്

 
ഇംഗ്ലീഷ് കവി ജോൺ മിൽട്ടൺ രചിച്ച പ്രസിദ്ധമായൊരു കവിതയാണ്‌ ലിസിഡാസ്(Lycidas). ഇടയവിലാപത്തിന്റെ (Pastoral Elegy) രൂപത്തിൽ എഴുതിയിരിക്കുന്ന ഈ കൃതിയുടെ പിറവി 1637-ലായിരുന്നു. 193 വരികളുള്ള ലിസിഡാസിൽ കവി, അനിയതപ്രാസം(irregular rhyme) പിന്തുടരുന്നു‌. കേംബിഡ്ജിൽ മിൽട്ടന്റെ സതീർത്ഥ്യനായിരുന്ന എഡ്‌വേഡ് കിങ്ങ് എന്ന യുവപ്രതിഭ 1637 ആഗസ്റ്റ് മാസം വെയിൽസിന്റെ തീരത്ത് ഐറിഷ് കടലിൽ കപ്പൽ മുങ്ങി മരിച്ചതിൽ വിലപിച്ച് എഴുതിയ ഈ കൃതി ആദ്യം വെളിച്ചം കണ്ടത്, കിങ്ങിന്റെ സ്മരണയ്ക്ക് സമർപ്പിക്കപ്പെട്ട വിലാപകാവ്യങ്ങളുടെ 1638-ലെ ഒരു സമാഹാരത്തിലായിരുന്നു. ഗ്രീക്ക്, ലത്തീൻ ഭാഷകളിലെ കവിതകൾ ഉൾപ്പെട്ടിരുന്ന ആ സമാഹാരത്തിലെ ഇംഗ്ലീഷ് കവിതകളിൽ ഒന്നായിരുന്നു ലിസിഡാസ്. 
ഇംഗ്ലീഷ് ഭാഷയിലെ ഏറ്റവും തികവുറ്റ കവിതകളിൽ ഒന്നായി പേരെടുത്ത ഈ കൃതിയെ പതിനെട്ടാം നൂറ്റാണ്ടിലെ പ്രഖ്യാതവിമർശകൻ സാമുവൽ ജോൺസൺ കൃത്രിമത്വത്തിന്റേയും അനാവശ്യമായ സങ്കീർണ്ണതയുടേയും പേരിൽ വിമർശിച്ചിട്ടുണ്ട്.
ഉള്ളടക്കം.
യവനപശ്ചാത്തലമുള്ള സിസിലിയിൽ പിറന്ന്, റോമിന്റേയും, യൂറോപ്പിലെ മദ്ധ്യകാലക്രിസ്തീയതയുടേയും, നവോത്ഥാനാരംഭകാലത്തേയും സംസ്കാരങ്ങളിലൂടെ കൈമാറപ്പെട്ടു വന്ന ഒരു കാവ്യപാരമ്പര്യമാണ്‌ "ഇടയഗാനങ്ങൾ". ക്രിസ്തുവിനു മുൻപ് മൂന്നാം നൂറ്റാണ്ടിലെ യവനകവി തിയോക്രിറ്റസിന്റെ ഏഴാം ഗ്രാമീണകാവ്യത്തിൽ(Idyll), ഇറ്റലിയിലേയ്ക്കുള്ള ഒരു സന്ദർശനത്തിൽ കവി കണ്ടുമുട്ടിയതായി ചിത്രീകരിച്ചിരിക്കുന്ന ഇടയകവിയാണ്‌ ലിസിഡാസ്. കേംബ്രിഡ്ജ് സർ‌വകലാശാലയുടെ മേച്ചിൽ പുറങ്ങളിൽ ദീർഘകാലം ഒന്നിച്ചു കഴിഞ്ഞ ഇടയമിത്രങ്ങളായി മിൽട്ടൻ തന്നേയും കവിതയ്ക്കു വിഷയമായ സുഹൃത്തിനേയും സങ്കല്പിക്കുന്നു.
തുടക്കം.
കവിത്വപക്വത നേടുന്നതിനു മുൻപ് കവിതരചിക്കാൻ മുതിരുന്നതിൽ മാപ്പു ചോദിച്ചുകൊണ്ടാണ്‌ മിൽട്ടൺ ലിസിഡാസ് തുടങ്ങുന്നത്. കാലമെത്തുന്നതിനു മുൻപേ കാവ്യഫലങ്ങൾ ശേഖരിക്കാൻ ചെന്നതിന്‌ കാവ്യോദ്യാനത്തിലെ ലതാദികളോട് അദ്ദേഹം ക്ഷമചോദിക്കുന്നു. അകാലമൃത്യുവായ പ്രിയസുഹൃത്ത് ഒരുതുള്ളി കണ്ണുനീരിന്റെ ആശ്വാസം പോലുമില്ലാതെ വിടവാങ്ങരുത് എന്ന ചിന്തയാണ്‌ ആ സാഹസത്തിന്‌ തന്നെ നിർബ്ബന്ധിച്ചതെന്ന് കവി സമാധാനം പറയുന്നു. തുടർന്ന് സുഹൃത്തൊരുമിച്ച് താൻ ചെലവഴിച്ച ഉല്ലാസകരമായ രാപകലുകളിലെ അനുഭവങ്ങൾ കവി ഓർക്കുന്നു. ഇടയന്മാരുടെ ജീവിതത്തിലേയും ഗ്രാമീണപശ്ചാത്തലത്തിലേയും ബിംബങ്ങളുടെ സമൃദ്ധിയുള്ളതാണ്‌ ഈ അനുസ്മരണം. ആ സുഹൃത്തുക്കൾക്കൊപ്പം ചുറ്റുമുള്ള പ്രകൃതിയും അപ്പോൾ ആനന്ദിച്ചിരുന്നു. എന്നാൽ ഇപ്പോൾ ലിസിഡാസ് മരിച്ചതോടെ പ്രകൃതിയേയും വിഷാദഛായ ബാധിച്ചിരിക്കുന്നു.
കരുണാരഹിതമായ അഗാധത(remorseless deep) തന്റെ സുഹൃത്തിനെ വിഴുങ്ങിയപ്പോൾ അവർ എവിടെയായിരുന്നെന്ന് കവി ജലകന്യകകളോട് ചോദിക്കുന്നു. കാവ്യദേവതയെ ഉപാസിച്ച് യശസ്സ് നേടാനായി മറ്റെല്ലാം ഉപേക്ഷിച്ചുള്ള ഇടയന്റെ ജീവിതം നിഷ്ഫലമാണെന്ന് കവി വിലപിക്കുന്നു. അവരുടെ യശോമോഹത്തെ വിധിയുടെ കൊയ്ത്തരിവാൾ വിഫലമാക്കുന്നു.
ഫീബസും മറ്റും.
ഇടയകവികളുടെ യശോമോഹത്തിന്റെ വ്യർത്ഥതയെക്കുറിച്ചുള്ള പരിതാപം കവിതയിൽ, ആഖ്യാതാവിന്റെ വാക്കുകളുടെ ധാര മുറിക്കുന്ന ഒരിടപെടലിന്‌ അവസരമൊരുക്കുന്നു. "യശസ്സ് മർത്ത്യതയുടെ മണ്ണിൽ വളരുന്ന മരമല്ല" എന്നു തുടങ്ങുന്ന ആ ഇടപെടൽ നടത്തിയത് ഈ കവിതയിലെ ദൈവരൂപമായ സൂര്യദേവൻ ഫീബസ്(അപ്പോളോ) ആയിരുന്നു. കവിയുടെ ചെവികളെ സ്പർശിച്ച ആ ദൈവസ്വരം പിന്നെയും തുടർന്നു: "കേട്ടുകേൾ‌വിയിലല്ല യശസ്സ് നിലകൊള്ളുന്നത്. എല്ലാത്തിനേയും ശരിയായി കാണുന്ന ദൈവത്തിന്റെ ശുദ്ധനേത്രത്തിന്റെ സാക്ഷ്യമാണ്‌ യശസ്. എല്ലാ കർമ്മങ്ങളുടേയും അവസാന വിധികർത്താവ് ദൈവമായിരിക്കയാൽ സ്വർഗ്ഗത്തിൽ വിധിച്ചുകിട്ടുന്ന പ്രശസ്തിയെ മാത്രം പ്രതിഫലമായി കാണുക."
ഫീബസിന്റെ ഇടപെടൽ അവസാനിച്ചപ്പോൾ കവി സമുദ്രത്തിന്റെ സാക്ഷ്യത്തിനു ചെവികൊടുക്കുന്നു. സമുദ്രദേവന്റെ ദൂതൻ സാമുദ്രികശക്തികളായ തിരയോടും കാറ്റിനോടും എല്ലാം, പാവപ്പെട്ട ഈ ഇടയന്റെ മരണത്തിൽ അവർക്കു പങ്കുണ്ടോ എന്നന്വേഷിക്കുന്നത് കവി കേട്ടു. സമുദ്രശക്തികൾ ശാന്തമായിരുന്നപ്പോഴായിരുന്നു അത്യാഹിതം സംഭവിച്ചതെന്നും ഗ്രഹണദിനത്തിൽ നിർമ്മിതമായ ആ ശപിക്കപ്പെട്ട നൗകക്കല്ലാതെ മറ്റൊന്നിനും അതിൽ പങ്കില്ലെന്നും അതോടെ വ്യക്തമായി.
തുടർന്ന്, ഇടയന്റെ മേച്ചിൽ പുറമായിരുന്ന കേംബ്രിഡ്ജ് സർ‌വകലാശാലയും(Camus) കവിതയിൽ പ്രത്യക്ഷപ്പെട്ട് തന്റെ ഇഷ്ടപുത്രന്റെ മരണത്തിൽ വിലപിക്കുന്നു.
ഗലീലാക്കായൽ മൂപ്പൻ.
തന്റെ കവിതകളുടെ 1645-ലെ പരിഷ്കരിച്ച പതിപ്പിൽ ലിസിഡാസ് ഉൾപ്പെടുത്തിയപ്പോൾ മിൽട്ടൺ തുടക്കത്തിൽ ഇങ്ങനെ എഴുതിച്ചേത്തു: 
കവിതയുടെ തുടർന്നു വരുന്ന ഭാഗത്താണ്‌, ആഗ്ലിക്കൻ സഭയിലെ പരമ്പരാഗത പൗരോഹിത്യത്തിനു നേരെയുള്ള മേൽസൂചിപ്പിച്ച വിമർശനം കവി ഉൾപ്പെടുത്തിയിരിക്കുന്നത്. ഇവിടെ മിൽട്ടന്റെ വക്താവായിരിക്കുന്നത് ഗലീലാക്കായൽ മൂപ്പൻ(Pilot of the Galilean Lake) ആണ്‌. യേശുവിന്റെ മുഖ്യശിഷ്യനായ പത്രോസിനെയാണ്‌ ഈ വിശേഷണം സൂചിപ്പിക്കുന്നതെന്ന് കരുതപ്പെടുന്നു. അദ്ദേഹം രണ്ടു താക്കോലുകൾ വഹിച്ചിരുന്നു. അവയിൽ തുറക്കാനുള്ള താക്കോൽ സ്വർണ്ണം കൊണ്ടുള്ളതും അടയ്ക്കാനുള്ള താക്കോൾ ഇരുമ്പിന്റേതും ആയിരുന്നു. അകാലമൃത്യുവായ ഇടയയുവാവിനു പകരം, ആടുകളെ ശ്രദ്ധിക്കാത്ത ഇടയന്മാർ എത്ര വേണമെങ്കിലും നശിക്കുകയായിരുന്നു ഭേദമെന്ന് മൂപ്പൻ വിലപിക്കുന്നു. സ്വാർത്ഥന്മാരായ ആ ഇടയന്മാരുടെ അവഗണനയിൽ രോഗങ്ങളും ചെന്നായും ആടുകളെ നശിപ്പിക്കുന്നു. 
തുടർന്ന് കവി, സുഹൃത്തിന്റെ സ്മരണയിൽ പുഷ്പവൃഷ്ടി നടത്താനും അയാളുടെ ഭൗതികശരീരത്തോട് സൗമ്യമായി പെരുമാറാനും പ്രകൃതിശക്തികളോടപേക്ഷിക്കുന്നു.
സമാപനം.
ലിസിഡാസ് സമാപിക്കുന്നത് ക്രിസ്തീയമായ പുനരുദ്ധാന പ്രതീക്ഷയിലാണ്‌. സമുദ്രത്തിന്റെ അടിത്തട്ടിൽ വീണുപോയാലും, രാത്രിയിൽ കടലിൽ അപ്രത്യക്ഷനായ ശേഷം പ്രഭാതത്തിൽ ഉദിച്ചുയരുന്ന സൂര്യനേപ്പോലെ തന്റെ സുഹൃത്ത്, തിരകൾക്കു മീതേ നടന്ന യേശുവിന്റെ ശക്തിയാൽ ഉയർന്നുല്ലസിക്കുമെന്ന് കവി ആശ്വസിക്കുന്നു. ലിസിഡാസിനു വേണ്ടി കരയാതിരിക്കാനും കടലിൽ മരിച്ച അയാളെ കടലുകൾ തരണം ചെയ്യുന്നവരുടെ കാവൽ മാലാഖയായി കരുതാനും കവി അയാളുടെ സുഹൃത്തുക്കളായ മറ്റിടയന്മാരെ ഉപദേശിക്കുന്നു. അടുത്ത പ്രഭാതത്തിന്റെ വാഗ്ദാനമായ പുത്തൻ കാനനങ്ങളുടേയും പുതിയ മേച്ചിൽ പുറങ്ങളുടേയും(fresh Woods and Pastures) സൂചനയാണ്‌ ലിസിഡാസിലെ അവസാന വരികളിലുള്ളത്.
വിലയിരുത്തൽ.
ആദ്യകാല കവിതകളിൽ ഇലിസബത്തൻ സാഹിത്യ പാരമ്പര്യത്തിന്റെ പിന്തുടർച്ചക്കാരനായി കാണപ്പെട്ട മിൽട്ടൻ ഒരു പുത്തൻ യുഗത്തിന്റെ പ്രവാചകനായി സ്വയം അവതരിപ്പിക്കുന്നത് 29 വയസ്സുള്ളപ്പോൾ എഴുതിയ ലിസിഡാസിലാണ്‌‌. ക്രിസ്തീയവും പേഗനും ആയ ബിംബങ്ങൾ സമൃദ്ധമായി കാണപ്പെടുന്ന ഈ കവിത, ശില്പഭംഗിയിലും ബിംബസമൃദ്ധിയിലും ഇംഗ്ലീഷ് ഭാഷയിലെ പേഗൻ നവോത്ഥാനത്തിന്റെ മാതൃകകളായ കവിതകളുടെ മുൻ‌നിരയിൽ നിൽക്കുന്നു.
ഏറെ പ്രകീർത്തിക്കപ്പെട്ട ഈ കവിതയുടെ ഏറ്റവും വലിയ വിമർശകൻ പതിനെട്ടാം നൂറ്റാണ്ടിലെ പ്രഖ്യാത നിരൂപകൻ സാമുവൽ ജോൺസൺ ആയിരുന്നു. ദുർഗ്രഹമായ ഭാഷ, അനിശ്ചിതമായ പ്രാസം, അസുഖകരമായ വൃത്തം എന്നീ ദോഷങ്ങൾ ഇതിൽ കണ്ടെത്തിയ അദ്ദേഹം, ഇതിന്റെ രചനയ്ക്ക് അവസരമൊരുക്കിയതായി പറയപ്പെടുന്ന ദുഃഖത്തെ പോലും അയഥാർത്ഥവും കൃത്രിമവുമെന്നു വിശേഷിപ്പിച്ചു. ദുഃഖം കൃത്രിമമായിരുന്നതു കൊണ്ടാണ്‌ അതു പ്രകടിപ്പിക്കാൻ കവിയ്ക്ക് വിദൂരമായ സൂചിതാർത്ഥങ്ങളെ (remote allusions) ആശ്രയിക്കേണ്ടി വന്നതെന്ന് ജോൺസൺ കുറ്റപ്പെടുത്തുന്നു. "കെട്ടുകഥയുണ്ടാക്കാൻ സാവകാശം കിട്ടുന്നിടത്ത് ദുഃഖമില്ല." "ഇങ്ങനെ ദുഖിക്കുന്നവരോട് ആർക്കും സഹതാപം തോന്നുകയില്ല. ഇങ്ങനെ പുകഴ്ത്തുന്നവർ ആരേയും ബഹുമാനിക്കുന്നുമില്ല" എന്നാണ്‌ ജോൺസന്റെ നിലപാട്. സത്യമില്ലാത്തതു കൊണ്ട് പ്രകൃതിയും, പുത്തനായി ഒന്നുമില്ലാത്തതു കൊണ്ട് കലയും ലിസിഡാസിൽ കാണാനില്ലെന്ന് ജോൺസൻ കരുതി. ഈ കവിത നേടിയെടുത്ത പുകഴ്ച, മിൽട്ടന്റെ പേരിനെ മാത്രം ആശ്രയിച്ചാണെന്നും, കവി ആരെന്നറിയാതെ വായിക്കുന്നവർക്ക് അതിന്റെ വായന യാതൊരാനന്ദവും പകരുകയില്ലെന്നും നിരീക്ഷിച്ചാണ്‌ ജോൺസൺ തന്റെ വിമർശനം ഉപസംഹരിക്കുന്നത്.
കുറിപ്പുകൾ.
൧ "Fame is no plant that grows on mortal soil,//Nor in the glistering foil"
൨ ചെന്നായ(the grim Wolf with Privy Paw) എന്നത്, കത്തോലിക്കാസഭയെ സൂചിപ്പിക്കുന്നു എന്നു കരുതുന്നവരുണ്ട്.
൩ "Where there is leisure for fiction there is little grief."
൪ "He who thus grieves will excite no sympathy; he who thus praises will confer no honour."

</doc>
<doc id="124059" url="https://ml.wikipedia.org/wiki?curid=124059" title="ലൈസിഡാസ്">
ലൈസിഡാസ്



</doc>
<doc id="124063" url="https://ml.wikipedia.org/wiki?curid=124063" title="ഷാക്ക് കാത്തിയേർ">
ഷാക്ക് കാത്തിയേർ

 
ഇന്നത്തെ കാനഡ കണ്ടെത്തി ഫ്രഞ്ച് അധീനതയിലാക്കാൻ സഹായിച്ച ഫ്രഞ്ച് പര്യവേഷകനായിരുന്നു ഷാക്ക് കാത്തിയേർ (ഫ്രഞ്ച്:Jacques Cartier (1491 ഡിസംബർ 31- 1557 സെപ്റ്റംബർ 1). 
സെൻറ് ലോറൻസ് ഉൾക്കടലും സെൻറ് ലോറൻസ് നദീതീരപ്രദേശങ്ങളും രേഖപ്പെടുത്തിയ ആദ്യ യൂറോപ്പിയൻ വംശജനും, ഈ ഭൂപ്രദേശത്തിന്‌ ഇറോക്വിയൻ ഭാഷയിൽ‌നിന്നും കാനഡ (kanata)എന്ന് പേർ നൽകിയതും അദ്ദേഹമാണ്‌..
ജീവചരിത്രം.
വടക്കുപടിഞ്ഞാറൻ ഫ്രാൻസിൽ ബ്രിട്ടനിയിലെ സെന്റ് മാലോ എന്ന തുറമുഖനഗരത്തിലാണ്‌ 1491-ൽ ഷാക്ക് ജനിച്ചത്. 1520-ൽ അദ്ദേഹം മേരി കാതറിൻ ദ് ഗ്രാൻചസിനെ വിവാഹം ചെയ്തു. ഫ്ലോറൻ‌സിൽനിന്നുമുള്ള പര്യവേഷകനായിരുന്ന ജിയോവാനി ദ് വെറാസാനോയുമൊന്നിച്ച് 1524-ൽ ഷാക്ക് അമേരിക്കൻ തീരപ്രദേശത്തെ തെക്കൻ കരോലിന മുതൽ ന്യൂഫൗണ്ട്‌ലാന്റ് പ്രദേശം വരെ സഞ്ചരിച്ചിരുന്നതായി കരുതപ്പെടുന്നു.
കാനഡയിലേക്കുള്ള ആദ്യ യാത്ര 1534.
1534-ൽ ഫ്രാൻസിലെ രാജാവ്, യൂറോപ്പിൽനിന്നും പടിഞ്ഞാറോട്ട് ഏഷ്യൻ രാജ്യങ്ങളിലേക്ക് ഒരു ജലപാത കണ്ടെത്താനായി കാർട്ടിയറിന്റെ നേതൃത്വത്തിൽ ഒരു പര്യവേക്ഷണസംഘത്തെ നിയോഗിച്ചു. 20 ദിവസംകൊണ്ട് അറ്റ്‌ലാന്റിക് സമുദ്രം തരണം ചെയ്ത അദ്ദേഹം മേയ് 10-ന്‌ ന്യൂഫൗണ്ട്‌ലാന്റ് പ്രദേശത്ത് പര്യവേക്ഷണം നടത്താൻ തുടങ്ങി. അവിടത്തെ ഇറോക്വിയൻ വർ‌ഗ്ഗത്തലവന്റെ രണ്ട് മക്കളെ ബന്ധികളാക്കിയ കാർട്ടിയറിന്റെ സംഘം സെപ്റ്റംബറിൽ ഫ്രാൻസിലേക്ക് തിരിച്ചു.
കാനഡയിലേക്കുള്ള രണ്ടാമത്തെ യാത്ര 1535-1536.
1535 മെയ് 19-ന്‌ മൂന്നു കപ്പലുകളിലായി 110 ആളുകളും നേരത്തെ ബന്ധികളാക്കിയ രണ്ട് ഇറോക്വിയൻ വർ‌ഗ്ഗക്കാരുമടങ്ങിയ സംഘം ഫ്രാൻസിൽനിന്നും പുറപ്പെട്ടു. സെന്റ് ലോറൻ‌സ് നദിയിലൂടെയുള്ള ആദ്യയാത്രയിൽ ഇറോക്വിയൻ തലസ്ഥാനമായ സ്റ്റാഡകോണയിൽനിന്നും തന്റെ ഏറ്റവും ചെറിയ ഒരു കപ്പലിൽ യാത്ര തുടരുകയും ഒക്ടോബർ 2-ൻ അക്കാലത്ത് ഹോചിലഗ എന്നറിയപ്പെട്ടിരുന്ന ഇന്നത്തെ മോണ്ട്രിയോളിൽ എത്തിച്ചേരുകയും ചെയ്തു. 1535-ലെ ശൈത്യകാലം സ്റ്റാഡകോണയിൽ ചിലവഴിക്കാൻ തീരുമാനിച്ച കാർട്ടിയറിന്റെ സംഘം അവരുടെ കോട്ട ബലപ്പെടുത്തുകയും വിറകു ശേഖരിക്കുകയും ഇറച്ചിയും മത്സ്യവും ഉപ്പ് ചേർത്ത് സൂക്ഷിക്കുകയും ചെയ്തു. ശൈത്യകാലത്ത് അദ്ദേഹം ആദിമനിവാസികളെക്കുറിച്ചുള്ള വിവരണങ്ങൾ എഴുതിവച്ചു. നവംബർ മദ്ധ്യം മുതൽ 1636 ഏപ്രിൽ വരെ ഫ്രഞ്ച് കപ്പലുകൾ സെയിന്റ് ചാൾസ് നദീമുഖത്തിൽ ഹിമപാളികൾക്കിടയില്പ്പെട്ടുകിടക്കുകയായിരുന്നു. നദിയിൽ 1.8 മീറ്റർ കനത്തിൽ ഹിമപാളികൾ രൂപപ്പെട്ടിരുന്നു, കൂടാതെ കരയിൽ 1.2മീറ്റർ ഉയരത്തിൽ മഞ്ഞും ഉണ്ടായിരുന്നു. ഇറോക്വിയൻ വർ‌ഗ്ഗക്കാരിലും പിന്നീട് ഫ്രഞ്ച്കാരിലും പിടിപെട്ട സ്കർ‌വി രോഗം നിമിത്തം ഏകദേശം 50 ഇറോക്വിയൻ വർ‌ഗ്ഗക്കാരും 25 ഫ്രഞ്ചുകാരും മരണമടഞ്ഞു. ആദിമനിവാസികൾ ഉപയോഗിച്ചിരുന്ന സൈപ്രസ് വംശത്തില്പ്പെട്ട തൂജ ഓക്സിഡെന്റാലിസ് (Thuja occidentalis) വൃക്ഷത്തിൽനിന്നുമെടുത്തുവെന്ന് കരുതപ്പെടുന്ന മരുന്നാണ്‌ രോഗത്തിൻ ആശ്വാസം പകർന്നത്. 1536 ജൂലൈ 15-ൻ അവർ ഫ്രാൻസിൽ തിരിച്ചെത്തി.
മൂന്നാമത്തെ യാത്ര 1541-1542.
1541 മെയ് 19-ന്‌ അഞ്ച് കപ്പലുകളിലായി സെന്റ് മാലോ തുറമുഖത്തുനിന്നും കാര്ട്ടിയർ പുറപ്പെട്ടു, കാനഡയിൽ കോളനി സ്ഥാപിക്കുകയായിരുന്നു ഈ പര്യടനത്തിന്റെ മുഖ്യ ഉദ്ദേശം. നേരത്തെയുള്ള യാത്രകളിൽ ഇറോക്വിയൻ വംശക്കാറിൽനിന്നും കേട്ടറിഞ്ഞ, സ്വർണ്ണവും മാണിക്യവും ധാരാളമുള്ള സാഗുനായ് എന്ന പ്രദേശം കണ്ടെത്തുകയായിരുന്നു മറ്റൊരു ലക്ഷ്യം. അവിടെനിന്നും സ്വർണ്ണവും വജ്രവുമാണെന്നുള്ള ധാരണായിൽ രണ്ട് കപ്പലുകളിലായി ഫ്രാൻസിലേക്കയച്ചത് അയേൺ പൈറൈറ്റ്സും ക്വാർറ്റ്സ് ക്രിസ്റ്റലുകളും ആണെന്ന് പിന്നീട് വ്യക്തമായി. 1541-1542 -ലെ ശൈത്യകാലത്ത് ഫ്രഞ്ചുകാരെ ആദിമനിവാസികൾ ആക്രമിക്കുകയും 35-ഓളം ഫ്രഞ്ചുകാർ വധിക്കപ്പെടുകയും ചെയ്തു. ഇത്തവണയും പൊട്ടിപ്പുറപ്പെട്ട സ്കർ‌വി രോഗത്തിൻ ഇറോക്വിയൻ വംശജരുടെ മരുന്നുകൊണ്ട് ഫലമുണ്ടായെങ്കിലും ഫ്രഞ്ചുകാർ പൂർണ്ണആരോഗ്യവാന്മാരല്ലാത്തതിനാൽ സാഗുനായ് പ്രദേശം തേടിയിറങ്ങാൻ സാധിച്ചില്ല.
അവസാനകാല ജീവിതം.
ജീവിതത്തിന്റെ ശിഷ്ടഭാഗം സെന്റ് മാലോയിൽ കഴിച്ചുകൂട്ടിയ കാർട്ടിയർ 1557 സെപ്റ്റംബർ ഒന്നിന്‌ മരണമടഞ്ഞു. 

</doc>
<doc id="124064" url="https://ml.wikipedia.org/wiki?curid=124064" title="Jacques Cartier">
Jacques Cartier



</doc>
<doc id="124066" url="https://ml.wikipedia.org/wiki?curid=124066" title="അൽ‌പക">
അൽ‌പക



</doc>
<doc id="124067" url="https://ml.wikipedia.org/wiki?curid=124067" title="തേൻ കരടി">
തേൻ കരടി



</doc>
<doc id="124069" url="https://ml.wikipedia.org/wiki?curid=124069" title="ഇലക്കാട്">
ഇലക്കാട്

 
കോട്ടയം ജില്ലയിലെ കടപ്ലാമറ്റം പഞ്ചായത്തിലെ ഒരു ഗ്രാമപ്രദേശമാണ് ഇലക്കാട്. ഗ്രാമത്തിലെ പ്രധാനമായ നാണ്യവിളകൾ നെല്ല്, മരച്ചീനി, റബ്ബർ, കൊക്കോ, വാനില, കുരുമുളക്, ഇഞ്ചി എന്നിവയാണ്‌. ഒരു ക്രിസ്ത്യൻ പള്ളിയും രണ്ട് ദേവിക്ഷേത്രങ്ങളുമാണ് പ്രധാന ആരാധനാലയങ്ങൾ. ഒരു സഹകരണ ബാങ്കും രണ്ട് വായനശാകളും സ്കൂളുമാണ് പ്രധാന പൊതു സ്ഥാപനങ്ങൾ. വിദ്യാഭ്യാസപരമായി വളരെ മുന്നേറ്റം കൈവരിക്കാൻ സാധിച്ചിട്ടുണ്ട്.

</doc>
<doc id="124072" url="https://ml.wikipedia.org/wiki?curid=124072" title="പ്ലേഗ്">
പ്ലേഗ്

 
ഒരു ജന്തുജന്യ രോഗമാണ്(Zoonoses) പ്ലേഗ്. യെഴ്സീനിയ പെസ്ടിസ് (Yersenia pestis ) എന്ന ബാക്ടീരിയ, എലി, എലിച്ചെള്ള് എന്നിവയാണ് മാരകമായ ഈ പകർച്ച രോഗത്തിന് കാരണക്കാർ. ഈ ബാക്ടീരിയ മുഖ്യമായും എലിച്ചെള്ളിലും , തുടർന്ന് എലിയിലും,മനുഷ്യരിലും പ്ലേഗ് ഉണ്ടാക്കുന്നു. .ഫ്രാൻസിലെ അലെക്സാണ്ടെർ യെര്സിൻ (Alexandre Yersin ), ജപ്പാനിലെ ഷിബസബുരോ കിടസാടോ (Shibasaburo Kitasato) എന്നിവർ 1894 ൽ ഹോങ്കോങ്ങിൽ വച്ചാണ് ഈ ബാക്ടീരിയയെ തിരിച്ചറിഞ്ഞത് . എലിച്ചെള്ള് ആണ് രോഗവാഹക കീടം (Vector ), എന്ന് 1898 ല് കണ്ടെത്തിയത് ഫ്രഞ്ച് ശാസ്ത്രജ്ഞൻ ആയ പൌൾ-ലൌഇസ് സൈമോണ്ട് (Paul-Louis Simond ) ആയിരുന്നു.
പ്ലേഗിന്റെ ചരിത്രം.
രേഖപ്പെടുത്തപ്പെട്ട ചരിത്രത്തിൽ തന്നെ പ്ലേഗ് മൂന്നു പ്രാവശ്യം പടർന്നു പിടിച്ചിട്ടുണ്ട്. 
ജസ്റ്റെനിയൻ (Justinian) പ്ലേഗ് എന്നറിയപ്പെടുന്ന - ക്രിസ്തബ്ദതിന്റെ തുടക്കത്തിൽ അനേകായിരങ്ങളെ കൊന്നൊടുക്കിക്കൊണ്ട് 0542-ൽ തുടങ്ങിയ വൻ മഹാമാരി (great pandemic) - 100 ദശലക്ഷം പേരെയും, 1346-ൽ ആരംഭിച്ച്‌, മൂന്നു ശതാബ്ദം നീണ്ടു നിന്ന മഹാമാരി 25 ദശലക്ഷം പേരെയും വക വരുത്തി. മൂന്നാമത്തേത് 1894-ഇൽ ആരംഭിച്ച് 1930 വരെ നീണ്ടു നിന്നു. 1950-ഇൽ 40,484 മരണങ്ങൾ ഉണ്ടായപ്പോൾ 1984-ഇൽ 3,037 മരണങ്ങളായി കുറഞ്ഞു. 2001-ൽ 175 മരണങ്ങൾ മാത്രമേ ഉണ്ടായുള്ളൂ.
ചരിത്രാതീത കാലങ്ങളെക്കുറിച്ചുള്ള സൂചകങ്ങളായി പരിഗണിക്കുന്ന മതഗ്രന്ഥങ്ങളിലും ഇതിനെക്കുറിച്ചുള്ള പരാമർശങ്ങൾ വരുന്നു. പ്ലേഗ് എന്ന പകർച്ചവ്യാധിയെക്കുറിച്ച് വേദപുസ്തകത്തിൽ പരാമർശിച്ചിട്ടുണ്ട്. ചത്ത എലികളെ കണ്ടാൽ ഉടൻ തന്നെ താമസ സ്ഥലം ഉപേക്ഷിക്കണം എന്ന് ഭാഗവതത്തിൽ ഉപദേശിക്കുന്നതും ഇതിനോടനുബന്ധിച്ചായിട്ടാണ് കരുതപ്പെടുന്നത്.
ദക്ഷിണ കിഴക്കൻ ഏഷ്യൻ രാജ്യങ്ങളിൽ.
ദക്ഷിണ കിഴക്കൻ ഏഷ്യൻ രാജ്യങ്ങളിൽ, പ്ലേഗിന്റെ പ്രകൃതിജന്യ ഉറവിടമായ എലികൾ , സ്രാങ്ക് തുടങ്ങി കരണ്ട് തിന്നുന്ന പല വന്യ ജീവികളിലും ഈ രോഗം ഇപ്പോഴും നിലനിൽക്കുന്നുണ്ട് . കരണ്ട് തിന്നുന്ന വന്യ ജീവി ആയ ടാട്ടെര ഇൻഡിക (Tatera indica ) ആണ് ഇന്ത്യയിൽ ഈ രോഗത്തിന്റെ സംഭരണികൾ. ( Reservoir of infection ). അതിനാൽ പ്ലേഗ് നിരീക്ഷണ നിയന്ത്രണ നടപടികളിൽ അലംഭാവം പാടില്ല. അവസാനത്തെ പ്ലേഗ് ശ്രീലങ്കയിൽ 1938 ലും, തായിലണ്ടിൽ 1952 ലും, നേപ്പാളിൽ 1968 ലും റിപ്പോർട്ട് ചെയ്യപ്പെട്ടു. ഇന്ത്യയിൽ 2002 ലും. 
പ്ലേഗിന്റെ തിരിച്ചുവരവ്.
വളരെ വർഷത്തെ നിശ്ശബ്ദതയ്ക്ക് ശേഷം, 1994 സെപ്തംബറിൽ ഗുജറാത്തിലെ തീരദേശ പട്ടണമായ സൂററ്റിൽ പ്ലേഗ് പൊട്ടിപ്പടരുകയുണ്ടായി. ദൽഹി ,മുംബൈ , കൽക്കട്ട തുടങ്ങിയ സ്ഥലങ്ങളിൽ നിന്നും 4780 കേസ്സുകൾ റിപ്പോർട്ട് ചെയ്തതിൽ , 167 കേസ്സുകൾ സ്ഥിരീകരിക്കപ്പെടുകയും 57 മരണങ്ങളും ഉണ്ടായി. ഇന്ത്യൻ ആരോഗ്യ മന്ത്രാലയം അവസാനമായി റിപ്പോർട്ട്‌ ചെയ്ത 16 കേസുകളും 4 മരണങ്ങളും , ഹിമാചൽ പ്രദേശിലെ സിംല ജില്ലയിൽപ്പെട്ട ഹാറ്റ് കൊടി (Hat Koti ) ഗ്രാമത്തിൽ നിന്നും 19 ഫെബ്രുവരി 2002 ല് ആയിരുന്നു. 
യെഴ്സീനിയ പെസ്ടിസ് (Yersenia pestis ) ബാക്ടീരിയ.
ചലന ശേഷി ഇല്ലാത്ത ,ഗ്രാം പോസിറ്റിവ് ,കൊക്കോ ആകൃതിയിലുള്ള എന്റെറോ ബാക്ടീരിയ , യെഴ്സീനിയ പെസ്ടിസ് ആണ് ബുബോനിക് (Bubonic ), പ്നയൂമോനിക് (Pneumonic ),സെപ്ടിസീമിക് (Septicemic ) എന്നീ മൂന്നു തരത്തിലുള്ള പ്ലേഗ് ഉണ്ടാക്കുന്നത്‌ .
പ്ലേഗ് പകരുന്ന വിധം.
പ്ലേഗ് ബാധിച്ച എലിച്ചെള്ള് ‌ (Rat flea) കടിക്കുകയോ, രോഗിയുമായുള്ള സമ്പർക്കം കൊണ്ടോ ,അപൂർവമായി ശ്വസിക്കുന്നതിലൂടെയോ , രോഗബാധയുള്ള സാധനങ്ങൾ ഉള്ളിൽ ചെന്നോ ആണ് മനുഷ്യർക്കും ചെറു മൃഗങ്ങൾക്കും ഇടയിൽ ഈ രോഗം പകരുന്നത് . ഒരു സ്ഥലത്ത് പ്ലേഗ് ബാധ ഉണ്ടായാൽ ആദ്യം ചത്ത്‌ വീഴുന്നത് എലികളായിരിക്കും. ചത്ത എലികളെ ഉപേക്ഷിച്ച് , എലിച്ചെള്ളുകൾ രക്തം കുടിക്കാനായി മനുഷ്യരെ കടിക്കും. ഒരേ സമയം അനേകർക്ക്‌ രോഗബാധ ഉണ്ടാകും. വളരെ ഗുരുതരം ആയേക്കാവുന്ന ഈ രോഗം തക്ക സമയത്ത് ചികിത്സിച്ചില്ലെങ്കിൽ മരണം സംഭവിക്കാം. ചികിത്സിച്ചില്ലെങ്കിൽ രോഗ മരണ നിരക്ക് (case fatality rate ) മുപ്പതു മുതൽ അറുപതു ശതമാനം ആണ്.
രോഗ ലക്ഷണങ്ങൾ.
രോഗാണു സംക്രമണം മുതൽ രോഗലക്ഷണം പ്രത്യക്ഷപ്പെടുന്നതിനു (incubation period ) ദിവസം ഇടവേള ഉണ്ട്. ഫ്ലൂ ബാധ പോലെ പെട്ടെന്ന് വലിയ പനി, കുളിര്, തലവേദന , ശരീരവേദന , ക്ഷീണം, ഓക്കാനം , ഛർദ്ദി എന്നിവയാണ് പ്രാരംഭ ലക്ഷണങ്ങൾ . തുടർന്ന്, രോഗാണു ശരീരത്തിൽ പ്രവേശിച്ച രീതി അനുസരിച്ച് ബുബോനിക് ,പ്നയൂമോനിക്, സെപ്ടിസീമിക് എന്നീ മൂന്നു തരത്തിലുള്ള പ്ലേഗ് രോഗ ബാധയിൽ എതെങ്കിലും ഒന്നായി രോഗം സ്ഥിരപ്പെടും. എലിച്ചെള്ള്‌ മുഖാന്തരമുണ്ടാകുന്ന ബൂബോനിക് പ്ലേഗ്, കാലാന്തരത്തിൽ പ്നയൂമോനിക്, സെപ്ടിസീമിക് എന്നീ ഇനം പ്ലേഗ് ആയി മാറിയേക്കാം. ഇവ രണ്ടും പകർത്തുന്നത് എലി ചെള്ളുകൾ അല്ല.
പ്ലേഗ് നിയന്ത്രണം.
പ്ലേഗ് നിയന്ത്രിക്കുവാൻ എലികളെയും, എലി ചെള്ളിനെയും ഒരുമിച്ചു നശിപ്പിക്കണം. . ഹൈഡ്രജൻ സയനൈഡ് (Hydrogen cyanide ) ഉപയോഗിച്ചുള്ള പുകക്കൽ (fumigation ) ആണ് ഏറ്റവും നല്ലത്. പ്ലേഗ് ബാധ ഉള്ളപ്പോൾ എലിവിഷം വച്ച് എലികളെ മാത്രം കൊല്ലുന്നതു അപകടമാണ്.

</doc>
<doc id="124077" url="https://ml.wikipedia.org/wiki?curid=124077" title="ദേശീയോദ്യാനം">
ദേശീയോദ്യാനം

 
പ്രകൃതിരമണീയവും വിസ്തൃതിയേറിയതുമായ സംരക്ഷിത പൊതുവിഹാരമേഖലകളാണ് ദേശീയോദ്യാനം എന്ന പേരിൽ അറിയപ്പെടുന്നത്. ഒരു ഭൂപ്രദേശത്തെ സ്വാഭാവികമായ ആവാസവ്യവസ്ഥയെയോ വന്യജീവികളെയോ സസ്യജാലങ്ങളെയോ ചരിത്രപ്രാധാന്യമുള്ള മനുഷ്യനിർമിത സ്മാരകങ്ങൾ നിലനില്ക്കുന്ന പ്രദേശങ്ങളെയോ ഭരണകൂടത്തിന്റെ ചുമതലയിൽ സംരക്ഷിക്കുന്ന പ്രദേശമാണ് ദേശീയോദ്യാനം.
സംരക്ഷിത മേഖലകൾ മൂന്നുതരമാണ്. സംരക്ഷിത വനങ്ങൾ, വന്യമൃഗസങ്കേതങ്ങൾ, ദേശീയോദ്യാനങ്ങൾ എന്നിവയാണ് അവ. സംരക്ഷിത വനങ്ങൾ പൊതുവേ പൊതുജനങ്ങൾക്കു പ്രവേശനമില്ലാതെ ഗവേഷണാവശ്യങ്ങൾക്കു മാത്രമായി സംരക്ഷിക്കപ്പെട്ടിട്ടുള്ള സ്വാഭാവിക സംരക്ഷിതകേന്ദ്രങ്ങളാണ്. ഇവ ദേശീയോദ്യാനങ്ങൾ എന്ന നിർവചനത്തിൽപ്പെടുന്നില്ല. വന്യമൃഗങ്ങളെയും പക്ഷികളെയും മറ്റു ജീവികളെയും വനത്തിലെ മുഴുവൻ സസ്യങ്ങളെയുമടക്കം സംരക്ഷിക്കുന്നതാണ് ശരണാലയം അഥവാ സങ്കേതം. ഇതിനെക്കാൾ ഉന്നത തലത്തിലുള്ള വനപ്രദേശങ്ങളാണ് ദേശീയോദ്യാനങ്ങൾ.
വന്യമൃഗസങ്കേതങ്ങളിലും ദേശീയോദ്യാനങ്ങളിലുമുള്ള വനങ്ങളെ മൂന്നായി തിരിച്ചിരിക്കുന്നു: ഉൾക്കാടുകളിൽ വന്യജീവികളുടെ സ്വൈരജീവിതത്തെ മാത്രം ലക്ഷ്യമാക്കിയുള്ള പ്രദേശമാണ് കോർ പ്രദേശം. ശാസ്ത്രീയപഠനങ്ങൾ അനുവദിച്ചിട്ടുള്ള ഈ പ്രദേശത്തേക്ക് സന്ദർശകരെ അനുവദിക്കുന്നില്ല. ഈ പ്രദേശത്തിനു പുറത്തുള്ളത് ബഫർ സോൺ ആണ്. ഇവിടെയും വിനോദസഞ്ചാരികളെ അനുവദിക്കുന്നില്ല. വനവിഭാഗത്തിന്റെയും മറ്റും പരീക്ഷണനിരീക്ഷണങ്ങൾക്കും വികസന പ്രവർത്തനങ്ങൾക്കും ശാസ്ത്രീയപഠനങ്ങൾക്കും മാത്രമായിട്ടുള്ള പ്രദേശമാണിത്. ഇതിനു പുറത്തുള്ള കാട്ടുപ്രദേശങ്ങളാണ് വിനോദസഞ്ചാരത്തിനായി അനുവദനീയമായിട്ടുള്ളത്.
ആഗോള തലത്തിൽ.
1872-ൽ അമേരിക്കൻ ഐക്യനാടുകളിൽ സ്ഥാപിതമായ യെല്ലോ സ്റ്റോൺ ദേശീയോദ്യാനമാണ് ആദ്യത്തെ ദേശീയോദ്യാനമായി കണക്കാക്കപ്പെടുന്നത്. 1916 ആയപ്പോഴേക്കും അമേരിക്കയിൽ നാല്പതോളം ദേശീയോദ്യാനങ്ങളുണ്ടായി. ഇന്ന് 51 എണ്ണം നിലവിലുണ്ട്. 1872-ൽ അമേരിക്കയിൽ രൂപംകൊണ്ട ദേശീയോദ്യാനം എന്ന ആശയം അധികം താമസിയാതെ മറ്റു രാജ്യങ്ങളിലേക്കും വ്യാപിച്ചു. 1900-ാം ആണ്ടോടെ ആസ്ത്രേലിയ, കാനഡ, ന്യൂസിലൻഡ് എന്നിവിടങ്ങളിൽ ദേശീയോദ്യാനങ്ങൾ ആരംഭിച്ചു. ലോകത്തിലാദ്യമായി ദേശീയോദ്യാന സർവീസ് ആരംഭിച്ചത് 1911-ൽ കാനഡയിലാണ്. ഇന്ന് 125 രാജ്യങ്ങളിലായി 1300-ൽ അധികം ദേശീയോദ്യാനങ്ങളുണ്ട്.
അവികസിത ഭൂഖണ്ഡമായ ആഫ്രിക്കയിലാണ് ഏറ്റവുമധികം വന്യമൃഗങ്ങളും വന്യമൃഗസങ്കേതങ്ങളും ഉള്ളത്. കെനിയയിലെ അബെർഡേർ, അംബോസെലി ഗെയിം പ്രിസർവ്, സാവോ ദേശീയോദ്യാനം, ദക്ഷിണാഫ്രിക്കയിലെ ക്രൂഗർ, ടാൻസാനിയയിലെ ലേക് മൻയാര, ന്ഗൊറോൻഗോറോ, സെരെൻഗെറ്റി എന്നിവയാണ് ഇവയിൽ പ്രധാനപ്പെട്ടവ.
ഏഷ്യയിലെയും ഓഷ്യാനയിലെയും പ്രധാനപ്പെട്ട ദേശീയോദ്യാനങ്ങൾ ജപ്പാനിലെ അകൻ, ഇന്ത്യയിലെ കോർബെറ്റ്, ന്യൂസിലൻഡിലെ ജോർഡ്ലൻഡ്, ഇസ്രയേലിലെ ഹായ്-ബാർ സൌത്ത്, ആസ്ത്രേലിയയിലെ ലാമിങ്ടൺ എന്നിവയാണ്.
യൂറോപ്പിൽ, പോളണ്ടിലെ ബയാലോവിയെസ, ഗ്രേറ്റ് ബ്രിട്ടണിലെ കെയ്ൻഗോർമ്സ്, ഫ്രാൻസിലെ കാമാർഗ്; വടക്കേ അമേരിക്കയിൽ, കാനഡയിലെ വാട്ടർടോൺ ലേക്സ്, ബാൻഫ്; തെക്കേ അമേരിക്കയിൽ, ഇക്വഡോറിലെ ഗാലപഗോസ് ഐലൻഡ്, ഇഗ്വാസു എന്നിവയെല്ലാം പ്രമുഖ ദേശീയോദ്യാനങ്ങളിൽപ്പെടുന്നു.
ഇന്ത്യയിൽ.
ലോകത്തിലാദ്യമായി മരങ്ങൾ നട്ടുവളർത്തുന്നതിനും കാടുകളെയും വന്യമൃഗങ്ങളെയും സംരക്ഷിക്കുന്നതിനും നിയമനിർമ്മാണം നടത്തിയത് അശോകചക്രവർത്തിയാണ്. 1865-ലാണ് ഇന്ത്യയിൽ ആദ്യമായി വന്യമൃഗസംരക്ഷണനിയമം നടപ്പിലാക്കിയത്. സസ്യസമ്പത്തും വന്യജീവികളുടെ എണ്ണവും കുറഞ്ഞുവന്നതോടെ 1952-ൽ മാത്രമാണ് വന്യജീവിസംരക്ഷണ ബോർഡ് രൂപീകരിച്ചത്; വന്യമൃഗങ്ങളുടെയും പക്ഷികളുടെയും വനങ്ങളുടെയും സംരക്ഷണാർഥം നിയമനിർമ്മാണമുണ്ടായത് 1955-ലും. വർഷംതോറും ഒക്ടോബർ ആദ്യവാരം വന്യജീവിസംരക്ഷണവാരമായി ആചരിച്ചുവരുന്നു.
ഇന്ത്യ പ്രകൃതിസംരക്ഷണകാര്യങ്ങളിൽ കൂടുതൽ ശ്രദ്ധ പതിപ്പിക്കാൻ തുടങ്ങിയതോടെ 1971-ൽ പ്രോജക്റ്റ് ടൈഗർ പദ്ധതിക്കു രൂപംനല്കി. ഘട്ടംഘട്ടമായി എല്ലാ കടുവാസങ്കേതങ്ങളെയും ഈ പദ്ധതിയിലുൾപ്പെടുത്തുകയും ദേശീയോദ്യാനങ്ങളായി പ്രഖ്യാപിക്കുകയും ചെയ്തു. ഇന്ത്യയിൽ എൺപതോളം ദേശീയോദ്യാനങ്ങളും 441 വന്യമൃഗസങ്കേതങ്ങളുമായി 1,48,994 ചതുരശ്ര കിലോമീറ്റർ വനഭൂമിയുണ്ട്. ഇത് ഇന്ത്യയിലെ വനത്തിന്റെ 23.2 ശതമാനത്തോളം വരും.
ഇന്ത്യയിലെ പഞ്ചാബ് ഒഴികെ മറ്റെല്ലാ സംസ്ഥാനങ്ങളിലും ദേശീയോദ്യാനങ്ങളുണ്ട്.
കേരളത്തിൽ.
കേരളത്തിൽ 11262.498 ചതുരശ്ര കിലോമീറ്റർ വനപ്രദേശമുണ്ട് എന്നാണ് കണക്ക്. ഇത് സംസ്ഥാനത്തിന്റെ ആകെ വിസ്തൃതിയുടെ 28.98 ശതമാനമാണ്. വനപ്രദേശത്തിന്റെ 24 ശതമാനത്തോളം ദേശീയോദ്യാനങ്ങളും വന്യജീവിസങ്കേതങ്ങളും അടങ്ങിയ സംരക്ഷിത മേഖലയാണ്. ഇപ്പോൾ കേരളത്തിൽ അഞ്ച് ദേശീയോദ്യാനങ്ങളും പതിനാല് വന്യജീവിസങ്കേതങ്ങളുമുണ്ട്. ഇരവികുളം, സൈലന്റ് വാലി, പാമ്പാടും ചോല, ആനമുടി ചോല, മതികെട്ടാൻ ചോല എന്നിവയാണ് ദേശീയോദ്യാനങ്ങൾ. 1934-ൽ നെല്ലിക്കാംപെട്ടി എന്ന പേരിൽ പ്രഖ്യാപിച്ച പെരിയാർ ടൈഗർ റിസർവ് ആണ് കേരളത്തിലെ പ്രഥമ വന്യജീവിസങ്കേതം; പെരിയാർ, നെയ്യാർ, പീച്ചി-വാഴാനി, പറമ്പിക്കുളം, വയനാട്, ഇടുക്കി, പേപ്പാറ, ചിമ്മിണി, ചിന്നാർ, ചെന്തുരുണി, ആറളം, തട്ടേക്കാട്, മംഗളവനം, കുറിഞ്ഞിമല എന്നിവയാണ് മറ്റുള്ളവ. ഇതിൽ തട്ടേക്കാടും മംഗളവനവും പക്ഷിസംരക്ഷണസങ്കേതങ്ങളാണ്. ഇവ കൂടാതെ നീലഗിരി, അഗസ്ത്യവനം എന്നിങ്ങനെ രണ്ടു ജൈവമേഖലകളുമുണ്ട്.

</doc>
<doc id="124078" url="https://ml.wikipedia.org/wiki?curid=124078" title="National park">
National park



</doc>
<doc id="124087" url="https://ml.wikipedia.org/wiki?curid=124087" title="ടൂബുലിഡന്റേറ്റ">
ടൂബുലിഡന്റേറ്റ

 
ഒരു സസ്തനിഗോത്രമാണ് ടൂബുലിഡന്റേറ്റ. ഒറിക്റ്റിറോപ്പസ് ആഫർ എന്നു ശാസ്ത്രനാമമുള്ള ആർഡ്വാർക് എന്ന ഒറ്റജീവി മാത്രം ഉൾപ്പെടുന്ന ഒറിക്ട്ടെറോപിഡേ എന്ന ഒരു കുടുംബം മാത്രമേ ഈ ഗോത്രത്തിലുള്ളു. ഇന്ന് ആഫ്രിക്കയിൽ മാത്രമായി ആർഡ്വാർക്ക് ചുരുങ്ങിയിരിക്കുന്നു.
ടൂബുലിഡന്റേറ്റ ഒരു വ്യത്യസ്ത സസ്തനി ഗോത്രമാണ്. നിരവധി സവിശേഷതകളുള്ള ഒരു ഗോത്രം കൂടിയാണിത്. ഇതിന്റെ ഉത്ഭവം, ചരിത്രം, വിതരണം എന്നിവയെപ്പറ്റി വളരെ കുറച്ചു വിവരങ്ങൾ മാത്രമേ ലഭ്യമായിട്ടുള്ളു. ഈസ്റ്റ് ആഫ്രിക്കയിൽനിന്നും ലഭ്യമായ മയോസീൻ യുഗത്തിന്റെ ആദ്യഘട്ടത്തിലെ ചില ജീവാശ്മപഠനങ്ങളാണ് ടൂബുലിഡന്റേറ്റ ഗോത്രത്തെപ്പറ്റി പുരാതന വിശ്വസ്ത വിവരങ്ങൾ ലഭ്യമാക്കിയിട്ടുള്ളത്. ഇന്ത്യയിൽനിന്നും കണ്ടെടുത്തിട്ടുള്ള പ്ലിയോസീൻ യുഗത്തിലെ രേഖകളുടെ അടിസ്ഥാനത്തിൽ ഈ ജീവികൾ ആ കാലഘട്ടത്തിൽത്തന്നെ ആഫ്രിക്കയിൽനിന്നും മറ്റു രാജ്യങ്ങളിലേക്ക് കുടിയേറിയിരുന്നതായി അനുമാനിക്കാവുന്നതാണ്. ചരിത്രാതീത കാലത്ത് ഇവ യൂറോപ്പിലും ഏഷ്യയിലും ധാരാളമായിട്ടുണ്ടായിരുന്നു എന്നതിന് മറ്റു തെളിവുകളും ഉണ്ട്. ഇയോസീൻ ഘട്ടത്തിലേതെന്നു കരുതപ്പെടുന്ന ആർഡ്വാർക്കിന്റെ ചില ജീവാശ്മഭാഗങ്ങൾ അമേരിക്കയിൽനിന്നും ലഭ്യമായത് ഒരു ഘട്ടത്തിൽ ഈ ജീവികൾ അവിടെ ഉണ്ടായിരുന്നു എന്നതിന്റെ തെളിവായും കരുതാവുന്നതാണ്. പ്രകൃതി പ്രതിഭാസങ്ങൾ മൂലമാവാം ഇന്ന് ഈ സസ്തനിഗോത്രത്തിന്റെ ഏകപ്രതിനിധി ആഫ്രിക്കയിൽ മാത്രമായി ഒതുങ്ങിയിരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="124088" url="https://ml.wikipedia.org/wiki?curid=124088" title="Tubulidentata">
Tubulidentata



</doc>
<doc id="124089" url="https://ml.wikipedia.org/wiki?curid=124089" title="ആർ. പ്രകാശം">
ആർ. പ്രകാശം

 
ആദ്യകാല കമ്മ്യൂണിസ്റ്റുകാരനും തൊഴിലാളിനേതാവും കേരളത്തിലെ ആദ്യനിയമസഭയിലെ അംഗവുമായിരുന്നു ആർ. പ്രകാശം.1954 ലെ തിരു-കൊച്ചി നിയമസഭയിലും അംഗമായിരുന്നു.
ശ്രീനാരായണ ഗുരുവിന്റെ ശിഷ്യനും ഈഴവ സമുദായത്തിൽ നിന്നും തിരുവിതാംകൂർ സർവീസിൽ നിയമിതനായ ആദ്യ ഗസറ്റഡ് ഓഫീസറും എസ്.എൻ.ഡി.പി. യോഗം ദേവസ്വം സെക്രട്ടറിയും ആറ്റിങ്ങൽ നഗരസഭയുടെ പ്രഥമ അധ്യക്ഷനുമായിരുന്ന പി.എം. രാമന്റെയും (രാമൻ രജിസ്ട്രാർ) ഭാരതിയുടെയും മക്കളിൽ ഒരാൾ ആയ പ്രകാശം തിരുവനന്തപുരത്ത് ആറ്റിങ്ങൽ ആണ് ജനിച്ചത്. കാർഷിക രംഗം ആധുനികവത്കരിക്കാനും ലോകമെമ്പാടുമുള്ള കാർഷിക ഗവേഷണ ഫലങ്ങൾ കർഷകരിൽ എത്തിക്കാനും അക്ഷീണം യത്നിച്ച മുൻ കൃഷിവകുപ്പ് ഡയറക്ടർ ആർ. ഹേലി അദ്ദേഹത്തിന്റെ ഇളയ സഹോദരൻ ആയിരുന്നു. നിയമസഭാ സെക്രട്ടറിയായിരുന്ന ഡോ. ആർ. പ്രസന്നൻ, പത്മം, ഡെപ്യൂട്ടി ചീഫ് എൻജിനീയറായിരുന്ന ഹർഷൻ തുടങ്ങിയപ്രഗത്ഭരായ സഹോദരങ്ങളുടെ കൂടെയാണ് പ്രകാശം വളർന്നത്.
രാഷ്ട്രീയം, പൊതുപ്രവർത്തനം.
മദ്രാസ് ക്രിസ്ത്യൻ കോളേജിൽ നിന്നും ഇക്കണോമിക്സിൽ എം.എ. ബിരുദം നേടിയ ശേഷം തിരുവിതാംകൂറിൽ തിരിച്ചെത്തി കമ്യൂണിസ്റ്റ് പ്രസ്ഥാനങ്ങളുമായി ബന്ധപ്പെട്ട് അദ്ദേഹം മുഴുവൻ സമയ രാഷ്ട്രീയപ്രവർത്തനത്തിൽ ഏർപ്പെട്ടു. ചിറയിൻകീഴ് താലൂക്കിനെ കമ്യൂണിസ്റ്റ് ആശയത്തിലേക്ക് നയിക്കുന്നതിൽ ഇദ്ദേഹം സുപ്രധാന പങ്കുവഹിച്ചു. സ്വാതന്ത്ര്യസമരം, കമ്യൂണിസ്റ്റ് പാർട്ടി പ്രവർത്തനം, തൊഴിലാളി സമരങ്ങൾ സംഘടിപ്പിക്കുക എന്നിവ കാരണം പലതവണ ജയിൽ വാസം അനുഭവിച്ചു.
1953ൽ ഇന്ത്യയിലെ ഏറ്റവും പ്രായം കുറഞ്ഞ മുനിസിപ്പൽ ചെയർമാനായി ആറ്റിങ്ങൽ നഗരസഭയിൽ അദ്ദേഹം തിരഞ്ഞെടുക്കപ്പെട്ടു. ഇതിനിടെ 1954ൽ തിരു-കൊച്ചി നിയമസഭയിലേക്കും 1957ൽ കേരള നിയമസഭയിലേക്കും തിരഞ്ഞെടുക്കപ്പെട്ടു. പ്രഗല്ഭനായ പാർലമെന്റേറിയൻ എന്ന് പേരെടുത്ത അദ്ദേഹം 1960ൽ വീണ്ടും ആറ്റിങ്ങൽ നിയമസഭാ ചെയർമാനായി തിരഞ്ഞെടുക്കപ്പെട്ടു. ആറ്റിങ്ങൽ ജൂനിയർ ടെക്നിക്കൽ സ്കൂൾ, സർക്കാർ ആശുപത്രി, മുനിസിപ്പൽ ബസ് സ്റ്റാൻഡ്, ട്രാൻസ്പോർട്ട് ബസ് സ്റ്റാൻഡ്, ടൗൺഹാൾ, സ്റ്റേഡിയം, കൊല്ലമ്പുഴ പാലം എന്നിവ അദ്ദേഹത്തിന്റെ സേവനഫലങ്ങളായി രൂപം കൊണ്ടവയാണ്‌.
ശബരിമല തീവയ്പ്പിനെക്കുറിച്ചുള്ള കേശവമേനോൻ റിപ്പോർട്ട് നിയമസഭയിൽ സമർപ്പിച്ചത് ആർ പ്രകാശത്തിന്റെ ഒരു ചോദ്യത്തിന്‌ ഉത്തരമായിട്ടായിരുന്നു. കേരള യൂണിവേഴ്സിറ്റി സെനറ്റ്, മുനിസിപ്പൽ നിയമ ഏകീകരണ കമ്മിറ്റി എന്നിവയിൽ അദ്ദേഹം അംഗമായിരുന്നു. ആർ. പ്രകാശത്തിന്റെ നയതന്ത്രപരമായ സമ്മർദ്ദത്തിലാണ്‌ കേരളത്തിലെ നഗരസഭകൾക്ക് ഒരു ഏകീകൃതപ്രവർത്തനത്തിന്റെ ശൈലി ഉണ്ടായത്. മുനിസിപ്പൽ ആക്റ്റ്, മുനിസിപ്പൽ മാസ്റ്റർ പ്ലാൻ തുടങ്ങിയ അടിസ്ഥാനപരമായ സംരംഭങ്ങൾക്ക് കാരണമായ സർക്കാർ കമ്മീഷനിലെ ഏക അനൗദ്യോഗിക അംഗമായിരുന്നു അദ്ദേഹം.
ട്രേഡ് യൂണിയൻ പ്രവർത്തനങ്ങൾ.
നിരവധി ട്രേഡ് യൂണിയനുകളുടെ നേതൃത്വം വഹിച്ചിരുന്ന ആർ. പ്രകാശം കേരളത്തിലെ ആദ്യകാല ട്രേഡ് യൂണിയൻ നേതാക്കളിൽ ഒരാളാണ്‌. "കേരള ട്രേഡ് യൂണിയൻ ചരിത്രം" എന്നൊരു ഗ്രന്ഥവും അദ്ദേഹം രചിച്ചിട്ടുണ്ട്. കേരള ഇൻസ്റ്റിറ്റ്യൂട്ട് ഓഫ് ലേബർ ആന്റ് എംപ്ലോയ്മെന്റിന്റെ സ്ഥാപക പ്രസിഡന്റും അദ്ദേഹമായിരുന്നു. കമ്യൂണിസ്റ്റ് ദിനപത്രമായ ജനയുഗത്തിന്റെ സഹപത്രാധിപരായും അദ്ദേഹം പ്രവർത്തിച്ചിരുന്നു.
പിളർപ്പിനുശേഷം.
കമ്യൂണിസ്റ്റ് പ്രസ്ഥാനത്തിനു് അറുപതുകളിൽ ഉണ്ടായ പിളർപ്പിൽ നിരാശനായി അദ്ദേഹം പ്രസ്ഥാനത്തോട് നിശ്ശബ്ദമായി വിടപറഞ്ഞു. അതിനുശേഷം അദ്ദേഹം കായിക്കര ആശാൻ മെമ്മോറിയൽ അസ്സോസ്സിയേഷന്റെ നേതൃത്വം ഏറ്റെടുത്തു. കുമാരനാശാന്റെ ജന്മസ്ഥലമായ കായിക്കരയിൽ വിശ്വകാവ്യകേന്ദ്രം, ആശാൻ മ്യൂസിയം, ഭാരതീയ കവിതകളുടെ കൾച്ചറൽ സിന്തസ്സിസ് സ്കീം, ആശാൻ ടൗൺഷിപ്പ് എന്നീ സംരംഭങ്ങൾ സ്ഥാപിച്ചു. ആശാൻ വേൾഡ് പ്രൈസ് ഏർപ്പെടുത്തിയത് അദ്ദേഹമായിരുന്നു. ഒരു ഭാരതീയ കവിയുടെ പേരിൽ സ്ഥാപിക്കപ്പെടുന്ന പ്രഥമ സാർവ്വദേശിക പുരസ്കാരമാണ്‌ ആശാൻ വേൾഡ് പ്രൈസ്.
രാഷ്ട്രീയത്തിലേക്കുള്ള തിരിച്ചുവരവ്.
ദീർഘകാലത്തെ രാഷ്ട്രീയ നിശ്ശബ്ദതയ്ക്ക് ശേഷം എസ്.ആർ.പി. എന്ന രാഷ്ട്രീയകക്ഷിയുടെ ചെയർമാനായി അദ്ദേഹം വീണ്ടും സജീവ രാഷ്ട്രീയത്തിലേക്ക് ഒരു തിരിച്ചു വരവിനു ശ്രമിച്ചു. പൊതുതിരഞ്ഞെടുപ്പിൽ മാരാരിക്കുളം മണ്ഡലത്തിൽ ഐക്യജനാധിപത്യ മുന്നണി സ്ഥാനാർത്ഥിയായി മത്സരിച്ചു തോറ്റു.
മരണം.
വാർദ്ധക്യസഹജമായ അസുഖം മൂലം 2012 സെപ്റ്റംബർ 8-ന് മകൾ ജമീലാ പ്രകാശം എം.എൽ.എ യുടെ തിരുമലയിലെ വീട്ടിൽ വച്ച് അന്തരിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="124090" url="https://ml.wikipedia.org/wiki?curid=124090" title="ഒറിക്ട്ടെറോപിഡേ">
ഒറിക്ട്ടെറോപിഡേ



</doc>
<doc id="124091" url="https://ml.wikipedia.org/wiki?curid=124091" title="താർ">
താർ

 
ആർട്ടിയോഡാക്ടില സസ്തനി ഗോത്രത്തിന്റെ ഉപകുടുംബമായ കാപ്രിനിഡെയിൽപ്പെടുന്നതും കോലാടിന്റെ ബാഹ്യലക്ഷണങ്ങളുള്ളതുമായ ഒരിനം ഏഷ്യൻ മാനുകളെ താർ എന്ന് വിളിക്കുന്നു.
ശരീരഘടന.
പർവതനിരകളിലും വൃക്ഷങ്ങൾ തിങ്ങി വളരുന്ന കുന്നിൻചരിവുകളിലുമാണ് ഇവ ജീവിക്കുന്നത്. തോളറ്റം വരെ ഒരു മീറ്ററോളം ഉയരവും 90 കിലോഗ്രാം വരെ ഭാരവും വരും. ആൺ - പെൺ മൃഗങ്ങൾക്ക് ചെറിയ പരന്ന കൊമ്പുകളുണ്ട്. ആൺമൃഗങ്ങൾ വലിപ്പം കൂടിയവയാണ്. ഇവയുടെ കൊമ്പുകളിൽ വാർഷിക വളർച്ചാവലയങ്ങൾ വളരെ വ്യക്തമായി കാണാൻ കഴിയും. ആൺമൃഗങ്ങളെയപേക്ഷിച്ച് പെൺമൃഗങ്ങളുടെ ശരീരരോമങ്ങൾ നീളം കുറഞ്ഞവയാണ്. ഗർഭകാലം 180 ദിവസമായിരിക്കും.
വിവിധയിനം താറുകൾ.
ഹിമാലയൻ താർ.
ഹിമാലയൻ താറുകളെ ഭൂട്ടാൻ മുതൽ കാശ്മീർ വരെയുള്ള ഭൂപ്രദേശങ്ങളിലാണ് കണ്ടുവരുന്നത്. ഇതിന്റെ ശരീരം നീളംകൂടി, ജടപിടിച്ച കടുംചുവപ്പു കലർന്ന തവിട്ടുനിറത്തിലുള്ള രോമങ്ങളാൽ ആവൃതമാണ്. കുഞ്ചിരോമങ്ങൾക്കു സദൃശമായ നീണ്ട രോമങ്ങൾ കഴുത്തിലും തോളിലും കാണപ്പെടുന്നുമുണ്ട്. തലയിലും കാൽമുട്ടിനു താഴെയും വളരെച്ചെറിയ രോമങ്ങളാണുള്ളത്.
നീലഗിരി താർ.
നീലഗിരി താറുകൾ തെക്കേ ഇന്ത്യയിലാണ് ധാരാളമായി കണ്ടുവരുന്നത്. ഇവയ്ക്ക് കടും മഞ്ഞയോ തവിട്ടോ നിറത്തിലുള്ള വളരെ ചെറിയ രോമങ്ങളാണുള്ളത്. കുഞ്ചിരോമങ്ങൾ ചെറുതും മുള്ളുപോലുള്ളതുമായിരിക്കും.
അറേബ്യൻ താർ.
ടാറുകളിൽ വച്ചേറ്റവും വലിപ്പം കുറഞ്ഞ ഇനം ഒമാനിൽ കണ്ടുവരുന്ന അറേബ്യൻ ടാറുകൾ ആണ്. ഇവയുടെ ശരീരത്തെ പൊതിഞ്ഞ് നീളം കുറഞ്ഞ രോമങ്ങളാണുള്ളത്. രോമങ്ങൾക്ക് മഞ്ഞ കലർന്ന തവിട്ടുനിറവുമാണ്. എങ്കിലും കാലുകളിലേയും വയറിനടിഭാഗത്തേയും രോമങ്ങൾക്ക് വെള്ളനിറമാണുള്ളത്.

</doc>
<doc id="124092" url="https://ml.wikipedia.org/wiki?curid=124092" title="Tahr">
Tahr



</doc>
<doc id="124093" url="https://ml.wikipedia.org/wiki?curid=124093" title="കെ.എ. സിദ്ദീഖ് ഹസ്സൻ">
കെ.എ. സിദ്ദീഖ് ഹസ്സൻ

പ്രൊഫ. കെ. എ. സിദ്ദീഖ് ഹസൻ, കേരളത്തിലെ ഒരു മുസ്‌ലിം നേതാവായിരുന്നു (ജനനം:5 മെയ്‌ 1945;മരണം:6 ഏപ്രിൽ 2021) ) . ഇസ്‌ലാമിക പണ്ഡിതൻ, വാഗ്മി, സാമൂഹിക പ്രവർത്തകൻ എന്നിങ്ങനെ വിവിധ മേഖലകളിൽ അദ്ദേഹം പ്രവർത്തിച്ചു. ജമാഅത്തെ ഇസ്‌ലാമി ഹിന്ദ് അഖിലേന്ത്യാ അസിസ്റ്റന്റ് അമീർ, ന്യൂ ഡെൽഹി ആസ്ഥാനമായി പ്രവർത്തിക്കുന്ന ഹ്യൂമൻ ഡവലപ്മെന്റ് ഫൗണ്ടേഷന്റെ വിഷൻ 2016 പദ്ധതിയുടെ സെക്രട്ടറി, 1990 മുതൽ 2005 വരെയുള്ള വർഷങ്ങളിൽ കേരള ജമാഅത്തെ ഇസ്‌ലാമിയുടെ സംസ്ഥാന അമീർ തുടങ്ങിയ ഉത്തരവാദിത്തങ്ങൾ വഹിച്ചിരുന്നു.
ഇന്ത്യയിലെ സാമൂഹിക-സാമൂഹിക-വിദ്യാഭ്യാസ മേഖലയിൽ പിന്നോക്കം നിൽക്കുന്ന ജനവിഭാഗങ്ങളുടെ പുരോഗമനത്തിനായി പ്രവർത്തിക്കുന്ന അനേകം പ്രൊജക്ടുകൾക്ക് നേതൃത്വം നൽകിയ അദ്ദേഹം ഹ്യൂമൻ വെൽഫെയർ ഫൗണ്ടേഷൻ, ഹ്യൂമൻ വെൽഫെയർ ട്രസ്റ്റ്, എ.പി.സി.ആർ, സൊസൈറ്റി ഫോർ ബ്രൈറ്റ് ഫ്യൂച്ചർ, മെഡിക്കൽ സർവിസ് സൊസൈറ്റി എന്നിവയുടെ ജനറൽ സെക്രട്ടറിയായിരുന്നു.
ജീവിതരേഖ.
കെ.എം അബ്ദുല്ല മൗലവിയുടേയും പി.എ. ഖദീജയുടേയും മകനായി 1945 മെയ് 5 ന്‌ തൃശൂർ ജില്ലയിലെ കൊടുങ്ങല്ലൂരിനടുത്ത എറിയാട് ജനനം. ഫറൂഖ് റൗദത്തുൽ ഉലൂം അറബിക് കോളേജ്, ശാന്തപുരം ഇസ്‌ലാമിയ കോളേജ് എന്നിവിടങ്ങളിൽ നിന്നായി അഫ്ദലുൽ ഉലമയും എം.എ (അറബിക്) യും കരസ്ഥമാക്കി. സർക്കാർ കോളേജിൽ അദ്ധ്യാപകനായി ജോലിചെയ്തു..തിരുവനന്തപുരം യൂനിവേഴസിറ്റി കോളജ്​, എറണാകുളം മഹാരാജാസ്​ കോളജ്​, കൊയിലാണ്ടി, കോടഞ്ചേരി, കാസർഗോഡ്​ ഗവൺമെൻറ്​ കോളജുകളിൽ അധ്യാപകനായിരുന്നു.
കേരള ജമാഅത്തെ ഇസ്‌ലാമിയുടെ സംസ്ഥാന അദ്ധ്യക്ഷനായിരുന്ന സിദ്ദീഖ് ഹസ്സൻ, മാധ്യമം ദിനപത്രം-വാരിക നിലകൊള്ളുന്ന ഐഡിയൽ പബ്ലിക്കേഷൻ ട്രസ്റ്റിന്റെ സ്ഥാപക സെക്രട്ടറിയായിരുന്നു. തുടർന്ന് ഐഡിയൽ പബ്ലിക്കേഷൻ ട്രസ്റ്റിന്റെ ചെയർമാനായും, ആൾട്ടർനേറ്റീവ് ഇൻവെസ്റ്റ്‌മെന്റ് ആന്റ് ക്രെഡിറ്റ് ലിമിറ്റഡിന്റെ അദ്ധ്യക്ഷനായും, ബൈത്തുസ്സകാത്ത് കേരളയുടെ സ്ഥാപക അദ്ധ്യക്ഷനായും പ്രബോധനം വാരികയുടെ മുഖ്യപത്രാധിപരായും സേവനമനുഷ്ഠിച്ചിട്ടുണ്ട്.
സഊദി അറേബ്യ, കുവൈത്ത്, ബഹറൈൻ, ഒമാൻ, യു.എ.ഇ എന്നിവിടങ്ങളിൽ സന്ദർശനം നടത്തിയിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="124095" url="https://ml.wikipedia.org/wiki?curid=124095" title="1909">
1909

 
 
ഗ്രിഗോറിയൻ കാലഗണനാരീതി പ്രകാരമുള്ള, ഇരുപതാം നൂറ്റാണ്ടിലെ ഒൻപതാം വർഷമായിരുന്നു 1909.
ജനനങ്ങൾ.
&lt;br clear="all"&gt;

</doc>
<doc id="124097" url="https://ml.wikipedia.org/wiki?curid=124097" title="K.A. Siddique Hassan">
K.A. Siddique Hassan



</doc>
<doc id="124098" url="https://ml.wikipedia.org/wiki?curid=124098" title="1950">
1950

 
 
ഗ്രിഗോറിയൻ കാലഗണനാരീതി പ്രകാരമുള്ള, ഇരുപതാം നൂറ്റാണ്ടിലെ അൻപതാം വർഷമായിരുന്നു 1950.
സംഭവങ്ങൾ.
&lt;br clear="all"&gt;

</doc>
<doc id="124099" url="https://ml.wikipedia.org/wiki?curid=124099" title="മക്കൾ മാഹാത്മ്യം">
മക്കൾ മാഹാത്മ്യം

 
പോൾസന്റെ സംവിധാനത്തിൽ ഇന്നസെന്റ്, മുകേഷ്, സായി കുമാർ, ജഗദീഷ്, വൈഷ്ണവി, സുചിത്ര എന്നിവർ പ്രധാനവേഷങ്ങളിൽ അഭിനയിച്ച് 1992-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മക്കൾ മാഹാത്മ്യം. ഷാമ്‌ലി ഇന്റർനാഷണലിന്റെ ബാനറിൽ അബ്‌ദുൾ ലത്തീഫ് നിർമ്മിച്ച ഈ ചിത്രം വിതരണം ചെയ്തത് മുദ്ര ആർട്സ് ആണ്. ഈ ചിത്രത്തിന്റെ കഥ സിദ്ദിഖ്-ലാലിന്റേതാണ്‌. തിരക്കഥ റോബിൻ സത്യനാഥ് രചിച്ചിരിക്കുന്നു. സംഭാഷണം രചിച്ചത് ജെ. പള്ളാശ്ശേരി.
സംഗീതം.
പി.കെ. ഗോപി എഴുതിയ ഗാനങ്ങൾക്ക് സംഗീതം പകർന്നത് സജ്‌പോൾ ആണ്. പശ്ചാത്തലസംഗീതം ഒരുക്കിയത് എസ്. ബാലകൃഷ്ണൻ. 

</doc>
<doc id="124100" url="https://ml.wikipedia.org/wiki?curid=124100" title="ആർ പ്രകാശം">
ആർ പ്രകാശം



</doc>
<doc id="124106" url="https://ml.wikipedia.org/wiki?curid=124106" title="കേരളത്തിലെ ക്ഷേത്രങ്ങളുടെ പട്ടിക">
കേരളത്തിലെ ക്ഷേത്രങ്ങളുടെ പട്ടിക

 
കന്യാകുമാരി മുതൽ കാസർഗോഡ് വരെ പരശുരാമൻ മഴുവെറിഞ്ഞ് വീണ്ടെടുത്ത പുരാതന കേരളം ഒട്ടനവധി ക്ഷേത്രങ്ങൾ, കാവുകൾ എന്നിവയാൽ സമ്പന്നമാണ്. കന്യാകുമാരി ഇന്ന് തമിഴ്നാട് സംസ്ഥാനത്തിൽ ആണെങ്കിലും കേരളീയ സംസ്കാരവും പൈതൃകങ്ങളും ഇന്നും മുറുകെ പിടിക്കുന്നു. അതിനാൽ തിരുവിതാംകൂറിൻ്റെ അവിഭാജ്യ ഘടകമായ കന്യാകുമാരി ജില്ലയിലെ ക്ഷേത്രങ്ങളെയും ഉൾപെടുത്തിയ പട്ടിക ഇതിൽ ഉൾപ്പെടുത്തിയിരിക്കുന്നു. 
ജില്ലയുടെ അടിസ്ഥാനത്തിൽ കേരളത്തിലെ ക്ഷേത്രങ്ങളുടെ പട്ടിക. തിരുവിതാംകൂർ ദേവസ്വം ബോർഡിന്റെ കീഴിൽ 1248 ക്ഷേത്രങ്ങളാണുള്ളത്. ഇതുകൂടാതെ സ്വകാര്യ ഉടമസ്ഥതയിലുള്ള ആയിരക്കണക്കിനു ക്ഷേത്രങ്ങളുമുണ്ട്. അവയുടെ പട്ടികയും താഴെയുണ്ട്.
കന്യാകുമാരി.
കന്യാകുമാരി 
കാസർകോട്.
കിനാവൂർ ശ്രീ ധർമ്മ ശാസ്താ ക്ഷേത്രം (കിണാവൂർ മോലോം )
മലബാർ ദേവസ്വം ബോർഡിന്റെ കീഴിലുള്ള ക്ഷേത്രങ്ങൾ.
"താലൂക്ക്: ഹോസ്ദുർഗ്"
താലൂക്ക്: "കാസറഗോഡ്"
അവലംബം.
[[വർഗ്ഗം:കേരളത്തിലെ ക്ഷേത്രങ്ങൾ]]
[[വർഗ്ഗം:കേരളവുമായി ബന്ധപ്പെട്ട പട്ടികകൾ]]

</doc>
<doc id="124107" url="https://ml.wikipedia.org/wiki?curid=124107" title="ഗവൺമെന്റ് മെഡിക്കൽ കോളേജ്, കോഴിക്കോട്">
ഗവൺമെന്റ് മെഡിക്കൽ കോളേജ്, കോഴിക്കോട്

 
മലബാർ മേഖലയിലെ ഒരേയൊരു സർക്കാർ മെഡിക്കൽ കോളേജാണ് കോഴിക്കോട്‌ സർക്കാർ മെഡിക്കൽ കോളേജ്. നഗരമധ്യത്തിൽ നിന്ന് പത്തു കിലോമീറ്ററുകൾ കിഴക്ക് മാറി ചേവായൂർ എന്ന സ്ഥലത്താണ് ഈ കലാലയം സ്ഥിതി ചെയ്യുന്നത്. 270 ഏക്കർ സ്ഥലത്ത് വ്യാപിച്ചുകിടക്കുന്ന ഈ കോളേജിനെ കേരളത്തിലെ അഞ്ചിൽ രണ്ടു ഭാഗം ജനങ്ങൾ ചികിത്സയ്ക്കായി ആശ്രയിക്കുന്നു[""]. മുഖ്യ കെട്ടിടത്തിൽ മാത്രം 1183 കിടക്കകളുണ്ട്.
ചരിത്രം.
1957 മെയ്‌ 29-ൽ അന്നത്തെ കേരള ഗവർണ്ണരായിരുന്ന ഡോ. ബി. രാമകൃഷ്ണ റാവുവാണ് മെഡിക്കൽ കോളേജിന്റെ ശിലാസ്ഥാപനം നടത്തിയത്. ഇതേ വർഷം ഓഗസ്റ്റ്‌ 5-ന് അന്നത്തെ ആരോഗ്യ മന്ത്രി ആയിരുന്ന ഡോ. എ.ആർ. മേനോൻ കോളേജിന്റെ ഉദ്ഘാടനം നിർവഹിച്ചു. കോഴിക്കോട് മെഡിക്കൽ കോളേജിന്റെ ആദ്യ സാരഥി ഡോ.കെ.എൻ.പിഷാരോടി ആണ്. ഇപ്പോൾ നിലവിലുള്ള കോളേജ് കെട്ടിടം ഉദ്ഘാടനം ചെയ്തത് 1959 മാർച്ച്‌ 15 നു അന്നത്തെ കേരള മുഖ്യമന്ത്രിയായിരുന്ന ഇ.എം.എസ്.നമ്പൂതിരിപ്പാടായിരുന്നു.
ഇൻസ്റ്റിറ്റ്യൂട്ട് ഓഫ് മറ്റെർണൽ ആൻഡ് ചൈൽഡ് ഹെൽത്ത്‌.
മാതൃ-ശിശു ആര്യോഗ്യ സേവനങ്ങൾ ശക്തിപ്പെടുത്തുന്നതിലെക്കായി മെഡിക്കൽ കോളേജിനോട് അനുബന്ധിച്ച് 1975 ൽ ഇൻസ്റ്റിറ്റ്യൂട്ട് ഓഫ് മറ്റെര്നൽ ആൻഡ് ചൈൽഡ് ഹെൽത്ത്‌ (മാതൃ-ശിശു ആര്യോഗ്യ വിഭാഗം) ആരംഭിച്ചു. 610 കിടക്കകളുണ്ട്. രോഗികളുടെ എണ്ണം കിടക്കകളുടെ എണ്ണത്തെക്കാൾ വളരെ കൂടുതലാണ്
ദന്തൽ കോളേജ്.
1982-ലാണ് ഇതോടൊപ്പം ദന്തവിദ്യാലയം സ്ഥാപിതമാകുന്നത്. ഇത് ഇപ്പോൾ ഒരു സ്വതന്ത്ര സ്ഥാപനമാണ്‌ .
ഇൻസ്റ്റിറ്റ്യൂട്ട് ഓഫ് മെന്റൽ ഹെൽത്ത്‌ ആൻഡ്‌ ന്യൂറോ സയന്സസ് (ഇംഹാൻസ്‌).
1983-ലാണ് മാനസികാരോഗ്യ വിഭാഗം സ്ഥാപിതമാകുന്നത്.മെഡിക്കൽ കോളേജിൽ നിന്നും ഉദ്ദേശം ഏഴു കിലോമീറ്റർ അകലെ കുതിരവട്ടം എന്ന പ്രദേശത്താണ് ഈ ആശുപത്രി സ്ഥിതി ചെയ്യുന്നത്. ഇംഹാൻസിനു ഫറോക്കിലും, ബാലുശേരിയിലും, മഞ്ചേരിയിലും, ഇടവണ്ണയിലും റീ ഹാബിലിറ്റേഷൻ കേന്ദ്രങ്ങളുണ്ട്.
സൂപ്പർ സ്പെഷ്യാലിറ്റി ആശുപത്രി.
മെഡിക്കൽ കോളേജിനോട് അനുബന്ധിച്ച് 1992ൽ തറകല്ലിട്ട ആശുപത്രി സമുച്ചയം 2006 ലാണ് പൂർത്തിയായത്. ന്യൂറോളജി, നെഫ്രോളജി, കാർഡിയോളജി, യൂറോളജി എന്നീ വിഭാഗങ്ങൾ ആണ് ഇവിടെ ലഭ്യമായിട്ടുള്ളത്.
പ്രവേശനം.
എം.ബി.ബി.എസ്, ബി.ഡി.എസ് എന്നീ കോഴ്സുകൾക്ക് പ്രവേശനം കേന്ദ്ര സർക്കാർ നടത്തുന്ന പൊതു പ്രവേശന പരീക്ഷയിലൂടെയാണ്. എം.ബി.ബി.എസ് കോഴ്സിനു ഒരു ബാച്ചിൽ 250 വിദ്യാർഥികളും, ബി.ഡി.എസ് കോഴ്സിനു 40 വിദ്യാർഥികളുമാണുള്ളത്. ഫാർമസി, ബി.എസ്.സി എം.എൽ.ടി മുതലായ കോഴ്സുകൾക്ക് പ്രവേശനം യോഗ്യതാ പരീക്ഷയുടെ മാർക്കിനെ അടിസ്ഥാനമാക്കിയാണ് നൽകി വരുന്നത്.
ബാച്ചുകൾ.
2020 ഡിസംബർ മാസത്തിൽ 64ആമത്തെ എം.ബി.ബി.എസ് ബാച്ച് കോഴിക്കോട് മെഡിക്കൽ കോളേജിൽ ചേർന്നു.
ചിത്രശാല.
&lt;gallery caption="കോഴിക്കോട് മെഡിക്കൽ കോളേജ്/ആശുപത്രിയുടെ വിവിധ ചിത്രങ്ങൾ" widths="140px" heights="100px" perrow="4"&gt;
image:MCH Kozhikode.jpg|കോഴിക്കോട് മെഡിക്കൽ കോളേജ് പ്രധാന കെട്ടിടം 
image:MCH_Super.jpg|കോഴിക്കോട് മെഡിക്കൽ കോളേജ് സൂപ്പർ സ്പെഷ്യാലിറ്റി ആശുപത്രി
&lt;/gallery&gt;
അവലംബം.
Official website of Medical College, Calcut: "www.cmc.in"

</doc>
<doc id="124112" url="https://ml.wikipedia.org/wiki?curid=124112" title="ചെന്നിനായകം">
ചെന്നിനായകം

കയ്പുരസമുള്ള ഒരു അങ്ങാടിമരുന്നാണ് ചെന്നിനായകം. കറ്റാർവാഴയുടെ ഇലയുടെ നീര് പ്രത്യേകരീതിയിൽ തിളപ്പിച്ച് ജലാംശം വറ്റിച്ചാണ് ഇത് തയ്യാറാക്കുന്നത്. ഇരുണ്ടനിറവും കട്ടിയുമുള്ളതും തിളക്കമാർന്നതുമാണ് ഈ പദാർത്ഥം. കുഞ്ഞുങ്ങളുടെ മുലകുടി മാറാൻ ചെന്നിനായകം അരച്ചു തേയ്ക്കുന്ന പതിവുണ്ട്. വിരശല്യത്തിനും വിരേചനത്തിനും ആർത്തമസംബന്ധമായ രോഗങ്ങൾക്കും പ്രതിവിധിയായി ഉപയോഗിക്കുന്നു. . ആയുർവേദത്തിലെ പല ചൂർണങ്ങളിലും ലേപനങ്ങളിലും ഒരു കൂട്ടായി ചെന്നിനായകം ഉണ്ട്. ഹോമിയോപ്പതിയിലെ ചില മരുന്നുകളിലും അലോവേര ഉപയോഗിക്കുന്നുണ്ട്. പ്രാഥമിക രൂപമായ കറ്റാർവാഴ അഥവാ അലോവേര എന്ന ജെൽ രൂപത്തിലുള്ള വസ്തു മുഖസൗന്ദര്യം വർധിപ്പിക്കാനുള്ള പല ഉത്പന്നങ്ങളുടെയും ഭാഗവുമാണ്. അലോ ജെൽ മുറിവ്, പൊള്ളൽ, ഫ്രോസ്റ്റ് ബൈറ്റ്, ചൊറി, മുഖക്കുരു, സോറിയാസിസ്, ഡ്രൈ സ്കിൻ തുടങ്ങി പലതിനുമുള്ള ആധുനിക വൈദ്യശാസ്ത്ര ലേപനങ്ങളുടെയും കൂട്ടാണ്. എന്നാൽ കറ്റാർവാഴയുടേയും ചെന്നിനായകം അടക്കം അതിൽ നിന്നുള്ള ഉൽപ്പന്നങ്ങളുടേയും ഔഷധഗുണത്തേയും അവയിലെ വിഷാംശത്തേയും പറ്റി ആധുനികവൈദ്യശാസ്ത്രത്തിന് ഭിന്നാഭിപ്രായങ്ങളാണുള്ളത്.

</doc>
<doc id="124117" url="https://ml.wikipedia.org/wiki?curid=124117" title="സിദ്ദീഖ് ഹസ്സൻ. കെ.എ">
സിദ്ദീഖ് ഹസ്സൻ. കെ.എ



</doc>
<doc id="124118" url="https://ml.wikipedia.org/wiki?curid=124118" title="പ്രൊഫ. കെ.എ. സിദ്ദീഖ് ഹസ്സൻ">
പ്രൊഫ. കെ.എ. സിദ്ദീഖ് ഹസ്സൻ



</doc>
<doc id="124121" url="https://ml.wikipedia.org/wiki?curid=124121" title="സഹോക്തി">
സഹോക്തി

മലയാളവ്യാകരണത്തിലെ ഒരു അലങ്കാരമാണ്‌. രണ്ടു വസ്തുക്കളും ഒരേ ക്രിയ ചെയ്യുന്നതിനാൽ ഒന്ന് മറ്റൊന്നിനോട് കൂടി ആ ക്രിയ നടത്തുന്നു എന്ന് പറയുന്നത് സഹോക്തി
ലക്ഷണം.
'ഒന്നോടുകൂടി മറ്റൊന്നു ക്രിയചെയ്താൽ സഹോക്തിയാം'
ഉദാ:
'കീർത്തി ശത്രുക്കളോടൊത്തുകടന്നു പലദിക്കുകൾ'
രണ്ടു വസ്തുക്കൾ ഒരേ ക്രിയ ചെയ്യുന്നത് ഒരേ മാതിരിയായിരുന്നാൽ ചമത്കാരകാരകമാവാത്തതിനാൽ അലങ്കാരമല്ല. രണ്ടും രണ്ടുപ്രകാരത്തിലായാലേ അലങ്കാരത്വം സിദ്ധിക്കൂ. ഉദാഹരണത്തിൽ കീർത്തി പല ദിക്കുകൾ കടക്കുന്നത് വ്യാപിക്കുകയാണ്. ശത്രുക്കളാകട്ടെ പേടിചോടുകയായികുന്നു. രണ്ടിലും പലദിക്കുകൾ കടക്കുക എന്ന ഏക ക്രിയയിൽ സഹഭാവം കവി കല്പിക്കുന്നു.

</doc>
<doc id="124122" url="https://ml.wikipedia.org/wiki?curid=124122" title="സഹോക്തി (അലങ്കാരം)">
സഹോക്തി (അലങ്കാരം)



</doc>
<doc id="124125" url="https://ml.wikipedia.org/wiki?curid=124125" title="കുറവിലങ്ങാട് പള്ളി">
കുറവിലങ്ങാട് പള്ളി

കോട്ടയം ജില്ലയിലെ പ്രശസ്തമായ ക്രിസ്ത്യൻ തീർത്ഥാടന കേന്ദ്രമാണ് മേജർ ആർക്കിഎപ്പിസ്‌കോപ്പൽ മർത്ത് മറിയം ആർച്ചുഡീക്കൻ തീർത്ഥാടന ദൈവാലയം . ആഗോള മരിയൻ (കന്യകാ മറിയം) തീർത്ഥാടനത്തിനും, മൂന്ന് നോമ്പിനോട് അനുബന്ധിച്ചുള്ള കപ്പൽ പ്രദക്ഷിണത്തിനും പ്രസിദ്ധമായ ഈ ദേവാലയം പാലാ രൂപതയുടെ കീഴിലാണ്.
ചരിത്രം.
നൂറ്റാണ്ടൂകൾക്കുകൾക്കു മുൻപ് കന്നുകാലികളെ മേയിച്ചു നടന്ന് കാട്ടിലകപ്പെട്ട ഇടയബാലകർക്ക് പരിശുദ്ധ കന്യാമറിയം മുത്തിയമ്മയുടെ രൂപത്തിൽ ഇവിടെ വച്ച് ദർശനം നൽകുകയും ദാഹ ജലത്തിനായി നീരുറവ കാണിച്ചു കൊടുക്കുകയും ചെയ്തു എന്നാണ് ഐതിഹ്യം. ഏ.ഡി. 105-ലാണ് ഈ ദേവാലയം നിർമ്മിക്കപ്പെട്ടത്. പള്ളിയുടെ പഴയ മണിമാളികയിൽ സ്ഥാപനകാലം 105 എന്ന് വ്യക്തമായി എഴുതിയിട്ടുണ്ട്.
കുറവിലങ്ങാട് മുത്തിയമ്മയുടെ രൂപം
ദേവാലയങ്ങൾ.
ഇവിടെ ഒരേ ചുറ്റുവട്ടത്തു തന്നെ മൂന്ന് പള്ളികളുണ്ട്. ഒന്ന് ഇടവക പള്ളിയായ വലിയ പള്ളി. അതിന് തൊട്ട് കിഴക്ക് സെമിത്തേരിയിൽ വിശുദ്ധ ഔസേപ്പിന്റെ നാമത്തിൽ ഒരു കപ്പേള. അതിനും തെക്കായി വിശുദ്ധ സെബസ്ത്യാനോസിന്റെ നാമത്തിൽ ചെറിയ പള്ളി.
വലിയ പള്ളി.
പല പ്രാവശ്യം ഈ പള്ളി പുതുക്കി പണിതു. ഓരോ തവണയും വടക്കോട്ട് വീതിക്കുകയാണ് ചെയ്തത്. ആദ്യ പള്ളിയുടെ മദ്ബഹ പിന്നത്തെ പുതുക്കലോടെ തെക്കേയരികിലായി. തെക്കേ സങ്കീർത്തിയെന്ന് ഇതിന് പേരുമിട്ടു. അവിടെയുള്ള അൾത്താരയിലാണ് മാതാവിന്റെ കരിങ്കൽ പ്രതിമ. ആ അൾത്താരയ്ക്കു നേരേയാണ് കുരിശിൻതൊട്ടിയിലെ കൽക്കുരിശുകൾ. പള്ളിക്ക് വടക്കോട്ട് വീതി കൂട്ടി എന്നതിന് തെളിവ് ഈ കൽക്കുരിശുകൾ തന്നെ. 1960ലാണ് വലിയ പള്ളിയുടെ ഗോപുരങ്ങൾ പണിയുന്നത്, 2018 റവ ഡോ ജോസഫ് തടത്തിൽ വീതി കൂട്ടി അവസാനമായി പുതുക്കി പണിതു
മുത്തിയമ്മയുടെ കിരീടധാരണം 
സുറിയാനി ലിഖിതങ്ങലുള്ള കൽമണ്ഡപം
വലിയ പള്ളിയുടെ മുകളിലുള്ള സീലിങ് (ഭാവന ചിത്രം)
ചെറിയ പള്ളി.
വിശുദ്ധ സെബസ്ത്യാനോസിന്റെ നാമത്തിലുള്ള ഈ പള്ളി വളരെ ചേർത്തും. വലിയപള്ളിയ്ക് കിഴക്ക് ഉയർന്ന സ്ഥലത്ത് സ്ഥിതി ചെയുന്നു. ഇ പള്ളിയോടു ചേർന്നാണ് മണിമാളിക സ്ഥിതി ചെയുന്നത്.
കൽക്കുരിശ്.
കേരളത്തിലെ ഏറ്റവും വലിയ, ഒറ്റക്കല്ലിൽ തീർത്ത കൽക്കുരിശാണിത്. 48 അടി ഉയരമുള്ള കുരിശും അതിന്റെ കരിങ്കൽത്തറയും എ.ഡി.1575ൽ പണികഴിപ്പിച്ചവയാണ്. കരിങ്കൽത്തറയിൽ ഈശോയുടെ ശരീരത്തോടുകൂടിയ കുരിശും പെലിക്കൺ പക്ഷിയും മുന്തിരിക്കുലകളും കൊത്തിവച്ചിരിക്കുന്നു. ഒപ്പം താമരയിലകളും, ഇത് ബുദ്ധമത സ്വാധീനത്തെ സൂചിപ്പിക്കുന്നു. ചുറ്റുവിളക്ക് കത്തിക്കുക എന്ന നസ്രാണി പാരമ്പര്യമാണ് ഇവിടുത്തെ നേർച്ച.
മണിമാളിക.
ചെറിയ പള്ളിയുടെ തെക്ക് വശത്തായാണ് മണിമാളിക. മൂന്ന് ഭീമൻ മണികളുള്ള ഈ മണിമാളിക 1910ൽ നിർമ്മിച്ചതാണ്. 1911ൽ ജർമിനിയിലെ ഹാമ്പുർഗിൽ നിന്ന് 30000 രൂപ മുടക്കി, നാല് മണികൾ കപ്പൽ മാർഗ്ഗം കൊണ്ടുവന്ന് ഇവിടെ സ്ഥാപിക്കപ്പെട്ടു. യാത്രാമദ്ധ്യേ ഒരെണ്ണം കടലിൽ നഷ്ടപ്പെട്ടു എന്നാണ് ചരിത്രം പറയുന്നത്. പള്ളിയിലെ രേഘകൾ പ്രകാരം മണികൾക്ക് യഥാക്രമം 1666 കി.ഗ്രാം , 1173 കി.ഗ്രാം, 710 കി.ഗ്രാം ഭാരമുണ്ട്. സപ്തസ്വരങ്ങൾ വായിക്കാമെന്ന് കരുതപ്പെടുന്ന ഈ മണികൾ ഭാരക്കൂടുതൽ മൂലം ചവിട്ടിയാണ് മുഴക്കുന്നത്.
തിരുനാളുകൾ.
മൂന്ന് നോമ്പ്, എട്ട് നോമ്പ്, വിശുദ്ധ സെബസ്ത്യാനോസിന്റെ തിരുന്നാൾ എന്നിവയാണ് ഇവിടുത്തെ പ്രധാന തിരുന്നാളുകൾ .
ഇതിൽ തന്നെ മൂന്നു നോയമ്പ് തിരുനാൾ ആണ് ഏറ്റവും പ്രസിദ്ധവും, ആഘോഷ പൂർവ്വം കൊണ്ടാടുന്നതും. അമ്പതു നോയമ്പിനു പതിനെട്ടു ദിവസം മുന്നോടിയായാണ് മൂന്ന് നോയമ്പ് തിരുന്നാൾ കൊണ്ടാടുന്നതു. മൂന്ന് നോയമ്പ് തിരുനാളിലെ രണ്ടാം ദിവസത്തെ കപ്പൽ പ്രദക്ഷിണം വളരെ പ്രസിദ്ധമാണ്. 
മാസദ്യവെള്ളിയാഴ്ചകളിൽ (മാസത്തിലെ ആദ്യത്തെ വെള്ളിയാഴ്ച) ഒട്ടേറെ തീർഥാടകർ എത്തുന്ന പതിവുള്ളതിനാൽ അന്നേ ദിവസം. ഒട്ടേറെ കുർബാനകളും നേര്ച്ച വഴിപാടുകളും നടക്കുന്നു. എല്ലാ മാസദ്യവെള്ളിയാഴ്ചകളും തിരുന്നാൾ ദിവസത്തിന് സമാനമായ പ്രതീതി ഉണ്ടാക്കുന്നു. 
പള്ളിയിലെ മൂന്നു നോയമ്പ് തിരുനാളിന് ഏറ്റുമാനൂർ മഹാദേവക്ഷേത്രത്തിൽ നിന്ന് ആനയെ പ്രദക്ഷിണത്തിനയക്കുകയും, ക്ഷേത്രത്തിലെ ഉത്സവത്തിന് പള്ളിയിൽനിന്നും മുത്തുകുടകൾ കൊടുത്തയക്കുകയും ചെയ്യുന്ന ചടങ്ങ് ഇപ്പോഴും നടക്കുന്നു.
കപ്പൽ പ്രദക്ഷിണം.
കടപ്പൂർ നിവാസികൾക്കാണ് കപ്പൽ എടുക്കുന്നതിനുള്ള അവകാശം. കറുത്തേടം, ചെമ്പൻകുളം, പുതുശ്ശേരി, അഞ്ചേരി, വലിയവീട് എന്നീ അഞ്ചു വീട്ടുകാരാണ് മൂന്നു നോമ്പ് തിരുനാളിന് കപ്പൽ വഹിക്കുന്നത്.
നാൾവഴി.
! വർഷം (ക്രി.വ.) !! സംഭവം 
അവലംബം.
&lt;templatestyles src="Reflist/styles.css" /&gt;

</doc>
<doc id="124128" url="https://ml.wikipedia.org/wiki?curid=124128" title="ടൈലോപോഡ">
ടൈലോപോഡ

 
അയവിറക്കു മൃഗങ്ങൾ ഉൾപ്പെടുന്ന ആർട്ടിയോഡാക്ടില സസ്തനി ഗോത്രത്തിന്റെ ഉപഗോത്രമാണ് ടൈലോപോഡ. ഒട്ടകങ്ങളും ലാമകളും അല്പകകളുംമാത്രമാണ് ടൈലോപോഡയിലെ ഇന്ന് ജീവിച്ചിരിക്കുന്ന അംഗങ്ങൾ[""].
ഏഷ്യയിലെയും വടക്കേ ആഫ്രിക്കയിലെയും മരുഭൂമികളിലും വരണ്ട പ്രദേശങ്ങളിലുമാണ് ഒട്ടകങ്ങളുള്ളത്; തെക്കേ അമേരിക്കയിലെ ഉയരംകൂടിയ പ്രദേശങ്ങളിൽ ലാമയും. ആസ്ത്രേലിയയിലും അന്റാർട്ടിക്കയിലും ഒട്ടകങ്ങൾ കാണപ്പെടുന്നില്ല.
ഏതാണ്ട് 46.2 മില്ല്യൺ വർഷങ്ങൾക്ക് മുൻപ് ഇയോസീൻ കാലഘട്ടത്തിലാണ് ഇവ ആദ്യമായി പ്രത്യക്ഷപ്പെട്ടത്. പ്ലീസ്റ്റോസീൻ കാലഘട്ടം വരെ വടക്കേ അമേരിക്കയിൽ മാത്രമേ ഈ ഉപഗോത്രത്തിലെ അംഗങ്ങളുണ്ടായിരുന്നുള്ളു എന്ന് പഠനങ്ങൾ തെളിയിക്കുന്നു. ഇവിടെനിന്ന് ഏതാണ്ട് പതിനായിരം വർഷങ്ങൾക്കുമുമ്പു മാത്രമാണ് ഇവ അപ്രത്യക്ഷമായതെന്നു കരുതുന്നു.
ഓഷധികളും പച്ചപ്പുല്ലും ധാരാളമായി ഭക്ഷിക്കുന്ന ഇവയുടെ ആമാശയം വിവിധ അറകളുള്ളതും അയവിറക്കുന്നതിന് അനുയോജ്യമായതുമാണ്. നാരുകൾ ധാരാളമടങ്ങിയ ഭക്ഷണപദാർഥങ്ങൾ വളരെ വേഗം ദഹിക്കാൻ അയവിറക്കൽ സഹായിക്കുന്നു. ഇവയുടെ പല്ലുകളിൽ ദന്തമുനകൾക്കു പകരം വരമ്പുകളും ഉയർന്ന ശിഖരങ്ങളും അഥവാ മകുടങ്ങളും ഉണ്ടായിരിക്കും. ഈ ഉപഗോത്രത്തിലെ അംഗങ്ങളുടെ കാലുകൾ നീളമേറിയവയാണ്. ആദ്യകാല സസ്തനികളുടെ കാലുകളിൽ അഞ്ചു വിരലുകളുണ്ടായിരുന്നു. ഇതിൽനിന്നും വ്യത്യസ്തമായി ടൈലോപോഡുകളുടെ കാലുകളിൽ രണ്ടു വിരലുകൾ മാത്രമേ കാണപ്പെടുന്നുള്ളു. ഈ വിരലുകൾ കർമനിർവഹണത്തിനനുയോജ്യമാംവിധം രൂപാന്തരപ്പെട്ടവയായിരിക്കണം.
അവലംബം.
&lt;templatestyles src="Reflist/styles.css" /&gt;

</doc>
<doc id="124129" url="https://ml.wikipedia.org/wiki?curid=124129" title="Tylopoda">
Tylopoda



</doc>
<doc id="124130" url="https://ml.wikipedia.org/wiki?curid=124130" title="പര്യായം (അലങ്കാരം)">
പര്യായം (അലങ്കാരം)

ഒരു വസ്തു ഒന്നിനെ വിട്ട് മറ്റൊന്നിനെ എന്ന മുറയ്ക്ക് പല വസ്തുക്കളെ പ്രാപിക്കുന്നതായോ അല്ലെങ്കിൽ പല വസ്തുക്കൾ ഓരോന്നായി ഒന്നിനെ പ്രാപിക്കുന്നതായോ പറയുന്നത് പര്യായം.
ലക്ഷണം.
'പര്യായമൊന്നു പലതിൻ മുറയ്ക്കു പലതൊന്നിലും'
ഉദാ: 'അന്തിക്കു കമലം വിട്ടു കാന്തി ചെന്നിതു ചന്ദ്രനിൽ അല്ലുവിട്ടുനിലാവേറ്റിട്ടുല്ലാസം പൂണ്ടു വിണ്ടലം'
കാന്തി കമലത്തിലിരുന്നതിനുശേഷം അതുവിട്ട് ചന്ദ്രനിൽ ചേർന്നതായിപ്പറഞ്ഞിരിക്കുന്നു. (ഒന്നിനു മുറയ്കു പലതിൽ പ്രവേശം.) 

</doc>
<doc id="124131" url="https://ml.wikipedia.org/wiki?curid=124131" title="സമുച്ചയം (അലങ്കാരം)">
സമുച്ചയം (അലങ്കാരം)

""
ഒരു വസ്തുവിന് ഒരു വകഗുണമോ ക്രിയയോ വരുന്ന സമയത്തിങ്കൽ തന്നെ മറ്റൊരു വസ്തുവിന് മറ്റൊരു ഗുണമോ ക്രിയയോ ഉണ്ടാകുന്നതാണ് സമുച്ചയം
ലക്ഷണം.
ഗുണക്രിയകളൊന്നിച്ചാൽ സമുച്ചയമലംകൃതി.
ഉദാ: വാനിരുണ്ടു മങ്കയ്കു മനം രക്തവുമായി പോൽ
 ആകാശത്തിനു കാർഷ്ണ്യ ഗുണമുണ്ടായതോടു കൂടി തന്നെ വിരഹിയുടെ മനസ്സിനുരാഗവും ഉണ്ടായി എന്നു പറഞ്ഞിരിക്കുന്നതിനാൽ ഗുണങ്ങൾക്കു സമുചയം.
അവലംബം.
&lt;small&gt;

</doc>
<doc id="124132" url="https://ml.wikipedia.org/wiki?curid=124132" title="വികല്പം (അലങ്കാരം)">
വികല്പം (അലങ്കാരം)

വികല്പം (അലങ്കാരം)
സമബലങ്ങളും അന്യോന്യ വിരോധത്താൽ ഒന്നിച്ചു വരാൻ പാടില്ലാത്തതുമായ രണ്ടെണ്ണത്തിൽ വച്ച് ഒന്നു വരുന്നത് വികല്പം. ഇത് സമുച്ചയത്തിനു നേരെ വിപരീതമാണ്.
ലക്ഷണം.
'വികല്പം തുല്യബലമാം രണ്ടാലൊന്നു വരേണ്ടത്'
ഉദാ: 'വില്ലുതാൻ തലതാനിന്നു വളയ്കട്ടെ വിരോധികൾ'
ലക്ഷ്യത്തിൽ വീരന്റെ പോരിനു വിളി ഒന്നുകിൽ നേരെ യുദ്ധത്തിനു വരട്ടെ, അല്ലെങ്കിൽ കീഴടങ്ങട്ടെ എന്നു താത്പര്യം.
അവലംബം.
&lt;small&gt;

</doc>
<doc id="124133" url="https://ml.wikipedia.org/wiki?curid=124133" title="പരിവൃത്തി (അലങ്കാരം)">
പരിവൃത്തി (അലങ്കാരം)

സമത്തെ കൊടുത്ത് സമത്തേയോ, ന്യൂനത്തെകൊടുത്ത് അധികത്തേയോ അധികത്തെകൊടുത്ത് ന്യൂനത്തേയോ വാങ്ങുന്നത് പരിവൃത്തി
ലക്ഷണം.
'സമാസമങ്ങൾക്കു തമ്മിൽ കൈമാറ്റം പരിവൃത്തിയാം.'
ഉദാ: 'മൃത്താകം മൂർത്തിയേകിട്ടൂ കീർത്തി നേടുന്നു സത്തമർ'
ലക്ഷ്യത്തിൽ ന്യൂനം കൊടുത്തു അധികം നേടുന്നു. നശ്വരമായ ശരീരത്തെ ത്യജിച്ച് സ്ഥായിയായ യശസ്സിനെ സമ്പാദിക്കുന്നു. (മൃത്ത് = മണ്ണ്)

</doc>
<doc id="124135" url="https://ml.wikipedia.org/wiki?curid=124135" title="ദണ്ഡാപൂപിക">
ദണ്ഡാപൂപിക



</doc>
<doc id="124136" url="https://ml.wikipedia.org/wiki?curid=124136" title="Elackad">
Elackad



</doc>
<doc id="124137" url="https://ml.wikipedia.org/wiki?curid=124137" title="പര്യായം">
പര്യായം



</doc>
<doc id="124138" url="https://ml.wikipedia.org/wiki?curid=124138" title="സമുച്ചയം">
സമുച്ചയം



</doc>
<doc id="124139" url="https://ml.wikipedia.org/wiki?curid=124139" title="വികല്പം">
വികല്പം



</doc>
<doc id="124140" url="https://ml.wikipedia.org/wiki?curid=124140" title="പുല്ലാട്">
പുല്ലാട്

പത്തനംതിട്ട ജില്ലയിലെ ഒരു പ്രദേശമാണ്‌ പുല്ലാട്. തിരുവല്ലയെയും പത്തനംതിട്ടയെയും ബന്ധിപ്പിക്കുന്ന റോഡിൽ തിരുവല്ലയിൽ എസ് സി എസ് കവലയിൽ നിന്നും ഉദ്ദേശം 12 കിലോമീറ്റർ സഞ്ചരിച്ചാൽ പൂല്ലാട് എത്താം.
തിരുവല്ലാ നഗരത്തിൽ നിന്നും ഏകദേശം 12 കിലോമീറ്റർ അകലെ തിരുവല്ലാ- കുമ്പഴ സ്റ്റേറ്റ് ഹൈവേയിലാണ് (എസ് എച്ച്- 9) ഒരു പ്രദേശമാണ്‌ പുല്ലാട്. കുമ്പനാട് കിലോമീറ്റര് ദൂരം മാത്രം മാറി സ്ഥിതി ചെയുന്നു. തിരുവല്ല  ആണ് താലൂക്ക്, പോലീസ് സർക്കിൾ തിരുവല്ല ആണ് ആറന്മുള നിയമസഭാമണ്ഡലത്തിൽ വരുന്ന പ്രദേശമാണിത്. 2011 സെൻസസ് പ്രകാരം 26,000 ആണ് ഇവിടുത്തെ ജനസംഖ്യ.[""] പുല്ലാട്ടെ സാക്ഷരത 97.10 % ആണ്.
അവലംബം.
&lt;templatestyles src="Reflist/styles.css" /&gt;
അംബിക വിലാസം

</doc>
<doc id="124141" url="https://ml.wikipedia.org/wiki?curid=124141" title="പരിവൃത്തി">
പരിവൃത്തി



</doc>
<doc id="124142" url="https://ml.wikipedia.org/wiki?curid=124142" title="പ്രത്യനീകം">
പ്രത്യനീകം



</doc>
<doc id="124143" url="https://ml.wikipedia.org/wiki?curid=124143" title="അർത്ഥാപത്തി">
അർത്ഥാപത്തി



</doc>
<doc id="124144" url="https://ml.wikipedia.org/wiki?curid=124144" title="വീരശൈവമതം">
വീരശൈവമതം

 
ശൈവമതത്തിന്റെ ഒരു രൂപമാണ് വീരശൈവമതം. ചില പണ്ഡിതന്മാർ വീരശൈവമതത്തെ ഒരു സ്വതന്ത്ര മതമായി കരുതുമ്പോൾ പൊതുവേ ഹിന്ദുമതത്തിലെ ഒരു വിഭാഗമായി തന്നെയാണ് ഈ മതത്തെ പരിഗണിക്കുന്നത്.
പന്ത്രണ്ടാം നൂറ്റാണ്ടിൽ ജീവിച്ചിരുന്ന ബസവേശ്വരനാണ് ഈ മതത്തിന്റെ പ്രചാന ആചാര്യൻ. താത്വികമായി വീരശൈവ മതത്തിന് ശൈവമതത്തിൽ നിന്നും ഗണ്യമായ വ്യത്യാസങ്ങളില്ല.വീരശൈവർ ഒരു ചെറിയ ശിവലിംഗത്തെ പേടകത്തിലാക്കി കഴുത്തിലണിയുന്നു.ഇതിനാൽ ഈ മതസ്ഥരെ ലിംഗായത്തുകൾ (കന്നഡ: ಲಿಂಗಾಯತರು) അഥവാ 'ലിംഗവാഹകർ' എന്നു കൂടി അറിയപ്പെടുന്നു. ജപവും പൂജയും നടത്തുന്നത് ഈ ശിവലിംഗത്തെ ഇടതു കൈവെള്ളയിൽ പിടിച്ചു കൊണ്ടാണ്. പരബ്രഹ്മ തത്ത്വം തന്നെയാണ് ശിവലിംഗാരനയുടെ പൊരുൾ. വീരശൈവം ഇതിനെ 'പരാശിവബ്രഹ്മം' എന്നു വിളിക്കുന്നു. പരാശിവത്തിന്റെ സകാര നിരാകാര ഭാവങ്ങളുടെ സങ്കലിത രൂപമായണ് ഇവർ ശിവലിംഗത്തെ കാണുന്നത്. ശിവലിംഗം ശരീരത്തിൽ ധരിക്കുക എന്നത് വീരശൈവമതത്തിലെ ഒരു പ്രധാന ആചാരമാണ്. 'ധാരണാദീക്ഷ' അഥവാ 'ഇഷ്ടലിംഗധാരണം' എന്നാണ് ഈ ചടങ്ങ് അറിയപ്പെടുന്നത്.
ദക്ഷിണേന്ത്യൻ സംസ്ഥാനങ്ങളിൽ പ്രത്യേകിച്ച് കർണ്ണാടകയിലാണ് ഈ മതാനുയായികൾ കൂടുതലുള്ളത്. ഇവർ കർണ്ണാടകയിലെ ഏറ്റവും അധികം അംഗസംഖ്യയുള്ള സമുദായമാണ്. കർണ്ണാടകത്തിന് പുറമേ കർണ്ണാടക അതിർത്തിയോടു ചേർന്ന ആന്ധ്രയുടെയും മഹാരാഷ്ട്രയുടെയും പ്രദേശങ്ങളിലും ഗണ്യമായ വിഭാഗം വീരശൈവരുണ്ട്. കൂടാതെ തമിഴ്നാട്ടിലും കേരളത്തിലും വീരശൈവ സാന്നിദ്ധ്യമുണ്ട്.
പേരിനു പിന്നിൽ.
വീരശൈവ എന്ന പദത്തിലെ 'വീര' എന്നത് ഒരു വിശേഷണ പദമാണ്. വിശിഷ്ടം, ശ്രേഷ്ഠം, വീരത്വമുള്ളത് എന്നൊക്കെ എന്ന് ഈ പദത്തിന് അർത്ഥം കല്പിക്കാം. അപ്രകാരം വീരശൈവമെന്നതിനെ ശ്രേഷ്ഠമായ ശിവവിശ്വാസമെന്നു വിവക്ഷിക്കാം. ശിവയോഗി ശിവാചാര്യരുടെ 'സിദ്ധാന്ത ശിഖാമണി' എന്ന സംസ്കൃത ഗ്രന്ഥത്തിൽ 'വി' എന്നാൽ വിജ്ഞാനം 'ര' എന്നാൽ രമിപ്പിക്കുന്നത് എന്ന് അർത്ഥം പറഞ്ഞു കാണുന്നു. അങ്ങനെയെങ്കിൽ 'വീര' എന്നാൽ വിജ്ഞാനത്തെ രമിപ്പിക്കുന്നത് എന്നർത്ഥം. മഗ്ഗേയാ മയീദേവയുടെ വിശേഷാർത്ഥ പ്രകാശിക എന്ന സംസ്കൃത ഗ്രന്ഥത്തിൽ "വി" എന്നാൽ വികല്പം എന്നും 'ര' എന്നാൽ രഹിതം എന്നും പറഞ്ഞിരിക്കുന്നു. അതിനാൽ വികല്പരഹിതമായ ചിന്തയുളവാക്കുന്ന വിശ്വാസമാണ് വീരശൈവ വിശ്വാസമെന്നു സൂചിപ്പിക്കാം.
അടിസ്ഥാനഗ്രന്ഥങ്ങൾ.
28 ശൈവാഗമങ്ങളും 205 ഉപാഗമങ്ങളും ശൈവോപനിഷത്തുക്കളും ശിവപുരാണം,ലിംഗപുരാണം തുടങ്ങിയ പുരാണങ്ങളും ഈ മതത്തിന്റെ അടിസ്ഥാനഗ്രന്ഥങ്ങളാണ്. ഇതു കൂടാതെ 12-ആം നൂറ്റാണ്ടിൽ രൂപം കൊണ്ട വചനസാഹിത്യവും വീരശൈവമതത്തിന്റെ സമഗ്രദർശനമായി പരിഗണിക്കുന്നു.
പ്രശസ്തരായ ലിംഗായത് വിശ്വാസികൾ.
രാഷ്ട്രീയ നേതാക്കൾ.
ബാസപ്പ ദാനപ്പ ജട്ടി - മുൻ ഇന്ത്യൻ പ്രസിഡന്റ്‌ (ആക്ടിംഗ് )

</doc>
<doc id="124147" url="https://ml.wikipedia.org/wiki?curid=124147" title="ബസവേശ്വരൻ">
ബസവേശ്വരൻ

 
വീരശൈവരുടെ പ്രധാന ആചാര്യനായിരുന്നു പന്ത്രണ്ടാം നൂറ്റാണ്ടിൽ ജീവിച്ചിരുന്ന ബസവേശ്വരൻ (കന്നഡ: ಬಸವೇಶ್ವರ‌). ഒരു സാമൂഹ്യ പരിഷ്കർത്താവും, കവിയും, ദാർശനികനുമായിരുന്ന അദ്ദേഹം സമൂഹത്തിൽ നിലവിലിരുന്ന വർണ്ണധർമ്മാശ്രമത്തിനെതിരെ തന്റെ തൂലിക ചലിപ്പിക്കുകയും അതിലൂടെ ഒരു ജാതിരഹിത സമൂഹം കെട്ടിപ്പടുക്കുവാൻ ഉദ്യമിക്കുകയും ചെയ്തു. ബസവേശ്വരനാണ് വീരശൈവമതം സ്ഥാപിച്ചതെന്നും, അല്ല പുരാതനമായ ഒരു വിശ്വാസസമ്പ്രദായത്തെ അദ്ദേഹം പുനരുദ്ധരിക്കുകയായിരുന്നുവെന്നും രണ്ട് അഭിപ്രായങ്ങൾ നിലവിലുണ്ട്.
ജീവിതരേഖ.
ബസവേശ്വരൻ ക്രി.പി 1131-ൽ കർണ്ണാടകയിലെ ബിജാപ്പൂർ ജില്ലയിൽ ബാഗേവാഡിക്കടുത്തുള്ള ഇംഗലേശ്വര ഗ്രാമത്തിൽ ജനിച്ചു. പിതാവ് മദരസ ഒരു ശൈവബ്രാഹ്മണനും അഗ്രഹാരത്തിന്റെ തലവനുമായിരുന്നു. ബ്രാഹ്മണാചാരപ്രകാരം എട്ടാം വയസ്സിൽ ഉപനയനചടങ്ങ് നടത്തുവാൻ പിതാവ് തീരുമാനിച്ചപ്പോൾ മൂത്ത സഹോദരി നാഗലാംബികക്ക് എന്തു കൊണ്ട് ഉപനയനം നടത്തിയില്ലെന്ന് ചോദിച്ചു കൊണ്ട് ബസവൻ അതിനെ എതിർത്തു. ഉപനയനം ആൺ കുട്ടികൾക്ക് മാത്രമാണെന്ന വാദം ഉൾക്കൊള്ളാൻ ആ ബാലൻ തയ്യാറായില്ല.തന്റെ പതിനാറാമത്തെ വയസ്സിൽ നിർബന്ധിച്ചു ധരിപ്പിച്ച പൂണൂൽ ഉപേക്ഷിച്ചു ബസവൻ ബാഗേവാഡിയിൽ നിന്നും കൃഷ്ണാ നദിയും മാലപ്രഭാ നദിയും സംഗമിക്കുന്ന കുടലസംഗമ എന്ന പുണ്യസ്ഥലത്ത് എത്തിച്ചേർന്നു.അവിടെയുള്ള ശിവക്ഷേത്രത്തിലും മഠത്തിലുമായി പ്രാഥമിക വിദ്യാഭ്യാസം പൂർത്തീകരിച്ചു. കുടലസംഗമത്തിൽ വെച്ചാണ് ബസവേശ്വരൻ തന്റെ വചനങ്ങൾ ആദ്യമായി പാടിയത്. ഈ വചനങ്ങളിൽ ചിലത് കുടലസംഗമദേവനായ ശിവനെ അഭിസംബോധന ചെയ്തുള്ള പ്രാർത്ഥനകളാണ്.
ബസവേശ്വരന്റെ ഗുണഗണങ്ങളെക്കുറിച്ച് കേട്ടറിഞ്ഞ അദ്ദേഹത്തിന്റെ മാതുലനും കല്യാണിലെ(ഇന്നത്തെ ബിദാർ ജില്ല) രാജാവിന്റെ മന്ത്രിയുമായ ബലദേവൻ തന്റെ മകളായ ഗംഗാംബികയെ അദ്ദേഹത്തിന് വിവാഹം ചെയ്തു കൊടുത്തു. അങ്ങനെ അക്കാലത്ത് കല്യാൺ കേന്ദ്രമായി നാടുവാണിരുന്ന ബിജ്ജാലയുടെ രാജാധാനിയിലെത്തിച്ചേരുകയും ചെയ്തു. ഇവിടം മുതൽ ബസവൻ രാജാവിന്റെ ശ്രദ്ധാകേന്ദ്രമാവുകയും തുടർന്ന് ഖജനാവു സൂക്ഷിപ്പുകാരനായി നിയമിതനാവുകയും ചെയ്തു. ക്രമേണ ബസവേശ്വരൻ രാജാവിന്റെ പ്രധാനമന്ത്രിപദം വരെ അലങ്കരിച്ചു. കല്യാണിലെത്തിയ നാൾ മുതൽ ബസവേശ്വരൻ സാമൂഹ്യപരിഷകരണത്തിനുള്ള യത്നം ആരംഭിച്ചു. മനുഷ്യരെ പരസ്പരം വേർതിരിക്കുന്ന മതിൽക്കെട്ടുകളായ ജാതിമത ലിംഗ ഭേദങ്ങൾക്കെതിരെ ശക്തിയായി നിലകൊണ്ട അദ്ദേഹം സ്വാതന്ത്ര്യം, സമത്വം, സാഹോദര്യം എന്നിവക്ക് ഊന്നൽ നൽകുന്ന ഒരു പുതിയ സാമൂഹിക സംഹിതയ്ക്ക് രൂപം കൊടുത്തു. മധ്യവർത്തികളായ പുരോഹിതർ ഭക്തരെ ചൂഷണം ചെയ്യുന്നതിനെ ശക്തമായി എതിർത്ത അദ്ദേഹം പൗരോഹിത്യ പ്രാധാന്യം കുറഞ്ഞ അരാധനാ സമ്പ്രദായത്തെ പ്രോത്സാഹിപ്പിച്ചു. ക്രമേണ ഇതു വീരശൈവ അഥവാ ലിംഗായത്ത് എന്ന മതനവീകരണ പ്രസ്ഥാനമായി മാറി. ബസവേശ്വരന്റെ മഹത്ത്വം കേട്ടറിഞ്ഞ് ഇന്ത്യയുടെ വിവിധ ഭാഗങ്ങളിൽ നിന്നും സന്ന്യാസിമാരും, ഭക്ത ജനങ്ങളും കല്യാണിലേക്കു പ്രവഹിച്ചു തുടങ്ങി. കല്യാണിൽ ബസവേശ്വരൻ സ്ഥാപിച്ച "അനുഭവ മണ്ഡപത്തെ" കേന്ദ്രീകരിച്ചായിരുന്നു ഇവരുടെ പിൽക്കാല ജീവിതം.
എന്നാൽ ബസവേശ്വരന്റെ പ്രശസ്തിയിൽ അസൂയാലുക്കളായ ചിലർ അദ്ദേഹം ഖജനാവ് കാലിയാക്കിയെന്നും നിരവധി സന്ന്യാസിമാരെയും അനുഭാവികളെയും കല്യാണിൽ പാർപ്പിച്ചിരിക്കുന്നു എന്നും അവർ രാജാവിന് പരാതി നൽകി. ഇക്കാലയളവിൽ ബസവേശ്വരൻ അറിവോടെ നടന്ന ഒരു മിശ്രവിവാഹത്തിന്റെ ഔചിത്യത്തെ രാജാവ് ചോദ്യം ചെയ്തതായും യാഥാസ്ഥിതികരുടെ നിർബന്ധത്തെത്തുടർന്ന് ആ ദമ്പതികൾക്ക് വധശിക്ഷ നൽകിയതായും പറയപ്പെടുന്നു. മറ്റ് ചില അഭിപ്രായങ്ങൾ പ്രകാരം ഈ വിവാഹം യാഥാസ്ഥിതികരും ബസവേശ്വരന്റെ ശരണാർത്ഥികളും തമ്മിലുള്ള 'കല്യാൺക്രാന്തി' (കല്യാണിലെ വിപ്ലവം) എന്ന് പിന്നീടറിയപ്പെട്ട രൂക്ഷമായ ആത്മീയ-ഭൗതിക വിപ്ലവത്തിന് ഇടയായിത്തീർന്നു. ഏതായാലും ഇത്തരം ദൗർഭാഗ്യകരമായ സംഭവങ്ങൾ അക്രമത്തെ ഇഷ്ടപ്പെടാത്ത ബസവേശ്വരനെ വ്യസനിപ്പിക്കുകയും കല്യാണിലെ തന്റെ ദൗത്യം പൂർത്തിയാക്കാൻ തീരുമാനിക്കുകയും ചെയ്തു. തുടർന്ന് തന്നെ പോറ്റി വളർത്തിയ കുടലസംഗമത്തിലേക്കു മടങ്ങിപ്പോയ ബസവേശ്വരൻ പ്രവർത്തനമേഖലകളിൽ സജീവമായിരിക്കേ മുപ്പത്തിയാറാം വയസ്സിൽ വിയോഗം പ്രാപിക്കുകയും ചെയ്തു..
പഠിപ്പിക്കലുകൾ.
"കായകവെ കൈലാസം" എന്നതാണ് ബസവേശ്വരന്റ ഏറ്റവും പ്രശസ്തമായ വചനങ്ങളിലൊന്ന്. അദ്ധ്വാനം അത്യുത്‌കൃഷ്ടം എന്നാണതിന്റെ അർത്ഥം. 'കായക സിദ്ധാന്തം' (കർമ്മ സിദ്ധാന്തം) എന്നിതറിയപ്പെടുന്നു. തൊഴിലിന് നീചമെന്നോ ശ്രേഷ്ഠമെന്നോ വേർതിരിവില്ല. സന്യാസികൾ അടക്കം എല്ലാവരും അവരവർക്കുള്ള ആഹാരത്തിനുള്ള വക സ്വയം സാമ്പാദിക്കണമെന്നും ബസവേശ്വരൻ പഠിപ്പിച്ചു.
കായക സിദ്ധാന്തത്തിന്റെ മറ്റൊരു ദർശനമാണ് 'ദസോഹ' (ദാനധർമ്മ സിദ്ധാന്തം). ഒരുവൻ തന്റെ സമ്പാദ്യത്തിൽ ആവശ്യം കഴിഞ്ഞുള്ളത് പാവപ്പെട്ടവരും രോഗികളുമായ സാധുക്കൾക്കായി നീക്കി വെയ്ക്കണമെന്നാണ് ദസോഹയുടെ പൊരുൾ. ഇതു അദ്ദേഹം സ്വജീവിതത്തിൽ പ്രാവർത്തികമാക്കുകയും ചെയ്തു.
ബസവേശ്വരന്റ ഒരു വചനം ഇപ്രകാരം പറയുന്നു.
ഇതൊക്കെയായിരുന്നു തന്റെ കായക ദസോഹ സിദ്ധാന്തങ്ങൾക്ക് അദ്ദേഹം നൽകിയ വിശദീകരണം.

</doc>
<doc id="124148" url="https://ml.wikipedia.org/wiki?curid=124148" title="Pullad">
Pullad



</doc>
<doc id="124151" url="https://ml.wikipedia.org/wiki?curid=124151" title="ട്രൈക്കോനോഡോന്റ">
ട്രൈക്കോനോഡോന്റ

 
ട്രൈക്കോനോഡോന്റിഡെ കുടുംബത്തിൽപ്പെടുന്ന വിലുപ്ത സസ്തനിയാണ്‌ ട്രൈക്കോനോഡോന്റ. ഉത്തരാർധ ഗോളത്തിൽ ട്രയാസ്സിക് അന്ത്യഘട്ടത്തിലും ജുറാസ്സിക്‌, ക്രിട്ടേഷ്യസ് കല്പങ്ങളിലും ഇതിലുൾപ്പെടുന്ന സസ്തനി വർഗങ്ങൾ ജീവിച്ചിരുന്നതായി രേഖകളുണ്ട്. ആഫ്രിക്കയിൽ നിന്നു ലഭിച്ച ആദ്യകാല ജൂറാസിക് കല്പത്തിന്റേയും മധ്യജൂറാസിക് കല്പത്തിന്റേയും രേഖകളും തെക്കേ അമേരിക്കയിൽ നിന്നു ലഭിച്ച അന്ത്യക്രിട്ടേഷ്യസ് കല്പത്തിന്റെ രേഖകളും ഇവ ദക്ഷിണാർധഗോളത്തിലും ഈ കാലഘട്ടങ്ങളിൽ ജീവിച്ചിരുന്നതായി തെളിവു നൽകുന്നു.
എല്ലാ ട്രൈക്കോനോഡോന്റകളിലും തലയോട്ടി - താടിയെല്ല് സന്ധിയുടെ ഒരു ഭാഗമായിട്ടാണ് ദന്തികാസ്ഥിയും ശൽക്കാസ്ഥിയും സ്ഥിതിചെയ്യുന്നത്. ചില ആദിമ സസ്തനികളിലും സന്ധിക, ഹനുസന്ധി ഗണ്ഡിക, ഹനുസന്ധിക എന്നിവ ഈ സന്ധി രൂപീകരണത്തിൽ പങ്കുചേരുന്നുണ്ട്.
ആധുനിക വർഗീകരണ പ്രകാരം യഥാർഥ ട്രൈക്കോനോഡോന്റകളെ മാത്രമാണ് ട്രൈക്കോനോഡോന്റിഡെ കുടുംബത്തിൽ ഉൾപ്പെടുത്തിയിരിക്കുന്നത്. ഇവയോട് സാദ്യശ്യമുള്ളവയെ എല്ലാം ഈ കുടുംബത്തിനോടു ബന്ധുത്വമുള്ള കുടുംബങ്ങളിലാക്കി മാറ്റിയിരിക്കുന്നു. ആദിമ സസ്തനികളും സസ്തനി- സദ്യശ ഉരഗങ്ങളെന്ന് തെറ്റായി വിവക്ഷിക്കപ്പെടുന്ന തെറാപ്സിഡ വിഭാഗവും തമ്മിലുള്ള പരിണാമപരമായ ബന്ധം വളരെ കുറച്ചുമാത്രമേ മനസ്സിലാക്കപ്പെട്ടിട്ടുള്ളൂ. തെറാപ്സിഡുകൾ യഥാർഥ ഉരഗങ്ങളായിരുന്നില്ല. ഏറ്റവും പഴക്കം ചെന്ന തെറാപ്സിഡുകളുടെ ഉദ്ഭവത്തിനു മുമ്പ് കാർബോണിഫെറസ് കല്പത്തിൽ ഉരഗങ്ങളും പക്ഷികളും ഒരു വശത്തും സസ്തനികൾ മറുവശത്തും ഉൾക്കൊള്ളുന്ന പരിണാമ അപസരണം ശ്രദ്ധേയമായിരുന്നു.
ട്രൈക്കോനോഡോന്റകൾ അന്ത്യ ജൂറാസിക് കല്പത്തിൽ യൂറോപ്പിലും വടക്കേ അമേരിക്കയിലും പൊതുവേ കാണപ്പെട്ടിരുന്ന സസ്തനികളോളം തന്നെ വലിപ്പം കൂടിയവയായിരുന്നു. ഇവയുടെ കീഴ്ത്താടിയെല്ലുകൾക്ക് ഒരിനം നീർനായയുടേതിന്റെ അത്രയും തന്നെ വലിപ്പവും ഉണ്ടായിരുന്നു. ഇവയ്ക്ക് ദന്തികാസ്ഥിയും ശൽക്കാസ്ഥിയും മുഴുവനായി ഉൾപ്പെട്ട ശംഖാസ്ഥി - ചിബുകാസ്ഥി സന്ധിയായിരുന്നു ഉണ്ടായിരുന്നത്. ആദിമ ഇനങ്ങളിലാകട്ടെ പശ്ചകോമ്പല്ലു ദന്തവിന്യാസം നാലു പൂർവ ചർവണ രൂപി കളും നാലു ചർവണ രൂപികളും ഉൾപ്പെട്ടതായിരുന്നു. ഓരോ ചർവണ രൂപിയിലും മൂന്നു ദന്തമുനകളുണ്ടായിരിക്കും. ഇവ വലിപ്പത്തിലും ദൃഢതയിലും വ്യത്യസ്തത പുലർത്തുന്നു. മധ്യമുന പാർശ്വമുനകളെക്കാൾ വലിപ്പം കൂടിയിരിക്കും. ഇത് ചർവണരൂപികളിൽ പ്രഭാവിയായി കാണപ്പെടുകയും ചെയ്യും. ദന്തമുനകളുടെ ഈ സവിശേഷത ഇവയുടെ ആദിമസ്വഭാവമാണ് പ്രകടമാക്കുന്നത്.

</doc>
<doc id="124152" url="https://ml.wikipedia.org/wiki?curid=124152" title="Triconodonta">
Triconodonta



</doc>
<doc id="124154" url="https://ml.wikipedia.org/wiki?curid=124154" title="ടാർഡിഗ്രാഡ">
ടാർഡിഗ്രാഡ

 
സൂക്ഷ്മ അകശേരുകികളുടെ ഒരു വർഗ്ഗമാണ് ടാർഡിഗ്രാഡ. എട്ടു കാലുകളുള്ളതും കശേരുക്കളായുള്ള ശരീരമുള്ളതുമായ സൂക്ഷ്മജലജീവികളാണ് ടാർഡിഗ്രേഡുകൾ(Tardigrada). ജലക്കരടികൾ, മോസ്‌പ്പന്നികൾ എന്നീ പേരിലും ഇവ അറിയപ്പെടുന്നു..ജോൺ ആഗസ്റ്റ് എഫ്രൈം ഗോസ് എന്ന ജെർമൻ പാതിരി 1773 ആണ് ആദ്യമായി ഇവയെ കണ്ടെത്തിയത്. ലാസറൊ സ്പലാൻസനി എന്ന ഇറ്റാലിയൻ ബയോളജിസ്റ്റാണ് മൂന്നു വർഷത്തിനു ശേഷം ഇവയ്ക്ക് ഈ പേർ നൽകിയത്. "പതുക്കെ നീങ്ങുന്ന" എന്നാണ് ഈ വാക്കിനർത്ഥം. ഈ ഫൈലത്തെ ഹിമം മൂടിയ കൊടുമുടി മുതൽ കടലിന്റെ അടിത്തട്ടിൽ വരെ കാണാൻ കഴിയും. ട്രോപ്പിക്കൽ മഴക്കാടുകളിൽ മുതൽ അന്റാർട്ടിക്കയിൽ വരെ ഇതിനെ കണ്ടിട്ടുണ്ട്. അതി കഠിനമായ സാഹചര്യങ്ങളെപ്പോലും ഇവയ്ക്ക് അതിജീവിക്കാൻ കഴിയും. അബസലൂട്ട് സീറൊക്ക് തൊട്ടുമുകളിലുള്ള താപനില മുതൽ ജലത്തിന്റെ തിളനിലക്ക് മുകളിൽ വരെ ഇവയ്ക്ക് അതിജീവിക്കാൻ കഴിയും. സമുദ്രത്തിലേ ഏറ്റവും ആഴത്തിലുള്ള കൊക്കകളിലേതിലും ആറിരട്ടി മർദ്ദമുള്ളിടത്തും, മനുഷ്യന് മരണകാരണമാകാവുന്നതിന്റെ നൂറുമടങ്ങ് കൂടുതൽ അയൊണൈസ്ങ് റേഡിയേഷണുള്ള ഇടത്തും, ബഹിരാകാശത്തിലെ ശൂന്യതയിലും ഇവ അതിജീവിക്കുന്നതായി കണ്ടിട്ടുണ്ട്. ദ്വി-പാർശ്വസമമിതിയുള്ള ഈ ജീവികൾക്ക് ഒരു മില്ലിമീറ്ററിന് താഴെ മാത്രമേ നീളമുണ്ടായിരിക്കുകയുള്ളു. നാനൂറോളം സ്പീഷീസ് രേഖപ്പെടുത്തിയിട്ടുണ്ട്. വൈവിധ്യമാർന്ന ആവാസവ്യവസ്ഥകളിൽ ജീവിക്കാൻ കഴിവുള്ള ഇവ ആഗോളവ്യാപകമായി കാണപ്പെടുന്നു. ഇവയെ ഏത് ജന്തു ഫൈലത്തിൽ ഉൾപ്പെടുത്തണമെന്ന കാര്യത്തിൽ ശാസ്ത്രകാരന്മാർക്കിടയിൽ തർക്കമുണ്ട്. ചിലർ ഇവയെ ആർത്രൊപോഡ ജന്തുഫൈലവുമായി ബന്ധപ്പെടുത്തുമ്പോൾ മറ്റു ചിലർ ഇവയെ അനലിഡയിൽ ഉൾപ്പെടുത്തണമെന്ന പക്ഷക്കാരാണ്. ഇവയെ ഒരു സ്വതന്ത്രവർഗമായി നിലനിർത്തണമെന്നു വാദിക്കുന്ന ശാസ്ത്രകാരന്മാരും കുറവല്ല.
മുന്നറ്റത്ത് ഒരു പ്രോസ്റ്റോമിയവും തുടർന്ന് പിന്നിലേക്ക് അഞ്ച് ഖണ്ഡങ്ങളുമുള്ള ശരീരഘടനയുമാണ് ഇവയ്ക്കുള്ളത്. വായ പ്രോസ്റ്റോമിയത്തിലാണ് കാണപ്പെടുന്നത്. മൃദുവായ ഒരു ഉപചർമം ശരീരത്തേയും അഗ്ര-പശ്ച ആന്ത്രങ്ങളേയും പൊതിഞ്ഞിരിക്കുന്നു. നാലു ജോടി അധര-പാർശ്വക പാദങ്ങൾ ഇവയ്ക്കുണ്ട്. പാദാഗ്രങ്ങളിൽ നഖങ്ങളും കാണപ്പെടുന്നു. ഒരു ജോടി ഉപചർമീയ മുഖ-ഗ്രന്ഥികളും ശൂകികകളും ഇവയുടെ മറ്റു പ്രത്യേകതകളാണ്. പചനവ്യൂഹം നാളീരൂപത്തിലുള്ളതാണെങ്കിലും ചില ഭാഗങ്ങൾ വീർത്ത് സഞ്ചീരൂപം കൈവരിക്കാറുണ്ട്. ഗ്രസിക ഗ്രസനി എന്നിവ പേശീനിർമിതവുമാണ്.
ഹെറ്ററോടാർഡിഗ്രാഡകളിൽ ജനനാംഗ രന്ധ്രവും ഗുദദ്വാരവും പ്രത്യേകം പ്രത്യേകം കാണപ്പെടുന്നു. എന്നാൽ യൂടാർഡിഗ്രാഡയിൽ ഇവ രണ്ടും ചേർന്ന് അവസ്ക്കരം എന്ന ദ്വാരം രൂപമെടുത്തിരിക്കുന്നു. ഈ ജീവികളിൽ ലിംഗഭേദം ദൃശ്യമാണ്. ജനനാംഗങ്ങൾ ശരീരത്തിനുള്ളിൽ മുകൾഭാഗത്തേക്കു നീങ്ങി സഞ്ചിരൂപത്തിൽ കാണപ്പെടുന്നു. ജനനാംഗം ഒറ്റയായിട്ടാണ് കാണപ്പെടുന്നതെങ്കിലും ഒരു ജോടി യുഗ്മക-വാഹിനികൾ ഉണ്ട്. ഇവ മുട്ടകളിട്ടാണ് പ്രജനനകർമം നിർവഹിക്കുന്നത്. മിക്ക സ്പീഷീസിലും ബാഹ്യബീജസങ്കലനരീതിയാണുള്ളത്. അപൂർവം ചിലയിനങ്ങളിൽ ആന്തരിക ബീജസങ്കലനവും നടക്കാറുണ്ട്. രണ്ട് സ്പീഷീസിൽ അനിഷേകജനനവും രേഖപ്പെടുത്തിയിട്ടുണ്ട്.
മുട്ടകൾ നേർ-പരിവർധന വിധേയമായി പുതിയ തലമുറയ്ക്ക് രൂപം നൽകുന്നു. സ്പീഷീസിന്റെ വ്യത്യാസം, പരിതഃസ്ഥിതിയിലെ താപവ്യതിയാനങ്ങൾ എന്നിവയ്ക്കനുസരണമായി 3 മുതൽ 40 ദിവസം വരെ മുട്ടവിരിയാൻ സമയമെടുക്കാറുണ്ട്. പുതിയതായി വിരിഞ്ഞിറങ്ങുന്ന കുഞ്ഞുങ്ങൾ ജലം ഉള്ളിലേക്ക് വലിച്ചെടുക്കുക വഴി വളരെ വേഗം വലിപ്പം വയ്ക്കുന്നു. പൂർണവളർച്ചയെത്തുന്നതിനു മുമ്പു തന്നെ ഇവ മുട്ടയിട്ടു തുടങ്ങുകയും ചെയ്യും.
ടാർഡിഗ്രാഡകൾ മുഖ്യമായും സസ്യഭോജികളാണ്. സസ്യകോശഭിത്തി ശൂകികകൾ ഉപയോഗിച്ചു തുരന്ന് ഉള്ളിലെ വസ്തുക്കളെ ഗ്രസനിയുടെ പ്രത്യേക വലിച്ചെടുക്കൽ പ്രവർത്തനം വഴി ഇവ ഉള്ളിലേക്ക് എടുക്കുന്നു. അഗ്രആന്ത്രം അമ്ല സ്വഭാവവും പശ്ച-ആന്ത്രം ക്ഷാരസ്വഭാവവും ഉള്ളതാണ്. പശ്ച-ആന്ത്രത്തിലെ കോശങ്ങൾക്കുള്ളിൽവച്ചാണ് പചനം നടക്കുന്നത്. മിൽനീസിയം പോലെയുള്ള ചില ടാർഡിഗ്രാഡ് ഇനങ്ങൾ റോട്ടിഫറുകൾ, നിമറ്റോഡുകൾ എന്നീ ജീവികളുടെ ശരീരത്തിൽ നിന്നും ശൂകികകളുപയോഗിച്ച് മൃദുഭാഗങ്ങൾ വലിച്ചെടുക്കാറുണ്ട്. അഞ്ച് ആഴ്ച വരെ ഇവയ്ക്ക് ഭക്ഷണമില്ലാതെ ജീവിക്കാനുമാവും.
ജീവിക്കുന്ന പരിസരം ഉണങ്ങിവരളുന്ന ഘട്ടത്തിൽ ടാർഡിഗ്രാഡകൾ ബാരലിന്റെ ആകൃതിയിലുള്ള സിസ്റ്റിന്റെ രൂപത്തിൽ നിഷ്ക്രിയ ജീവിയായി കഴിഞ്ഞുകൂടും. ഇപ്രകാരം ഇവയുടെ മുട്ടകളും ഇത്തരം ഘട്ടങ്ങളെ വിജയകരമായി തരണം ചെയ്യാറുണ്ട്.
ഏതാണ്ട് 18 മാസങ്ങളാണ് ടാർഡിഗ്രാഡകളുടെ ജീവിതദൈർഘ്യം. ഇതിനിടയിൽ ഇവ 12 പ്രാവശ്യം പടംപൊഴിക്കും. ഒരു പടം പൊഴിക്കലിന് 5 മുതൽ 10 ദിവസങ്ങൾ വരെ വേണ്ടിവരും. ഈ ദിവസങ്ങളിൽ ഇവ ഭക്ഷണം കഴിക്കാറുമില്ല. ഓരോ പടം പൊഴിക്കലിനുശേഷവും അധിചർമം സ്രവണത്തിലൂടെ പുതിയ പുറംചട്ടയ്ക്ക് രൂപം നൽകുന്നു.
ടാർഡിഗ്രാഡകൾ ശരീരകോശങ്ങളുടെ സംഖ്യയുടെ കാര്യത്തിൽ ഒരുതരം സ്ഥിരത പ്രകടിപ്പിക്കുന്നു. ഒരു ജീനസ്സിലെ എല്ലാ സ്പീഷീസിലും ഒരേ സംഖ്യയിലുള്ള അധിചർമകോശങ്ങളാണ് ഉണ്ടായിരിക്കുക. മിൽനീസിയം എന്ന ജീനസ്സിലൊഴികെ മറ്റെല്ലാ ജീനസ്സുകളിലും ഈ കോശസംഖ്യാസ്ഥിരത കാണപ്പെടുന്നുണ്ട്.
ആഗോളവ്യാപകമായി കാണപ്പെടുന്ന ടാർഡിഗ്രാഡകളിൽ എക്കിനിസ്കോയ്ഡസ് സിജിസ്മുണ്ടി സ്പീഷീസാണ് പ്രാധാന്യമേറിയത്. വ്യത്യസ്ത ആവാസവ്യവസ്ഥകളോട് ഇണങ്ങി ജീവിക്കാനും ഇവയ്ക്കു കഴിയും.
അവലംബം.
&lt;templatestyles src="Reflist/styles.css" /&gt;

</doc>
<doc id="124155" url="https://ml.wikipedia.org/wiki?curid=124155" title="കുറവിലങ്ങാട് മർത്തമറിയം പള്ളി">
കുറവിലങ്ങാട് മർത്തമറിയം പള്ളി



</doc>
<doc id="124156" url="https://ml.wikipedia.org/wiki?curid=124156" title="Tardigrade">
Tardigrade



</doc>
<doc id="124157" url="https://ml.wikipedia.org/wiki?curid=124157" title="കോഴിക്കോട് മെഡിക്കൽ കോളേജ്">
കോഴിക്കോട് മെഡിക്കൽ കോളേജ്



</doc>
<doc id="124160" url="https://ml.wikipedia.org/wiki?curid=124160" title="മധുരനൊമ്പരക്കാറ്റ്">
മധുരനൊമ്പരക്കാറ്റ്

 
ബിജു മേനോൻ, ശ്രീനിവാസൻ, നെടുമുടി വേണു, ഒടുവിൽ ഉണ്ണികൃഷ്ണൻ, സംയുക്ത വർമ്മ, കാവ്യ മാധവൻ എന്നിവർ പ്രധാനവേഷങ്ങളിൽ അഭിനയിച്ച് 2000-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മധുരനൊമ്പരക്കാറ്റ്. നാല് കേരളസംസ്ഥാന ചലച്ചിത്രപുരസ്കാരങ്ങൾ കരസ്ഥമാക്കിയ ഈ ചലച്ചിത്രം സംവിധാനം ചെയ്തത് കമൽ ആണ്.
ജ്യോതി ഫിലിംസിന്റെ ബാനറിൽ പി. നന്ദകുമാർ നിർമ്മിച്ച ഈ ചിത്രം സാഗരിഗ റിലീസ് വിതരണം ചെയ്തു. കഥ, തിരക്കഥ, സംഭാഷണം എന്നിവ നിർവ്വഹിച്ചത് രഘുനാഥ് പലേരി ആണ്.
സംഗീതം.
യൂസഫലി കേച്ചേരി എഴുതിയ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്.

</doc>
<doc id="124163" url="https://ml.wikipedia.org/wiki?curid=124163" title="നാദിർഷാ അഫ്ഷാർ">
നാദിർഷാ അഫ്ഷാർ



</doc>
<doc id="124164" url="https://ml.wikipedia.org/wiki?curid=124164" title="അഫ്ഗാനിസ്ഥാന്റെ ചരിത്രം">
അഫ്ഗാനിസ്ഥാന്റെ ചരിത്രം



</doc>
<doc id="124167" url="https://ml.wikipedia.org/wiki?curid=124167" title="അതിമധുരം">
അതിമധുരം



</doc>
<doc id="124169" url="https://ml.wikipedia.org/wiki?curid=124169" title="ഭേദകാതിശയോക്തി (അലങ്കാരം)">
ഭേദകാതിശയോക്തി (അലങ്കാരം)

ഭേദമില്ലാത്തിടത്ത് ഭേദം കല്പിക്കുന്നതിനെ ഭേദകാതിശയോക്തി എന്നു പറയുന്നു.
ലക്ഷണം.
'ഭേദം ചൊന്നാലഭേദത്തിൽ ഭേദകാതിശയോക്തിയാം.'
ഉദാ: അന്യാദൃശം തന്നെയോർത്താ- ലിനൃപന്റെ പരാക്രമം.'
നൃപന്റെ പരാക്രമം മറ്റ് നൃപന്മാരിലുള്ളതിനേക്കാൾ വാസ്തവത്തിൽ വ്യത്യസ്തമല്ലെങ്കിലും അനന്യസാധാരണമാണെന്നു പറയുകയാൽ ഭേദമില്ലാത്തിടത്തു ഭേദകല്പന.

</doc>
<doc id="124170" url="https://ml.wikipedia.org/wiki?curid=124170" title="സംബന്ധാതിശയോക്തി (അലങ്കാരം)">
സംബന്ധാതിശയോക്തി (അലങ്കാരം)

ബന്ധമില്ലാത്തിടത്ത് ബന്ധമുണ്ടെന്ന് പറഞ്ഞാൽ സംബന്ധാതിശയോക്തി.
ലക്ഷണം.
'അയോഗത്തിങ്കലേ യോഗം സംബന്ധാതിശയോക്തിയാം'
ഉദാ:മുട്ടുന്നു മതിബിംബത്തിൽ മോടിയോടിഹമേടകൾ'

</doc>
<doc id="124171" url="https://ml.wikipedia.org/wiki?curid=124171" title="അസംബന്ധാതിശയോതി (അലങ്കാരം)">
അസംബന്ധാതിശയോതി (അലങ്കാരം)

ബന്ധമുള്ളിടത്ത് ബന്ധമില്ലെന്ന് പറയുന്ന്ത് അസംബന്ധാതിശയോക്തി.
ലക്ഷണം.
'അയോഗം ചൊൽക യോഗത്തി- ലയോഗാതിശയോക്തിയാം.'
ഉദാ: 'ത്വല്പാദസേവയുള്ളപ്പോൾ കല്പപാദപമല്പമാം'

</doc>
<doc id="124172" url="https://ml.wikipedia.org/wiki?curid=124172" title="അധിസസ്യം">
അധിസസ്യം

 
മറ്റു വൃക്ഷങ്ങളെയും സസ്യങ്ങളെയും അധിവസിച്ചു ജീവിക്കുന്ന സസ്യമാണ് അധിപാദപം. സാധാരണ സസ്യങ്ങളെല്ലാം തന്നെ മണ്ണിൽ വളരുന്നവയാണെങ്കിലും മറ്റു സസ്യങ്ങളുടെ കാണ്ഡങ്ങളിലും ശാഖകളിലും പറ്റിപ്പിടിച്ചു ജീവിക്കുന്നവയും വിരളമല്ല. വൃക്ഷങ്ങൾ തിങ്ങിക്കൂടി നിൽക്കുന്ന സ്ഥലങ്ങളിൽ പൊതുവേ ജീവിതമത്സരം അതിരൂക്ഷമായിരിക്കും. വൃക്ഷങ്ങളുടെ ചോലയിൽ ജീവിക്കുന്ന സസ്യങ്ങൾക്ക് വേണ്ടത്ര ആഹാരവും സൂര്യപ്രകാശവും ലഭിക്കുവാൻ പ്രയാസമാണ്. ഈ വിധ പ്രത്യേക സാഹചര്യങ്ങളിൽ ജീവിതമത്സരത്തെ നേരിടുവാൻവേണ്ടി ചില സസ്യങ്ങൾ മറ്റു സസ്യങ്ങളുടെ മുകളിൽ വസിക്കാനുള്ള അനുകൂലനങ്ങൾ ആർജ്ജിച്ചു. ഈ ചെടികൾ ആഹാരത്തിനായി അവയുടെ ആതിഥേയനെ ആശ്രയിക്കുന്നില്ല. ഇപ്രകാരം മറ്റു സസ്യങ്ങളുടെ സ്വൈരജീവിതത്തിനു വിഘാതമാകാത്ത രീതിയിൽ, അവയെ വെറുമൊരു വാസസ്ഥാനം മാത്രമായി ഉപയോഗിച്ചു ജീവിക്കുന്ന സസ്യങ്ങളെ അധിപാദപം എന്നു പറയുന്നു. പരിണാമപരമായി അധിപാദപങ്ങൾ വളരെ ആധുനികങ്ങളാണെന്നാണ് പൊതുവേ അംഗീകരിക്കപ്പെട്ടിട്ടുള്ളത്.
മറ്റു സസ്യങ്ങളിൽ നിലയുറപ്പിക്കുന്നതിന് അധിപാദപങ്ങൾക്ക് സഹായകമായിട്ടുള്ളത് അവയിൽ കാണുന്ന നിരവധി പറ്റുവേരുകളാണ്. അന്തരീക്ഷത്തിൽനിന്നും ജലം ലഭിക്കുന്നതിനുള്ള പ്രയാസം കാരണം സാധാരണ മരുസസ്യങ്ങളിൽ കാണാറുള്ള കട്ടികൂടിയ ക്യൂട്ടിക്കിൾ, ഉള്ളിലേക്കു തള്ളിനില്ക്കുന്ന സസ്യരന്ധ്രങ്ങൾ, അധശ്ചർമം, വാഹകലയുടെ സമൃദ്ധി തുടങ്ങിയ സവിശേഷതകൾ ഇവയിലും കാണാം. മണ്ണിൽനിന്നു വളരെ ഉയരത്തിൽ വസിക്കുന്ന ഈ ചെടികൾക്ക് ആഹാരത്തിനായി പ്രധാനമായും അന്തരീക്ഷത്തിലെ നീരാവിയേയും പൊടിപടലങ്ങളേയും ആശ്രയിക്കേണ്ടിയിരിക്കുന്നു.
അന്തരീക്ഷത്തിലെ നീരാവി ആഗിരണം ചെയ്യുന്നതിനായി ഇവയിൽ വെലാമിൻ വേരുകൾ എന്ന ഒരു പ്രത്യേകതരം വായവവേരുകൾ കൂടിയുണ്ട്. കാണ്ഡത്തിന്റെ ഏതുഭാഗത്തുനിന്നും ഉദ്ഭവിച്ച് വായുവിൽ സ്വതന്ത്രമായി തൂങ്ങിക്കിടക്കുന്ന ഈ വേരുകൾ അന്തരീക്ഷത്തിലെ നീരാവി ആഗിരണം ചെയ്യുന്നു. ഈ വേരുകളുടെ ബഹിർഭാഗത്തു സ്ഥിതിചെയ്യുന്ന വെലാമിൻ ടിഷ്യുവാണ് പ്രധാനമായും ഈ ധർമം വഹിക്കുന്നത്. വെലാമിൻ ടിഷ്യുവിലെ കോശങ്ങളിൽ പ്രോട്ടോപ്ലാസം കാണാറില്ല. കട്ടികൂടിയ ഭിത്തികളാണുള്ളത്. വരണ്ട കാലാവസ്ഥയിൽ ഈ വേരുകൾക്ക് മിക്കവാറും പച്ചകലർന്ന ചാരനിറമായിരിക്കും. ജലാംശം കൂടുതൽ ലഭ്യമാകുമ്പോൾ അവ ഒരുവിധം കടുംപച്ചയായി മാറുന്നു. ഓർക്കിഡേസീ കുടുംബത്തിലെ അധിപാദപങ്ങളിലാണ് ഇത്തരത്തിലുള്ള വേരുകൾ സുലഭമായി കണ്ടുവരുന്നത്. അധിജീവിസസ്യങ്ങളായ വാൻഡ, ബൾബോഫില്ലം, സാക്കോലോബിയം തുടങ്ങിയ ചെടികൾ ഈ കുടുംബത്തിൽപ്പെട്ടവയാണ്.
അപുഷ്പികളിലും ധാരാളം അധിപാദപങ്ങളുണ്ട്. ഡ്രൈനേറിയ, ഡ്രൈമോഗ്ലോസം തുടങ്ങിയ പന്നൽ ചെടികളും പോളിട്രൈക്കം, ഫ്യൂണേറിയ, പോറെല്ല തുടങ്ങിയവയും സയാനോഫൈസീ, ക്ലോറോഫൈസീ തുടങ്ങിയ വർഗങ്ങളിലെ പല ആൽഗകളും അധിജീവിസസ്യങ്ങളാണ്.
ആൽ തുടങ്ങിയ പല വൃക്ഷങ്ങളും അവയുടെ ജീവിതം ആരംഭിക്കുന്നത് പലപ്പോഴും അധിപാദപങ്ങളായിട്ടാണ്. പന മുതലായ വൃക്ഷങ്ങളുടെ മുകളിലും കെട്ടിടങ്ങളുടെ ഭിത്തികളിലും ഇവയുടെ തൈകൾ വളരുന്നത് അസാധാരണമല്ല. കാലക്രമത്തിൽ അവയുടെ വേരുകൾ മണ്ണിൽ എത്തുകയും അവ സാധാരണ ജീവിതക്രമം ആരംഭിക്കുകയും ചെയ്യുന്നു. ഇതുപോലെ പ്രകൃത്യാ അധിപാദപങ്ങളായ പല സസ്യങ്ങളും സാധാരണരീതിയിൽ മണ്ണിൽ വളരുന്നതിനു കഴിവുള്ളവയാണ്.

</doc>
<doc id="124173" url="https://ml.wikipedia.org/wiki?curid=124173" title="ഹേത്വതിശയോക്തി (അലങ്കാരം)">
ഹേത്വതിശയോക്തി (അലങ്കാരം)

കാര്യകാരണങ്ങൾക്ക് അഭേദം പറഞ്ഞാൽ ഹേത്വതിശയോക്തി.
ലക്ഷണം.
'അഭേദം കാര്യഹേതുക്കൾ- ക്കെങ്കിലോ ഹേതുവാമത്.'
ഉദാ:'മുക്കണ്ണൻ തൻ പുണ്യമാകും മൈക്കണ്ണി തുണചെയ്യണം'
മുക്കണ്ണന് പുണ്യത്താൽ ലഭിച്ച ദേവീരൂപമായിത്തന്നെ കല്പിക്കപ്പെട്ടിരിക്കുന്നു.

</doc>
<doc id="124174" url="https://ml.wikipedia.org/wiki?curid=124174" title="Epiphyte">
Epiphyte



</doc>
<doc id="124175" url="https://ml.wikipedia.org/wiki?curid=124175" title="അക്രമാതിശയോക്തി (അലങ്കാരം)">
അക്രമാതിശയോക്തി (അലങ്കാരം)

കാര്യകാരണങ്ങൾ ഒന്നിച്ച് നടക്കുന്നു എന്ന് വർണ്ണിച്ചാൽ അക്രമാതിശയോക്തി.
ലക്ഷണം.
'കാര്യഹേതുക്കളൊന്നിച്ചാ- ലക്രമാതിശയോക്തിയാം.'
ഉദാ:വർഷം തുടർന്നു പാന്ഥസ്ത്രീ- മിഴിയും മുകിലും സമം.'
ഇവിടെ മുകിൽ വർഷിക്കുന്നതാണ് പാന്ഥസ്ത്രീ കരയാൻ കാരണം. ഇതു രണ്ടും ഒന്നിച്ച് നടക്കുന്നതായി വർണ്ണിച്ചിരിക്കുന്നു.

</doc>
<doc id="124176" url="https://ml.wikipedia.org/wiki?curid=124176" title="അത്യന്താതിശയോക്തി (അലങ്കാരം)">
അത്യന്താതിശയോക്തി (അലങ്കാരം)

കാരണത്തിനു മുമ്പ് കാരണമുണ്ടായെന്നു പറഞ്ഞാൽ അത്യന്താതിശയോക്തി.
ലക്ഷണം.
'ഹേതുവിൻ മുന്നമേ കാര്യ- മത്യന്താതിശയോക്തിയാം.'
ഉദാ: മാനം പോയ് മുന്നമേകാന്തൻ പിന്നെത്താൻ സാന്ത്വനമോതിനാൻ.'

</doc>
<doc id="124177" url="https://ml.wikipedia.org/wiki?curid=124177" title="ഭേദകാതിശയോക്തി">
ഭേദകാതിശയോക്തി



</doc>
<doc id="124178" url="https://ml.wikipedia.org/wiki?curid=124178" title="സംബന്ധാതിശയോക്തി">
സംബന്ധാതിശയോക്തി



</doc>
<doc id="124179" url="https://ml.wikipedia.org/wiki?curid=124179" title="അസംബന്ധാതിശയോതി">
അസംബന്ധാതിശയോതി



</doc>
<doc id="124180" url="https://ml.wikipedia.org/wiki?curid=124180" title="ഹേത്വതിശയോക്തി">
ഹേത്വതിശയോക്തി



</doc>
<doc id="124182" url="https://ml.wikipedia.org/wiki?curid=124182" title="അക്രമാതിശയോക്തി">
അക്രമാതിശയോക്തി



</doc>
<doc id="124185" url="https://ml.wikipedia.org/wiki?curid=124185" title="Mother board">
Mother board



</doc>
<doc id="124186" url="https://ml.wikipedia.org/wiki?curid=124186" title="ഊതകസംയോജ്യ സംശ്ലിഷ്ടം">
ഊതകസംയോജ്യ സംശ്ലിഷ്ടം

 
ഊതകസംയോജ്യ സംശ്ലിഷ്ടം അഥവാ മുഖ്യ ഊതകസംയോജ്യ സംശ്ലിഷ്ടം (Major Histocompatibility Complex - MHC) എന്നത് കശേരുകികളിലെ മുഖ്യ ജനിതകവസ്തുവായ ഡി.എൻ.ഏ ശൃംഖലയിൽ അനവധി ജീനുകൾ നിറഞ്ഞ ഒരു പ്രധാന ജനിതകമേഖലയെ പറയുന്ന പേരാണ്. മനുഷ്യനിൽ ഇത് മാനവ ശ്വേതരക്താണു പ്രതിജനകം (Human Leukocyte Antigen- HLA) എന്നറിയപ്പെടുന്നു. ഡി.എൻ.ഏയിലെ ഈ മേഖലയിലെ ജീനുകൾ വിവിധതരം ഊതകസംയോജ്യ സംശ്ലിഷ്ട തന്മാത്രകളുടെ ഉല്പാദനത്തിനു സഹായിക്കുന്നു.ജന്തുക്കളിലെ രോഗപ്രതിരോധ ജൈവപ്രക്രിയകളിൽ സജീവ പങ്കാളിത്തമുള്ളവയാണ് ഈ തന്മാത്രകൾ. പ്രതിരോധവ്യവസ്ഥയിലെ വിവിധ കോശങ്ങളെ ഉത്തേജിപ്പിക്കുന്നതിനും പ്രതിജനക-പ്രതിദ്രവ്യ ബന്ധനത്തിനും രാസാനുചലക ഘടകങ്ങൾ ഉല്പാദിപ്പിക്കുന്നതിനുമൊക്കെ ഇവ പ്രധാന പങ്ക് വഹിക്കുന്നു. സ്വയം‌പ്രതിരോധാവസ്ഥാ രോഗങ്ങളിലും ഇവയ്ക്ക് പ്രാധാന്യമുണ്ട്.
രോഗാണുവിനെ മുഴുവനായോ രോഗാണുവിന്റെ കോശപ്രതല തന്മാത്രകളെയോ സ്വശരീരത്തിലെ കോശങ്ങളുടെ ഘടകങ്ങളെത്തന്നെയോ വിഴുങ്ങുന്ന പ്രതിരോധവ്യവസ്ഥയിലെ ഭക്ഷകകോശങ്ങൾ അവയെ ഭാഗികമായി ദഹിപ്പിച്ചും സംസ്കരിച്ചും മാംസ്യതന്മാത്രകളെ വിഘടിപ്പിച്ച് മാറ്റുന്നു. പ്രതിരോധവ്യവസ്ഥയിലെ ലസികാണുക്കളെ ഉത്തേജിപ്പിക്കാനായി ഈ വിഘടിത മാംസ്യ തന്മാത്രകളെ ഭക്ഷകകോശങ്ങൾ ഊതകസംയോജ്യ സംശ്ലിഷ്ട തന്മാത്രകളുമായി ചേർത്ത് തങ്ങളുടെ കോശപ്രതലത്തിൽ പ്രദർശിപ്പിക്കുന്നു. 
മനുഷ്യനിലെ ഊതകസംയോജ്യ സംശ്ലിഷ്ടങ്ങളായ മാനവ ശ്വേതരക്താണു പ്രതിജനകങ്ങൾ ക്രോമസോം 6-ലെ 40 ലക്ഷം ക്ഷാരകജോഡി (base pairs) നീളം വരുന്ന ഒരു മേഖലയിലെ ജീനുകളിൽ നിന്നാണുല്പാദിപ്പിക്കപ്പെടുന്നത്. ജന്തുക്കളിലെ ഏറ്റവും ബഹുരൂപത കാണിക്കുന്ന ജീനുകളിൽ ചിലതാണ് ഊതകസംയോജ്യ തന്മാത്രകളുടേത്. ഈ ബഹുരൂപത മൂലം, ഘടനയിൽ അത്യധികം വൈവിധ്യമുള്ളതും ബഹുവിധ പ്രതിജനകങ്ങളെ ബന്ധിക്കാൻ സഹായിക്കുന്നതുമായ ഊതകസംയോജ്യ തന്മാത്രകളെ സൃഷ്ടിക്കാൻ ശരീരത്തിനു സാധിക്കുന്നു.പലവിധത്തിലെ രോഗാണുക്കളുടെ ആക്രമണത്തെ തടയാൻ ഇതുമൂലം ശരീരത്തിനു കഴിവു ലഭിക്കുന്നു. വ്യക്തികൾക്കനുസരിച്ച് ഊതകസംയോജ്യ ജീനുകളുടെ വൈവിധ്യവും വ്യത്യാസപ്പെടുമെന്നതിനാൽ ഒരു രോഗാണുവിന്റെ പകർച്ചമൂലം സംഭവിക്കുന്ന മഹാമാരിയെ ഒരു ജന്തുസമൂഹത്തിലെ ചില വ്യക്തികൾക്കെങ്കിലും ഫലപ്രദമായി പ്രതിരോധിക്കാനാവുന്നു. 
ഊതകസംയോജ്യ സംശ്ലിഷ്ട തന്മാത്രകളെ പൊതുവായി മൂന്ന് വർഗ്ഗങ്ങളിൽ പെടുത്താം. വർഗ്ഗം I-ലെ തന്മാത്രകൾ ശരീരത്തിലെ ഏതാണ്ട് എല്ലാ കോശങ്ങളിലും കാണപ്പെടുന്നുണ്ട്. ഇവ കോശവിഷാലു ടി-ലസികാണുക്കൾക്കാണ് (Cytotoxic T cells; CD8+) മാംസ്യതന്മാത്രകളെ സമർപ്പിക്കുന്നത്. അതേ സമയം വർഗ്ഗം II-ലെ ഊതകസംയോജ്യ തന്മാത്രകൾ മുഖ്യമായും ബൃഹദ്ഭക്ഷകകോശങ്ങളിലും ചില ബി-ലസികാണുക്കളിലുമാണു കാണുക. ഈ കോശങ്ങൾ പ്രതിജനകങ്ങളെ പ്രത്യേകമായി ദഹിപ്പിച്ച്, സംസ്കരിച്ച് ഊതകസംയോജ്യ തന്മാത്രയോടൊപ്പം ചേർത്ത് സഹായി‌ ടി-ലസികാണുക്കൾക്ക് (CD4+) സമർപ്പിക്കുന്നു. സഹായി ടി-ലസികാണുക്കൾ മറ്റ് ബി-കോശങ്ങളെ ഉത്തേജിപ്പിച്ചാണ് തുടർന്നുള്ള പ്രതിരോധപ്രക്രിയകൾക്ക് നേതൃത്വം നൽകുന്നത്.
ഊതകസംയോജ്യ സംശ്ലിഷ്ടം വർഗ്ഗം III-ലെ തന്മാത്രകൾ പ്രതിരോധപൂരകഘടകങ്ങളുടെയും കോശജ്വലനവുമായി ബന്ധപ്പെട്ട ചില ഘടകങ്ങളുടെയും (ഉദാ: അർബുദ ഊതക്ഷയ ഘടകം-ആല്ഫ) നിർമ്മാണത്തിനാണു സഹായിക്കുന്നത്. ഇവയുടെ ജീനുകളും മറ്റ് രണ്ട് വർഗ്ഗത്തിലെ ഊതകസംയോജ്യ തന്മാത്രകളുടേതുപോലെ ക്രോമസോം 6-ലാണു കാണാറ്.
ഊതകസംയോജ്യ സംശ്ലിഷ്ട തന്മാത്രകളുടെ സാന്നിധ്യത്തിലാണ് വിവിധ പ്രതിജനകങ്ങളെ പ്രതിരോധകോശങ്ങൾ തിരിച്ചറിയുന്നതും അതിനെതിരേ ആക്രമണം അഴിച്ചുവിടുന്നതുമെന്നതു കൊണ്ട് പ്രതിജനക തന്മാത്രകളെ സ്വന്തമെന്നും അന്യമെന്നും വേർതിരിച്ചറിയാൻ ഊതകസംയോജ്യ തന്മാത്രകൾ അവശ്യമാണ്. പ്രതിരോധവ്യവസ്ഥ സ്വന്തം ശരീരത്തിനെതിരേ ആക്രമണമഴിച്ചുവിടുന്ന സ്വയം‌പ്രതിരോധാവസ്ഥാ രോഗങ്ങളുടെ കാര്യത്തിൽ ഈ ധർമ്മം പ്രധാനമാണ്. അവയവമാറ്റ ശസ്ത്രക്രിയകളിൽ മറ്റൊരു വ്യക്തിയിൽ നിന്ന് സ്വീകരിക്കുന്ന അവയവങ്ങൾക്കെതിരേ പ്രതിരോധവ്യവസ്ഥ ആക്രമണം നടത്തുന്നതും ഈ ഊതകസംയോജ്യ സശ്ലിഷ്ട തന്മാത്രകളെ അന്യവസ്തുവായി തിരിച്ചറിയുന്നതിലൂടെയാണ്. അവയവ പ്രതിരോപണവുമായി (organ transplantation) ബന്ധപ്പെട്ട പഠനങ്ങളിൽ ഇതിനു അതീവ പ്രാധാന്യമുണ്ട്.

</doc>
<doc id="124187" url="https://ml.wikipedia.org/wiki?curid=124187" title="മേജർ ഹിസ്റ്റോകോമ്പാറ്റിബിളിറ്റി കോമ്പ്ലക്സ്">
മേജർ ഹിസ്റ്റോകോമ്പാറ്റിബിളിറ്റി കോമ്പ്ലക്സ്



</doc>
<doc id="124188" url="https://ml.wikipedia.org/wiki?curid=124188" title="ഊതസംയോജ്യ സംശ്ലിഷ്ടം">
ഊതസംയോജ്യ സംശ്ലിഷ്ടം



</doc>
<doc id="124192" url="https://ml.wikipedia.org/wiki?curid=124192" title="അത്യന്താതിശയോക്തി">
അത്യന്താതിശയോക്തി



</doc>
<doc id="124197" url="https://ml.wikipedia.org/wiki?curid=124197" title="മുഗളർ">
മുഗളർ



</doc>
<doc id="124198" url="https://ml.wikipedia.org/wiki?curid=124198" title="അഭയാരിഷ്ടം">
അഭയാരിഷ്ടം

കടുക്കത്തോട് 480 ഗ്രാം, നെല്ലിക്കത്തോടു് 960 ഗ്രാം, വിളങ്കായ മജ്ജ 600 ഗ്രാം, കാട്ടുവെള്ളരി വേർ 300 ഗ്രാം, പാച്ചോറ്റിത്തൊലി, കുരുമുളകു്, ഏലാവാലുകം, ചീനത്തിപ്പലി, വിഴാലരി കാമ്പ് ഇവ 120 ഗ്രാം വീതം കഴുകി ചതച്ച് 122.880 ലിറ്റർ‌ തിളച്ച വെള്ളത്തിൽ കഷായം വെച്ച് നാലിലൊന്നാക്കി (30.720 ലിറ്റർ) ഊറ്റി അരിച്ച് പഴയ ശർക്കര 12 കിലോ ഗ്രാം ചേർത്ത് വീണ്ടും അരിച്ച് 960 ഗ്രാം താതിരി പൂവും ചേർത്ത് നെയ് പുരട്ടി മയങ്ങിയതായ ഭരണിയിലാക്കി അടച്ചു കെട്ടി ശീലമൺ ചെയ്തു 15 ദിവസം വെച്ചിരുന്ന്, എടുത്തരിച്ചൂ് തെളിഞ്ഞ ശേഷം കുപ്പികളിൽ ആക്കി സൂക്ഷിക്കുക.

</doc>
<doc id="124199" url="https://ml.wikipedia.org/wiki?curid=124199" title="ടെഹ്‌റാൻ">
ടെഹ്‌റാൻ



</doc>
<doc id="124200" url="https://ml.wikipedia.org/wiki?curid=124200" title="ഊർശ്ലേം യാത്രാവിവരണം">
ഊർശ്ലേം യാത്രാവിവരണം

പരുമല തിരുമേനി എന്ന പേരിൽ അറിയപ്പെടുന്ന ഗീവർഗ്ഗീസ് മാർ ഗ്രീഗോറിയോസ് മെത്രാപ്പോലിത്ത 1895-ൽ താൻ നടത്തിയ യെരുശലേം (ഊർശ്ലേം) സന്ദർശനത്തെക്കുറിച്ച് അതേ വർഷം അച്ചടിച്ചു പ്രസിദ്ധീകരിച്ച കൃതിയാണ് "ഊർശ്ലേം യാത്രാവിവരണം." മലയാളത്തിൽ "അച്ചടിച്ച ആദ്യത്തെ യാത്രാവിവരണഗ്രന്ഥം" ഊർശ്ലേം യാത്രാവിവരണം ആണെന്നു കരുതപ്പെടുന്നു. (മലയാളത്തിലെ ആദ്യ യാത്രാവിവരണഗ്രന്ഥമായ "വർത്തമാനപ്പുസ്തകം" 1785-ൽ എഴുതപ്പെട്ടെങ്കിലും അച്ചടിച്ചു പ്രസിദ്ധീകരിച്ചത് 1936-ൽ ആണ്.)
യാത്രയുടെ വിശദാംശങ്ങൾ.
ബൈബിളിൽ വിവരിക്കപ്പെടുന്ന സ്ഥലങ്ങൾ സന്ദർശിക്കണമെന്നുള്ള ദീർഘനാളത്തെ ആഗ്രഹവും യെരുശലേമിലെ സഭാതലവനായിരുന്ന ഗീവർഗ്ഗീസ് മാർ ഗ്രീഗോറിയോസ് ബാവായുടെ ക്ഷണവുമാണ് യെരുശലേം സന്ദർശനത്തിന് പരുമല മാർ ഗ്രീഗോറിയോസിനെ പ്രേരിപ്പിച്ചത്. യാത്രാസംഘത്തിൽ മാർ ഗ്രീഗോറിയോസിനെ കൂടാതെ വട്ടശേരിൽ ഗീവറുഗീസ് മല്പാൻ, വെട്ടിക്കൽ കൊച്ചുപൗലോസ് റമ്പാൻ, തുമ്പമൺ കരിങ്ങാട്ടിൽ അച്ചൻ, തെക്കൻപറവൂർ തോപ്പിൽ ലൂക്കോസ് അച്ചൻ, കടമ്പനിട്ട പുത്തൻപുരക്കൽ ഗീവർഗീസ് അച്ചൻ, വിദേശിയായ സ്ലീബാ ശെമ്മാശൻ, പരുമല തോപ്പിൽ ഫിലിപ്പോസ് എന്ന ചെറുപ്പക്കാരനായ സഹായി എന്നിങ്ങനെ മറ്റ് എഴ് ആളുകൾ കൂടിയുണ്ടായിരുന്നു. ഇവരിൽ ആദ്യത്തെ ആറു പേരും 1895 ജനുവരി 28-ന് പരുമലയിൽ നിന്നും യാത്ര പുറപ്പെട്ടു. ശെമ്മാശനും സഹായിയും നേരത്തെ തന്നെ ബോംബെക്ക് തിരിച്ചിരുന്നു. 
ജലമാർഗ്ഗം യാത്ര ആരംഭിച്ച മാർ ഗ്രീഗോറിയോസും സംഘവും കേരളത്തിലെ പല സ്ഥലങ്ങളും ദേവാലയങ്ങളും സന്ദർശിച്ച് ഫെബ്രുവരി 7-ന് സ്വദേശമായ മുളന്തുരുത്തിയിലും 16-ന് കൊച്ചിയിലും എത്തി. അന്നത്തെ മലങ്കര മെത്രാപ്പോലീത്തയായിരുന്ന ജോസഫ് മാർ ദീവന്ന്യാസോസ് അഞ്ചാമനെ സന്ദർശിച്ച് അനുഗ്രഹങ്ങൾ വാങ്ങിയ സംഘം ഒലവക്കോട് നിന്ന് തീവണ്ടി മാർഗ്ഗം മദ്രാസിലെ ആർക്കോണത്തും അവിടെ നിന്നും മറ്റൊരു തീവണ്ടിയിൽ ബോംബെയിലും എത്തി. ബോംബെയിൽ മാർച്ച് 5-ന് എത്തിയെങ്കിലും കപ്പൽയാത്രക്ക് താമസം നേരിട്ടു. മാർച്ച് 20-ന് തുടങ്ങിയ കപ്പൽയാത്ര 18 ദിവസങ്ങൾക്ക് ശേഷം യോപ്പാ തുറുമഖത്ത് ഏപ്രിൽ 7-ന് പകൽ 11 മണിക്ക് എത്തിയതോടെ അവസാനിച്ചു. അഞ്ചര മണിയോടെ യെരുശലേമിലെത്തിയ സംഘം പതിമൂന്ന് ദിവസങ്ങൾ അവിടെ ചെലവഴിച്ചു. 
യെരുശലേമിൽ വിവിധ സ്ഥലങ്ങൾ സന്ദർശിക്കുകയും വിശുദ്ധവാര ചടങ്ങുകളിൽ പങ്കെടുക്കുകയും ചെയ്ത സംഘം ഏപ്രിൽ 22-ന് തിരികെ യോപ്പയിൽ എത്തി. മൂന്നു ദിവസം അവിടുത്തെ കോപ്റ്റിക് ദയറായിൽ താമസിച്ച സംഘം ഏപ്രിൽ 25-ന് യോപ്പയിൽ നിന്ന് കപ്പൽ കയറി. മേയ് 13-ന് ബോബെയിൽ കപ്പലിറങ്ങിയ സംഘം മേയ് 17-ന് ഷൊർണ്ണൂരും അവിടെ നിന്ന് പല പ്രദേശങ്ങളും സന്ദർശിച്ച് ജൂൺ 6-ന് പരുമലയിൽ തിരികെയെത്തി.
യാത്രാവിവരണരചനയും പ്രസിദ്ധീകരണവും.
ഊർശ്ലേം യാത്ര കഴിഞ്ഞു നാട്ടിൽ തിരിച്ചെത്തിയ ശേഷം ഒരു മാസം കൊണ്ടു തന്നെ യാത്രാവിവരണം എഴുതി തീർക്കുകയും കോട്ടയത്ത് പഴയ സെമിനാരിയിൽ പ്രവർത്തിച്ചിരുന്ന മാർത്തോമാസ് അച്ചുകൂടത്തിൽ പ്രസിദ്ധീകരണത്തിനായി ഏല്പിക്കുകയും ചെയ്തു. തന്റെ യാത്രാനുഭവങ്ങൾ സഭാംഗങ്ങൾക്കു പങ്കു വെക്കുക എന്നതായിരുന്നു ഈ ഗ്രന്ഥരചനയുടെ ഉദ്ദേശം. 1895 ജൂലൈയിൽ "ഇടവക പത്രിക"യിൽ ഊർശ്ലേം യാത്രാവിവരണം പ്രസിദ്ധീകരിക്കുന്നതിനെ പറ്റി പരസ്യം ചെയ്തിരുന്നു. തുടർന്ന് രണ്ടുമാസത്തിനുള്ളിൽ പ്രിന്റ് ചെയ്ത അയിരം കോപ്പികൾ വിറ്റ് തീർന്നു. 1895-ൽ തന്നെ രണ്ടാം പതിപ്പും പ്രസിദ്ധീകരിക്കുകയുണ്ടായി.
പിൽക്കാല പതിപ്പുകൾ.
1895-ന് ശേഷം പല പ്രസാധകരുടെയും പേരിൽ ഈ ഗ്രന്ഥത്തിന് നിരവധി പതിപ്പുകൾ ഉണ്ടായിട്ടുണ്ടെങ്കിലും അവയുടെ പ്രചാരം കൂടുതലും സമുദായാംഗങ്ങളുടെയിടെയിൽ മാത്രമായിരുന്നു. ഭാഷാഗവേഷകനും ചരിത്രകാരനുമായ ഡോ:സാമുവേൽ ചന്ദനപ്പള്ളിയാണ് ഊർശ്ലേം യാത്രാവിവരണത്തിന്റെ സാഹിത്യമൂല്യം മലയാള സാഹിത്യത്തിൽ ആദ്യമായി അവതരിപ്പിച്ചത്. അദ്ദേഹം മാർ ഗ്രീഗോറിയോസിന്റെ മറ്റ് രചനകളോടൊപ്പം ഊർശ്ലേം യാത്രാവിവരണവും ചേർത്ത് "പവിത്രരചനകൾ" എന്ന ഗ്രന്ഥം പ്രസിദ്ധീകരിച്ചു. വായനാസൗകര്യത്തിനായി ഡോ: ചന്ദനപ്പള്ളി ഊർശ്ലേം യാത്രാവിവരണത്തിന് അദ്ധ്യായങ്ങളും ഉപശീർഷകങ്ങളും നൽകി (മൂലകൃതിയിൽ ഖണ്ഡികകളായി തിരിച്ചുള്ള പ്രതിപാദനമാണ് ഗ്രന്ഥകാരനായ മാർ ഗ്രീഗോറിയോസ് നടത്തിയിട്ടുള്ളത്). ഈ പരിഷ്കരിച്ച പതിപ്പാണ് മദുരൈ കാമരാജ് സർവകലാശാലയിലും കോട്ടയം മഹാത്മാഗാന്ധി സർ‌വ്വകലാശാലയിലും എം.എയ്ക്ക് പാഠപുസ്തകമായത്. 
ഈ കൃതിയുടെ ശതാബ്ദിയായപ്പോൾ (1996-ൽ) പുസ്തകത്തിന്റെ മറ്റൊരു പതിപ്പ് പത്രപ്രവർത്തകനായ പോൾ മണലിൽ 'പരുമല തിരുമേനിയുടെ ഊർശ്ലേം യാത്രാവിവരണം' എന്ന പേരിൽ ഡോ:സുകുമാർ അഴിക്കോടിന്റെ അവതാരികയോടു കൂടി പുറത്തിറക്കി. കറന്റ് ബുക്സ് വിതരണം ഏറ്റെടുത്ത ഈ പതിപ്പ് കൂടുതൽ നിരൂപക ശ്രദ്ധ പിടിച്ചുപറ്റി. ഈ പതിപ്പിൽ യാത്രാവിവരണത്തെ വിശുദ്ധനാട്ടിലേക്ക്, ബോംബെയിൽ, പെട്ടിയിൽ എട്ടാത്മാക്കൾ, കപ്പൽയാത്രയുടെ അവസാനം, വിശുദ്ധനാട്ടിൽ, വിശുദ്ധ കബറിടത്തിൽ, ഗദ്‌സീമ്മോൻ തോട്ടത്തിൽ, ബേത്‌ലഹേമിൽ, പുത്തൻ തീയുടെ അനുഭവം, വിശുദ്ധനഗരമേ വിട എന്നീ തലക്കെട്ടുകളിൽ പത്ത് അധ്യായങ്ങളായി ക്രമപ്പെടുത്തിയിരിക്കുന്നു.
ഈ പതിപ്പുകൾക്ക് പുറമേ സോഫിയ ബുക്സ്, കോട്ടയം മൂലകൃതിയുടെ അതേ രൂപത്തിലുള്ള ഒരു പതിപ്പ് 2002-ൽ പുറത്തിറക്കുകയുണ്ടായി.
കൃതിയിൽ നിന്ന്.
യെരുശലേമിലേക്കുള്ള കപ്പൽ പുറപ്പെടുവാൻ താമസം നേരിട്ടതിനാൽ യാത്രാ സംഘത്തിന് ബോംബെ നഗരം ചുറ്റിക്കണുവാനുള്ള അവസരം ലഭിച്ചു. ബോംബെ നഗരക്കാഴ്ചകളെ മാർ ഗ്രീഗോറിയോസ് വിവരിക്കുന്നത് ഇങ്ങനെയാണ്: 
യെരുശലേമിലെ തന്റെ ആദ്യ കാഴ്ചകളെ ഗ്രന്ഥകാരൻ ഇപ്രകാരം വർണ്ണിക്കുന്നു::
ക്യംതാ പള്ളി(ഉയിർപ്പ് ദേവാലയം), ഗത്‌സെമന തോട്ടം, ബേത്‌ലഹേം, മർക്കോസിന്റെ ഭവനം എന്നറിയപ്പെടുന്ന സുറിയാനിക്കാരുടെ ദയറ തുടങ്ങി യേശുവിന്റെ ജീവിതവുമായി ബന്ധപ്പെട്ടതെന്ന് പരമ്പരാഗതമായി വിശ്വസിക്കുന്ന വിവിധ സ്ഥലങ്ങളുടെ വിവരണവും അവയുടെ വേദപുസ്തക പശ്ചാത്തലവും ഈ കൃതിയിൽ ഗ്രന്ഥകാരൻ ഉൾപ്പെടുത്തിയിട്ടുണ്ട്. വിശുദ്ധവാരത്തിൽ തങ്ങൾ പങ്കെടുത്ത ചടങ്ങുകളുടെ സംക്ഷിപ്ത വിവരണവും ഉയിർപ്പ് ദിനത്തോടനുബന്ധിച്ച് അർമേനിയരും സുറിയാനിക്കാരും യവനായക്കാരും ഈഗുപ്തായക്കാരുമടങ്ങുന്ന വിവിധദേശക്കാർ പങ്കെടുത്ത ആഘോഷമായ പ്രദക്ഷിണത്തെ പറ്റിയുള്ള സാമാന്യം ദീർഘമായ വിവരണവും ഈ കൃതിയിലുണ്ട്. ഗത്‌സെമന തോട്ടത്തിലെ വിവിധ കാഴ്ചകൾക്കൊപ്പം യേശു തന്റെ ശിഷ്യന്മാരെ കർത്തൃപ്രാർത്ഥന പഠിപ്പിച്ചതായി വിശ്വസിക്കപ്പെടുന്ന ഒരു പാറക്കു കിഴക്കു മാറി ഒരു ഫ്രഞ്ച് വനിത കുറേ സ്ഥലം വാങ്ങിച്ച് പണികഴിപ്പിച്ചതായ കെട്ടിടത്തിന്റെ ഭിത്തികളിൽ മുപ്പതോളം ഭാഷകളിൽ ഒരോ മാർബിൾ ഫലകങ്ങളിലായി കർത്തൃപ്രാർത്ഥന കൊത്തി വെച്ചിട്ടുള്ളതായും അവയിൽ ഒന്നിൽ സംസ്കൃതം എന്ന തലവാചകം കണ്ട് സൂക്ഷിച്ച് നോക്കിയപ്പോൾ ഈ പ്രാർത്ഥന ഇംഗ്ലീഷ് അക്ഷരങ്ങളിൽ മലയാളവാചകമായി എഴുതിയിരുന്നതായും അദ്ദേഹം രേഖപ്പെടുത്തിയിരിക്കുന്നു.
അവലോകനങ്ങൾ.
ഡോ:പി.ജെ. തോമസ് രചിച്ച 'മലയാള സാഹിത്യവും ക്രിസ്ത്യാനികളും' എന്ന ഗ്രന്ഥത്തിൽ 'ചർച്ചയും പൂരണവും' എന്ന അനുബന്ധഭാഗം എഴുതിയ സ്കറിയാ സക്കറിയ ഊർശ്ലേം യാത്രാവിവരണത്തിന്റെ രചനാശൈലിയിൽ വലിയ മതിപ്പ് പ്രകടിപ്പിച്ച് കാണുന്നില്ല. അദ്ദേഹത്തിന്റെ വിലയിരുത്തൽ ഇങ്ങനെയാണ് : "പത്തൊമ്പതാം നൂറ്റാണ്ടിന്റെ അവസാനദശകത്തിലുണ്ടായ കൃതി എന്ന നിലയിൽ വിലയിരുത്തുമ്പോൾ ഇതിന്റെ ഭാഷാഭംഗിയോ സാഹിത്യഗുണമോ ഏറെ പ്രശംസനീയമായി അനുഭവപ്പെടുകയില്ല. ഇക്കാലത്ത് മലയാള ഗദ്യം ഏതാണ്ട് പൂർണവികാസം പ്രാപിച്ചിരുന്നു എന്നു പറയാം." 
എന്നാൽ സുകുമാർ അഴീക്കോട് ഈ കൃതിയെ സാമാന്യം ഭേദപ്പെട്ട ഒരു മലയാള ഗ്രന്ഥമായാണ് പരിഗണിക്കുന്നത്. ഊർശ്ലേം യാത്രാവിവരണം ശതാബ്ദിപ്പതിപ്പിന്റെ അവതാരികയിൽ അദ്ദേഹം ഇപ്രകാരം അഭിപ്രായപ്പെടുന്നു. "ഒയ്യാരത്ത് ചന്തുമേനോന്റെയും കേരളവർമ്മ വലിയ കോയിത്തമ്പുരാന്റെയും സമകാലീനനാണ് ഗ്രീഗോറിയോസ് തിരുമേനി. അവരുടെ ശൈലിയുടെ കേരളീയതക്കുള്ള മുഴുവൻ ഭംഗിയും ഈ രചനയിൽ കാണില്ല. ക്രൈസ്തവ വൈദികത്വത്തിന് അനുപേക്ഷണീയമായ ചില ശൈലീ വിലക്ഷണങ്ങൾ ഇതിൽ ഉണ്ടായിരിക്കാം. എങ്കിലും പാരായണസുഗമത കാണാവുന്ന ഒരു ശൈലിയാണ് ഇതിലുള്ളതെന്ന് ആരും സമ്മതിക്കും.നിരീക്ഷണത്തിലെ സൂക്ഷമത കൊണ്ടും പ്രതിപാദനത്തിന്റെ ലാളിത്യം കൊണ്ടും വിശ്വാസപരമായ സത്യസന്ധത കൊണ്ടും ഈ കൃതി വായനക്കാരുടെ മനസ്സിൽ പതിഞ്ഞു നിൽക്കുക തന്നെ ചെയ്യും."
കുറിപ്പുകൾ.
൧ അന്തോഖ്യൻ സുറിയാനി സഭയുടെ യെറുശലേമിലെ മേലധ്യക്ഷൻ. റോമാസാമ്രാജ്യത്തിൽ നിലവിലിരുന്ന പെന്റാർക്കി സമ്പ്രദായപ്രകാരം ഇദ്ദേഹത്തിനെ അഞ്ചാം പാത്രിയർക്കീസ് എന്ന് അറിയപ്പെടുന്നു. 1876-ൽ ഗ്രന്ഥകാരന് മെത്രാൻ സ്ഥാനം നൽകപ്പെട്ടപ്പോൾ ഇദ്ദേഹത്തിന്റെ നാമമാണ് നൽകിയത്. 

</doc>
<doc id="124205" url="https://ml.wikipedia.org/wiki?curid=124205" title="History of Afghanistan">
History of Afghanistan



</doc>
<doc id="124206" url="https://ml.wikipedia.org/wiki?curid=124206" title="Indo-Greeks">
Indo-Greeks



</doc>
<doc id="124207" url="https://ml.wikipedia.org/wiki?curid=124207" title="Kidarites">
Kidarites



</doc>
<doc id="124208" url="https://ml.wikipedia.org/wiki?curid=124208" title="Hephthalites">
Hephthalites



</doc>
<doc id="124209" url="https://ml.wikipedia.org/wiki?curid=124209" title="Kabul Shahi">
Kabul Shahi



</doc>
<doc id="124210" url="https://ml.wikipedia.org/wiki?curid=124210" title="Ghaznavids">
Ghaznavids



</doc>
<doc id="124211" url="https://ml.wikipedia.org/wiki?curid=124211" title="Seljuq dynasty">
Seljuq dynasty



</doc>
<doc id="124212" url="https://ml.wikipedia.org/wiki?curid=124212" title="Ghurid Dynasty">
Ghurid Dynasty



</doc>
<doc id="124213" url="https://ml.wikipedia.org/wiki?curid=124213" title="Barakzai dynasty">
Barakzai dynasty



</doc>
<doc id="124215" url="https://ml.wikipedia.org/wiki?curid=124215" title="Islamic State of Afghanistan">
Islamic State of Afghanistan



</doc>
<doc id="124218" url="https://ml.wikipedia.org/wiki?curid=124218" title="Afsharid dynasty">
Afsharid dynasty



</doc>
<doc id="124220" url="https://ml.wikipedia.org/wiki?curid=124220" title="രാമായണം (പൈകോ ചിത്രകഥ)">
രാമായണം (പൈകോ ചിത്രകഥ)

രാമായണത്തെ അടിസ്ഥാനമാക്കി പൈകോ പബ്ലീഷിംഗ് ഹൗസ്, എറണാകുളം പ്രസിദ്ധീകരിച്ച് പൈ ആന്റ് കമ്പനി വിതരണം ചെയ്ത ഒരു മലയാള ചിത്രകഥാപുസ്തകമാണ് രാമായണം. വാല്മീകിരാമായണത്തെ ഉപജീവിച്ചാണ് ഈ ചിത്രകഥ തയ്യാറാക്കിയിരുന്നത്. കുട്ടികളുടെ സ്വഭാവരൂപീകരണത്തിൽ ഏറ്റവുമധികം സ്വാധീനം ചെലുത്താൻ കഴിയുന്ന ഉത്തമകഥയെന്ന നിലയ്ക്ക്, രാമായണം കുട്ടികൾക്ക് എളുപ്പം മനസ്സിലാക്കാൻ പറ്റിയ ചിത്രകഥാരൂപത്തിൽ പൂർണമായി പൈകോ അവതരിപ്പിച്ചു. 1986-ലാണ് ഈ ചിത്രകഥ ആദ്യമായി പ്രസിദ്ധീകരിക്കപ്പെട്ടത്. 1988-ൽ റീപ്രിന്റ് ചെയ്തു. ദശരഥൻ നടത്തുന്ന പുത്രകാമേഷ്ടി യാഗം മുതൽ അയോധ്യാരാജാവായി ശ്രീരാമൻ അഭിഷേകം ചെയ്യപ്പെടുന്നതുവരെയുള്ള ഭാഗങ്ങളാണ് ചിത്രകഥയിൽ ഉള്ളത്. വർണാഭമായ സുന്ദര ചിത്രങ്ങൾ ഈ പുസ്തകത്തെ മനോഹരമാക്കുന്നു. ബോംബെയിലെ ഐ.ബി.എച്ച്.പ്രസാധകരുമായുള്ള ധാരണയിന്മേലാണ് മലയാളത്തിലുള്ള ഈ ചിത്രകഥാപുസ്തകം പ്രസാധനം ചെയ്യപ്പെട്ടത്. ചിത്രങ്ങൾ വരച്ചത് പ്രതാപ് മല്ലികും സ്ക്രിപ്റ്റ് രചിച്ചത് സുബ്ബറാവുവും ആയിരുന്നു. മലയാളം പതിപ്പ് അച്ചടിച്ചത് കൊച്ചിയിലെ 'പൂമ്പാറ്റ പബ്ലിക്കേഷൻസ് ആന്റ് പ്രിന്റിംഗ് ഡിവിഷനി'ലായിരുന്നു. കേരളത്തിലെ കുട്ടികളുടെയിടയിൽ പ്രചാരത്തിലുണ്ടായിരുന്ന 'പൂമ്പാറ്റ' എന്ന ബാലമാസികയിലൂടെ ഈ പുസ്തകത്തിന് ധാരാളം പരസ്യവും പ്രസാധകർ നൽകി. 15രൂപയായിരുന്നു പുസ്തകത്തിന്റെ വിപണനമൂല്യം.

</doc>
<doc id="124221" url="https://ml.wikipedia.org/wiki?curid=124221" title="മുഖ്യധാരാക്രൈസ്തവർ">
മുഖ്യധാരാക്രൈസ്തവർ

 
മുഖ്യധാരാക്രൈസ്തവർ (ഇംഗ്ലീഷ്:Mainstream Christianity) എന്നത് പ്രമുഖക്രിസ്തിയവിഭാഗക്കാരുടെ പൊതുവായ വീക്ഷണങ്ങളെ ഇതരക്രിസ്തീയരുടെ വീക്ഷണങ്ങളിൽ നിന്ന് വ്യത്യസ്തമാക്കികാട്ടാനാണ് ഉപയോഗിക്കുന്നത്. റോമൻ കത്തോലിക്ക, അംഗ്ലിക്കൻ, പ്രൊട്ടസ്റ്റന്റ്, ഒർത്തഡോക്സ് എന്നിവ പോലുള്ള എല്ലാ പ്രമുഖക്രിസ്തീയരും ഇതിൽ ഉൾപെടുന്നു. കുറച്ചുകൂടി വ്യക്തമാക്കിയാൽ ക്രി.ശേ മുന്നാം നൂറ്റാണ്ടിൽ സ്ഥാപിക്കപെട്ട നിഖ്യാ വിശ്വാസപ്രമാണം (ഇംഗ്ലീഷ്:Nicene Creed) പിന്തുടരുന്ന എല്ലാക്രിസ്തീയവിഭാഗങ്ങളുടെയും പൊതുവായ വീക്ഷണങ്ങളെ മുഖ്യധാരാക്രൈസ്തവർ എന്നതുകൊണ്ടർത്ഥമാക്കാം.

</doc>
<doc id="124222" url="https://ml.wikipedia.org/wiki?curid=124222" title="അക്കാദമി">
അക്കാദമി

 
 
"ഒരു ഉപരിപഠനകേന്ദ്രം", "കലകളുടെയും ശാസ്ത്രത്തിന്റെയും (അല്ലെങ്കിൽ ഏതെങ്കിലും കലയുടെയോ ശാസ്ത്രത്തിന്റെയോ) വികസനത്തിനുവേണ്ടി യത്നിക്കുന്നവരുടെ ഒരു സമിതി", "കലാഭിവൃദ്ധിയേയും കലാഭ്യസനത്തേയും ലക്ഷ്യമാക്കി പ്രവർത്തിക്കുന്ന കലാകാരന്മാരുടെ ഒരു സ്ഥാപനം" എന്നിങ്ങനെ പല വിധത്തിൽ നിർവചിക്കപ്പെട്ടിട്ടുള്ള അക്കാദമി എന്ന പദം യവനദാർശനികനായ പ്ളേറ്റോയുടെ കാലം (ബി.സി. 427-347) മുതൽ മാനവസംസ്കാരകേന്ദ്രങ്ങൾക്ക് ഒരു പര്യായമായി യൂറോപ്യൻ ഭാഷകളിലെല്ലാം പ്രചരിച്ചുവരുന്നു. ഒരു പ്രത്യേക സാഹിത്യത്തെയോ സംസ്കാരത്തെയോ കലയെയോ ശാസ്ത്രത്തെയോ ശിക്ഷണശാഖയെയോ സൂചിപ്പിക്കാനും ഈ പദം ഉപയോഗിക്കപ്പെട്ടുവരുന്നുണ്ടെന്നതിന് കുതിരസവാരി (Riding) അക്കാദമി, രാജകീയ സൈനിക (Royal Military) അക്കാദമി, ഫ്രഞ്ച് അക്കാദമി, സംഗീതനാടക അക്കാദമി, ലളിതകലാ അക്കാദമി തുടങ്ങിയ നിരവധി പ്രയോഗങ്ങൾ തെളിവാണ്.
സ്കോട് ലൻഡ് തുടങ്ങിയ ചില രാജ്യങ്ങളിൽ പള്ളികൾ തുടങ്ങിയ ധർമസ്ഥാപനങ്ങളും മറ്റും നടത്തുന്ന സാധാരണ വിദ്യാലയങ്ങളേയും അക്കാദമികൾ എന്നു വിളിക്കാറുണ്ട്.
ആവിർഭാവം.
ഗ്രീക് അക്കാദമി.
ഇതിഹാസ പ്രസിദ്ധമായ ട്രോജൻ യുദ്ധത്തിൽ ഒരു പടയാളിയായിരുന്ന അക്കാദമോ (ഹെക്കാദമോ)സിന്റെ വകയെന്ന് കരുതപ്പെടുന്ന ലീവ് മരത്തോപ്പിൽ സ്ഥാപിച്ചിരുന്ന ഒരു കായികാഭ്യാസക്കളരി (gymna-sium) ആയിരുന്നു ഗ്രീക് അക്കാദമിയുടെ പ്രാഗ് രൂപം. അഥീനിയൻ ഭരണാധികാരിയായിരുന്ന സീമോൺ (സുമാർ ബി.സി. 504-449), ഈ സ്ഥലം പൊതുജനങ്ങളുടെ വിനോദവിശ്രമങ്ങൾക്കുള്ള ഒരു നഗരോപവനമാക്കി മോടിപിടിപ്പിച്ചു. സുമാർ 387-ൽ പ്ളാറ്റോ ഈ സ്ഥലം വിലയ്ക്കു വാങ്ങി വിജ്ഞാനാനുസന്ധാനത്തിനും കലാദേവത(Muses)കളുടെ ഉപാസനയ്ക്കും വേണ്ടിയുള്ള ഒരു വിദ്യാപീഠമായി ഉയർത്തി; ഇവിടെ ഒരു ക്ഷേത്രവും അദ്ദേഹം നിർമിച്ചതായി പറയപ്പെടുന്നു. ആരാമമധ്യത്തിൽ പണികഴിപ്പിക്കപ്പെട്ട ഈ ക്ഷേത്രത്തോടു തൊട്ടുണ്ടായിരുന്ന കെട്ടിടങ്ങളിലാണ് പ്ളേറ്റോയും അദ്ദേഹത്തിന്റെ ശിഷ്യപരമ്പരകളും താമസിച്ചിരുന്നത്. ഇവയോടു ചേർന്ന് വെണ്ണക്കല്ലിൽ തീർത്തിരുന്ന അർധവൃത്താകൃതിയിലുള്ള ഒരു പീഠം സിസറോയുടെ കാലത്തും (ബി.സി. 106-43) ഉണ്ടായിരുന്നതായി രേഖകളുണ്ട്.
സോക്രട്ടീസ് (സുമാർ 470-399) പ്രഭാഷണങ്ങൾ നടത്താനും പ്ലേറ്റോ തത്ത്വശാസ്ത്രങ്ങൾ പഠിപ്പിക്കാനും ഉപയോഗിച്ചിരുന്ന ഈ വിദ്യാപീഠം "അക്കാദെമിയ" (Academia) എന്നും, ഇതിലെ അധ്യേതാക്കൾ "അക്കാദെമിസ്റ്റുകൾ" (Academists) എന്നും അറിയപ്പെട്ടുവന്നു. പ്ലേറ്റോയുടെ ശിഷ്യന്മാരും അനുയായികളും പിൽക്കാലത്ത് നടത്തിവന്നിരുന്ന ഇത്തരം സാംസ്കാരിക കേന്ദ്രങ്ങളുടെ മൂലമാതൃക അക്കാദമോസിന്റെ ആരാമത്തിലെ ഈ സ്ഥാപനമായിരുന്നു. ഏതാണ്ട് ഒമ്പതു നൂറ്റാണ്ടുകാലം ഇവ അഭംഗുരം നിലനിന്നു. പ്രാചീന മെഡിറ്ററേനിയൻ ജനതയുടെ മാനസികവും സാംസ്കാരികവുമായ വികാസത്തിൽ ഈ വിദ്യാകേന്ദ്രങ്ങൾ വഹിച്ച പങ്കിന്റെ പ്രാധാന്യത്തെ, സിസറോ തന്റെ കൊട്ടാരത്തിന് "അക്കാദമി" എന്ന് നാമകരണം ചെയ്തും, "അക്കാദമിക് പ്രശ്നങ്ങൾ" (Academic questions) എന്ന ഒരു ഗ്രന്ഥമെഴുതിയും ആദരപൂർവം അംഗീകരിച്ചു.
പ്ലേറ്റോയുടെ നാമവുമായി ഘടിപ്പിക്കപ്പെട്ടിട്ടുള്ള പ്രാചീന യവന അക്കാദമികളുടെ ചരിത്രത്തെ പല ഘട്ടങ്ങളിലായി പല അടിസ്ഥാനങ്ങളിൽ വിഭജിച്ചിട്ടുണ്ട്; എങ്കിലും അതിൽ വ്യക്തമായ മൂന്നു തിരിവുകൾ കാണാം:-
സിസറോയുടെ കാലം കഴിഞ്ഞാൽ ഈ ഗ്രീക് അക്കാദമികളെക്കുറിച്ചു വിശ്വസനീയമായ വിവരം ഒന്നും ലഭ്യമല്ല. എ.ഡി. 3-ാ ശതകമായപ്പോഴേക്കും പ്ലേറ്റോണിസം രൂപാന്തരം പ്രാപിച്ച് നവീന പ്ലേറ്റോണിസം (Neo Platonism) ആയിത്തീർന്നു. അതോടുകൂടി യവന ദാർശനിക സിദ്ധാന്തങ്ങളുടെ രൂപഭാവങ്ങൾതന്നെ മാറുകയും, പല തോതിലുള്ള വൃദ്ധിക്ഷയങ്ങളോടെ കഷ്ടിച്ചു രണ്ടു നൂറ്റാണ്ടുകാലം കൂടി ഈ സ്ഥാപനങ്ങൾ നിലനിൽക്കുകയും ചെയ്തു. ഒടുവിൽ എ.ഡി. 529-ൽ ജസ്റ്റീനിയൻ ചക്രവർത്തി സകല അക്കാദമികളെയും നിർത്തലാക്കി; അവയുടെ സ്വത്തുക്കളും കണ്ടുകെട്ടി.
മറ്റു പ്രാചീന സ്ഥാപനങ്ങൾ.
ബി.സി. 3-ാ ശതകത്തിന്റെ ആരംഭത്തിൽ ടോളമി ഒന്നാമൻ (305-285) അലക്സാൻഡ്രിയയിൽ ആരംഭിച്ച പ്രസിദ്ധ ഗ്രന്ഥാലയത്തിന് അക്കാദമി എന്ന പേരു തന്നെ നല്കി. ബാബിലോണിയ, പാലസ്തീൻ, അർമീനിയ തുടങ്ങിയ കേന്ദ്രങ്ങളിലും വൈജ്ഞാനിക ലക്ഷ്യങ്ങളെ മുൻനിർത്തി തുടർ|ന്നു പല വിദ്യാകേന്ദ്രങ്ങളും ഉദ്ഘാടനം ചെയ്യപ്പെട്ടു. വിജ്ഞാനശേഖരണത്തിനും അവയുടെ ഭദ്രമായ സംരക്ഷണത്തിനും കോർഡോവ മുതൽ സമർഖണ്ഡ് വരെ വ്യാപിച്ചുകിടക്കുന്ന നിരവധി സാംസ്കാരിക കേന്ദ്രങ്ങൾ സ്ഥാപിക്കാൻ പില്ക്കാലത്ത് അറബികൾക്ക് ഇവ പ്രചോദനം നല്കി. എ.ഡി. 782-ൽ ഷാർലിമേൻ ചക്രവർത്തി തന്റെ കൊട്ടാരത്തിന്റെ നല്ലൊരു ഭാഗം ഒരു അക്കാദമിയുടെ ആസ്ഥാനമാക്കി. സീസർ ബാർദസ് എന്ന പണ്ഡിതൻ ശാസ്ത്രാഭിവൃദ്ധിയെ ലക്ഷ്യമാക്കി 9-ാ ശതകത്തിൽ കോൺസ്റ്റാന്റിനോപ്പിളിൽ ഒരു കേന്ദ്രം തുറന്നു. സാഹിത്യവിഷയകമായ പ്രവർത്തനങ്ങൾക്ക്, പ്രത്യേകിച്ചു കവിതയ്ക്ക്, പ്രാധാന്യം നല്കിക്കൊണ്ടുള്ള സാംസ്കാരിക സ്ഥാപനങ്ങൾ 13-ം, 14-ം ശ.-ങ്ങളിൽ ഫ്രാൻസിലും ഇറ്റലിയിലും ധാരാളം ഉടലെടുത്തു.
മധ്യകാലം.
15-ാ ശതകത്തിൽ ബൈസാന്തിയൻ സാമ്രാജ്യത്തിന്റെ അപചയത്തോടുകൂടി ഗ്രീക് പണ്ഡിതന്മാരും ഗ്രീക് സാഹിത്യവും പശ്ചിമയൂറോപ്പിൽ പ്രവേശിക്കാൻ തുടങ്ങി. ഇതിന്റെ ഫലമായി ജനങ്ങളുടെ വിജ്ഞാനതൃഷ്ണയ്ക്ക് ആക്കം വർദ്ധിക്കുകയും അവ പലതരം അക്കാദമികളുടെ ആവിർഭാവത്തിൽ കലാശിക്കുകയും ചെയ്തു. ഈ വൈജ്ഞാനിക പുനരുത്ഥാനത്തിന്റെ വിളനിലം, മറ്റു പല മണ്ഡലങ്ങളുടേതുമെന്നപോലെ, ഇറ്റലിയായിരുന്നു. പരേതന്മാരുടെ, പുകവലിക്കാരുടെ, ഗുപ്തവിഷയങ്ങളുടെ, ഇന്ദ്രജാലത്തിന്റെ, ഹാസ്യത്തിന്റെ എന്നു തുടങ്ങി അസാധാരണവും വിചിത്രവുമായ സങ്കല്പങ്ങൾക്ക് ഊന്നൽ കൊടുത്തുകൊണ്ടുള്ള അക്കാദമികൾ ഈ കാലത്തെ ഇറ്റലിയുടെ സൃഷ്ടികളാണ്. പുരാവസ്തുശാസ്ത്രം, ചിത്രകല, സംഗീതം, പ്ളേറ്റോയുടെ സിദ്ധാന്തങ്ങൾ തുടങ്ങിയവയുടെ പഠനത്തെ കേന്ദ്രീകരിച്ചുകൊണ്ടുള്ള അക്കാദമികളും ഇതോടൊപ്പം രൂപം പൂണ്ടുകൊണ്ടിരുന്നു. ഇവ ക്രമേണ ഇറ്റലിയിൽനിന്നു ജർമനി, ഫ്രാൻസ്, സ്പെയിൻ തുടങ്ങിയ രാജ്യങ്ങളിലേക്കും മധ്യകാലഘട്ടങ്ങളിൽ വ്യാപിച്ചു.
ശാസ്ത്ര അക്കാദമികളുടെ ആരംഭം 16-ാ ശതകത്തിലായിരുന്നു. 1560-ൽ ഇറ്റലിയിലും 1575-ൽ സ്പെയിനിലും ശാസ്ത്രീയ വിഷയങ്ങളുടെ പഠനത്തിന് ഓരോ അക്കാദമി സ്ഥാപിക്കപ്പെട്ടു. 1603-ൽ റോമിൽ തുടങ്ങിയ ഒരു പ്രസിദ്ധ ശാസ്ത്രപഠനകേന്ദ്രത്തിലെ (Academia Dei Lincei) ഒരംഗമായിരുന്നു ഗലീലിയോ. 1617-ൽ ജർമനിയിലെ വെയ്മാറിൽ, ഭാഷാശുദ്ധിയെയും സാഹിത്യാഭിവൃദ്ധിയെയും ലാക്കാക്കി ഒരു കേന്ദ്രം സ്ഥാപിക്കപ്പെട്ടു; 1622-ൽ റോസ്റ്റോക്കിൽ, ശാസ്ത്രവിഷയങ്ങൾക്കുവേണ്ടിയും, 1652-ൽ ഷ്വിൻഫർടിൽ വൈദ്യശാസ്ത്ര പഠനത്തിനുവേണ്ടിയും അക്കാദമികൾ സ്ഥാപിക്കപ്പെട്ടു. ആദ്യത്തെ ജർമൻ ശാസ്ത്രമാസിക (Misellanea Curiosa) പ്രസിദ്ധപ്പെടുത്തിയത് (1670) ഷ്വിൻഫർടിലെ അക്കാദമിയാണ്.
17-ാ ശതകമായപ്പോഴേക്കും യൂറോപ്പിലാകെ വ്യക്തമായ ഒരു കലാ-ശാസ്ത്ര-പഠന സ്ഫോടനം തന്നെ ഉണ്ടായി. പാരിസും ലണ്ടനും ഓക്സ്ഫോർഡും പശ്ചിമയൂറോപ്പിലെ സംസ്കാര കേന്ദ്രങ്ങളായിത്തുടങ്ങിയത് ഈ കാലത്താണ്. 1645-ൽ ലണ്ടനിലാരംഭിച്ച "റോയൽ സൊസൈറ്റി"യും 1699-ൽ പാരിസിൽ സംഘടിപ്പിക്കപ്പെട്ട ശാസ്ത്ര അക്കാദമിയും (Academie Des Sciences) 18-ാ ശതകത്തിൽ അന്താരാഷ്ട്ര പ്രസിദ്ധിയാർജിച്ചു. 1703-ൽ ജർമനിയിലെ ഡ്രെസ്ഡനിലും ഒരു ശാസ്ത്ര അക്കാദമി സ്ഥാപിതമായി. ദാർശനികനും ശാസ്ത്രജ്ഞനുമായ ലീബ്നിറ്റ്സ് (1646-1716) ആയിരുന്നു ഇതിന്റെ രൂപവത്കരണത്തിനു മുൻകൈയെടുത്തത്.
മുൻപ് പറഞ്ഞ ആദ്യകാല അക്കാദമികളെല്ലാം സാഹിത്യത്തിനോ ശാസ്ത്ര വിഷയങ്ങൾക്കോ മാത്രം പ്രാധാന്യം കല്പിച്ചുകൊണ്ടുള്ളവയായിരുന്നു. 18-ാ ശതകമായപ്പോഴേക്കും സുകുമാരകലകളും ഇവയുടെ പരിധിയിൽ വന്നുതുടങ്ങി. ഇവയെല്ലാം ഏറിയകൂറും ഓരോ വിഷയത്തിൽ ഉപരിപഠനവും സവിശേഷ വൈദഗ്ദ്ധ്യവും പ്രധാനം ചെയ്യാനുതകുന്ന വിദ്യാകേന്ദ്രങ്ങളായാണ് ആദ്യമൊക്കെ നിലകൊണ്ടത്. 19-ഉം, 20-ഉം ശതകങ്ങളിൽ സാഹിത്യം, സുകുമാരകലകൾ, ശാസ്ത്രീയവിഷയങ്ങൾ തുടങ്ങിയവയിലൂടെ വികസനത്തിനും അഭിവൃദ്ധിക്കും വേണ്ടി മിക്കവാറും എല്ലാ ആധുനിക രാഷ്ട്രങ്ങളിലും ദേശീയവും പ്രാദേശികവുമായ അടിസ്ഥാനത്തിൽ എണ്ണമറ്റ അക്കാദമികൾ രൂപംകൊള്ളുന്ന പ്രക്രിയ അഭംഗുരം തുടർന്നു. അക്കാദമികളുടെ പ്രവർത്തനമേഖലകൾ അനുക്രമം വികസ്വരമാവുകയും വൈദ്യശാസ്ത്രം, ഖനനം, പുരാവസ്തുപര്യവേക്ഷണം, വനവിജ്ഞാനീയം, കൃഷിശാസ്ത്രം, വാണിജ്യം, സൈനിക-നാവിക-വ്യോമയാന തന്ത്രങ്ങൾ തുടങ്ങി മാനവ വ്യവഹാരത്തിലുൾപ്പെട്ടിട്ടുള്ള മിക്കവാറും എല്ലാ വിഷയങ്ങൾക്കും പ്രത്യേകം പ്രത്യേകം പഠന ഗവേഷണപ്രചാരണകേന്ദ്രങ്ങൾ അക്കാദമി എന്ന പേരിൽ നാടൊട്ടുക്കു സ്ഥാപിതമായിത്തുടങ്ങുകയും ചെയ്തു.
പഠനവിഷയങ്ങളുടെയും പാണ്ഡിത്യത്തിന്റെയും അന്താരാഷ്ട്രസ്വഭാവം പുലർത്തുന്നതിന് മിക്ക അക്കാദമികളും പ്രശസ്തരായ പല വിദേശീയർക്കും അംഗത്വം നൽകി ബഹുമാനിക്കുന്ന പതിവുണ്ട്. ആധുനിക രാഷ്ട്രങ്ങളിൽ താഴെ പറയുന്നവയിലെ അക്കാദമികളും അവയുടെ പ്രവർത്തനങ്ങളും അന്തർദേശീയ പ്രശസ്തിയാർജിച്ചിട്ടുണ്ട്:
അയർലൻഡ്.
"റോയൽ ഐറിഷ് അക്കാദമി" ഒരു രാജകീയ വിളംബരംമൂലം 1796-ൽ സ്ഥാപിതമായി. ഐറിഷ് ഭാഷയുടെ ഒരു നിഘണ്ടുപരമ്പര പ്രസിദ്ധീകരിക്കുന്നതിൽ ഇത് വ്യാപൃതമായിരിക്കുന്നു.
ആർജന്റീന.
ബ്യൂണസ് അയേഴ്സ് ആസ്ഥാനമാക്കി 1931-ൽ ആർജന്റീന ദേശീയ അക്കാദമി സ്ഥാപിതമായി (Academia Argentina de Letras). ഒരു അമേരിക്കൻ--സ്പാനിഷ് നിഘണ്ടു ഉൾപ്പെടെ ചില നിഘണ്ടുക്കളും പഴയ ക്ളാസിക് കൃതികളും ഇതു പ്രസിദ്ധപ്പെടുത്തിവരുന്നു.
ആസ്ട്രിയ.
ഖനനവിഷയകമായ ഒരു അന്താരാഷ്ട്ര സമിതി 1786-ൽ ഇവിടെ സ്ഥാപിതമായെങ്കിലും ഫെർഡിനാൻഡ് ഒന്നാമൻ വിയന്നയിൽ സ്ഥാപിച്ച (1847) ശാസ്ത്ര അക്കാദമിയാണ് (Osterreichische Akademie der Wissenschaften) ഇത്തരത്തിലുള്ള, ആസ്ട്രിയയിലെ പ്രമുഖ സ്ഥാപനം. ഇതു സംഘടിപ്പിച്ചത് ജർമൻ ദാർശനികനായ ഗോട്ഫ്രീഡ് വിൽഹെം ലിബ്നിറ്റ്സ് ആണ്.
ആസ്ട്രേലിയ.
1821-ൽ ന്യൂ സൌത്ത് വെയിൽസിൽ "തത്ത്വശാസ്ത്രസമിതി" (Philosophical Society ) എന്ന പേരിൽ തുടങ്ങിയ സ്ഥാപനമാണ് ആസ്ട്രേലിയായിലെ ഏറ്റവും പഴക്കം ചെന്ന ദേശീയ അക്കാദമി. 19-ാ ശതകത്തിന്റെ ആദ്യം മുതൽ രാജ്യത്തിലെ പല സംസ്ഥാനങ്ങളും പ്രാദേശിക അക്കാദമികൾ സംഘടിപ്പിച്ചു തുടങ്ങിയിരുന്നു. 1930-ൽ കാൻബറാ ആസ്ഥാനമാക്കി "റോയൽ സൊസൈറ്റി" എന്ന പേരിലുള്ള ദേശീയ അക്കാദമിയും ഉദ്ഘാടിതമായി.
ഇന്ത്യ.
വേദങ്ങളും ആരണ്യകങ്ങളും ഉപനിഷത്തുകളും വേദാംഗങ്ങളും ഷഡ്ദർശനങ്ങളും നാട്യശാസ്ത്രം, ധനുർവേദം, ഗാന്ധർവവേദം (സംഗീതശാസ്ത്രം), അലങ്കാരശാസ്ത്രം, ഛന്ദഃശാസ്ത്രം തുടങ്ങിയവയും അഭ്യസിച്ചിരുന്ന ഭാരതത്തിൽ പ്രാചീന കാലത്തു തന്നെ ഇത്തരം വിഷയങ്ങൾ ആഴത്തിൽ പഠിക്കുന്നതിനുവേണ്ടിയുള്ള ഉപരിപഠനകേന്ദ്രങ്ങൾ നിലനിന്നിരുന്നു. നളന്ദ, തക്ഷശില എന്നിവിടങ്ങളിലെ വിജ്ഞാനകേന്ദ്രങ്ങൾ ഭാരതത്തിലെ പ്രാചീന പഠനകേന്ദ്രങ്ങളുടെ ഉത്തമ മാതൃകകളായിരുന്നു. ഇവിടെ വിദേശരാജ്യങ്ങളിൽ നിന്നുപോലും പണ്ഡിതന്മാരും പഠിതാക്കളും എത്തിച്ചേർന്നിരുന്നതായി പറയപ്പെടുന്നു. 
ഇറ്റലി.
മിക്ക പട്ടണങ്ങളിലും ശാസ്ത്രപഠന സംഘടനകൾ വളരെ നേരത്തേ മുതൽ നിലനിന്നിരുന്നെങ്കിലും സുസജ്ജമായ ഒരു ശാസ്ത്രീയ അക്കാദമി 1757-ലെ ടൂറിൻ നഗരത്തിലാണ് ആരംഭിക്കുന്നത് (Philosophico -Matematica Societa Privata Taurinensis). തുടർന്നു നേപ്പിൾസിൽ (1779) ഒരു ശാസ്ത്രസാഹിത്യ അക്കാദമിയും (Academia delle Scienze e Belle Lettere) വെനീസിൽ മറ്റൊന്നും (Accademia dei Ricovrati) ആവിർഭവിച്ചു. 19-ാ ശതകത്തിൽ ഇറ്റലിയിൽ നിരവധി സാംസ്കാരിക കേന്ദ്രങ്ങൾ വിവിധ ശാഖകളിലായി രൂപംകൊണ്ടു.
ഈജിപ്ത്.
ഈജിപ്റ്റ്ലേയും സമീപ രാജ്യങ്ങളിലേയും കലാ സാഹിത്യശാസ്ത്രാദികളുടെ പഠനത്തെ പ്രോൽസാഹിപ്പിക്കാൻ 1850-ൽ ഉടലെടുത്ത കേന്ദ്രമാണ് (Institute d' Egypte) ആ രാജ്യത്തിലെ ആദ്യത്തെ അക്കാദമി. ഈ സ്ഥാപനം മുടങ്ങാതെ ഒരു വാർഷികഗ്രന്ഥം പ്രസിദ്ധീകരിച്ചുവരുന്നു. അറബി ഭാഷാപഠനത്തിനു മാത്രമായി മറ്റൊന്ന് (Fouad i Academy) 1932-ൽ സ്ഥാപിതമായി.
കാനഡ.
ആദ്യത്തെ കനേഡിയൻ അക്കാദമിയായ 'റോയൽ സൊസൈറ്റി' 1881-ൽ രൂപംകൊണ്ടു. ഭൂവിജ്ഞാനീയം, പുരാവസ്തുശാസ്ത്രം, ചിത്രകല, പ്രകൃതിശാസ്ത്രം, നരവംശശാസ്ത്രം എന്നിവയ്ക്കാണ് ഇതു പ്രാമുഖ്യം കല്പിച്ചത്. പല പുരാവസ്തു-ചിത്ര-ശില്പ-പ്രദർശന ശാലകളും (Museums, Galleries,Archves) ഈ കേന്ദ്രത്തിന്റെ ആഭിമുഖ്യത്തിൽ നടത്തിവരുന്നു. 1931-ൽ ശാസ്ത്രാഭിവൃദ്ധിയെ ലാക്കാക്കി മോൺട്രീലിൽ മറ്റൊരു കേന്ദ്രം സ്ഥാപിതമായി (Association Canadienne Francaise Pour1'Avancement des Sciences). അനവധി അപൂർവ കൃതികളുള്ള ഒരു ഗ്രന്ഥാലയം ഇതിലുണ്ട്. ഓരോ വിജ്ഞാനമണ്ഡലത്തിലും പ്രശസ്തരായവർക്ക് ഈ സ്ഥാപനം പാരിതോഷികങ്ങളും സമ്മാനങ്ങളും സഹായധനവും നല്കിവരുന്നു.
ഗ്രീസ്.
ചരിത്രം, പുരാവസ്തുശാസ്ത്രം എന്നിവയ്ക്കു പ്രാമുഖ്യം നല്കിക്കൊണ്ട് 1926-ൽ സ്ഥാപിതമായ ആഥൻസിലെ അക്കാദമി (Akkademia Athenon) അതിന്റെപ്രവർത്തനങ്ങളെ ഉൾക്കൊള്ളിച്ചുകൊണ്ടുള്ള വാർഷിക ഗ്രന്ഥങ്ങൾക്കുപുറമേ, ഗ്രീക്കു ഭാഷയുടെ ഒരു നിഘണ്ടു പരമ്പരയും പ്രസിദ്ധപ്പെടുത്തിവരുന്നു.
ചിലി.
1885-86-ൽ സ്ഥാപിതമായ ഒരു ഭാഷാപഠനകേന്ദ്രമാണ് ചിലിയിലെ ഏറ്റവും പ്രമുഖമായ അക്കാദമി (Academia Chilena de la Lengua).
ജപ്പാൻ.
വിവിധ പഠനമേഖലകളുൾപ്പെടുന്ന പല ശാഖകളും അടങ്ങിയ ഒരു ദേശീയ അക്കാദമി ജപ്പാനിൽ 1879-ൽ സ്ഥാപിതമായി. രാജ്യത്തിന്റെ പല ഭാഗങ്ങളിലുമുള്ള സർവകലാശാലകളുമായി ബന്ധം പുലർത്തുന്ന ഈ ശിക്ഷണശാഖകൾ പ്രസിദ്ധീകരണ വിഷയത്തിൽ സദാ ജാഗരൂകമാണ്.
ജർമനി.
ആധുനിക ജർമനിയുടെ വിവിധ ഘടകങ്ങളായിരുന്ന പല രാജ്യങ്ങളിലും വളരെ മുമ്പുതന്നെ പ്രവർത്തിച്ചുപോന്നിരുന്ന വിവിധ സംഘടിത സംസ്കാര കേന്ദ്രങ്ങളും അക്കാദമികളായി നിലനിൽക്കുന്നു. ബർളിനിലെ ലിബ്നിറ്റ്സിയൻ സൊസൈറ്റി (Leibnizian Society) 1744-ൽ ഫ്രഡറിക് രണ്ടാമൻ ഒരു അക്കാദമിയായി പുനഃസംഘടിപ്പിച്ചു (Konigliche Preussische,Akademie der Wissenschaften zu Berlin). ഗൊട്ടിൻജനിൽ 1851-ലും മാൻഹീമിൽ 1755-ലും മ്യൂണിക്കിൽ 1759-ലും ലീപ്സിഗിൽ 1846-ലും സ്ഥാപിതമായ അക്കാദമികൾ ആധുനിക കാലങ്ങളിൽ പുനഃസംഘടിപ്പിക്കപ്പെട്ടിട്ടുണ്ട്.
ഡെൻമാർക്ക്.
ക്രിസ്ത്യൻ ആറാമൻ രാജാവ് 1742-ൽ ശാസ്ത്രസാഹിത്യ വിഷയങ്ങൾക്കുവേണ്ടിയുള്ള രാജകീയ ഡാനിഷ് അക്കാദമി സ്ഥാപിച്ചു (Det Kongelige Tanske Pidenskabernes Selskab,Copenhagen). ഇതിന്റെ വകയായി വാർഷിക ഗ്രന്ഥങ്ങളും പല ആനുകാലിക പ്രസിദ്ധീകരണങ്ങളുമുണ്ട്.
ദക്ഷിണാഫ്രിക്ക.
1878-ൽ സ്ഥാപിതമായ ദക്ഷിണാഫ്രിക്കൻ റോയൽ സൊസൈറ്റി ചില പ്രസിദ്ധീകരണങ്ങളിൽ ശ്രദ്ധ ചെലുത്തിവരുന്നു.
നെതർലൻഡ്സ്.
1752-ൽ ഇവിടെ ആദ്യമായി ഒരു ശാസ്ത്ര അക്കാദമി സ്ഥാപിതമായി. (Hollandsehe Maatschappij der Wetenschappen). കൃഷി, വ്യവസായം, വാണിജ്യം എന്നിവയ്ക്കാണ് ഇത് ആദ്യം മുതൽതന്നെ പ്രാധാന്യം നൽകിവന്നത്. ആംസ്റ്റർഡാമിൽ ലൂയി ബോണപ്പാർട്ട് രാജാവ് 1808-ൽ വേറൊരു കേന്ദ്രം സ്ഥാപിച്ചു (Royal Institute of the Low Countries ). 1855-ൽ പുനഃസംഘടിതമായതിനുശേഷം ഇത് രണ്ടു ഭാഗങ്ങളായി വേർതിരിഞ്ഞു പ്രവർത്തനം നടത്തിവരുന്നു.
നോർവെ.
സസ്യശാസ്ത്രജ്ഞനായ ജെ.ഇ. ഗുണ്ണേരസ് 1760-ൽ ട്രോൺഡ് ഹീമിൽ ആരംഭിച്ച ഒരു സ്വകാര്യ ശാസ്ത്രസമിതിയാണ് നോർവെയിലെ ആദ്യത്തെ അക്കാദമി. 1857-ലാണ് ഓസ്ളോ കേന്ദ്രമാക്കി ഒരു ദേശീയ അക്കാദമി സ്ഥാപിതമായത് (Norske Pidenskaps Academy i Oslo).
ന്യൂസിലൻഡ്.
രണ്ടു ശാഖകളായി പ്രവർത്തിക്കുന്ന ഒരു റോയൽ സൊസൈറ്റിയാണ് ന്യൂസിലൻഡിലെ ദേശീയ അക്കാദമി: 1862-ൽ കാന്റർബറിയിൽ സ്ഥാപിച്ച തത്ത്വശാസ്ത്രസ്ഥാപനവും (Philosophical Institute), 1867-ൽ വെല്ലിങ്ടണിൽ ഉദ്ഘാടിതമായ തത്ത്വശാസ്ത്ര സമിതിയും (Philosophical Society).
പോർച്ചുഗൽ.
1779-ൽ ലിസ്ബണിൽ ഉടലെടുത്ത ദേശീയ അക്കാദമിയിൽ (Academia das Ciencias de Lisdoa) പോർച്ചുഗലിന് വെളിയിൽ ബ്രസീൽ തുടങ്ങിയ പല രാഷ്ട്രങ്ങളിലെയും പണ്ഡിതന്മാർ അംഗങ്ങളാണ്. നേരത്തെ (1720) ആരംഭിച്ചിരുന്ന ചരിത്ര അക്കാദമി (Academia Real da Historia portuguesa) കുറേക്കാലം പ്രവർത്തനരഹിതമായി കിടന്നതിനുശേഷം 1936-ൽ പുതിയപേരിൽ (Academia porguesa da historian ) പുനരുദ്ധരിക്കപ്പെടുകയുണ്ടായി.
പോളണ്ട്.
"ശാസ്ത്രത്തിന്റെ സുഹൃത്തുക്കൾ" (Towarzy-stwo Przyjaciol Nauk) എന്ന പേരിൽ 1800-ൽ വാഴ്സായിൽ സ്ഥാപിതമായ പഠനസംഘമാണ് പോളിഷ് ദേശീയ അക്കാദമിയുടെ പ്രാഗ്രൂപം. 1816-ൽ ക്രാക്കോവിൽ ഇതിന്റെ ഒരു ശാഖ ഉദ്ഘാടനം ചെയ്യപ്പെട്ടു. ആസ്റ്റ്രിയൻ ഗവ. 1872-ൽ ഇതു പോളിഷ് ശാസ്ത്രസാഹിത്യ അക്കാദമിയായി (Polska Akademja Umiejetnosci) പുനഃസംഘടിപ്പിച്ചു. പിന്നീട് (1951) ഇത് മറ്റൊരു പേരിൽ അറിയപ്പെടാൻ തുടങ്ങി (Polska Akademja Nauk).
ഫിൻലൻഡ്.
ഫിന്നിഷ് ശാസ്ത്ര അക്കാദമി (Soumalainen Tiedeakatemir) 1908-ൽ രൂപംകൊണ്ടു. എന്നാൽ ഒരു ശാസ്ത്രപഠനസമിതി (Societas Scientiarium Fennica) 1838 മുതൽ മുടങ്ങാതെ ഒരു വാർഷികഗ്രന്ഥം (Year Book) പ്രസിദ്ധീകരിച്ചു വന്നിരുന്നു.
ഫ്രാൻസ്.
നേരത്തെ ഫ്രാൻസിലുണ്ടായിരുന്ന പണ്ഡിത സഹൃദയസമിതികളെല്ലാംതന്നെ 1793-ൽ കൂടിയ 'കൺവെൻഷനി'ൽ (The convention)നിരോധിക്കപ്പെട്ടിരുന്നു. 1795-ൽ സംഘടിപ്പിക്കപ്പെട്ട ഒരു സ്ഥാപനം (Institute National) ഇതിന്റെ ചില പ്രവർത്തനങ്ങൾ പുനരുദ്ധരിക്കുകയുണ്ടായി. 1816-ൽ മുഖ്യ ഫ്രഞ്ച് ദേശീയ അക്കാദമികളെയെല്ലാം ഒരു പുതിയ സ്ഥാപനത്തിന്റെ (Institute de France) ഘടകങ്ങളായി പുനഃസംവിധാനം ചെയ്യപ്പെട്ടു. എന്നാൽ ഇതിനോട് സംയോജനം ചെയ്യപ്പെട്ടിട്ടില്ലാത്ത പല അക്കാദമികളും ഫ്രാൻസിന്റെ മിക്ക പ്രാദേശിക കേന്ദ്രങ്ങളിലും പ്രവർത്തനം നടത്തുന്നു. അതിലൊന്ന് (Acade-mie des Jeux Floraux) അതത് കാലങ്ങളിലുണ്ടാകുന്നതിൽ മികച്ച സാഹിത്യസൃഷ്ടികൾക്ക്, സ്വർണത്തിലും വെള്ളിയിലും നിർമിതമായ പുഷ്പങ്ങൾ സമ്മാനമായി നൽകിവരുന്നു.
ബൽജിയം.
1769-ൽ സാഹിത്യസംഘടനയായി രൂപംകൊണ്ട ഒരു സാംസ്കാരിക സ്ഥാപനം. സാഹിത്യം, കല, ശാസ്ത്രം എന്നിവയെല്ലാം ഉൾക്കൊള്ളുന്ന ഒരു അക്കാദമിയായി (Academie Royal des Science ,des letters etdes Beaux - Arts de Velgiqve) 1845-ൽ ഉയർത്തപ്പെട്ടു. പല ശാസ്ത്ര സാംസ്കാരിക ശിക്ഷണങ്ങൾക്കും വേണ്ടി പ്രത്യേകം നീക്കിവയ്ക്കപ്പെട്ട വേറെയും അക്കാദമികൾ ഇവിടെ പ്രവർത്തിച്ചുവരുന്നു.
ബ്രസീൽ.
1896-ലാണ് ഇവിടെ ആദ്യമായി ഒരു അക്കാദമി സ്ഥാപിതമായത് (Academia Brasileira de Letras). ഇപ്പോൾ രാജ്യത്തിന്റെ മിക്ക സംസ്ഥാനങ്ങളിലും പ്രത്യേകം അക്കാദമികളുണ്ട്.
ബ്രിട്ടൻ.
ഗ്രേറ്റ് ബ്രിട്ടനിൽ (അവിടെയുള്ളതിനെ അനുകരിച്ച് അയർലൻഡിലും യു.എസ്സിലും ചില കോമൺവെൽത്ത് രാജ്യങ്ങളിലും) ഗവൺമെന്റിന്റെ ആഭിമുഖ്യത്തിലുള്ള അക്കാദമികളും സാംസ്കാരിക സ്ഥാപനങ്ങളും കുറവാണ്. മതം, ശാസ്ത്രം, സാഹിത്യം, സുകുമാരകലകൾ തുടങ്ങിയ സാംസ്കാരിക വിഷയങ്ങൾ സ്വകാര്യ സംരംഭങ്ങളുടെ സ്വച്ഛന്ദാനുസന്ധാനങ്ങൾക്ക് വിട്ടുകൊടുക്കുന്ന പതിവാണ് ഈ രാജ്യങ്ങളിൽ പ്രായേണ കണ്ടുവരിക. ഇംഗ്ളണ്ടിൽ ജയിംസ് ഒന്നാമന്റെ വാഴ്ചക്കാലത്ത് (1603-25) അറിവ് വർദ്ധിപ്പിക്കാൻ (For the Promotion of knowledge ) വേണ്ടി ഉടലെടുത്ത ഒരു സ്ഥാപനം ആ രാജാവിന്റെ പേരുമായി ബന്ധപ്പെടുത്തിയാണ് ആരംഭിച്ചത് (King Jame's Academie or College of Honour). പിന്നീടത് കുറേക്കാലം 'ബ്രിട്ടിഷ് അക്കാദമി' എന്നും 1662 മുതൽ 'റോയൽ അക്കാദമി' എന്നും ഉള്ള പേരുകളിൽ പ്രസിദ്ധമായിത്തീർന്നു. സ്പാൾഡിങ്ങിലെ 'മാന്യന്മാരുടെ സമിതി' (Gentlemen's Society of Spalding, 1710), 'രാജകീയ കലാസമിതി' (Royal Soceity of Arts , 1754), 'ചാന്ദ്രസമിതി' (Lunar Soceity, 1768), ബ്രിട്ടനിലെ റോയൽ ഇൻസ്റ്റിറ്റ്യൂഷൻ (Royal Institution of Grate Briton, 1799) എന്നിവയാണ് ബ്രിട്ടനിലെ ഏറ്റവും പഴക്കംചെന്ന അക്കാദമികൾ. സ്കോട്ട്ലൻഡിലും (Royal Society of edinburgh, 1739) അയർലൻഡിലും (Royal dublin Society , 1731) ഇത്തരം സ്ഥാപനങ്ങൾ വളരെ നേരത്തെതന്നെ രൂപംകൊള്ളാൻ തുടങ്ങിയിരുന്നു.
ബ്രിട്ടനിലെ മുഖ്യ അക്കാദമികൾ പലതും അമൂല്യവും കനപ്പെട്ടതുമായ കൃതികളുടെ ആയിരക്കണക്കിന് വാല്യങ്ങൾ പണ്ഡിതന്മാരെക്കൊണ്ട് തയ്യാറാക്കിച്ച് പ്രസിദ്ധീകരിച്ചുവരുന്നു.
മെക്സിക്കോ.
സ്പെയിനിൽ ഓരോ കാലത്ത് രൂപംകൊണ്ട അക്കാദമികൾക്ക് സമാന്തരമായി മെക്സിക്കോയിലും ഇത്തരം സ്ഥാപനങ്ങൾ സംഘടിപ്പിക്കപ്പെട്ടുവന്നു. ഇവയിൽ ഏറ്റവും പഴക്കം ചെന്നത് 1875-ൽ ആരംഭിക്കപ്പെട്ട ഒന്നാണ് (Academia Mexicana Correspondiente de la Real Espanola).
അവിഭക്ത യൂഗോസ്ളേവിയ.
ഇറ്റാലിയൻ നവോത്ഥാനത്തിന്റെ അതിപ്രസരം 16-ാ ശ.-ത്തിൽതന്നെ യൂഗോസ്ലാവിയയിൽ അലയടിച്ചു തുടങ്ങിയിരുന്നു. അക്കാലത്തുതന്നെ ഡാൽമേഷ്യ, ഇസ്ത്രീയ എന്നിവടങ്ങളിൽ 'അക്കാദമി' എന്ന പേരിൽ തന്നെ സാംസ്കാരിക സ്ഥാപനങ്ങൾ രൂപംകൊള്ളാൻ തുടങ്ങി. (ഉദാ. Accademia dei Concor di at Duvrounik). സ്ളോവേനിയ, സാഗ്രേബ്, സെർബിയ, ബൽഗ്രേഡ് തുടങ്ങിയ സ്ഥലങ്ങളിൽ പുതിയ അക്കാദമികൾ സ്ഥാപിതമാകാൻ പിന്നെ അധികകാലം വേണ്ടിവന്നില്ല. ആധുനികകാലത്ത് തിരക്കേറിയ പ്രവർത്തനങ്ങളിൽ മുഴുകിയിരിക്കുന്ന മൂന്ന് അക്കാദമികളാണ് യൂഗോസ്ളേവിയയിലുള്ളത്. (Srpska Akademija Nuauka,1886; Akademija Znanosti i Umetnosti 1867; 1921-ൽ സ്ഥാപിതമായതും, 1938-ൽ പുനഃസംഘടിപ്പിക്കപ്പെട്ടതും ആയ Slovenska Akademija Znanosti in Umetnosti)
യു.എസ്.എ.
അമേരിക്കയിലെ ബ്രിട്ടിഷ് തോട്ടങ്ങൾക്കിടയിൽ പ്രയോജനകരമായ വിജ്ഞാനം വർദ്ധിപ്പിക്കാനുള്ള ഒരു നിർദ്ദേശം' എന്ന ശീർഷകത്തിൽ ഒരു പ്രസ്താവന പ്രസിദ്ധീകരിച്ചുകൊണ്ട് 1743-ൽ ബഞ്ചമിൻ ഫ്രാങ്ക്ളിൻ രൂപം നൽകിയ സമിതിയാണ് ഐക്യനാടുകളിലെ ആദ്യത്തെ അക്കാദമിയെന്നു പറയാം. ഇതിന്റെ ആദ്യത്തെ കാര്യദർശിയായിരുന്ന ഫ്രാങ്ക്ളിൻ തന്നെ 1769 മുതൽ മരണംവരെ അതിന്റെ അധ്യക്ഷനായി സേവനമനുഷ്ഠിച്ചു. വാർഷികസമ്മേളനങ്ങൾ കൂടുകയും ആനുകാലിക പ്രസിദ്ധീകരണങ്ങൾ പുറത്തുവിടുകയും ചെയ്യുന്ന കർത്തവ്യം ഇതു മുടങ്ങാതെ നടത്തി. 1780-ൽ കലകൾക്കും ശാസ്ത്രങ്ങൾക്കും വേണ്ടിയുള്ള ഒരു അക്കാദമി ബോസ്റ്റണിൽ സ്ഥാപിതമായി.
ജനങ്ങളുടെ ഇടയിൽ വിജ്ഞാനത്തിന്റെ വികസനത്തിനും വിതരണത്തിനുമായി' സ്മിത്സോണിയൻ സ്ഥാപനം (Smithsonian Institute) വാഷിങ്ടണിൽ നിർമ്മിക്കുന്നതിനായി അമേരിക്കൻ ഐക്യനാടുകൾക്ക് തന്റെ സമ്പത്ത് മുഴുവൻ ദാനം ചെയ്ത ജയിംസ് സ്മിത്സൺ (1765-1829) എന്ന ഇംഗ്ളീഷ് ശാസ്ത്രജ്ഞനും അമേരിക്കൻ അക്കാദമികളുടെ വളർച്ചയ്ക്ക് കാര്യമായ സംഭാവനയാണ് ചെയ്തത്. വിൽപത്രപ്രകാരമുള്ള ഇദ്ദേഹത്തിന്റെ സ്വത്ത് സ്വർണനാണയങ്ങളായി 1,04,960 പവൻ (എട്ടര ഷില്ലിങ്ങ്) വരുമായിരുന്നു. 1846-ൽ ഇതിന്റെ പണി ആരംഭിച്ചു.
ഫിലഡൽഫിയയിലെ പ്രകൃതിശാസ്ത്ര അക്കാദമി (1812), ന്യൂയോർക്കിലെ ശാസ്ത്ര അക്കാദമി (1817) എന്നിവ നേരത്തെതന്നെ സ്ഥിരപ്രതിഷ്ഠ നേടിയിരുന്നു. അമേരിക്കയിൽ കലകൾക്കും ശാസ്ത്രങ്ങൾക്കുമല്ലാതെ രസതന്ത്രം, ഭൌതികം, വാനശാസ്ത്രം, ശൂന്യാകാശഗവേഷണം, ഉപവനസംരക്ഷണം (Horticulture), സസ്യശാസ്ത്രം, ജന്തുശാസ്ത്രം, സൈനികതന്ത്രം തുടങ്ങി വിജ്ഞാനത്തിന്റെ എല്ലാ ശാഖകൾക്കും പ്രത്യേകം പ്രത്യേകം അക്കാദമികളുണ്ട്.
സി.ഐ.എസ്. (മുൻ സോവിയറ്റ് യൂണിയൻ).
പീറ്റർ ചക്രവർത്തി 1724-ൽ സെന്റ് പീറ്റേഴ്സ്ബർഗിൽ സ്ഥാപിച്ച ശാസ്ത്ര പഠനകേന്ദ്രം 1725-ൽ ഉദ്ഘാടനം ചെയ്തത് അദ്ദേഹത്തിന്റെ വിധവയായ കാതറൈൻ രാജ്ഞിയായിരുന്നു (Rossiy-skaya Akademia Nauk). 1934-ൽ ഇതിന്റെ ആസ്ഥാനം മോസ്കോയിലേക്ക് മാറ്റി. സോവിയറ്റ് യൂണിയനിൽ പെട്ടിരുന്ന എല്ലാ അംഗരാജ്യങ്ങളിലും ഇതിന്റെ വിവിധ വിഭാഗങ്ങളുടെ ശാഖാസ്ഥാപനങ്ങളുണ്ട്. പഠനഗവേഷണങ്ങളിൽ നിസ്തന്ദ്രമായ ശ്രദ്ധ കേന്ദ്രീകരിച്ചിരിക്കുന്ന ഈ വിജ്ഞാനപീഠങ്ങൾ നിരവധി പ്രസിദ്ധീകരണങ്ങളിലൂടെ അറിവു വ്യാപിപ്പിക്കുന്നതിൽ തത്പരരാണ്.
രണ്ടാം ലോകയുദ്ധം അവസാനിച്ചതിനുശേഷം എല്ലാ പൂർവ യൂറോപ്യൻ കമ്യൂണിസ്റ്റു രാഷ്ട്രങ്ങളും പ്രവർത്തനങ്ങളുടെ നല്ലൊരു ഭാഗം വിജ്ഞാനാനുസന്ധാനത്തിനായി വിനിയോഗിച്ചുവരുന്നു.
സ്പെയിൻ.
1575 മുതൽ സ്പെയിനിൽ ശാസ്ത്രപഠന സമിതികളുണ്ടായിത്തുടങ്ങി. എന്നാൽ പ്രാചീന കാലത്തുണ്ടായിരുന്ന അക്കാദമികളുടെ പ്രവർത്തനങ്ങൾ ആഭ്യന്തരയുദ്ധത്തിന്റെ (1936-39) ആരംഭത്തിൽ റിപ്പബ്ളിക്കൻ ഗവൺമെന്റ് നിരോധിക്കുകയുണ്ടായി. 1939-ൽ ഇവ ഒരു കേന്ദ്രത്തിന്റെ (Institute de Espana) കീഴിൽ പുനഃസംഘടിതമായി.
സ്വിറ്റ്സർലൻഡ്.
മിക്ക സ്വിസ് പ്രവിശ്യ(Canton)കൾക്കും സ്വന്തമായ അക്കാദമികളുണ്ട്. കലകളുടെ പ്രോൽസാഹനത്തിനു വേണ്ടി ഒരു സ്വകാര്യവ്യക്തി ആരംഭിച്ച ഒരു സമിതിക്ക് (Societepour P' Avancement de Arts) 1776-ൽ ഗവൺമെന്റ് ഔദ്യോഗിക പദവി നല്കി. 1815-ൽ ഒരു പ്രകൃതിശാസ്ത്ര പഠനസമിതി സൂറിച്ചിൽ രൂപംകൊണ്ടു. (Schweizerische Nature Forschende Gesellschaft). 1946-ൽ സ്ഥാപിതമായ സ്വിസ് ദേശീയ അക്കാദമി (Societe Suisse des Sciences Morales) ചരിത്രം, തത്ത്വശാസ്ത്രം, ഭാഷാശാസ്ത്രം, സാമൂഹ്യശാസ്ത്രങ്ങൾ തുടങ്ങിയവയുടെ പഠനങ്ങൾക്ക് പ്രോത്സാഹനം നൽകുന്നു.
സ്വീഡൻ.
ഏതാനും പണ്ഡിതന്മാരും ശാസ്ത്രജ്ഞന്മാരും കൂടി ഉപ്സാലായിൽ ആരംഭിച്ച (1710) ഒരു ശാസ്ത്രപഠന സമിതി വളരെവേഗം വികസിച്ചു. (1741)-ൽ സ്റ്റോക്ക്ഹോമിൽ രൂപംകൊണ്ട ഒരു സമിതിയുടെ (Kungliga Svenska Vetenskapsakademien) സ്ഥാപകൻമാരിൽ ഒരാൾ പ്രസിദ്ധ പ്രകൃതിശാസ്ത്രജ്ഞനായ കരോലസ് ലിനേയസ് (1707-78) ആയിരുന്നു.
ഹംഗറി.
കലാശാസ്ത്രാദികളുടെ പഠനങ്ങൾക്കുള്ള ഹംഗേറിയൻ അക്കാദമി (Magyar Manyos Akadenia) 1825-ൽ സ്ഥാപിതമായി.
അവലംബം.
&lt;templatestyles src="Reflist/styles.css" /&gt;

</doc>
<doc id="124223" url="https://ml.wikipedia.org/wiki?curid=124223" title="അത്രിത്വം">
അത്രിത്വം

 
ത്രിയേകദൈവം അഥവാ ത്രിത്വം എന്ന ദൈവസങ്കല്പം പൂർണ്ണമായോ ഭാഗീകമായോ തിരസ്ക്കരിക്കുന്ന എല്ലാ ക്രിസ്തീയ വിശ്വാസങ്ങളെയും അത്രിത്വം (ഇംഗ്ലീഷ്:Nontrinitarianism) എന്ന പദം കൊണ്ടർത്ഥമാക്കുന്നു.
സാധാരണയായി അത്രിത്വവിശ്വാസികൾ അത്രിത്വം എന്ന വാക്ക് തങ്ങളെ തിരിച്ചറിയിക്കാൻ ഉപയോഗിക്കാറില്ല. പിതാവിനെയും, പുത്രനെയും, പരിശുദ്ധാത്മാവിനെയും കുറിച്ചുള്ള ആധുനിക അത്രിത്വവാദികളുടെ വീക്ഷണങ്ങളിൽ തന്നെ പരസ്പരവ്യത്യാസങ്ങളുണ്ട്. 
ക്രിസ്തുവർഷം 325-ൽ ക്രൈസ്തവ സഭകൾ ത്രിത്വവിശ്വാസം ഔദ്യോഗികമായി നിർ‌വചിക്കപ്പെടുന്നതിന് മുമ്പുതന്നെ അഡോപ്‌ഷനിസം,മോണാർക്കിയനിസം, ആറിയനിസം തുടങ്ങി പലവിധ അത്രിത്വ ആശയങ്ങൾ നിലനിന്നിരുന്നു. പിന്നീട് പതിനൊന്ന്, പതിമൂന്ന്, പതിനെട്ട് നൂറ്റാണ്ടുകളിൽ അത്രിത്വതത്ത്വങ്ങൾ പുതുക്കപ്പെടുകയുണ്ടായി.
മുഖ്യധാരാക്രൈസ്തവ സഭകളുടെ എല്ലാം കേന്ദ്രവിശ്വാസം ത്രിത്വം ആണെങ്കിലും യഹോവയുടെ സാക്ഷികൾ, ലാറ്റർ ഡേ സെയിന്റ് മൂവ്മെന്റ്, ക്രിസ്റ്റാഡെൽഫിയൻസ്, യുണിറ്റേറിയൻസ് , വൺനസ്സ് പെന്തക്കൊസ്തൽ, ഇഗ്ളീസിയ നി ക്രിസ്റ്റോ തുടങ്ങിയ ന്യൂനപക്ഷ ക്രിസ്തീയ മതപ്രസ്ഥാനങ്ങളും, വിഭാഗങ്ങളും അത്രിത്വവിശ്വാസങ്ങൾ പിന്തുടരുന്നു.
കാഴ്ച്ചപ്പാടുകൾ.
എല്ലാ അത്രിത്വവാദികളും ആദിമക്രിസ്തീയ സഭ ത്രിത്വാടിസ്ഥാനത്തിലുള്ളതല്ലായിരുന്നു എന്ന് വിശ്വസിക്കുന്നു. റോമൻ ചക്രവർത്തിയായിരുന്ന കോൺസ്റ്റന്റൈൻ തന്റെ വിളംബരങ്ങളിലൂടെ ക്രിസ്ത്യാനിത്വത്തിന്റെ തത്ത്വങ്ങളിൽ പല മാറ്റങ്ങൾ വരുത്തുകയും, അങ്ങനെ ത്രിത്വ കേന്ദ്രീകൃതമായ ക്രിസ്ത്യാനിത്വം റോമാസാമ്രാജ്യത്തിന്റെ ഔദ്യോഗികമതമായി മാറപ്പെടുകയും ചെയ്തുവെന്നും അവർ വിശ്വസിക്കുന്നു. മാത്രമല്ല, ത്രിത്വം എന്ന ആശയം അടിസ്ഥാന വിശ്വാസസംഹിത എന്ന നിലയിലേക്ക് ഉയർത്തപ്പെട്ടത് ഈ കാലഘട്ടത്തിലായതിനാൽ, അത്രിത്വവാദികൾ ത്രിത്വമെന്ന വിശ്വാസം ചോദ്യംചെയ്യതക്കതായി കാണുന്നു. അത്രിത്വവാദികൾ നിഖ്യാ വിശ്വാസപ്രമാണത്തെ, സത്യവിശ്വാസത്തെ റോമാസാമ്രാജ്യത്തിന്റെ രാഷ്ട്രീയ താല്പര്യത്തിന് അനുസൃതമാക്കുവാനായി റോമൻകത്തോലിക്ക മതമേലധ്യക്ഷർ മെനഞ്ഞെടുത്ത തികഞ്ഞ ഒരു രാഷ്ട്രീയരേഖ മാത്രമായി കരുതുന്നു.
അത്രിത്വവിശ്വാസങ്ങൾ അതിനുശേഷവും പ്രചരിക്കുകയും ചില ജനവിഭാഗങ്ങൾക്കിടയിൽ നൂറിലേറെ വർഷങ്ങൾ പ്രാമുഖ്യത്തോടെ നിലനിന്നിരുന്നുവെങ്കിലും കാലക്രമത്തിൽ ത്രിത്വക്രിസ്ത്യാനികൾ റോമൻ സാമ്രാജ്യത്തിൽ ആധിപത്യം നേടി. അങ്ങനെ ക്രിസ്തീയസഭയുടെ ആദ്യകാല വിശ്വാസങ്ങൾ ഘട്ടംഘട്ടമായി അടിച്ചമർത്തപ്പെടുകയും(മരണത്തോളം പോലും) അതിന്റെ ഫലമായി ബൈബിളിന്റെ പുതിയനിയമത്തിൽ ത്രിത്വവിശ്വാസത്തിനനുസൃതമായ പല വ്യതിയാനങ്ങൾ വരുത്തുകയും ചെയ്തതായി അത്രിത്വവാദികൾ കരുതുന്നു.
ചരിത്രത്തിലെ യേശുവിനെ അന്വേഷിക്കുന്ന ചില പണ്ഡിതന്മാർ യേശു ഒരിക്കലും താൻ ദൈവത്തോട് സമനാണെന്നോ കരുതുകയോ ത്രിത്വത്തെക്കുറിച്ച് പഠിപ്പിക്കുകയോ ചെയ്തിട്ടില്ല എന്നു അഭിപ്രായപ്പെടുന്നു. കൂടാതെ ക്രിസ്തു മരിച്ചതിന് 300 വർഷങ്ങൾ കഴിഞ്ഞു രൂപം കൊണ്ട നിഖ്യാ വിശ്വാസപ്രമാണത്തിന്റെ വിശ്വാസ്യതയെ അത്രിത്വവാദികൾ ചോദ്യം ചെയ്യുന്നു. മാനുഷിക പ്രബോധനങ്ങളെക്കുറിച്ച് മത്തായി 15:9-ലും എഫെസിയർ 4:14-ലും നൽകിയിരിക്കുന്ന മുന്നറിയിപ്പുകൾ അത്രിത്വവാദികൾ ഇതുമായി ബന്ധപ്പെടുത്തി ചൂണ്ടിക്കാണിക്കുന്നു.
അത്താനിയാസിന്റെ വിശ്വാസപ്രമാണം പിതാവും, പുത്രനും, പരിശുദ്ധാത്മാവും തുല്യശക്തികളാണെന്ന് പറയുന്നു. എന്നാൽ, യോഹന്നാൻ 14:28-ൽ "പിതാവ് എന്നെക്കാൾ വലിയവനാകുന്നു" എന്ന് യേശു തന്നെ പറഞ്ഞതിനെ എടുത്തുകാട്ടിക്കൊണ്ട് അത്രിത്വവാദികൾ അതിനെ തിരസ്കരിക്കുന്നു.
ത്രിത്വത്തിനെതിരെയുള്ള വീക്ഷണങ്ങൾ.
യുക്തിരഹിതമെന്ന്.
ത്രിത്വം എന്ന ദൈവസങ്കല്പ്പം [...] മാനുഷീകചിന്തകൾക്ക് മനസ്സിലാക്കാൻ കഴിയാത്ത ഒരു അജ്ഞാതരഹസ്യമാണെന്ന് ത്രിത്വവാദികൾ പറയുന്നു. ത്രിത്വത്തിലെ അംഗങ്ങൾ ഒരേദൈവത്തിന്റെ ഭാഗമാണെന്നതും അതേസമയം അവർ തമ്മിൽ വ്യക്തിത്വത്തിൽ ഒത്തുചേരില്ലെന്നുപറഞ്ഞുകൊണ്ട് അജ്ഞാതരഹസ്യമെന്ന് പറയുന്നതിൽ തന്നെ യുക്തിരഹിതമാണെന്ന് അത്രിത്വാദികൾ പറയുന്നു.
അരിസ്റ്റോട്ടിലിന്റെ മൂന്ന് അംഗീകരിക്കപ്പെട്ട ചിന്താനിയമങ്ങൾ ത്രിത്വത്തിന്റെ തത്ത്വങ്ങളുമായി ഒത്തുപോകുന്നില്ലെന്ന് അത്രിത്വവാദികൾ പറയുന്നു.
ഏകസത്യദൈവത്തെ അറിയുന്നതാണ് നിത്യജീവനാനെന്നും (യോഹന്നാൻ 17:3) അതേസമയം ഏകസത്യദൈവം അജ്ഞാതരഹസ്യമാണെന്ന് പറയുന്നതും പരസ്പരവിരുദ്ധമാണെന്ന് യഹോവയുടെ സാക്ഷികൾ പറയുന്നു. ബൈബിളിൽ ദൈവത്തെക്കുറിച്ച് പറയുന്നത് വ്യക്തവും സുഗ്രാഹ്യവുമായ രീതിയിലാണെന്നും എന്നാൽ ത്രിത്വത്തിന്റെ അജ്ഞാതത്ത്വങ്ങൾ ബൈബിൾ വിരുദ്ധമാണെന്നും അവർ പറയുന്നു..
തിരുവെഴുത്തധിഷ്ഠിതമല്ലെന്ന്.
ത്രിത്വമെന്ന വിശ്വാസത്തെ ഉറപ്പിക്കുന്ന തിരുവെഴുത്തുകളൊന്നും, എന്തിന് ത്രിത്വം എന്ന വാക്ക് പോലും ബൈബിളിൽ ഒരിടത്തും ഇല്ലെന്നത് അത്രിത്വവാദികൾ ചൂണ്ടികാണിക്കുന്നു. "ന്യൂ കാത്തലിക്ക് സർവ്വവിജ്ഞാനകോശം" ഇപ്രകാരം പറയുന്നു: "വിശുദ്ധ ത്രിത്വം എന്ന വിശ്വാസതത്വം പഴയനിയമത്തിൽ [അതേ പടി] പഠിപ്പിക്കുന്നില്ല", "നാലാം നൂറ്റാണ്ടിന്റെ അവസാനത്തോളം ..."മൂന്ന് ആളത്വങ്ങളുള്ള ഏക ദൈവം" എന്ന സിദ്ധാന്തം [ഒരു സുന്നഹദോസ് വഴിയായി] ശക്തമായി പ്രാബല്യത്തിൽ വന്നിരുന്നില്ല". അതുപോലെ "ദി എൻസൈക്ലോപിഡിയ എൻകാർട്ട" ത്രിത്വവിശ്വാസത്തെപ്പറ്റി ഇപ്രകാരം പറയുന്നു: "ഈ വിശ്വാസം പുതിയനിയമത്തിൽ [അതേ പടി] പഠിപ്പിച്ച് കാണുന്നില്ല, പുതിയനിയമത്തിൽ ദൈവം എന്ന വാക്ക് മിക്കവാറും എല്ലാ സ്ഥലങ്ങളിലും പിതാവിനെ കുറിക്കാനുപയോഗിക്കപ്പെട്ടിരിക്കുന്നു. "ട്രിനിറ്റാസ്" എന്ന പദം രണ്ടാം നൂറ്റാണ്ടിലെ ലത്തീൻ ദൈവശാസ്ത്രഞനായ തെർത്തുല്യനാണ് ആദ്യം ഉപയോഗിച്ചത്." "ദി എസൈക്ലൊപ്പിഡിയ ബ്രിട്ടാണിക്ക" ഇപ്രകാരം പറയുന്നു: "ത്രിത്വമെന്ന വാക്കോ, അത് സമർത്ഥിക്കുന്ന തിരുവെഴുത്തുകളോ പുതിയനിയമത്തിൽ ഒരിടത്തും കാണപ്പെടുന്നില്ല. യേശുവിന്റെ ശിഷ്യന്മാർ ഷെമാ യിസ്രായേൽ എന്നറിയപ്പെടുന്ന പഴനിയമത്തിലെ "യിസ്രായേലെ കേൾക്കുക, നമ്മുടെ ദൈവമായ യഹോവ ഏക യഹോവ" എന്ന യഹുദരുടെ പ്രധാന പ്രാർത്ഥനയെ എതിർത്തതുമില്ല.[..] ത്രിത്വമെന്ന ആശയം പല നൂറ്റാണ്ടാകളായി പല വിവാദങ്ങളിലൂടെയും ഉരുത്തിരിഞ്ഞതാണ്. [..] നാലാം നൂറ്റാണ്ടിന്റെ അവസാനത്തോടടുപ്പിച്ച് കേസറിയായിലെ ബാസിൽ, നിസ്സായിലെ ഗ്രിഗറി,നസിയാൻസസിലെ ഗ്രിഗറി എന്നീ കപ്പദോക്യൻ പിതാക്കന്മാരുടെ നേതൃത്വത്തിൽ ത്രിത്വം ഇന്ന് വിശ്വസിക്കുന്ന രൂപത്തിൽ എത്തിച്ചേർന്നു." 16-അം നൂറ്റാണ്ടിൽ ത്രിത്വം എന്ന ആശയം ബൈബിളിൽ കാണപ്പെടാത്തതിനാൽ അത് തെറ്റാണ് എന്ന് വാദിച്ച മൈക്കിൽ സർവ്വറ്റസിനെ ത്രിത്വാനുകൂലികൾ സതംഭത്തിൽ നിറുത്തി തീകൊളുത്തി കൊലപ്പെടുത്തി.
യേശു സർവ്വശക്തനല്ലെന്ന്.
അത്രിത്വവാദികളുടെ പ്രധാന വിശ്വാസമാണ് യേശു സർവ്വശക്തനായ ദൈവമല്ലെന്നത്. ഇതിനടിസ്ഥാനമായി ധനികനായ യുവഭരണാധികാരിയുടെ ഉപമയിൽ ദൈവത്തോടുള്ള ബന്ധത്തിൽ യേശു "നല്ലവൻ" എന്ന നാമം തിരസ്ക്കരിച്ചതും, (മർക്കൊസ് 10:17-18; മത്തായി 19:16-17; ലൂക്കൊസ് 18:18-19) ദൈവത്തോടുള്ള സമത്യം മുറുകെപിടിക്കാതെ "അനുസരണം പഠിച്ചു" എന്ന തിരുവെഴുത്തും, (എബ്രായർ 5:8) "എന്റെ പിതാവും നിങ്ങളുടെ പിതാവും, എന്റെ ദൈവവും നിങ്ങളുടെ ദൈവവും അയവന്റെയടുക്കൽ ഞാൻ കയറിപ്പോകുന്നു" (യോഹന്നാൻ 20:17) എന്ന് പുനരുത്ഥാന സമയത്ത് യേശു പറഞ്ഞതും എടുത്തുകാട്ടുന്നു. ഈ വാക്യങ്ങളിൽ യേശു "ദൈവം" എന്നതിനുപയോഗിച്ച് "എലോഹിം" എന്ന മൂല ഹീബ്രു വാക്ക് ഏകനെയാണ് അർത്ഥമാക്കുന്നതെന്ന് പണ്ഡിതന്മാർ പറയുന്നു. വലിയ കൽപ്പന എതെന്ന ചോദ്യത്തിനുത്തരമായി ആവർത്തനം പുസ്തകം 6:4-ൽ കാണുന്ന "യിസ്രയേലെ കേൾക്കുക, നമ്മുടെ ദൈവമായ കർത്താവ് (യഹോവ) ഏകൻ തന്നെ" എന്ന് മർക്കൊസ് 12:29-ൽ പറഞ്ഞതും പിതാവിനെ ഏക സത്യദൈവമെന്ന് (യോഹന്നാൻ 17:3) യേശു വിശേഷിപ്പിച്ചതും ചൂണ്ടികാണിക്കപ്പെടുന്നു.
സംജ്ഞാശാസ്ത്രം.
ത്രിത്വമെന്ന വാക്ക് ബൈബിളിൽ ഒരിടത്തും കാണുന്നില്ല എന്നതിനാൽ അത് ബൈബിളധിഷ്ഠിതമല്ലെന്ന് അത്രിത്വവാദികൾ പറയുന്നു. അയതിനാൽ നിഖ്യ പ്രമാണം ഉണ്ടാക്കിയവർ കെട്ടിച്ചമച്ച ഒരു വാക്കാണ് ത്രിത്വമെന്ന് അത്രിത്വവാദികൾ കരുതുന്നു.
പരിശുദ്ധാത്മാവ്.
പിതാവിനെയും പുത്രനെയുംകുറിച്ച് പലസ്ഥലങ്ങളിൽ പറയുന്നുവെങ്കിലും ത്രിത്വത്തിലെ മുന്നാമത്തെ വ്യക്തിയായി ത്രിത്വവാദികൾ പറയുന്ന പരിശുദ്ധാത്ഥമാവിനെ വിവരിക്കുന്ന അധികതിരുവെഴുത്തുകളില്ല എന്നത് ശ്രദ്ധേയമാണ്. യഹോവയുടെ സാക്ഷികൾ പോലെയുള്ള അത്രിത്വവിശ്വാസികൾ പരിശുദ്ധാത്ഥമാവിനെ പിതാവിന്റെ പ്രവർത്തനനിരതമായ ശക്തിയായി പഠിപ്പിക്കുന്നു.
ഏകദൈവവിശ്വാസം.
ക്രിസ്ത്യാനിത്വത്തിനു ബന്ധമുള്ള മറ്റ് രണ്ട് പ്രമുഖ അബ്രഹാമിക മതങ്ങളായ യഹൂദമതവും, ഇസ്ലാമും ത്രിത്വത്തെ എതിർക്കുന്നുവെന്നതും ചുണ്ടിക്കാണിക്കപ്പെടുന്നു. യഹൂദമതം പിതാവായ യഹോവയെ മാത്രം ആരാധിക്കുന്നു, എന്നാൽ യേശുവാണ് പ്രവചിക്കപ്പെട്ട വാഗ്ദത്ത മിശിഹാ എന്ന ക്രൈസ്തവ വിശ്വാസത്തെ അവർ തിരസ്ക്കരിക്കുന്നു. സെമറ്റിക്ക് വിശ്വാസധാര പിന്തുടരുന്ന ഇസ്ലാം മതവും ഏകദൈവത്തെ മാത്രം ആരാധിക്കുന്നു, എന്നാൽ ഇസ്ലാം മതം യേശു ദൈവപുത്രനാണെന്ന ക്രിസ്ത്യാനികളുടെ വിശ്വാസത്തെ അംഗീകരിക്കുന്നില്ല, മറിച്ച് ഒരു പ്രവാചകനായി മാത്രം കാണുന്നു. എന്തു തന്നെയായാലും യേശു ഒരു യഹൂദനായ സ്ഥിതിക്ക്, യഹൂദന്മാരുടെ ദൈവത്തെയാണ് യേശു "പിതാവേ" എന്ന് അഭിസംബോധന ചെയ്തത്. ആ മതത്തിൽ പിതാവിനെ മാത്രമേ സർവ്വശക്തനായി കരുതുന്നുള്ളുവെന്നതും ത്രിത്വത്തിനെതിരെയുള്ള ഒരു വാദമായി ഉപയോഗിക്കപ്പെടുന്നു.
സമർത്ഥിക്കുന്ന തിരുവെഴുത്തുകൾ.
ത്രിത്വം തെറ്റാണെന്ന് തെളിയിക്കാൻ അത്രിത്വവാദികളുപയോഗിക്കുന്ന തിരുവെഴുത്തുകളിൽ സർ‌വ്വശക്തനായ ഏകദൈവം പിതാവാണെന്ന് സൂചിപ്പിക്കുന്നവ ഉൾപ്പെടെയുള്ളവ കാണപ്പെടുന്നു. ഈ തിരുവെഴുത്തുകളെല്ലാം തന്നെ ത്രിത്വപാഠങ്ങൾ തെറ്റാണെന്ന് വ്യക്തമായി എടുത്തുകാട്ടുന്നുവെന്ന് മിക്ക അത്രിത്വവിശ്വാസികളും പഠിപ്പിക്കുന്നെങ്കിലും, ചില അത്രിത്വവാദികൾ ത്രിത്വം സമർത്ഥിക്കുന്ന തിരുവെഴുത്തുകളുണ്ടെങ്കിൽ തന്നെ അത് വളരെ വിരളമാണെന്നും അവയും ശരിയെന്ന് കരുതാനാകില്ലെന്നും കരുതുന്നു. അത്രിത്വവാദികൾ താഴെ കൊടുത്തിരിക്കുന്ന തിരുവെഴുത്തുകൾ അത്രിത്വം സമർത്ഥിക്കാനുപയോഗിക്കുന്നു.
ഒരു ദൈവം.
പിതാവ് ഏകനാണെന്നും അവനെ മാത്രമേ ആരാധിക്കാവു എന്നും സമർത്ഥിക്കാൻ അത്രിത്വവാദികൾ ഉപയോഗിക്കുന്ന ചില തിരുവെഴുത്തുകൾ.
പുത്രനും പിതാവും.
പുത്രൻ പിതാവിന്റെ ആദ്യസൃഷ്ടിയാണെന്നും, പിതാവിനുതുല്യനല്ലെന്നും സമർത്ഥിക്കാൻ അത്രിത്വവാദികൾ ഉപയോഗിക്കുന്ന ചില തിരുവെഴുത്തുകൾ.
പരിശുദ്ധാത്മാവ്.
പരിശുദ്ധാത്മാവ് പിതാവിന്റെ നിയന്ത്രണത്തിലുള്ള ഒരു ശക്തിയാണെന്ന് സമർത്ഥിക്കാൻ അത്രിത്വവാദികളുപയോഗിക്കുന്ന ചില തിരുവെഴുത്തുകൾ.
പഴയനിയമത്തിൽ.
പഴയനിയമത്തിൽനിന്ന് പിതാവായ യഹോവ ഏകസത്യദൈവമാണെന്നുവാദിക്കാൻ അത്രിത്വവാദികളുപയോഗിക്കുന്ന ചില തിരുവെഴുത്തുകൾ താഴെ കാണാം.
ത്രിത്വത്തെ ന്യായികരിക്കാനുപയോഗിക്കുന്ന തിരുവെഴുത്തുകളെക്കുറിച്ചുള്ള വീക്ഷണം.
ദൈവത്തെക്കുറിച്ചുള്ള സത്യം ആരായാൻ ആഗ്രഹിക്കുന്ന വ്യക്തി താൻ മുൻകൂട്ടി പഠിച്ചു വച്ചിരിക്കുന്ന പരമ്പരാഗത തത്ത്വത്തെ അനുകൂലിക്കുന്ന തിരുവെഴുത്തുകളുണ്ടോ എന്ന് ബൈബിളിൽ തപ്പി നോക്കില്ലെന്ന് അത്രിത്വവാദികൾ പറയുന്നു. ഒരു ആകമാന വീക്ഷണത്തിൽ തന്നെ ത്രിത്വത്തെ ന്യായികരിക്കുന്ന തിരുവെഴുത്തുകൾ ഒന്നുമില്ലെന്ന് അത്രിത്വ വാദികൾ പറയുന്നു. ഇനി, ന്യായികരിക്കാൻ സാധാരണ ഉപയോഗിക്കാറുള്ള തിരുവെഴുത്തുകൾ തന്നെ മുന്നു പേരെയും ഒരുമിച്ച് പറയുന്നുമില്ലെന്ന് അവർ പറയുന്നു.
യോഹന്നാൻ 1:1:-- ഈ വാക്യത്തിലെ പ്രധാന തർക്കം ദൈവവും "ലോഗോസ്" എന്ന വചനവും തമ്മിലുള്ള വ്യത്യാസമാണ്. ഗ്രീക്കിലെ മൂലകൃതിയിലെ ഈ വാക്യം ഒട്ടു മിക്ക ബൈബിൾ തർജമകളും പരിഭാഷപ്പെടുത്തിയിരിക്കുന്നത് "ആദിയിൽ വചനം ഉണ്ടായിരുന്നു; വചനം ദൈവത്തോടുകൂടെ ആയിരുന്നു; വചനം ദൈവമായിരുന്നു" എന്ന രീതിയിലാണ് . എന്നാൽ ചില ബൈബിളുകളിൽ ഈ വാക്യത്തിന്റെ അവസാനഭാഗം പരിഭാഷപ്പെടുത്തിയിരിക്കുന്നത് "വചനം ഒരു ദിവ്യൻ ആയിരുന്നു" അല്ലെങ്കിൽ "വചനം "ഒരു" ദൈവമായിരുന്നു" എന്നാണ്. അത്രിത്വവാദികൾ രണ്ടാമത്തെ പരിഭാഷയാണ് സ്വീകരിച്ചിരിക്കുന്നത്. ദൈവത്തെകുറിക്കാനുപയോഗിച്ചിരിക്കുന്ന "തേയൊസ്" എന്ന ആദ്യപ്രയോഗത്തിനു മുൻപ് 'ദി' എന്ന നിഷ്ചയോപപദം ഉപയോഗിച്ചിരിക്കുന്നു. എന്നാൽ രണ്ടാമത്തെ "തേയൊസ്"-ന് അങ്ങനെ ഇല്ല. ഈ ഉപപദത്തോടുകൂടിയ ഈ ഉപയോഗം ഒരാളിനെ അല്ലെങ്കിൽ വ്യക്സ്തിത്വത്തിനെ കുറിക്കുന്നു. എന്നാൽ ഉപപദം കൂടാതെയുള്ള ഒരു ഏക വചനനാമം ആഖ്യാതത്തിൽ ഉപയോഗിക്കുമ്പോൾ അത് ആളിന്റെ ഗുണത്തെയാണ് ചുണ്ടിക്കാണിക്കുന്നതെന്നും അതിനാൽ വചനം (യേശു) താൻ ആരോടുകൂടെ ആയിരുന്നോ ആ ദൈവം തന്നെയായിരുന്നു എന്നല്ല, മറിച്ച് യേശു ദൈവത്തെപ്പോലെ ദിവ്യൻ ആയിരുന്നു എന്നാണ് അർത്ഥമാക്കുന്നതെന്ന് അത്രിത്വവാദികൾ വിശദീകരിക്കുന്നു. അങ്ങനെ വചനം ജഡമായിതീർന്നു എന്ന് യേശുവിനെകുറിച്ച് പറയുമ്പോൾ പുത്രനായ ദൈവം ജഡമായി തീർന്നു എന്നല്ല, മറിച്ച് ദിവ്യത്വമുള്ള യേശു മനുഷ്യനായി തീർന്നു എന്നാണ് അർത്ഥമാക്കുന്നതെന്ന് അത്രിത്വവാദികൾ കരുതുന്നു. ഇതിനു പുറമേ ബൈബിൾ എഴുത്തുശൈലിയിൽ ശക്തരായ വ്യക്തികളെ "ദൈവം" എന്ന് വിളിക്കുന്ന രീതിയുണ്ട്, എന്നാൽ ആ ദൈവികത എന്നത് പിതാവിന്റെ "സർവ്വശക്തനായ ദൈവം" എന്ന പദവിക്ക് സമമായിട്ടല്ല എന്ന് അത്രിത്വവാദികൾ സമർത്ഥിക്കുന്നു. 
യോഹന്നാൻ 10:30:-- "ഞാനും പിതാവും ഒന്നാകുന്നു" എന്ന് യേശു ഇവിടെ പറഞ്ഞത് അക്ഷരീയ അർത്ഥത്തിലല്ല എന്ന് അത്രിത്വവാദികൾ പറയുന്നു. അത് തെളിയിക്കാനായി അവർ യോഹന്നാൻ 17: 21, 22-ൽ യേശുപിതാവിനോട് പ്രാർത്ഥിക്കുമ്പോൾ "പിതാവേ നമ്മൾ ഒന്നായിരിക്കുന്നതു പോലെ അവരും ഒന്നാകേണ്ടതിനു" എന്ന് ശിഷ്യന്മാരെകുറിച്ച് പറഞ്ഞ വാക്യം എടുത്തുകാട്ടുന്നു. അവിടെ ത്രിത്വത്തിലൂടെ പിതാവും പുത്രനും ഒന്നായിരിക്കുന്നതു പോലെ ശിഷ്യന്മാരും ഒന്നാകണമെന്ന അർത്ഥിലല്ല യേശു പറഞ്ഞതെന്ന് അത്രിത്വവാദികൾ പറയുന്നു. ഇവിടെയെല്ലാം "ഒന്ന്" എന്ന വാക്കിനെകുറിക്കാൻ യേശു ഉപയോഗിച്ചത് "ഹെൻ" എന്ന ഒരേ ഗ്രീക്ക് വാക്കായതിനാൽ, യേശുവും പിതാവും ഐക്യത്തിൽ ഒന്നായിരിക്കുന്നതു പോലെ ശിഷ്യന്മാരും ഐക്യപ്പെടണമെന്നതാണ് യേശു അർത്ഥമാക്കിയതെന്ന് അത്രിത്വവാദികൾ കരുതുന്നു.
മറ്റ് വീക്ഷണങ്ങൾ.
രണ്ടാം നുറ്റാണ്ടിലെയും, മുന്നാം നുറ്റാണ്ടിലെയും പല സഭാപിതാക്കന്മാരും ത്രിത്വത്തെ എതിർത്തവരായിരുന്നു. പ്രശസ്ത ക്രിസ്തീയനായ സർ ഐസക് ന്യുട്ടൻ തന്റെ പുസ്തകത്തിൽ ക്രിസ്തുവിനെ ദൈവമായി കണക്കാക്കുന്നത് ഒരു തരം വിഗ്രഹാരാധനയാണെന്നെഴുതി.
പുറജാതീയ ഉത്ഭവമാണെന്നുള്ള വാദം.
പല അത്രിത്വവാദികളും ക്രിസ്ത്യാനിത്വത്തിന്റെ തത്ത്വങ്ങൾ പുറജാതിയ ആചാരങ്ങളാൽ കൂട്ടികലർത്തി നശിപ്പിക്കപ്പെട്ടു എന്നതിനു ഒരു മകുടോതാഹരണമാണ് ത്രിത്വം എന്ന് കരുതുന്നു. ഉദാഹരണത്തിന് പുരാധന ബാബിലോണ്യർ, ഇജിപ്റ്റുകാർ, ഗ്രീക്കുകാർ, റോമാക്കാർ എന്നിവർ ത്രിത്വവാദികളായിരുന്നു. ഹൈദവരും ത്രിത്വവാദികളാണ്.
പദവിയെകുറിച്ചുള്ള തർക്കം.
മിക്ക അത്രിത്വാദികളും തങ്ങൾ ക്രിസ്ത്യാനികളാണ് എന്ന് തന്നെ വിശ്വസിക്കുന്നു, പക്ഷേ ചില ത്രിത്വവാദികൾ ഇവർ ക്രിസ്ത്യാനികൾ അല്ലെന്ന് വാദിക്കുന്നു. ദി എൻസൈക്ലൊപ്പിഡിയ ബ്രിട്ടാണിക്ക ഇപ്രകാരം പറയുകയുണ്ടായി, "ചില ക്രിസ്ത്യാനികൾക്ക് ത്രിത്വമെന്ന ആശയം ദൈവവുമായുള്ള ബന്ധത്തിൽ ഉൾകൊള്ളാനായില്ല..അതുകൊണ്ട് അവർ അതിനെ തിരസ്കരിച്ചു. പക്ഷേ അവർ യേശുക്രിസ്തുവിനെ ഏറ്റവും വലിയ സൃഷ്ടിയായും, അവൻ മുഖാന്തരം സർവ്വതും സൃഷ്ടിക്കപ്പെട്ടു എന്നും വിശ്വസിക്കുന്നു.. ഈ വിശ്വാസം ആദിമ ക്രിസ്തീയ സഭയിൽ വച്ചുപുലർത്തപ്പെട്ടിരുന്നു." എന്നാൽ ചില ത്രിത്വവാദികൾക്കതുൾകൊള്ളാനായില്ല. എങ്കിലും പൊതുവെ അത്രിത്വവിശ്വാസികൾ കുറവാണെങ്കിലും അവരെയും ക്രിസ്ത്യാനികൾ എന്ന് അംഗീകരിച്ചിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="124224" url="https://ml.wikipedia.org/wiki?curid=124224" title="അപുഷ്പി">
അപുഷ്പി

 
പുഷ്പിക്കാത്ത ചെടികളെ പൊതുവെ അപുഷ്പി എന്നു പറയുന്നു. ഇവയെ മൊത്തത്തിൽ ക്രിപ്റ്റഗംസ് (Cryptogams)എന്ന സസ്യവിഭാഗത്തിൽ ഉൾപ്പെടുത്തിയിരിക്കുന്നു. ക്രിപ്റ്റഗംസ് എന്ന പേര് "ഒളിച്ചിരിക്കുന്ന" എന്ന അർഥമുള്ള "ക്രിപ്റ്റോസ്" എന്ന ഗ്രീക്കുപദത്തിൽ നിന്നും ഉദ്ഭവിച്ചതാണ്. സൂക്ഷ്മദർശിനിയുടെ ആവിർഭാവത്തിനുമുൻപ് അപുഷ്പികളായ ഈ സസ്യങ്ങളുടെ പ്രത്യുല്പാദനരീതി അജ്ഞാതമായിരുന്നു എന്നതാണ് ഈ നാമകരണത്തിനു കാരണം.
അപുഷ്പികൾ സാധാരണയായി ചെറുതും അവയുടെ ശരീരഘടന വളരെ ലളിതവുമാണ്. നനവുള്ളിടത്തു വളരുന്ന പായലും, പാറപ്പുറത്തും മറ്റും പറ്റമായി വളരുന്ന റിക്സിയ തുടങ്ങിയ ബ്രയോഫൈറ്റുകളും, ആറ്റുവക്കിലെ പന്നലുകളും എല്ലാം ഈ വിഭാഗത്തിൽപ്പെട്ടവയാണ്. യാഥാസ്ഥിതികരായ സസ്യവിജ്ഞാനികളുടെ സിദ്ധാന്തപ്രകാരം അപുഷ്പിസസ്യങ്ങളെ താലോഫൈറ്റ, ബ്രയോഫൈറ്റ, ടെറിഡോഫൈറ്റ എന്ന് മൂന്നായി വിഭജിച്ചിരിക്കുന്നു.
ഈ വർഗീകരണരീതിക്ക് ജാതിവൃത്തീയമായ അതിന്റെ ദൌർബല്യങ്ങൾ വ്യക്തമായപ്പോൾ ചില ഭേദഗതികൾ നിർദ്ദേശിക്കപ്പെട്ടു. ടിപ്പോ 1942 -ൽ സസ്യജാലത്തെ താലോഫൈറ്റ, എംബ്രിയോഫൈറ്റ എന്നീ രണ്ട് ഉപമണ്ഡലങ്ങളിലായി 12 ഡിവിഷനുകളായി തരംതിരിച്ചു. താലോഫൈറ്റയിൽ ക്ലോറോഫൈറ്റ, സയനോഫൈറ്റ, യുഗ്ലിനോഫൈറ്റ, ക്രൈസോഫൈറ്റ, പൈറോഫൈറ്റ, ഫേയോഫൈറ്റ, റോഡോഫൈറ്റ, ഷൈഡോഫൈറ്റ, മിക്സോഫൈറ്റ, യൂമൈക്കോഫൈറ്റ എന്നിങ്ങനെ പത്തു ഡിവിഷനുകളും, എംബ്രിയോഫൈറ്റയിൽ ബ്രയോഫൈറ്റ, ട്രക്കിയോഫൈറ്റ എന്നിങ്ങനെ രണ്ടു ഡിവിഷനുകളും ഉണ്ട്. എന്നാൽ ബോൾഡ് 1956 -ൽ സസ്യലോകത്തെ സയനോഫൈറ്റ, ക്ലോറോഫൈറ്റ, യൂഗ്ലിനോഫൈറ്റ, കാരോഫൈറ്റ, ഫേയോഫൈറ്റ, റോഡോഫൈറ്റ, ക്രൈസോഫൈറ്റ, പൈറോഫൈറ്റ, ഷൈസോഫൈറ്റ, മിക്സോമൈക്കോട്ട, ഫൈക്കോമൈക്കോട്ട, ആസ്കോമൈക്കോട്ട, ബേസീഡിയോമൈക്കോട്ട, ഹെപ്പാറ്റോഫൈറ്റ, ബ്രയോഫൈറ്റ, സൈലോഫൈറ്റ, മൈക്രോഫൈലോഫൈറ്റ, ആർത്രോഫൈറ്റ, ടിറേഫൈറ്റ, സൈക്കഡോഫൈറ്റ, ജിൻകോഫൈറ്റ, കോണിഫറോഫൈറ്റ, നിറ്റേലിസ്, ആന്തോഫൈറ്റ എന്നിങ്ങനെ 24 ഡിവിഷനുകളായി തിരിച്ചു. ഇവയിൽ ആദ്യത്തെ 19 ഡിവിഷനുകൾ അപുഷ്പികളിൽപ്പെടുന്നു.
ആൽഗകളും ഫംഗസും അടങ്ങിയ താലോഫൈറ്റ വിഭാഗത്തിലുള്ള സസ്യങ്ങൾ സൂക്ഷ്മവും ലളിതവുമായ ശരീരഘടനയോടുകൂടിയവയാണ്. പരന്ന് തട്ടുപോലെ വളരുന്നതാണ് ഇതിന്റെ പ്രധാന ശരീരഭാഗം. നീർച്ചാലുകളുടെ വശങ്ങളിലെ നനഞ്ഞ മണ്ണിൽ ഇവ ധാരാളമായി കാണാം. ചില സ്പീഷീസ് പാറപ്പുറത്തും വളരാറുണ്ട്. ടെറിഡോഫൈറ്റ വിഭാഗത്തിൽപ്പെട്ടവ ശരീരഘടനയിൽ കുറച്ചുകൂടി സങ്കീർണമാണ്; ഈ ചെടികൾക്ക് യഥാർഥത്തിലുള്ള വേരും തണ്ടും ഇലകളും ഉണ്ടെന്നതാണ് മറ്റൊരു വ്യത്യാസം. ഈ വിഭാഗങ്ങൾ തമ്മിൽ ഘടനയിലും ജീവിതരീതിയിലും വളരെയേറെ വ്യത്യാസമുള്ളതുകൊണ്ട് അവ ഓരോന്നിനേയും പ്രത്യേകം വിവരിക്കേണ്ടിയിരിക്കുന്നു.
ആൽഗകൾ.
പരിണാമസിദ്ധാന്തപ്രകാരം സസ്യജാലത്തിന്റെ ഉല്പത്തി ആൽഗകളിൽ കൂടിയാണെന്നാണ് ഊഹിക്കപ്പെടുന്നത്. മഴക്കാലത്ത് ചെറുകുളങ്ങളിൽ കാണാറുള്ള പച്ചനിറത്തിലുള്ള അതിസൂക്ഷ്മങ്ങളായ ക്ലാമിഡോമോണാസ് തുടങ്ങി സമുദ്രത്തിനടിയിൽ 12 - 15 മീറ്റർ ഉയരത്തിൽ വളരുന്ന ഭീമാകാരങ്ങളായ കെൽപ്സ് വരെയുള്ള ചെടികളും ആൽഗകളിൽ ഉൾപ്പെടുന്നു. സാധാരണ എല്ലാ സാഹചര്യങ്ങളിലും ആൽഗകൾ വളരുന്നുണ്ട്. സമുദ്ര ജലപ്പരപ്പിന്റെ ഉപരിതലത്തിൽ സൂക്ഷ്മങ്ങളായ ധാരാളം ആൽഗകളുണ്ട്. അതുപോലെതന്നെ കടൽത്തീരങ്ങളിൽ വേലിയേറ്റനിര തുടങ്ങി ഒമ്പതു മീറ്ററോ അതിലധികമോ ആഴം വരെയും വളരെയേറെ ആൽഗകളുണ്ട്. ശുദ്ധജലാശയങ്ങളിലും മലിനജലത്തിലും ആൽഗകൾ സുലഭമാണ്. ചുരുക്കം ചിലത് ചൂടുറവയിൽ മാത്രമേ വളരാറുള്ളൂ. അതുപോലെതന്നെ ചിലത് മണ്ണിലും ചിലവ മറ്റു ജീവികളുടെ ശരീരത്തിലും വസിക്കുന്നു.
വലിപ്പത്തിലുള്ള വൈരുദ്ധ്യം പോലെ തന്നെ ആകൃതി - പ്രകൃതികളിലും ആൽഗകൾ വളരെ വ്യത്യസ്തങ്ങളാണ്. ഏകകോശ ആൽഗകൾ മിക്കവാറും ഭംഗിയുള്ളതും വൈവിധ്യം നിറഞ്ഞതുമായ ചില ചെറിയ മുഴകൾകൊണ്ടോ ചെറിയ നാരുപോലുള്ള സീലിയകൾ കൊണ്ടോ അലംകൃതമായിരിക്കും. വെള്ളത്തിൽ സഞ്ചരിക്കുന്നതിന് ഈ സിലിയകൾ വളരെയേറെ സഹായിക്കുന്നുണ്ട്. വലിയ ആൽഗകളിൽ പലതും [[തടി], [[ഇല]] മുതലായ അവയവഭാഗങ്ങളോടുകൂടിയവയോ, നീണ്ട് കുഴൽപോലെ തോന്നിക്കുന്നവയോ, പരന്ന് ഇലകളെപ്പോലെ ഇരിക്കുന്നവയോ ആയിരിക്കും. കടൽത്തീരങ്ങളിൽ സാധാരണ കണ്ടുവരാറുള്ള [[സർഗാസം]] സാധാരണ അപുഷ്പിസസ്യത്തിന്റെ ആകാരം പ്രകടമാക്കുന്നു.
നിറത്തെ അടിസ്ഥാനമാക്കി ആൽഗകളെ ഏഴു ഡിവിഷനുകളായി വിഭജിച്ചിരിക്കുന്നു. അവയിൽ അതിപ്രധാനമായ നാലെണ്ണം [[സയനോഫൈറ്റ]], [[ക്ലോറോഫൈറ്റ]], [[ഫേയോഫൈറ്റ]], [[റോഡോഫൈറ്റ]] എന്നിവയാണ്. [[യൂഗ്ലിനോഫൈറ്റ]], [[ക്രൈസോഫൈറ്റ]], [[പൈറോഫൈറ്റ]] ഇവയാണ് ബാക്കിയുള്ളവ. ഈ മൂന്നു ഡിവിഷനിൽപെട്ട എല്ലാ സ്പീഷീസും ഏകകോശനിർമിതങ്ങളാണ്. സാധാരണ ജലാശയങ്ങളുടെ മുകൾപ്പരപ്പിൽ ഒഴുകിനടക്കുന്ന [[പ്ലവകം|പ്ലവകങ്ങൾ]] പോലെയുള്ളവയാണ് ഇതിലധികവും. വെള്ളത്തിൽ ജീവിക്കുന്ന , വെള്ളത്തിൽ ജീവിത ദശ ഉള്ള ചെറു ജീവികളുടെയും പ്രാണികളുടെയും ആഹാരം ആൽഗകളാണ്. പച്ച നിറമുള്ള ആൽഗകളുടെ സാന്നിദ്ധ്യത്തിൽ മാത്രമേ, ഗ്രാമീണ മലമ്പനി (Rural malaria ) പരത്തുന്ന അനോഫെലെസ് കുലിസിഫസിസ് (Anopheles culicifacis ) ഇനം കൊതുകിന്റെ ലാർവ വളരുക ഒള്ളു. 
ഫംഗസുകൾ.
[[പ്രമാണം:Hypholoma fasciculare01.jpg|thumb|right|[[hypholoma fasciculare]] എന്ന ഫംഗസ്]]
ഏകദേശം നാല്പതിനായിരത്തോളം സ്പീഷീസുൾപ്പെടുന്ന വലിയ വിഭാഗമാണ് ഇത്. സസ്യരോഗഹേതുക്കളായിട്ടാണ് ഇവ കൂടുതൽ അറിയപ്പെടുന്നത്. [[ഭക്ഷണം|ഭക്ഷണപദാർഥങ്ങൾ]], [[ഔഷധം|ഔഷധങ്ങൾ]], പല വ്യവസായ പ്രവർത്തനങ്ങളുടേയും കാരകങ്ങൾ എന്നീ നിലയിലും ഫംഗസുകൾ സുപ്രധാനങ്ങളാണ്. സൂക്ഷിച്ചു വയ്ക്കുന്ന ഭക്ഷണ പദാർഥങ്ങൾ പലപ്പോഴും ഫംഗസിന്റെ ആക്രമണം കൊണ്ട് ചീത്തയായിപ്പോകാറുണ്ട്.
ആൽഗകളെപ്പോലെ ഫംഗസുകളും താലോഫൈറ്റ വിഭാഗത്തിൽപ്പെട്ടവയാണ്. ഹരിതകത്തിന്റെ അഭാവം ശരീരഘടനയുടെ ലാളിത്യം എന്നീ രണ്ടു പ്രത്യേക സ്വഭാവങ്ങളാണ് അവയെ വേർതിരിക്കുന്നത്. [[ഹൈഫ]] എന്നറിയപ്പെടുന്ന ഫംഗസ് നാരുകൾ കൂടിച്ചേർന്നുണ്ടാകുന്ന [[മൈസീലിയം]] ആണ് മിക്കതിന്റേയും ശരീരഭാഗം. ഹൈഫയിലെ കോശങ്ങളിൽ ഒന്നോ അതിലധികമോ [[കോശകേന്ദ്രം|കോശകേന്ദ്രങ്ങൾ]] ഉണ്ടായിരിക്കും. ജലത്തിലും മണ്ണിലും തടിയിലും എന്നുവേണ്ട എവിടെയും ഫംഗസുകൾ കാണാം. [[ഉഷ്ണമേഖല|ഉഷ്ണമേഖലയിലെ]] നീരാവിനിറഞ്ഞ കാലാവസ്ഥ ഇതിന് ഏറ്റവും അനുയോജ്യമായതുകൊണ്ട് ഭൂരിഭാഗവും ഇവിടെയാണ് കാണാറുള്ളത്. [[ഹരിതകം]] ഇല്ലാത്തതിനാൽ [[പ്രകാശസംശ്ലേഷണം]] വഴി ആഹാരം നിർമ്മിക്കുവാൻ സാധ്യമല്ല. തന്നിമിത്തം ഫംഗസുകൾക്ക് ആഹാരത്തിനുവേണ്ടി മററു ജീവികളെയോ അവയുടെ അവശിഷ്ടങ്ങളെയോ ആശ്രയിക്കേണ്ടിവരുന്നു. ജീവികളെ ആക്രമിക്കുന്ന ഫംഗസുകൾ [[പരജീവി|പരജീവികളെന്നും]], ജീവനില്ലാത്തവയെ ആക്രമിക്കുന്നവ [[മൃതോപജീവി|മൃതോപജീവികളെന്നും]] അറിയപ്പെടുന്നു. ഒരുവിധത്തിൽ ഹരിതനിറത്തിന്റെ അഭാവം ഒഴിച്ചാൽ ശരീരഘടനയിൽ ഫംഗസുകൾ ആൽഗകളെ അനുകരിക്കുന്നുവെന്നു പറയാം. മനുഷ്യരിൽ രോഗങ്ങൾ ഉണ്ടാക്കുന്ന വിവിധ ഇനം ഫംഗസുകൾ ഉണ്ട്. 
ബാക്റ്റീരിയ.
[[പ്രമാണം:SalmonellaNIAID.jpg|thumb|left|[[Salmonella typhimurium]] എന്ന ബാക്ടീരിയ]]
സാമ്പത്തികമായി വളരെയേറെ പ്രാധാന്യമർഹിക്കുന്ന ഏകകോശജീവികളുടെ സമൂഹമാണ് [[ബാക്റ്റീരിയ]]. ഇവയിൽ ചിലത് മഹാവ്യാധികൾ ഉണ്ടാക്കുന്നതുപോലെ മറ്റു ചിലത് മനുഷ്യനും മറ്റു ജീവികൾക്കും വളരെ ഉപകാരപ്രദവുമാണ്. ചിലതിന്റെ സാന്നിധ്യം കൂടാതെ മറ്റു ജീവികൾക്ക് ജീവിതം സാധ്യമാകുകതന്നെയില്ല. അതിസൂക്ഷ്മങ്ങളായ ഈ ജീവികൾക്ക് സാധാരണ മൂന്നോ നാലോ [[മൈക്രോൺ|മൈക്രോണുകളിൽ]] താഴെമാത്രമേ വലിപ്പമുള്ളൂ.
ശരീരഘടനയനുസരിച്ച് ബാക്റ്റീരിയകളെ [[കോക്കസ്]] (ഗോളാകൃതി), [[ബാസിലസ്]] (ദണ്ഡാകൃതി), [[സ്പൈറൽ]] (ചുരുളാകൃതി) എന്നിങ്ങനെ മൂന്നായി തരംതിരിക്കാം. ചില ബാക്റ്റീരിയകൾക്ക് ഹരിതവർണം ഇല്ലെങ്കിലും [[ജൈവധാതു|ജൈവധാതുക്കൾ]] മാത്രമുള്ള ഒരു ആധാരവസ്തുവിൽ ജീവിക്കുവാൻ സാധിക്കും. [[അജൈവധാതു|അജൈവധാതുക്കൾ]] [[രാസസംശ്ലേഷണം]] ഉപയോഗിച്ച് അവയെ പല ഘടകങ്ങളായി തിരിച്ച് അതിൽ നിന്നും ലഭിക്കുന്ന ഊർജ്ജം ഉപയോഗിക്കുന്നു. മിക്ക ബാക്റ്റീരിയകളിലും [[അമിനോ അമ്ലം|അമിനോ അമ്ലങ്ങളും]] [[ജീവകം|ജീവകങ്ങളും]] ഉത്പാദിപ്പിക്കാനാവശ്യമായ [[എൻസൈം|എൻസൈമുകളുണ്ട്]].
പ്രത്യുല്പാദനം സാധാരണ മുറിഞ്ഞുമാറൽ-രണ്ടായി വിഭജിക്കപ്പെടുന്ന രീതി-വഴിയാണ്. ചിലപ്പോൾ 20-30 മിനിറ്റിനകംഇവ [[വിച്ഛേദനം]] പൂർത്തിയാക്കും. [[ലൈംഗിക പ്രത്യുല്പാദനം|ലൈംഗിക പ്രത്യുല്പാദനവും]] നടക്കാറുണ്ട്.
ബ്രയോഫൈറ്റ.
[[പ്രമാണം:MarchantiophytaSp.NonDéterminéeFL3.jpg|thumb|right|[[Marchantia]] എന്ന ബ്രയോഫൈറ്റ]]
സസ്യജാലത്തിലെ [[ബ്രയോഫൈറ്റ]] ഉപവിഭാഗം സാധാരണ ഈർപ്പമുള്ള ചോലപ്രദേശത്തെ നനവുള്ള മണ്ണിലും പാറപ്പുറങ്ങളിലുമാണ് കാണപ്പെടുന്നത്. വരണ്ട പാറപ്പുറത്തും വെള്ളത്തിനടിയിലും മരങ്ങളിലും ഇലകളിലും ഇവയെ കണ്ടുവരുന്നു. [[ഹിപ്പാറ്റിക്കേ]], [[മസൈ]] എന്ന രണ്ട് ഉപവിഭാഗങ്ങളിലായി ഏകദേശം 20,000 സ്പീഷീസ് ഇതിൽ ഉൾപ്പെടുന്നു.
ബ്രയോഫൈറ്റുകൾക്ക് വളരെ ലളിതമായ ശരീരഘടനയാണ്. [[റൈസോയ്ഡ്|റൈസോയ്ഡുകൾ]] എന്ന ലഘുമൂലസദൃശങ്ങളായ ഏകകോശീയമോ ബഹുകോശീയമോ ആയ നാരുകളാണ് ഇവയെ മണ്ണിൽ ഉറപ്പിക്കുന്നതും ആഹാരം വലിച്ചെടുക്കാൻ സഹായിക്കുന്നതും. ബാഹ്യശരീരഘടനയിൽ രണ്ട് ഉപവിഭാഗങ്ങളും വ്യത്യസ്തങ്ങളാണ്. ഹിപ്പാറ്റിക്കേയിലെ മിക്ക ചെടികളും പരന്ന് നാക്കുരൂപത്തിലായിരിക്കും. അതുകൊണ്ട് അവയെ "ലിവർവർട്ടുകൾ" എന്നുകൂടി വിളിക്കാറുണ്ട്. പല സ്പീഷീസും ശരീരത്തിന്റെ മധ്യഭാഗം തടിച്ച കമ്പുപോലെയും ഇരുവശങ്ങളും ഇലകൾ പോലെയും ആയിരിക്കും. അങ്കണങ്ങളിൽ കാണാറുള്ള [[റിക്സിയ]] ഈ വർഗത്തിൽപെട്ടതാണ്.
ചുവരുകളിലും മറ്റും സാധാരണ കണ്ടുവരാറുള്ള പൂപ്പലുകളാണ് [[മോസ്]] എന്ന രണ്ടാമത്തെ ഉപവിഭാഗം. പ്രഥമ ദൃഷ്ടിയിൽ ഇവയ്ക്ക് അപുഷ്പിസസ്യങ്ങളുമായി വളരെ സാദൃശ്യമുണ്ട്. റൈസോയിഡുകളാൽ മണ്ണിലുറപ്പിക്കപ്പെട്ട തടിപോലുള്ള അവയവത്തിനു ചുറ്റും ധാരാളം ഇലകൾ സർപ്പില രൂപത്തിൽ അടുക്കിയിട്ടുണ്ട്. എല്ലാംകൂടി 5 സെന്റിമീറ്ററിൽ കൂടുതൽ ഉയരം ഉണ്ടാകാറില്ല. ബാഹ്യഘടന സങ്കീർണമായിരുന്നാലും, അതിന്റെ അന്തർഘടന വളരെ ലളിതമായിരിക്കും.
പ്രത്യുത്പാദനാവയവങ്ങൾ വളരെ വികസിതമാണ്. മിക്കവാറും [[ഗദ|ഗദയുടെ]] ആകൃതിയിലുള്ള പുരുഷലൈംഗികാവയവം [[ആന്തറിഡിയം]] എന്നാണ് അറിയപ്പെടുന്നത്. ഇവയിൽ സീലിയകളോടുകൂടിയ ധാരാളം പുരുഷബീജങ്ങൾ ഉത്പാദിപ്പിക്കപ്പെടുന്നു. സ്ത്രീലൈംഗികാവയവമായ [[ആർക്കിഗോണിയം]] [[ഫ്ലാസ്ക്|ഫ്ലാസ്ക്കിന്റെ]] ആകൃതിയിലാണ്. [[ലൈംഗികസംയോഗം|ലൈംഗികസംയോഗത്തിൽനിന്നും]] ഉണ്ടാകുന്ന [[യുഗ്മകം]] [[സ്പോറോഫൈറ്റ്]] എന്നറിയപ്പെടുന്ന ഒരു പ്രത്യേകതരം സസ്യത്തെ ഉത്പാദിപ്പിക്കുന്നു. ഇവയിൽനിന്നാണ് [[സ്പോർ|സ്പോറുകൾ]] ഉണ്ടാകുന്നത്. ഈ സ്പോറുകൾ മുളച്ച് വീണ്ടും സാധാരണ രീതിയിലുള്ള മോസുകൾ ഉണ്ടാകുന്നു. ഇങ്ങനെ രണ്ടു തലമുറകൾ ഒന്നിനു പുറകേ ഒന്നായി ഉണ്ടായെങ്കിൽ മാത്രമേ ഇവയുടെ ജീവനചക്രം പൂർത്തിയാകുകയുള്ളു. ഈ പ്രതിഭാസത്തിനാണ് [[തലമുറകളുടെ ഏകാന്തരണം]] എന്നു പറയുന്നത്.
[[ആന്തോസിറോസ്]] എന്ന ബ്രയോഫൈറ്റ പരിണാമശൃംഖലയിലെ അതിപ്രധാനമായ ഒരു കണ്ണിയാണ്. കുളക്കരയിലും മറ്റും ചിലപ്പോൾ പരന്നു പച്ച നിറത്തിലുള്ള [[തകിട്|തകിടുപോലെ]] ഇവ പ്രത്യക്ഷപ്പെടാറുണ്ട്. ഇതിന്റെ മുകൾപ്പരപ്പിൽനിന്നും [[സൂചി|സൂചിപോലുള്ള]] ചില അവയവങ്ങൾ മേല്പോട്ടുയർന്നു നില്ക്കുന്നതു കാണാം. ഇവ ആന്തോസിറോസിന്റെ സ്പോറോഫൈറ്റുകൾ ആണ്.
ബ്രയോഫൈറ്റുകളുടെ പ്രധാന തലമുറ [[ഗാമറ്റോഫൈറ്റ്|ഗാമറ്റോഫൈറ്റും]] പരിണാമത്തിലെ അടുത്ത പടിയായ [[ടെറിഡോഫൈറ്റ|ടെറിഡോഫൈറ്റയിലെ]] പ്രധാന തലമുറ [[സ്പോറോഫൈറ്റ്|സ്പോറോഫൈറ്റും]] ആണ്. ഗാമറ്റോഫൈറ്റിൽനിന്നും സ്പോറോഫൈറ്റിലേക്കുള്ള ഈ വ്യതിയാനം [[ആന്തോസിറോസ്|ആന്തോസിറോസിൽകൂടിയാണ്]] നടന്നതെന്ന് വിശ്വസിക്കപ്പെടുന്നു. ആദ്യത്തെ സസ്യജീവികൾ ജലജീവികളായിരിക്കണം. ഒടുവിൽ മാത്രമാണ് അവ കരയിലേക്കു കുടിയേറിപ്പാർത്തത്. ഈ കുടിയേറ്റത്തിനിടയ്ക്ക് കരയിൽ ജീവിക്കാൻ ഏറ്റവും സൌകര്യപ്രദമായ സ്പോറോഫൈറ്റ് തലമുറയിലേക്ക് ഇവ കടന്നതായിരിക്കണം. ജന്തുക്കളിൽ ഈ കുടിയേറ്റം [[അംഫീബിയ|അംഫീബിയയിൽകൂടി]] നടന്നതുപോലെ സസ്യജാലത്തിൽ അത് ബ്രയോഫൈറ്റയിൽ, പ്രത്യേകിച്ച് ആന്തോസിറോസിൽ കൂടിയാണ് സഫലമായതെന്ന് കരുതപ്പെടുന്നു. ഇതിന്റെ സ്പോറോഫൈറ്റിന് മറ്റു സ്പോറോഫൈറ്റയിലെങ്ങും കാണാത്തതും ഉപരിസസ്യവർഗങ്ങളിൽ കാണാറുള്ളതുമായ [[മെരിസ്റ്റം]] എന്ന സസ്യവളർച്ചയ്ക്കാധാരമായ ഒരു ഭാഗമുണ്ട്. ഒരു വ്യത്യാസമേയുള്ളു-അവയവങ്ങളുടെ അഗ്രത്തിൽ വേണ്ടതിനുപകരം അതിന്റെ അടിഭാഗത്താണ് മെരിസ്റ്റം സ്ഥിതിചെയ്യുന്നത്. ബ്രിട്ടിഷ് ശാസ്ത്രജ്ഞനായ [[ബവർ|ബവറിന്റെ]] അഭിപ്രായത്തിൽ [[സൈലോട്ടം|സൈലോട്ടത്തെപ്പോലുള്ള]] ഒരു സസ്യം ഇതിൽനിന്നുമാണുദ്ഭവിച്ചത്. ആന്തോസിറോസിൽനിന്നോ അഥവാ അതിന്റെ പൂർവജരിൽനിന്നോ ഇന്നത്തെ കരസസ്യങ്ങളുടെ മുന്നോടിയായ [[സൈലോഫൈറ്റ]] വിഭാഗത്തിൽപ്പെട്ട സസ്യങ്ങൾ ഉദ്ഭവിച്ചു എന്നാണ് കരുതപ്പെടുന്നത്.
ടെറിഡോഫൈറ്റ.
[[File:Adiantum lunulatum W IMG 2337.jpg|thumb|left|ഒരു ടെറിഡോഫൈറ്റ ([[Adiantum lunulatum]])]]
ആറ്റിൻതീരങ്ങളിലും കുളക്കരകളിലും മറ്റും സാധാരണ കണ്ടുവരാറുള്ള പന്നലുകൾ [[ടെറിഡോഫൈറ്റ|ടെറിഡോഫൈറ്റയിൽപ്പെട്ടവയാണ്]]. ഏകദേശം 4,500 സ്പീഷിസുള്ള ഈ വിഭാഗത്തിൽപ്പെട്ട ചെടികളെല്ലാംതന്നെ വലിപ്പത്തിൽ അത്ര പ്രാധാന്യമർഹിക്കുന്നവയല്ല. എന്നാൽ പുരാതന യുഗങ്ങളിൽ ഇവയുടെ ഭീമാകാര പൂർവികർ വളരെ വ്യാപകമായി കാണപ്പെട്ടിരുന്നു.
ഭൂഗോളത്തിന്റെ മിക്ക ഭാഗങ്ങളിലും പന്നലുകൾ കാണാം. ഉഷ്ണമേഖലയിലാണ് സാധാരണ കാണാറുള്ളതെങ്കിലും മറ്റു മേഖലകളിലും അവ ദുർലഭമല്ല. അവയിൽ ഏറ്റവും വലുതായ വൃക്ഷപ്പന്നലുകൾ ചെറിയ [[തെങ്ങ്|തെങ്ങുപോലെ]], [[ശിഖരം|ശിഖരരഹിതമായ]] അഗ്രഭാഗത്ത് ഒരുപറ്റം [[ഇല|ഇലകളോടുകൂടി]] വളരുന്നു. ഇവ ഏകദേശം 15 മീറ്റർ ഉയരത്തിൽ എത്താറുണ്ട്. എന്നാൽ മിക്ക പന്നലുകളുടെയും [[കാണ്ഡം]] വളരെ ചെറുതാണ്; പലതിന്റേയും കാണ്ഡം മണ്ണിനടിയിൽ [[കിഴങ്ങ്|കിഴങ്ങുപോലെ]] വളരുകയും അതിൽനിന്നും വളരുന്ന മൂലങ്ങൾ ചെടിയെ മണ്ണിൽ ഉറപ്പിക്കുകയും ചെയ്യുന്നു. തളിരിലകളുടെ അഗ്രങ്ങൾ തേരട്ടപോലെ ചുരുണ്ടിരിക്കും. ഇലകളുടെ അധോഭാഗത്തായി ധാരാളം പുള്ളികൾ കാണാറുണ്ട്. ഈ പുള്ളികളാണ് [[സോറസ്|സോറസുകൾ]] എന്നറിയപ്പെടുന്ന [[സ്പൊറാഞ്ചിയ]] സമൂഹങ്ങൾ. ഓരോ സോറസിലും ധാരാളം സ്പൊറാഞ്ചിയകൾ ഉണ്ടായിരിക്കും. പല പന്നലുകളിലും അവ [[ഇൻഡൂസിയം]] എന്നറിയപ്പെടുന്ന ഒരാവരണം കൊണ്ട് മൂടപ്പെട്ടിരിക്കുന്നു. ഓരോ സ്പൊറാഞ്ചിയത്തിനും ഒരു നീളമുള്ള തണ്ടും അതിന്റെ അറ്റത്ത് ഗോളാകൃതിയായ ഒരു സഞ്ചിയും അതിനുള്ളിൽ സ്പോറുകളുമുണ്ട്. ഒരു പ്രത്യേക സംവിധാനംകൊണ്ട് സ്പൊറാഞ്ചിയം പൊട്ടുകയും അതിലെ സ്പോറുകൾ സ്വതന്ത്രമാക്കപ്പെടുകയും ചെയ്യുന്നു. ഈർപ്പമുള്ള സ്ഥലത്തു വീണാൽ ഓരോ സ്പോറും മുളച്ച് ഹൃദയാകാരവും ഏകദേശം അര സെന്റിമീറ്റർ വലിപ്പവും ഉള്ള [[പ്രോത്താലസ്]] എന്ന [[ഗാമറ്റോഫൈറ്റ്]] തലമുറയായി വളരുന്നു. ഈ പ്രോത്താലസ് പ്രത്യുല്പാദനാവയവങ്ങൾ മാത്രമേ ഉല്പാദിപ്പിക്കുകയുള്ളു. ഓരോന്നിലും [[ആന്തറിഡിയം|ആന്തറിഡിയവും]] [[ആർക്കിഗോണിയം|ആർക്കിഗോണിയവും]] ഉണ്ടാകുന്നു. സാധാരണഗതിയിൽ മധ്യത്തിൽ ആർക്കിഗോണിയവും അതിനു ചുറ്റുമായി ആന്തറിഡിയവും ആയിരിക്കും. ഓരോ ആന്തറിഡിയവും ധാരാളം ദ്വിസീലിയാവാഹികളായ [[പുരുഷബീജം|പുരുഷബീജങ്ങൾ]] ഉത്പാദിപ്പിക്കുകയും, പൂർണ വളർച്ചയെത്തുമ്പോൾ പുറത്തേയ്ക്കു വിടുകയും ചെയ്യുന്നു. ഓരോ ആർക്കിഗോണിയത്തിലും ഒരു [[സ്ത്രീബീജം]] മാത്രമേയുള്ളൂ. ആർക്കിഗോണിയത്തിന്റെ [[ഗളം|ഗളത്തിനുള്ളിലെ]] ഗളനാളകോശങ്ങൾ വിഘടിച്ചു നശിച്ച് ഉണ്ടാകുന്ന ദ്വാരത്തിൽക്കൂടി ഒരു പുരുഷബീജം ആർക്കിഗോണിയത്തിന്റെ അടിഭാഗത്തു പ്രവേശിക്കുകയും അവിടെവച്ച് സ്ത്രീബീജവുമായി സംയോജിച്ച് യുഗ്മകം ഉത്പാദിപ്പിക്കുകയും ചെയ്യുന്നു. സംയോഗത്തിൽനിന്നും ഉദ്ഭവിക്കുന്ന യുഗ്മകത്തിൽനിന്ന് സ്പോറോഫൈറ്റായ പന്നൽച്ചെടി വീണ്ടും ഉണ്ടാകുന്നു.
ചിലയിനം പന്നലുകളിൽ രണ്ടുതരം സ്പോറുകൾ ഉണ്ടാകാറുണ്ട്. [[മൈക്രോസ്പോർ]] എന്നും [[മെഗാസ്പോർ]] എന്നും അറിയപ്പെടുന്ന ഈ രണ്ടിനം സ്പോറുകളുടേയും തുടർന്നുള്ള പരിണാമത്തിന്റെ ഫലമാണ് സപുഷ്പി സസ്യങ്ങളിലെ [[ബീജാണ്ഡം]], [[പരാഗം]] എന്നിവ. പരിണാമത്തിന്റെ അന്തിമദശയാണ് ഇന്നത്തെ ബീജാണ്ഡം പ്രകടമാക്കുന്നത്.
ഇന്നത്തെ പന്നൽ വർഗത്തിൽപ്പെട്ട ചെടികൾ സാമ്പത്തികമായി വളരെ അപ്രധാനങ്ങളാണെങ്കിലും [[പാലിയോസോയിക് കല്പം|പാലിയോസോയിക് കല്പത്തിലെ]] [[കാർബോണിഫറസ് യുഗം|കാർബോണിഫറസ് യുഗത്തിൽ]] ജീവിച്ചിരുന്നവ വളരെ പ്രാധാന്യം അർഹിക്കുന്നുണ്ട്. ഇന്ന് വ്യവസായത്തെ സാരമായി സഹായിക്കുന്ന [[കല്ക്കരികല്ക്കരിയുടെ]] ഉറവിടം പണ്ടത്തെ പന്നൽവർഗങ്ങളിലെ ഭീമാകാരങ്ങളായ ചെടികളാണ്. കാർബോണിഫറസ് യുഗത്തിൽ അപ്രതീക്ഷിതമായ ഭൂചലനങ്ങളിൽപ്പെട്ട് ധാരാളം വനങ്ങൾ മണ്ണിനടിയിലാകുകയും സാവധാനത്തിൽ അഴുകുകയും ചെയ്തു. വായുവിന്റെ അഭാവത്തിൽ നടന്ന ഈ അഴുകൽ മുഖേന അവയിലെ [[സെല്ലുലോസ്]], [[ലിഗ്നിൻ]], [[പ്രോട്ടീൻ]] മുതലായവ [[പീറ്റ്ബോഗ്]] എന്ന വസ്തുവായി മാറി. കാലാന്തരത്തിൽ മുകളിലെ പാറകളുടെ സമ്മർദം, സാവധാനത്തിലുള്ള അവശിഷ്ട-അപഘടന കൊണ്ടുള്ള ചൂട് തുടങ്ങിയവ അവയെ കല്ക്കരിയായി രൂപാന്തരപ്പെടുത്തി. ധാതു എണ്ണകളും കല്ക്കരിപോലെതന്നെ പുരാസസ്യ മഹാകല്പങ്ങളിലെ സംഭാവനകളാണ്.
അവലംബം.
&lt;templatestyles src="Reflist/styles.css" /&gt;
പുറംകണ്ണികൾ.
[[വർഗ്ഗം:സസ്യവർഗ്ഗീകരണം]]
[[വർഗ്ഗം:അപുഷ്പികൾ]]

</doc>
<doc id="124225" url="https://ml.wikipedia.org/wiki?curid=124225" title="Cryptogam">
Cryptogam



</doc>
<doc id="124229" url="https://ml.wikipedia.org/wiki?curid=124229" title="സി.ഐ.ഡി. മൂസ">
സി.ഐ.ഡി. മൂസ

 ഈ ലേഖനം "സി.ഐ.ഡി. മൂസ 007" എന്ന താളുമായി ശുപാർശ ചെയ്തിരിക്കുന്നു. ()
 
ജോണി ആന്റണിയുടെ സംവിധാനത്തിൽ ദിലീപ്, മുരളി, ജഗതി ശ്രീകുമാർ, ഹരിശ്രീ അശോകൻ, ഭാവന എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പുറത്തിറങ്ങിയ ഒരു മലയാളചലച്ചിത്രമാണ് സി.ഐ.ഡി മൂസ. ഗ്രാന്റ് പ്രൊഡക്ഷൻസിന്റെ ബാനറിൽ ദിലീപ്, അനൂപ് എന്നിവർ ചേർന്ന് നിർമ്മിച്ച ഈ ചിത്രം കലാസംഘം കാസ്, റൈറ്റ് റിലീസ് എന്നിവരാണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ഉദയകൃഷ്ണ, സിബി കെ. തോമസ് എന്നിവർ ചേർന്നാണ്.
കഥാസാരം.
മൂസ (ദിലീപ്), ഒരു സ്വകാര്യ ഡിറ്റക്ടീവ്, വിവിധ കേസുകൾ പരിഹരിക്കുമ്പോൾ നിരവധി വെല്ലുവിളികൾ നേരിടുന്നു. അദ്ദേഹത്തിന്റെ ഒരേയൊരു എതിരാളി പോലീസ് ഉദ്യോഗസ്ഥനായ സ്വന്തം അളിയൻ പീതാംബരൻ മാത്രമാണ്.
സംഗീതം.
ഗിരീഷ് പുത്തഞ്ചേരി, നാദിർഷാ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്. 

</doc>
<doc id="124234" url="https://ml.wikipedia.org/wiki?curid=124234" title="മലയാള മനോരമ ആഴ്ചപ്പതിപ്പ്">
മലയാള മനോരമ ആഴ്ചപ്പതിപ്പ്

 
മലയാള മനോരമ കോട്ടയത്തുനിന്നു പ്രസിദ്ധീകരിക്കുന്ന വാരികയാണ്‌ മനോരമ ആഴ്ചപ്പതിപ്പ്. . പത്തുലക്ഷത്തിലേറെ കോപ്പികൽ വരെ പ്രതിവാര പ്രചാരം ഉണ്ടായിരുന്നിട്ടുണ്ട്. മൾട്ടി കളറിലാണ് പ്രസിദ്ധീകരണത്തിന്റെ താളുകളുടെ നിർമ്മിതി. ഇപ്പോൾ ഈ വാരിക ഇന്റർനെറ്റിലും ലഭ്യമാണ്. ഉറൂബ്, കെ.എം. തരകൻ എന്നിവർ മനോരമ ആഴ്ചപ്പതിപ്പിന്റെ മുഖ്യപത്രാധിപരായിട്ടുണ്ട് 
അവലംബം.
&lt;templatestyles src="Reflist/styles.css" /&gt;

</doc>
<doc id="124235" url="https://ml.wikipedia.org/wiki?curid=124235" title="ദ്വൈവാരിക">
ദ്വൈവാരിക

രണ്ടാഴ്ചയിൽ ഒരിക്കൽ വീതം പ്രസിദ്ധീകരിക്കുന്ന സ്വതന്ത്ര പ്രസിദ്ധീകരണമാണ് ദ്വൈവാരിക. പത്രങ്ങളുടെ കൂടെ സൗജന്യമായോ ചുരുങ്ങിയ അധികനിരക്കിലോ പതിനഞ്ചു ദിവസത്തിലൊരിക്കൽ‌ നൽ‌കുന്ന പ്രസിദ്ധീകരണങ്ങളെ ഈ ഗണത്തിൽ പെടുത്താറില്ല. 
രജിസ്ട്രാർ‌ ഓഫ് ന്യൂസ് പേപ്പേഴ്സ് ഇന്ത്യയുടെ നിബന്ധനകൾ‌ക്കും അനുമതിക്കും വിധേയമായാണ് ഇന്ത്യയിൽ അച്ചടിച്ച ദ്വൈവാരികകൾ‌ പ്രസിദ്ധീകരിക്കുന്നത്.

</doc>
<doc id="124236" url="https://ml.wikipedia.org/wiki?curid=124236" title="നഗരസഭ">
നഗരസഭ

കേരളത്തിലെ നഗരസഭാ സംവിധാനങ്ങൾ രണ്ടു വിധത്തിലുള്ളതാണു.
മുനിസിപ്പൽ കൗൺസിലുകൾ മുനിസിപ്പാലിറ്റികളെന്നും മുനിസിപ്പൽ കോർപ്പറേഷനുകൾ വെറും കോർപ്പറേഷനുകളെന്നും, സിറ്റി കോർപ്പറേഷനുകളെന്നും അറിയപ്പെടുന്നുണ്ട്.
കേരളത്തിൽ 87 മുനിസിപ്പാലിറ്റികളും, 6 കോർപറേഷനുകളുമുണ്ട്.

</doc>
<doc id="124238" url="https://ml.wikipedia.org/wiki?curid=124238" title="Cid moosa 007">
Cid moosa 007



</doc>
<doc id="124239" url="https://ml.wikipedia.org/wiki?curid=124239" title="വടകര താലൂക്ക്">
വടകര താലൂക്ക്

 
കോഴിക്കോട് ജില്ലയിലെ നിലവിലുള്ള മൂന്നു താലൂക്കുകളിലൊന്ന്. വടകര നഗരസഭയിലും സമീപത്തെ ഗ്രാമപഞ്ചായത്തുകളിലുമായുള്ള 23 റവന്യൂ വില്ലേജുകൾ ചേർന്നതാണ് ഈ താലൂക്ക്. 549.8 ചതുരശ്രകിലോമീറ്ററാണ് ഇതിന്റെ വിസ്തീർണം. 
ലോൿസഭാമണ്ഡലങ്ങൾ.
വടകര ലോൿസഭാമണ്ഡലത്തിലാണ് ഈ താലൂക്കിലെ പ്രദേശങ്ങൾ ഉൾപ്പെട്ടിട്ടുള്ളത്.
നിയമസഭാമണ്ഡലങ്ങൾ.
വടകര, കുറ്റ്യാടി, നാദാപുരം നിയമസഭാമണ്ഡലങ്ങൾ ഈ താലൂക്കിന്റെ പരിധിയിൽ വരുന്ന പ്രദേശങ്ങൾ ഉൾക്കൊള്ളുന്നവയാണ്.
ബ്ലോക്ക് പഞ്ചായത്തുകൾ.
വടകര, തൂണേരി, കുന്നുമ്മൽ, തോടന്നൂർ എന്നിവയാണ് ഈ താലൂക്കിലെ നാലു ബ്ലോക്ക് പഞ്ചായത്തുകൾ.
നഗരസഭ.
താലൂക്ക് ആസ്ഥാനമായ വടകര നഗരസഭയാണ് ഈ താലൂക്കിലെ ഏക നഗരസഭ.
ഗ്രാമപഞ്ചായത്തുകൾ.
അഴിയൂർ, ചോറോട്, ഏറാമല, ഒഞ്ചിയം, ചെക്യാട്, എടച്ചേരി, പുറമേരി, തൂണേരി, വളയം, വാണിമേൽ, കാവിലുംപാറ, കായക്കൊടി, കുന്നുമ്മൽ, കുറ്റ്യാടി, മരുതോങ്കര, നാദാപുരം, നരിപ്പറ്റ, വേളം, ആയഞ്ചേരി, മണിയൂർ, തിരുവള്ളൂർ, വില്ല്യാപ്പള്ളി എന്നീ 22 ഗ്രാമപഞ്ചായത്തുകളാണ് ഈ താലൂക്കിലുള്ളത്.

</doc>
<doc id="124240" url="https://ml.wikipedia.org/wiki?curid=124240" title="തെയ്യാൻ പാമ്പ്">
തെയ്യാൻ പാമ്പ്

 
നീർക്കോലിപ്പാമ്പിനോടു സാദൃശ്യമുള്ള വിഷമില്ലാത്ത ഒരിനം പാമ്പാണ് തെയ്യാൻ പാമ്പ്. ഇത് നാട്രിസിഡേ കുടുംബത്തിൽപ്പെടുന്നു. ഈ പാമ്പിന്റെ ശാസ്ത്രനാമം "അംഫീസ്മാ സ്റ്റൊളാറ്റ" എന്നാണ്. പ്രാദേശികമായി ഇവ പടകൂടി‎, തേയിപ്പാമ്പ്, പുല്ലുരുവി, തെയ്യൻ പാമ്പ്, തേളിയൻ, ദൈവത്താൻകുട്ടി എന്ന പേരിലും അറിയപ്പെടുന്നു. മറ്റു പാമ്പുകളെ അപേഷിച്ച് കൂട്ടമായി താമസിക്കുന്നതിനാലാണ് ഇവ പടകൂടി എന്നറിയപ്പെടുന്നത്. ഇന്ത്യയിൽ 2000 മീ. വരെ ഉയരമുള്ള പ്രദേശങ്ങളിലാണ് സാധാരണ തെയ്യാൻ പാമ്പുകളെ കണ്ടുവരുന്നത്. നെൽവയലുകൾ, കുളക്കരകൾ, ഇടതൂർന്നു വളരുന്ന പുൽമേടുകൾ, കുറ്റിക്കാടുകൾ എന്നിവിടങ്ങളാണ് തെയ്യാൻ പാമ്പുകളുടെ ഇഷ്ട വാസസ്ഥലം. 
ഒരു മീറ്ററോളം നീളത്തിൽ വളരുന്ന തവിട്ടുനിറത്തിലുള്ള പാമ്പാണിത്. നീണ്ട വാലും വലിയ കണ്ണും വരകളുള്ള ശരീരവും ഇവയെ വേഗം തിരിച്ചറിയാൻ സഹായിക്കുന്നു. തീരെ ഉപദ്രവകാരിയല്ലാത്ത ഈ പാമ്പിനെ സമതലങ്ങളിലാണ് സാധാരണ കാണുന്നത്. മഴക്കാലത്ത് ഇവ കൂട്ടമായി സഞ്ചരിക്കാറുണ്ട്. ഒരെണ്ണത്തിന്റെ കൊന്നാൽ പത്തെണ്ണം ഒന്നിനും പിറകെ എത്തുന്നതായി കാണുന്നത് കൊണ്ട് ഇവയ്ക്ക് പടകൂട്ടി എന്നൊരു പേരുണ്ട്. "തേളിയൻ, ദൈവത്താൻ കുട്ടി" എന്നിങ്ങനെയും ഇവയെ വിളിയ്ക്കാറുണ്ട്.
ശരീരഘടന.
40 സെന്റിമീറ്ററാണ് തെയ്യാൻ പാമ്പുകളുടെ ശരാശരി നീളം. പെൺപാമ്പുകൾക്ക് 80 സെന്റിമീറ്റർ വരെ നീളമുണ്ടായിരിക്കും. ശരീരത്തിന് ഇളം തവിട്ടോ ഇരുണ്ട തവിട്ടോ നിറമാണ്. തല മുതൽ വാൽ വരെ ശരീരത്തിന്റെ ഇരു പാർശ്വങ്ങളിലുമായി മഞ്ഞനിറത്തിലോ മഞ്ഞകലർന്ന തവിട്ടുനിറത്തിലോ ഉള്ള രണ്ട് വരകൾ കാണാം. ശരീരത്തിന്റെ അവസാന പകുതിയിൽ ഈ വരകൾ കൂടുതൽ പ്രകടമാണ്. തല ഇളം തവിട്ടുനിറമാണ്; വായയുടെ ചുറ്റിലും കണ്ണുവരെയുള്ള ഭാഗങ്ങളിലും ഇളം മഞ്ഞനിറവും. വായിൽ 21-24 പല്ലുകളുണ്ട്. തമിഴ്‌നാടിന്റെ ചില ഭാഗങ്ങളിൽ കാണുന്ന തെയ്യാൻ പാമ്പുകളുടെ കണ്ണുകൾക്കു പിന്നിൽ വീതിയുള്ള കറുത്ത വരകളുണ്ട്. തെയ്യാൻ പാമ്പുകളുടെ ശരീരം മുഴുവൻ പരുക്കൻ ശൽക്കങ്ങൾ കൊണ്ട് ആവരണം ചെയ്തിരിക്കുന്നു.
സഞ്ചാരരീതി.
പകൽ സമയങ്ങളിലാണ് തെയ്യാൻ പാമ്പുകൾ സഞ്ചരിക്കുന്നത്. രാത്രികാലങ്ങളിൽ ഇവ പാറയിടുക്കുകളിലോ കുറ്റിക്കാടുകളിലോ മാളങ്ങളിലോ വൃക്ഷങ്ങളുടെ കൊമ്പിലോ ഉറങ്ങുന്നു.
ഭക്ഷണം.
തവളകളാണ് തെയ്യാൻ പാമ്പുകളുടെ മുഖ്യ ആഹാരം. പല്ലികൾ, ചെറിയ എലികൾ, പോക്കാച്ചിത്തവളകൾ എന്നിവയെയും ഇവ ജീവനോടെ വിഴുങ്ങാറുണ്ട്. തെയ്യാൻ പാമ്പുകളെ പിടികൂടിയാൽപ്പോലും അപൂർവമായേ ഇവ ഉപദ്രവിക്കാറുള്ളൂ. ഭയപ്പെടുന്ന അവസരത്തിൽ ഇവ പത്തി വിടർത്താറുണ്ട്. പത്തി വെള്ളയോ നീലയോ ചുവപ്പോ നിറത്തിലുള്ള ശല്ക്കങ്ങളാൽ ആവൃതമാണ്.
പ്രജനനം.
തെയ്യാൻ പാമ്പുകൾക്ക് പ്രത്യേക പ്രജനനകാലമില്ല. പ്രജനനകാലത്ത് ആറോ അതിലധികമോ ആൺപാമ്പുകൾ ഒരു പെൺപാമ്പിനെ അനുഗമിക്കുന്നു. പെൺപാമ്പ് ഒരുസമയം പന്ത്രണ്ടോളം മുട്ടകളിടുന്നു. മുട്ടവിരിഞ്ഞുണ്ടാകുന്ന കുഞ്ഞുങ്ങൾക്ക് ഒമ്പതു സെന്റിമീറ്ററോളം നീളമുണ്ടായിരിക്കും. പ്രാണികൾ, വാൽമാക്രികൾ, തവളക്കുഞ്ഞുങ്ങൾ തുടങ്ങിയവയെ കുഞ്ഞുങ്ങൾ ഭക്ഷിക്കുന്നു.

</doc>
<doc id="124241" url="https://ml.wikipedia.org/wiki?curid=124241" title="ദൈവത്താൻകുട്ടി">
ദൈവത്താൻകുട്ടി



</doc>
<doc id="124242" url="https://ml.wikipedia.org/wiki?curid=124242" title="Buff Striped Keelback">
Buff Striped Keelback



</doc>
<doc id="124243" url="https://ml.wikipedia.org/wiki?curid=124243" title="മലയരയന്മാർ">
മലയരയന്മാർ



</doc>
<doc id="124244" url="https://ml.wikipedia.org/wiki?curid=124244" title="രവി ഡി.സി.">
രവി ഡി.സി.

 
കോട്ടയം ആസ്ഥാനമായ ഡി.സി. ബുക്സ് എന്ന സ്വകാര്യ പുസ്തകശാലയുടെ ഉടമയാണ് രവി ഡി.സി. ഡി.സി. ബുക്സ് സ്ഥാപകനായ ഡി.സി. കിഴക്കേമുറിയുടെ മകനാണ് രവി. കോട്ടയം ജില്ലയിലെ മുട്ടമ്പലമാണു രവിയുടെ സ്വദേശം.
ജീവിതരേഖ.
അമേരിക്കയിലെ യൂനിവേഴ്‌സിറ്റി ഓഫ് മസാച്ചുസെറ്റ്‌സിൽ നിന്നും രവി എം.ബി.എ. ബിരുദം നേടി. പിന്നീട് ഡി.സി. സ്കൂൾ ഓഫ് മാനേജ് മെന്റ് ആന്റ് ടെക്നോളജി എന്ന സ്ഥാപനത്തിന്റെ പ്രസിഡണ്ടും ചീഫ് ഫസിലിറ്റേറ്ററുമായി. ബാംഗ്ലൂർ ആസ്ഥാനമായി പ്രവർത്തിക്കുന്ന ഇ.സി. മീഡിയ ഇന്റർനാഷണൽ എന്ന സ്ഥാപനത്തിന്റെ സി.ഇ.ഒ. ആയും രവി പ്രവർത്തിക്കുന്നുണ്ട്.
പുരസ്കാരങ്ങൾ.
മികച്ച യുവ പ്രസാധകനുള്ള എഫ്.ഐ.പി. അവാർഡ്, മികച്ച സംരംഭകനുള്ള പുരസ്കാരം എന്നിവ രവിക്ക് ലഭിച്ചിട്ടുണ്ട്.

</doc>
<doc id="124246" url="https://ml.wikipedia.org/wiki?curid=124246" title="അസ്പ്">
അസ്പ്

 
ഈജിപ്തുകാർ വിശുദ്ധമായി കരുതിപ്പോരുന്ന, ഉഗ്രവിഷമുള്ള സർപ്പമാണ് അസ്പ് (ഈജിപ്ഷ്യൻ മൂർഖൻ). ഇതിന്റെ ശാസ്ത്രീയ നാമം "നാജ ഹാജെ" എന്നാണ്. ഈജിപ്തിൽ രാജകീയ ചിഹ്നമായും ഇതിനെ അംഗീകരിച്ചിരുന്നു. ഈജിപ്ഷ്യൻ സാഹിത്യത്തിൽ അസ്പിന് ഒരു പ്രധാന സ്ഥാനമുണ്ട്. മരണശിക്ഷയ്ക്കു വിധിക്കപ്പെട്ട കുറ്റവാളികളുടെ നെഞ്ചിൽ അസ്പിനെക്കൊണ്ട് ഒരുപ്രാവശ്യം കൊത്തിച്ചു ശിക്ഷ നടപ്പാക്കിയിരുന്നതായി ഗ്രീക്ക് ഭിഷഗ്വരനായ ഗാലൻ രേഖപ്പെടുത്തിയിട്ടുണ്ട്. ക്ലിയോപാട്രയുടെ മരണത്തിനു കാരണമായതും അസ്പാണെന്നു കരുതപ്പെടുന്നു.
ഇന്ത്യയിൽ കാണുന്ന മൂർഖന്റേതിനെക്കാൾ വീതികുറഞ്ഞ പത്തിയാണ് അസ്പിനുള്ളത്. അസ്പ് 75 സെന്റിമീറ്റർ വരെ നീളം വയ്ക്കും. ഈജിപ്ഷ്യൻ പാമ്പാട്ടികൾ ഇവയുടെ കഴുത്തിന്റെ ഒരു പ്രത്യേക ഭാഗത്തായി സമ്മർദം ചെലുത്തി വടിപോലെയാക്കാറുണ്ടെന്നു പറയപ്പെടുന്നു. 
"സെറാസ് റെറസ്" എന്നറിയപ്പെട്ടിരുന്ന അസ്പിസ് എന്ന അണലികൾക്കും അസ്പ് എന്നു പേരുണ്ട്. സഹാറാമരുഭൂമിയിലാണ് ഇവ കാണപ്പെടുന്നത്. യൂറോപ്പിലും വടക്കേ ആഫ്രിക്കയിലുമുളള പല വിഷപ്പാമ്പുകൾക്കും പൊതുവേ ഈ പേര് പറയാറുണ്ട്. "വൈപ്പെറ അസ്പിസ്" എന്ന ഇനം അണലികൾക്കു മാത്രമായി ഈ പേരുപയോഗിക്കയാവും ഉത്തമം. മെഡിറ്ററേനിയൻ പ്രദേശങ്ങളിലും മധ്യയൂറോപ്പിലും ഇത്തരം പാമ്പുകൾ ധാരാളമായുണ്ട്. കഷ്ടിച്ച് ഒന്നര മീറ്റർ മാത്രം നീളം വരുന്ന, അധികം വണ്ണമില്ലാത്ത ഈ പാമ്പ് ഉഗ്രവിഷമുള്ളതാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="124247" url="https://ml.wikipedia.org/wiki?curid=124247" title="Egyptian cobra">
Egyptian cobra



</doc>
<doc id="124249" url="https://ml.wikipedia.org/wiki?curid=124249" title="തളയൻ മത്സ്യം">
തളയൻ മത്സ്യം

 
ട്രൈക്കിയുറിഡേ മത്സ്യ കുടുംബത്തിൽപ്പെടുന്ന ഏക ഇനം മത്സ്യമാണ് തളയൻ മത്സ്യം. പാമ്പിനെപോലെ നീളമുള്ള ഈ മത്സ്യം പാമ്പാട എന്നാണ് വ്യാപകമായി അറിയപ്പെടുന്നത്
പാമ്പാട അഥവാ തളയൻ മത്സ്യത്തിന്റെ ശരീരം പരന്ന് നീളം കൂടിയതാണ്. തലയുടെ ഭാഗത്തുനിന്ന് ശരീരം വീതി കുറഞ്ഞു കുറഞ്ഞു വന്ന് വാൽ ഭാഗം വെറുമൊരു മുനപോലെയായിത്തീരുന്നു. തളയന് ഒരു പൃഷ്ടപത്രം മാത്രമേയുള്ളൂ. ഈ പത്രം ശകുല വിധാനത്തിനുനേരേ മുകളിൽ നിന്ന് ആരംഭിച്ച് വാൽഭാഗം വരെയെത്തുന്നു. ഇക്കാരണത്താലാകാം ഇവയ്ക്ക് പ്രത്യേകം പുഛപത്രം കാണപ്പെടാത്തത്. ഭുജപത്രങ്ങൾ വളരെ ചെറുതായിരിക്കും.
പാമ്പാട മത്സ്യങ്ങൾക്ക് ശരീരത്തിൽ ചെതുമ്പലുകളില്ല. ശരീരം നിറയെ തിളങ്ങുന്ന പൊടി വിതറിയതുപോലെ തോന്നും. ദേഹത്തിന്റെ മധ്യഭാഗത്തിനും താഴെയായിട്ടാണ് പാർശ്വരേഖ കാണപ്പെടുന്നത്. ഈ മത്സ്യത്തിന് നല്ല മൂർച്ചയുള്ള പല്ലുകളാണുള്ളത്. ഈ പല്ലുകളുപയോഗിച്ച് മത്സ്യബന്ധനവലകൾപോലും ഇവയ്ക്ക് പൊട്ടിക്കാനാകും.
കടൽത്തീരത്തോടടുത്തു ജീവിക്കുന്ന തളയൻ മത്സ്യങ്ങൾ സാധാരണ പറ്റങ്ങളായാണ് സഞ്ചരിക്കാറുള്ളത്. രണ്ടിനം തളയൻ മത്സ്യങ്ങളുണ്ട്. വെള്ളിത്തളയനും കാശിത്തളയനും. വെള്ളിത്തളയന് വെളുത്തനിറമാണ്; ചിറകുകൾക്ക് മഞ്ഞയും വെളുപ്പും. കാശിത്തളയന് ഇളം നിറത്തിലുള്ള ശരീരത്തിൽ കറുപ്പുനിറമുള്ള പൊട്ടുകൾ കാണപ്പെടുന്നു. ഇതിന്റെ ചിറകുകൾക്ക് ഇളം മഞ്ഞനിറമായിരിക്കും. ഇവയ്ക്ക് 45 - 48 സെന്റിമീറ്റർ വരെ നീളമുണ്ടാകാറുണ്ട്. പുറംകടലിലാണ് ഇവ സാധാരണയായി കാണപ്പെടുന്നത്.
മത്സ്യങ്ങളിൽ വച്ച് ഇരുമ്പിന്റെ അംശം ഏറ്റവും കൂടുതലുള്ളത് വെള്ളിത്തളയനാണ്. 100 ഗ്രാം മത്സ്യത്തിന് 13.88 മില്ലിഗ്രാം വരെ ഇരുമ്പിന്റെ അംശവും 3.25 ഗ്രാം കൊഴുപ്പും ഉണ്ടെന്ന് കണക്കാക്ക പ്പെടുന്നു. നെത്തൽ, മുള്ളൻ, ചെമ്മീൻ തുടങ്ങിയവയെ ഇവ ഇരയാക്കുന്നു. ചെറുകൂട്ടങ്ങളായി സഞ്ചരിക്കുന്ന ഇത്തരം മത്സ്യങ്ങളെ തളയൻ മത്സ്യങ്ങൾ പിന്തുടരാറുണ്ട്. ജൂലായ് മാസം മുതൽ ചെറുമത്സ്യങ്ങൾ തീരത്തിനടുത്തെത്തുമ്പോഴേക്കും തളയനും അവിടെയെത്തുന്നു. ജൂലൈ - ഒക്ടോബർ മാസങ്ങളിൽ ലഭ്യമാകുന്ന ഇന്ത്യയിലെ മത്സ്യസമ്പത്തിന്റെ അഞ്ച് ശതമാനവും തളയൻ മത്സ്യങ്ങളാണ്.

</doc>
<doc id="124250" url="https://ml.wikipedia.org/wiki?curid=124250" title="പാമ്പാട">
പാമ്പാട



</doc>
<doc id="124251" url="https://ml.wikipedia.org/wiki?curid=124251" title="Ribbonfish">
Ribbonfish



</doc>
<doc id="124252" url="https://ml.wikipedia.org/wiki?curid=124252" title="ആംഗ്ലർ മത്സ്യം">
ആംഗ്ലർ മത്സ്യം

 
ലോഫിഫോമിസ് മത്സ്യവർഗത്തിലെ അംഗമാണ് ആംഗ്ലർ മത്സ്യം. ഈ വർഗത്തിൽ 90-ഓളം സ്പീഷീസുണ്ട്. ഇരപിടിയൻമാരായ ആഴക്കടൽ മത്സ്യങ്ങളാണിവ. ജലോപരിതലത്തിൽനിന്നും 500 - 2000 മീറ്റർ വരെ ആഴത്തിൽ ഇവ കാണപ്പെടുന്നു. "കറുത്ത കടൽ പിശാച്" എന്നാണ് ഇവ അറിയപ്പെടുന്നത്. ഇവയിലെ ഒരു സ്പീഷിസ് ബ്രിട്ടീഷ് കടലോരത്തോടടുത്തുള്ള ആഴം കുറഞ്ഞ ഭാഗങ്ങളിൽ കാണപ്പെടുന്നുണ്ട്.
ലോഫിഫോമിസ് വർഗത്തിലെ മിക്ക മത്സ്യങ്ങളെയും ആംഗ്ലർ മത്സ്യങ്ങളെന്നു പറയാറുണ്ടെങ്കിലും ലോഫിഡെ കുടുംബത്തിലെ ഗൂസ്‌മത്സ്യങ്ങളിലെ "ലോഫിയസ് പിസ്ക്കറ്റോറിയസ്" എന്ന ഇനമാണ് ആംഗ്ലർ മത്സ്യം എന്ന പേരിൽ അറിയപ്പെടുന്നത്. വടക്കേ അമേരിക്കയുടെയും യൂറോപ്പിന്റെയും തീരങ്ങളിൽ ഇവ സമൃദ്ധിയായി കാണപ്പെടുന്നു. നീണ്ട വായും നീണ്ടു പുറകോട്ടു വളഞ്ഞ പല്ലുകളും വലിയ പരന്ന തലയും ഇവയുടെ പ്രത്യേകതകളാണ്. പുറകോട്ടു വളഞ്ഞിരിക്കുന്ന പല്ലുകൾ വായ്ക്കുള്ളിൽ അകപ്പെടുന്ന ഇര രക്ഷപ്പെടാതിരിക്കാൻ സഹായിക്കുന്നു. പരന്ന ശരീരമുള്ള ഈ മത്സ്യങ്ങൾ കടലിന്റെ അടിത്തട്ടിൽ നിലംപറ്റി കിടക്കുന്നതു കാരണം ശത്രുക്കൾക്ക് ഇവയെ വേഗം തിരിച്ചറിയാൻ കഴിയുകയില്ല. കടലിന്റെ അടിത്തട്ടിൽ യുഗ്മപത്രങ്ങളുടെ സഹായത്തോടെ നടക്കുവാനും ഇവയ്ക്കു കഴിവുണ്ട്.
മുൻപൃഷ്ഠപത്രം ഒരു ചൂണ്ടക്കമ്പുപോലെ രൂപാന്തരപ്പെട്ടിരിക്കുന്നു. ഇതിന്റെ ആദ്യത്തെ മൂന്നു മുള്ളുകൾ നീണ്ടവയാണ്. ഇവയിൽ ഏറ്റവും നീളംകൂടിയ ഒന്നാമത്തെ മുള്ളിനു മാത്രം സ്വതന്ത്രമായി ചലിക്കാൻ കഴിവുണ്ട്. മുകളിലേക്കു തള്ളിനില്ക്കുന്ന ഒരു കൊളുത്തു പോലെയാണിതു കാണപ്പെടുന്നത്; ഇതിനൊരു ചർമാവരണമുണ്ട്. സ്വയംപ്രകാശനശക്തിയുള്ള ഈ പൃഷ്ഠപത്രം ചലിപ്പിച്ച് മറ്റു മത്സ്യങ്ങളെവരെ വിഴുങ്ങുവാൻ ഇവയെ സഹായിക്കുന്നു.
ആംഗ്ലർ മത്സ്യങ്ങളിൽ ആൺമത്സ്യം പെൺമത്സ്യത്തിൻമേൽ പരജീവനസ്വഭാവം പ്രദർശിപ്പിക്കുന്നു. ആൺമത്സ്യം താരതമ്യേന വളരെ ചെറിയതാണ്. ജീവിതചക്രത്തിന്റെ ആദ്യഘട്ടങ്ങളിൽത്തന്നെ ആൺമത്സ്യം പെൺമത്സ്യത്തിനു മുകളിൽ ഏതാണ്ട് സ്ഥിരമായിത്തന്നെ പറ്റിപ്പിടിക്കുന്നു. ഇവതമ്മിൽ ജൈവബന്ധവും പുലർത്തുന്നുണ്ട്. ആൺമത്സ്യത്തിനു പോഷകവസ്തുക്കൾ പെൺമത്സ്യത്തിൽനിന്നു ലഭിക്കുന്നു. ആഴിയുടെ അടിത്തട്ടിൽ കഴിയുന്ന ഈ മത്സ്യങ്ങൾക്ക് ഇരുട്ടിൽ ഇണയെ കണ്ടെത്തുന്ന ബദ്ധപ്പാട് ഒഴിവാക്കാനുള്ള ഒരു ക്രമീകരണമാവാം ഇതെന്നു കരുതപ്പെടുന്നു.
ആംഗ്ലർ മത്സ്യം പൂർണവളർച്ചയെത്തുമ്പോൾ ഉദ്ദേശം 2 മീറ്റർ നീളംവരും. അണ്ഡൗഘം ഒരു സുതാര്യജലാറ്റിനപാളിയുടെ രൂപത്തിലുള്ളതാണ്. ഉദ്ദേശം മുക്കാൽ മീറ്റർ മുതൽ ഒരു മീറ്റർ വരെ വീതിയും 8-10 മീറ്റർ നീളവുമുള്ള ഇതിന്റെ ഉള്ളിലായാണ് മുട്ടകൾ കാണപ്പെടുന്നത്.

</doc>
<doc id="124253" url="https://ml.wikipedia.org/wiki?curid=124253" title="Anglerfish">
Anglerfish



</doc>
<doc id="124254" url="https://ml.wikipedia.org/wiki?curid=124254" title="ഡോൾഫിൻ മത്സ്യം">
ഡോൾഫിൻ മത്സ്യം

 
പെർസിഫോമിസ് മത്സ്യഗോത്രത്തിൽപ്പെടുന്ന കൊറിഫേനിഡേ കുടുംബത്തിലെ മത്സ്യമാണ് ഡോൾഫിൻ മത്സ്യം. ഇതിന്റെ ശാസ്ത്രീയനാമം "കൊറിഫേന ഹിപ്യൂറസ്" എന്നാണ്. ഡൊറാഡോ എന്ന പൊതുനാമത്തിലാണ് ഇത് അറിയപ്പെടുന്നത്. തെക്കേ ഇന്ത്യയിൽ "വണ്ണ", "വണ്ണവ", "ധീയവണ്ണവ" എന്നീ പ്രാദേശിക നാമങ്ങളിൽ ഡോൾഫിൻ മത്സ്യങ്ങൾ അറിയപ്പെടുന്നു. ഹവായ് ദ്വീപുകളിൽ ഇത് മഹിമഹി മത്സ്യമാണ്. ഹവായ് ദ്വീപു നിവാസികളുടെയും, മാലദ്വീപ് നിവാസികളുെടെയും ഭോജ്യമെന്ന നിലയിലും മഹിമഹി സാർവത്രികമായി അറിയപ്പെടുന്നു. മറ്റു രാജ്യങ്ങളിലൊന്നും ഭക്ഷ്യസാധനമായി ഇത് ഉപയോഗിച്ചു കാണുന്നില്ല. എല്ലാ ഉഷ്ണജലസമുദ്രങ്ങളിലും ഡോൾഫിൻ മത്സ്യങ്ങളെ കണ്ടുവരുന്നു. സമുദ്രസിറ്റേസിയനുകളായ ഡോൾഫിനുകൾ സസ്തനികളും അന്തരീക്ഷവായു ശ്വസിക്കുന്നവയുമാണ്; ഡോൾഫിനുകൾ ഡോൾഫിൻ മത്സ്യങ്ങളിൽ നിന്നു തികച്ചും വ്യത്യസ്തമാണ്.
1758-ൽ ലിനേയസ് എന്ന ശാസ്ത്രകാരനാണ് ഇവയ്ക്ക് "കൊറിഫേന ഹിപ്യൂറസ് ലിനേയസ്" എന്ന ശാസ്ത്രനാമം നല്കിയത്. കൊറിഫേന ഹിപ്യൂറസ് ഹിപ്യൂറസ്, കൊറിഫേന ഹിപ്യൂറസ് ഇക്വിസെറ്റിസ് എന്നീ പേരുകളിലും ഇവ അറിയപ്പെട്ടിരുന്നു. 1937-ൽ വാൻഫോർഡ് എന്ന ശാസ്ത്രകാരൻ ഇത്തരം മത്സ്യങ്ങളെ ശാന്തസമുദ്രത്തിൽ കണ്ടെത്തുകയുണ്ടായി.
ഡോൾഫിൻ മത്സ്യങ്ങളുടെ പാർശ്വങ്ങൾ പരന്നു നീണ്ട ശരീരത്തിൽ ചെറിയ ചെതുമ്പലുകളുണ്ടായിരിക്കും. ആൺമത്സ്യങ്ങളുടെ തല ഏതാണ്ട് ചതുരാകൃതിയിലും പെൺമത്സ്യങ്ങളുടേത് വൃത്താകൃതിയിലുമായിരിക്കും. പൂർണവളർച്ചയെത്തിയ ആൺമത്സ്യങ്ങൾ 1.8 മീറ്ററോളം നീളത്തിൽ വളരുന്നു. ഇതിന് 30.5 കിലോഗ്രാമോളം തൂക്കവുമുണ്ടായിരിക്കും. 16 കിലോഗ്രാമിലധികം തൂക്കമുള്ള പെൺമത്സ്യങ്ങളെ അപൂർവമായേ കാണാറുള്ളൂ. വിസ്തൃതമായ ചരിഞ്ഞ വായും താടിയെല്ലുകളിലും മേലണ്ണാക്കിലും നിരയായി കാണുന്ന പല്ലുകളും തല മുതൽ വാൽ വരെയെത്തുന്ന മുതുച്ചിറകും ഇതിന്റെ സവിശേഷതയാണ്. മുതുച്ചിറകിൽ 55-65 മുള്ളുകൾ കാണപ്പെടുന്നു. വാൽച്ചിറക് രണ്ടു പാളികളായി വിഭജിക്കപ്പെട്ടിരിക്കുന്നു.
ഡോൾഫിൻ മത്സ്യങ്ങളുടെ മുതുകുഭാഗം പൊതുവേ നീല നിറമായിരിക്കും. പച്ച, സ്വർണം, നീലലോഹിതം തുടങ്ങിയ പകിട്ടുള്ള നിറങ്ങൾ കലർന്ന നീലനിറമുള്ള മത്സ്യങ്ങളുമുണ്ട്. മുതുകിലെ നീലനിറം മിക്കപ്പോഴും മത്സ്യത്തിന്റെ മധ്യച്ചിറകുകളിലേക്കും വ്യാപിച്ചിരിക്കും. മറ്റു ചിറകുകൾക്ക് മഞ്ഞയോ ഓറഞ്ചോ നിറമായിരിക്കും. മത്സ്യത്തിന്റെ അടിവശത്തിന് മങ്ങിയ സ്വർണ നിറമാണുള്ളത്. മത്സ്യം ചത്തു കഴിഞ്ഞാൽ തിളക്കമുള്ള നിറങ്ങളെല്ലാം അപ്രത്യക്ഷമാകും.
ഡോൾഫിൻ മത്സ്യങ്ങൾ ഒറ്റയായോ കൂട്ടമായോ കാണപ്പെടുന്നു. ഇവയ്ക്ക് മണിക്കൂറിൽ 60 കിലോമീറ്റർ വരെ വേഗത്തിൽ നീന്താൻ കഴിയുന്നു. വളരെവേഗം വളരുന്ന ഇത്തരം മത്സ്യങ്ങൾക്ക് ധാരാളം ഭക്ഷണം അനിവാര്യമാണ്. ഏതാണ്ട് 30 സ്പീഷീസിലധികം മത്സ്യങ്ങളെ ഇവ ഇരയാക്കാറുണ്ട്. ഇക്സോസിറ്റിഡേ മത്സ്യകുടുംബത്തിൽപ്പെടുന്ന പറക്കും മത്സ്യങ്ങളെ പിടിച്ചു ഭക്ഷിക്കാനായി ഡോൾഫിൻ മത്സ്യങ്ങൾ അതിവേഗത്തിൽ നീന്താറുണ്ട്.
ഒഴുകി നടക്കുന്ന കടൽപ്പായലുകൾക്കിടയിലാണ് ഡോൾഫിൻ മത്സ്യക്കുഞ്ഞുങ്ങളെ സാധാരണയായി കാണാറുള്ളത്. മത്സ്യക്കുഞ്ഞുങ്ങൾക്ക് മെലിഞ്ഞുനീണ്ട ശരീരപ്രകൃതിയാണെങ്കിലും വളരുംതോറും പാർശ്വങ്ങൾ വിസ്തൃതമാവുന്നു. മത്സ്യക്കുഞ്ഞു ങ്ങൾ പല നിറങ്ങളുള്ളവയാണ്. ഇവയുടെ ശരീരത്തിനു കുറുകേയായി ലംബവും വിസ്തൃതവുമായ മധ്യച്ചിറകുകൾ വരെ നീളുന്ന നിരവധി വരകളും കാണപ്പെടുന്നുണ്ട്.

</doc>
<doc id="124255" url="https://ml.wikipedia.org/wiki?curid=124255" title="Dolphin fish">
Dolphin fish



</doc>
<doc id="124256" url="https://ml.wikipedia.org/wiki?curid=124256" title="മഹിമഹി">
മഹിമഹി



</doc>
<doc id="124259" url="https://ml.wikipedia.org/wiki?curid=124259" title="തിരുത">
തിരുത

 
ഒരിനം വളർത്തുമത്സ്യമാണ് തിരുത. ഇത് പെഴ്സിഫോമെസ് മത്സ്യഗോത്രത്തിലെ മുജിലിഡേ കുടുംബത്തിൽപ്പെടുന്നു. ഈ മത്സ്യത്തിന്റെ ശാസ്ത്രീയനാമം "മുജിൽ സെഫാലസ്" എന്നാണ്. ശ്രീലങ്ക, പാകിസ്താൻ, വിയറ്റ്നാം, ചൈന, ജപ്പാൻ, ഫിലിപ്പീൻസ്, ആസ്ത്രേലിയ, ഇന്ത്യ എന്നീ രാജ്യങ്ങളിലാണ് പ്രധാനമായും തിരുതമത്സ്യങ്ങളെ വളർത്തുന്നത്.
ശരീരഘടന.
തിരുത മത്സ്യത്തിന് സുമാർ 90 സെന്റിമീറ്റർ നീളമുണ്ടായിരിക്കും; ഏഴ് കിലോഗ്രാം വരെ തൂക്കവും. ശരീരത്തിന്റെ പാർശ്വഭാഗങ്ങൾ അധികം പരന്നതല്ല. തല പരന്നതും മാംസളവുമാണ്, മുതുകു ഭാഗത്തിന് ചാരനിറമായിരിക്കും. അതിനാലാണ് ഇവയ്ക്ക് "ഗ്രേ മുള്ളറ്റ്", "ഫ്ലാറ്റ്‌ഹെഡ് മുള്ളറ്റ്" എന്നീ പേരുകൾ ലഭിച്ചത്. ഉദരഭാഗത്തിന് വെള്ളിനിറമായിരിക്കും. വലിപ്പം കൂടിയ കണ്ണുകളും കട്ടിയുള്ള കൺപോളകളും തിരുതയുടെ സവിശേഷതകളാണ്. രണ്ട് ഭുജപത്രങ്ങളുമുണ്ട്. ഭുജപത്രങ്ങൾക്ക് നീലകലർന്ന കറുപ്പുനിറമാണ്. ആദ്യത്തെ ഭുജപത്രത്തിൽ ഉള്ള നാല് കൂർത്ത മുള്ളുകൾ മുള്ളറ്റുകളുടെ പൊതുലക്ഷണമാണ്. തിരുതയുടെ രണ്ടാമത്തെ ഭുജപത്രത്തിൽ ഒമ്പത് മുള്ളുകൾ ഉണ്ടായിരിക്കും. ഭുജപത്രത്തിന്റെ അടിഭാഗത്തായി കാണുന്ന കറുപ്പും നീലയും കലർന്ന വലിയൊരു അടയാളവും വാലിനറ്റത്തായുള്ള കറുത്ത അടയാളവും തിരുതയുടെ മാത്രം പ്രത്യേകതയാണ്. ഇവയുടെ രണ്ടു പൃഷ്ഠപത്രങ്ങൾക്കും ചാരനിറമാണ്.
വാസസ്ഥലം.
തിരുത ജലാശയങ്ങൾക്കടിത്തട്ടിലും കരയോടടുത്ത ആഴം കുറഞ്ഞ പ്രദേശങ്ങളിലുമാണ് ഇര തേടുന്നത്. ജലാശയത്തിനടിത്തട്ടിൽ ഇരതേടുന്നതിനാൽ ഇത്തരം മത്സ്യങ്ങളുടെ ആമാശയത്തിൽ ധാരാളം ചേറും ചെളിയും കടന്നുകൂടുക പതിവാണ്. കാലവർഷക്കാലത്ത് ധാരാളം എക്കൽ അടിഞ്ഞുകൂടുമ്പോൾ ഇവ കൂട്ടം കൂട്ടമായി നദീമുഖങ്ങളിലും കായലുകളിലും ഇരതേടാനെത്തുന്നു. തിരുത മത്സ്യം ഒരു സസ്യഭുക്കായിട്ടാണ് കണക്കാക്കപ്പെടുന്നതെങ്കിലും ഇവ ജന്തുപ്ലവങ്ങളെ ആഹാരമാക്കാറുണ്ട്.
കേരളത്തിൽ ഞാറയ്ക്കൽ, മാലിപ്പുറം എന്നീ മത്സ്യകൃഷിയിടങ്ങളിൽ വളർത്തുന്ന ഇനമാണ് തിരുത. ഇവ വളരെ വേഗത്തിൽ വളരും. ഇവയുടെ വളർച്ചയേയും വളർച്ചാനിരക്കിനേയും കുറിച്ച് വളരെയേറെ പഠനങ്ങൾ ഇന്ത്യയിലും വിദേശങ്ങളിലും നടന്നിട്ടുണ്ട്.
പ്രജനനം.
രണ്ടുവർഷം പ്രായമായതിനുശേഷമേ തിരുത മത്സ്യങ്ങൾക്ക് പ്രജനനശേഷി കൈവരുന്നുള്ളൂ. ശുദ്ധജലാശയങ്ങളിൽ ഇവ പ്രജനനം നടത്തുന്നതായി രേഖപ്പെടുത്തിയിട്ടില്ല. നവംബർ മുതൽ ഫെബ്രുവരി വരെയുള്ള മാസക്കാലങ്ങളിൽ ലവണാംശം കൂടിയ ആഴക്കടലിലാണ് ഇവ മുട്ടയിട്ടു പ്രജനനം നടത്തുന്നതെന്നു കരുതപ്പെടുന്നു. കെട്ടിക്കിടക്കുന്ന ലവണജലത്തിൽ തിരുതകൾ മുട്ടയിടാറില്ല. പലപ്പോഴും ഹോർമോൺ കുത്തിവയ്പുകൾ നടത്തി ഇവയെ മുട്ടയിടീക്കാനും അവയിൽ നിന്ന് കുഞ്ഞുങ്ങളെ വിരിയിച്ചെടുക്കാനും കഴിയുന്നുണ്ടെങ്കിലും ഇതുവരെ കുഞ്ഞുങ്ങളെ വളർത്തിയെടുക്കാനായിട്ടില്ല. മുട്ടയിൽനിന്നു വിരിഞ്ഞിറങ്ങുന്ന കുഞ്ഞുങ്ങൾ ലവണാംശത്തിന്റേയും പ്രകൃതിയിൽ നിന്നും ലഭിക്കേണ്ട ആഹാരത്തിന്റേയും അഭാവംമൂലം ചത്തുപോവുകയാണ് പതിവ്.
തിരുത മത്സ്യത്തിന്റെ മുട്ടകൾ ജലത്തിൽ പൊങ്ങിക്കിടക്കും. ഇവ വലിപ്പം കുറഞ്ഞതും 0.9 മില്ലിമീറ്റർ മാത്രം വ്യാസമുള്ളവയുമാണ്. ജലത്തിന്റെ താപനിലയനുസരിച്ച് മുട്ടകൾ വിരിയാൻ 48 മുതൽ 64 വരെ മണിക്കുർ സമയം ആവശ്യമാണ്. സമുദ്രജലത്തിൽ വിരിഞ്ഞിറങ്ങുന്ന കുഞ്ഞുങ്ങൾ ലവണാംശം കുറഞ്ഞ കായലുകളിലേക്കും നദീമുഖങ്ങളിലേക്കും ഇരതേടിപ്പോവുക പതിവാണ്.
തിരുത ഒരു ഉത്തമ വളർത്തുമത്സ്യമാണ്. വളരെ വേഗത്തിലുള്ള വളർച്ച, സസ്യാഹാരരീതി, മറ്റു മത്സ്യങ്ങളോടു പൊരുത്തപ്പെട്ടു ജീവിക്കാനുള്ള കഴിവ്, രുചിയേറിയ ദശ എന്നീ സവിശേഷതകളാണ് ഇവയെ ഒരു നല്ല വളർത്തുമത്സ്യമെന്ന നിലയിൽ മുൻനിരയിലാക്കുന്നത്. കടലോരങ്ങളിലെ ലവണ ജലതടാകത്തിൽ വളരുന്ന തിരുതക്കുഞ്ഞുങ്ങളെ ശുദ്ധജലവുമായി പൊരുത്തപ്പെടുത്തി ശുദ്ധജലാശയങ്ങളിലും വളർത്തുന്നുണ്ട്. തമിഴ്നാട്ടിൽ കടൽത്തീരങ്ങളിൽ നിന്നു ശേഖരിക്കുന്ന തിരുതക്കുഞ്ഞുങ്ങളെ ശുദ്ധജലവുമായി പൊരുത്തപ്പെടുത്തിയശേഷം ഉൾനാടൻ ശുദ്ധജലാശയങ്ങളിൽ വളർത്തുന്നു. പശ്ചിമബംഗാളിൽ ലവണജല തടാകങ്ങളിലും നെൽവയലുകളിലും തിരുത മത്സ്യം കൃഷി ചെയ്യുക പതിവാണ്. ലവണജലാശയങ്ങളിൽ കരിമീൻ, കണമ്പ്, പൂമീൻ എന്നിവയോടൊപ്പവും ശുദ്ധജലാശയങ്ങളിൽ കാർപ്പു മത്സ്യങ്ങളോടൊപ്പവും തിരുത മത്സ്യത്തെ വളർത്തുന്നു.
ഫിലിപ്പീൻസിൽ കടലോരമാണ് ഇതിന്റെ പ്രധാന വളർത്തു കേന്ദ്രം. ഇവ കുളങ്ങളിൽ മുട്ടയിട്ടു പ്രജനനം നടത്താറില്ല. അതിനാൽ ഓരോ വർഷവും സമുദ്രജലത്തിൽ നിന്ന് കുഞ്ഞുങ്ങളെ ശേഖരിച്ച് വളർത്തുകുളങ്ങളിൽ വിടേണ്ടതായി വരുന്നു. ഡിസംബർ മുതൽ മാർച്ച് വരെയുള്ള മാസക്കാലങ്ങളിലാണ് കുഞ്ഞുങ്ങളെ ധാരാളമായി ലഭിക്കുന്നത്. 2.5 - 3.5 സെന്റിമീറ്റർ വരെ നീളമുള്ള കുഞ്ഞുങ്ങളെ ദൂരദേശങ്ങളിലേക്കു കയറ്റി അയയ്ക്കുക സാധാരണമാണ്. ഈ പ്രായത്തിലാണ് ഇവയ്ക്ക് ശുദ്ധജലവുമായി പൊരുത്തപ്പെട്ടു ജീവിക്കാൻ കഴിയുന്നത്. തിരുതയുടെ ദേശാടനത്തെക്കുറിച്ച് ഇന്നും ഗവേഷണങ്ങൾ നടന്നുവരുന്നു.

</doc>
<doc id="124260" url="https://ml.wikipedia.org/wiki?curid=124260" title="Flathead mullet">
Flathead mullet



</doc>
<doc id="124261" url="https://ml.wikipedia.org/wiki?curid=124261" title="എപ്പിഫൈറ്റ്">
എപ്പിഫൈറ്റ്



</doc>
<doc id="124262" url="https://ml.wikipedia.org/wiki?curid=124262" title="മാസ്റ്റ് കോശം">
മാസ്റ്റ് കോശം

 
രോഗപ്രതിരോധവ്യവസ്ഥയിൽ പങ്കെടുക്കുന്ന കണികാമയകോശങ്ങളിൽ (granulocyte) പ്രധാനപ്പെട്ടതും പ്രത്യൂർജ്ജത, തീവ്രഗ്രാഹി പ്രതിപ്രവർത്തനങ്ങൾ എന്നിവയുടെ മുഖ്യമധ്യസ്ഥകോശവുമാണ് മാസ്റ്റ് കോശങ്ങൾ.ചർമ്മീയ പ്രതലങ്ങളിലും ഉപശ്ലേഷ്മകലകളിലും സിരികകൾക്ക് (venules) സമീപം ധാരാളമായി കാണപ്പെടുന്ന മാസ്റ്റ് കോശങ്ങൾ ജന്തുശരീരത്തിൽ പ്രവേശിക്കാനിടയാവുന്ന അപദ്രവ്യങ്ങൾക്കും അന്യവസ്തുക്കൾക്കും എതിരേ ഒന്നാംനിരപ്രതിരോധം തീർക്കുന്ന സഹജപ്രതിരോധസംവിധാനത്തിന്റെ പോരാളി കോശമാണ്. 
കൃത്യമായ ഉത്തേജകങ്ങളുടെ സാന്നിധ്യത്തിൽ സക്രിയമാക്കപ്പെടുന്ന മാസ്റ്റ് കോശങ്ങൾ അതിന്റെ കണികകളിൽ സംഭരിച്ചിട്ടുള്ള ഹിസ്റ്റമീൻ, മാംസ്യലയനികകൾ (proteases), ജലവിശ്ലേഷികൾ (hydrolases) തുടങ്ങിയ ജൈവരസങ്ങളെ ഉത്സർജ്ജിക്കുന്നു. ഹിസ്റ്റമീനും പ്രൊസ്റ്റഗ്ലാൻഡിൻ-ഡി2, ല്യൂകോട്രൈയീനുകൾ എന്നിവയും ചേർന്ന് സമീപസ്ഥ സിരകളെ വികസിപ്പിക്കുകയും തദ്വാരാ പ്രതിരോധപൂരകങ്ങളുടെയും (complement), ഇമ്മ്യൂണോഗ്ലോബുലിനുകളുടെയും പാരഗമ്യത വർദ്ധിപ്പിക്കുകയും ചെയ്യുന്നു. സൈറ്റോകൈനുകളും ചില ല്യുക്കോട്രൈയീനുകളും ചേർന്ന് മറ്റ് പ്രതിരോധകോശങ്ങളെ ആ പ്രദേശത്തേയ്ക്ക് രാസാനുചലനത്തിലൂടെ ആകർഷിക്കുന്നു. ല്യുക്കോട്രൈയീൻ ബി-4ന്റെ പ്രവർത്തനം ശ്വേതരക്താണുക്കളെ രക്തക്കുഴലുകളുടെ അന്തഃസ്തരത്തിൽ ഒട്ടിപ്പിടിക്കാനും (കോശ-ആസംജനം) സഹായിക്കുന്നു.
കോശജ്വലനവുമായി ബന്ധപ്പെട്ട മാസ്റ്റ് കോശ പ്രതിപ്രവർത്തനങ്ങൾ ശരീരത്തിന്റെ വിവിധ ഭാഗത്ത് വിവിധ പ്രതികരണങ്ങളാണുളവാക്കുന്നത്. പ്രത്യൂർജ്ജകങ്ങൾക്ക് എതിരേ ചർമ്മത്തിലുണ്ടാകുന്ന മാസ്റ്റ് കോശ പ്രതികരണം മൂലം ചൊറിച്ചിലും തടിപ്പുമാണു കാണാറ്. നാസാചർമ്മത്തിലെ പ്രതികരണം മൂക്കൊലിപ്പിനു കാരണമാകുന്നു. ശ്വാസകോശത്തിനുള്ളിലാകട്ടെ മാസ്റ്റ് കോശം തുടക്കമിടുന്ന പ്രതിക്രിയകൾ ശ്വാസനാളത്തിലെ മൃദുലപേശികളുടെ സങ്കോചത്തിനും ശ്വാസം മുട്ടലിനും കാരണമാകുന്നു. 
പ്രത്യൂർജ്ജത, തീവ്രഗ്രാഹിത, ആസ്മ, ത്വക്കിനെയും സന്ധികളെയുമൊക്കെ ബാധിക്കുന്ന ചില സ്വയം‌പ്രതിരോധാവസ്ഥാ രോഗങ്ങൾ (autoimmune disorders) എന്നിവയും മാസ്റ്റോസൈറ്റോസിസ് പോലുള്ള അർബുദാവസ്ഥകളും മാസ്റ്റ് കോശങ്ങളുമായി ബന്ധപ്പെട്ട് വൈദ്യശാസ്ത്രപ്രാധാന്യമുള്ളവയാണ്.

</doc>
<doc id="124264" url="https://ml.wikipedia.org/wiki?curid=124264" title="പരാദം">
പരാദം

 
ആതിഥേയ ശരീരത്തിൽ നിന്നു പോഷകങ്ങൾ സ്വീകരിച്ചു ജീവിക്കുന്ന ജീവിയാണ് പാരസൈറ്റ് അഥവാ പരാദം (ഇത്തിൾക്കണ്ണി |പരജീവി).പരാദങ്ങൾ മൂലം ആതിഥേയ ശരീരത്തിനു ഗുണമൊന്നുമുണ്ടാകുന്നില്ല എന്നുമല്ല ദോഷങ്ങൾ ഏറെ ഉണ്ടാവുകയും ചെയ്യുന്നു.

</doc>
<doc id="124269" url="https://ml.wikipedia.org/wiki?curid=124269" title="ഏകനായകം">
ഏകനായകം

 
ഇന്ത്യയിലേയും ശ്രീലങ്കയിലേയും കാടുകളിൽ കണ്ടു വരുന്ന പടരുന്ന ചെടിയാണു് ഏകനായകം #തിരിച്ചുവിടുക . കൊരണ്ടി എന്നും പൊൻ‌കൊരണ്ടി എന്നും അറിയപ്പെടുന്നു. Salaretin എന്നാണ് ഇംഗ്ലീഷ് നാമം.
ഔഷധ ഉപയോഗം.
വേരിലും തണ്ടിലും പ്രമേഹ ഹരങ്ങളായ രാസഘടകങ്ങൾ ഉണ്ടെങ്കിലും വേരാണു് ആയുർ‌വേദത്തിൽ മരുന്നിനായി ഉപയോഗിക്കുന്നതു്.

</doc>
<doc id="124274" url="https://ml.wikipedia.org/wiki?curid=124274" title="പൂവരശ്ശ്">
പൂവരശ്ശ്

 
കേരളത്തിൽ എല്ലായിടത്തും കണ്ടുവരുന്ന ഒരു ചെറു വൃക്ഷമാണ് പൂവരശ്ശ് #തിരിച്ചുവിടുക ചെമ്പരത്തിയുടെ വർഗ്ഗത്തിലുള്ള ഒരു ചെറുമരമാണിത്. ചീലാന്തി, പിൽ‌വരശു് എന്നീ പേരുകളിലും അറിയപ്പെടുന്നു. പോർ‌ഷ്യാ ട്രീ, അംബ്രലാ ട്രീ എന്നിവയാണ് ഇതിന്റെ ഇംഗ്ലീഷ് നാമങ്ങൾ. ഈ മരത്തിന്റെ തടി ചിതലുകളുടെ ആക്രമണത്തെ ഒരു പരിധിവരെ തടുക്കുന്നു .ഈ മരത്തിന്റെ വെള്ളനിറത്തിലുള്ള തടിയുടെ പുറം ഭാഗം പോലും മരത്തെ നശിപ്പിക്കുന്ന ചെറുജീവികളുടെ പ്രവർത്തനം ചെറുക്കൻ കഴിവുള്ളതാണ്. പൂവും മൊട്ടും ഇലകളുമെല്ലാം ഭക്ഷ്യയോഗ്യമാണ്. നല്ലൊരു കാലിത്തീറ്റയാണ്. തൊലിയിൽ നിന്നും നല്ല കട്ടിയുള്ള നാര് കിട്ടും. വെള്ളത്തിൽ നന്നായി നിലനിൽക്കുന്ന തടിയാണ് പൂവരശ്ശിന്റേത്, അതിനാൽ ഇതിൻറെ തടി ബോട്ടുണ്ടാക്കാൻ ഉപയോഗിക്കാറൂണ്ട്. മണ്ണൊലിപ്പു തടയാൻ നല്ലൊരു സസ്യമാണിത്.
രസാദി ഗുണങ്ങൾ.
രസം :തിക്തം, കഷായം
ഗുണം :ലഘു, രൂക്ഷം
വീര്യം :സമശീതോഷ്ണം
വിപാകം :കടു
ഔഷധയോഗ്യ ഭാഗം.
തൊലി, ഇല, പൂവ്, വിത്ത് 
ഔഷധ ഉപയോഗം.
ഇതിന്റെ തൊലി, ഇല, പൂവ്, വിത്തു് എന്നിവ ഉപയോഗിക്കുന്നു. മഞ്ഞ നിറത്തിലുള്ള നാലോ അഞ്ചോ ഇലകൾ 1 ലിറ്റർ‌ വെള്ളത്തിലിട്ട് തിളപ്പിച്ചു് പതിവായി കുടിച്ചാൽ കീമോ തെറാപ്പി കഴിഞ്ഞവരിൽ രക്തത്തിന്റെ കൗണ്ടും പ്ലേറ്റ്‌ലെറ്റിന്റെ കൗണ്ടും കൂടും മാസമുറ കൃത്യമല്ലാത്തവർ ഇതിന്റെ മഞ്ഞ നിറത്തിലുളള ഇല തിളപ്പിച്ച വെളളം കുടിക്കുന്നത്ഗുണം ചെയ്യുമെന്നും പറയപ്പെടുന്നു.

</doc>
<doc id="124277" url="https://ml.wikipedia.org/wiki?curid=124277" title="Mimics Parade (Malayalam Movie)">
Mimics Parade (Malayalam Movie)



</doc>
<doc id="124281" url="https://ml.wikipedia.org/wiki?curid=124281" title="Thespesia populnea">
Thespesia populnea



</doc>
<doc id="124282" url="https://ml.wikipedia.org/wiki?curid=124282" title="കടൽപശു">
കടൽപശു



</doc>
<doc id="124285" url="https://ml.wikipedia.org/wiki?curid=124285" title="തിലാപ്പിയ">
തിലാപ്പിയ

 
ഒരിനം വളർത്തുമത്സ്യമാണ് തിലാപ്പിയ. കേരളത്തിൽ ചിലയിടങ്ങളിൽ പിലോപ്പി, സിലോപ്യ എന്ന പേരിലും അറിയപ്പെടുന്നു. ഇത് പെഴ്സിഫോമെസ് മത്സ്യഗോത്രത്തിലെ സിക്ലിഡേ കുടുംബത്തിൽപ്പെടുന്നു. ഇതിന്റെ ശാസ്ത്രീയനാമം "തിലാപ്പിയ മൊസാമ്പിക്ക" എന്നാണ്. കിഴക്കൻ ആഫ്രിക്കയാണ് ഇവയുടെ ജന്മദേശമെന്നു കരുതപ്പെടുന്നു. ലവണ ജലാശയങ്ങളിലും ശുദ്ധജല തടാകങ്ങളിലും നെൽവയലുകളിലും തിലാപ്പിയകളെ വളർത്തുന്നുണ്ട്.
ഇനങ്ങൾ.
ആഫ്രിക്കയിൽ "തിലാപ്പിയ മൊസാമ്പിക്ക", "തിലാപ്പിയ നൈലോട്ടിക്ക", "തിലാപ്പിയ ഗലീലിയ" എന്നിങ്ങനെ മൂന്നിനം തിലാപ്പിയകളുണ്ട്. 19-ാം ശതകത്തിൽ ജാവ, ഇന്തോനേഷ്യ എന്നിവിടങ്ങളിൽ തിലാപ്പിയയെ വളർത്താൻ തുടങ്ങി. ജാവയിൽ നിന്ന് മലയ, ഫിലിപ്പീൻസ്, തായ്‌ലന്റ്, ശ്രീലങ്ക എന്നിവിടങ്ങളിലേക്ക് ഇവയുടെ കുഞ്ഞുങ്ങളെ കൊണ്ടുപോയി കൃഷിയാരംഭിച്ചു. 1952-ൽ തായ്ലൻഡിൽ നിന്നാണ് തിലാപ്പിയയെ ഇന്ത്യയിലെ കേന്ദ്രസർക്കാർ മത്സ്യ ഗവേഷണ സ്ഥാപനത്തിലേക്കു കൊണ്ടുവന്നത്. വളരെച്ചുരുങ്ങിയ കാലം കൊണ്ട് ഇന്ത്യയിലുടനീളം, പ്രത്യേകിച്ച് കേരളത്തിൽ വൻപ്രചാരം നേടാൻ ഈ വിദേശ മത്സ്യത്തിനു കഴിഞ്ഞു. ഏതു സാഹചര്യത്തിലും വളരാനുള്ള കരുത്തും അതിവേഗം മുട്ടയിട്ടു പെരുകാനുള്ള ശേഷിയും ഉള്ള ഇനമായതിനാൽ ഇന്ന് പലയിടങ്ങളിലേയും ജലാശയങ്ങളിൽ ഈ മത്സ്യം കൃഷിചെയ്തു വരുന്നു.
ശരീരഘടന.
തിലാപ്പിയ മൊസാമ്പിക്ക 36 സെന്റിമീറ്റർ വരെ നീളത്തിൽ വളരും. തിലാപ്പിയ ഗലീലിയ 43 സെന്റിമീറ്ററിലധികവും തിലാപ്പിയ നൈലോട്ടിക്ക 53 സെന്റിമീറ്ററിലധികവും നീളം വയ്ക്കുന്നവയാണ്. തിലാപ്പിയ മത്സ്യത്തിന്റെ പാർശ്വഭാഗം പരന്ന് ദീർഘ വൃത്താകൃതിയിലാണ്. മോന്ത ഉരുണ്ടിരിക്കും. ചെതുമ്പലുകൾ ചെറുതും ക്രമത്തിൽ അടുക്കിയിട്ടുള്ളതുമാണ്. രണ്ടു പാർശ്വരേഖകളുണ്ട്; ആദ്യത്തേത് ചെകിള ഭാഗത്തുനിന്നു തുടങ്ങി ശരീരത്തിന്റെ പകുതിയോളമെത്തി അവസാനിക്കുന്നു; രണ്ടാമത്തേത് ആദ്യത്തെ പാർശ്വരേഖ അവസാനിക്കുന്നതിന്റെ താഴെ നിന്നു തുടങ്ങി വാൽ വരെയെത്തുന്നു. മുതുച്ചിറകിൽ 17-ഉം, ഗുദച്ചിറകിൽ മൂന്നും, പിൻ പാർശ്വച്ചിറകിൽ ഒന്നും വീതം മൂർച്ചയുള്ള മുള്ളുകളുണ്ടായിരിക്കും.
മംസഘടന.
തിലാപ്പിയയുടെ മാംസത്തിൽ 14-19 ശതമാനം മാംസ്യവും, 76-83 ശതമാനം ജലാംശവും, 2 ശതമാനം കൊഴുപ്പും 4-11 മില്ലിഗ്രാം ഇരുമ്പും ഫോസ്ഫറസും കാത്സ്യവും അടങ്ങിയിരിക്കുന്നു.
നിറഭേദങ്ങൾ.
വളരുന്ന സാഹചര്യങ്ങൾക്കനുസരിച്ച് തിലാപ്പിയയുടെ ശരീരത്തിന്റെ നിറത്തിനും മാറ്റമുണ്ടാകും. ഇവയ്ക്ക് കറുപ്പോ തവിട്ടോ ചാരം കലർന്ന ഒലിവു നിറമോ ആണ്. മുൻ പാർശ്വച്ചിറകും വാൽച്ചിറകും കറുപ്പുനിറവും മുതുച്ചിറകിന്റേയും വാൽച്ചിറകിന്റേയും അറ്റത്തിന് മഞ്ഞ നിറവും ആണ്. പ്രജനന കാലത്ത് ആൺ പെൺ മത്സ്യങ്ങളിൽ വർണഭേദം പ്രകടമാണ്. പെൺ മത്സ്യത്തിന് ചാരനിറമുള്ള ശരീരത്തിൽ കറുത്ത പുള്ളികൾ ഉണ്ടായിരിക്കും. ആൺ മത്സ്യത്തിന്റെ ശരീരം കറുപ്പു നിറവും, വായയുടെ കീഴ്ഭാഗം മാത്രം വെളുത്ത നിറവുമായിരിക്കും. ആൺ മത്സ്യത്തിന്റെ മുൻ പാർശ്വച്ചിറകുകളുടേയും വാൽച്ചിറകുകളുടേയും അരികുകൾക്ക് ചുവപ്പു നിറമായിരിക്കും. ഇവയുടെ ഗില്ലുകൾ മഞ്ഞയും, കണ്ണുകൾ കറുപ്പു നിറം കൂടിയതുമാണ്. ആൺ മത്സ്യങ്ങൾ വലിപ്പം കൂടിയവയും പെൺ മത്സ്യങ്ങളെയപേക്ഷിച്ച് വളരെ വേഗത്തിൽ വളരുന്നവയുമാണ്. പെൺ മത്സ്യത്തിന്റെ ശരീരത്തിലെ കുറുകെയുള്ള വരകൾ കൂടുതൽ തെളിഞ്ഞുകാണും.
ഭക്ഷണരീതി.
തിലാപ്പിയ മത്സ്യത്തിന്റെ പ്രധാന ഭക്ഷണം ശൈവാലങ്ങളാണ്. ആവശ്യത്തിന് ഏകകോശസസ്യങ്ങളും മറ്റു ശൈവാലങ്ങളും ലഭ്യമാകാത്ത സാഹചര്യത്തിൽ ഇവ മറ്റു മത്സ്യങ്ങളുടെ ലാർവകൾ, ജലപ്രാണികൾ, ചെറിയ കവചിത ജന്തുക്കൾ തുടങ്ങിയവയെ ഭക്ഷിക്കുന്നു. ജലാശയങ്ങളിലും കുളങ്ങളിലും വളർത്തുന്ന തിലാപ്പിയകൾക്ക് തവിട്, പിണ്ണാക്ക്, ധാന്യപ്പൊടി, അരിഞ്ഞ ഇലകൾ, അടുക്കളയിലെ അവശിഷ്ടങ്ങൾ തുടങ്ങിയവ ആഹാരമായി നല്കിവരുന്നു.
പ്രജനനം.
രണ്ടോ മൂന്നോ മാസം പ്രായമാകുമ്പോൾ മുതൽ തിലാപ്പിയകൾ മുട്ടയിടാൻ തുടങ്ങും. ഒരു പെൺ മത്സ്യം വർഷത്തിൽ 10-15 പ്രാവശ്യം മുട്ടകളിടുന്നു. ഇവയുടെ മുട്ടകൾക്ക് 0.7 മില്ലിമീറ്റർ വ്യാസമുണ്ട്. ബീജസങ്കലനം നടന്ന മുട്ടകൾ പെൺമത്സ്യം വായിലാക്കുന്നു. മൂന്നു മുതൽ അഞ്ചുവരെ ദിവസങ്ങൾക്കകം മുട്ടകൾ വിരിയും. പെൺ മത്സ്യത്തിന്റെ വായിൽ നിന്ന് ഇര തേടാനും മറ്റും പുറത്തിറങ്ങുന്ന കുഞ്ഞുങ്ങൾ ഭയം തോന്നിയാലുടനെ തിരിച്ച് വായിൽ തന്നെ കയറി ഒളിക്കുന്നു.
ലവണാംശം കൂടിയ സമുദ്രജലത്തിൽപ്പോലും തിലാപ്പിയ പ്രജനനം നടത്താറുണ്ട്. ശുദ്ധജലത്തിൽ വളരുന്ന തിലാപ്പിയയുടെ മുട്ടകൾക്ക് മഞ്ഞനിറവും സമുദ്രജലത്തിലുള്ളവയുടേതിന് വെളുത്ത നിറവും ആയിരിക്കും. പെൺ മത്സ്യത്തിന്റെ വലിപ്പഭേദമനുസരിച്ച് മുട്ടകളുടെ എണ്ണത്തിലും വ്യത്യാസമുണ്ടായിരിക്കും. 100-120 മില്ലിമീറ്റർ വലിപ്പമുള്ള പെൺമത്സ്യങ്ങൾ 250 വരെയും 200-220 മില്ലിമീറ്റർ വലിപ്പമുള്ളവ ശരാശരി 900 വരെയും മുട്ടകളിടുന്നു.
വളർച്ചാനിരക്ക്.
തിലാപ്പിയ നല്ലൊരു വളർത്തു മത്സ്യമാണ്. വളർത്തു കുളങ്ങളിൽ അമിതമായി പെരുകുന്നത് ഇവയുടെ വളർച്ചാനിരക്ക് കുറയ് ക്കാനിടയാക്കുന്നു. അതിനാൽ വലിപ്പം കൂടിയവയെ മാറ്റി എണ്ണം കുറയ്ക്കുകയാണു പതിവ്. തിലാപ്പിയയോടൊപ്പം അതിന്റെ കുഞ്ഞുങ്ങളെ ഭക്ഷിക്കുന്ന മത്സ്യങ്ങളെ വളർത്തിയും പെരുപ്പം നിയന്ത്രിക്കാനാകും. ഇതിനായി വാകവരാൽ, വരാൽ, നരിമീൻ തുടങ്ങിയ മത്സ്യങ്ങളെ തിലാപ്പിയയ്ക്കൊപ്പം വളർത്തുന്നു. 35 മില്ലിമീറ്റർ വളർച്ചയെത്തുന്ന കുഞ്ഞുങ്ങളെ ലിംഗനിർണയം നടത്തി ആൺ പെൺ മത്സ്യങ്ങളെ വേർതിരിച്ച് വളർത്തിയും പെരുപ്പം നിയന്ത്രിക്കാം. ആൺമത്സ്യങ്ങൾ വേഗത്തിൽ വളരുന്നതിനാൽ ധാരാളം വലിപ്പം കൂടിയവയെ ലഭിക്കുകയും ചെയ്യും. സങ്കരവർഗത്തെയുത്പാദിപ്പിച്ചും പെരുപ്പം നിയന്ത്രിക്കാവുന്നതാണ്.

</doc>
<doc id="124286" url="https://ml.wikipedia.org/wiki?curid=124286" title="Tilapia">
Tilapia



</doc>
<doc id="124287" url="https://ml.wikipedia.org/wiki?curid=124287" title="ടാർപ്പെൻ">
ടാർപ്പെൻ

 
ഇലോപിഫോമിസ് മത്സ്യഗോത്രത്തിലെ ഇലോപിഡേ കുടുംബത്തിൽപ്പെടുന്ന വലിപ്പമേറിയ ഒരിനം മത്സ്യമാണ് ടാർപ്പെൻ. ഇതിന്റെ ശാസ്ത്രനാമം "ടാർപ്പെൻ അറ്റ്ലാന്റിക്കസ്" എന്നാണ്. പടിഞ്ഞാറൻ അറ്റ്ലാന്റിക്കിലെ നോവ സ്ക്കോട്ടിയ മുതൽ തെക്കൻ ബ്രസീൽ പ്രദേശങ്ങളിലെ തീരത്തിനോടടുത്തു വരെ ഇവയെ ധാരാളമായി കാണാം. ശുദ്ധജലത്തിലും സമുദ്രജലത്തിലും ഇവ വളരുന്നു. ഉഷ്ണമേഖലാ പ്രദേശങ്ങളിലാണ് ഇവ ധാരാളമായുള്ളത്. അറ്റ്ലാന്റിക് ടാർപ്പെനുകൾ വിലയേറിയ ഭക്ഷ്യ മത്സ്യമാണ്. ചൂണ്ടയിൽ കിടന്നുള്ള ഇവയുടെ കുതിച്ചുചാട്ടം കൗതുകകരമായ കാഴ്ചയാണ് എന്നതിനാൽ വിനോദത്തിനു വേണ്ടിയും ഇവയെ ചൂണ്ടയിട്ടു പിടിക്കാറുണ്ട്.
ശരീരഘടന.
മത്തിയുടെ ശരീരം പോലെ ഒതുങ്ങി പരന്ന ആകൃതിയാണ് ഈ മത്സ്യങ്ങൾക്കുള്ളത്. ശരീരം നിറയെ വെള്ളി നിറത്തിലുള്ള തിളങ്ങുന്ന മൃദുലമായ ചെതുമ്പലുകളുണ്ടായിരിക്കും. ഇതിന്റെ കീഴ്ത്താടി അല്പം മുന്നോട്ടു തള്ളി നിൽക്കുന്നു. വാൽ വലിപ്പം കൂടിയതും ദ്വിഭാജിതവുമാണ്. അപാക്ഷചിറകിന്റെ പാർശ്വഭാഗത്തിന് നീളക്കൂടുതലുണ്ട്.
ടാർപ്പെനുകളുടെ ശരീരത്തിന്റെ പുറഭാഗത്തിന് നീലനിറമായിരിക്കും. വയറും പാർശ്വഭാഗങ്ങളും വെളുത്ത് തിളക്കമുള്ളതുമാണ്. പൂർണവളർച്ചയെത്തിയ ഒരു മത്സ്യത്തിന് 1.8 - 2.5 മീറ്റർ നീളവും 45-90 കിലോഗ്രാം തൂക്കവും വരും. എങ്കിലും ഏതാണ്ട് 160 കിലോഗ്രാമോളം തൂക്കമുള്ള ടാർപ്പെനുകളെപ്പറ്റിയും രേഖകളുണ്ട്.
പ്രജനനം.
ജൂൺ - സെപ്തംബർ മാസങ്ങളാണ് ടാർപ്പെനുകളുടെ പ്രജനനകാലം. ഒരു പെൺമത്സ്യം 12 ദശലക്ഷത്തോളം മുട്ടകളിടും. മുട്ട വിരിഞ്ഞ് സുതാര്യശരീരഘടനയുള്ള ലെപ്റ്റോസെഫാലസ് എന്ന ലാർവ ഉണ്ടാവുന്നു. ഇവയ്ക്ക് ഈൽ മത്സ്യങ്ങളുടെ പരന്നു റിബൺ പോലുള്ള ലാർവയോടു സാദൃശ്യമുണ്ട്. ജലപ്രവാഹം വഴി ഇവ തീരത്തിനടുത്തെത്തുന്നു. ഇവിടെയാണ് ഇവ വളർച്ച മുഴുമിപ്പിക്കുന്നത്. തീരത്തോടടുത്തുള്ള കണ്ടൽ പ്രദേശങ്ങളിലും ചെറുതടാകങ്ങളിലും വളർന്ന്, വളർച്ച പൂർത്തിയാകുമ്പോൾ ഇവ കടലിലേക്ക് നീന്തിപ്പോകുന്നു.
ഉദ്ഭവം.
യൂറോപ്പ്, ഏഷ്യ, ആഫ്രിക്ക എന്നീ രാജ്യങ്ങളിൽ നിന്ന് ടാർപ്പെനുകളുടെ 100-135 ദശലക്ഷം വർഷങ്ങൾക്കു മുമ്പുള്ള ഫോസിലുകൾ കണ്ടെത്തിയിട്ടുണ്ട്. ഇവ ആദിമ മത്സ്യയിനങ്ങളിൽപ്പെടുന്നതായി ഇത് സൂചന നൽകുന്നു. ടാർപ്പെനുകളുടെ കീഴ്ത്താടിയുടെ ഇരുവശങ്ങൾക്കും ഇടയിലായി തൊണ്ടയുടെ ചർമ്മത്തിൽ ഒരു ജോടി പ്രതല അസ്ഥികൾ കാണപ്പെടുന്നത് ഇവയുടെ ആദിമ സ്വഭാവം വെളിവാക്കുവാനുപകരിക്കുന്നു. ആദിമ മത്സ്യ ഇനങ്ങളിലായിരുന്നു ഇത്തരം ഗളാസ്ഥികൾ കാണപ്പെട്ടിരുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="124288" url="https://ml.wikipedia.org/wiki?curid=124288" title="Tarpon">
Tarpon



</doc>
<doc id="124290" url="https://ml.wikipedia.org/wiki?curid=124290" title="Tierra del Fuego">
Tierra del Fuego



</doc>
<doc id="124292" url="https://ml.wikipedia.org/wiki?curid=124292" title="Portia Tree">
Portia Tree



</doc>
<doc id="124293" url="https://ml.wikipedia.org/wiki?curid=124293" title="Salaretin">
Salaretin



</doc>
<doc id="124294" url="https://ml.wikipedia.org/wiki?curid=124294" title="മേലേപ്പറമ്പിൽ ആൺവീട്">
മേലേപ്പറമ്പിൽ ആൺവീട്

 
രാജസേനൻ സംവിധാനം ചെയ്ത്, ജയറാം, ജഗതി ശ്രീകുമാർ, ജനാർദ്ദനൻ, നരേന്ദ്രപ്രസാദ്, ശോഭന തുടങ്ങിയവർ പ്രധാനവേഷങ്ങളിൽ അഭിനയിച്ച് 1993-ൽ പുറത്തിറങ്ങിയ മലയാളചലച്ചിത്രമാണ് മേലേപ്പറമ്പിൽ ആൺ‌വീട്. ഓ.കെ. പ്രൊഡക്ഷൻസിന്റെ ബാനറിൽ മാണി സി. കാ‍പ്പൻ നിർമ്മിച്ച ഈ ചിത്രം ഓ.കെ. റിലീസ് വിതരണം ചെയ്തിരിക്കുന്നു. ഗിരീഷ് പുത്തഞ്ചേരിയുടേതാണ് കഥ. തിരക്കഥയും, സംഭാഷണവും രഘുനാഥ് പലേരി നിർവ്വഹിച്ചിരിക്കുന്നു.
ഈ ചിത്രം ബോറോലർ ഘർ എന്ന പേരിൽ അസാമി ഭാഷയിൽ 2012-ൽ റീമേക്ക് ചെയ്തിരുന്നു. മാണി സി. കാപ്പനാണ് സംവിധാനം ചെയ്തത്. ഉത്പൽദാസ്, ദേവസ്മിത ബാനർജി എന്നിവർ പ്രധാനകഥാപാത്രങ്ങളെ അവതരിപ്പിച്ചു.
സംഗീതം.
ഗിരീഷ് പുത്തഞ്ചേരി, ഐ.എസ്. കുണ്ടൂർ, കണ്ണദാസൻ‍ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ജോൺസൺ ആണ്.
പുറത്തേക്കുള്ള കണ്ണികൾ.
 എന്ന താളിൽ ഈ ലേഖനവുമായി ബന്ധപ്പെട്ട ചൊല്ലുകൾ ലഭ്യമാണ്‌: 

</doc>
<doc id="124302" url="https://ml.wikipedia.org/wiki?curid=124302" title="Lycidas">
Lycidas



</doc>
<doc id="124305" url="https://ml.wikipedia.org/wiki?curid=124305" title="ആന്റിജൻ">
ആന്റിജൻ

 
പ്രതിരോധവ്യവസ്ഥയുടെ കോശങ്ങളുമായി പ്രവർത്തിച്ച് അവയെ സംവേദനശീലമാക്കുകയും പ്രതിദ്രവ്യങ്ങളുടെ (antibody) ഉല്പാദനത്തിനും ഉത്സർജ്ജനത്തിനും പ്രേരിപ്പിക്കുകയും അതേത്തുടർന്ന് പ്രതിദ്രവ്യങ്ങളാൽ ഉദാസീനമാക്കപ്പെടുകയോ (neutralize) കോശപ്രതലതന്മാത്രകളാൽ ബന്ധിക്കപ്പെടുകയോ ചെയ്യപ്പെടുകയും ചെയ്യുന്ന വസ്തുക്കളെയാണ് ആന്റിജൻ (പ്രതിജനകം) എന്നു പറയുന്നത്.
പൊതുവേ ആന്റിജൻ എന്ന വാക്കുകൊണ്ട് വിവക്ഷിക്കുന്നത് ശരീരം അന്യമായി കണക്കാക്കി പ്രതിരോധപ്രക്രിയകളിലൂടെ ആക്രമിക്കുന്ന രോഗാണുക്കളുടെയോ അപദ്രവ്യങ്ങളുടെയോ തന്മാത്രകളെയാണെങ്കിലും സ്വശരീരത്തിലെ വിവിധ തന്മാത്രകൾക്കും ആന്റിജനായി വർത്തിക്കാം. ഒരു രോഗാണുകോശത്തിന്റെ സ്തരോപരിതല തന്മാത്രകളും കോശാന്തർഭാഗത്തെ കണികകളും മുതൽ അതിന്റെ ജനിതകവസ്തുക്കൾ വരെയുള്ള ഏത് ഘടകത്തിനും പ്രതിജനകമായി പ്രവർത്തിക്കാൻ കഴിവുണ്ട്.
ആന്റിജനായി വർത്തിക്കുന്ന തന്മാത്രകളധികവും മാംസ്യങ്ങളാണെങ്കിലും മാംസ്യങ്ങളല്ലാത്ത രാസഘടനയുള്ള വസ്തുക്കൾക്കും ആന്റിജനായി വർത്തിക്കാമെന്ന് കണ്ടിട്ടുണ്ട്. മാംസ്യങ്ങളുമായി സംയോജിച്ച പോളീസാക്കറൈഡ് (ബഹുശാർക്കരം) തന്മാത്രകളും ശുദ്ധമായ പോളിസാക്കറൈഡുകളും പ്രതിജനകസ്വഭാവം കാണിക്കുന്നത് ഇതിനൊരുദാഹരണമാണ്. സ്വയം‌പ്രതിരോധാവസ്ഥാ രോഗങ്ങളോ സംയോജകകലാ (connective tissue) രോഗങ്ങളോ ഉള്ള വ്യക്തികളിൽ ജനിതകവസ്തുക്കളായ ഡി‌.എൻ‌.ഏ, ആർ‌.എൻ‌.ഏ എന്നിവയെ സ്വശരീരം പ്രതിജനകങ്ങളായി കണക്കാക്കി പ്രതിദ്രവ്യങ്ങൾ സൃഷ്ടിക്കുന്ന അവസ്ഥയുണ്ടാകാറുണ്ട്. ശരീരത്തിൽ വളരുന്ന അർബുദങ്ങളിലെ കോശഭാഗങ്ങളെയും അവ ഉല്പാദിപ്പിക്കുന്ന ചില തന്മാത്രകളെയും പ്രതിജനകമായി കണ്ട് ആക്രമിക്കുന്നതും സാധാരണമാണ്. 
പ്രതിജനകങ്ങളെ തിരിച്ചറിയാനും ബന്ധിക്കാനും കഴിവുള്ള തന്മാത്രകളാണ് ആന്റിബോഡി (പ്രതിദ്രവ്യങ്ങൾ). ബി-ലസികാണു, ടി-ലസികാണു എന്നിവയിൽ കാണുന്ന കോശസ്തര സ്വീകരിണികൾക്കും ഇതേ കഴിവുണ്ട്. രോഗാണുക്കളടക്കമുള്ള അന്യകോശങ്ങളെയും അവ വഹിക്കുന്ന പ്രതിജനകങ്ങളെയും ഭക്ഷകക്രിയയിലൂടെയോ (phagocytosis) കോശപാനക്രിയയിലൂടെയോ (pinocytosis) വിഴുങ്ങി സംസ്കരിച്ച് ഊതകസംയോജ്യ സംശ്ലിഷ്ട തന്മാത്രകളോടൊത്ത് അവതരിപ്പിക്കുമ്പോഴാണ് ഏതാണ്ട് എല്ലാ ലസികാണുക്കളും പ്രതിജനകങ്ങളെ തിരിച്ചറിഞ്ഞ് ബന്ധിക്കുക.ഊതകസംയോജ്യ തന്മാത്രകളുടെ സഹായമില്ലാതെയും ചില അവസരങ്ങളിൽ ലസികാണു-പ്രതിജനക ബന്ധനം സാധ്യമാണ് (ഉദാ: മൈകോബാക്റ്റീരിയത്തിന്റെ ലിപ്പിഡ് പ്രതിജനകങ്ങളും ടി-ലസികാണുക്കളും തമ്മിലെ ബന്ധനം).
പ്രതിരോധപ്രക്രിയകളെ ഉത്തേജിപ്പിക്കുന്ന സ്വഭാവമുള്ളതിനാൽ പ്രതിജനകങ്ങൾക്ക് വൈദ്യശാസ്ത്രത്തിൽ വളരെയധികം പ്രാധാന്യമുണ്ട്. വിവിധ രോഗാണുക്കളുടെ കോശഘടകങ്ങളെ വേർതിരിച്ച് അവയിലെ പ്രതിജനക സ്വഭാവം കാണിക്കുന്ന തന്മാത്രകളെ തെരഞ്ഞെടുത്ത് അരിച്ചുമാറ്റി ശുദ്ധീകരിച്ച് ജന്തുക്കളിൽ കുത്തിവയ്ക്കുമ്പോൾ പ്രസ്തുത രോഗാണുക്കൾ ഒരു അണുബാധാവസ്ഥയിൽ ശരീരത്തെ ആക്രമിച്ചാൽ ഉണ്ടാകുന്നതിനു സമാനമായ പ്രതിരോധപ്രവർത്തനങ്ങളും ബി-ലസികാണുപ്രേരിതമായ പ്രതിദ്രവ്യനിർമ്മാണവും ബി-സ്മൃതിലസികാണുക്കളുടെ പരിപക്വനവും ഒക്കെ ഉണ്ടാക്കാൻ സാധിക്കും.പൂർണമായ ഒരു രോഗാണുബാധയുടെ ലക്ഷണങ്ങൾ കാണിക്കാതെയും രോഗം ഉണ്ടാക്കാതെയും സംസ്കരിച്ച പ്രതിജനകങ്ങളെ മാത്രമുപയോഗിച്ച് നടത്തുന്ന പ്രതിരോധ കുത്തിവയ്പ്പുകൾ വഴി ഉളവാകുന്ന നിഷ്ക്രിയ പ്രതിരോധവത്കരണം (passive immunisation) ഇങ്ങനെ സാധിച്ചെടുക്കുന്നതാണ്.

</doc>
<doc id="124310" url="https://ml.wikipedia.org/wiki?curid=124310" title="R. Prakasham">
R. Prakasham



</doc>
<doc id="124313" url="https://ml.wikipedia.org/wiki?curid=124313" title="Makkal Maahathmiam">
Makkal Maahathmiam



</doc>
<doc id="124316" url="https://ml.wikipedia.org/wiki?curid=124316" title="Calicut Medical College">
Calicut Medical College



</doc>
<doc id="124317" url="https://ml.wikipedia.org/wiki?curid=124317" title="Kuravilangad Church">
Kuravilangad Church



</doc>
<doc id="124318" url="https://ml.wikipedia.org/wiki?curid=124318" title="കൊടിയത്തൂർ ഗ്രാമപഞ്ചായത്ത്‌">
കൊടിയത്തൂർ ഗ്രാമപഞ്ചായത്ത്‌

 
കോഴിക്കോട് ജില്ലയിൽ കോഴിക്കോട് താലൂക്കിൽ കുന്ദമംഗലം ബ്ളോക്കിലെ ഒരു ഗ്രാമപഞ്ചായത്താണ്‌ കൊടിയത്തൂർ.
പുലവാഴി നാട്ടു രാജവംശത്തിന്റെ കീഴിലായിരുന്ന പന്നിക്കോട്‌ അംശമാണു ഇന്നത്തെ കൊടിയത്തുർ. തിരുവമ്പാടി മണ്ഡലത്തിന്റെ കീഴിലാണ് ഈ പഞ്ചായത്ത്.
2001 ലെ കണക്കെടുപ്പ് പ്രകാരം ഇവിടുത്തെ ജനസംഖ്യ 26429 ആണ്. ഇതിൽ 13136 പുരുഷന്മാരും 13293 സ്ത്രീകളുമാണ്
പഞ്ചായത്ത് ഭരണം.
നിലവിൽ സുജ ടൊം ആണ് പഞ്ചായത്ത് പ്രസിഡന്റ്.വൈസ് പ്രസിഡന്റ് എൻ.കെ. അശ്റഫ്
വാർഡ് മെമ്പർമാർ.
1. കണ്ണാട്ടിൽ അബ്ദുറഹിമാൻ
2.
3. സുബ്റഹ്മണ്യൻ മാട്ടുമുറി
4. സുജ ടോം കുറുപ്പഞ്ചേരി
5. 
6. 
7. പുതിയോട്ടിൽ ബഷീറുദ്ദീൻ
8. ഹരീഷ് പന്നിക്കോട്
9.
10.
11.
12.
13.
14.
15.
16. സി.പി.അബ്ദുറഹിമാൻ

</doc>
<doc id="124319" url="https://ml.wikipedia.org/wiki?curid=124319" title="Gravitational waves">
Gravitational waves



</doc>
<doc id="124320" url="https://ml.wikipedia.org/wiki?curid=124320" title="ഗുരുത്വാകർഷണതരംഗം">
ഗുരുത്വാകർഷണതരംഗം

 
ഗുരുത്വ സ്ഥലകാലത്തിനുള്ളിലുള്ള ഒരു വ്യതിയാനം മൂലമുണ്ടാവുന്ന തരംഗങ്ങളാണ് ഗുരുത്വാകർഷണ തരംഗങ്ങൾ. ഇത് അതിന്റെ പ്രഭവസ്ഥാനത്തുനിന്ന് പുറത്തേക്ക് പ്രവഹിക്കുന്നു. സാമാന്യ ആപേക്ഷികതാസിദ്ധാന്തം അടിസ്ഥാനമാക്കി ആൽബർട്ട് ഐൻസ്റ്റീനാണിതിന്റെ സാദ്ധ്യത പ്രവചിച്ചത്. ദ്വന്ദ്വതാരകങ്ങൾ, വെള്ളക്കുള്ളന്മാർ, ന്യൂട്രോൺ നക്ഷത്രങ്ങൾ, തമോദ്വാരങ്ങൾ മുതലായവയെല്ലാം ഗുരുത്വാകർഷണ തരംഗങ്ങൾക്ക് കാരണമാകാറുണ്ട്.
പ്രപഞ്ചത്തിൽ ഏതൊരു വസ്തുവിന്റെ സാന്നിധ്യവും വക്രീകരണത്തിനു കാരണമാകുന്നുണ്ട്. വക്രീകരണം കൂടുമെന്നു മാത്രം. റബർ ഷീറ്റിലേക്ക് ഉയരത്തിൽനിന്ന് ഒരു ഇരുമ്പുഗോളം ഇട്ടാൽ പ്രകമ്പനം ഉണ്ടാകുമല്ലോ. ഗോളവും ഷീറ്റും ചലിച്ചുകൊണ്ടിരിക്കും. ഷീറ്റിലെ ചലനം പുറത്തേക്കു തരംഗരൂപത്തിൽ വ്യാപിക്കും. അതുപോലെ സ്ഥല–കാലത്തിന്റെ വക്രീകരണത്തിനുള്ളിൽ ഭാരമുള്ള വസ്തു ചലിക്കുന്നതിനനുസരിച്ച് ആ വക്രീകരണത്തിൽ വ്യത്യാസം വന്നുകൊണ്ടിരിക്കും. വസ്തു വേഗത്തിൽ ചലിക്കുകയാണെങ്കിൽ ഈ സ്ഥല– കാല വക്രീകരണം പ്രകാശവേഗത്തിൽ ചുറ്റുപാടും വ്യാപിക്കും. തരംഗരൂപത്തിലായിരിക്കും 
ഈ വ്യാപനം. നീളം, വീതി, ഉയരം, സമയം എന്നിങ്ങനെ ചതുർമാനങ്ങളിലായിട്ടായിരിക്കും ഈ ചലനത്തിന്റെ വ്യാപനം. ഇങ്ങനെ ചുറ്റുപാടും 
വ്യാപിക്കുന്ന തരംഗത്തെ ഐൻസ്റ്റീൻ ഗുരുത്വ തരംഗങ്ങൾ എന്നു വിളിച്ചു. 
ചരിത്രത്തിൽ ആദ്യമായി ഗുരുത്വാകർഷണ തരംഗങ്ങളെ നേരിട്ട് നിരീക്ഷിക്കപ്പെട്ട വിവരം 2016 ഫെബ്രുവരി 11 നാണ് ശാസ്ത്രലോകം വെളിപ്പെടുത്തിയത്.അമേരിക്കയിലെ ലേസർ ഇന്റർഫെറോമീറ്റർ ഗ്രാവിറ്റേഷനൽ വേവ് ഒബ്സർവേറ്ററി (ലിഗോ-LIGO) ലബോറട്ടറിയിലാണ് ഈ കണ്ടെത്തൽ നടന്നത്. പരീക്ഷണശാലയിൽ ഒരു പ്രോട്ടോണിന്റെ ആയിരത്തിൽ ഒരുഭാഗം വലിപ്പത്തിലുള്ള വ്യതിയാനം സൃഷ്ടിക്കാൻ ആ തരംഗത്തിനു കഴിഞ്ഞതായി ലിഗോ എക്സിക്യൂട്ടീവ് ഡയറക്ടർ ഡേവിഡ് റെയ്റ്റ്സെ അറിയിച്ചത്. മുൻപ് ഹൾസ് ടെയ്ലർ ദ്വന്ദ്വവ്യൂഹങ്ങൾ അളക്കുകവഴി അവയുടെ അസ്തിത്വം തെളിയിക്കപ്പെട്ടിട്ടുണ്ടെങ്കിലും ആദ്യമായിട്ടാണ് നേരിട്ട് നിരീക്ഷിക്കപ്പെടുന്നത്. 1300 കോടി പ്രകാശവർഷം അകലെയുള്ള രണ്ടു തമോഗർത്തങ്ങളുടെ കൂട്ടിയിടിയെ തുടർന്ന് ഉണ്ടായ ഗുരുത്വ തരംഗമാണു പരീക്ഷണശാലയിൽ കണ്ടെത്തിയത്. 1993 ൽ നോബൽ സമ്മാനത്തിന് അടിസ്ഥാനമായത് ഈ കണ്ടുപിടിത്തമാണ്. ഗുരുത്വാകർഷണ തരംഗങ്ങൾ കണ്ടെത്താനുള്ള വിവിധ ഉപകരണങ്ങൾ പ്രവർത്തിക്കുന്നുണ്ട്.
ഗാലക്‌സികൾ കൂട്ടിയിടിക്കുക, തമോഗർത്തങ്ങൾ കൂട്ടിയിടിച്ച് ഒന്നാവുക തുടങ്ങിയ അത്യന്ത്യം പ്രക്ഷുബ്ധമായ പ്രാപഞ്ചികസംഭവങ്ങൾ നടക്കുമ്പോഴുണ്ടാകുന്ന പ്രകമ്പനങ്ങൾ സ്ഥലകാല ജ്യാമിതിയിൽ ഓളങ്ങളായി സഞ്ചരിക്കുമെന്നാണ് ഐൻസ്‌റ്റൈന്റെ സിദ്ധാന്തം പറയുന്നത്. അതിനാണ് ഗുരുത്വതരംഗങ്ങളെന്ന് പറയുന്നത്. അതിനാണ് ഗുരുത്വതരംഗങ്ങളെന്ന് പറയുന്നത്. ഏതാണ്ട് 130 കോടി വർഷംമുമ്പ് രണ്ട് വിദൂര തമോഗർത്തങ്ങൾ അത്യന്തം സംഘർഷഭരിതമായി കൂടിച്ചേർന്നപ്പോൾ, സ്ഥലകാലജ്യാമിതിയിലുണ്ടാക്കിയ പ്രകമ്പനം ഭൂമിയെ കടന്നുപോയത് അടുത്തയിടെയാണ്. അഞ്ചുമാസംമുമ്പ് നടന്ന ആ കടന്നുപോകൽ രേഖപ്പെടുത്താനും, അവ ഗുരുത്വതരംഗങ്ങളാണെന്ന് തിരിച്ചറിയാനും ലിഗോ പരീക്ഷണത്തിൽ സാധിച്ചു. ഏതാണ്ട്, നാലു പതിറ്റാണ്ടായി ഗുരുത്വതരംഗങ്ങൾ കണ്ടെത്താൻ നടക്കുന്ന ഊർജ്ജിതശ്രമങ്ങളാണ് ഇതോടെ സഫലമാകുന്നത്. 
തിരുവനന്തപുരം ഐസർ, മുംബൈ ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ച്, പുണെ ഇന്റർ യൂണിവേഴ്സിറ്റി സെന്റർ ഫോർ അസ്ട്രോണമികൽ ആൻഡ് അസ്ട്രോ ഫിസിക്സ് തുടങ്ങിയ സ്ഥാപനങ്ങൾ ഇന്ത്യയിൽനിന്നു ലിഗോ സയന്റിഫിക് കൊളാബറേഷനിൽ അംഗങ്ങളാണ്.

</doc>
<doc id="124321" url="https://ml.wikipedia.org/wiki?curid=124321" title="Joomla">
Joomla



</doc>
<doc id="124322" url="https://ml.wikipedia.org/wiki?curid=124322" title="ജൂംല">
ജൂംല

 
വെബിൽ ലേഖനങ്ങൾ പ്രസിദ്ധീകരിക്കുന്നതിനും വെബ്സൈറ്റുകൾ നിർമ്മിക്കുന്നതിനും ഉപയോഗിക്കുന്ന സ്വതന്ത്ര സോഫ്റ്റ് വെയർ അധിഷ്ഠിതമായ ഒരു ലേഖന ക്രമീകരണ സംവിധാനമാണ് ജൂംല. ഇത് ഗ്നൂ അനുമതിപത്രപ്രകാരം പുറത്തിറക്കിയിട്ടുള്ളതാണ്. ഇത് പി.എച്.പി ഭാഷയും മൈഎസ്ക്യൂഎൽ വിവരസംഭരണിയും(database) ഉപയോഗിക്കുന്നു. ഇതിന് സിംഫോണി പിഎച്ച്പി ചട്ടക്കൂടിൽ(framework) ഉള്ള സോഫ്റ്റ്‌വെയർ ഡിപ്പെഡെൻസി ഉണ്ട്. മോഡൽ-വ്യൂ-കണ്ട്രോൾ അടിസ്ഥാനമാക്കിയാണിത് നിർമ്മിച്ചിരിക്കുന്നത്. ആർഎസ്എസ്(RSS) ഫീഡുകൾ, ന്യൂസ്, ബ്ലോഗുകൾ, വോട്ടുകൾ, തിരയൽ മുതലായവയെല്ലാം ഇതിന്റെ പ്രത്യേകതകളാണ്. വെബ് ഉള്ളടക്ക ആപ്ലിക്കേഷനുകളിൽ ചർച്ചാ ഫോറങ്ങൾ, ഫോട്ടോ ഗാലറികൾ, ഇ-കൊമേഴ്‌സ്, ഉപയോക്തൃ കമ്മ്യൂണിറ്റികൾ എന്നിവയും മറ്റ് നിരവധി വെബ് അധിഷ്‌ഠിത ആപ്ലിക്കേഷനുകളും ഉൾപ്പെടുന്നു. ഓപ്പൺ സോഴ്‌സ് മാറ്റേഴ്‌സ്, ഇങ്കി(Inc)-ന്റെ നിയമപരവും സംഘടനാപരവും സാമ്പത്തികവുമായ സ്രോതസ്സുകൾ ഉപയോഗിച്ച് പിന്തുണയ്ക്കുന്ന സന്നദ്ധപ്രവർത്തകരുടെ ഒരു കമ്മ്യൂണിറ്റിയാണ് ജൂംല വികസിപ്പിച്ചെടുത്തത്.
ജൂംല വെബ്‌സൈറ്റിൽ നിന്ന് ഏകദേശം 6,000 എക്സ്റ്റക്ഷനുകൾ ലഭ്യമാണ്, മറ്റ് ഉറവിടങ്ങളിൽ നിന്ന് കൂടുതൽ ലഭ്യമാണ്. 2022-ലെ കണക്കനുസരിച്ച്, വേഡ്പ്രസ്സ്(WordPress), ഷോപ്പിഫൈ(Shopify), വിക്സ്(Wix), സ്ക്വയർസ്പേസ്(Squarespace) എന്നിവയ്ക്ക് ശേഷം ഇന്റർനെറ്റിൽ ഏറ്റവും കൂടുതൽ ഉപയോഗിക്കുന്ന അഞ്ചാമത്തെ സിഎംഎസ്(CMS) ആയി ഇത് കണക്കാക്കപ്പെടുന്നു.
അവലോകനം.
ഒരു ടെംപ്ലേറ്റ് പ്രോസസർ ഉപയോഗിക്കുന്ന ജൂംലയ്ക്ക് ഒരു വെബ് ടെംപ്ലേറ്റ് സിസ്റ്റം ഉണ്ട്. ഇതിന്റെ ആർക്കിടെക്ചർ ഒരു ഫ്രണ്ട് കൺട്രോളറാണ്, യുആർഐ പാഴ്‌സ് ചെയ്യുകയും ടാർഗെറ്റ് പേജ് തിരിച്ചറിയുകയും ചെയ്യുന്ന പിഎച്ച്പി വഴി നോൺ-സ്റ്റാറ്റിക് യുആർഐകൾക്കായുള്ള എല്ലാ അഭ്യർത്ഥനകളും റൂട്ട് ചെയ്യുന്നു. ഇത് കൂടുതൽ മനുഷ്യർക്ക് വായിക്കാൻ കഴിയുന്ന പെർമാലിങ്കുകൾക്കുള്ള പിന്തുണ അനുവദിക്കുന്നു. കൺട്രോളർ ഫ്രണ്ട്‌എൻഡ്, പബ്ലിക്-ഫേസിംഗ് വ്യൂ, ഒരു ബാക്കെൻഡ് (ജിയുഐ-ഡ്രൈവ്) അഡ്മിനിസ്ട്രേഷൻ ഇന്റർഫേസ് എന്നിവ നിയന്ത്രിക്കുന്നു. അഡ്മിനിസ്‌ട്രേഷൻ ഇന്റർഫേസ് (a) ഒരു ഡാറ്റാബേസിൽ മാനേജ്‌മെന്റും ഉള്ളടക്ക വിവരങ്ങളും സംഭരിക്കുന്നു, കൂടാതെ (b) ഒരു കോൺഫിഗറേഷൻ ഫയൽ പരിപാലിക്കുന്നു (configuration.php, സാധാരണയായി ജൂംല ഇൻസ്റ്റലേഷന്റെ ഫയൽ സിസ്റ്റം റൂട്ടിൽ സ്ഥിതി ചെയ്യുന്നു). കോൺഫിഗറേഷൻ ഫയൽ സെർവർ, ഡാറ്റാബേസ്, ഫയൽ സിസ്റ്റം എന്നിവ തമ്മിലുള്ള കണക്ഷൻ നൽകുകയും വെബ്‌സൈറ്റ് ഒരു സെർവറിൽ നിന്ന് മറ്റൊന്നിലേക്ക് മൈഗ്രേറ്റ് ചെയ്യാൻ സഹായിക്കുകയും ചെയ്യുന്നു.
References.
&lt;templatestyles src="Reflist/styles.css" /&gt;

</doc>
<doc id="124323" url="https://ml.wikipedia.org/wiki?curid=124323" title="Drupal">
Drupal



</doc>
<doc id="124324" url="https://ml.wikipedia.org/wiki?curid=124324" title="ദ്രുപാൽ">
ദ്രുപാൽ

 
പി.എച്ച്.പി. ഉപയോഗിച്ച് നിർമ്മിച്ചിട്ടുള്ള ഒരു ഉള്ളടക്കപരിപാലന സംവിധാനമാണ് (Content Management System) ദ്രുപാൽ. ഇത് ഗ്നൂ സാർവ്വജനിക അനുവാദപത്രപ്രകാരമാണ്‌ പുറത്തിറക്കിയിട്ടുള്ളത്. വിവരനിയന്ത്രണസംവിധാനമായും ദ്രുപാൽ ഉപയോഗിക്കുന്നുണ്ട്. ലോകമെമ്പാടുമുള്ള ഏറ്റവും മികച്ച 10,000 വെബ്‌സൈറ്റുകളിൽ കുറഞ്ഞത് 14 ശതമാനവും, 10 ദശലക്ഷം മികച്ച വെബ്‌സൈറ്റുകളിൽ 1.2 ശതമാനവും[9] ദ്രുപാൽ ഒരു ഓപ്പൺ സോഴ്‌സ് ബാക്ക്-എൻഡ് ചട്ടക്കൂട് നൽകുന്നു—വ്യക്തിഗത ബ്ലോഗുകൾ മുതൽ കോർപ്പറേറ്റ്, രാഷ്ട്രീയ, സർക്കാർ സൈറ്റുകൾ വരെ.വിജ്ഞാന മാനേജ്മെന്റിനും ബിസിനസ് സഹകരണത്തിനും സിസ്റ്റങ്ങൾ ദ്രുപാൽ ഉപയോഗിക്കുന്നു. 
2022 മാർച്ചിലെ കണക്കനുസരിച്ച്, ദ്രുപാൽ കമ്മ്യൂണിറ്റിയിൽ 1.39 ദശലക്ഷത്തിലധികം അംഗങ്ങൾ ഉൾപ്പെടുന്ന, 124,000 ഉപയോക്താക്കൾ സജീവമായി സംഭാവന ചെയ്യുന്നു, ഇതിന്റെ ഫലമായി 48,300-ലധികം സൗജന്യ മൊഡ്യൂളുകൾ ദ്രുപാലിന്റെ പ്രവർത്തനക്ഷമത വിപുലീകരിക്കുകയും ഇഷ്ടാനുസൃതമാക്കുകയും ചെയ്യുന്നു, ദ്രുപാലിന്റെ രൂപവും ഭാവവും മാറ്റുന്ന 3,000-ലധികം സൗജന്യ തീമുകളും, 1,400 സൗജന്യ വിതരണങ്ങളെങ്കിലും, കുറഞ്ഞ ഘട്ടങ്ങളിലൂടെ സങ്കീർണ്ണമായ, യൂസ്-സ്പെസിഫിക്ക് ദ്രുപാൽ സജ്ജീകരിക്കാൻ ഉപയോക്താക്കളെ അനുവദിക്കുന്നു.
ദ്രുപാൽ കോർ എന്നറിയപ്പെടുന്ന ദ്രുപാലിന്റെ സ്റ്റാൻഡേർഡ് റിലീസ്, കണ്ടന്റ്-മാനേജ്മെന്റ് സിസ്റ്റങ്ങൾക്ക് പൊതുവായുള്ള അടിസ്ഥാന സവിശേഷതകൾ ഉൾക്കൊള്ളുന്നു. ഉപയോക്തൃ അക്കൗണ്ട് രജിസ്ട്രേഷനും പരിപാലനവും, മെനു മാനേജ്മെന്റ്, ആർഎസ്എസ്(RSS) ഫീഡുകൾ, ടാക്സോണമി, പേജ് ലേഔട്ട് കസ്റ്റമൈസേഷൻ, സിസ്റ്റം അഡ്മിനിസ്ട്രേഷൻ എന്നിവ ഇതിൽ ഉൾപ്പെടുന്നു. ദ്രുപാൽ കോർ ഇൻസ്റ്റാളേഷന് ഒരു ലളിതമായ വെബ്‌സൈറ്റ്, സിംഗിൾ- അല്ലെങ്കിൽ മൾട്ടി-യൂസർ ബ്ലോഗ്, ഒരു ഇന്റർനെറ്റ് ഫോറം അല്ലെങ്കിൽ ഉപയോക്താവ് നിർമ്മിച്ച ഉള്ളടക്കം നൽകുന്ന ഒരു കമ്മ്യൂണിറ്റി വെബ്‌സൈറ്റ് ആയി പ്രവർത്തിക്കാനും കഴിയും.
അവലംബം.
&lt;templatestyles src="Reflist/styles.css" /&gt;

</doc>
<doc id="124336" url="https://ml.wikipedia.org/wiki?curid=124336" title="നാഗദന്തി">
നാഗദന്തി

 
 
ഒരു ഔഷധസസ്യമാണ്‌ നാഗദന്തി. ഈ കുറ്റിച്ചെടിയുടെ വേര്‌, ഇല, കുരു എന്നിവയാണ്‌ ഔഷധത്തിനായുപയോഗിക്കുന്നത്. പനി, മഞ്ഞപ്പിത്തം തുടങ്ങിയ രോങ്ങൾക്കുള്ള ഔഷധമായി നാഗദന്തി ഉപയോഗിച്ചുവരുന്നു. യുഫോർബിയേസീ (Euphorbiaceae) സസ്യകുടുംബത്തിൽപ്പെടുന്ന ഇവയുടെ ശാസ്ത്ര നാമം ബാലിയോസ്പെർമം മൊണ്ടാനം (Baliospermum montanum), ബാ. ആക്സില്ലെർ (B.axillare എന്നാണ്). ദന്തി എന്ന സംസ്കൃതനാമത്തിൽ അറിയപ്പെടുന്ന നാഗദന്തിക്ക് നീർവാളത്തിന്റെ എല്ലാ ഗുണങ്ങളും ഉണ്ട്. ഹിമാലയസാനുക്കളിൽ ഏകദേശം 900 മീറ്റർ വരെ ഉയരമുള്ള പ്രദേശങ്ങളിൽ ഇത് ധാരാളമായുണ്ട്. മ്യാൻമർ, മലയ എന്നിവിടങ്ങളിലും ഇന്ത്യയിലെ മിക്ക സംസ്ഥാനങ്ങളിലും ഇത് വളരുന്നുണ്ട്.
ഘടന.
ഏകാന്തരന്യാസത്തിൽ ക്രമീകരിച്ചിരിക്കുന്ന ലഘു പത്രങ്ങൾക്കു നല്ല കട്ടിയുണ്ടെങ്കിലും അവയിലെ സിരകൾ വളരെ വ്യക്തമായി കാണാൻ കഴിയും. നാഗദന്തിയുടെ ചുവടുഭാഗത്തുള്ള ഇലകൾ 15-30 സെ.മീറ്ററോളം നീളമുള്ളതാണ്. ചുവടുഭാഗം വൃത്താകാരമായ ഇലയുടെ അരികുകൾ ദന്തുരമാണ്. പത്രവൃന്തത്തിനു ചുവട്ടിലായി കാണപ്പെടുന്ന ഗ്രന്ഥികൾ പോലെയുള്ള രണ്ട് ഭാഗങ്ങളിലും ഓരോ അനുപർണങ്ങളുണ്ടായിരിക്കും. ഡിസംബർ മുതൽ മാർച്ച് വരെയുള്ള മാസങ്ങളിൽ നാഗദന്തി പുഷ്പിക്കുന്നു. ഇലയുടെ കക്ഷ്യങ്ങളിൽനിന്ന് റസീം പുഷ്പമഞ്ജരിയായിട്ടാണ് പുഷ്പങ്ങളുണ്ടാകുന്നത്. ഒരു പുഷ്പമഞ്ജരിയിൽ അനേകം ചെറിയ ഇളംപച്ചനിറത്തിലുള്ള പുഷ്പങ്ങളുണ്ടാകുന്നു. ആൺപുഷ്പങ്ങളും പെൺപുഷ്പങ്ങളും ഒരേ സസ്യത്തിൽത്തന്നെയാണ് ഉണ്ടാകുന്നത്. ബാഹ്യദളങ്ങൾ കൊഴിഞ്ഞുപോകാതെ കായ്കളോടൊപ്പം നിലനില്ക്കുന്നു. ആൺപുഷ്പങ്ങളിൽ വൃത്താകാരത്തിലുള്ള 4-6 ബാഹ്യദളപുടങ്ങളുണ്ടായിരിക്കും. 10-30 കേസരങ്ങളുണ്ട്. പെൺപുഷ്പങ്ങളിൽ 5-6 ബാഹ്യദളപുടങ്ങളും നീളം കൂടിയ വർത്തികയും മൂന്ന് അറകളുള്ള അണ്ഡാശയവുമുണ്ട്. കായ് 0.8-1.5 സെന്റീമീറ്ററോളം നീളമുള്ള കാപ്സ്യൂളാണ്. കാപ്സ്യൂളുകൾ ലോമിലമാണ്. വിവിധനിറങ്ങളിലുള്ള വിത്തുകൾ കാണപ്പെടുന്നു. ഈ ചെടിയുടെ മിനുസമുള്ള വിത്തുകൾക്ക് ആവണക്കിൻ കുരുവിനോട് സാദൃശ്യമുണ്ട്. അതിനാലാകാം 'ഏരണ്ഡഫല' (ഏരണ്ഡ=ആവണക്ക്) എന്ന സംസ്കൃതനാമത്തിൽ ഈ ചെടി അറിയപ്പെടാനിടയായത്.
നാഗദന്തിയുടെ വേരും കാണ്ഡവും ഇലയും വിത്തും വിഷമയമാണ്. ഇതിന്റെ വിഷാംശം ഉള്ളിൽ ചെന്നാൽ ആദ്യമായി ത്രികോല്പക്കൊന്ന അരച്ചു കഴിച്ച് വയറിളക്കിയശേഷം പാലോ നെയ്യോ കഴിക്കണം. ദേഹത്ത് താന്നിമരത്തിന്റെ മരത്തൊലി അരച്ചു പുരട്ടുന്നതും നല്ലതാണ്. വിഷമയമായതിനാൽ നാഗദന്തിയുടെ ഔഷധയോഗ്യമായ ഭാഗങ്ങളെല്ലാം ശുദ്ധിചെയ്തശേഷമാണ് ഉപയോഗിക്കുന്നത്.
നാഗദന്തിയുടെ കട്ടിയുള്ള വേര് തവിട്ടുനിറമുള്ളതാണ്. വേരിൽ സ്റ്റാർച്ചും റെസിനും അടങ്ങിയിട്ടുണ്ട്. ഇത് ഒരു വിരേചനൌഷധമാണ്. ഇല ഉപയോഗിച്ചുണ്ടാക്കുന്ന കഷായം ആസ്തമരോഗം ശമിപ്പിക്കും. വിത്തിൽ നിന്നെടുക്കുന്ന ഒരിനം എണ്ണ മൂത്രക്കല്ല് രോഗത്തിന് ഔഷധമായുപയോഗിക്കുന്നു. ദന്ത്യാരിഷ്ടം, ദന്തീഹരിതകി തുടങ്ങിയ ആയുർവേദ ഔഷധങ്ങളുടെ മുഖ്യഘടകം നാഗദന്തിയാണ്.
'നാഗദന്തിയെരിച്ചുള്ളു ഗുണം തീക്ഷ്ണോഷ്ണമായ് വരും
നിറത്തെ തെളിയിപ്പാനുമെത്രയും ഗുണമായ് വരും'
എന്നാണ് നാഗദന്തിയെ ഗുണപാഠത്തിൽ വിശേഷിപ്പിച്ചിരിക്കുന്നത്. 
രസാദി ഗുണങ്ങൾ.
രസം: കഷായം, തിക്തം
ഗുണം: ലഘു, രൂക്ഷം
വീര്യം : ഉഷ്ണം
വിപാകം : കടു

</doc>
<doc id="124338" url="https://ml.wikipedia.org/wiki?curid=124338" title="ശശികുമാർ">
ശശികുമാർ

 
ദൃശ്യമാധ്യമരംഗത്തെ പ്രഗൽഭനായ ഒരു മലയാളിയാണ്‌ ശശികുമാർ. ഇന്ത്യയിലെ ആദ്യ സ്വകാര്യ പ്രാദേശിക ഭാഷാ ചാനലായ ഏഷ്യാനെറ്റിന്റെ സ്ഥാപകൻ. ഇപ്പോൾ ചെന്നൈയിലെ ഏഷ്യൻ കോളേജ് ഓഫ് ജേർണലിസം എന്ന സ്ഥാപനത്തിന്റെ ചെയർമാ‌ൻ. 1984 മുതൽ 86 വരെയുള്ള വർഷങ്ങളിൽ ഹിന്ദുവിന്റെയും, ഫ്രണ്ട്ലൈനിന്റെയും ആദ്യ പശ്ചിമേഷ്യാലേഖകനായി ജോലിചെയ്തു. ചലച്ചിത്രകാരൻ, അഭിനേതാവ് എന്നീ നിലകളിലും പ്രസിദ്ധനാണ് ശശികുമാർ. ദൂരദർശനിലൂടെ ദൃശ്യമാധ്യമരംഗത്തേക്കു ചുവടുവെച്ച ശശികുമാർ ദൂരദർശനുവേണ്ടി നിരവധി ഡോക്യുമെന്ററികളും ഫീച്ചർ ഫിലിമുകളും നിർമ്മിച്ചിട്ടുണ്ട്. "ഇനിയും മരിച്ചിട്ടില്ലാത്ത നമ്മൾ", "ലൗഡ്സ്പീക്കർ ",എന്നു നിന്റെ മൊയ്തീൻ എന്നീ മലയാള സിനിമകളിൽ അഭിനയിച്ചു. എൻ.എസ്. മാധവന്റെ "വന്മരങ്ങൾ വീഴുമ്പോൾ' എന്ന കഥയെ അടിസ്ഥാനപ്പെടുത്തി ഹിന്ദിയിൽ 'കായ തരൺ' എന്ന ചിത്രം സം‌വിധാനം ചെയ്തു.
ജീവിതരേഖ.
തൃശൂർ ജില്ലയിലെ കൊടുങ്ങല്ലൂരിനടുത്ത കരൂപടന്നയാണ്‌ ശശികുമാറിന്റെ ജന്മദേശം.
പിതാവ് വി ബാലകൃഷ്ണമേനോൻ. മാതാവ്:തോട്ടപ്പിള്ളിൽ ഭാനുമതി. ബോംബെ, കൽകട്ട,ചെന്നൈ എന്നിവിടങ്ങളിലായിരുന്നു അദ്ദേഹത്തിന്റെ കുട്ടിക്കാലം. ചെന്നൈയിലെ ലയോള കോളേജിൽ നിന്ന് ബിരുദവും മദ്രാസ് ക്രിസ്ത്യൻ കോളേജിൽ നിന്ന് ചരിത്രത്തിൽ ബിരുദാനന്തര ബിരുദവും കരസ്ഥമാക്കി. സംഗീതാസ്വാദനത്തിൽ താത്പര്യമുള്ള അദ്ദേഹം വെങ്കട്ടരാമഭാഗവതരുടെ കീഴിൽ പത്തുവർഷം സംഗീതവും പഠിച്ചു. ഐ.എ.എസിനു സെലക്ഷൻ ലഭിച്ചെങ്കിലും ചലച്ചിത്രത്തോടുള്ള ആഗ്രഹം കാരണം ഐ.എ.എസ് വേണ്ടെന്നു വെക്കുകയായിരുന്നു. ചെന്നൈയിലും ഡൽഹിയിലും ദൂരദർശന്റെ വാർത്താവതാരകനും നിർമ്മാതാവുമായാണ്‌ ടി.വി രംഗത്തേക്കുള്ള പ്രവേശം. പിന്നീട് പി.ടി.ഐ. യുടെ ചീഫ് പ്രൊഡ്യൂസറും ജനറൽ മാനേജറുമായി. ദൂരദർശന്റെ ജന്മഞ്ച്,താനാബാന,മണിമാറ്റേഴ്സ് എന്നീ ജനപ്രിയ പരിപാടികൾ നിർമ്മിച്ചതും ശശികുമാർ ആയിരുന്നു. ശശികുമാർ സ്ഥാപിച്ച മറ്റൊരു സ്ഥാപനമാണ് ലാഭേഛയില്ലാതെ പ്രവർത്തിക്കുന്ന മീഡിയ ഡവലപ്മെന്റ് ഫൗണ്ടേഷൻ ട്രസ്റ്റ് ‌. പ്രധാനമന്ത്രിയുടെ ഓഫീസ് രൂപീകരിച്ച Empowered Committee on Information, communication and Technology എന്ന സമിതിയിൽ ഒരംഗമാണ്‌ ശശികുമാർ.
കവിയും ഗാനരചയിതാവും ചലച്ചിത്രകാരനുമായിരുന്ന പി. ഭാസ്കരന്റെ മകൾ രാധികയാണ്‌ ശശികുമാറിന്റെ ഭാര്യ.
മാദ്ധ്യമ നിലപാട്.
ഇടതുപക്ഷ ചിന്താഗതി പുലർത്തുന്ന ശശികുമാർ തന്റെ മാധ്യമ നിലപാടുകളേയും ആ നിലക്ക് വ്യാഖ്യാനിക്കാൻ ആഗ്രഹിക്കുന്ന വ്യക്തിയാണ്‌. പക്ഷപാതിത്വങ്ങൾ മറച്ചുവെക്കുന്നതല്ല; അതു വെളിപ്പെടുത്തുന്നതാണ്‌ ശരിയായ പത്രപ്രവർത്തനം എന്ന് അദ്ദേഹം പറയുന്നു. അദ്ദേഹം തുടരുന്നു: "എനിക്കു പക്ഷപാതിത്വങ്ങളുണ്ട്. എന്റെ ഏത് പ്രവൃത്തിയിലും അതു പ്രതിഫലിക്കുകയും ചെയ്യും"
ഏഷ്യാനെറ്റ് സ്ഥാപകൻ.
പി.ടി.ഐക്ക് സ്വന്തമായ ഒരു സ്വകാര്യ ചാനൽ എന്തുകൊണ്ട് ആയിക്കൂടാ എന്ന ശശികുമാറിന്റെ ചിന്തയിൽ നിന്നാണ്‌ ഏഷ്യാനെറ്റിന്റെ പിറവി. ചാനലിനുവേണ്ടിയുള്ള പ്രൊപ്പോസൽ പി.ടി.ഐ അംഗീകരിക്കാതെ വന്നപ്പോഴാണ്‌ ശശികുമാർ തന്റെ അമ്മാവനായ ഡോ. റജിമേനോനുമായി ചേർന്ന് സ്വന്തമായി ചാനൽ തുടങ്ങാൻ തീരുമാനിച്ചത്. ഇന്നത്തെ ഏഷ്യാനെറ്റിന്റെ പേരും ലോഗോയും ശശികുമാർ ഉണ്ടാക്കിയതായിരുന്നു. ലോഗോ ഡിസൈൻ ചെയ്തത് രാമചന്ദ്ര ഗുഹയുടെ ഭാര്യ സുജാത കേശവൻ ആണ്‌.
നുറുങ്ങുകൾ.
അരവിന്ദന്റെ "പോക്കുവെയിൽ" എന്ന ചിത്രത്തിൽ ശശികുമാറിന്റെ ഒരു ദുഃസ്വപ്നം അതേപടി ചേർത്തിട്ടുണ്ട്. തിളച്ചവെള്ളവുമായി ബാലചന്ദ്രൻ ചുള്ളിക്കാടിന്റെ കഥാപാത്രത്തിനു പിന്നാലെ മൊട്ടത്തലയനായ ഒരു തടിയൻ ഓടുന്ന രംഗം ശശികുമാറിന്റെ ഒരു സ്വപ്നം അതേപടി അരവിന്ദൻ ആവിഷ്കരിച്ചതാണ്‌‌. ഇതൊരു സിനിമയിൽ ഉപയോഗിക്കാൻ പോവുകയാണെന്നും അതുകണ്ടാൽ ശശി പിന്നീട് ഈ സ്വപ്നം കാണുകയില്ലന്ന് അരവിന്ദൻ പറഞ്ഞുവെന്നും പിന്നീട് ആ ദുഃസ്വപ്നം താൻ കണ്ടിട്ടില്ലെന്നും അദ്ദേഹം ഓർക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="124341" url="https://ml.wikipedia.org/wiki?curid=124341" title="Lingayatism">
Lingayatism



</doc>
<doc id="124342" url="https://ml.wikipedia.org/wiki?curid=124342" title="Basava">
Basava



</doc>
<doc id="124343" url="https://ml.wikipedia.org/wiki?curid=124343" title="Madhuranombarakattu">
Madhuranombarakattu



</doc>
<doc id="124344" url="https://ml.wikipedia.org/wiki?curid=124344" title="മധുരനൊമ്പരക്കാറ്റ് (മലയാളചലച്ചിത്രം)">
മധുരനൊമ്പരക്കാറ്റ് (മലയാളചലച്ചിത്രം)



</doc>
<doc id="124345" url="https://ml.wikipedia.org/wiki?curid=124345" title="Major Histocompatibility Complex">
Major Histocompatibility Complex



</doc>
<doc id="124347" url="https://ml.wikipedia.org/wiki?curid=124347" title="Mainstream Christianity">
Mainstream Christianity



</doc>
<doc id="124348" url="https://ml.wikipedia.org/wiki?curid=124348" title="Nontrinitarianism">
Nontrinitarianism



</doc>
<doc id="124349" url="https://ml.wikipedia.org/wiki?curid=124349" title="സി.ഐ.ഡി മൂസ">
സി.ഐ.ഡി മൂസ



</doc>
<doc id="124350" url="https://ml.wikipedia.org/wiki?curid=124350" title="C.I.D. Moosa">
C.I.D. Moosa



</doc>
<doc id="124351" url="https://ml.wikipedia.org/wiki?curid=124351" title="Manorama Weekly">
Manorama Weekly



</doc>
<doc id="124352" url="https://ml.wikipedia.org/wiki?curid=124352" title="Sasikumar">
Sasikumar



</doc>
<doc id="124355" url="https://ml.wikipedia.org/wiki?curid=124355" title="Vadakara Taluk">
Vadakara Taluk



</doc>
<doc id="124356" url="https://ml.wikipedia.org/wiki?curid=124356" title="Mast cell">
Mast cell



</doc>
<doc id="124358" url="https://ml.wikipedia.org/wiki?curid=124358" title="ചീലാന്തി">
ചീലാന്തി



</doc>
<doc id="124359" url="https://ml.wikipedia.org/wiki?curid=124359" title="പിൽ‌വരശു്">
പിൽ‌വരശു്



</doc>
<doc id="124362" url="https://ml.wikipedia.org/wiki?curid=124362" title="ഡാർട്ടർ മത്സ്യം">
ഡാർട്ടർ മത്സ്യം

 
പെർസിഡേ മത്സ്യകുടുംബത്തിന്റെ ഉപകുടുംബമായ ഇത്തിയോസ്റ്റോമാറ്റിനേയിൽപ്പെടുന്ന മത്സ്യങ്ങളുടെ പൊതുനാമമാണ് ഡാർട്ടർ മത്സ്യം. ശുദ്ധജല സ്രോതസ്സുകളായ അരുവികളിലും നദികളിലുമാണ് ഇവ പ്രധാനമായും കണ്ടുവരാറുള്ളത്. വ്യത്യസ്തങ്ങളായ പരിസ്ഥിതികളിൽ ജീവിക്കുന്ന ഡാർട്ടർ മത്സ്യങ്ങൾ പാറക്കെട്ടുകളും കല്ലുകളുമുള്ള ആഴം കുറഞ്ഞ പ്രദേശങ്ങളിലാണ് സാധാരണയായി കാണപ്പെടുന്നത്. നൂറിലധികം ഇനങ്ങളിൽപ്പെട്ട ഈ ചെറു ശുദ്ധജല മത്സ്യങ്ങൾ വടക്കേ അമേരിക്കയുടെ കിഴക്കൻ പ്രദേശത്തുള്ള നദികളിലാണ് ധാരാളമായി കാണപ്പെടുന്നത്. ചുവപ്പ്, ഓറഞ്ച്, നീല, പച്ച എന്നീ വർണങ്ങളുള്ള മത്സ്യങ്ങൾ പ്രത്യുല്പാദനകാലം അടുക്കുന്നതോടുകൂടി നദികളുടെയും അരുവികളുടെയും ആഴം കുറഞ്ഞ ചരൽ പ്രദേശങ്ങളിൽ കൂട്ടം കൂട്ടമായി പ്രത്യക്ഷപ്പെടാറുണ്ട്. ഇക്കാലത്ത് ആൺ മത്സ്യങ്ങളുടെ ചിറകുകളിൽ പ്രകടമാകുന്ന വർണഭംഗി ആകർഷകമാണ്.
ഒഴുക്കു വെള്ളം ഇഷ്ടപ്പെടുന്ന ഡാർട്ടർ മത്സ്യങ്ങളുടെ പ്രധാന ആഹാരം ജീവനുള്ള വിരകളും ശലഭങ്ങളുമാകയാൽ ഇവയെ അക്വേറിയത്തിൽ സാധാരണ വളർത്താറില്ല. ജലത്തിന്റെ അടിത്തട്ടുമായി ഇഴുകിച്ചേരുന്ന ഇരുനിറമുള്ള ചിലയിനം ഡാർട്ടർ മത്സ്യങ്ങളെയും കണ്ടെത്തൊൻ കഴിഞ്ഞിട്ടുണ്ട്. പൂർണവളർച്ചയെത്തുന്ന ഡാർട്ടർ മത്സ്യങ്ങളുടെ വലിപ്പം ഏതാണ്ട് 7-10 സെന്റിമീറ്റർ വരെ ആയിരിക്കും. എന്നാൽ ഏറ്റവും ചെറിയ ഡാർട്ടർ മത്സ്യമായ "ഇത്തിയോസ്റ്റോമാ മൈക്രോപെർക്കയ്ക്ക്" പൂർണ വളർച്ചയെത്തുമ്പോൾ ഏതാണ്ട് 4 സെന്റിമീറ്റർ വലിപ്പമേ കാണാറുള്ളൂ. സാധാരണയായി കണ്ടുവരാറുള്ള "ലോജ് പെർച്ച്" 20 സെന്റിമീറ്റർ വരെ വളരാറുണ്ട്. "റെയിൻബോ ഡാർട്ടർ" എന്നറിയപ്പെടുന്ന "ഇത്തിയോസ്റ്റോമ കെറുലിയം" പ്രധാനപ്പെട്ട ഒരിനം ഡാർട്ടർ മത്സ്യമാണ്. ഇവയ്ക്ക് എട്ടു സെന്റിമീറ്ററോളം വലിപ്പം വരും. മധ്യ അമേരിക്കയിലെ നദികളിൽ ധാരാളമായി കാണപ്പെടുന്ന ഈ ഇനത്തിലെ ആൺ മത്സ്യങ്ങളുടെ ചിറകുകൾ നീല, ചുവപ്പ്, ഓറഞ്ച്, കറുപ്പ് എന്നീ നിറങ്ങളിലുള്ള വരകളാൽ അലംകൃതമാണ്.
താരതമ്യേന വലിപ്പം കൂടിയ ആൺമത്സ്യങ്ങൾ ഒരു പ്രത്യേക പ്രദേശം അവയുടെ സ്വൈരവിഹാരരംഗമായി തിരഞ്ഞെടുക്കുന്നു. ഈ പ്രദേശത്തേക്കു കടക്കാൻ മറ്റ് ആൺ മത്സ്യങ്ങൾ നടത്തുന്ന എല്ലാ ശ്രമങ്ങളെയും പരാജയപ്പെടുത്താൻ ഇവ ആവേശകരമായ ചെറുത്തുനിൽപു നടത്താറുണ്ട്. എന്നാൽ ഈ പ്രദേശത്തേക്കു കടന്നു വരുന്ന പെൺമത്സ്യങ്ങളെ ആട്ടിയോടിക്കാൻ ആൺ മത്സ്യം ശ്രമിക്കാറില്ല; അവിടെ വസിക്കാൻ അവയെ അനുവദിക്കാറുമുണ്ട്. ഇത്തരത്തിൽ കടന്നു വന്നു താമസിക്കുന്ന പെൺ മത്സ്യങ്ങൾ നദിയുടെ അടിത്തട്ടിൽ ചെറു പാത്രത്തിന്റെ ആകൃതിയിലുള്ള കൂടു നിർമ്മിക്കുന്നു. മുട്ടകൾ പുറത്തേക്കു വരുന്ന സമയത്തു ഇവ കൂടിനുള്ളിൽ അമർന്നിരിക്കും. ആൺ മത്സ്യങ്ങൾ ബീജദാനം നടത്തി മുട്ടകൾ വിരിയാൻ സഹായിക്കുന്നു. അതോടൊപ്പം തന്നെ പശപോലെയുള്ള ഒരു തരം ദ്രാവകത്താൽ ഇവ മുട്ടകളെ പൊതിയുന്നു. ഇത്തരത്തിലുള്ള ആവരണം ഉള്ളതിനാൽ മുട്ടകൾ കല്ലുകളിൽ ഒട്ടിച്ചേർന്നും ചിലപ്പോൾ കല്ലുകളിൽ നിന്നു തുക്കിയിട്ടപോലെയും കാണപ്പെടാറുണ്ട്. ഒഴുക്കിൽപ്പെട്ട് മുട്ടകൾ ചിതറിപ്പോകാതിരിക്കാനും ഈ പ്രക്രിയ സഹായകമാണ്. എങ്കിലും നദിയിലെ പ്രതികൂല ഭൗതിക സാഹചര്യങ്ങളോടും മാംസഭോജികളായ ഇതര മത്സ്യങ്ങളോടും മല്ലടിച്ചാണ് ഇവ വളർച്ച പ്രാപിക്കുന്നത്. ഇത്തരം സാഹചര്യങ്ങൾ ഇവയുടെ നിലനിൽ‌പ്പിനെ ദോഷമായി ബാധിക്കുന്നതായി മത്സ്യഗവേഷകർ രേഖപ്പെടുത്തിയിട്ടുണ്ട്.

</doc>
<doc id="124363" url="https://ml.wikipedia.org/wiki?curid=124363" title="Darter fish">
Darter fish



</doc>
<doc id="124367" url="https://ml.wikipedia.org/wiki?curid=124367" title="നങ്ക്">
നങ്ക്

 
സൊളീഡീയ കുടുംബത്തിൽപ്പെടുന്ന ഭക്ഷ്യയോഗ്യമായ മത്സ്യമാണ് നങ്ക്. ഇതിന്റെ ശാസ്ത്രനാമം "സോളിയ സോളിയ" എന്നാണ്. നാവിന്റെ ആകൃതിയിലുള്ള ഈ മത്സ്യത്തിന്റെ ശരീരം പരന്നിരിക്കും. ഇവ അറ്റ്ലാന്റിക് മഹാസമുദ്രത്തിലും മധ്യധരണ്യാഴിയിലും ബ്രിട്ടന്റെയും അയർലൻഡിന്റെയും തീരങ്ങളിലും ധാരാളമായി കണ്ടുവരുന്നു. പൊതുവേ ആഴം കുറഞ്ഞ സമുദ്രഭാഗത്ത് ജീവിക്കാനിഷ്ടപ്പെടുന്ന നങ്ക് 10-60 മീറ്റർ ആഴത്തിലാണ് കാണപ്പെടുന്നത്. സാധാരണയായി മണ്ണുകൊണ്ടോ ചെളികൊണ്ടോ പൊതിഞ്ഞ നിലയിലാണ് ഇവ കാണപ്പെടുക.
ശരീരഘടന.
30-40 സെന്റിമീറ്റർ നീളമുള്ള നങ്കിന് മഞ്ഞയോ ചാരമോ അപൂർവമായി കടുത്ത തവിട്ടുനിറമോ ആയിരിക്കും. ശരീരത്തിൽ അവിടവിടെയായി കറുത്ത പൊട്ടുകളും വരകളും കാണപ്പെടുന്നു. ശരീരത്തിന്റെ വലതുഭാഗത്ത് അടുത്തടുത്തായാണ് രണ്ട് കണ്ണുകളും കാണപ്പെടുന്നത്. കണ്ണുകൾ താരതമ്യേന ചെറുതായിരിക്കും. ഏതാണ്ട് വൃത്താകൃതിയിലുള്ള തലയും താഴേക്ക് തിരിഞ്ഞിരിക്കുന്ന ചെറിയ വായും ഇവയുടെ സവിശേഷതയാണ്. മേൽത്താടിയെല്ലും പല്ലുകളും മൃദുവായിരിക്കും. പൃഷ്ഠപത്രവും, വാൽച്ചിറകും, ഗുദച്ചിറകും കൂടി മത്സ്യത്തിന്റെ പാർശ്വഭാഗം മുഴുവൻ അലങ്കാരമായി നില്ക്കുന്ന തൊങ്ങൽപോലെ ആയിത്തീർന്നിരിക്കുന്നു. ഈ തൊങ്ങൽ സമുദ്രാന്തർഭാഗത്ത് സാവധാനം ഇഴഞ്ഞുനീങ്ങാൻ ഇവയെ സഹായിക്കുന്നു.
ഏകദേശം ശരീരത്തിന്റെ അത്രയുംതന്നെ നീളമുള്ള പൃഷ്ഠപത്രം കണ്ണുകളുടെ മുൻഭാഗത്തുനിന്ന് ആരംഭിച്ച് പാർശ്വഭാഗത്ത് വാൽച്ചിറകുമായും പിന്നിൽ ഗുദച്ചിറകുമായും സംയോജിക്കുന്നു. പൃഷ്ഠപത്രത്തോളംതന്നെ നീളമുള്ള ഗുദച്ചിറക് ചെകിളയുടെ പിൻഭാഗത്തുനിന്നാണ് ആരംഭിക്കുന്നത്. നങ്കിന് പൂർണവളർച്ചയെത്തിയ രണ്ട് ഭുജച്ചിറകുകൾ ഉണ്ട്. മുകളിലെ ഭുജച്ചിറകുകളുടെ സ്വതന്ത്ര അറ്റത്തായി സവിശേഷമായ ഒരു കറുത്ത പൊട്ട് കാണപ്പെടുന്നു.
തലയ്ക്കും വായയ്ക്കും ചുറ്റിലായി എഴുന്നുനില്ക്കുന്ന ചെറിയ വെളുത്ത തന്തുക്കൾ സംവേദകാവയവങ്ങളാണ്. ഇത് സ്പർശനേന്ദ്രിയമായും രസവേദകാവയവമായും ഉപയോഗപ്പെടുത്തുന്നതായി കരുതപ്പെടുന്നു.
ഭക്ഷണരീതി.
അധികസമയവും സമുദ്രാന്തർഭാഗത്ത് മണലിലും ചെളിയിലും പുതഞ്ഞുകിടക്കാൻ ഇഷ്ടപ്പെടുന്ന നങ്ക് രാത്രികാലങ്ങളിലാണ് ഇര തേടുന്നത്. സ്ഥിരമായി മുകളിലേക്കും താഴേക്കുമുള്ള തരംഗിത ചലനത്തിലൂടെയാണ് ഇവ സഞ്ചരിക്കുന്നത്. ആകാശം മേഘാവൃതമായിരിക്കുമ്പോഴും സമുദ്രജലം കലങ്ങിയിരിക്കുമ്പോഴും പകൽസമയങ്ങളിലും ഇവ ഇരതേടാനിറങ്ങാറുണ്ട്. സമുദ്രാന്തർഭാഗത്തുള്ള ചെറു മത്സ്യങ്ങളും ക്രസ്റ്റേഷ്യനുകളും വിരകളും ഇവയുടെ ആഹാരമാണ്.
നങ്ക് ദേശാടനം നടത്താറുണ്ട്. ശീതകാലത്ത് 120 മീറ്റർ വരെ ആഴമുള്ള സമുദ്രാന്തർഭാഗത്തേക്ക് ഇവ നീങ്ങാറുണ്ട്. എന്നാൽ മുട്ടയിടുന്നതിനുവേണ്ടി വസന്തകാലത്തും വേനൽക്കാലത്തിന്റെ ആരംഭത്തിലും സമുദ്രത്തിന്റെ ആഴം കുറഞ്ഞ ഭാഗത്തേക്ക് ഇവ തിരികെയെത്തുന്നു.
പ്രായപൂർത്തിയായ പെൺമത്സ്യം ഏകദേശം അഞ്ചുലക്ഷത്തോളം മുട്ടകളിടും. ഒരു മില്ലിമീറ്ററിൽ താഴെ വ്യാസമുള്ള മുട്ടകൾ വെള്ളത്തിൽ പൊങ്ങിക്കിടക്കും. മുട്ട വിരിഞ്ഞുണ്ടാകുന്ന ലാർവയ്ക്ക് ഏകദേശം ഒരു സെന്റിമീറ്റർ വലിപ്പമെത്തുമ്പോൾ ഇടത് കണ്ണ് വലതു കണ്ണിന്റെ അടുത്തേക്ക് നീങ്ങുന്നു.
അമിതമായി മത്സ്യബന്ധനം നടത്തുന്നതിനാൽ സ്വാദേറിയ നങ്ക് ഇപ്പോൾ വംശനാശഭീഷണി നേരിടുകയാണ്.

</doc>
<doc id="124368" url="https://ml.wikipedia.org/wiki?curid=124368" title="Common sole">
Common sole



</doc>
<doc id="124370" url="https://ml.wikipedia.org/wiki?curid=124370" title="Mackerel">
Mackerel



</doc>
<doc id="124371" url="https://ml.wikipedia.org/wiki?curid=124371" title="ടൊഡി">
ടൊഡി

 
കൊറാസിഫോമിസ് പക്ഷിഗോത്രത്തിലെ ടൊഡിഡേ കുടുംബത്തിൽപ്പെടുന്ന പക്ഷിയാണ് ടൊഡി. ഇതിന്റെ ശാസ്ത്രീയനാമം "ടൊഡസ് മൾട്ടികളർ" എന്നാണ്. ഇതിന് അഞ്ചു സ്പീഷീസുണ്ട്. കരീബിയൻ പ്രദേശങ്ങളിലെ വനങ്ങളിലും കുറ്റിക്കാടുകളിലും നദീതീരങ്ങളിലും ഇത്തരം പക്ഷികളെ കണ്ടുവരുന്നു. ക്യൂബ, ജമൈക്ക, പ്യൂർട്ടോ റിക്കോ തുടങ്ങിയ പ്രദേശങ്ങളിൽ ഇതിന്റെ ഒരു സ്പീഷീസ് മാത്രമേ കാണപ്പെടുന്നുള്ളു.
ശരീരഘടന.
ടൊഡിപ്പക്ഷികൾക്ക് 9-10 സെന്റിമീറ്റർ നീളമുണ്ടായിരിക്കും. പരന്ന് നീളം കൂടിയ ചുണ്ടും ചെറിയ വാലും വൃത്താകൃതിയിലുള്ള ചിറകുകളും ഇവയുടെ സവിശേഷതകളാണ്. പക്ഷിയുടെ പുറം ഭാഗത്തിന് തിളക്കമുള്ള കടും പച്ചനിറവും, തൊണ്ടയ്ക്ക് ചുവപ്പു നിറവും, പാർശ്വഭാഗങ്ങൾക്ക് ഇളം ചുവപ്പുനിറവും ആണ്. ശരീരത്തിന്റെ അടിഭാഗത്തിന് വെള്ളയോ ചാരനിറമോ ആയിരിക്കും. ആൺ-പെൺ പക്ഷികളെ തമ്മിൽ ബാഹ്യലക്ഷണങ്ങളാൽ തിരിച്ചറിയാനാവില്ല. ഇവ ഒറ്റയ്ക്കോ ജോടികളായോ തണൽ മരങ്ങളിലിരുന്ന് സമീപത്തുകൂടി പറന്നുനീങ്ങുന്ന ചെറുപ്രാണികളെ പിടിച്ചു ഭക്ഷിക്കുന്നു. ഇലകളിലിരിക്കുന്ന പുഴുക്കളെയും പ്രാണികളെയും ചെറുജീവികളെയും ഇവ ഇരയാക്കാറുണ്ട്.
പ്രജനനം.
ടൊഡിപ്പക്ഷികൾ പറക്കുമ്പോൾ ചിറകിലെ തൂവലുകൾക്കിടയിൽ നിന്ന് ഒരു പ്രത്യേക ശബ്ദം പുറപ്പെടുന്നു. പ്രജനനകാലത്ത്, ചുണ്ടിന്റെ സഹായത്താൽ, അരുവിയുടെ തീരത്തോ വഴിയരികുകളിലോ തിരശ്ചീനമായി മാളങ്ങളുണ്ടാക്കി അതിലാണ് മുട്ടകളിടുന്നത്. ഒരു പ്രജനനകാലത്ത് താരതമ്യേന വലിപ്പം കൂടിയ 2-5 മുട്ടകളിടും. മുട്ടയ്ക്ക് ഉരുണ്ട ആകൃതിയും വെളുത്ത നിറവുമാണ്. ആൺ-പെൺ പക്ഷികൾ ഒരേസമയം അടയിരിക്കുകയും കുഞ്ഞുങ്ങളെ സംരക്ഷിക്കുകയും ചെയ്യുന്നു. മുട്ട വിരിഞ്ഞിറങ്ങുമ്പോൾ കുഞ്ഞുങ്ങൾക്ക് തൂവലുകളുണ്ടായിരിക്കുകയില്ല. പറക്കാനാകും വരെ കുഞ്ഞുങ്ങൾ കൂടിനകത്തു തന്നെ കഴിഞ്ഞുകൂടുന്നു. ടൊഡിപ്പക്ഷികൾ പൊന്മാനോടും മോട്മോട്ട് പക്ഷികളോടും ബന്ധമുള്ളവയാണ്.

</doc>
<doc id="124372" url="https://ml.wikipedia.org/wiki?curid=124372" title="Tody">
Tody



</doc>
<doc id="124373" url="https://ml.wikipedia.org/wiki?curid=124373" title="തേരട്ടക്കക്ക">
തേരട്ടക്കക്ക

 
ആംഫിന്യൂറ അഥവാ പോളിപ്ലക്കോഫോറ വർഗത്തിൽപ്പെടുന്ന കക്കകളാണ് തേരട്ടക്കക്ക. ഇവ ആഴംകുറഞ്ഞ സമുദ്രത്തിലെ പാറകളിൽ ഒട്ടിപ്പിടിച്ചു ജീവിക്കുന്നു. ഇത്തരം കക്കകളെ തൊട്ടാൽ ഇവ തേരട്ടകളെപ്പോലെ ചുരുളും. അതിനാലാണ് ഇവയെ തേരട്ടക്കക്കകൾ എന്നു വിളിക്കുന്നത്. അറുന്നൂറിലധികം സ്പീഷീസുണ്ട്. ക്രാസ്പെഡോക്കൈറ്റൺ, ഇസ്ക്ക്നോക്കൈറ്റൺ എന്നിവയാണ് സാധാരണ കാണപ്പെടുന്നവ. അക്കാന്തോക്കൈറ്റൺ ചെന്നൈ കടൽത്തീരങ്ങളിൽ കാണപ്പെടുന്ന സ്പീഷീസാണ്.
ശരീരഘടന.
തേരട്ടക്കക്കകൾ 3 മില്ലിമീറ്റർ മുതൽ 30 സെന്റിമീറ്റർ വരെ നീളമുള്ളവയാണ്. ഇവയ്ക്ക് ശിരസ്സും നേത്രങ്ങളും ശൃംഗികകളും സ്പർശിനികളും പ്രത്യേകമായി കാണപ്പെടുന്നില്ല. അതിവ്യാപനം ചെയ്യുന്ന എട്ട് കാൽസ്യമയ ബാഹ്യാവരണത്താൽ ശരീരം സംരക്ഷിക്കപ്പെട്ടിരിക്കുന്നു. പാർശ്വഭാഗങ്ങളിൽ മുള്ളുകളോ ചെതുമ്പലുകളോ കാണപ്പെടാറുണ്ട്. ശരീരത്തിന്റെ അടിഭാഗത്ത് മുഴുനീളത്തിൽ പരന്നു മാംസളമായ പാദം ഉണ്ടായിരിക്കും. പാദത്തിന്റെ സഹായത്താലാണ് തേരട്ടക്കക്കകൾ സഞ്ചരിക്കുന്നതും പാറയിൽ ഒട്ടിപ്പിടിച്ചിരിക്കുന്നതും. പാദത്തിനു ചുറ്റുമായി കാണുന്ന ചെറിയൊരു ചാലിലാണ് ശ്വസനാവയവമായ ഗില്ലുകൾ സ്ഥിതിചെയ്യുന്നത്. നത്തയ്ക്കയുടേതുപോലെ പല്ലുള്ള നാവാണ് തേരട്ടക്കക്കകളുടേത്.
പ്രജനനം.
ആൺ പെൺ ജീവികൾ വെവ്വേറെയായി കാണപ്പെടുന്നു. ചിലയിനം തേരട്ടക്കക്കകൾ രണ്ടുലക്ഷത്തോളം മുട്ടകൾ ഇടാറുണ്ട്. മുട്ട വിരിഞ്ഞ് ട്രോക്കോഫോർ ലാർവ പുറത്തുവരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="124374" url="https://ml.wikipedia.org/wiki?curid=124374" title="Chiton">
Chiton



</doc>
<doc id="124375" url="https://ml.wikipedia.org/wiki?curid=124375" title="സിനിമ പാരഡിസോ">
സിനിമ പാരഡിസോ

 
 
ജുസെപ്പെ ടൊർനാട്ടോറെ സംവിധാനം ചെയ്ത് 1988 ൽ റിലീസ് ചെയ്യപ്പെട്ട ഒരു ഇറ്റാലിയൻ സിനിമയാണ്‌ നുവൊ സിനിമ പാരഡിസോ(പുതിയ സിനിമ തിയേറ്റർ)( Nuovo cinema Paradiso ]). സാൽവറ്റോർ എന്ന് സിനിമ സം‍വിധായകന്റെ കുട്ടിക്കാലവും ആൽഫ്രഡോ എന്ന് സിനിമ ഓപ്പറേറ്ററുമായുള്ള ബന്ധവും, നർമവും ഗൃഹാതുരതയും ഉണർത്തുന്ന ഭാഷയിൽ ഇതിൽ ചിത്രീകരിക്കപ്പെട്ടിരിക്കുന്നു
സംഗ്രഹം.
ഒരു ദിവസം സാൽവറ്റോർ വീട്ടിലെത്തുമ്പോൾ അയാളുടെ അമ്മയുടെ ഫോൺ ഉണ്ടായിരുന്നു
എന്നും ആൽഫ്രഡോ എന്നയാൾ മരിച്ചുവെന്നും അയാളുടെ ഭാര്യ അറിയിച്ചു .തുടർന്ന്
അയാൾ തന്റെ കുട്ടിക്കാലം ഓർമ്മിച്ചു. ഈ ഫ്ലാഷ് ബാക്കാണ് സിനിമ.
വികൃതിയായ 6 വയസ്സുള്ള ടോട്ടോ (സാൽവറ്റോർ) വളരെ ബുദ്ധിയുള്ള 
കുട്ടിയാണ്. അവന്റെ അച്ഛൻ യുദ്ധത്തിൽ മരണപ്പെട്ടിരുന്നു.ഒഴിവു സമയങ്ങളിൽ 
കൊച്ചു ടോട്ടോ, അവൻ അച്ഛനെപ്പോലെ കരുതുന്ന സിനിമ ഓപറേറ്റർ അൽഫ്രഡോയെ 
സഹായിക്കുമായിരുന്നു.അവിടെ പ്രദർശിപ്പിച്ചിരുന്ന പല സിനിമകളിലും ചുംബന 
രംഗങ്ങൾ സ്ഥലത്തെ പുരോഹിതന്റെ നിർദ്ദേശപ്രകാരം മുറിച്ച് 
മാറ്റപ്പെട്ടിരുന്നു. തിയേറ്ററിൽ വെച്ച് ടോട്ടോക്ക് മഹത്തായ സിനിമകൾ 
ചെറുപ്പത്തിലേ കാണാൻ സാധിച്ചു. ഒരുദിവസം തിയേറ്ററിലുണ്ടായ തീപ്പിടുത്തത്തിൽ 
ടോട്ടോ ആൽഫ്രഡോയെ രക്ഷിച്ചെങ്കിലും അയാളുടെ കാഴ്ച ശക്തി 
നഷ്ടപ്പെട്ടുപോയി. തുടർന്ന് പ്രൊജെക്റ്റർ പ്രവർത്തിപ്പിച്ചിരുന്നത് 
ടോട്ടോയായിരുന്നു.
ഹൈസ്ക്കുൾ വിദ്യാർത്ഥിയായ സാൽവറ്റോർ ഒരു ചെറു ക്യാമറ ഉപയോഗിച്ച് 
ചെറുസിനിമകൾ സംവിധാനം ചെയ്തു. ആയിടക്ക് എലേന എന്ന പെൺകുട്ടിയുമായി അവൻ 
പ്രണയത്തിലായെങ്കിലും ആ കുടുംബം നാട് വിട്ടുപോയി. നിരാശനായ സാൽവറ്റോർ 
നിർബന്ധിത സൈനിക സേവനത്തിന് പോയി. തിരിച്ച് നാട്ടിലെത്തിയപ്പോൾ ആ നാട് തീരെ 
ചെറുതാണെന്നും അത് അവന്റെ വളർച്ചക്ക് തടസമാണെന്നും, അതിനാൽ നാട് വിട്ട് 
പോകാനും ആൽഫ്രഡോ സാൽവറ്റോറിനെ ഉപദേശിച്ചു. നാടിനെ കുറിച്ചും പഴയ കാലത്തെ 
കുറിച്ചും ഓർക്കരുതെന്നും ആൽഫ്രഡൊ യാത്രയാകുമ്പോൾ സാൽവറ്റോറിനെ ഉപദേശിച്ചു.
ആൽഫ്രഡോയുടെ മരണവാർത്ത അറിഞ്ഞ സാൽവറ്റോർ നാട്ടിലെത്തി അയാളുടെ പഴയ പട്ടണം 
ഒരു പാട് മാറി പോയിരുന്നു പഴയ സിനിമാ തിയേറ്ററിൽ സിനിമ പ്രദർശനം നിർത്തിവെച്ച് പൊളിക്കാനിട്ടിരിക്കുകയായിരുന്നു. എങ്കിലും പഴയ
ആളുകളെ തിരിച്ചറിയാൻ അയാൾക്ക് സാധിച്ചു.
തുടർന്ന് ആൽഫ്രഡോയുടെ വീട്ടിലെത്തിയപ്പോൾ അയാളുടെ വിധവ അയാൾ സാൽവറ്റോറിനെ 
കുറിച്ച് അഭിമാനത്തോടെ ഓർത്തിരുന്നു എന്നും സാൽവറ്റോറിന് നൽകാൻ ഒരു ഫിലിം 
റീൽ ഏല്പിച്ചിട്ടുണ്ടെന്നും അറിയിച്ചു. സാൽവറ്റോർ അയാൾ കുട്ടിയായിരുന്നപ്പോൾ
പ്രൊജെക്ടറിൽ എത്തുന്നതിനുവേണ്ടി കയറിനിന്നിരുന്ന സ്റ്റൂളും ഒരു ഫിലിം റോളും
കണ്ടു. അതിൽ പുരോഹിതൻ നിരോധിച്ചിരുന്ന പഴയ ചുംബനരംഗങ്ങളാണ് ഉണ്ടായിരുന്നത്.

</doc>
<doc id="124376" url="https://ml.wikipedia.org/wiki?curid=124376" title="Cinema Paradiso">
Cinema Paradiso



</doc>
<doc id="124378" url="https://ml.wikipedia.org/wiki?curid=124378" title="ആൽബട്രോസ്">
ആൽബട്രോസ്

 
ഏറ്റവും വലിപ്പംകൂടിയ കടൽപ്പക്ഷിയാണ് ആൽബട്രോസ്. വളരെദൂരം വിശ്രമമില്ലാതെ അന്തരീക്ഷത്തിലൂടെ ഒഴുകിപ്പറക്കാൻ ഇവയ്ക്കു കഴിയും. അലയുന്ന' ആൽബട്രോസ് പോലെയുള്ള ചിലതരം ആൽബട്രോസുകളിൽ, വിടർത്തിയ ചിറകറ്റങ്ങൾ തമ്മിലുള്ള അകലം മൂന്നര മീറ്ററിൽ കൂടുതലായിരിക്കും. തൂവലുകൾ വെള്ളയും കറുപ്പും കലർന്നതോ, കറുപ്പും തവിട്ടുനിറവും ചേർന്നതോ, വെറും വെള്ളയോ, വെറും തവിട്ടുനിറമുള്ളതോ ആകാം. ദക്ഷിണാർധഗോളത്തിലാണ് ഇവ കൂടുതലായി കാണപ്പെടുന്നത്. ആൽബട്രോസ് കുടുംബത്തിൽ ഡയോമീഡിയ എന്നും ഹീബെട്രിയ എന്നും രണ്ടു ജീനസുകളുണ്ട്. കപ്പൽക്കാർ എറിഞ്ഞുകളയുന്ന ഭക്ഷണസാധനങ്ങൾ, ചെറിയ കടൽജീവികൾ എന്നിവയാണ് അൽബട്രോസിന്റെ ആഹാരം. ഇവ വെള്ളത്തിന്റെ മുകളിലിരുന്നുറങ്ങുന്നു. ചിറകുകളനക്കാതെ വളരെദൂരം പറക്കാൻ ഇവയ്ക്കു കഴിയും.
പ്രജനനം.
ഇണചേരുന്നതിനു മുൻപ് കൂജനവും കൊക്കുരുമ്മലും ഇവയ്ക്കു പതിവുണ്ട്. ആണും പെണ്ണും ഒരുമിച്ചു കൂടുണ്ടാക്കുന്നു. ദക്ഷിണ അത് ലാന്തിക്-ശാന്തസമുദ്രങ്ങളിലെ ചെറുദ്വീപുകളിലും പാറക്കെട്ടുകളിലുമാണ് ഇവ കൂടുകെട്ടുന്നത്. കൂടുകൾ കൂട്ടമായാണു കാണുക പതിവ്. ഒരു മുട്ട വിരിയാൻ ഏകദേശം എട്ട് ആഴ്ച വേണം. കുഞ്ഞുങ്ങൾ പൂർണവളർച്ചയെത്തുന്നത് 10 മാസങ്ങൾക്കു ശേഷമാണ്. 'അലയുന്ന' ആൽബട്രോസ് വർഷത്തിലൊരിക്കൽമാത്രം മുട്ടയിടുന്നു. ചെറിയതരം ആൽബട്രോസുകൾ കൂടുതൽ തവണ മുട്ടയിടും.
ആൽബട്രോസുമായി ബന്ധപ്പെട്ട വിശ്വാസങ്ങൾ.
നാവികരുടെ ഇടയിൽ ഇവയെപ്പറ്റി അന്ധവിശ്വാസങ്ങൾ നിറഞ്ഞ ധാരാളം കഥകൾ നിലവിലുണ്ട്. ആൽബട്രോസ് കപ്പലിനെ പിന്തുടരുന്നത് ശുഭസൂചകമാണെന്നും അതിനെ ഉപദ്രവിച്ചാൽ തങ്ങൾക്കു ദുര്യോഗമുണ്ടാകുമെന്നും സമുദ്രസഞ്ചാരികൾ വിശ്വസിക്കുന്നു. കോളറിഡ്ജിന്റെ പ്രാചീന നാവികൻ ഈ പ്രമേയത്തെ ആസ്പദമാക്കിയുള്ള ഒരു കാവ്യമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="124379" url="https://ml.wikipedia.org/wiki?curid=124379" title="Albatross">
Albatross



</doc>
<doc id="124380" url="https://ml.wikipedia.org/wiki?curid=124380" title="അൽബട്രോസ്">
അൽബട്രോസ്



</doc>
<doc id="124381" url="https://ml.wikipedia.org/wiki?curid=124381" title="ഉദ്ധം സിങ്">
ഉദ്ധം സിങ്



</doc>
<doc id="124382" url="https://ml.wikipedia.org/wiki?curid=124382" title="കുബേരൻ (ചലച്ചിത്രം)">
കുബേരൻ (ചലച്ചിത്രം)

 
സുന്ദർ ദാസിന്റെ സംവിധാനത്തിൽ ദിലീപ്, കലാഭവൻ മണി, സംയുക്ത വർമ്മ, ഉമാശങ്കരി എന്നിവർ പ്രധാനവേഷങ്ങളിൽ അഭിനയിച്ച് 2002-ൽ പുറത്തിറങ്ങിയ ഒരു മലയാളചലച്ചിത്രമാണ് കുബേരൻ. ഉമാശങ്കരി അഭിനയിച്ച ആദ്യത്തെ മലയാളചലച്ചിത്രമാണിത്. രേവതി കലാമന്ദിറിന്റെ ബാനറിൽ മേനക സുരേഷ്‌കുമാർ നിർമ്മിച്ച ഈ ചിത്രം സുദേവ് റിലീസ്, ഷേണായ് സിനിമാസ് എന്നിവർ ചേർന്ന് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവ നിർവ്വഹിച്ചത് വി.സി. അശോക് ആണ്. ഈ ചിത്രം മികച്ച ബോക്സ് ഓഫീസ് വിജയം സ്വന്തമാക്കി.
സംഗീതം.
ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. പശ്ചാത്തലസംഗീതം ശരത് ഒരുക്കിയിരിക്കുന്നു. ഗാനങ്ങൾ ഈസ്റ്റ് കോസ്റ്റ് ഓഡിയോസ് വിപണനം ചെയ്തിരിക്കുന്നു.
പുറത്തേക്കുള്ള കണ്ണികൾ.
    ദിലീപ് അഭിനയിച്ച ചലച്ചിത്രങ്ങളുടെ പട്ടിക

</doc>
<doc id="124383" url="https://ml.wikipedia.org/wiki?curid=124383" title="തേൾമൽസ്യം">
തേൾമൽസ്യം



</doc>
<doc id="124387" url="https://ml.wikipedia.org/wiki?curid=124387" title="Meleparambil Aanveedu">
Meleparambil Aanveedu



</doc>
<doc id="124389" url="https://ml.wikipedia.org/wiki?curid=124389" title="Antigen">
Antigen



</doc>
<doc id="124390" url="https://ml.wikipedia.org/wiki?curid=124390" title="കൊടിയത്തൂർ ഗ്രാമ പഞ്ചായത്ത്‌">
കൊടിയത്തൂർ ഗ്രാമ പഞ്ചായത്ത്‌



</doc>
<doc id="124392" url="https://ml.wikipedia.org/wiki?curid=124392" title="Kodiyathoor Gramapanchayat">
Kodiyathoor Gramapanchayat



</doc>
<doc id="124400" url="https://ml.wikipedia.org/wiki?curid=124400" title="അക്കാദമികൾ ഇന്ത്യയിൽ">
അക്കാദമികൾ ഇന്ത്യയിൽ

 
വേദങ്ങളും ആരണ്യകങ്ങളും ഉപനിഷത്തുകളും വേദാംഗങ്ങളും ഷഡ്ദർശനങ്ങളും നാട്യശാസ്ത്രം, ധനുർവേദം, ഗാന്ധർവവേദം (സംഗീതശാസ്ത്രം), അലങ്കാരശാസ്ത്രം, ഛന്ദഃശാസ്ത്രം തുടങ്ങിയവയും അഭ്യസിച്ചിരുന്ന ഭാരതത്തിൽ പ്രാചീന കാലത്തു തന്നെ ഇത്തരം വിഷയങ്ങൾ ആഴത്തിൽ പഠിക്കുന്നതിനുവേണ്ടിയുള്ള ഉപരിപഠനകേന്ദ്രങ്ങൾ നിലനിന്നിരുന്നു. പ്രകൃതിരമണീയമായ വനപ്രദേശത്തുണ്ടായിരുന്ന ആശ്രമങ്ങൾ ഇത്തരം ഉന്നത വിദ്യാഭ്യാസകേന്ദ്രങ്ങൾ കൂടിയായിരുന്നു. നളന്ദ, തക്ഷശില എന്നിവിടങ്ങളിലെ വിജ്ഞാനകേന്ദ്രങ്ങൾ ഭാരതത്തിലെ പ്രാചീന പഠനകേന്ദ്രങ്ങളുടെ ഉത്തമ മാതൃകകളായിരുന്നു. ഇവിടെ വിദേശരാജ്യങ്ങളിൽ നിന്നുപോലും പണ്ഡിതന്മാരും പഠിതാക്കളും എത്തിച്ചേർന്നിരുന്നതായി പറയപ്പെടുന്നു.
ഇത്തരം പഠനകേന്ദ്രങ്ങളെക്കൂടാതെ ഭാരതത്തിൽ രാജാക്കന്മാരുടെയും പ്രഭുക്കന്മാരുടെയും വാസസ്ഥാനത്തു പണ്ഡിതന്മാരുടെ സ്ഥിരം സദസ്സുകളും ചർച്ചാവേദികളും നിലനിന്നിരുന്നു. ഈ വേദികളിൽ വച്ചുള്ള ചർച്ചകളിലും വാദപ്രതിവാദങ്ങളിലും മൌലികമായ ആശയമവതരിപ്പിക്കുന്ന കവികൾക്കും പണ്ഡിതന്മാർക്കും പുരസ്കാരങ്ങൾ നല്കുന്ന പതിവുണ്ടായിരുന്നു. വിക്രമാദിത്യസദസ്സിലെ നവരത്നങ്ങളിൽ ഒരംഗമായിരുന്നു കാളിദാസൻ എന്ന് ഐതിഹ്യമുണ്ട്. ആധുനിക കാലത്തെ അക്കാദമികൾക്കു സമാനമായ ഇത്തരം സദസ്സുകളും ഉപരിപഠനകേന്ദ്രങ്ങളും ഭാരതത്തിൽ അതിപ്രാചീനകാലം മുതൽ നിലനിന്നിരുന്നു.
ആധുനിക അക്കാദമികൾ.
ഇന്ത്യയിൽ സ്വാതന്ത്യലബ്ധിക്കു മുമ്പു തന്നെ ആധുനിക രീതിയിലുള്ള അക്കാദമികൾ പ്രവർത്തനമാരംഭിച്ചിരുന്നു. നാട്ടുരാജാക്കന്മാരുടെയോ പ്രാദേശികമായി സംഘടിച്ചിരുന്ന പണ്ഡിതസമിതിയുടെയോ കലയുടെയും സാഹിത്യത്തിന്റെയും മേഖലകളിൽ പ്രവർത്തിച്ചിരുന്ന വിശിഷ്ട വ്യക്തിയുടെയോ താത്പര്യത്തിലും മേൽനോട്ടത്തിലുമായിരുന്നു ഇങ്ങനെയുള്ള സമിതികൾ പ്രവർത്തിച്ചുവന്നത്. ബംഗാളിൽ ശാന്തിനികേതനിൽ മഹാകവി രബീന്ദ്രനാഥ ടാഗോർ സ്ഥാപിച്ച വിശ്വഭാരതി കലാകേന്ദ്രവും മുംബൈ കേന്ദ്രമാക്കി കെ.എം. മുൻഷി സ്ഥാപിച്ച ഭാരതീയവിദ്യാഭവനും സിംല കേന്ദ്രമാക്കി സ്ഥാപിതമായ ഇന്ത്യൻ ഇൻസ്റ്റിറ്റ്യൂട്ട് ഒഫ് അഡ്വാൻസ്ഡ് സ്റ്റഡീസും മറ്റും ഭാരതീയ കലയുടെയും സാഹിത്യത്തിന്റെയും സംസ്കാരത്തിന്റെയും വിദ്യാഭ്യാസത്തിന്റെയും മറ്റും മേഖലകളിൽ മൌലികമായ സംഭാവന നല്കുന്ന പ്രശസ്ത സ്ഥാപനങ്ങളാണ്. പൗരസ്ത്യ പഠനഗവേഷണകേന്ദ്രം എന്ന നിലയിൽ പ്രവർത്തിക്കുന്ന സ്ഥാപനങ്ങളും പരമ്പരാഗതമായി ഉപരിപഠനകേന്ദ്രങ്ങളായറിയപ്പെടുന്ന അനേകം വിദ്യാപീഠങ്ങളും ആധുനിക കാലത്തും നല്ല നിലയിൽ പ്രവർത്തിക്കുന്നുണ്ട്. ഇവയിൽ പല സ്ഥാപനങ്ങളും പുസ്തകപ്രകാശനരംഗത്തും അനല്പമായ സംഭാവന നല്കിവരുന്നു.
1893-ൽ വാരണാസിയിലാരംഭിച്ച നാഗരിപ്രചാരിണിസഭ, 1910-ൽ പ്രയാഗയിലാരംഭിച്ച ഹിന്ദി സാഹിത്യസമ്മേളൻ, 1927-ൽ സ്ഥാപിതമായ ഹിന്ദുസ്ഥാനി അക്കാദമി, വിവിധ സംസ്ഥാനങ്ങളിൽ പ്രവർത്തിച്ചിരുന്ന ഉർദു അക്കാദമികൾ, ജമ്മു-കാശ്മീർ അക്കാദമി, അസം സാഹിത്യ സഭ, അസമിലെ തന്നെ ദിഗ്ബൊയ് സാഹിത്യസഭ, ബംഗാളിൽ കൊൽക്കത്തയിൽ ആരംഭിച്ച ഏഷ്യാറ്റിക് സൊസൈറ്റി ഒഫ് ബംഗാൾ (കൽക്കത്തയിൽ താമസിക്കുമ്പോൾ ഇതിൽ അംഗങ്ങളായിരുന്ന ബ്രിട്ടിഷ് ഉദ്യോഗസ്ഥരിൽ തിരിച്ച് ലണ്ടനിലെത്തിയവർ ചേർന്ന് റോയൽ ഏഷ്യാറ്റിക് സൊസൈറ്റി ഒഫ് ലണ്ടൻ സ്ഥാപിക്കുകയും അതിന്റെ ശാഖകൾ എന്ന നിലയിൽ മുംബൈയിലും മദ്രാസി(ചെന്നൈ)ലും സൊസൈറ്റികൾ രൂപവത്കരിക്കുകയും ചെയ്തു), ബംഗീയ സാഹിത്യപരിഷത്, ബീഹാർ സംസ്ഥാന ഗവൺമെന്റിന്റെ മേൽനോട്ടത്തിലാരംഭിച്ച മൈഥിലി അക്കാദമി, മണിപ്പുരി സാഹിത്യപരിഷത്, പഞ്ചാബി അക്കാദമി, പഞ്ചാബി സാഹിത്യ ട്രസ്റ്റ്, മഹാരാഷ്ട്രയിലെ ഏഷ്യാറ്റിക് സൊസൈറ്റി ഒഫ് ബോംബെ (1804), ഡക്കാൺ വെർണാക്കുലർ സൊസൈറ്റി (1894), മഹാരാഷ്ട്ര വാങ്മയ മണ്ഡൽ, മഹാരാഷ്ട്ര സാഹിത്യപരിഷത്, മഹാരാഷ്ട്ര രാജ്യ സാഹിത്യസംസ്കൃതി മണ്ഡൽ, ഒറീസ സാഹിത്യ അക്കാദമി, ഒറീസയിലെ തന്നെ ഉത്കൽ സാഹിത്യസമാജം, കല്ഹൻഡി സാഹിത്യപരിഷത്, ആന്ധ്രാപ്രദേശ് സാഹിത്യ അക്കാദമി (1954), തമിഴ്നാട്ടിലെ മധുരൈ തമിഴ് സംഘം, കലൈമകൾ, കർണാടക വിദ്യാവർധകസംഘം (1890), കന്നഡ സാഹിത്യപരിഷത് (1915) തുടങ്ങിയ സമിതികൾ അതതു ദേശത്തെ സാഹിത്യകലാ സാംസ്കാരിക പ്രവർത്തനങ്ങൾക്കു മാർഗനിർദ്ദേശവും പ്രോത്സാഹനവും നല്കി വന്നു.
സാഹിത്യത്തിനും സംഗീതം, നാടകം, ലളിതകലകൾ തുടങ്ങിയവയ്ക്കും ഒരു സ്വതന്ത്ര രാഷ്ട്രത്തിലുള്ള പ്രാധാന്യം മുന്നിൽക്കണ്ടുകൊണ്ട് ഇവയുടെ ഏകീകൃതമായ വികസനം ലക്ഷ്യമാക്കി കേന്ദ്രഗവൺമെന്റിന്റെ ആഭിമുഖ്യത്തിൽ ഡൽഹി കേന്ദ്രമാക്കി 1953-ൽ സംഗീത നാടക അക്കാദമിയും 1954-ൽ സാഹിത്യ അക്കാദമി, ലളിതകലാ അക്കാദമി എന്നിവയും സ്ഥാപിതമായി. ഇംഗ്ളീഷ് ഭാഷയിലുള്ള അക്കാദമി (Academy) എന്ന വാക്കിനെ അപേക്ഷിച്ച് ഗ്രീക് ഭാഷയിലുള്ള അക്കാദമിയെ (Akademeia) എന്ന വാക്കിനുള്ള പൗരാണികതയെ അനുസ്മരിക്കുന്നതിന് റോമൻ ലിപിയിലെഴുതുമ്പോൾ (Akademi) എന്ന രൂപമാണ് ഗവൺമെന്റ് സ്വീകരിച്ചത്. സംസ്ഥാന ഗവൺമെന്റുകൾ പ്രാദേശികമായി അക്കാദമികൾ രൂപീകരിച്ചപ്പോഴും റോമൻ ലിപിയിൽ ഈ രൂപം തന്നെ സ്വീകരിച്ചു. ഭാരതത്തിലെ സാഹിത്യകാരന്മാരിലും കലാകാരന്മാരിലും നിന്നു തെരഞ്ഞെടുക്കപ്പെടുന്ന ഏറ്റവും പ്രഗല്ഭരായവർക്കും പ്രാദേശിക ഭാഷകളിലെ ഏറ്റവും പ്രഗല്ഭരായ സാഹിത്യകാരന്മാർക്കും വിവിധ കലാരൂപങ്ങളിൽ പ്രാഗല്ഭ്യമുള്ളവർക്കും അവാർഡുകളും സാമ്പത്തിക സഹായവും നല്കുക; ഉത്കൃഷ്ട ഗ്രന്ഥങ്ങൾ പ്രസിദ്ധീകരിക്കുക; പ്രദർശനങ്ങൾ, ചർച്ചകൾ, സമ്മേളനങ്ങൾ, സാഹിത്യശില്പശാലകൾ തുടങ്ങിയവ സംഘടിപ്പിക്കുക; ഏറ്റവും മികച്ച നിലവാരത്തിലുള്ള ആനുകാലികങ്ങൾ പ്രസിദ്ധീകരിക്കുക തുടങ്ങിയ സാംസ്കാരിക പ്രവർത്തനങ്ങൾക്ക് ഈ അക്കാദമികൾ പ്രാമുഖ്യം നല്കി വരുന്നു.
കേരളത്തിൽ.
10-ാ ശതകത്തിൽ തെക്കൻ കേരളത്തിൽ പ്രവർത്തിച്ചിരുന്ന കാന്തളൂർശാല ഒരു ഉന്നത വിദ്യാപീഠമായിരുന്നതായി കരുതപ്പെടുന്നു. തിരുവനന്തപുരത്തുള്ള വലിയശാലയാണ് ഈ ശാലയുടെ ആസ്ഥാനമായിരുന്നതെന്നു പണ്ഡിതന്മാർ അഭിപ്രായപ്പെട്ടിട്ടുണ്ട്. അക്കാദമികളുടെ മാതൃകയിൽ അന്നത്തെ പരിതഃസ്ഥിതിയിൽ രൂപീകൃതമായവയാകാം ഇത്തരം ശാലകൾ. കൊടുങ്ങല്ലൂർ കേന്ദ്രമാക്കി രാജ്യഭരണം നടത്തിയിരുന്ന ചേരരാജാക്കന്മാർ പണ്ഡിതന്മാരെ പങ്കെടുപ്പിച്ചുകൊണ്ടുള്ള വിദ്വത് സഭകൾ രൂപവത്കരിച്ചിരുന്നു. കോഴിക്കോടു സാമൂതിരിയും കൊച്ചി രാജാക്കന്മാരും ചില കോവിലകങ്ങളും പ്രശസ്ത ഭവനങ്ങളും പ്രഗല്ഭങ്ങളായ സ്ഥിരം പണ്ഡിതസദസ്സുകൾ നിലനിറുത്തിവന്നു. സാമൂതിരിയുടെ വിദ്വത്സഭയിലെ പതിനെട്ടരക്കവികൾ സാഹിത്യചരിത്രഗ്രന്ഥങ്ങളിൽ പരാമർശ വിധേയമായിട്ടുള്ളത് ഇതിനുദാഹരണമാണ്. സാഹിത്യത്തിലും ശാസ്ത്രവിഷയങ്ങളിലും അഗാധ പാണ്ഡിത്യമുണ്ടായിരുന്ന പരീക്ഷിത്തുതമ്പുരാൻ വളരെക്കാലം കൊച്ചിയിലെ വിദ്വത്സഭയുടെ അധ്യക്ഷനായിരുന്നു. അന്നത്തെ രീതിയിലുള്ള അക്കാദമികൾ എന്ന് ഈ വിദ്വത്സഭകളെയും വിശേഷിപ്പിക്കാം.
മലയാളഭാഷയുടെയും സാഹിത്യത്തിന്റെയും പരിപോഷണത്തിനായി 1891-ൽ കോട്ടയത്തുവച്ചു നടന്ന പ്രഥമ സമ്മേളനത്തോടെ ഭാഷാപോഷിണിസഭ രൂപീകൃതമായി. ഭാഷാപോഷിണി എന്ന പേരിൽ പ്രസിദ്ധീകരണമാരംഭിച്ച ത്രൈമാസികം ഇടയ്ക്കു വളരെക്കാലം മുടങ്ങിയെങ്കിലും വീണ്ടും മുടക്കം കൂടാതെ പ്രസിദ്ധീകരിച്ചു വരുന്നു. ഇടപ്പള്ളി സമാജം എന്ന പേരിൽ കൊച്ചിയിൽ പ്രവർത്തനമാരംഭിച്ച സാഹിത്യസമാജം സമസ്തകേരള സാഹിത്യ പരിഷത് എന്ന പേരിൽ പുനഃസംഘടിപ്പിക്കുകയും 1927-ൽ ഇതിന്റെ പ്രഥമസമ്മേളനം ഇടപ്പള്ളിയിൽ വച്ചു ചേരുകയുമുണ്ടായി. എറണാകുളത്തുള്ള കാര്യാലയം കേന്ദ്രമാക്കി ഈ പരിഷത് പ്രവർത്തനം തുടർന്നു വരുന്നു.
ഡൽഹിയിലെ അക്കാദമികളുടെ മാതൃകയിൽ കേരളത്തിലും സംസ്ഥാന ഗവൺമെന്റിന്റെ ആഭിമുഖ്യത്തിൽ തൃശൂർ കേന്ദ്രമാക്കി 1956-ൽ സാഹിത്യ അക്കാദമിയും 1958-ൽ സംഗീത നാടക അക്കാദമിയും 1962-ൽ ലളിതകലാ അക്കാദമിയും സ്ഥാപിതമായി. ഗവൺമെന്റിന്റെ സാംസ്കാരിക വകുപ്പിന്റെ മേൽനോട്ടത്തിലാണ് ഇപ്പോൾ ഈ സ്ഥാപനങ്ങൾ പ്രവർത്തിക്കുന്നത്. വ്യത്യസ്ത സാഹിത്യ കലാമേഖലകളിലുള്ള തെരഞ്ഞെടുക്കപ്പെടുന്ന വ്യക്തികൾക്ക് അവാർഡുകൾ നല്കുക, ഉത്കൃഷ്ട ഗ്രന്ഥങ്ങൾ പ്രസിദ്ധീകരിക്കുക, ചർച്ചകളും സമ്മേളനങ്ങളും പ്രദർശനങ്ങളും മറ്റും സംഘടിപ്പിക്കുക, ഉന്നത നിലവാരത്തിലുള്ള ആനുകാലികങ്ങൾ പ്രസിദ്ധീകരിക്കുക തുടങ്ങിയ പ്രവർത്തനങ്ങൾക്ക് ഈ അക്കാദമികളും പ്രാമുഖ്യം നല്കി വരുന്നു. കേരള ഫോക്ലോർ അക്കാദമി (കണ്ണൂർ), കേരള സംസ്ഥാന ചലച്ചിത്ര അക്കാദമി (തിരുവനന്തപുരം) എന്നീ സ്ഥാപനങ്ങളും നിലവിലുണ്ട്.

</doc>
<doc id="124402" url="https://ml.wikipedia.org/wiki?curid=124402" title="അമ്പലംചുറ്റി">
അമ്പലംചുറ്റി

 
അപ്പോഡിഡെ പക്ഷികുടുംബത്തിൽപ്പെടുന്ന പനങ്കൂളൻ പക്ഷികളോടു സാദൃശ്യമുള്ള ശരപ്പക്ഷിയാണ് അമ്പലംചുറ്റി. ഇതിന്റെ ശാസ്ത്രീയനാമം "അപ്പസ് എഫിനിസ് എഫിനിസ്" എന്നാണ്. പനങ്കൂളനെക്കാൾ വളരെ ഇരുണ്ടതും, തടിച്ച ശരീരമുള്ളതുമാണ് അമ്പലം ചുറ്റികൾ.
കാണപ്പെടുന്ന സ്ഥലങ്ങൾ.
അമ്പലങ്ങളുള്ള പ്രദേശങ്ങളിലെല്ലാം ഇവയെ കാണാം. തൃശൂർ, എറണാകുളം, തിരുവനന്തപുരം, മധുര, ചിദംബരം തുടങ്ങിയ പ്രദേശങ്ങളിലെല്ലാം ഭക്തജനങ്ങളെപ്പോലെ തന്നെ ഈ പക്ഷികളും കൂട്ടം ചേർന്ന് പ്രദക്ഷിണം വയ്ക്കുന്നതു കാണാം. ഇവ ഇടയ്ക്കിടെ ച്ച്വി-ച്ച്വീ-ച്ച്വി-ച്ച്വീ എന്നൊരു ശബ്ദവും പുറപ്പെടുവിയ്ക്കും. പുരാതന കെട്ടിടങ്ങളുടെ ഗോപുരങ്ങളും ഇരുണ്ട് ഇടുങ്ങിയ പടിപ്പുരകളും മറ്റും ഇവ കൂടുകെട്ടാനും വിശ്രമിക്കാനും ഉപയോഗപ്പെടുത്തുന്നു. പാലങ്ങളുടെയും അണക്കെട്ടുകളുടെയും അടിവശത്ത് 50-100 പക്ഷികളടങ്ങുന്ന കൂട്ടങ്ങളായി കൂടുകെട്ടി ഇവ പാർക്കുന്നു.
ശരീരഘടന.
അമ്പലംചുറ്റി പക്ഷികൾക്ക് നല്ല കറുപ്പു നിറമാണ്. ശ്രോണിയിൽ വീതിയുള്ള വെള്ളപ്പട്ടയുണ്ട്. താടിയും തൊണ്ടയും വെള്ളനിറമാണ്, ചിലയവസരങ്ങളിൽ മാത്രമേ ഈ വെള്ളനിറം തെളിഞ്ഞു കാണാറുള്ളു. വാൽ കുറുകിയതായിരിക്കും.
താമസം.
മലകളിലുള്ള ഗുഹകളിലും പാറയിടുക്കുകളിലും പോലും കൂടുകെട്ടി ജീവിക്കുന്ന അമ്പലംചുറ്റികൾ തൂവലും വയ്ക്കോലും ചപ്പുചവറുമൊക്കെ ഉമിനീരുകൊണ്ട് ഒട്ടിച്ചുണ്ടാക്കി തീരെ വടിവില്ലാത്ത അർധഗോളാകൃതിയിലുള്ള നിരവധി കൂടുകൾ അടുത്തടുത്തായി ഉണ്ടാക്കുന്നു. അൻപതിലധികമുള്ള സമൂഹങ്ങളായോ വൻ പറ്റങ്ങളായോ ആണ് അമ്പലംചുറ്റികൾ ജീവിക്കുന്നത്. ഇവ പലപ്പോഴും രാത്രിയിലും ആകാശത്തിൽ തന്നെ കഴിച്ചുകൂട്ടാറുണ്ട്.
ഭക്ഷണരീതി.
പകൽ സമയം മുഴുവൻ ആകാശത്തിൽ പറക്കുന്ന പ്രാണികളെ പിടിച്ചു ഭക്ഷിക്കുന്നു. പക്ഷിക്കുഞ്ഞുങ്ങൾ മുതിർന്നാൽ സദാ കൂടിന്റെ പുറത്തേക്കു തലയിട്ട് ഭക്ഷണം കാത്തിരിക്കുന്നു. എത്ര ഭക്ഷിച്ചാലും മതിവരാത്ത കുഞ്ഞുങ്ങളെ തീറ്റുന്നതിനായും സ്വന്തം ഭക്ഷണത്തിനായും ആയിരക്കണക്കിനു പ്രാണികളെ അമ്പലംചുറ്റികൾ കൊന്നൊടുക്കുന്നു. അതിനാൽ ഇവ മനുഷ്യന് ചെയ്യുന്ന ഉപകാരം വർണനാതീതമാണ്.
പ്രജനനം.
കൂടിനുള്ളിൽ വൃത്തിയിൽ തൂവൽ മെത്തയുണ്ടാക്കി അതിലാണ് ഇവ മുട്ടയിടുന്നത്. ഫെബ്രുവരി മുതൽ സെപ്തംബർ. വരെയാണ് ഇവയുടെ പ്രജനന കാലം. ഓരോ പിടയും 2-4 മുട്ടകളിടും. ഒരു വർഷത്തിൽ തന്നെ രണ്ടു തവണ മുട്ടയിടും. മുട്ടകൾക്ക് തൂവെള്ള നിറമാണ്. മുട്ട വിരിഞ്ഞിറങ്ങുന്ന കുഞ്ഞുങ്ങളെ ആൺപെൺ പക്ഷികളൊരുമിച്ച് സംരക്ഷിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="124403" url="https://ml.wikipedia.org/wiki?curid=124403" title="House Swift">
House Swift



</doc>
<doc id="124405" url="https://ml.wikipedia.org/wiki?curid=124405" title="ടൈഗർ വണ്ട്">
ടൈഗർ വണ്ട്

 
ജന്തു സാമ്രാജ്യം, ആർത്രോപോട ഫൈലം , ഇന്സെക്ടാ ക്ലാസ്സിൽ, കൊലിഒപ്ടിര ഒര്ടെറിൽ കരാബിടെ കുടുംബത്തിലെ വണ്ടാണ് സിസിൻഡെല, അഥവാ ടൈഗർ വണ്ട്. സിസിന്ടെല്ല ആണ് ഇവയുടെ ജനുസ്സു , ആയിരക്കണക്കിന് ഇനങ്ങളും . കടലിലും ധ്രുവ പ്രദേശങ്ങൾ ഒഴികെ എല്ലായിടവും ഇവ കാണപ്പെടുന്നു. പൊതുവേ ഇവയെ "ബീറ്റിൽസ്" എന്നും വിളിക്കുന്നു. അമേരിക്കയിലും കാനഡയിലും ഇതിലുൾപ്പെടുന്ന എൺപതിലധികം സ്പീഷീസും ഉപസ്പീഷീസും ഉണ്ട്. വർണാഭമായ നിറങ്ങളുള്ള, ലോഹം പോലെ തോന്നിക്കുന്ന ബാഹ്യ ആവരണങ്ങളും ഇവക്കുണ്ട്. ആകർഷകമായ നിറങ്ങളും നീളം കൂടിയ കാലുകളും മുള്ളുകളും ഇവയുടെ സവിശേഷതയാണ്.
പേരിന് പിന്നിൽ.
വണ്ടും പുഴുവും ഇര പിടിച്ചു ഭക്ഷിച്ചു ജീവിക്കുന്നവയാണ്. അതിക്രൂരമായ രീതിയിൽ ഇരയെ ആക്രമിച്ച് ആർത്തിയോടെ വിഴുങ്ങുകയാണ് ഇവയുടെ രീതി. ഈ സവിശേഷതയാണ് ടൈഗർ വണ്ട് എന്ന പേര് ഇവയ്ക്കു ലഭിക്കാൻ കാരണമായതും.
ഇരപിടിക്കുന്ന രീതി.
ഒച്ചുകളെയും, വിരകളേയും, പ്രാണികളെയും ഭക്ഷിക്കാനെത്തുന്ന ഒരു കൂട്ടമായാണ് ടൈഗർ വണ്ടുകളെ പലപ്പോഴും കാണാറുള്ളത്. നല്ല വെയിലുള്ള പ്രദേശങ്ങളിൽ കുളങ്ങളുടേയും തടാകങ്ങളുടേയും അടുത്ത് വളരെ വേഗത്തിൽ പറക്കുന്ന ടൈഗർ വണ്ടുകളെ കാണാനാകും. പുഴു ഈർപ്പമുള്ള മണലിൽ ചെറിയ കുഴികൾ കുഴിക്കുന്നു. കുഴിയുടെ തുറന്ന മുകൾഭാഗം പുഴുവിന്റെ തലവച്ച് അടച്ചുവയ്ക്കുന്നു. മുള്ളുകളും കൊളുത്തുകളും ഉപയോഗിച്ചാണ് ഇവ കുഴിയുടെ വശങ്ങളിൽ പിടിച്ചിരിക്കുന്നത്. കുഴിയുടെ അരികിൽകൂടി വളരെ ചെറിയ ജീവികൾ കടന്നുപോകുമ്പോൾ പുഴു അവയെ കുഴിക്കുള്ളിലേക്കു വലിച്ചെടുത്തു ഭക്ഷിക്കുന്നു.
മറ്റ് വസ്തുതകൾ.
പ്രാണികളെ ശേഖരിച്ചു സൂക്ഷിക്കുന്നവർ ടൈഗർ വണ്ടുകളുടെ നിറത്തിൽ ആകൃഷ്ടരായി, മറ്റു പ്രാണികളെക്കാൾ കൂടുതലായി ഇത്തരം വണ്ടുകളെ ശേഖരിക്കാൻ താത്പര്യം കാണിക്കാറുണ്ട്. പ്രധാന ടൈഗർ വണ്ട് ഇനമായ "സിസിൻഡെല"യുടെ പേരിൽ ഒരു ആനുകാലിക പ്രസിദ്ധീകരണം തന്നെയുണ്ട്. ടൈഗർ വണ്ടുകളെക്കുറിച്ചുള്ള ഗവേഷണപഠനങ്ങൾ മാത്രം പ്രതിപാദിക്കുന്ന ഒരു പ്രത്യേക വിഭാഗവും ഈ പ്രസിദ്ധീകരണത്തിലുണ്ട്.
Reference : article "cicindela" of en.wikipedia

</doc>
<doc id="124406" url="https://ml.wikipedia.org/wiki?curid=124406" title="Tiger beetle">
Tiger beetle



</doc>
<doc id="124411" url="https://ml.wikipedia.org/wiki?curid=124411" title="ഒഡീസ്സി (ഇതിഹാസം)">
ഒഡീസ്സി (ഇതിഹാസം)

 
ഈ താൾ ഒഡീസ്സി എന്ന ഇതിഹാസകാവ്യത്തെക്കുറിച്ചുള്ളതാണ്. ഒഡീസ്സി എന്ന നൃത്തരൂപത്തെക്കുറിച്ചറിയാൻ ഒഡീസ്സി നൃത്തം എന്ന താൾ കാണുക. 
ഗ്രീക്ക് ഇതിഹാസകാവ്യമാണ് ഒഡീസി. ഇത് മറ്റൊരു ഗ്രീക്ക് ഇതിഹാസ കാവ്യമായ ഇലിയഡിന്റെ രണ്ടാം ഭാഗമാണെന്നും ഇവ രണ്ടും ഹോമർ രചിച്ചതാണെന്നും കരുതപ്പെടുന്നു . ഗ്രീസും ട്രോയ്‌-യും തമ്മിൽ നടന്നതായി പറയപ്പെടുന്ന പ്രസിദ്ധമായ ട്രോജൻ യുദ്ധമാണ് ഇലിയഡിൽ വർണ്ണിക്കപ്പെടുന്നത്. യുദ്ധത്തിനുശേഷം ശേഷം ഗ്രീക്കു വീരന്മാരിലൊരാളായിരുന്ന ഒഡീസിയസ് സ്വരാജ്യമായ ഇഥക്കയിലേക്കു നടത്തുന്ന ദീർഘവും ദുർഘടം പിടിച്ചതുമായ മടക്കയാത്രയും, അയാളുടെ ദീർഘകാല അസാന്നിധ്യം മൂലം ഇഥക്കയിൽ ഭാര്യ പെനിലോപ്പിനും മകൻ ടെലിമാച്ചസ്സിനും അനുഭവിക്കേണ്ടി വരുന്ന യാതനകളുമാണ് ഒഡീസ്സിയിലെ പ്രതിപാദ്യ വിഷയം. ഒഡീസിയസ്സിന്റെ റോമൻ പേരാണ് യൂളിസിസ്സ് , 
പശ്ചാത്തലം.
പത്തു വർഷം നീണ്ടുനിന്ന യുദ്ധം ഗ്രീക്കു സൈന്യത്തെ വല്ലാതെ ഹതാശരാക്കി. അവസാനം ഒഡീസ്സിയസ് രൂപകല്പന ചെയ്ത ട്രോജൻ കുതിരയെന്ന ചതിപ്രയോഗത്തിലൂടെ വിജയം നേടിയെടുത്ത ഗ്രീക്കു സൈന്യം ട്രോയ് നഗരത്തെ ചുട്ടു ചാമ്പലാക്കി. അഥീനയുടെ ക്ഷേത്രത്തിൽ അഭയം തേടിയ കസ്സാൻഡ്രയെ ഗ്രീക്കു സൈനികനായ അജാക്സ് വലിച്ചിഴച്ച് പുറത്തേക്കു കൊണ്ടുവന്നു. ആരും അവളുടെ സഹായത്തിനെത്തിയില്ല.. തന്റെ ഭക്തയുടെ നേരേയുളള ഗ്രീക്കുകാരുടെ നേരും നെറിയുമില്ലാത്ത പെരുമാറ്റം അഥീനയെ ക്രുദ്ധയാക്കി. അഥീന, പൊസൈഡണിനോട്അഭ്യർത്ഥിച്ചു:കടൽ ക്ഷോഭിക്കണം ഗ്രീക്കുകാരുടെ മടക്കയാത്ര ദുഷ്ക്കരമാക്കിത്തീർക്കണം. കൊടുങ്കാറ്റിലും ചുഴലിയിലും പെട്ട് ഗ്രീക്കുകാരുടെ ജഡങ്ങൾ എല്ലാ തീരങ്ങളിലും അടിഞ്ഞു കൂടണം. മടക്കയാത്രയാരംഭിച്ച ഗ്രീക്കു കപ്പലുകളെ എതിരേറ്റത് പ്രക്ഷുബ്ധയായ കടലാണ്. അഗമെ‌മ്‌നൺ മരിച്ചില്ലെങ്കിലും കപ്പലുകളെല്ലാം നാമാവശേഷമായി. അജാക്സ് മുങ്ങിമരിച്ചു. മെനിലോസിന്റെ കപ്പൽ ദിക്കറ്റ് ഈജിപ്തിലെത്തി. ഒഡീസിയസ് മരിച്ചില്ല, പക്ഷെ സഹിക്കേണ്ടിവന്ന ദുരിതങ്ങൾ കണക്കറ്റതായിരുന്നു. ഇഥക്കയിൽ ശിശുവായ മകനോടൊപ്പം ഭർത്തൃഗ്രഹത്തിൽ താമസിച്ചിരുന്ന പെനിലോപ്പിനെ വിവാഹാർത്ഥികൾ നിരന്തരം ശല്യം ചെയ്തുകൊണ്ടിരുന്നു. 
കഥാസംഗ്രഹം.
ഒഡീസിയസ്സിന്റെ യാതനകൾ.
ആദ്യം കടൽക്കൊളളക്കാരുടെ ആക്രമണം, പിന്നെ കൊടുങ്കാറ്റ്. ഇതു കഴിഞ്ഞാണ് ഒഡീസിയസ്സും അനുയായികളും അലസന്മാരുടെ വാസസ്ഥലമായ താമരദ്വീപിലെത്തുന്നത്. അവിടത്തെ പഴങ്ങളും പൂക്കളും കഴിച്ച് കുറച്ചു നാളത്തേക്ക് ഓർമ്മ നഷ്ടപ്പെടുന്നു. ഓർമ്മ വീണ്ടുകിട്ടിയശേഷം നാട്ടിലേക്കു തിരിക്കവേ പൊസൈസോണിന്റെ പ്രിയപുത്രൻ ഒറ്റക്കണ്ണൻ പോളിഫെമിസിന്റെ കൈയിലകപ്പെടുന്നു. ഒരുപാടു കപ്പലുകളും ഒട്ടനവധി അനുചരന്മാരും ഒഡീസിയസ്സിനു നഷ്ടമാകുന്നു. രക്ഷപ്പെടാനായി ഒഡീസിയസ്സ് മരക്കഷണം കൊണ്ടു പോളിഫെമിസിന്റെ കണ്ണ് കുത്തിപ്പൊട്ടിക്കുന്നു. സമുദ്രദേവനായ പൊസൈസോണിന്റെ രോഷം ആളിക്കത്തുന്നു. പത്തു കൊല്ലം കടലിൽ അലഞ്ഞു തിരിയാനായി ഒഡീസിയസ്സിനെ ശപിക്കുന്നു. &lt;/br&gt;
ഒഡീസിയസ് കാറ്റുകളുടെ രാജ്യത്തെത്തുന്നു. അവിടത്തെ രാജാവ് അയോലസിനെയാണ് സ്യൂസ് കാറ്റുകളുടെ സൂക്ഷിപ്പുകാരനായി നിയമിച്ചിരുന്നത്. അയോലസിന് കാറ്റുകളെ അഴിച്ചു വിടാനും പിടിച്ചു കെട്ടാനുമുളള സ്വാതന്ത്ര്യം ഉണ്ടായിരുന്നു. വിട പറയുമ്പോൾ അയോലെസ് ഒരു കിഴി ഒഡീസിയസ്സിനു സമ്മാനമായി നല്കി. എല്ലാ കൊടുങ്കാറ്റുകളേയും ഭദ്രമായി അതിലടക്കിയിരുന്നു. ഒഡീസിയസ്സിന് ഇനിയുളള യാത്രയിൽ ഒരു ബുദ്ധിമുട്ടും വരാതിരിക്കാനായിരുന്നു അയോലെസ് ഇങ്ങനെ ചെയ്തത്. പക്ഷെ ഒഡീസിയസ്സിന്റെ അനുചരന്മാർ കിഴിക്കകത്ത് സ്വർണ്ണമായിരിക്കുമെന്ന് കരുതി, കിഴി തുറന്നു. തുടർന്നുണ്ടായ അതിഭയങ്കരമായ കൊടുങ്കാറ്റിൽ ദിക്കറ്റ അവർ ചെന്നടിഞ്ഞത് നരഭോജികളുടെ ദ്വീപിലായിരുന്നു. അവിടെ നിന്ന് വല്ല വിധേനയും രക്ഷപ്പെട്ട് യാത്ര തുടർന്ന അവർക്ക് പിന്നീട് ഏറ്റുമുട്ടേണ്ടി വന്നത് സിർസ് എന്ന് ദുർമന്ത്രവാദിനിയുമായിട്ടായിരുന്നു. തന്നോടടുത്തവരെയൊക്കെ, മൃഗങ്ങളായി മാറ്റുകയായിരുന്നു അവളുടെ വിനോദം. ഇത് മുൻ കൂട്ടിയറിഞ്ഞ്, തക്കതായ മറുമരുന്നു കഴിച്ചിരുന്ന ഒഡീസിയസ്സിന്റെ മേൽ ഈ തന്ത്രം ഫലിച്ചില്ല. തന്റെ മാന്ത്രികവിദ്യയിലൂടെ,അവരുടെ ഇനിയുളള യാത്ര സുഗമമാക്കാനുളള വഴി സിർസ് കണ്ടെത്തി. ആടുകളെ കുരുതി കൊടുത്ത് പ്രവാചകനായിരുന്ന ടൈറിയസിയാസിന്റെ പരേതാത്മാവിനെ വിളിച്ചു വരുത്തി വരാനിരിക്കുന്ന അപകടങ്ങളേയും അവക്കുളള പ്രതിവിധികളേയും കുറിച്ച് ആരായണം. പലതും പറഞ്ഞ കൂട്ടത്തിൽ പ്രവാചകൻ ഒരു കാര്യം പത്യേകം എടുത്തു പറഞ്ഞു എന്തു വന്നാലും ശരി, സൂര്യദ്വീപിലുളള കാളകളെ ഉപദ്രവിക്കരുത്. &lt;/br&gt;
അഭൌമ ഗായകരടെ ദ്വീപു കടന്ന്, അപകടം പതിയിരിക്കുന്ന സ്കില്ല, ചാരിബ്ഡിസ് എന്ന രണ്ടു പാറക്കൂട്ടങ്ങൾക്കിയടിലൂടെ ഒഡീസിയസ്സും അനുയായികളും സുരക്ഷിതരായി സൂര്യ ദ്വീപിലെത്തി. പക്ഷെ വിശപ്പു മാറ്റാനായി കാളകളെ കൊന്നു തിന്ന അനുയായികളെല്ലാം ഒന്നൊഴിയാതെ സൂര്യദേവന്റെ വജ്രപാതമേറ്റ് മരിച്ചു വീണു. വീണ്ടും അനേകം അപകടസന്ധികൾ തരണം ചെയ്ത് അവസാനം, കാലിപ്സോ എന്ന ജലദേവതയുടെ തടവുകാരനായി ഒഗൈഗിവ എന്ന ദ്വീപിൽ ഒഡീസിയസിന് ഏഴുകൊല്ലം കഴിച്ചു കൂട്ടേണ്ടി വരുന്നു. ഒഡീസിയസ്സിൽ അനുരക്തയായിരുന്നു കാലിപ്സോ. ഒടുവിൽ ദേവഗണങ്ങളുടെ ഇടപെടൽ മൂലം കാലിപ്സോ ഒഡീസിയസ്സിനെ സ്വതന്ത്രനാക്കുന്നു. പക്ഷെ പൊസൈഡോണിന്റെ ക്രോധം തണുത്തിരുന്നില്ല. കടൽ ക്ഷോഭം കാരണം ഒഡീസിയസ്സിന്റെ വളളം തകർന്നടിയുന്നു. ഒഡീസിയസ്സ് ഷെറി ദ്വീപിലേക്ക് നീന്തി രക്ഷപ്പെടുന്നു. അവിടെ ഏതാനും ദിവസം അൽക്കിനേസ്, അരേറ്റ് രാജദമ്പതികളുടെ അതിഥിയായിക്കഴിയുന്നു. യഥാർത്ഥത്തിൽ അവിടെവെച്ചാണ് ഒഡീസിയസ്സ്, ട്രോജൻ കുതിരയുടേയും. ട്രോയ്യുടെ പതനത്തപ്പറ്റിയും തന്റെ അതു വരേയുളള സാഹസികയാത്രയുടേയും കഥ പറയുന്നത്. രാജദമ്പതികളുടെ സഹായത്തോടെ ഒഡീസിയസ് ഇഥക്കയിലേക്കുളള യാത്ര തുടരുന്നു. 
ഇഥക്കയിലെ സ്ഥിതി.
സുന്ദരിയും ധനികയുമായിരുന്ന പെനിലോപ്പിനെ സ്വായത്തമാക്കാനായി വിവാഹാർത്ഥികൾ ഒഡീസിയസ്സിനറെ കൊട്ടാരത്തിൽ ഇത്രയും കാലമായി നിത്യ അതിഥികളായിരുന്നു. അവരുടെ താന്തോന്നിത്തം ദിനം പ്രതി കൂടിക്കൊണ്ടേയിരുന്നു. യുവാവസ്ഥയിലെത്തിയ ടെലിമാച്ചസ് പിതാവിനെ അന്വേഷിച്ചു പോകാനൊരുങ്ങി. അഥീന, വയോവൃദ്ധനായ ഉപദേഷ്ടാവിന്റെ (മെന്റർ ) രൂപം പൂണ്ട് ടെലിമാച്ചസിനു വഴികാട്ടി. യൂമേയസ് എന്ന ഇടയന്റെ കുടിലിൽ പിതാവും പുത്രനുമായുളള സമാഗമത്തിന് അഥീന വഴിയൊരുക്കുന്നു. 
ശുഭാവസാനം.
ഇരുപതു വർഷങ്ങൾക്കു ശേഷം വൃദ്ധനായ ഭിക്ഷക്കാരനായി സ്വഗൃഹത്തിലെത്തിയ ഒഡീസിയസ്സിനെ യജമാനസ്നേഹിയായ ആർഗോസ് എന്ന പട്ടി നൊടിയിടയിൽ തിരിച്ചറിയുകയും മറുനിമിഷം അന്ത്യശ്വാസം വലിക്കുകയും ചെയ്യുന്നു. വിവാഹാർത്ഥികളെ പെനിലോപ്പ് വെല്ലു വിളിക്കുന്നു. ഒഡീസിയസ്സിന്റെ വില്ലെടുത്ത് ഞാൺ വലിച്ചു കെട്ടണം, അതുപയോഗിച്ച് എയ്യുന്ന അമ്പ് പന്ത്രണ്ടു വളയങ്ങളിലൂടെ ഉദ്ദിഷ്ട ലക്ഷ്യത്തിലെത്തണം. എല്ലാവരും പരാജയപ്പെടവേ ഒഡീസിയസ്സിന് സ്വന്തം പരിചയം നല്കാനുളള അവസരം കിട്ടുന്നു. 
അവലംബം.
 

</doc>
<doc id="124414" url="https://ml.wikipedia.org/wiki?curid=124414" title="Tyrannosaurus">
Tyrannosaurus



</doc>
<doc id="124416" url="https://ml.wikipedia.org/wiki?curid=124416" title="അക്കാന്തോക്കെഫല">
അക്കാന്തോക്കെഫല

 
കശേരുകികളുടെ (Vertevrates) കുടലിനുള്ളിൽ കഴിയുന്ന ഒരിനം പരോപജീവിപ്പുഴുക്കളാണ് അക്കാന്തോക്കെഫല. പ്രധാനമായും മത്സ്യങ്ങളിലും പക്ഷികളിലും സസ്തനികളിലും കാണപ്പെടുന്ന ഇവയ്ക്ക് തലയിൽ ധാരാളം മുള്ളുകളുണ്ട്. ജീവിതചക്രത്തിന്റെ ഒരു ഘട്ടത്തിലും ഇവ സ്വതന്ത്രജീവികളല്ല. പരജീവന സ്വഭാവത്തോടനുബന്ധിച്ചുള്ള അവയവലോപം പ്രകടമാണ്. എഴുപതുകളുടെ പ്രാരംഭത്തിലാണ് അക്കാന്തോക്കെഫല ഒരു പ്രത്യേക ഫൈലമായി ഉയർത്തപ്പെട്ടത്. ആതിഥേയ ജീവിയിൽനിന്നും എടുത്തു മാറ്റുമ്പോൾ ഇവയുടെ ശരീരം സ്ഫീതവും വൃത്തസ്തംഭാകാരവുമായിത്തീരുന്നു.
ഇക്കാരണത്താൽ ഇവയെ നിമാറ്റിഹെൽമിന്തെസ് (Nematyhelminthes) വിഭാഗത്തോടൊപ്പം കണക്കാക്കാറുണ്ടായിരുന്നു. ഇവയെപ്പറ്റിയുള്ള ഊതകവിജ്ഞാനീയം (Histology), വർഗീകരണനിയമം എന്നിവ വാൻക്ളീവ് എന്ന ശാസ്ത്രജ്ഞൻ 1948-ൽ വെളിവാക്കുകയും ഈ ജീവികളെ ഒരു പ്രത്യേക വിഭാഗമായി തരംതിരിക്കുകയും ചെയ്തു.
അക്കാന്തോക്കെഫലയിൽ 85 ജീനസുകളിലായി 400-ഓളം സ്പീഷീസുണ്ട്. ഇവയുടെ ശരീരം പരന്നതും അഖണ്ഡവുമാണ്. മുള്ളുകളോടുകൂടിയ ശുണ്ഡികയും (proboscis) കഴുത്തും ഉടലും ചേർന്നതാണ് ശരീരഘടന. ശുണ്ഡിക സങ്കോചന ശീലമുള്ളതും ഒരു ആവരണത്തിലേക്കു പിൻവലിക്കപ്പെടാവുന്നതുമാണ്. ചില സ്പീഷീസിന് ശരീരത്തിലും ചെറിയ മുള്ളുകളുണ്ട്. പചനവ്യൂഹം കാണാറില്ല. ഇവ ശരീരഭിത്തികൾ വഴി ആഹാരസാധനങ്ങൾ വലിച്ചെടുക്കുന്നു. പെൺപുഴുക്കളിൽ ആദ്യദശയിൽ മാത്രമേ അണ്ഡാശയങ്ങൾ കാണാറുള്ളൂ. പൂർണവളർച്ചയെത്തിയ പെൺപുഴുക്കളുടെ ശരീരഗുഹികയിൽ (Body cavity) അണ്ഡഗോളങ്ങൾ ഉണ്ടായിരിക്കും. കുടലിനുള്ളിൽ നിന്നും വെളിയിൽ വരുന്നതിനുമുമ്പ് ഭ്രൂണങ്ങൾക്ക് മൂന്നോ നാലോ പുറംചട്ടയുണ്ടാകുന്നു. ഭ്രൂണങ്ങൾ കീലരൂപത്തിലോ ഗോളരൂപത്തിലോ ആയിരിക്കും. ആതിഥേയജീവികളുടെ വിസർജ്യങ്ങൾ വഴി വെളിയിൽ വരുന്ന ഭ്രൂണങ്ങൾ പ്രതികൂല സാഹചര്യങ്ങളെ മാസങ്ങളോളം അതിജീവിക്കാൻ കഴിവുള്ളവയാണ്. ഒരു മധ്യസ്ഥപരപോഷിയുടെ അന്തർഗ്രഹണത്തോടുകൂടി മാത്രമേ തുടർന്നുള്ള വളർച്ച നടക്കുന്നുള്ളു. ഇവയിൽ ഒരു ഷട്പദമാണ് മധ്യസ്ഥപരപോഷിയായി വർത്തിക്കുന്നത്. മുഖ്യ-ആതിഥേയജീവി ഈ ഷട്പദത്തെ ഭക്ഷിക്കുന്നതിലൂടെ ഉള്ളിൽ കടന്നുപറ്റുന്ന പുഴുക്കൾ അവിടെ പൂർണവളർച്ച പ്രാപിക്കുന്നു. ചുരുക്കം ചില സന്ദർഭങ്ങളിൽ ഒരു രണ്ടാം മധ്യസ്ഥപരപോഷികൂടി ആവശ്യമായി വരാറുണ്ട്.

</doc>
<doc id="124435" url="https://ml.wikipedia.org/wiki?curid=124435" title="ഉഹുദ് യുദ്ധം">
ഉഹുദ് യുദ്ധം



</doc>
<doc id="124436" url="https://ml.wikipedia.org/wiki?curid=124436" title="ബദർ യുദ്ധം">
ബദർ യുദ്ധം



</doc>
<doc id="124437" url="https://ml.wikipedia.org/wiki?curid=124437" title="ആയിരപ്പറ">
ആയിരപ്പറ

 
വേണു നാഗവള്ളിയുടെ സംവിധാനത്തിൽ മമ്മൂട്ടി, മധു, ജഗതി ശ്രീകുമാർ, നരേന്ദ്രപ്രസാദ്, ഉർവശി എന്നിവർ പ്രധാനവേഷങ്ങളിൽ അഭിനയിച്ച് 1993 ഫെബ്രുവരി 4-ന് പ്രദർശനത്തിനെത്തിയ ഒരു മലയാളചലച്ചിത്രമാണ് ആയിരപ്പറ. ഗൗരീദർശനയുടെ ബാനറിൽ ശ്രീകാന്ത്, അശോക് എന്നിവർ ചേർന്ന് നിർമ്മിച്ചിരിക്കുന്ന ഈ ചിത്രം മാക് റിലീസ് ആണ് വിതരണം ചെയ്തത്. ഈ ചിത്രത്തിലെ അഭിനയത്തിന് മികച്ച നടനുള്ള കേരളസംസ്ഥാന ചലച്ചിത്രപുരസ്കാരം മമ്മൂട്ടിക്ക് ലഭിച്ചിട്ടുണ്ട്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് നാഗവള്ളി ആർ.എസ്. കുറുപ്പ് ആണ്.
സംഗീതം.
കാവാലം നാരായണപ്പണിക്കർ എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് രവീന്ദ്രൻ ആണ്. ഗാനങ്ങൾ വികഥപണനം ചെയ്തത് സീസീ ഓഡിയോസ്.

</doc>
<doc id="124438" url="https://ml.wikipedia.org/wiki?curid=124438" title="ഗുരുത്വാകർഷണ തരംഗങ്ങൾ">
ഗുരുത്വാകർഷണ തരംഗങ്ങൾ



</doc>
<doc id="124440" url="https://ml.wikipedia.org/wiki?curid=124440" title="ഒഡീസി">
ഒഡീസി



</doc>
<doc id="124441" url="https://ml.wikipedia.org/wiki?curid=124441" title="ഒഡീസ്സി">
ഒഡീസ്സി



</doc>
<doc id="124443" url="https://ml.wikipedia.org/wiki?curid=124443" title="ഒഡീസ്സി (മഹാകാവ്യം)">
ഒഡീസ്സി (മഹാകാവ്യം)



</doc>
<doc id="124445" url="https://ml.wikipedia.org/wiki?curid=124445" title="പിറ്റ്സിലെമു">
പിറ്റ്സിലെമു



</doc>
<doc id="124446" url="https://ml.wikipedia.org/wiki?curid=124446" title="Gravitational Wave">
Gravitational Wave



</doc>
<doc id="124447" url="https://ml.wikipedia.org/wiki?curid=124447" title="B cell">
B cell



</doc>
<doc id="124448" url="https://ml.wikipedia.org/wiki?curid=124448" title="Chiretta Plant">
Chiretta Plant



</doc>
<doc id="124451" url="https://ml.wikipedia.org/wiki?curid=124451" title="അക്കാദ്">
അക്കാദ്

 
ബാബിലോണിയൻ നാഗരികതയുടെ സിരാകേന്ദ്രമായിരുന്ന ഭൂവിഭാഗം. ഇന്നത്തെ ഇറാക്കിന്റെ വടക്കൻ പ്രദേശങ്ങളിൽ ടൈഗ്രീസ് -- യൂഫ്രട്ടീസ് നദീതടങ്ങൾ മുതൽ ബാഗ്ദാദ് വരെയുള്ള പ്രദേശങ്ങൾ അക്കാദ് എന്ന പേരിലും തെക്കൻ പ്രദേശങ്ങൾ സുമർ എന്ന പേരിലും അറിയപ്പെട്ടിരുന്നു.
ഈ രണ്ടു ഭൂവിഭാഗങ്ങളും ഉൾപ്പെട്ടിരുന്ന പുരാതന രാജ്യത്തിലെ നാടുവാഴികൾ "സുമറിലേയും അക്കാദിലേയും രാജാക്കന്മാർ" എന്നാണ് ബി.സി. 2000 മുതൽ സ്വയം വിളിച്ചിരുന്നത്. ബി.സി. 2300-നോടടുപ്പിച്ച് സെമിറ്റിക് രാജാവായ സാർഗൺ ഒന്നാമൻ അഗാദേ നഗരം സ്ഥാപിച്ചു. ഈ പേരിൽ നിന്നാണ് അക്കാദ് എന്ന നാമത്തിന്റെ നിഷ്പത്തി എന്ന് ചരിത്ര ഗവേഷകർ അനുമാനിക്കുന്നു. ബാബിലോൺ, കിഷ്, ബോർസിപ്പ, കൂത്താഹ്, എഷുണ്ണ, സിപ്പാർ, അക്ഷക് തുടങ്ങിയ ബാബിലോണിയൻ നാഗരികതകളുടെ പ്രഭവസ്ഥാനങ്ങളെല്ലാം അക്കാദിൽ ഉൾപ്പെട്ടിരുന്നു.
സെമിറ്റിക് ജനവിഭാഗങ്ങളാണ് ഇവിടെ അതിപ്രാചീനകാലം മുതൽ താമസിച്ചുവരുന്നത്. അവർ സംസാരിച്ചിരുന്നത് സെമിറ്റിക് ഭാഷാഗോത്രത്തിൽപ്പെട്ട അക്കേദിയൻഭാഷയായിരുന്നു. ഇന്നും ഈ ഭാഷ ഇതേ പേരിൽതന്നെയാണ് അറിയപ്പെടുന്നത്.
ബൈബിൾ പഴയ നിയമം ഈ നഗരത്തെക്കുറിച്ച് പരാമർശിക്കുന്നുണ്ട്. (ഉത്പത്തിപുസ്തകം 10.10) ബി.സി. 1125-നോടടുത്ത് ഈ നഗരം പ്രസിദ്ധിയാർജിച്ചുതുടങ്ങി. സെമിറ്റിക് ജനതയാണ് ഈ നഗരത്തെ സമ്പന്നമാക്കിയതിൽ പ്രധാന പങ്കു വഹിച്ചത്. ചരിത്രത്തിൽ സ്ഥാനം പിടിച്ച ആദ്യത്തെ സാമ്രാജ്യം സൃഷ്ടിച്ചതും സെമിറ്റിക് ജനതയാണ്. കാലഗണന, തൂക്കവും അളവും, കട്ടയിൽ കൊത്തിയ അക്ഷരങ്ങൾ, വ്യാപാരരീതികൾ, ശില്പവിദ്യ തുടങ്ങിയവ സുമേരിയൻ സംസ്കാരത്തെ ഉച്ചപദവിയിൽ എത്തിച്ചു. ഭൂമിശാസ്ത്രപരമായി ഇതിന്റെ കിടപ്പുകൊണ്ട് ഇത് വമ്പിച്ച ഒരു വാണിജ്യകേന്ദ്രമായിത്തീർന്നു.

</doc>
<doc id="124452" url="https://ml.wikipedia.org/wiki?curid=124452" title="English national football team">
English national football team



</doc>
<doc id="124456" url="https://ml.wikipedia.org/wiki?curid=124456" title="അക്ക മഹാദേവി">
അക്ക മഹാദേവി

 
ശിവഭക്തയായ കന്നഡ കവയിത്രി. എ.ഡി. 12-ആം ശതകത്തിലാണ് ജീവിച്ചിരുന്നതെന്ന് ഗവേഷകർ കരുതുന്നു. മൈസൂർ സംസ്ഥാനത്തിലെ ഉടുനുടി എന്ന സ്ഥലത്താണ് അക്ക ജനിച്ചതെന്ന് അവരുടെ കവിതകളിൽനിന്നു വ്യക്തമാകുന്നുണ്ട്. മാതാപിതാക്കൾ ശിവഭക്തരായിരുന്നുവെന്നും അവരുടെ ഭക്തിപ്രവണത ബാല്യം മുതൽ അക്കയ്ക്കു ലഭിച്ചിരുന്നുവെന്നും പരാമർശങ്ങൾ കാണുന്നു.
കുട്ടിക്കാലം മുതൽ അക്കയിലങ്കുരിച്ച ശിവഭക്തി ക്രമേണ ഉൻമാദാവസ്ഥയിലെത്തിയ അനുരാഗമായി രൂപാന്തരപ്പെട്ടു. തന്മൂലം, താൻ ശിവനെയല്ലാതെ മറ്റാരേയും വരനായി സ്വീകരിക്കുകയില്ലെന്ന് അവർ ദൃഢനിശ്ചയം ചെയ്തു. അക്കയുടെ ഈ ദൃഢവ്രതത്തെ വിഗണിച്ചുകൊണ്ട് മാതാപിതാക്കൾ, ആ നാടു ഭരിച്ചിരുന്ന രാജാവിന് അവളെ വിവാഹം ചെയ്തുകൊടുത്തു. പക്ഷേ, വിവാഹത്തിനുശേഷം അക്കയുടെ ശിവഭക്തി പൂർവാധികം പ്രോജ്വലിക്കുകയാണ് ചെയ്തത്. തന്റെ പ്രിയതമയെ ഇതിൽനിന്നു വിരമിപ്പിക്കുവാനായി രാജാവ് പല പ്രലോഭനങ്ങളും ഭീഷണികളും നടത്തിനോക്കിയിട്ടും ഫലമുണ്ടായില്ല. ഒടുവിൽ, എല്ലാവിധ ലൗകികസുഖഭോഗങ്ങളും പരിത്യജിച്ചുകൊണ്ട് അക്ക ഒരു വൈരാഗിണിയായി ശിവഭക്തിഗീതങ്ങളാലപിച്ചുകൊണ്ട് അലഞ്ഞുതിരിഞ്ഞുനടന്നു. ശിവനെ തന്റെ ഭർത്താവായി ലഭിക്കുവാനുള്ള അദമ്യമായ അഭിനിവേശം നിമിത്തം അക്ക ശിവവാസരംഗമെന്നു കരുതപ്പെടുന്ന ശ്രീശൈലപർവതത്തിലെത്തി ഭക്തികീർത്തനങ്ങൾ പാടി ശിവപൂജയിൽ മുഴുകിക്കഴിഞ്ഞു.
ഈ സന്ദർഭത്തിലാണ് യോഗിനിയായ കവയിത്രി എന്ന വിഖ്യാതി അക്കയ്ക്കു ലഭിച്ചത്. ശ്രീശൈലവാസകാലത്ത് അക്ക പാടിയ പാട്ടുകൾ കന്നഡ ഭക്തിസാഹിത്യത്തിലെ അമൂല്യരത്നങ്ങളാണെന്ന് നിരൂപകന്മാർ അഭിപ്രായപ്പെടുന്നു. അക്കയുടെ രാഗനിർഭരമായ ഭക്തിഗീതങ്ങളിൽ വികാരം നിറഞ്ഞുനില്ക്കുന്നു.
ഉദാ. 
തന്റെ ആരാധനാമൂർത്തിയായ ശിവന്റെ ദർശനം ലഭിക്കാനായി ഉത്ക്കടമായ ആവേശം കാണിക്കുന്ന അക്ക "ഹര, എന്റെ പ്രിയതമനായിത്തീരുക എന്ന പ്രാർഥനയോടെ കഠിനതപസ്സനുഷ്ഠിക്കുകയും വിരഹവിഹ്വലയായ ഒരു നായികയെപ്പോലെ വിലപിക്കുകയും ചെയ്തിട്ടുണ്ട്. ഈ വിലാപദശയിൽ പാടിയ പാട്ടുകളുടെ ഒരു മാതൃക വിവർത്തനം ചെയ്തു താഴെക്കൊടുക്കുന്നു.
ഇങ്ങനെ പാടിപ്പാടി ശ്രീശൈലവാസം നടത്തിയ അക്കയ്ക്ക് മല്ലികാർജുനനിലൂടെ (ശ്രീശൈലത്തിലെ ശിവപ്രതിഷ്ഠയ്ക്കുള്ള പേരാണ് മല്ലികാർജുനൻ.) ശിവദർശനം ലഭിച്ചു എന്നാണ് ഐതിഹ്യം.
ശിവദർശനത്തോടെ ബോധോദയം സിദ്ധിച്ച അക്ക, കല്യാണ എന്ന സ്ഥലത്തുള്ള 'ശിവശരണകേന്ദ്രം' തന്റെ ആധ്യാത്മിക പ്രവർത്തനരംഗമായി സ്വീകരിച്ച്, അവിടെ ബസവണ്ണ, അല്ലമപ്രഭു എന്നീ പ്രഗല്ഭരായ ആചാര്യന്മാരോടൊത്ത് സാഹിതീസേവനവും അധ്യാത്മവിദ്യാപ്രചാരണവും നടത്തിക്കൊണ്ടിരുന്നു. തന്റെ ശരീരവും ആത്മാവും ജ്ഞാനവും ശിവനിൽ വിലയം പ്രാപിച്ചിരിക്കുകയാണെന്നും താൻ ശിവന്റെ പ്രതിനിധി മാത്രമാണെന്നും അക്ക വിശ്വസിച്ചിരുന്നു. അക്കയുടെ ഭക്തിഗീതങ്ങളിലെല്ലാം ഈ വിശ്വാസത്തിന്റെ പ്രതിഫലനം ദൃശ്യമാണ്.
പരമഭാഗവതയായിത്തീർന്ന അക്ക ശിവപ്രേമത്തിന്റെ ഉച്ചശൃംഗത്തിലെത്തിയപ്പോൾ ഒരുതരം ഉൻമാദിയെപ്പോലെയായി. ഒടുവിൽ "വനമാകെ നീ താൻ, വനദേവതകളെല്ലാം നീ താൻ, തരുക്കളിൽക്കളിക്കും കിളികളും മൃഗങ്ങളും നീ താൻ. എന്ന് ഉറക്കെ പാടി ശ്രീശൈലത്തിന്റെ ഉത്തുംഗശൃംഗത്തിൽ കയറി ശിവധ്യാനനിരതയായിരുന്ന് നിർവാണമടഞ്ഞു എന്നാണ് ഭക്തജനങ്ങൾ വിശ്വസിച്ചുപോരുന്നത്. ഇങ്ങനെ മഹാദേവനിൽ വിലീനയായതോടെ 'അക്കമഹാദേവി' എന്ന പേർ സാർവത്രികമായിത്തീർന്നു.
അക്കമഹാദേവിയുടെ കീർത്തനങ്ങൾക്ക് കന്നഡസാഹിത്യത്തിൽ സവിശേഷമായ സ്ഥാനമുണ്ട്. തമിഴിലെ ആണ്ടാൾ, ഹിന്ദിയിലെ മീര എന്നീ ഭക്തകവയിത്രികളുടെ സമശീർഷയാണ് അക്കമഹാദേവി.

</doc>
<doc id="124464" url="https://ml.wikipedia.org/wiki?curid=124464" title="മുഖത്തെഴുത്ത്">
മുഖത്തെഴുത്ത്



</doc>
<doc id="124465" url="https://ml.wikipedia.org/wiki?curid=124465" title="ഉണ്ണിച്ചിരുതേവീചരിതം">
ഉണ്ണിച്ചിരുതേവീചരിതം

 
പ്രാചീന മണിപ്രവാളചമ്പുക്കളിൽ ഒന്നാണ്‌ ഉണ്ണിച്ചിരുതേവീചരിതം. രായരമ്പിള്ള എന്ന നർത്തകിയുടെ പുത്രിയായ ഉണിച്ചിരുതേവിയാണ്‌ ഇതിലെ നായിക. ഉണ്ണിച്ചിരുതേവിയിൽ അനുരക്തനായി ദേവേന്ദ്രൻ ഭൂമിയിൽ വരുന്നതും കാഴ്ച്ചകൾ കണ്ട് അവളുടെ ഗൃഹത്തിലെത്തുന്നതുമാണ് പ്രതിപാദ്യം.
ഉള്ളടക്കം.
ശിവനെ സ്തുതിച്ചുകൊണ്ടാണ്‌ കാവ്യം ആരംഭിക്കുന്നത്. ശേഷം വാഗ്ദേവതയെയും ഗണപതിയെയും സ്തുതിച്ച്, അച്ചൻ രചിച്ച മഹാകാവ്യചന്ദ്രോദയത്തിനു മുമ്പിൽ ഒരു മിനുങ്ങിനുതുല്യമാണ് തന്റെ ഗദ്യമെന്ന ആമുഖത്തോടെ പ്രതിപാദനത്തിലേക്ക് കടക്കുന്നു. ആര്യാവൃത്തത്തിൽ എഴുതിയ ഒരു ശ്ലോകമൊഴികെ ദണ്ഡകപ്രായമായ ഗദ്യങ്ങൾ മാത്രമാണ് കാവ്യത്തിനകത്തുള്ളത്. 30 ചമ്പൂഗദ്യങ്ങൾ ഉണ്ട്.
ബ്രാഹ്മണഗ്രാമങ്ങളിൽ ‘നായകമണി’യായ ചോകിരം ഗ്രാമത്തിൽ (ഇന്നത്തെ ശുകപുരം) ആതവർമ്മ സ്ഥാപിച്ച ക്ഷേത്രത്തിന്റെ പുരാവൃത്തത്തെയും അവിടെ പ്രതിഷ്ഠിച്ച അർദ്ധനാരീശ്വരനായ തെങ്കൈലനാഥനെയും വർണ്ണിച്ചുകൊണ്ടാണ് കഥാരംഭം. ആഴ്വാഞ്ചേരിത്തമ്പ്രാക്കളാകുന്ന ബ്രഹ്മാവിനോടും നീലഞ്ചുവരരാകുന്ന (അകവൂർ മന) കർണ്ണികയോടും എട്ടില്ലങ്ങളാകുന്ന അകവിതളുകളോടും ബന്ധുഗ്രാമങ്ങളാകുന്ന പുറവിതളുകളോടും കൂടിയ, ‘മലർമകളാലുപലാളിത’മായ നാഭീനളിനമാണ് ചോകിരം ഗ്രാമം. അവിടെ സ്ഥിതി ചെയ്യുന്ന പൊയിലം എന്ന സ്ഥലത്തിന്റെ വർണ്ണനയാണ് പിന്നീട്. പൊയിലത്തിന്റെ പ്രകൃതി വർണ്ണിച്ച ശേഷം വള്ളുവനാട്ടു സാമന്തർക്കുതുല്യരായ സോമയാജികളെക്കുറിച്ച് പറയുന്നു. പൊയിലത്തെ കൃഷ്ണനെ ഭക്തിസാന്ദ്രമായി കീർത്തിക്കുന്നുണ്ട് കവി. നായികാഗൃഹമായ തോട്ടുവായ്പള്ളിയെന്ന നടീമന്ദിരത്തിന്റെ പ്രകൃതി ദീർഘമായി വർണ്ണിക്കുന്നു പിന്നെ.
ആര്യാവൃത്തത്തിൽ ഉണ്ണിച്ചിരുതേവിയെ ഒരു മണിപ്രവാളകവികാമുകൻ സ്തുതിക്കുന്നതു കേട്ട് ഇന്ദ്രൻ അയാളെ സമീപിച്ച് കവിത ആരെക്കുറിച്ചാണെന്ന് ആരായുന്നു. കവി രായരന്റെ പ്രേയസിയായിരുന്ന നങ്ങയ്യയെയും അവരുടെ മകൾ രായരമ്പിള്ളയെയും വർണ്ണിച്ച ശേഷം ഉണ്ണിച്ചിരുതേവിയെ ആപാദചൂഡം വർണ്ണിക്കുന്നു. അതുകേട്ട് കാമപരവശനായി ഇന്ദ്രൻ മണിപ്രവാളകവിക്കൊപ്പം കോവിലിലേക്ക് യാത്രയാകുന്നു. വഴിക്ക് ചിറ്റങ്ങാടിയിലെ പുലയപ്പെണ്ണുങ്ങളുടെ സംസാരത്തെയും ആനാർച്ചിറ നഗരത്തിലെ കച്ചവടത്തെയും പരാമർശിക്കുന്നു. ഉണ്ണിച്ചിരുതേവിയുടെ വീടണയുന്ന ഇന്ദ്രൻ വീടിന്റെ ഭംഗികണ്ട് സ്വർഗ്ഗത്തെ ഓർത്തുപോകുന്നു. വായ്പ്പള്ളിവീട്ടിൽ സന്ദർശനത്തിനെത്തുന്ന ജാരന്മാരുടെയും ജളപ്രഭുക്കളുടെയും ചെയ്തികൾ കണ്ടുനിൽക്കുന്നു.
ആകെ 30 ഗദ്യങ്ങളുള്ളതിൽ 8 ഗദ്യങ്ങൾ കവി ചിരുതേവീഗൃഹത്തിൽ തിങ്ങിക്കൂടിയ പുരുഷവൃന്ദത്തെ അപഹസിക്കാനാണ് ഉപയോഗിക്കുന്നത്. ഉണ്ണിച്ചിരുതേവിയെ പ്രീതിപ്പെടുത്താൻ കിണയുന്ന രാജസേവകരെയും നായർപ്പടയാളികളെയും നമ്പൂതിരിമാരെയും പന്നിയൂർ ഗ്രാമക്കാരേയും മണിപ്രവാളകവികളെയും മുതുക്കന്മാരെയും ജളപ്രഭുക്കളെയുമെല്ലാം കണക്കിന് കളിയാക്കുന്നുണ്ട് കവി.
ലഭിച്ച ഭാഗം ഇവിടെ അവസാനിക്കുന്നു. ഗദ്യങ്ങളിൽ പല ഭാഗങ്ങളും നശിച്ചുപോയ അവസ്ഥയിലാണ്; വിശേഷിച്ചും മുപ്പതാം ഗദ്യം.
കവി, ദേശം, കാലം.
പന്നിയൂർ ഗ്രാമക്കാരെ ശകാരിക്കുന്ന കവി ചോകിരം ഗ്രാമക്കാരനാണ് എന്ന് ഊഹിക്കാം. ഗ്രന്ഥത്തിൽ പരാമർശിച്ചിരിക്കുന്ന ചിരുതേവീകാമുകനായ മണിപ്രവാളകവി കവിയുടെതന്നെ പ്രതിരൂപമാകണം. ഗ്രന്ഥാവസാനം ‘മറയഞ്ചേരിക്കേരളമിശ്രാമറവാചാ’ എന്ന പരാമർശംവെച്ച് മറയഞ്ചേരി (മറവഞ്ചേരി) നമ്പൂതിരിമാരിൽ ആരെങ്കിലുമാകാം കവിയെന്ന് പി.വി. കൃഷ്ണൻ നാ‍യർ പറയുന്നു. ഉണ്ണിച്ചിരുതേവിയെക്കുറിച്ച് അച്ചൻ രചിച്ച മഹാകാവ്യത്തെക്കുറിച്ച് കാവ്യാരംഭത്തിൽ പറയുന്നുണ്ട്. ‘അച്ചൻ’ കവിയുടെ അച്ഛനോ അച്ചൻ എന്നു വിളിക്കപ്പെടുന്ന ഏതെങ്കിലും വ്യക്തിയോ ആകാം.
ഉണ്ണിച്ചിരുതേവീചരിതത്തിനും ഉണ്ണിയച്ചീചരിതത്തോളം പഴക്കമുണ്ട് . 13-ആം ശതകത്തിന്റെ അന്ത്യഘട്ടത്തിൽ, ഉണ്ണിയച്ചീചരിതത്തോടടുപ്പിച്ചാണ് ഇതിന്റെ രചന എന്ന് കരുതുന്നു. വെള്ളാട്ടിരിയുടെ ഭരണത്തിലുള്ള ചോകിരം ഗ്രാമക്കാരും സാമൂതിരിയുടെ ഭരണത്തിലുള്ള പന്നിയൂർ ഗ്രാമക്കാരും തമ്മിലുള്ള വഴക്ക് ഇതിന് ദൃഷ്ടാന്തമാകുന്നു.
സാമൂഹികജീവിതം.
പൊയിലം ഗ്രാമത്തിന്റെ വർണ്ണന മുതൽ പ്രകൃതിയും കാർഷികസംസ്കൃതിയും നിറഞ്ഞുനിൽക്കുന്നു ഉണ്ണിച്ചിരുതേവീചരിതത്തിൽ. കമുകുകളെയും അതിൽ ചുറ്റിവളരുന്ന വെറ്റിലക്കൊടികളെയും വർണ്ണിച്ചിരിക്കുന്നു. പൂവാടികളാൽ നിറഞ്ഞതാണ് പൊയിലം. പൊയിലം എന്ന വാക്കുതന്നെ പൊയിൽ (= ഉദ്യാനം) എന്ന വാക്കിൽനിന്നുണ്ടായതാണ്. കൈതകൾ പൂത്തുനിൽക്കുന്ന തോടരികിലെ തോട്ടുവായ്പള്ളിയിലെ തോട്ടം വെറ്റിലക്കൊടി നിറഞ്ഞതാണ്. വയലുകളെയും അതിൽ വിരിഞ്ഞുനിൽക്കുന്ന കുടത്താമരപ്പൂക്കളും വർണ്ണിച്ചിരിക്കുന്നു. ചെമ്പകവും കരിമ്പും തെങ്ങും കരിമ്പനകളും പിലാവും മാവും നെല്ലു തഴച്ച വയലുകളും തോട്ടുവായ്പ്പള്ളിയിലുണ്ട്‍. ഉപമാനങ്ങളിലും ഈ മരുതപ്രദേശത്തിന്റെ പ്രകൃതി പ്രതിബിംബിച്ചിരിക്കുന്നു‍.
ആഴ്വാഞ്ചേരി‍, എട്ടില്ലം, നീലഞ്ചുവരർ/അകചുവരർ (അകവൂർ), മറയഞ്ചേരി, എന്നീ ബ്രാഹ്മണഗൃഹങ്ങൾക്കും പൊയിലത്തെ സോമയാജികൾക്കും കവി പ്രമുഖസ്ഥാനം നൽകിയിരിക്കുന്നു. വേദമുഖരിതമാണ് അവിടം. ദക്ഷിണാമൂർത്തിക്ഷേത്രം, പൊയിലത്തെ ശ്രീകൃഷ്ണക്ഷേത്രം എന്നീ ക്ഷേത്രങ്ങൾ പരാമർശിക്കപ്പെടുന്നുണ്ട്.
കവി തരം കിട്ടിയാൽ പന്നിയൂർ ഗ്രാമക്കാരെ ദുഷിക്കാതിരിക്കുന്നില്ല. 13-ആം നൂറ്റാണ്ടിന്റെ ഉത്തരാർദ്ധത്തിൽ ഇരു ഗ്രാമങ്ങളും തമ്മിൽ ഉണ്ടായിരുന്ന വഴക്കിന് മറ്റിടങ്ങളിലും ദൃഷ്ടാന്തമുണ്ട്.
മണിപ്രവാളസാഹിത്യത്തിൽ വർണ്ണിക്കുന്ന കൂത്തസ്ത്രീകൾ ദേവദാസികളല്ല, കൂത്തമ്പലങ്ങളിൽ കൂത്തുനടത്തുന്ന അമ്പലവാസിസ്ത്രീകളാണ് എന്ന് നിരീക്ഷിക്കപ്പെട്ടിട്ടുണ്ട്; ഉണ്ണീച്ചിരുതേവിയും അത്തരത്തിൽ ഒരു അമ്പലവാസിസ്ത്രീയാണെന്നും. അത് എന്തുതന്നെയായാലും മണിപ്രവാളസാഹിത്യത്തിൽ കൂത്തിനുള്ള സ്ഥാനം ഉണ്ണിച്ചിരുതേവീചരിതത്തിലും പ്രകടമാണ്. ‘നടവിടകവിവരകേളീനില’യമാണ് ചോകിരം ഗ്രാമം. ‘വിടരിൽ നന്മുടികളും പെരുകു നല്ലടികളും നടികളും’ കുടികൊള്ളുന്നതാണ് അവിടത്തെ പൊയിലം. 8-ആം ഗദ്യത്തിൽ ‘വാട്ടമില്ലാ‍ മലർക്കാവിൽ വണ്ടിണ്ടതൻ പാട്ടിനാലുള്ള സമ്പല്ലവീമേത്യ കൂത്താട്ടവല്ലും മലർത്തെന്നൽ പോരുന്നിട’മെന്നും ‘നാട്ടിലെങ്ങും നിലം നല്ലതല്ലാഞ്ഞ് നാട്യവിദ്യ സ്വയം കോവിൽകൊള്ളാൻ തീർത്ത ഇല്ല’മെന്നും തോട്ടുവായ്പ്പള്ളിയെപ്പറ്റി പറഞ്ഞിരിക്കുന്നു.
ചിറ്റങ്ങാടി, ആയാനാർച്ചിറ നഗരം എന്നിവയുമായി ബന്ധപ്പെട്ട പരാമർശങ്ങൾ ചരിത്രപഠിതാക്കളുടെ ഉപാദാനങ്ങളാണ്. പണം, തിരമം എന്നീ നാണയങ്ങളെക്കുറിച്ചും വീശം, കാണി, മാവ്, കൈ, പലം, ശലാക തുടങ്ങി വിവിധമായ അളവുകളെക്കുറിച്ചും വിവരിക്കുന്നുണ്ട്. പല ഭാഷ സംസാരിക്കുന്നവരാണ് അങ്ങാടിയിൽ കൂടിയിട്ടുള്ളത്. ചിറ്റങ്ങാടിയിൽ വെച്ച് ദാസികളായ പുലയസ്ത്രീകൾ അന്യോന്യം നടത്തുന്ന ശകാരം കവി സംഭാഷണഭാഷയ്ക്ക് വലിയ കോട്ടംതട്ടാതെതന്നെ രേഖപ്പെടുത്തിയിരിക്കുന്നു.
ഇതേ വിധം സംഭാഷണഭാഷയെ മുന്നിർത്തിയാണ് ചിരുതേവീഗൃഹത്തിലെ ഘോഷങ്ങൾ കവി നമുക്ക് കാട്ടിത്തരുന്നത്.
കിളിപ്പാട്ട്, അമ്മാനപ്പാട്ട്, സന്ദേശപ്പാട്ട്, കുയിൽവൃത്തം, ഗാഥ തുടങ്ങിയ കാവ്യരൂപങ്ങളെക്കുറിച്ചുള്ള സൂചന ഉണ്ണിച്ചിരുതേവീചരിതത്തിലുണ്ട്. ലീലാതിലകത്തിൽ ഉദ്ധരിച്ച ‘സംസ്കൃതമാകിന ചെങ്ങഴിനീരും നറ്റമിഴാകിന പിച്ചകമലരും’ എന്ന മണിപ്രവാളത്തെക്കുറിച്ചുള്ള ആശയം ഉൾക്കൊള്ളുന്ന ഭാഗവും ഉണ്ണിച്ചിരുതേവീചരിതത്തിൽ കാണാം.
കാവ്യഭംഗി.
വർണ്ണനകളാണ് മറ്റു ചമ്പുക്കളെപ്പോലെ ഉണ്ണിച്ചിരുതേവീചരിതത്തിലെയും കാമ്പ്.
ആദ്യന്തം അനായാസവും അനവദ്യവുമായി അനുപ്രാസം ദീക്ഷിക്കുന്ന കവി ശബ്ദാർത്ഥാലങ്കാരങ്ങളിൽ കൃതഹസ്തനാണ്.
പൊയിലം വർണ്ണന നോക്കുക:
എത്ര അനായാസം കവി യമകം ചമച്ചിരിക്കുന്നു!
ആറാമത്തെ ഗദ്യത്തിൽ ദീർഘമായ ശ്ലേഷം നിബന്ധിച്ചിരിക്കുന്നത് കവിയുടെ സാമർത്ഥ്യത്തിന് മറ്റൊരു തെളിവാണ്.
ശബ്ദാലങ്കാരങ്ങളിലും കവി പിറകിലല്ല. ഉണ്ണിച്ചിരുതേവിയുടെ വർണ്ണന നോക്കുക:
വൈവിധ്യമാർന്ന താളങ്ങളിലാണ് ഗദ്യങ്ങൾ നിബന്ധിച്ചിരിക്കുന്നത്.
കാവ്യഗുണംകൊണ്ട് ഉണ്ണിയച്ചീചരിതത്തെയും ജയിക്കുന്നു ഉണ്ണിച്ചിരുതേവീചരിതം എന്ന് ഇളംകുളം പ്രശംസിച്ചിരിക്കുന്നു.

</doc>
<doc id="124466" url="https://ml.wikipedia.org/wiki?curid=124466" title="ഹഖാമനിഷിയാൻ പേർഷ്യൻ സാമ്രാജ്യം">
ഹഖാമനിഷിയാൻ പേർഷ്യൻ സാമ്രാജ്യം



</doc>
<doc id="124468" url="https://ml.wikipedia.org/wiki?curid=124468" title="അകുതാഗവ റൂണോസുകെ">
അകുതാഗവ റൂണോസുകെ

 
ജാപ്പനീസ് ചെറുകഥാകൃത്തും കവിയും ഉപന്യാസകാരനുമാണ് അകുതാഗാവ ര്യൂനോസുകേ (Ryūnosuke Akutagawa). (ജനനം:1മാർച്ച് 1892 - മരണം:24 ജൂലൈ 1927). ജാപ്പനീസ് ചെറുകഥയുടെ പിതാവ് എന്നു് പ്രഖ്യാതനായ അകുതാഗാവയുടെ സ്മരണാർത്ഥം അകുതാഗാവ പ്രൈസ് എന്ന അവാർഡും ഏർപ്പെടുത്തിയിട്ടുണ്ട്. തന്റെ മുപ്പത്തി അഞ്ചാം വയസ്സിൽ അമിതമായ അളവിൽ ബാർബിറ്റൽ എന്ന ഉറക്കഗുളിക കഴിച്ച് അദ്ദേഹം ആത്മഹത്യ ചെയ്യുകയായിരുന്നു. ഇംഗ്ലീഷ് ഭാഷയും സാഹിത്യവും ഐച്ഛികമായെടുത്ത് ടോക്കിയോ സർവകലാശാലയിൽ പഠനം നടത്തി. റാഷോമൻ എന്ന ചെറുകഥ 1915-ൽ പ്രസിദ്ധീകരിച്ചു. ഈ പേരിൽതന്നെ ഇതൊരു ചലച്ചിത്രമായി ലോകശ്രദ്ധയാകർഷിച്ചിട്ടുണ്ട്. ഇതോടെ ജാപ്പ് നോവലിസ്റ്റായ നാസ്ത്യും സൊസെകിയുമായി സമ്പർക്കത്തിലെത്താനും അദ്ദേഹത്തിന്റെ പ്രോത്സാഹനം നേടാനും അകുതാഗവയ്ക്ക് അവസരം ലഭിച്ചു. പ്രധാന കൃതികളെല്ലാം തന്നെ മരണശേഷമാണ് പ്രകാശിതമായത്.
നരകമറയും മറ്റു കഥകളും (1948), കാപ്പ (1951), റാഷോമനും മറ്റു കഥകളും (1952), ജാപ്പനീസ് ചെറുകഥകൾ (1961), ഭംഗിയും അഭംഗിയും (1964), തുസെചുങ് (1964) എന്നിവയാണ് അകുതാഗവ റൂണോസുകെയുടെ മുഖ്യകൃതികൾ.
ജീവിതരേഖ.
നീഹര തോഷിസോ എന്നായിരുന്നു അകുതോഗോവയുടെ അച്ഛന്റെ പേര്.അമ്മയുടെ പേര് ഫുകു നീഹര. അകുതാഗാവയുടെ ജനനത്തോടെ ഫുകുവിന് ചിത്തഭ്രമം പിടിപെട്ടുതിനാൽ അദ്ദേഹം വളർന്നത് അമ്മാവനായ അകുതാഗാവ മിചിയാക്കിയുടെ കൂടെയായിരുന്നു.അങ്ങനെയാണ് അകുതാഗാവ എന്ന കുടുംബപ്പേര് അദ്ദേഹത്തിന് ലഭിക്കുന്നത്. ജാപ്പനീസ് കലണ്ടർ പ്രകാരം ഡ്രാഗൺ വർഷത്തിലെ ഡ്രാഗൺ മാസത്തിലെ ഡ്രാഗൺ ദിവസത്തിലെ ഡ്രാഗൺ മണിക്കൂറിലായയിരുന്നു അകുതാഗാവ ജനിച്ചത്. അതുകൊണ്ടാണ് അദ്ദേഹത്തിന് ഡ്രാഗണിന്റെ പുത്രൻ എന്നർത്ഥം വരുന്ന ര്യൂനോസുകെ എന്ന പേരിട്ടത്.

</doc>
<doc id="124470" url="https://ml.wikipedia.org/wiki?curid=124470" title="അകിഹിതോ">
അകിഹിതോ

 
ജപ്പാന്റെ 125-ം ചക്രവർത്തി (1989-2019). പിതാവായ ഹിരോഹിതോ ചക്രവർത്തിയുടെ നിര്യാണത്തെത്തുടർന്ന് 1990 ന. 12-ന് സ്ഥാനാരോഹണം ചെയ്തു. ജപ്പാൻ ചക്രവർത്തിയായ ഹിരോഹിതോയുടെ സീമന്തപുത്രനായി 1933 ഡി. 23-ന് ജനിച്ചു. 1940-ൽ പീയേഴ്സ് സ്കൂളിൽ ചേർന്നു വിദ്യാഭ്യാസം ആരംഭിച്ചു. 1946-ൽ ജൂനിയർ സ്കൂളിലും 1949-ൽ സീനിയർ ഹൈസ്കൂളിലും ചേർന്ന് വിദ്യാഭ്യാസം തുടർന്നു. രാഷ്ട്രമീമാംസ, ധനതത്വശാസ്ത്രം എന്നീ വിഷയങ്ങളിൽ ഉന്നത വിദ്യാഭ്യാസാർഥം 1952-ൽ ഗാക്കുഷു യിൻ സർവകലാശാലയിൽ ചേർന്നു.
അകിഹിതോ
സസ്യശാസ്ത്രവും ജന്തുശാസ്ത്രവും രാജകുമാരന് താത്പര്യമുള്ള വിഷയങ്ങളാണ്. കുതിരസവാരി, ടെന്നിസ്, നീന്തൽ‍, സ്ക്കീയിംഗ് തുടങ്ങിയ വിനോദങ്ങളിൽ ഇദ്ദേഹം തത്പരനാണ്. കീഴ്വഴക്കങ്ങളിൽ നിന്ന് വ്യത്യസ്തമായി, സാധാരണക്കാരിയും ഒരു വ്യാപാരിയുടെ പുത്രിയുമായ മിച്ചിക്കോ ഷോഡയെ 1959-ൽ അകിഹിതോ വിവാഹം കഴിച്ചു. ഈ ദമ്പതികൾക്ക് നരുഹിതോ (ഹിരോനോമിയ 1960), ഫുമിഹിതോ (അയനോമിയ 1965) എന്നീ രണ്ടു പുത്രന്മാരും സയാകോ (1969) എന്ന പുത്രിയും ജനിച്ചു. നരുഹിതോ രാജകുമാരൻ ജപ്പാൻ സിംഹാസനത്തിനവകാശിയാണ്. രാജകുടുംബാംഗങ്ങൾ ജനിക്കുമ്പോൾ മാതാപിതാക്കൻമാരിൽനിന്ന് വേർപെടുത്തി പ്രത്യേക ധാത്രികളുടെയും അദ്ധ്യാപകന്മാരുടെയും സംരക്ഷണയിലും മേൽനോട്ടത്തിലും വളർത്തുക എന്ന പരമ്പരാഗതമായ ആചാരത്തിനു വിരുദ്ധമായി കുട്ടികളെ ടോഗുകൊട്ടാരത്തിൽ സാധാരണ കുടുംബാന്തരീക്ഷത്തിൽ മാതാപിതാക്കന്മാർ വളർത്തുകയാണുണ്ടായത്.
വീഡിയോ.
http://www.youtube.com/watch?v=c0mZfpOfQYc

</doc>
<doc id="124471" url="https://ml.wikipedia.org/wiki?curid=124471" title="ആര്യാവൃത്തം">
ആര്യാവൃത്തം



</doc>
<doc id="124473" url="https://ml.wikipedia.org/wiki?curid=124473" title="Kuberan (Malayalam Movie)">
Kuberan (Malayalam Movie)



</doc>
<doc id="124474" url="https://ml.wikipedia.org/wiki?curid=124474" title="Akihito">
Akihito



</doc>
<doc id="124476" url="https://ml.wikipedia.org/wiki?curid=124476" title="Ryūnosuke Akutagawa">
Ryūnosuke Akutagawa



</doc>
<doc id="124477" url="https://ml.wikipedia.org/wiki?curid=124477" title="Unnichirutheveecharitam">
Unnichirutheveecharitam



</doc>
<doc id="124478" url="https://ml.wikipedia.org/wiki?curid=124478" title="Akka Mahadevi">
Akka Mahadevi



</doc>
<doc id="124481" url="https://ml.wikipedia.org/wiki?curid=124481" title="ഉണ്ണികളെ ഒരു കഥ പറയാം">
ഉണ്ണികളെ ഒരു കഥ പറയാം

 
കമലിന്റെ സംവിധാനത്തിൽ മോഹൻലാൽ, തിലകൻ, കാർത്തിക എന്നിവർ പ്രധാനവേഷങ്ങളിൽ അഭിനയിച്ച് 1987-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഉണ്ണികളെ ഒരു കഥ പറയാം. ചിയേഴ്സിന്റെ ബാനറിൽ മോഹൻലാൽ, കൊച്ചുമോൻ എന്നിവർ ചേർന്ന് നിർമ്മിച്ച ഈ ചിത്രം വിതരണം ചെയ്തത് സെഞ്ച്വറി ഫിലിംസ് ആണ്. കമൽ ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ജോൺപോൾ ആണ്.
സംഗീതം.
ബിച്ചു തിരുമല എഴുതിയ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. 

</doc>
<doc id="124484" url="https://ml.wikipedia.org/wiki?curid=124484" title="അകാലി">
അകാലി

 
ജനസംഖ്യകൊണ്ട് ഇന്ത്യയിലെ നാലാമത്തെ മതവിഭാഗമായ സിക്കുകാർ സ്വയം വിശേഷിപ്പിക്കാനും അവരുടെ രാഷ്ട്രീയ കക്ഷിയെ സൂചിപ്പിക്കുവാനും ഉപയോഗിക്കുന്ന പദം. കാലാതീതനും സർവന്തര്യാമിയുമായ ഏകദൈവത്തിൽ വിശ്വസിക്കുന്നവർ എന്നാണ് ഈ പദത്തിന്റെ വാച്യാർഥം. സിക്കുകാരുടെ പത്താമത്തേയും അവസാനത്തേയും ഗുരുവായ ഗോവിന്ദ്സിങ്ങിന്റെ (1666-1708) കാലത്താണ് ഈ പദം പരക്കെ പ്രചാരത്തിൽ വന്നതെന്ന് കരുതപ്പെടുന്നു.ഗുരു ഗോവിന്ദ്സിങ്ങിന്റെ പിതാവും ഒമ്പതാമത്തെ ഗുരുവും ആയിരുന്ന തേജ് ബഹദൂറിനെ 1675-ൽ ഔറംഗസീബ് (1618-1707) ചക്രവർത്തിയുടെ ആജ്ഞ പ്രകാരം വധിച്ചത് ഉൾപ്പെടെ പലവിധ ആക്രണങ്ങൾക്കും പീഡനങ്ങൾക്കും സിക്കു മതാനുയായികൾ ഇരയായതിനെ തുടർന്ന് ഗുരു ഗോവിന്ദ് സിങ് അവരെ സ്വരക്ഷയ്ക്കായി സൈനികമുറയിൽ പ്രത്യേക വേഷവിധാനങ്ങൾ നിർദ്ദേശിച്ച് സംഘടിപ്പിക്കുകയും ഖൽസാ എന്ന പേരിൽ 1699-ൽ അവർക്കൊരു നേതൃത്വത്തെ രൂപീകരിക്കുകയും ചെയ്തു. അതിനോട് കൂറ് പുലർത്തുന്നവരും മറ്റു പ്രകാരത്തിൽ സിക്കു വിശ്വാസങ്ങളും ജീവിതചര്യയും സംരക്ഷിക്കാൻ പ്രതിജ്ഞാബദ്ധരും ആയവരെയാണ് അന്നുമുതൽ അകാലികൾ എന്നു വിശേഷിപ്പിച്ച് വരുന്നത്.
8-ം ശതകം മുതൽ 17-ം ശ. വരെ ഇന്ത്യയിൽ ഉടനീളം സഹിഷ്ണുതയുടെയും സ്നേഹത്തിന്റെയും മാനവികതയുടെയും സന്ദേശം പ്രചരിപ്പിച്ച ഭക്തിപ്രസ്ഥാനത്തിന്റെ അവസാന കണ്ണികളിൽ ഒരാളായിരുന്നു സിക്കു മതസ്ഥാപകനായ ഗുരുനാനാക്ക്. എന്നു മാത്രമല്ല ഇദ്ദേഹത്തിന്റെ ഏകദൈവ ആരാധനാസിദ്ധാന്തത്തിൽ ഹൈന്ദവ-ക്രൈസ്തവ[""]-ഇസ്ലാം മതങ്ങളിലെ ഉത്തമ ധർമാംശങ്ങളെ സ്വാംശീകരിക്കുകയും ചെയ്തിരുന്നു. എന്നാൽ അറംഗസീബിന്റെ കാലത്തെ അസഹിഷ്ണുതയോടും പീഡനത്തോടും ഉള്ള പ്രതികരണം എന്ന നിലയിൽ ഗുരു ഗോവിന്ദ്സിങ് വേഷഭൂഷാദികളിലും ആരാധന തുടങ്ങിയ ആചാരാനുഷ്ഠാനങ്ങളിലും സിക്കുകാരെ ഹിന്ദുക്കളിൽ നിന്നും മുസ്ലിങ്ങളിൽ നിന്നും വ്യക്തമായി വേർതിരിച്ച് ഒരു പ്രത്യേക കൂട്ടായ്മയായി സംഘടിപ്പിക്കാൻ ശ്രമിച്ചതിന്റെ ഭാഗമായിട്ടുകൂടിയാണ് ഖൽസ എന്ന സംഘടനയും അകാലി എന്ന പ്രയോഗവും പ്രചാരത്തിൽ വന്നത്. നീല കള്ളികളുള്ള കുപ്പായവും ഉരുക്ക് കൈവളകളും തലപ്പാവും കൃപാണവും (കഠാരപോലുള്ള ആയുധം) മറ്റുമാണ് വേഷമായി സിക്കുകാർക്ക് നിർദ്ദേശിക്കപ്പെട്ടത്. ഗുരു ഗോവിന്ദ്സിങ് തന്നെയാണ് ഈ നടപടികളോടൊപ്പം അതുവരെ പ്രധാനമായി വാമൊഴിയായും ചിന്നിച്ചിതറിയ ലഘുലേഖകളായും മാത്രം പ്രചരിച്ചിരുന്ന ഗുരുവചനങ്ങളെ ഇന്നത്തെ രൂപത്തിൽ സമാഹരിച്ചു എഡിറ്റ് ചെയ്ത് ഗുരുഗ്രന്ഥസാഹിബ് എന്ന പേരിൽ അന്തിമരൂപം നല്കിയത്. സിക്കുകാരുടെ ആരാധനാലയങ്ങളിൽ വായനയ്ക്കും ആരാധനയ്ക്കുമായി ഗുരുഗ്രന്ഥസാഹിബ് പ്രദർശിപ്പിക്കണം എന്നും വ്യവസ്ഥ ചെയ്തു. 1708-ൽ ഒരു അക്രമിയുടെ കൈകളാൽ വധിക്കപ്പെട്ട ഗുരു ഗോവിന്ദ്സിങ് സംഘടിത സിക്കുമതത്തിന്റെയും സിക്ക് രാഷ്ട്രീയ പദ്ധതികളുടെയും കൂടി പിതാവായ അവസാനത്തെ ഗുരുവാണെന്ന് സിക്കുകാർ വിശ്വസിക്കുന്നു. മതപരമായ കർമങ്ങൾ നടത്തുന്നതിന് ഇവർ ആസ്ഥാനമായി തിരഞ്ഞെടുത്തത് അമൃതസരസ്സാണ്.

</doc>
<doc id="124486" url="https://ml.wikipedia.org/wiki?curid=124486" title="Academies In India">
Academies In India



</doc>
<doc id="124487" url="https://ml.wikipedia.org/wiki?curid=124487" title="English football team">
English football team



</doc>
<doc id="124491" url="https://ml.wikipedia.org/wiki?curid=124491" title="പടയോട്ടം">
പടയോട്ടം

 
ജിജോ പുന്നൂസിന്റെ സംവിധാനത്തിൽ പ്രേം നസീർ, മധു, ലക്ഷ്മി, ശങ്കർ, പൂർണ്ണിമ ജയറാം, മമ്മൂട്ടി, മോഹൻലാൽ, എൻ. ഗോവിന്ദൻകുട്ടി എന്നിവർ പ്രധാന വേഷങ്ങളിൽ അഭിനയിച്ച് 1982-ൽ പുറത്തിറങ്ങിയ മലയാളചലച്ചിത്രമാണ് പടയോട്ടം. നവോദയായുടെ ബാനറിൽ അപ്പച്ചൻ ആണ് ഈ ചിത്രം നിർമ്മിച്ചത്.
മലയാളത്തിലെ ആദ്യത്തെ 70mm ചലച്ചിത്രമാണ് "പടയോട്ടം". അലക്സാണ്ടർ ഡ്യൂമാസിന്റെ "ദി കൗണ്ട് ഒഫ് മോണ്ടി ക്രിസ്റ്റോ" എന്ന നോവലിനെ അടിസ്ഥാനമാക്കിയാണ് ഈ ചിത്രം നിർമ്മിച്ചിരിക്കുന്നത്. ഈ ചിത്രത്തിന്റെ തിരക്കഥ, സംഭാഷണം എന്നിവ രചിച്ചിരിക്കുന്നത് എൻ. ഗോവിന്ദൻകുട്ടിയാണ്.
സംഗീതം.
കാവാലം നാരായണപ്പണിക്കർ എഴുതിയ ഗാനങ്ങൾക്ക് സംഗീതം പകർന്നത് ഗുണ സിംഗ് ആണ്.

</doc>
<doc id="124492" url="https://ml.wikipedia.org/wiki?curid=124492" title="ലിനക്സിന്റെ ചരിത്രം">
ലിനക്സിന്റെ ചരിത്രം

 
ഫീനിഷ് വിദ്യാർത്ഥിയായ ലിനസ് ടോർവാൾഡ്സ് 1991 ൽ പുതിയ ഒരു ഓപ്പറേറ്റിംഗ് സിസ്റ്റം കേർണൽ പൂർത്തിയാക്കിയതിലൂടെയാണ് ലിനക്സിന്റെ ചരിത്രം ആരംഭിച്ചത്. അന്നുമുതൽ സ്ഥായിയായ ഒരു വളർച്ചയാണ് അത് പ്രകടിപ്പിച്ചത്. 1991 ൽ വളരെക്കുറച്ച് സി ഫയലുകൾ അടിസ്ഥാനമാക്കി പ്രവർത്തനമാരംഭിച്ച ലിനക്സ് 2009 ആയപ്പോഴേക്കും ഗ്നു ജനറൽ പബ്ലിക് ലൈസൻസിന്റെ കീഴിൽ 370 മെഗാ ബൈറ്റ്സ് ഉള്ള ഓപ്പറേറ്റിംഗ് സിസ്റ്റമായി വികസിച്ചു.
പശ്ചാത്തലം.
1960 ൽ യുണിക്സ് ഓപ്പറേറ്റിംഗ് സിസ്റ്റം വികസിപ്പിച്ചെടുത്തു. 1970 ൽ പുറത്തിറങ്ങിയ അതിന്റെ ലഭ്യതയും ഉപയോഗസ്വാതന്ത്ര്യവും പ്രചാരം വളരെയധികം വർദ്ധിപ്പിക്കാൻ സഹായിച്ചു. കൂടാതെ പല വിദ്യാഭ്യാസ വാണിജ്യ സ്ഥാപനങ്ങളും അതിൽ കാലികമായ മാറ്റങ്ങൾ വരുത്തുകയും പ്രചരിപ്പിക്കുകയും ചെയതു, യുണിക്സിന്റെ രൂപകൽപ്പന മറ്റ് ഓപ്പറേറ്റിംഗ് സിസ്റ്റങ്ങളുടെ സ്രഷ്ടാക്കളെപ്പോലും സ്വാധീനിച്ചു. 1983-ൽ റിച്ചാർഡ് സ്റ്റാൾമാൻ യൂണിക്സിന് സമാനമായ ഒരു സ്വതന്ത്ര ഓപ്പറേറ്റിംഗ് സിസ്റ്റം വികസിപ്പിക്കുന്നത് ലക്ഷ്യമാക്കി ഗ്നു പദ്ധതിയ്ക്ക് തുടക്കം കുറിച്ചു. അതിന്റെ ഭാഗമായി അദ്ദേഹം ഗ്നു ജനറൽ പബ്ലിക് ലൈസൻസ് രചിച്ചു. 1990 കളുടെ തുടക്കത്തിൽത്തന്നെ ഒരു പൂർണ്ണ ഓപ്പറേറ്റിംഗ് സിസ്റ്റം തയായാറാക്കാൻ ശേഷിയുള്ള സോഫ്റ്റ് വെയറുകൾ ലഭ്യമായിരുന്നു. ഗ്നു കെർണലായ ഹർഡ്, സോഫ്റ്റ്‌വേർ പ്രയോക്താക്കളുടെ ശ്രദ്ധ പിടിച്ചുപറ്റുന്നതിൽ പരാജയപ്പെട്ടതോടെ ഗ്നു പദ്ധതി അപൂർണ്ണമായി അവശേഷിച്ചു.
1980 കളിൽ ഉടലെടുത്ത മറ്റൊരു സ്വതന്ത്ര ഓപ്പറേറ്റിംഗ് സിസ്റ്റമായിരുന്നു ബർക്കിലി സോഫ്റ്റ് വെയർ ഡിസ്ട്രിബ്യൂഷൻ. എന്നാൽ യൂണിക്സ് സോഴ്സ്കോഡ് ആസ്പദമാക്കി നിർമ്മിച്ചതിനാൽ ഈ ഓപ്പറേറ്റിംഗ് സിസ്റ്റം നിയമക്കുരുക്കുകളിൽപ്പെട്ട് ഇല്ലാതെയായി.
1987 ൽ ആൻഡ്രു. എസ്. ടാനൻബോം യുണിക്സിന് സമാനമായി തയ്യാറാക്കിയ മിനിക്സ് എന്ന ഓപ്പറേറ്റിംഗ് സിസ്റ്റത്തിന്റെ സോഴ്സ്കോഡ് സുലഭമായിരുന്നെങ്കിലും അതിൽ മാറ്റം വരുത്തുന്നതും പുനർവിതരണം ചെയ്യുന്നതും നിരോധിച്ചിരുന്നു. അതോടൊപ്പം അതിന്റെ സാങ്കേതികശേഷിയില്ലായ്മയും സ്വകാര്യ കമ്പ്യൂട്ടറുകളിൽ നിന്ന് മിനിക്സിനെ ഒഴിച്ചുനിർത്തി. ഈ ഘടകങ്ങളോടൊപ്പം അധികം പ്രചാരം നേടിയ ഒരു സ്വതന്ത്ര കെർണലിന്റെ അഭാവവും ലിനസ് ടോർവാൾഡ്സിന് തന്റെ പദ്ധതി തുടങ്ങുന്നതിന് സഹായകമായി.
ലിനക്സിന്റെ സൃഷ്ടി.
1991 ൽ ലിനസ് ടോർവാൾഡ്സ് ഹെൽസിങ്കിയിൽ ആരംഭിച്ച പദ്ധതിയാണ് പിൽക്കാലത്ത് ലിനക്സ് കേർണലായി രൂപാന്തരം പ്രാപിച്ചത്. തുടക്കത്തിൽ ഹെൽസിങ്കി സർവ്വകലാശാലയിലെ യുണിക്സ് സെർവ്വറുകളിലേയ്ക്കുള്ള ഒരു ടെർമിനൽ ആയി മാത്രമാണ് ലിനക്സ് ഉപയോഗിച്ചിരുന്നത്. ഇപ്പോഴും ലിനക്സ്‌ കമ്പൈൽ ചെയ്യാനുള്ള പ്രധാന ഉപാധിയായ (ഇന്റെൽ സി കംപൈലർ പോലെ മറ്റു ചില കമ്പൈലറുകളും ഉണ്ടെങ്കിലും) സി കംപൈലർ ഉപയോഗിച്ച് മിനിക്സ് എന്ന ഓപ്പറേറ്റിംഗ് സിസ്ടത്തിലാണ് ഡവലപ്മെന്റുകൾ നടത്തിയിരുന്നത്.
പേര്.
തന്റെ ഓപ്പറേറ്റിംഗ് സിസ്റ്റത്തെ ഫ്രീക്സ് എന്നുവിളിക്കാനാണ് ലിനസ് ടോർവാൾഡ്സ് ആഗ്രഹിച്ചത്. സൌജന്യം എന്ന് അർത്ഥം വരുന്ന ഈ വാക്ക് ആയിരുന്നു ഏകദേശം ആറു മാസത്തോളം അദ്ദേഹം തന്റെ ഫയലുകള്ക്കായി ഉപയോഗിച്ചിരുന്നത്. ലിനക്സ്‌ എന്ന പേര് തോന്നിയെങ്കിലും ആദ്യം തന്നെ വേണ്ടെന്നു വച്ചു. ഡവലപ്മെന്റിന്റെ ഭാഗമായി അദ്ദേഹം ലിനക്സിന്റെ ഫയലുകൾ 1991 സെപ്റ്റംബറിൽ ഹെൽസിങ്കി സ്‍വ്വകലാശാലയിലെ എഫ്.ടി.പി സെർവറിലേക്ക് അപ്‌ലോഡ്‌ ചെയ്തു. എന്നാൽ സ്‍വ്വകലാശാലയിലെ എഫ്.ടി.പി. സെർവ്വർ തലവനായ ആരി ലെമ്മ്കെയ്ക്ക് ഫ്രീക്സ് എന്ന പേര് നല്ലതായി തോന്നിയില്ല. അതിനാൽ അദ്ദേഹം ടോർവാൾഡിനെ അറിയിക്കാതെ തന്നെ ഈ പ്രൊജെക്ടിനു "ലിനക്സ്" എന്ന പേരിട്ടു.
എന്നാൽ പിന്നീട് ലിനസ് ടോർവാൾഡ്സ് റിച്ചാർഡ് സ്റ്റാൾമാനുമായി സഹകരിക്കാൻ തീരുമാനിച്ചു. അങ്ങനെ ഗ്നു ഓപ്പറേറ്റിംഗ് സിസ്റ്റം ലിനക്സ് കെർണലിൽ സന്നിവേശിപ്പിച്ച് ഇന്നുള്ള ഗ്നു ലിനക്സ് ഓപ്പറേറ്റിംഗ് സിസ്റ്റം തയ്യാറായി.

</doc>
<doc id="124493" url="https://ml.wikipedia.org/wiki?curid=124493" title="Homer's Odyssey">
Homer's Odyssey



</doc>
<doc id="124494" url="https://ml.wikipedia.org/wiki?curid=124494" title="Acanthocephala">
Acanthocephala



</doc>
<doc id="124496" url="https://ml.wikipedia.org/wiki?curid=124496" title="1988 ഏഷ്യാകപ്പ്">
1988 ഏഷ്യാകപ്പ്

 
മൂന്നാം ഏഷ്യാകപ്പ് 1988ൽ ബംഗ്ലാദേശിൽ വച്ച് സംഘടിപ്പിച്ചു. ഈ ഏഷ്യാകപ്പിനെ വിൽസ് ഏഷ്യാകപ്പ് എന്നും അറിയപ്പെടുന്നു. ഇന്ത്യ, പാകിസ്താൻ, ശ്രീലങ്ക, ബംഗ്ലാദേശ് എന്നീ നാല്‌ ടീമുകളാണ്‌ ഈ ടൂർണ്ണമെന്റിൽ പങ്കെടുത്തത്. ആദ്യമായി ബംഗ്ലാദേശിൽ സംഘടിപ്പിച്ച ബഹുരാഷ്ട്ര ക്രിക്കറ്റ് ടൂർണ്ണമെന്റാണിത്. മത്സരങ്ങൾ 1988 ഒക്ടോബർ 26ന്‌ ആരംഭിച്ച് നവംബർ 4ന്‌ സമാപിച്ചു.
1988ലെ ഏഷ്യാകപ്പ് റൗണ്ട് റോബിൻ ഘടനയിലാണ്‌ സംഘടിപ്പിച്ചത്. എല്ലാ ടീമുകളും പരസ്പരം ഏറ്റുമുട്ടും കൂടുതൽ പോയിന്റ് നേടുന്ന രണ്ട് ടീമുകൾ ഫൈനലിന്‌ യോഗ്യത നേടും. ഗ്രൂപ്പിലെ മുന്ന് മത്സരങ്ങളും ജയിച്ച് ശ്രീലങ്കയും രണ്ട് മത്സരങ്ങൾ വിജയിച്ച് ഇന്ത്യയും ഫൈനലിന്‌ യോഗ്യത നേടി. കലാശക്കളിയിൽ ശ്രീലങ്കയെ ആറ് വിക്കറ്റിന്‌ തോൽ‌‌പ്പിച്ച് ഇന്ത്യ രണ്ടാം തവണ ഏഷ്യാകപ്പ് നേടി.
അവലംബം.
&lt;templatestyles src="Reflist/styles.css" /&gt;

</doc>
<doc id="124497" url="https://ml.wikipedia.org/wiki?curid=124497" title="1988 Asia Cup">
1988 Asia Cup



</doc>
<doc id="124498" url="https://ml.wikipedia.org/wiki?curid=124498" title="ഗ്നു ഹർഡ്">
ഗ്നു ഹർഡ്



</doc>
<doc id="124499" url="https://ml.wikipedia.org/wiki?curid=124499" title="ഗ്നു ജനറൽ പബ്ലിക് ലൈസൻസ്">
ഗ്നു ജനറൽ പബ്ലിക് ലൈസൻസ്



</doc>
<doc id="124500" url="https://ml.wikipedia.org/wiki?curid=124500" title="ക്രാബ് നെബുല">
ക്രാബ് നെബുല

 
ഇടവം രാശിയിലെ സൂപ്പർനോവ അവശിഷ്ടമായ ഒരു പൾസാർ വാത നീഹാരികയാണ്‌ ക്രാബ് നെബുല (കാറ്റലോഗ് നാമങ്ങൾ : M1, NGC 1952, Taurus A). 1731-ൽ ജോൺ ബെവിസ് ആണ്‌ നീഹാരികയെ ആദ്യമായി നിരീക്ഷിച്ചത്. 1054-ൽ സംഭവിച്ച ഒരു സൂപ്പർനോവയുടെ അവശിഷ്ടമാണ്‌ ക്രാബ് നെബുല. ചൈനയിലെയും ഇസ്ലാമികലോകത്തെയും ജ്യോതിശാസ്ത്രജ്ഞർ ഈ സൂപ്പർനോവ നിരീക്ഷിച്ച് രേഖപ്പെടുത്തിയിരുന്നു. 30 keV യിലധികം ഊർജ്ജമുള്ള എക്സ് റേകളുടെയും ഗാമാ രശ്മികളുടെയും സ്രോതസ്സായ ക്രാബ് നെബുല സാധാരണഗതിയിൽ ആകാശത്തിലെ ഏറ്റവും ശക്തമായ സ്രോതസ്സാണ്‌. 1012 ഇലക്ട്രോൺ വോൾട്ട് വരെയാണ്‌ ക്രാബ് നെബുലയുടെ ഫ്ലക്സ്. ഭൂമിയിൽ നിന്ന് ഏതാണ്ട് 6500 പ്രകാശവർഷം (2 കിലോപാർസെക്) അകലെ സ്ഥിതിചെയ്യുന്ന നീഹാരികയുടെ വ്യാസം 11 പ്രകാശവർഷമാണ്‌ (3.4 പാർസെക്). സെക്കന്റിൽ 1500 കിലോമീറ്റർ എന്ന നിരക്കിൽ വികസിച്ചുകൊണ്ടിരിക്കുകയാണ്‌ നീഹാരിക.
ക്രാബ് നെബുലയുടെ കേന്ദ്രത്തിൽ ക്രാബ് പൾസാർ എന്ന പൾസാർ സ്ഥിതിചെയ്യുന്നു. പന്ത്രണ്ട് മൈൽ വ്യാസമുള്ള ഈ പൾസാർ സെക്കന്റിൽ 30.2 തവണ എന്ന ആവൃത്തിയിൽ ഗാമരശ്മികളും റേഡിയോകിരണങ്ങളും പുറപ്പെടുവിക്കുന്നു. നിരീക്ഷിക്കപ്പെട്ടിട്ടുള്ള ഒരു സൂപ്പർനോവയുമായി ബന്ധപ്പെടുത്തിയ ആദ്യത്തെ നീഹാരികയും പൾസാറുമാണ്‌ ക്രാബ് നെബുലയിലുള്ളത്.
നീഹാരികയെ ഉപഗൂഹനം ചെയ്യുന്ന ജ്യോതിശാസ്ത്രവസ്തുക്കളെക്കുറിച്ച് പഠിക്കാൻ നീഹാരികയിൽ നിന്നുള്ള വികിരണം സഹായിക്കുന്നു. 1950 കളിലും 60കളിലും ക്രാബ് നെബുലയിൽ നിന്നുള്ള റേഡിയോ തരംഗങ്ങൾ സൂര്യന്റെ കൊറോണയിലൂടെ കടന്നുപോകുമ്പോൾ വരുന്ന മാറ്റങ്ങളെ നിരീക്ഷിച്ച് കൊറോണയെ മാപ്പ് ചെയ്യുകയുണ്ടായി. 2003-ൽ ശനിയുടെ ഉപഗ്രഹമായ ടൈറ്റാന്റെ അന്തരീക്ഷത്തിന്റെ ആഴം കണക്കാക്കിയത് ക്രാബ് നെബുലയിൽ നിന്നുള്ള എക്സ് രശ്മികളെ അത് തടഞ്ഞുനിർത്തിയത് നിരീക്ഷിച്ചായിരുന്നു.
ചാൾസ് മെസ്സിയർ നിർമ്മിച്ച ജ്യോതിശാസ്ത്രവസ്തുക്കളുടെ കാറ്റലോഗായ മെസ്സിയർ കാറ്റലോഗിലെ ആദ്യത്തെ അംഗമാണ്‌ ക്രാബ് നെബുല. 1758-ൽ കാറ്റലോഗ് ചെയ്യപ്പെട്ട നീഹാരികയുടെ മെസ്സിയർ സംഖ്യ 1 ആണ്‌ (M1).
രൂപീകരണം.
ക്രാബ് നെബുലയുടെ രൂപീകരണത്തിന്‌ കാരണമായ 1054-ലെ സൂപ്പർനോവ (SN 1054) ചൈനയിലെയും അറേബ്യയിലെയും ജ്യോതിശാസ്ത്രജ്ഞർ നിരീക്ഷിച്ച് രേഖപ്പെടുത്തിയിരുന്നു. 1731-ൽ ജോൺ ബെവിസ് ആണ്‌ നീഹാരികയെ ആദ്യമായി നിരീക്ഷിക്കുന്നത്. സ്വതന്ത്രമായി, 1758-ൽ ചാൾസ് മെസ്സിയറും ക്രാബ് നെബുലയെ നിരീക്ഷിച്ചു. വാൽനക്ഷത്രങ്ങളായി തെറ്റിദ്ധരിക്കപ്പെടാൻ സാധ്യതയുള്ള ജ്യോതിശാസ്ത്രവസ്തുക്കളുടെ കാറ്റലോഗിലെ ആദ്യത്തെ അംഗമായി അദ്ദേഹം ഇതിനെ ഉൾപ്പെടുത്തി. 1840-കളിൽ ബിർ കൊട്ടാരത്തിൽ വച്ച് നീഹാരികയെ നിരീക്ഷിച്ച റോസ്സെ പ്രഭുവാണ്‌ ക്രാബ് നെബുല എന്ന പേരിട്ടത്. അദ്ദേഹം നീഹാരികയുടെ ചിത്രം വരച്ചതിന്‌ ഒരു ഞണ്ടിന്റെ ആകൃതി തോന്നിച്ചതിനാലായിരുന്നു ഇത്.
20-ആം നൂറ്റാണ്ടിന്റെ ആദ്യത്തിൽ നീഹാരികയുടെ ചിത്രങ്ങൾ വിശകലനം ചെയ്യുക വഴി നിന്ന് അത് വികസിച്ചുകൊണ്ടിരിക്കുകയാണെന്ന് മനസ്സിലാക്കാനായി. നീഹാരികയുടെ പരിണാമം കണക്കാക്കിയതിൽ നിന്ന് ഏതാണ്ട് 900 വർഷങ്ങൾക്ക് മുമ്പാകും നീഹാരിക ഭൂമിയിൽ ദൃശ്യമാകാൻ തുടങ്ങിയത് എന്നും ശാസ്ത്രജ്ഞർ അനുമാനിച്ചു. പകൽസമയത്തുപോലും ദൃശ്യമാകാൻ മാത്രം പ്രകാശമുണ്ടായിരുന്ന ഒരു നക്ഷത്രം 1054-ൽ ആകാശത്തിന്റെ ആ ഭാഗത്തിലായി ദൃശ്യമായിരുന്നുവെന്ന് ചൈനീസ്, അറേബ്യൻ ജ്യോതിശാസ്ത്രജ്ഞർ രേഖപ്പെടുത്തിയത് ചരിത്രരേഖകളിൽ കാണാനായി. ക്രാബ് നെബുലയിലേക്കുള്ള ദൂരം കണക്കിലെടുത്താൽ ഇത്ര കൂടിയ പ്രകാശമുള്ള അതിഥിനക്ഷത്രം ഒരു സൂപ്പർനോവയല്ലാതെ മറ്റൊന്നുമാകാൻ സാധ്യതയില്ലായിരുന്നു.
ചരിത്രരേഖകൾ അടുത്തകാലത്തായി വിശകലനം ചെയ്തതിൽ നിന്നും മനസ്സിലാക്കാനാവുന്നത്, ക്രാബ് നീഹാരികയുടെ മാതൃസൂപ്പർനോവ 1054 ഏപ്രിലിലോ മേയുടെ ആദ്യമോ ആണ്‌ പ്രത്യക്ഷപ്പെട്ടതെന്നാണ്‌. ജൂലൈ മാസത്തിൽ പ്രഭയേറിയ സമയത്ത് -7നും -4.5നും ഇടയിലായിരുന്നു സൂപ്പർനോവയുടെ ദൃശ്യകാന്തിമാനം. അതായത്, ജൂലൈയിലെ രാത്രികളിൽ ചന്ദ്രൻ കഴിഞ്ഞാൽ ഏറ്റവും പ്രകാശമുള്ള ജ്യോതിശാസ്ത്രവസ്തു ഇതായിരുന്നു. ഇതുകഴിഞ്ഞ് ഏതാണ്‌ രണ്ടുവർഷക്കാലത്തോളം സൂപ്പർനോവ നഗ്നനേത്രങ്ങൾ കൊണ്ട് ദൃശ്യമായിരുന്നു. അക്കാലത്തെ ജ്യോതിശാസ്ത്രജ്ഞരുടെ നിരീക്ഷണങ്ങളുടെ സഹായമുണ്ടായിരുന്നതിനാൽ സൂപ്പർനോവയുമായി ബന്ധപ്പെട്ട ആദ്യത്തെ ജ്യോതിശാസ്ത്രവസ്തുവായി ക്രാബ് നെബുലയെ തിരിച്ചറിയാനായി.
ഭൗതികസവിശേഷതകൾ.
ദൃശ്യപ്രകാശത്തിൽ ക്രാബ് നെബുല വ്യാപിച്ചുകിടക്കുന്ന നീല കേന്ദ്രത്തിനുചുറ്റും നാരുകളുടെ ദീർഘവൃത്താകാരമായ ഒരു കൂട്ടമായാണ്‌ കാണപ്പെടുന്നത്. 6 ആർക്മിനിറ്റ് നീളവും 4 ആർക്മിനിറ്റ് വീതിയുമാണ്‌ ഇതിനുള്ളത് (താരതമ്യത്തിന്‌, പൂർണ്ണചന്ദ്രന്റെ കോണീയവ്യാസം 30 ആർക്മിനിറ്റാണ്‌). നീഹാരികയുടെ ത്രിമാനഘടന നീണ്ട ഗോളാഭമാണെന്ന് കരുതുന്നു. നാരുകൾ മാതൃനക്ഷത്രത്തിന്റെ അന്തരീക്ഷത്തിന്റെ അവശിഷ്ടമാണ്‌. അയണീകൃതമായ ഹീലിയം, ഹൈഡ്രജൻ, കാർബൺ, ഓക്സിജൻ, നൈട്രജൻ, നിയോൺ, ഗന്ധകം എന്നിവയാലാണ്‌ ഇവ നിർമ്മിക്കപ്പെട്ടിരിക്കുന്നത്. 11000-18000 കെൽവിനാണ്‌ നാരുകളുടെ താപനില, സാന്ദ്രത പ്രതിഘനസെന്റിമീറ്റർ ഏതാണ്ട് 1300 കണങ്ങളും..
കേന്ദ്രത്തിലെ നീലഭാഗം സിൻക്രോട്രോൺ വികിരണം മൂലമുണ്ടാകുന്നതാണെന്ന് 1953-ൽ യോസിഫ് ഷ്ക്ലോവ്സ്കി പരികല്പന ചെയ്തു. പ്രകാശവേഗത്തിന്റെ പകുതിവരെ വേഗത്തിൽ സഞ്ചരിക്കുന്ന ഇലക്ട്രോണുകളാണ്‌ സിൻക്രോട്രോൺ വികിരണം പുറപ്പെടുവിക്കുന്നത്. മൂന്നുവർഷങ്ങൾക്കുശേഷം നിരിക്ഷണങ്ങൾ ഈ സിദ്ധാന്തത്തെ ശരിവച്ചു. ഇലക്ട്രോൺ വക്രമായ പാതയിലൂടെ സഞ്ചരിക്കാൻ കാരണമാകുന്നത് നീഹാരികയുടെ കേന്ദ്രത്തിലെ ന്യൂട്രോൺ നക്ഷത്രത്തിൽ നിന്നുള്ള കാന്തികക്ഷേത്രത്തിന്റെ പ്രഭാവം മൂലമാണെന്ന് 1960-കളിൽ മനസ്സിലായി.
ദൂരം.
ജ്യോതിശാസ്ത്രജ്ഞരുടെ ശ്രദ്ധാകേന്ദ്രമാണ്‌ ക്രാബ് നെബുലയെങ്കിലും ഭൂമിയിൽ നിന്ന് നീഹാരികയിലേക്കുള്ള ദൂരം എത്രയെന്ന കാര്യത്തിൽ തർക്കമുണ്ട്. ദൂരമളക്കാനുപയോഗിക്കുന്ന രീതികളിലെല്ലാം അനിശ്ചിതത്വങ്ങളുണ്ട് എന്നതാണ്‌ ഇതിന്‌ കാരണം. എങ്കിലും പരക്കെ അംഗീകരിക്കപ്പെട്ടിരിക്കുന്നത് 2.0 ± 0.5 kpc (6.5 ± 1.6 kly) എന്ന വിലയാണ്‌. ഏതാണ്ട് 1800km/s വേഗത്തിൽ വികസിച്ചുകൊണ്ടിരിക്കുകയാണ്‌ നീഹാരിക. വർഷങ്ങളുടെ വ്യത്യാസത്തിൽ എടുത്ത ചിത്രങ്ങളിൽ നിന്ന് നീഹാരിക വികസിക്കുന്നതായി മനസ്സിലാക്കാൻ സാധിക്കും. ഈ കോണീയവികാസവും ചുവപ്പുനീക്കത്തിൽ നിന്ന് കണക്കാക്കുന്ന വേഗവുമുപയോഗിച്ച് നീഹാരികയിലേക്കുള്ള ദൂരം കണക്കുകൂട്ടാം. 1973-ൽ വിവിധ രീതികളെല്ലാം വിശകലനം ചെയ്തതിൽ നിന്ന് 6300 ly ആണ്‌ നീഹാരികയിലേക്കുള്ള ദൂരമായി കണക്കാക്കിയത്. 13 ± 3 ly ആണ്‌ നീഹാരികയുടെ ഒരറ്റത്തുനിന്ന് മറ്റേ അറ്റം വരെയുള്ള കൂടിയ ദൂരം.
നിലവിലെ വികാസനിരക്കുതന്നെയായിരുന്നു എല്ലാ കാലവും എന്ന് കണക്കാക്കുകയാണെങ്കിൽ നീഹാരിക രൂപം കൊണ്ടത് 1054-നും ദശകങ്ങൾ കഴിഞ്ഞാണെന്നാണ്‌ വരുക. സൂപ്പർനോവസ്ഫോടനത്തിനുശേഷം പുറത്തേക്കുപോകുന്ന പിണ്ഡത്തിന്റെ വേഗം കൂടിയിട്ടുണ്ടെന്നാണ്‌ ഇതിൽ നിന്ന് മനസ്സിലാക്കാൻ സാധിക്കുന്നത്. പൾസാറിൽ നിന്നുള്ള ഊർജ്ജം നീഹാരികയുടെ കാന്തികക്ഷേത്രത്തിലേക്ക് പ്രവഹിക്കുകയും കാന്തികക്ഷേത്രം നീഹാരികയിലെ നാരുകളെ പുറത്തേക്ക് വലിച്ചുനീട്ടുകയും ചെയ്യുന്നതിന്റെ ഫലമാണീ ത്വരണം.
പിണ്ഡം.
നീഹാരികയുടെ ആകെ പിണ്ഡം കണക്കാക്കുന്നത് സൂപ്പർനോവയ്ക്ക് കാരണമായ നക്ഷത്രത്തിന്റെ പിണ്ഡത്തിന്റെ അനുമാനം ലഭിക്കുന്നതിന്‌ പ്രധാനമാണ്‌. അയണീകൃതവും അല്ലാത്തതുമായ ഹീലിയം കൊണ്ട് പ്രധാനമായും നിർമ്മിതമായ നാരുകളുടെ മൊത്തം പിണ്ഡം 4.6 ± 1.8 സൗരപിണ്ഡമാണെന്നാണ്‌ കണക്കാക്കിയിരിക്കുന്നത്.
ഹീലിയം വൃത്തവളയം.
കേന്ദ്രത്തിലെ പൾസാറിനെ വലയം ചെയ്തിരിക്കുന്ന ഒരു വൃത്തവളയം നീഹാരികയുടെ ഭാഗമായുണ്ട്. ദൃശ്യമായ നീഹാരികയുടെ ഭാഗത്തിന്റെ 25 ശതമാനം വരും ഈ വൃത്തവളയം. ഇതിന്റെ 95 ശതമാനവും ഹീലിയമാണ്‌. വൃത്തവളയത്തിന്റെ ഘടനയ്ക്ക് വിശദീകരണങ്ങളൊന്നും ഇതവരെ നൽകാനായിട്ടില്ല.
കേന്ദ്രത്തിലെ നക്ഷത്രം.
ക്രാബ് നെബുലയുടെ കേന്ദ്രത്തിൽ രണ്ട് മങ്ങിയ നക്ഷത്രങ്ങളുണ്ട്. ഇവയിലൊന്നാണ്‌ നീഹാരികയുടെ രൂപീകരണത്തിന്‌ കാരണമായത്. 1942-ൽ റുഡോൾഫ് മിങ്കോവ്സ്കി നക്ഷത്രത്തിന്റെ ദൃശ്യപ്രകാശത്തിലെ വർണ്ണരാജി അസാധാരണമാണെന്ന് നിരീക്ഷിച്ചതിൽ നിന്നാണ്‌ ഈ അനുമാനം സാധ്യമായത്. നക്ഷത്രത്തിന്‌ ചുറ്റുമുള്ള മേഖലകൾ ശക്തിയായ റേഡിയോവികിരണം പുറപ്പെടുവിക്കുന്നതായി 1949-ലും എക്സ് രശ്മികൾ പുറപ്പെടുവിക്കുന്നതായി 1963ലും കണ്ടെത്തി. ഗാമാ രശ്മികളുടെ ആകാശത്തെ ഏറ്റവും ശക്തമായ പ്രഭവകേന്ദ്രങ്ങളിലൊന്നാണ്‌ ഈ മേഖലയെന്ന് 1967-ൽ തെളിഞ്ഞു. നക്ഷത്രം വികിരണം പുറപ്പെടുവിക്കുന്നത് പൾസുകളായാണെന്ന് 1968-ൽ മനസ്സിലാക്കാനായി. നിരീക്ഷിക്കപ്പെട്ട ആദ്യത്തെ പൾസാറുകളിലൊന്നായിരുന്നു ഇത്.
പൾസാറുകൾ വിദ്യുത്കാന്തികവികിരണത്തിന്റെ ശക്തിയായ സ്രോതസ്സുകളാണ്‌. വളരെ കൃത്യമായ ഇടവേളകളിൽ അവ വികിരണത്തിന്റെ പൾസുകൾ പുറപ്പെടുവിക്കുന്നു. സെക്കന്റിൽ അനേകം തവണ വരെ ഇങ്ങനെ പൾസുകൾ പുറപ്പെടുവിക്കാം. 1967-ൽ പൾസാറുകൾ ആദ്യമായി നിരീക്ഷിക്കപ്പെട്ടപ്പോൾ അവ ഒരു പ്രഹേളികയായിരുന്നു. അന്യഗോളങ്ങളിലെ ജീവികൾ അയക്കുന്ന സിഗ്നലുകളാകാം ഇവ എന്ന് കരുതപ്പെട്ടു. ക്രാബ് നെബുലയുടെ കേന്ദ്രത്തിൽ പൾസാറിനെ കണ്ടെത്താനായത് പൾസാറുകൾ സൂപ്പർനോവ അവശിഷ്ടങ്ങളാണെന്നതിന്‌ ശക്തമായ തെളിവായി. പൾസാറുകൾ ഭ്രമണം ചെയ്യുന്ന ന്യൂട്രോൺ നക്ഷത്രങ്ങളാണെന്ന് ഇന്ന് നമുക്കറിയാം. അവയുടെ കാന്തികക്ഷേത്രം അവയിൽ നിന്ന് പുറപ്പെടുന്ന വികിരണങ്ങളെ നേർത്ത ബീമുകളായി കേന്ദ്രീകരിക്കുന്നു.
ക്രാബ് പൾസാറിന്റെ വ്യാസം 28-30 കിലോമീറ്റർ ആണെന്ന് കരുതപ്പെടുന്നു; 33 സെക്കന്റിന്റെ ഇടവേളകളിലാണ്‌ അത് വികിരണപൾസുകൾ പുറപ്പെടുവിക്കുന്നത്. റേഡിയോ തരംഗങ്ങൾ മുതൽ എക്സ് രശ്മികൾ വരെ വിദ്യുത്കാന്തികവർണ്ണരാജിയുടെ എല്ലാ ഭാഗങ്ങളിലും പൾസാറിൽ നിന്നുള്ള വികിരണങ്ങളെത്തുന്നുണ്ട്. ഒറ്റപ്പെട്ട ഏതൊരു പൾസാറിനെയും പോലെ ക്രാബ് ബൾസാറിന്റെയും പൾസുകൾക്കിടയിലുള്ള ഇടവേള വർദ്ധിച്ചുകൊണ്ടിരിക്കുകയാണ്‌. ഇടയ്ക്ക് പൾസാറിന്റെ ഭ്രമണകാലത്തിൽ പൊടുന്നനെ വ്യതിയാനങ്ങൾ വരാം. ഇവ ഗ്ലിച്ചുകൾ എന്നറിയപ്പെടുന്നു. ന്യൂട്രോൺ നക്ഷത്രത്തിനകത്തെ പുനക്രമീകരണമാകാം ഇതിൻ കാരണം. പൾസാർ ഭ്രമണവേഗം കുറക്കുന്നതോടനുബന്ധിച്ച് പുറത്തുവിടുന്ന ഊർജ്ജം വളരെയധികമാണ്‌. ക്രാബ് നെബുലയുടെ സിൻക്രോട്രോൺ വികിരണത്തിനുള്ള ഊർജ്ജം ഇതിൽ നിന്നാണ്‌ ലഭിക്കുന്നത്. തദ്ഫലമായി, ക്രാബ് നെബുല പുറപ്പെടുവിക്കുന്ന ആകെ ഊർജ്ജം സൂര്യന്റെ 75000 മടങ്ങാണ്‌.
പൾസാർ പുറത്തുവിടുന്ന ഉയർന്ന അളവിലുള്ള ഊർജ്ജം ക്രാബ് നെബുലയുടെ കേന്ദ്രത്തിൽ അത്യന്തം ചലനാത്മകമായ ഒരു മേഖല സൃഷ്ടിക്കുന്നു. മിക്ക ജ്യോതിശാസ്ത്രവസ്തുക്കളുടെയും പരിണാമം അനേകം വർഷങ്ങളെടുക്കുമ്പോൾ ക്രാബ് നെബുലയുടെ കേന്ദ്രത്തോടടുത്തുള്ള മേഖലയിൽ മാറ്റങ്ങൾ ഏതാനും ദിവസങ്ങൾ കൊണ്ടുതന്നെ ദൃശ്യമാകുന്നു. പൾസാറിന്റെ മധ്യരേഖാപ്രദേശത്തുനിന്നുള്ള കാറ്റ് നീഹാരികയിൽ പതിച്ച് ഒരു ഷോക്ക് തരംഗം ഉണ്ടാകുന്നിടമാണ്‌ നെബുലയുടെ കേന്ദ്രത്തിലെ ഏറ്റവും ചലനാത്മകമായ ഭാഗം. ഇതിന്റെ രൂപത്തിലും സ്ഥാനത്തിലും വളരെപ്പെട്ടെന്ന് മാറ്റങ്ങളുണ്ടാകുന്നു.
ജനകനക്ഷത്രം.
സൂപ്പർനോവയായി പൊട്ടിത്തെറിക്കുന്ന നക്ഷത്രം സൂപ്പർനോവയുടെ "ജനകനക്ഷത്രം" (progenitor star) എന്നറിയപ്പെടുന്നു. രണ്ട് തരം നക്ഷത്രങ്ങളാണ്‌ സൂപ്പർനോവകളാകുക : വെള്ളക്കുള്ളന്മാരും ഭീമൻ നക്ഷത്രങ്ങളും. ടൈപ് Ia സൂപ്പർനോവകളിൽ വെള്ളക്കുള്ളന്മാരുടെമേൽ പതിക്കുന്ന വാതകങ്ങൾ അതിന്റെ പിണ്ഡം വർദ്ധിപ്പിക്കുന്നു. ഇങ്ങനെ പിണ്ഡം ചന്ദ്രശേഖർ പരിധിയിലും അധികമാകുമ്പോൾ നക്ഷത്രം സൂപ്പർനോവയായി പൊട്ടിത്തെറിക്കുന്നു. ടൈപ് Ib, Ic സൂപ്പർനോവകളിൽ ജനകനക്ഷത്രം ഒരു നക്ഷത്രഭീമനാണ്‌. കാലക്രമേണ അണുസംയോജനത്തിന്‌ ആവശ്യമായ ഇന്ധനമില്ലാതെ വരുമ്പോൾ നക്ഷത്രം ചുരുങ്ങുകയും ഒടുവിൽ ഉയർന്ന താപനില കൈവരിച്ച് പൊട്ടിത്തെറിക്കുകയും ചെയ്യുന്നു. ടൈപ് Ia സൂപ്പർനോവകൾ പൾസാറുകളുടെ രൂപീകരണത്തിന്‌ കാരണമാകുന്നില്ല എന്നതിനാൽ ക്രാബ് നെബുല രണ്ടാമത്തെ തരം സൂപ്പർനോവ വഴിയാണ്‌ ഉണ്ടായതെന്ന് മനസ്സിലാക്കാം.
സൂപ്പർനോവകളുടെ സൈദ്ധാന്തികമാതൃകകളിൽ നിന്നും മനസ്സിലാക്കാനാകുന്നതനുസരിച്ച് ക്രാബ് നെബുലയുടെ ജനകനക്ഷത്രത്തിന്റെ പിണ്ഡം സൂര്യന്റെ 9-11 ഇരട്ടിയായിരുന്നു. സൂര്യന്റെ എട്ടിരട്ടിയിൽ താഴെ പിണ്ഡമുള്ള നക്ഷത്രങ്ങൾ സൂപ്പർനോവകളാകാതെ ഗ്രഹനീഹാരികകളായിമാറി തങ്ങളുടെ ജീവിതചക്രമവസാനിപ്പിക്കുമെന്നാണ്‌ കരുതിപ്പോരുന്നത്. 12 സൗരപിണ്ഡത്തിൽ കൂടുതലുള്ള നക്ഷത്രങ്ങളാകട്ടെ ക്രാബ് നെബുലയിൽ കാണപ്പെടുന്നതിൽ നിന്ന് വളരെ വ്യത്യസ്തമായ ഒരു രാസഘടനയ്ക്കാകും കാരണമായിട്ടുണ്ടാവുക.
പൾസാറിന്റെയും നെബുലയുടെയും ആകെ പിണ്ഡം ജനകനക്ഷത്രത്തിന്റെ പ്രവചിക്കപ്പെട്ട പിണ്ഡത്തെക്കാൾ വളരെ കുറവാണെന്നത് ഒരു പ്രഹേളികയാണ്‌. ഈ പിണ്ഡവ്യത്യാസം എങ്ങനെയുണ്ടാകുന്നതാണെന്ന് ഇതുവരെ തൃപ്തികരമായി വിശദീകരിക്കാനായിട്ടില്ല.. പുറത്തുവരുന്ന മൊത്തം പ്രകാശം, താപനില, സാന്ദ്രത എന്നിവയെല്ലാമുപയോഗിച്ചാണ്‌ നെബുലയുടെ പിണ്ഡം കണക്കാക്കുന്നത്. 1-5 സൗരപിണ്ഡമാണ്‌ നെബുലയുടെ പിണ്ഡം എന്നാണ്‌ ഇങ്ങനെയുള്ള കണക്കുകൂട്ടലുകളിൽ നിന്നും മനസ്സിലാകുന്നത്. 2-3 സൗരപിണ്ഡം എന്ന വിലയാണ്‌ പൊതുവെ അംഗീകരിക്കപ്പെടുന്നത്. ന്യൂട്രോൺ നക്ഷത്രത്തിന്റെ പിണ്ഡമാകട്ടെ സൂര്യന്റെ 1.4-2 ഇരട്ടി വരെയാണെന്നും അനുമാനിക്കുന്നു.
സൂപ്പർനോവ സ്ഫോടനത്തിനുമുമ്പ് നക്ഷത്രക്കാറ്റിന്റെ ഭാഗമായി ജനകനക്ഷത്രത്തിന്റെ പിണ്ഡത്തിന്റെ വലിയൊരു ഭാഗവും നഷ്ടപ്പെട്ടു എന്നതാണ്‌ പിണ്ഡവ്യത്യാസം വിശദീകരിക്കാൻ മുന്നോട്ടുവയ്ക്കുന്ന ഒരു സിദ്ധാന്തം. എന്നാൽ ഇത് ശരിയാണെങ്കിൽ നീഹാരികയ്ക്കുചുറ്റും ഒരു ഷെൽ ഉണ്ടാകേണ്ടതാണ്‌. വിവിധ തരംഗദൈർഘ്യങ്ങളിൽ നിരീക്ഷിച്ചിട്ടും ഇതുവരെ ഇങനെയൊരു ഷെൽ കണ്ടെത്താൻ സാധിച്ചിട്ടില്ല.
സൗരയൂഥവസ്തുക്കളുടെ സംതരണം.
ക്രാബ് നെബുലയുടെ സ്ഥാനം ക്രാന്തിവൃത്തത്തിൽ (ഭൂമി സൂര്യനുചുറ്റും പരിക്രമണം ചെയ്യുന്ന തലം) നിന്ന് 1½ ° മാത്രം മാറിയാണ്‌. അതിനാൽ ചന്ദ്രനും ഇടയ്ക്ക് ഗ്രഹങ്ങളും നീഹാരികയ്ക്ക് മുന്നിലൂടെ കടന്നുപോകുന്നു. ഇങ്ങനെ സംതരണം, ഉപഗൂഹനം എന്നിവ സംഭവിക്കാം. സൂര്യൻ നീഹാരികയെ ഒരിക്കലും മറയ്ക്കുന്നില്ലെങ്കിലും സൂര്യന്റെ കൊറോണ ഇതിനുമുന്നിലൂടെ കടന്നുപോകാം. സംതരണങ്ങളുടെയും ഉപഗൂഹനങ്ങളുടെയും സമയത്ത് നീഹാരികയിൽ നിന്നുള്ള വികിരണത്തിൽ എന്ത് മാറ്റം വരുന്നു എന്ന് നിരീക്ഷിക്കുന്നത് വഴി നീഹാരികയെക്കുറിച്ചും അതിനുമുന്നിലൂടെ കടന്നുപോകുന്ന വസ്തുവിനെക്കുറിച്ചും കൂടുതൽ വിവരങ്ങൾ നൽകും.
നെബുലയിൽ നിന്നുള്ള എക്സ് വികിരണങ്ങളുടെ മാപ്പുണ്ടാക്കാൻ ചാന്ദ്രസംതരണങ്ങൾ ഉപയോഗപ്പെടുത്തിയിട്ടുണ്ട്. ചന്ദ്ര ഒബ്സർവേറ്ററി ഉൾപ്പെടെയുള്ള എക്സ് റേ ദൂരദർശിനികളടങ്ങിയ ബഹിരാകാശവാഹനങ്ങൾ വിക്ഷേപിക്കപ്പെടുന്നതിനുമുമ്പ് എക്സ് റേ നിരീക്ഷണങ്ങളുടെ വ്യതിരിക്തത വളരെ മോശമായിരുന്നു. എന്നാൽ ചന്ദ്രൻ അതിനുമുന്നിലൂടെ കടന്നുപോകുമ്പോൾ സ്രോതസ്സിന്റെ സ്ഥാനം വളരെ കൃത്യതയോടെ അറിയാനാകും. ഇങ്ങനെ നീഹാരികയുടെ പ്രഭയിൽ വരുന്ന മാറ്റങ്ങളിൽ നിന്ന് എക്സ് വികിരണത്തിന്റെ നല്ല മാപ്പുകളുണ്ടാക്കാൻ സാധിക്കും. ക്രാബ് നെബുലയിൽ നിന്ന് ആദ്യമായി എക്സ് രശ്മികൾ നിരീക്ഷിക്കപ്പെട്ടപ്പോൾ സ്രോതസ്സിന്റെ സ്ഥാനം മനസ്സിലാക്കിയത് ചാന്ദ്ര ഉപഗൂഹനത്തിന്റെ സഹായത്തോടെയായിരുന്നു.
ഓരോ ജൂൺ മാസവും സൂര്യന്റെ കൊറോണ ക്രാബ് നെബുലയ്ക്ക് മുന്നിലൂടെ കടന്നുപോകുന്നു. നീഹാരികയിൽ നിന്നുള്ള റേഡിയോതരംഗങ്ങളിൽ വരുന്ന വ്യതിയാനങ്ങൾ കൊറോണയുടെ സാന്ദ്രതയെയും ഘടനയെയും കുറിച്ച് വിവരങ്ങൾ നൽകുന്നു. മുമ്പ് കരുതിയിരുന്നതിനെക്കാൾ ഏറെയാണ്‌ കൊറോണയുടെ വ്യാപ്തി എന്ന് ആദ്യനിരീക്ഷണങ്ങളിൽ നിന്നുതന്നെ വ്യക്തമായി. തുടർപഠനങ്ങൾ കൊറോണയുടെ സാന്ദ്രത തീരെ ഏകമാനമല്ലെന്നും തെളിയിച്ചു.
അപൂർവമായാണെങ്കിലും ശനിയും നീഹാരികയ്ക്ക് മുന്നിലൂടെ കടന്നുപോകാം. ശനിയുടെ 2003-ലെ സംതരണം 1296-ന്‌ ശേഷം ആദ്യത്തേതായിരുന്നു. അടുത്ത സംതരണം നടക്കുക 2267-ലുമായിരിക്കും. 2003-ലെ സംതരണസമയത്ത് ചന്ദ്ര എക്സ് റേ ഒബ്സർവേറ്ററി ഉപയോഗിച്ച് ശരിയുടെ ഉപഗ്രഹമായ ടൈറ്റാനെ നിരീക്ഷിച്ചു. ടൈറ്റാന്റെ എക്സ്-റേ നിഴൽ അതിന്റെ ഖരഭാഗത്തെക്കാൾ വലുതാണെന്നാണ്‌ മനസ്സിലാക്കാൻ സാധിച്ചത്. എക്സ് രശ്മികൾ ടൈറ്റാന്റെ അന്തരീക്ഷത്തിൽ ആഗിരണം ചെയ്യപ്പെടുന്നതിനാലാണ്‌ ഇങ്ങനെ സംഭവിച്ചത്. ടൈറ്റാന്റെ അന്തരീക്ഷത്തിന്റെ ഉയരം ആണെന്ന് ഇതിൽ നിന്ന് മനസ്സിലായി. ചന്ദ്ര വാൻ അലൻ വലയത്തിലൂടെ സഞ്ചരിക്കുകയായിരുന്നതിനാൽ ശനിയുടെ സംതരണം നിരീക്ഷിക്കാൻ സാധിച്ചിരുന്നില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="124504" url="https://ml.wikipedia.org/wiki?curid=124504" title="Unnikale Oru Kadha Parayam">
Unnikale Oru Kadha Parayam



</doc>
<doc id="124506" url="https://ml.wikipedia.org/wiki?curid=124506" title="Aayirappara">
Aayirappara



</doc>
<doc id="124510" url="https://ml.wikipedia.org/wiki?curid=124510" title="1990-91 ഏഷ്യാകപ്പ്">
1990-91 ഏഷ്യാകപ്പ്

 
നാലാം ഏഷ്യാകപ്പ് 1990-91ൽ ഇന്ത്യയിൽ വച്ച് സംഘടിപ്പിച്ചു. ഇന്ത്യ, ശ്രീലങ്ക, ബംഗ്ലാദേശ് എന്നീ മുന്ന് ടീമുകളാണ്‌ ഈ ടൂർണ്ണമെന്റിൽ പങ്കെടുത്തത്. ഇന്ത്യയുമായുള്ള മോശം രാഷ്ട്രീയ ബന്ധത്തെ തുടർന്ന് നാലാം ഏഷ്യാ കപ്പിൽ നിന്നും പാകിസ്താൻ പിന്മാറിയിരുന്നു. ആദ്യമായി ഇന്ത്യയിൽ സംഘടിപ്പിച്ച ഏഷ്യാകപ്പ് ക്രിക്കറ്റ് ടൂർണ്ണമെന്റാണിത്. മത്സരങ്ങൾ 1990 ഡിസംബർ 25ന്‌ ആരംഭിച്ച് 1991 ജനുവരി 4ന്‌ സമാപിച്ചു.
1990–91ലെ ഏഷ്യാകപ്പ് റൗണ്ട് റോബിൻ ഘടനയിലാണ്‌ സംഘടിപ്പിച്ചത്. എല്ലാ ടീമുകളും പരസ്പരം ഏറ്റുമുട്ടും കൂടുതൽ പോയിന്റ് നേടുന്ന രണ്ട് ടീമുകൾ ഫൈനലിന്‌ യോഗ്യത നേടും. ഗ്രൂപ്പിലെ രണ്ട് മത്സരങ്ങളും ജയിച്ച് ശ്രീലങ്കയും ഒരു മത്സരം വിജയിച്ച് ഇന്ത്യയും ഫൈനലിന്‌ യോഗ്യത നേടി. കലാശക്കളിയിൽ ശ്രീലങ്കയെ ഏഴ് വിക്കറ്റിന്‌ തോൽ‌‌പ്പിച്ച് ഇന്ത്യ തുടർച്ചയാ രണ്ടാം തവണ (മൊത്തത്തിൽ മൂന്നാം തവണ) ഏഷ്യാകപ്പ് നേടി.
അവലംബം.
&lt;templatestyles src="Reflist/styles.css" /&gt;

</doc>
<doc id="124511" url="https://ml.wikipedia.org/wiki?curid=124511" title="1990–91 Asia Cup">
1990–91 Asia Cup



</doc>
<doc id="124513" url="https://ml.wikipedia.org/wiki?curid=124513" title="ജാതകം">
ജാതകം

ജനനസമയത്തെ ഗ്രഹസ്ഥിതിയെ ആശ്രയിച്ച് എഴുതുന്ന ജീവിത ഫലകമാണ് ജാതകം . ഭാരതീയ ജ്യോതിഷമാണ് ജാതകത്തിനാധാരം. മുജ്ജന്മകർമം അനുസരിച്ച് ജനനം മുതൽ മരണം വരെ അനുഭവിക്കുന്ന ഫലങ്ങൾ മുഴുവനും ജാതകം കൊണ്ട് അറിയാൻ കഴിയുമെന്ന് ജ്യോതിഷം അവകാശപ്പെടുന്നു. ജാതകം രചിക്കാൻ വരാഹഹോര, പരാശരഹോര,ജാതകപാരിജാതകം,ഫലദീപിക,ഭാവകുതൂഹലം , ജാതകചന്ദ്രിക മുതലായ ഗ്രന്ഥങ്ങൾ പഠിച്ചിരിക്കണം. 
'ജനനീ ജന്മസൗഖ്യാനാം വർ‌ദ്ധനീ കുലസമ്പദാം,
പദവീപൂർ‌വ്വപുണ്യാനാം ലിഖ്യതേ ജന്മപത്രികാ'
എന്ന പ്രസ്താവനയോടെ തുടങ്ങുന്ന ജാതകത്തിൽ പഞ്ചാംഗയുക്തമായ ജന്മസമയം,ഗ്രഹനില,നവാംശകം,ഗ്രഹസ്ഫുടങ്ങൾ, പഞ്ചാംഗഫലം,യോഗഫലം എന്നിവയും തുടർന്ന് ഭാവഫലവിചാരം, ലഗ്നഭലം,ആയുർഭാവം,വിദ്യാഭാവം, വിവാഹകാലം,പൂർ‌വജന്മപുനർ‌ജന്മാവസ്ഥ,ധനഭാഗ്യഭാവം,സഹോദരഭാവം,മാതൃപിതൃഭാവം,ദശകാലനിരൂപണം എന്നീകാര്യങ്ങൾ ചർച്ച ചെയ്യുന്നു, തുടർന്ന് കാലചക്രദശ,നിർ‌വാണദശ,ആധാനദശ,ഉല്പന്നദശ,മഹാദശ,മൃത്യുദശ എന്നിവ വിചാരണ ചെയ്‌തിട്ട് നക്ഷത്രദശാകാലം സൂക്ഷ്മപ്പെടുത്തി എഴുതുന്നു. ദശാപഹാരങ്ങളുടെ ഫലം പ്രമാണസഹിതം വിവരിച്ച് അഷ്ടവർഗം ഗണിച്ച് ചേർക്കുന്നു. 
'യദ്യന്മയാദ്യ ലിഖിതം ജാതകസ്യ ശുഭാശുഭം സത്യം
ഭവതു തത്സർ‌വം ഗുരൂണാം കരുണാ ബലാൽ '
എന്ന സമാപ്തവാക്യത്തോടെ ജാതകരചന ഉപസംഹരിക്കുന്നു.
ശിഷ്ട്ദശ.
സാധാരണ60നാഴിക ഒരു നക്ഷത്രസമയമയി കണക്കക്കിയാണുശിഷ്ടദശ കണക്കാക്കുന്നത്.നക്ഷ്ത്രശിഷ്ടം
അവലംബം.
ശിഷ്ടം /5=മാസം എന്നുവായിക്കുക

</doc>
<doc id="124516" url="https://ml.wikipedia.org/wiki?curid=124516" title="ജാതകകഥകൾ">
ജാതകകഥകൾ

 
ബൗദ്ധസാഹിത്യത്തിലെ ഒരു പ്രധാന വിഭാഗമാണ് ജാതകകഥകൾ . ഇവയിലെ പ്രതിപാദ്യം ബുദ്ധന്റെ പൂർ‌വജന്മകഥകളാണ് എന്നതാണ് ജാതകകഥകൾ എന്ന പേരു ലഭിക്കാൻ കാരണം. ബുദ്ധന്റെ ഏതെങ്കിലും ഒരു പൂർവ്വജന്മത്തിൽ നടന്ന സംഭവമായിട്ടാണ് ഓരോ കഥയും ആഖ്യാനം ചെയ്യപ്പെട്ടിരിക്കുന്നത്. ഇവയിൽ ബുദ്ധൻ നായകനോ,കഥാപാത്രമോ ചിലപ്പോൾ നിരീക്ഷകനോ ആയിരിക്കും. അതിനാലിവയെ ബോധിസത്വകഥകൾ എന്നും പറയാറുണ്ട്. ഇവയിലധികവും പാലി ഭാഷയിലാണ്.
ശ്രോതാക്കളുടെ കഴിവിനനുസരിച്ചാണ് ബുദ്ധൻ ജ്ഞാനോപദേശം ചെയ്തിരുന്നത് എന്ന് സദ്ധർമപുണ്ഡരീകം എന്ന ഗ്രന്ഥത്തിൽ പ്രസ്താവിക്കുന്നു.സൂക്തരൂപത്തിലും, ഗാഥാരൂപത്തിലും ഐതിഹ്യരൂപത്തിലും ജാതകകഥകളിലൂടെയും അദ്ദേഹം ഉപദേശങ്ങൾ നൽകി. ജാതകകഥകൾ സാമാന്യജനങ്ങൾക്ക് വേണ്ടിയുള്ളതായിരുന്നു.
നാടോടിക്കഥകളും യക്ഷിക്കഥകളുമെല്ലാം ബുദ്ധമതപരമായ കഥകളാക്കി മാറ്റപ്പെടുകയും അവയിലെല്ലാം ബുദ്ധൻ ഒരു കഥാപാത്രമായി ചിത്രീകരിക്കപ്പെടുകയും ഉണ്ടായിട്ടുണ്ട്.ബൗദ്ധന്മാരുടെ പുനർജന്മസിദ്ധാന്തവും കർമസിദ്ധാന്തവും ഏതുകഥകളേയും ബുദ്ധമതവുമായി ബന്ധിപ്പിക്കുന്നതിന് സഹായകമായിരുന്നു. ബുദ്ധൻ സിദ്ധാർത്ഥഗൗതമനായി കപിലവസ്തുവിൽ ജനിക്കുന്നതിന് മുൻപ് അദ്ദേഹത്തിന് അനേകജന്മങ്ങൾ കഴിഞ്ഞിരുന്നു എന്നാണ് ബുദ്ധമത വിശ്വാസം. ഓരോ ജന്മത്തിലെയും കർമഫലമനുസരിച്ച് രാജാവായോ മന്ത്രിയായോ കച്ചവടക്കാരനായോ ചണ്ഡാലനായോ ഏതെങ്കിലും മൃഗമായോ ജനിച്ചിരുന്നു. ഇതുമൂലം ഏതു നാടോടിക്കഥയേയും ബൗദ്ധകഥയാക്കുന്നതിന് അതിലെ ഏതെങ്കിലും ഒരു കഥാപാത്രത്തെ ബുദ്ധനായി സങ്കൽ‌പ്പി‌ച്ചാൽ മാത്രം മതിയായിരുന്നു. 
പിൽക്കാലത്ത് ജാതകകഥകളായി അറിയപ്പെട്ട പലതും പാലിയിലെ സൂക്തങ്ങളിൽ ബോധിസത്വനുമായി ബന്ധപ്പെടുത്താതെയും പ്രതിപാദിച്ചിട്ടുണ്ട്. ദീർഘനികായത്തിലെ കൂടദന്തസൂക്തം, മഹാസുദർശനസൂക്തം, മത്ധിമതികായത്തിലെ മഹാദേവസൂക്തം എന്നിങ്ങനെയുള്ള ചില ഗ്രന്ഥങ്ങളിൽ ജാതകകഥകളുടെ തന്നെ രൂപത്തിലുള്ള കഥകളുണ്ട്. ബുദ്ധമതത്തിലെ വിശുദ്ധഗ്രന്ഥങ്ങളെ ഒൻപത് അംഗങ്ങളായി വിഭജിച്ചിട്ടുണ്ട്.അവയിലൊരംഗമായി ജാതകകഥകളെ അംഗീകരിച്ചിട്ടുള്ളതിൽ നിന്നും ഈ കഥകളുടെ പ്രാധാന്യം മനസ്സിലാക്കാവുന്നതാണ്.
ജാതകഗ്രന്ഥങ്ങൾ ഉൾപ്പെടുന്നത് തിപിടകങ്ങളിൽ ഒന്നായ ഖുദ്ദ്കനികായം എന്ന ഗ്രന്ഥസംഹിതയിലാണ്. ഇതിൽ ഗാഥകളാണുള്ളത്. ഇവയെ ഇരുപത്തിരണ്ട് 'നിപാത'ങ്ങളിലായി വിഭജിച്ചിരിക്കുന്നു. ജാതകഗാഥകളായി ഇന്ന് അറിയപ്പെടുന്നത് മേൽസൂചിപ്പിച്ച ഗ്രന്ഥളിലെ ഗാഥകളുടെ അതിവിസ്തൃതമായ ഗദ്യ വ്യാഖ്യാനങ്ങളാണ്. ഇവയിൽ അങ്ങിങ്ങായി ഗാഥകളും ഉണ്ടായിരിക്കും. ഇന്നറിയപ്പെടുന്ന 'ജാതകത്ഥ വന്നനാ' എന്ന ഗ്രന്ഥം ' ജാതകത്ഥ കഥാ' എന്ന അതിപ്രാചീന ഗ്രന്ഥത്തെ ബുദ്ധഘോഷൻ എന്ന ബൗദ്ധാചാര്യൻ പരിഷ്കരിച്ചുണ്ടാക്കിയതാണ് എന്ന് കരുതപ്പെടുന്നു. ഇതിൽ അഞ്ച് ഭാഗങ്ങളുണ്ട്.
1. വർത്തമാനകാലകഥ: ബുദ്ധനെ ജാതകകഥ പറയാൻ പ്രേരിപ്പിച്ച സംഭവത്തെയും ഇതിൽ ബന്ധിപ്പിച്ചിരിക്കും.
2. ഭൂതകാലകഥ: ഇതാണ് ശരിയായ ജാതകകഥ.
3. മേല്പ്പറഞ്ഞ രണ്ടുമായും ബന്ധപ്പെട്ട ഗാഥകൾ.
4. വ്യാകരണപരമായും നിഘണ്ടുശാസ്ത്രപരമായുമുള്ള അഭിപ്രായങ്ങൾ.
5. രണ്ടു ഭൂതകാലകഥയിലെ കഥാപാത്രങ്ങളെ ബുദ്ധന്റെ കാലത്തെ അവയുടെ പുനർജന്മവുമായി ബന്ധിപ്പിക്കുന്ന 'സമോധാന'. 
എന്നിവയാണവ.
ഭാരതത്തിലെ കഥാസാഹിത്യത്തെ സംബന്ധിച്ചിടത്തോളം ജാതക കഥകൾക്ക് വളരെ പ്രാധാന്യമുണ്ട്. പലജാതകകഥകളോടും തുല്യമായ കഥകൾ പഞ്ചതന്ത്രം,കഥാസരിത്‌സാഗരം, മഹാഭാരതം,രാമായണം,ജൈനസാഹിത്യം എന്നിവയിൽ കാണുന്നുണ്ട്. പാശ്ചാത്യ കഥകളോട് തുല്യമായ കഥകളും ജാതക കഥകളിലുണ്ട്. സുപ്രസിദ്ധമായ സോളമന്റെ നീതി പോലൂള്ള ഒരു കഥ മഹാ-ഉമ്മഗ്ഗ-ജാതകത്തിലുണ്ട്. ജാതകകഥകൾ പ്രാചീന ഭാരത ജീവിതരീതികളിലേക്കും വെളിച്ചം വീശുന്നു.
'തിപിടക'ത്തിലുൾപ്പെടുന്ന ഖുദ്ദകനികായത്തിലെ അവസാന ഗ്രന്ഥമായ ചര്യാപിടകത്തിൽ പദ്യരൂപത്തിലുള്ള 35 ജാതകങ്ങളുണ്ട്. സത്യം ദയ തുടങ്ങിയ പത്ത് പാരമിതകളിൽ ബുദ്ധൻ എത്തിയതെപ്രകാരമാണെന്ന് ഈ കഥകൾ പ്രസ്താവിക്കുന്നു. ഇവയിൽ മിക്കവയും വിരസങ്ങളായ രൂപരേഖകൾ മാത്രമാണ് . നിദാനകഥ, ജാതകമാല (ബോധിസത്വാപദാനമാലാ) എന്നിവയാണ് ഇന്നറിയപ്പെടുന്ന മുഖ്യ കഥാഗ്രന്ഥങ്ങൾ . ഒരു പേജുപോലും വലിപ്പമില്ലാത്ത കഥകൾ മുതൽ അച്ചടിച്ച നൂറുപേജിലും ഒതുങ്ങാത്തത്ര വലിപ്പമുള്ള കഥകൾ വരെ ഇവയിൽ ഉൾപ്പെടുന്നു.
ധർമതത്വങ്ങളെ സാമാന്യജനങ്ങൾക്കുപദേശിക്കുക എന്നതായിരുന്നു ഈ കഥകളുടെ ലക്ഷ്യം എന്നത് വ്യക്തമാണ്.

</doc>
<doc id="124517" url="https://ml.wikipedia.org/wiki?curid=124517" title="കാൻ ചലച്ചിത്രോത്സവം">
കാൻ ചലച്ചിത്രോത്സവം

 
1946ൽ ആരംഭിച്ച കാൻ ചലച്ചിത്രോത്സവം ലോകത്തിലെതന്നെ ഏറ്റവും പഴക്കമേറിയതും പ്രൌഡിയേറിയതുമായ ചലച്ചിത്രോത്സവങ്ങളിൽ ഒന്നായാണ് കണക്കാക്കുന്നത്. സാധാരണയായി എല്ലാ വർഷങ്ങളിലും മെയ്‌ മാസത്തിൽ ഫ്രാൻസിലെ കാൻ പട്ടണത്തിൽ വെച്ചാണ് ഇത് സംഘടിപ്പിക്കുന്നത്. 2010ലെ കാൻ ചലച്ചിത്രോത്സവം നടന്നത് മെയ്‌ 12 മുതൽ 23 വരെയാണ്. അമേരിക്കൻ സംവിധായകനായ റ്റിം ബർട്ടൻ ആയിരുന്നു ജൂറി പ്രസിഡന്റ്. 2017 ലെ കാൻ ചലച്ചിത്രോത്സവം നടന്നത് മെയ് 17 മുതൽ 28 വരെയാണ് 
ജൂറി.
ഓരോ ചലച്ചിത്രോത്സവവും തുടങ്ങുന്നതിനു മുന്നോടിയായി ചലച്ചിത്രോത്സവത്തിന്റെ ഡയർക്റ്റർ ബോർഡ് കാൻ പുരസ്കാരങ്ങൾ തീരുമാനിക്കുന്ന അന്തിമ ജൂറിയെ നിയമിക്കുന്നു.
പുരസ്കാരങ്ങൾ.
കാൻ ചലച്ചിത്രോത്സവത്തിൽ നൽകുന്ന ഏറ്റവും പ്രാധാനപ്പെട്ട പുരസ്കാരം ഗോൾഡൻ പാം പുരസ്കാരമാണ്.
References.
&lt;templatestyles src="Reflist/styles.css" /&gt;

</doc>
<doc id="124520" url="https://ml.wikipedia.org/wiki?curid=124520" title="ബോധിസത്വകഥകൾ">
ബോധിസത്വകഥകൾ



</doc>
<doc id="124521" url="https://ml.wikipedia.org/wiki?curid=124521" title="Cannes Film Festival">
Cannes Film Festival



</doc>
<doc id="124522" url="https://ml.wikipedia.org/wiki?curid=124522" title="കാൻ ചലചിത്രോത്സവം">
കാൻ ചലചിത്രോത്സവം



</doc>
<doc id="124528" url="https://ml.wikipedia.org/wiki?curid=124528" title="ക്ലിയോപാട്ര VII">
ക്ലിയോപാട്ര VII



</doc>
<doc id="124530" url="https://ml.wikipedia.org/wiki?curid=124530" title="ഓപ്പറ മിനി">
ഓപ്പറ മിനി

 
മൊബൈൽ ഫോണുകളിൽ ഇന്റർനെറ്റ് ബ്രൗസ് ചെയ്യുവാൻ വേണ്ടി ഉപയോഗിക്കുന്ന ഒരു സോഫ്റ്റ്‌വേയറാണ്‌ ഓപേറ മിനി. ജാവാ ആപ്ലിക്കേഷൻ ഉപയോഗിച്ചാണ്‌ ഇതു പ്രവർത്തിക്കുന്നത്. ഓപെറ സെർവർ ഉപയോഗിച്ചു വെബ്സൈറ്റുകൾ "കംപ്രെസ്സ്" ചെയ്യുന്നതിനാൽ ഓപെറ മിനി വെബ്സൈറ്റുകൾ അതിവേഗം ലഭ്യമാക്കുന്നു.
ഭാഷാസൗകര്യം.
മൊബൈലിൽ മലയാളം വിക്കിപീഡിയയും മറ്റു മലയാളം വെബ് പേജുകളും വായിക്കാൻ ഏറ്റവും സൗകര്യപ്രദമായ മൊബൈൽ ബ്രൗസറാണ് ഓപ്പറ മിനി. കോൺഫിഡറേഷനിൽ ലാഗ്വേജ് കോംപ്ലക്സ് സക്രിപ്റ്റ് ആക്ടീവ് ചെയതാണ് ഇത് ലഭ്യമാവുക.

</doc>
<doc id="124531" url="https://ml.wikipedia.org/wiki?curid=124531" title="ഈനാമ്പേച്ചി (ജനുസ്സ്)">
ഈനാമ്പേച്ചി (ജനുസ്സ്)

 
ആന്റ് ഈറ്റർ എന്ന ലേഖനവുമായി ആശയക്കുഴപ്പം ഒഴിവാക്കുക.
ഫിലോഡേറ്റ ഗോത്രത്തിൽ പെട്ട ഒരു സസ്തനിയാണ്‌ ഈനാമ്പേച്ചി. ഉറുമ്പുതീനി, അളുങ്ക് എന്നീ പേരിലും അറിയപ്പെടുന്നു. ഈ ഗോത്രത്തിൽ മാനിഡേ എന്ന ഏക കുടുംബവും അതിൽ എട്ടു ജാതികളുള്ള മാനിസ് എന്ന ജനുസും മാത്രമാണ്‌ അവശേഷിച്ചിട്ടുള്ളത്. ഇവയ്ക്കുപുറമേയുള്ള ജാതികൾ അന്യംനിന്നുപോയി. അതിവേഗം വംശനാശം സംഭവിച്ചുകൊണ്ടിരിക്കുന്ന ഒരു ജീവിയാണ് . ഈനാമ്പേച്ചി 
ഈനാമ്പേച്ചികൾക്ക് ശരീരത്തെ പൊതിഞ്ഞ് കെരാറ്റിൻ എന്ന വസ്തു കൊണ്ടു നിർമ്മിതമായ വലിയ ശൽക്കങ്ങൾ ഉണ്ട്. സസ്തനികൾക്കിടയിൽ ഈ അനുകൂലനം ഉള്ള ഏക ഗോത്രം ഈനാമ്പേച്ചികളുടേതാണ്‌.ആഫ്രിക്കയിലേയും ഏഷ്യയിലേയും ഉഷ്ണമേഖലാ പ്രദേശങ്ങളിലാണ്‌ ഇവ കാണപ്പെടുന്നത്. ഇവയുടെ ഇംഗ്ലീഷ് പേര്‌ "പാൻ‌ഗോളിൻ" എന്നാണ്‌. "ചുരുണ്ടുകൂടുന്നത്" എന്നർത്ഥമുള്ള 'പെങ്കുലിങ്ങ്' എന്ന മലയൻഭാഷാപദത്തിൽ നിന്നാണ്‌ ഈ പേരിന്റെ നിഷ്പത്തി. ഇന്ത്യൻ ഈനാമ്പേച്ചി #തിരിച്ചുവിടുക ആണ് ഇന്ത്യൻ ഉപഭൂഖണ്ഡത്തിൽ കാണപ്പെടുന്നത്.
നിശാചാരികളായ ഈനാമ്പേച്ചികളെ അവയുടെ അതിതീക്ഷ്ണമായ ഘ്രാണശേഷി ഇരതേടാൻ സഹായിക്കുന്നു. നീളവാലൻ ഈനാമ്പേച്ചികൾ (long-tailed pangolin) പകലും സക്രിയരായിരിക്കാറുണ്ട്. എങ്കിലും പൊതുവേ ഇനാമ്പേച്ചികൾ പകൽ മുഴുവൻ പന്തുപോലെ ഉരുണ്ട് ഉറങ്ങി കഴിയുന്നു.
ആന്റ് ഈറ്റർ, തേവാങ്ക് എന്നിവയോട് രൂപസാദൃശ്യം പുലർത്തുന്ന ആർമെഡില്ലോകൾക്കൊപ്പവും ഇവയെ മുൻ‌കാലങ്ങളിൽ വർഗ്ഗീകരിച്ചിരുന്നു. പക്ഷേ ജനിതകശാസ്ത്രം നൽകുന്ന പുതിയ തെളിവുകൾ, ജീവിച്ചിരിക്കുന്ന ജന്തുക്കളിൽ ഇവയുടെ ഏറ്റവുമടുത്ത ബന്ധുക്കൾ മാംസഭോജികളാണെന്ന അനുമാനത്തിലേയ്ക്കു നയിക്കുന്നു.അന്യംനിന്നുപോയ അനേകം വിഭാഗങ്ങൾ അടങ്ങുന്ന "സിമോലെസ്റ്റ" ജന്തുഗോത്രത്തിൽ പെടുന്നവയാണ്‌ ഇവയെന്ന് കരുതുന്ന ജീവാശ്മവിദഗ്ദ്ധന്മാരുമുണ്ട്.
രൂപം, സ്വഭാവം.
വലിയ ഫലകങ്ങൾ പോലുള്ള ശൽക്കങ്ങളാണ്‌ ഈനാമ്പേച്ചിയുടെ ശരീരപ്രകൃതിയിൽ ഏറ്റവും ശ്രദ്ധിക്കപ്പെടുന്നത്. കാഠിന്യമേറിയ കെരാറ്റിൻ എന്ന വസ്തു കൊണ്ടാണ്‌ ഈ ശൽകങ്ങൾ നിർമ്മിച്ചിരിക്കുന്നത്. മനുഷ്യരുടേയും നാൽക്കാലികളുടേയും നഖങ്ങൾ നിർമ്മിച്ചിരിക്കുന്ന വസ്തു തന്നെയാണിത്. നവജാതമായ ഈനമ്പേച്ചികളിൽ മൃദുവായിരിക്കുന്ന ശൽക്കങ്ങൾ അവ വളരുന്നതോടെ കാഠിന്യം നേടുന്നു. ശത്രുഭീഷണി നേരിടുമ്പോൾ, തല വാലിനടിയിൽ ഒളിച്ച്, ശൽക്കങ്ങളെ പ്രതിരോധകവചമാക്കി പന്തുപോലെ ചുരുണ്ടുകൂടാൻ ഇവയ്ക്കാകുന്നു. കത്തിപോലെ നിശിതമായ ശൽക്കങ്ങൾ പ്രതിരോധത്തെ സഹായിക്കുന്നു. തേവാങ്കുകളെപ്പോലെ ഈനാമ്പേച്ചികൾക്കും ശരീരത്തിന്റെ പിൻ‌ഭാഗത്തെ ഗ്രന്ഥികളിൽ നിന്ന് രൂക്ഷഗന്ധമുള്ള ഒരുതരം ശ്രവം വമിപ്പിക്കാനാകും. ഇവയുടെ കാലുകൾ നീളം കുറഞ്ഞവയും കൂർത്ത നഖങ്ങൾ ഉള്ളവയുമാണ്‌. നഖങ്ങൾ ചിതലിന്റേയും ഉറുമ്പിന്റേയും പുറ്റുകൾ മാന്താനും പിടിച്ചുകയറാനും പ്രയോജനപ്പെടുന്നു. സഞ്ചരിക്കുമ്പോൾ, കൂർത്ത് ഏറെ നീളമുള്ള നഖങ്ങളെ സം‌രക്ഷിക്കാനായി മുൻ‌കാല്പത്തികൾ മടക്കി വച്ചിരിക്കും.
ജാതി അനുസരിച്ച് ഈനാമ്പേച്ചികൾക്ക് 30 സെന്റീമീറ്റർ തുടങ്ങി 100 സെന്റിമീറ്റർ വരെ (12 മുതൽ 39 വരെ ഇഞ്ച്) വലിപ്പമുണ്ടാകാം. പെൺ ഈനാമ്പേച്ചികൾക്ക് പൊതുവേ വലിപ്പം കുറവായിരിക്കും.
ഏറെ നീളത്തിൽ ഉദരാശയത്തോളം വരെ എത്തുന്ന നാവാണ്‌ ഇവക്കുള്ളത്. ഏകോന്മുഖ പരിണാമം (convergent evolution) മൂലം ഈനാമ്പേച്ചികൾക്കും ഭീമൻ ഉറുമ്പുതീനിക്കും കുഴൽച്ചുണ്ടൻ തേൻ വാവലിനും (tube-lipped nectar bat) കണ്ഠത്തിലെ ഹൈപ്പോയിഡ് അസ്ഥിയിൽ ഉറപ്പിച്ചിട്ടില്ലാത്ത നാവാണുള്ളത്. ഇവയുടെ നാവുകൾ, കണ്ഠകൂപത്തെ കടന്ന് ഔരസാശയത്തോളം എത്തിനിൽക്കുന്നു. നാവിന്റെ ഈ നീൾച്ച നിലകൊള്ളുന്നത് നെഞ്ഞസ്ഥിക്കും(sternum) ശ്വാസനാളത്തിനും ഇടയിലാണ്‌. വലിയ ഈനാമ്പേച്ചികൾക്ക് അവയുടെ നാവ് 40 സെന്റിമീറ്റർ (16 ഇഞ്ച്) വരെ നീട്ടാനാകും. 
ആഹാരം.
ഈനാമ്പേച്ചികൾക്ക് പല്ല് ഇല്ലാത്തതിനാൽ ചവയ്ക്കാനാവില്ല. ചിതല്പുറ്റുകളേയും മറ്റും മുൻ‌കാലുകളിലെ കൂർത്ത നഖങ്ങൾ ഉപയോഗിച്ച് പൊളിച്ചതിനു ശേഷം നീണ്ട നാക്ക് അവയ്ക്കുള്ളിലേയ്ക്കു കടത്തിയാണ്‌ ഇവ ഇരതേടുന്നത്. ഉറുമ്പുകളെ നാവിൽ ഒട്ടിച്ചെടുക്കാൻ സഹായിക്കുന്നതരം ഉമിനീർ പുറപ്പെടുവിക്കുന്ന ഗ്രന്ഥികൾ അവയുടെ ഔരസാശയത്തിലുണ്ട്. 
മരം‌കേറി ഈനാമ്പേച്ചിയെപ്പോലുള്ള ചില ജാതികൾ നീണ്ട വാലുപയോഗിച്ച് വൃക്ഷശാഖകളിൽ ചുറ്റിപ്പിടിച്ചു കിടന്ന് അവയുടെ തൊലിയ്ക്കുള്ളിൽ ഷഡ്പദങ്ങളെ കണ്ടെത്തി ആഹരിക്കുന്നു.
പ്രത്യുത്പാദനം.
ഈനാമ്പേച്ചികളുടെ ഗർഭകാലം 120 മുതൽ 150 വരെ ദിവസമാണ്‌. ആഫ്രിക്കൻ ഇനങ്ങളിൽ ഒരു പ്രസവത്തിൽ ഒരു കുഞ്ഞ് മാത്രം പിറക്കുന്നു. ഏഷ്യൻ ഇനങ്ങളിൽ ഒരു പ്രസവത്തിൽ മൂന്നു കുഞ്ഞുങ്ങൾ വരെ കണ്ടേക്കാം. പിറവിയിൽ കുഞ്ഞുങ്ങളുടെ തൂക്കം 80 മുതൽ 450 ഗ്രാം വരെ ഉണ്ടായിരിക്കും. തുടക്കത്തിൽ ശൽക്കങ്ങൾ മൃദുവായിരിക്കും. അമ്മമാരുടെ വാലിൽ പിടിച്ചിരുന്ന് കുഞ്ഞുങ്ങൾ അവരോടൊപ്പം സഞ്ചരിക്കുന്നു. എന്നാൽ തുരന്ന് മാളങ്ങൾ ഉണ്ടാക്കുന്ന ഇനങ്ങളിൽ കുഞ്ഞുങ്ങൾ ആദ്യത്തെ 2-4 ആഴ്ചക്കാലം മാളത്തിൽ കഴിയുന്നു. മൂന്നാം മാസത്തിലാണ്‌ മുലകുടി മാറുന്നത്. രണ്ടു വയസ്സാകുന്നതോടെ ഈനമ്പേച്ചികൾ ലൈംഗിക പക്വത പ്രാപിക്കുന്നു.

</doc>
<doc id="124532" url="https://ml.wikipedia.org/wiki?curid=124532" title="ഗോൾഡൻ പാം പുരസ്കാരം">
ഗോൾഡൻ പാം പുരസ്കാരം

 
കാൻ ചലച്ചിത്രോത്സത്തിൽ മത്സരിക്കുന്ന സിനിമകൾക്ക് നൽകപ്പെടുന്നു ഏറ്റവും വലിയ പുരസ്കാരമാണ് ഗോൾഡൻ പാം (ഫ്രഞ്ച്:Palme d'Or: പാം ദൊ). 1955 ൽ ഇതിൻറെ സംഘാടക സമിതിയാണ് ഈ പുരസ്കാരം ഏർപ്പെടുത്തിയത്. മുൻകാലത്ത് അതായത് 1939 മുതൽ 1954 വരെ ഫെസ്റ്റിവലിലെ ഉന്നത പുരസ്കാരം ഗ്രാൻറ് പ്രിക്സ് ഡു ഫെസ്റ്റിവൽ ഇൻറർനാഷണൽ ഡു ഫിലിം ആയിരുന്നു. 1975 ൽ പുനസ്ഥാപിക്കുന്നതിനു മുമ്പ് ഒരിക്കൽക്കൂടി ഗ്രാൻറ് പ്രിക്സ് പുരസ്കാരം 1964 ൽ നിലവിൽ വന്നിരുന്നു.
സിനിമാ വ്യവസായത്തിലെ ഏറ്റവും അഭിമാനാർഹമായ ബഹുമതികളിലൊന്നായി പാം ഡി'ഒാർ പുരസ്കാരം വ്യാപകമായി കണക്കാക്കപ്പെടുന്നു.
 * Director's nationality given at time of film's release.
 § Denotes win
 ‡ The Palme d'Or for ' was awarded in retrospect at the 2002 festival. The festival's debut was to take place in 1939, but it was cancelled due to . The organisers of the 2002 festival presented part of the original 1939 selection to a professional jury of six members. The films were: ', ', ', ', ', ', and '.
അവലംബം.
&lt;templatestyles src="Reflist/styles.css" /&gt;

</doc>
<doc id="124534" url="https://ml.wikipedia.org/wiki?curid=124534" title="ഒഡീസി (ഇതിഹാസം)">
ഒഡീസി (ഇതിഹാസം)



</doc>
<doc id="124537" url="https://ml.wikipedia.org/wiki?curid=124537" title="ഈനം‌പേച്ചി">
ഈനം‌പേച്ചി



</doc>
<doc id="124539" url="https://ml.wikipedia.org/wiki?curid=124539" title="അഗസ്ത്യൻ">
അഗസ്ത്യൻ

 
പുരാവൃത്ത പ്രസിദ്ധനായ ഒരു ഋഷിയാണ് അഗസ്ത്യൻ. അഗസ്ത്യന്റെ ഉദ്ഭവത്തെപ്പറ്റി പല പൗരാണികകഥകളും പ്രചാരത്തിലിരിക്കുന്നു. ഉർവശി എന്ന അപ്സരസിന്റെ സൗന്ദര്യം കണ്ടു മോഹിതരായിത്തീർന്ന മിത്രനും വരുണനും ധാതുസ്ഖലനം ഉണ്ടായി എന്നും ആ ധാതു ഒരു കുടത്തിൽ നിക്ഷേപിച്ചുവെന്നും അതിൽനിന്ന് പിന്നീട് അഗസ്ത്യൻ പിറന്നു എന്നുമാണ് കഥ. ഈ കഥയുടെ പരാമർശം ഋഗ്വേദത്തിലുണ്ട് (ഋഗ്വേദം 7/33/13).
പേരിനു പിന്നിൽ.
കുംഭത്തിൽ നിന്നും ഉദ്ഭവിച്ചവനാകയാൽ കുംഭജൻ, കുംഭസംഭവൻ, ഘടോദ്ഭവൻ എന്നീ പേരുകളിലും അഗസ്ത്യൻ അറിയപ്പെടുന്നു. മാതാപിതാക്കളുടെ നാമങ്ങളുമായി ബന്ധപ്പെടുത്തി മൈത്രാ വരുണി, ഔർവശീയൻ എന്നീ പേരുകളും അഗസ്ത്യന് ലഭിച്ചിട്ടുണ്ട്. പർവ്വതം, കുടം എന്നീ അർത്ഥങ്ങളുള്ള 'അഗം' എന്ന പദത്തിൽ അഗസ്ത്യൻ എന്ന പേര് കണ്ടെത്തുന്നവരും ദുർലഭമല്ല. അഗത്തെ സ്തംഭിപ്പിച്ചവൻ, അഗ(കുട)ത്തിൽനിന്ന് സ്ത്യായനം ചെയ്യ (കൂട്ടിച്ചേർക്ക)പ്പെട്ടവൻ എന്നെല്ലാമാണ് ഈ വ്യാഖ്യാനത്തിന്റെ നിദാനം. സുമേരുപർവതത്തെ പ്രദക്ഷിണം ചെയ്യാൻ എല്ലാവർക്കും കഴിയുമെങ്കിലും തന്നെ മറികടക്കുവാൻ ലോകത്താർക്കും സാധ്യമല്ല എന്ന് അഹങ്കരിച്ച വിന്ധ്യപർവതത്തിന്റെ ഗർവു തകർത്തവൻ എന്ന നിലയിലാണ് 'പർവതത്തെ സ്തംഭിപ്പിച്ചവൻ' എന്ന അർത്ഥത്തിൽ അഗസ്ത്യൻ എന്ന പേർ ഇദ്ദേഹത്തിന് ലഭിച്ചത്.
അഗസ്ത്യ ശാപങ്ങൾ.
ദേവാസുര യുദ്ധവേളയിൽ തന്റെ ഉൾഭാഗത്ത് ഒളിച്ചിരിക്കുവാൻ അസുരൻമാർക്ക് സൗകര്യം നല്കിയ സമുദ്രത്തോട് കുപിതനായിത്തീർന്ന അഗസ്ത്യൻ സാഗരജലം മുഴുവൻ കൈക്കുള്ളിലൊതുക്കി കുടിച്ചുകളഞ്ഞു എന്ന് മറ്റൊരു ഐതിഹ്യവും പ്രചാരത്തിലുണ്ട്. നഹുഷനെ തന്റെ ശാപംമൂലം പെരുമ്പാമ്പാക്കിയതും വാതാപി എന്നു പേരുളള രാക്ഷസനെ ഭക്ഷിച്ചതും വാതാപിയുടെ സഹോദരനായ ഇല്വലനെ നേത്രാഗ്നിയിൽ ഭസ്മീകരിച്ചതും, ക്രൗഞ്ചനെ പർവതമാക്കി മാറ്റിയതും ഇന്ദ്രദ്യുമ്നനെ ശപിച്ച് ആനയാക്കിയതും അഗസ്ത്യന്റെ അത്ഭുതസിദ്ധികൾക്ക് ഉദാഹരണങ്ങളാണ്. രാവണനുമായുള്ള യുദ്ധത്തിൽ പരവശനായിത്തീർന്ന ശ്രീരാമന് ആദിത്യഹൃദയമന്ത്രം ഉപദേശിച്ചുകൊടുത്ത് അദ്ദേഹത്തിന്റെ ആത്മവീര്യവും സമരോത്സാഹവും അഗസ്ത്യൻ വർദ്ധിപ്പിച്ചുവെന്ന് രാമായണത്തിൽ പറയുന്നു.
ബ്രഹ്മപുരാണം അനുസരിച്ച് അഗസ്ത്യൻ, പുലസ്ത്യ മഹർഷിയുടെ പുത്രനാണ്. അഗസ്ത്യൻ വളരെക്കാലം നിത്യബ്രഹ്മചാരിയായി കഴിഞ്ഞുവെന്നും ഒടുവിൽ പിതൃക്കളുടെ പുണ്യകർമാനുഷ്ഠാനങ്ങൾക്ക് പിൻഗാമികളില്ലാതെ വന്നതു നിമിത്തം വിവാഹിതനായി എന്നും പുരാണ പരാമർശങ്ങൾ കാണുന്നു. അഗസ്ത്യൻ തന്റെ തപ:ശ്ശക്തികൊണ്ട് ഒരു ബാലികയെ സൃഷ്ടിച്ച്, സന്താനലാഭം കൊതിച്ചു കഴിഞ്ഞിരുന്ന വിദർഭരാജാവിന് സമർപ്പിച്ചു. ഈ ബാലിക ലോപാമുദ്രയെന്ന പേരിൽ സുന്ദരിയായ ഒരു യുവതിയായി വളർന്നപ്പോൾ അഗസ്ത്യൻ അവളെ വിവാഹം ചെയ്തു. ഈ ദമ്പതികൾക്ക് ദൃഢസ്യു എന്നു പേരുളള ഒരു പുത്രനുണ്ടായി.
വിന്ധ്യപർവതത്തിന്റെ തെക്കു ഭാഗത്തുള്ള കുഞ്ജര പർവതത്തിലെ ഒരു കുടീരത്തിലാണ് അഗസ്ത്യമുനി പാർത്തിരുന്നത്. ഈ കുടീരം സഹ്യപർവതത്തിലെ അഗസ്ത്യകൂടമാണെന്ന് ഒരു വിശ്വാസമുണ്ട്.
തമിഴിൽ.
തമിഴ് സാഹിത്യത്തിൽ പല അഗസ്ത്യൻമാരെപ്പറ്റി പരാമർശമുണ്ടെങ്കിലും വൈദ്യശാസ്ത്രത്തിന്റെയും ജ്യോതിഷത്തിന്റെയും ആചാര്യനായി ആരാധിച്ചുപോരുന്നത് കുംഭോദ്ഭവനെന്നു കരുതപ്പെടുന്ന അഗസ്ത്യനെ തന്നെയാണ്. തമിഴ് ഭാഷയുടെ അക്ഷരമാല നിർമ്മിച്ചതും ആദ്യത്തെ വ്യാകരണം രചിച്ചതും ഈ അഗസ്ത്യമഹർഷിയാണെന്ന് വിശ്വസിച്ചുപോരുന്നു. പ്രസിദ്ധ തമിഴ് വ്യാകരണമായ തൊൽക്കാപ്പിയം രചിച്ച തൊൽക്കാപ്യർ അഗസ്ത്യമുനിയുടെ പ്രഥമശിഷ്യനായിരുന്നു എന്നാണ് ഐതിഹ്യം. 12,000 സൂത്രങ്ങളുള്ള അകത്തിയം എന്ന വിശ്രുത ഗ്രന്ഥം രചിച്ചത് ഈ അഗസ്ത്യമുനിയാണെന്നും അല്ലെന്നും ഭിന്നമതങ്ങൾ നിലവിലിരിക്കുന്നു. വൈദികകാലത്തും രാമായണകാലത്തും മഹാഭാരതകാലത്തും പല അഗസ്ത്യൻമാർ ജീവിച്ചിരുന്നതായി പരാമർശങ്ങളുണ്ട്. ഇവരിൽ ആരാണ് അകത്തിയം രചിച്ചതെന്നോ തമിഴ് ഭാഷയെ സമുദ്ധരിച്ചതെന്നോ വ്യക്തമായി കാണിക്കുന്ന ചരിത്രരേഖകളൊന്നും തന്നെ ലഭിച്ചിട്ടില്ല. എങ്കിലും രാമായണത്തിലും രാമായണത്തെ ഉപജീവിച്ചു രചിക്കപ്പെട്ടിട്ടുള്ള ഇതരകാവ്യങ്ങളിലും അഗസ്ത്യൻ പരാമൃഷ്ടനായിട്ടുണ്ട് എന്ന കാര്യം വിസ്മരിക്കാവുന്നതല്ല. 
വരാഹപുരാണത്തിലെ അഗസ്ത്യഗീത, പഞ്ചരാത്രത്തിലെയും സ്കന്ദപുരാണത്തിലെയും അഗസ്ത്യസംഹിതകൾ തുടങ്ങി പല പുരാണഭാഗങ്ങളുടെയും കർതൃത്വം അഗസ്ത്യമുനിയിൽ നിക്ഷിപ്തമായിട്ടുണ്ട്. അഗസ്ത്യകൂടത്തിനു പുറമേ, അഗസ്ത്യതീർഥം, അഗസ്ത്യഗിരി, അഗസ്ത്യവടം, അഗസ്ത്യസരസ്സ്, അഗസ്ത്യാശ്രമം, അഗസ്ത്യകൂടം, അഗസ്തീശ്വരം തുടങ്ങി ഈ മുനിയുടെ പേര് ഉപസർഗമായിട്ടുള്ള പല സ്ഥലനാമങ്ങളും ഇന്ത്യയിൽ പലയിടത്തും കാണപ്പെടുന്നു; ദക്ഷിണേന്ത്യയിലാണ് ഇവയിൽ ഭൂരിഭാഗവും. അഗസ്ത്യരസായനം എന്ന ആയുർവേദ ഔഷധം വിധിച്ചിട്ടുള്ളത് ഈ മഹർഷിയാണെന്ന് വിശ്വസിക്കപ്പെടുന്നു.
അകത്തിയരുടെ വ്യാകരണനിർമിതിയെ പുരസ്കരിച്ച് അകത്തിയൻ പന്തയ ചെഞ്ചൊൽ ആരണങ്കു എന്ന് തമിഴ് ഭാഷയെപ്പറ്റി പ്രസ്താവമുണ്ട്. അകത്തിയരെ ഈശ്വരനായി സങ്കല്പിച്ച് ക്ഷേത്രത്തിൽ പ്രതിഷ്ഠിച്ച് ആരാധിച്ചുവരുന്നു. ആ പേരിനോട് ബന്ധപ്പെട്ട ചില സ്ഥലങ്ങളുമുണ്ട്. ഇദ്ദേഹം ജീവിച്ചിരുന്നത് ഒന്നാം സംഘകാലത്താണെന്ന് പറയപ്പെടുന്നു. അകത്തിയം എന്നാണ് ഇദ്ദേഹം എഴുതിയ പ്രധാന കൃതിയുടെ പേര്. അതിലെ സൂത്രങ്ങൾ അത്ര പ്രാചീനമല്ലെന്നും അഭിപ്രായം ഇല്ലാതില്ല.
ചിലപ്പതികാരം, മണിമേഖല, പരിപാടൽ മുതലായ ഗ്രന്ഥങ്ങളിൽ അകത്തിയരെപ്പറ്റി പരാമർശങ്ങളുണ്ട്. വേൾവിക്കുടി ചിന്നമനൂർ ചെപ്പേടിൽ പാണ്ഡ്യരുടെ പുരോഹിതൻ അകത്തിയരായിരുന്നുവെന്നു കാണുന്നു.
"ഇറൈയനാർ അകപ്പൊരുൾ ഉരൈ"യിൽ നിന്ന്, "തലൈച്ചങ്ക"(ഒന്നാംസംഘ)ത്തിൽ അകത്തിയർ എന്നൊരു പുലവർ (പണ്ഡിതൻ) ഉണ്ടായിരുന്നുവെന്നും അദ്ദേഹം രചിച്ച അകത്തിയം എന്ന ലക്ഷണഗ്രന്ഥം അക്കാലത്തെ അംഗീകൃത വ്യാകരണ ഗ്രന്ഥമായിരുന്നുവെന്നും കാണാം. അതിൽ പന്തീരായിരം സൂത്രങ്ങൾ അടങ്ങിയിട്ടുണ്ട്. ഇയൽ, ഇശൈ, നാടകം എന്നിവയെപ്പറ്റിയാണ് അതിൽ പ്രതിപാദിക്കുന്നത്. "ഉരൈയാശിരിയർ" അവിടവിടെ ഉദ്ധരിച്ചിട്ടുള്ളവയല്ലാതെ അതിലെ സൂത്രങ്ങൾ പലതും ലഭ്യമല്ല. രാമായണം, ഭാരതം മുതലായ പ്രാചീന കൃതികളിൽ കാണുന്ന അഗസ്ത്യമുനിയാണോ തമിഴ് വൈയാകരണനായ അകത്തിയർ എന്നതിനെപ്പറ്റി അഭിപ്രായവ്യത്യാസമുണ്ട്. അഗസ്ത്യൻ പൊതിയമലൈയിൽ വസിച്ചുകൊണ്ട് തമിഴിനെ പോഷിപ്പിച്ചുവെന്ന് വാല്മീകിരാമായണത്തിൽ സൂചനയുണ്ട്. പില്ക്കാലത്തെ 18 സിദ്ധൻമാരുടെ കൂട്ടത്തിലും ഒരു അകത്തിയരുണ്ട്. അനേകം വൈദ്യഗ്രന്ഥങ്ങളുടെ കർതൃത്വവും ചിലർ അകത്തിയർക്ക് നൽകുന്നു.
അകത്തിയരിൽനിന്ന് വ്യാകരണം (ഇലക്കണം) പഠിച്ചവരാണ് തൊൽക്കാപ്പിയർ, ആതങ്കോട്ടാശാൻ, പനമ്പാരനാർ, അവിനയനാർ, കാക്കൈപാടിനിയാർ, നറ്റത്തനാർ, തുരാലിങ്കർ, വൈയാപികർ, വായ്പ്പിയർ, കഴാരമ്പർ, ചെമ്പൂട് ചേയ്, വാമനർ എന്നീ പന്ത്രണ്ടു പണ്ഡിതന്മാർ. ഇവർ പന്ത്രണ്ടുപേരും ചേർന്ന് പുറപ്പൊരുട് പന്നിരുപടലം എന്നൊരു ഗ്രന്ഥം രചിച്ചുവെന്നു പറയപ്പെടുന്നു. അവരിൽ നാലുപേർ തങ്ങളുടെ പേരിൽ നിർമിച്ച ലക്ഷണ ഗ്രന്ഥങ്ങളാണ് തൊൽകാപ്പിയം, അവിനയം, കാക്കൈപാടിനീയം, നറ്റത്തം എന്നിവ. ഇവയിൽ തൊൽകാപ്പിയം ഒരുത്തമ വ്യാകരണഗ്രന്ഥമെന്നനിലയിൽ ഇന്നും ആദരിക്കപ്പെടുന്നു.
നക്ഷത്രം.
ആകാശത്തിന്റെ ഈശാനകോണിൽ ഉദിക്കുന്ന കാനോപസ് (Canopus) പൗരസ്ത്യജ്യോതിശ്ശാസ്ത്രത്തിൽ അഗസ്ത്യനക്ഷത്രമായി അറിയപ്പെടുന്നു.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="124540" url="https://ml.wikipedia.org/wiki?curid=124540" title="ടീനോഫോറ">
ടീനോഫോറ

 
ഒരു ജന്തുഫൈലമാണ് ടീനോഫോറ. റേഡിയേറ്റ് ജന്തുഫൈലങ്ങളിലെ രണ്ടാമത്തേതും അവസാനത്തേതുമായ ഫൈലമാണിത്. അതിപുരാതന കാലം മുതൽക്കേ ഈ വിഭാഗത്തിൽപ്പെടുന്ന ഏതാനും ജീവികളെപ്പറ്റി അറിവുണ്ടായിരുന്നെങ്കിലും 1889-ൽ ഹാറ്റ്സ് ചെക്ക് എന്ന ശാസ്ത്രകാരനാണ് ടീനോഫോറുകളെ ഒരു പ്രത്യേക വിഭാഗമാക്കി മാറ്റിയത്. എങ്കിലും ഇപ്പോഴും ഇവയെ സീലെന്ററേറ്റ ഫൈലത്തോടൊപ്പം കണക്കാക്കിവരുന്ന ശാസ്ത്രജ്ഞരും ഉണ്ട്.
ടീനോഫോറുകൾ കോംബ് ജെല്ലികൾ, സീവാൾനട്ടുകൾ എന്നീ പേരുകളിലും അറിയപ്പെടുന്നുണ്ട്. ഇവ സുതാര്യ ജലാറ്റിന ഘടനയുള്ള ജീവികളാണ്.
ശരീരഘടന.
പൊതുസമമിതി ബന്ധങ്ങളിൽ സീലന്റെറേറ്റുകളോട് ഇവയ്ക്ക് സാമ്യമുണ്ട്. ദംശ-കോശികകൾ ഇല്ലാത്തതും ദ്വിപാർശ്വസമമിതി ഉള്ളതുമായ ജീവികളാണ് ഈ ഫൈലത്തിലുള്ളത്. മുഖ-അപമുഖ അക്ഷത്തെ അടിസ്ഥാനമാക്കി ശരീരഭാഗങ്ങളെ ഇവയിൽ വിന്യസിച്ചിരിക്കുന്നു. ജീവിതകാലം മുഴുവനോ ലാർവൽ ഘട്ടത്തിൽ മാത്രമായോ കാണപ്പെടുന്ന എട്ടു നിരയിലായുള്ള രേഖാംശിക സിലിയാമയ പ്ലേറ്റുകൾ ഈ ജീവികളുടെ ഒരു സവിശേഷതയാണ്. മീസെൻകൈമ കോശങ്ങൾക്ക് ജലാറ്റിനസ്വഭാവമാണുള്ളത്. പൊതുവായ നിഷ്കൃഷ്ട അവയവ സംവിധാനവും ഇവയിൽ കാണപ്പെടുന്നില്ല. ഈ സവിശേഷതകളിലെല്ലാം ടീനോഫോറുകൾ സീലന്ററേറ്റുകളോട് സാദൃശ്യം പുലർത്തുന്നുണ്ടെങ്കിലും പചനവ്യൂഹത്തിന്റെ കൃത്യമായ ഘടന, അപമുഖ-സംവേദക പ്രതലത്തിന്റെ സാന്നിദ്ധ്യം എന്നിവ സീലന്ററേറ്റുകളേക്കാൾ ഉയർന്ന ശരീരഘടനാനിലവാരം ഇവയ്ക്കുണ്ടെന്ന് സൂചന നൽകുന്നു.
ടീനോഫോറുകളുടെ ശരീരത്തിന് മൊത്തത്തിൽ ഗോളാകൃതിയാണുള്ളത്. പാർശ്വീയമായോ പൃഷ്ട-പാർശ്വീയമായോ സമ്മർദിത ശരീരം ഉള്ളവയും വിരളമല്ല. ദ്വി-ആരീയമായി വിന്യസിച്ചിട്ടുള്ള സ്പർശകങ്ങൾ അഥവാ ഗ്രാഹികളും കാണപ്പെടുന്നു. അങ്ങിങ്ങ് കറ്റകളായി കൂടിച്ചേരാനുള്ള പ്രവണത പ്രകടിപ്പിക്കുന്ന സ്വതന്ത്രതന്തുക്കളുടെ രൂപത്തിലുള്ള പേശീവ്യവസ്ഥയാണ് ഇവയ്ക്കുള്ളത്. സിലിയാമയ പ്ലേറ്റുനിരകൾക്ക് ഇടയിലായി ജാലക രൂപത്തിലാണ് നാഡീവ്യവസ്ഥ രൂപമെടുത്തിട്ടുള്ളത്. വിസർജനാവയവങ്ങൾ ഇല്ല. പചനനാളികളുടെ ഭിത്തിയിലായി ജനനാംഗങ്ങൾ കാണപ്പെടുന്നു. മൊസേക് രീതിയിലുള്ള പരിവർധനമാണ് ഇവയ്ക്കുള്ളത്. സിഡിപ്പിഡ് എന്ന പേരിലുള്ള ഒരു ലാർവാഘട്ടവും ഉണ്ട്.
ചലനരീതി.
പ്ലവകസ്വഭാവമുള്ള, തീർത്തും കടൽ ജീവികളാണിവ. മുഖഭാഗം മുന്നോട്ടാക്കി അപമുഖഭാഗത്തേക്കു നീണ്ടിരിക്കുന്ന കോംബ് പ്ലേറ്റ് സിലിയകളുടെ പെട്ടെന്നുള്ള ചലനം വഴിയാണ് ഇവ സഞ്ചരിക്കുന്നത്. സഞ്ചാരം വളരെ മന്ദഗതിയിലാണുതാനും. നാഡീനിയന്ത്രണം വഴിയാണ് സിലിയകൾ ചലിക്കുന്നതെന്നു കണ്ടെത്തിയിട്ടുണ്ട്. 
ഭക്ഷണരീതി.
ചെറിയ കടൽജീവികളാണ് ഇവയുടെ മുഖ്യ ആഹാരം. ഗ്രാഹികളാണ് ഇരയെ പിടിച്ചെടുക്കുന്നത്. ഞണ്ടുകൾ മൊളസ്ക്കകൾ തുടങ്ങിയവയുടെ ലാർവകളേയും മത്സ്യങ്ങളുടെ മുട്ടകളേയും ഇവ ഭക്ഷിക്കാറുണ്ട്. ചെറിയ തോതിൽ ജൈവദീപ്തി ഉത്പാദിപ്പിക്കാനും ഇവയ്ക്കു കഴിവുണ്ട്. ശരീരത്തിന്റെ നഷ്ടപ്പെട്ടുപോകുന്ന ഭാഗങ്ങളെ പുനരുദ്ഭവത്തിലൂടെ വീണ്ടും ഉണ്ടാക്കിയെടുക്കാനും ഇവയ്ക്കു സാധിക്കുന്നു.
വിവിധ ഇനങ്ങൾ.
ഏകദേശം 80-ഓളം സ്പീഷീസിനെ ഈ ജന്തുഫൈലത്തിൽ ഉൾപ്പെടുത്തിയിട്ടുണ്ട്. ടീനോഫോറ ഫൈലത്തെ ടെന്റക്കുലേറ്റ, ന്യൂഡ എന്നീ രണ്ടു വർഗങ്ങളായി തിരിച്ചിരിക്കുന്നു. ഗ്രാഹികൾ ഉള്ള ജീവികളെ ടെന്റക്കുലേറ്റയിലും ഗ്രാഹികൾ ഇല്ലാത്തവയെ ന്യൂഡയിലും ഉൾപ്പെടുത്തിയിരിക്കുന്നു. ടെന്റക്കുലേറ്റ വർഗത്തെ സിഡിപ്പിഡിയ, ലോബേറ്റ, സെസ്റ്റിഡ, പ്ലാറ്റീക്ടീനിയ എന്നീ നാലു ഗോത്രങ്ങളായും തിരിച്ചിട്ടുണ്ട്. ന്യൂഡ വർഗത്തിൽ ബീറോയ്ഡ എന്ന ഒരു ഗോത്രം മാത്രമേയുള്ളു. ടീനോഫോറ ഫൈലത്തിലെ പ്രധാന സ്പീഷീസ് പ്ലൂറോബ്രാക്കിയ, ഹോർമിറ്റോറ, ഡിയോപിയ, സെസ്റ്റസ്, ടീനോപ്ലാന ഇൻഡിക്ക, ബീറോയ് എന്നിവയാണ്.

</doc>
<doc id="124541" url="https://ml.wikipedia.org/wiki?curid=124541" title="കോംബ് ജെല്ലി">
കോംബ് ജെല്ലി



</doc>
<doc id="124542" url="https://ml.wikipedia.org/wiki?curid=124542" title="സീവാൾനട്ട്">
സീവാൾനട്ട്



</doc>
<doc id="124543" url="https://ml.wikipedia.org/wiki?curid=124543" title="Ctenophora">
Ctenophora



</doc>
<doc id="124546" url="https://ml.wikipedia.org/wiki?curid=124546" title="അകാരിന">
അകാരിന

 
ആർത്രൊപോഡ ജന്തുഫൈലത്തിലെ അരാക്നിഡ വർഗത്തിൽപെടുന്ന ഒരു ഗോത്രമാണ് അകാരിന. ഇതിൽ ഉണ്ണികളും (Ticks), മൈറ്റ് (Mites) ഉൾപ്പെടുന്നു. ഇവ പ്രാരൂപിക അരാക്നിഡുകളാണ്. ഇവയുടെ ഉദരം വിഭജിതമല്ല. അടുത്ത ബന്ധുക്കളായ ഇടയച്ചിലന്തികളെ[""] അപേക്ഷിച്ച് ഇവയ്ക്കുള്ള പ്രത്യേകതയാണിത്. കെഫലോതൊറാക്സും ഉദരവും തമ്മിൽ വ്യക്തമായ വിഭജനം ദൃശ്യമല്ലെന്നുള്ളതാണ് അകാരിനകൾക്കു ചിലന്തിവർഗവുമായുള്ള വ്യത്യാസം.
ശരീര ഘടന.
ഇവയുടെ വദനാംഗങ്ങൾ മറ്റു ശരീരഭാഗങ്ങളിൽനിന്നും അകന്ന് നാത്തോസോമാ എന്നപേരിൽ തല പോലെയുള്ള ഭാഗമായിത്തീർന്നിരിക്കുന്നു. സഞ്ചിപോലെയുള്ള ശരീരത്തിൽ തല പ്രത്യേകമായി കാണപ്പെടുന്നില്ല. പ്രൌഢാവസ്ഥയിൽ എട്ടു കാലുകൾ കാണാറുണ്ടെങ്കിലും ലാർവയ്ക്ക് (Nymph) ആറെണ്ണം മാത്രമേയുള്ളു.
അകാരിന ഗോത്രത്തിലെ മിക്കതും ബാഹ്യപരോപജീവികളാണ്. മനുഷ്യൻ . കന്നുകാലികൾ, നായ്ക്കൾ പൂച്ച എലി . ഓന്ത്' തവള, പാമ്പ് തുടങ്ങി ഉഷ്ണ-ശീത രക്തമുള്ള മിക്ക കശ്ശേരു ജീവികളുടെ ശരീരത്തിലും രക്തം കുടിച്ചു ഇവ ജീവിക്കുന്നു.
അകരിനയുടെ ഒരു ഉപ ഗോത്രമായ പ്രോസ്ടിഗ്മാട്ട ജീവിയാണ് കൊയ്തുകാരുടെ കാലിൽ വൃണം ഉണ്ടാക്കുന്ന ഹാർവെസ്റ്റ്‌ മൈറ്റ് അഥവാ വെൽവെറ്റ് മൈറ്റ്. രണ്ടാമത്തെ ഉപഗോത്രമായ മീസോസ്ടിഗ്മാട്ട ജീവികളാണ് ഘനഉണ്ണികൾ (Hard ticks ). ഇവയുടെ ആക്രമണം മൂലം മനുഷ്യർക്ക്‌ ടിക്ക് പരാല്യ്സിസ് സംഭവിക്കാം. സ്പോട്ടെദ് ഫീവറും, വൈറൽ എന്കാഫിലിടിസ് എന്നിവ ഇവ പകർത്തും . മൂന്നാമത്തെ ഉപഗോത്രമായ മെറ്റാസ്ടിഗ്മാട്ടാ ഇനങ്ങളാണ് മൃദു ഉണ്ണികൾ (Soft ticks ).Q ഫീവർ, ഷിമോഗയിൽ ഉണ്ടായ ക്യസനുർ വന പനി (Kyasanur Forest Disease ) എന്നിവ പകർത്തും. നാലാമത്തെ ഉപ ഗോത്രമായ അസ്ടിഗ്മാട്ട ജീവികളാണ് , നഗ്ന നേത്രംകൊണ്ട് കാണാൻ പറ്റാത്ത , 300 -500 മൈക്രോൺ മാത്രം വലിപ്പമുള്ള , മനുഷ്യന്റെ തൊലി തുളച്ചു ഉള്ളിൽ കടന്നു മുട്ട ഇട്ടു പെറ്റു പെരുകുന്ന ചൊറി മൈറ്റ് ( Itch mite : Sarcoptes scabiei ) ഇതുവരെഇരുപതിനായിരത്തിലേറെ സ്പീഷീസുകൾ രേഖപ്പെടുത്തിയിട്ടുണ്ട്. മൈറ്റുകൾ(Mites ) സാമാന്യമായി അര മില്ലിമീറ്ററിൽ താഴെ നീളമുള്ള ചെറുജീവികളാണ്. ഉണ്ണികൾക്ക് (Hard ticks &amp; Soft ticks ) രണ്ടു മില്ലിമീറ്റർ മുതൽ, ചോര കുടിച്ചു കഴിയുമ്പോൾ ഒരു സെന്റി മീറ്റർ വരെ നീളമുണ്ടായിരിക്കും. ഇവ മിക്കതും രക്തം വലിച്ചെടുക്കുകയും രോഗം പരത്തുകയും ചെയ്യും. പരോപജീവികളല്ലാത്ത സ്വതന്ത്രജീവികളും ഇവയുടെ കൂട്ടത്തിൽ വിരളമായുണ്ട്.
അവലംബം.
Entomology (Medical &amp; Veterinary) by Roy &amp; Brown, 1954, published by Excelsior press, Calcutta-12.

</doc>
<doc id="124547" url="https://ml.wikipedia.org/wiki?curid=124547" title="Acarina">
Acarina



</doc>
<doc id="124551" url="https://ml.wikipedia.org/wiki?curid=124551" title="നാദിയ കൊല്ലപ്പെട്ട രാത്രി">
നാദിയ കൊല്ലപ്പെട്ട രാത്രി

 
കെ. മധുവിന്റെ സംവിധാനത്തിൽ സുരേഷ് ഗോപി, സിദ്ദിഖ്, പൃഥ്വിരാജ്, കാവ്യ മാധവൻ എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പുറത്തിറങ്ങിയ ഒരു മലയാളചലച്ചിത്രമാണ് നാദിയ കൊല്ലപ്പെട്ട രാത്രി. ഇതിൽ കാവ്യ മാധവൻ നാദിയ മേത്തർ, നാദിറ മേത്തർ എന്നീ ഇരട്ടവേഷങ്ങൾ അവതരിപ്പിച്ചിരിക്കുന്നു. കൃഷ്ണകൃപയുടെ ബാനറിൽ പാർവ്വതി കെ. മധു, ലതിക കെ. മധു എന്നിവർ നിർമ്മിച്ച ഈ ചിത്രം ഡ്രീം ടീം റിലീസ് ആണ് വിതരണം ചെയ്തത്. ചിത്രത്തിന്റെ രചന നിർവ്വഹിച്ചത് എ.കെ. സാജൻ ആണ്. ഒരു തീവണ്ടിയിൽ ഒരു രാത്രി നടക്കുന്ന കൊലപാതകങ്ങളും അവയുടെ അന്വേഷണവുമാണ് ഈ ചിത്രത്തിന്റെ പ്രമേയം. ബോക്സ് ഓഫീസിൽ ചിത്രം ഒരു പരായമായിരുന്നു.
സംഗീതം.
ഗാനത്തിന്റെ സംഗീതം പകർന്നത് രാജേഷ് മോഹൻ ആണ്. പശ്ചാത്തലസംഗീതം രാജാമണി കൊടുത്തിരിക്കുന്നു. 

</doc>
<doc id="124558" url="https://ml.wikipedia.org/wiki?curid=124558" title="കാൻ ചലച്ചിത്രോൽസവം">
കാൻ ചലച്ചിത്രോൽസവം



</doc>
<doc id="124559" url="https://ml.wikipedia.org/wiki?curid=124559" title="അകുതാഗവ റ്യുനോസുകെ">
അകുതാഗവ റ്യുനോസുകെ



</doc>
<doc id="124563" url="https://ml.wikipedia.org/wiki?curid=124563" title="ഓപേറ മിനി (വെബ്‌ ബ്രൗസർ)">
ഓപേറ മിനി (വെബ്‌ ബ്രൗസർ)



</doc>
<doc id="124565" url="https://ml.wikipedia.org/wiki?curid=124565" title="Akkad">
Akkad



</doc>
<doc id="124566" url="https://ml.wikipedia.org/wiki?curid=124566" title="Nadiya Kollappetta Rathri">
Nadiya Kollappetta Rathri



</doc>
<doc id="124568" url="https://ml.wikipedia.org/wiki?curid=124568" title="രക്തഗ്രൂപ്പുകൾ">
രക്തഗ്രൂപ്പുകൾ

 
കാൾ ലാൻഡ്സ്റ്റൈനർ എന്ന ശാസ്ത്രജ്ഞനാണ് ഏ, ബി, ഓ എന്നീ രക്തഗ്രൂപ്പുകൾ‌ കണ്ടെത്തിയത്. ചുവന്ന രക്താണുവിന്റെ കോശസ്തരത്തിന് പുറത്ത് ഗ്ളൈക്കോപ്രോട്ടീനുകളും ഗ്ളൈക്കോലിപ്പിഡുകളും ചേർന്നു രൂപപ്പെടുന്ന ഏ, ബി എന്നീ ആന്റിജനുകളുടെ (ഐസോആന്റിജനുകൾ അല്ലെങ്കിൽ അഗ്ളൂട്ടിനോജനുകൾ) സാന്നിധ്യമോ അസാന്നിധ്യമോ ആണ് ഏ.ബി.ഓ രക്തഗ്രൂപ്പിംഗിന് കാരണം. ഈ ആന്റിജനുകൾ ഉമിനീർ ഗ്രന്ഥികളിലും വൃക്കയിലും ശ്വാസകോശത്തിലും അമ്നിയോട്ടിക് ദ്രവത്തിലും ആഗ്നേയഗ്രന്ഥിയിലും വൃഷണങ്ങളിലും കാണപ്പെടുന്നു. 
"പ്രധാന ലേഖനം: പ്രതിജനകം"
ആന്റിജനുകൾ.
രക്തകോശത്തിന്റെ കോശസ്തരത്തിനുപുറത്ത് ഏ എന്ന ആന്റിജനാണെങ്കിൽ അത് ഏ രക്തഗ്രൂപ്പായും ബി ആന്റിജനാണെങ്കിൽ അത് ബി രക്തഗ്രൂപ്പായും ഏ, ബി ആന്റിജനുകൾ രണ്ടുമുണ്ടെങ്കിൽ അത് ഏബി രക്തഗ്രൂപ്പായും രണ്ട് ആന്റിജനുകളുമില്ലെങ്കിൽ അത് ഓ രക്തഗ്രൂപ്പായും അറിയപ്പെടുന്നു.
രക്തഗ്രൂപ്പിംഗിന്റെ ജനിതകപശ്ചാത്തലം.
ഒരു പ്രികഴ്സർ ഘടകമാണ് രക്തഗ്രൂപ്പ് നിർണ്ണയിക്കുന്ന ആന്റിജനുകളായി മാറുന്നത്. ഈ പ്രീകഴ്സർ ഘടകം എച്ച് ജീനിന്റെ (ജീൻരൂപം HH അല്ലെങ്കിൽ Hh)സ്വാധീനത്താൽ എച്ച് ആന്റിജനാകുന്നു. പിന്നീട് ഈ എച്ച് ആന്റിജൻ ഏ, ബി ജീനുകളുടെ (ജീൻരൂപം AA, Aa അല്ലെങ്കിൽ BB, Bb അല്ലെങ്കിൽ AB) സഹായത്താൽ ഏ, ബി ആന്റിജനുകൾ രൂപപ്പെടുത്തി ഏ അല്ലെങ്കിൽ ബി അല്ലെങ്കിൽ ഏബി രക്തഗ്രൂപ്പുകളാകുന്നു. ഏ, ബി എന്നീ ജീനുകൾ ശരീരത്തിലില്ലെങ്കിൽ എച്ച് ആന്റിജൻ മാറ്റമില്ലാതെ തുടരുകയും ഓ രക്തഗ്രൂപ്പിന് കാരണമാകുകയും ചെയ്യുന്നു. എന്നാൽ ജീൻ hh ആയിനിന്നാൽ പ്രീകഴ്സർ ഘടകം എച്ച് ആന്റിജനാകാതെ വരികയും ഏയോ ബിയോ ആന്റിജനുകൾ രൂപപ്പെടാതിരിക്കുകയും ചെയ്യാം. ഇത്തരത്തിൽ രൂപപ്പെടുന്ന രക്തഗ്രൂപ്പ് ബോംബെ രക്തഗ്രൂപ് എന്നറിയപ്പെടുന്നു. പതിമൂവായിരം ആൾക്കാർക്ക് ഒന്ന് എന്ന ക്രമത്തിലാണ് ഈ രക്തഗ്രൂപ്പ് ഇന്ത്യയിൽ കാണപ്പെടുന്നത്.
ലാൻഡ്സ്റ്റൈനറുടെ ഒന്നാം നിയമമനുസരിച്ച് ചുവന്ന രക്താണുവിന്റെ പുറത്ത് ഏത് ആന്റിജനാണോ ഉള്ളത് അതിന് വിരുദ്ധമായ ആന്റിബോഡി (അഗ്ളൂട്ടിനിൻ) രക്തപ്ലാസ്മയിലുമുണ്ടാവും. ആന്റി-ഏ, ആന്റി-ബി, ആന്റി-എച്ച് എന്നിവയാണ് രക്തപ്ലാസ്മയിലുണ്ടാകാവുന്ന ആന്റിബോഡികൾ.
ആന്റിബോഡികൾ.
ആന്റിജനുയോജിച്ച ആന്റിബോഡി പ്ളാസ്മയിലുണ്ടെങ്കിൽ അഗ്ളൂട്ടിനേഷൻ എന്ന പ്രക്രിയ നടന്ന് രക്തകോശങ്ങൾ കട്ടപിടിക്കും. ഗർഭസ്ഥശിശുക്കളിൽ ഈ ആന്റിബോഡികൾ ഇല്ല. എന്നാൽ ജനനശേഷം രണ്ടുമുതൽ എട്ടുവരെ മാസങ്ങൾക്കുശേഷം ഇവ രക്തപ്ലാസ്മയിൽ രൂപപ്പെടുന്നു.
ഇതും കാണുക.
ബോംബെ രക്തഗ്രൂപ്പ്

</doc>
<doc id="124569" url="https://ml.wikipedia.org/wiki?curid=124569" title="അക്കമഹാദേവി">
അക്കമഹാദേവി



</doc>
<doc id="124573" url="https://ml.wikipedia.org/wiki?curid=124573" title="Agastya">
Agastya



</doc>
<doc id="124577" url="https://ml.wikipedia.org/wiki?curid=124577" title="യാമബേനോ അകഹിതോ">
യാമബേനോ അകഹിതോ

 
എ.ഡി. 8-ആം ശതകത്തിൽ ജീവിച്ചിരുന്ന ജപ്പാൻ കവിയാണ്‌ യാമബേനോ അകഹിതോ. കകിനോമോതോ നോഹിതോമരോ എന്ന യുഗപ്രഭാവനായ ജപ്പാൻ കവിയും അകഹിതോയും സമകാലികരും ഉറ്റ മിത്രങ്ങളുമായിരുന്നു. ഇവർ രണ്ടുപേരും ജപ്പാൻ ചക്രവർത്തിയുടെ ആസ്ഥാന കവികൾ എന്ന നിലയിൽ വിഖ്യാതരായി. അകഹിതോയുടെ ലഘുകവനങ്ങൾ ദീർഘകവനങ്ങളെക്കാൾ വളരെ പ്രാധാന്യമർഹിക്കുന്നു. പ്രസാദമധുരവും വികാരനിർഭരവുമാണ് ഇദ്ദേഹത്തിന്റെ ലഘുഗീതികൾ. ജാപ്പനീസ് കവിതയ്ക്ക് ഒരു പുതിയ രചനാശൈലി ഉണ്ടാക്കിക്കൊടുത്തത് അകഹിതോയാണ്. മാസ്റ്റർ പീസസ് ഒഫ് ജാപ്പനീസ് പോയട്രി (masterpieces of japanese poetry- ) എന്ന കവിതാസമാഹാരത്തിൽ അകഹിതോയുടെ ഏറ്റവും നല്ല ഏതാനും കവിതകളുടെ ഇംഗ്ലീഷ് പരിഭാഷ ചേർത്തിട്ടുണ്ട്

</doc>
<doc id="124581" url="https://ml.wikipedia.org/wiki?curid=124581" title="റിപ്പബ്ലിക് ഓഫ് അഫ്ഗാനിസ്താൻ">
റിപ്പബ്ലിക് ഓഫ് അഫ്ഗാനിസ്താൻ

 
1973-ൽ, രാജാവായിരുന്ന സഹീർ ഷായെ അധികാരത്തിൽ നിന്നും പുറത്താക്കി, മുഹമ്മദ് ദാവൂദ് ഖാൻ അഫ്ഗാനിസ്താനിൽ സ്ഥാപിച്ച ഭരണകൂടമാണ് റിപ്പബ്ലിക് ഓഫ് അഫ്ഗാനിസ്താൻ. 1973 ജൂലൈ 17-ന് നടന്ന ഈ അട്ടിമറിയോടുകൂടി അഫ്ഗാനിസ്താനിലെ രാജഭരണം അവസാനിച്ചു. ദാവൂദ് ഖാൻ രാജ്യത്തെ ആദ്യത്തെ പ്രസിഡണ്ടാകുകയും ചെയ്തു. അഫ്ഗാനിസ്താനിലെ കമ്മ്യൂണിസ്റ്റ് കക്ഷിയായിരുന്ന പി.ഡി.പി.എയുടെ പിന്തുണയോടെയാണ് ദാവൂദ് ഖാൻ അട്ടിമറി നടത്തിയത്. എന്നാൽ പിൽക്കാലത്ത് കമ്യൂണിസ്റ്റുകളുമായി എതിർപ്പിലായതിനെത്തുടർന്ന് 1978-ലെ സോർ വിപ്ലവത്തിൽ കമ്യൂണീസ്റ്റുകൾ ദാവൂദ് ഖാനെ വധിച്ച് അധികാരം പിടിച്ചെടുത്തു.
അവലംബം.
&lt;templatestyles src="Reflist/styles.css" /&gt;

</doc>
<doc id="124582" url="https://ml.wikipedia.org/wiki?curid=124582" title="Republic of Afghanistan">
Republic of Afghanistan



</doc>
<doc id="124584" url="https://ml.wikipedia.org/wiki?curid=124584" title="അകഹിതോ, യാമബേനോ">
അകഹിതോ, യാമബേനോ



</doc>
<doc id="124585" url="https://ml.wikipedia.org/wiki?curid=124585" title="അകാൻ">
അകാൻ

 
!style="background:#fee8ab;"| ഭാഷകൾ&lt;/tr&gt;
 Central Tano languages, English,
French
&lt;/tr&gt;
!style="background:#fee8ab;"| മതങ്ങൾ&lt;/tr&gt;
 Christianity, African traditional religion, Islam
&lt;/tr&gt;
!style="background:#fee8ab;"| അനുബന്ധവംശങ്ങൾ&lt;/tr&gt;
 Akan&lt;/tr&gt;
ആഫ്രിക്കയിൽ ഐവറികോസ്റ്റിന്റെ കിഴക്കും ഘാനയുടെ തെക്കും ഡഗോംബാ ജില്ലയിലും വസിക്കുന്ന ഒരു ജനവർഗം. 11-ഉം 18-ഉം ശതകങ്ങൾക്കിടയ്ക്കാണ് ഈ വർഗക്കാർ തുടരെ ഈ പ്രദേശങ്ങളിൽ കുടിയേറിയത്. 17-ഉം 18-ഉം ശതകങ്ങളിൽ വികാസം പ്രാപിച്ച ബോണോ, ഡെങ്കേര, അക്വാമു, അകിം, അഷാന്തി, ഫന്തീ എന്നിവയാണ് ഏറ്റവും ശക്തമായ അകാൻ സംസ്ഥാനങ്ങൾ. അകാൻ വർഗക്കാർ പടിഞ്ഞാറൻ സുഡാനീസ് ഭാഷാഗോത്രത്തിലെ ക്വാ കുടുംബത്തിൽപ്പെട്ട ട്വി തായ്‌‌വഴിയിലുള്ള ഭാഷകൾ സംസാരിക്കുന്നു.
അകാൻ വർഗത്തിന് വ്യതിരിക്തമായ ചില ആചാരാനുഷ്ഠാനങ്ങൾ ഉണ്ട്. അവരുടെ ദായക്രമം പൊതുവേ മരുമക്കത്തായമനുസരിച്ചുള്ളതാണ്; അപൂർവമായി മക്കത്തായവും നടപ്പുണ്ട്. പല ഉപഗോത്രങ്ങൾ ഉൾക്കൊള്ളുന്ന ഒരു ഗോത്രം ഒരു രാഷ്ട്രീയ ഘടകമായി പ്രവർത്തിക്കുന്നു. ഘടകഗോത്രങ്ങളിൽനിന്ന് തെരഞ്ഞെടുക്കപ്പെടുന്ന ഒരാളാണ് ഗോത്രത്തലവൻ. തെരഞ്ഞെടുക്കപ്പെടുന്ന ഒരു ഉന്നത ഭരണസമിതിയുമുണ്ട്. ഭൂവുടമാക്രമനിർണയം ഗോത്രത്തിന്റെ അധികാരപരിധിയിൽപ്പെടുന്നതാണ്. അകാൻ ഗോത്രത്തെ അഡുവാന, അഗോന, അസെനീ, അസൊഹാ, ബ്രെടുവൊ, എകോനാ, ഒയോകൊ എന്നീ കുലങ്ങളായി തിരിച്ചിട്ടുണ്ട്. ഗോത്രബാഹ്യവിവാഹവ്യവസ്ഥയും മരുമക്കത്തായക്രമവും പുലർത്തുന്നവയാണ് ഈ കുലങ്ങൾ.
ഓരോരുത്തരും ബൊസമാഫി, ബൊസാംഫ്രാം, ബൊസമാകൻ, ബൊസമായെസു, ബൊസംദ്വെർബ്, ബൊസംകൊൻസി, ബൊസംക്രേറ്റ്, ബൊസംമുറു, ബൊസംപോ, ബൊസംപ്രാ, ബൊസംസിക, ബൊസംത്വ് എന്നീ 12 ടോറോ (Ntoro) വിഭാഗങ്ങളിലേതിലെങ്കിലും പെടുന്നവരാണ്.
പൊതുവായുള്ള കുടുംബപ്പേര്, ആചാരമര്യാദകൾ എന്നിവ ഓരോ ടോറോയിലെയും അംഗങ്ങളെ കൂട്ടിയിണക്കുന്നു. മക്കത്തായമനുസരിച്ച് ഫന്തി തുടങ്ങിയ അകാൻ വർഗങ്ങളിൽ ഒരു അർധസൈനിക വിഭജനവുമുണ്ട്.
അകാൻ വർഗക്കാർക്ക് പൊതുവായ മതാചാരങ്ങളും വിശ്വാസങ്ങളുമുണ്ട്. ഒരു പരദേവതയിൽ ഇവർ വിശ്വസിക്കുന്നു. ഈ ദേവതയാണ് ലോകം സൃഷ്ടിച്ചത്. മറ്റു മൂർത്തികൾ ഉന്നതദേവതയിൽ നിന്ന് ശക്തിയാർജിക്കുന്നു. പിതൃബലി സർവസാധാരണമാണ്. യഥാകാലം പൂർവികർക്കുവേണ്ടി ഉത്സവങ്ങൾ നടത്തുന്ന പതിവുമുണ്ട്.

</doc>
<doc id="124586" url="https://ml.wikipedia.org/wiki?curid=124586" title="Yamabe no Akahito">
Yamabe no Akahito



</doc>
<doc id="124587" url="https://ml.wikipedia.org/wiki?curid=124587" title="Pangolin">
Pangolin



</doc>
<doc id="124588" url="https://ml.wikipedia.org/wiki?curid=124588" title="റിപബ്ലിക് ഓഫ് അഫ്ഗാനിസ്താൻ">
റിപബ്ലിക് ഓഫ് അഫ്ഗാനിസ്താൻ



</doc>
<doc id="124589" url="https://ml.wikipedia.org/wiki?curid=124589" title="ഡെമോക്രാറ്റിക് റിപ്പബ്ലിക് ഓഫ് അഫ്ഗാനിസ്താൻ">
ഡെമോക്രാറ്റിക് റിപ്പബ്ലിക് ഓഫ് അഫ്ഗാനിസ്താൻ

 
1978 മുതൽ 1992 വരെ അഫ്ഗാനിസ്താനിൽ നിലവിലിരുന്ന കമ്മ്യൂണിസ്റ്റ് ഭരണകൂടമാണ് ഡെമോക്രാറ്റിക് റിപ്പബ്ലിക് ഓഫ് അഫ്ഗാനിസ്താൻ. അഫ്ഗാൻ കമ്മ്യൂണിസ്റ്റ് കക്ഷിയായിരുന്ന പി.ഡി.പി.എയുടെ നേതൃത്വത്തിൽ, സോർ വിപ്ലവത്തിലൂടെ രാജ്യത്തെ ആദ്യ പ്രസിഡണ്ടായിരുന്ന മുഹമ്മദ് ദാവൂദ് ഖാനെ അട്ടിമറിച്ചാണ് ഈ സർക്കാർ സ്ഥാപിക്കപ്പെട്ടത്. പി.ഡീ.പി.എയുടെ ആദ്യ ജനറൽ സെക്രട്ടറിയും കക്ഷിയിലെ തീവ്രവിഭാഗമായിരുന്ന ഖൽഖ് പക്ഷത്തിന്റെ നേതാവുമായ നൂർ മുഹമ്മദ് താരക്കിയായിരുന്നു ഡെമോക്രാറ്റിക് റിപ്പബ്ലിക് ഓഫ് അഫ്ഗാനിസ്താന്റെ ആദ്യത്തെ പ്രസിഡണ്ട്.
സോവിയറ്റ് യൂനിയന്റെ ശക്തമായ പിന്തുണയോടെ നിലനിന്ന ഈ സർക്കരിൽ, തുടക്കത്തിൽ ഖൽഖ് വിഭാഗത്തിനായിരുന്നു മേൽക്കൈയെങ്കിലും 1980-ലെ റഷ്യൻ സൈനികാധിനിവേശത്തെത്തുടർന്ന് ബാബ്രക് കാർമാലിന്റെ നേതൃത്വത്തിലുള്ള പി.ഡി.പി.എയിലെ പാർചം വിഭാഗക്കാർ ഭരണത്തിൽ മേൽക്കൈ നേടി. താരക്കിക്കും കാർമാലിനും പുറമേ, ഹഫീസുള്ള അമീൻ (ഖൽഖ് പക്ഷം), മുഹമ്മദ് നജീബുള്ള (പാർചം പക്ഷം) എന്നിവരായിരുന്നു ഈ ഭരണകൂടത്തിൽ പ്രസിഡണ്ടുമാരായിരുന്നത്. 
ഡെമോക്രാറ്റിക് റിപബ്ലികിന്റെ ഭരണകാലം മുഴുവൻ, ഇസ്ലാമിക മുജാഹിദീൻ കക്ഷികളിൽ നിന്നുമുള്ള എതിർപ്പ് സർക്കാരിന് നേരിടേണ്ടി വന്നു. 1991-ൽ സോവിയറ്റ് റഷ്യയുടെ ശിഥിലീകരണത്തോടെ കമ്മ്യൂണിസ്റ്റ് സർക്കാരിന് പിടിച്ചുനിൽക്കാനാകാതെ വരുകയും 1992-ൽ ഇസ്ലാമികപ്രതിരോധകക്ഷികൾ കാബൂളിൽ അധികാരത്തിലെത്തുകയും ചെയ്തു.

</doc>
<doc id="124590" url="https://ml.wikipedia.org/wiki?curid=124590" title="Democratic Republic of Afghanistan">
Democratic Republic of Afghanistan



</doc>
<doc id="124591" url="https://ml.wikipedia.org/wiki?curid=124591" title="ശെമ്മങ്കുടി ശ്രീനിവാസ അയ്യർ">
ശെമ്മങ്കുടി ശ്രീനിവാസ അയ്യർ

 
ഇരുപതാം നൂറ്റാണ്ടിലെ പ്രശസ്തരായ കർണാടക സംഗീതജ്ഞരിൽ ഒരാളായിരുന്നു ശെമ്മങ്കുടി ശ്രീനിവാസ അയ്യർ (തമിഴ്: செம்மங்குடி ஸ்ரீனிவாச ஐயர்) (ജൂലൈ 25,1908 - ഒക്ടോബർ 31,2003). 'ആധുനിക കർണാടക സംഗീതത്തിന്റെ പിതാമഹൻ' എന്ന് ഇദ്ദേഹത്തെ വിശേഷിപ്പിക്കാറുണ്ട്. തന്റെ ജീവിതത്തിന്റെ ഗണ്യമായൊരു കാലയളവ് കേരളത്തിൽ ചെലവഴിച്ച ശെമ്മങ്കുടി അയ്യർ സ്വാതി തിരുനാൾ കൃതികൾക്ക് ചിട്ടയും പ്രചാരവും നൽകുന്നതിലും തിരുവനന്തപുരത്തെ സംഗീത അക്കാദമിയെ ഒരു മാതൃകാസ്ഥാപനമാക്കി മാറ്റുന്നതിലും മികച്ച സംഭാവനകൾ നൽകിയിട്ടുണ്ട്.
ജീവിതരേഖ.
അഷ്ടപദി ഗായകനായ രാധാകൃഷ്ണ അയ്യരുടെയും ധർമ്മസം‌വർധിനി അമ്മാളുടെയും മൂന്നാമത്തെ മകനായി തമിഴ്നാട്ടിലെ തഞ്ചാവൂർ ജില്ലയിൽപ്പെട്ട തിരുക്കൊടിക്കാവൽ എന്ന സ്ഥലത്ത് ജനിച്ച ശ്രീനിവാസൻ നാലു വയസു വരെ അമ്മാവനും വയലിൻ വിദ്വാനുമായ തിരുക്കോഡിക്കാവൽ കൃഷ്ണ അയ്യരോടൊപ്പമായിരുന്നു താമസം. കൃഷ്ണ അയ്യരുടെ മരണത്തെത്തുടർന്ന് ശ്രീനിവാസൻ തിരുവാരൂർ ജില്ലയിൽപ്പെട്ട ശെമ്മങ്കുടിയിൽ മാതാപിതാക്കളോടൊപ്പം താമസമാക്കി. എട്ടാം വയസിൽ സംഗീതം അഭ്യസിക്കാൻ തുടങ്ങിയ അദ്ദേഹത്തിന്റെ അരങ്ങേറ്റം 18-ആം വയസിൽ കുംഭകോണത്തെ നാഗേശ്വര ക്ഷേത്രത്തിൽ വെച്ചായിരുന്നു. അതിനടുത്ത വർഷം (1927-ൽ), മദ്രാസിൽ നടന്ന ഇന്ത്യൻ സമ്മേളനത്തിൽ ശെമ്മാങ്കുടി ശ്രീനിവാസ അയ്യർ സംഗീത പരിപാടി അവതരിപ്പിച്ചത് അദ്ദേഹത്തിന്റെ സംഗീത ജീവിതത്തിലെ ഒരു വഴിത്തിരിവായിത്തീർന്നു. ഈ പരിപാടിയെ പുകഴ്ത്തിക്കൊണ്ടു വന്ന പത്രവാർത്തകളെത്തുടർന്ന് നിരവധി വേദികളിലേക്ക് അദ്ദേഹം ക്ഷണിക്കപ്പെട്ടു. ചെമ്പൈ വൈദ്യനാഥ ഭാഗവതർ, അരിയക്കുടി രാമനുജ അയ്യങ്കാർ തുടങ്ങിയ അതുല്യരുടെ പ്രോത്സാഹനങ്ങളും ശെമ്മങ്കുടിയുടെ വളർച്ചയെ ഏറെ സഹായിച്ചു.
സ്വാതി തിരുനാൾ കൃതികൾ പുസ്തകരൂപത്തിൽ പ്രസിദ്ധീകരിക്കുന്നതിന്റെ ചുമതല വഹിക്കാനായത് ശെമ്മങ്കുടിയുടെ സംഗീതസപര്യയിലെ മറ്റൊരു വഴിത്തിരിവ് ആയിരുന്നു. 1941 മുതൽ 1963 വരെയുള്ള കാലഘട്ടത്തിൽ തിരുവനന്തപുരത്തെ സ്വാതി തിരുനാൾ അക്കാദമിയിൽ പ്രവർത്തിച്ച അദ്ദേഹം അക്കാദമിയുടെ പ്രിൻസിപ്പൽ സ്ഥാനം വരെ അലങ്കരിച്ചു. അക്കാദമിയിൽ നിലവിലിരുന്ന മൂന്നു വർഷത്തെ ഗായക ഡിപ്ലോമ പാഠ്യപദ്ധതി പരിഷകരിച്ച് നാലു വർഷത്തെ 'ഗാനഭൂഷണം' പാഠ്യപദ്ധതിയാക്കുകയും തുടർവിദ്യാഭ്യാസത്തിന് രണ്ടു വർഷത്തെ 'വിദ്വാൻ' പാഠ്യപദ്ധതി ആരംഭിക്കുകയും ചെയ്തു. സംഗീതത്തിനു പുറമേ വീണ, വയലിൻ മുതലായവയുടെയും ക്ലാസുകൾക്കും തുടക്കമിട്ടു.
എം.എസ്. സുബ്ബലക്ഷ്മി, കെ.ജെ. യേശുദാസ്, നെയ്യാറ്റിൻ‌കര വാസുദേവൻ തുടങ്ങി പ്രശസ്തരായ സം‌ഗീതജ്ഞരുടെയും ഗായകരുടെയും ഒരു നിര തന്നെ ശിഷ്യരായുണ്ടായിരുന്ന സംഗീതലോകത്തിലെ ഈ അനശ്വര പ്രതിഭ തന്റെ 96-ആം വയസ്സിൽ ചെന്നൈയിൽ വെച്ച് അന്തരിച്ചു.
പുരസ്കാരങ്ങൾ.
കേന്ദ്ര സർക്കാരിന്റെ പത്മഭൂഷൺ(1969) , പത്മവിഭൂഷൺ(1990) പുരസ്കാരങ്ങൾക്ക് പുറമേ തമിഴ്നാട് സർക്കാരിന്റെ സംഗീത നാടക അക്കാദമി പുരസ്കാരം(1953) , മദ്ധ്യപ്രദേശ് സർക്കാരിന്റെ കാളിദാസ് സമ്മാൻ(1981) തുടങ്ങി ഒട്ടനവധി പുരസ്കാരങ്ങൾ ശെമ്മാങ്കുടി ശ്രീനിവാസ അയ്യർക്ക് ലഭിച്ചിട്ടുണ്ട്.

</doc>
<doc id="124594" url="https://ml.wikipedia.org/wiki?curid=124594" title="ജാതകം (ജ്യോതിഷം)">
ജാതകം (ജ്യോതിഷം)



</doc>
<doc id="124596" url="https://ml.wikipedia.org/wiki?curid=124596" title="ഡെമോക്രാറ്റിക് റിപബ്ലിക് ഓഫ് അഫ്ഗാനിസ്താൻ">
ഡെമോക്രാറ്റിക് റിപബ്ലിക് ഓഫ് അഫ്ഗാനിസ്താൻ



</doc>
<doc id="124597" url="https://ml.wikipedia.org/wiki?curid=124597" title="അരിയക്കുടി രാമാനുജ അയ്യങ്കാർ">
അരിയക്കുടി രാമാനുജ അയ്യങ്കാർ

 
പ്രശസ്തരായ കർണാടക സം‌ഗീതജ്ഞരിലൊരാളാണ് അരിയക്കുടി രാമനുജ അയ്യങ്കാർ (തമിഴ്:அரியகுடி ராமானுஜ ஐயங்கார்) (1890–1967). ഇന്നു നിലവിലിരിക്കുന്ന കച്ചേരിസമ്പ്രദായം ആവിഷ്കരിച്ചെടുത്തത് രാമനുജ അയ്യങ്കാരാണ്.. തിരുപ്പാവൈയിലെ മുപ്പത് ഗീതകങ്ങൾക്ക് സംഗീതം നൽകി ആത്മാവ് പകർന്നത് ഇദ്ദേഹത്തിന്റെ വലിയ മഹത്ത്വമായി പരിഗണിക്കപ്പെടുന്നു.
ജീവിതരേഖ.
1890 മേയ് 19-ന് തമിഴ്നാട്ടിലെ കാരൈക്കുടിക്കു സമീപമുളള അരിയക്കുടി ഗ്രാമത്തിൽ തിരുവെങ്കിടം അയ്യങ്കാരുടെയും ചെല്ലമ്മാളുടെയും പുത്രനായി ജനനം. ഇരുപതാം വയസിൽ സ്വന്തമായി കച്ചേരി നടത്തിയ അദ്ദേഹത്തിന് മുപ്പത് വയസ് ആയപ്പോഴേക്കും നല്ല ഗായകൻ എന്ന അംഗീകാരം നേടിയെടുക്കുവാൻ കഴിഞ്ഞു. മനോധർമ്മം, മദ്ധ്യമ കാലത്തിൽ ആലാപനം, ഗമകങ്ങൾ, കല്പനാസ്വരങ്ങൾ എന്നീ മേഖലകളിൽ സവിശേഷമായ വ്യത്യസ്തത പുലർത്തുന്ന കാര്യത്തിൽ ഇദ്ദേഹം ശ്രദ്ധിച്ചിരുന്നു. പാരമ്പര്യത്തെ ബഹുമാനിക്കുമ്പോൾ തന്നെ പുതുമകളെ സ്വീകരിക്കുവാൻ താത്പര്യം കാണിച്ച ഈ മഹാസംഗീതജ്ഞൻ 1967 ജനുവരി 24-നു ചെന്നൈയിൽ വെച്ച് അന്തരിച്ചു.
പുരസ്കാരങ്ങൾ.
1958-ലെ പത്മഭൂഷൺ പുരസ്കാരത്തിന് പുറമേ സംഗീതകലാനിധി, സംഗീതരത്നാകാര, സംഗീതകലാശിഖാമണി, ഗായകശിഖാമണി തുടങ്ങിയ നിരവധി ബഹുമതികൾ അരിയക്കുടി രാമനുജ അയ്യങ്കാർക്ക് ലഭിച്ചിട്ടുണ്ട്.

</doc>
<doc id="124598" url="https://ml.wikipedia.org/wiki?curid=124598" title="ഇസ്ലാമിക് എമിറേറ്റ് ഓഫ് അഫ്ഗാനിസ്താൻ">
ഇസ്ലാമിക് എമിറേറ്റ് ഓഫ് അഫ്ഗാനിസ്താൻ

 
അഫ്ഗാനിസ്താൻ അമീറത്ത് എന്ന ലേഖനവുമായി ആശയക്കുഴപ്പം ഒഴിവാക്കുക.
1996 മുതൽ മുതൽ 2001 വരെ താലിബാന്റെ നേതൃത്വത്തിൽ അഫ്ഗാനിസ്താനിൽ അധികാരത്തിലിരുന്ന സർക്കാരിന്റെ പേരാണ് ഇസ്ലാമിക് എമിറേറ്റ് ഓഫ് അഫ്ഗാനിസ്താൻ. ഐക്യരാഷ്ട്രസഭയുടെ അംഗീകരമില്ലായിരുന്നെങ്കിലും തങ്ങളുടെ നാലു വർഷത്തെ ഭരണകാലയളവിൽ രാജ്യത്തിന്റെ ഭൂരിഭാഗം പ്രദേശങ്ങളുടേയും നിയന്ത്രണം ഇസ്ലാമിക് എമിറേറ്റിനായിരുന്നെങ്കിലും മുഴുവൻ ഭാഗത്തിന്റേയും നിയന്ത്രണം കൈയടക്കാൻ സാധിച്ചിരുന്നില്ല. രാജ്യത്തിന്റെ വടക്കൻ ഭാഗങ്ങളുടെ നിയന്ത്രണം, മുൻ മുജാഹിദീൻ കക്ഷികളുടെ സംയുക്തസഖ്യമായിരുന്ന വടക്കൻ സഖ്യത്തിനായിരുന്നു.
2001 സെപ്റ്റംബർ 11-ലെ ഭീകരാക്രമണത്തിനു ശേഷം, അതിന്റെ സൂത്രധാരനെന്നാരോപിക്കപ്പെട്ട ഒസാമ ബിൻ ലാദന് അഭയം നൽകിയതിന്റെ പേരിൽ, അമേരിക്കയും സഖ്യകക്ഷികളും താലിബാനെതിരെ ആക്രമണം നടത്തുകയും താലിബാനെ അധികാരത്തിൽ നിന്നും പുറത്താക്കുകയും ചെയ്തതോടെ ഇസ്ലാമിക് എമീറേറ്റ് ഓഫ് അഫ്ഗാനിസ്താന്റെ അന്ത്യമായി.

</doc>
<doc id="124599" url="https://ml.wikipedia.org/wiki?curid=124599" title="Emirate of Afghanistan">
Emirate of Afghanistan



</doc>
<doc id="124600" url="https://ml.wikipedia.org/wiki?curid=124600" title="Islamic Emirate of Afghanistan">
Islamic Emirate of Afghanistan



</doc>
<doc id="124603" url="https://ml.wikipedia.org/wiki?curid=124603" title="ഹോട്ട്സ്പോട്ട്">
ഹോട്ട്സ്പോട്ട്



</doc>
<doc id="124604" url="https://ml.wikipedia.org/wiki?curid=124604" title="ചന്ദ്രയാൻ-2">
ചന്ദ്രയാൻ-2

 
ഇന്ത്യൻ സ്പേസ് റിസർച്ച് ഓർഗനൈസേഷൻ ഏറ്റെടുത്ത് നിർമ്മിക്കാൻ തീരുമാനിച്ച രണ്ടാമത്തെ ചാന്ദ്രപര്യവേക്ഷണ ദൗത്യമാണ് ചന്ദ്രയാൻ-2 (സംസ്കൃതം: ). റോബോട്ടുകൾ കൂടി ഉൾപ്പെടുന്ന ഈ ദൗത്യത്തിന്റെ ചെലവ് 978 കോടി രൂപയാണ്. ചാന്ദ്രപേടകവും ലാന്ററും റോവറും അടങ്ങുന്ന ചന്ദ്രയാൻ-2 ജി.എസ്.എൽ.വി. മാർക്ക് III വിക്ഷേപണ വാഹനം ഉപയോഗിച്ചാണ് വിക്ഷേപിച്ചിട്ടുള്ളത്. ചക്രങ്ങൾ ഘടിപ്പിച്ച റോവർ ചന്ദ്രോപരിതലത്തിലെ പാറകളുടെയും മണ്ണിന്റേയും തത്സമയ രസതന്ത്രപഠനത്തിന് സഹായിക്കുന്നു. ഈ വിവരങ്ങൾ ചന്ദ്രയാൻ-2 പേടകത്തിന്റെ സഹായത്തോടെ ഭൂമിയിലേയ്ക്ക് അയയ്ക്കപ്പെടുകയും ചെയ്യും. ചന്ദ്രയാൻ 1-ന്റെ വിജയത്തിനു കാരണമായ ഡോ. മയിൽസ്വാമി അണ്ണാദുരൈയുടെ നേതൃത്വത്തിലുള്ള ദൗത്യസംഘമാണ് ചന്ദ്രയാൻ 2-നു വേണ്ടി പ്രവർത്തിക്കുന്നത്. ചന്ദ്രജലത്തിന്റെ സ്ഥാനവും സമൃദ്ധിയും മാപ്പ് ചെയ്യുക എന്നതാണ് പ്രധാന ശാസ്ത്രീയ ലക്ഷ്യം. 
2019 സെപ്റ്റംബർ 7 നു പുലർച്ചെ നടന്ന സേഫ്റ്റ് ലാന്റിങിന്റെ അവസാനഘട്ടത്തിൽ ചന്ദ്രോപരിതലത്തിനു 2.1 കിലോമീറ്റർ ഉയരത്തിൽ വെച്ച് വിക്രം ലാന്ററുമായുള്ള ബന്ധം ചന്ദ്രയാൻ 2 -ന്റെ പ്രധാനഭാഗമായ ഓർബിറ്ററിനു നഷ്ടപ്പെട്ടു. ഇന്ത്യൻ ബഹിരാകാശ ഗവേഷണസംഘടനയുടെ ചെയർമാൻ ഡോ. കെ ശിവൻ 7 ആം തിയതി പുലർച്ചെ 2.18 ഇക്കാര്യം അറിയിക്കുകയായിരുന്നു. ഇതേ ദിവസം രാവിലെ 1.23 നു ചന്ദ്രോപരി തലത്തിൽ ഇറങ്ങുവാൻ ആയിരുന്നു പദ്ധതി ഉണ്ടായിരുന്നത്. 
ചരിത്രം.
ഇന്ത്യൻ പ്രധാനമന്ത്രി മൻമോഹൻസിംഗിന്റെ അധ്യക്ഷതയിൽ 2008 സപ്തംബർ 18 നു നടന്ന യൂണിയൻ കാബിനറ്റ് സമ്മേളനത്തിൽ ഇന്ത്യാ ഗവൺമെന്റ് ചന്ദ്രയാൻ 2 ദൗത്യം അംഗീകരിച്ചത്. 12 നവംബർ 2007ൽ ഐ. എസ്. ആർ. ഓ-യുടേയും റഷ്യൻ ഫെഡറൽ സ്പേസ് ഏജൻസിയുടേയും (ROSKOSMOS) പ്രതിനിധികൾ ചന്ദ്രയാൻ 2 പദ്ധതിയിൽ ഒരുമിച്ചു പ്രവർത്തിക്കാൻ ഒരു കരാറിൽ ഒപ്പുവച്ചു. ഐ.എസ്.ആർ.ഓയ്ക്ക് പേടകത്തിന്റെയും റോസ്കോസ്മോസിന് ലാന്ററിന്റെയും റോവറിന്റെയും പ്രധാനചുമതല ലഭിച്ചു. ഇരു രാജ്യങ്ങളിലേയും ശാസ്ത്രജ്‍ഞന്മാരുടെ കൂട്ടായ പരിശ്രമത്തിന്റെ ഫലമായി പേടകത്തിന്റെ രൂപകൽപ്പന ആഗസ്റ്റ് 2009 ആയപ്പോഴേയ്ക്കും അവസാനിച്ചു. എന്നാൽ റഷ്യക്ക് നിശ്ചിത സമയത്ത് ലാൻഡർ വികസിപ്പിച്ചെടുക്കാൻ സാധിച്ചില്ല. പിന്നീട് റഷ്യ ഈ ചാന്ദ്രദൗത്യത്തിൽ നിന്ന് പിന്മാറുകയും ഇന്ത്യ സ്വതന്ത്രമായി ഈ ദൗത്യം പൂർത്തിയാക്കുവാൻ തീരുമാനിക്കുകയും ചെയ്യ്തു.
ലക്ഷ്യങ്ങൾ.
ചാന്ദ്ര ഉപരിതലത്തിൽ മൃദുവായി ഇറങ്ങാനുള്ള കഴിവ് പ്രകടിപ്പിക്കുകയും ഉപരിതലത്തിൽ ഒരു റോബോട്ടിക് റോവർ പ്രവർത്തിപ്പിക്കുകയും ചെയ്യുക എന്നതാണ് ചന്ദ്രയാൻ -2 ന്റെ പ്രാഥമിക ലക്ഷ്യങ്ങൾ. ചാന്ദ്ര ഭൂപ്രകൃതി, ധാതുശാസ്‌ത്രം, മൂലക സമൃദ്ധി, ചന്ദ്ര എക്‌സോസ്‌ഫിയർ, ഹൈഡ്രോക്സൈൽ, വാട്ടർ ഐസ് എന്നിവയും ശാസ്ത്രീയ ലക്ഷ്യങ്ങളിൽ ഉൾപ്പെടുന്നു. ഓർബിറ്റർ ചാന്ദ്ര ഉപരിതലത്തെ മാപ്പ് ചെയ്യുകയും അതിന്റെ 3D മാപ്പുകൾ തയ്യാറാക്കാൻ സഹായിക്കുകയും ചെയ്യും. ഓൺ‌ബോർഡ് റഡാർ ഉപരിതലത്തെ മാപ്പ് ചെയ്യും.
രൂപകൽപ്പന.
ഇന്ത്യ ഒരു ലാന്ററും റോവറും രൂപകൽപ്പന ചെയ്യുകയും നിർമ്മിക്കുകയും ചെയ്തു. ചന്ദ്രന് മുകളിൽ സഞ്ചാരപഥത്തിൽ പേടകം എത്തിയതിനു ശേഷം റോവർ ഉൾക്കൊള്ളുന്ന ലാന്റർ പേടകത്തിൽ നിന്ന് വേർപെടുകയും ചാന്ദ്രമണ്ണിൽ ഇറങ്ങുകയും ചെയ്യും. അതിനു ശേഷം റോവർ ലാന്ററിന്റെ ഉയർന്ന ഭാഗത്തു നിന്ന് വേർപെടും. ആണവോർജമുപയോഗിച്ച് ചന്ദ്രയാൻ 2 പേടകത്തെ നിയന്ത്രിക്കുന്നതിനുള്ള പ്രായോഗിക പഠനങ്ങൾ ഐ. എസ്. ആർ. ഓ. നടത്തിയിരുന്നു. നാസയും ഇ. എസ്. എയും പേടകത്തിന് ചില സാങ്കേതിക ഉപകരണങ്ങൾ നൽകിക്കൊണ്ട് ഈ ദൌത്യത്തിൽ പങ്കാളികളാകും. ഈ തീരുമാനം അവർ ഐ. എസ്. ആർ. ഓ. യെ അറിയിച്ചിരുന്നു. എന്നാൽ ഭാരനിയന്ത്രണമുള്ളതിനാൽ ഈ ഉപകരണങ്ങൾ ദൗത്യത്തിൽ ഉൾപ്പെടുത്താൻ ഇസ്രോയ്ക്ക് സാധിച്ചില്ല.
പേലോഡ്.
ഓർബിറ്ററിനുവേണ്ടി അഞ്ചും, ലാൻഡറിന് നാലും, റോവറിന് രണ്ടുമായി പതിനൊന്ന് ശാസ്ത്രീയ ഉപകരണങ്ങൾ ഐ.എസ്.ആർ.ഓ തിരഞ്ഞെടുത്തിട്ടുണ്ട്. ഓർബിറ്ററിനായി ചില ശാസ്ത്രീയ ഉപകരണങ്ങൾ നൽകി നാസയും ഇസയും ഈ ദൗത്യത്തിൽ പങ്കെടുക്കുമെന്ന് ആദ്യം റിപ്പോർട്ട് ചെയ്യപ്പെട്ടിരുന്നു. പക്ഷേ ഭാരനിയന്ത്രണം കാരണം ഈ ദൗത്യത്തിൽ വിദേശ പേലോഡുകൾ വഹിക്കില്ലെന്ന് 2010-ൽ ഇസ്‌റോ വ്യക്തമാക്കി. എന്നിരുന്നാലും, ദൗത്യം ആരംഭിക്കുന്നതിന് ഒരു മാസം മുമ്പുള്ള ഒരു പുതുക്കിയ വിവരപ്രകാരം, ചന്ദ്രനിലേക്കുള്ള കൃത്യമായ ദൂരം അളക്കാൻ ശാസ്ത്രജ്ഞരെ സഹായിക്കുന്നതിന് നാസയിൽ നിന്നുള്ള ഒരു ചെറിയ ലേസർ റിട്രോഫ്ലെക്റ്റർ ലാൻഡറിന്റെ പേലോഡിലേക്ക് ചേർത്തിട്ടുണ്ട്.
ഓർബിറ്റർ.
100 കിലോമീറ്റർ ഉയരത്തിൽ ഓർബിറ്റർ ചന്ദ്രനെ പരിക്രമണം ചെയ്യും. അഞ്ച് ഉപകരണങ്ങൾ ഈ ദൗത്യത്തിൽ ഓർബിറ്റർ വഹിക്കും. ഓർബിറ്റിന്റെ ഘടന ഹിന്ദുസ്ഥാൻ എയറോനോട്ടിക്സ് ലിമിറ്റഡ് നിർമ്മിക്കുകയും 2015 ജൂൺ 22-ന് ഇന്ത്യൻ സ്പേസ് റിസർച്ച് ഓർഗനൈസേഷൻ സാറ്റലൈറ്റ് സെന്ററിൽ എത്തിക്കുകയും ചെയ്തു. 
മിഷൻ ലാൻഡർ അഥവാ വിക്രം ലാൻഡർ.
മിഷന്റെ ലാൻഡറിനെ വിക്രം എന്നാണ് വിളിക്കുന്നത്. (സംസ്കൃതം: , അക്ഷരാർത്ഥം 'Valour') ഇന്ത്യൻ ബഹിരാകാശ പദ്ധതിയുടെ പിതാവായി എലായാപ്പോഴുധ കണക്കാക്കപ്പെടുന്ന വിക്രം സാരാഭായിയുടെ (1919-1971) പേരാണ് ലാഡറിന് കൊടുത്തിട്ടുള്ളത്. സേഫ്റ്റ് ലാന്റിങിന്റെ അവസാനഘട്ടത്തിൽ സെപ്റ്റംബർ മാസം 7 ആം തിയതി പുലർച്ചെ ചന്ദ്രോപരിതലത്തിനു 2.1 കിലോമീറ്റർ ഉയരത്തിൽ വെച്ച് വിക്രം ലാന്ററുമായുള്ള ബന്ധം ചന്ദ്രയാൻ 2 -ന്റെ പ്രധാനഭാഗമായ ഓർബിറ്ററിനു നഷ്ടപ്പെട്ടു.
മിഷൻ റോവർ അഥവാ പ്രഗ്യാൻ റോവർ.
മിഷന്റെ റോവറിനെ "പ്രഗ്യാൻ" എന്നാണ് വിളിക്കുന്നത് (സംസ്കൃതം: , അക്ഷരാർത്ഥം 'Wisdom') "." റോവറിന്റെ ഭാരം ഏകദേശം 27 കിലോഗ്രാമാണ്. സൗരോർജ്ജത്തിലാണ് റോവർ പ്രവർത്തിക്കുന്നത് . റഷ്യ രൂപകൽപ്പന ചെയ്യുന്ന അമ്പതു കി. ഗ്രാം റോവറിന് ആറ് ചക്രങ്ങൾ‌ ഉണ്ടായിരിക്കും. അത് സൌരോർജത്തിലായിരിക്കും പ്രവർത്തിക്കുന്നത്.അത് തെക്ക് വടക്ക് ധ്രുവങ്ങളിൽ ഏതെങ്കിലുമൊന്നിൽ ഇറങ്ങുകയും ഒരു വർഷത്തേയ്ക്ക് പ്രവർത്തിക്കുകയും ചെയ്യും. റോവർ പരമാവധി 360m/h വേഗതയിൽ 150 കി. മീ. വരെ സഞ്ചരിക്കും.
വിക്ഷേപണം.
ഐ.എസ്.ആർ.ഒ.യുടെ ചരിത്രത്തിലെ ഏറ്റവും സങ്കീർണമായ ദൗത്യമായാണ് ചന്ദ്രയാൻ-2 വിക്ഷേപണം അറിയപ്പെടുന്നത്. 3.8 ടണ്ണാണ് പേടകത്തിന്റെ ഭാരം. ദൗത്യം വിജയിച്ചാൽ ചന്ദ്രന്റെ ദക്ഷിണധ്രുവത്തിൽ പര്യവേക്ഷണപേടകമിറക്കുന്ന ആദ്യരാജ്യമാകും ഇന്ത്യ. ശ്രീഹരിക്കോട്ടയിൽ നിന്നുള്ള വിക്ഷേപണത്തിനു ശേഷം ഓർ‌ബിറ്റർ ചന്ദ്രനു 100 കിലോമീറ്റർ മുകളിലുള്ള ഭ്രമണപഥത്തിലെത്തും. തുടർന്ന് റോവർ ഉൾപ്പെടെയുള്ള ലാൻഡർ മൊഡ്യൂൾ വിട്ടുമാറി ചന്ദ്രോപരിതലത്തിലേക്കു പറന്നിറങ്ങും. ചന്ദ്രനിൽ എത്തിയശേഷം ലാൻഡറിൽ നിന്നു റോവർ വേർപെട്ട് ഉപരിതലത്തിലേക്കിറങ്ങി പര്യവേക്ഷണം നടത്തും. കഴിഞ്ഞ മെയ് മാസത്തിലാണ് വിക്ഷേപണം നടത്താൻ ആദ്യം നിശ്ചയിച്ചിരുന്നത്. എന്നാൽ ഇസ്രായേലിന്റെ പര്യവേക്ഷണമായ ഫാൽകൺ ദൗത്യം ചന്ദ്രനിൽ ഇടിച്ചിറങ്ങി പരാജയപ്പെട്ടിരുന്നു. ഈ പരാജയം വിലയിരുത്തി കൂടുതൽ പരീക്ഷണങ്ങളും പ്രതിസന്ധി നേരിടാനുള്ള മാർഗങ്ങളും പഠിച്ചതിന് ശേഷമാണ് ചന്ദ്രയാൻ-2 ദൗത്യത്തെ വിക്ഷേപിക്കാനൊരുങ്ങിയിരുന്നത്.
ചന്ദ്രയാൻ -2 വിക്ഷേപണം ആദ്യം 14 ജൂലൈ 2019 ന് (15 ജൂലൈ 2019 2:51 IST) ന് ഷെഡ്യൂൾ ചെയ്തിരുന്നു. എന്നാൽ ലോഞ്ചറിലെ സാങ്കേതിക തകരാർ കാരണം വിക്ഷേപണം ആരംഭിക്കുന്നതിന് 56 മിനിറ്റ് മുമ്പ് റദ്ദാക്കി. പിന്നീട് ജൂലൈ 22ആം തീയതി പുതിയ വിക്ഷേപണ തീയതിയായി തീരുമാനിക്കുകയും 22 ന് ഇന്ത്യൻ സമയം ഉച്ചയ്ക്ക് 2.43ന് ചന്ദ്രയാൻ 2 വിജയകരമായി വിക്ഷേപിക്കുകയും ചെയ്തു. മുത്തയ്യ വനിതയാണ് പ്രോജക്ട് ഡയറക്ടർ. ഋതു കരിഘൽ ആണ് മിഷൻ ഡയറക്ടർ. 2019 സെപ്തംബർ ഏഴിന് പുലർച്ചെ 1:30നും 2.30നും ഇടയിലായിരിക്കും ചന്ദ്രയാൻ-2 ചന്ദ്രോപരിതലത്തിൽ സോഫ്​റ്റ് ലാൻഡിംഗ് നടത്തുക. ചന്ദ്രന്റെ ദക്ഷിണ ധ്രുവത്തിലെ മാൻസിനസ് സി, സിംപ്ലിയസ് എൻ ഗർത്തങ്ങളുടെ ഇടയിലാണ് വിക്രം ലാൻഡർ ഇറക്കുന്നത്.
സംഘം.
ചന്ദ്രയാൻ -2 പദ്ധതിയുടെ പ്രധാന പങ്കുവഹിച്ച ശാസ്ത്രജ്ഞരെയും എഞ്ചിനീയർമാരെയും പട്ടിക ചുവടെ ചേർക്കുന്നു:
അവലംബം.
&lt;templatestyles src="Reflist/styles.css" /&gt;

</doc>
<doc id="124605" url="https://ml.wikipedia.org/wiki?curid=124605" title="ബി.ടി. വഴുതന">
ബി.ടി. വഴുതന

 
വഴുതനയുടെ ജീനോമിൽ മണ്ണിൽ കാണപ്പെടുന്ന ബാസില്ലസ് തുറിൻജിയെൻസിസ് എന്ന ബാക്ടീരിയയുടെ ക്രിസ്റ്റൽ ജീൻ യോജിപ്പിച്ചാണ് ബി ടി വഴുതന അഥവാ ബാസില്ലസ് തുറിൻജിയെൻസിസ് വഴുതന ഉണ്ടാക്കിയത്. മറ്റ് ജനിതക ഘടകങ്ങളായ പ്രമോട്ടറുൿ(Promoters) ടെർമിനേറ്ററുകൾ(Terminators) രോഗപ്രതിരോധ ജീനുകൾ തുടങ്ങിയവയ്ക്കൊപ്പം വഴുതനയുടെ ജീൻ യോജിപ്പിച്ചത് അഗ്രോബാക്ടീരിയം മീഡിയേറ്റഡ് റീകോമ്പിനേഷൻ ഉപയോഗിച്ചാണ്.ലെപ്പിഡോപ്റ്ററോൺ കീടങ്ങളേയും ഷൂട്ട് ബോറർ കീടങ്ങളെയും പ്രതിരോധിക്കാൻ വേണ്ടിയാണ് ബി ടി വഴുതന നിർമ്മിച്ചത്.അമേരിക്കയിലെ മൊൺസാന്റോ എന്ന കമ്പനിയും ഇന്ത്യയിലെ മഹാരാഷ്ട്ര ഹൈബ്രിഡ് സീഡ്സ് എന്ന കമ്പനിയും ചേർന്ന് ഇത് വികസിപ്പിച്ചെടുത്ത് 2009ൽ ഇന്ത്യയിൽ വാണിജ്യവത്കരിച്ചെങ്കിലും പിന്നീട് ഗവൺമെന്റ് ഇത് റദ്ദാക്കുകയാണ് ഉണ്ടായത്.
വികസനം.
മൊൺസാന്റോയിൽനിന്നും ലഭിച്ച ക്രിസ്റ്റൽ ജീനുകളും മറ്റ് രണ്ട് സഹായകജീനുകളും യോജിപ്പിച്ച് മഹൈകോ ഇതിന്റെ ഡി എൻ എ വികസിപ്പിച്ചെടുത്തു.കോളിഫ്ലവർ മൊസൈക് വൈറസ് 35s എന്ന പ്രമോട്ടർ ജീനിന്റെ സഹായത്തോടെ ക്രിസ്റ്റൽ ജിൻ എല്ലാ കലകളിലും ഉണ്ടെന്ന് ഉറപ്പുവരുത്തുന്നു.മേൽപ്പറഞ്ഞ ക്രിസ്റ്റൽ ജീനുകൾ ട്രാൻസ്ജെനുക് ജീനുകളും നോൺ ട്രാൻസ്ജെനിക് ജീനുകളും വേർതിരിച്ചറിയാനും മറ്റ് രണ്ടുജീനുകൾ ബാക്ടീരിയൽ പ്രമോട്ടർ ആയും പ്രവർത്തിക്കുന്നു.ഇങ്ങനെ പൂർത്തീകരിച്ച ശേഷം ഇവ പുതിയ ബീജപത്രത്തിലേക്ക് കയറ്റുന്നു.ഇങ്ങനെ ജനിതകമാറ്റം വരുത്തിയ ചെടികൾ സതേൺ ബ്ലോട്ടിങ്ങിലൂടെ നിരീക്ഷിക്കുകയും വേണ്ട മാറ്റങ്ങൾ വരുത്തുകയും ചെയ്യുന്നു. ഇവ മനുഷ്യനിൽ സൃഷ്ടിച്ചേക്കാവുന്ന പരിണതഫലങ്ങൾ ഇതുവരെ ഉറപ്പാക്കിയിട്ടില്ലാത്തതിനാൽ ഇവയുടെ ഉപഭോഗം നിയന്ത്രണവിധേയമാക്കേണ്ടിയിരിക്കുന്നു.
ഇന്ത്യയിലെ വാണിജ്യവത്കരണം.
മഹൈകോ പുറത്തുവിട്ട ബയോസേഫ്റ്റി ഡാറ്റ പരിശോധിക്കാൻ 2006ൽ ഒരു വിദഗ്ദ്ധ കമ്മിറ്റി നിയോഗിക്കപ്പെട്ടു. ബി ടി വഴുതന ഭദ്രമാണെന്നും അതിന്റെ ബി ടിഅല്ലാത്ത കൌണ്ടർ പാർട്ടിനോട് തുല്യമാണെന്നും അവർ കണ്ടെത്തി.പിന്നീട് 2009ൽ രണ്ടാമത്തെ വിദഗ്ദ്ധ കമ്മിറ്റി ബി ടി വഴുതനയെപറ്റി കൂടുതൽ പഠിക്കുകയും മുൻ കമ്മിറ്റിയുടെ അഭിപ്രായത്തോട് യോജിക്കുകയും ചെയ്തു.ഈ കമ്മിറ്റി ജനിതക എൻജിനിയറിങ്ങ് അപ്രൈസൽ കമ്മിറ്റി(GEAC)യോട് ബി ടി വഴുതനയുടെ വാണിജ്യവത്കരണത്തിനായി നിർദ്ദേശിക്കുകയും ചെയ്തു. എന്നാൽ പൊതുസമൂഹം ആപൽക്കരമായ ഒരു ഉപഭോഗവസ്തുവെന്ന നിലയിലാണ് ബി.ടി.വഴുതനയെ കാണുന്നത്.
അങ്ങനെ ജി ഇ എ സി ബി ടി വഴുതനയുടെ വാണിജ്യവത്കരണം 14 ഒക്ടോബർ 2009ൽ തുടങ്ങിവച്ചു.
ഉത്പാദനവും ഉപഭോഗവും.
ചില ഗവേഷകരുടേയും കർഷകരുടേയും എതിർപ്പ് പരിഗണിച്ച് 9 ഫെബ്രുവരി 2010ൽ ബി ടി വഴുതനയുടെ ഉത്പാദനം നിർത്തിവച്ചു.17ഫെബ്രുവരി 2010ൽ കേന്ദ്രപരിസ്ഥിതിമന്ത്രി ജയറാം രമേശ് പറഞ്ഞു "ബി ടി വഴുതനയുടെ ഉത്പാദനം താത്ക്കാലികമായി നിർത്തിവച്ചിട്ടേയുള്ളൂ അല്ലാതെ നിരോധിച്ചിട്ടില്ല.”ബി ടി വഴുതനയുടെ വിത്ത് കൈവശം വച്ചിരിക്കുന്ന സ്ഥാപനങ്ങൾ ഗവൺമെന്റിൽനിന്നും അത് സൂക്ഷിക്കാനായി പ്രത്യേക അനുമതി വാങ്ങണമെന്ന് നിർദ്ദേശിച്ചു.ഇതിനെപറ്റി കൂടുതൽ ഗവേഷണങ്ങൾ നടത്താൻ സ്വതന്ത്ര പരീക്ഷണശാലകൾ ഇപ്പോൾ നിർമിച്ചുകൊണ്ടിരിക്കുകയാണ്.

</doc>
<doc id="124608" url="https://ml.wikipedia.org/wiki?curid=124608" title="Akan People">
Akan People



</doc>
<doc id="124609" url="https://ml.wikipedia.org/wiki?curid=124609" title="അകാൻ ജനത">
അകാൻ ജനത



</doc>
<doc id="124611" url="https://ml.wikipedia.org/wiki?curid=124611" title="Semmangudi Srinivasa Iyer">
Semmangudi Srinivasa Iyer



</doc>
<doc id="124612" url="https://ml.wikipedia.org/wiki?curid=124612" title="ചീരഞ്ചിറ">
ചീരഞ്ചിറ

 
കോട്ടയം ജില്ലയിലെ ചങ്ങനാശ്ശേരി താലുക്കിൽ വാഴപ്പള്ളി ഗ്രാമപഞ്ചായത്തില്പ്പെടുന്ന ഒരു ഗ്രാമമാണ്‌ ചീരഞ്ചിറ. ലോംഗ് ജമ്പ് താരം ഒളിമ്പ്യൻ അഞ്ജു ബോബി ജോർജ്ജ് ജനിച്ചത് ചീരഞ്ചിറയിലാണ്‌.
പ്രശസ്തവും പുരാതനവുമായ ഗവ: യു പി സ്കൂൾ
സെൻറ് മേരീസ് ഓർത്ത്ഡോക്സ് പള്ളിയും സെന്റ് ജോർജ് കത്തോലിക്കാ പള്ളിക്കയും ചേർന്ന ചിരഞ്ചിറ
പൊതുജനാരോഗ്യം ശ്രദ്ധിക്കുന്നതിനായി ഹോമിയോപതി, അലോപതി പ്രാഥമികാരോഗ്യകേന്ദ്രങ്ങൾ ഉള്ള ചിരഞ്ചിറ

</doc>
<doc id="124618" url="https://ml.wikipedia.org/wiki?curid=124618" title="Ariyakudi Ramanuja Iyengar">
Ariyakudi Ramanuja Iyengar



</doc>
<doc id="124620" url="https://ml.wikipedia.org/wiki?curid=124620" title="പൊട്ടിച്ചക്കി">
പൊട്ടിച്ചക്കി



</doc>
<doc id="124621" url="https://ml.wikipedia.org/wiki?curid=124621" title="അഫ്ഗാനിസ്താൻ രാജവംശം">
അഫ്ഗാനിസ്താൻ രാജവംശം

 
1929 മുതൽ 1973 വരെ അഫ്ഗാനിസ്താനിൽ നിലനിന്നിരുന്ന അവസാനത്തെ രാജവംശമാണ് അഫ്ഗാനിസ്താൻ രാജവംശം എന്ന പേരിൽ അറിയപ്പെടുന്നത്. അൽപകാലം മാത്രം അധികാരത്തിലിരുന്ന ഹബീബുള്ള കലകാനിയെ പരാജയപ്പെടുത്തി, മുൻ സൈന്യാധിപനും, പഷ്തൂൺ ബാരക്സായ് കുടൂംബാംഗവുമായിരുന്ന മുഹമ്മദ് നാദിർ ഷായാണ് ഈ വംശത്തിന് ആരംഭം കുറീച്ചത്. മുഹമ്മദ് നാദിർ ഷാക്കു ശേഷം അദ്ദേഹത്തിന്റെ പുത്രനായ സഹീർ ഷായായിരുന്നു ഈ വംശത്തിലെ രണ്ടാമത്തേയ്യും അവസാനത്തേയുമായ രാജാവ്. നാദിർ ഷായും സഹീർ ഷായും ബാരക്സായ് വംശജരായതിനാൽ, ഈ വംശത്തെ അഫ്ഗാനിസ്താൻ അമീറത്തിന്റെ ഭാഗമായും കണക്കാക്കുന്നവരുണ്ട്.
1973-ൽ സഹീർ ഷാ രാജാവിനെ അട്ടിമറിച്ച്, രാജകുടൂംബാംഗമായ മുഹമ്മദ് ദാവൂദ് ഖാൻ രാജഭരണത്തിന് അന്ത്യം വരുത്തുകയും അഫ്ഗാനിസ്താന്റെ ആദ്യപ്രസിഡണ്ടാകുകയും ചെയ്തു. 

</doc>
<doc id="124622" url="https://ml.wikipedia.org/wiki?curid=124622" title="Kingdom of Afghanistan">
Kingdom of Afghanistan



</doc>
<doc id="124623" url="https://ml.wikipedia.org/wiki?curid=124623" title="മാമ്മൻ മാത്യു">
മാമ്മൻ മാത്യു

 
മലയാള മനോരമയുടെ ചീഫ് എഡിറ്ററും മാനേജിങ് ഡയറക്ടറുമാണ് മാമ്മൻ മാത്യു .മനോരമയുടെ മുൻ ചീഫ് എഡിറ്ററായിരുന്ന കെ.എം. മാത്യുവിന്റെയും മിസ്സിസ് കെ.എം. മാത്യുവിന്റെയും മൂത്തപുത്രനായ ഇദ്ദേഹം ഡെൽഹി സെന്റ് സ്റ്റീഫൻസ്‌ കോളേജിൽ നിന്ന് ചരിത്രത്തിൽ ബിരുദവും ബിരുദാനന്തര ബിരുദവും നേടിയിട്ടുണ്ട്.
പത്രപ്രവർത്തനം.
ടൈംസ്‌ ഓഫ്‌ ഇന്ത്യയിലെ എഡിറ്റോറിയൽ പരിശീലനത്തിന് ശേഷം മനോരമയുടെ ന്യൂ ഡെൽഹി കറസ്പോണ്ടന്റായി പ്രവർത്തിച്ചു.1968 മുതൽ കുറച്ചുകാലം ബ്രിട്ടണിലെയും അമേരിക്കയിലെയും വിവിധ പത്രസ്ഥാപനങ്ങളിലെ പ്രവർത്തിച്ച മാമ്മൻ മാത്യു 1970-ൽ മനോരമയുടെ കോഴിക്കോട് എഡീഷന്റെ റസിഡന്റ് എഡിറ്ററായി ചുമതലയേറ്റു. 1980 മുതൽ പ്രധാന എഡീഷനായ കോട്ടയത്ത് ജനറൽ മാനേജർ മുതൽ മാനേജിങ് ഡയറക്ടർ വരെയുള്ള പദവികൾ കൈകാര്യം ചെയ്തു. കെ.എം. മാത്യുവിന്റെ നിര്യാണത്തെത്തുടർന്ന് 2010 ഓഗസ്റ്റ് 18 -ന് മനോരമയുടെ ചീഫ് എഡിറ്റർ ചുമതലയേറ്റെടുത്തു.
മറ്റ് പദവികൾ.
ഇന്ത്യയിലെ പത്രാധിപന്മാരുടെ സംഘടനയായ എഡിറ്റേഴ്സ് ഗിൽഡ് ഓഫ് ഇന്ത്യയുടെയും പത്രഉടമകളുടെ സംഘടനയായ ഇന്ത്യൻ ന്യൂസ് പേപ്പർ സൊസൈറ്റിയുടെയും ദേശീയ പ്രസിഡണ്ട്, കോമൺ‌വെൽത്ത് പ്രസ് യൂണിയന്റെ ഇന്ത്യാ ചാപ്റ്റർ ചെയർമാൻ തുടങ്ങിയ പദവികൾ വഹിച്ചിട്ടുള്ള മാമ്മൻ മാത്യു പ്രധാനമന്ത്രിയുടെ ദേശീയോദ്ഗ്രഥന കൗൺസിലിലും ദേശീയ സുരക്ഷാ ഉപദേശക സമിതിയിലും അംഗമാണ്.. 2005-ൽ പത്മശ്രീ പുരസ്കാരം ലഭിച്ചു.

</doc>
<doc id="124624" url="https://ml.wikipedia.org/wiki?curid=124624" title="അക്കാന്തോഡൈ">
അക്കാന്തോഡൈ

 
അസ്തമിത (Extinct) മത്സ്യങ്ങളുടെ ഒരു വർഗമാണ് അക്കാന്തോഡൈ. ഹനുക്കളോടുകൂടിയ ആദിമ കശേരുകികളായി കണക്കാക്കപ്പെടുന്ന ഇവയെ സൂചി-പത്ര സ്രാവുകൾ (needle-finned sharks) എന്നും വിളിക്കുന്നു. സൈലൂറിയൻ (Silurian) കല്പത്തിന്റെ അവസാന ഘട്ടത്തിലാണ് ഇവ ആദ്യമായി പ്രത്യക്ഷപ്പെട്ടത്. ഡെവോണിയൻ (Devonian) കല്പത്തിൽ ഇവ പൂർണവികാസം നേടിയിരുന്നു. ഈ ഘട്ടത്തിൽതന്നെയാണ് മറ്റു മത്സ്യവർഗങ്ങളും വികസിക്കുവാൻ തുടങ്ങിയത്. പെർമിയൻ കല്പത്തിൽ ഇവ നിശ്ശേഷം അപ്രത്യക്ഷമായി. അഗ്നാത്ത(Agnatha)യുടെയും മത്സ്യങ്ങളുടെയും മധ്യവർത്തികളെന്ന നിലയിൽ അക്കാന്തോഡൈ പ്രത്യേകം ശ്രദ്ധിക്കപ്പെടുന്നു.
അക്കാന്തോഡൈ വർഗത്തിലെ അംഗങ്ങളെല്ലാം തന്നെ സ്രാവുകളുടെ ആകൃതിയുള്ള ശുദ്ധജല ജീവികളായിരുന്നു. (ചില അനന്തരഗാമികൾ സമുദ്രത്തിലും ജീവിച്ചിരുന്നതായി അനുമാനിക്കപ്പെടുന്നു). ഇവ 20 സെ.മീ.ൽ കൂടുതൽ വളർന്നിരുന്നില്ല. പത്രങ്ങളോട് (fins) ചേർന്ന ബലമുള്ള മുള്ളുകൾ (spines) അക്കാന്തോഡൈകളുടെ പ്രത്യേകതയാണ്. ഈ മുള്ളുകൾ പ്രതിരോധാവയവങ്ങളാണെന്നു കരുതുന്നു. ശരീരം കവചിതമാണ്. ശൽക്കങ്ങൾ (scales) ശരീരത്തെ ആവരണം ചെയ്യുന്നു. തന്ത്രികാ-കപാലം (neurocranium), ഗ്രസനീചാപം (visceral arch), മറ്റു ബന്ധപ്പെട്ട ഭാഗങ്ങൾ എന്നിവയോടുകൂടി അക്കാന്തോഡസ് (Acnathodes) എന്ന ഒരിനത്തിന്റെ അവശിഷ്ടം പെർമിയൻ (Permian) കല്പത്തിലേതായി ലഭിച്ചിട്ടുണ്ട്. ഡെവോണിയൻ കല്പത്തിൽ ജീവിച്ചിരുന്ന ക്ളൈമേഷ്യസ് (Climatius) എന്ന ഇനത്തിന് പ്രച്ഛദപാളി (opercular fold)യാൽ ആവരണം ചെയ്യപ്പെട്ട അനവധി ഗിൽ പഴുതുകൾ (gill slits) ഉണ്ടായിരുന്നു.
അക്കാന്തോഡൈ വർഗത്തെ ക്ളൈമാറ്റിഫോർമിസ് (Climatiformes), ഇഷ്നകാന്തിഫോർമിസ് (Ihcnacanthiformes), അക്കാന്തോഡിഫോർമിസ് (Acanthodiformes) എന്നീ മൂന്നുഗോത്രങ്ങളായി തിരിച്ചിട്ടുണ്ട്.

</doc>
<doc id="124629" url="https://ml.wikipedia.org/wiki?curid=124629" title="ജാവാ">
ജാവാ



</doc>
<doc id="124633" url="https://ml.wikipedia.org/wiki?curid=124633" title="അക്കാന്തോപ്ടെറിജിയൈ">
അക്കാന്തോപ്ടെറിജിയൈ

 
അസ്ഥിമത്സ്യങ്ങളിലെ ഒരു പ്രധാനവിഭാഗമായ ടെലിയോസ്റ്റിയൈ (Teleosteii)യിലെ ഒരു ഗോത്രമാണ് അക്കാന്തോപ്ടെറിജിയൈ. അക്കാന്തോപ്ടെറി (Acanthoptery), പെർക്കോമോർഫി ( Percomorphi) എന്നീ പേരുകളും ഇതിനുണ്ട്.കശേരുകികളിലെ ഏറ്റവും വലിയ ഗോത്രമാണിത്; ഭൂരിപക്ഷവും കടൽമത്സ്യങ്ങളാണ്. ഇവയെ മൊത്തത്തിൽ മുള്ളുകളുള്ള റേകളോടുകൂടിയ (spiny- rayed) മത്സ്യങ്ങളെന്നു പറയാം. പത്ര(fins)ങ്ങളിൽ മുള്ളുകൾ കാണപ്പെടുന്നു. പൃഷ്ട-ഗുദ-അധരപത്രങ്ങളുടെ അഗ്ര"റേ"കൾ തമ്മിൽ കൂടിച്ചേരാതെ മുള്ളുകളായി തീരുന്നു. ഇവ ഈ പത്രങ്ങളിൽ അവിടവിടെ അല്പം വെളിയിലേക്കു തള്ളിനില്ക്കാറുണ്ട്. ശ്രോണീപത്രം സാധാരണ കാണാറില്ല. ശ്രോണീപത്രമുള്ള മത്സ്യങ്ങളിൽ അവ വക്ഷോഭാഗത്തോ ഗളഭാഗത്തോ (thoracic) ആണ് കാണപ്പെടുക. ശ്രോണീമേഖല (pelvic girdle) അല്പം മുന്നോട്ടു നീങ്ങി ക്ളൈത്ര (clithrum)വുമായി ബന്ധിച്ചിരിക്കുന്നു. ശ്രോണീപത്രവും സാധാരണയായി ഉദരത്തിന്റെ മുൻഭാഗത്തേക്ക് നീങ്ങിയാണിരിക്കുന്നത്. മാക്സിലയെ (maxilla) ചുറ്റി ഒരു പ്രീമാക്സില (premaxilla) കാണപ്പെടുന്നു. മാക്സിലയിൽ പല്ലുകൾ കാണാറില്ല. വളർച്ചയെത്തിയ മത്സ്യങ്ങളിൽ വാതാശയ (swimbladder)ത്തിന് നാളി ഇല്ല. ശല്ക്കങ്ങൾ സാധാരണഗതിയിൽ റ്റീനോയ്ഡ് (ctenoid)കളാണ്. ചുരുക്കം ചില മത്സ്യങ്ങളിൽ മാത്രം ആദിമമത്സ്യങ്ങളിലേതുപോലുള്ള ചക്രാഭ ശല്ക്ക(cycloid scales)ങ്ങളും കാണാറുണ്ട്.
സീനോസോയിക് മഹാകല്പം മുതൽ അക്കാന്തോപ്ടെറിജിയൻ മത്സ്യങ്ങളാണ് പ്രധാന സമുദ്രജീവികൾ. ക്രിട്ടേഷ്യസ് കല്പത്തിന്റെ മധ്യത്തോടുകൂടിയാണ് ആദ്യമായി ഇവ പ്രത്യക്ഷപ്പെട്ടത്. വളരെക്കാലം കഴിയുംമുമ്പ് അനുകൂലവികിരണത്തിന് ഇവ വിധേയമായി. ഇയോസീൻ (Eocene) കല്പമായപ്പോഴേയ്ക്കും അക്കാന്തോപ്ടെറിജിയൻ അഥവാ പെഴ്സിഫോം (Perciform) മത്സ്യങ്ങളിലെ പ്രധാന ഗോത്രങ്ങളായ പ്ളൂറോനെക്റ്റിഫോർമിസ് (Pleuronectiformes), ടെട്രാഓഡോണ്ടിഫോർമിസ് (Tetraodontiformes), ലോഫൈഫോർമിസ് (Lophiiformes) തുടങ്ങിയവയെല്ലാം വികാസം പ്രാപിച്ചുകഴിഞ്ഞിരുന്നു. സിക്ലിഡേ (Cichlidae) മത്സ്യകുടുംബത്തിലെ അംഗങ്ങൾ ആഫ്രിക്കയിലും തെ. അമേരിക്കയിലുമുള്ള ശുദ്ധജലതടാകങ്ങളിൽ സുലഭമാണ്. സെൻട്രാർക്കിഡേ (Centrarchidae), പെഴ്സിഡേ (Percidae), അനബാന്റിഡേ (Anabantide) തുടങ്ങിയ മറ്റ് പെഴ്സിഫോം മത്സ്യകുടുംബങ്ങളിലെ അംഗങ്ങളും ശുദ്ധജലത്തിൽ കാണുന്നവയാണ്. കയാസ്മോഡോണ്ടിഡേ (Chiasmodontidae), ബ്രോറ്റ്യൂലിഡേ (Brotulidae), സൈക്ളോപ്റ്റെറിഡേ (Cyclopteridae) എന്നിവ ഉൾപ്പെടുന്ന മത്സ്യകുടുംബങ്ങൾ ആഴക്കടൽ ജീവിതത്തിന് അനുയോജ്യമായ സവിശേഷതകളോടുകൂടിയവയാണ്. സ്കോംബ്രിഡേ (Scombridae), സ്ട്രൊമാറ്റിഡേ (Stromateidae), കോറിഫേനിഡേ (Coryphaenidae) എന്നീ കുടുംബങ്ങളിൽപ്പെട്ടവ ആഴക്കടലിലോ പുറങ്കടലിലോ വസിക്കുന്നവ(Pelagic)യാണ്. കടൽത്തീരങ്ങളിലും പുറംകടലിലും പവിഴപ്പുറ്റു(coralreef)കളിലും ലഗൂണു(lagoon)കളിലും ജീവിക്കാൻ കഴിവുള്ള അക്കാന്തോപ്ടെറിജിയനുകൾ അനുകൂലനഭദ്രതയ്ക്ക് ഉത്തമോദാഹരണങ്ങളാണ്.
അക്കാന്തോപ്ടെറിജിയൈ മത്സ്യഗോത്രത്തിൽ 17 ഉപഗോത്രങ്ങളും 137-ഓളം കുടുംബങ്ങളും ഉദ്ദേശം 1,200 ജീനസുകളുമുണ്ട്.
ചൂരമത്സ്യങ്ങളും (Tunas) അയലയും ഉൾപ്പെടുന്ന സ്കോബ്രിഡേ കുടുംബത്തിനാണ് ഏറ്റവും സാമ്പത്തിക പ്രാധാന്യം. സ്കീനിഡേ (Sciaenidae), സെറാനിഡേ (Serranidae), സ്കോർപീനിഡേ (Scorpaenidae), കരാജ്ഞിഡേ (Carangidae), സിക്ലിഡേ, പെഴ്സിഡേ (Percidae) എന്നീ വിഭാഗങ്ങളിലെ മത്സ്യങ്ങളും വാണിജ്യപ്രാധാന്യമുള്ളവയാണ്. അക്വേറിയങ്ങളിൽ വളർത്താറുള്ള 'സൂര്യ' മത്സ്യങ്ങൾ, നീലമത്സ്യങ്ങൾ തുടങ്ങിയവ ഈ ഗോത്രത്തിൽപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="124635" url="https://ml.wikipedia.org/wiki?curid=124635" title="ചന്ദ്രയാൻ രണ്ട്">
ചന്ദ്രയാൻ രണ്ട്



</doc>
<doc id="124636" url="https://ml.wikipedia.org/wiki?curid=124636" title="Chandrayaan-2">
Chandrayaan-2



</doc>
<doc id="124637" url="https://ml.wikipedia.org/wiki?curid=124637" title="Acanthodii">
Acanthodii



</doc>
<doc id="124640" url="https://ml.wikipedia.org/wiki?curid=124640" title="1993 ഏഷ്യാകപ്പ്">
1993 ഏഷ്യാകപ്പ്

 
അഞ്ചാമതായി നടക്കേണ്ടിയിരുന്ന ഏഷ്യാകപ്പായിരുന്നു 1993 ഏഷ്യാകപ്പ്. പാകിസ്താനിൽ ആയിരുന്നു ഈ ടൂർണ്ണമെന്റ് സംഘടിപ്പിക്കാൻ ഇരുന്നത്. എന്നാൽ ഇന്ത്യയും പാകിസ്താനും തമ്മിലുള്ള രാഷ്ട്രീയ ബന്ധം മോശമായതിനെ തുടർന്ന് ഈ ടൂർണ്ണമെന്റ് റദ്ദാക്കി.
ഇതും കാണുക.
ഏഷ്യാകപ്പ്

</doc>
<doc id="124641" url="https://ml.wikipedia.org/wiki?curid=124641" title="1993 Asia Cup">
1993 Asia Cup



</doc>
<doc id="124643" url="https://ml.wikipedia.org/wiki?curid=124643" title="ഒണ്ടേറിയോ തടാകം">
ഒണ്ടേറിയോ തടാകം



</doc>
<doc id="124644" url="https://ml.wikipedia.org/wiki?curid=124644" title="ജി.ബി. പന്ത്">
ജി.ബി. പന്ത്

 
ഗോവിന്ദ് വല്ലഭ് പന്ത്(1887 ആഗസ്റ്റ് 30 - 1961 മാർച്ച് 7 गोविंद वल्लभ पंत) സ്വാതന്ത്ര്യസമരസേനാനിയും ഉത്തർപ്രദേശിലെ ആദ്യത്തെ മുഖ്യമന്ത്രിയുമായിരുന്നു. ഹിന്ദിയെ ഇന്ത്യയുടെ ഔദ്യോഗികഭാഷയാക്കുന്നതിനുള്ള പ്രവർത്തനങ്ങളിൽ വലിയ പങ്ക് വഹിച്ച അദ്ദേഹത്തിന്‌ 1957-ൽ, ഏറ്റവും ഉയർന്ന സിവിലിയൻ ബഹുമതിയായ ഭാരതരത്നം ലഭിച്ചു.
ആദ്യകാലജീവിതം.
1887 ആഗസ്റ്റ് 30-ന്‌, അന്ന് വടക്കുപടിഞ്ഞാറൻ പ്രവിശ്യകളുടെ ഭാഗമായിരുന്ന അൽമോറയിലാണ്‌ മനോരഥ് പന്ത്, ഗോവിന്ദി എന്നിവരുടെ പുത്രനായി ഗോവിന്ദ് വല്ലഭ് പന്ത് ജനിച്ചത്.. 1909-ൽ നിയമബിരുദം നേടിയ അദ്ദേഹം അടുത്ത വർഷം അൽമോറയിയിൽ പ്രാക്ടീസ് ആരംഭിച്ചു. 1921-ൽ ഗാന്ധിജിയുടെ അഹിംസാമാർഗ്ഗങ്ങളിൽ ആകൃഷ്ടനായി രാഷ്ട്രീയപ്രവർത്തനം തുടങ്ങി. 
യുണൈറ്റെഡ് പ്രൊവിൻസ് ലെജിസ്ലേറ്റീവ് അസംബ്ലിയിലേക്ക് നൈനിത്താളിൽനിന്നും തിരഞ്ഞെടുക്കപ്പെട്ടു. സ്വാതന്ത്ര്യസമരത്തിനിടയിൽ 1930-ലും 1933-ലും 1940-ൽ സത്യാഗ്രഹ സമരത്തിൽ പങ്കെടുത്തതിനും 1942-ലും (ക്വിറ്റ് ഇന്ത്യാ സമരം) അറസ്റ്റ് വരിച്ചു. 1937-ലും 1946-ലും യുണൈറ്റെഡ് പ്രൊവിൻസ് മുഖ്യമന്ത്രിയായി സ്ഥാനമേറ്റെടുത്തു.
സർദാർ വല്ലഭായി പട്ടേലിന്റെ നിര്യാണശേഷം കേന്ദ്ര ആഭ്യന്തരമന്ത്രിയായിത്തീർന്നു.

</doc>
<doc id="124645" url="https://ml.wikipedia.org/wiki?curid=124645" title="Govind Ballabh Pant">
Govind Ballabh Pant



</doc>
<doc id="124646" url="https://ml.wikipedia.org/wiki?curid=124646" title="ഗോവിന്ദ് വല്ലഭ് പന്ത്">
ഗോവിന്ദ് വല്ലഭ് പന്ത്



</doc>
<doc id="124648" url="https://ml.wikipedia.org/wiki?curid=124648" title="ഭഗവാൻ ദാസ്">
ഭഗവാൻ ദാസ്

 
ഭഗവാൻ ദാസ് (1869 ജനുവരി 12 - 1958 സെപ്റ്റംബർ 18) ഒരു ഇന്ത്യൻ തിയോസഫിസ്റ്റും എഴുത്തുകാരനും വിദ്യാഭ്യാസവിചക്ഷണനുമായിരുന്നു.അദ്ദേഹത്തിന്‌ 1955-ൽ, ഏറ്റവും ഉയർന്ന സിവിലിയൻ ബഹുമതിയായ ഭാരതരത്നം നൽകപ്പെട്ടു .
ജീവിതരേഖ.
1869 വരാണാസിയിൽ ജനിച്ചു . ആനി ബസന്റിന്റെ പ്രസംഗം കേട്ടശേഷം 1894-ൽ തിയോസഫിക്കൽ സൊസൈറ്റിയിൽ അംഗമായി. 1898-ൽ ആനി ബസന്റുമായി സ്ഥാപിച്ച സെന്റ്രൽ ഹിന്ദു കോളേജാണ്‌ പിൽക്കാലത്ത് ബനാറസ് ഹിന്ദു യൂണിവേഴ്സിറ്റി ആയത്. സംസ്കൃതപണ്ഡിതനായിരുന്ന അദ്ദേഹം സംസ്കൃതത്തിലും ഹിന്ദിയിലുമായി മുപ്പതിലധികം പുസ്തകങ്ങൾ രചിച്ചിട്ടുണ്ട്. അവിഭക്ത ഇന്ത്യയിലെ സെന്റ്രൽ ലെജിസ്ലേറ്റീവ് അസംബ്ലിയിൽ അംഗമായിരുന്നു.

</doc>
<doc id="124649" url="https://ml.wikipedia.org/wiki?curid=124649" title="Bhagwan Das">
Bhagwan Das



</doc>
<doc id="124650" url="https://ml.wikipedia.org/wiki?curid=124650" title="ഭഗ്‌വാൻ ദാസ്">
ഭഗ്‌വാൻ ദാസ്



</doc>
<doc id="124651" url="https://ml.wikipedia.org/wiki?curid=124651" title="ഗോവിന്ദ് വല്ലഭ് പാന്ത്">
ഗോവിന്ദ് വല്ലഭ് പാന്ത്



</doc>
<doc id="124652" url="https://ml.wikipedia.org/wiki?curid=124652" title="വല്ല്യേട്ടൻ">
വല്ല്യേട്ടൻ

 
ഷാജി കൈലാസിന്റെ സംവിധാനത്തിൽ മമ്മൂട്ടി, സായി കുമാർ, സിദ്ദിഖ്, മനോജ്‌ കെ. ജയൻ, ശോഭന, പൂർണ്ണിമ എന്നിവർ പ്രധാന വേഷങ്ങളിൽ അഭിനയിച്ച് 2000-ൽ പ്രദർശനത്തിനിറങ്ങിയ ഒരു മലയാള ചലച്ചിത്രമാണ് വല്ല്യേട്ടൻ. അമ്പലക്കര ഫിലിംസിന്റെ ബാനറിൽ ബൈജു അമ്പലക്കര, അനിൽ അമ്പലക്കര എന്നിവർ ചേർന്ന് നിർമ്മിച്ച ഈ ചിത്രം വിതരണം ചെയ്തത് അമ്മ ആർട്സ്, സാഗർ മൂവീസ്, രാജശ്രീ ഫിലിംസ് എന്നിവരാണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് രഞ്ജിത്ത് ആണ്.
സംഗീതം.
ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. പശ്ചാത്തല സംഗീതം ഒരുക്കിയിരിക്കുന്നത് രാജാമണി. 
ബോക്സ് ഓഫീസ്.
2000-ലെ ഏറ്റവും വലിയ വിജയമായിരുന്നു ഈ ചിത്രം.
2000ൽ കൈരളി ടി വി പ്രദർശനം ആരംഭിച്ചപ്പോൾ ഈ പടത്തിന്റെ സാറ്റ്ലൈറ്റ് അവകാശം സ്വന്തമാക്കി, കൈരളി ടിവിക്ക് സാറ്റ്ലൈറ്റ് അവകാശം ലഭിച്ച ആദ്യ സിനിമയായ ഇത് 2022ലെ കണക്കനുസരിച്ച് കഴിഞ്ഞ 22 വർഷത്തിനിടെ 1656* തവണ കൈരളി ടിവിയിൽ സംപ്രേഷണം ചെയ്യ്തുകഴിഞ്ഞു. ഒരു സിനിമ ഇത്രയധികം തവണ ഒരു ചാനലിൽ കൂടി സംപ്രേഷണം ചെയ്യ്തതിന്റെ റെക്കോർഡും ഈ പടത്തിനാണ്
പുറത്തേക്കുള്ള കണ്ണികൾ.
 എന്ന താളിൽ ഈ ലേഖനവുമായി ബന്ധപ്പെട്ട ചൊല്ലുകൾ ലഭ്യമാണ്‌: 

</doc>
<doc id="124655" url="https://ml.wikipedia.org/wiki?curid=124655" title="Valliettan">
Valliettan



</doc>
<doc id="124656" url="https://ml.wikipedia.org/wiki?curid=124656" title="വല്യേട്ടൻ (മലയാളചലച്ചിത്രം)">
വല്യേട്ടൻ (മലയാളചലച്ചിത്രം)



</doc>
<doc id="124657" url="https://ml.wikipedia.org/wiki?curid=124657" title="വല്യേട്ടൻ">
വല്യേട്ടൻ



</doc>
<doc id="124660" url="https://ml.wikipedia.org/wiki?curid=124660" title="അഗത്തിയം">
അഗത്തിയം



</doc>
<doc id="124666" url="https://ml.wikipedia.org/wiki?curid=124666" title="പുഞ്ചിരി">
പുഞ്ചിരി

 
മുഖത്തെ, പ്രധാനമായും വായയുടെ, ഇരുവശത്തുമുള്ള പേശികളെ വളയ്ക്കുന്നതു മൂലം സൃഷ്ടിക്കപ്പെടുന്ന മുഖഭാവമാണ് പുഞ്ചിരി. . ഈ ഭാവം കണ്ണുകൾക്ക് ചുറ്റിലുമായും കാണാവുന്നതാണ്. മനുഷ്യരിൽ സാധാരണയായി സുഖം, സന്തോഷം, ഉല്ലാസം എന്നിവ പ്രകടിപ്പിക്കുമ്പോഴാണ് സാ‍ധാരണയായി പുഞ്ചിരി പ്രത്യക്ഷപ്പെടുന്നത്. എന്നാൽ വ്യാകുലതയുടെ ഒരു അനൈശ്ചിക ഭാവമായും പുഞ്ചിരി വരാറുണ്ട്; ഇത് കൊഞ്ഞനം, വികൃതഹാസം തുടങ്ങിയ പേരുകളിൽ അറിയപ്പെടുന്നു. ലോകമെമ്പാടും, വികാരങ്ങക്ക് ആശയവിനിമയം നടത്തുവാനുള്ള ഒരു മാധ്യമമാണ് പുഞ്ചിരി എന്നാണ് പഠനങ്ങൾ സൂചിപ്പിക്കുന്നത്, എന്നാൽ ഇക്കാര്യത്തിൽ വിവിധ സംസ്കാരങ്ങൾ തമ്മിൽ കാതലായ വ്യത്യാസങ്ങൾ ഉണ്ട്.. ഒരു പുഞ്ചുരി യാദൃച്ഛികമോ കൃത്രിമമോ ആവാം. സന്തോഷമാണ് പുഞ്ചിരിയുടെ പ്രധാന പ്രേരണ. മൃഗങ്ങളിൽ, പല്ല് പുറത്തുകാണിക്കുന്നതിന് മനുഷ്യരിലെ പുഞ്ചിരിയുമായി സാമ്യമുണ്ടെങ്കിലും, ഇത് പൊതുവേ ഒരു അപായമുന്നറിപ്പ്‌, ഭയം, കീഴടങ്ങൽ തുടങ്ങിയവ ആശയവിനിമയം നടത്താനുള്ള മാർഗ്ഗമാണ്. മൃഗങ്ങൾ ഇത്തരത്തിൽ പല്ല് കാണിച്ചുള്ള ഭാവത്തെ ചീറുക എന്ന് വിളിക്കാറുണ്ട്.
നുണക്കുഴി.
പ്രധാനമായും പുഞ്ചിരിക്കുമ്പോൾ, ചില ആളുകളുടെ കവിളിനടിലിലെ മാസഭാഗത്തിൽ ചലനമുണ്ടാന്നതുവഴി മുഖചർമ്മത്തിൽ കാണുന്ന കുഴി പോലുള്ള അടയാളമാണ് നുണക്കുഴി. ഇവ പാരമ്പര്യമായി ലഭിക്കുന്നവയാണ്. അപൂർവ്വമായി മുഖത്തിന്റെ ഒരു വശത്ത് മാത്രമായി നുണക്കുഴി കാണാറുണ്ട്. ശരീരശാസ്‌ത്രപരമായി അപഗ്രഥിക്കുമ്പോൾ, നുണക്കുഴികൾക്ക് പിന്നിലെ കാരണം മുഖപേശികളുടെ (മുഖ്യമായും zygomaticus major) ഘടനയിൽ സംഭവിക്കുന്ന മാറ്റങ്ങളാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="124667" url="https://ml.wikipedia.org/wiki?curid=124667" title="Laughter">
Laughter



</doc>
<doc id="124674" url="https://ml.wikipedia.org/wiki?curid=124674" title="ഭാഗ്യലക്ഷ്മി">
ഭാഗ്യലക്ഷ്മി

 
മലയാളചലച്ചിത്രരംഗത്തെ ഒരു ഡബ്ബിങ് ആർട്ടിസ്റ്റാണ്‌ ഭാഗ്യലക്ഷ്മി. നാനൂറിലേറെ മലയാള സിനിമകളിലായി നിരവധി സ്ത്രീ കഥാപാത്രങ്ങൾ‌ക്ക് ശബ്ദം നൽ‌കി. കേരളസംസ്ഥാന സർ‌ക്കാറിന്റേതുൾ‌പ്പെടെ നിരവധി പുരസ്കാരങ്ങൾ‌ നേടി. ഏറ്റവും ഒടുവിലായി ഇന്ത്യൻ‌ യൂത്ത് അസോസിയേഷന്റെ കെ.ആർ‌. ദേവാനന്ദ് പുരസ്കാരം നേടി (2010 ആഗസ്റ്റ് 28). എന്റെ സൂര്യപുത്രിക്ക്, ഉള്ളടക്കം, ബലി എന്നീ ചലച്ചിത്രങ്ങൾ‌ക്ക് 1991ലും ഓർ‌മ്മകൾ‌ ഉണ്ടായിരിക്കണം, കുസൃതിക്കാറ്റ്, എന്നീ ചലച്ചിത്രങ്ങൾ‌ക്ക് 1995ലും യാത്രക്കാരുടെ ശ്രദ്ധയ്ക്ക് എന്ന ചലച്ചിത്രത്തിനു 2002ലും മികച്ച ഡബ്ബിങ് കലാകാരിക്കുള്ള കേരളസംസ്ഥാന ചലച്ചിത്രപുരസ്കാരം നേടി.
ജീവിതം.
കുമാരൻ നായരുടേയും ഭാർഗവി അമ്മയുടേയും മകളായി പാലക്കാട് ജനനം. ഷൊർണൂരിനടുത്തുള്ള കുറുപ്പത്ത് തറവാട്ടംഗം ആണ്. വളരെ ചെറുപ്രായത്തിലേ മതാപിതാക്കളെ നഷ്ടമായ ഭാഗ്യലക്ഷിമി വളർന്നത് അനാഥാലയത്തിലായിരുന്നു. പിന്നീട് വല്യമ്മയോടൊപ്പം ചെന്നൈയിൽ ജീവിച്ചു. വല്യമ്മയുടെ പ്രേരണയും നിർബന്ധവുമാണ് സിനിമാരംഗത്തേക്ക് എത്തിച്ചത്. ബാല്യകാലം മുതൽ സ്വന്തം കാലിൽ നിൽക്കുകയും ഏകദേശം 10 വയസ്സുമുതൽ ഡബ്ബിങ് രംഗത്ത് എത്തി കുടുംബത്തിനു വരുമാനമാകയും ചെയ്തു. 1975ൽ പുറത്തിറങ്ങിയ അപരാധി എന്ന ചിത്രത്തിലാണ് ആദ്യമായി ശബ്ദം നൽകിയത്. ഏതാനും സിനിമകളിൽ അഭിനയിച്ചെങ്കിലും അഭിനയം തന്റെ പണിയല്ല എന്നു തിരിച്ചറിഞ്ഞ ഭാഗ്യലക്ഷ്മി ഡബ്ബിംഗ് രംഗത്ത് ശ്രദ്ധപതിപ്പിച്ചു. നോക്കെത്താ ദൂരത്ത് കണ്ണും നട്ട് എന്ന ചിത്രത്തിലെ ഡബ്ബിങ്ങോടെ തിരക്കുള്ള ഡബ്ബിങ് ആർട്ടിസ്റ്റായി അവർ മാറി. 1991 ൽ ഡബ്ബിങ് ആർട്ടിസ്റ്റിനു കേരള സർക്കാർ അവാർഡ് ഏർപ്പെടുത്തിയപ്പോൾ ആദ്യ പുരസ്കാരം ഭാഗ്യലക്ഷ്മിയെ തേടിയെത്തി. അതിനുശേഷം മൂന്നു തവണ സംസ്ഥാന അവാർഡ് നേടി. 
വിവാഹിതയായ ഇവർ ഏറെനാളായി ഭർത്താവുമായി വേർപിരിഞ്ഞു കഴിയുകയാണ്. നിധിൻ ,സചിൻ എന്നീ രണ്ടു മക്കളുണ്ട്.
ഗ്രന്ഥം.
ഭാഗ്യലക്ഷ്മിയുടെ ആത്മകഥയാണ് "സ്വരഭേദങ്ങൾ" 
വിവാദപരമായ ആക്രമണം.
സമൂഹമാധ്യമങ്ങൾ വഴി അശ്ലീല പരാമർശങ്ങൾ നടത്തിയ യൂട്യൂബറെ താമസസ്ഥലത്ത് ചെന്ന് ഭാഗ്യലക്ഷ്മിയും അവരുടെ കൂട്ടാളിയും കൂടെ മർദ്ദിച്ച സംഭവം വളരെയധികം വിവാദങ്ങൾ സൃഷ്ടിച്ചു.2020 സെപ്റ്റംബർ 26-ന് വിജയ് നായർ എന്ന വ്യക്തിയെ ആണ് ഭാഗ്യലക്ഷ്മിയുടെ നേതൃത്വത്തിലുള്ള സംഘം കയ്യേറ്റം ചെയ്തത്.യൂട്യൂബിൽ അശ്ലീല വീഡിയോകൾ പോസ്റ്റുചെയ്യുകയും ഫെമിനിസ്റ്റുകളെ അടച്ചാക്ഷേപിക്കുകയും ചെയ്തതിൻറെ പേരിലായിരുന്നു ഇത്.ആളെ വ്യക്തമായി മനസിലാക്കുന്ന തരത്തിലുള്ള പരാമർശങ്ങൾ നടത്തി തീർത്തും അധിക്ഷേപകരമായ ചില വീഡിയോകൾ ഇയാൾ യൂട്യൂബ് ചാനലിലൂടെ പുറത്ത് വിട്ടിരുന്നു.
അവലംബം.
&lt;templatestyles src="Reflist/styles.css" /&gt;
പുറം കണ്ണി.
കേൾക്കാത്ത ശബ്ദം-ഭാഗ്യലക്ഷ്മി-മനോരമ 

</doc>
<doc id="124675" url="https://ml.wikipedia.org/wiki?curid=124675" title="കരിവേലം">
കരിവേലം

 
ഇന്ത്യൻ അറബിക് ഗം ട്രീ എന്നും അറിയപ്പെടുന്ന കരിവേലത്തിന്റെ സംസ്കൃതനാമം ബബൂൽ എന്നാണ്.
ആഫ്രിക്കയും ഇന്ത്യൻ ഉപഭൂഖണ്ഡവുമാണ് കരിവേലത്തിന്റെ ജന്മദേശങ്ങൾ. അക്കേഷ്യ ജനുസിലെ ടൈപ് സ്പീഷിസ് ആണ് കരിവേലം.
വിവരണം.
സാധാരണയായി 5-20 മീറ്റർ വരെ ഉയരത്തിൽ ഇവ വളരുന്നു. ഇടതൂർന്ന ശിഖിരങ്ങൾ ഇവയുടെ പ്രത്യേകതയാണ്. ശിഖിരങ്ങൾക്ക് ഇരുണ്ട കറുപ്പ് നിറമാണ് തടിയിലെ പിളർന്ന് കാണുന്ന വൽക്കലവും മറ്റൊരു പ്രത്യേകതയാണ്.
മഴക്കാലത്ത് നേരിയ സുഗന്ധമുള്ള പൂക്കൾ ഉണ്ടാവും. പരന്ന കായ്ക്കുള്ളിൽ വിത്തുകൾ ഉണ്ടാവും. പശ ഒട്ടിക്കാൻ പയോഗിക്കുന്നു.
രസാദി ഗുണങ്ങൾ.
രസം :കഷായം, മധുരം
ഗുണം :രൂക്ഷം, വിസദം, ഗുരു, ലേഖനം
വീര്യം :ശീതം
വിപാകം :മധുരം
ഔഷധയോഗ്യ ഭാഗം.
ഇല, തണ്ട്, പട്ട, നിര്യാസം
ഔഷധ ഉപയോഗം.
വേര്, മരപ്പട്ട, പൂക്കൾ, എന്നിവയും ചിലപ്പോൾ പശയും മരുന്നിനായി ഉപയോഗിക്കുന്നു. ഗോണേറിയ, വയറിളക്കം, പ്രമേഹം തുടങ്ങിയ രോഗങ്ങൾകുള്ള ഔഷധമായും കരിവേലം ഉപയോഗിക്കുന്നു. കൂടാതെ രക്തസ്രാവം നിർത്തുന്നതിനുള്ള ഒരു സ്തംഭനൗഷധമായും,പശ ജലമയമായ രേതസ് ഘനീഭവിപ്പിക്കാനും ഉള്ള ഔഷധമായും ഉപയോഗിക്കുന്നു. പരമ്പര്യ അറിവനുസരിച്ച് മുലകൊടുക്കുന്ന അമ്മമാർക്കു് കൂടുതൽ മുലപ്പാലുണ്ടാവാൻ ഇത് ഉപയോഗിക്കുന്നു.

</doc>
<doc id="124676" url="https://ml.wikipedia.org/wiki?curid=124676" title="ടാർ (സസ്തനി)">
ടാർ (സസ്തനി)



</doc>
<doc id="124678" url="https://ml.wikipedia.org/wiki?curid=124678" title="ഡ്രോസെറ">
ഡ്രോസെറ

 
ഡ്രോസെറേസി സസ്യകുടുംബത്തിൽപ്പെടുന്ന കീടഭോജി സസ്യമാണ് ഡ്രോസെറ. "ഡ്രോസെറോസ്" എന്ന ഗ്രീക്കു പദത്തിൽ നിന്നാണ് ഈ സസ്യനാമം നിഷ്പന്നമായിട്ടുള്ളത്. 
മറ്റ് പേരുകൾ.
ഡ്രോസെറയുടെ ഇലയിൽ ഗ്രന്ഥികളായി രൂപാന്തരപ്പെട്ടിരിക്കുന്ന രോമങ്ങളാണ് കീടങ്ങളെ കെണിയിൽപ്പെടുത്താൻ സഹായിക്കുന്ന ഒരു ദ്രാവകം സ്രവിപ്പിക്കുന്നത്. ഈ സ്രവത്തിൽ സൂര്യപ്രകാശമേല്ക്കുമ്പോൾ ഇത് തൂഷാരബിന്ദുക്കളെപ്പോലെ വെട്ടിത്തിളങ്ങുന്നു. അതിനാൽ സൂര്യ തുഷാരം (സൺ ഡ്യൂസ്), ഡ്യൂപ്ലാന്റ്സ്, അക്കരപ്പൂട, അഴുകണ്ണി എന്നീ പേരുകളിലും ഡ്രോസെറ അറിയപ്പെടുന്നു.
കാണപ്പെടുന്ന സ്ഥലങ്ങൾ.
ഡ്രോസെറയ്ക്ക് തൊണ്ണൂറോളം സ്പീഷീസുണ്ട്. ഇന്ത്യയിൽ ഇതിന്റെ മൂന്ന് ഇനങ്ങളുണ്ടെങ്കിലും "ഡ്രോസെറ പെൽടേറ്റ" എന്നയിനമാണ് സാധാരണ കാണപ്പെടുന്നത്. എല്ലാ ഭൂപ്രദേശങ്ങളിലും കാണപ്പെടുന്ന സസ്യമാണ് ഡ്രോസെറ. എന്നാൽ ചതുപ്പുനിലങ്ങളിലാണ് ഇവ സമൃദ്ധമായി വളരുന്നത്. 
സസ്യഘടന.
ഈ ദുർബല സസ്യത്തിന്റെ കാണ്ഡം വളരെച്ചെറുതാണ്. ഇലകൾ പുഷ്പാകാരികമായി ക്രമീകരിച്ചിരിക്കുന്നു. രൂപാന്തരം സംഭവിച്ച ഇലകളാണ് പ്രാണികളെ പിടിക്കാൻ സഹായിക്കുന്നത്. പത്രതലം നീളം കൂടിയതോ വൃത്താകൃതിയിലുള്ളതോ ആയിരിക്കും. 
ഇരപിടിക്കുന്ന രീതി.
പത്രതലത്തിലെ അഗ്രം ഉരുണ്ടു തടിച്ച സ്പർശകങ്ങൾ പശപോലെയള്ള ദ്രാവകം സ്രവിപ്പിക്കുന്നു. സ്പർശകങ്ങളുടെ അഗ്രത്തിൽ മഞ്ഞുതുള്ളി പോലെ കാണുന്ന ഈ സ്രവത്തെ തേൻതുള്ളിയാണെന്ന് തെറ്റിദ്ധരിച്ച് പറന്നെത്തുന്ന പ്രാണികൾ അതിൽ ഒട്ടിപ്പിടിക്കുന്നു. സൂക്ഷ്മഗ്രാഹകങ്ങളായ സ്പർശകങ്ങൾ വളരെ വേഗത്തിൽ അകത്തേക്കു വളയുന്നതിനാൽ പ്രാണി പത്രതലത്തിലെത്തുന്നു. സ്പർശകങ്ങളുടെ ഇത്തരത്തിലുള്ള വളയൽ അതിനടുത്തുള്ള മറ്റു സ്പർശകങ്ങളെക്കൂടി വളയാൻ പ്രേരിപ്പിക്കുന്നു. അതിനാൽ മറ്റു സ്പർശകങ്ങളുടെ അഗ്രഭാഗവും പ്രാണിയെ പൊതിയുന്നു. വളരെയധികം സ്പർശകങ്ങളുടെ അഗ്രങ്ങൾ ഇത്തരത്തിൽ ഇരയെ പൊതിഞ്ഞു ബന്ധിക്കുന്നു. ചിലയവസരങ്ങളിൽ ഇല തന്നെ വളഞ്ഞ് ഒരു കപ്പിന്റെ ആകൃതിയിലായിത്തീരാറുണ്ട്. ഇരയെ പൊതിയുന്ന സ്പർശകങ്ങളുടെ അഗ്രഭാഗത്തുനിന്നും സ്രവിക്കുന്ന ദ്രാവകത്തിലെ പെപ്സിൻ ഹൈഡ്രോക്ലോറിക് ആസിഡ് ഇരയുടെ ശരീരത്തിലുള്ള നൈട്രോജിനസ് സംയുക്തങ്ങളെ മുഴുവൻ ലായനി രൂപത്തിലാക്കുന്നു. ഈ ലായനിയെ ഇലയിലുള്ള കലകൾ ആഗിരണം ചെയ്യുന്നു. ലായനി വലിച്ചെടുത്തു കഴിയുമ്പോൾ സ്പർശകങ്ങൾ വീണ്ടും പൂർവസ്ഥിതിയിലെത്തുകയും പശയുള്ള ദ്രാവകം സ്രവിക്കുകയും ചെയ്യുന്നു. കാറ്റു വീശുന്നതോടെ ദഹിക്കാതെ അവശേഷിക്കുന്ന പ്രാണിയുടെ ഭാഗങ്ങൾ ഇലയിൽ നിന്ന് നീക്കം ചെയ്യപ്പെടുന്നു.
മറ്റ് സവിശേഷതകൾ.
പ്രാണികളെ ഭക്ഷിക്കാതെയും ഡ്രോസെറ സസ്യത്തിന് ജീവിക്കാനാകും എന്നതാണ് ഇവയുടെ മറ്റൊരു സവിശേഷത. വിത്തുകളുപയോഗിച്ചും കാണ്ഡം മുറിച്ചു നട്ടും പ്രജനനം നടത്തുന്ന ഈ സസ്യത്തെ ഗ്രീൻ ഹൌസുകളിൽ നട്ടുവളർ ത്താറുണ്ട്.

</doc>
<doc id="124679" url="https://ml.wikipedia.org/wiki?curid=124679" title="Drosera">
Drosera



</doc>
<doc id="124680" url="https://ml.wikipedia.org/wiki?curid=124680" title="സൂര്യ തുഷാരം">
സൂര്യ തുഷാരം



</doc>
<doc id="124681" url="https://ml.wikipedia.org/wiki?curid=124681" title="ഡ്യൂപ്ലാന്റ്സ്">
ഡ്യൂപ്ലാന്റ്സ്



</doc>
<doc id="124685" url="https://ml.wikipedia.org/wiki?curid=124685" title="മക്കിപ്പൂവ്">
മക്കിപ്പൂവ്

 
കൊളുന്ന്, കൊളുന്ത് എന്നൊക്കെ പ്രാദേശികമായി അറിയപ്പെടുന്ന മക്കിപ്പൂവ്. (makkippuvu) വടക്കെ ഇന്ത്യയിൽ കാശ്മീർ മുതൽ കുമയോൺ വരെ 2000 മുതൽ 3000 മീറ്റർ ഉയരമുള്ള സ്ഥലങ്ങളിൽ വളരുന്ന ചെടിയാണ്‌."" ശാസ്ത്രനാമം "Artemisia Maritima" L. ഇംഗ്ലീഷിൽ sea wormwood എന്നും Old woman അറിയപ്പെടുന്നു. സംസ്കൃതത്തിൽ കീടമാരി, യവാനി, ചൗഹാരം എന്നീ പേരുകളിൽ അറിയപ്പെടുന്നു. വളരെ സുഗന്ധമുള്ള ഔഷധിയാണ് മക്കിപ്പൂവ്. ഒരു മീറ്റർ വരെ ഉയരത്തിൽ ഇത് വളരുന്നു. ചുവട്ടിൽ നിന്ന് ധാരാളം ശിഖരങ്ങൾ ഇതിനുണ്ട്. കൊളുന്നിന്റെ പുതിയ തലപ്പുകൾ വെള്ള രോമങ്ങൾകൊണ്ട് പൊതിഞ്ഞിരിക്കും. ഇതിന്റെ വിളറിയ പച്ച നിറമുള്ള ഇലകൾ ചെറിയ വിള്ളലുകൾ കൊണ്ട് നിറഞ്ഞതാണ്. കൊളുന്നിന്റെ തളിരിലിലകൾ, പൂത്തലപ്പ്, വിത്ത് എന്നിവയാണ് ഔഷധ ഭാഗങ്ങൾ
രാസഘടകങ്ങൾ.
കൊളുന്നിന്റെ പുത്തലപ്പുകളിൽ നിന്നും തളിരിലകളിൽ വേർതിരിച്ചെടുക്കുന്ന സാന്റോണിന് ഉദര കൃമികളെ നശിപ്പിക്കാനുള്ള ശേഷിയുണ്ട് [""]. കാർബോക്സിലിക് ആസിഡ്, സിനിയോൾ, കാംഫീൻ, തൂജോൺ എന്നിവ ഈ ചെടിയിൽ നിന്നെടുക്കുന്നു.
വിവരണം.
ഇലകൾക്ക് സുഗന്ധമുള്ള ഈ ചെടി ഒരു കുറ്റിച്ചെടിയായി വളരുന്നു. ശാഖകളും ഉപശാഖകളും ചുവട്ടിൽ നിന്നും തന്നെയാണ് ഉണ്ടാകുന്നത്.
ഉപയോഗം.
കൃമിനാശകമായി ഉപയോഗിക്കുന്നു. കൊളുന്നിന്റെ പുത്തലപ്പുകളിൽ നിന്നും തളിരിലകളിൽ വേർതിരിച്ചെടുക്കുന്ന സാന്റോണിന് ഉദര കൃമികളെ നശിപ്പിക്കാനുള്ള ശേഷിയുണ്ട്. ഇതിന്റെ തളിരിലയും പൂത്തലപ്പും അരച്ചോ ചൊടിച്ചോ കഴിച്ചാലും ഉദര കൃമിയെ നശിപ്പിക്കുവാൻ കഴിയും. 

</doc>
<doc id="124688" url="https://ml.wikipedia.org/wiki?curid=124688" title="വലവൂർ">
വലവൂർ

 
കോട്ടയം ജില്ലയിൽ മീനച്ചിൽ താലൂക്കിൽ കരൂർ പഞ്ചായത്തിൽ പെട്ട ഒരു ചെറുപട്ടണമാണ് വലവൂർ. പാലായും ഉഴവൂരുമാണ് ഏറ്റവും സമീപ പട്ടണങ്ങൾ. കോട്ടയം ഇന്ത്യൻ ഇൻസ്റ്റിറ്റ്യൂട്ട് ഓഫ് ഇൻഫർമേഷൻ ടെക്നോളജിയുടെ സ്ഥിരം കാമ്പസ് വലവൂരിലാണ് നിർമ്മിച്ചു കൊണ്ടിരിക്കുന്നത്.
വലവൂർ മഹാദേവ ക്ഷേത്രം, സെന്റ്. മേരീസ് ചർച്ച്, ഫാത്തിമാ മാതാ ചർച്ച് എന്നിവയാണ്‌ ഇവിടുത്തെ പ്രധാന ആരാനാലയങ്ങൾ. സർക്കാർ യു.പി സ്കൂളാണ് പ്രധാന വിദ്യാലയം.
കരൂർ കൃഷിഭവൻ, പോസ്റ്റോ ഫീസ്, എസ്.ബി.ഐ, വലവൂർ സർവീസ് സഹകരണ ബാങ്ക്, വലവൂർ ആർ.പി.എസ് എന്നിവയാണ് ഇവിടെ പ്രവർത്തിക്കുന്ന മറ്റ് പ്രധാന സ്ഥാപനങ്ങൾ.

</doc>
<doc id="124692" url="https://ml.wikipedia.org/wiki?curid=124692" title="മുനിസിപ്പാലിറ്റി">
മുനിസിപ്പാലിറ്റി



</doc>
<doc id="124694" url="https://ml.wikipedia.org/wiki?curid=124694" title="ഉണ്ണികളേ ഒരു കഥ പറയാം (മലയാളചലച്ചിത്രം)">
ഉണ്ണികളേ ഒരു കഥ പറയാം (മലയാളചലച്ചിത്രം)



</doc>
<doc id="124695" url="https://ml.wikipedia.org/wiki?curid=124695" title="Akali">
Akali



</doc>
<doc id="124696" url="https://ml.wikipedia.org/wiki?curid=124696" title="പടയോട്ടം (മലയാളചലച്ചിത്രം)">
പടയോട്ടം (മലയാളചലച്ചിത്രം)



</doc>
<doc id="124697" url="https://ml.wikipedia.org/wiki?curid=124697" title="Padayottam Malayalam Movie">
Padayottam Malayalam Movie



</doc>
<doc id="124698" url="https://ml.wikipedia.org/wiki?curid=124698" title="കേരളത്തിലെ നഗരസഭകൾ">
കേരളത്തിലെ നഗരസഭകൾ

 
അധികാര വികേന്ദ്രീകരണം നടപ്പാക്കിയ രീതിയിലെ അടിസ്ഥാന ഭരണ രൂപങ്ങളിലൊന്നാണ് മുനിസിപ്പാലിറ്റി. ത്രിതല പഞ്ചായത്തു ഭരണസംവിധാനം നിലവിൽ വരുന്നതിനു മുൻപു പഞ്ചായത്ത്, നഗരസഭ (മുനിസിപ്പാലിറ്റി), കോർപ്പറേഷൻ എന്നിങ്ങനെയായിരുന്നു അത്. 
അധികാര വികേന്ദ്രീകരണം ഇന്ത്യൻ നഗരങ്ങളിലും യാഥാർത്ഥ്യം ആയത്‌ ഡിസംബർ 1992 ല് നിലവിൽ വന്ന എഴുപത്തി നാലാമത് ഭരണഘടന ഭേതഗതിയാൽ നിലവിൽ വന്ന നഗര പാലിക (Nagarapalika ) നിയമം അനുസ്സരിച്ചാണ്. 
കേരളത്തിലെ നഗരസഭകൾ ഭൂപടത്തിൽ.
&lt;mapframe width="500" height="500" text="കേരളത്തിലെ നഗരസഭകൾ" align="center"&gt;
 "type": "ExternalData",
 "service": "geoshape",
 "properties": {
 "stroke": "#ff0000",
 "stroke-width": 1
&lt;/mapframe&gt;
മുനിസിപ്പാലിറ്റികൾ ഗ്രേഡുകൾ തിരിച്ച്.
ആകെ വിസ്തൃതി, ജനസംഖ്യ, വരുമാനം, വ്യാവസായിക വികസനം തുടങ്ങിയ വിവിധ ഘടകങ്ങൾ‌ പരിഗണിച്ച് സംസ്ഥാന സർ‌ക്കാർ‌ മുനിസിപ്പാലിറ്റികളെ വിവിധ ഗ്രേഡുകളായി തിരിച്ചിരിക്കുന്നു.
അവലംബം‌.
&lt;templatestyles src="Reflist/styles.css" /&gt;

</doc>
<doc id="124701" url="https://ml.wikipedia.org/wiki?curid=124701" title="History of Linux">
History of Linux



</doc>
<doc id="124702" url="https://ml.wikipedia.org/wiki?curid=124702" title="Jataka Tales">
Jataka Tales



</doc>
<doc id="124703" url="https://ml.wikipedia.org/wiki?curid=124703" title="Opera Mini">
Opera Mini



</doc>
<doc id="124704" url="https://ml.wikipedia.org/wiki?curid=124704" title="Golden Palm Award">
Golden Palm Award



</doc>
<doc id="124705" url="https://ml.wikipedia.org/wiki?curid=124705" title="Agattiyam">
Agattiyam



</doc>
<doc id="124707" url="https://ml.wikipedia.org/wiki?curid=124707" title="വച്ചേലിയ">
വച്ചേലിയ

 
ഫാബേസീ സസ്യകുടുംബത്തിലെ ഒരു ജനുസാണ് വച്ചേലിയ (Vachellia). 2005 വരെ ഇതിലെ അംഗങ്ങളെ അക്കേഷ്യ എന്ന ജനുസിലെ അംഗങ്ങളായിട്ടാണു കരുതിയിരുന്നത്.
പ്രത്യേകതകൾ.
അക്കേഷ്യ ഇനങ്ങൾ മുള്ളുള്ള മരങ്ങളോ[""] കുറ്റിച്ചെടികളോ മരവള്ളികളോ ആണ്. പത്രങ്ങൾ ദ്വിപിച്ഛകങ്ങളും (bipinnate) പത്രകങ്ങൾ (leaflets) വളരെ ചെറുതുമാണ്. ആസ്ട്രേലിയയിലെയും മറ്റും വരണ്ട പ്രദേശങ്ങളിൽ വളരുന്ന അക്കേഷ്യ ജാതികളിൽ പർണകവൃന്ത (petiolle)ങ്ങളിൽ പത്രകങ്ങൾ വളരാതിരിക്കുകയും അവ പച്ചനിറമുള്ള പരന്ന തണ്ടുകളായി മാറി ഇലകൾ നിർവഹിക്കുന്ന പ്രകാശസംശ്ളേഷണ കർമത്തിൽ (photosynthsis) ഏർപ്പെടുകയും ചെയ്യുന്നു. ഇതിനെ പർണാഭവൃന്തം എന്നു പറയുന്നു. സൂര്യപ്രകാശംകൊണ്ട് അധികം ജലാംശം ആവിയായി നഷ്ടപ്പെട്ട് ചെടിക്ക് ഹാനി സംഭവിക്കാതിരിക്കുന്നതിനുള്ള ഒരു ഉപാധിയായി, ഈ പർണകവൃന്തങ്ങൾ ചെടികളിൽ ലംബമായി സ്ഥിതിചെയ്യുന്നു. അനുപർണങ്ങ(stipule)ളില്ല. പുഷ്പങ്ങൾ ചെറുതാണ്. ഉരുണ്ടതോ നീളം കൂടിയതോ ആയ പ്രകീല(spike)ങ്ങളായാണ് പുഷ്പങ്ങളുണ്ടാകുന്നത്. പൂങ്കുലവൃന്തത്തിന് ഒന്നോ രണ്ടോ സഹപത്രങ്ങളും, ഓരോ പൂവിനും ഒരു സഹപത്രിക വീതവും കാണുന്നു. ബാഹ്യദളങ്ങൾ അഞ്ചെണ്ണം. ചിലപ്പോൾ മൂന്നോ, നാലോ, ആറോ യോജിച്ചും കാണപ്പെടുന്നു. അപ്പോൾ അവയുടെ അറ്റങ്ങൾ വിഭജിതമായിരിക്കും. ദളങ്ങൾ എണ്ണത്തിൽ ബാഹ്യദളങ്ങൾക്കു സമമാണ്; ഇവ യോജിച്ചിരിക്കുന്നു. വിരളമായിട്ടു മാത്രമേ ഇവ സ്വതന്ത്രമായി കാണപ്പെടുന്നുള്ളൂ. കേസരങ്ങൾ (stamens) എണ്ണത്തിൽ വളരെ അധികമുണ്ട്; ഇവ സ്വതന്ത്രമായിട്ടുള്ളവയോ ആധാരഭാഗം (base) സംയോജിച്ചിട്ടുള്ളവയോ ആണ്. പരാഗകോശങ്ങൾ ചെറിയവയാണ്. അണ്ഡങ്ങൾ രണ്ടോ അതിലധികമോ കാണുന്നു. വർത്തിക തന്തു രൂപത്തിലുള്ളതും വർത്തികാഗ്രം ചെറുതുമാണ്. കായ പരന്നതോ ഉരുണ്ടതോ ആയിരിക്കും. വിത്തുകളുടെ ഇടയ്ക്കുള്ള ഫലഭിത്തി ഉപസങ്കോചത്തോടുകൂടിയതാണ്.
ഉപയോഗം.
അക്കേഷ്യാമരങ്ങൾ പല പ്രകാരത്തിൽ ഉപയോഗമുള്ളവയാണ്. ദക്ഷിണ പൂർവ ആഫ്രിക്കയിലെ ഉഷ്ണമേഖലാ പ്രദേശങ്ങളിൽ വളരുന്ന അക്കേഷ്യ സെനഗാൾ (A.senegal) എന്നയിനത്തിൽനിന്നും ഒരിനം പശ ലഭിക്കുന്നു. വടക്കേ ഇന്ത്യയിൽ എല്ലായിടത്തും തെക്കേ ഇന്ത്യയിൽ ചില സ്ഥലങ്ങളിലും കണ്ടുവരുന്ന അക്കേഷ്യ അറബിക്ക (A.arabika) മരങ്ങളിൽ നിന്നും പശ ലഭിക്കുന്നുണ്ട്. അക്കേഷ്യ കടേച്ചു(A.catechu)വിൽ നിന്നാണ് കറ്റേച്ചു അഥവാ കച്ച് എന്ന ടാനിൻ (Tanin) പ്രധാനമായും ഉത്പാദിപ്പിക്കുന്നത്. ഈ മരങ്ങളുടെ ദാരുവിൽനിന്നെടുക്കുന്ന സത്ത് കാക്കിത്തുണിക്കു ചായം കൊടുക്കാനുപയോഗിക്കുന്നു
മിക്ക അക്കേഷ്യമരങ്ങളുടെയും തൊലിയിൽ ധാരാളം ടാനിൻ അടങ്ങിയിട്ടുണ്ട്. അ. അറബിക്ക എന്ന ടാനിൻ ചർമശോധനത്തിനായി (Tanning) ഉപയോഗിക്കുന്നു. ഗോൾഡൻ വാറ്റിൽ (A.pycnatha) സിൽവർ വാറ്റിൽ (A.dealbata), ടാൻ വാറ്റിൽ (A.decurrens) എന്നീ മരങ്ങളുടെ തൊലിയിൽ നിന്നുമാണ് പ്രധാനമായും ടാനിൻ ഉത്പാദിപ്പിക്കുന്നത്. ഇന്ത്യയിലെ ഉഷ്ണമേഖലാ പ്രദേശങ്ങളിലും പർവതങ്ങളിലും ടാനിനുവേണ്ടി ഈ വിദേശസസ്യങ്ങളെ വളർത്തുന്നുണ്ട്. ആസ്ട്രേലിയയിലാണ് ഈ മരങ്ങൾ അവയുടെ നൈസർഗികമായ വളർച്ചയിലെത്തുന്നത്.
അക്കേഷ്യ ലൂക്കോഫ്ളിയ(A.leucophlea)യുടെ മരത്തൊലിയിൽ നിന്ന് ടാനിനും ഒരിനം നാരും ലഭിക്കുന്നു. അ. ഫർനീസിയാന (A.farnesiana)യുടെ പുഷ്പങ്ങളിൽനിന്നും 'കസ്സി' അഥവാ 'വിലായതികിക്കാർ' എന്ന സുഗന്ധദ്രവ്യം ഉത്പാദിപ്പിക്കുന്നു. ദക്ഷിണ ഭാരതത്തിലെ ചില സ്ഥലങ്ങളിൽ സോപ്പിനുപകരം അ. കോൺസിന്ന (A.concinna)യുടെ മൃദുവായ ഫലങ്ങൾ ഉപയോഗിക്കുന്നു. കേരളത്തിൽ സർവസാധാരണമായി ഉപയോഗിച്ചുവരുന്ന ഇഞ്ച (A.incia) ഈ ജീനസിൽപെട്ടതാണ്. 
ചില ഇനം അക്കേഷ്യകളുടെ തടി വീടുപണിക്കും വീട്ടുസാധനങ്ങൾ ഉണ്ടാക്കുന്നതിനും ഉപയോഗിക്കാറുണ്ട്. ആസ്ട്രേലിയൻ കരിമരവും (A.melanoxylon), ഇന്ത്യൻ വെൻവെള്ളയും (A.ferru-genea) വീടു പണിയുന്നതിനും കാർഷികോപകരണങ്ങൾ നിർമ്മിക്കുന്നതിനും ഉപയോഗിക്കുന്നു.
അക്കേഷ്യ ഹോമാലോഫില്ല (Acacia homalphylla)യുടെ സുഗന്ധമുള്ള തടികൊണ്ട് വാസ്തുശില്പങ്ങൾ ഉണ്ടാക്കുന്നു. സാൻഡ്വിച്ച് ദ്വീപുകളിൽ വളരുന്ന അ. ക്വൊ (A.coa) എന്ന വൃക്ഷം വീണയുണ്ടാക്കാൻ അനുയോജ്യമാണ്.
ചില ജാതി അക്കേഷ്യമരങ്ങളിൽ മുള്ള് വളരെ അധികം കാണുന്നു. ആസ്റ്റ്രേലിയൻ കംഗാരുമുള്ള് (A.cacia armata), ആഫ്രിക്കൻ ഒട്ടകമുള്ള് (Acacia giraffae), അക്കേഷ്യ ലാട്രോണം (Acacia latronum) എന്നിവ ഉദാഹരണങ്ങളാണ്. ഇവയുടെ പൊള്ളയായ മുള്ളുകളിൽ എറുമ്പുകൾ നിവസിക്കുന്നു. ഈ ചെടിയുടെ പത്രവൃന്തത്തിൽ നിന്നുണ്ടാകുന്ന ഒരുതരം സ്രവം ഈ എറുമ്പുകളുടെ ഭക്ഷണമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="124708" url="https://ml.wikipedia.org/wiki?curid=124708" title="മാർ ഇവാനിയോസ് കോളേജ്">
മാർ ഇവാനിയോസ് കോളേജ്

 
തിരുവനന്തപുരം നഗരത്തിൽ സ്ഥിതിചെയ്യുന്ന ഒരു കലാലയമാണ്‌ മാർ ഇവാനിയസ് കോളേജ്. തിരുവനന്തപുരത്തെ നാലാഞ്ചിറയിലുള്ള ബഥനി ഹിൽസിലെ നൂറുകണക്കിനു ഏക്കർ സ്ഥലത്തെ വിശാലമായ ക്യാമ്പസിലാണ്‌ മാർ ഇവാനിയോസ് കോളേജ് നിലകൊള്ളുന്നത്. കേരള സർവകലാശാലക്ക് കീഴിലുള്ള ഈ കലാലയത്തിന്റെ ആപ്തവാക്യം "വെറിറ്റാസ് വോസ് ലിബറാബിറ്റ്" എന്നാണ്‌; "സത്യം നിങ്ങളെ മോചിപ്പിക്കും" എന്നർഥം.
അമിക്കോസ് (AMICOS-Association of Mar Ivanios College Old Students) എന്ന പേരിലുള്ള ഈ കലാലയത്തിന്റെ അലും‌മ്‌നി ശാഖകൾ വിവിധ രാജ്യങ്ങളിൽ പ്രവർത്തിച്ചു വരുന്നു.
ചരിത്രം.
1949 ൽ ആണ്‌ മാർ ഇവാനിയോസ് കോളേജ് സ്ഥാപിതമാവുന്നത്. സീറോ-മലങ്കര കാത്തലിക് ചർച്ചിന്റെ ആർച്ച് ബിഷപ്പായിരുന്ന പരേതനായ മാർ ഇവാനിയോസിന്റെ സ്വപ്ന സന്തതിയാണ്‌ മാർ ഇവോനിയസ് കോളേജ്.ആർച്ച് ബിഷപ്പ് ബെനഡിക്ട് മാർ ഗ്രിഗോറിയസായിരുന്നു കോളജിൻറെ ആദ്യ പ്രിൻസിപ്പൾ. കോളജിൽ ഇംഗ്ലീഷ്, സിറിയക്, മലയാളം, ഹിന്ദി, തമിഴ്, ഫ്രഞ്ച്, മാത്തമെന്റിക്സ്, സ്റ്റാറ്ററ്റിക്സ്, ഫിസ്ക്സ്, കെമിസ്ട്രി, ബോട്ടണി, ബയോടെക്നോളജി, സുവോളജി, ഇക്കണോമിക്സ്, ഹിസ്റ്ററി, പൊളിറ്റിക്കൽ സയൻസ്, കൊമേഴ്ല്, ഫിസിക്കൽ എഡുക്കേഷൻ, ബി.വി.എം.സി, ടൂറിസം എന്നീ ഡിപ്പാർട്ട്മെൻറുകളാണുള്ളത്. 2014-ൽ കോളജിന് യു.ജി.സി അക്കാദമിക സ്വയംഭരണം നൽകി. സെൽഫ് ഫൈനാൻസ് കോഴ്സുകൾ പ്രവർത്തിക്കുന്നു
അവലംബം.
&lt;templatestyles src="Reflist/styles.css" /&gt;

</doc>
<doc id="124709" url="https://ml.wikipedia.org/wiki?curid=124709" title="Mar Ivanios College">
Mar Ivanios College



</doc>
<doc id="124711" url="https://ml.wikipedia.org/wiki?curid=124711" title="മാർ ഇവാനിയസ് കോളേജ്">
മാർ ഇവാനിയസ് കോളേജ്



</doc>
<doc id="124713" url="https://ml.wikipedia.org/wiki?curid=124713" title="William Wordsworth">
William Wordsworth



</doc>
<doc id="124714" url="https://ml.wikipedia.org/wiki?curid=124714" title="Tycho Brahe">
Tycho Brahe



</doc>
<doc id="124715" url="https://ml.wikipedia.org/wiki?curid=124715" title="John von Neumann">
John von Neumann



</doc>
<doc id="124716" url="https://ml.wikipedia.org/wiki?curid=124716" title="കൂറ">
കൂറ



</doc>
<doc id="124720" url="https://ml.wikipedia.org/wiki?curid=124720" title="കൂർമ്മൽ എഴുത്തച്ഛൻ">
കൂർമ്മൽ എഴുത്തച്ഛൻ

 
വടക്കൻ കേരളത്തിലെ പ്രധാന തെയ്യങ്ങളിൽ ഒന്നായ പൊട്ടൻ തെയ്യത്തിന്റെ തോറ്റത്തിനെ ക്രമപ്പെടുത്തിയെടുത്ത വ്യക്തിയാണ് കൂർമ്മൽ എഴുത്തച്ഛൻ . കാസർഗോഡ് ജില്ലയിലെ കാഞ്ഞങ്ങാടിനടുത്ത് അജാനൂരിൽ കൂർമ്മൽ തറവാട്ടിലാണ് (കൂർമ്മൽ മൂലച്ചേരി - പടിഞ്ഞാറേക്കര) ഇദ്ദേഹം ജനിച്ചത്. മഡിയൻ കൂലോം രണ്ടില്ലം എട്ട് തറവാട്ടിൽ (മഡിയൻ, മൂലച്ചേരി) ഒന്നിലായ മൂലച്ചേരിയിൽ ഈ തറവാടു പെടുന്നു.
ജീവിതചരിത്രം.
പതിനെട്ടാം നൂറ്റാണ്ടിന്റെ ആദ്യകാലത്താണ് എഴുത്തച്ഛൻ ജീവിച്ചിരുന്നത് എന്നു വിശ്വസിക്കപ്പെടുന്നു. കൂർമ്മൽ എന്നതു തറവാട്ടുപേരാണ്‌‍. പടിഞ്ഞാറേക്കരയിലെ ഒരു പ്രമുഖ നായർ‌ തറവാടാണ്‌ കൂർമ്മൽ. എഴുത്തച്ഛന്റെ പേരെന്താണെന്നു കണ്ടുപിടിക്കാൻ മതിയായ തെളിവുകൾ ഒന്നും തന്നെ കണ്ടുകിട്ടിയിട്ടില്ല. എഴുത്തച്ഛന്റെ ഭൗതികശരീരം അടക്കം ചെയ്ത അജാനൂർ പടിഞ്ഞാറേക്കരയിലുള്ള സമാധിക്കാവ് തീയ്യസമുദായക്കാരായ പൂരക്കളിപ്പണിക്കർ‌മാരുടെ ഒരു പ്രധാന തീർത്ഥാടന കേന്ദ്രമാണ്‌. ജീവിതകാലത്തുതന്നെ അദ്ദേഹത്തിന്റെ ഗ്രന്ഥ കെട്ടുകളും മറ്റും നൽകിയത് അടോട്ട് പണിക്കർ വീട് എന്ന തീയ്യ തറവാടിനായിരുന്നു. ഈ തറവാട്ടിലെ പൂരക്കളി പണിക്കർ‌മാർ പൂരക്കളിക്കു പോകുമ്പോൾ കാവിൽ‌പോയി മൗനാനുവാദം ചോദിക്കുന്ന ചടങ്ങ് ഇന്നും നിലനിൽ‌ക്കുന്നു. പരമ്പരാഗത എഴുത്തശാൻ‌ ആയിരിക്കണം കൂർമ്മൽ എഴുത്തച്ഛൻ എന്ന് വിശ്വസിക്കുന്നു. പടിഞ്ഞാറേക്കരയിൽ എഴുത്തച്ഛൻ സ്ഥാപിച്ച എഴുത്ത്കൂട് ഇരുപതാം നൂറ്റാണ്ടിന്റെ ആദ്യ ദശകങ്ങളിൽ കൂടി പ്രവർത്തിച്ചിരുന്നു. അന്ധവിശ്വാസത്തിന്റേയും അനാചാരത്തിന്റേയും ലോകത്ത് ഒതുങ്ങിപ്പോയ ഒരു ജനതയിലേക്ക് വിദ്യയിലൂടെ സമത്വബോധത്തിന്റെ പ്രകാശം പരത്തിയ ഗുരുവര്യനായി എഴുത്തച്ഛൻ വാഴ്‌ത്തപ്പെടുന്നു.
പൊട്ടൻ തെയ്യത്തിന്റെ തോറ്റം.
നൂറ്റാണ്ടുകളായി ഒരു സമൂഹത്തിന്റെ മനസ്സിൽ ഖനീഭവിച്ച അമർഷത്തിന്റെ അഗ്നിജ്വാലകളാണ്‌ പൊട്ടൻ തെയ്യത്തിന്റെ തോറ്റത്തിലൂടെ പുറത്തു വരുന്നത്. ജാതീയതയുടെ പേരുപറഞ്ഞ് തീണ്ടാപ്പാടകലെ നിർത്തിയ താഴ്‌ന്ന ജാതിക്കാരൻ ജാതിവൈകൃതത്തിന്റേയും അയിത്താചാരങ്ങളുടേയും നിരർ‌ത്ഥകതയെ ചോദ്യം ചെയ്യുന്നവയാണ് തോറ്റം പാട്ട്. തന്റെ ചുറ്റുപാടും അധിവസിച്ചിരുന്ന കീഴാളജനവിഭാഗം അനുഭവിച്ച പീഡനവും അവഗണനയും നേരിട്ടുകണ്ട എഴുത്തച്ഛനിലുണ്ടായ വെളിപാടാണ്‌ ഈ തോറ്റം പാട്ട്. വടക്കൻ‌ കേരളത്തിലെ സാമൂഹിക മാറ്റത്തിന്റെ ആക്കം കൂട്ടാൻ ഈ തോറ്റം പാട്ടുകൾ‌ക്കായി. ജാതിഭേദമന്യേ എല്ലാ വീടുകളിലും കെട്ടിയാടുന്ന തെയ്യമാണ്‌ പൊട്ടൻ‌ തെയ്യം. ജാതിമേധാവിത്വം കൊടികുത്തി വാണിരുന്ന ഒരു കാലഘട്ടത്തിൽ സമൂഹമനസാക്ഷിയുടെ മുമ്പിൽ വിപ്ലവകരമായ ഒട്ടേറെ ചോദ്യങ്ങൾ എറിഞ്ഞുകൊടുക്കുകയാണ്‌ ഈ തോറ്റമ്പാട്ടിലൂടെ എഴുത്തച്ഛൻ‌ ചെയ്തത്.
തോറ്റം പാട്ടിലെ ചില വരികൾ.
നീങ്കളെ കൊത്ത്യാലുമൊന്നല്ലേ ചോര
നാങ്കളെ കൊത്ത്യാലുമൊന്നല്ലേ ചോര?
നാങ്കളെ കുപ്പയിൽ നട്ടോരു വാഴ
പ്പഴമല്ലോ നീങ്കടെ തേവനു പൂജ!
നാങ്കളെ കുപ്പയിൽ നട്ടോരു തൃത്താരു-
പ്പൂവല്ലേ നീങ്കടെ തേവനു മാല!
നാങ്കളെ തോണി കടന്നില്ലെ നീങ്കൾ
നാങ്കളെ തേങ്ങയുടച്ചില്ലേ നീങ്കൾ
ചന്ദനം ചാർത്തി നടപ്പുണ്ട് ചൊവ്വറ്
ചേറുമണിഞ്ഞ് നടപ്പുണ്ട് നാങ്കൾ,
വെറ്റില തിന്ന് നടപ്പുണ്ട് ചൊവ്വറ്
അല്ലിക്ക തിന്ന് നടപ്പുണ്ട് നാങ്കൾ
ആനപ്പുറത്തേറി ചൊവ്വറ് വരുമ്പം
പോത്തിൻ പുറത്തേറി നാങ്കൾ വരുവൻ
പെരിയോന്റെ കോയിക്കലെല്ലാരും ചെല്ലുമ്പം
അവിടേക്ക് നീങ്കളും നാങ്കളുമൊപ്പമല്ലേ?
=അവലംബം=
കാസർഗോഡ്: ചരിത്രവും സമൂഹവും - കാസർഗോഡ് ജില്ലാ പഞ്ചായത്ത് പ്രസിദ്ധീകരണം.

</doc>
<doc id="124723" url="https://ml.wikipedia.org/wiki?curid=124723" title="അക്കാപുൽകോ">
അക്കാപുൽകോ

 
മെക്സിക്കോയിൽ പസിഫിക് തീരത്തുള്ള തുറമുഖ പട്ടണവും ടൂറിസ്റ്റ്കേന്ദ്രവുമാണ് അക്കാപുൽകോ. പ്രകൃതിദത്തമായ സൗകര്യങ്ങൾ കൊണ്ട് ലോകത്തിലെ ഒന്നാംകിടയിലുള്ള ഒരു തുറമുഖമാണിത്. സ്പാനിഷ് ആധിപത്യകാലത്ത് (1521-1822) ഫിലിപ്പീൻസിലേക്കും മറ്റും പോകുന്ന പടക്കപ്പലുകളുടെ താവളമായിരുന്നു അക്കാപുൽകോ.
നഗരത്തിന്റെ ചുറ്റും നെടുംതൂക്കായി പൊങ്ങിനിൽക്കുന്ന പർവതങ്ങൾ ഉണ്ട്. എന്നാൽ അവ ഉൾനാടൻ പട്ടണങ്ങളുമായി കരമാർഗ്ഗമുള്ള സമ്പർക്കത്തിനു തടസം സൃഷ്ടിക്കുന്നില്ല. മെക്സിക്കോസിറ്റി ഉൾപ്പെടെയുള്ള നഗരങ്ങൾ ഈ തുറമുഖവുമായി റോഡുമാർഗ്ഗം വ്യാപാരബന്ധം പുലർത്തിപ്പോരുന്നു. സാൻഫ്രാൻസിസ്കോ വഴി പനാമാതോടിലൂടെ കിഴക്കോട്ടു പോകുന്ന എല്ലാ കപ്പലുകളും ഇവിടെയും അടുക്കുന്നു. തന്മൂലം ഇതു വാണിജ്യ പ്രധാനമായ ഒരു തുറമുഖമാണ്. പഞ്ഞി, പഞ്ചസാര, സോപ്പ്, മസ്ലീൻ, പുകയില, കൊക്കോ, തുകൽസാധനങ്ങൾ എന്നിവ പ്രധാന കയറ്റുമതികളിൽ ഉൾപ്പെടുന്നു. ആഴക്കടൽ മീൻപിടുത്തം ഇവിടെ അഭിവൃദ്ധിപ്പെട്ടിട്ടുണ്ട്. ഇതു ഒരു ഒഴിവുകാല ഉല്ലാസകേന്ദ്രമാണ്. പട്ടണത്തിലെ ജനസംഖ്യ: 6,38,000 (2003).

</doc>
<doc id="124728" url="https://ml.wikipedia.org/wiki?curid=124728" title="Akatthiyar">
Akatthiyar



</doc>
<doc id="124729" url="https://ml.wikipedia.org/wiki?curid=124729" title="Acanthopterygii">
Acanthopterygii



</doc>
<doc id="124730" url="https://ml.wikipedia.org/wiki?curid=124730" title="ഇന്ത്യയിലെ പഞ്ചായത്തി രാജ്">
ഇന്ത്യയിലെ പഞ്ചായത്തി രാജ്

 
ഇന്ത്യയിലെ ഗ്രാമീണ അധികാര വികേന്ദ്രീകരണ സംവിധാനമാണ്പഞ്ചായത്തി രാജ് അഥവാ പഞ്ചായത്ത് രാജ്. ഗാന്ധിജി വിഭാവനം ചെയ്ത ഗ്രാമസ്വരാജ് എന്ന സങ്കൽപ്പത്തിൻറെയും, ഗ്രാമസ്വരാജിലൂടെ പൂർണ്ണ സ്വരാജ് എന്ന ദർശനത്തിൻറെയും പ്രായോഗികമായ നടപ്പാക്കൽ ആണ് പഞ്ചായത്തി രാജ്. സ്വരാജ്” സങ്കല്പം കേവലം ബ്രിട്ടീഷുകാർ ഇന്ത്യ വിടുക എന്നിടത്ത് അവസാനിക്കാതെ ഓരോ ഇന്ത്യൻ ഗ്രാമവും സ്വാശ്രയമായിത്തീരുക എന്നതാണ് അന്തിമ ലക്ഷ്യമെന്നു ഗാന്ധിജി പ്രഖ്യാപിച്ചതാണ് ഇത്തരമൊരു സംരംഭത്തിന്റെ പ്രചോദനം.
ആരംഭം.
അധികാരവികേന്ദ്രീകരണത്തെക്കുറിച്ച് , ബൽവന്ത് റായി മേത്ത കമ്മറ്റി സമർപ്പിച്ച നിർദ്ദേശങ്ങൾ പ്രകാരം ഇന്ത്യയിൽ ‍പഞ്ചായത്ത് രാജ് പദ്ധതി ആവിഷ്കരിച്ചു. 1959 ഒക്ടോബർ 2-ന് രാജസ്ഥാനിലെ നഗൗരിൽ ഇന്ത്യയിലെ പഞ്ചായത്ത് രാജ് സംവിധാനത്തിനു ആരംഭമായി. 1960 ജനവരി 18-ന് ഏറ‍ണാകുളത്ത് കേരളത്തിലെ പഞ്ചായത്ത് രാജ് ഭരണസംവിധാനം ഉദ്ഘാടനം ചെയ്തത് നെഹ്രുവാണ്‌. എഴുപത്തി മൂന്നാമത് ഭരണഘടനാ ഭേദഗതി പ്രകാരമാണ് പഞ്ചായത്ത് രാജ് വ്യവസ്ഥ ഇന്ത്യയിൽ ആകമാനം നിലവിൽ വന്നത്.അധികാര വികേന്ദ്രീകരണത്തിൻറെ മാർഗരേഖയായി മാറിയ ബൽവന്ത്റായ് മേത്ത കമ്മിറ്റി റിപ്പോർട്ട് ദേശീയ വികസന സമിതി 1958ൽ അംഗീകരിച്ചതോടെ ആദ്യം രാജസ്ഥാനിലും തുടർന്ന് മറ്റ് സംസ്ഥാനങ്ങളിലും നവീനമായ ഗ്രാമഭരണ സമിതികൾ ഉദയം ചെയ്തു തുടങ്ങി. 73-ാം ഭരണഘടനാ ഭേദഗതി ബില്ലിൽ 1993 എപ്രിലിൽ രാഷ്ട്രപതി ഒപ്പു വച്ചതോടെ പഞ്ചായത്ത് രാജ് സംവിധാനം ശക്തമായി. ഇന്ത്യയിലെ പഞ്ചായത്തുകൾക്ക് ഭരണഘടനാ സാധുത കൈവന്നു. 
എഴുപത്തി മൂന്നാമത് ഭരണഘടനാ ഭേദഗതി വിശദമായി.
1992ലെ ഈ ഭരണഘടനാ ഭേദഗതി പ്രകാരം എല്ലാ പഞ്ചായത്തുകളിലെയും ഗ്രാമങ്ങളിലെയും വാർഡുകളിൽ രജിസ്റ്റർ ചെയ്ത വോട്ടർമാരുടെ സമ്മേളനമായ ഗ്രാമസഭകൾക്ക് ഭരണഘടനാപരമായ അംഗീകാരം ലഭിച്ചു. ഇതുവഴി, ഗ്രാമ പഞ്ചായത്, ബ്ലോക്ക് പഞ്ചായത് , ജില്ലാ പഞ്ചായത് എന്ന ത്രിതല പഞ്ചായത്ത് സംവിധാനം നിലവിൽ വന്നു. ഇവിടങ്ങളിൽ അഞ്ച് വർഷത്തിൽ ഒരിക്കൽ ജനപ്രതിനിധികളെ തെരഞ്ഞെടുക്കുക എന്നത് നിർബന്ധമാക്കി. വനിതകൾക്കും പിന്നോക്ക പട്ടിക ജാതി വിഭാഗങ്ങൾക്കും സംവരണം ഉറപ്പാക്കി. അധികാരം ജനങ്ങളിൽ എത്തുക, സാധാരണക്കാരിൽ എത്തുക എന്നത് ഇന്ത്യയെപ്പോലെ അധികം വൈരുദ്ധ്യങ്ങളും ജനസംഖ്യയുള്ള ഒരു രാജ്യത്ത് ദുഷ്കരമായ കാര്യമാണെങ്കിലും നാമത് നേടിയിരിക്കുയാണ്. കേരളവും , കർണ്ണാടകവും സംസ്ഥാന ബജറ്റിൻറെ യഥാക്രമം 40ഉം 34ഉം ശതമാനം വീതം പഞ്ചായത്തുകളുടെ പ്രവർത്തനത്തിനായി നീക്കിവയ്ക്കുന്നുണ്ട്. മറ്റ് സംസ്ഥാനങ്ങൾക്ക് ഇതൊരു മാതൃകയാണ്.
"വികേന്ദ്രീകരണത്തിലൂടെ അധികാരം ജനങ്ങളിലേക്ക്”.
"വികേന്ദ്രീകരണത്തിലൂടെ അധികാരം ജനങ്ങളിലേക്ക്” എന്ന തത്ത്വം പ്രായോഗവൽക്കരിക്കുകയാണ് തദേശ ഭരണ സ്ഥാപനങ്ങളുടെ പ്രഥമ ലക്‌ഷ്യം. അതിലൂടെ സമഗ്രമായ വികസനം ജനങ്ങളുടെ പങ്കാളിത്തത്തോടെ പൂർണമാവുക. . ഓരോ പ്രദേശത്തിന്റെയും വികസന രീതി അവിടെയുള്ള ജനങ്ങളുടെ ഇഷ്ടത്തിനും താല്പര്യത്തിനും അനുകൂലമായി വിന്യസിക്കുവാൻ ഈ ഭരണ രീതിയാണ് ഏറ്റവും അനുയോജ്യമായത്. പ്രാഥമികാരോഗ്യം, പ്രാഥമിക വിദ്യാഭ്യാസം, ശുചിത്വം എന്നിവയാണ് ഇതിന്റെ പ്രധാന പരിഗണനയിലുള്ളത്. 
കേരള പഞ്ചായത്ത് ആക്ട്, 1960.
സാമൂഹ്യ വികസന രംഗത്ത് കൂടുതൽ ജനപങ്കാളിത്തം ഉറപ്പുവരുത്തുന്നതിനും ആസൂത്രിത വികസനം ഗ്രാമതലത്തിൽ രൂപപ്പെടുത്തുന്നതിനും അധികാരവികേന്ദ്രീകരണം പ്രാവർത്തികമാക്കുന്നതിനും സഹായകമാകും വിധം സംസ്ഥാന സർക്കാരുകൾ പഞ്ചായത്തുകൾക്ക് കൂടുതൽ അധികാരം നൽകുന്നതിന് നിയമനിർമ്മാണം നടത്തണമെന്ന ബൽവന്ത്റായ് മേത്താ കമ്മിറ്റിയുടെയും ഇ.എം.എസ് നമ്പൂതിരിപ്പാട് അദ്ധ്യക്ഷനായുള്ള ഭരണ പരിഷ്കാര കമ്മിറ്റിയുടെയും ശുപാർശകളുടെ അടിസ്ഥാനത്തിൽ ഐക്യ കേരളത്തിനാകമാനം ബാധകമാകും വിധം 1960ലെ കേരള പഞ്ചായത്ത് ആക്ട് നിർമ്മിക്കുകയും 01-01-1962ൽ നിലവിൽ വരികയും ചെയ്തു. ഈ നിയമപ്രകാരം സംസ്ഥാനത്തെ മുഴുവൻ ഗ്രാമപ്രദേശങ്ങളെയും ഉൾപ്പെടുത്തി കൊണ്ട് 922 ഗ്രാമപഞ്ചായത്തുകൾ രൂപവൽകരിച്ചു. ഈ പഞ്ചായത്തുകളിൽ 01-01-1964 മുതൽ പ്രാബല്യത്തോടെ തെരഞ്ഞെടുക്കപ്പെട്ട ഭരണസമിതികൾ അധികാരമേൽക്കുകയും ചെയ്തു. ഈ നിയമം പഞ്ചായത്ത് ഭരണസമിതികൾക്ക് ഒട്ടേറെ അധികാരാവകാശങ്ങൾ നൽകുകയും ഗ്രാമഭരണത്തിന് ശോഭനമായ ഒരു അടിത്തറ പ്രദാനം ചെയ്യുകയും ചെയ്തു. 
കാലാന്തരത്തിൽ ചില പഞ്ചായത്തുകൾ മുൻസിപ്പാലിറ്റികളായി മാറ്റപ്പെടുകയും കുറെ വലിയ പഞ്ചായത്തുകളെ വിഭജിച്ച് പുതിയ പഞ്ചായത്തുകൾ രൂപീകരിക്കുകയും ചെയ്തു. 23-4-1994ൽ കേരള പഞ്ചായത്ത് രാജ് നിയമം നിലവിൽ വരുമ്പോൾ സംസ്ഥാനത്താകെ 991 ഗ്രാമപഞ്ചായത്തുകളാണുണ്ടായിരുന്നത്. ഇപ്പോൾ ഇവയുടെ എണ്ണം 941 ആണ്.
കേരള പഞ്ചായത്ത് രാജ് ആക്ട് 1994.
ആസൂത്രിത ഗ്രാമവികസനത്തിനും തദ്ദേശഭരണ കാര്യങ്ങളിൽ വർദ്ധിച്ച തോതിലുള്ള ജനപങ്കാളിത്തം ഉറപ്പ് വരുത്തുന്നതിനും ഉദ്ദേശിച്ചു കൊണ്ട് ഇന്ത്യൻ ഭരണഘടനയുടെ 73-ാം ഭേദഗതി പ്രകാരം  നിർമ്മിക്കപ്പെട്ടതാണ് 1994ലെ കേരള പഞ്ചായത്ത് രാജ് നിയമം. ഈ നിയമത്തിന് 1995ൽ ചില ഭേദഗതികൾ വരുത്തുകയുണ്ടായി. അനന്തരം 1999ൽ അധികാര വികേന്ദ്രീകരണ (സെൻ) കമ്മിറ്റിയുടെയും ഒന്നാം സംസ്ഥാന ധനകാര്യകമ്മീഷൻറെയും ശുപാർശകളുടെ അടിസ്ഥാനത്തിൽ ആകെയുള്ള 285 വകുപ്പുകളിൽ 105-ഓളം വകുപ്പുകളിൽ സമഗ്രമായ ഭേദഗതികളും വരുത്തുകയുണ്ടായി. സർക്കാരിന് തദ്ദേശഭരണ സ്ഥാപനങ്ങളുടെ മേലുണ്ടായിരുന്ന ഒട്ടുമിക്ക നിയന്ത്രണങ്ങളും ഉപേക്ഷിച്ചുവെന്നതാണ് ഈ ഭേദഗതി നിയമത്തിൻറെ പ്രത്യേകത. 2000-ൽ പഞ്ചായത്ത് രാജ് നിയമം വീണ്ടും ഭേദഗതി ചെയ്ത് സർക്കാരിൽ നിക്ഷിപ്തമായിരുന്ന വാർഡ് വിഭജനം, സംവരണ നിർണ്ണയം തുടങ്ങിയ അധികാരങ്ങൾ തെരഞ്ഞെടുപ്പ് കമ്മീഷന് നൽകുകയുണ്ടായി. കൂടാതെ 35 അനുബന്ധനിയമങ്ങളിലും ഭേദഗതി വരുത്തികൊണ്ട് അധികാര വികേന്ദ്രീകരണം പൂർണ്ണമായി നടപ്പിലാക്കി.
നടപ്പാക്കൽ ശക്തിപ്പെടുത്തുന്നു.
ഗ്രാമസഭകളുടെ പ്രവർത്തനം കൂടുതൽ കാര്യക്ഷമമാക്കാൻ കേന്ദ്രസർക്കാർ സംസ്ഥാന സർക്കാരുകളോട്
നിർദ്ദേശിച്ചിരിക്കുകയാണ് .സംസ്ഥാനങ്ങളുടെ നയപരിപാടികളിൽ ഗ്രാമസഭകളുടെ പ്രവർത്തനങ്ങൾക്ക് പ്രാധാന്യം നൽകണമെന്നും നിർദ്ദേശത്തിൽ പറയുന്നു. കേന്ദ്ര പഞ്ചായത്തി രാജ് മന്ത്രാലയമാണ് നിർദ്ദേശം നൽകിയിരിക്കുന്നത്. ഗ്രാമസഭകൾ ഊർജ്ജിതമാക്കാൻ പ്രത്യേക പരിപാടികളും പദ്ധതികളും നടപ്പാക്കണം. .ഭരണകൂടത്തിൻറെ വക്താവ് ആയിരിക്കരുത് ഗ്രാമസഭകളുടെ തലവൻ. ജനങ്ങളുടെ ശബ്ദം ഭരണകർത്താക്കൾക്ക് മുന്നിലെത്തിക്കുന്ന വ്യക്തിയായിരിക്കണം സഭയുടെ തലവൻ. ഗ്രാമസഭാ അധികാരികളുടെ ചുമതലകളും കർമ്മങ്ങളും വ്യക്തമായി നിർവ്വചിച്ച് അവരെ അറിയിക്കണമെന്നും കേന്ദ്രം നിർദ്ദേശത്തിൽ വ്യക്തമാക്കി. ഗ്രാമസഭാ സെക്രട്ടറിയേറ്റുകളുടെ പ്രവർത്തനരീതിയും വ്യക്തമാക്കിക്കൊടുക്കണമെന്ന് നിർദ്ദേശത്തിലുണ്ട്. പ്രാദേശികമായ സമ്മർദ്ദങ്ങൾക്ക് അതീതമായിരിക്കണം ഇവയുടെ പ്രവർത്തനം. ഗ്രാമീണ വികസന പദ്ധതികളുടെ ആസൂത്രണത്തിലും നടത്തിപ്പിലും ഗ്രാമസഭകളുടെ പൂർണ്ണപങ്കാളിത്തം ഉണ്ടായിരിക്കണം. കാർഷിക മാനുഷിക സാമൂഹിക മേഖലകളിൽ ഗ്രാമസഭകളുടെ സാന്നിധ്യം വർദ്ധിപ്പിക്കണമെന്നും നിർദ്ദേശത്തിൽ പറയുന്നു. 
പ‍ഞ്ചായത്ത് രാജ് ദിനം.
ഫെബ്രുവരി 19 കേരളത്തിൽ പഞ്ചായത്ത് രാജ് ദിനമായി ആചരിച്ചു വരുന്നു. സ്വാതന്ത്ര്യ സമര പോരാളിയും ഗുജറാത്ത് സംസ്ഥാനത്തിലെ രണ്ടാമത്തെ മുഖ്യമന്ത്രിയും ആയ ബൽവന്ത് റായ് മേത്തയുടെ ജന്മദിനമാണ് ഫെബ്രുവരി 19. പഞ്ചായത്ത് രാജിന് അദ്ദേഹം നൽകിയ സംഭാവന കണക്കിലെടുത്താണ് അദ്ദേഹത്തിൻറെ ജന്മദിനമായ ഫെബ്രുവരി 19 കേരളത്തിൽ പഞ്ചായത്ത് ദിനമായി ആചരിക്കുന്നത്.

</doc>
<doc id="124731" url="https://ml.wikipedia.org/wiki?curid=124731" title="Bhagyalakshmy">
Bhagyalakshmy



</doc>
<doc id="124732" url="https://ml.wikipedia.org/wiki?curid=124732" title="മക്കിപൂവ്‌">
മക്കിപൂവ്‌



</doc>
<doc id="124733" url="https://ml.wikipedia.org/wiki?curid=124733" title="Sea Wormwood">
Sea Wormwood



</doc>
<doc id="124734" url="https://ml.wikipedia.org/wiki?curid=124734" title="Valavoor">
Valavoor



</doc>
<doc id="124739" url="https://ml.wikipedia.org/wiki?curid=124739" title="മഹ്‌ലുഹാൻ">
മഹ്‌ലുഹാൻ



</doc>
<doc id="124742" url="https://ml.wikipedia.org/wiki?curid=124742" title="ഊമപ്പെണ്ണിന്‌ ഉരിയാടാപ്പയ്യൻ">
ഊമപ്പെണ്ണിന്‌ ഉരിയാടാപ്പയ്യൻ

 
വിനയന്റെ സംവിധാനത്തിൽ ജയസൂര്യ, ഇന്ദ്രജിത്ത്, കാവ്യ മാധവൻ, കാർത്തിക എന്നിവർ പ്രധാനവേഷങ്ങളിൽ അഭിനയിച്ച് 2002-ൽ പുറത്തിറങ്ങിയ ഒരു മലയാളചലച്ചിത്രമാണ് ഊമപ്പെണ്ണിന്‌ ഉരിയാടാപ്പയ്യൻ. ജയസൂര്യ, ഇന്ദ്രജിത്ത്, കാർത്തിക എന്നിവരുടെ ആദ്യ ചിത്രമാണിത്. ഷിർദ്ദിസായി ക്രിയേഷൻസിന്റെ ബാനറിൽ പി.കെ.ആർ. പിള്ള നിർമ്മിച്ചിരിക്കുന്ന ഈ ചിത്രം സൂര്യ സിനി ആർട്സ്, ഷിർദ്ദിസായി ക്രിയേഷൻസ്, ശിവശക്തി റിലീസ് എന്നിവർ ചേർന്ന് വിതരണം ചെയ്തിരിക്കുന്നു. ഈ ചിത്രത്തിന്റെ കഥ സംവിധായകനായ വിനയന്റേതാണ്‌. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് കലൂർ ഡെന്നീസ് ആണ്.
ഗാനങ്ങൾ.
ഗാനങ്ങൾ : യൂസഫലി കേച്ചേരി വിനയൻ &lt;br&gt;
ഈണം :മോഹൻ സിതാര
വിപണനം:സൂര്യ സിനി ഓഡിയോസ്, ബ്ലൂമൂൺ ഓഡിയോസ്, റാഫാ ഇന്റർനാഷണൽ 
സിനിമ കാണുക.
ഊമപ്പെണ്ണിന്‌ ഉരിയാടാപ്പയ്യൻ

</doc>
<doc id="124749" url="https://ml.wikipedia.org/wiki?curid=124749" title="Acacia">
Acacia



</doc>
<doc id="124750" url="https://ml.wikipedia.org/wiki?curid=124750" title="Acapulco">
Acapulco



</doc>
<doc id="124751" url="https://ml.wikipedia.org/wiki?curid=124751" title="അക്കിനേസ്">
അക്കിനേസ്

 
ആദിമമലയൻ ഗോത്രത്തിൽപ്പെട്ട ഒരു സുമാത്ര ജനത. ഇവർ മംഗളോയ്ഡ് (തെക്കൻ) ഗോത്രത്തിൽപെട്ടവരാണ്. വിദേശവ്യാപാരങ്ങളുടെയും അടിമത്തവ്യവസ്ഥിതികളുടെയും ഫലമായി പിൽക്കാലത്ത് അക്കിനേസ് ഒരു സങ്കരവർഗമായിത്തീർന്നു. സുമാത്രയിൽ ഇന്ത്യൻ സ്വാധീനത്തിനടിപ്പെട്ട ആദ്യത്തെ ജനത, വടക്കുപടിഞ്ഞാറൻ പ്രദേശത്തെ അക്കിനേസ് വർഗക്കാരാണ്. എ.ഡി. 500-നു മുൻപുതന്നെ ഇവർ ഇന്ത്യൻ രാജാക്കന്മാരുടെ മേൽക്കോയ്മ അംഗീകരിച്ചിരുന്നു. അതിന്റെ ഫലമായി പ്രഭുക്കന്മാർ, ഇടത്തരക്കാർ, അടിമകൾ എന്നിങ്ങനെ ചേരിതിരിക്കപ്പെട്ട ഒരു സമൂഹം ഉരുത്തിരിയുകയും ആ സ്ഥിതി തുടരുകയും ചെയ്തു. പില്ക്കാലത്ത് ഇവർ ഇസ്ലാംമതം സ്വീകരിക്കുകയും എ.ഡി. 1520 ആയപ്പോൾ അവരുടെ വക ഒരു സ്വതന്ത്ര "സൽത്തനത്ത്" (സുൽത്താൻ കോയ്മ) സ്ഥാപിതമാവുകയും ചെയ്തു. ഇക്കൂട്ടർ പോർട്ടുഗീസുകാരുമായി വ്യാപാരബന്ധത്തിൽ ഏർപ്പെട്ടിരുന്നു. പിന്നീട് അവരുമായി യുദ്ധം നടത്തുകയും 1641-ൽ സുമാത്രയിൽ നിന്നും അവരെ തുരത്തുകയും ചെയ്തു. ഇതിനുശേഷമുള്ള നൂറു വർഷക്കാലം അക്കിനേസ് വർഗം വടക്കൻ സുമാത്രയിലെ ഏറ്റവും ശക്തമായ ജനതയായിരുന്നു. ഡച്ചുകാരുടെ ശക്തി അക്കിനേസ് വർഗക്കാരുടെ സ്വാധീനത വളരെ കുറച്ചുകളഞ്ഞു. ഈ പ്രദേശം സ്വന്തം ആധിപത്യത്തിലാക്കാൻ ഹോളണ്ട് ശ്രമിച്ചു. 1873-ൽ അക്കിനേസ് യുദ്ധമുണ്ടായി. ഏകദേശം 40 വർഷത്തോളം ഈ യുദ്ധം നീണ്ടുനിന്നു. ഡച്ച് ഈസ്റ്റ് ഇന്ത്യാ കമ്പനിയുമായുണ്ടായ ഈ യുദ്ധത്തെ ആധാരമാക്കി അനേകം അക്കിൻ കവിതകൾ വിരചിതമായിട്ടുണ്ട്. അക്കൂട്ടത്തിൽ ഡൊക്കാറിന്റെ കവിതകൾ വളരെ പ്രാധാന്യമർഹിക്കുന്നു.
വാസസ്ഥലം.
ഗ്രാമീണമാതൃകയിലുള്ള ഗൃഹങ്ങളാണ് ഇവർ നിർമിച്ചിരുന്നത്. വെള്ളക്കാരുടെ സ്വാധീനതാഫലമായി പൊതുസ്ഥാപനങ്ങളും ധനികവർഗക്കാരുടെ കെട്ടിടങ്ങളും വളരെ പരിഷ്കരിക്കപ്പെട്ടു. മുള, തടി എന്നിവകൊണ്ട് നിർമിച്ച വീടുകളാണ് സാധാരണയായുള്ളത്. അതിഥികൾക്കും കുടുംബത്തിനും സമ്മേളിക്കാൻ ഒരു മുറിയും അതിനു പുറകിലായി ഒരു കിടപ്പുമുറിയും ഏറ്റവും പുറകിലായി ഒരു അടുക്കളയും ചേർന്ന വീടുകളാണ് സാധാരണയുള്ളത്. ഉയരമുള്ള തൂണുകൾ നാട്ടി അവയ്ക്കു മുകളിലാണ് വീടുകൾ പണിഞ്ഞിരുന്നത്.
സ്ത്രീകൾക്ക് ഉന്നതമായ പദവി നൽകുന്ന ഒരു ജനതയാണ് അക്കിനേസ്. സ്ത്രീകൾ ധാരാളം ആഭരണങ്ങൾ ധരിക്കുന്നു; മൂടുപടം ധരിക്കാറില്ല. അക്കിനേസ് വർഗക്കാർ മലയോപോളിനേഷ്യൻ ഭാഷകളാണ് സംസാരിക്കുന്നത്. 

</doc>
<doc id="124753" url="https://ml.wikipedia.org/wiki?curid=124753" title="Oomappenninu Uriyadappayyan">
Oomappenninu Uriyadappayyan



</doc>
<doc id="124755" url="https://ml.wikipedia.org/wiki?curid=124755" title="ഒരിടത്ത് ഒരിടത്ത് ഒരു കുഞ്ഞുണ്ണി">
ഒരിടത്ത് ഒരിടത്ത് ഒരു കുഞ്ഞുണ്ണി

പ്രശസ്ത മലയാളകവി കുഞ്ഞുണ്ണിമാഷിനെ കുട്ടികൾക്ക് പരിചയപ്പെടുത്തുന്ന ബാലസാഹിത്യകൃതിയാണ് ഒരിടത്ത് ഒരിടത്ത് ഒരു കുഞ്ഞുണ്ണി. സിപ്പി പള്ളിപ്പുറം രചിച്ച ഈ കൃതിയിൽ "ഒരിടത്ത് ഒരിടത്ത്" മുതൽ "മരണമില്ലാത്ത കുഞ്ഞുണ്ണി" വരെയുള്ള ഇരുപത്തിയാറ് അദ്ധ്യായങ്ങളിലായി കുഞ്ഞുണ്ണി മാഷിന്റെ ജീവിതവും സംഭാവനകളും പ്രതിപാദിക്കുന്നു. 2010-ലെ ഏറ്റവും നല്ല ബാലസാഹിത്യകൃതിക്കുള്ള കേന്ദ്രസാഹിത്യ അക്കാദമിയുടെ പുരസ്ക്കാരം ഈ കൃതിക്ക് ലഭിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="124757" url="https://ml.wikipedia.org/wiki?curid=124757" title="മലയാളത്തിലെ ശാസ്ത്രലേഖകർ">
മലയാളത്തിലെ ശാസ്ത്രലേഖകർ

സാധാരണ ജനങ്ങൾ‌ക്ക് എളുപ്പത്തിൽ‌ മനസ്സിലാവുന്ന വിധത്തിൽ‌ ശാസ്ത്രസത്യങ്ങളെഴുതുന്നവരാണ് ശാസ്ത്രലേഖകർ. മലയാളത്തിലെ താരതമ്യേന പുതിയ വിഭാഗമാണ് ഇത് എങ്കിലും ശാസ്ത്രസാഹിത്യ സമിതി,കേരള ശാസ്ത്ര സാഹിത്യ പരിഷത്ത് എന്നിവയിലൂടെയാണ് ശാസ്ത്ര ലേഖനമെഴുത്തിന് പ്രാധാന്യവും പ്രചാരവും കൈവന്നത്. പിന്നീട് ആനുകാലിക പ്രസിദ്ധീകരണങ്ങളിലെ ശാസ്ത്രപംക്തികളിലൂടെ പ്രചുരപ്രചാരം കൈവന്നു.
പത്രങ്ങളിലെ പംക്തീകാരരല്ലാതെ ശാസ്ത്രപുസ്തകങ്ങൾ പ്രസിദ്ധീകരിച്ചിട്ടുള്ള ലേഖകരുടെ ലിസ്റ്റ്. (ലിസ്റ്റ് അപൂർ‌ണ്ണമാണ്.)

</doc>
<doc id="124758" url="https://ml.wikipedia.org/wiki?curid=124758" title="വട്ടെക്കാട്">
വട്ടെക്കാട്

വട്ടെക്കാട് എന്ന സ്ഥലം ചാവക്കാട് താലൂക്കിൽ ഒരുമനയൂരിനു അടുത്ത് കടപ്പുറം പഞ്ചായത്തിൽ സ്ഥിതി ചെയയുന്നു 4 മുസ്ലിം പള്ളിയും അതിൽ ഒന്ന് ജുമുഅ നിസ്കരമുള്ള വലിയ പള്ളിയും. ബർദാൻ തങ്ങളുടെ ഖബർ വട്ടെക്കാട് ആണുള്ളത്. ചാവക്കാട് നിന്നും ചെറ്റുവ വഴി പോകുന്ന 5 കി മീ പൊയൽ മൂന്നാം കലിൽ നിന്നും പടിഞ്ഞാറ് 250 മീറ്ററ് നടന്നാൽ വട്ടേക്കാടെത്താം. ഒരുമനയൂരിനെ, ആയികടപ്പുറം പഞ്ചായത്തുമായി ബന്ധിപ്പിക്കുന്ന മൂന്നാം കല്ലു പാലം വട്ടെക്കാടാണ് ഉള്ളത്.

</doc>
<doc id="124759" url="https://ml.wikipedia.org/wiki?curid=124759" title="Blood type">
Blood type



</doc>
<doc id="124761" url="https://ml.wikipedia.org/wiki?curid=124761" title="Kumbakonam">
Kumbakonam



</doc>
<doc id="124763" url="https://ml.wikipedia.org/wiki?curid=124763" title="Nazi Party">
Nazi Party



</doc>
<doc id="124765" url="https://ml.wikipedia.org/wiki?curid=124765" title="ബി. ടി. വഴുതന">
ബി. ടി. വഴുതന



</doc>
<doc id="124766" url="https://ml.wikipedia.org/wiki?curid=124766" title="Bt Brinjal">
Bt Brinjal



</doc>
<doc id="124767" url="https://ml.wikipedia.org/wiki?curid=124767" title="Cheeranchira">
Cheeranchira



</doc>
<doc id="124769" url="https://ml.wikipedia.org/wiki?curid=124769" title="Mammen Mathew">
Mammen Mathew



</doc>
<doc id="124770" url="https://ml.wikipedia.org/wiki?curid=124770" title="1995 ഏഷ്യാകപ്പ്">
1995 ഏഷ്യാകപ്പ്

 
അഞ്ചാം ഏഷ്യാകപ്പ് 1995ൽ യു. എ. ഇ. യിൽ വച്ച് സംഘടിപ്പിച്ചു. ഈ ഏഷ്യാകപ്പിനെ പെപ്സി ഏഷ്യാകപ്പ് എന്നും അറിയപ്പെടുന്നു. ഇന്ത്യ, പാകിസ്താൻ, ശ്രീലങ്ക, ബംഗ്ലാദേശ് എന്നീ നാല്‌ ടീമുകളാണ്‌ ഈ ടൂർണ്ണമെന്റിൽ പങ്കെടുത്തത്. രണ്ടാമതായണ്‌ ഏഷ്യാകപ്പ് യു. എ. ഇ. യിൽ സംഘടിപ്പിക്കുന്നത്. മത്സരങ്ങൾ 1995 ഏപ്രിൽ 5ന്‌ ആരംഭിച്ച് ഏപ്രിൽ 13ന്‌ സമാപിച്ചു.
1995ലെ ഏഷ്യാകപ്പ് റൗണ്ട് റോബിൻ ഘടനയിലാണ്‌ സംഘടിപ്പിച്ചത്. എല്ലാ ടീമുകളും പരസ്പരം ഏറ്റുമുട്ടും കൂടുതൽ പോയിന്റ് നേടുന്ന രണ്ട് ടീമുകൾ ഫൈനലിന്‌ യോഗ്യത നേടും. ഗ്രൂപ്പ് മത്സരങ്ങൾ കഴിഞ്ഞപ്പോൾ ഇന്ത്യയും, ശ്രീലങ്കയും പാകിസ്താനും നാല്‌ പോയിന്റ് വീതം നേടി. മികച്ച റൺ റേറ്റിന്റെ അടിസ്ഥാനത്തിൽ ഇന്ത്യയും ശ്രീലങ്കയും ഫൈനലിന്‌ യോഗ്യത നേടി. കലാശക്കളിയിൽ ശ്രീലങ്കയെ എട്ട് വിക്കറ്റിന്‌ തോൽ‌‌പ്പിച്ച് ഇന്ത്യ തുടർച്ചയായി മൂന്നാം തവണയും (മൊത്തത്തിൽ നാല്‌) ഏഷ്യാകപ്പ് നേടി.
അവലംബം.
&lt;templatestyles src="Reflist/styles.css" /&gt;

</doc>
<doc id="124771" url="https://ml.wikipedia.org/wiki?curid=124771" title="1995 Asia Cup">
1995 Asia Cup



</doc>
<doc id="124772" url="https://ml.wikipedia.org/wiki?curid=124772" title="ഷെമാ യിസ്രായേൽ">
ഷെമാ യിസ്രായേൽ

 
യഹൂദമതവിശ്വാസികളുടെ പ്രഭാത, സായാഹ്ന പ്രാർത്ഥനാശുശ്രൂഷകളുടെ മുഖ്യഘടകമായ ബൈബിൾ ഭാഗങ്ങളിലൊന്നിലെ ആദ്യത്തെ രണ്ടു വാക്കുകളാണ്‌ ഷെമാ യിസ്രായേൽ. "ഇസ്രായേലേ കേട്ടാലും" എന്നാണ്‌ ഇതിനർത്ഥം. ഷെമാ എന്ന ചുരുക്കപ്പേരിലും ഇതറിയപ്പെടുന്നു. "ഷെമാ യിസ്രായേൽ" എന്നു തുടങ്ങുന്ന പ്രാർത്ഥയുടെ ആദ്യഭാഗത്തെയോ മുഴുവൻ പ്രാർത്ഥനയേയും തന്നെയോ സൂചിപ്പിക്കാൻ "ഷെമാ" എന്ന പേരുപയോഗിക്കാറുണ്ട്‌. ഈ പ്രാർത്ഥനയിൽ, യഹൂദബൈബിളിലെ തോറായുടെ ഭാഗമായ നിയമാവർത്തനപ്പുസ്തകത്തിൽ നിന്നെടുത്ത ആദ്യ വ്യാക്യത്തിന്റെ (നിയമാവർത്തനം 6:4) പൂർണ്ണരൂപം, "യിസ്രായേലേ കേട്ടാലും: കർത്താവാണ് ദൈവം; കർത്താവ് ഏകനാണ്‌" എന്നാണ്‌. യഹൂദമതത്തിലെ ഏകദൈവവിശ്വാസത്തിന്റെ സാരസംഗ്രഹമാണ്‌ ഈ വാക്യം.
ഉള്ളടക്കം, വ്യാഖ്യാനം.
നിയമാവർത്തനപ്പുസ്തകം 6-ആം അദ്ധ്യായം 4 മുതൽ 9 വരെ വാക്യങ്ങൾ, 11-ആം അദ്ധ്യായം 13 മുതൽ 21 വരെ വാക്യങ്ങൾ, സംഖ്യയുടെ പുസ്തകം 15-ആം അദ്ധ്യായം 37 മുതൽ 41 വരെ വാക്യങ്ങൾ എന്നിവ ചേർന്നതാണ്‌ ഈ പ്രാർത്ഥനയുടെ പൂർണ്ണരൂപം. യഹൂദരുടെ വിശ്വാസവ്യവസ്ഥയിൽ ഷെമായുടെ പ്രാധാന്യം പരക്കെ അംഗീകരിക്കപ്പെട്ടിട്ടുണ്ടെങ്കിലും അതിന്റെ വ്യാഖ്യാനത്തെപ്പറ്റി വ്യത്യസ്തമായ അഭിപ്രായങ്ങളുണ്ട്. ക്രിസ്തുവിനു മുൻപ് ആറാം നൂറ്റാണ്ടിൽ ജോഷിയാ രാജാവിന്റെ കീഴിൽ ഇസ്രായേലിൽ നടന്ന മതപരമായ കേന്ദ്രീകരണത്തിന്റെ(centralization of faith) പശ്ചാത്തലത്തിൽ വ്യാഖ്യാനിച്ചാൽ, യഹോവയുടേതായി അവകാശപ്പെട്ട അനേകം പ്രത്യക്ഷങ്ങളിൽ യെരുശലേമിലേതു മാത്രമേ സ്വീകാര്യമായുള്ളു എന്ന അർത്ഥമാവും ഷെമായ്ക്കുണ്ടാവുക. അനേകം ദൈവങ്ങളുണ്ടെങ്കിലും ഇസ്രായേൽ യഹോവയെ മാത്രമേ അരാധിക്കാവൂ എന്ന സോപാധിക ബഹുദൈവവാദം (henotheism), ഒരേയൊരു ദൈവം മാത്രമാണുള്ളത് എന്ന വിട്ടുവീഴ്ചയില്ലാത്ത ഏകദൈവവാദം(monotheism) എന്നിവയിൽ ഏതാണ്‌ ഷെമായുടെ നിലപാട് എന്നതും തർക്കവിഷയമാണ്‌.
പ്രാധാന്യം.
ഈ വിശ്വാസപ്രഖ്യാപനത്തിൽ യഹൂദർ ദൈവരാജ്യത്തോടുള്ള വിധേയത്വം ഏറ്റുപറയുന്നതിനൊപ്പം ദൈവത്തിന്റെ മാറ്റമില്ലാത്ത ഏകത്വത്തെക്കുറിച്ചുള്ള വിശ്വാസം വിളംബരം ചെയ്യുന്നു. വിശ്വാസികളായ യഹൂദർ ഷെമായെ അവരുടെ പ്രാർത്ഥനാശുശ്രൂഷയുടെ കേന്ദ്രഖണ്ഡവും ദിവസേന രണ്ടുവട്ടമുള്ള അതിന്റെ ജപത്തെ മതപരമായ കടമയും ആയി കണക്കാക്കുന്നു. രാത്രിയിൽ ഉറങ്ങാൻ പോകുന്നതിനു മുൻപ് മാതാപിതാക്കൾ കുട്ടികളെ ഈ ജപം ചൊല്ലി പഠിപ്പിക്കുക സാധാരണമാണ്‌. രണ്ടാം നൂറ്റാണ്ടിലെ യഹൂദമനീഷിയും രക്തസാക്ഷിയുമായ റബൈ അഖീവയുടെ മാതൃക പിന്തുടർന്ന്, രക്തസാക്ഷികളും അല്ലാത്തവരുമായ യഹൂദർ, മരണസമയത്ത് ഷെമാ അന്ത്യവചനമായി ചൊല്ലുക പതിവാണ്‌. ഈ പ്രാർത്ഥനാവചനങ്ങൾ അടക്കം ചെയ്തിട്ടുള്ള ചെറുപേടകങ്ങൾ(phylacteries) കൈത്തണ്ടകളിലും നെറ്റിയിലും ധരിച്ചും വീടുകളുടെ കട്ടിളപ്പടികളിന്മേൽ ഷെമാ എഴുതിവച്ചും യഹൂദർ അതിനെ മാനിക്കുന്നു.
ഷെമായ്ക്ക് കല്പിക്കപ്പെടുന്ന പ്രാധാന്യത്തിന്റെ വ്യാപ്തിയും പൗരാണികതയും, പുതിയനിയമത്തിൽ യേശു അതിനെ സർ‌വപ്രധാനമായ കല്പന എന്നു വിശേഷിപ്പിക്കുന്നതിൽ നിന്ന് (മത്തായി 22.34-40) അനുമാനിക്കാവുന്നതാണ്‌.
അല്ലാഹു അല്ലാതെ ദൈവമില്ല (ലാ ഇലാഹ ഇല്ലള്ളാ) എന്ന ഇസ്ലാമിലെ മൂലപ്രമാണത്തിൽ ഷെമായുടെ ആവർത്തനം കാണാമെന്നു ചൂണ്ടിക്കാണിക്കപ്പെട്ടിട്ടുണ്ട്.
കുറിപ്പുകൾ.
൧ 'കർത്താവ്' (അദോനിയാ) എന്നത്, ഉച്ചരിച്ചുകൂടാൻ പാടിലെന്ന്(ineffable) യഹൂദപാരമ്പര്യവും ചില മുഖ്യധാര ക്രൈസ്തവരും നിഷ്കർഷിക്കുന്ന ദൈവനാമമായ 'യഹോവ '(YHWH) എന്ന ചതുരക്ഷരിക്കു(Tetragrammaton) പകരമായുള്ളതാണ്‌. സത്യവേദപുസ്തകത്തിൽ ആവർത്തനപുസ്തകം 6:4 ഇപ്രകാരം വായിക്കുന്നു "യിസ്രായേലേ, കേൾക്ക; യഹോവ നമ്മുടെ ദൈവമാകുന്നു; യഹോവ ഏകൻ തന്നേ"
൨ "ഷെമാ യിസ്രേയേൽ, അദോനോയ് എലോഹെനു, അദോനോയ് എഹാദ്" എന്ന് എബ്രായ മൂലം.
൩ "The Shema Yisrael ...is repeated in the first article of the Muslim belief - "There is no God but Allah."

</doc>
<doc id="124777" url="https://ml.wikipedia.org/wiki?curid=124777" title="അക്കാദിയൻ ഭാഷ">
അക്കാദിയൻ ഭാഷ

 
സെമിറ്റിക് ഗോത്രത്തിൽപ്പെട്ട ഒരു ഭാഷ(lišānum akkadītum, 𒀝𒂵𒌈 ak.ka.dû). ഹീബ്രു, അറബി എന്നിവയുമായി ഇതിനു വളരെ അടുപ്പമുണ്ട്. ബാബിലോണിയൻ സംസ്കാരത്തിന്റെ ഉറവിടമായ അക്കാദ് (അഗാദ എന്നു പ്രാചീനനാമം) എന്ന പുരാതന നഗരത്തിലും (ഈ നഗരം ഇന്നത്തെ ഇറാക്കിന്റെ വടക്കുഭാഗത്തായിരുന്നു) മെസൊപ്പൊട്ടേമിയയിലും ബി.സി. 3000-ത്തോടടുത്ത് പ്രചരിച്ചിരുന്നതാണ് ഈ ഭാഷ. ആധുനിക അസീറിയൻ ഭാഷ അക്കേദിയന്റെ ഒരു ദേശ്യഭേദം മാത്രമാണ്. അക്കേദിയനും അതുമായി ബന്ധപ്പെട്ട മറ്റു ഭാഷകളും പൊതുവേ അസീറിയൻ ഭാഷകൾ എന്ന പേരിലാണ് അറിയപ്പെടുന്നത്. 9-ം ശതകത്തിനുമുമ്പ് മെസൊപ്പൊട്ടേമിയയിൽ നടന്ന ഭൂഖനനത്തിന്റെ ഫലമായി പ്രാചീന അക്കേദിയൻ ഭാഷാലിപികളുടെ സ്വരൂപം മനസ്സിലാക്കുവാൻ സാധിച്ചിട്ടുണ്ട്.
അക്കേദിയൻ പൂർവസെമിറ്റിക് ഭാഷാ വിഭാഗത്തിൽപ്പെടുന്നു. ദക്ഷിണ മെസൊപ്പൊട്ടേമിയയിലെ ദേശഭാഷയായ സുമേറിയനിൽ എഴുതപ്പെട്ട ശിലാലിഖിതങ്ങളിൽ, വ്യക്തിനാമങ്ങളായും തത്സമ-തദ്ഭവങ്ങളായും നിരവധി അക്കേദിയൻ പദങ്ങൾ ഉൾക്കൊണ്ടിട്ടുണ്ട്. വളരെ പ്രാചീനകാലം മുതൽക്കേ ഈ ഭാഷ പ്രചാരത്തിലിരുന്നുവെന്നതിന് ആ ശിലാലിഖിതങ്ങൾ മതിയായ തെളിവുകളാണ്. അക്കേദിയൻ ഭാഷയുടെ പ്രാചീനരൂപം ഈ ശാസനങ്ങളിലാണ് കണ്ടെത്തുന്നത്. അക്കാദ് വംശത്തിൽപ്പെട്ട പ്രമുഖ രാജാവായ സർഗന്റെ കാലത്ത് (ബി.സി. 2400) മെഡിറ്ററേനിയൻ കടൽ മുതൽ പേർഷ്യൻ ഉൾക്കടൽ വരെ വ്യാപിച്ചുകിടന്ന സാമ്രാജ്യത്തിന്റെ ഔദ്യോഗികഭാഷയെന്ന നിലയിൽ അക്കേദിയൻ വളരെ വ്യാപകമായി പ്രചരിച്ചിരുന്നു. പക്ഷേ പില്ക്കാലത്ത് ഊർ വംശത്തിന്റെ ഭരണകാലത്തുണ്ടായ നവോത്ഥാനത്തിന്റെ ഫലമായി (ബി.സി. 2000) അക്കേദിയൻ മെസൊപ്പൊട്ടേമിയയുടെ മാത്രം ഭാഷയായി ചുരുങ്ങിപ്പോവുകയും സുമേറിയൻ ഭാഷ മതസാഹിത്യത്തിന്റെ വിശുദ്ധ ഭാഷയായി വ്യാപകമായിത്തന്നെ നിലനിന്നുപോരുകയും ചെയ്തു. സർഗനിക് വംശത്തിന്റെ പൂർവയുഗം, സർഗനിക്യുഗം, ഊർവംശത്തിന്റെ മൂന്നു തലമുറകൾ എന്നിവ ഉൾപ്പെടുന്ന കാലഘട്ടത്തെ, അക്കേദിയൻ ഭാഷയുടെ പ്രാചീനകാലമായി കരുതിപ്പോരുന്നു.
ഊറിലെ മൂന്നാം രാജവംശത്തിന്റെ പതനത്തോടുകൂടി അക്കേദിയൻ ഭാഷയിൽ രണ്ടു മുഖ്യപ്രാദേശികരൂപങ്ങൾ ആവിർഭവിച്ചു. ഇതിൽ ആദ്യത്തേത് മെസൊപ്പൊട്ടേമിയയുടെ ഉത്തരഭാഗത്ത് അസീറിയയിൽ വ്യാപകമായിത്തീർന്ന അസീറിയൻഭാഷയാണ്. മെസൊപ്പൊട്ടേമിയയുടെ ദക്ഷിണഭാഗത്തുള്ള ബാബിലോണിയയിൽ പ്രചരിച്ച ബാബിലോണിയൻ ഭാഷയാണ് രണ്ടാമത്തേത്. അക്കേദിയന്റെ ഈ രണ്ട് പ്രാദേശികരൂപങ്ങൾക്കും പ്രാചീനകാലം, മധ്യകാലം, ആധുനികകാലം എന്ന് മൂന്നു ദശകളുള്ളതായും ഓരോ ദശയ്ക്കും ഭാഷാപരമായ സവിശേഷതകളുള്ളതായും ഭാഷാശാസ്ത്രജ്ഞന്മാർ അഭിപ്രായപ്പെടുന്നു.
അസീറിയൻ ഉപഭാഷ.
അക്കേദിയൻ ഭാഷയുടെ പ്രാദേശിക രൂപമായ ഇത് പ്രാചീന അസീറിയൻ കാലഘട്ടത്തിലെ പ്രധാനഭാഷയായി ഉപയോഗിച്ചുപോന്നിരുന്നു. അസീറിയയിലും ഏഷ്യാമൈനറിലുമുള്ളവർ തമ്മിലുള്ള കത്തിടപാടുകൾക്കും വ്യവസായ സംബന്ധമായ പ്രമാണങ്ങൾക്കും ചരിത്രപരമായ ശാസനങ്ങൾക്കും ഈ ഭാഷ തന്നെയായിരുന്നു മുഖ്യമാധ്യമം. മധ്യകാലമായതോടുകൂടി നിയമം, സമ്മതപത്രം, കത്തുകൾ എന്നിവ അസീറിയൻ ഉപഭാഷയിൽ തന്നെ എഴുതപ്പെട്ടിരുന്നുവെങ്കിലും ചരിത്രലിഖിതങ്ങൾക്കു ബാബിലോണിയൻ ഭാഷയാണ് പ്രയോഗിക്കപ്പെട്ടുപോന്നത്. ആധുനിക അസീറിയൻ യുഗത്തിൽ, അസീറിയൻമാരുടെ പ്രതാപം തളർന്നുതുടങ്ങിയതോടെ അസീറിയൻ ഭാഷയും നിഷ്പ്രഭമാകാൻ തുടങ്ങി. ഈ കാലഘട്ടത്തിൽ മതപരവും ഭരണപരവുമായ കാര്യങ്ങൾക്കു ബാബിലോണിയൻ ഭാഷ ഉപയോഗിക്കപ്പെട്ടുതുടങ്ങിയെങ്കിലും നിയമപരമായ ഇടപാടുകൾക്ക് അസീറിയൻ തന്നെ ഉപയോഗിച്ചുപോന്നിരുന്നു.
ബാബിലോണിയൻ ഉപഭാഷ.
ബാബിലോണിയൻ ഉപഭാഷ, ബാബിലോണിന് വെളിയിൽ വ്യാപകമായിത്തീർന്നത് അക്കേദിയൻ ഭാഷയുടെ മധ്യകാലഘട്ടത്തിലായിരുന്നു. ഈ കാലഘട്ടത്തിൽ ബാബിലോണിയൻ ഉപഭാഷ പൂർവദേശങ്ങളുടെ അന്താരാഷ്ട്രഭാഷയായി വ്യവഹരിക്കപ്പെട്ടിരുന്നതായി രേഖകൾ ലഭിച്ചിട്ടുണ്ട്. ഈജിപ്തിലെ "ടെൽ-എൽ-അമർണാ" എന്ന സ്ഥലത്ത് നടന്ന ഉത്ഖനനങ്ങളുടെ ഫലമായി, ഈജിപ്ത്, സിറിയ, പലസ്തീൻ, ഏഷ്യാമൈനർ, അസീറിയ എന്നീ രാജ്യങ്ങൾ തമ്മിലുള്ള സമ്പർക്കഭാഷ ബാബിലോണിയൻ ആയിരുന്നുവെന്ന് തെളിഞ്ഞിരിക്കുന്നു. ഏലാം എന്ന പേരിലറിയപ്പെട്ടിരുന്ന ഇന്നത്തെ ദക്ഷിണ ഇറാക്കിലും ഈ ഭാഷ പ്രാബല്യത്തിലിരുന്നു. ആധുനിക ബാബിലോണിയൻ ഘട്ടമായപ്പോൾ അരമായ എന്ന പേരിൽ മറ്റൊരു സെമിറ്റിക് ഭാഷ രൂപംകൊണ്ടതോടെ സംസാരഭാഷയെന്ന നിലയിൽ നിന്നും ക്ലാസിക്കൽ സാഹിത്യത്തിന്റെയും ഗണിതശാസ്ത്രത്തിന്റെയും വാനശാസ്ത്രത്തിന്റെയും ഭാഷയായി മാത്രം ബാബിലോണിയൻ ഭാഷയുടെ ഉപയോഗം ചുരുങ്ങി. ക്രിസ്തുവർഷാരംഭത്തോടുകൂടി ബാബിലോണിയൻ ഭാഷ പൂർണമായും മൃതഭാഷയായിക്കഴിഞ്ഞു. 19-ം ശതകത്തിൽ നടത്തിയ ഭൂഖനനത്തിൽനിന്നു ലഭിച്ച വസ്തുക്കളിൽ നിന്നാണ് പിന്നീട് ഈ ഭാഷയെപ്പറ്റിയുള്ള വിവരം ലഭിക്കുന്നത്.
അക്കേദിയൻ ലിപി.
എല്ലാ സെമിറ്റിക് ഭാഷകൾക്കും 22 മുതൽ 30 വരെ ധ്വനി ചിഹ്നങ്ങളാണ് ലിപിയുടെ ആവശ്യത്തിനുവേണ്ടി ഉപയോഗിച്ചുപോന്നിരുന്നത്. അക്കേദിയൻ ലിപിയുടെ സ്ഥിതി ഇതിൽനിന്നും വ്യത്യസ്തമാണ്. സുമേറിയൻ ലിപിയുടെ രൂപാന്തരമായ 600 ലിപി ചിഹ്നങ്ങൾ അക്കേദിയൻ ഭാഷ സ്വായത്തമാക്കിയിരുന്നു.
ഭാഷാസ്വരൂപം.
പ്രാചീന അക്കേദിയൻ ഭാഷയ്ക്ക് എട്ടു സ്വരധ്വനികളും ഇരുപതു വ്യഞ്ജനധ്വനികളും സ്വന്തമായുണ്ടായിരുന്നു. ഇവയിൽ സ്വരധ്വനികൾ സന്ദർഭമനുസരിച്ച് ഹ്രസ്വമായും ദീർഘമായും പ്രയോഗിക്കപ്പെട്ടുപോന്നു.
അക്കേദിയനിലെ എല്ലാ നാമങ്ങളെയും പുല്ലിംഗം, സ്ത്രീലിംഗം എന്നു രണ്ടായി വിഭജിച്ചിട്ടുണ്ട്. സംസ്കൃതത്തിലെപ്പോലെ ഏകവചനവും ദ്വിവചനവും ബഹുവചനവും ഈ ഭാഷയിൽ സാർവത്രികമായിരുന്നു. കാരകങ്ങൾ മുഖ്യമായി മൂന്നാണുള്ളത് -- കർതൃകാരകം, കർമകാരകം, സംബന്ധികാകാരകം. മൂലരൂപത്തോട് "അത്ത്" അല്ലെങ്കിൽ "ത്" എന്ന പ്രത്യയം ചേർത്ത് സ്ത്രീലിംഗരൂപം നിർമ്മിക്കുന്നു. പുല്ലിംഗ സ്ത്രീലിംഗ രൂപങ്ങൾക്കു പൊതുവേ കാര്യമായ വ്യത്യാസങ്ങളില്ലെങ്കിലും അവയെ വേർതിരിച്ചു കാണിക്കുന്ന മുഖ്യഘടകം ഈ പ്രത്യയങ്ങളാണ്. ദ്വിവചന സമ്പ്രദായം പ്രാചീന കാലത്തു നിലവിലിരുന്നുവെങ്കിലും മധ്യകാലമായപ്പോഴേക്കും ലുപ്തപ്രായമായി. "ഉം" എന്ന പ്രത്യയം ഏകവചനത്തെയും "ഇം" സംബന്ധകാരകത്തെയും "അം" കർമകാരകത്തെയും സൂചിപ്പിക്കുന്ന മുഖ്യ പ്രത്യയങ്ങളാണ്.
ക്രിയകൾക്കു പൊതുവേ രണ്ടു കാലങ്ങളേയുള്ളു -- വർത്തമാനവും ഭാവിയും. വർത്തമാനകാലരൂപം ഭൂതകാലമായും പ്രയോഗിക്കപ്പെടുന്നു.
സാഹിത്യം.
സാമ്പത്തികവും രാഷ്ട്രീയവുമായ വിഷയങ്ങളെ അധികരിച്ച് രചിച്ചിട്ടുള്ള നിരവധി അക്കേദിയൻ ലിഖിതങ്ങൾ ലഭിച്ചിട്ടുണ്ട്. മെസൊപ്പൊട്ടേമിയയുടെ പല ഭാഗങ്ങളിൽ നിന്നും അക്കേദിയൻ ഭാഷയുടെ വിവിധ ഘട്ടങ്ങളെ പ്രതിനിധാനം ചെയ്യുന്ന ലിഖിതങ്ങൾ കണ്ടെടുക്കാൻ കഴിഞ്ഞിട്ടുണ്ട്. ബി.സി. 18 മുതൽ 16 വരെയുള്ള ശതകങ്ങളിൽ ബാബിലോണിൽ പ്രഖ്യാതമായിരുന്ന ലാർസാരാജവംശത്തിന്റെ കാലത്ത് സാഹിത്യപ്രാധാന്യമുള്ള പല ശിലാലേഖനങ്ങളും വിരചിതമായതായി രേഖകളിൽ നിന്നു മനസ്സിലാക്കാം.
അക്കേദിയൻ ഭാഷയിൽ എഴുതപ്പെട്ട ചരിത്രലിഖിതങ്ങൾ നിരവധിയാണ്. പ്രാചീന അക്കേദിന്റേയും അസീറിയയുടെയും ചരിത്രാംശങ്ങളും രാജാക്കന്മാർ തമ്മിലുള്ള കിടമത്സരങ്ങളുടെ കഥകളും അന്നത്തെ സൈനികവ്യവസ്ഥയുടെ സിദ്ധാന്തങ്ങളും ഈ ചരിത്ര ലിഖിതങ്ങളിൽ നിറഞ്ഞുകിടക്കുന്നു. ഇതു കൂടാതെ തെക്കു പടിഞ്ഞാറൻ ഏഷ്യയുടെയും ഈജിപ്തിന്റെയും ബി.സി. 9 മുതൽ 7 വരെയുള്ള ശതകങ്ങളിലെ ചരിത്രവസ്തുതകളിലേക്ക് ഈ അക്കേദിയൻ ലിഖിതങ്ങൾ വെളിച്ചം വീശുന്നുണ്ട്.
അക്കേദിയൻ മതസാഹിത്യരചനകൾ വളരെ പ്രാധാന്യമർഹിക്കുന്നു. പുരാണേതിഹാസങ്ങളെ ആസ്പദമാക്കി രചിക്കപ്പെട്ട മഹാകാവ്യങ്ങളും സ്വതന്ത്രരചനകളായ കീർത്തനങ്ങളും മതപരമായ ചടങ്ങുകൾക്കുവേണ്ടി രചിക്കപ്പെട്ട കാവ്യഖണ്ഡങ്ങളും പ്രത്യേകം പ്രസ്താവാർഹമാണ്. നഷ്ടപ്പെട്ടുകൊണ്ടിരുന്ന ഇത്തരം സാഹിത്യ രചനകൾ ഒട്ടുമുക്കാലും ബാബിലോണിയ ഭരിച്ചിരുന്ന കസൈറ്റ് രാജവംശത്തിന്റെ കാലത്ത് ശേഖരിച്ചു സൂക്ഷിച്ചു വയ്ക്കുകയുണ്ടായി. മന്ത്രവാദം, ഇന്ദ്രജാലം, ചികിത്സാശാസ്ത്രം, നിയമശാസ്ത്രം, ശകുനശാസ്ത്രം, മതസിദ്ധാന്തങ്ങൾ എന്നീ വിഷയങ്ങളെ ആസ്പദമാക്കിയുള്ള നിരവധി ഗ്രന്ഥങ്ങൾ അക്കേദിയൻ ഭാഷയിൽ രചിച്ചിരുന്നതായി ചരിത്രരേഖകൾ വ്യക്തമാക്കുന്നു. പക്ഷേ അവയിൽ പലതും കണ്ടുകിട്ടിയിട്ടില്ല. എങ്കിലും പില്ക്കാലത്ത് അസീറിയൻ-ബാബിലോണിയൻ സാഹിത്യങ്ങളിൽ പല ഉത്കൃഷ്ട ഗ്രന്ഥങ്ങളും രചിക്കുന്നതിന് മാതൃകയായി വർത്തിച്ചിരുന്നത് അക്കേദിയൻ ഭാഷയിലെ ഗ്രന്ഥങ്ങളായിരുന്നുവെന്നതിൽ സംശയമില്ല.

</doc>
<doc id="124778" url="https://ml.wikipedia.org/wiki?curid=124778" title="രൂപാന്തരങ്ങൾ">
രൂപാന്തരങ്ങൾ

 
 
ഒരേ രാസഗുണത്തോടും വ്യത്യസ്ത ഭൗതികഗുണങ്ങളോടും കൂടി ഒരു മൂലകം തന്നെ വിവിധ രൂപങ്ങലളിൽ കാണപ്പെടുന്നുവെങ്കിൽ ആ രൂപങ്ങളെ രൂപാന്തരങ്ങൾ (allotropes) എന്ന് പറയുന്നു. കാർബണിന്റെ രണ്ട് രൂപാന്തരങ്ങൾ ആണ്‌ ഗ്രാഫൈറ്റ് , ഡയമണ്ട് എന്നിവ.
ചരിത്രം.
1841 ൽ സ്വീഡിഷ് ശാസ്ട്രജ്ഞൻ ആയ ബെഴ്സേലിയാസ് ആണ് രൂപാന്തരത്വം എന്ന ആശയം ലോകത്തിനു മുന്നിൽ അവതരിപ്പിച്ചത് ഗ്രീക്ക് സംജ്ഞ ആയ അല്ലോട്രോപിയ ൽ നിന്നാണ് രൂപാന്തരത്വം എന്ന വാക്കിന്റെ ഇംഗ്ലിഷ് ആയ അല്ലോട്രോപി രൂപം കൊണ്ടത്‌ .
1860 ൽ അവഗാഡ്രോ സിദ്ധാന്തം സ്വീകരിക്കപ്പെട്ടതോടെ മൂലകങ്ങൾക്ക് ബഹ ആറ്റൊമിക തന്മാത്രകൾ ആയി നിലനിൽക്കാൻ കഴിയുമെന്ന് സ്ഥിരീകരിക്കപ്പെട്ടു. ഓക്സിജന്റെ രണ്ട് രൂപന്തരങ്ങൾ ആൺ O2 (ഓക്സിജൻ )യും O3 (ഓസോൺ) യും എന്നും മനസ്സിലാക്കി.
സ്വഭാവത്തിലെ വ്യതിയാനങ്ങൾ.
ഒരേ മൂലകത്തിന്റെ ഘടനാപരമായ വ്യത്യാസം മൂലം രൂപാന്തരങ്ങൾ ഭൗതികമായും രാസപരമായും വ്യത്യസ്ത സ്വഭവം പുലർത്തുന്നു. ഉദാഹരണമായി കാർബണിന്റെ രൂപന്തരമായ വജ്രം മറ്റൊരു രൂപാന്തരമായ ഗ്രാഫൈറ്റിൽ നിന്ന് ഭൗതിക സ്വഭാവങ്ങളിലും രാസസ്വഭാവങ്ങളിലും വ്യത്യസ്തത പുലർത്തുന്നു.

</doc>
<doc id="124779" url="https://ml.wikipedia.org/wiki?curid=124779" title="വലയസംയുക്തം">
വലയസംയുക്തം

 
 
ഒരു തന്മാത്രയിൽ ഒന്നിലേറെ ആറ്റങ്ങൾ പരസ്പരം വലയാക്രിതിയിൽ ബന്ധനത്തിൽ ഏർപ്പെടുന്നതിന്റെ ഫലമായി ഉണ്ടാകുന്ന സംയുക്തങ്ങളാണ് വലയസംയുക്തങ്ങൾ. കാർബൺ ആറ്റം ഇത്തരം തന്മാത്രകൾ ഉണ്ടക്കുന്നതിൽ മുൻപന്തിയിൽ ആണ്‌. ഉദ: ബെൻസീൻ.
 

</doc>
<doc id="124781" url="https://ml.wikipedia.org/wiki?curid=124781" title="കാവേരിക്കുളം">
കാവേരിക്കുളം

 
കാസർഗോഡ് ജില്ലയിലെ കോടോം ബേളൂർ ഗ്രാമപഞ്ചായത്തിൽ ചക്കിട്ടടുക്കത്തിനടുത്ത് നരയർ മലയിൽ ഉള്ള ഒരു സ്ഥലമാണ്‌ കാവേരിക്കുളം. കൊടും വേനലിൽ പോലും ഉറവ വറ്റാത്ത ഒരു ചെറിയ കുളം ഉള്ളതിനാലാണ്‌ സ്ഥലത്തിന്‌ ആ പേരു ലഭിച്ചത്. സമുദ്ര നിരപ്പിൽ നിന്നും ഉയർന്ന പ്രദേശമാണിത്. തൊട്ടടുത്തു തന്നെ മാലോം സം‌രക്ഷിതവനപ്രദേശമാണ്‌. സ്വദേശികളായ ധാരാളം സഞ്ചാരികൾ വന്നുപോകുന്ന ഒരു പ്രദേശമാണിത്.
=സ്ഥലവുമായി ബന്ധപ്പെട്ട ഐതിഹ്യം=
പശ്ചിമഘട്ടമലനിരയിൽ സ്ഥിതിചെയ്യുന്ന കാവേരിക്കുളത്തിന്‌ കർണാടകയിലെ ബാഗമണ്ഡലത്തുള്ള തലക്കാവേരിയുമായി ബന്ധമുണ്ടെന്നു നാട്ടുകാർ വിശ്വസിക്കുന്നു. തലക്കാവേരി ക്ഷേത്രത്തിലെ ദേവി ആദ്യം കുടിയിരുന്നത് കാവേരിക്കുളത്തായിരുന്നുവെന്നും ഏതോ തർക്കത്തിനൊടുവിൽ സ്ഥലത്തെ പ്രധാന ആരാധനാമൂർത്തിയായ ശിവനുമായി പിണങ്ങി തലക്കാവേരിയിലേക്കു പോവുകയാണുണ്ടായതെന്നുമാണ്‌ ഐതിഹ്യം. സ്ഥലനാമങ്ങൾ തമ്മിലുള്ള സാമ്യത്തെ മുൻ‌നിർത്തി ഈ ഐതിഹ്യം രൂഢമൂലമാവുകയായിരുന്നു.
=ഭൂപ്രകൃതി=
മലയിടുക്കിലെ ഈ പ്രദേശം നല്ലൊരു ആവാസവ്യവസ്ഥയാണ്‌. ധാരാളം പക്ഷിമൃഗാദികൾ ഉള്ളതും മനുഷ്യരുടെ അനാവശ്യ ഇടപെടലുകൾ വളരെ കുറവുള്ളതുമായ ഒരു പ്രദേശമായിരുന്നു കാവേരിക്കുളം. സമുദ്രനിരപ്പിൽ നിന്നും ഏറെ ഉയർ‌ന്ന പ്രദേശമായിട്ടുകൂടി നല്ല നീരുറവയുള്ള ഈ പ്രദേശം സഞ്ചാരികളെ ആകർഷിക്കാൻ പറ്റിയതാണ്‌. സമീപകാലത്തായി സ്വകാര്യമേഖലയിൽ ഉള്ളവർ കാവേരിക്കുളത്തിനു ചുറ്റുവട്ടത്തുള്ള സ്ഥലങ്ങൾ വൻതോതിൽ കരസ്ഥമാക്കി വമ്പിച്ച രീതിയിൽ നിർമ്മാണപ്രവർത്തനങ്ങൾ നടത്തുവരുന്നുണ്ട്. ഇതോടൊപ്പം കരിങ്കൽ ഖനനം നല്ലരീതിയിൽ നടക്കുന്നതിനാൽ, പ്രകൃതിജന്യമായ ആവാസവ്യവസ്ഥയെ നശിപ്പിച്ചുകൊണ്ടുള്ള പ്രവർത്തങ്ങളെ പ്രദേശവാസികൾ കൂട്ടുചേർന്ന് എതിരിക്കുന്നുണ്ട്.
എത്തിച്ചേരാൻ.
കാഞ്ഞങ്ങാട് നിന്നും 20 കിലോമീറ്റർ അകലെയാണ് ഒടയഞ്ചാൽ. ഒടയഞ്ചാലിൽ നിന്നും ഓട്ടോറിക്ഷയിലോ ജീപ്പിലോ ആയി നരയർ എന്ന സ്ഥലത്ത് എത്തിച്ചേരുക. നരയറിൽ നിന്നും ഒരു പഞ്ചായത്ത് റോഡ് കാവേരിക്കുളത്തിലേക്ക് ഉണ്ട്. മുക്കാൽ മണിക്കൂറോളം യാത്ര ചെയ്താൽ കാവേരിക്കുളത്ത് എത്തിച്ചേരാവുന്നതാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="124784" url="https://ml.wikipedia.org/wiki?curid=124784" title="പി. കേശവൻ നായർ">
പി. കേശവൻ നായർ

 
മലയാളത്തിലെ അറിയപ്പെടുന്ന ശാസ്ത്രസാഹിത്യകാരന്മാരിലൊരാളാണ് പി. കേശവൻ‌ നായർ(17 ജൂലൈ 1944 - 6 മേയ് 2021). കേരള സാഹിത്യ അക്കാദമി എൻഡോവ്മെന്റ് അവാർഡ് നേടിയിട്ടുണ്ട്.
ജീവിതരേഖ.
കൊല്ലം ജില്ലയിൽ വെളിയത്ത്, പരമേശ്വരൻ പിള്ളയുടെയും അമ്മുക്കുട്ടിയമ്മയുടെയും മകനായി ജനിച്ചു. കൊല്ലം ബോയ്സ് ഹൈസ്കൂൾ, ഫാത്തിമ കോളേജ്, റായിപ്പൂർ ദുർഗ്ഗ ആർട്സ് കോളേജ് എന്നിവടങ്ങളിൽ പഠിച്ചു. 1971 മുതൽ 2005 വരെ സി.പി.ഐ. എം ൽ പ്രവർത്തിച്ചു. സി.ഐ.ടി.യു. കൊല്ലം ജില്ലാ സെക്രട്ടറിയായിരിക്കെ പാർട്ടി അംഗത്വം ഉപേക്ഷിച്ചു.
രാഷ്‌ട്രീയ സാമൂഹ്യ, ട്രേഡ്‌യൂണിയൻ രംഗങ്ങളിൽ സജീവമായി പ്രവർത്തിക്കുന്നു. ആനുകാലികങ്ങളിൽ പരിസ്‌ഥിതി ശാസ്‌ത്രലേഖനങ്ങൾ എഴുതാറുണ്ട്. മൂന്ന് വർഷകാലം ഫിസിക്സ് അദ്ധ്യാപകനായി പ്രവർത്തിച്ചു.
1999 - 2001 ലെ വൈദിക സാഹിത്യത്തിനുള്ള കേരള സാഹിത്യ അക്കാദമി എൻഡോവ്മെന്റ് അവാർഡ് ഭൗതികത്തിനപ്പുറം എന്ന കൃതിക്ക് ലഭിച്ചു.

</doc>
<doc id="124785" url="https://ml.wikipedia.org/wiki?curid=124785" title="പി.കേശവൻ‌ നായർ‌">
പി.കേശവൻ‌ നായർ‌



</doc>
<doc id="124786" url="https://ml.wikipedia.org/wiki?curid=124786" title="P.KesavanNair">
P.KesavanNair



</doc>
<doc id="124790" url="https://ml.wikipedia.org/wiki?curid=124790" title="കെ.അൻ‌വർ‌ സാദത്ത്">
കെ.അൻ‌വർ‌ സാദത്ത്



</doc>
<doc id="124791" url="https://ml.wikipedia.org/wiki?curid=124791" title="K.AnvarSadath">
K.AnvarSadath



</doc>
<doc id="124792" url="https://ml.wikipedia.org/wiki?curid=124792" title="അറ്റ്ലസ് രാമചന്ദ്രൻ">
അറ്റ്ലസ് രാമചന്ദ്രൻ

 
മലയാളിയായ ഒരു പ്രവാസി വ്യാപാരപ്രമുഖനും ചലച്ചിത്രനിർമ്മാതാവും നടനും സംവിധായകനുമായിരുന്നു അറ്റ്ലസ് രാമചന്ദ്രൻ (ജീവിതകാലം: 31 ജൂലൈ 1942 – 2 ഒക്ടോബർ 2022) എന്ന പേരിൽ അറിയപ്പെടുന്ന ഡോ. എം.എം. രാമചന്ദ്രൻ. അറ്റ്ലസ് ജ്വല്ലറിയുടെ ചെയർമാനായിരുന്ന അദ്ദേഹം "ജനകോടികളുടെ വിശ്വസ്ത സ്ഥാപനം" എന്ന പേരിലുള്ള തന്റെ ജ്വല്ലറിയുടെ ടാഗ്ലൈനിലൂടെയാണ് വ്യാപകമായി അറിയപ്പെടുന്നത്. "ചന്ദ്രകാന്ത ഫിലിംസ്" എന്ന ബാനറിൽ അദ്ദേഹം നിരവധി സിനിമകൾ നിർമ്മിക്കുകയും വിതരണം നടത്തുകയും ചെയ്തു. വൈശാലി (1988), സുകൃതം (1994) എന്നിവയാണ് അദ്ദേഹം നിർമ്മിച്ച പ്രധാന ചലച്ചിത്രങ്ങൾ. സുഭദ്രം (2007) എന്ന സിനിമയിൽ പ്രധാന വേഷത്തിലും മറ്റ് ഏതാനും സിനിമകളിൽ സഹവേഷങ്ങളിലും അദ്ദേഹം അഭിനയിച്ചിട്ടുണ്ട്. സാമ്പത്തിക തട്ടിപ്പുമായി ബന്ധപ്പെട്ട കേസിൽ 2015ൽ ദുബായിൽ അറസ്റ്റിലായ രാമചന്ദ്രൻ 3 വർഷത്തെ ജയിൽവാസത്തിന് ശേഷം 2018ലാണ് പുറത്തിറങ്ങിയത്. വാർദ്ധക്യ സഹജമായ അസുഖങ്ങളെ തുടർന്ന് ദുബായിലെ ആശുപത്രിയിൽ പ്രവേശിപ്പിച്ചിരുന്ന അദ്ദേഹം 2022 ഒക്ടോബർ 2 ന് രാത്രി ഹൃദയാഘാതത്തെ തുടർന്നാണ് അന്തരിച്ചത്.
പ്രവർത്തന മണ്ഡലം.
ഗൾഫ് രാജ്യങ്ങളിൽ അമ്പതോളം ശാഖകളുണ്ടായിരുന്ന അറ്റ്ലസ് ഗ്രൂപ്പ് ഓഫ് കമ്പനീസിന്റെ ചെയർമാനായ രാമചന്ദ്രൻ മലയാളത്തിലെ പല ഹിറ്റു ചിത്രങ്ങളുടേയും നിർമ്മാതാവും വിതരണക്കാരനുമായിരുന്നു. വൈശാലി, സുകൃതം, ധനം എന്നീ ചലച്ചിത്രങ്ങൾ അദ്ദേഹം നിർമ്മിച്ചു. അറബിക്കഥ, മലബാർ വെഡ്ഡിംഗ്, ടു ഹരിഹർ നഗർ,സുഭദ്രം, ആനന്ദഭൈരവി എന്നീ ചിത്രങ്ങളിൽ അഭിനയിച്ചിട്ടുണ്ട്. ഹോളിഡേയ്സ് എന്ന ചിത്രം സം‌വിധാനം ചെയ്തു. സർഗ്ഗ പ്രവർത്തനത്തിലും അക്ഷരശ്ലോക പ്രസ്ഥാനത്തിലും തല്പരനാണ്‌ രാമചന്ദ്രൻ. ചന്ദ്രകാന്ത ഫിലിംസ് എന്ന പേരിലുള്ള ഒരു സിനിമാനിർമ്മാണ കമ്പനിയും രാമചന്ദ്രന്റേതായുണ്ട്. മലയാളികൾക്ക് ഏറെ സുപരിചിതമായ ഒരു മുഖമായിരുന്ന രാമചന്ദ്രൻറെ "അറ്റ്ലസ് ജൂവലറി ജനകോടികളുടെ വിശ്വസ്ത സ്ഥാപനം" എന്ന പരസ്യവാചകമാണ് അദ്ദേഹത്തെ ദേശവ്യാപകമായി കൂടുതൽ പ്രശസ്തനാക്കിയത്.
കുടുംബം.
പ്രമുഖ കവിയും അക്ഷരശ്ലോകവിദഗ്ദ്ധനുമായിരുന്ന പരേതനായ വി. കമലാകരമേനോന്റെയും മതുക്കര മൂത്തേടത്ത് പരേതയായ രുഗ്മണിയമ്മയുടെയും മകനായി 1942 ജൂലൈ 31-ന് തൃശ്ശൂരിലാണ് മതുക്കര മൂത്തേടത്ത് രാമചന്ദ്രൻ എന്ന എം.എം. രാമചന്ദ്രൻ ജനിച്ചത്. രാധ, രവീന്ദ്രൻ, രത്നം, രാജേന്ദ്രൻ, രാജലക്ഷ്മി, രമാദേവി, രാമപ്രസാദ് എന്നിവരാണ് സഹോദരങ്ങൾ. ഇന്ദിരയാണ് ഭാര്യ. ശ്രീകാന്ത് മകനും മഞ്ജു മകളുമാണ്.
മരണം.
2022 ഒക്ടോബർ ഒന്ന് രാത്രി ഹൃദയാഘാതത്തെത്തുടർന്ന് ബർ ദുബായ് ആസ്റ്റർ മാൻഖൂൽ ഹോസ്പിറ്റലിൽ പ്രവേശിപ്പിച്ചിരുന്ന അറ്റ്‌ലസ് രാമചന്ദ്രൻ പിറ്റേന്ന് രാത്രി പതിനൊന്നുമണിയോടെ അന്തരിച്ചു. അദ്ദേഹത്തിന് 80 വയസുണ്ടായിരുന്നു. സംസ്കാരം ദുബായിൽ നടന്നു. പ്രവർത്തനരഹിതമായ തന്റെ ജ്വല്ലറി ശൃംഖലയായ അറ്റ്‌ലസ് ജ്വല്ലറി പുനരാരംഭിക്കാൻ ഒരുങ്ങുന്നതിനിടെയാണ് അദ്ദേഹത്തിന്റെ മരണം സംഭവിച്ചത്.
അവലംബം.
&lt;templatestyles src="Reflist/styles.css" /&gt;

</doc>
<doc id="124795" url="https://ml.wikipedia.org/wiki?curid=124795" title="ഷെമാ">
ഷെമാ



</doc>
<doc id="124796" url="https://ml.wikipedia.org/wiki?curid=124796" title="ടി.പി. ബാലഗോപാലൻ എം.എ.">
ടി.പി. ബാലഗോപാലൻ എം.എ.

 
 
സത്യൻ അന്തിക്കാടിന്റെ സംവിധാനത്തിൽ മോഹൻലാൽ, ശ്രീനിവാസൻ, ബാലൻ കെ. നായർ, മണിയൻപിള്ള രാജു, ശോഭന എന്നിവർ പ്രധാനവേഷങ്ങളിൽ അഭിനയിച്ച് 1986-ൽ പുറത്തിറങ്ങിയ ഒരു മലയാളചലച്ചിത്രമാണ് ടി.പി. ബാലഗോപാലൻ എം.എ.. മികച്ച നടനുള്ള കേരളസർക്കാർ പുരസ്കാരം മോഹൻലാലിന് ആദ്യമായി ലഭിച്ചത്, ഈ ചിത്രത്തിലെ അഭിനയത്തിലൂടെയായിരുന്നു. അജയ് ആർട്സിന്റെ ബാനറിൽ ടി.കെ. ബാലചന്ദ്രൻ നിർമ്മിച്ച ഈ ചിത്രം എവർഷൈൻ റിലീസ് വിതരണം ചെയ്തിരിക്കുന്നു. സംവിധായകനായ സത്യൻ അന്തിക്കാട് തന്നെയാണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് നടൻ ശ്രീനിവാസൻ ആണ്.
സംഗീതം.
സത്യൻ അന്തിക്കാട് എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് എ.റ്റി. ഉമ്മർ ആണ്. 

</doc>
<doc id="124798" url="https://ml.wikipedia.org/wiki?curid=124798" title="വാത്ത്">
വാത്ത്



</doc>
<doc id="124821" url="https://ml.wikipedia.org/wiki?curid=124821" title="അക്കോണിറ്റിക് അമ്ലം">
അക്കോണിറ്റിക് അമ്ലം

 
ഒരു കാർബണിക അമ്ലം. സംരചനാ ഫോർമുല, HOOC-CH2-C(COOH)=CH-COOH. കരിമ്പ്, ബീറ്റ്റൂട്ട്, ചോളം എന്നിവയിൽ ഇതു അടങ്ങിയിട്ടുണ്ട്. കരിമ്പിൻ സിറപ്പിൽ (പാവ്) നിന്നു കിട്ടുന്ന കാൽസിയം അക്കോണിറ്റേറ്റിൽ നിന്ന് ഇതു വൻതോതിൽ നിർമ്മിക്കപ്പെടുന്നു. സിട്രിക് അമ്ലത്തെ സാന്ദ്ര സൾഫൂറിക്ക് അമ്ലം കൊണ്ടു 120-125 °C താപനിലയിൽ നിർജലീകരിച്ചും ഉത്പാദിപ്പിക്കാം. പരീക്ഷണശാലയിൽ അസറ്റിലീൻ ഡൈ കാർബോക്സിലിക് എസ്റ്ററും മലോണിക് എസ്റ്ററും തമ്മിലുള്ള ഘനീഭവിക്കൽ (condensation) വഴി ഇതു ലഭ്യമാക്കാവുന്നതാണ്.
തണുപ്പിക്കുമ്പോൾ അക്കോണിറ്റിക് അമ്ലത്തിൽനിന്നു കാർബൺ ഡൈഓക്സൈഡ് നഷ്ടപ്പെട്ട് ഇറ്റാക്കോണിറ്റിക് അമ്ലം ഉണ്ടാകുന്നു.
അക്കോണിറ്റിക് അമ്ലത്തിനു സിസ് എന്നും ട്രാൻസ് എന്നും രണ്ടു രൂപങ്ങൾ ഉണ്ട്.
രണ്ടു രൂപങ്ങളിൽ നിന്നും അൻഹൈഡ്രൈഡ് (anhydride) കിട്ടുന്നു.
തലവേദന തടയുന്നതും പനി കുറയ്ക്കുന്നതുമായ മരുന്നുകളിൽ അക്കോണിറ്റിക് അമ്ലം ചേർക്കാറുണ്ട്. ഇത് ആർദ്രീകാരകങ്ങളുടെ (wetting agents) നിർമ്മാണത്തിലും, ഇതിന്റെ എസ്റ്ററുകൾ പ്ളാസ്റ്റിക് നിർമ്മാണത്തിലും ഉപയോഗിച്ചുവരുന്നു.
ശരീരത്തിൽ കാർബൊഹൈഡ്രേറ്റ് ഉപാപചയത്തിൽ സിട്രിക് അമ്ലചക്രത്തിലെ ഒരു ഇടയൌഗികമായി (inter-mediate compound) അക്കോണിറ്റിക് അമ്ലം ഉണ്ടാകുന്നുണ്ട്.

</doc>
<doc id="124822" url="https://ml.wikipedia.org/wiki?curid=124822" title="Municipalities of Kerala">
Municipalities of Kerala



</doc>
<doc id="124823" url="https://ml.wikipedia.org/wiki?curid=124823" title="അരിയക്കുടി രാമനുജ അയ്യങ്കാർ">
അരിയക്കുടി രാമനുജ അയ്യങ്കാർ



</doc>
<doc id="124824" url="https://ml.wikipedia.org/wiki?curid=124824" title="മാർ ഇവാനിയോസ് കോളേജ്, തിരുവനന്തപുരം">
മാർ ഇവാനിയോസ് കോളേജ്, തിരുവനന്തപുരം



</doc>
<doc id="124825" url="https://ml.wikipedia.org/wiki?curid=124825" title="ചന്ദ്രയാൻ 2">
ചന്ദ്രയാൻ 2



</doc>
<doc id="124828" url="https://ml.wikipedia.org/wiki?curid=124828" title="ചെറിയാൻ ഫിലിപ്പ്">
ചെറിയാൻ ഫിലിപ്പ്

 
കേരളത്തിലെ ഒരു രാഷ്ട്രീയ നേതാവും കേരള ടൂറിസം ഡെവലപ്പ്മെന്റ് കോർപ്പറേഷൻ (കെ. ടി. ഡി. സി) മുൻ ചെയർമാനുമായിരുന്നു ചെറിയാൻ ഫിലിപ്പ്. മുൻപ് ഇന്ത്യൻ നാഷണൽ കോൺഗ്രസിൽ പ്രവർത്തിച്ചിരുന്ന ഇദ്ദേഹം ഇടകാലത്ത് ഇടതുപക്ഷ സഹചാരി ആയിരിന്നു.ഇപോൾ വീണ്ടും ഇന്ത്യൻ നാഷണൽ കോൺഗ്രസിൽ തിരിച്ചു വന്നു. അദ്ദേഹം കേരള ദേശിയവേദി എന്ന സം‌ഘടനയുടെ പ്രസിഡന്റ്‌ ആണ്. കെ.പി.പി.സി മുൻ സെക്രട്ടറി ആയിരുന്നു.
ആദ്യകാലം.
കേരളത്തിലെ ചെങ്ങന്നൂർ എന്ന ഗ്രാമത്തിൽ, കെ.സി.ഫിലിപ്പിൻറെ മൂത്ത മകനായി ചെറിയാൻ ഫിലിപ്പ് 1953 നവംബർ 21 ന് ജനിച്ചു. പകലോമാറ്റ്ം‌ അയരൂകുഴിയിൽ എന്ന സുറിയാനി ക്രിസ്ത്യാനി കുടുംബത്തിലാണ് ജനിച്ചത്‌ . സെന്റ് ജോസഫ്‌ ഹൈസ്കൂൾ , മാർ ഇവാനിയോസ് കോളേജ് , തിരുവനന്തപുരം; യൂണിവേഴ്‌സിറ്റി കോളേജ് തിരുവനന്തപുരം ഗവണ്മെന്റ് ലോ കോളേജ്, തിരുവനന്തപുരം എന്നിവയിൽ പഠനം നടത്തി.
രാഷ്ട്രീയത്തിലേക്ക്.
1967 യിൽ കേരള സ്റ്റുഡന്റ്സ് യൂണിയൻ (കെ എസ്‌ യു) എന്ന വിദ്യാർഥി രാഷ്ട്രീയ പ്രസ്ഥാനത്തിലൂടെ ആണ് ചെറിയാൻ ഫിലിപ്പ് രാഷ്ട്രിയ രം‌ഗത്തേക്കു് വരുന്നത്. 1992 ൽ അദ്ദേഹം കേരള ദേശിയവേദി എന്ന സഘടന ആരംഭിച്ചു. അതിന്റെ സ്ഥാപക പ്രസിഡന്റും ആയിരുന്നു. 
കോൺഗ്രസിൽ യുവതലമുറക്ക് വേണ്ടി എന്നും ശക്തമായി വാദിച്ചിരുന്ന ചെറിയാൻ ഫിലിപ് 2001 ൽ കോൺഗ്രസ്‌ വിട്ടു. ചെറിയാൻ 2001 ലെ നിയമസഭാ തിരഞ്ഞെടുപ്പിൽ തനിക്കും കോൺഗ്രസ് പാർട്ടിയിലെ മറ്റ് യുവജനങ്ങ‌ൾക്കും ജയസാധ്യതയില്ലാത്ത സീറ്റ്കൾ നൽകിയെന്നും ആരോപിച്ചു പാർട്ടി വിട്ടു. . 
പിന്നീടു അദ്ദേഹം കേരള ടൂറിസം ഡെവലപ്പ്മെന്റ് കോർപ്പറേഷൻ (കെ. ടി. ഡി. സി) ചെയർമാൻ ആയി.
ഗ്രന്ഥകാരൻ.
ചെറിയാൻ ഫിലിപ്പ് 7 ൽ പരം പുസ്തകങ്ങൾ രചിച്ചിട്ടുണ്ട് . കേരളപ്പിറവിക്കു ശേഷമുള്ള 25 വർഷക്കാലത്തെ കേരള രാഷ്ട്രീയ രംഗത്തെ അവലോകനം ചെയ്യുന്ന "കാൽനൂറ്റാണ്ട്" ആണ് പ്രധാന കൃതി.
അവലംബം.
&lt;templatestyles src="Reflist/styles.css" /&gt;

</doc>
<doc id="124829" url="https://ml.wikipedia.org/wiki?curid=124829" title="അകാപുൽകോ">
അകാപുൽകോ



</doc>
<doc id="124830" url="https://ml.wikipedia.org/wiki?curid=124830" title="മക്കിപ്പൂവ്‌">
മക്കിപ്പൂവ്‌



</doc>
<doc id="124831" url="https://ml.wikipedia.org/wiki?curid=124831" title="ചെറിയാൻ ഫിലിപ്">
ചെറിയാൻ ഫിലിപ്



</doc>
<doc id="124834" url="https://ml.wikipedia.org/wiki?curid=124834" title="Cherian Philip">
Cherian Philip



</doc>
<doc id="124835" url="https://ml.wikipedia.org/wiki?curid=124835" title="പഞ്ചായത്ത്‌ രാജ്">
പഞ്ചായത്ത്‌ രാജ്



</doc>
<doc id="124837" url="https://ml.wikipedia.org/wiki?curid=124837" title="അക്കോണിറ്റിക് അമ്ളം">
അക്കോണിറ്റിക് അമ്ളം



</doc>
<doc id="124838" url="https://ml.wikipedia.org/wiki?curid=124838" title="അക്കാഡിയൻ">
അക്കാഡിയൻ



</doc>
<doc id="124842" url="https://ml.wikipedia.org/wiki?curid=124842" title="കെ. അൻവർ സാദത്ത്">
കെ. അൻവർ സാദത്ത്

 
മലയാളത്തിലെ ഒരു ശാസ്ത്രസാഹിത്യകാരനും കേരളത്തിലെ പൊതുവിദ്യാലയങ്ങളിൽ ഐ.ടി അധിഷ്ഠിത പ്രവർത്തനങ്ങൾക്ക് നേതൃത്വം നൽകുന്ന സർക്കാർ കമ്പനിയായ കൈറ്റിന്റെ (പൂർണ്ണനാമം:കേരള ഇൻഫ്രാസ്ട്രക്ചർ ആൻഡ് ടെക്‌നോളജി ഫോർ എഡ്യുക്കേഷൻ). ചീഫ് എക്സ്ക്യൂട്ടീവ് ഓഫീസറുമാണ് കെ.അൻ‌വർ‌ സാദത്ത്.
ജീവിതരേഖ.
1973 സെപ്‌തംബർ 24-ന്‌ മലപ്പുറം ജില്ലയിലെ കരുവാരക്കുണ്ടിൽ ജനിച്ചു. പാലക്കാട്‌ ഗവ.വിക്‌ടോറിയ കോളേജിൽനിന്ന്‌ ഫിസിക്‌സിൽ ബിരുദവും, തിരുവനന്തപുരം ഗവ.എഞ്ചിനീയറിങ്ങ്‌ കോളേജിൽനിന്നും എം.സി.എ.യും നേടി. ആനുകാലികങ്ങളിൽ വിവര സാങ്കേതികവിദ്യയുമായി ബന്ധപ്പെട്ട പംക്തികൾ കൈകാര്യം ചെയ്‌തുവരുന്നു. തിരുവനന്തപുരത്തുളള ഇലക്‌ട്രോണിക്‌സ്‌ റിസർച്ച്‌ ആന്റ്‌ ഡവലപ്‌മെന്റ്‌ സെന്റർ, ഇൻഫർമേഷൻ കേരള മിഷൻ എന്നീ സ്ഥാപനങ്ങളിലും ‘അക്ഷയ’ ഐ.ടി. പദ്ധതിയിലും പ്രവർത്തിച്ചിട്ടുണ്ട്‌. 
കൊച്ചിൻ യൂണിവേഴ്സിറ്റി ഓഫ് സയൻസ് ആൻഡ് ടെൿനോളജിയിലെ (കുസാറ്റ് ) സിൻഡിക്കേറ്റ് (ഐടി വിദഗ്ദ്ധൻ) അംഗമാണ്. പൊതു വിദ്യഭ്യാസ വകുപ്പിനു കീഴിൽ പ്രവർത്തിച്ചിരുന്ന ഐടി@സ്കൂൾ പദ്ധതിയുടെ എക്സിക്യൂട്ടീവ് ഡയറക്ടറായിരുന്നു. 

</doc>
<doc id="124843" url="https://ml.wikipedia.org/wiki?curid=124843" title="കെ. അൻ‌വർ‌ സാദത്ത്">
കെ. അൻ‌വർ‌ സാദത്ത്



</doc>
<doc id="124844" url="https://ml.wikipedia.org/wiki?curid=124844" title="കരിതപ്പി പക്ഷികൾ">
കരിതപ്പി പക്ഷികൾ



</doc>
<doc id="124845" url="https://ml.wikipedia.org/wiki?curid=124845" title="കരിതപ്പി">
കരിതപ്പി



</doc>
<doc id="124851" url="https://ml.wikipedia.org/wiki?curid=124851" title="മലയാളത്തിലെ ആഴ്ചപ്പതിപ്പുകൾ">
മലയാളത്തിലെ ആഴ്ചപ്പതിപ്പുകൾ

ഏഴു ദിവസത്തിൽ ഒരിക്കൽ‌ പുറത്തുവരുന്ന പ്രസിദ്ധീകരണമാണ് വാരിക അഥവാ ആഴ്ചപ്പതിപ്പ്. പത്രങ്ങളുടെ കൂടെ സൗജന്യമായോ ചുരുങ്ങിയ അധികനിരക്കിലോ ഏഴു ദിവസത്തിലൊരിക്കൽ‌ നൽ‌കുന്ന പ്രസിദ്ധീകരണങ്ങളെ ഈ ഗണത്തിൽ പെടുത്താറില്ല. രജിസ്ട്രാർ‌ ഓഫ് ന്യൂസ്പേപ്പേഴ്സ് ഇന്ത്യയുടെ നിബന്ധനകൾ‌ക്കും അനുമതിക്കും വിധേയമായാണ് അച്ചടിച്ച വാരികകൾ‌ പ്രസിദ്ധീകരിക്കുന്നത്.
മലയാളത്തിൽ‌ ഇപ്പോൾ‌ പ്രചാരത്തിലുള്ള ആഴ്ചപ്പതിപ്പുകൾ.
ഗൃഹശോഭ
കഥ

</doc>
<doc id="124864" url="https://ml.wikipedia.org/wiki?curid=124864" title="പഞ്ചായത്ത് രാജ്">
പഞ്ചായത്ത് രാജ്



</doc>
<doc id="124866" url="https://ml.wikipedia.org/wiki?curid=124866" title="Panchayati Raj">
Panchayati Raj



</doc>
<doc id="124867" url="https://ml.wikipedia.org/wiki?curid=124867" title="Shema Yisrael">
Shema Yisrael



</doc>
<doc id="124868" url="https://ml.wikipedia.org/wiki?curid=124868" title="Akkadian Language">
Akkadian Language



</doc>
<doc id="124869" url="https://ml.wikipedia.org/wiki?curid=124869" title="മീഡിയ പോർട്ടൽ">
മീഡിയ പോർട്ടൽ

 
മീഡിയ പോർട്ടൽ 10-ഫൂട്ട് യുസർ ഇൻറർഫേസോടുകൂടിയ ഒരു സ്വതന്ത്ര മീഡിയ സെൻറർ സോഫ്റ്റ്വെയറാണ്. ഇതൊരു ഡിജിറ്റൽ പേഴ്സണൽ വീഡിയോ റെക്കോർഡർ ആയി പ്രവർത്തിക്കുന്നു.
References.
&lt;templatestyles src="Reflist/styles.css" /&gt;

</doc>
<doc id="124873" url="https://ml.wikipedia.org/wiki?curid=124873" title="ശാസ്ത്രകേരളം (മാസിക)">
ശാസ്ത്രകേരളം (മാസിക)



</doc>
<doc id="124875" url="https://ml.wikipedia.org/wiki?curid=124875" title="മലയാളത്തിലെ മാസികകൾ‌">
മലയാളത്തിലെ മാസികകൾ‌



</doc>
<doc id="124876" url="https://ml.wikipedia.org/wiki?curid=124876" title="മലയാളത്തിലെ ദ്വൈവാരികകൾ‌">
മലയാളത്തിലെ ദ്വൈവാരികകൾ‌



</doc>
<doc id="124877" url="https://ml.wikipedia.org/wiki?curid=124877" title="മലയാളത്തിലെ ആഴ്ചപ്പതിപ്പുകൾ‌">
മലയാളത്തിലെ ആഴ്ചപ്പതിപ്പുകൾ‌



</doc>
<doc id="124878" url="https://ml.wikipedia.org/wiki?curid=124878" title="കേരളത്തിലെ മുനിസിപ്പാലിറ്റികൾ‌">
കേരളത്തിലെ മുനിസിപ്പാലിറ്റികൾ‌



</doc>
<doc id="124880" url="https://ml.wikipedia.org/wiki?curid=124880" title="Koormmal Ezhuthachan">
Koormmal Ezhuthachan



</doc>
<doc id="124881" url="https://ml.wikipedia.org/wiki?curid=124881" title="ഖാലിദിയ മാൾ">
ഖാലിദിയ മാൾ

 
യുണൈറ്റഡ് അറബ് എമിറേറ്റ്സിന്റെ തലസ്ഥാനമായ അബുദാബിയിലെ ഏറ്റവും പ്രധാനപ്പെട്ട ഷോപ്പിങ് മാളുകളിൽ ഒന്നാണ് ഖാലിദിയ മാൾ. അബുദാബിയിലെ ജനസാന്ദ്രത കൂടിയ പാർപ്പിട പ്രദേശമായ അൽ-ഖാലിദിയയിലാണ്‌ മാൾ നിലകൊള്ളുന്നത്. ലുലു ഹൈപ്പർ മാർക്കറ്റിന്റേതടക്കം 160 സ്റ്റോറുൾ ഉണ്ട് ഇവിടെ. 86,000 സ്ക്വയർ മീറ്റർ വിസ്തീർണ്ണമുള്ള ഖാലിദിയ മാൾ 2007 ജനുവരിയിൽ പ്രവർത്തനമാരംഭിച്ചു. എം.കെ ഗ്രൂപ്പാണ്‌ ഷോപ്പിംഗ് മാളിന്റെ നടത്തിപ്പുകാർ.
അവലംബം.
&lt;templatestyles src="Reflist/styles.css" /&gt;

</doc>
<doc id="124885" url="https://ml.wikipedia.org/wiki?curid=124885" title="ഖാലിദിയ മാള്">
ഖാലിദിയ മാള്



</doc>
<doc id="124892" url="https://ml.wikipedia.org/wiki?curid=124892" title="Acacia Nilotica">
Acacia Nilotica



</doc>
<doc id="124894" url="https://ml.wikipedia.org/wiki?curid=124894" title="Antiparticle">
Antiparticle



</doc>
<doc id="124898" url="https://ml.wikipedia.org/wiki?curid=124898" title="സത്യം ശിവം സുന്ദരം (മലയാളചലച്ചിത്രം)">
സത്യം ശിവം സുന്ദരം (മലയാളചലച്ചിത്രം)

 
റാഫി മെക്കാർട്ടിന്റെ സംവിധാനത്തിൽ കുഞ്ചാക്കോ ബോബൻ, ബാലചന്ദ്രമേനോൻ, കൊച്ചിൻ ഹനീഫ, അശ്വതി മേനോൻ എന്നിവർ പ്രധാനവേഷങ്ങളിലഭിനയിച്ച് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് സത്യം ശിവം സുന്ദരം. ഛായാഗ്രാഹകൻ രവിവർമ്മന്റെ ആദ്യ ചിത്രമായിരുന്നു ഇത്. കോക്കേഴ്സ് ഫിലിംസിന്റെ ബാനറിൽ സിയാദ് കോക്കർ നിർമ്മിച്ച ഈ ചിത്രം കോക്കേഴ്സ്, അനുപമ റിലീസ് എന്നിവർ ചേർന്നാണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് റാഫി മെക്കാർട്ടിൻ ആണ്.
സംഗീതം.
കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്. ഗാനങ്ങൾ ജോണി സാഗരിഗ വിപണനം ചെയ്തിരിക്കുന്നു.

</doc>
<doc id="124903" url="https://ml.wikipedia.org/wiki?curid=124903" title="വാരണം ആയിരം (ചലച്ചിത്രം)">
വാരണം ആയിരം (ചലച്ചിത്രം)



</doc>
<doc id="124906" url="https://ml.wikipedia.org/wiki?curid=124906" title="സോറൻ കീർ‌ക്കെഗാഡ്">
സോറൻ കീർ‌ക്കെഗാഡ്



</doc>
<doc id="124927" url="https://ml.wikipedia.org/wiki?curid=124927" title="അക്രമാസക്ത ദേശീയത">
അക്രമാസക്ത ദേശീയത

 
അന്യരാഷ്ട്രങ്ങളോടോ അന്യദേശീയ ജനവിഭാഗങ്ങളോടോ സ്വന്തം രാഷ്ട്രത്തിനകത്തുതന്നെയുള്ള മത-സാംസ്കാരിക-വംശീയ ന്യൂനപക്ഷങ്ങളോടോ അസഹിഷ്ണുതയും അക്രമാസക്തതയും പ്രകടിപ്പിക്കുന്ന മനോഭാവവും നയവും. ഇംഗ്ളീഷിലെ "നാഷനാലിറ്റിക്കും" "നാഷനലിസത്തിനും" തൽസമമായിട്ടാണ് ദേശീയതയും ദേശീയ വാദവും മലയാളത്തിൽ ഉപയോഗിച്ചുവരുന്നതെങ്കിലും "നേഷൻ" എന്ന പദത്തിന് "ദേശം" എന്ന് ഉപയോഗിക്കുക പതിവില്ല. അതുകൊണ്ട് ഇംഗ്ളീഷിലെ "സ്റ്റേറ്റ്" (ഭരണകൂടം, സംസ്ഥാനമല്ല) എന്നതിന് രാഷ്ട്രം എന്നും "കൺട്രി" എന്നതിന് രാജ്യം എന്നും ഇവിടെ പ്രയോഗിക്കുന്നു.
ആധുനിക സങ്കല്പനം.
ദേശ-രാഷ്ട്രം (നേഷൻ സ്റ്റേറ്റ്) ദേശീയവാദം എന്നീ പ്രയോഗങ്ങൾ ഇന്ന് സർവസാധാരണമാണെങ്കിലും രാഷ്ട്രീയ വ്യവഹാരത്തിലും നയതന്ത്രനടപടികളിലും ഇവയ്ക്ക് മുൻതൂക്കം കിട്ടിയത് യൂറോപ്പിൽ 18-ം ശതകത്തിന്റെ അവസാനവും 19-ം ശതകത്തിന്റെ ആദ്യവും ആണ്. വിശുദ്ധ റോമാ സാമ്രാജ്യം, ആസ്ത്രോ-ഹംഗേറിയൻ സാമ്രാജ്യം മുതലായവയുടെ തകർച്ചയും അതേ തുടർന്ന് നിലവിൽവന്ന ദേശ-രാഷ്ട്രങ്ങളും അനേകം ചെറുഘടകങ്ങളായി വിഭജിച്ചുകിടന്നിരുന്ന ജർമനിയും ഇറ്റലിയും ഏകീകൃതമായ ദേശ-രാഷ്ട്രങ്ങളായി വളർന്നതുമെല്ലാമാണ് ഈ ചരിത്രപ്രതിഭാസത്തിന് പ്രേരകമായി ഭവിച്ചത്. ഈ രാഷ്ട്രീയ പ്രതിഭാസത്തിനുള്ള ആന്തരിക പ്രചോദനം വ്യാവസായികവിപ്ളവത്തെ തുടർന്ന് വളർന്നുവന്ന പുത്തൻ മുതലാളിത്ത ശക്തികൾക്ക് സ്വച്ഛന്ദമായി വളരാനുള്ള സാഹചര്യം ഒരുക്കത്തക്കവിധം പഴയ നാടുവാഴിത്ത വ്യവസ്ഥ തകരാൻ തുടങ്ങിയതായിരുന്നു. അങ്ങനെ യൂറോപ്പിന്റെ ആധുനികതയിലേക്കുള്ള കുതിപ്പിന്റെ ഒരു ഘടകമായിരുന്നു ദേശീയത. പാശ്ചാത്യ സാമ്രാജ്യത്വത്തിനെതിരെ ഏഷ്യയിലും ആഫ്രിക്കയിലും ഉയർന്നുവന്ന പ്രക്ഷോഭങ്ങളുടെ പ്രത്യയശാസ്ത്രപരമായ അടിത്തറയും ദേശീയതയായിരുന്നു. മാനവപുരോഗതിക്ക് ആവേഗം നൽകിയ ഈ ദേശീയതയെ ലിബറൽ എന്നോ ജനകീയമെന്നോ വിശേഷിപ്പിക്കാം.
ഭാഷ, ചരിത്രം, പാരമ്പര്യം, സംസ്കാരം, മതം തുടങ്ങിയ ഘടകങ്ങൾ വേറിട്ടോ ഒന്നിച്ചോ ദേശീയാവബോധത്തിന് നിദാനമായി കണക്കാക്കപ്പെട്ടിട്ടുണ്ട്. എങ്കിലും ഇവയിലെല്ലാം വൈവിധ്യമില്ലാത്ത രാഷ്ട്രങ്ങൾ ഇക്കാലത്ത് തുലോം വിരളമാകയാൽ ചരിത്രത്താൽ രൂപീകരിക്കപ്പെട്ട ഒരു "പൊളിറ്റിക്കൽ കമ്യൂണിറ്റി" അഥവാ "രാഷ്ട്രീയ സമൂഹമാണ്" ദേശ-രാഷ്ട്രവും അതിന്റെ പ്രത്യയശാസ്ത്രാടിത്തറയായ ദേശീയതയും എന്ന് പറയുന്നതാവും കൂടുതൽ ശരി. പൊതുവായ ജീവിതാനുഭവ(ലിവ്ഡ് എക്പീരിയൻസ്)ത്താൽ പ്രേരിതമായ കൂട്ടായ രാഷ്ട്രനിർമ്മാണയത്നം, അത്രതന്നെ അഭികാമ്യമല്ലാത്ത അതിർത്തി വികസന ശ്രമം തുടങ്ങിയവ പ്രധാനം ചെയ്യുന്ന മനോഭാവത്താൽ ബന്ധിതമായ ഒരു രാഷ്ട്രീയ സമൂഹമാണ് ആധുനിക ദേശ-രാഷ്ട്രം. ഒരു "സാങ്കല്പിക രാഷ്ട്രീയ" (imagined political community) സമൂഹം എന്നാണ് ബ്രിട്ടിഷ് ചിന്തകനായ ബനഡിക്ട് ആൻഡേഴ്സൺ ദേശ-രാഷ്ട്രത്തെ നിർവചിക്കുന്നത്. ഒന്നാം ലോകയുദ്ധത്തിന് ശേഷം 1919-ൽ 42 രാഷ്ട്രങ്ങളുടെ പ്രതിനിധികൾ പാരിസിൽ യോഗം ചേർന്ന് ഭാവിയിൽ യുദ്ധങ്ങൾ ഒഴിവാക്കാനും സുസ്ഥിര സമാധാനം സ്ഥാപിക്കാനും ലീഗ് ഒഫ് നേഷൻസ് അഥവാ സർവരാജ്യസഖ്യം സ്ഥാപിച്ചതോടെ അതിന്റെ പ്രയാണപത്രം (കവനന്റ്) മേൽ വിവരിച്ച രീതിയിലുള്ള ദേശ-രാഷ്ട്രങ്ങളെ സ്വതന്ത്രപരമാധികാര രാഷ്ട്രീയ ഘടകങ്ങളായി അംഗീകരിക്കുകയുണ്ടായി. തുടർന്ന് ദേശീയതയേയും ദേശീയവാദത്തെയും സംബന്ധിച്ച ഈ ധാരണ സാർവദേശീയ രംഗത്ത് സുപ്രതിഷ്ഠിതമായി എന്നു പറായാം.
വിപരീത സങ്കല്പനങ്ങൾ.
ഈ ജനകീയ അഥവാ ലിബറൽ ദേശീയതയിൽ നിന്ന് തികച്ചും വ്യത്യസ്തവും ഒരുപക്ഷേ നേർവിപരീതവുമാണ് അക്രമാസക്തദേശീയത. ചില പണ്ഡിതർ ഇതിനെ ലിബറൽ ദേശീയതയ്ക്ക് വിപരീതമായി "ഇന്റഗ്രൽ" (Integral) "ദേശീയത" എന്നും വ്യവഛേദിക്കാറുണ്ട്. ഈ അക്രമാസക്ത ദേശീയതയെ സൂചിപ്പിക്കുന്ന മറ്റുചില പദങ്ങൾകൂടി പ്രചാരത്തിലുണ്ട്: ഷോവിനിസം, ജിംഗോയിസം, സെനോഫോബിയ എന്നിവ അവയുടെ തൽസമം എന്ന് പറഞ്ഞുകൂടെങ്കിലും ഫലത്തിൽ അതേ കർത്തവ്യങ്ങൾ തന്നെ നിർവഹിക്കുന്ന ആന്റി സെമിറ്റിസവും ഫണ്ടമെന്റലിസവും ഈ അർത്ഥത്തിൽ പരിഗണിക്കാവുന്നതാണ്.
ഷോവിനിസം (Chauvinism).
അസഹിഷ്ണുതയും അക്രമാസക്തതയും കലർന്ന അതിരു കവിഞ്ഞ ദേശാഭിമാനവും അതിന്റെ ഫലമായി മറ്റു ദേശങ്ങളോടും സ്വന്തം ദേശത്തിലെ തന്നെ വ്യത്യസ്ത മനസ്ക്കരോടും പ്രകടിപ്പിക്കുന്ന വിദ്വേഷ ഭാവവും സൂചിപ്പിക്കുന്ന ഈ പദം ഫ്രഞ്ചുകാരനായ നിക്കോളാസ് ഷോവിനിൽ നിന്നാണ് രൂപംകൊണ്ടത്. നെപ്പോളിയൻ ബോണപ്പാർട്ടിന്റെ കീഴിൽ ഒരു സൈനികൻ ആയിരുന്ന ഷോവിൻ നെപ്പോളിയൻ നയിച്ച ആക്രമണ യുദ്ധങ്ങളിൽ പതിനേഴ് തവണ മുറിവേറ്റിട്ടും തന്റെ ചക്രവർത്തിയോടും രാഷ്ട്രത്തോടും ഉള്ള കൂറ് അഭംഗുരം തുടർന്നു.
ജിംഗോയിസം (jingoism).
ബ്രിട്ടനിൽ രൂപം കൊണ്ട ഈ പദം 1878-ൽ പ്രധാനമന്ത്രി ബെഞ്ചമിൻ ഡിസ്രേലിയുടെ കാലത്ത് ബാൾക്കൻ പ്രതിസന്ധി പരിഹരിക്കാൻ എന്ന പേരിൽ സൈന്യത്തെ നിയോഗിക്കണമെന്ന ശക്തമായ വാദം പ്രചരിപ്പിക്കാൻ അന്ന് പ്രചാരത്തിൽ വന്ന ഒരു നാടൻ ഈരടിയിൽ നിന്ന് ഉരുത്തിരിഞ്ഞതാണ്. അക്രമാസക്തമായ ദേശീയ മഹത്ത്വകാംക്ഷയും അപരരോടുള്ള പുച്ഛവുമാണ് ഈ വികാരത്തിന്റെ അന്തർധാര.
സെനോഫോബിയ (Xenophobia).
അന്യൻ അഥവാ അപരിചിതൻ എന്നും വിദേശി എന്നും വിവർത്തനം ചെയ്യാവുന്ന സെനോൻ (xenon) എന്ന ഗ്രീക് പദത്തിൽ നിന്നാണ് ഈ പ്രയോഗത്തിന്റെ നിഷ്പത്തി. ഫോബിയ (phobia) എന്നാൽ ഭീതി എന്നും വെറുപ്പ് എന്നും അർത്ഥം. അപരിചിതരോടും വിദേശികളായി തെറ്റോ ശരിയോ ആയി പരിഗണിക്കുന്നവരോടും ഉള്ള വിദ്വേഷകലുഷിതമായ മനോഭാവമാണ് സെനോഫോബിയ.
റിലിജിയസ് ഫണ്ടമെന്റലിസം (Relegious).
പുണ്യഗ്രന്ഥങ്ങളുടെ ആന്തരാർഥങ്ങൾ അവഗണിക്കുകയും അക്ഷരാർഥത്തെ മുറുകെ പിടിച്ച് പണ്ടത്തെ മിത്തുകളെയും മുൻവിധികളെയും ആധാരമാക്കി വിജ്ഞാനവിതരണവും വിദ്യാഭ്യാസവും എല്ലാം അതനുസരിച്ചാകണം എന്നു വാദിക്കുകയും ചെയ്ത അമേരിക്കൻ ഐക്യനാടുകളിലെ ചില പ്രോട്ടസ്റ്റന്റ് മതാധികാരികൾ 20-ം ശതകത്തിന്റെ ആദ്യം ആരംഭിച്ച ഫണ്ടമെന്റലിസ്റ്റ് പ്രവണത ഇപ്പോൾ മിക്കമതങ്ങളിലേക്കും വ്യാപിച്ചിട്ടുണ്ട്. അൽ-ഖയ്ദ തുടങ്ങിയ മുസ്ളിങ്ങൾ ഭീകര പ്രസ്ഥാനങ്ങളുടെ പ്രത്യയശാസ്ത്രാടിത്തറ ഈ പ്രവണതയാണ്. ഇന്ത്യൻ ഭൂരിപക്ഷ മതവിഭാഗമായ ഹിന്ദുക്കളിലെ ഫണ്ടമെന്റലിസ്റ്റുകൾ മുസ്ലീം തുടങ്ങിയ ന്യൂനപക്ഷങ്ങൾക്കെതിരെ ഫണ്ടമെന്റലിസത്തെ ആശ്രയിച്ചാണ് കലഹവും കലാപവും നടത്തുന്നത്. അഫ്ഘാനിസ്താനിലെ താലിബാൻ, ഫണ്ടമെന്റലിസ്റ്റ് രാഷ്ട്രീയ പ്രവണതയുടെ മാതൃകയാണ്. പലസ്തീനിൽ അറബികൾക്ക് എതിരെ യഹൂദ ഫണ്ടമെന്റലിസം (സിയോണിസം Zionism) അതിക്രമം പ്രവർത്തിക്കുമ്പോൾ അതിനുള്ള പ്രതികരണം എന്ന നിലയിൽ മുസ്ളിം ഫണ്ടമെന്റലിസ്റ്റുകൾ ഹമാസ്, ഇസ്ളാമിക് ജിഹാദ് തുടങ്ങിയവയെ അക്രമോപാധികളായി ഉപയോഗപ്പെടുത്തുന്നു.
ആന്റി സെമിറ്റിസം (Anti Semitism)..
പടിഞ്ഞാറൻ നാടുകളിൽ യാഥാസ്ഥിതിക ക്രിസ്തുമത ഭ്രാന്തന്മാർ സഹസ്രാബ്ദങ്ങളായി യഹൂദരാണ് ക്രിസ്തുവിനെ കുരിശിൽ തറച്ചവർ എന്ന് വിശ്വസിച്ച്, അവരോട് ശത്രുതയോടുകൂടി പെരുമാറിയിരുന്ന മനോഭാവമാണ് ആന്റി-സെമിറ്റിസം. അറബികളെയും യഹൂദരെയും അവരുടെ ഭാഷകളെയും സെമിറ്റിക് എന്ന് വിശേഷിപ്പിച്ച് വരുന്നു. 1920-കളിൽ ജർമനിയിൽ നാസിസവും ഇറ്റലിയിൽ ഫാസിസവും വളർന്ന് വന്നതോടെയാണ് യൂറോപ്പിലെ പരമ്പരാഗതമായ ആന്റി സെമിറ്റിക് വിദ്വേഷം ഉച്ചകോടിയിലെത്തിയതും യഹൂദർ വൻതോതിൽ പീഡനത്തിനും കൂട്ടക്കൊലയ്ക്കും ഇരകളാവുകയും ചെയ്തത്. ഇവിടെ റേസിസം അഥവാ വംശീയ വാദവും അക്രമാസക്ത ദേശീയവാദവും സമന്വയിക്കുന്നു. യഥാർഥ ജർമൻകാർ ഉന്നത വംശജരായ ആര്യന്മാർ ആണെന്നും യഹൂദർ ആര്യവിരുദ്ധരായ കീഴാളർ ആണെന്നും നാസി അഥവാ നാഷണൽ സോഷ്യലിസ്റ്റ് നേതാവ് അഡോൾഫ് ഹിറ്റ്ലറും മറ്റും സിദ്ധാന്തിച്ചു.
സമകാലികം.
മേൽ വിവരിച്ച പ്രകാരം അക്രമാസക്ത ദേശീയതയ്ക്ക് ഒരു നീണ്ട ചരിത്രം ഉണ്ടെങ്കിലും 21-ം ശതകത്തിൽ അതിന്റെ മുഖ്യ സൈദ്ധാന്തികരും പ്രയോക്താക്കളും നവ നാസികളും നവഫാസിസ്റ്റുകളും മതമൌലികതാവാദികളും വിവിധ വിഭാഗങ്ങളിൽപ്പെട്ട ഭീകരവാദി സംഘങ്ങളുമാണ്. 2002-ൽ ഇറാഖിനെതിരെ യുദ്ധം പ്രഖ്യാപിച്ച സന്ദർഭത്തിൽ ഇതൊരു പുതിയ ക്രൂസേഡ് (കുരിശുയുദ്ധം) ആണെന്ന യു.എസ്. പ്രസിഡന്റ് ജോർജ് ഡബ്ള്യു ബുഷിന്റെ പ്രസ്താവന പിന്നീട് തിരുത്തിയെങ്കിലും അതിൽ നിഴലിക്കുന്നതും, 2001 സെപ്. 11-ന് അമേരിക്കയ്ക്ക് എതിരെ ഭീകരാക്രമണം നടത്തിയ ഉസാമാ ബിൻ ലാദന്റെ അൽ-ഖായ്ദ പ്രഖ്യാപനങ്ങളിൽ മാറ്റൊലി കൊള്ളുന്നതും അക്രമാസക്ത ദേശീയത തന്നെയാണ്. ഇന്ത്യയിൽ 1992 ഡി. 6-ലെ അയോധ്യ ബാബറി മസ്ജിദ് ധ്വംസനത്തിലേക്ക് വഴിവച്ച പ്രവർത്തനങ്ങളുടെ അടിസ്ഥാനമായി ഹിന്ദുത്വവാദികൾ മുന്നോട്ടു വയ്ക്കുന്ന കൾച്ചറൽ നാഷണലിസം അഥവാ സാംസ്കാരിക ദേശീയതയും അക്രമാസക്ത ദേശീയതയുടെ രൂപം തന്നെയാണ്.
വിഘടനവാദം.
അക്രമാസക്ത ദേശീയതയുടെ മറ്റൊരു രൂപം, സുഘടിതമായ രാഷ്ട്രങ്ങളിലെ പ്രാദേശിക വിഘടന വാദ പ്രസ്ഥാനങ്ങളാണ്. ഈ വിഘടനവാദ പ്രസ്ഥാനങ്ങൾക്ക് പ്രചോദനം നല്കുന്ന ന്യായമായ സാംസ്കാരിക ന്യൂനപക്ഷ താത്പര്യങ്ങളും സാമ്പത്തിക വികസനകാര്യത്തിൽ കേന്ദ്രീകൃത സർക്കാരുകൾ കൈക്കൊള്ളുന്ന അവഗണനയും അസമമായ വികസനം മൂലമുള്ള അസംതൃപ്തിയും മറ്റും ഉണ്ടെന്ന കാര്യം വിസ്മരിക്കരുത്. അതുകൊണ്ട് അത്തരം ന്യൂനപക്ഷ പ്രാദേശിക വിഭാഗങ്ങൾക്ക് (ഭാഷ, എത്നിസിറ്റി, ഭൂമിശാസ്ത്രപരമായി മുഖ്യധാരയിൽ നിന്നകന്നുള്ള സ്ഥാനം മുതലായവ മൂലമുള്ള പ്രത്യേകതകൾ) കഴിയുന്നത്ര സ്വയം ഭരണാവകാശങ്ങൾ നൽകുകയും വികസന സൗകര്യങ്ങൾ നൽകുകയും വേണം എന്നത് നിഷേധിക്കത്തക്കതല്ല. ഇപ്രകാരം അവഗണിക്കപ്പെടുന്നവരിൽ വിവിധ രാജ്യങ്ങളിലെ ആദിവാസികളും പെടുന്നു. ഇന്ത്യയിലെ ആദിവാസികളും ലാറ്റിൻ അമേരിക്കയിലെ റെഡ് ഇന്ത്യൻ വംശജരും പാകിസ്താനിലെ ബലൂച്ചികളും മറ്റും ഇതിൽപ്പെടുന്നു. ശ്രീലങ്കയിലെ തമിഴർ മറ്റൊരു ഉദാഹരണമാണ്.
ഇപ്രകാരം ന്യായമായ അവകാശങ്ങളേയും മറ്റും മുൻനിർത്തി അധികാര മോഹികളായ രാഷ്ട്രീയ നേതാക്കൾ കുത്തിപ്പൊക്കുന്ന പ്രസ്ഥാനങ്ങൾ പലയിടത്തും അക്രമാസക്ത ദേശീയതയായി തലയുയർത്തുന്നുണ്ട്. ശ്രീലങ്കയിലെ തമിഴ് പ്രശ്നം, സ്പെയിനിലെ ബാസ് തർക്കം, റഷ്യയിലെ ചെച്നിയ, മ്യാന്മാറിലെ കരേൻ തുടങ്ങിയവ അക്രമത്തിലേക്ക് നീങ്ങിക്കഴിഞ്ഞ ദേശീയതയുടെ ഉദാഹരണങ്ങളാണെങ്കിൽ ഇനിയും അക്രമത്തിൽ എത്തിക്കഴിഞ്ഞിട്ടില്ലാത്ത ഉപദേശീയതയുടെ ഉദാഹരണങ്ങളാണ് ബ്രിട്ടണിലെ വെയിൽസിലും സ്കോട്ട്ലൻഡിലും തല ഉയർത്തുന്ന ദേശീയ വികാരങ്ങൾ. ആഫ്രിക്കയിൽ ഗോത്രവർഗനിലയിൽ നിന്നും വളരെ ഉയർന്നിട്ടില്ലാത്ത പല രാഷ്ട്രങ്ങളിലും ഈ പ്രവണത അക്രമാസക്തമായി തീർന്നിരിക്കുന്നു. എത്യോപ്യയിൽ നിന്ന് എറിട്രിയ വിട്ടുപോയതും റുവാണ്ടയും ബറൂണ്ടിയും രണ്ടായി പിരിഞ്ഞതും, തത്ക്കാലത്തേക്ക് കെട്ടടങ്ങിയ നൈജീരിയയിലെ ബയാഫ്രാ കലാപവും ചെക്കസ്ലോവാക്കിയയുടെ പിളർപ്പും, ബാൾക്കൻ പ്രദേശത്തെ പഴയ യുഗോസ്ലോവ്യയുടെ തകർച്ചയെ തുടർന്ന് ഇപ്പോഴും തുടരുന്ന സംഘർഷങ്ങളും മറ്റും ഉദാഹരണം. പശ്ചിമേഷ്യയിൽ ഇറാഖിലും തുർക്കിയിലും മറ്റുമായി ചിതറിക്കിടക്കുന്ന ഖുർദുകളുടെ രാഷ്ട്രത്തിനു വേണ്ടിയുള്ള സമരവും അഫ്ഘാനിസ്താനിലെ ഉസ്ബെക്ക്, പുഷ്തു തർക്കങ്ങളും എല്ലാം ഈ പ്രവണതയുടെ ബഹിർസ്ഫുരണങ്ങളാണ്.
ഇന്ത്യയിൽ 20-ം ശതകത്തിന്റെ ആദ്യ ദശകമാരംഭിക്കുമ്പോഴേക്കും കുറെയൊക്കെ മന്ദീഭവിച്ചു എങ്കിലും ഇന്ത്യയും അക്രമാസക്തദേശീയതയുടെ വിഘടനവാദ രൂപങ്ങളിൽ നിന്ന് തികച്ചും വിമുക്തമല്ല. ജമ്മുകാശ്മീരിലും നാഗാലൻഡിലും തമിഴ്നാട്ടിലുമാണ് സ്വാതന്ത്ര്യാനന്തര കാലത്തെ ആദ്യദശകത്തിൽ തന്നെ വിഘടനവാദം പൊട്ടിപ്പുറപ്പെട്ടത്. ദ്രാവിഡസ്ഥാനുവേണ്ടി ഇന്നത്തെ വിവിധ ദ്രാവിഡകക്ഷികളുടെ (ദ്രാവിഡ കഴകം, ദ്രാവിഡ മുന്നേറ്റകഴകം, അഖിലേന്ത്യാ അണ്ണാ ദ്രാവിഡ കഴകം, ദ്രാവിഡ മറുമലർച്ചി കഴകം എന്നിങ്ങനെ) മാതൃസംഘടനയായിരുന്ന ഇ.വി. രാമസ്വാമി നായ്ക്കരുടെ ദ്രാവിഡകഴകം 1960-കൾ വരെ വാദിച്ചിരുന്നു എങ്കിലും ഇപ്പോൾ ആ പ്രസ്ഥാനം കെട്ടടങ്ങിയിരിക്കുന്നു. ഇപ്പോൾ ഹിന്ദി രാഷ്ട്രഭാഷയായി പ്രഖ്യാപിക്കുന്നതിനോടുള്ള എതിർപ്പിൽ അത് ഒതുങ്ങിനിൽക്കുന്നു. ജമ്മുകാശ്മീരിൽ വിഘടനവാദം ഇപ്പോഴും കുറെയൊക്കെ നിലനിൽക്കുന്നു. നാഗാലൻഡ് വിഘടനവാദം നാഗാലാൻഡ് സംസ്ഥാന രൂപീകരണത്തോടെ ദുർബലപ്പെട്ടെങ്കിലും ബോഡോ തുടങ്ങിയ ചില ഗോത്രവർഗക്കാർ വിഘടനവാദ പ്രവർത്തനങ്ങൾ ശക്തിപ്പെടുത്തിയിട്ടുണ്ട്. മണിപ്പൂരിലും വിഘടനവാദികൾ സജീവമാണ്.
സ്വാതന്ത്ര്യസമരത്തിന്റെ അന്ത്യനാളുകളിൽ മുസ്ലീംലീഗ് ദ്വിരാഷ്ട്ര സിദ്ധാന്തം ഉന്നയിക്കുകയും പാകിസ്താൻ പ്രശ്നം സജീവമാക്കുകയും ചെയ്തപ്പോൾ പഞ്ചാബ് കേന്ദ്രമായി പ്രവർത്തിച്ചിരുന്ന അകാലിദൾ തുടങ്ങിയ സിക്ക് സംഘടനകൾ ഒരു സ്വതന്ത്ര സിക്ക് രാഷ്ട്രത്തിനുവേണ്ടി ശബ്ദമുയർത്തി. "പഞ്ചാബ് സുബ" എന്നാണ് അവരുടെ സ്വതന്ത്രരാഷ്ട്രസങ്കല്പം അറിയപ്പെട്ടിരുന്നത്. ഇന്ത്യാവിഭജനത്തിന്റെ ഭാഗമായി പഞ്ചാബ് കിഴക്കും പടിഞ്ഞാറുമായി വിഭജിക്കപ്പെടുകയും ഭീകരമായ കൂട്ടക്കൊലയും രക്തച്ചൊരിച്ചിലും അഭയാർഥി പ്രവാഹവും നടക്കുകയും ചെയ്തതോടെ സിക്ക് സ്വതന്ത്രരാഷ്ട്രവാദം മങ്ങിപ്പോയി. എന്നാൽ അടിയന്തരാവസ്ഥക്ക് ശേഷം ഉണ്ടായ അവ്യവസ്ഥിത സാഹചര്യത്തിൽ ഭിന്ദ്രൻവാലയുടെ നേതൃത്വത്തിൽ സിക്ക് തീവ്രവാദം രൂക്ഷമാവുകയും അമൃതസരസ്സിലെ സുവർണക്ഷേത്രം ഭിന്ദ്രൻവാലയുടെ ആസ്ഥാനവും ആയുധപ്പുരയുമാവുകയും ചെയ്തതോടെ വീണ്ടും അക്രമാസക്ത ദേശീയത സജീവമായി. പ്രധാനമന്ത്രി ഇന്ദിരാഗാന്ധിയുടെ നേതൃത്വത്തിൽ നടന്ന "ബ്ളൂസ്റ്റാർ ഓപ്പറേഷനിൽ" ഭിന്ദ്രൻവാല കൊല്ലപ്പെടുകയും ക്ഷേത്രം വിമോചിക്കപ്പെടുകയും ചെയ്തെങ്കിലും പഞ്ചാബിലാകെ സ്വതന്ത്ര സിക്ക് രാഷ്ട്രത്തിന് വേണ്ടിയുള്ള ഭീകരവാദ ഗ്രൂപ്പുകൾ വ്യാപിച്ചു. 1990-കളോടെ അത് കെട്ടടങ്ങി.എങ്കിലും ഇന്ത്യയുടെ വടക്കു പടിഞ്ഞാറൻ മേഖലയും വടക്കു കിഴക്കൻ മേഖലയും ഈ അനാരോഗ്യ പ്രവണതയിൽ നിന്ന് പൂർണമായി വിമുക്തമെന്നു പറയാറായിട്ടില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="124942" url="https://ml.wikipedia.org/wiki?curid=124942" title="Acehnese people">
Acehnese people



</doc>
<doc id="124944" url="https://ml.wikipedia.org/wiki?curid=124944" title="MediaPortal">
MediaPortal



</doc>
<doc id="124945" url="https://ml.wikipedia.org/wiki?curid=124945" title="Khalidiyah Mall">
Khalidiyah Mall



</doc>
<doc id="124949" url="https://ml.wikipedia.org/wiki?curid=124949" title="ഐ.പി. ക്യാമറ">
ഐ.പി. ക്യാമറ

 
പഴയതരം ക്ലോസ്‌ഡ് സർക്യൂട്ട് ക്യാമറകളെ അപേക്ഷിച്ച് ഒട്ടനവധി മേന്മകളുള്ള ക്യാമറാരൂപമാണ് ഐ.പി ക്യാമറ (ഇന്റർനെറ്റ് പ്രോട്ടോക്കോൾ ക്യാമറ) അഥവാ നെറ്റ്ക്യാം. പേര് സൂചിപ്പിക്കുന്നതു പോലെ ഇന്റർനെറ്റ് പ്രോട്ടോക്കോൾ മുഖേന ഇന്റർനെറ്റിൽ നിന്നോ കമ്പ്യൂട്ടർ ശൃംഖലയിൽ നിന്നോ ഡാറ്റ സ്വീകരിക്കുവാനും അയയ്ക്കാനും ഐ.പി. ക്യാമറയ്ക്ക് സാധിക്കും. ക്യാമറ ഒരു ഐ.പി. ശൃംഖലയിൽ ബന്ധിപ്പിക്കുകയാണെങ്കിൽ ലോകത്തെവിടെ നിന്നും ഇന്റർനെറ്റ് മുഖേന ക്യാമറയിൽ നിന്നുമുള്ള ദൃശ്യങ്ങൾ വീക്ഷിക്കുവാൻ സാധിക്കുന്നതാണ്‌. പ്രധാനമായും സുരക്ഷാആവശ്യങ്ങൾക്കാണ് ഐ.പി. ക്യാമറ ഉപയോഗിക്കുന്നത്

</doc>
<doc id="124954" url="https://ml.wikipedia.org/wiki?curid=124954" title="ഐ.പി ക്യാമറ">
ഐ.പി ക്യാമറ



</doc>
<doc id="124986" url="https://ml.wikipedia.org/wiki?curid=124986" title="പുലിജന്മം (മലയാളചലച്ചിത്രം)">
പുലിജന്മം (മലയാളചലച്ചിത്രം)



</doc>
<doc id="125003" url="https://ml.wikipedia.org/wiki?curid=125003" title="ഒരു വൈദികന്റെ ഹൃദയമിതാ">
ഒരു വൈദികന്റെ ഹൃദയമിതാ

 
കേരളത്തിൽ, കത്തോലിക്കാ സന്യാസസമൂഹമായ വിൻസെൻഷ്യൻ സഭയിൽ പുരോഹിതനായിരുന്ന കെ.പി.ഷിബു, വൈദികർക്കിടയിലെ മൂല്യച്യുതിയെ സംബന്ധിച്ച ആരോപണങ്ങൾ ഉൾക്കൊള്ളിച്ച് എഴുതിയ ആത്മകഥാപരമായ ഗ്രന്ഥമാണ്‌ ഒരു വൈദികന്റെ ഹൃദയമിതാ. 13 വർഷം വൈദികാർത്ഥിയായും 11 വർഷം വൈദികനായും വിൻസെൻഷ്യൻ സഭയിൽ കഴിഞ്ഞ ഗ്രന്ഥകാരൻ 2010 മാർച്ച് മാസത്തിലാണ്‌ സഭ വിട്ടുപോയത്. പുരോഹിതർക്കും സന്യസ്ഥർക്കുമിടയിൽ ലൈംഗിക അരാജകത്വവും, ആഡംബരജീവിതവും, ധനാസക്തിയും, അധികാരാസക്തിയും കൊടികുത്തിവാഴുകയാണെന്നാണ്‌ ഈ ഗ്രന്ഥത്തിലെ മുഖ്യ ആരോപണം. സ്വവർഗ്ഗരതിയും നീലച്ചിത്രങ്ങളും സന്യാസഭവനങ്ങളുടെ ഭാഗമായി മാറിയെന്നും വൈദികരുടെ കുമ്പസാരത്തിൽ കിട്ടിയ വെളിപ്പെടുത്തലുകളിൽ നിന്ന് അവരിൽ 60 ശതമാനം പേരും വിധവകളോ, കന്യാസ്ത്രികളോ, സമാജവനിതകളോ, സാധാരണ സ്ത്രീവിശ്വാസികളോ പങ്കാളികളായ രതിസംഗമങ്ങളിലൂടെ കടന്നുപോയിട്ടുള്ളവാരാണെന്ന് അനുമാനിക്കാമെന്നും ഗ്രന്ഥകാരൻ പറയുന്നു. 160 പുറങ്ങളുള്ള ഈ കൃതി ആദ്യപതിപ്പിൽ നൂറു പ്രതികൾ മാത്രമാണിറങ്ങിയത്. ഗ്രന്ഥകാരൻ തന്നെയാണ്‌ പ്രസാധകൻ. കേരള സാഹിത്യ അക്കാദമി സെക്രട്ടറി പുരുഷൻ കടലുണ്ടി ആദ്യപതിപ്പിന്റെ പ്രകാശനകർമ്മം നിർ‌വഹിച്ച ഈ കൃതിയ്ക്ക് അവതാരിക എഴുതിയിരിക്കുന്നത് വേലായുധൻ ഇളയിടത്ത് ആണ്‌. 
മുൻ‌കന്യാസ്ത്രിയായ ജെസ്മിയുടെ "ആമേൻ: ഒരു കന്യാസ്ത്രിയുടെ ആത്മകഥ" എന്ന വിവാദപരമായ ഗ്രന്ഥത്തിന്റെ പ്രസിദ്ധീകരണത്തിന്‌ ഒരു വർഷത്തിനകം ഇറങ്ങുന്ന ഈ കൃതിയിൽ, കത്തോലിക്കാസഭയിലെ രഹസ്യകൂദാശയായ കുമ്പസാരത്തിൽ ഗ്രന്ഥകാരന്‌ കിട്ടിയതായി പറയപ്പെടുന്ന വിവരങ്ങളെ ആശ്രയിച്ചുള്ള വെളിപ്പെടുത്തലുകളെക്കുറിച്ച് പ്രതികരിച്ച സിറോ മലബാർ സഭയുടെ വക്താവ് ഫാദർ പോൾ തെലേക്കാട്ട്, "വിശ്വാസികളുടെ വിശ്വാസത്തെ ഒറ്റിക്കൊടുക്കാൻ തയ്യാറായ ഗ്രന്ഥകാരനെപ്പോലുള്ളവരും ജീവിക്കുകയും പ്രവർത്തിക്കുകയും ചെയ്യുന്ന പ്രസ്ഥാനമാണ്‌ സഭ" എന്ന് ഓർമ്മിപ്പിച്ചു. താൻ കുമ്പസാര രഹസ്യം വെളിപ്പെടുത്തിയിട്ടില്ലെന്ന് പറഞ്ഞ ഗ്രന്ഥകാരൻ, മറ്റ് വൈദികർ ഇത്തരം കാര്യങ്ങൾ പ്രസംഗങ്ങളിൽ തുറന്ന് പറയാറുള്ള കാര്യം ചൂണ്ടിക്കാട്ടി.
കുറിപ്പുകൾ.
൧ "Unfortunately the Church is one in which people like him are also living and working... He has simply betrayed the trust of the faithful".

</doc>
<doc id="125015" url="https://ml.wikipedia.org/wiki?curid=125015" title="അഗസ്ത്യമല ജൈവ വൈവിധ്യമണ്ഡലം">
അഗസ്ത്യമല ജൈവ വൈവിധ്യമണ്ഡലം

 
 
പശ്ചിമഘട്ടത്തിന്റെ തെക്കേ അറ്റത്തു സ്ഥിതിചെയ്യുന്ന ജൈവവൈവിധ്യം നിറഞ്ഞ ഭൂപ്രദേശം. പ്രകൃതിജന്യമായ അതിരുകളാൽ ഈ പ്രദേശത്തിന്റെ നാലു ഭാഗവും സംരക്ഷിതമാണ്. പശ്ചിമഘട്ടത്തിന്റെ വാലറ്റമായ ഈ പർവതപ്രദേശത്താണ് അഗസ്ത്യമുടി അഥവാ അഗസ്ത്യകൂടം സ്ഥിതിചെയ്യുന്നത്. സമുദ്രനിരപ്പിൽനിന്നും സുമാർ 1,869 മീറ്റർ ഉയരമുള്ള ഈ പ്രദേശമാണ് അഗസ്ത്യവനം ബയോളജിക്കൽ പാർക്കിലെ ഏറ്റവും ഉയരംകൂടിയ സ്ഥലം. സിദ്ധവൈദ്യത്തിന്റെ പിതാവായി കണക്കാക്കുന്ന അഗസ്ത്യമുനി ഈ പർവതപ്രദേശത്ത് തപസ്സുചെയ്തിരുന്നതായാണ് ഐതിഹ്യം. ആയുർവേദത്തിലും ആധുനിക ചികിത്സയിലും ഉപയോഗിക്കുന്ന ഒട്ടനവധി ഔഷധസസ്യങ്ങൾ ഈ പ്രദേശത്തുനിന്നും ശാസ്ത്രജ്ഞർ കണ്ടെത്തിയിട്ടുണ്ട്. നിരവധി അപൂർവയിനം ജന്തുക്കളുടെ ആവാസകേന്ദ്രവുമാണ് ഈ പ്രദേശം. ഈ പ്രദേശത്തിന്റെ പ്രാധാന്യം മനസ്സിലാക്കി ഇവിടെയുള്ള ജൈവവൈവിധ്യത്തിന്റെ സമുദ്ധാരണവും അവയുടെ സംരക്ഷണവും ലക്ഷ്യമാക്കി ഭാരതസർക്കാർ ഈ അടുത്തകാലത്തായി അഗസ്ത്യമലയേയും പരിസരപ്രദേശത്തേയും ഉൾപ്പെടുത്തി അഗസ്ത്യവനം ബയോളജിക്കൽ പാർക്കായി പ്രഖ്യാപിക്കുകയുണ്ടായി. 2016 ൽ UNESCO, ലോക ജൈവ മണ്ഡല സംവരണ മേഖല ശൃംഖലയിൽ അഗസ്ത്യവനം ബയോളജിക്കൽ പാർക്ക് ഉൾപ്പെടുത്തി .
ഔഷധസസ്യങ്ങളുടെ കലവറ.
ഏകദേശം 3500 ച.കി.മീ. ആണ് അഗസ്ത്യവനം ബയോളജിക്കൽ പാർക്കിന്റെ വിസ്തീർണം. അനേകം കുന്നുകളും, സമതലങ്ങളും, പുൽമേടുകളും ചോലവനങ്ങളും ചേർന്ന ഈ പ്രദേശം രേഖാ. 77o5' നും 77o 4' നും അക്ഷാ. 8o 20' നും 8o50' നും ഇടയിലായി സ്ഥിതിചെയ്യുന്നു. ആര്യങ്കാവ് ചുരത്തിന് തെക്കു ഭാഗത്തായുള്ള ഈ പ്രദേശം കേരളത്തിലെ തിരുവനന്തപുരം ജില്ലയും തമിഴ്നാട്ടിലെ കന്യാകുമാരി, തിരുനെൽവേലി ജില്ലകളുടെ ചില ഭാഗങ്ങളും ചേർന്നതാണ്. ഇതിൽത്തന്നെ കേരളത്തിലെയും തമിഴ്നാട്ടിലേതുമായ അഞ്ച് സംരക്ഷിതവനപ്രദേശങ്ങൾ ഉൾപ്പെടുന്നു. കേരളത്തിലുള്ള ചെന്തുരുണി, പേപ്പാറ, നെയ്യാർ, തമിഴ്നാട്ടിലെ മുണ്ടൻതുറൈ, കളക്കാട് ഇവയാണ് ഈ വന്യജീവി സംരക്ഷണ കേന്ദ്രങ്ങൾ. ഈ അഞ്ച് സംരക്ഷിത കേന്ദ്രങ്ങളും കൂടി അഗസ്ത്യവനം ബയോളജിക്കൽ പാർക്കിന്റെ ഏകദേശം മൂന്നിലൊന്ന് ഭാഗം വരും. പശ്ചിമഘട്ടത്തിലുള്ള മിക്കതരം വനപ്രദേശങ്ങളും അഗസ്ത്യവനം ബയോളജിക്കൽ പാർക്കിലുണ്ട്. കേന്ദ്ര പരിസ്ഥിതി മന്ത്രാലയത്തിന്റെ കീഴിലുള്ള സസ്യഗവേഷണ സ്ഥാപനമായ ബൊട്ടാണിക്കൽ സർവേ ഒഫ് ഇന്ത്യ ഈ പ്രദേശത്തെ സസ്യസമ്പത്തിനെക്കുറിച്ച് പഠനങ്ങൾ നടത്തിയിട്ടുണ്ട്. ഇന്ത്യയിൽ മാത്രം കാണുന്ന ഏകദേശം 300 പ്രാദേശികജാതി (endemic) സസ്യഇനങ്ങൾ ഈ പ്രദേശത്തുനിന്ന് കണ്ടെത്തിയിട്ടുണ്ട്. ഇതിൽ തന്നെ അൻപതോളം സസ്യഇനങ്ങൾ അഗസ്ത്യമലയിലും ചുറ്റുപാടും മാത്രമായി കാണപ്പെടുന്നവയാണ്. ഔഷധസസ്യങ്ങളുടെ കലവറയായ ഈ പ്രദേശത്തുകാണുന്ന മിക്ക സസ്യയിനങ്ങളും അപൂർവങ്ങളോ അഥവാ വംശനാശഭീഷണി നേരിടുന്നവയോ ആണ്. ഏകദേശം 150-ഓളം വംശനാശ ഭീഷണി നേരിടുന്ന ഔഷധസസ്യങ്ങൾ ഇവിടെയുണ്ട്. തെക്കു പടിഞ്ഞാറൻ, വടക്കു കിഴക്കൻ മൺസൂൺ മഴക്കാലങ്ങളിൽ മഴ നന്നായി ലഭിക്കുന്ന ഈ പ്രദേശത്തു വർഷത്തിൽ 90 സെ.മീ. മുതൽ ഏകദേശം 625 സെ.മീ. വരെ മഴ ലഭിക്കുന്നു. അന്തരീക്ഷ ഊഷ്മാവ് 21oC നും 38oCനും ഇടയിലാണ്. വർഷം മുഴുവൻ ലഭിക്കുന്ന സൂര്യപ്രകാശവും ഉയർന്ന വർഷപാതവും, അന്തരീക്ഷത്തിലെ ഉയർന്ന ആർദ്രത(humidity)യുമാണ് ഈ പ്രദേശത്തെ ലോകത്തിലെ തന്നെ ജൈവസമ്പന്നമേഖലകളുടെ മുൻനിരയിൽ നിർത്തുന്ന ഘടകങ്ങൾ. പശ്ചിമഘട്ടത്തിലേതു പോലെയുള്ള ഉഷ്ണമേഖലാവനങ്ങൾ, ഇലപൊഴിയും കാടുകൾ, മഴക്കാടുകൾ, ചോലവനങ്ങൾ, പുൽമേടുകൾ എന്നിവയെല്ലാം ഈ പ്രദേശത്തും കാണുന്നു.
ജലലഭ്യത.
അഗസ്ത്യകൂടമലയും ചുറ്റുമുള്ള മഴക്കാടുകളും പുൽമേടുകളും ചേർന്ന, മനുഷ്യർക്ക് അത്ര പെട്ടെന്ന് ചെന്നെത്താൻ പറ്റാത്ത പ്രദേശമാണ് അഗസ്ത്യവനം ബയോളജിക്കൽ പാർക്കിന്റെ "കോർ" അഥവാ "നാച്ചുറൽ സോൺ" എന്നറിയപ്പെടുന്നത്.
അഗസ്ത്യമലയിൽനിന്നും പരിസരപ്രദേശങ്ങളിൽ നിന്നുമായി അനേകം ചെറിയ അരുവികൾ ഉദ്ഭവിക്കുകുയം അവയെല്ലാം കൂടിച്ചേർന്ന് പ്രധാനപ്പെട്ട നാലു നദികളായി മാറുകയും ചെയ്യുന്നു. ഇതിൽ താമ്രപർണിയും കോതായാറും തമിഴ്നാട്ടിലൂടെയും നെയ്യാർ, കരമനയാർ തുടങ്ങിയവ കേരളത്തിലൂടെയും ഒഴുകുന്നു.
കൃഷിയ്ക്കും ഗാർഹികാവശ്യങ്ങൾക്കുമുള്ള ജലലഭ്യത ഉറപ്പുവരുത്തുന്നതിന് നെയ്യാറിന്റേയും കരമനയാറിന്റേയും ആധാരഭാഗത്തായി ഓരോ അണക്കെട്ടുകൾ നിർമിച്ചിട്ടുണ്ട്. തന്മൂലം നല്ലൊരു ശതമാനം സസ്യങ്ങൾ ജലത്തിനടിയിൽപെട്ട് നശിച്ചുപോയി. അനധികൃതമായ ഔഷധസസ്യശേഖരണവും ഈ പ്രദേശത്തെ അമൂല്യ സസ്യശേഖരത്തെ നഷ്ടമാക്കുന്നുണ്ട്.
സസ്യസമ്പത്ത്.
അഗസ്ത്യമലയിലെ സസ്യസമ്പത്തിനെക്കുറിച്ച് ഒരേകദേശ രൂപം നമുക്ക് നൽകിയിട്ടുള്ളത് ഇന്ത്യൻ ബൊട്ടാണിക്കൽ സർവേയിലെയും ട്രോപ്പിക്കൽ ബൊട്ടാണിക്കൽ ഗാർഡൻ ആൻഡ് റിസർച്ച് ഇൻസ്റ്റിറ്റ്യൂട്ടിലെയും (പാലോട്) ശാസ്ത്രജ്ഞരാണ്. ടി.ബി.ജി.ആർ.ഐ.യിലെ ശാസ്ത്രജ്ഞനായ ഡോ. എൻ. മോഹനന്റെ ഫ്ളോറ ഒഫ് അഗസ്ത്യമല എന്ന ഗ്രന്ഥത്തിൽ അഗസ്ത്യമലയിലും അതിനുചുറ്റിലുമായുള്ള ഏകദേശം 200 ച.കി.മീ. പ്രദേശത്തെ സപുഷ്പിസസ്യങ്ങളെക്കുറിച്ച് പ്രതിപാദിക്കുന്നുണ്ട്. 585 ജീനസുകളിലായി ഏകദേശം 1117 സ്പീഷീസ് ഇവിടെ നിന്ന് മാത്രമായി കണ്ടെത്തിയിട്ടുണ്ട്. ഇതിൽ തന്നെ 30-ഓളം സ്പീഷീസ് ഇന്ത്യൻ റെഡ് ഡേറ്റ ബുക്കിൽ (വംശനാശ ഭീഷണി നേരിടുന്ന സസ്യങ്ങളെക്കുറിച്ച് പ്രതിപാദിക്കുന്ന പുസ്തകം) സ്ഥാനം പിടിച്ചിട്ടുള്ളവയാണ്.
അഗസ്ത്യമലയിലേയും പരിസര പ്രദേശത്തേയും സസ്യജന്തുജാലങ്ങളുടെ സർവേ ഇനിയും പൂർത്തിയാക്കിയിട്ടില്ലെന്നു വേണം കരുതാൻ. പുതിയ ഇനം സസ്യങ്ങളെ ഓരോ വർഷവും ഈ ഭാഗത്തുനിന്നും ഗവേഷകർ കണ്ടെത്തുന്നത് ഇതിനൊരു തെളിവാണ്.
മനുഷ്യർ ഭക്ഷ്യാവശ്യത്തിനും മറ്റുമായി കൃഷി ചെയ്യുന്ന നിരവധി സസ്യങ്ങളുടെ വന്യജാതികൾ ഈ പ്രദേശത്തുനിന്ന് കണ്ടെത്തിയിട്ടുണ്ട്. ഏകദേശം 92-ലധികം സ്പീഷിസ് ഇതിൽപ്പെടുന്നു. ഇതിൽ ധാന്യവർഗങ്ങൾ പയറുവർഗങ്ങൾ മറ്റ് സുഗന്ധവർഗസസ്യങ്ങൾ എന്നിവയുടെയെല്ലാം വന്യ ഇനങ്ങൾ കാണപ്പെടുന്നുണ്ട്. പഴവർഗങ്ങളുടെയും കിഴങ്ങ്‌‌വർഗങ്ങളുടെയും പച്ചക്കറികളുടെയും നല്ലൊരു ശേഖരം തന്നെയുണ്ട് ഈ പ്രദേശങ്ങളിൽ. കൂവരക്, നെല്ല്, പ്ലാവ്, കുടമ്പുളി, മാവ്, വാഴ, അമ്പഴം, ഞാവൽ, വയന, മഞ്ഞൾ, കുരുമുളക്, ഇഞ്ചി, ചീര, വഴുതന, ചുണ്ട, കാച്ചിൽ, ചേന തുടങ്ങിയവ ഇവയിൽ ചിലതു മാത്രമാണ്.
നശീകരണ ഭീഷണി.
മറ്റു വനപ്രദേശങ്ങളെ പ്പോലെ തന്നെ അഗസ്ത്യമലയും പരിസര പ്രദേശവും മനുഷ്യനിർമിത പ്രവർത്തനങ്ങളാലും മറ്റു കാരണത്താലും നശീകരണ ഭീഷണി നേരിടുന്നുണ്ട്. ഇതിനാൽ ജൈവവൈവിധ്യത്തിനും അതുവഴി കോട്ടം തട്ടുന്നുണ്ട്. അമിതമായ ഔഷധ സസ്യശേഖരണം ഇന്ന് പല സസ്യങ്ങളെയും അത്യപൂർവങ്ങളോ വംശനാശഭീഷണി നേരിടുന്നവയോ ആയി മാറ്റിയിട്ടുണ്ട്. മരമഞ്ഞൾ, അടപതിയൻ, ആരോഗ്യപച്ച, അമൃതപാല, സർപ്പഗന്ധി തുടങ്ങിയ ഔഷധസസ്യങ്ങൾ ഇതിനുദാഹരണങ്ങളാണ്.
അലങ്കാര സസ്യങ്ങളുടെ വൻശേഖരവും ഈ പ്രദേശത്തുണ്ട്. പല പുതിയ സങ്കരയിനങ്ങളും വികസിപ്പിച്ചെടുക്കാൻ പ്രാപ്തമായവയാണ് ഇവയിൽ പലതും. ഇതിൽ വളരെ പ്രധാനപ്പെട്ട ഒരു വിഭാഗമാണ് ഓർക്കിഡുകൾ. പശ്ചിമഘട്ടത്തിൽ കാണുന്ന ഏകദേശം 300-ഓളം ഓർക്കിഡ് ഇനങ്ങളിൽ 80-ലധികം സ്പീഷീസ് ഈ പ്രദേശത്ത് കാണപ്പെടുന്നു. ഇവയിൽ പലതും മനോഹരങ്ങളായ പുഷ്പങ്ങളോടുകൂടിയവയും മുന്തിയതരം സങ്കരയിനങ്ങൾ ഉത്പാദിപ്പിക്കുവാനുതകുന്നവയുമാണ്. വിലയേറിയ ലേഡീസ് സ്ളിപ്പർ എന്ന പാഫിയോപെഡിലം ഡ്രൂറി അഗസ്ത്യമലയിൽ മാത്രം കാണപ്പെടുന്നവയാണ്. ഐ.യു.സി.എന്നിന്റെ റെഡ് ഡേറ്റ ബുക്കിൽ സ്ഥനംപിടിച്ചിട്ടുള്ള ഈ ഓർക്കിഡ് സാധാരണ ഓർക്കിഡുകളിൽനിന്നും വ്യത്യസ്തമായി മണ്ണിൽ വളരുന്ന ഒന്നാണ്. സ്വർണവർണ നിറമുള്ള പുഷ്പങ്ങളോടുകൂടിയ ഇവ മുന്തിയതരം സങ്കരയിനങ്ങൾ വികസിപ്പിച്ചെടുക്കാൻ പറ്റുന്നവയാണ്. ഇവിടെനിന്നും അടുത്തകാലത്തായി കണ്ടെത്തിയ ഒരു പുതിയ ഓർക്കിഡ് ജീനസ്സാണ് ഏൽഹെൽഡ്രിയ. ഏൽഹെൽഡ്രിയ റൊട്ടന്റിഫോളിയ എന്ന് നാമകരണം ചെയ്ത ഈ ഓർക്കിഡ് അഗസ്ത്യമലയിൽ മാത്രം കാണുന്നവയാണ്.
സസ്യസമ്പത്തുപോലെതന്നെ ജന്തുവർഗങ്ങളാലും സമൃദ്ധമാണ് അഗസ്ത്യവനവും പരിസര പ്രദേശവും. അകശേരുകികൾ, വിവിധതരം പക്ഷികൾ, ഉരഗങ്ങൾ വിവിധയിനം സസ്തനികൾ ഇവയെല്ലാം ഈ പ്രദേശങ്ങളിൽ കാണപ്പെടുന്നു.
ഇന്ത്യാ ഗവൺമെന്റ് ഈ പ്രദേശത്തിന്റെ ജൈവവൈവിധ്യം കണക്കിലെടുത്ത് അഗസ്ത്യവനം ബയോളജിക്കൽ പാർക്കായി പ്രഖ്യാപിച്ചതുവഴി (1997-ൽ) ഇവിടെയുള്ള സസ്യ-ജന്തുജാലങ്ങളുടെ സംരക്ഷണം ഒന്നുകൂടി ഉറപ്പിച്ചിരിക്കുകയാണ്. ബയോളജിക്കൽ പാർക്ക് ആയതിനുശേഷമുള്ള വനംവകുപ്പിന്റെ കർശന നിയന്ത്രണങ്ങൾ ഒരു പരിധിവരെ ഇവിടത്തെ ജീവജാലങ്ങളുടെ സംരക്ഷണം ഉറപ്പുവരുത്തുന്നു.

</doc>
<doc id="125019" url="https://ml.wikipedia.org/wiki?curid=125019" title="ജനകീയാസൂത്രണ പ്രസ്ഥാനം">
ജനകീയാസൂത്രണ പ്രസ്ഥാനം



</doc>
<doc id="125022" url="https://ml.wikipedia.org/wiki?curid=125022" title="1997 ഏഷ്യാകപ്പ്">
1997 ഏഷ്യാകപ്പ്

 
ആറാം ഏഷ്യാകപ്പ് 1997ൽ ശ്രീലങ്കയിൽ വച്ച് സംഘടിപ്പിച്ചു. ഈ ഏഷ്യാകപ്പിനെയും പെപ്സി ഏഷ്യാകപ്പ് എന്ന് അറിയപ്പെടുന്നു. ഇന്ത്യ, പാകിസ്താൻ, ശ്രീലങ്ക, ബംഗ്ലാദേശ് എന്നീ നാല്‌ ടീമുകളാണ്‌ ഈ ടൂർണ്ണമെന്റിൽ പങ്കെടുത്തത്. രണ്ടാമതായണ്‌ ഏഷ്യാകപ്പ് ശ്രീലങ്കയിൽ സംഘടിപ്പിക്കുന്നത്. മത്സരങ്ങൾ 1997 ജൂലൈ 14ന്‌ ആരംഭിച്ച് ജൂലൈ 26ന്‌ സമാപിച്ചു.
1997ലെ ഏഷ്യാകപ്പ് റൗണ്ട് റോബിൻ ഘടനയിലാണ്‌ സംഘടിപ്പിച്ചത്. എല്ലാ ടീമുകളും പരസ്പരം ഏറ്റുമുട്ടും കൂടുതൽ പോയിന്റ് നേടുന്ന രണ്ട് ടീമുകൾ ഫൈനലിന്‌ യോഗ്യത നേടും. ഗ്രൂപ്പ് മത്സരങ്ങൾ കഴിഞ്ഞപ്പോൾ ഇന്ത്യയും, ശ്രീലങ്കയും ഫൈനലിന്‌ യോഗ്യത നേടി. കലാശക്കളിയിൽ ഇന്ത്യയെ എട്ട് വിക്കറ്റിന്‌ തോൽ‌‌പ്പിച്ച് ശ്രീലങ്ക രണ്ടാം തവണ ഏഷ്യാകപ്പ് നേടി.
അവലംബം.
&lt;templatestyles src="Reflist/styles.css" /&gt;

</doc>
<doc id="125023" url="https://ml.wikipedia.org/wiki?curid=125023" title="1997 Asia Cup">
1997 Asia Cup



</doc>
<doc id="125024" url="https://ml.wikipedia.org/wiki?curid=125024" title="ഞാൻ സൽപ്പേര് രാമൻകുട്ടി">
ഞാൻ സൽപ്പേര് രാമൻകുട്ടി

 
അനിൽ ബാബുവിന്റെ സംവിധാനത്തിൽ ജയറാം, ജഗതി ശ്രീകുമാർ, ലാലു അലക്സ്, ഗായത്രി ജയറാം, കാർത്തിക എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് ഞാൻ സൽപ്പേര് രാമൻ‌കുട്ടി. യൂണിവേഴ്സൽ സിനിമയുടെ ബാനറിൽ ബി. രാകേഷ് നിർമ്മിച്ചിരിക്കുന്ന ഈ ചിത്രം അമ്പലക്കര ആർട്സ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് കലവൂർ രവികുമാർ ആണ്.
സംഗീതം.
ബി.ആർ. പ്രസാദ് എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് രവീന്ദ്രൻ ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. 

</doc>
<doc id="125025" url="https://ml.wikipedia.org/wiki?curid=125025" title="Aconitic acid">
Aconitic acid



</doc>
<doc id="125027" url="https://ml.wikipedia.org/wiki?curid=125027" title="IP camera">
IP camera



</doc>
<doc id="125031" url="https://ml.wikipedia.org/wiki?curid=125031" title="2000 ഏഷ്യാകപ്പ്">
2000 ഏഷ്യാകപ്പ്

 
ഏഴാം ഏഷ്യാകപ്പ് 2000ൽ ബംഗ്ലാദേശിൽ വച്ച് സംഘടിപ്പിച്ചു. ഇന്ത്യ, പാകിസ്താൻ, ശ്രീലങ്ക, ബംഗ്ലാദേശ് എന്നീ നാല്‌ ടീമുകളാണ്‌ ഈ ടൂർണ്ണമെന്റിൽ പങ്കെടുത്തത്. രണ്ടാമതായണ്‌ ഏഷ്യാകപ്പ് ബംഗ്ലാദേശിൽ സംഘടിപ്പിക്കുന്നത്. എല്ലാ മത്സരങ്ങളും ധാക്കയിലെ ബംഗബന്ധു സ്റ്റേഡിയത്തിലാണ് നടന്നത്, മത്സരങ്ങൾ 2000 മേയ് 29ന്‌ ആരംഭിച്ച് ജൂൺ 7ന്‌ സമാപിച്ചു.
2000ലെ ഏഷ്യാകപ്പ് റൗണ്ട് റോബിൻ ഘടനയിലാണ്‌ സംഘടിപ്പിച്ചത്. എല്ലാ ടീമുകളും പരസ്പരം ഏറ്റുമുട്ടും കൂടുതൽ പോയിന്റ് നേടുന്ന രണ്ട് ടീമുകൾ ഫൈനലിന്‌ യോഗ്യത നേടും. ഗ്രൂപ്പ് മത്സരങ്ങൾ കഴിഞ്ഞപ്പോൾ പാകിസ്താനും, ശ്രീലങ്കയും ഫൈനലിന്‌ യോഗ്യത നേടി. കലാശക്കളിയിൽ ശ്രീൽങ്കയെ 39 റൺസിനു തോൽ‌‌പ്പിച്ച് പാകിസ്താൻ ആദ്യമായി ഏഷ്യാകപ്പ് നേടി. പാകിസ്താന്റെ യൂസഫ് യുഹാനയായിരുന്നു ടൂർണ്ണമെന്റിലെ കേമൻ.
കളി സംഘം.
&lt;br clear=all&gt;
&lt;br clear=all&gt;
&lt;br clear=all&gt;
&lt;br clear=all&gt;

</doc>
<doc id="125032" url="https://ml.wikipedia.org/wiki?curid=125032" title="Hosdurg Fort">
Hosdurg Fort



</doc>
<doc id="125033" url="https://ml.wikipedia.org/wiki?curid=125033" title="2000 Asia Cup">
2000 Asia Cup



</doc>
<doc id="125034" url="https://ml.wikipedia.org/wiki?curid=125034" title="Saurav Ganguly">
Saurav Ganguly



</doc>
<doc id="125036" url="https://ml.wikipedia.org/wiki?curid=125036" title="ഞാൻ സൽപ്പേര് രാമൻ‌കുട്ടി">
ഞാൻ സൽപ്പേര് രാമൻ‌കുട്ടി



</doc>
<doc id="125063" url="https://ml.wikipedia.org/wiki?curid=125063" title="പാവം പാവം രാജകുമാരൻ (മലയാളചലച്ചിത്രം)">
പാവം പാവം രാജകുമാരൻ (മലയാളചലച്ചിത്രം)



</doc>
<doc id="125078" url="https://ml.wikipedia.org/wiki?curid=125078" title="അകത്തിയം">
അകത്തിയം

 
അകത്തിയർ (അഗസ്ത്യർ) രചിച്ചു എന്ന് കരുതപ്പെടുന്ന ആദ്യത്തെ തമിഴ് വ്യാകരണഗ്രന്ഥമാണ് അകത്തിയം (തമിഴ്: ). എ.ഡി. അഞ്ചാം ശതകത്തിൽ ജീവിച്ചിരുന്ന തൊൽകാപ്പിയർ, അകത്തിയരുടെ ശിഷ്യൻമാരിൽ പ്രമുഖനായിരുന്നുവെന്നും ആചാര്യന്റെ അകത്തിയം എന്ന ഈ കൃതിയാണ് തൊൽകാപ്പിയം എന്ന വ്യാകരണഗ്രന്ഥം രചിക്കാൻ ശിഷ്യന് പ്രചോദനം നല്കിയതെന്നും തമിഴ് പണ്ഡിതർ കരുതുന്നു.
അകത്തിയത്തിന്റെ പൂർണരൂപം ലഭിച്ചിട്ടില്ല. അകത്തിയം, _[മാപുരാണം]], ഇചയ്നുണുക്കം എന്നിങ്ങനെ പല വ്യാകരണഗ്രന്ഥങ്ങൾ തൊൽകാപ്പിയത്തിനു മുമ്പ് പ്രചാരത്തിൽ ഇരുന്നതായും അവ കാലാന്തരത്തിൽ നശിച്ചുപോയതായും തമിഴ് വൈയാകരണൻമാർ അഭിപ്രായപ്പെടുന്നു. തൊൽകാപ്പിയം, യാപ്പെരുങ്കലം, നന്നൂൽ തുടങ്ങിയ ആധികാരിക വ്യാകരണഗ്രന്ഥങ്ങളിലും അവയെ ആസ്പദമാക്കിയുള്ള വ്യാഖ്യാനങ്ങളിലും അകത്തിയസൂത്രങ്ങൾ ഉദ്ധരിച്ചിട്ടുണ്ട്. 'എകര, ഒകര, ആയ്ത, ഴകര, റകര, നകരന്തമിഴു പൊതുമറ്റേ' എന്ന അകത്തിയസൂത്രം ലീലാതിലകകാരൻ ഉദ്ധരിക്കുകയും (ശില്പം 2) അതിനെ അവലംബിച്ച് സംസ്കൃതത്തിൽ ഇല്ലാത്ത ന്റ, റ്റ, റ, ഴ എന്നീ നാലക്ഷരങ്ങൾ ഭാഷയിലുണ്ടെന്നു കാണിക്കുകയും ചെയ്തിട്ടുണ്ട്. ഇതിൽനിന്ന് ലീലാതിലകകാരന് അഗസ്ത്യസൂത്രങ്ങൾ പരിചിതങ്ങളായിരുന്നു എന്ന് ഉള്ളൂർ പരമേശ്വരയ്യർ കേരളസാഹിത്യചരിത്രത്തിൽ സമർഥിക്കുന്നു. നന്നൂൽ വ്യാഖ്യാനം രചിച്ച മൈലൈനാഥൻ അകത്തിയത്തിലെ പല സൂത്രങ്ങളും ഉദ്ധരിച്ചിട്ടുണ്ടെന്നും അവയെ ആയിരിക്കണം ലീലാതിലകകാരൻ ഉപയോഗിച്ചിട്ടുള്ളതെന്നും ലീലാതിലകകാരൻ അകത്തിയം കണ്ടിരിക്കാനിടയില്ലെന്നും മറ്റൊരു അഭിപ്രായഗതിയുമുണ്ട്.
അകത്തിയത്തിൽ തമിഴ് വ്യാകരണത്തിന്റെ പ്രധാനാംശങ്ങളായ ഇയൽ (സാഹിത്യം), ഇചൈ (സംഗീതം), നാടകം (നൃത്യാദി കലകൾ എല്ലാം) എന്നിവയെപ്പറ്റി വിശദമായി പ്രതിപാദിക്കുന്നു. അകത്തിയത്തിനു ശേഷം വൈയാകരണൻമാർ ഈ മൂന്നു വിഷയങ്ങൾക്കും പ്രത്യേകം പഠനങ്ങൾ തയ്യാറാക്കിയിരുന്നതായി കരുതേണ്ടിയിരിക്കുന്നു. ഇയലിന്റെ മുഖ്യാംഗങ്ങളായ എഴുത്ത് (ഭാഷ), ചൊൽ (വാക്ക്), പൊരുൾ (കാവ്യവിഷയം) എന്നിവയെപ്പറ്റിയാണ് അകത്തിയത്തിനുശേഷമുണ്ടായിട്ടുള്ള വ്യാകരണഗ്രന്ഥങ്ങളിൽ പ്രതിപാദിച്ചിട്ടുള്ളത്. അകത്തിയത്തിൽ എഴുത്ത്, ചൊൽ, പൊരുൾ എന്നീ ഘടകങ്ങളെക്കുറിച്ചുള്ള വിവരണം സൂത്രരൂപത്തിൽ കൊടുത്തിരിക്കുന്നു.
അകത്തിയപരതം.
അകത്തിയത്തിന്റെ "ഗാന്ധർവപ്പകുതി" ആയി പരിഗണിക്കപ്പെടുന്ന കൃതിയാണിത്. പഴയ തമിഴിൽ വിരചിതമായ ഒരു സംഗീതശാസ്ത്രലക്ഷണഗ്രന്ഥമാണിത്. സംസ്കൃതത്തിലെ അഗസ്ത്യഭരതമാണ് തമിഴ് വ്യവഹാരത്തിൽ അകത്തിയപരതം ആയത്. ഗാനം, നൃത്തം, വാദ്യം ഇവ മൂന്നും ചേർന്ന "ഗാന്ധർവ"ത്തെക്കുറിച്ച് ഇതു പ്രതിപാദിക്കുന്നു. രചിച്ചത് അഗസ്ത്യമുനിയാണെന്നു വിശ്വസിക്കുന്നു. പല സംഘകാല തമിഴ്കൃതികളിലും ഇതിനെപ്പറ്റി പരാമർശം ഉണ്ട്. വ്യാകരണം, സാമ്പത്തികശാസ്ത്രം, രാഷ്ട്രതന്ത്രം, ഗാന്ധർവം തുടങ്ങി പല വിഷയങ്ങളെയും ആധാരമാക്കി അഗസ്ത്യമുനി തന്നെ രചിച്ച പില്ക്കാല കൃതികൾ ധാരാളം കടം കൊണ്ടിട്ടുള്ള ഈ ഗ്രന്ഥത്തിന്റെ പ്രതികൾ ഇന്നു ലഭ്യമല്ല.

</doc>
<doc id="125083" url="https://ml.wikipedia.org/wiki?curid=125083" title="ജനിതകശാസ്ത്രം">
ജനിതകശാസ്ത്രം

 
 ഇത് പാരമ്പര്യ്യമായ ജീനുുകളെയും കണ്ടെത്താൻ സഹായിക്കുന്നു 
ജീവികളിലെ വംശപാരമ്പര്യത്തെയും വ്യതിയാനത്തെയും കുറിച്ചുള്ള പഠനമാണ് ജനിതകശാസ്ത്രം (ജനറ്റിക്സ്). ( "). ജീനുകളുടെ ഘടന മുതൽ ജീവപരിണാമം വരെ ജനിതകശാസ്ത്രപഠനമേഖല വ്യാപിച്ചിരിക്കുന്നു. തലമുറകളെ തമ്മിൽ ബന്ധിപ്പിക്കുന്ന പാരമ്പര്യവസ്തുവിന്റെ പ്രവർത്തനങ്ങളും സ്വഭാവങ്ങളും ജീവിയിൽ അതു ചെലുത്തുന്ന സ്വാധീനങ്ങളുമാണു ഈ ശാസ്ത്രത്തിന്റെ പഠനവിഷയം. ആധുനിക ജനിതക ശാസ്ത്രത്തിന്ന് അടിത്തറ പാകിയത് 1865-ൽ ഗ്രിഗർ മെൻഡൽ ആവിഷ്കരിച്ച പാരമ്പര്യത്തിന്റെ പൊതുനിയമങ്ങളാണെങ്കിലും 1906-ൽ വില്യം ബേറ്റ്സനാണു (William Bateson) ജെനറ്റിക്സ് എന്ന പേർ ഈ ശാസ്ത്രശാഖയ്ക്ക് നൽകിയത്. മെൻഡലിന്റെ ഈ സിദ്ധാന്തം കഴിഞ്ഞ നൂറ്റാണ്ടിൽതന്നെ ആവിഷ്കൃതമായെങ്കിലും, ഈ നൂറ്റാണ്ടിന്റെ ആദ്യഘട്ടം മുതലാണു ആധുനികജെനിറ്റിക്സ് ഒരു ശാസ്ത്രമെന്ന നിലയ്ക്ക് മുന്നേറിയത്.
ചരിത്രം.
പാരമ്പര്യനിയമങ്ങളെക്കുറിച്ചുള്ള വ്യക്തമായ ധാരണകളൊന്നും കൂടാതെതന്നെ, സസ്യങ്ങളുടെയും ജന്തുക്കളുടെയും സങ്കരവർഗ്ഗങ്ങളുണ്ടാക്കി മെച്ചപ്പെട്ട വംശങ്ങളുണ്ടാക്കുവാനുള്ള ശ്രമം അതിപ്രാചീനകാലം മുതൽക്കേ തുടങ്ങിയിരുന്നു. 6000 വർഷം പഴക്കമുള്ള ഒരു ബാബിലോണിയൻ ശിലാചിത്രത്തിൽ, കുതിരകളുടെ വ്യത്യസ്തതരം തലയും പൂഞ്ഞും അഞ്ചു തലമുറകളിലായി എങ്ങനെയാണു വിവിധാംഗങ്ങളിലേക്കു പകർത്തപ്പെട്ടതെന്നു സൂചിപ്പിക്കുന്നു. പിൽക്കാലങ്ങളിൽ പാരമ്പര്യപ്രക്രിയയെക്കുറിച്ച് ഒട്ടേറെ പരികല്പനകൾ രൂപം കൊണ്ടിരുന്നുവെങ്കിലും വ്യക്തമായ ഒരു ധാരണയും ആവിഷ്കരിക്കപ്പെട്ടിരുന്നില്ല. ജനിതകശാസ്ത്രചരിത്രം പരീക്ഷണനിരീക്ഷണങ്ങളുടേയും കണ്ടെത്തലുകളുടെയും ചരിത്രമാണ്. ഇന്നത്തെ രൂപത്തിൽ ജനിതകശാസ്ത്രം രൂപപ്പെട്ടുവന്ന നാൾവഴികളെ നാല് വളർച്ചാഘട്ടങ്ങളിൽ സൂചിപ്പിക്കാം: 1860 നു മുമ്പ്, 1860 മുതൽ 1900 വരെ, 1900 മുതൽ 1944 വരെ, 1944 മുതൽ ഇന്നുവരെ.
1860 നു മുമ്പ്..
1860 വരെയുള്ള ജനിതകശാസ്ത്രചരിത്രം ജനിതകശാസ്ത്രത്തിന്റെ പിതാവായി അറിയപ്പെടുന്ന ഗ്രിഗരി മെന്റലി നിരീക്ഷണങ്ങൾക്കുമുമ്പുള്ള കാലമാണ്. 1600 ൽ വില്ല്യം ഹാർവേ മുന്നോട്ടുവച്ച എപ്പിജനറ്റിക് സിദ്ധാന്തം ലിംഗകോശങ്ങളിൽ രൂപപ്പെടുന്ന ചില പദാർത്ഥങ്ങൾ (സബ്സ്സ്റ്റൻസ്) പൂർണ്ണവളർച്ചയെത്തിയ ജീവശരീരത്തെ സൃഷ്ടിക്കുന്നു എന്ന് സൂചിപ്പിച്ചു. പുംബീജശിരസ്സിൽ സ്ഥിതിചെയുന്ന പൂർണ്ണജീവിയുടെ ചെറുരൂപം (മിനിയേച്ചർ അഡൾട്ട്) വളർന്ന് പൂർണ്ണവളർച്ചയെത്തിയ ജീവിയാകുന്നു എന്ന ആശയത്തിന് (ഹോമൻക്യുലസ്) വിരുദ്ധമായിരുന്നെങ്കിലും ഈ ആശയം തെളിവുകളുടെ അഭാവത്തിൽ ഇത് തിരസ്കരിക്കപ്പെട്ടു. 1665 ൽ റോബർട്ട് ഹൂക്ക് എന്ന ശാസ്ത്രജ്ഞൻ കോശങ്ങളെ കണ്ടെത്തി. ആന്റൺ വാൻ ല്യൂവൻഹോക്ക് 1674 നു ശേഷം പ്രോട്ടോസോവയെയും ബാക്ടീരിയയെയും കണ്ടെത്തി. 1830ൽ ജാൻ പുർക്കിൻഷെ കോശമർമ്മത്തെ വിശദീകരിച്ചു. മർമ്മം (ന്യൂക്ലിയസ്സ്) എന്ന പദം 1831 ൽ സ്കോട്ടിഷ് ഗവേഷകനായ റോബർട്ട് ബ്രൌൺ ആണ് നൽകിയത്. 1839 ൽ ഹ്യൂഗോ വോൺ മോൾ ക്രമഭംഗത്തെക്കുറിച്ച് വിശദീകരണം നൽകി. 1858 ൽ റുഡോൾഫ് വിർഷോ കോശസിദ്ധാന്തം അവതരിപ്പിച്ചു. ഇന്നുനിലവിലുള്ള കോശങ്ങളെല്ലാം മുമ്പ് നിലവിലുണ്ടായിരുന്ന കോശങ്ങളിൽ നിന്നുമാത്രമേ രൂപപ്പെടൂ എന്നതാണീ സിദ്ധാന്തത്തിന്റെ മുഖ്യാശയം.
1860 മുതൽ 1900 വരെ..
ആസ്ട്രിയൻ പുരോഹിതനായിരുന്ന ഗ്രിഗർ ജൊഹാൻ മെൻഡൽ പയർ ചെടികളിൽ നടത്തിയ വർഗ്ഗസങ്കരണപ്രവർത്തനങ്ങളാണ് ജനിതകശാസ്ത്രത്തിന് അടിസ്ഥാനമിട്ടത്. 1866 ൽ "സസ്യവർഗ്ഗസങ്കരണ പരീക്ഷണങ്ങൾ" എന്ന സമാഹാരത്തിൽ പയർചെടികളിലെ പരീക്ഷണങ്ങളും കണ്ടെത്തലുകളും പ്രസിദ്ധീകരിച്ചു. അദ്ദേഹം രൂപപ്പെടുത്തിയ ജനിതകശാസ്ത്രനിയമങ്ങൾ ജനിതകശാസ്ത്രവളർച്ചയ്ക്ക് അസ്ഥിവാരമിട്ടു.നിർഭാഗ്യവശാൽ 1900 വരെ ഈ കണ്ടെത്തലുകൾ ആരാലും ശ്രദ്ധിക്കപ്പെടാതെ പോയി. പിന്നീട് ഹ്യൂഗോ ഡീവ്രീസ്, കാൾ കോറൻസ്, എറിക് വോൺ ഷെർമാക്ക് എന്നിവർ മെൻഡലിന്റെ കണ്ടെത്തലുകൾ പുനർനിരീക്ഷണങ്ങൾക്ക് വിധേയമാക്കിയതോടെ ജനിതകശാസ്ത്രവളർച്ച ഇന്നത്തെ രൂപത്തിലായി. 1875 ൽ ജർമ്മൻ ഭ്രൂണശാസ്ത്രജ്ഞനായ ഓസ്കാർ ഹെർട്ട് വിഗ് പുബീജവും അണ്ഡവും ചേർന്ന് സിക്താണ്ഡം രൂപപ്പെടുന്നത് വിശദീകരിച്ചു. 1888 ൽ ഹെയ്ൻറിച്ച് വാൽഡെയർ ക്രോമസോം എന്ന പദം ആവിഷ്കരിച്ചു. തിയോഡോർ ബൊവേറി, കാൾ റാബ്ൽ, എഡ്വേർഡ് വാൻ ബെനഡിൻ എന്നിവർ ക്രോമസോമുകൾക്ക് കോശവിഭജനസമയത്ത് സംഭവിക്കുന്ന വ്യതിയാനങ്ങളെക്കുറിച്ചുള്ള നിരീക്ഷണങ്ങൾ അവരിപ്പിച്ചു. ഊനഭംഗത്തെക്കുറിച്ചുള്ള കാഴ്ചപ്പാട് ആദ്യമായി അവതരിപ്പിച്ചത് ഓഗസ്റ്റ് വെയ്സ്മാൻ എന്ന ശാസ്ത്രജ്ഞനാണ്.
1900 മുതൽ 1944 വരെ..
ആധുനികജനിതകശാസ്ത്രത്തിന് അടിസ്ഥാനമിടുകയും പരിപോഷിപ്പിക്കപ്പെടുകയും ചെയ്യപ്പെട്ട കാലയളവാണ് ഇത്. 1902ൽ കൊളംബിയ യൂണിവേഴ്സിറ്റിയിലെ വാൾട്ടർ എസ്. സട്ടൺ ക്രോമസോമുകളെക്കുറിച്ച് വിശദമായി നടത്തിയ പഠനങ്ങളാണ് പിന്നീട് ജീനുകളുടെ ക്രോമസോമുകളിലെ സാന്നിദ്ധ്യത്തെ വെളിച്ചത്തുകൊണ്ടുവന്നത്. പഴയീച്ച (ഡ്രോസോഫില മെലനോഗാസ്റ്റർ)യിൽ തോമസ് ഹണ്ട് മോർഗൻ നടത്തിയ നിരീക്ഷണങ്ങൾ ജനിതകശാസ്ത്രവളർച്ചയ്ക്ക് പുതിയ മാനങ്ങൾ നൽകി. എക്സ്, വൈ ക്രോമസോമുകളെക്കുറിച്ചുള്ള വിശദീകരണം, ലിംഗനിർണ്ണയപ്രക്രിയ എന്നിവ അവതരിപ്പിച്ചത് നെറ്റീ മരിയ സ്റ്റീവനൻസ്, മോർഗൻ എന്നിവരാണ്. 1913 ൽ ആൽഫ്രഡ് സ്റ്റെർട്ടിവാൻറ് പഴയീച്ചയിൽ ആദ്യത്തെ ജനിതകമാപ്പ് തയ്യാറാക്കിയത് ക്രോമസോമുകളിൽ ജീനുകളുടെ ലീനിയാർക്രമം തെളിയിച്ചു. 
ജനിതകശാസ്ത്രത്തിലെ അനന്യപദങ്ങളായ എഫ് 1, എഫ് 2, ഹോമോസൈഗോട്ട്, ഹെറ്ററോസൈഗോട്ട്, അല്ലീലോമോർഫ് എന്നിവ ബ്രിട്ടീഷ് ജീവശാസ്ത്രജ്ഞനായ വില്ല്യം ബേറ്റ്സന്റെ സംഭാവനകളാണ്. 1905 ൽ ജനിതകശാസ്ത്രം എന്ന പദം സൃഷ്ടിച്ചതും ഇദ്ദേഹമാണ്. ഡാനിഷ് ശാസ്ത്രജ്ഞനായ വില്ഹെം ജൊഹാൻസൺ 1909 ൽ സംഭാവന നൽകിയ പദങ്ങളാണ് ഫീനോടൈപ്പ്, ജീനോടൈപ്പ്, ജീൻ എന്നിവ.
1944 മുതൽ ഇന്നുവരെ..
1944 മുതൽ ഇന്നുവരെയുള്ള കാലഘട്ടം ജനിതകശാസ്ത്രത്തിൽ തൻമാത്രാജീവശാസ്ത്രത്തിന്റെ വളർച്ചയ്ക്ക് അടിത്തറയിട്ട കാലഘട്ടമാണ്. 1944 ൽ റോക്ക്ഫെല്ലർ ഇൻസ്റ്റിറ്റ്യൂട്ടിൽ ഓസ്‍വാൾഡ് ആവറിയും സംഘവും നടത്തിയ പഠനങ്ങളും ആൽഫ്രഡ് ഹെർഷേ, മാർത്താ ചേയ്സ് എന്നിവർ നടത്തിയ പഠനങ്ങളും ഡി. എൻ.ഏ യാണ് ജനിതകവസ്തു എന്ന വസ്തുത പ്രബലപ്പെടുത്തി. 1953 ൽ ജെയിംസ് വാട്സണിനും ഫ്രാൻസിസ് ക്രിക്കിനും ഡി. എൻ.ഏ ഘടന ഇവരുടെ പരീക്ഷണഫലങ്ങളെ ആസ്പദമാക്കി കണ്ടെത്താൻ കഴിഞ്ഞു. റെസ്ട്രിക്ഷൻ എൻഡോന്യൂക്ളിയേയ്സ് എന്ന രാസാഗ്നിയുടെ കണ്ടെത്തൽ ഡി.എൻ.ഏ യെ ഫലപ്രദമായി ഉപയോഗപ്പെടുത്താൻ സാധിതമാക്കി. ഈ കണ്ടെത്തലിൽ പങ്കെടുത്തവർ വെർണർ ആർബർ, ഹാമിൽട്ടൺ സ്മിത്ത്, ഡാനിയേൽ നഥാൻസ് എന്നിവരായിരുന്നു. 1972 ൽ പോൾ ബർഗ് ആദ്യത്തെ റീകോമ്പിനന്റ് ഡി. എൻ.ഏ തന്മാത്ര പരീക്ഷണഫലമായി രൂപപ്പെടുത്തി. പോളിമെറേയ്സ് ചെയിൻ റിയാക്ഷൻ, ആംപ്ളിഫിക്കേഷൻ എന്നീ സങ്കേതങ്ങളുടെ സഹായത്താൽ ക്ളോണിംഗ് എന്ന ശാഖ പ്രബലപ്പെട്ടത് 1972 ന് ശേഷമാണ്. 1995 ൽ ലോകത്താദ്യമായി ജീവിയുടെ ജീനോം പൂർണ്ണമായും സീക്വൻസ് ചെയ്യപ്പെട്ടു (ഹീമോഫിലസ് ഇൻഫ്ലുവൻസയിൽ). 2001 ൽ മനുഷ്യജീനോം സീക്വൻസ് ചെയ്യപ്പെട്ടു. 1997 ൽ ആദ്യ ട്രാൻസ് ജീനിക് ജീവിയായ റോസി എന്ന പശുവിനെ സൃഷ്ടിച്ചു. 1996 ൽ മനുഷ്യൻ ആദ്യമായി ക്ളോൺ ചെയ്തെടുത്ത സസ്തനിയാണ് ഡോളി എന്ന ആട്ടിൻകുട്ടി. ജീനോമിക്സ്, പ്രോട്ടിയോമിക്സ് എന്നീ ശാസ്ത്രശാഖകൾ ഉടലെടുക്കുയും കൂടുതൽ ഗവേഷണങ്ങൾ നടന്നുവരികയും ചെയ്യുന്ന കാലഘട്ടത്തിലൂടെ ജനിതകശാസ്ത്രം പുതിയ വളർച്ചാപഥങ്ങൾ തേടുകയാണ്. 
മെൻഡലിന്റെ പാരമ്പര്യനിയമങ്ങൾ എല്ലാതരം ജീവികൾക്കും ബാധകമാണെന്ന് പിൽകാലഗവേഷണങ്ങൾ തെളിയിച്ചു. കഴിഞ്ഞ എഴുപതുവർഷങ്ങളിലായി നടന്ന ഗവേഷണങ്ങൾ, മെന്ഡലിന്റെ നിയമങ്ങൾക്ക് സാധുത നൽകിയതോടൊപ്പം വിശദാംശങ്ങളിൽ ചില രൂപന്തരണങ്ങൾ വരുത്തുകയും, അദ്ദേഹത്തിന്റെ സിദ്ധാന്തങ്ങളിൽ ഉൾപ്പെടാതിരുന്ന പുതിയ നിയമങ്ങൾ ആവിഴ്കരിക്കുകയും ചെയ്തു. എങ്കിലും ജീൻസിദ്ധാന്തത്തിന്റെ അന്തസ്സത്തക്ക് അടിസ്ഥാനപരമായ മാറ്റങ്ങളൊന്നും സംഭവിച്ചിട്ടില്ല.

</doc>
<doc id="125086" url="https://ml.wikipedia.org/wiki?curid=125086" title="ജൂനിയർ സീനിയർ (മലയാളചലച്ചിത്രം)">
ജൂനിയർ സീനിയർ (മലയാളചലച്ചിത്രം)



</doc>
<doc id="125088" url="https://ml.wikipedia.org/wiki?curid=125088" title="അകപ്പേയ് സിദ്ധർ">
അകപ്പേയ് സിദ്ധർ

തമിഴ്നാട്ടിലെ പ്രസിദ്ധരായ 18 സിദ്ധന്മാരിൽ ഒരാൾ. പട്ടിണത്തുപിള്ളയാരുടെ കാലത്തിനുമുമ്പ് ഭോഗർ, കൊങ്കണർ, ചട്ടമുനി എന്നിവരുടെ സമകാലികനായി ഏതാണ്ട് എ.ഡി. 9-ം ശതകത്തിൽ ഇദ്ദേഹം ജീവിച്ചിരുന്നതായി കരുതപ്പെടുന്നു. തത്ത്വജ്ഞാനശകലങ്ങൾ, വേദാന്തചിന്തകൾ എന്നിവയെ ലളിതഗാനരൂപത്തിലാക്കുകയും മധുരമായി ആലപിക്കുകയും ചെയ്ത സിദ്ധർ സാധാരണ ജനങ്ങളുടെ ആരാധനാപാത്രമായിത്തീർന്നു.
ഇദ്ദേഹത്തിന്റെ ഓരോ ഈരടിയുടെ ഒടുവിലും "മനസാകുന്ന പിശാചിനെ" "അകപ്പെയ്" എന്നു സംബോധന ചെയ്തു കാണുന്നു. ഇതിനാലാണ് ഇദ്ദേഹത്തിന് അകപ്പെയ്സിദ്ധർ (അകപ്പെയ്ചിത്തർ) എന്നു പേർ ലഭിച്ചത്.
ജ്ഞാനക്കോവൈ എന്ന തമിഴ് ഗ്രന്ഥത്തിൽ സിദ്ധരുടെ എല്ലാ ഗാനങ്ങളും ഉൾപ്പെടുത്തിയിട്ടുണ്ട്.
തമിഴ്നാട്ടിൽ ഭക്തിഗായകരുടെ ഇടയിൽ സിദ്ധരുടെ പാട്ടുകൾക്കു പ്രചാരമുണ്ട്.

</doc>
<doc id="125097" url="https://ml.wikipedia.org/wiki?curid=125097" title="അകപ്പൈകിന്നരി">
അകപ്പൈകിന്നരി

 
ഒരു നാടോടി സംഗീതോപകരണം; തന്ത്രിവാദ്യം. അകപ്പൈയുടെ ആകൃതി ഉള്ളതുകൊണ്ടായിരിക്കണം ഇതിന് അകപ്പൈകിന്നരി എന്ന പേരു ലഭിച്ചത്; തമിഴിൽ അകപ്പൈ എന്നതിന് തവി എന്നാണർഥം.
വാവട്ടം വലിപ്പമുള്ള ചിരട്ടയുടെ ഒരുവശം തുളച്ച് ഒരു മുഴം നീളം വരുന്ന ഒരു മുളങ്കമ്പ് ഘടിപ്പിക്കുക; മറുവശത്ത് രണ്ടു കൊളുത്തുകൾ പിടിപ്പിക്കുകയോ മുളങ്കമ്പുതന്നെ മൂന്നു സെ.മീ. ഓളം പുറത്തേക്കു തള്ളിനിൽക്കത്തക്കവണ്ണം തുളച്ചു കടത്തുകയോ ചെയ്യുക; പിന്നീട് തുകൽ വലിച്ചുകെട്ടുക; അതിന്റെ മുകളിൽ കുറുകെ ചെറിയ ഒരു മരക്കഷണം വയ്ക്കുക. ചിരട്ടയിൽ മുളങ്കമ്പ് ഉറപ്പിച്ചിരിക്കുന്നതിനെതിർവശത്തു പിടിപ്പിച്ചിട്ടുള്ള കൊളുത്തുകളിലോ അവിടെ തള്ളിനിൽക്കുന്ന മുളങ്കമ്പിന്റെ അഗ്രഭാഗത്തോ ഉടക്കിയിട്ടുള്ള രണ്ടു തന്ത്രികൾ ചിരട്ടയുടെ വാവട്ടം മൂടിക്കെട്ടിയിരിക്കുന്ന തുകലിന്റെ മീതെ കുറുകെ വച്ചിട്ടുള്ള മരക്കഷണത്തിനു മുകളിൽക്കൂടി മുളങ്കമ്പിന്റെ സ്വതന്ത്രമായ അഗ്രഭാഗത്തേക്കു വലിച്ച് അവിടെ ഉറപ്പിച്ചിട്ടുള്ള രണ്ടു ബിരഡകളിൽ കെട്ടുക. തന്ത്രികൾ ബലമായി സ്പർശിച്ചിരിക്കത്തക്കവണ്ണം തുകലിന്റെ മീതെ വച്ചിട്ടുള്ള മരക്കഷണം ഉറപ്പിക്കണം. തന്ത്രികളുടെ മുറുക്കം വർദ്ധിപ്പിക്കുന്നതിനും കുറയ്ക്കുന്നതിനും മുൻപു പറഞ്ഞ ബിരഡകൾ പ്രവർത്തിപ്പിച്ചാൽ മതിയാകും. അവശ്യം വേണ്ട മുറുക്കം തന്ത്രിക്കുണ്ടായിക്കഴിഞ്ഞാൽ വാദനത്തിനുപയോഗിക്കാം. കമ്പു വളച്ചുകെട്ടിയുണ്ടാക്കിയ ചെറിയ വില്ലാണ് വാദനത്തിന് ഉപയോഗിക്കുന്നത്. ഇതാണ് തെക്കൻ ദിക്കിലെ അകപ്പൈകിന്നരിയുടെ ഘടന. വീണയുടേതുപോലെ സ്വരക്കട്ടകൾ അകപ്പൈകിന്നരിക്കില്ല. വയലിൻ‍, സാരംഗി എന്നീ വാദ്യങ്ങൾ വായിക്കുന്നതുപോലെ തന്ത്രികളിൽ വില്ലോടിച്ചും വിരലമർത്തിയുമാണ് ശബ്ദം പുറപ്പെടുവിക്കുന്നത്. ഇത് രാവണാസ്ത്രം, രാവണഹസ്തം എന്നീ പേരുകളിലും അറിയപ്പെടുന്നു.
ഉത്തരേന്ത്യയിൽ ചിരട്ടയ്ക്കു പകരം അതേ രൂപത്തിലുള്ള മൺകലം ഉപയോഗിക്കുന്നു. അല്പം ചില രൂപഭേദങ്ങളോടുകൂടി ഇത്തരം വാദ്യോപകരണം നാടോടി സംഗീതോപകരണങ്ങളുടെ കൂട്ടത്തിൽ ലോകത്തെമ്പാടുമുണ്ട്.
ചെറിയ വാദ്യമായതുകൊണ്ട് പരിമിതി ഏറെയുണ്ട്. നാദം നേർത്തതും ഉച്ചസ്ഥായിയിൽ ഉള്ളതുമാണ്. ഒഴുക്കൻ മട്ടിലുള്ള ചില പാട്ടുകൾ വായിക്കാം. ക്ളാസിക്കൽ വാദ്യമായ കിന്നരിയിൽ നിന്നും ഇതിന് പല വ്യത്യാസങ്ങളുമുണ്ട്.

</doc>
<doc id="125101" url="https://ml.wikipedia.org/wiki?curid=125101" title="Prachina kavithrayam">
Prachina kavithrayam



</doc>
<doc id="125102" url="https://ml.wikipedia.org/wiki?curid=125102" title="അകപ്പൊരുൾവിളക്കം">
അകപ്പൊരുൾവിളക്കം

 
എ.ഡി. 12 ആം ശതകത്തിന്റെ അവസാനത്തിൽ തൊണ്ടൈനാട്ടിൽ പുളിങ്കുടിയിൽ പിറന്ന നാർകവിരാചനമ്പി രചിച്ച കൃതി. ഗാർഹിക ജീവിതക്രമങ്ങളാണ് ഇതിലെ പ്രതിപാദ്യം. നമ്പിയുടെ പിതാവായ ഉയ്യവന്താർ ഒരു ജൈനൻ ആയിരുന്നു എന്നു പരാമർശമുണ്ട്. കുലശേഖര പാണ്ഡ്യന്റെ സമകാലികനായിരുന്നു നമ്പി. തൊൽകാപ്പിയം, പന്തിരുപടലം എന്നിവയെ ആസ്പദമാക്കി നിർമിച്ച ശ്രേഷ്ഠമായ അകപ്പൊരുൾ ഇലക്കണനൂൽ ആണ് ഈ ഗ്രന്ഥം. ഇതിൽ പറയുന്ന ലക്ഷണമൊത്തിണങ്ങിയ കാവ്യമാണ് തഞ്ചൈവാണൻ കോവൈ. തമിഴ് സാഹിത്യകാരന്മാർ മുമ്പ് മനുഷ്യജീവിതത്തെ കുടുംബസംബന്ധി, ബാഹ്യലോകസംബന്ധി എന്നിങ്ങനെ രണ്ടായി വിഭജിച്ചിരുന്നു. ഇവയിൽ ആദ്യത്തേത് അകപ്പൊരുൾ എന്നും രണ്ടാമത്തേത് പുറപ്പൊരുൾ എന്നും വ്യവഹരിക്കപ്പെട്ടുവന്നു. പുരുഷാർഥങ്ങളിൽ മൂന്നാമത്തേതായ കാമം അകപ്പൊരുളിൽ അടങ്ങുന്നു; മറ്റു മൂന്നും പുറപ്പൊരുളിലും. ഈ രണ്ടു പൊരുളിന്റെയും ലക്ഷ്യം ആനന്ദമാണ്. അകപ്പൊരുൾ സംബന്ധിച്ച ലക്ഷണഗ്രന്ഥങ്ങളിൽ പ്രധാനപ്പെട്ടതാണ് അകപ്പൊരുൾവിളക്കം.

</doc>
