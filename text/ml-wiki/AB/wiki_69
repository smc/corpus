<doc id="266561" url="https://ml.wikipedia.org/wiki?curid=266561" title="ബഹിരാകാശം">
ബഹിരാകാശം

ഭൂമിയും ചന്ദ്രനും പോലുള്ള ജ്യോതിർ ഗോളങ്ങൾക്കിടയിലുള്ള ശൂന്യമായ പ്രദേശമാണ് ബഹിരാകാശം അഥവാ ശൂന്യാകാശം. ശൂന്യാകാശം എന്നാണ് പേരെങ്കിലും ഇതു പൂർണ്ണമായും ശൂന്യമല്ല, വളരെ കുറഞ്ഞ സാന്ദ്രതയിലുള്ള ഹൈഡ്രജന്റെയും ഹീലിയത്തിന്റെയും പ്ലാസ്മയും, വൈദ്യുത-കാന്തിക മണ്ഡലങ്ങളും ന്യൂട്രിനോകളും ഈ പ്രദേശത്തുണ്ട്. 2.7 കെൽവിൻ (K). ആണ് ബഹിരാകാശത്തിലെ സാധാരണ താപനില. ഒരു കുബിക് മീറ്ററിൽ ഒരു ഹൈഡ്രജൻ ആറ്റം എന്ന തോതിലുള്ള പ്ലാസ്മയാണ് ഭൂരിഭാഗവും. സാന്ദ്രതകൂടിയ പ്രദേശങ്ങൾ നക്ഷത്രങ്ങളും താരാപഥങ്ങളുമായി രൂപപ്പെട്ടിട്ടുണ്ട്. 

എവിടെ നിന്നാണ് ബഹിരാകാശം തുടങ്ങുന്നത് എന്നതിനു പ്രത്യേകിച്ചു ഉത്തരം ശാസ്ത്രസമൂഹം നൽകിയിട്ടില്ല. പക്ഷേ സമുദ്രനിരപ്പിൽനിന്നും 100കി.മീ മുകളിൽ കർമാൻ ലൈനിൽ ബഹിരാകാശം തുടങ്ങുന്നതായാണ് സാധാരണ എല്ലാ ബഹിരാകാശകരാറുകളിലും പരാമർശിക്കാറുള്ളത്. 1967-ൽ അന്താരാഷ്ട്ര ബഹിരാകാശ നിയമത്തിനുവെണ്ടി ഐക്യരാഷ്ട്രസഭ ബഹിരാകാശക്കരാർ പാസാക്കി. ഈ കരാർ എല്ലാ രാജ്യങ്ങൾക്കും ബഹിരാകാശപര്യവേഷണങ്ങൾക്കു പൂർണ്ണ സ്വാതന്ത്ര്യം നൽകുന്നു. ബഹിരാകാശം സമാധാനപരമായി ഉപയോഗിക്കാൻ യു.എൻ. വ്യവസ്ഥകളുണ്ടെങ്കിലും ഉപഗ്രഹവേധ ആയുധങ്ങൾ നിർമ്മിക്കുകയും ഭൂമിയുടെ ഭ്രമണപഥത്തിൽ പരീക്ഷിക്കുകയും ചെയ്തിട്ടുണ്ട്.

ഇരുപതാം നൂറ്റാണ്ടിൽ വളരെ ഉയരത്തിൽ പോകാവുന്ന ബലൂണുകളുടെ സഹായത്തോടെ ബാഹ്യാകാശ പര്യവേഷണങ്ങൾ തുടങ്ങിയിരുന്നു. അതിനു ശേഷം മനുഷ്യനുള്ളതും ഇല്ലാത്തതുമായ റോക്കറ്റുകൾ ഉപയോഗിച്ചു ധാരാളം പരീക്ഷണങ്ങൾ നടത്തി. ലയ്ക ആണ് ആദ്യമായി ഭൂമിയിൽ നിന്നും ബഹിരാകാശത്ത് എത്തിയ ജീവി. പിന്നീട് 1961-ൽ റഷ്യയുടെ യൂറി ഗഗാറിൻ ബഹിരാകാശയാത്രനടത്തുന്ന ആദ്യത്തെ വ്യക്തിയായി. പിന്നീടിങ്ങോട്ട് ധാരാളം ബഹിരാകാശ പര്യവേഷണങ്ങൾ സൗരയൂഥത്തിലെ എല്ലാ ഗ്രഹങ്ങളിലേക്കും നടത്തിയിട്ടുണ്ട്. ബഹിരാകാശത്തെത്തിയ പ്രഥമ ഭാരതീയൻ രാകേഷ് ശർമയാണ്

ബഹിരാകാശം എല്ലാംകൊണ്ടും മനുഷ്യന് വെല്ലുവിളികൾ നിറഞ്ഞതാണ്. ഭൂമിയുടെ ഭ്രമണപഥത്തിലേക്കെത്തുന്നതിനു മണിക്കൂറിൽ കുറഞ്ഞത് 28100 കി.മീ. വേഗത ആവശ്യമാണ്. ഇത് സാധാരണ വിമാനങ്ങളുടെതിനെക്കാൾ വളരെ കൂടുതലാണ്. ബഹിരാകാശത്ത് ശൂന്യതയും വികിരണങ്ങളും മറ്റ് ഭീഷണികളുയർത്തുന്നു. ശൂന്യാകാശത്തെ ഗുരുത്വമില്ലായ്മ ശാരീരികമായ ധാരാളം ബുദ്ധിമുട്ടുകളുണ്ടാക്കും. ഇത്തരം ബുദ്ധിമുട്ടുകൾ കാരണം മനുഷ്യന്റെ ബഹിരാകാശ യാത്ര ഭൂമിയുടെ ഭ്രമണപഥത്തിലേക്കും ചന്ദ്രനിലേക്കുമായി പരിമിതപ്പെടുത്തി. മറ്റിടങ്ങളിലേക്ക് മനുഷ്യൻ ഇല്ലാത്ത ഉപഗ്രഹങ്ങൾ മാത്രമാണ് പര്യവേഷണങ്ങൾക്കുവേണ്ടി അയക്കാറുള്ളത്. 

ബിഗ് ബാംഗ് തിയറിപ്രകാരം പ്രപഞ്ചം ഏകദേശം 13.8 ബില്ല്യൺ വർഷങ്ങൾക്കുമുൻപ് രൂപീകൃതമായതാണ്. അത്യുഷ്ണത്തിലുള്ള ആ സാന്ദ്രതകൂടിയ ആ രൂപം അതിവേഗം വികസിക്കാൻ തുടങ്ങി. ഏകദേശം 3,80,000 വർഷങ്ങൾക്കു ശേഷം പ്രപഞ്ചം തണുത്തു പ്രോട്ടോണുകളും, ഇലക്ട്രോണുകളും കൂടിച്ചേർന്ന് ഹൈഡ്രജൻ ഉണ്ടാവാൻ തുടങ്ങി. ഈ സമയത്ത് ദ്രവ്യവും ഊർജ്ജവും വേർപ്പെടുകയും ഫോട്ടോണുകൾക്കു സ്വാതന്ത്രൃമായി സഞ്ചരിക്കാൻ കഴിയുകയും ചെയ്തു. ഈ ആദ്യ വികസിത അവസ്ഥയിൽ ദ്രവ്യം ഗുരുത്വാകർഷണ ബലത്താൽ നക്ഷത്രങ്ങളും,താരാപഥങ്ങളും,മറ്റു ആകാശഗോളങ്ങളായും രൂപാന്തരപ്പെട്ടു. ഈ രൂപീകരണത്തിനു ശേഷം ബാക്കിയുള്ള ശൂന്യമായ പ്രദേശത്തെയാണ് ഇന്ന് നമ്മൾ ബഹിരാകാശം എന്നു വിളിക്കുന്നത്. 

വിൽകിൻസൺ മിക്രോവേവ് അനിസോട്രോപി പ്രോബ് തുടങ്ങിയ ഉപഗ്രഹങ്ങൾ ഉപയോഗിച്ച് കോസ്മിക് മൈക്രൊവേവ് വികിരണങ്ങളുടെ അളവിന്റെ വിശകലനത്തിലൂടെയാണ് ഇപ്പോൾ പ്രപഞ്ചത്തിന്റെ രൂപം നിർണയിക്കുന്നത്. നിരീക്ഷിക്കാവുന്ന പ്രപഞ്ചം പരന്നതാണെന്നാണ് ഇത്തരം പഠനങ്ങൾ കാണിക്കുന്നത്. പ്രപഞ്ചത്തിലെ ശരാശരി ഊർജ്ജത്തിന്റെ സാന്ദ്രത ഡാർക് മാറ്ററും, ബാരിയോണിൿ മാറ്ററും ഉൾപ്പെടെ ക്യുബിക് മീറ്ററിൽ 5.9 പ്രോട്ടോണുകൾക്ക് തുല്ല്യമായാണ് കണക്കാക്കിയിരിക്കുന്നത്. പ്രപഞ്ചത്തിന്റെ സാന്ദ്രത എല്ലായിടത്തും ഒരുപോലെയല്ല. താരാസമൂഹത്തിന്റെ അകത്ത് ഗ്രഹങ്ങളിലും, നക്ഷത്രങ്ങളിലും, ബ്ലാക്ക് ഹോളിലും വളരെയധികം സാന്ദ്രതയുള്ളപ്പോൾ മറ്റു ചിലയിടങ്ങളിൽ ശൂന്യതയാണ്.

ബഹിരാകാശമാണ് ഭൂമിയോടേറ്റവും അടുത്തുള്ള പ്രകൃതിദത്ത വാതരിക്തമേഖല. ഘർഷണമില്ലാത്ത ഇവിടെ നക്ഷത്രങ്ങൾക്കും ഗ്രഹങ്ങൾക്കും ഉപഗ്രഹങ്ങൾക്കും അവയുടെ ഭ്രമണപഥത്തിലൂടെ സ്വതന്ത്രമായി സഞ്ചരിക്കാം. മുകളിൽ പറഞ്ഞതുപോലെ ശൂന്യാകാശം പൂർണ്ണമായും ദ്രവ്യമില്ലാത്ത പ്രദേശമല്ല. ക്യുബിക് മീറ്ററിൽ വളരെ കുറഞ്ഞ അളവിൽ ഹൈഡ്രജൻ ആറ്റങ്ങളുണ്ട്. ഭൂമിയുടെ ഉപരിതലത്തിൽ ക്യുബിക് മീറ്ററിൽ ഏകദേശം 10 മോളിക്യൂളുകളാണുള്ളത്. ഇത്രയും കുറഞ്ഞ അളവിൽ മാത്രം ദ്രവ്യമുള്ളതിനാൽ വൈദ്യുത-കാന്തിക തരംഗങ്ങൾക്ക് വളരെ കൂടുതൽ ദൂരം സഞ്ചരിക്കാൻ സാധിക്കും. ഗ്യാലക്സികൾക്കിടയിള്ള സ്ഥലങ്ങളിൽ ഒരു ഫോട്ടോണിന്റെ ശരാശരി വേഗത ഏകദേശം 10കി. മീ, അഥവാ 10 ബില്ല്യൺ പ്രകാശവർഷങ്ങളാണ്. 

വളരെ പെട്ടെന്ന് വളരെകുറഞ്ഞ മർദ്ദത്തിലേക്കു ചെല്ലുന്നത് നെഞ്ചിന്റെ ഉള്ളിലും പുറത്തുമുള്ള മർദ്ദത്തിന്റെ ഉയർന്ന വ്യത്യാസം പൾമനറി ബാരോട്രോമയ്ക്ക് (ശ്വാസകോശത്തിന്റെ വിണ്ടുകീറൽ) കാരണമാകും. പെട്ടെന്നുള്ള അവമർദ്ദനത്തിൽ മർദ്ദവ്യത്യാസം കുറക്കാൻ രക്തത്തിലുള്ള ഓക്സിജൻ ശ്വാസകോശത്തിലേക്കുതന്നെ തിരിച്ചുപോകും. ഇത്തരത്തിലുള്ള ഓക്സിജനില്ലാത്ത രക്തം തലച്ചോറിലെത്തിയാൽ മനുഷ്യരുടെയും മറ്റുജീവികളുടെയും സ്വബോധം സെക്കന്റുകൾക്കകം നഷ്ടപ്പെടുകയും മിനുട്ടുകൾക്കകം മരണപ്പെടുകയും ചെയ്യും. 

മർദ്ദം 6.3കിലോപാസ്കലിൽ കുറഞ്ഞാൽ രക്തവും മറ്റ് ശരീര സ്രവങ്ങളും തിളക്കുന്ന എബുലിസം എന്ന അവസ്ഥയായി മാറും. ഈ അവസ്ഥയിൽ ശരീരം ഇരട്ടിയോളം വീർക്കുകയും, രക്ത ചംക്രമണം കുറയുകയും ചെയ്യും. സ്പേസ് സ്യൂട്ട് ഉപയോഗിക്കുന്നതുവഴി എബുലിസവും ശരീരത്തിന്റെ വീക്കവും കുറക്കാൻ കഴിയും. ബഹിരാകാശ പേടകത്തിൽ പരീക്ഷണങ്ങൾ നടത്തുന്ന ശാസ്ത്രജ്ഞർ ശരീരത്തിൽ ഒട്ടിക്കിടക്കുന്ന ക്രൂ ആൾട്ടിട്യൂഡ് പ്രൊട്ടെക്ഷൻ സ്യൂട്ട് എന്ന പ്രത്യേക വസ്ത്രമാണ് ധരിക്കുക. ഇതിന് മർദ്ദം 2കിലോ പാസ്കൽ വരെ കുറഞ്ഞാലും എബുലിസം തടയാൻ കഴിയും. 

ഭൂമിയിൽനിന്നും 8 കിലോമീറ്ററിനു മുകളിൽ ആവശ്യത്തിനു ഓക്സിജൻ ലഭിക്കാനും ജലനഷ്ടം ഇല്ലാതിരിക്കാനും സ്പേസ് സ്യൂട്ട് ഉപയോഗിക്കണം. 20കി. മീ. മുകളിൽ സ്പേസ് സ്യൂട്ട് എബുലിസം ഉണ്ടാവാതിരിക്കാൻ അത്യന്താപേക്ഷിതമാണ്. മിക്കവാറും സ്പേസ് സ്യൂട്ടിൽ ഭൂമിയുടെ ഉപരിതലത്തിലുള്ളതുപോലെ 30 മുതൽ 39 കിലോ പാസ്കൽ ശുദ്ധമായ ഓക്സിജനാണ് ഉപയോഗിക്കുക. എബുലിസം ഉണ്ടാവാതിരിക്കാൻ ഈ മർദ്ദം മതിയാവും എങ്കിലും ശ്രദ്ധിച്ചില്ലെങ്കിൽ രക്തത്തിന്റെ ബാഷ്പീകരണം മറ്റ് അസ്വസ്ഥതകൾക്ക് കാരണമാവും.




</doc>
<doc id="266564" url="https://ml.wikipedia.org/wiki?curid=266564" title="അപ്പൂപ്പൻതാടി">
അപ്പൂപ്പൻതാടി

180 സെന്റിമീറ്ററോളം ഉയരത്തിൽ വളരുന്ന ഒരു ഏകവർഷി കുറ്റിച്ചെടിയാണ് അപ്പൂപ്പൻതാടി. . പലയിടത്തും ഇത് കറിവയ്ക്കാൻ ഉപയോഗിക്കാറുണ്ട്. ഔഷധഗുണവും ഈ ചെടിയ്ക്കുണ്ട്. ഒരു അധിനിവേശസസ്യമായ ഇത് ഒരു കളയായി കരുതപ്പെടുന്നുണ്ട്. നനവുള്ള സ്ഥലങ്ങളിലും കൃഷിസ്ഥലങ്ങളിൽമെല്ലാം കാണുന്ന ഈ ചെടി കേരളത്തിൽ എല്ലായിടത്തുമുണ്ട്. മറ്റ് ചെടികൾക്കും അപ്പൂപ്പൻ താടി പോലുള്ള വിത്തുവിതരണ സംവിധാനമുണ്ട്.ഉദാ:-എരുക്ക്.



</doc>
<doc id="266576" url="https://ml.wikipedia.org/wiki?curid=266576" title="ഇരട്ടക്കുളങ്ങര രാമവാരിയർ">
ഇരട്ടക്കുളങ്ങര രാമവാരിയർ

പതിനെട്ടാം നൂറ്റാണ്ടിൽ ജീവിച്ചിരുന്ന പ്രശസ്തനായ ആട്ടക്കഥാകൃത്തും, ചിത്രകാരനുമാണ് ഇരട്ടകുളങ്ങര രാമവാര്യർ. (ജനനം: 1725, മരണം:1775). തിരുവിതാംകൂർ മഹാരാജാവ് അനിഴം തിരുനാൾ മാർത്താണ്ഡവർമ്മയുടെ സദസ്യനായിരുന്നു. കാർത്തിക തിരുനാൾ രാമവർമ്മയുടെ കാലത്ത് ചിത്രകാരനായി ഇദ്ദേഹം ഏറെ പ്രശംസപറ്റിയിരുന്നു. ആലപ്പുഴ ജില്ലയിലെ ഇരട്ടക്കുളങ്ങരയിലാണ് ജീവിച്ചിരുന്നത്. കിരാതം എന്ന ഒരു ആട്ടക്കഥ മാത്രമാണ് അദ്ദേഹം എഴുതിയത്. ഈ ഒറ്റ ആട്ടകഥയിലൂടെ കേരളഭാഷാസാഹിത്യത്തിൽ അനശ്വര പ്രതിഷ്ഠ നേടിയ കവിയാണ് ഇദ്ദേഹം. ഇരട്ടകുളങ്ങര മഹാദേവഭക്തനായിരുന്നു രാമവാര്യർ, അദേഹം ഇരട്ടകുളങ്ങര ദേവനു ദക്ഷിണയായാണ് കിരാതം ആട്ടകഥ രചിച്ചത്. തൃശൂർ വടക്കുംനാഥ ക്ഷേത്രത്തിനടുത്തുള്ള ദേവി ക്ഷേത്രത്തിലുള്ള കുചേലഗോപാലം എന്ന ചിത്രം രാമവാര്യർ വരച്ചതാണ്.

ആലപ്പുഴ ജില്ലയിലെ ഇരട്ടകുളങ്ങരയിലാണ് രാമവാര്യരുടെ ഗൃഹം സ്ഥിതിചെയ്തിരുന്നത്. ഇരട്ടക്കുളങ്ങര മഹാദേവക്ഷേത്രത്തിലെ കഴകം ഇദ്ദേഹത്തിന്റെ കുടുംബത്തിനുണ്ടായിരുന്നു. ഇരട്ടക്കുളങ്ങര മഹാദേവന്റെ ഭക്തനായിരുന്ന രാമവാര്യർ തന്റെ ഇഷ്ടദേവനു ദക്ഷിണയായി കിരാതം ആട്ടകഥ രചിച്ചുവെന്നാണ് വിശ്വസിക്കുന്നത്. ഇരട്ടകുളങ്ങരയിൽ ദേവനു ആട്ടക്കഥ സമർപ്പിച്ചു ക്ഷേത്രത്തിൽ നിന്നും പുറത്തിറങ്ങവെ അമ്പലക്കാള അദ്ദേഹത്തെ കുത്തിക്കൊന്നുവത്രെ. ആട്ടക്കഥയിൽ ജന്മം ഒടുങ്ങാൻ വരം കന്മഷാരെ തരേണമേ... എന്ന പദപ്രയോഗം അദ്ദേഹത്തിനു അറം പറ്റിയതായി വിശ്വസിക്കുന്നു.

കഥകളിയിൽ വളരെ പ്രചാരവും ജനപ്രിയതയും ലഭിച്ചിട്ടുള്ള ആട്ടക്കഥയാണ് കിരാതം. മഹാഭാരതം ആരണ്യപർവ്വത്തിലെ ഒരു ഭാഗമാണ് രാമവാര്യർ കിരാതം ആട്ടക്കഥയുടെ പ്രമേയം. അർജ്ജുനനെ പ്രധാന കഥാപാത്രമാക്കിയാണ് ആട്ടക്കഥ രചിക്കപ്പെട്ടിരിക്കുന്നത്. മൂലകഥയുമായി അല്പം വേറിട്ടാണ് ആട്ടകഥ രചിച്ചിരിക്കുന്നത്. സാധാരണയായി മിക്ക ശിവക്ഷേത്രങ്ങളിലും നിർബന്ധമായ പടിത്തരമായി നടത്താറുള്ള ആട്ടകഥകളിലൊന്നാണ് കിരാതം.

കഥ: "പാണ്ഡവർ ചൂതുകളിയിൽ ശകുനിയുടെ നേതൃത്വത്തിലുള്ള കൗരവരോട് പരാജിതരാവുകയും രാജാധികാരങ്ങൾ നഷ്ടപ്പെട്ട് കാമ്യകവനത്തിൽ അവർ താമസിക്കുന്ന കാലത്ത് വ്യാസമഹർഷി അവരെ വന്നുകാണുകയും അദ്ദേഹത്തിന്റെ നിർദ്ദേശത്താൽ അർജ്ജുനൻ ദിവ്യാസ്ത്ര സമ്പാദനത്തിനായി കൈലാസത്തിൽ തപസ്സു ചെയ്യുവാൻ തീരുമാനിക്കുന്നു. അർജ്ജുനൻ പത്നി ദ്രൗപദിയോട് യാത്രാനുവാദം ചോദിച്ച് തപസ്സിനായി പുറപ്പെടുന്നതോടെയാണ് ആട്ടകഥയിലെ ഒന്നാരംഗം ആരംഭിക്കുന്നത്. ശ്രീപരമശിവനെ ധ്യാനിച്ചുകൊണ്ട് വടക്കുനോക്കി സഞ്ചരിച്ച് ഹിമാലയത്തിലെ മലകൾ താണ്ടി ഗംഗാതടത്തിൽ എത്തുകയും അവിടെ ഒറ്റകാലിൽ നിന്നുകൊണ്ട് തപസ്സ് ആരംഭിക്കുകയും ചെയ്യുന്നതാണ് രണ്ടും മൂന്നും രംഗങ്ങൾ. ദേവേന്ദ്രൻ തന്റെ പുത്രനായ അർജ്ജുനന്റെ തപഃശക്തി മനസ്സിലാക്കാൻ അപ്സരസ്സുകളെ അയക്കുന്നതും അവർ നിരാശരായി മടങ്ങുന്നതും നാലും അഞ്ചുംരംഗങ്ങളിൽ വർണ്ണിച്ചിരിക്കുന്നു. ഇന്ദ്രന്റെ അപേക്ഷയെ തുടർന്ന് ശ്രീപാർവ്വതീദേവി അർജ്ജുനന് വരം നൽകുവാൻ ശ്രീമഹാദേവനോട് അഭ്യർത്ഥിക്കുന്നു. പാർത്ഥന്റെ ഉള്ളിലെ അഹന്തമാറ്റിവേണം വരം നൽകേണ്ടത് എന്നു പറയുന്ന ഭഗവാൻ ശിവൻ കാട്ടാളവേഷം ധരിക്കുന്നു. കാട്ടാളസ്ത്രീയായി പാർവ്വതിയും വനചരഗണങ്ങളായി ഭൂതഗണങ്ങളും ശ്രീപരമശിവനു അകമ്പടിയാവുന്നതാണ് ആറാം രംഗത്തിൽ. അർജ്ജുനനെ വധിക്കുവാനായി ദുര്യോധനൻ മുകാസുരനെ അയക്കുന്നു. ഒരു പന്നിയായി കാട്ടിലെത്തിയ മൂകാസുരനെ ശ്രീപരമേശ്വരൻ വലയിൽ കുരുക്കുന്നു. പന്നി വലഭേദിച്ച് പുറത്തുചാടി ഓടുന്നു. കാട്ടാളൻ പന്നിയെ പിന്തുടരുന്നു ഇതാണ് ഏഴാം രംഗത്തിൽ. 

അവസാന രംഗമായ എട്ടിൽ, പന്നിയെ പിന്തുടർന്ന് കാട്ടാളനും കാട്ടാളത്തിയും കൂട്ടരും അർജ്ജുനൻ തപസ്സുചെയ്യുന്ന സ്ഥലത്ത് എത്തിച്ചേരുന്നു. തപസ്സുചെയ്യുന്ന അർജ്ജുനനെ പന്നി ആക്രമിക്കാൻ പാഞ്ഞടുക്കുമ്പോൾ കാട്ടാളൻ അമ്പെയ്യുന്നു. ആ സമയത്തുതന്നെ അർജ്ജുനനും പന്നിയെ അമ്പെയ്യുന്നു. ഇരുവരുടേയും അസ്ത്രങ്ങളേറ്റ് പന്നി ചത്തുവീഴുന്നു. തന്റെ വല ഭേദിച്ച പന്നിയെ താനാണ് ആദ്യം അമ്പെയ്തതെന്നും കാട്ടിലെ മൃഗങ്ങൾ തനിക്ക് അവകാശപ്പെട്ടതാണെന്നും കാട്ടാളൻ വാദിക്കുന്നു. കൂടാതെ അർജ്ജുനനെ വളരെ അധിക്ഷേപിക്കുകയും ചെയ്യുന്നുണ്ട്. ഈ വഴക്കു കൂട്ടൽ ഘോരയുദ്ധത്തിലേക്ക് വഴിതെളിക്കുന്നു. അർജ്ജുനന്റെ അസ്ത്രങ്ങൾ കാട്ടാളസ്ത്രീയുടെ ശാപം നിമിത്തം പൂക്കളായി കാട്ടാളനു പുഷ്പവൃഷ്ടി നടത്തുന്നു. തുടർന്നുള്ള യുദ്ധത്തിൽ അർജ്ജുനനു വില്ലും നഷ്ടപ്പെടുന്നു. തുടർന്ന് മുഷ്ടിയുദ്ധത്തിൽ ഏർപ്പെടുന്നു. കാട്ടാളൻ അർജ്ജുനനെ എടുത്തെറിയുന്നു, താൻ രാവിലെ ശിവപൂജ ചെയ്തപ്പോൾ ഉപയോഗിച്ച പൂക്കൾ കാട്ടാള ശിരസ്സിൽ കണ്ട അർജ്ജുനൻ ഈ കാട്ടാളൻ ശ്രീപരമശിവൻ തന്നെയാണോ എന്നു സംശയിക്കുന്നു. പരാജിതനും ക്ഷീണിതനുമായി നിലത്തു വീണ അർജ്ജുനൻ അഹങ്കാരം മാറി ഭഗവാൻ ശിവനെ സ്തുതിക്കുന്നു. കാട്ടാളനും കാട്ടാളത്തിയും മാറി ആ സ്ഥാനത്ത് സാക്ഷാൽ ശ്രീപരമേശ്വരനെയും ശ്രീപാർവ്വതീദേവിയെയും കാണുന്നു. നടന്നതെല്ലാം ഭഗവാന്റെ ലീലാവിലാസമായിരുന്നുവെന്നു മനസ്സിലാക്കി അർജ്ജുനൻ ഭക്തിപൂർവ്വം അവരെ നമസ്കരിക്കുന്നു. ശിവ-പാർവ്വതിമാർ അർജ്ജുനനു ദിവ്യമായ പാശുപതാസ്ത്രം നൽകി അനുഗ്രഹിക്കുന്നു. തുടർന്ന് അവർ അപ്രത്യക്ഷരാവുകയും അർജ്ജുനന്റെ ശിവസ്തുകളോടെ ആട്ടക്കഥ പൂർണ്ണമാവുകയും ചെയ്യുന്നു."

കിരാതം ആട്ടക്കഥ കൂടാതെ ഒരു തിരുവാതിര കളിപ്പാട്ട് കൂടി അദ്ദേഹം രചിച്ചിട്ടുണ്ട്. നളചരിതം തിരുവാതിരപ്പാട്ട് (നളചരിതം ആട്ടക്കഥയല്ല) എന്ന പേരിലാണ് അത് അറിയപ്പെടുന്നത്.


</doc>
<doc id="266588" url="https://ml.wikipedia.org/wiki?curid=266588" title="ഗോപി കോട്ടമുറിക്കൽ">
ഗോപി കോട്ടമുറിക്കൽ

എട്ടാം കേരള നിയമ സഭയിൽ പിറവം മണ്ഡലത്തിൽ നിന്ന് തെരഞ്ഞെടുക്കപ്പെട്ട പ്രതിനിധിയായിരുന്നു ഗോപി കോട്ടമുറിക്കൽ (ജനനം : 24 ജൂൺ 1948). സി.പി.ഐ.എം എറണാകുളം
ജില്ലാസെക്രട്ടറിയായിരുന്നു. കേരള കർഷക സംഘത്തിന്റെ സംസ്ഥാനകമ്മിറ്റി അംഗമാണ്. സംഘടനാ നടപടിയെത്തുടർന്ന് പാർട്ടിയിൽ നിന്ന് പുറത്തായി. ഗോപി കോട്ടമുറിക്കലിന്റെ ജനകീയ ബന്ധങ്ങൾ കണക്കിലെടുത്ത്‌ കേന്ദ്രകമ്മിറ്റി പാർട്ടിയിൽ തിരിച്ചെടുത്തു. നിലവിൽ ജില്ല കമ്മിറ്റി അംഗമായി പ്രവർത്തിക്കുന്നു.

കരിങ്കൽതൊഴിലാളിയായ നീലകണ്ഠന്റെയും ലക്ഷ്മിയുടെയും മകനായി മൂവാറ്റുപുഴയിൽ ജനിച്ചു.ഗവ.ബേസിക് ട്രെയിനിംഗ് സ്‌കൂൾ, മൂവാറ്റുപുഴ, ആനിക്കാട് സെന്റ് ആന്റണീസ് എൽപി സ്‌കൂൾ, മൂവാറ്റുപുഴ ശിവൻകുന്ന് ഗവ.യുപിഎസ്, മൂവാറ്റുപുഴ ഗവ.മോഡൽ ഹൈസ്‌കൂൾ എന്നിവിടങ്ങളിലായി സ്‌കൂൾ വിദ്യാഭ്യാസം പൂർത്തിയാക്കി.മൂവാറ്റുപുഴ നിർമ്മലകോളേജിൽ പ്രീഡിഗ്രി കോഴ്‌സ്‌ പൂർത്തിയാക്കി. കളമശ്ശേരി ഗവണ്മെന്റ്‌ പോളിടെക്‌നിക്കിൽ ഉപരിപഠനത്തിന് ചേർന്നെങ്കിലും പൂർത്തിയാക്കാനായില്ല.

വിദ്യാർത്ഥി രാഷ്ട്രീയത്തിൽ സജീവമായിരുന്നു. 1970 ൽ എസ്.എഫ്‌.ഐ രൂപീകരണസമയത്ത് താലൂക്ക് സെക്രട്ടറിയായിരുന്നു. 1969 ൽ ഇടതുപക്ഷ യുവജനസംഘടനയായ കെഎസ്‌വൈഎഫ് ന്റെ പ്രവർത്തകനായി. കെഎസ്‌വൈഎഫ് മൂവാറ്റുപുഴ താലൂക്ക് സെക്രട്ടറി, എറണാകുളം ജില്ലാജോയിന്റ് സെക്രട്ടറി, ജില്ല പ്രസിഡന്റ് എന്നീ ചുമതലകൾ വഹിച്ചിട്ടുണ്ട്.'
1980 ൽ ഡി.വൈ.എഫ്‌.ഐ രൂപീകരണസമയത്ത്‌ എറണാകുളം ജില്ലാകമ്മിറ്റിയുടെ പ്രഥമസെക്രട്ടറിയായി ചുമതല വഹിച്ചു. ഡി.വൈ.എഫ്‌.ഐ.യുടെ പ്രഥമ കേന്ദ്രകമ്മിറ്റിയിൽ അംഗമായിരുന്നു. കോഴിക്കോട് സമ്മേളനത്തിൽ സിപിഐ(എം)സംസ്ഥാനകമ്മിറ്റിയിൽ അംഗമായി. നിരവധി വർഗ്ഗ ബഹുജന സംഘടനകളുടെ ഭാരവാഹിയായി പ്രവർത്തിച്ചിട്ടുണ്ട്. ട്രാൻസ്‌പോർട്ട് സമരത്തിലും അടിയന്തരാവസ്ഥക്കാലത്തും പാർട്ടി പ്രവർത്തനങ്ങളുടെ മുന്നണിയിലുണ്ടായിരുന്നു. അടിയന്തരാവസ്ഥക്കാലത്ത് കൊടിയ മർദ്ദനങ്ങൾക്കിരയായിട്ടുണ്ട്. സമരങ്ങളുമായി ബന്ധപ്പെട്ട് നിരവധി തവണ ജയിൽവാസമനുവഭിച്ചു. 1970 ലെ ട്രാൻസ്‌പോർട്ട് സമരത്തിൽ പങ്കെടുത്ത് പൊലീസ് മർദ്ദനങ്ങൾക്കിരയായി. 1970 ൽ എസ്എഫ്‌ഐ രൂപീകരണത്തിനു ശേഷം നടന്ന വിദ്യാർത്ഥിസമരത്തിനിടെ രാഷ്ട്രീയ എതിരാളികളുടെ ആക്രമണത്തിൽ സാരമായി പരിക്കേറ്റു. മൂവാറ്റുപുഴ ആനിക്കാട് ഇട്ടിയക്കാടന്റെ മിച്ചഭൂമി സമരത്തിൽ അറസ്റ്റിലായി ജയിലിൽ അടയ്ക്കപ്പെട്ടു. 1987 ൽ പിറവത്തുനിന്നും കേരള നിയമസഭയിലേക്ക് തെരഞ്ഞെടുക്കപ്പെട്ടു. സെറിഫെഡ് ചെയർമാൻ, കേരള സ്‌റ്റേറ്റ് ഖാദി ആന്റ് വില്ലേജ് ഇൻഡസ്ട്രീസ് ബോർഡ് വൈസ് ചെയർമാൻ എന്നീ ചുമതലകൾ വഹിച്ചിട്ടുണ്ട്‌.'ആജ്ഞാശക്തിയുടെയും നേതൃപാടവത്തിന്റെയും കേരളീയ പൗരുഷത്വത്തിന്റെയും ഉദാത്തമായ ഉദാഹരണമാണ്‌ പിണറായി വിജയൻ' എന്ന ഗോപികോട്ടമുറിക്കലിന്റെ പ്രസ്താവന ഏറെ ശ്രദ്ധിക്കപ്പെട്ടു.

1969ൽ സിപിഐ(എം) ൽ അംഗമായി. 1972 ൽ മൂവാറ്റുപുഴ ടൗൺ ബ്രാഞ്ച് സെക്രട്ടറിയായി. 1973 ൽ മൂവാറ്റുപുഴ മുനിസിപ്പൽ ലോക്കൽ കമ്മിറ്റി സെക്രട്ടറിയായി. 1982 ൽ ജില്ലാകമ്മിറ്റി അംഗമായി. 1985 ൽ കൂത്താട്ടുകുളം ഏരിയാസെക്രട്ടറിയുടെ ചുമതലയിലെത്തി. 2002 ഫെബ്രുവരിയിൽ ജില്ലാസെക്രട്ടറിയായിരുന്ന എ.പി.വർക്കിയുടെ മരണത്തെത്തുടർന്ന് സിപിഐ(എം) എറണാകുളം ജില്ലാസെക്രട്ടറിയായി ചുമതലയേറ്റു. 2011 വരെ ജില്ലാസെക്രട്ടറിയുടെ ചുമതല വഹിച്ചിട്ടുണ്ട്. കെഎസ്‌കെടിയു എറണാകുളം ജില്ലാജോയിന്റ് സെക്രട്ടറി, പിറവം റേഞ്ച് ചെത്തുതൊഴിലാളി യൂണിയൻ പ്രസിഡന്റ്, മൂവാറ്റുപുഴ താലൂക്ക് ഡ്രൈവേഴ്‌സ് യൂണിയൻ സെക്രട്ടറി, മൂവാറ്റുപുഴ എരിയ പീടികത്തൊഴിലാളി യൂണിയൻ, മദ്യ വ്യവസായ തൊഴിലാളി യൂണിയൻ സെക്രട്ടറി എന്നീ ചുമതലകൾ വഹിച്ചിട്ടുണ്ട്‌. കേരള കർഷകസംഘം എറണാകുളം ജില്ലാസെക്രട്ടറി, സംസ്ഥാന ജോയിന്റ് സെക്രട്ടറി, സംസ്ഥാന ട്രഷറർ, അഖിലേന്ത്യാ കിസാൻ സഭ അംഗം എന്നീ ചുമതലകൾ വഹിച്ചിട്ടുണ്ട്.

വിഭാഗീയതയെത്തുടർന്നുണ്ടായ ആരോപണത്തിൽ അന്വേഷണവിധേയനായിരിക്കെ ടിവി ചാനലിൽ സിപിഐ(എം)നേതാക്കളായ എം.സി.ജോസഫൈൻ,എസ്.ശർമ്മ, കെ.ചന്ദ്രൻപിള്ള എന്നിവർക്കെതിരെ ആരോപണമുന്നയിച്ചതിനെത്തുടർന്ന് പാർട്ടിയിൽ നിന്ന് 2012 ജൂൺ 24ന് പുറത്താക്കി. പാർട്ടിയിൽ നിന്ന് പുറത്താക്കിയെങ്കിലും കർഷകസംഘം സംസ്ഥാനട്രഷറർ സ്ഥാനത്തുനിന്നും പുറത്താക്കിയിരുന്നില്ല. നിലവിൽ കർഷകസംഘം പ്രവർത്തനങ്ങളുമായി സഹകരിച്ച് സിപിഐ(എം) നൊപ്പം തന്നെ പ്രവർത്തിക്കുന്നു. ഗോപി കോട്ടമുറിക്കലിന്റെ ജനകീയ ബന്ധങ്ങൾ കണക്കിലെടുത്ത്‌ പാർട്ടിയിൽ തിരിച്ചെടുത്തു. ഇപ്പോൾ എറണാകുളം ജില്ല കമ്മിറ്റി അംഗമായി പ്രവർത്തിക്കുന്നു.

ഭാര്യ ശാന്ത ഗോപി. മകൻ അജേഷ് കോട്ടമുറിക്കൽ , പരേതനായ അജു കോട്ടമുറിക്കൽ. അജേഷ് കോട്ടമുറിക്കൽ സിപിഐ(എം) മൂവാറ്റുപുഴ ടൗൺ ബ്രാഞ്ച് സെക്രട്ടറിയുടെ ചുമതല വഹിക്കുന്നു. പരേതനായ കെ.എൻ.സുകുമാരൻ (കെഎസ്ആർടിസി ഡ്രൈവർ), എൻ.പുഷ്പൻ (തയ്യൽതൊഴിലാളി), പരേതയായ എൻ.ലീല (കോടതി ജീവനക്കാരി), രമണി, അമ്മിണി (റിട്ട. പോസ്റ്റ് ഓഫീസ് ജീവനക്കാരി), കുമാരി (റിട്ട. ലാന്റ് റീസർവ്വേ ഓഫീസ് ജീവനക്കാരി), വിമല എന്നിവരാണ് സഹോദരങ്ങൾ.


</doc>
<doc id="266603" url="https://ml.wikipedia.org/wiki?curid=266603" title="മിണ്ടാപ്പെണ്ണ്">
മിണ്ടാപ്പെണ്ണ്

അമ്പിളി ഫിലിംസിന്റെ ബാനറിൽ വി.എം. ശ്രീനിവാസൻ നിർമിച്ച മലയാളചലച്ചിത്രമാണ് മിണ്ടാപ്പെണ്ണ്. വിമലാ റിലീസിങ്ങ് കമ്പനി വിതരണം ചെയ്ത ഈ ചിത്രം 1970 ജനുവരി 23-ന് കേരളത്തിലെ പ്രമുഖകേന്ദ്രങ്ങളിൽ പ്രദർശനം തുടങ്ങി.






</doc>
<doc id="266605" url="https://ml.wikipedia.org/wiki?curid=266605" title="കെ.വി. നാരായണസ്വാമി">
കെ.വി. നാരായണസ്വാമി

പ്രശസ്ത കേരളീയ സംഗീതജ്ഞനാണു് കെ.വി. നാരായണസ്വാമി. (കൊല്ലങ്കോട് വിശ്വനാഥ നാരായണസ്വാമി)

1923 നവംബർ 15നു് പാലക്കാട് ജില്ലയിൽ ജനിച്ചു. പ്രശസ്ത വയലിൻ വാദകനായ വിശ്വനാഥ ഭാഗവതരുടെ പുത്രനാണു്. പിതാമഹനായ നാരായണ ഭാഗവതരായിരുന്നു സംഗീതത്തിലെ ആദ്യഗുരു.

1962ൽ പാലക്കാട് സംഗീത കോളജിൽ അധ്യാപകനായി. വെസ്ലിൻ സർവകലാശാലയിലും കർണാടക സംഗീതാധ്യാപകനായിരുന്നു.

2002 ഏപ്രിൽ മാസത്തിൽ ഇദ്ദേഹം അന്തരിച്ചു.



</doc>
<doc id="266611" url="https://ml.wikipedia.org/wiki?curid=266611" title="സയീദ് അബിദ് അലി">
സയീദ് അബിദ് അലി

സയീദ് അബിദ് അലി (ജനനം: 9 സെപ്റ്റംബർ 1941, ഹൈദരാബാദ്, ബ്രിട്ടീഷ് ഇന്ത്യ) ഒരു മുൻ ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു ഓൾറൗണ്ടറായിരുന്ന അദ്ദേഹം, പിൻനിര വലംകൈയ്യൻ ബാറ്റ്സ്മാനും, വലംകൈയ്യൻ മീഡിയം ഫാസ്റ്റ് ബൗളറുമായിരുന്നു. 1967 ഡിസംബറിൽ ഓസ്ട്രേലിയക്കെതിരെ ആയിരുന്നു അദ്ദേഹത്തിന്റെ ടെസ്റ്റ് ക്രിക്കറ്റ് അരങ്ങേറ്റം. അരങ്ങേറ്റ മത്സരത്തിൻ തന്നെ ആറു വിക്കറ്റുകൾ നേടി അദ്ദേഹം ശ്രദ്ധിക്കപ്പെട്ടു. 1974 ജൂലൈ 13ന് ഇംഗ്ലണ്ടിനെതിരെ നടന്ന ഇന്ത്യയുടെ ആദ്യ ഏകദിന മത്സരത്തിൽ അദ്ദേഹം തന്റെ ഏകദിന ക്രിക്കറ്റ് അരങ്ങേറ്റവും കുറിച്ചു. തന്റെ കരിയറിലാകെ 29 ടെസ്റ്റ് മത്സരങ്ങളിൽനിന്ന് 1018 റൺസും 47 വിക്കറ്റുകളും നേടിയ അദ്ദേഹം, 5 ഏകദിന മത്സരങ്ങളിൽനിന്ന് 93 റൺസും 7 വിക്കറ്റും സ്വന്തം പേരിൽ കുറിച്ചിട്ടുണ്ട്.

1974ൽ ടെസ്റ്റിൽ നിന്നും, 1975ൽ ഏകദിനത്തിൽനിന്നും വിരമിച്ച അബിദ് അലി കുറച്ചുകാലം ഹൈദരാബാദ് ജൂനിയർ ടീമിനെയും, 1990കളിൽ മാലിദ്വീപ് ടീമിനെയും, 2002 മുതൽ 2005 വരെ യു.എ.ഇ. ദേശീയ ടീമിനെയും പരിശീലിപ്പിച്ചിട്ടുണ്ട്.
1990കളുടെ തുടക്കത്തിൽ, ഹൃദയശസ്ത്രക്രിയക്ക് വിധേയനായ അദ്ദേഹത്തിന്റെ തെറ്റായ ചരമവാർത്ത മാധ്യമങ്ങളിൽ പ്രത്യക്ഷപ്പെട്ടിരുന്നു. 2008 ഏപ്രിലിൽ അദ്ദേഹത്തിന്റെ മകനായ ഫാക്വിർ അലി ഹൃദയാഘാതത്തെ തുടർന്ന് മരണമടഞ്ഞു. ഇപ്പോൾ അദ്ദേഹം കാലിഫോർണിയയിലാണ് താമസിക്കുന്നത്.


</doc>
<doc id="266615" url="https://ml.wikipedia.org/wiki?curid=266615" title="നവീൻ പട്‌നായിക്">
നവീൻ പട്‌നായിക്

ഒഡീഷ മുഖ്യമന്ത്രിയാണ് നവീൻ പട്‌നായിക് (ജനനം : 16ഒക്ടോബർ 1946) ബിജു ജനതാ ദൾ എന്ന രാഷ്ട്രീയ പാർട്ടിയുടെ സ്ഥാപകനായ അദ്ദേഹം ഒരു എഴുത്തുകരൻ കൂടിയാണ്. മൂന്ന് പുസ്തകങ്ങൾ പ്രസിദ്ധീകരിച്ചിട്ടുണ്ട്. ഒഡീഷ മുൻ മുഖ്യമന്ത്രി ബിജു പട്നായികിന്റെ മകനായ അദ്ദേഹം ഹിന്ജിലി മണ്ഡലത്തെ പ്രതിനിധീകരിച്ചാണ് ഒഡീഷ നിയമസഭ അംഗം ആയത്. മൂന്ന് പ്രാവശ്യം ലോക്സഭ അംഗമായ അദ്ദേഹം 2000'ലാണ് ഒഡീഷ നിയമസഭയിൽ ആദ്യമായി അംഗമാകുന്നത്. പിന്നീട് 2004'ലും 2009'ലും ഹിന്ജിലി മണ്ഡലത്തിൽ നിന്ന് തുടർച്ചയായി വിജയിച്ചു.


</doc>
<doc id="266618" url="https://ml.wikipedia.org/wiki?curid=266618" title="മാർക്ക് ടെയ്‌ലർ">
മാർക്ക് ടെയ്‌ലർ

മുൻ ഓസ്ട്രേലിയ ദേശീയ ക്രിക്കറ്റ് ടീം താരവും നായകനുമാണ് റ്റബ്ബി എന്ന പേരിലും അറിയപ്പെടുന്ന മാർക്ക് ആന്റണി ടെയ്ലർ (ജനനം: ഒക്ടോബർ 27 1964, ലീട്ടൺ, ന്യൂസൗത്ത് വെയിൽസ്). 1988 മുതൽ 1999 വരെ ടെസ്റ്റ് ക്രിക്ക്റ്റിൽ ഓപ്പണിംഗ് ബാറ്റ്സ്മാനായിരുന്നു. അലൻ ബോർഡറിനു ശേഷം 1994 മുതൽ 1999-ൽ വിരമിക്കുന്ന വരെ ടെസ്റ്റ് ക്രിക്കറ്റ് ടീം നായകനായിരുന്നു.


</doc>
<doc id="266626" url="https://ml.wikipedia.org/wiki?curid=266626" title="രാഷ്ട്രീയ മാധ്യമിക് ശിക്ഷാ അഭിയാൻ">
രാഷ്ട്രീയ മാധ്യമിക് ശിക്ഷാ അഭിയാൻ

രാജ്യത്തെ സെക്കണ്ടറി സ്ക്കൂളുകളുടെ ഭൗതികവും വിദ്യാഭ്യാസപരവുമായ നിലവാരം മെച്ചപ്പെടുത്തുന്നതിനു വേണ്ടി ആരംഭിച്ച ഒരു പദ്ധതി ആണ് ഇത്. 9-ം ക്ലാസ്സു മുതൽ 12-ം ക്ലാസ്സുവരെയുള്ള സ്ഥാപനങ്ങൾക്കും കുട്ടികൾക്കുമാണ് ഈ പദ്ധതിയുടെ പ്രയോജനം ലഭിക്കുക


</doc>
<doc id="266629" url="https://ml.wikipedia.org/wiki?curid=266629" title="ചേരാമംഗലം വേല">
ചേരാമംഗലം വേല

കേരളത്തിന്റെ നെല്ലറയായ പാലക്കാട്‌ ജില്ലയിലെ ആലത്തൂർ താലൂക്കിൽ മേലാർകോട് പഞ്ചായത്തിൽ ചേരാമംഗലം ദേശത്ത് മന്നത്ത് കാവിലെ വേല മഹോത്സവം നടക്കാറുള്ളത് മേടമാസത്തിലെ വിഷു കഴിഞ്ഞു മൂന്നാം ദിവസമാണ്. ദുർഗ്ഗാഭഗവതിയെ പ്രീതിപ്പെടുത്തുന്നതിനു വേണ്ടി ദേശനിവാസികൾ നടത്തുന്ന വാർഷിക ആഘോഷമാണ് ഈ ചേരാമംഗലം വേല മഹോത്സവം. 

കേരളത്തിലെ പ്രമുഖ വാദ്യകാലകാരന്മാർ പങ്കെടുക്കുന്ന ഈ ഉത്സവത്തിന് പതിറ്റാണ്ടുകളുടെ പഴക്കവും ഉണ്ട്. തലയെടുപ്പുള്ള ഗജവീരന്മാരും വെടിക്കെട്ടും ആയി രാത്രിയും പകലുമായി നടക്കുന്ന വേല മഹോത്സവത്തിൽ പങ്കെടുക്കുന്നതിനു വിവിദ ദേശങ്ങളിൽ നിന്നും നിരവധി ആളുകൾ എത്തിച്ചേരാറുണ്ട്.


</doc>
<doc id="266630" url="https://ml.wikipedia.org/wiki?curid=266630" title="പരിയാനമ്പറ്റ ക്ഷേത്രം">
പരിയാനമ്പറ്റ ക്ഷേത്രം

കേരളത്തിലെ ഒറ്റപ്പാലത്തിനടുത്തുള്ള ഭഗവതി ക്ഷേത്രമാണ്‌ ശ്രീ പരിയാനമ്പറ്റക്ഷേത്രം.

ഉദ്ദേശം 1400 വർഷങ്ങൾക്കു മുൻപ് പരിയാനംപറ്റ മനയ്ക്കലെ ഒരു ബ്രാഹ്മണ ശ്രേഷ്ഠൻ ഭൃത്യനോടൊപ്പം മൂകാംബിക ക്ഷേത്രത്തിൽ പോയി ഭജന നടത്തുകയും ദേവിയുടെ അനുഗ്രഹം വാങ്ങുകയും, ശേക്ഷിച്ചകാലം നാട്ടിൽ വന്നു ഭജന നടത്താം എന്ന തീരുമാനത്തോടെ തിരിച്ചു പോരുകയുമാണുണ്ടായത്. യാത്രാമദ്ധ്യേ ഒരരുവിയുടെ തീരത്ത് ക്ഷീണം തീർക്കാനായി ഇരുന്ന ആ താപസ ശ്രേഷ്ഠൻ സ്വന്തം സാധനങ്ങളടങ്ങിയ ഭാണ്ടം തുറന്നു നോക്കിയപ്പോൾ ഒരു തിടമ്പ് കാണുകയും തപ:ശക്തിയാൽ കാര്യം ഗ്രഹിച്ച് ആ താപസ്വി തിടമ്പ് അവിടെതന്നെ പ്രതിഷ്ഠിക്കുവാൻ തീരുമാനിക്കുകയും ചെയ്തു. പഴയ വള്ളുവനാട്ടിലെ 14 ദേശക്കാരെയും വരുത്തി അന്നത്തെ ദേശപ്രമാണിമാരായ കൊല്ലം, നല്ലൂർ, പൊറ്റക്കാട് മൂത്ത പണിക്കന്മാരുടെ നേത്രുത്യത്തിൽ പ്രസിദ്ധമായ ഈക്കാട്ടു മനയ്ക്കലെ തന്ത്രിയുടെ കാർമികത്വത്തിൽ പ്രതിഷ്ഠ നടത്തുകയും ചെയ്തു. പരിയാനമ്പറ്റ മനയ്ക്കലെ തിരുമേനി കൊണ്ടുവന്ന തിടമ്പായതിനാൽ പരിയാനമ്പറ്റ ഭഗവതി എന്നു നാമകരണം ചെയ്തു.

ചതുർബാഹുവായ ഭദ്രകാളിയാണ് പ്രതിഷ്ഠ. ഭൈരവനാണ് പ്രധാന ഉപപ്രതിഷ്ഠ. കൂടാതെ ഗണപതിയും വാഴുന്നു.

പരിയാനം മ്പറ്റ ഭഗവതി ക്ഷേത്രത്തിലെ ഒരു പ്രധാന വഴിപാടാണ് മുട്ടറുക്കൽ അഥവാ നാളികേരം മുട്ടൽ. കേരളത്തിൽത്തന്നെ കാടാമ്പുഴ ഭഗവതി ക്ഷേത്രം കഴിഞ്ഞാൽ മുട്ടറുക്കൽ പ്രധാന ഒരു വഴിപാടായി നടത്തുന്നത് ഇവിടെയാണ്. പ്രധാനമായി ദേഹമുട്ട്, ശത്രുമുട്ട്, കർമ്മമുട്ട്, തൊഴിൽമുട്ട് എന്നിവ നടത്തിവരുന്നു.

ക്ഷേത്രത്തിലെ ഉപദേവക്ഷേത്രമായ ഭൈരവൻ ക്ഷേത്രത്തിൽ എല്ലാ ചൊവാഴ്ചയും ഗുരുതി പൂജ നടക്കുന്നു. ഉദ്ദിഷ്ടകാര്യസാധ്യത്തിനും ശത്രുദോഷത്തിനും ഈ പൂജകഴിക്കുന്നത് വളരെ നല്ലതാണ് എന്ന് ഭക്തർ.
Kalvilakku.jpg

53 വർക്ഷക്കാലം പരിയാനം മ്പറ്റ ക്ഷേത്രത്തിലെ വെളിച്ചപ്പാടായിരുന്നു പാറോല രാമൻ നായരുടെ മരുമകനായ രാമൻ നായർ. ഇദ്ദേഹത്തിന്റെ കാലത്തെ ക്ഷേത്രത്തിന്റെ സുവർണ്ണകാലമായി ഭക്തജനങ്ങൾ കരുതുന്നു. 15 മത്തെ വയസ്സിൽ വെളിച്ചപ്പാടായ രാമൻ നായർ , നാരായണൻ വെളിച്ചപ്പാടിന്റെ ശിക്ഷ്യനായിരുന്നു. ഈ കാലഘട്ടത്തിൽ ക്ഷേത്രത്തിന്റെ കീഴേടമായ കല്ലുവഴി അയ്യപ്പൻ കാവിലെ വെളിച്ചപ്പാട് പത്മനാഭൻ നായരും നാരായണൻ വെളിച്ചപ്പാടിന്റെ ശിക്ഷ്യനായിരുന്നു. ഇരുവരും ഗുരുവിനെപ്പോലെത്തന്നെ പാന , പള്ളിപ്പാന , കളം പാട്ട് , ക്ഷേത്രാചാരങ്ങൾ എന്നിവയിൽ അഗാധമായ പാണ്ഡിത്യമുള്ളവരായിരുന്നു. 1977 ൽ രാമൻ നായർ അന്തരിച്ചു. പാറോല തറവാട്ടുകാരാണ് പാരമ്പര്യമായിവിടെ വെളിച്ചപ്പാടായിവരുന്നത്.

പരിയാനമ്പറ്റ ദേവസം ആനയാണ് ശ്രീ പരമേശ്വരൻ. 2006 ലാണ് ശ്രീ പരമേശ്വരനെ ക്ഷേത്രത്തിലേക്ക് നടയിരുത്തിയത്. മംഗലാംകുന്നിലെ ശകുന്ദള അമ്മാളും മക്കള്ളായ പരമേശ്വരനും സഹേദരങ്ങളുമാണ് ആനയെ നടയിരുത്തിയത്. മുമ്പും ക്ഷേത്രത്തില് ആനയുണ്ടായുരുന്നു. "സിന്ദൂരച്ചെപ്പ്" എന്ന മലയാളചലച്ചിത്രത്തിൽ ഗോപിയായി അഭിനയിചച ആന ഈ ക്ഷേത്രത്തിലെ വിശ്വകുമാർ എന്ന ഗജവീരനായിരുന്നു.

പരിയാനമ്പറ്റ പൂരത്തിന്റെ വലിയാറാട്ടുദിവസം ഉച്ചപൂജ കഴിഞ്ഞാല് അത്താഴപൂജ വരെയുള്ള സമയം ഭുത പ്രേത പിശാച് ബാധയുള്ള സ്ത്രീകൾ ആർത്തട്ടഹസിച്ച് നെഞ്ച്ത്തും തലക്കുമടിച്ച് ക്ഷേത്രത്തിന്റെ മുന്നിൽ വന്ന് ഉന്മാദ നത്തം ചെയ്യുന്നു. മൂർത്തിയാട്ടം എന്ന പേരിലാണിത് അറിയപ്പെടുന്നത്. ക്ഷേത്രത്തിലെ പൂജാരി ശംഖുതീർത്ഥം തളിച്ചാൽ മൂർത്തിയാട്ടം നിൽക്കുകയും പിന്നീട് ഒരു വർക്ഷത്തേക്ക് അസുഖങ്ങൾ ഉണ്ടാവില്ല എന്നാണ് വിശ്വാസം. ചോറ്റാനിക്കര കഴിഞ്ഞാൽ പരിയാനമ്പറ്റയിൽ മാത്രമാണ് ഇത്തരത്തിൽ മൂർത്തിയാട്ടം ഉള്ളത്.

ഇന്ന് കേരളത്തിലെത്തന്നെ പ്രശസ്തമായ പൂരങ്ങളിൽ ഒന്നായിമാറിക്കഴിഞ്ഞ പരിയാനമ്പറ്റ പൂരം കേരളസർക്കാറിന്റെ ടൂറിസ്റ്റ് ഭൂപടത്തിലും സർക്കാർപട്ടികയിലും സ്ഥാനം പിടിച്ചിരിക്കുന്നു. കുംഭമാസത്തിലെ പൂരമാണ് ഈ ക്ഷേത്രത്തിലെ ഏറ്റവും പ്രധാനപ്പെട്ട ഉത്സവം. കുംഭം ഒന്നിന്ന് കൊടിയേറ്റവും ഏഴാം ദിവസം പൂരവുമാണ്. ഒന്നാം തീയ്യതിയാണ് കൊടിയേറ്റം. തുടർന്ന് പതിനാലുദേശങ്ങളിൽ നിന്നും പറയെടുപ്പും ക്ഷേത്രത്തിൽ വിശേഷാൽ പരിപാടികളും ഉണ്ടായിരിക്കും. പൂരം ദിവസം രാവിലെ കാഴ്ച ശീവേലിയും ഉണ്ട്. വെക്കീട്ട് വടക്കൻ പൂരം, കിഴക്കൻ പൂരം, പടിഞ്ഞാറൻ പൂരം എന്നിവ നാലുമണിയോടുക്കൂടി ക്ഷേത്രാങ്കണത്തിൽ അണിനിരക്കുന്നു. ഇണക്കാളയും തേരും ഇവിടുത്തെ പ്രത്യേകതകളാണ്. ഉത്സവകാലത്ത് തോൽപ്പാവക്കൂത്തും കളം പാട്ടും വിശേഷാൽ പരിപാടികളായി നടന്നുവരുന്നു. ഇതുക്കൂടാതെ തിറ, പൂതൻ, കരിവേല , വേഷങ്ങൾ എന്നിവയും ഉത്സവത്തിന് മാറ്റുക്കൂട്ടുന്നു.

വടക്കൻ പൂരം ഈശ്വരമംഗലം ശ്രീ അയ്യംകുളങ്ങര ശിവക്ഷേത്രം, ശ്രീകൃഷ്ണപുരം ശ്രീ വടുകനാംകുർശി ദുർഗ്ഗാക്ഷേത്രം, എന്നിവിടങ്ങളിൽ നിന്നു പുറപ്പെട്ട് പെരുമാങ്ങോട് ശ്രീ മുടവനംകുന്ന് അയ്യപ്പക്ഷേത്രത്തിൽ ഒത്തുചേർന്ന് അവിടെനിന്ന് പഞ്ചവാദ്യത്തിന്റെയും ഗജവീരന്മാരുടെയും അകമ്പടിയോടെ മംഗലാംകുന്നു വഴി പരിയാനംമ്പറ്റ ക്ഷേത്രസന്നിധിയിലേക്ക് എത്തിചേരുന്നു.

കിഴക്കൻ പൂരം കാട്ടുകുളം ശിവക്ഷേത്രം, താനായ്ക്കൽ ക്ഷേത്രം, എടമന വിഷ്ണുക്ഷേത്രം, പുഞ്ചപ്പാടം എന്നിവിടങ്ങളിൽ നിന്ന് പുറപ്പെട്ട് അമ്മയുടെ കിഴക്കേ മുറ്റത്ത് പഞ്ചവാദ്യത്തിന്റെയും ഗജവീരൻ മാരുടെയും അകമ്പടിയോടെ ക്ഷേത്രമുറ്റത്ത് അണിനിരക്കുന്നു.ആലവട്ടവും വെൻ ചാമരവും കുടമാറ്റവും കിഴക്കൻ പൂരത്തിന് മാറ്റുകൂട്ടുന്നു.

അടക്കാപുത്തൂർ ഹെസ്ക്കൂൾ, കുളക്കാട് ശിവക്ഷേത്രം , കല്ലുവഴി മേക്കാംകാവിൽ നിന്നും പുറപ്പെട്ട് കല്ലുവഴി വള്ളൂർമന ജംഗഷനിൽ സംഗമിച്ച് പടിഞ്ഞാറെ ആൽത്തറ വഴി ക്ഷേത്രാങ്കണത്തിൽ എത്തിച്ചേരുന്നു. പഞ്ചവാദ്യവും ഗജവീരൻ മാരും പടിഞ്ഞാറൻ പൂരത്തിന് നിറപ്പൊലിമയേകുന്നു.

കേരളത്തിലെ സിനിമാക്കാരുടെ വള്ളുവനാട്ടിലെ പ്രധാനപ്പെട്ട ഒരു ചിത്രീകരണസ്ഥലമായി ശ്രീ പരിയാനമ്പറ്റ ക്ഷേത്രം അടുത്തലകാലത്തായി മാറിക്കഴിഞ്ഞു. 



</doc>
<doc id="266632" url="https://ml.wikipedia.org/wiki?curid=266632" title="ചിനക്കത്തൂർ പൂരം">
ചിനക്കത്തൂർ പൂരം

പഴയ വള്ളുവനാട് താലൂക്കിലെ പ്രസിദ്ധമായ പൂരങ്ങളിൽ ഒന്നാണ് ചിനക്കത്തൂർ പൂരം. ഒറ്റപ്പാലം നഗരത്തിനടുത്ത് പാലപ്പുറം ദേശത്താണ് ഈ പൂരം നടക്കാറുള്ള ചിനക്കത്തൂർകാവ് ഭഗവതിക്ഷേത്രം .


</doc>
<doc id="266639" url="https://ml.wikipedia.org/wiki?curid=266639" title="സൗത്ത് മലബാർ ഗ്രാമീൺ ബാങ്ക്">
സൗത്ത് മലബാർ ഗ്രാമീൺ ബാങ്ക്

1976-ലെ റീജിയണൽ റൂറൽ ബാങ്ക് ആക്ട് പ്രകാരം കേരളത്തിൽ രൂപം കൊണ്ട രണ്ടു ഗ്രാമീണബാങ്കുകളിൽ ഒന്നായിരുന്നു സൗത്ത് മലബാർ ഗ്രാമീൺ ബാങ്ക്. ബാങ്കിംഗ് സേവനം ഗ്രാമീണ മേഖലയിലേക്ക് വ്യാപിപ്പിക്കാനും സാധാരണക്കാർക്കും ഇതിന്റെ പ്രയോജനം ലഭ്യമാക്കാനും ലക്ഷ്യമാക്കി 1976 മുതലാണ് ഗ്രാമീൺ ബാങ്കുകൾ പ്രവർത്തനം ആരംഭിച്ചത്. 1976-ലെ റീജിയണൽ റൂറൽ ബാങ്ക്സ് ആക്ട് അനുസരിച്ചാണ് ഈ ബാങ്കുകൾ പ്രവർത്തനമാരംഭിച്ചത് മലപ്പുറം ആസ്ഥാനമായുള്ള സൗത്ത് മലബാർ ഗ്രാമീൺ ബാങ്ക് കോഴിക്കോട്, മലപ്പുറം, പാലക്കാട്, തൃശൂർ, ഇടുക്കി, പത്തനംതിട്ട, തിരുവനന്തപുരം, വയനാട് ജില്ലയിലെ കല്പറ്റ, സുൽത്താൻ ബത്തേരി എന്നീ താലൂക്കുകൾ എന്നിവിടങ്ങളിലാണ് പ്രവർത്തിച്ചിരുന്നത്.
കണ്ണൂർ ആസ്ഥാനമായി പ്രവർത്തിച്ചിരുന്ന നോർത്ത് മലബാർ ഗ്രാമീൺ ബാങ്ക്, കാസർഗോഡ്, കണ്ണൂർ,എറണാകുളം, കോട്ടയം, കൊല്ലം, ആലപ്പുഴ, വയനാട് ജില്ലയിലെ മാനന്തവാടി താലൂക്ക് എന്നിവിടങ്ങളിലാണ് പ്രവർത്തിച്ചിരുന്നത്. ഇവ രണ്ടും തമ്മിൽ ലയിക്കാനുള്ള നീക്കങ്ങൾ നടക്കുന്നുണ്ടായിരുന്നു. 2013 ജൂലൈ എട്ടാം തിയതി രണ്ടും കൂടിച്ചേർത്ത് കേരള ഗ്രാമീൺ ബാങ്ക് എന്ന പേരിൽ ഒറ്റ ബാങ്കായി.
 


</doc>
<doc id="266642" url="https://ml.wikipedia.org/wiki?curid=266642" title="അലക്സിസ് ഡെ ടോക്വിൽ">
അലക്സിസ് ഡെ ടോക്വിൽ

പ്രസിദ്ധനായ ഫ്രഞ്ച് രാജ്യതന്ത്രജ്ഞനും ചരിത്രകാരനും രാഷ്ട്ര മീമാംസകനുമായിരുന്നു അലക്സിസ് ഡെ ടോക്വിൽ. അമേരിക്കൻ ജനാധിപത്യത്തെക്കുറിച്ചും ഫ്രഞ്ചുവിപ്ളവത്തെക്കുറിച്ചും ആധികാരിക ഗ്രന്ഥങ്ങൾ ഇദ്ദേഹം രചിച്ചിട്ടുണ്ട്.

1805 ജൂലൈ 29നു് ഫ്രാൻസിലെ പാരീസിനടുത്തുള്ള വെർനിയൂലിൽ ഒരു നോർമൻ കുടുംബത്തിലാണു് അലക്സിസ് ഡെ ടോക്വിൽജനിച്ചതു്.
പാരിസിൽ നിയമപഠനം പൂർത്തിയാക്കിയ ഇദ്ദേഹം ജഡ്ജിയായി നിയമിതനായി. ന്യായാധിപനായി ജോലി ചെയ്യുമ്പോൾ 1831ൽ അമേരിക്കൻ ശിക്ഷാസമ്പ്രദായത്തെപ്പറ്റി പഠിക്കാനായി അലക്സിസ് അമേരിക്ക സന്ദർശിച്ചു. ഈ സന്ദർശനവേളയിൽ അമേരിക്കയിലെ രാഷ്ട്രീയ പരിതഃസ്ഥിതിയെക്കുറിച്ചും അദ്ദേഹം പഠനം നടത്തി. ഒരു വർഷത്തിനുശേഷം മടങ്ങിയെത്തിയ ടോക്വിൽ തന്റെ അമേരിക്കൻ പഠനങ്ങളെ ആധാരമാക്കി 'ഡെമോക്രസി ഇൻ അമേരിക്ക' (De la de'mocratic en Amerique) എന്ന 4 വാല്യങ്ങളുള്ള ഗ്രന്ഥം രചിക്കുകയും 1835ൽ അതു പ്രസിദ്ധീകരിക്കപ്പെടുകയും ചെയ്തു.

മൊണ്ടെസ്ക്യൂവിനു (1689-1755) ശേഷമുള്ള ഏറ്റവും വലിയ രാഷ്ട്രീയ ചിന്തകനെന്ന ഖ്യാതി ഈ ഗ്രന്ഥത്തിലൂടെ നേടിയെടുക്കുവാൻ ഇദ്ദേഹത്തിനു സാധിച്ചു.

1839ൽ അലക്സിസ് ഡെ ടോക്വിൽ ചേംബർ ഒഫ് ഡെപ്യൂട്ടീസിലേക്ക് തെരഞ്ഞെടുക്കപ്പെട്ടു. 1848ൽ ഫ്രാൻസിൽ നടന്ന വിപ്ലവത്തിൽ സോഷ്യലിസ്റ്റുകളുടെ വലിയ വിമർശകനായിരുന്നു ടോക്വിൽ. 

1849ൽ അലക്സിസ് നാഷണൽ അസംബ്ലിയുടെ വൈസ് പ്രസിഡന്റു പദവിയിലെത്തി. അക്കാലത്തു് ഫ്രാൻസിലെ രണ്ടാം റിപ്പബ്ലിക്കിൽ വിദേശകാര്യമന്ത്രിപദവിയിലും അദ്ദേഹം പ്രവർത്തിച്ചു. 


</doc>
<doc id="266648" url="https://ml.wikipedia.org/wiki?curid=266648" title="വിഭക്ത്യാഭാസം">
വിഭക്ത്യാഭാസം

മലയാള വ്യാകരണത്തിൽ വിഭക്തികളെക്കുറിച്ചുള്ള ചർച്ചയുടെ തുടർച്ചയാണ് വിഭക്ത്യാഭാസം. വിഭക്തികളെപ്പോലെ തോന്നിക്കുന്നതും എന്നാൽ യത്ഥാർഥ വിഭക്തിപ്രത്യയങ്ങളല്ലാത്ത പ്രത്യയങ്ങൾ ചേർന്നുണ്ടാകുന്നതുമായ പ്രയോഗങ്ങളാണ് വിഭക്ത്യാഭാസം. 

ആഭാസം എന്നാൽ അതുപോലെ തോന്നിക്കുന്നത് എന്നാണർത്ഥം. അതായത് വിഭക്തിപോലെ തോന്നിക്കുന്നത് വിഭക്ത്യാഭാസം. വിഭക്തിയെന്നാൽ നാമവും ക്രിയയും തമ്മിലുള്ള ബന്ധമാണ്. വിഭക്തിയുടെ ധർമ്മം വിഭക്തിപ്രത്യയങ്ങൾ മാത്രമല്ല നിർവ്വഹിക്കുന്നത്. ചിലപ്പോൾ മറ്റു ചില ശബ്ദങ്ങൾ ഈ ധർമ്മം ഏറ്റെടുക്കുന്നു. വിഭക്ത്യാഭാസമായി വരുന്ന ശബ്ദങ്ങൾ എല്ലാ നാമങ്ങളോടും ചേരില്ലെന്നതും ഓർക്കേണ്ടതുണ്ട്.

ഖിലം, ലുപ്തം, ഇരട്ടിപ്പ് എന്നിങ്ങനെ വിഭക്ത്യാഭാസം മൂന്നു വിധം.


പ്രത്യയ രൂപങ്ങളൊന്നുമില്ലാതെയും വിഭക്ത്യാഭാസം പ്രവർത്തിക്കാം. 


സംബന്ധികാർത്ഥത്തിൽ മാവിൻപൂ, അമ്മൻകോവിൽ, പനംകുല തുടങ്ങിയ പ്രയോഗങ്ങളിൽ കാണുന്നത് സംബന്ധികാഭാസം.


</doc>
<doc id="266649" url="https://ml.wikipedia.org/wiki?curid=266649" title="അലൻ ബോർഡർ">
അലൻ ബോർഡർ

മുൻ ഓസ്ട്രേലിയൻ ദേശീയ ക്രിക്കറ്റ് താരമാണ് അലൻ റോബർട്ട് ബോർഡർ (ജനനം: ജൂലൈ 27 1955). ഗാവസ്കർക്ക് ശേഷം ടെസ്റ്റ് ക്രിക്കറ്റിൽ 10,000 റൺസ് നേടിയ ബാറ്റ്സ്മാനാണ് ബോർഡർ. 11,174 ടെസ്റ്റ് റൺസുകൾ നേടിയ അദ്ദേഹത്തിന്റെ പേരിലാണ് തുടർച്ചയായി ഏറ്റവുമധികം ടെസ്റ്റ് മൽസരങ്ങൾ (157) കളിച്ചതിന്റെ റെക്കോർഡ്. ടെസ്റ്റ് ക്രിക്കറ്റിൽ ഏറ്റവും കൂടുതൽ റൺസുകൾ എന്നെ റെക്കോർഡ് 2005-ൽ ബ്രയാൻ ലാറ മറികടക്കുന്നതിനെ മുൻപ് ബോർഡറിന്റെ പേരിലായിരുന്നു. അദ്ദേഹം വിരമിക്കുമ്പോൾ ഓസ്ട്രേലിയക്കു വേണ്ടീ ഏറ്റവുമധികം കളികൾ കളിക്കുകയും ടെസ്റ്റിറ്റിലും ഏകദിനത്തിലും ഏറ്റവുമധികം റൺസ് എന്ന ബഹുമതിയും കൈവരിച്ചിരുന്നു. പതിനഞ്ചു കൊല്ലത്തിനു ശേഷം 2009-ൽ ആഷസ് പരമ്പരയിൽ പോണ്ടിങ് ഏറ്റവിമധികം ടെസ്റ്റ് റൺസ് നേടിയ ഓസ്ട്രേലിയൻ കളിക്കരൻ എന്ന ബോർഡറിന്റെ റെക്കോർഡ് ഭേദിച്ചു.


</doc>
<doc id="266664" url="https://ml.wikipedia.org/wiki?curid=266664" title="ദീനദയാൽ ഉപാദ്ധ്യായ">
ദീനദയാൽ ഉപാദ്ധ്യായ

ഭാരതീയ ജനസംഘത്തിന്റെ സ്ഥാപക നേതാക്കളിൽ ഒരാളും അതിന്റെ ആദ്യ ജനറൽ സെക്രട്ടറിയും ആയിരുന്നു പണ്ഡിറ്റ്‌ ദീനദയാൽ ഉപാദ്ധ്യായ. ദാർശനികൻ, സാമ്പത്തിക സാമൂഹിക ശാസ്ത്രജ്ഞൻ, ചരിത്രകാരൻ എന്നീ നിലകളിലൊക്കെ അദ്ദേഹം അറിയപ്പെട്ടു.എകാത്മാ മാനവദർശനം എന്ന ഭാരതീയ സാമ്പത്തിക സാമൂഹിക തത്ത്വസംഹിതയുടെ ഉപജ്ഞാതാവാണ് ഇദ്ദേഹം.

ശ്രീ ഭഗവതിപ്രസാദ് ഉപാദ്ധ്യായയുടെയും രാംപ്യാരി ദേവിയുടെയും മകനായി 1916 സെപ്റ്റംബർ 25നായിരുന്നു ദീനദയാൽ ഉപാദ്ധ്യായ ജനിച്ചത്‌. ചെറുപ്പത്തിൽ തന്നെ മാതാപിതാക്കൾ നഷ്ടപ്പെട്ട ദീനദയാൽ മുത്തച്ഛനായ ചുനിലാലിൻറെ സംരക്ഷണയിൽ ആണ് പിന്നീട് കഴിഞ്ഞത്. ദീനദയാലിന് പത്ത് വയസ്സുള്ളപ്പോൾ ചുനിലാലും അന്തരിച്ചു. ശേഷം അമ്മാവനായ രാധാരമണിൻറെ സംരക്ഷണയിൽ ആയി. കുട്ടിക്കാലത്ത് തന്നെ രോഗം മൂലം ദീനദയാലിൻറെ അനുജൻ ശിവദയാലും അന്തരിച്ചു.

ഒൻപതാം വയസു വരെ ദീനദയാലിൻറെ വിദ്യാഭ്യാസത്തിനു കൃത്യമായ രൂപം ഉണ്ടായിരുന്നില്ല. അമ്മാവൻറെ സ്ഥലമായിരുന്ന ഗംഗാപൂരിൽ ആയിരുന്നു അദ്ദേഹത്തിൻറെ നാലാം ക്ലാസ് വരെയുള്ള വിദ്യാഭ്യാസം. ആ കാലയളവിൽ രോഗിയായ അമ്മാവനെ ശുശ്രൂഷിക്കേണ്ട ബാദ്ധ്യത കൂടി ദീനദയാലിനു മേൽ വന്നു ചേർന്നു. അഞ്ചു മുതൽ ഏഴു വരെ ഉള്ള ക്ലാസ്സുകൾക്കായി കോട്ട സ്കൂളിലേക്ക് മാറി. എട്ടാം ക്ലാസ് വിദ്യാഭ്യാസം രാജ്ഗരിൽ വച്ചും. പിന്നീടു അമ്മാവനോടൊപ്പം സിക്കാരിലേക്ക് മാറി. സിക്കാരിൽ നിന്ന് റിക്കാർഡ് മാർക്കോടെ മെട്രിക്കുലെഷൻ വിജയിച്ചു. അത് എല്ലാ വിഷയങ്ങൾക്കും പുതിയ റെക്കോർഡ് ആയിരുന്നു അത്കൊണ്ട് മഹാരാജാ കല്യാൺ സിംഗ് ദീനദയാലിനു പ്രതിമാസ 10 രൂപ സ്കോളർഷിപ്പും 250 രൂപ പുസ്തകങ്ങൾക്കായും നൽകി. തുടർന്ന് ഇൻഡർമീഡിയേറ്റ്‌ വിദ്യാഭ്യാസത്തിനായി പിലാനിയിലേക്ക് പോയി അവിടെ നിന്ന് 1937-ൽ ഒന്നാം റാങ്കോടെ വിജയിച്ചു. തുടർന്ന് ബിർള അദ്ദേഹത്തിനു നൽകിയ ജോലി വാഗ്ദാനം പഠനം പൂർത്തിയാക്കാൻ ആണ് താൻ ഇഷ്ടപ്പെടുന്നത് എന്ന് പറഞ്ഞ് നിരസിച്ചു. 

1939ഇൽ കാൺപൂരിലെ സനാതന ധർമ്മ കോളേജിൽ നിന്ന് ബിരുദം പൂർത്തിയാക്കി. ആഗ്ര സെൻറ് ജോൺസ് കോളേജിൽ തുടർവിദ്യാഭ്യാസത്തിനു ചേർന്നെങ്കിലും അദ്ദേഹത്തിൻറെ ബന്ധുവിനെ ശുശ്രൂഷിക്കേണ്ടതിനാൽ പരീക്ഷ എഴുതിയില്ല. അതിനു ശേഷം അദ്ദേഹം പഠനം തുടർന്നില്ല. .
അദ്ദേഹത്തിന്റെ അമ്മാവന്റെ നിർബന്ധത്തിൽ പ്രവിശ്യാ സർവ്വീസസ്‌ പരീക്ഷയിൽ പാസ്സാവുകയും അഭിമുഖത്തിനു ശേഷം തെരഞ്ഞെടുക്കപ്പെടുകയും ചെയ്തു. എന്നാൽ അദ്ദേഹത്തിനു പൊതുപ്രവർത്തനത്തോടുള്ള അഭിവാഞ്ജ അതിനോടകം രൂഢമൂലമായിക്കഴിഞ്ഞിരുന്നു. അതുകൊണ്ട്‌ തന്നെ ദീനദയാൽ പ്രവിശ്യാ സർവ്വീസിൽ പ്രവേശിക്കാതെ പൊതുപ്രവർത്തനരംഗത്ത്‌ കർമ്മനിരതനായി.

ബി.എ പഠന കാലത്ത് ശ്രീ സുന്ദർ സിംഗ്‌ ഭണ്ടാരിയുമായുള്ള ബന്ധമാണ് അദ്ദേഹത്തെ ആർഎസ്എസു മായി അടുപ്പിച്ചത്. കെ.ബി. ഹെഡ്ഗേവാർനെ പരിചയപ്പെടുന്നതും ഈ കാലയളവിലാണ്. ഹോസ്റ്റലിൽ ബാബസാഹിബ്‌ ആപ്തേയും ദാദാറാവു പരമാർത്ഥും ഒരുമിച്ചുള്ള ബൗദ്ധിക ചർച്ചകളിൽ ഹെഡ്‌ഗേവാർ ദീനദയാലിനെയും ക്ഷണിച്ചു.1942-ൽ അദ്ദേഹം ലഖിംപൂർ ജില്ലാ പ്രചാരകനായി. 1951-ൽ ഉത്തർപ്രദേശ്‌ സഹ പ്രാന്തപ്രചാരക് ആയി. ആ കാലയളവിൽ പാഞ്ചജന്യ , സന്ദേശ് എന്നീ പ്രസിദ്ധീകരണങ്ങൾ ആരംഭിച്ചു. സ്വാതന്ത്ര്യത്തിനു ശേഷം ശ്രീ ശ്യാമപ്രസാദ് മുഖർജി ഒരു ദേശീയ കക്ഷി ആരംഭിക്കുവാൻ ഉള്ള ശ്രമങ്ങൾ തുടങ്ങി. ആ യത്നത്തിലേക്ക് ദീനദയാൽ, വാജ്പേയി തുടങ്ങിയ ചിലരെ ആർ.എസ്.എസ് സർസംഘചാലക് ശ്രീ മാധവ സദാശിവ ഗോൾവൽക്കർ നിയോഗിച്ചു.

1952 മുതൽ ജനസംഘം ജനറൽ സെക്രട്ടറി ആയിരുന്നു ശ്രീ ദീനദയാൽ. ശ്യാമപ്രസാദ് മുഖർജി , ഡോ.രഘുവീര തുടങ്ങിയ നേതാക്കളുടെ മരണം ഈ കാലഘട്ടത്തിൽ ആയിരുന്നു. 1967-ൽ അധ്യക്ഷ സ്ഥാനത്ത് എത്തുന്നത് വരെ അദ്ദേഹം ജനറൽ സെക്രട്ടറിയായി തുടർന്നു. 1967-ലെ തിരഞ്ഞെടുപ്പിൽ ജനസംഘം ഭാരതത്തിലെ രണ്ടാമത്തെ വലിയ കക്ഷിയായി മാറി. എട്ടു സംസ്ഥാനങ്ങളിലെ ഭരണത്തിലും പങ്കാളികളായി

ഭാരതീയ ചിന്താധാരകളുടെ അന്തഃസത്ത ഉൾക്കൊണ്ട് ശ്രീ ദീനദയാൽ ഉപാദ്ധ്യായ അവതരിപ്പിച്ച സാമ്പത്തിക സാമൂഹിക ദർശനമാണ് എകാത്മാ മാനവ ദർശനം.വ്യക്തികൾ മനുഷ്യ ശരീരത്തിലെ കോശങ്ങൾ പോലെയാണ്‌, അവ കൂടിചേർന്ന്‌ അവയവങ്ങൾ ഉണ്ടാകുന്നത്‌ പോലെ മനുഷ്യർ കൂടിചേർന്ന്‌ സാമാജത്തിൽ വ്യത്യസ്ത വ്യവസ്ഥിതികൾ ഉണ്ടാക്കുന്നു. ഭരണകൂടം,കുടുംബം,കോടതി ഇങ്ങനെ പല വ്യവസ്ഥിതികൾ കൂടിചേർന്ന്‌ രാജ്യം അഥവാ ശരീരം നിർമ്മിക്കപ്പെടുന്നു. എന്നാൽ ഈ ശരീരം എന്തിനുവേണ്ടി പ്രവർത്തിക്കുന്നു? ആ ശരീരം രാജ്യത്തിന്റെ ആത്മബോധത്തിന്റെ ചോദനക്കനുസരിച്ച്‌ പ്രവർത്തിക്കുന്നു. ആ ചോദനയെ ധർമ്മം എന്നും ആ ചോദന സൃഷ്ടിക്കുന്ന ആത്മബോധത്തെ ചിതി എന്നും വിളിക്കുന്നു. പുരാതന ഗ്രീസിനെ സംഹരിച്ചതും ആധുനിക അമേരിക്കയെ നിർമ്മിച്ചതും ഒപ്പം ഭാരതത്തെ ഭാരതം ആക്കി നിലനിർത്തിയതും ആ രാജ്യങ്ങളുടെ ചിതിയാണ്‌. അങ്ങനെ വരുമ്പോൾ വ്യക്തിയുടെ ചിതിയിൽ നിന്ന്‌ രാഷ്ട്രത്തിന്റെ ചിതിയിലേക്ക്‌ വ്യക്തി മാറുന്നത്‌ പോലെ രാഷ്ട്രങ്ങളുടെ ചിതികൾ കൂടിചേർന്ന്‌ മാനവീകതയുടെ ആത്മബോധവും അവ ചേർന്ന്‌ പ്രപഞ്ചത്തിന്റെ ആത്മബോധവും സൃഷ്ടിക്കപ്പെടുന്നു. ഈ ആത്മബോധത്തെ മാനവീകതയുടെ മുഴുവൻ ആത്മാവ്‌ എന്ന്‌ വിളിക്കാം . ഈ ബോധം ഉൾക്കൊള്ളുന്നവരാണ്‌ ഏകാത്മമാ‌ന‍വ‍‌‌‌‍‍ർ. ആ ദർശനമാണ്‌ ഏകാത്മതാ മാനവദർശനം..

ജനസംഘത്തിന്റെ അദ്ധ്യക്ഷനായി ചുമതലയേറ്റ് 2 മാസം തികയും മുൻപാണ് അദ്ദേഹം തികച്ചും ദുരൂഹമായ സാഹചര്യത്തിൽ കൊല്ലപ്പെട്ടത്. ലക്നൗവിൽനിന്നും പാട്നയിലേക്ക് രാത്രി ട്രെയിനിൽ യാത്രചെയ്ത അദ്ദേഹത്തിന്റെ മൃതദേഹം ഫെബ്രുവരി 11, 1968 മുഗല്സാരായി റെയിൽവേ സ്റ്റേഷനിൽ നിന്നും കണ്ടു കിട്ടുകയായിരുന്നു. മരണകാരണം ഇന്നും ദുരൂഹമായി തുടരുന്നു. പല എം.പിമാരുടെയും അഭിപ്രായപ്രകാരം അന്നത്തെ കേന്ദ്ര സർക്കാർ മരണത്തെ പറ്റി അന്വേഷിക്കാനായി വൈ.വി. ചന്ദ്രചൂഡന്റെ നേതൃത്വത്തിൽ ജുഡീഷ്യൽ അന്വേഷണം പ്രഖ്യാപിച്ചു. അന്വേഷണ റിപ്പോർട്ട് പ്രകാരം അത് രാഷ്ട്രീയ കൊലപാതകമല്ല, സാധാരണ ഒരു കുറ്റകൃത്യമാണെന്നും കമ്മീഷൻ നിരീക്ഷിച്ചു.


</doc>
<doc id="266670" url="https://ml.wikipedia.org/wiki?curid=266670" title="മൂന്നാം കേരളനിയമസഭ">
മൂന്നാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന മൂന്നാമത്തെ നിയമസഭാ പൊതു തിരഞ്ഞെടുപ്പിൽ (1967) തിരഞ്ഞെടുക്കപ്പെട്ട അംഗങ്ങളായിരുന്നു മൂന്നാം കേരള നിയമസഭയെ പ്രതിനിധീകരിച്ചത്. 1967 മാർച്ച് ആറിനാണ് ഇ.എം.എസ്‌. നമ്പൂതിരിപ്പാടിന്റെ നേതൃത്വത്തിൽ മൂന്നാം കേരള നിയമസഭ ഔദ്യോഗികമായി നിലവിൽ വന്നത്. 1967 ഫെബ്രുവരി ഇരുപതിനാണ് മൂന്നാം അസംബ്ലി തിരഞ്ഞെടുപ്പ് നടന്നത്. രണ്ടാം നിയമസഭ തിരഞ്ഞെടുപ്പിനെ തുടർന്ന് 1960-ൽ മുഖ്യമന്ത്രിയായി സ്ഥാനമേറ്റ പട്ടം താണുപിള്ള, 1962-ൽ പഞ്ചാബ് ഗവർണറായി പോയി; തുടർന്ന് ധനകാര്യമന്ത്രിയായിരുന്ന ആർ. ശങ്കർ മുഖ്യമന്ത്രിയായി സത്യപ്രതിഞ്ജ ചെയ്തു അധികാരത്തിലേറിയെങ്കിലും, കോൺഗ്രസ്സ് പാർട്ടിയിലുണ്ടായ ഭിന്നിപ്പ് 1964-ൽ ശങ്കർ മന്ത്രിസഭയെ അവിശ്വാസപ്രമേയത്തിൽ താഴെയിറക്കി, ആർ. ശങ്കർ രാജിവെക്കുകയും ചെയ്തു. 1965ൽ തിരഞ്ഞെടുപ്പ് നടന്നെങ്കിലും ആർക്കും ഭൂരിപക്ഷമില്ലാത്തതിനാൽ നിയമസഭ സമ്മേളിച്ചില്ല. തന്മൂലം 1964 മുതൽ 1967 ഫെബ്രുവരി മാസം വരെ കേരളം രാഷ്ട്രപതി ഭരണത്തിലായിരുന്നു.



</doc>
<doc id="266676" url="https://ml.wikipedia.org/wiki?curid=266676" title="നീൽസ് ട്രെഷോ">
നീൽസ് ട്രെഷോ

അദ്വൈതവാദത്തിന്റെ വക്താവായ ഒരു നോർവീജിയൻ തത്ത്വചിന്തകനാണു് നീൽസ് ട്രെഷോ.

നോർവേയിലെ ഡ്രാമ്മെൻ എന്ന സ്ഥലത്തു 1751ൽ ജനിച്ചു. കോപ്പൻ ഹേഗൻ സർവകലാശാലയിൽ വിദ്യാഭ്യാസം പൂർത്തിയാക്കിയ ട്രെഷോ 1803ൽ അവിടെത്തന്നെ പ്രൊഫസർ ജോലിയിൽ പ്രവേശിച്ചു. തുടർന്നു് 1813ൽ ഡെന്മാർക്കിലെ ഒസ്ലോ സർവകലാശാലയിലേക്കു് മാറിയ അദ്ദേഹം അവിടെ തത്ത്വശാസ്ത്ര പ്രൊഫസറായി പ്രവർത്തിച്ചു.

1814-1816, 1817-1819, 1820-1822, 1823-1825 കാലഘട്ടങ്ങളിൽ വിദ്യാഭ്യാസ മന്ത്രിയായും മതകാര്യമന്ത്രിയായും പ്രവർത്തിച്ചു.

1833 സെപ്റ്റംബർ 22നു നീൽസ് ട്രെഷോ അന്തരിച്ചു.
പ്രപഞ്ചത്തിലുള്ള വസ്തുക്കളെല്ലാം ഒന്നിൽ നിന്നുണ്ടായിട്ടുള്ളവയാണെന്നുള്ള അദ്വൈതവീക്ഷണമാണു് നീൽസ് ട്രെഷോ പുലർത്തിയതു്. ഇദ്ദേഹത്തിന്റെ ദൈവസങ്കല്പം സ്പിനോസയുടേതിനു സമാനമായിരുന്നു. ദൈവത്തിന്റെ സർവവ്യാപകത്വം, എല്ലാ വസ്തുക്കളിലുമുള്ള ദൈവത്തിന്റെ അസ്തിത്വം, ദൈവത്തിന്റെ സർവാന്തര്യാമിത്വം, ദൈവത്തിന്റെ സർവശക്തി എന്നിവയെ സംയോജിപ്പിച്ചു കൊണ്ടുള്ള ഒരു വീക്ഷണമായിരുന്നു ട്രെഷോയുടേതു്. ദൈവം എല്ലാത്തിന്റേയും സംയുക്തമല്ല, എല്ലാത്തിനേയും സംയോജിപ്പിക്കുന്ന ശക്തിവിശേഷമാണ്; ദൈവം ഒരു ആശയമല്ല, ഒരു യഥാർഥ വ്യക്തിയാണു്. ട്രെഷോയുടെ വീക്ഷണത്തിൽ മാറ്റത്തിനു വിധേയമാകാത്തതും അനശ്വരമായിട്ടുള്ളതും സ്വതന്ത്ര അസ്തിത്വമുള്ളതുമായ ഒന്നാണു ദൈവം. നമ്മുടെ ബോധത്തിലൂടെയാണു് ദൈവം പ്രത്യക്ഷീഭവിക്കുന്നതു്.

ശരീരവും ആത്മാവും രണ്ടാണെന്നുള്ള വാദത്തെ നീൽസ് ട്രെഷോ നിരാകരിച്ചിരുന്നു. മനുഷ്യനെ ഒരു സംയുക്തമായി കരുതാമെങ്കിലും ആത്മാവിന്റെയും ശരീരത്തിന്റെയും സംയുക്തമാണ് മനുഷ്യൻ എന്നു പറയുന്നത് ശരിയല്ല. ആന്തരികവും ബാഹ്യവുമായ സംവേദനങ്ങൾക്ക് വിഷയീഭവിക്കുന്ന ഒരേ വസ്തുവിന്റെതന്നെ രണ്ടു വ്യത്യസ്ത സവിശേഷതകളാണു് ആത്മാവും ശരീരവും എന്നായിരുന്നു ട്രെഷോയുടെ മതം.


</doc>
<doc id="266679" url="https://ml.wikipedia.org/wiki?curid=266679" title="മാങ്കുളം വിഷ്ണു നമ്പൂതിരി">
മാങ്കുളം വിഷ്ണു നമ്പൂതിരി

പ്രശസ്ത കഥകളി കലാകാരനായിരുന്നു മാങ്കുളം വിഷ്ണു നമ്പൂതിരി. പ്രശസ്ത ചെണ്ടവാദ്യ കലാകാരനും ആലപ്പുഴ എസ്.ഡി. കോളേജ് മുൻ പ്രിൻസിപ്പലും ശാസ്ത്രഗവേഷകനുമായ ഡോ. മാങ്കുളം കൃഷ്ണൻ നമ്പൂതിരി ഇദ്ദേഹത്തിന്റെ പുത്രനാണു്.

കാർത്തികപ്പള്ളി താലൂക്കിൽ കണ്ടല്ലൂരിൽ മാങ്കുളം ഇല്ലത്ത് മാങ്കുളം കേശവൻ നമ്പൂതിരിയുടെ പുത്രനായി 1910ൽ മാങ്കുളം വിഷ്ണു നമ്പൂതിരി ജനിച്ചു.

അരനൂറ്റാണ്ടുകാലം വേഷപ്പകർച്ചയോടെ അരങ്ങിൽ നിറഞ്ഞാടിയ മാങ്കുളം വിഷ്ണുനമ്പൂതിരി 1981 ഏപ്രിൽ 19നു അന്തരിച്ചു..


</doc>
<doc id="266680" url="https://ml.wikipedia.org/wiki?curid=266680" title="വിൻആംപ്">
വിൻആംപ്

പ്രധാനമായും വിൻഡോസ്‌ അധിഷ്ഠിത മൾട്ടിമീഡിയ പ്ലെയരാണ് വിൻആംപ്. കോളജ് വിദ്യാർഥികളായിരുന്ന ജസ്റ്റിൻ ഫ്രാങ്കെൽ, ദിമിത്രി ബോൾഡിറേവ് എന്നിവർ ചേർന്ന് 1997-ലാണ് വിൻആംപ് ആരംഭിച്ചത്. പിന്നീടിത് എഒഎൽ എറ്റടുത്തുസൗജന്യമായി ലഭ്യമാക്കിയിട്ടുള്ള ഇതിന്റെ പ്രൊ വെർഷനും ലഭ്യമാണ്. എണ്ണമറ്റ ഓഡിയോ വീഡിയോ ഫോർമാറ്റുകളെ ഇത് പിന്തുണയ്ക്കുന്നു. സ്ട്രീമിങ് ഫയലുകളെയും ഇത് പിന്തുണയ്ക്കുന്നുണ്ട്. കസ്റ്റമൈസ് ചെയ്യാവുന്ന മികച്ച ഒരു മീഡിയ പ്ലെയരാണ് ഇത്.

2013 ഡിസംബർ 20-മുതൽ വിൻആംപ് നിർത്താലാക്കുകയെന്നാണ് അവരുടെ വെബ്‌സൈറ്റിൽ അറിയിച്ചിരിക്കുന്നത്. അതിനാൽ അതിനു ശേഷം വിൻആംപ് ഡൗൺലോഡ് ചെയ്യാൻ സാധിക്കില്ല കമ്പനിയുടെ വെബ്‌സൈറ്റും അനുബന്ധ വെബ് സർവീസുകളും ഇതോടൊപ്പം ഇല്ലാതാകും.



</doc>
<doc id="266682" url="https://ml.wikipedia.org/wiki?curid=266682" title="ചെങ്ങഴിനാട്">
ചെങ്ങഴിനാട്

കേരളത്തിലെ ഇപ്പോഴത്തെ തൃശൂർ ജില്ലയിലുള്ള ചൊവ്വന്നൂർ, ചൂണ്ടൽ എരുമപ്പെട്ടി വരവൂർ കടങ്ങോട് വേലൂർ മുണ്ടത്തിക്കോട് അവണൂർ . ചേർന്ന 18 പ്രദേശങ്ങൾ കേന്ദ്രീകരിച്ച് നിലനിന്നിരുന്ന ഒരു ചെറിയ നാട്ടുരാജ്യമാണ്‌ ചെങ്ങഴിനാട്( Chengazhinad ). ഇവിടത്തെ ഭരണാധികാരി ചെങ്ങഴി നമ്പ്യാർ ( ചെങ്ങഴി നമ്പി) ആയിരുന്നു. ആഴ്വാഞ്ചേരി തമ്പ്രാക്കന്മാമരുടെ വംശത്തിൽപ്പെട്ടതാണ് ഇവരെന്ന് ഒരു ഐതിഹ്യമുണ്ട്. ഇവർ മാറിമാറി കൊച്ചിരാജാവിനോടും സാമൂതിരിയോടും കൂറുപുലർത്തിപോന്നിരുന്നു. അതിപുരാതനമായി കണക്കാക്കുന്ന ആദൂരിലെ കാല്നാട്ടിപ്പാറ ചെങ്ങഴിനമ്പ്യാരും പാലക്കാട് നാട്ടുവാഴിയും തമ്മില് നടന്ന യുദ്ധത്തിൽ വിജയിച്ച ചെങ്ങഴി നമ്പ്യാർ, കീഴടക്കിയ പ്രദേശത്തിന്റെ സ്ഥാനം നിർണയിച്ചുകൊണ്ട് സ്ഥാപിച്ച ചരിത്രസ്മാരകമാണ്. AD 1505-ലെ മാമാങ്കത്തിൽ ചെങ്ങഴി നമ്പിയാരുടെ നേതൃത്വത്തിൽവന്ന ചാവേറുകൾ, സാമൂതിരിയുടെ സുരക്ഷാസന്നാഹങ്ങൾ നിഷ്പ്രഭമാക്കിയതായി ചാവേർപട്ടുകളായ ( ചെങ്ങഴി നമ്പ്യാർ പാട്ട് , കർ മേനവൻ പാട്ട് ) എന്നി വയിൽ പരാമർശമുണ്ട്. സൈനികമേധാവിത്വവും,പരിശീലനഉടമസ്ഥതയും പാറംകുളം പണിക്കന്മാർക്കായിരുന്നു.. AD 1700-ലെ സാമൂതിരിയുടെ ആക്രമണ ഫലമായി പെരുമ്പടപ്പ് പ്രദേശം അന്യാധീനപ്പെട്ടു. തൃശ്ശൂരും, വടക്കുന്നാഥ ക്ഷേത്രവും സാമൂതിരിയുടെ നിയന്ത്രണത്തിലായിരുന്നു , ഈ യുദ്ധത്തില് ചെങ്ങഴിനമ്പ്യന്മാർ സാമൂതിരിയുടെകുടെനിന്നു എന്നും, അതിനുപകരമായി 940-മാണ്ട് കര്കിടകം 30-ന് തിരുവഞ്ചിക്കുളംക്ഷേത്രത്തിൽവെച്ചു പെരുമ്പടപ്പ്സ്വരൂപം, ചെങ്ങഴിനമ്പ്യന്മാരെകൊണ്ട് പ്രായശ്ചിത്തം ചെയ്യിച്ചു എന്നും വടക്കുംനാഥക്ഷേത്ര ഗ്രന്ഥ വരിയിൽ കാണുന്നു. 18-ആം ശതകത്തോടുകൂടി ചെങ്ങഴിനാട് കൊച്ചിരാജ്യത്തിന്റെ ഭാഗമാവുകയും ചെയ്തു.

2) History of Kerala - (R. Leela Devi )

3) Proceedings of the Indian History Congress, Volume 37

4) http://www.deshabhimani.com/special/latest-news/506825

5) GOVERNMENT OF INDIA GEOGRAPHICAL INDICATIONS JOURNAL NO.62 
6) A History of Kerala, 1498-1801 (Kavalam Madhava Panikkar )


</doc>
<doc id="266689" url="https://ml.wikipedia.org/wiki?curid=266689" title="അംശബന്ധം">
അംശബന്ധം

ഗണിതശാസ്ത്രത്തിൽ രണ്ടു സംഖ്യകളെ താരതമ്യപ്പെടുത്താൻ ആ സംഖ്യകളുടെ ഭിന്നിതം ഉപയോഗപ്പെടുത്തുന്നു. ഈ ഭിന്നിതമാണു് അവയുടെ അംശബന്ധം.


</doc>
<doc id="266698" url="https://ml.wikipedia.org/wiki?curid=266698" title="തരുൺ തേജ്പാൽ">
തരുൺ തേജ്പാൽ

ഒരു പത്രപ്രവർത്തകനും പ്രസാധകനും എഴുത്തുകാരനുമാണ് തരുൺ തേജ്പാൽ (ജനനം:മാർച്ച് 15 1963). ഇപ്പോൾ തെഹൽക വാരികയുടെ എഡിറ്റർ ഇൻ ചീഫാണ്. നവംബർ 21 2013-ൽ സഹപ്രവർത്തകയെ ലൈംഗികമായി പീഡിപ്പിക്കാൻ ശ്രമിച്ചെന്ന ആരോപണം ഉയർന്നതിനെതുടർന്ന് കുറ്റം ഏറ്റുപറഞ്ഞ് എഡിറ്റർ ഇൻ ചീഫ് പദവിയിൽ നിന്ന് ആറുമാസത്തേക്ക് രാജിവെയ്ക്കുകയുണ്ടായി..ഈ കേസിൽ വിചാരണത്തടവുകാരനായി ഗോവജയിലിൽ കഴിയുന്ന തേജ്പാലിന് മെയ് 14-ന് കോടതി മൂന്നാഴ്ചത്തേക്ക് ഇടക്കാല ജാമ്യം അനുവദിച്ചിട്ടുണ്ട് ഇന്ത്യാ ടുഡേ, ഇന്ത്യൻ എക്സ്‌പ്രസ്, ഔട്ട്‌ലുക്ക് എന്നീ പ്രസിദ്ധീകരണങ്ങളുമായി ബന്ധപ്പെട്ട് പ്രവർത്തിച്ചിട്ടുണ്ട്.

പിതാവ് കരസേനാ ഉദ്യോഗസ്ഥനായിരുന്നതുകൊണ്ട് രാജ്യത്തിന്റെ വിവിധഭാഗങ്ങളിലായി വളർന്ന ഇദ്ദേഹം ചണ്ഡീഗഢിലെ പഞ്ചാബ് യൂണിവേഴ്‌സിറ്റിയിൽ നിന്നും സാമ്പത്തികശാസ്ത്രത്തിൽ ബിരുദമെടുത്തു. 

1980കളിൽ ഇന്ത്യാടുഡേ വാരികയിൽ സേവനമനുഷ്ഠിച്ചു. പിന്നീട് ഔട്ട്‌ലുക്ക് വാരിക സ്ഥാപിയ്ക്കാൻ സഹായിക്കുകയും അതിൽ വർഷങ്ങളോളം പ്രവർത്തിക്കുകയും ചെയ്തു. ഇതേസമയത്തു തന്നെ ഇദ്ദേഹം തുടങ്ങിയ ഇന്ത്യാ ഇങ്ക് എന്ന സ്ഥാപനമാണ് അരുന്ധതി റോയിയെ ബുക്കർ പ്രൈസിനർഹമാക്കിയ God of Small things (കൊച്ചുകാര്യങ്ങളുടെ തമ്പുരാൻ) എന്ന കൃതി പ്രസിദ്ധീകരിച്ചത്.

2000ൽ ഔട്ട്‌ലുക്കിൽ നിന്നും രാജിവെച്ച് തെഹൽക്ക എന്ന ഓൺലൈൻ മാധ്യമം ആരംഭിച്ചു. 2004ൽ അതേ പേരിൽ ഇംഗ്ലീഷ്, ഹിന്ദി പതിപ്പുകളുള്ള ദേശീയ വാർത്താവാരികയും തുടങ്ങി.

"Alchemy of Desire" (മോഹത്തിന്റെ രസതന്ത്രം) (2006), "Story of my assassins" (എന്റെ കാപാലികരുടെ കഥ) (2010), "The Valley of Masks" (മുഖംമൂടികളുടെ താഴ്‌വാര) (2011) എന്നിവയാണ് ഇദ്ദേഹത്തിന്റെ കൃതികൾ.



</doc>
<doc id="266700" url="https://ml.wikipedia.org/wiki?curid=266700" title="ലെനിൻ രഘുവംശി">
ലെനിൻ രഘുവംശി

ദളിതരുടെ അവകാശങ്ങൾക്കു വേണ്ടി പ്രവർത്തിക്കുന്ന ഒരു മനുഷ്യാവകാശ പ്രവർത്തകനാണ് ലെനിൻ രഘുവംശി. പീപ്പിൾസ് വിജിലൻസ് കമ്മിറ്റി ഓൺ ഹ്യൂമൻ റൈറ്റ്സ് എന്ന സംഘടനയുടെ സ്ഥാപകാംഗങ്ങളിൽ ഒരാളാണ് ലെനിൻ. ലെനിന്റെ മനുഷ്യാവകാശ പ്രവർത്തനങ്ങൾ അദ്ദേഹത്തിന് ധാരാളം പുരസ്കാരങ്ങൾക്ക് അർഹനാക്കിയിട്ടുണ്ട്. അമേരിക്ക ആസ്ഥാനമായി ലാഭേച്ഛയില്ലാതെ പ്രവർത്തിക്കുന്ന ഒരു സംഘടനയായ അശോക ഫൗണ്ടേഷനിൽ ഇന്ത്യയിൽ നിന്നുമുള്ള ഒരംഗം കൂടിയാണ് ലെനിൻ രഘുവംശി.
18 മേയ് 1970 ന് സുരേന്ദ്രനാഥിന്റെയും സാവിത്രി ദേവിയുടേയും മകനായാണ് ലെനിൻ ജനിച്ചത്. ലെനിന്റെ മുത്തച്ഛൻ ശാന്തി കുമാർ സിങ് ഒരു ഗാന്ധിയനും, സ്വാതന്ത്ര്യ സമര പ്രവർത്തകനും കൂടിയായിരുന്നു. 1994 ൽ ലെനിൻ സ്റ്റേറ്റ് ആയുർവേദ മെഡിക്കൽ കോളേജിൽ നിന്നും ആയുർവേദത്തിൽ ബിരുദം കരസ്ഥമാക്കി. ശ്രുതി നാഗവംശിയാണ് ഭാര്യ. ഈ ദമ്പതികൾക്ക് കബീർ കാരുണിക് എന്നൊരു പുത്രനുണ്ട്.

ഹിന്ദു സമുദായത്തിലെ ഒരു ഉന്നത കുടുംബത്തിലാണ് ജനിച്ചതെങ്കിലും, ഈ സമുദായത്തിൽ ഇപ്പോഴും നിലനിൽക്കുന്ന ജാതി ചിന്തകളോട് ലെനിന് എതിർപ്പായിരുന്നു. വളരെ ചെറുപ്പത്തിൽ തന്നെ ഇത്തരം ജാതീയ ചിന്തകളെ ഇല്ലാതാക്കാനുള്ള സാമൂഹ്യപ്രവർത്തനങ്ങളിൽ ലെനിൻ പങ്കാളിയായി. 23ആമത്തെ വയസ്സിൽ ലെനിൻ യുണൈറ്റഡ് നേഷൻസ് യൂത്ത് ഓർഗനൈസേഷൻ ഉത്തർപ്രദേശ് വിഭാഗത്തിന്റെ പ്രസിഡന്റായി.

സമൂഹത്തിന്റെ എല്ലാ വിഭാഗങ്ങളിലും ഈ ജാതി വേർതിരിവ് നിലനിൽക്കുന്നുണ്ടെന്ന് അതിലേക്ക് ആഴത്തിലിറങ്ങിചെന്നപ്പോൾ ലെനിന് മനസ്സിലായി. സംവരണനിയമങ്ങൾ പറഞ്ഞ് സർക്കാർ ഈ പാവങ്ങളെ എക്കാലത്തേക്കും കബളിപ്പിക്കുകയാണെന്ന് ലെനിൻ തിരിച്ചറിഞ്ഞു. അതുകൊണ്ടു തന്നെ ഈ വിഭാഗത്തിന്റെ ശബ്ദം ഉച്ചസ്ഥായിയിൽ കേൾപ്പിക്കാൻ ലെനിൻ പരിശ്രമം തുടങ്ങി. ഈ തീരുമാനം നടപ്പിലാക്കുക എന്ന ഉദ്ദേശത്തിലാണ് പീപ്പിൾസ് വിജിലൻസ് കമ്മിറ്റി ഓൺ ഹ്യൂമൻ റൈറ്റ്സ് എന്ന സംഘടന ആരംഭിക്കാൻ ലെനിൻ തീരുമാനിച്ചത്. 1996 ൽ ഭാര്യ ശ്രുതിയോടൊപ്പം ആണ് ഈ സംഘടന ലെനിൻ ആരംഭിച്ചത്. ചരിത്രകാരനായ മഹേന്ദ്രപ്രതാപ്, വികേഷ് മഹാരാജ്, കവി കൂടിയായ ഗ്യാനേന്ദ്ര പാഠി എന്നിവർ കൂടി ഈ ഉദ്യമത്തിൽ ലെനിന്റെ കൂടെയുണ്ടായിരുന്നു.

ബാലവേലയിലേർപ്പെടുന്ന കുട്ടികളെ അതിൽ നിന്നും രക്ഷപ്പെടുത്താനും, അവർക്ക് വിദ്യാഭ്യാസം നൽകുവാനും ലക്ഷ്യമിട്ട് ലെനിന്റെ നേതൃത്വത്തിൽ ഒരു സംഘടന രൂപമെടുക്കുകയുണ്ടായി. "ജന മിത്ര ന്യാസ്" എന്നായിരുന്നു ഈ സംഘടനയുടെ പേര്. സമാന ലക്ഷ്യത്തോടുകൂടി പ്രവർത്തിക്കുന്ന അന്താരാഷ്ട്ര സംഘടനയായ ആക്ഷൻ-എയ്ഡിന്റെ സഹായത്തോടെയാണ് ജന മിത്ര ന്യാസ് പ്രവർത്തിച്ചിരുന്നത്. ഇതിന്റെ ഭാഗമായി വാരണാസിക്കടുത്തുള്ള മൂന്നു ഗ്രാമങ്ങളും നഗരപ്രാന്തത്തിലുള്ള ഒരു ചേരിയും ഈ പുതിയ സംഘടന ദത്തെടുത്തു. കുട്ടികളുടെ അവകാശങ്ങൾക്കു വേണ്ടി പ്രവർത്തിക്കുന്ന ഒരു സംഘടനയായ വോയ്സ് ഓഫ് പ്യൂപ്പിളിന്റെ ഉന്നതാധികാരകമ്മിറ്റിയിലേക്ക് ലെനിൻ തിരഞ്ഞെടുക്കപ്പെട്ടു. ബാലവേല നിരോധനവുമായി ബന്ധപ്പെട്ട് ലെനിൻ നടത്തിയ പ്രവർത്തങ്ങൾ അദ്ദേഹത്തിന് ഒട്ടേറെ ശത്രുക്കളെ സൃഷ്ടിച്ചു. ലെനിന്റെ ജീവനു വരെ ഭീഷണിയുണ്ടായിരുന്നു.

അമേരിക്ക ആസ്ഥാനമായി ലാഭേച്ഛയില്ലാതെ പ്രവർത്തിക്കുന്ന സംഘടനയായ അശോക ഫൗണ്ടേഷനിൽ ലെനിൻ അംഗമാണ്. 2007 ൽ ഗ്വാങ്ചു പുരസ്കാരത്തിന് ലെനിൻ അർഹനായി. മണിപ്പൂരിലെ മനുഷ്യാവകാശ പ്രവർത്തകയായ ഇറോം ശർമ്മിളക്കൊപ്പമാണ് ലെനിൻ ഈ പുരസ്കാരം പങ്കിട്ടത്. 2008 ൽ എ.സി.എച്ച്.എ(അസ്സോസ്സിയേഷൻ ഓഫ് കമ്മ്യൂണൽ ഹാർമ്മണി ഇൻ ഏഷ്യ) ഏർപ്പെടുത്തിയ പീസ് സ്റ്റാർ പുരസ്കാരം ലെനിനു ലഭിച്ചു. 
2010 ൽ അസ്സോസ്സിയേഷൻ ഓഫ് കമ്മ്യൂണൽ ഹാർമ്മണി ഇൻ ഏഷ്യ എന്ന സംഘടനയുടെ ഡയറക്ടറായി ലെനിൻ അവരോധിക്കപ്പെട്ടു. അമേരിക്ക ആസ്ഥാനമായുള്ള മനുഷ്യാവകാശങ്ങൾക്കു വേണ്ടി പ്രവർത്തിക്കുന്ന ഒരു സംഘടനയാണ് ഇത്. സിറ്റി കൗൺസിൽ ഓഫ് വൈമർ ഏർപ്പെടുത്തിയ 2010ലെ ഇന്റർനാഷണൽ ഹ്യൂമൻ റൈറ്റ്സ് പുരസ്കാരം ലെനിനാണ് ലഭിച്ചത്.


</doc>
<doc id="266707" url="https://ml.wikipedia.org/wiki?curid=266707" title="ദത്തുപുത്രൻ">
ദത്തുപുത്രൻ

1970- ൽ റിലീസ് ചെയ്ത മലയാളചലച്ചിത്രം ദത്തുപുത്രൻ. ഈ ചിത്രം എക്സെൽ പ്രൊഡക്ഷനു വേണ്ടി എം. കുഞ്ചാക്കോ തന്നെ സംവിധാനം ചെയ്തു നിർമിച്ചു.






</doc>
<doc id="266710" url="https://ml.wikipedia.org/wiki?curid=266710" title="ബ്ലാക്ക് നൈറ്റ്സ് ടാങ്കോ">
ബ്ലാക്ക് നൈറ്റ്സ് ടാങ്കോ

ബ്ലാക്ക് നൈറ്റ്സ് ടാങ്കോ (മെക്സിക്കൻ പ്രതിരോധം, കെവിറ്റ്സ്-ട്രാജ്കോവിക്ക് പ്രതിരോധം എന്നിങ്ങനെയും അറിയപെടുന്നു) എന്ന ചെസ്സിലെ പ്രാരംഭനീക്കം തുടങ്ങുന്നത് ഇങ്ങനെയാണ്:



</doc>
<doc id="266715" url="https://ml.wikipedia.org/wiki?curid=266715" title="കല്ലേറ്റുംകര">
കല്ലേറ്റുംകര

തൃശ്ശൂർ ജില്ലയിലെ മുകുന്ദപുരം താലൂക്കിലുള്ള ഒരു സ്ഥലമാണ് കല്ലേറ്റുംകര. ആളൂർ ഗ്രാമപഞ്ചായത്തിന്െറ ആസ്ഥാനമാണിത്. ഇരിങ്ങാലക്കുട റെയിൽവേസ്റ്റേഷൻ സ്ഥിതി ചെയ്യുന്നത് ഇവിടെയാണ്.

2001 ലെ സെന്സസ് പ്രകാരം കല്ലേറ്റുംകരയിലെ ജനസംഖ്യ 6728 ആണ്. 3278 പുരുഷന്മാരും 3450 സ്ത്രീകളും

പ്രധാനമായും കൃഷിയാണ് പ്രദേശത്തെ സാമ്പത്തിക സ്രോതസ്സ്.
നാളികേരം,മരച്ചീനി,ജാതി,കുരുമുളക് ഇഞ്ചി എന്നിവയാണ് പ്രധാമ കാര്ഷിക വിളകള്.
ഏറെക്കാലം മുന്പ് വളരെയധികം നെല്പാടങ്ങളുണ്ടായിരുന്ന സ്ഥലമായിരുന്നു കല്ലേറ്റുംകര. വര്ദ്ധിച്ചു വന്ന കൃഷി ചെലവും വിദഗ്ദരായ ജോലിക്കാരുടെ അഭാവം മൂലവും അവയെല്ലാം പിന്നീട് തെങ്ങിന് തോട്ടങ്ങളായി പരിണമിച്ചു.

ഏഷ്യയിലെ തന്നെ ഏറ്റവും വലിയ കാലിത്തീറ്റ ഫാക്ടറിയായ കേരള ഫീഡ്സ് സ്ഥിതി ചെയ്യുന്നത് കല്ലേറ്റുംകരയിലാണ്

കല്ലേറ്റുംകര ഉണ്ണി മിശിഹാ പള്ളിയുടെ ഉടമസ്ഥതയില് വരുന്ന വിദ്യാലയമാണ് ഐ.ജെ.എല്.പി സ്കൂള്. അടുത്തകാലത്തായി ഇംഗ്ലീഷ് മീഡിയം വിഭാഗവും ആരംഭിച്ചിട്ടുണ്ട്

ബി.വി.എം ഹൈസ്കൂള്

മോഡല് പോളിടെക്നിക്ക് കോളേജ് 
എന്നിവയാണ് കല്ലേറ്റുംകരയിലെ മറ്റു വിദ്യാഭ്യാസ സ്ഥാപനങ്ങല്


</doc>
<doc id="266716" url="https://ml.wikipedia.org/wiki?curid=266716" title="ഇറ്റാലിയൻ ഗെയിം">
ഇറ്റാലിയൻ ഗെയിം

ഇറ്റാലിയൻ ഗെയിം എന്ന ചെസ്സ് പ്രാരംഭനീക്കങ്ങളുടെ കുടുംബം തുടങ്ങുന്നത് ഇപ്രകാരമാണ്:


</doc>
<doc id="266724" url="https://ml.wikipedia.org/wiki?curid=266724" title="കിലുക്കച്ചെടി">
കിലുക്കച്ചെടി

മധ്യരേഖാ-അമേരിക്കൻ വംശജനായ ഒരു കുറ്റിച്ചെടിയാണ് കിലുക്കച്ചെടി. . ഇപ്പോൾ ഇത് ലോകത്ത് എവിടെയും കാണാറുണ്ട്. നദീതീരങ്ങളിലും ജലമുള്ള ഇടങ്ങളിലും പുൽമേടുകളിലും എല്ലാം വളരുന്ന ഈ ചെടി ഉപ്പുള്ള പ്രദേശങ്ങളിലും വളരാറുണ്ട്. കിലുക്കച്ചെടിയെ ഒരു കളയായി കരുതിവരുന്നു. ഈ ചെടി നല്ലൊരു പച്ചിലവളമാണ്. ഇളംകായകൾ ഭക്ഷ്യയോഗ്യമാണ്. മൂത്ത കായകൾ വറുത്ത് കാപ്പിക്ക് പകരം ഉപയോഗിക്കാറുണ്ട്. തണ്ടിലെ നാര് നൂലിനു പകരമായും ഉപയോഗിച്ചുവരുന്നു. പട്ടാണി നീലി ശലഭ-ലാർവകളുടെ ഭക്ഷണസസ്യമാണ് ഇത്.



</doc>
<doc id="266727" url="https://ml.wikipedia.org/wiki?curid=266727" title="മലയാളത്തിലെ ഭക്ഷണവസ്തുക്കളുടെ പദോല്പത്തി">
മലയാളത്തിലെ ഭക്ഷണവസ്തുക്കളുടെ പദോല്പത്തി

കേരളത്തിന്റെ തനതായത് എന്ന് നാം ഇന്നു കരുതുന്ന പലതും വൈദേശികമോ പരദേശികമോ ആണ്. ഇവയിൽ പ്രധാനം ഭക്ഷ്യവസ്തുക്കളും പാചക മുറകളും കാർഷിക വിളകളുമാണ്. കശുമാവ് പേര സവാള എന്നീ കാർഷിക പദങ്ങൾ പോർച്ചുഗീസ് ഭാഷയുടെ സംഭാവനയാണെങ്കിൽ പത്തിരി ബിരിയാണി എന്നീ ഭക്ഷണങ്ങൾ യഥാക്രമം അറബിയും പേർഷ്യനുമാണ്. തെന്നിന്ത്യൻ ഭക്ഷ്ണങ്ങളിൽ പലത്തിനും കന്നഡ തുളു തമിഴ് തെലുങ്ക് ഭാഷകളിൽ സമാനശബ്ദ പദങ്ങളാണ് നിലവിലുള്ളത്. മലയാളത്തിന്റെ തന്നെ ഭക്ഷണ സാധനങ്ങൾക്ക് അവയുടെ പേരുകൾ ലഭിക്കാനുള്ള കാരണങ്ങൾ രസകരമാണ്.



</doc>
<doc id="266728" url="https://ml.wikipedia.org/wiki?curid=266728" title="എഴുതാത്ത കഥ">
എഴുതാത്ത കഥ

ജയമാരുതി പിക്ചേഴ്സിനു വേണ്ടി ടി.ഇ. വാസുദേവൻ നിർമിച്ച മലയാളചലച്ചിത്രമാണ് എഴുതാത്ത കഥ. 1970 മേയ് 21-ന് ഈ ചിത്രം കേരളത്തിൽ പ്രദർശനം തുടങ്ങി.






</doc>
<doc id="266729" url="https://ml.wikipedia.org/wiki?curid=266729" title="രൂപിമം">
രൂപിമം

ഭാഷയിലെ അർത്ഥമുള്ള ശബ്ദങ്ങളിൽ ഏറ്റവും ചെറുതാണ് രൂപിമം. ഭാഷാശാസ്ത്ര പഠനത്തിലെ രൂപവിജ്ഞാനീയത്തിലാണ് രൂപിമം ചർച്ചചെയ്യപ്പെടുന്നത്. ഭാഷയുടെ അടിസ്ഥാന ശബ്ദങ്ങളായ സ്വനം, സ്വനിമം, ഉപസ്വനം എന്നതുപോലെ ഭാഷയിലെ അർത്ഥമുള്ള ശബ്ദങ്ങളെ രൂപം, രൂപിമം, ഉപരൂപം എന്നിങ്ങനെ തിരിക്കാം.
ഭാഷയിലെ അർത്ഥയുക്തമായ ഏറ്റവും ചെറിയ മൂലകമാണ് രൂപം എന്ന് ഡോ.കെ.എം.പ്രഭാകരവാര്യർ സ്വനങ്ങളും സ്വനിമങ്ങളും തമ്മിലുള്ള ബന്ധം പോലെയാണ് രൂപങ്ങളും രൂപിമങ്ങളും തമ്മിലുള്ളത്.മിടുക്കന്മാർ എന്ന പ്രയോഗത്തിൽ മിടുക്ക്- അൻ- മാർ, എന്നിങ്ങനെ രൂപിമങ്ങൾ ചേർന്നിരിക്കുന്നു. അർത്ഥയുക്തമായ പദങ്ങൾ പോലെ പ്രത്യയങ്ങളും രൂപിമങ്ങളാണ്.ഒരർത്ഥം ഉത്പാദിപ്പിക്കുന്ന സ്വനങ്ങളും രൂപിമങ്ങളായി വരാം.
ഒരേഅർത്ഥമുള്ള ഒന്നിലധികം രൂപങ്ങളുണ്ടെങ്കിൽ അവയാണ് ഉപരൂപം.ന്റെ, ഉടെ എന്നിവ സംബന്ധികാർത്ഥത്തിൽ ഉപയോഗിക്കുന്ന രൂപങ്ങളാണ്. ഒരേ അർത്ഥത്തിൽ ഉപയോഗിക്കുന്നതിനാൽ ഇവയ്ക്ക് ഉപരൂപ പദവിനൽകാം. മലയാളത്തിലെ ഭുതകാലപ്രത്യയങ്ങളാണ് തു, ഇ എന്നിവ, അതിനാൽ അവ ഒരു രൂപിമത്തിന്റെ ഉപരൂപങ്ങളാണ്.

രൂപിമങ്ങളെ സ്വതന്ത്രം ആശ്രിതം എന്നിങ്ങനെ തിരിക്കാം.ഒരു വാക്യത്തിൽ സ്വതന്ത്രമായി ഉപയോഗിക്കാവുന്ന രൂപിമങ്ങൾ സ്വതന്ത്രരൂപിമങ്ങൾ. തല, മല, കല, തടി, വീട്, ആന.തുടങ്ങി നാമങ്ങൾ ഓടി,ചാടി,പോയി, കണ്ടു തുടങ്ങി ക്രിയകൾ നല്ല, വെളുത്ത, ചെറിയ,തുടങ്ങിയ നാമവിശേഷണങ്ങൾ, ക്രിയാവിശേഷണങ്ങൾ ഘടകങ്ങൾ എന്നീ രൂപിമങ്ങൾ വാക്യത്തിൽ സ്വതന്ത്രമായി ഉപയോഗിക്കാം. അതിനാൽ ഇഅവ സ്വതന്ത്ര രൂപിമങ്ങളാണ്. എന്നാൽ വിഭക്തി(എ, ക്ക്, ആൽ, ന്റെ,ഓട്, ഇൽ) ലിംഗം(അൻ, അൾ) വചനം(കൾ,അർ,മാർ) കാലം(തു,ഉം,ഇ)പ്രകാരം(അട്ടെ,അണം,ആം) ഇവയെ സൂചിപ്പിക്കുന്ന രൂപിമങ്ങൾ നാമത്തോടൊ ക്രിയയോടോ ചേർന്നു മാത്രമേ വരുകയുള്ളു.അതിനാൽ ഇവ ആശ്രിതരൂപിമങ്ങൾ.


</doc>
<doc id="266731" url="https://ml.wikipedia.org/wiki?curid=266731" title="വിദർഭ">
വിദർഭ

ഇന്നത്തെ മഹാരാഷ്ട്രയുടെ കിഴക്കൻ മേഖലയിൽ വരുന്ന ഒരു ഭൂവിഭാഗമാണ് വിദർഭ. പ്രാചീനകാലം മുതൽക്കെ അറിയപ്പെടുന്ന സ്ഥലമാണ് വിദർഭ. മഹാഭാരതത്തിലും ഈ പ്രദേശത്തെകുറിച്ച് പരാമർശിക്കുന്നുണ്ട്.
മഹാരാഷ്ട്രയിലെ അമരാവതി വിഭാഗവും നാഗ്പൂർ വിഭാഗവും ചേരുന്നതാണ് ഇന്നത്തെ വിദർഭ. മധ്യപ്രദേശ്, ഛത്തീസ്‌ഗഢ്, തെലങ്കാന എന്നീ സംസ്ഥാനങ്ങളുമായും വിദർഭ അതിരിടുന്നു. മഹാരാഷ്ട്രയുടെ മറ്റുഭാഗങ്ങളിൽ നിന്നും വിഭിന്നമായ പൈതൃകവും പാരമ്പര്യവും വിദർഭയ്ക്കുണ്ട്. നാഗ്പൂർ, അമരാവതി, അകോലാ എന്നിവയാണ് വിദർഭയിലെ ഏറ്റവും വലിയ നഗരങ്ങൾ. 


</doc>
<doc id="266741" url="https://ml.wikipedia.org/wiki?curid=266741" title="വേദസംയുക്തി">
വേദസംയുക്തി


</doc>
<doc id="266742" url="https://ml.wikipedia.org/wiki?curid=266742" title="കുണാൽ">
കുണാൽ

കുണാല മൗര്യൻ, മൗര്യ രാജകുമാരൻ, മൗര്യചക്രവർത്തിയായിരുന്ന മഹാനായ അശോകനു റാണി പത്മാവതിയിൽ ജനിച്ച പുത്രൻ. തിളക്കമുള്ള കണ്ണുകൾ ഉള്ളവൻ എന്നർത്ഥത്തിൽ കുണാല എന്നു പേരു കിട്ടി. ഹിന്ദിയിൽ കുണാലയ്ക്ക് കറുത്ത പരുന്ത് എന്നും സംസ്കൃതത്തിൽ താമരയെന്നും അർത്ഥമുണ്ട്. അശോകനു ശേഷം മൗര്യസാമ്രാട്ടാകേണ്ടതായിരുന്നെങ്കിലും അന്ധനായതിനാൽ കുണാലയുടെ പുത്രൻ സമ്പ്രതി മൗര്യ ചക്രവർത്തിയായി.

മൗര്യ ചക്രവർത്തി അശോകനു റാണി പത്മാവതിയിൽ ജനിച്ച ഏക പുത്രൻ. തിളക്കമുള്ള കണ്ണുകൾ ഉള്ളവൻ എന്നർത്ഥത്തിൽ കുണാൽ എന്നു പേരിട്ടു. കുണാൽ ജനിച്ച് അധികനാൾ കഴിയും മുൻപ് മാതാവ് പത്മാവതി മരിച്ചു. പിന്നീട് കുണാലിന്റെ സംരക്ഷണം മഹാറാണി ദേവിയാണ് (അശോകന്റെ മറ്റൊരു ഭാര്യ) ഏറ്റെടുത്തത്. അശോകൻ തന്റെ പിൻഗാമിയെ കുണാലിൽ കാണുകയും തന്നെ പോലെ പ്രശസ്തനാകുവാനായി വിദ്യാഭ്യാസത്തിനും ആയോധനകലകൾ വശത്താക്കുന്നതിനുമായി ഉജ്ജയിനിലേക്ക് അയച്ചു പഠിപ്പിച്ചു. പിന്നീട് ഉജ്ജയിനിയിൽ നിന്നും തക്ഷശിലയിലേക്ക് രാജാധികാരങ്ങളോടെ അയച്ചു അവിടുത്തെ രാജാവാക്കി അവരോധിച്ചു.

പത്മാവതിയുടെ മരണത്തെ തുടർന്ന് റാണി ദേവിയുടെ കൂടെയായിരുന്നു കുണാൽ തന്റെ ബാല്യകാലം കഴിച്ചുകൂട്ടിയത്. ദേവി ജൈനമത വിശ്വാസിയായിരുന്നു. ദേവിയുടെ രണ്ടുമക്കളും അശോക പ്രേരണയാൽ ബുദ്ധമത വിശ്വാസികളായപ്പോഴും ദേവി ജൈനമതത്തിൽ വിശ്വസിച്ചിരുന്നു. അതുകൊണ്ടുതന്നെ തന്റെ വളർത്തുപുത്രനായ കുണാലിനെ ജൈനമത വിശ്വാസത്തിൽ വളർത്തി. അശോകന്റെ മറ്റു പത്നിമാരും മക്കളും ബുദ്ധമതം സ്വീകരിച്ചപ്പോൽ റാണി ദേവിയും പത്മാവതിയുടെ പുത്രൻ കുണാലും മാത്രമാണ് ജൈനമതം പുന്തുടർന്നു പോന്നിരുന്നത്.

അശോകന്റെ നാലാമത്തെ പത്നിയായിരുന്നു തിഷ്യരക്ഷ. അശോകനുമായി വളരെയേറെ പ്രായ വ്യത്യാസമുണ്ടായിരുന്ന തിഷ്യരക്ഷയ്ക്ക് അശോകന്റെ പുത്രനായ കുണാലിനോട് പ്രേമം തോന്നി. കുണാൽ മാതാവിന്റെ സ്ഥാനം നൽകി ബഹുമാനപൂർവ്വം അതു നിരസിച്ചെങ്കിലും, തുടർച്ചയായി തിഷ്യരക്ഷ കുണാലിനോട് പ്രേമാഭ്യർത്ഥന നടത്തി കൊണ്ടിരുന്നു. കുണാൽ തന്റെ വരുതിക്കു വരുന്നില്ലയെന്നു മനസ്സിലാക്കിയ അവർ കുണാലിനെ ഇല്ലാതാക്കുവാൻ നിശ്ചയിച്ചു. കുണാല ആസമയത്ത് തക്ഷശിലയുടെ രാജാവായിരുന്നു. അശോകനെ കൊണ്ട് തക്ഷശിലയിലേക്ക് ഒരു ദൂത് അയപ്പിക്കുകയും തക്ഷശിലയിലെ വിലയേറിയ രണ്ടു മാണിക്യങ്ങൾ പാടലിപുത്രത്തിലേക്ക് കൊടുത്തയക്കുവാൻ അതിൽ തിഷ്യരക്ഷ എഴുതി ചേർക്കുകയും ചെയ്തു. അശോകൻ ഒപ്പുവെച്ച ദൂത് തക്ഷശിലയിൽ കുണാൽ കൈപ്പറ്റി. രണ്ടു മാണിക്യങ്ങൾ തന്റെ കണ്ണുകളാണന്നു വിജ്ഞാനിയായ കുണാൽ പെട്ടെന്നുതന്നെ മനസ്സിലാക്കി. പിതാവാണ് എഴുതിയത് എന്നു തെറ്റി ധരിച്ച് തന്റെ രണ്ടുകണ്ണുകളും ചൂഴ്ന്നെടുത്ത് പാടലിപുത്രത്തിലേക്ക് അയച്ചുകൊടുത്തു. അങ്ങനെ കുണാല അന്ധനായി. അശോകൻ ഏറെ വിഷമിച്ചു. താൻ അയച്ച ദൂതിലെ മറഞ്ഞിരുന്ന അർത്ഥം അപ്പോഴാണ് അശോകനു മനസ്സിലായത്. കുണാലയെ പാടലിപുത്രത്തിലേക്ക് വിളിപ്പിക്കുകയും പരിഹാരമായി എന്തും ആവശ്യപെടാൻ അനുവദിക്കുകയും ചെയ്തു. കുണാല മൗര്യചക്രവർത്തിപദമാണ് ആവശ്യപ്പെട്ടത്. പക്ഷെ അശോകൻ തന്റെ അന്ധനായ പുത്രന് രാജഭരണം കൈമാറാൻ ഒരുക്കമായിരുന്നില്ല. എന്നാൽ അന്ധനായ കുണാലിന്റെ കഴിവും ഭരണ നൈപുണ്യവും അതിലേറെ രാജഭക്തിയും മനസ്സിലാക്കി അദ്ദേഹത്തിന്റെ പുത്രൻ സമ്പ്രതിയെ അശോകനുശേഷം മൗര്യസാമ്രാജ്യത്തിന്റെ അനന്തരവകാശിയായി പ്രഖ്യാപിച്ചു. അശോകന്റെ മരണസമയത്ത് സമ്പ്രതിയ്ക്കു പ്രായപൂർത്തിയാവാഞ്ഞതിനാൽ അശോകന്റെ മറ്റൊരു പൗത്രൻ ദശരഥ മൗര്യൻ മൗര്യചക്രവർത്തിയായി അവരോധിക്കപ്പെട്ടു. ദശരഥ മൗര്യന്റെ മരണത്തിനു ശേഷം സമ്പ്രതി മൗര്യ സാമ്രാജ്യത്തിന്റെ ചക്രവർത്തിയായി.


</doc>
<doc id="266750" url="https://ml.wikipedia.org/wiki?curid=266750" title="കടലിടുക്കുകളുടെ പട്ടിക">
കടലിടുക്കുകളുടെ പട്ടിക


</doc>
<doc id="266755" url="https://ml.wikipedia.org/wiki?curid=266755" title="തെങ്ങണാൽ">
തെങ്ങണാൽ

കേരളത്തിലെ കോട്ടയം ജില്ലയിലെ ചങ്ങനാശ്ശേരി താലൂക്കിൽ ഉൾപ്പെടുന്ന ഒരു ചെറിയ ഗ്രാമമാണ് തെങ്ങണ (തെങ്ങണാൽ). ചങ്ങനാശ്ശേരി പട്ടണത്തിൽ നിന്നും 6 കി.മീ. അകലെയായി സ്ഥിതി ചെയ്യുന്നു. ചങ്ങനാശ്ശേരി-വാഴൂർ റോഡും മണർകാട്-പെരുന്തുരുത്തി റോഡും തെങ്ങണയിലാണ് സന്ധിക്കുന്നത്. ഏറ്റവും അടുത്ത തീവണ്ടി ആഫീസ് 5 കി.മീ അകലെ ചങ്ങനാശ്ശേരിയിലാണ്.

തെങ്ങണായിലെ പ്രധാന ക്ഷേത്രം തെങ്ങണാ മഹാദേവക്ഷേത്രമാണ്. തെങ്ങണാ ജംഗ്ഷനിൽ തന്നെ പെരുംതുരുത്തി റോഡിൽ പടിഞ്ഞാറു വശത്ത് സ്ഥിതിചെയ്യുന്നു.

പ്രധാന കൃഷി റബ്ബർ ആണ്. മുൻപ് വയലുകൾ നിറഞ്ഞിരുന്ന പ്രദേശമായിരുന്നു തെങ്ങണ.


</doc>
<doc id="266756" url="https://ml.wikipedia.org/wiki?curid=266756" title="കേരള കൗമുദി (വ്യാകരണം)">
കേരള കൗമുദി (വ്യാകരണം)

കോവുണ്ണി നെടുങ്ങാടി 1875-ൽ പൂർത്തിയാക്കിയ വ്യാകരണ കൃതിയാണ് കേരള കൗമുദി (വ്യാകരണം). കൂനമ്മാവിലെ അച്ചുകൂടത്തിൽ 1878-ലാണിത് അച്ചടിച്ചത്. 550 പ്രതികളായിരുന്നു ആദ്യം അച്ചടിച്ചത്. 1930 ൽ രണ്ടാം പതിപ്പിറങ്ങി. ഇത് കോഴിക്കോട് രാമകൃഷ്ണ അച്ചുകൂടത്തിലാണ് അച്ചടിച്ചത്. 1 ക 4 അണയായിരുന്നു വില. രണ്ടാമത് ഇറങ്ങിയ 300 പ്രതികൾ മുന്നൂറു രൂപയ്ക്ക് തിരുവിതാംകൂർ സർക്കാർ വിലയ്ക്ക് വാങ്ങി


</doc>
<doc id="266759" url="https://ml.wikipedia.org/wiki?curid=266759" title="മാമ്മൂട്">
മാമ്മൂട്

കേരളത്തിലെ കോട്ടയം ജില്ലയിലെ ചങ്ങനാശ്ശേരി താലൂക്കിൽ ഉൾപ്പെടുന്ന ഒരു ചെറിയ ഗ്രാമമാണു മാമ്മൂട്. ചങ്ങനാശ്ശേരി പട്ടണത്തിൽ നിന്നും 8 കി.മീ. അകലെയായി സ്ഥിതി ചെയ്യുന്നു . ചങ്ങനാശ്ശേരി-വാഴൂർ റോഡും മല്ലപ്പള്ളി-മാമ്മൂട് റോഡും മാമ്മൂട്ടിലാണ് സന്ധിക്കുന്നത്. ഏറ്റവും അടുത്ത തീവണ്ടി ആഫീസ് 7 കി.മീ അകലെ ചങ്ങനാശ്ശേരിയിലാണ്.
ഒരു കാലത്ത് വയലുകൾ കൊണ്ട് നിറഞ്ഞിരുന്ന ഈ പ്രദേശത്ത് ഇപ്പോൾ റബ്ബർ ആണ് പ്രധാന വിള.



</doc>
<doc id="266768" url="https://ml.wikipedia.org/wiki?curid=266768" title="ഷത്രഞ്ജ്">
ഷത്രഞ്ജ്

ചെസ്സിന്റെ പഴയ രൂപങ്ങളിലൊന്നാണ് ഷത്രഞ്ജ് (അറബി , മദ്ധ്യ പേർഷ്യൻ "chatrang", സംസ്കൃതം ). ഇന്ത്യയിലെ ചതുരംഗം കളിയിൽ നിന്ന് രൂപാന്തരം പ്രാപിച്ച്, പേർഷ്യൻ സാമ്രാജ്യത്തിലെത്തിയ ഈ കളി, അറബ് ലോകത്തിന്റെ സ്വാധീനത്താൽ യൂറോപ്പിലെത്തി.യൂറോപ്പിൽ ആധുനിക ചെസ്സിന്റെ വളർച്ച സാധ്യമായത് ഈ കളിയിയുടെ സ്വാധീനത്താലാണ്.


</doc>
<doc id="266774" url="https://ml.wikipedia.org/wiki?curid=266774" title="ബലീൻ">
ബലീൻ

തിമിംഗിലങ്ങളിലെ ഒരു വിഭാഗമായ ബലീൻ തിമിംഗിലങ്ങളുടെ വായ്ക്കകത്ത് നിരനിരയായി ചീപ്പിന്റെ പല്ലുകൾ പോലെ കാണപ്പെടുന്ന അരിപ്പയാണ് ബലീൻ. ഈ തിമിംഗിലങ്ങളുടെ ഭക്ഷണം ക്രിൽ മുതലായ ചെറുജീവികളാണ്. ഇവ വായ് തുറന്നടക്കുമ്പോൾ കടൽജലം ഈ അരിപ്പകളിലൂടേ പുറത്തുപോകുകയും അങ്ങനെ വായിലകപ്പെടുന്ന ചെറുജീവികൾ ഈ തിമിംഗിലങ്ങൾക്ക് ഭക്ഷണമാകുകയും ചെയ്യുന്നു. 

മനുഷ്യരുടെ നഖം,മുടി എന്നിവ നിർമ്മിച്ചിരിക്കുന്ന പദാർത്ഥമായ കെരാറ്റിൻ കൊണ്ടാണ് പ്രകൃതി ബലീനുകളും നിർമ്മിച്ചിരിക്കുന്നത്. തിമിംഗിലങ്ങളുടെ വലിപ്പത്തിനനുസരിച്ച് അര മീറ്റർ മുതൽ മൂന്നര മീറ്റർ വരെ നീളമുണ്ടാകാവുന്ന ബലീൻ പ്ലേറ്റുകളിൽ ഉറപ്പിച്ച് മട്ടിലാണ് ബലീനുകൾ അവയുടെ വായിൽ കാണപ്പെടുന്നത്.

കടലിലെ ഗാസ്ട്രോപോഡ് ഗണത്തിൽപ്പെട്ട ചില ജീവികൾ ബലീൻ തിമിംഗിലങ്ങളുടെ വായിൽ ബലീനുകളിൽ പറ്റിപ്പിടിച്ച് ഭക്ഷണം സമ്പാദിച്ച് ജീവിച്ചുപോരുന്നു.


</doc>
<doc id="266775" url="https://ml.wikipedia.org/wiki?curid=266775" title="തോട്ടയ്ക്കാട്ട് ഇക്കാവമ്മ">
തോട്ടയ്ക്കാട്ട് ഇക്കാവമ്മ

മലയാളത്തിലെ കവയിത്രിയും ആദ്യകാലനാടകരചയിതാക്കളിൽ ഒരാളുമാണ് തോട്ടയ്ക്കാട്ട് ഇക്കാവമ്മ. സുഭദ്രാർജ്ജുനം നാടകമാണ് ഇക്കാവമ്മയുടെ പ്രധാനപ്പെട്ട രചന.

1864 മേയ് 3-ന് എറണാകുളത്ത് ജനിച്ചു. 1916-ൽ മരണം. 1892-ൽ തൃശ്ശൂരിൽ ടി.സി. അച്ചുതമേനോന്റെ സംഗീതനൈഷധത്തിന്റെ അവതരണത്തിൽ നളനായി അഭിനയിക്കുകകൂടി ചെയ്തിരുന്നു ഇക്കാവമ്മ , ആദ്യമായി മലയാളനാടകത്തിൽ അഭിനയിച്ച സ്ത്രീ എന്നും അറിയപ്പെടുന്നു. കൊച്ചി നിയമസഭയിലെ ആദ്യ വനിതാ അംഗവും മന്നത്ത് പത്മനാഭന്റെ ഭാര്യയുമായിരുന്ന തോട്ടക്കാട്ട് മാധവിയമ്മ തോട്ടയ്ക്കാട്ട് ഇക്കാവമ്മയുടെ മകളാണ്.




</doc>
<doc id="266779" url="https://ml.wikipedia.org/wiki?curid=266779" title="ഗ്രീക്ക് ഗിഫ്റ്റ് സാക്രിഫൈസ്">
ഗ്രീക്ക് ഗിഫ്റ്റ് സാക്രിഫൈസ്

ചെസ്സിലെ ഒരു തരത്തിലുള്ള ആനയെ ബലികൊടുക്കൽ തന്ത്രമാണ് ഗ്രീക്ക് ഗിഫ്റ്റ് സാക്രിഫൈസ് അഥവാ ക്ലാസ്സിക്കൽ ബിഷപ്പ് സാക്രിഫൈസ്. വെളുപ്പാണെങ്കിൽ Bxh7+ കളിച്ചുകൊണ്ടും കറുപ്പാണെങ്കിൽ Bxh2+ കളിച്ചുകൊണ്ടുമാണ് ഇത് നടപ്പാക്കുന്നത്.
1.e4 e6 2.d4 d5 3.Nc3 Nf6 4.e5 Nfd7 5.Nf3 Bb4 6.Bd3 0-0?? (ചിത്രം കാണുക) എന്നീ നീക്കങ്ങൾക്ക് ശേഷമുള്ള കളിനില, ഗ്രീക്ക് ഗിഫ്റ്റ് സാക്രിഫൈസ് എന്ന തന്ത്രം പ്രവർത്തിക്കുന്ന ലളിതമായ ഉദാഹരണമാണ്. വെളുപ്പിന് 7.Bxh7+! Kxh7 8.Ng5+ എന്നീ നീക്കങ്ങളിലൂടെ കറുപ്പിന്റെ മന്ത്രിയെ കിട്ടുകയോ ചെക്ക് മേറ്റിലൂടെ കളി ജയിക്കാനോ സാധിക്കുന്നു.


കറുപ്പിന് വേണമെങ്കിൽ 7...Kh8 മാറി കളിക്കാമായിരുന്നു, പക്ഷേ രാജാവിന്റെ സുരക്ഷ ദുർബലമായതിനാൽ, ഇതും തോൽവിയിലേക്ക് നയിക്കുന്നു: 


</doc>
<doc id="266785" url="https://ml.wikipedia.org/wiki?curid=266785" title="ദശരഥ മൗര്യൻ">
ദശരഥ മൗര്യൻ

മൗര്യ ചക്രവർത്തി മഹാനായ അശോകന്റെ പൌത്രനാണ് ദശരഥ മൗര്യൻ. അശോകനു ശേഷം മൗര്യസാമ്രാജ്യത്തിന്റെ ചക്രവർത്തിയായി അവരോധിക്കപ്പെട്ടു. ബി.സി. 232 മുതൽ 224 വരെ അദ്ദേഹം മൗര്യസാമ്രാജ്യം ഭരിച്ചു. അദ്ദേഹത്തിനുശേഷം മൗര്യ ചക്രവർത്തിയായത് അദ്ദേഹത്തിന്റെ കനിഷ്ഠ സഹോദരനായ സമ്പ്രതിയായിരുന്നു


</doc>
<doc id="266798" url="https://ml.wikipedia.org/wiki?curid=266798" title="ഇവൻസ് ഗാബിറ്റ്">
ഇവൻസ് ഗാബിറ്റ്

ചെസ്സിലെ ഒരു പ്രാരംഭനീക്കമായ ഇവൻസ് ഗാബിറ്റ് തുടങ്ങുന്നത് ഇങ്ങനെയാണ്:


</doc>
<doc id="266804" url="https://ml.wikipedia.org/wiki?curid=266804" title="ഫോറസ്റ്റ് റിസേർച്ച് ഇൻസ്റ്റിറ്റ്യൂട്ട്">
ഫോറസ്റ്റ് റിസേർച്ച് ഇൻസ്റ്റിറ്റ്യൂട്ട്

വനഗവേഷണരംഗത്തെ ഇന്ത്യയിലെ പ്രധാനപ്പെട്ട ഒരു സ്ഥാപനമാണ് ഉത്തരാഖണ്ഡിലെ ഡെറാഡൂണിൽ സ്ഥിതി ചെയ്യുന്ന ഫോറസ്റ്റ് റിസേർച്ച് ഇൻസ്റ്റിറ്റ്യൂട്ട് (ചുരുക്കം: എഫ്.ആർ.ഐ., ). ഇന്ത്യൻ കൗൺസിൽ ഓഫ് ഫോറെസ്റ്റ്റി റിസേർച്ച് ആൻഡ് എജ്യൂക്കേഷന്റെ കീഴിലുള്ള ഈ സ്ഥാപനം ഈ രംഗത്തെ ഏറ്റവും പഴക്കമേറിയ സ്ഥാപനങ്ങളിലൊന്നാണ്. 1991-ൽ യു.ജി.സി. ഇതിനെ കൽപിത സർവകലാശാലയായി പ്രഖ്യാപിച്ചു.

എഫ്.ആർ.ഐയുടെ വിശാലമായ കാംപസും കെട്ടിടവും ഡെറാഡൂണിലെ പ്രധാനപ്പെട്ട വിനോദസഞ്ചാരകേന്ദ്രം കൂടിയാണ്.


</doc>
<doc id="266808" url="https://ml.wikipedia.org/wiki?curid=266808" title="അമ്പാട്ടി റായുഡു">
അമ്പാട്ടി റായുഡു

അമ്പാട്ടി തിരുപ്പതി റായുഡു (ജനനം: 23 സെപ്റ്റംബർ 1985, ഗുണ്ടൂർ, ആന്ധ്രാപ്രദേശ്) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു വലംകൈയ്യൻ മധ്യനിര ബാറ്റ്സ്മാനും, വലംകൈയ്യൻ ഓഫ്ബ്രേക്ക് ബൗളറുമാണ് അദ്ദേഹം. ആഭ്യന്തര ക്രിക്കറ്റിൽ ബറോഡ ക്രിക്കറ്റ് ടീമിനെയും, ഐ.പി.എല്ലിൽ മുംബൈ ഇന്ത്യൻസിനെയുമാണ് അദ്ദേഹം പ്രതിനിധീകരിക്കുന്നത്. 

2007 മുതൽ 2009 വരെ വിമത ക്രിക്കറ്റ് ലീഗായ ഐ.സി.എല്ലിൽ അദ്ദേഹം ഹൈദരാബാദ് ഹീറോസ് ടീമിനുവേണ്ടി കളിച്ചിരുന്നു, അതു മൂലം 
അദ്ദേഹത്തെ വളരെ വൈകിയാണ് ദേശീയ ടീമിലേക്ക് തിരഞ്ഞെടുത്തത്.
2013 ജൂലൈ 24ന് സിംബാബ്‌വെക്കെതിരെയാണ് അദ്ദേഹം തന്റെ ഏകദിന ക്രിക്കറ്റ് അരങ്ങേറ്റം കുറിച്ചത്, അരങ്ങേറ്റ മത്സരത്തിൽ തന്നെ പുറത്താകാതെ 63 റൺസ് നേടി അദ്ദേഹം ആ നേട്ടം കൈവരിക്കുന്ന പന്ത്രണ്ടാമത്തെ ഇന്ത്യൻ ബാറ്റ്സ്മാനായി. 


</doc>
<doc id="266813" url="https://ml.wikipedia.org/wiki?curid=266813" title="ബിരുദാനന്തരബിരുദം">
ബിരുദാനന്തരബിരുദം

ബിരുദാനന്തരബിരുദം എന്നത് ഒരു വിദ്യാഭ്യാസ യോഗ്യതയാണ്. സാ‍ധാരണയായി ബിരുദം നേടിയതിനു ശേഷം ഒരു പഠനശാഖയിലോ തൊഴിൽമേഖലയിലോ ഉപരിപഠനം പൂർത്തിയാക്കി നേടുന്ന യോഗ്യതയാണ് ബിരുദാനന്തരബിരുദം. ശാസ്ത്രവിഷയങ്ങളിൽ നേടുന്ന ബിരുദാനന്തരബിരുദം "മാസ്റ്റർ ഓഫ് സയൻസ്" (Master of Science - MSc അല്ലെങ്കിൽ MS) എന്നും മാനവികവിഷയങ്ങളിൽ നേടുന്ന ബിരുദാനന്തരബിരുദം മാസ്റ്റർ ഓഫ് ആർട്‌സ് (Master of Arts - MA)എന്നുമാണ് അറിയപ്പെടുന്നത്. ചില സർവകലാശാലകൾ MSc ബിരുദവും മറ്റു ചിലത് MA ബിരുദവും നല്കിപ്പോരുന്ന ചില വിഷയങ്ങളുമുണ്ട്.




</doc>
<doc id="266815" url="https://ml.wikipedia.org/wiki?curid=266815" title="അഭയം">
അഭയം

രൂപവാണിയുടെ ബാനറിൽ ശോഭന പരമേശ്വരൻ നായർ നിർമിച്ച മലയാളചലച്ചിത്രമാണ് അഭയം. വിമലാ റിലീസിംഗ് കമ്പനി വിതരണം ചെയ്ത ഈ ചിത്രം 1970 സെപ്റ്റംബർ 4-ന് കേരളത്തിൽ പ്രദർശനം തുടങ്ങി.






കെ. നാരായണൻ ചിത്രസംയോജനം ചെയ്ത ചലച്ചിത്രങ്ങൾ

</doc>
<doc id="266825" url="https://ml.wikipedia.org/wiki?curid=266825" title="ടെർസീറ ദ്വീപ്">
ടെർസീറ ദ്വീപ്

ഉത്തര അറ്റ്‌ലാന്റിക് മഹാസമുദ്രത്തിലെ ഒരു ദ്വീപാണു് ടെർസീറ. അസോർസ് ദ്വീപസമൂഹത്തിന്റെ മധ്യഭാഗത്ത് സ്ഥിതിചെയ്യുന്ന ദ്വീപുകളിൽ രണ്ടാമത്തെ വലിയ ദ്വീപാണിത്. 'സാവോ ജോർജ്' ആണു് സമീപത്തുള്ള മറ്റൊരു ദ്വീപ്. 

'ആങ്ഗ്ര ദൊ ഹെറോയിസ്മ'യാണു് ഈ ദ്വീപിലെ പ്രധാന പട്ടണം. ധാന്യങ്ങൾ, കന്നുകാലികൾ തുടങ്ങിയവയുടെ കയറ്റുമതിയാണു് പോർച്ചുഗലിന്റെ അധീനതയിലുള്ള ഈ ദ്വീപിലെ ഒരു പ്രധാനവരുമാനമാർഗ്ഗം.


</doc>
<doc id="266828" url="https://ml.wikipedia.org/wiki?curid=266828" title="ബൈലൈൻ">
ബൈലൈൻ

ബൈലൈൻ പത്രപ്രവർത്തനവുമായി ബന്ധപ്പെട്ട പ്രയോഗമാണ് ബൈലൈൻ. (വരികളുടെ ഉടമ) വരികൾ എന്നാൽ വാർത്ത എന്നർത്ഥം. ഒരു പത്രത്തിന്റേതു മാത്രമായ സവിശേഷ വാർത്തകൾ സാഹസികമായി ശേഖരിച്ച വാർത്തകൾ (EXCLUSIVE എന്ന് ആംഗലേയത്തിൽ പറയാവുന്ന വാർത്തകൾ) പ്രസിദ്ധീകരിക്കുമ്പോൾ അത് കണ്ടെത്തിയ റിപ്പോർട്ടറുടെ പേരുകൂടി വാർത്തയോടൊപ്പം (തലക്കെട്ടിനു തൊട്ടു താഴെ) ചേർക്കാറുണ്ട് ഇതിനെയാണ് ബൈലൈൻ എന്നതുകൊണ്ട് അർത്ഥമാക്കുന്നത്. ഒരു പത്ര പ്രവർത്തകന്റെ അഭിമാനവും സ്വപ്നവുമാണ് ഒരു ബൈലൈൻ വാർത്ത.


</doc>
<doc id="266832" url="https://ml.wikipedia.org/wiki?curid=266832" title="മഹേന്ദ്രൻ">
മഹേന്ദ്രൻ

മഹേന്ദ്ര മൗര്യൻ (, ഉച്ചാരണം: "മഹേന്ദ്രഃ") മൗര്യ രാജകുമാരൻ, മൗര്യചക്രവർത്തിയായിരുന്ന അശോകന്റെ മൂത്ത പുത്രൻ. അശോകനു മഹാറാണി ദേവിയിൽ ജനിച്ചത് ഇരട്ടകുട്ടികളായിരുന്നു, മഹേന്ദ്രനും, സംഘമിത്രയും. തന്റെ ആദ്യപുത്രനു "ലോക ജേതാവ്" എന്നർത്ഥമുള്ള "മഹേന്ദ്ര" എന്നു അശോകൻ പേരിട്ടു. പക്ഷെ മാതാവ് മഹാറാണി ദേവിയുടെ പ്രേരണമൂലം അശോകൻ തന്റെ പിൻഗാമിയായിക്കണ്ട മഹേന്ദ്ര ഒരു ബുദ്ധ സന്യാസിയായി മാറി.

ബി.സി. മൂന്നാം നൂറ്റാണ്ടിൽ മഗധയിൽ ജനിച്ചു. മാതാവിനൊപ്പം വിദിശയിൽ താമസിച്ച് വിദ്യാഭ്യാസം ചെയ്തു. അശോകന്റെ ബുദ്ധഗുരുവായ മൊഗ്ഗലിപുത്രയുടെ (Moggaliputta-Tissa) സാമീപ്യം മഹേന്ദ്രയെ തന്റെ 20-ആം വയസ്സിൽ ഒരു ബുദ്ധ സന്യാസിയാക്കിമാറ്റി. തന്റെ പിൻഗാമിയായി വളർത്തിയ മൂത്ത പുത്രൻ ഒരു ബുദ്ധസന്യാസിയാകുന്നതിൽ അശോകനു താല്പര്യം ഇല്ലായിരുന്നു. പക്ഷെ ഒരു ഹിന്ദു വൈശ്യകുടുംബത്തിൽ ജനിച്ച രാജ്ഞിയുടെ പുത്രനായ മഹേന്ദ്രനു മൗര്യചക്രവവർത്തിപദത്തിൽ ഒട്ടും താല്പര്യം ഇല്ലായിരുന്നു. അശോകൻ സഹോദരന്മാരെ കൊലചെയ്തതുപോലെ തന്റെ മൂത്തപുത്രനെ മറ്റു പുത്രന്മാർ അധികാരമോഹത്താൽ കൊന്നുകളയുമൊ എന്നു അശോകൻ ഭയപ്പെട്ടിരുന്നു. അതിലാവാം ബുദ്ധമതപ്രചരണാർത്ഥം മഹേന്ദ്രനെ ശ്രീലങ്കയിലേക്ക് അദ്ദേഹം അയച്ചത്.


</doc>
<doc id="266838" url="https://ml.wikipedia.org/wiki?curid=266838" title="സംഘമിത്ര">
സംഘമിത്ര

സംഘമിത്ര ("സംസ്കൃതം:संघमित्रा") ബിന്ദുസാര മൗര്യന്റെ പൌത്രി, മൗര്യചക്രവർത്തിയായിരുന്ന മഹാനായ അശോകന്റെ പുത്രി. അശോകനു മഹാറാണി ദേവിയിൽ ജനിച്ചത് ആദ്യ സന്താനങ്ങൾ ഇരട്ടകുട്ടികളായിരുന്നു; മഹേന്ദ്രനും, സംഘമിത്രയും. അശോകൻ ബുദ്ധമത പ്രചാരണം മക്കളായ മഹേന്ദ്രനേയും സംഘമിത്രയേയും ശ്രീലങ്കയിലേക്ക് അയച്ചു.


</doc>
<doc id="266841" url="https://ml.wikipedia.org/wiki?curid=266841" title="ജയ്ദേവ് ഉനദ്കട്">
ജയ്ദേവ് ഉനദ്കട്

ജയ്ദേവ് ഉനദ്കട് (ജനനം: 18 ഒക്ടോബർ 1991, പോർബന്തർ, ഗുജറാത്ത്) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഇടംകൈയ്യൻ മീഡിയം ഫാസ്റ്റ് ബൗളറും, വലംകൈയ്യൻ വാലറ്റബാറ്റ്സ്മാനുമാണ് അദ്ദേഹം. ആഭ്യന്തര ക്രിക്കറ്റിൽ സൗരാഷ്ട്ര ക്രിക്കറ്റ് ടീമിനുവേണ്ടിയും, ഐ.പി.എല്ലിൽ. റോയൽ ചലഞ്ചേഴ്സ് ബാംഗ്ലൂരിനുവേണ്ടിയുമാണ് അദ്ദേഹം കളിക്കുന്നത്. ഇന്ത്യ അണ്ടർ-19, ഇന്ത്യ എ, കൊൽക്കത്ത നൈറ്റ് റൈഡേഴ്സ് എന്നീ ടീമുകൾക്കുവേണ്ടിയും ഉനദ്കട് കളിച്ചിട്ടുണ്ട്.

2013 ജൂലൈ 24ന് ഹരാരെയിൽവെച്ച് നടന്ന ഇന്ത്യ-സിംബാബ്‌വെ മത്സരത്തിലാണ് അദ്ദേഹം തന്റെ അന്താരാഷ്ട്ര ഏകദിന ക്രിക്കറ്റ് അരങ്ങേറ്റം നടത്തിയത്. നേരത്തെ 2010 ഡിസംബറിൽ ദക്ഷിണാഫ്രിക്കക്കെതിരെ നടന്ന ടെസ്റ്റ് മത്സരത്തിൽ അദ്ദേഹം ടെസ്റ്റ് ക്രിക്കറ്റിൽ അരങ്ങേറ്റം നടത്തിയിരുന്നു. അന്ന് 101 റൺസ് വഴങ്ങി വിക്കറ്റൊന്നും നേടാൻ കഴിയാഞ്ഞതിനാൽ പിന്നീട് അദ്ദേഹം ടെസ്റ്റ് ക്രിക്കറ്റിലേക്ക് പരിഗണിക്കപ്പെട്ടില്ല. എന്നാൽ ഏകദിന ക്രിക്കറ്റിൽ തന്റെ രണ്ടാം മത്സരത്തിൽ തന്നെ സിംബാബ്‌വെക്കെതിരെ 41 റൺസ് മാത്രം വഴങ്ങി 4 വിക്കറ്റ് നേടി മികച്ച പ്രകടനം കാഴ്ചവെക്കാൻ അദ്ദേഹത്തിനായി.


</doc>
<doc id="266845" url="https://ml.wikipedia.org/wiki?curid=266845" title="വി.ഐ.എസ്. ജയപാലൻ">
വി.ഐ.എസ്. ജയപാലൻ

നോർവീജിയൻ തമിഴ് കവിയും ചലച്ചിത്രനടനുമാണ് വി.ഐ.എസ്. ജയപാലൻ.
വടക്കൻലങ്കയിലെ ജാഫ്നയിൽ ജനിച്ച ജയപാലൻ ഇപ്പോൾ നോർവെ പൗരത്വം നേടി ഓസ്ലോയിലാണ് താമസം. 1977 ൽ ജാഫ്ന സർവകലാശാലയിലെ വിദ്യാർത്ഥി യൂണിയൻ പ്രസിഡന്റായിരുന്നു. ശ്രീലങ്കയിലെ അറിയപ്പെടുന്ന കവിയായ ജയപാലൻ നിരവധി ഇന്ത്യൻ ചലച്ചിത്രങ്ങളിലും അഭിനയിച്ചിട്ടുണ്ട്. തമിഴ്ചിത്രമായ "ആടുകള"ത്തിലെ അഭിനയത്തിന് 58 മത് ദേശീയ ചലച്ചിത്ര ജൂറിയുടെ പ്രത്യേക പുരസ്കാരം ലഭിച്ചു.
വിസാനിയമലംഘനത്തിന്റെ പേരിൽ ശ്രീലങ്കയിൽ അറസ്റ്റ് ചെയ്തിരുന്നു. സാമുദായിക സംഘർഷത്തിനിടയാക്കുന്ന യോഗങ്ങളിൽ പങ്കെടുത്തതിനെ തുടർന്നാണ് അറസ്റ്റ്. 



</doc>
<doc id="266847" url="https://ml.wikipedia.org/wiki?curid=266847" title="വിശുദ്ധൻ (ചലച്ചിത്രം)">
വിശുദ്ധൻ (ചലച്ചിത്രം)

വൈശാഖ് രചനയും സംവിധാനവും നിർവ്വഹിച്ച് 2013-ൽ പുറത്തിറങ്ങിയ മലയാളചലച്ചിത്രമാണ് വിശുദ്ധൻ. കുഞ്ചാക്കോ ബോബൻ, മിയ ജോർജ്ജ് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.



</doc>
<doc id="266854" url="https://ml.wikipedia.org/wiki?curid=266854" title="മോഹിത് ശർമ">
മോഹിത് ശർമ

മോഹിത് മഹിപാൽ ശർമ (ജനനം: 18 സെപ്റ്റംബർ 1988, ബല്ലാബ്ഗഢ്, ഹരിയാന) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. വലംകൈയ്യൻ മീഡിയം ഫാസ്റ്റ് ബൗളറും, വലംകൈയ്യൻ ബാറ്റ്സ്മാനുമാണ് അദ്ദേഹം. ആഭ്യന്തര ക്രിക്കറ്റിൽ ഹരിയാന ക്രിക്കറ്റ് ടീമിനുവേണ്ടിയും, ഐ.പി.എല്ലിൽ ചെന്നൈ സൂപ്പർ കിങ്സിനുവേണ്ടിയുമാണ് അദ്ദേഹം കളിക്കുന്നത്. 2012-13 സീസണിലെ രഞ്ജി ട്രോഫിയിൽ 7 മത്സരങ്ങളിൽനിന്ന് 37 വിക്കറ്റുകൾ നേടി മികച്ച പ്രകടനം കാഴ്ച വെച്ച അദ്ദേഹത്തെ 2013 സീസണിലെ ഐ.പി.എല്ലിൽ ചെന്നൈ സൂപ്പർ കിങ്സ് ടീം സ്വന്തമാക്കി. ഐ.പിഎല്ലിലും മികച്ച പ്രകടനമാണ് അദ്ദേഹം കാഴ്ചവെച്ചത്. 15 മത്സരങ്ങളിൽനിന്ന് 20 വിക്കറ്റുകൾ നേടി അദ്ദേഹം വളരെയധികം ശ്രദ്ധിക്കപ്പെട്ടു. 
ആഭ്യന്തര ക്രിക്കറ്റിലെയും, ഐ.പി.എല്ലിലെയും മികച്ച പ്രകടനങ്ങളുടെ അടിസ്ഥാനത്തിൽ 2013 ഓഗസ്റ്റിൽ നടന്ന സിംബാബ്‌വെ പര്യടനത്തിലേക്ക് അദ്ദേഹം തിരഞ്ഞെടുക്കപ്പെട്ടു. ആ പരമ്പരയിലെ നാലാം മത്സരത്തിൽ മോഹിത് ശർമ തന്റെ ഏകദിന ക്രിക്കറ്റ് അരങ്ങേറ്റം കുറിച്ചു. അരങ്ങേറ്റ മത്സരത്തിൽ തന്നെ 10 ഓവറിൽ 26 റൺസ് മാത്രം വഴങ്ങി 2 വിക്കറ്റ് നേടി അദ്ദേഹം മാൻ ഓഫ് ദി മാച്ച് പുരസ്കാരം നേടി. സന്ദീപ് പാട്ടീലിനു ശേഷം അരങ്ങേറ്റ ഏകദിന മത്സരത്തിൽതന്നെ മാൻ ഓഫ് ദി മാച്ച് പുരസ്കാരം നേടുന്ന രണ്ടാമത്തെ ഇന്ത്യകാരനാണ് അദ്ദേഹം.


</doc>
<doc id="266855" url="https://ml.wikipedia.org/wiki?curid=266855" title="ഹിദായ മസ്ജിദ് തിരുവമ്പാടി">
ഹിദായ മസ്ജിദ് തിരുവമ്പാടി

തിരുവമ്പാടി ഗ്രാമപഞ്ചായത്തിലെ പ്രധാന മുസ്‌ലിം കേന്ദ്രങ്ങളിൽ ഒന്നാണ് ഹിദായ മസ്ജിദ്. തിരുവമ്പാടി -കോഴിക്കോട് റോഡിൽ ഭാരത് പെട്രോൾ പമ്പിന് എതിർവശം സ്ഥിതി ചെയ്യുന്നു. ഓമശ്ശേരി കേന്ദ്രമായി പ്രവർത്തിക്കുന്ന ഇസ്‌ലാമിക് വെൽഫെയർ ട്രസ്റ്റ് മുൻകയ്യെടുത്താണ് ഇത് സ്ഥാപിച്ചത്.
1984 ഏപ്രിൽ 24 ന് ജമാഅത്തെ ഇസ്‌ലാമി കേരള അമീറായിരുന്ന കെ.സി അബ്ദുല്ല മൗലവി മസ്ജിദിന്റെ ശിലാസ്ഥാപനം നിർവഹിച്ചു. 1987-ലാണ് മസ്ജിദിന്റെ നിർമ്മാണം പൂർത്തിയായത്. കെ. മൊയ്തു മൗലവി ജുമുഅ ഖുതുബ നിർവഹിച്ചു കൊണ്ട് സ്ഥാപനത്തിന്റെ ഔപചാരിക ഉദ്ഘാടനം നിർവഹിച്ചു.

ഹിദായ മസ്ജിദിന്റെ ദൈനംദിന പ്രവർത്തനങ്ങൾ നടത്തുന്നത് 15 അംഗങ്ങളുള്ള ഹിദായ മഹല്ല് കമ്മറ്റിയാണ്. മഹല്ല് അംഗങ്ങളുടെ വിദ്യാഭ്യാസപരവും സാമൂഹികവുമായ ഉന്നമനം ലക്ഷ്യം വ്യത്യസ്തങ്ങളായ പരിപാടികൾ കമ്മറ്റി നിർവഹിക്കുന്നു. മഹല്ലിലെ പുതുതലമുറക്ക് ഇസ്‌ലാമിക വിദ്യാഭ്യാസം നൽകുക എന്ന ലക്ഷ്യത്തോടെ അൽമദ്‌റസ്ത്തുൽ ഇസ്‌ലാമിയ എന്ന പേരിൽ ഒരു മദ്‌റസയും ഈ കമ്മറ്റിക്ക് കീഴിൽ പ്രവർത്തിക്കുന്നു. മഹല്ലിന്റെ ശ്രദ്ധേയമായ സംഭാവനകളിലൊന്നാണ് തണൽ ഭവന പദ്ധതി. ഭവനരഹിതരായ 14 കുടുംബങ്ങൾക്ക് വീടൊരുക്കിയ ഈ പദ്ധതി തിരുവമ്പാടി-പുന്നക്കൽ റോഡിലെ നാൽപതുമേനി പ്രദേശത്താണ് നടപ്പാക്കിയിരിക്കുന്നത്.


</doc>
<doc id="266860" url="https://ml.wikipedia.org/wiki?curid=266860" title="ഇടമലയാർ ജലവൈദ്യുത പദ്ധതി">
ഇടമലയാർ ജലവൈദ്യുത പദ്ധതി

പ്രതിവർഷം 380 ദശലക്ഷം യൂണിറ്റ് വൈദ്യുതി ഉത്പാദിപ്പിക്കാൻ ശേഷിയുള്ള കേരള സ്റ്റേറ്റ് ഇലക്ട്രിസിറ്റി ബോർഡിന്റെ ജലവൈദ്യുതപദ്ധതിയാണ് ഇടമലയാർ ജലവൈദ്യുതപദ്ധതി. 1987 3 ഫെബ്രുവരി നു ഇതു പ്രവർത്തനം തുടങ്ങി. എറണാകുളം ജില്ലയിലെ കോതമംഗലം താലൂക്കിലെ കുട്ടമ്പുഴ ഗ്രാമപഞ്ചായത്തിലെ ഇടമലയാറിൽ ഇടമലയാർ അണക്കെട്ടിന് താഴെയാണ് പദ്ധതിയിലെ പവർ ഹൗസ് നിർമിച്ചിട്ടുള്ളത് , . പദ്ധതിയിൽ ഒരു ജലസംഭരണിയും ഒരു അണക്കെട്ടും ഒരു പവർ ഹൗസും ഉൾപ്പെടുന്നു.

1) ഇടമലയാർ പവർ ഹൗസ്

1) ഇടമലയാർ അണക്കെട്ട് (ഇടമലയാർ ജലസംഭരണി)
ഇടമലയാർ ജലവൈദ്യുതപദ്ധതി യിൽ 37.5 മെഗാവാട്ടിന്റെ 2 ടർബൈനുകൾ (FRANCIS TYPE- ഭെൽ ഇന്ത്യ) ഉപയോഗിച്ച് 75 മെഗാവാട്ട് വൈദ്യുതി ഉത്പാദിപ്പിക്കുന്നു ഭെൽ ഇന്ത്യ ആണ് ജനറേറ്റർ. വാർഷിക ഉൽപ്പാദനം 380 MU ആണ്. 1987 ഫെബ്രുവരി 3 ന് ആദ്യ യൂണിറ്റ് കമ്മീഷൻ ചെയ്തു. 28 ന് രണ്ടാമത്തെയും യൂണിറ്റും കമ്മീഷൻ ചെയ്തു.
=പുറത്തേക്കുള്ള കണ്ണികൾ=
ഇടമലയാർ കേസ്

= അവലംബം =


</doc>
<doc id="266861" url="https://ml.wikipedia.org/wiki?curid=266861" title="പെരിങ്ങൽകുത്ത് ജലവൈദ്യുത പദ്ധതി">
പെരിങ്ങൽകുത്ത് ജലവൈദ്യുത പദ്ധതി

പ്രതിവർഷം 191 ദശലക്ഷം യൂണിറ്റ് വൈദ്യുതി ഉത്പാദിപ്പിക്കാൻ ശേഷിയുള്ള കേരള സ്റ്റേറ്റ് ഇലക്ട്രിസിറ്റി ബോർഡിന്റെ ജലവൈദ്യുതപദ്ധതിയാണ് പെരിങ്ങൽകുത്ത് ജലവൈദ്യുതപദ്ധതി . 1957 മാർച്ച് 6 നു ഇതു പ്രവർത്തനം തുടങ്ങി. തൃശ്ശൂർ ജില്ലയിലെ ചാലക്കുടി - വാൾപ്പാറ - ആളിയാർ റൂട്ടിൽ വാഴച്ചാൽ ഫോറെസ്റ് ഡിവിഷനിൽ വാഴച്ചാൽ വെള്ളച്ചാട്ടത്തിനു സമീപമായി ആണ് പദ്ധതിയിലെ പവർ ഹൗസ് നിർമിച്ചിട്ടുള്ളത് , . പദ്ധതിയിൽ ഒരു ജലസംഭരണിയും ഒരു അണക്കെട്ടും ഒരു പവർ ഹൗസും ഉൾപ്പെടുന്നു.

1) പെരിങ്ങൽകുത്ത് പവർ ഹൗസ്

1) പെരിങ്ങൽകുത്ത് അണക്കെട്ട് (പെരിങ്ങൽകുത്ത് ജലസംഭരണി )

പെരിങ്ങൽകുത്ത് ജലവൈദ്യുതപദ്ധതി യിൽ 8 മെഗാവാട്ടിന്റെ ടർബൈനുകൾ (FRANCIS TYPE- Charmilles Switzerland) ഉപയോഗിച്ച് 32 മെഗാവാട്ട് വൈദ്യുതി ഉത്പാദിപ്പിക്കുന്നു . English Electric UK ആണ് ജനറേറ്റർ. വാർഷിക ഉൽപ്പാദനം 191 MU ആണ്. 1957 മാർച്ച് 6 നു ആദ്യ യൂണിറ്റ് കമ്മീഷൻ ചെയ്തു. 1960 ഫെബ്രുവരി 6 നു പദ്ധതി പൂർത്തിയായി.2014 , 2015 എന്നീ വർഷങ്ങളിൽ രണ്ടു യൂണിറ്റുകൾ വീതം നവീകരണം നടത്തി പദ്ധതിയുടെ സ്ഥാപിത ശേഷി 32 ൽ നിന്ന് 36 ആയി ഉയർത്തി.


</doc>
<doc id="266864" url="https://ml.wikipedia.org/wiki?curid=266864" title="കേരള മുനിസിപ്പൽ ആൻഡ് കോർപ്പറേഷൻ സ്റ്റാഫ് യൂണിയൻ">
കേരള മുനിസിപ്പൽ ആൻഡ് കോർപ്പറേഷൻ സ്റ്റാഫ് യൂണിയൻ

കേരളത്തിലെ നഗരസഭാ ജീവനക്കാരുടെ സംഘടനകളിലൊന്നാണ് കേരള മുനിസിപ്പൽ ആൻഡ് കോർപ്പറേഷൻ സ്റ്റാഫ് യൂണിയൻ. 1959-ലാണ് ഈ സംഘടന രൂപം കൊണ്ടത്.


</doc>
<doc id="266870" url="https://ml.wikipedia.org/wiki?curid=266870" title="അഡ്രിനാലിൻ">
അഡ്രിനാലിൻ

അധിവൃക്കഗ്രന്ഥി(അഡ്രിനൽ ഗ്രന്ഥി)യുടെ മെഡുല്ലയിൽ നിന്നു സ്രവിക്കുന്ന ഒരു ഹോർമോണാണു് അഡ്രിനാലിൻ. 'എപ്പിനെഫ്രിൻ' എന്ന പേരിലും ഇതറിയപ്പെടുന്നുണ്ടു്. [[നോർ അഡ്രിനാലിൻ] അഥവാ നോർഎപ്പിനെഫ്രിൻ എന്ന ഹോർമോണും അധിവൃക്കഗ്രന്ഥി ഉല്പാദിപ്പിക്കുന്നുണ്ടു്.

ബാഹ്യലോകത്തുനിന്നും സ്വശരീരത്തിൽനിന്നും ഉണ്ടാകുന്ന എല്ലാത്തരം സമ്മർദങ്ങളെയും ചെറുത്തുനില്ക്കുവാനുള്ള ശക്തി ഒരു ജന്തുവിനു പ്രദാനം ചെയ്യുന്നത് അഡ്രിനൽ ഗ്രന്ഥിയും അനുകമ്പി നാഡിവ്യൂഹവും ചേർന്നാണ്. ഒരു പ്രതിരോധമുറയുടെ ആദ്യഭാഗമെന്ന നിലയിൽ ചുറ്റുപാടും നല്ലവണ്ണം കാണാനായി അഡ്രിനാലിൻ കൃഷ്ണമണികളെ വികസിപ്പിക്കുകയും കാഴ്ച ശക്തിപ്പെടുത്തുകയും ചെയ്യും. ആ സംരംഭത്തിൽ സഹായിക്കാനായി ദഹനേന്ദ്രിയരക്തധമനികളുടെ വ്യാസം ചുരുക്കുകയും [[പ്ളീഹ]]യുടെ വലിപ്പം കുറയ്ക്കുകയും തദ്വാരാ ധാരാളം രക്തം കലകളിലേക്കും [[ഹൃദയം|ഹൃദയത്തിലേക്കും]] പായിക്കുകയും ചെയ്യും. ഗ്ളൈക്കൊജൻ [[തന്മാത്ര]]കളെ വിയോജിപ്പിച്ച് ഗ്ളൂക്കോസ് നിർമ്മിക്കുന്നതുമൂലം അത് രക്തത്തിൽ പഞ്ചസാരയുടെ അളവു വർധിപ്പിക്കുന്നു (hyperglycemia). കൂടുതൽ രക്തം പ്രദാനം ചെയ്യുന്നതുകൊണ്ടും ഊർജ്ജത്തിനാവശ്യമായടെ പഞ്ചസാര ധാരാളമായി നല്കുന്നതുകൊണ്ടും അതു മാംസപേശികളുടെ കൃത്യനിർവഹണത്തിന് ഏറ്റവും പറ്റിയ വ്യവസ്ഥ സൃഷ്ടിക്കുന്നതാണ്. എതിരാളിയുമായി ഏറ്റുമുട്ടേണ്ടിവരുമ്പോൾ ചില ജന്തുക്കളിൽ (ഉദാ: പൂച്ച) രോമം എഴുന്നു നില്ക്കുവാൻ കാരണം അഡ്രിനാലിന്റെ പ്രവർത്തനമാണ്. വിസർജനപ്രക്രിയയെ നിയന്ത്രിക്കുന്നതിനും ഈ ഹോർമോണിനു കഴിവുണ്ട്. ശാരീരികവും മാനസികവുമായ സമ്മർദങ്ങൾക്കു വിധേയമാകുന്ന അവസരങ്ങളിലെല്ലാം അഡ്രിനാലിൻ, [[നോർ അഡ്രിനാലിൻ]] എന്നിവ ശരീരത്തിൽ ധാരാളമായി ഉത്പാദിപ്പിക്കപ്പെടും. ചുരുക്കത്തിൽ അഡ്രിനൽ ഗ്രന്ഥിയും അനുകമ്പി നാഡിസമൂഹവും ചേർന്നുണ്ടാക്കുന്ന ഒരു വ്യവസ്ഥിതിവിശേഷമാണ് ജന്തുക്കളുടെ ഒരു വലിയ ആത്മരക്ഷോപായകേന്ദ്രം.

[[വർഗ്ഗം:അന്തർഗ്രന്ഥിസ്രാവം]]

</doc>
<doc id="266874" url="https://ml.wikipedia.org/wiki?curid=266874" title="പി.എസ്. ശ്രീനിവാസൻ">
പി.എസ്. ശ്രീനിവാസൻ

പി.എസ്. ശ്രീനിവാസൻ വൈക്കം നിയോജകമണ്ഡലത്തിൽ നിന്നും രണ്ടാം കേരള നിയമസഭയിലേക്ക് 1960-ൽ തിരഞ്ഞടുക്കപ്പെട്ടു. മൂന്നാം കേരള നിയമസഭയിലേക്കും നാലാം കേരള നിയമസഭയിലേക്കും വൈക്കത്തു നിന്ന് വീണ്ടും തിരഞ്ഞെടുക്കപ്പെട്ടു.

1923 സെപ്തംബറിൽ ജനിച്ചു. 1997 ജൂലൈ 9-ന് മരിച്ചു.


</doc>
<doc id="266876" url="https://ml.wikipedia.org/wiki?curid=266876" title="നല്ല കള്ളൻ">
നല്ല കള്ളൻ

യേശുവിനോടൊപ്പം ക്രൂശിക്കപ്പെട്ട രണ്ട് കള്ളന്മാരിൽ യേശുവിന്റെ മഹത്ത്വവും സ്വന്തം അപരാധവും തിരിച്ചറിഞ്ഞ് യേശുവിനോട് കരുണ യാചിച്ചതിന്റെ ഫലമായി സ്വർഗ്ഗസമ്മാനത്തിന്റെ വാഗ്ദാനം നേടിയതായി ലൂക്കോസിന്റെ സുവിശേഷത്തിൽ പറയുന്ന ആളാണ് നല്ല കള്ളൻ അഥവാ മനസ്തപിച്ച കള്ളൻ (the Good Thief or the Penitent Thief). ഗാഗുൽത്താമലയിൽ യേശുവിനൊപ്പം രണ്ടു കള്ളന്മാരെക്കൂടി കുരിശിച്ചതായി സുവിശേഷങ്ങളിൽ പരാമർശിക്കുന്നുണ്ടങ്കിലും ഇവരിൽ യേശുവിന്റെ വലതുഭാഗത്ത് ക്രൂശിക്കപ്പെട്ടിരുന്നയാളാണ് മാനസാന്തരപ്പെട്ട കള്ളനെന്നാണ് പരമ്പരാഗത വിശ്വാസം. ഇടത്തുവശത്തു ക്രൂശിക്കപ്പെട്ടവൻ മാനസാന്തരപ്പെടാത്ത കള്ളൻ (impenitent thief) എന്നും അറിയപ്പെടുന്നു.

കാനോനിക സുവിശേഷങ്ങൾ യേശുവിനൊപ്പം ക്രൂശിക്കപ്പെട്ട കുറ്റവാളികളുടെ പേരുകൾ പറയുന്നില്ലെങ്കിലും അപ്പോക്രിഫകളും പിൽക്കാല ക്രൈസ്തവലിഖിതങ്ങളും ഇവരെ പല പേരുകളിൽ പരാമർശിക്കുന്നു. പൗരസ്ത്യപാരമ്പര്യത്തിലെ "പീലാത്തോസിന്റെ നടപടികൾ" (Acts of Pilate) എന്ന കൃതി നല്ല കള്ളനെ ഡിസ്മാസ് എന്നും മനസ്തപിക്കാത്ത കള്ളനെ ഗെസ്റ്റാസ് എന്നും വിളിക്കുന്നു. പാശ്ചാത്യപാരമ്പര്യത്തിൽ ലത്തീനിലെ ചില സുവിശേഷപാഠങ്ങളിൽ ഈ കള്ളന്മാർ സൊവാത്താം, കാമ്മാ (Zoatham and Cammaa) എന്നീ പേരുകളിലും മറ്റു ചില പാഠങ്ങളിൽ ജോത്താസ്, മഗ്ഗാത്രാസ് (Joathas and Maggatras) എന്നീ പേരുകളിലും പരാമർശിക്കപ്പെടുന്നു. അറേബ്യൻ ബാല്യസുവിശേഷങ്ങൾ ടൈറ്റസും ഡുമാഖസും ആയിട്ടാണ് ഇവരെ പരാമർശിക്കുന്നത്.റഷ്യൻ സഭകളിൽ റാഖ്(rakh) എന്നും ഡിസ്മാസ് അറിയപ്പെടുന്നു.

സമാന്തരസുവിശേഷങ്ങൾ (Synoptic Gospels) മൂന്നും യേശുവിനൊപ്പം കുരിശിലേറ്റപ്പെട്ട രണ്ടു കള്ളന്മാരുടെ കാര്യം പറയുന്നുണ്ടെങ്കിലും, അവരുടെ കഥ സാമാന്യം ദീർഘമായി പറയുന്നതും കള്ളന്മാരെ വ്യത്യസ്തസ്വഭാവമുള്ളവരായി ചിത്രീകരിക്കുന്നതും ലൂക്കായുടെ സുവിശേഷത്തിൽ മാത്രമാണ്. ""അങ്ങനെ തന്നെ അവനോടുകൂടെ ക്രൂശിച്ചിരുന്ന കള്ളന്മാരും അവനെ നിന്ദിച്ചു"" (മത്തായി 27:44) എന്നും "അവർ രണ്ടു കള്ളന്മാരെ ഒരുത്തനെ വലത്തും ഒരുത്തനെ ഇടത്തുമായി അവനോടുകൂടെ ക്രൂശിച്ചു"" (മാർക്കോസ് 15:27) എന്നുമുള്ള ശുഷ്കിച്ച പരാമർശങ്ങളേ മത്തായിയും മാർക്കോസും രണ്ടു കള്ളന്മാരെക്കുറിച്ചു നൽക്കുന്നുള്ളൂ. എന്നാൽ ലൂക്കോസിന്റെ വിവരണം ഈവിധമാണ്:-

കണ്ണിൽ കണ്ടവരെ കൊള്ളയടിച്ചും കൊന്നും മരുഭൂമിയിൽ ജീവിച്ചിരുന്നവനായി സഭാപിതാവായ യോഹന്നാൻ ക്രിസോസ്തമസ് നല്ല കള്ളനെ ചിത്രീകരിക്കുന്നു. സ്വന്തം സഹോദരൻ ഉൾപ്പെടെയുള്ളവർ അയാളുടെ കൊലപാതകവാസനയുടെ ഇരകളായതായി വിശുദ്ധ ഗ്രിഗോരിയോസും പറയുന്നു. ഇത്രയും പാതകങ്ങൾ നടത്തിയിട്ടു പോലും അവസാനം മാനസാന്തരപ്പെടുകയും ക്രിസ്തുവിൽ വിശ്വാസം അർപ്പിക്കുകയും ചെയ്യുകവഴി മോക്ഷപ്രാപ്തിക്ക് അർഹനാകുന്ന നല്ല കള്ളന്റെ അനുഭവം ക്രൈസ്തവ മതാദ്ധ്യാപനത്തിലെ ഗുണപാഠകഥകളിൽ പ്രധാനമാണ്.

മേരിയും ജോസഫും ഉണ്ണിയേശുവിനെ ഹേറോദേസിൽ നിന്നു രക്ഷപെടുത്താൻ അവനോടൊപ്പം ഈജിപ്തിലേക്ക് പലായനം ചെയ്ത വേളയിൽ കൊള്ളക്കാരാൽ ആക്രമിക്കപ്പെട്ടെന്നും കൊള്ളസംഘത്തിലുണ്ടായിരുന്ന ടൈറ്റസ് എന്ന നല്ല കള്ളൻ, ഈ ദമ്പതികളെ വെറുതെ വിടാൻ സഹകൊള്ളക്കാരനെ പ്രേരിപ്പിച്ചു എന്നും അറബ് ബാല്യ സുവിശേഷങ്ങൾ പറയുന്നു.

ഒരിക്കലും ഔദ്യോഗികമായി വാഴ്ത്തപ്പെട്ടിട്ടിലെങ്കിലും നല്ല കള്ളനെ ചില ഗ്രന്ഥങ്ങൾ "വിശുദ്ധ ഡിസ്മാസ്" എന്നു വിളിക്കുന്നുണ്ട്. ക്രിസ്തീയപാരമ്പര്യങ്ങളിൽ ചിലത് ഇദ്ദേഹത്തെ പുണ്യപദവി കല്പിച്ച് പ്രകീർത്തിക്കുന്നു. കത്തോലിക്കാസഭയിൽ വിശുദ്ധമറിയത്തിന്റെ അമലോദ്ഭവത്തിരുനാളായ മാർച്ച് 25-ആം തീയതി നല്ല കള്ളന്റെ അനുസ്മരണ ദിനമായും കണക്കാക്കപ്പെടുന്നു.ഡിസ്മാസിന്റെ സ്മരാണർഥം നിരവധി പള്ളികളും പട്ടണങ്ങളും നാമകരണം ചെയ്യപ്പെട്ടിരിക്കുന്നു. തടവുകാർ നിർമ്മിച്ച "നല്ല കള്ളന്റെ പള്ളി" കാനഡയിൽ ഒന്റാറിയോ പ്രവിശ്യയിലെ കിങ്സ്റ്റൻ രൂപതയിലുണ്ട്.

ഈജിപ്തിലേക്കു പലായനം ചെയ്യുന്നതിനിടെ 'തിരുക്കുടുംബം' രണ്ടു കള്ളന്മാരെ കണ്ടുമുട്ടുന്ന കഥ അറേബ്യൻ ബാല്യകാലസുവിശേഷത്തിൽ:-


</doc>
<doc id="266877" url="https://ml.wikipedia.org/wiki?curid=266877" title="ഭാരതീയ വിചാര കേന്ദ്രം">
ഭാരതീയ വിചാര കേന്ദ്രം

1982 ഒക്ടോബർ 27-ന് വിജയദശമി ദിനത്തിലാണ് ഭാരതീയ വിചാര കേന്ദ്രം സ്ഥാപിതമായത്. തിരുവനന്തപുരം സംസ്കൃതി ഭവൻ ആസ്ഥാനമാക്കിയാണ് ഭാരതീയ വിചാര കേന്ദ്രം പ്രവർത്തിച്ചു വരുന്നത്. രാഷ്ട്രീയ സ്വയംസേവക സംഘത്തിന്റെ കേരളത്തിലെ പ്രവർത്തനങ്ങൾക്ക് സമാരംഭം കുറിച്ച ദത്തോപാന്ത് ഠേംഗ്ഡി യുടെ നേതൃത്വത്തിൽ ആയിരുന്നു ഭാരതീയ വിചാര കേന്ദ്രത്തിനു തുടക്കം കുറിച്ചത്. ഹിന്ദുത്വ ചിന്തകനും ആദ്യകാല ആർ.എസ്.എസ് പ്രചാരകൻമാരിൽ ഒരാളുമായ പി. പരമേശ്വരൻ ആണ് ഭാരതീയ വിചാര കേന്ദ്രത്തിൻറെ സ്ഥാപകൻ. 

ഇന്ന് സർവ്വകലാശാലാതലത്തിൽ അംഗത്വം ലഭിച്ചിട്ടുള്ള ഒരു പഠന ഗവേഷണ കേന്ദ്രം ആണിത്. .
ഡോക്ടർ കെ മാധവൻ കുട്ടി വളരെക്കാലം സംസ്ഥാന അധ്യക്ഷനായി പ്രവർത്തിച്ചിട്ടുണ്ട്. വി മഹേഷ്‌ ആണ് കേന്ദ്രത്തിന്റെ സംഘടനാ കാര്യദർശി.
ഭഗവദ്ഗീതയുടെ കാലിക പ്രസക്തി മനസ്സിലാക്കി അത് ജനങ്ങളിലേക്ക് എത്തിക്കാനായി കേരള വ്യാപകമായി ഒരു പ്രചാരണ പരിപാടിക്ക് രൂപം കൊടുത്തു.
ഗീത സ്വാധ്യായ സമിതി എന്നപേരിൽ സംഘടനാ സ്വഭാവം ഉണ്ടാക്കി പരിപാടികൾ നടത്തുന്നു.
പഞ്ചായത്ത് തലത്തിലും മേഖല തലത്തിലും ഗീത സംഗമങ്ങൾ നടത്തി. 2000ൽ തിരുവനന്തപുരത് വെച്ച് അന്താരാഷ്ട്ര ഗീത സമ്മേളനം നടത്തി. ടിബറ്റൻ ആത്മീയ നേതാവ് ദലൈലാമ ആയിരുന്നു മുഖ്യ അതിഥി.

പ്രഗതി എന്ന ആനുകാലിക ഗവേഷണ പ്രസിദ്ധീകരണം 1979-ൽ ആരംഭിച്ചു.


</doc>
<doc id="266880" url="https://ml.wikipedia.org/wiki?curid=266880" title="ഗാളിമൈമസ്">
ഗാളിമൈമസ്

ഒർനിതൊമിമിഡ് എന്ന ജെനുസിൽ പെട്ട ദിനോസർ ആണ് ഗാളിമൈമസ്. ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ആണ് . ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് . നിരവധി ഫോസ്സിലുകൾ ഇവയുടെ കിട്ടിയിടുണ്ട് ഇതിൽ പൂർണ വളർച്ച എത്തിയവ മുതൽ കുഞ്ഞുങ്ങൾ വരെ ഉണ്ട് .

ഏകദേശം 8 മീറ്റർ നീളമുണ്ടായിരുന്ന ഇവ ഈ ജെനുസിലെ ഏറ്റവും വലിയവ ആയിരുന്നു. ചെറിയ തലയും പല്ലുകൾ ഇല്ലാത്ത കൊക്കും വലിയ കണ്ണുകളും നീണ്ട കഴുത്തും ഉണ്ടായിരുന്ന ഇവയുടെ പേരിന്റെ അർഥം കോഴിയെ അനുകരിക്കുന്ന എന്ന് ആണെക്കിലും ഇവയ്ക്ക് ഇന്ന് ജീവിചിരിക്കുന്നവയിൽ ഒട്ടക പക്ഷിയോടും എമുവിനോടും ആണ് സാമ്യം.

ജുറാസ്സിക് പാർക്ക്‌ എന്ന സിനിമയിൽ ഇവയുടെ ഒരു കൂട്ടത്തെ ചിത്രീകരിചിടുണ്ട് .



</doc>
<doc id="266884" url="https://ml.wikipedia.org/wiki?curid=266884" title="എം.കെ. കേശവൻ">
എം.കെ. കേശവൻ

എം.കെ. കേശവൻ 1977-ൽ അഞ്ചാം കേരള നിയമസഭയിലേക്ക് വൈക്കത്തു നിന്നും തിരഞ്ഞെടുക്കപ്പെട്ടു. വൈക്കത്തു നിന്നും തന്നെ ആറും ഏഴും പത്തും നിയമസഭകളിലേക്ക് തിരഞ്ഞെടുക്കപ്പെട്ടിട്ടുണ്ട്.

1936-ൽ ജനിച്ചു.
1997 ജൂലൈ 10-ന് മരണം.


</doc>
<doc id="266889" url="https://ml.wikipedia.org/wiki?curid=266889" title="പി.കെ. രാഘവൻ">
പി.കെ. രാഘവൻ

മൂന്നാം കേരള നിയമസഭയിലെ സാമാജികനാണ് പി.കെ. രാഘവൻ. 1967-ൽ പത്തനാപുരത്തു നിന്നാണ് ആദ്യമായി നിയമസഭയിലേക്ക് തിരഞ്ഞെടുക്കപ്പെട്ടത്. 1970-ൽ നാലാം നിയമസഭയിലേക്കും പത്തനാപുരത്തു നിന്ന് വിജയിച്ചു. 1987-ലെ എട്ടാം നിയമസഭയിലേക്ക് വൈക്കത്തു നിന്നും തിരഞ്ഞെടുക്കപ്പെട്ടു.

1934 ഏപ്രിൽ 23-ന് ജനിച്ചു. 2005 ഓഗസ്റ്റ് 19-ന് മരണം


</doc>
<doc id="266893" url="https://ml.wikipedia.org/wiki?curid=266893" title="നെല്ലെലി">
നെല്ലെലി

റാറ്റസ് ജനുസിലെ ഒരിനം എലിയാണ് കേരള എലി അഥവാ നെല്ലെലി . തൃശൂർ, ആലപ്പുഴ, തിരുവനന്തപുരം എന്നീ ജില്ലകളിൽ നിന്നാണ് ഇവയെ കണ്ടു കിട്ടിയിട്ടുള്ളത്. വംശനാശ ഭീഷണി ഉള്ള ജീവികളുടെ പട്ടികയിൽ ആണ് ഇവയെ ഉൾപ്പെടുത്തിയിട്ടുള്ളത്. രാത്രി സഞ്ചാരി ആയ എലിയാണ് ഇവ.



</doc>
<doc id="266894" url="https://ml.wikipedia.org/wiki?curid=266894" title="കെ.കെ. ബാലകൃഷ്ണൻ">
കെ.കെ. ബാലകൃഷ്ണൻ

കേരളത്തിലെ മുൻമന്ത്രിയും കോൺഗ്രസ് നേതാവുമായിരുന്നു കെ.കെ. ബാലകൃഷ്ണൻ. വൈക്കം മണ്ഡലങ്ങളിൽ നിന്നും നിയമസഭാ തെരഞ്ഞെടുപ്പിൽ വിജയിച്ചിട്ടുണ്ട്.

ഹരിജനക്ഷേമം, ജലസേചനം, ഗതാഗതം എന്നീ വകുപ്പുകളുടെ മന്ത്രിയായിരുന്നു.

1927 ജൂൺ 20-ന് ജനിച്ചു. 2000 ആഗസ്റ്റ് 31-ന് മരണം. പി.സി. രുക്മിണിയായിരുന്നു ഭാര്യ. അഞ്ച് മക്കളുണ്ട്. 


പി.സി. രുക്മിണിയാണ് ഭാര്യ.


</doc>
<doc id="266899" url="https://ml.wikipedia.org/wiki?curid=266899" title="പി. നാരായണൻ">
പി. നാരായണൻ

പത്താം നിയമസഭയിലെ വൈക്കം സാമാജികനായിരുന്ന എം.കെ. കേശവന്റെ മരണത്തെത്തുടർന്ന് 1998 മാർച്ച് 2-ന് നടന്ന ഉപതിരഞ്ഞെടുപ്പിൽ പി. നാരായണൻ വിജയിച്ചു. 2001-ലെ നിയമസഭാ തിരഞ്ഞെടുപ്പിലും വൈക്കത്തു നിന്നും വിജയിച്ചിട്ടുണ്ട്. തിരുവിതാംകൂർ ദേവസ്വം ബോർഡ് അംഗമായും പ്രവർത്തിച്ചിട്ടുണ്ട്.

1951 ജനുവരി 31-ന് ജനിച്ചു.


</doc>
<doc id="266903" url="https://ml.wikipedia.org/wiki?curid=266903" title="കെ. അജിത്">
കെ. അജിത്

2006-ലെ നിയമസഭാ തിരഞ്ഞെടുപ്പിൽ വൈക്കത്തു നിന്നും കെ. അജിത് തിരഞ്ഞെടുക്കപ്പെട്ടു. 2011-ലെ തിരഞ്ഞെടുപ്പിൽ പതിമൂന്നാം നിയമസഭയിലേക്ക് വൈക്കത്തു നിന്നും ജയിച്ചു.

എം.കെ. കേശവന്റേയും തങ്കമ്മയുടേയും പുത്രനായി 1971 മേയ് 25ന് വൈക്കത്ത് ജനിച്ചു. ഭാര്യ സിന്ധു, ഒരു മകളുണ്ട്.


</doc>
<doc id="266907" url="https://ml.wikipedia.org/wiki?curid=266907" title="രാഘവൻ">
രാഘവൻ

1941 ഡിസംബർ 12-ന് ആലിങ്കൽ ചാത്തുക്കുട്ടിയുടെയും കല്യാണിയുടെയും മകനായി കണ്ണൂരിലെ തളിപ്പറമ്പിൽ പൂക്കോത്തു തെരുവിൽ രാഘവൻ ജനിച്ചു.

തളിപ്പറമ്പിലെ മൂത്തേടത്ത് ഹൈസ്കൂളിൽ സ്കൂൾവിദ്യാഭ്യാസം പൂർത്തിയാക്കിയ ശേഷം കോഴിക്കോട് ഗുരുവായൂരപ്പൻ കോളേജിലും പഠിച്ചു. മധുരയിലെ ഗ്രാമീണ ഇൻസ്റ്റിട്യൂട്ടിൽ നിന്നും റൂറൽ എഡ്യൂക്കേഷനിൽ ബിരുദം നേടിയ രാഘവൻ ഡൽഹിയിലെ നാഷണൽ സ്കൂൾ ഓഫ് ഡ്രാമയിൽ നിന്ന് ഡിപ്ലോമയും കരസ്തമാക്കി.

പ്രീ-യൂണിവേഴ്സിറ്റിക്കു ശേഷം രണ്ടു വർഷം ടാഗോർ കലാസമിതിയിൽ നടനായി. മംഗലാപുരം, കൂർഗ്, മർക്കാറാ തുടങ്ങി കേരളത്തിനു പുറത്തും നാടകം അവതരിപ്പിച്ചു. കന്നഡയിൽ "ഓരുകെ മഹാസഭ്യ" എന്ന ചലച്ചിത്രം ചെയ്തു. പിന്നീട് "ചൗക്കട ദ്വീപ്" എന്ന കന്നഡ ചിത്രത്തിൽ നായകനായി അഭിനയിച്ചു. 1968-ൽ പുറത്തുവന്ന "കായൽക്കരയിൽ" ആണ് രാഘവന്റെ ആദ്യ മലയാള ചിത്രം. അതിനുശേഷം അഭയം, ചെമ്പരത്തി എന്നീ ചിത്രങ്ങളിൽ കൂടി അഭിനയിച്ചു. നൂറോളം ചിത്രങ്ങളിൽ ഇതിനോടകം അദ്ദേഹം അഭിനയിച്ചിട്ടുണ്ട്.

ദൂരദർശൻ ആദ്യം സംപ്രേഷണം ചെയ്ത "ഇവരും മനുഷ്യരാണ്" എന്ന പരമ്പരയിൽ രാഘവൻ ആയിരുന്നു നായകൻ. "കൈരളിവിലാസം ലോഡ്ജ്" രണ്ടാമത്തെ പരമ്പരയും.

ജിഷ്ണുവും ജോത്സനയും രാഘവന്റെ മക്കളാണ്. ജിഷ്ണു ചലച്ചിത്രനടനാണ്. ഭാര്യ ശോഭ. സിനീമയുടെ തിരക്കുകളിൽ നിന്നെല്ലാം മാറി രാഘവൻ ഇപ്പോൾ വിശ്രമജീവിതം നയിക്കുന്നു.



</doc>
<doc id="266919" url="https://ml.wikipedia.org/wiki?curid=266919" title="ആന്തരികാസ്ഥികൂടം">
ആന്തരികാസ്ഥികൂടം

കരയിൽ അധിവസിക്കുന്ന, ഷഡ്പദജീവികൾ ഉൾപ്പെടാത്ത മിക്ക ജന്തുക്കളിലും പേശികൾ, രക്തക്കുഴലുകൾ എന്നിവ കൊണ്ട് പൊതിഞ്ഞിരിക്കുന്ന അസ്ഥികൂടമാണ് ആന്തരാസ്ഥികൂടം. ആന്തരാസ്ഥികൂടം വഴക്കമുള്ള ശരീരചലനങ്ങൾക്ക് കാരണമാകുന്നു. കൂടാതെ ശരീരവളർച്ചയ്ക്കും വികാസത്തിനും ആന്തരാസ്ഥികൂടം സഹായിക്കുന്നു. മനുഷ്യരുൾപ്പെടെയുള്ള സസ്തനികളിലും ഉരഗങ്ങളിലും ഉഭയജീവികളിലും ആന്തരാസ്ഥികൂടത്തിന്റെ സാന്നിദ്ധ്യമുണ്ട്. അസ്ഥികളും തരുണാസ്ഥികളുമാണ് ഇവ നിർമ്മിക്കുന്നതിന് സഹായകമാവുക.


</doc>
<doc id="266921" url="https://ml.wikipedia.org/wiki?curid=266921" title="ഗോൾഗി വസ്തുക്കൾ">
ഗോൾഗി വസ്തുക്കൾ

മാംസ്യങ്ങളുടെ കൈമാറ്റത്തിനും (Packaging) ബാഹ്യസ്രാവ്യവെസിക്കിളുകളുടെ (Exocytotic vesicles)ഉത്പാദനത്തിനും കോശസ്തരവൈവിധ്യവൽക്കരണത്തിനും (Cell membrane differentiation) ആവശ്യമായ സ്തരജാലികയാണ് ഗോൾഗി വസ്തുക്കൾ. ഇവ ഗോൾഗി അപ്പാരറ്റസ്, ഗോൾഗി കോംപ്ലക്സ് എന്നിങ്ങനെ വിവിധ പേരുകളിൽ അറിയപ്പെടുന്നു. സസ്യങ്ങളിലേയും താഴ്ന്ന പടിയിലുള്ള ജന്തുക്കളിലേയും ഗോൾഗി വസ്തുക്കൾ ഗോൾഗി ബോഡി അഥവാ ഡിക്റ്റിയോസോം (Dictyosome) എന്നറിയപ്പെടുന്നു. നിരവധി അറകളും സമാന്തരരീതിയിലുള്ള പരന്ന, സ്തരത്താൽ പൊതിഞ്ഞ വെസിക്കിളുകളും ഉൾപ്പെടുന്ന കോശാംഗങ്ങളാണിവ. Golgi–Holmgren apparatus, Golgi–Holmgren ducts, Golgi–Kopsch apparatus എന്നീ വിവിധ പേരുകൾ ഇവയ്ക്ക് നൽകപ്പെട്ടിരുന്നു.1910 ലാണ് ഗോൾഗി അപ്പാരറ്റസ് എന്ന പേര് ഉപയോഗിക്കപ്പെടുന്നത്.

ഇറ്റാലിയൻ നാഡീഗവേഷകനായ കാമില്ലോ ഗോൾഗി (Camillo Golgi) യാണിത് 1897- ൽ കണ്ടെത്തുന്നത്. 1898 ഏപ്രിൽ 19ന് മെഡിക്കൽ സൊസൈറ്റി ഓഫ് പാവിയയിലെ (Medical Society of Pavia)നടന്ന മാറ്റിംഗിലാണ് ഇത് അദ്ദേഹം പ്രഖ്യാപിക്കുന്നത്. 1898 ൽ ഗോൾഗി വസ്തുക്കൾ എന്ന പേര് നിലവിൽ വന്നു. ബാൺ മൂങ്ങകളിലെ (Barn Owl) മസ്തിഷ്കത്തിലെ സെറിബ്രൽ കോർട്ടക്സ് എന്ന ഉപരികോശനിരകളിലെ പുർക്കിൻഷെ (Purkinje cells) കോശങ്ങളിൽ സിൽവർ സ്റ്റെയിൻ ഉപയോഗിച്ച് കറുപ്പുനിറത്തിൽ ആന്തര സ്തരജാലിക അദ്ദേഹം നിരീക്ഷിച്ചു. Apparato reticolare interno അഥവാ ആന്തര റെട്ടിക്കുലാർ അപ്പാരറ്റസ് എന്ന് ഇതിന് പേരിട്ടു. ഇത് നാഡീവിജ്ഞാനീയശാഖയിൽ ഗോൾഗി കോൺട്രവേഴ്സി എന്ന സംവാദത്തിന് തിരികൊളുത്തി. കോശദ്രവ്യത്തിൽ കേവലം ഓപ്റ്റിക്കൽ ഇല്യൂഷൻ മാത്രമാണിതെന്നായിരുന്നു അന്നത്തെ ധാരണ. ഇലക്ട്രോൺ മൈക്രോസ്കോപ്പിക് പഠനങ്ങളെത്തുന്നതുവരെ ഈ വാദം തുടർന്നിരുന്നു. എസ്.ആർ. കാജൽ (S. R. Cajol) പിന്നീട് സ്റ്റെയിനിംഗ് വിദ്യയിൽ പരിഷ്കരണങ്ങൾ വരുത്തിയതിന്റെ ഫലമായി ശാസ്ത്രീയമായി ഗോൾഗി വസ്തുക്കളുടെ സാന്നിദ്ധ്യം തെളിയിക്കപ്പെട്ടു. 1906 ൽ കാമില്ലോ ഗോൾഗിയ്ക്കും എസ്. ആർ. കാജലിനും ഇതിന് നോബൽ സമ്മാനം ലഭിച്ചു.
സ്രാവ്യശേഷിയുള്ള കോശങ്ങളിൽ ഇവയുടെ എണ്ണം കൂടുതലാണ്. പൊതുവേ യൂക്കാരിയോട്ടിക് കോശങ്ങളിലാണ് ഇവ കാണപ്പെടുന്നതെങ്കിലും ചിലയിനം ഫംഗസുകൾ, ബ്രയോഫൈറ്റുകളുടേയും പ്റ്റെറിഡോഫൈറ്റുകളുടേയും പുംബീജകോശങ്ങൾ, സസ്യങ്ങളിലെ പൂർണ്ണവളർച്ചയെത്തിയ സീവ് കുഴലുകൾ, ജന്തുക്കളിലെ പൂർണ്ണവളർച്ചയെത്തിയ പുബീജകോശങ്ങൾ, ചുവന്ന രക്തകോശങ്ങൾ എന്നിവയിൽ ഇവ കാണപ്പെടുന്നില്ല. പ്രോകാരിയോട്ടിക കോശങ്ങളിൽ (മൈക്കോപ്ലാസ്മ, ബാക്ടീരിയ, നീലഹരിത ആൽഗ എന്നിവയിൽ) ഇവ കാണപ്പെടുന്നില്ല. 

ചോളത്തിന്റെ വേരിൽ നൂറുകണക്കിനും ആൽഗകളുടെ റൈസോയിഡ് (ശരീരം) ശരീരകോശങ്ങളിലോരോന്നിലും ഏകദേശം 25000 ലധികവും ഗോൾഗി വസ്തുക്കളുണ്ട്. ജന്തുക്കളിൽ പാരമീബ സ്പീഷീസിൽ (Paramoeba) രണ്ട് ഗോൾഗി അപ്പാരറ്റസുകളുണ്ട്. കരൾകോശങ്ങളിൽ ഇവയുടെ എണ്ണം അൻപതോളം വരും. ഉയർന്നതരം സസ്യങ്ങളിലെ കോശങ്ങളിൽ ഇവ കോശദ്രവ്യത്തിൽ ചിതറിക്കാണപ്പെടുന്നു. എന്നാൽ ജന്തുകോശങ്ങളിൽ ഇവയുടെ വിതരണം നിയതസ്ഥാനങ്ങളിലാണ്. നാഡീകോശങ്ങളിൽ മർമ്മത്തെ വൃത്താകൃതിയിൽ പൊതിയുന്ന സ്ഥാനത്തും തൈറോയിഡ് കോശങ്ങളിൽ മർമ്മത്തിനും കോശപരിധിയ്ക്കുമിടയിലും ഇവ കാണപ്പെടുന്നു.

സസ്യ- ജന്തുകോശങ്ങളിൽ ഇവയ്ക്ക് സമാനഘടനയാണ്. എന്നാൽ സവിശേഷ പ്ലിയോമോർഫിസം ഇവ കാണിക്കുന്നു. ചില കോശങ്ങളിൽ ഇവ അടുക്കിയൊതുക്കിയും (Compact and limited)ചിലവയിൽ ചിതറി, വലപോലെയും (Reticular) ഇവ കാണപ്പെടുന്നു. പരസ്പരബന്ധിതമായ കുഴലുക‍ൾ (Tubues), വെസിക്കിളുകൾ (Vesicles), സിസ്റ്റർനേ (Cisternae) എന്നിവ പൊതുവിൽ ഗോൾഗി അപ്പാരറ്റസിലുണ്ട്. ഡി. ജെ. മോർ (D.J.Morre (1977)) ന്റെ വർഗ്ഗീകരണമനുസരിച്ച് സിസ്റ്റർനേയാണ് ഏറ്റവും ലഘുവായ ഗോൾഗി യൂണിറ്റ്. സ്തരം കൊണ്ടുപൊതിഞ്ഞ ഈ അറയിൽ സ്രവങ്ങളും മറ്റ് വസ്തുക്കളും കാണപ്പെടുന്നു. നിരവധി സിസ്റ്റേർനേകൾ ഒന്നിച്ചടുക്കി ലാമെല്ല പോലെ കാണപ്പെട്ടാൽ അവ ഡിക്ടിയോസോം എന്നറിയപ്പെടുന്നു. ഒരു കൂട്ടം ഡിക്റ്റിയോസോമുകൾ ചേർന്ന് കോശത്തിന്റെ ഗോൾഗി അപ്പാരറ്റസാകുന്നു. 
1 മൈക്രോമീറ്റർ വലിപ്പമുള്ള, പരന്ന, സമാന്തരരീതിയിൽ ഒന്നിനുമുകളിലൊന്നായടുക്കിയിട്ടുള്ള പ്ളേറ്റുകളാണിവ. ഓരോ സിസ്റ്റേർനേയും 7.5 നാനോമീറ്റർ കനമുള്ള യൂണിറ്റ് മെംബ്രേയ്ൻ (സ്തരം) കൊണ്ട് പൊതിഞ്ഞിരിക്കുന്നു. ഓരോ സിസ്റ്റേർനേ ലാമെല്ലയിലും (സിസ്റ്റേർനേ കൂട്ടം) സിസ്റ്റേർനേകൾക്കിടയ്ക്ക് 20 മുതൽ 30 വരെ നാനോമീറ്റർ വരുന്ന സ്ഥലമുണ്ട്. ഇതിൽ ദണ്ഡുകൾ പോലുള്ള തന്തുക്കളുമുണ്ട്. അഞ്ചുമുതൽ ആറുവരെ സിസ്റ്റേർനേകൾ ജന്തുകോശങ്ങളിൽ കൂടിച്ചേർന്ന് ഡിക്റ്റിയോസോമുണ്ടാകുന്നു. സസ്യകോശങ്ങളിൽ ഇരുപതോ അതിലധികമോ സിസ്റ്റേർനേകൾ ചേർന്നാണിതുണ്ടാകുന്നത്. ഓരോ സിസ്റ്റേർനേയും വക്കുഭാഗം കൊണ്ട് ചെറുതായി വളഞ്ഞിരിക്കുന്നതിനാൽ ഡിക്റ്റിയോസോം മുഴുവനും നേരിയ വളവുകാണിക്കുന്നു. ഡിക്റ്റിയോസോമിന്റെ കോൺവെക്സ് ഉപരിതലത്തിലെ സിസ്റ്റേർനേ പ്രോക്സിമൽ അഥവാ ഫോമിംഗ് അഥവാ cis-face എന്നറിയപ്പെടുന്നു. കോൺകേവ് വശത്തേത് ഡിസ്റ്റൽ അഥവാ trans-face എന്നും. സിസ്-ഫേയ്സ് സാധാരണഗതിയിൽ മർമ്മത്തിനടുത്തേയ്ക്കോ പരുക്കൻ അന്തർദ്രവ്യജാലികയ്ക്കടുത്തേയ്ക്കോ (RE-Rough Endoplasmic Reticulum) തിരിഞ്ഞിരിക്കും. ഇവിടെ RE-യോടുചേർന്ന് റൈബോസോമുകളുണ്ടാകില്ല. ഈ RE, transitional RE എന്നറിയപ്പെടുന്നു. ട്രാൻസ്-ഫേയ്സ് പ്ലാസ്മാ സ്തരത്തിനടുത്തേയ്ക്ക് തിരിഞ്ഞിരിക്കുന്നു. ഇതിനാൽ ഗോൾഗി വസ്തുക്കൾക്ക് ഒരു cis-trans axis ഉണ്ടെന്നുപറയാം. 
30 മുതൽ 50 വരെ നാനോമീറ്റർ കനമുള്ള ട്യൂബ്യൂളുകൾ, ബന്ധപ്പെട്ട വെസിക്കിളുകൾ എന്നിവ ചേർന്നതാണിവ. ഇവ ഡിക്റ്റിയോസോമിനെ പൊതിഞ്ഞുകാണപ്പെടുന്നു. 
60 നാനോമീറ്റർ കനമുള്ള വെസിക്കിളുകളെ മൂന്നായി തരംതിരിക്കാം.
a. ട്രാൻസിഷണൽ വെസിക്കിളുകൾ- ER ൽ നിന്ന് ഗോൾഗിയുടെ cis-face ലേയ്ക്ക് പോകുന്നവയാണിവ. ക്രമേണ ഇവയും പുതിയ സിസ്റ്റേർനേയാകുന്നു.
b. സെക്രീറ്ററി വെസിക്കിളുകൾ- സിസ്റ്റേർണേയുടെ മാർജിനുകളിൽ നിന്ന് പോകുന്നവ. ഗോൾഗികൾക്കും പ്ലാസ്മാസ്തരത്തിനുമിടയിൽ കാണപ്പെടുന്നു.
c. ക്ലാത്രിൻ കോട്ടട് വെസിക്കിളുകൾ- (Clathrin Coated vesicles)- 50 മൈക്രോമീറ്റർ വ്യാസമുള്ള ഇവ ഗോളാകൃതിയിലുള്ള വളർച്ചകളാണ്. ട്യൂബ്യൂളുകളുടെ അഗ്രങ്ങളിലാണിവയുള്ളത്.
ജി.ഇ.ആർ.എൽ റീജിയൺ GERL Region
സസ്യ-ജന്തുകോശങ്ങളിലെ അൻർദ്രവ്യജാലികയെയും (ER) പ്ലാസ്മാ സ്തരത്തേയും ഗോൾഗിയിലെ വെസിക്കിളുകൾ പരസ്പരം ബന്ധിപ്പിക്കുന്നു. Trans-face ലേയ്ക്ക് ട്രാൻസ് റെട്ടിക്കുലാർ ഗോൾഗി അഥവാ GERL(ഗോൾഗി+smooth ER+ലൈസോസോം) എന്ന ഘടനയുണ്ട്. ഇതിൽ ആസിഡ് ഫോസ്ഫ്ഫറ്റേയ്സ് എന്ന രാസാഗ്നി (എൻസൈം) അതിന്റെ ആദ്യസാന്നിദ്ധ്യം കാണിക്കുന്നു. പ്രൈമറി ലൈസോസോമുകളുടെ ഉത്പാദനം, മെലാനിൻ ഗ്രാന്യൂളുകളുടെ ഉത്പാദനം ഇവ ഇവിടെ നടക്കുന്നു. 
കോശത്തിന്റെ ട്രാഫിക് പോലീസ് എന്നാണ് ഗോൾഗി വെസിക്കിളുകൾ അറിയപ്പെടുന്നത്. കോശമാംസ്യങ്ങളെ വേർതിരിക്കുന്നതിനും (Sorting) കൃത്യമായ ലക്ഷ്യങ്ങളിലേയ്ക്ക് അയയ്ക്കുന്നതിനും (Direct) ഇവയ്ക്ക് പ്രാധാന്യമുണ്ട്. ഗോൾഗി അപ്പാരറ്റസ് പൊതുവേ പദാർത്ഥങ്ങളുടെ സ്വീകരണകേന്ദ്രം, പാക്കേജിംഗ് കേന്ദ്രം, അയയ്ക്കൽ കേന്ദ്രം (Dispatch) എന്നിവയായി പ്രവർത്തിക്കുന്നു. 
പ്രൈമറി, സെക്കൻഡറി (പ്രാഥമിക, ദ്വിതീയ) കോശഭിത്തികളുടെ നിർമ്മാണത്തിനുപയോഗിക്കുന്ന വിവിധ രാസവസ്തുക്കളുടെ നിർമ്മാണത്തിന് ഇവ സഹായിക്കുന്നു. ഗ്ലൈക്കോപ്രോട്ടീനുകൾ, കൊഴുപ്പുകൾ, പെക്റ്റിനുകൾ, സെല്ലുലോസ്, ലിഗ്നിൻ എന്നിവ ഇതിലുൾപ്പെടുന്നു. കൂടാതെ സെൽ പ്ലേറ്റ് (കോശഭിത്തി ഫലകം) ഉണ്ടായി, മൈറ്റോസിസിലും (ക്രമഭംഗം) മിയോസിസിലും (ഊനഭംഗം) കോശഭിത്തിയുടെ വിഭജനത്തിന് ഇവ സഹായിക്കുന്നു. 


</doc>
<doc id="266925" url="https://ml.wikipedia.org/wiki?curid=266925" title="വാജിദ് അലി ഷാ">
വാജിദ് അലി ഷാ

അവധിലെ അവസാനത്തെ നവാബായിരുന്നു വാജിദ് അലി ഷാ (, ജീവിതകാലം: 1822 ജൂലൈ 30 – 1887 സെപ്റ്റംബർ 1). ഇദ്ദേഹത്തിന്റെ ഭരണകാലത്താണ് ദുർഭരണം ആരോപിച്ച് ദത്തപഹാരനയത്തിലെ വ്യവസ്ഥ പ്രകാരം 1856 ഫെബ്രുവരിയിൽ അവധിനെ ബ്രിട്ടീഷ് സാമ്രാജ്യത്തോട് ചേർത്തത്.
ഭരണാധികാരി എന്നതിനു പുറമേ കവിയും നർത്തകനുമായിരുന്നു അദ്ദേഹം.

സുഖലോലുപമായ ജീവിതമാണ് വാജിദ് അലി ഷാ നയിച്ചിരുന്നത്. അദ്ദേഹത്തിന്റെ "ഇഷ്ഖ് നാമ (പ്രേമചരിതം)" എന്നൊരു വലിയ സമാഹാരം ബ്രിട്ടനിലെ വിൻസർ കോട്ടയിലെ രാജകീയ ഗ്രന്ഥശാലയിലുണ്ട്. വാജിദ് അലി ഷായുടെ നൂറുകണക്കിന് വരുന്ന പ്രേമഭാജനങ്ങളുടെ പൂർണ്ണകായചിത്രങ്ങൾ ഇതിലടങ്ങിയിരിക്കുന്നു. ഓരോ താളിലും അവരുടെ ഗുണങ്ങൾ പ്രകീർത്തിക്കുന്ന ചെറിയ കവിതകളുമുണ്ട്.


</doc>
<doc id="266928" url="https://ml.wikipedia.org/wiki?curid=266928" title="ജെഫേർസൺ ഡേവിസ്">
ജെഫേർസൺ ഡേവിസ്

1861ൽ യു.എസ്സിൽ നിന്നും വിഘടിച്ചു മാറിയ തെക്കൻ സംസ്ഥാനങ്ങൾ ചേർന്നു രൂപവത്കരിച്ച ഗവൺമെന്റാണ് 'കോൺഫെഡറേറ്റ് സ്റ്റേറ്റ്സ് ഓഫ് അമേരിക്ക'. കോൺഫെഡറേറ്റ് സ്റ്റേറ്റ്സ് ഓഫ് അമേരിക്കയുടെ പ്രസിഡണ്ടായിരുന്നു, ജെഫേർസൺ ഡേവിസ്


</doc>
<doc id="266932" url="https://ml.wikipedia.org/wiki?curid=266932" title="ആർതുറോ റിപ്സ്റ്റെയിൻ">
ആർതുറോ റിപ്സ്റ്റെയിൻ

മെക്സിക്കൻ ചലച്ചിത്ര സംവിധായകനാണ് ആർതുറോ റിപ്സ്റ്റെയിൻ (ജനനം : 13 ഡിസംബർ 1943). 
ലൂയി ബുനുവേലിന്റെ സഹായിയായി പ്രവർത്തിച്ചിട്ടുള്ള റിപ്സ്റ്റെയിൻ, 1965 ൽ കാർലോസ് ഫുവെന്തസിന്റെയും മാർകേസിന്റെയും രചനയുടെ ചലച്ചിത്ര ഭാഷ്യമായ "Tiempo de Morir" സംവിധാനം ചെയ്ത് ചലച്ചിത്ര മേഖലയിലെത്തി. അദ്ദേഹത്തിന്റെ സെഡക്ഷൻ എന്ന ചിത്രം 12 ാമത് മോസ്കോ ചലച്ചിത്രോത്സവത്തിൽ പ്രദർശിപ്പിച്ചിരുന്നു. 1997 ൽ നാഷണൽ പ്രൈസ് ഫോർ ആർട്സ് ആന്റ് സയൻസ് പുരസ്കാരം നേടി. 

18 മത് കേരള രാജ്യാന്തര ചലച്ചിത്രമേളയുടെ ജൂറി അധ്യക്ഷനാണ്.




</doc>
<doc id="266940" url="https://ml.wikipedia.org/wiki?curid=266940" title="സൈക്കോട്രിയ ചിമ്പോറസെൻസിസ്">
സൈക്കോട്രിയ ചിമ്പോറസെൻസിസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ചിമ്പോറസെൻസിസ് - Psychotria chimboracensis. ഇത് ഇക്വഡോറിൽ സ്വാഭാവികമായി കാണപ്പെടുന്നു. 



</doc>
<doc id="266943" url="https://ml.wikipedia.org/wiki?curid=266943" title="സൈക്കോട്രിയ ക്ലാരെൻഡോനെൻസിസ്">
സൈക്കോട്രിയ ക്ലാരെൻഡോനെൻസിസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ക്ലാരെൻഡോനെൻസിസ് - Psychotria clarendonensis. ഇത് ജമൈക്കയിൽ തദ്ദേശീയമായി കാണപ്പെടുന്നു. ഇന്നിവ വം,ശനാശത്തിന്റെ വക്കിലാണ്.



</doc>
<doc id="266945" url="https://ml.wikipedia.org/wiki?curid=266945" title="സൈക്കോട്രിയ ക്ലൂസിയോയിഡ്സ്">
സൈക്കോട്രിയ ക്ലൂസിയോയിഡ്സ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ക്ലൂസിയോയിഡ്സ് - Psychotria clusioides. ഇത് ഇക്വഡോറിൽ തദ്ദേശീയമായി കാണപ്പെടുന്നു. ആവാസവ്യവസ്ഥയിൽ ഇവ വംശനാശം നേരിടുന്നു. 



</doc>
<doc id="266947" url="https://ml.wikipedia.org/wiki?curid=266947" title="സൈക്കോട്രിയ കളറേറ്റ">
സൈക്കോട്രിയ കളറേറ്റ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ കളറേറ്റ - Psychotria colorata. ഇത് ഇക്വഡോറിൽ സ്വാഭാവികമായി കാണപ്പെടുന്നു. ഇതിന്റെ ഇലകൾ, പഴങ്ങൾ, പൂവുകൾ, വേരുകൾ എന്നിവ അനാൽജെസിക്ക് ഔഷധങ്ങളുടെ നിർമ്മാണത്തിനായി ഉപയോഗിക്കുന്നു.


</doc>
<doc id="266950" url="https://ml.wikipedia.org/wiki?curid=266950" title="സൈക്കോട്രിയ കൺജെസ്റ്റ">
സൈക്കോട്രിയ കൺജെസ്റ്റ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ കൺജെസ്റ്റ - Psychotria congesta. ഇത് ജമൈക്കയിൽ തദ്ദേശീയമായി കാണപ്പെടുന്നു. 



</doc>
<doc id="266952" url="https://ml.wikipedia.org/wiki?curid=266952" title="സൈക്കോട്രിയ കൂക്കി">
സൈക്കോട്രിയ കൂക്കി

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ കൂക്കി - Psychotria cookei. ഇത് ഫ്രഞ്ച് പോളിനേഷ്യയിൽ തദ്ദേശീയമായി കാണപ്പെടുന്നു. 



</doc>
<doc id="266954" url="https://ml.wikipedia.org/wiki?curid=266954" title="സൈക്കോട്രിയ ക്രാസിപെറ്റാല">
സൈക്കോട്രിയ ക്രാസിപെറ്റാല

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ക്രാസിപെറ്റാല - Psychotria crassipetala. ഇത് കെനിയയിൽ തദ്ദേശീയമായി കാണപ്പെടുന്നു. 



</doc>
<doc id="266956" url="https://ml.wikipedia.org/wiki?curid=266956" title="സൈക്കോട്രിയ ക്യൂണിഫോളിയ">
സൈക്കോട്രിയ ക്യൂണിഫോളിയ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ക്യൂണിഫോളിയ - Psychotria cuneifolia. ഇത് ഇക്വഡോറിൽ തദ്ദേശീയമായി കാണപ്പെടുന്നു. 



</doc>
<doc id="266958" url="https://ml.wikipedia.org/wiki?curid=266958" title="സൈക്കോട്രിയ സിയാത്തികാലിക്സ്">
സൈക്കോട്രിയ സിയാത്തികാലിക്സ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ സിയാത്തികാലിക്സ് - Psychotria cyathicalyx. ഇത് ടാൻസാനിയായിൽ തദ്ദേശീയമായി കാണപ്പെടുന്നു. 



</doc>
<doc id="266961" url="https://ml.wikipedia.org/wiki?curid=266961" title="കാക്കത്തമ്പുരാട്ടി (ചലച്ചിത്രം)">
കാക്കത്തമ്പുരാട്ടി (ചലച്ചിത്രം)

സ്വപ്നപിക്ചേഴ്സിന്റെ ബാനറിൽ സി.ജെ. ബേബിയും പി.സി. ഇട്ടൂപ്പും ചേർന്നു നിർമിച്ച മലയാളചലച്ചിത്രമാണ് കാക്കത്തമ്പുരാട്ടി. രാജശ്രീ പിക്ചേഴ്സ് വിതരണം വിതരണം ചെയ്ത ഈ ചിത്രം 1970 ഒക്ടോബർ 9-ന് കേരളത്തിൽ പ്രദർശനം തുടങ്ങി.






</doc>
<doc id="266962" url="https://ml.wikipedia.org/wiki?curid=266962" title="മിനു കുര്യൻ">
മിനു കുര്യൻ

തെക്കേ ഇന്ത്യൻ നടികളിലൊരാളാണ് മിനു കുര്യൻ. മിന്നു കുര്യൻ, മീനു കുര്യൻ എന്നീ പേരുകളിൽ അറിയപ്പെടുന്നുവെങ്കിലും, സിനിമയിൽ അറിയപ്പെടുന്നത് മിനു കുര്യൻ എന്ന പേരിലാണ്. സെയിന്റ് മേരി റെസിഡൻഷ്യൽ സെൻട്രൽ സ്കൂളിൽ (തിരുവല്ല) നിന്നു വിദ്യാഭ്യാസം പൂർത്തിയാക്കിയ മിനു, ഉപരിപഠനം നടത്തിയത് മംഗലാപുരത്തെ എസ്.ഡി.എം. ലോ കോളേജിലായിരുന്നു. ഇരുപതോളം സിനിമകളിൽ (മലയാളം/തമിഴ്) അഭിനയിച്ചിട്ടുണ്ട്.അടുത്ത് തന്നെ ജെസിഎം പ്രൊഡക്ഷനിന്റെ ബാനറിൽ, പി.ജെ. മാത്യു നിർമ്മിക്കുന്ന ചിത്രത്തിൽ സംവിധായികയുടെ റോളിലും അരങ്ങേറ്റം കുറിക്കുന്നു.


വൈഗന്യൂസ്

</doc>
<doc id="266963" url="https://ml.wikipedia.org/wiki?curid=266963" title="ഹൊറേസ് എൽജിൻ ഡോഡ്ജ്">
ഹൊറേസ് എൽജിൻ ഡോഡ്ജ്

ഡോഡ്ജ് സഹോദരന്മാർ എന്ന പേരിൽ പ്രശസ്തരായ അമേരിക്കൻ ആട്ടോമൊബൈൽ എഞ്ചിനീയർമാരിൽ ഇളയ ആളാണു് ഹൊറേസ് എൽജിൻ ഡോഡ്ജ്. സഹോദരനായ ജോൺ ഫ്രാൻസിസ് ഡോഡ്ജിനോടു ചേർന്ന് 1910ൽ ഇദ്ദേഹം സ്ഥാപിച്ച ഡോഡ്ജ് ബ്രദേഴ്സ് കമ്പനി 1913 മുതൽ കാറുകൾ ഉല്പാദിപ്പിച്ചു തുടങ്ങി.


</doc>
<doc id="266975" url="https://ml.wikipedia.org/wiki?curid=266975" title="ജക്ലപ്പള്ളിസോറസ്">
ജക്ലപ്പള്ളിസോറസ്

സോറാപോഡമോർഫ ജെനുസിൽ പെട്ട ഒരു ദിനോസർ ആണ് ജക്ലപ്പള്ളിസോറസ്. സസ്യഭോജി ആയ ഇവ ജീവിച്ചിരുന്നത് അന്ത്യ ട്രയാസ്സിക് കാലത്ത് ആണ് . ആന്ധ്രാപ്രദേശിലെ ലോവേർ ധർമ്മരം ഫൊർമെഷനിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത്. പേര് വരുന്നത് ഫോസ്സിൽ കിട്ടിയ ഗ്രാമത്തിന്റെ പേരിൽ നിന്നും ആണ് "ജക്ലപ്പള്ളി". ഹോലോ ടൈപ്പ് ISI R274.


</doc>
<doc id="266977" url="https://ml.wikipedia.org/wiki?curid=266977" title="കുട്ട്യേടത്തി">
കുട്ട്യേടത്തി

1971-ൽ എം.ടിയുടെ തിരക്കഥയിൽ പി.എൻ. മേനോന്റെ സംവിധാനത്തിൽ പുറത്തിറങ്ങിയ മലയാളചലച്ചിത്രമാണ് കുട്ട്യേടത്തി.




</doc>
<doc id="266979" url="https://ml.wikipedia.org/wiki?curid=266979" title="ഐക്യരാഷ്ട്രസഭ സുരക്ഷാസമിതി">
ഐക്യരാഷ്ട്രസഭ സുരക്ഷാസമിതി

ഐക്യരാഷ്ട്രസഭയുടെ ആറു പ്രധാന ഘടകങ്ങളിൽ ഒന്നാണ് ഐക്യരാഷ്ട്രസഭ സുരക്ഷാസമിതി. അന്താരാഷ്ട്ര സുരക്ഷയും സമാധാനപാലനവുമാണ് അതിന്റെ പ്രധാന ദൗത്യം.

സുരക്ഷാസമിതിയിൽ 15 അംഗങ്ങളാണുള്ളത്. അഞ്ചു സ്ഥിരാംഗങ്ങളും രണ്ടു വർഷത്തേക്ക് തിരഞ്ഞെടുക്കപ്പെടുന്ന 10 അംഗങ്ങളുമാണ് സമിതിയിലുള്ളത്. ഇതിൽ അഞ്ച് സ്ഥിരാംഗങ്ങളായ ചൈന, ഫ്രാൻസ്, റഷ്യ, യു.കെ, യു.എസ് എന്നിവയ്ക്ക് വീറ്റോ അധികാരമുണ്ട്. രണ്ടാം ലോക മഹായുദ്ധത്തിൽ ജയിച്ച വൻ ശക്തികളാണ് ഈ രാജ്യങ്ങൾ.. ബാക്കിയുള്ള 10 അംഗങ്ങളെ ഓരോ വർഷവും, അഞ്ച് അംഗങ്ങളെവീതം, രണ്ട് വർഷത്തേക്ക് തിരെഞ്ഞെടുക്കുന്നു. ഇപ്പോളത്തെ അംഗങ്ങൾ അർജെന്റീന, ഓസ്ട്രേലിയ, അസർബൈജാൻ, ഗ്വാട്ടിമാല, ലക്സ്ംബർഗ്, മൊറോക്കോ, പാകിസ്താൻ, റുവാണ്ട, ദക്ഷിണ കൊറിയ, ടോഗോ എന്നിവയാണ്.

സുരക്ഷാ സമിതിയിലെ എല്ലാ അംഗങ്ങളും ഐക്യരാഷ്ട്രസഭാ ആസ്ഥാനത്ത് മുഴുവൻ സമയവും ഉണ്ടാവണം എന്നു വ്യവസ്ഥയുണ്ട്. എപ്പോൾ വേണമെങ്കിലും ചർച്ചകൾ നടത്താൻ സജ്ജമാകാൻ വേണ്ടിയാണ് ഇത്.

സുരക്ഷാസമിതിയുടെ ശുപാർശയനുസരിച്ച് പൊതുസഭയാണ് സെക്രട്ടറി ജനറലിനെ നിയമിക്കുന്നത്. ഐക്യരാഷ്ട്രസഭ സമാധാന സേനയെ വിന്യസിക്കാനുള്ള അധികാരം സുരക്ഷാ സമിതിക്കാണുള്ളത്.

സുരക്ഷാസമിതിയിൽ അവതരിപ്പിക്കുന്ന പ്രമേയങ്ങളെ വീറ്റോ ചെയ്യാനുള്ള അധികാരമുള്ള രാജ്യങ്ങളാണ് സുരക്ഷാസമിതിയിലെ സ്ഥിരാംഗങ്ങളായ ചൈന, ഫ്രാൻസ്, ബ്രിട്ടൻ, റഷ്യ, അമേരിക്ക എന്നിവ. ഈ രാജ്യങ്ങളിലൊന്ന് എതിർത്ത് വോട്ട് ചെയ്യുന്ന എന്തു നടപടിയും സഭ തള്ളിക്കളയുന്നു. സഭാ നടപടികളൊഴികെയുള്ള എന്തു കാര്യത്തിലും തീരുമാനമെടുക്കാൻ അഞ്ചു സ്ഥിരം അംഗങ്ങളുടേതുൾപ്പെടെ ഒൻപത് അംഗങ്ങളുടെ വോട്ട് വേണം.


</doc>
<doc id="266993" url="https://ml.wikipedia.org/wiki?curid=266993" title="മലയാളചലച്ചിത്രനടന്മാർ">
മലയാളചലച്ചിത്രനടന്മാർ


</doc>
<doc id="267000" url="https://ml.wikipedia.org/wiki?curid=267000" title="ഒഥല്ലോ">
ഒഥല്ലോ

ഇംഗ്ലീഷ് നാടകകൃത്തായ ഷേക്സ്പിയറിന്റെ പ്രസിദ്ധമായ ഒരു ദുരന്ത നാടകമാണ് ഒഥല്ലോ. 1565 ൽ പ്രസിദ്ധീകരിച്ച അൺ കാപിറ്റാനൊ മൊറൊ (ഒരു മൂറിഷ് നാവികൻ) എന്ന ഇറ്റാലിയൻ ചെറുകഥയെ ആധാരമാക്കി എതാണ്ട് 1603ൽ ആണ് ഒഥല്ലോ എഴുതപ്പെട്ടതെന്നു കരുതുന്നു.
Un Capitano Moro ("A Moorish Captain") by Cinthio, a disciple of Boccaccio, first published in 1565.


മൂർവംശജനായ വെനീസ് സൈനിക ഉദ്യോഗസ്ഥനായ ഒഥല്ലോ, ഡെസ്ഡിമോണയെ വിവാഹം കഴിക്കുന്നു. ഒഥല്ലോയുടെ കീഴ്ജീവനക്കാരനായ ഇയാഗോക്ക് ഒഥല്ലോയോട് അപ്രീതി തോന്നിയതിനാൽ അയാൾ ഏതുവിധേനയും ഒഥല്ലോയെ നശിപ്പിക്കാൻ തീരുമാനിച്ചു. ഇതോടുകൂടി അയാളുടെ കുതന്ത്രങ്ങൾക്ക് ഇരയാവേണ്ട ദുർഗതി ഡെസ്ഡിമോണയ്ക്കു വന്നുചേരുന്നു. ഡെസ്ഡിമോണ പാതിവ്രത്യ ലംഘനം നടത്തിയെന്ന് യജമാനനെ വിശ്വസിപ്പിക്കാൻ അയാൾ കെണിയൊരുക്കുന്നു. ഡെസ്ഡിമോണയുടെ തൂവാല സൂത്രത്തിൽ കൈക്കലാക്കുന്ന അയാൾ അത് ഒഥല്ലോയുടെ വിശ്വസ്ത സൈനികനായ കാഷ്യോയുടെ ഭവനത്തിൽ കൊണ്ടിടുന്നു. ആ തൂവാല അവിടെ കാണാനിടയായ ഒഥല്ലോയ്ക്ക് ഭാര്യയിൽ അവിശ്വാസം ജനിക്കുകയും അയാൾ കോപാകുലനായി അവളെ ഞെക്കിക്കൊല്ലുകയും ചെയ്യുന്നു. എന്നാൽ വൈകിയാണെങ്കിലും ഭാര്യയുടെ വിശ്വസ്തതയും സ്നേഹവായ്പും അയാൾ തിരിച്ചറിയുകയും ഇയാഗോയുടെ ദുഷ്ടലക്ഷ്യത്തിന് ബലിയാടാവുകയായിരുന്നു അവൾ എന്ന് മനസ്സിലാക്കുകയും ചെയ്യുന്നു. തുടർന്ന് ഒഥല്ലോ ആത്മഹത്യ ചെയ്യുന്നു.


</doc>
<doc id="267005" url="https://ml.wikipedia.org/wiki?curid=267005" title="ഹൈക്കു (ഓപ്പറേറ്റിംഗ് സിസ്റ്റം)">
ഹൈക്കു (ഓപ്പറേറ്റിംഗ് സിസ്റ്റം)

ഹൈക്കു എന്നത് സ്വതന്ത്ര സോഫ്റ്റ്‌വേർ അടിസ്ഥാനമാക്കി നിർമ്മിച്ച ഒരു ഓപ്പറേറ്റിംഗ് സിസ്റ്റമാണ്. തികച്ചും പേഴ്സണൽ കമ്പ്യൂട്ടിംഗനെ ലക്ഷ്യമിടുന്ന ഈ ഓപ്പറേറ്റിംഗ് സിസ്റ്റം ഏതൊരാൾക്കും ഡൗൺലോഡ് ചെയ്യാവുന്ന രീതിയിലിന്ന് ഇന്റർനെറ്റില് വഭ്യമാണ്.



</doc>
<doc id="267007" url="https://ml.wikipedia.org/wiki?curid=267007" title="സിക്താണ്ഡം">
സിക്താണ്ഡം

കശേരുകികളായ ജീവികളുടെ ഗർഭകാല വളർച്ചയിലെ ആദ്യ ഘട്ടത്തിനെയാണ് സിക്താണ്ഡം എന്നു പറയുന്നത്. അണ്ഡവും പും ബീജവും സംയോജിച്ചുണ്ടാകുന്ന ഒറ്റക്കോശത്തെയാണ് സിക്താണ്ഡം എന്നു വിളിക്കുന്നത്. 


</doc>
<doc id="267008" url="https://ml.wikipedia.org/wiki?curid=267008" title="അമ്മ എന്ന സ്ത്രീ">
അമ്മ എന്ന സ്ത്രീ

ചിത്രാഞ്ജലിയുടെ ബാനറിൽ കെ.എസ്.ആർ. മൂർത്തി നിർമിച്ച മലയാളചലച്ചിത്രമാണ് അമ്മയെന്ന സ്ത്രീ. സുപ്രിയാ ഫിലിംസ് വിതരണം ചെയ്ത ഈ ചിത്രം 1970 ഫെബ്രുവരി 19-ന് കേരളത്തിൽ പ്രദർശനം തുടങ്ങി.





</doc>
<doc id="267015" url="https://ml.wikipedia.org/wiki?curid=267015" title="ഫ്രെഡറിക് സാങ്ങർ">
ഫ്രെഡറിക് സാങ്ങർ

'ജിനോമിക്സ്' എന്ന ശാസ്ത്രശാഖയുടെ പിതാവെന്ന് വിശേഷിപ്പിക്കപ്പെടുന്ന പ്രസിദ്ധ ബ്രിട്ടീഷ് ശാസ്ത്രജ്ഞനാണ് ഫ്രെഡറിക് സാങ്ങർ. രസതന്ത്രത്തിനുള്ള നോബൽ സമ്മാനം രണ്ടുതവണ നേടിയ ഏകവ്യക്തിയും രണ്ടുനോബൽ സമ്മാനങ്ങൾ നേടിയിട്ടുള്ള നാലുവ്യക്തികളിൽ ഒരാളുമാണ് സാങ്ങർ.
1918 ആഗസ്റ്റ് 13ന് ഇംഗ്ലണ്ടിലെ റെൻഡ്‌കോമ്പിലാണ് സാങ്ങർ ജനിച്ചത്.
അമിനോആസിഡുകൾ ചങ്ങലചേർന്ന് എങ്ങനെ ഇൻസുലിൻ പ്രോട്ടീൻ രൂപപ്പെടുന്നു എന്ന് കണ്ടെത്തിയതിനാണ് 1958 ൽ സാങ്ങർ നൊബേൽ പുരസ്‌ക്കാരത്തിന് അർഹനായത്. ശരീരത്തിലെ ഏത് പ്രോട്ടീനിനെയും വിശകലനം ചെയ്യാനുള്ള മാർഗ്ഗമാണ് ആ കണ്ടെത്തലോടെ ശാസ്ത്രലോകത്തിന് ലഭിച്ചത്.

1980 ൽ സാങ്ങറെ തേടി രസതന്ത്രത്തിനുള്ള രണ്ടാമത്തെ നൊബേൽ എത്തി. ജനറ്റിക് കോഡിലെ രാസാക്ഷരങ്ങൾ 'വായിച്ചെടുക്കാനു'ള്ള വിദ്യ കണ്ടെത്തിയതിനായിരുന്നു ആ ബഹുമതി.


</doc>
<doc id="267028" url="https://ml.wikipedia.org/wiki?curid=267028" title="വാഴച്ചെങ്ങണ്ണി">
വാഴച്ചെങ്ങണ്ണി

എറിയോനോട്ട ജനുസ്സിൽ പെട്ട ഒരു ശലഭമാണ് വാഴച്ചെങ്ങണ്ണി(Banana Skipper). വാഴച്ചെങ്ങണ്ണി എന്ന് വിളിക്കുന്ന ഈ പൂമ്പാറ്റയുടെ ലാർവ വാഴ, തെങ്ങ് തുടങ്ങിയവയെ ആക്രമിക്കുന്നു. 

ശലഭം ഇടുന്ന മുട്ടവിരിഞ്ഞുണ്ടാകുന്ന ലാർവയുടെ നിറം വെളുപ്പാണ്. ലാർവകൾ വാഴയുടെ ഇല തിന്നും ബാക്കിഭാഗം ചുരുട്ടിയും കഴിഞ്ഞുകൂടുന്നു. 12 മുതൽ 25 വരെ മുട്ടകൾ ചിത്രശലഭം ഇടുന്നു. ശലഭത്തിന് തവിട്ടുനിറമാണ് .

1980-ൽ പാപുവ ന്യൂ ഗിനിയയിൽ ഈ ലാർവ കൃഷിയെ ബാധിച്ചിരുന്നു. ലാർവയുടെ പ്രവർത്തനത്താൽ ഇല ചുരുട്ടിവെക്കുന്നതുകൊണ്ട് മരുന്നടിച്ചാൽ അവയെ നശിപ്പിക്കാൻ സാധിക്കില്ല. 10 വർഷത്തോളമുള്ള പ്രയത്‌നഫലത്താലാണ് ആ രാജ്യം ലാർവയെ നിയന്ത്രണത്തിലാക്കിയത്. അതിനായി മറുകീടത്തെ ഇറക്കിയിരുന്നു.

മൗറീഷ്യസ്, ഓസ്‌ട്രേലിയ, ഹവായ്, തായ്‌വാൻ എന്നീ രാജ്യങ്ങളും ലാർവയുടെ ആക്രണത്തിനിരയായിട്ടുണ്ട്. വാഴകളിൽ നിന്ന് തെങ്ങിലേക്കും ഇവ സംക്രമിക്കാറുണ്ട്..


</doc>
<doc id="267033" url="https://ml.wikipedia.org/wiki?curid=267033" title="മേനിക്കാട">
മേനിക്കാട

മേനിക്കാടയുടെ ഇംഗ്ലീഷിലെ പേര് Painted Bush Quail എന്നും ശാസ്ത്രീയ നാമം "Perdicula erythrorhyncha" എന്നുമാണ്. കുന്നുകൾക്ക് അരികിലൂടെ വരിവരിയായാണ് നീങ്ങുന്നത്. ചുവന്ന കൊക്കും കാലുകളും കൊണ്ട് ഇവയെ വേഗം തിരിച്ചറിയാനാകും.

പറക്കുമ്പോള് വരെ കാണാവുന്ന ചുവന്ന കൊക്കുകളും കാലുകളുമുണ്ട്. പെൺക്ഷികളുടെ അടിഭാഗം നല്ല ചുവപ്പാണ്. മുകൾവശം ചെമ്പിച്ച തവിട്ടു നിറമാണ്. ആൺപക്ഷിയ്ക്ക് കറുത്ത തലയും വെള്ള കൺപുരികവുമുണ്ട്. ആണിനുമാത്രം വെളുത്ത കഴുത്തും,പുരികവും. തലയിൽ വരകളുമുണ്ട്.അടിവശത്ത് ചന്ദ്രക്കലപോലെയുള്ള അടയാളങ്ങളൂണ്ട്. ഇവ 6 മുതല് 10 വരെയുള്ള കൂട്ടമായി കാണുന്നു. ഇവ ഒറ്റ വരിയായാണ്` നീങ്ങുന്നത്. ഇവ ഇര തേടുന്നതും പൊടിയിൽ കുളിക്കുന്നതും കാലത്താണ്. കൂട്ടത്തിലെ ഏതെങ്കിലും പക്ഷിയുടെ വിളികേട്ടാൽ പെട്ടെന്ന് കൂട്ടം ചേരും. 

പ്രജനന കാലത്ത് ആൺപക്ഷി ‘’കിരിക്കി – കിരിക്കി – കിരിക്കി‘’ എന്ന കേൾക്കാൻ ഇമ്പമുള്ള ശബ്ദത്തിൽ ഇടക്കിടെ ശബ്ദമുണ്ടാക്കി കൊണ്ടിരിക്കും..

കുന്നുകളിലുള്ള കാറ്റുകളിൽ കാണുന്നു. [സത്പുര] മുതൽ പൂർവഘട്ടത്തിന്റെ വടക്കുവരെ "blewitti" എന്ന് ഉപവിഭാഗത്തെ കാണുന്നു. കുറച്ചുകൂടി വലിപ്പം കുറഞ്ഞതും മങ്ങിയ നിറത്തോടുകൂടിയ ഒരു ഉപവിഭാഗം പശ്ചിമഘട്ടത്തിൽ പൂനെയുടെ തെക്കുമുതൽ നീലഗിരിയിലും തെക്കേ ഇന്ത്യയിലെ കുന്നുകളിലും കാണുന്നു. 



</doc>
<doc id="267035" url="https://ml.wikipedia.org/wiki?curid=267035" title="മാലിനി ഭട്ടാചാര്യ">
മാലിനി ഭട്ടാചാര്യ

പത്തും പതിനൊന്നും ലോക്‌സഭകളിലെ അംഗവും എഴുത്തുകാരിയും ചിന്തകയും ദേശീയ വനിതാ കമീഷൻ മുൻ അംഗവുമാണ് മാലിനി ഭട്ടാചാര്യ (ജനനം : 14 ഒക്ടോബർ 1943). അഖിലേന്ത്യാ ജനാധിപത്യ മഹിളാ അസോസിയേഷൻ ദേശീയ പ്രസിഡന്റാണ്. 
പശ്ചിമബംഗാളിലെ ജാദവ്പുർ സർവകലാശാലയിൽ നിന്ന് ഇംഗ്ലീഷിൽ ബിരുദാനന്തര ബിരുദവും ഗവേഷണ ബിരുദവും നേടി.. ജാദവ്പുർ സർവകലാശാലാ അധ്യാപികയായിരുന്നു. പരിസ്ഥിതി പ്രവർത്തനങ്ങളിലും എഴുത്തിലും സജീവമാണ്. 1989-96 ൽ ജാദവ്പുരിൽ നിന്ന് മമതാ ബാനർജിയെ തോൽപ്പിച്ച് ലോക്സഭാംഗമായി. പശ്ചിമബംഗാളിലെ സംസ്ഥാന ആസൂത്രണ ബോർഡ് അംഗമെന്ന നിലയിലും വനിതാ കമ്മീഷൻ അംഗമെന്ന നിലയിലും പ്രവര്ത്തിച്ചിട്ടുണ്ട്. 


</doc>
<doc id="267037" url="https://ml.wikipedia.org/wiki?curid=267037" title="ജഗ്മതി സങ്വാൻ">
ജഗ്മതി സങ്വാൻ

ഏഷ്യൻ ഗെയിംസിൽ ഭാരതത്തെ പ്രതിനിധീകരിച്ച മുൻ രാജ്യാന്തര വോളിബോൾ താരവും കായിക അദ്ധ്യാപികയും രാഷ്ട്രീയ പ്രവർത്തകയുമാണ് ജഗ്മതി സങ്വാൻ. ഹരിയാനയിൽ സ്ത്രീകളുടെ അവകാശ പോരാട്ടങ്ങൾക്കും ദുരഭിമാനഹത്യക്കെതിരായ പ്രക്ഷോഭത്തിനും നേതൃത്വം നൽകുന്നു. അഖിലേന്ത്യാ ജനാധിപത്യ മഹിളാ അസോസിയേഷൻ ദേശീയ ജനറൽ സെക്രട്ടറിയാണ്. 
ഹരിയാനയിലെ സൊനേപാട് ജില്ലയൽ കർഷക കുടുംബത്തിൽ ജനിച്ചു. സ്കൂൾ കാലത്തേ കായിക രംഗത്തു സജീവമായി. പെൺകുട്ടികൾ കളിക്കളങ്ങളിലിറങ്ങുന്നത് അക്കാലത്ത് പ്രോത്സാഹിപ്പിക്കപ്പെട്ടിരുന്നില്ല. സാമൂഹ്യ വിലക്കുകൾ മറികടന്ന് കായിക താരമായി. സിയോളിൽ ഏഷ്യൻ വോളിബോൾ ചാംപ്യൻഷിപ്പിൽ വെങ്കലം നേടിയ ടീമിൽ അംഗമായിരുന്നു. ഹരിയാനയിലെ വനിതാ കായിക താരങ്ങളുടെ അവസ്ഥയെക്കുറിച്ചുള്ള പഠനത്തിന് പി.എച്ച്.ഡി നേടി. മഹർഷി ദയാനന്ദ് സർവകലാശാലയിൽ അദ്ധ്യാപികയായി. 2002 ൽ ഖാപ് മഹാ പഞ്ചായത്തിലേക്ക് തെരഞ്ഞെടുക്കപ്പെട്ടു. ആദ്യമായാണ് ഇവിടെ ഒരു വനിത പഞ്ചായത്തംഗമാകുന്നത്.
സി.പി.ഐ.എം ഹരിയാന സംസ്ഥാന സെക്രട്ടറി ഇന്ദർജിത്സിങ്ങാണ് ഭർത്താവ് 



</doc>
<doc id="267056" url="https://ml.wikipedia.org/wiki?curid=267056" title="അനാഥ">
അനാഥ

സോണി പിക്ചേഷ്സിനു വേണ്ടി പി.ഐ.എം കാസിം നിർമിച്ച മലയാളചലച്ചിത്രമാണ് അനാഥ. ഷംസ്ഫിലിംസ് വിതരണം ചെയ്ത ഈ ചിത്രം 1970 ഫെബ്രുവരി 20-ന് കേരളത്തിൽ പ്രദർശനം തുടങ്ങി.






</doc>
<doc id="267070" url="https://ml.wikipedia.org/wiki?curid=267070" title="ടിലിയകോറ റെയ്സ്മോസ">
ടിലിയകോറ റെയ്സ്മോസ

ഇന്ത്യയിൽ ഉഷ്‌ണമേഖലയിലും ശ്രീലങ്കയിലും ഇന്തോ-മലേഷ്യയിലും കാണപ്പെടുന്ന ഒരിനം സപുഷ്പിയാണ് ടിലിയകോറ റെയ്സ്മോസ - Tiliacora racemosa. പാമ്പിൻ വിഷത്തിനു പ്രതിവിധിയായി ഉപയോഗിക്കുന്നു. സസ്യത്തിന്റെ വേരുകൾ വെള്ളം ചേർത്ത് മുറിവിൽ തുടച്ചാണ് ചികിത്സയ്ക്കായി ഉപയോഗിക്കുന്നത്. ഇതിന്റെ നീളമേറിയ ശാഖകൾ കുട്ട നിർമ്മിക്കാൻ ഉപയോഗിക്കുന്നുണ്ട്.

കേരളത്തിൽ മലയാറ്റൂരിലെ വെട്ടിക്കാട്ടുമുക്കും ആലുവായിലുമാണ് കാണപ്പെടുന്നത്.



</doc>
<doc id="267073" url="https://ml.wikipedia.org/wiki?curid=267073" title="പ്ലീസ്റ്റോസീൻ കാലഘട്ടം">
പ്ലീസ്റ്റോസീൻ കാലഘട്ടം

മാമത്തുകളും നിയാണ്ടർത്താൽ മനുഷ്യരുമെല്ലാം ജീവിച്ചിരുന്ന അതിപുരാതന കാലഘട്ടമാണ് പ്ലീസ്റ്റോസീൻ കാലഘട്ടം. 
2588000 മുതൽ 11700 വർഷങ്ങൾക്കുമുമ്പ് ഭൂമുഖത്ത് നിലനിന്നിരുന്ന ഭൗമസമയസൂചികാഘട്ടമാണ് പ്ലീസ്റ്റോസീൻ. 1839 ൽ ചാൾസ് ലൈൽ എന്ന ശാസ്ത്രജ്ഞനാണ് ഈ പദം ആദ്യമായി പരിചയപ്പെടുത്തുന്നത്. മാമത്തുകൾ, നിയാണ്ടർത്തൽ മനുഷ്യർ എന്നിവ ജീവിച്ചിരുന്ന കാലഘട്ടമായിരുന്നു ഇത്. സീനോസോയിക് ഈറയുടെ ആറാംഘട്ടവുമാണിത്. ഭൂമിയിൽ അപാരമായ മഞ്ഞുവ്യാപനം നടന്ന ഈ കാലത്തിനൊടുവിലാണ് വൂളി മാമത്തുകൾക്ക് അന്ത്യം സംഭവിക്കുന്നത്.


</doc>
<doc id="267075" url="https://ml.wikipedia.org/wiki?curid=267075" title="ആരുഷി വധക്കേസ്">
ആരുഷി വധക്കേസ്

ഉത്തർപ്രദേശിലെ നോയിഡയിലുള്ള രാജേഷ്, നൂപുർ തൽവാർ ദമ്പതികളുടെ മകളായ 14 വയസ്സുകാരി ആരുഷി തൽവാറും, അവരുടെ വീട്ടിലെ ജോലിക്കാരനായിരുന്ന ഹേംരാജ് ബെഞ്ചാദെയും കൊല്ലപ്പെട്ടതുമായി ബന്ധപ്പെട്ട കേസാണ് ഇത്. 15 മെയ് 2008 നാണ് ഇരുവരേയും ജലായുവിഹാറിലെ വസതിയിൽ കൊല്ലപ്പെട്ട രീതിയിൽ കണ്ടത്. വളരെധികം ജനശ്രദ്ധയാകർഷിച്ച കൊലപാതകങ്ങളായിരുന്നു ഇത്. വിദേശ മാദ്ധ്യമങ്ങളിലുൾപ്പടെ ധാരാളം മാദ്ധ്യമ ശ്രദ്ധ ലഭിച്ച ഒരു കേസു കൂടിയായിരുന്നു ഇത്. കോളിളക്കം സൃഷ്ടിച്ച ഈ കേസിൽ മാദ്ധ്യമങ്ങൾ വിചാരണ നടത്തുകയായിരുന്നുവെന്ന് സുപ്രീംകോടതി കേസിന്റെ വിചാരണക്കിടെ നിരീക്ഷിച്ചിരുന്നു.

ആരുഷിയുടെ കൊലപാതകത്തിനുശേഷം പോലീസ് പ്രധാനമായും സംശയിച്ചിരുന്നത് നേപ്പാൾ സ്വദേശിയായ വീട്ടുവേലക്കാരൻ ഹേംരാജിനെയായിരുന്നു. എന്നാൽ രണ്ടു ദിവസത്തിനുശേഷം ഹേംരാജിന്റെ മൃതദേഹം തൽവാർ ദമ്പതികളുടെ വീടിന്റെ മുകൾഭാഗത്തു നിന്നും കണ്ടെത്തി. പോലീസ് അലക്ഷ്യമായാണ് കേസ് തുടക്കം മുതൽ കൈകാര്യം ചെയ്തിരുന്നത്. സംഭവം സ്ഥലം വേണ്ട രീതിയിൽ മുദ്രവെച്ചു സൂക്ഷിക്കാൻ പോലീസ് തയ്യാറായിരുന്നില്ല, കൂടെ സുപ്രധാനമായ പല തെളിവുകളേയും അവർ പ്രാഥമികാന്വേഷണത്തിൽ വിട്ടുകളഞ്ഞിരുന്നു. തൽവാർ കുടുംബത്തിലെ ഒരു മുൻ സഹായിയാരുന്ന നേപ്പാൾ സ്വദേശി വിഷ്ണു ശർമ്മയെയായിരുന്നു പോലീസ് ആദ്യമായി സംശയിച്ചത്. എന്നാൽ കൊലപാതകത്തിൽ ആരുഷിയുടെ പിതാവ് രാജേഷിന്റെ പങ്കിനെപ്പറ്റി പോലീസിനു വിവരം ലഭിച്ചു. ആരുഷിയും ഹേംരാജും തമ്മിലുള്ള അസാന്മാർഗിക ബന്ധം സംശയിച്ചാണ് രാജേഷ് ഇരുവരേയും കൊന്നതെന്നായിരുന്നു പോലീസ് ആദ്യം വിശ്വസിച്ചിരുന്നത്. ആരുഷിയുടെ കൊലപാതകത്തിനു ഹേംരാജ് സാക്ഷിയായതിനാൽ ദൃക്സാക്ഷിയെ ഒഴിവാക്കാനായിരുന്നു ഹേംരാജിനേയും ഇല്ലാതാക്കിയെതെന്നായിരുന്നു പോലീസിന്റെ കണ്ടെത്തൽ.

പോലീസിന്റെ അന്വേഷണത്തിൽ അപാകത കണ്ടെത്തിയപ്പോൾ കേസ് സി.ബി.ഐ.യെ ഏൽപ്പിക്കുകയായിരുന്നു. വേണ്ടത്ര തെളിവുകളുടെ അഭാവത്തിൽ സി.ബി.ഐ ഈ കേസന്വേഷണം അവസാനിപ്പിക്കുകയും, പകരം സി.ബി.ഐ.യുടെ തന്നെ മറ്റൊരു സംഘത്തിന് അന്വേഷണചുമതല നൽകുകയും ചെയ്തു. പുതിയ സംഘമാണ് കൊലപാതകത്തിൽ മാതാപിതാക്കളുടെ പങ്ക് സംശയിച്ചത്. എന്നാൽ ഇവരെ അറസ്റ്റു ചെയ്യാനുള്ള തെളിവുകൾ ആവശ്യത്തിനുണ്ടായിരുന്നില്ല. ആരുഷിയുടെ മാതാപിതാക്കളായ രാജേഷിനെയും, നൂപുറിനേയും അറസ്റ്റു ചെയ്യാൻ വേണ്ടത്ര തെളിവുകൾ സി.ബി.ഐ സമർപ്പിച്ച റിപ്പോർട്ടിലുണ്ടെന്ന് കോടതി കണ്ടെത്തി. ഇതിനെ തുടർന്ന് സി.ബി.ഐ ആരുഷിയുടെ മാതാപിതാക്കളെ അറസ്റ്റു ചെയ്തു. ഇന്ത്യൻ ശിക്ഷാ നിയമത്തിലെ 302(കൊലപാതകം), 201(തെളിവ് നശിപ്പിക്കൽ),203(തെറ്റായ വിവരം നൽകൽ) എന്നീ വകുപ്പുകൾ ചുമത്തി രാജേഷിനേയും നൂപുറിനേയും ജീവപര്യന്തം തടവിന് ഗാസിയാബാദ് കോടതി ശിക്ഷിച്ചു.
ഡെൽഹി പബ്ലിക് സ്കൂളിലെ വിദ്യാർത്ഥിനിയായിരുന്നു പതിനാലു വയസ്സുള്ള ആരുഷി തൽവാർ. ദന്തഡോക്ടർമാരായിരുന്ന രാജേഷ് തൽവാറിന്റേയും, ഭാര്യ നൂപുർ തൽവാറിന്റേയും മകളായിരുന്നു. ഉത്തർപ്രദേശിലെ നോയിഡയിലുള്ള സെക്ടർ 25 ലുള്ള ഒരു വീട്ടിലായിരുന്നു ഈ കുടുംബം താമസിച്ചിരുന്നത്. സെക്ടർ 27 ലുള്ള ഒരു ആശുപത്രിയിലായിരുന്നു തൽവാർ ദമ്പതികൾ ജോലി ചെയ്തിരുന്നത്. ഇതു കൂടാതെ, ഫോർട്ടിസ് ഹോസ്പിറ്റലിലും രാജേഷ് വകുപ്പു തലവനായി ജോലി നോക്കിയിരുന്നു. തൽവാർ ദമ്പതികളുടെ ക്ലിനിക്കിൽ മറ്റൊരു ഡോക്ടർ ദമ്പതികൾ കൂടി ജോലി ചെയ്യുന്നുണ്ടായിരുന്നു. അനിതാ ദുറാനിയും, പ്രഫുൽ ദുറാനിയും ആയിരുന്നു തൽവാർ ദമ്പതികളെക്കൂടാതെ ആ ക്ലിനിക്കിൽ ജോലി ചെയ്തിരുന്നത്. രാവിലെ ഒമ്പതു മുതൽ 12 വരെ രാജേഷും, അനിതയും രോഗികളെ നോക്കുമ്പോൾ, വൈകീട്ട് 5 മുതൽ 7 വരെയുള്ള സമയത്ത് പ്രഫുലും, നൂപുറുമായിരുന്നു ക്ലിനിക്കിൽ സേവനത്തിനായി ഉണ്ടായിരുന്നത്.

ഹേംരാജ് എന്നു വിളിക്കപ്പെടുന്ന യാം പ്രസാദ് ബഞ്ചാദെ തൽവാർ കുടുംബത്തിലെ വേലക്കാരനും, പാചകക്കാരനും കൂടിയായിരുന്നു. നേപ്പാൾ സ്വദേശിയായിരുന്നു ഹേംരാജ്.

16 മേയ് 2008 ന് തൽവാർ കുടുംബത്തിലെ വേലക്കാരിയായിരുന്ന ഭാരതി മണ്ഡൽ ആറു മണിക്ക് വീടിന്റെ ബെൽ അടിച്ചുവെങ്കിലും, ആരും തന്നെ വാതിൽ തുറന്നില്ല. സാധാരണ ദിവസങ്ങളിൽ ഹേംരാജാണ് ഭാരതിക്കു വേണ്ടി വാതിൽ തുറന്നു കൊടുക്കാറുള്ളത്. മൂന്നാമത്തെ തവണ ബെൽ അടിച്ചശേഷം, നൂപുർ വാതിൽക്കൽ വന്നുവെങ്കിലും, പുറത്തുള്ള ഇരുമ്പ് കൊണ്ടു നിർമ്മിച്ച വാതിൽ പുറത്തു നിന്നുമാണ് അടച്ചിരുന്നത്. ഹേംരാജ് പാലു വാങ്ങാൻ പുറത്തു പോയപ്പോൾ അടച്ചതായിരിക്കാമെന്ന് നൂപുർ തന്നോട് പറഞ്ഞുവെന്ന് ഭാരതി പോലീസിനു കൊടുത്ത മൊഴിയിൽ പറയുന്നു.

സാധാരണ ആരുഷിയുടെ മുറിയുടെ വാതിൽ അകത്തു നിന്നടക്കുകയോ, അല്ലെങ്കിൽ മാതാപിതാക്കൾ പുറത്തു നിന്നും പൂട്ടുകയോ ആയിരുന്നു ചെയ്തിരുന്നത്. എന്നാൽ 16 ന് ആരുഷിയുടെ മുറിയിലേക്കു ചെന്ന രാജേഷും നൂപുറും കിടക്കയിൽ ആരുഷിയുടെ മൃതശരീരം കണ്ട് ഭയന്നു പോയിയെന്ന് അവർ പോലീസിനോടു പറഞ്ഞിരുന്നു. ആരുഷിയുടെ ശവശരീരം കണ്ട രാജേഷ് ഉറക്കെ നിലവിളിച്ചുവെന്നു, അതേ സമയം ഈ കാഴ്ച കണ്ട ആഘാതത്തിൽ നൂപുർ യാതൊന്നു ചെയ്യാനാവാതെ തളർന്നു പോയി എന്നും ഇവർ കൊടുത്ത മൊഴിയിൽ രേഖപ്പെടുത്തിയിരിക്കുന്നു.

ഇതേസമയം വാതിൽ തള്ളിതുറന്ന് അകത്തേക്കു വന്ന ഭാരതിയെ നൂപുർ ആരുഷിയുടെ മുറിയിലേക്ക് കൂട്ടിക്കൊണ്ടു പോയി, ആരുഷിയുടെ മൃതദേഹം കാണിച്ചു കൊടുത്തു. നൂപുർ ഈസമയമെല്ലാം കരയുകയായിരുന്നു. മൃതദേഹം ഒരു പുതപ്പുകൊണ്ടു മൂടിയിരുന്നു, പുതപ്പു മാറ്റി നോക്കിയ ഭാരതി, ആരുഷിയുടെ കഴുത്ത് മുറിഞ്ഞിരിക്കുന്നതായി കണ്ടു. ദമ്പതികൾ ആരുഷിയുടെ കൊലപാതകത്തിനു ഹേംരാജിനെയാണ് കുറ്റപ്പെടുത്തിയിരുന്നത്. ഭാരതി വീടിനു പുറത്തു പോയി അയൽവക്കത്തുള്ളവരെ വിവരമറിയിച്ചു.

ആരുഷിയെ വധിച്ചത് ഹേംരാജാണെന്ന് രാജേഷ് പോലീസിനോട് പറയുകയുണ്ടായി. വീടിനുള്ളിൽ അന്വേഷിക്കാതെ ഉടൻ തന്നെ ഹേംരാജിന്റെ നാടായ നേപ്പാളിൽ ചെന്നന്വേഷിക്കാൻ പോലീസിനോട് ആവശ്യപ്പെടുകയുമുണ്ടായി. പോലീസിന്റെ പ്രവർത്തനം ദ്രുതഗതിയിലാക്കാൻ രാജേഷ് അവർക്ക് 25000 രൂപ പാരിതോഷികവും പ്രഖ്യാപിച്ചു. ആരുഷിയെ പീഢിപ്പിക്കാൻ ഹേംരാജ് ശ്രമിക്കുകയും, അതെതിർത്തപ്പോൾ ഹേംരാജ് ആരുഷിയെ നേപ്പാൾ കുക്രി എന്ന കത്തികൊണ്ട് വധിക്കുകയുമായിരുന്നു എന്ന നിഗമനത്തിൽ പോലീസ് എത്തിച്ചേർന്നു. ഹേംരാജിനെക്കുറിച്ച് എന്തെങ്കിലും വിവരം നൽകുന്നവർക്ക് പോലീസ് 20000 രൂപ പാരിതോഷികം പ്രഖ്യാപിച്ചു.

16 മെയ് രാവിലെ രാജേഷിന്റെ വീട്ടിൽ മുകൾ നിലയിലേക്കു പോകുന്ന ഗോവണിയുടെ കൈവരിയിൽ ചോരപ്പാടുകൾ കണ്ടതായി വീട്ടിലുണ്ടായിരുന്ന സന്ദർശകർ പോലീസിനോടു പറഞ്ഞു. ആരോ മായിച്ച പോലെ ചില ചോരപ്പാടുകൾ ഗോവണിയിൽ കണ്ടതായും ഇവർ വിവരം നൽകി. മെയ് പതിനേഴിന് രാജേഷും നൂപുറും ആരുഷിയുടെ ചാരം ഗംഗയിൽ ഒഴുക്കാനായി പോയിരുന്ന സമയത്ത്,വീട്ടിലെത്തിയിരുന്ന സന്ദർശകർ ഈ ടെറസിലേക്കു തുറക്കുന്ന വാതിലിൽ ചോരപ്പാടുകൾ കണ്ടുവെന്നറിയിച്ചതിനെത്തുടർന്ന് പോലീസ് എത്തി ആ വാതിൽ പൊളിച്ചു. ടെറസ്സിൽ രക്തത്തിൽ കുളിച്ചു കിടക്കുന്ന ഹേംരാജിന്റെ മൃതദേഹം അഴുകാൻ തുടങ്ങിയ നിലയിൽ പോലീസ് കണ്ടെത്തി.

ഹേംരാജിന്റെ മൃതദേഹം കണ്ടെത്തിയതോടെ അയാളുടെ സുഹൃത്തുക്കളിലേക്ക് പോലീസിന്റെ അന്വേഷണം തിരിഞ്ഞു. ഹേംരാജിന്റെ ബന്ധുവും, തൽവാർ കുടുംബത്തിലെ മുൻ വേലക്കാരനുമായിരുന്ന വിഷ്ണു ഥാപ്പയെ പോലീസ് സംശയിക്കാൻ തുടങ്ങി. പത്തുവർഷത്തോളമായി തൽവാർ കുടുംബത്തിലെ വേലക്കാരനായിരുന്നു വിഷ്ണു, കൂടാതെ തൽവാർ ദമ്പതികളുടെ ആശുപത്രിയിലെ സഹായി കൂടിയായിരുന്നു. ദീർഘമായ അവധികൾക്ക് പോകുമ്പോഴൊക്കെ തന്റെ ബന്ധുക്കളിലാരെയെങ്കിലും തനിക്കു പകരക്കാരനായി കൊണ്ടു വന്നിട്ടേ വിഷ്ണു പോകാറുള്ളായിരുന്നു. വിഷ്ണു ഥാപ്പയാണ് ഹേംരാജിനെ തൽവാർ കുടുംബത്തിനു പരിചയപ്പെടുത്തുന്നത്. എന്നാൽ വിഷ്ണു ഥാപ്പ തിരികെ വന്നപ്പോൾ, തൽവാർ ദമ്പതികൾ അയാൾക്ക് ജോലി നിരസിക്കുകയായിരുന്നു പകരം ഹേംരാജിനെ തന്നെ മതിയെന്നു വിഷ്ണുവിനോട് പറയുകയുണ്ടായി. ഈ ദേഷ്യമാകാം കൊലപാതകത്തിലേക്ക് നയിച്ചതെന്ന് പോലീസ് സംശയിച്ചു.

മെയ് 21 ന് ഡെൽഹി പോലീസും ഈ അന്വേഷണത്തിൽ പങ്കാളികളായി. ഇതേ സമയം, ആ കൊലപാതകത്തിൽ ആരുഷിയുടെ മാതാപിതാക്കളെ പ്രതിസ്ഥാനത്തു നിർത്തിക്കൊണ്ട് മാധ്യമങ്ങൾ രംഗത്തെത്തി. പോലീസും കൊലപാതകത്തിൽ രാജേഷും, നൂപുറും ഉൾപ്പെട്ടിട്ടുണ്ടാവാമെന്ന് സംശയിക്കാൻ തുടങ്ങി. രാജേഷിന്റേയും നൂപുറിന്റേയും പങ്ക് സംശയിക്കാനുള്ള നിരവധി കാരണങ്ങൾ പോലീസും,മാധ്യമങ്ങളും ഉയർത്തി. അതിൽ പ്രധാനമായിരുന്നത് ആരുഷിയുടേയും, മാതാപിതാക്കളുടേയും മുറികൾ തമ്മിലുള്ള അകലമായിരുന്നു. ഇരു മുറികളും വളരെ അടുത്തായിരുന്നെങ്കിലും, ആരുഷിയുടെ മുറിയിൽ നിന്നും തങ്ങൾ യാതൊരു ശബ്ദവും കേട്ടില്ല എന്നുള്ള ദമ്പതികളുടെ മൊഴി, വിശ്വാസ്യയോഗ്യമല്ല എന്ന് മാധ്യമങ്ങളുൾപ്പടെ ചൂണ്ടിക്കാണിച്ചു. മെയ് 16ന് ഇവരുടെ വീട്ടിൽ അന്വേഷണം നടത്തിക്കൊണ്ടിരുന്ന പോലീസിനോട്, പ്രതി ഹേംരാജാണെന്നും അവൻ നേപ്പാളിലേക്ക് രക്ഷപ്പെട്ടിട്ടുണ്ടാവാമെന്നും രാജേഷ് ആവർത്തിച്ചു പറഞ്ഞതും, ഹേംരാജിനെ പിടിക്കാൻ പോലീസിന് ഉടനടി 25000 രൂപ പാരിതോഷികം പ്രഖ്യാപിച്ചതും സംശയകരമായിരുന്നുവെന്ന് പിന്നീട് പോലീസ് കണ്ടെത്തി.
രാജേഷിന്റേയും, നൂപുറിന്റേയും കിടപ്പു മുറിയിലുള്ള എയർ കണ്ടീഷണർ രാത്രി മുഴുവൻ പ്രവർത്തിക്കുകയായിരുന്നു, കൂടാതെ മുറിയുടെ വാതിൽ അടച്ചിരുന്നു. ഇക്കാരണങ്ങൾകൊണ്ട് ആരുഷിയുടെ മുറിയിൽ നിന്നുമുള്ള യാതൊരു ശബ്ദവും തങ്ങൾ കേട്ടില്ല എന്ന് ഇവർ പോലീസിനു കൊടുത്ത മൊഴിയിൽ പറഞ്ഞു. ആരുഷിയുടെ തൊണ്ടക്ക് ചെറുതായ അസുഖം ഉണ്ടായിരുന്നതുകൊണ്ട്, അവൾക്ക് ഉറക്കെ നിലവിളിക്കാൻ കഴിഞ്ഞിരിക്കില്ല എന്നും മാതാപിതാക്കൾ സൂചിപ്പിച്ചു. ഹേംരാജിനെ കൊലയാളി വീടിന്റെ മുകളിൽ വച്ചാണ് കൊലപ്പെടുത്തിയതെന്നായിരുന്നു പോലീസിന്റെ കണ്ടെത്തൽ. ആരുഷിയേയും, ഹേംരാജിനേയും ഒരുിച്ച് കണ്ട മാതാപിതാക്കൾ ദേഷ്യത്തിൽ ഇരുവരേയും അവിടെ വെച്ച് കൊല ചെയ്യുകയായിരുന്നു എന്ന വാദത്തെ ഇത് ഖണ്ഡിക്കുന്നു. രാജേഷ് ധരിച്ചിരുന്ന വസ്ത്രങ്ങളെക്കുറിച്ചുള്ള ഡ്രൈവർ ഉമേഷിന്റെ മൊഴിയും ഈ വാദത്തെ ബലപ്പെടുത്തുന്നതായിരുന്നു. തലേദിവസം കാറിന്റെ താക്കോൽ രാജേഷിനെ ഏൽപ്പിക്കുമ്പോൾ ധരിച്ചിരുന്ന അതേ വസ്ത്രങ്ങൾ തന്നെയായിരുന്നു പിറ്റേ ദിവസം താൻ കാണുമ്പോഴും രാജേഷ് ധരിച്ചിരുന്നതെന്നായിരുന്നു ഉമേഷിന്റെ മൊഴി. രാജേഷിനേയും നൂപുറിനേയും രാവിലെ കണ്ട വേലക്കാരിയായ ഭാരതിയുടെ മൊഴിയുമായി ഇത് സാമ്യപ്പെടുന്നുണ്ടായിരുന്നു. രാവിലെ കാണുമ്പോൾ, രാജേഷ് ചുവപ്പു നിറത്തിലുള്ള ഒരു ടീഷർട്ടും ട്രൗസറും ആണ് ധരിച്ചിരുന്നതെന്നായിരുന്നു ഭാരതിയുടെ മൊഴി. രാജേഷിന്റെ വസ്ത്രങ്ങളിൽ ആരുഷിയുടെ രക്തക്കറ മാത്രമാണുണ്ടായിരുന്നു, ഹേംരാജിന്റെ രക്തത്തിന്റെ പാടുകൾ ഒന്നും രാജേഷിന്റെ വസ്ത്രങ്ങളിൽ നിന്നും പോലീസിനു കണ്ടെത്താനായിരുന്നില്ല. ആരുഷിയേയും, ഹേംരാജിനേയും കൊന്നത് തങ്ങളുടെ അഭിമാനത്തിനു കളങ്കം വരുമോ എന്നുള്ള പേടി കാരണമാണെന്ന കാരണവും കോടതിയിൽ ഇവർ എതിർത്തു. വിദ്യാഭ്യാസമുള്ള തങ്ങൾ ഇരുവരും മിശ്രവിവാഹിതരാണെന്നും, ഇങ്ങനെയുള്ള ഒരു പശ്ചാത്തലത്തിൽ നിന്നും വരുന്നവർക്ക് ദുരഭിമാനകൊല ചെയ്യാൻ കഴിയില്ലെന്നും രാജേഷിന്റേയും നൂപുറിന്റേയും അഭിഭാഷകർ കോടതിയിൽ വാദിച്ചു.

നാലു വർഷത്തെ ജയിൽ വാസത്തിന് ശേഷം 2017 ഒക്ടോബർ 16 ന് തെളിവുകളുടെ അഭാവത്തിൽ കോടതി തൽവാർ ദമ്പതികളെ ജയിൽ മോചിതരാക്കി സ.ബി.ഐ ഹാജരാക്കിയ തെളിവുകൾ കൊണ്ട് കൊലപാതകം നടത്തിയത് തൽവാർ ദമ്പതികളാണെന്നു തെളിയുന്നില്ലെന്നു ഹൈക്കോടതി നിരീക്ഷിച്ചു. തെളിവുകളെ അഭാവത്താൽ, തൽവാർ ദമ്പതികളെ സംശയത്തിന്റെ ആനുകൂല്യം നൽകി വിട്ടയക്കുന്നുവെന്ന് ഹൈക്കോടതി വ്യക്തമാക്കി. ഈ വിധിയിൽ ഹൈക്കോടതി സി.ബി.ഐ സംഘത്തെ അതിരൂക്ഷമായി വിമർശിച്ചിരുന്നു.


</doc>
<doc id="267086" url="https://ml.wikipedia.org/wiki?curid=267086" title="പുള്ളി മുള്ളൻ‌കോഴി">
പുള്ളി മുള്ളൻ‌കോഴി

പുള്ളി മുള്ളൻ‌കോഴിയുടെ ഇംഗ്ളീഷിലെ പേര് Painted Spurfowl എന്നും ശാസ്ത്രീയ നാമം "Galloperdix lunulata" എന്നുമാണ്. പ്രധാനമായും ഭാരതത്തിലെ പാറകൾ നിറഞ്ഞ കുന്നിൻപ്രദേശങ്ങളിലും കുറ്റിക്കാടുകളിലും കാണുന്നു. ആണിന് കാലിൽ രണ്ടോ നാലോ മുള്ളുകൾ കാണും. പെണ്ണിനാണേങ്കിൽ ഇത് ഒന്നോ രണ്ടോ ആണ്. ഇണകളായോ കൂട്ടങ്ങളായോ കാണുന്നു. അധികവും ഓടി രക്ഷപ്പെടാനാണ് ശ്രമിക്കുക. അപൂർവ്വമായി പറക്കും. 

ചെമ്പൻ മുള്ളൻകോഴി യ്ക്കുള്ളപോലെ മുഖത്ത് നഗ്നമായ ത്വക്ക് ഇല്ല. ആണിന് കറുത്ത വാലും ചെങ്കല്ലിന്റെ നിറമുള്ള അടിവശവും ഇരുണ്ട മേൽവശവുമാണുള്ളത്. മുകൾ ഭാഗത്തെ തൂവലുകളിൾ കറുത്ത അരികുകളോടു കൂടിയ വെള്ളപ്പുള്ളികളുണ്ട്. ആണിന്റെ തലയും കഴുത്തും കറുപ്പാണ്. പെണ്ണിന് കുറച്ചു മങ്ങിയ നിറമാണ്, ചെമ്പൻനിറമുള്ള പുരികവും ചെവിമൂടികളുമുണ്ട്. ആണിന് കാലിൽ രണ്ടോ നാലോ മുള്ളുകൾ കാണും. പെണ്ണിനാണെങ്കിൽ ഇത് ഒന്നോ രണ്ടോ ആണ്. കാലും കൊക്കും കടുത്ത ചാരനിറമാണ്. വാൽ ചിലപ്പോൾ നേരെ മുകളിലേക്ക് പിടിക്കാറുണ്ട്.

ഇവയെ രാജസ്ഥാനിലെ ആരവല്ലി റേഞ്ചിലും മദ്ധ്യഭാരതത്തിലെ കുന്നുകളിലും i) ദക്ഷിണ ഭാരതത്തിലെ പാറകളുള്ള കുന്നുകളിലും കുറ്റിക്കാടുകളിലും കാണുന്നു. പൂർവഘട്ടത്തിൽ ആന്ധ്രപ്രദേശിലെ നല്ലമലൈ ഭാഗത്തും കാണപ്പെട്ടിട്ടുണ്ട്.


</doc>
<doc id="267091" url="https://ml.wikipedia.org/wiki?curid=267091" title="ജോർജ് ആൻസൺ">
ജോർജ് ആൻസൺ

1697 ഏപ്രിൽ 23-ന് സ്റ്റഫേർഡ്ഷെയറിലെ ഷഗ്ബറോയിൽ ജനിച്ചു. 1712-ൽ നാവികപ്പടയിൽ ചേർന്ന ഇദ്ദേഹം 26-ആമത്തെ വയസിൽ ക്യാപ്റ്റൻ പദവിയിൽ എത്തി. ബ്രിട്ടനിലെ നാവികസേനയുടെ പിതാവ് എന്ന പേരിലാണ് ഇദ്ദേഹം പരക്കെ അറിയപ്പെടുന്നത്.

1740 മുതൽ 1744 വരെയുള്ള വർഷങ്ങളിൽ തന്റെ കപ്പലായ "സെഞ്ചൂറിയനിൽ" ആഗോള പര്യടനം നടത്തിയതോടെ പ്രശസ്തനായി തിർന്നു. ആറു കപ്പലുകളിലായി യാത്ര പുറപ്പെട്ട അദ്ദേഹത്തിന്റെ കപ്പൽവ്യൂഹത്തിൽ ഒരെണ്ണം മാത്രമേ ഒടുവിൽ അവശേഷിച്ചുള്ളു. ഹോൺ മുനമ്പു ചുറ്റിയുള്ള അദ്ദേഹത്തിന്റെ യാത്ര അപകടം നിർഞ്ഞതായിരുന്നു. ചിലിയുടെ സമുദ്രതീരത്തുനിന്നും പസഫിക് സമുദ്രം തരണം ചെയ്തപ്പോഴേക്കും അനുചരന്മാരിൽ പൂരിഭാഗവും മരിച്ചുകഴിഞ്ഞിരുന്നു. ടിനിയൻ ദ്വീപിലെത്തിയ അദ്ദേഹം മക്കാവോയിലേക്കു യാത്രതിരിച്ചു.

1733-ൽ അദ്ദേഹം ഫിലിപ്പീൻസിന്റെ ഒരു വലിയ കപ്പൽ (Nuestra Senora De Cobadonga പിടിച്ചെടുത്തു. ഏതാണ്ടു നാലു ലക്ഷത്തോളം പവനായിരുന്നു അതിന്റെ മതിപ്പു വില. കന്റൺ തുറമുഖത്തുവച്ച് ആ കപ്പൽ അദ്ദേഹം വിറ്റു. ചൈനീസ് ജലാതൃത്തിയിൽ പ്രവേശിച്ച ആദ്യ യുദ്ധകപ്പലയിരുന്നു ആൻസന്റെ "സെഞ്ചൂറിയൻ". 1744 ജൂൺ 15-ന് അദ്ദേഹം അവിടെ നിന്നു ലഭിച്ച അഞ്ചുലക്ഷം പവനുമായി ഇംഗ്ലണ്ടിലേക്കു തിരിച്ചു.

ഇംഗ്ലണ്ടിൽ നിന്നും യാത്രതിരിച്ചപ്പോൾ ഒപ്പമുണ്ടായിരുന്ന 1955 പേരിൽ 1051 പേരും സ്കർവി (Scurvy) രോഗം മൂലം മരണമടഞ്ഞിരുന്നു. ജെയിംസ് ലിൻഡ് (1716 - 1794) എന്ന സ്കോട്ടിഷ് ഡോക്ടർ ഈ രോഗത്തിന് "നാരങ്ങാ നീര്" ഔഷധമായി നിർദ്ദേശിച്ചുകൊണ്ടുള്ള തന്റെ വൈദ്യശാസ്ത്രകൃതി (A Treatise on the Scurvy-1754) ആൻസണു സമർപ്പിച്ചത് ഇതേത്തുടർന്നാണ്.

1745-ൽ ജോർജ് ആൻസന് അഡ്മിറലിറ്റി ബോർഡ് അംഗമായി ഉദ്യോഗകയറ്റം കിട്ടി. 1747-ൽഫിനിസ്റ്ററേ മുനമ്പിനു സമീപം കണ്ടുമുട്ടിയ ഒൻപതു ഫ്രഞ്ചു യുദ്ധക്കപ്പലുകളിൽ ആറെണ്ണം അദ്ദേഹം പിടിച്ചെടുത്തു. ഇതേത്തുടർന്ന് അദ്ദേഹത്തിനു പ്രഭു സ്ഥാനം ലഭിച്ചു.

അദ്ദേഹം ഇംഗ്ലണ്ടിലെ യുദ്ധകപ്പലുകളെ ആറായി തരംതിരിച്ചു. നാവിക യുദ്ധോപകരണങ്ങൾ പരിഷ്കരിച്ചു. നിലയും വെള്ളയും നിറങ്ങളിലുള്ള വേഷവിധാനം (uniform) ആഫീസർമാർക്ക് വേണമെന്നു നിർദ്ദേശിച്ചു. സ്ഥിരമായ ഒരു നാവികസേനക്കു രൂപം നൽകിയതിലും ആൻസണു പ്രധാനപങ്കുണ്ട്. ശക്തമായ ഒരു നാവികപ്പട രൂപീകരിച്ചതു മൂലമാണ് ഫ്രഞ്ചുകാരുമയുണ്ടയ സപ്തവൽസര യുദ്ധതിൽ ഇംഗ്ലീഷ്കാർക്ക് വിജയിക്കാൻ സാധിച്ചത്. 1751-ൽ അദ്ദേഹം നാവികസേനാധിപനായി 1762 ജൂൺ 6-ന് ഹാർഫേഡ്ഷെയറിലെ മൂർപാർക്കിൽ വച്ച് അദ്ദേഹം അന്തരിച്ചു. അദ്ദേഹത്തിന്റെ സാഹസിക സഞ്ചാരങ്ങളും വിവരിക്കുന്ന "ആൻസൺസ് വോയേജ്" (Anson's Voyage) തുടങ്ങിയ കൃതികൾ ഇംഗ്ലീഷിലുണ്ട്.



</doc>
<doc id="267092" url="https://ml.wikipedia.org/wiki?curid=267092" title="ഗയ">
ഗയ

ഇന്ത്യൻ സംസ്ഥാനമായ ബിഹാറിലെ ഒരു പ്രധാന നഗരമാണ് ഗയ. ഹൈന്ദവ പുരാണങ്ങളിലും ഇതിഹാസങ്ങളായ രാമായണത്തിലും മഹാഭാരതത്തിലും പരാമർശിച്ചിട്ടുള്ള സ്ഥലമാണിത്. ഹിന്ദുക്കൾക്കും ബുദ്ധമതസ്തർക്കും ഒരു പോലെ പുണ്യസ്ഥലംകൂടിയാണ് ഗയ.



</doc>
<doc id="267120" url="https://ml.wikipedia.org/wiki?curid=267120" title="പട്ടക്കണ്ണൻ എരണ്ട">
പട്ടക്കണ്ണൻ എരണ്ട

പട്ടക്കണ്ണൻ എരണ്ടയെ ഇംഗ്ലീഷിൽ Eurasian Teal എന്നും Common Teal എന്നും വിളിക്കാറുണ്ട്. ശാസ്ത്രീയ നാമം "Anas crecca" എന്നാണ്. ഇവ സാധാരണയായി എല്ലായിടത്തും കാണുന്ന ഒരു താറാവാണ്. ഇത് മിതോഷ്ണാകാലാവസ്ഥയിൽ യൂറേഷ്യയിൽ പ്രജനനം നടത്തുന്നു. ശീതകാലത്ത് തെക്കു ഭാഗത്തേക്ക് ദേശാടനം നടത്തുന്നു.

ഇവ പ്രജനകാലമൊഴികെ എപ്പോഴും കൂട്ടമായി വസിക്കുന്നവയാണ്. ഇവയെ തണ്ണീർ തടങ്ങളിൽ സാധാരണയായി കാണാം. വിത്തുകളും നട്ടെല്ലില്ലാത്ത ജലജീവികളുമാണ് ഭക്ഷണം.

ഇവയ്ക്ക് 20–30 സെ.മീ. നീളവും ശരാശരി തൂക്കം പൂവന് 340 ഗ്രാമും പിടയ്ക്ക് 320 ഗ്രാമും ഉണ്ടാവും. ചിറകുകൾക്ക് 17.5–20.4 സെ.മീ. നീളമുണ്ട്. കൊക്കിന് 3.2–4 സെ.മീ. നീളമുണ്ട്. മുട്ടുമുതൽ താഴേയ്ക്ക് (ഇം. Tarsus) 2.8–3.4 സെ.മീ. ഉണ്ട്.

ഇണചേരാത്ത കാലത്ത് പൂവനും പിടയും ഒരെ നിറം തന്നെയാണ്. ആണിന്റെ കൊക്കിന് കടുത്ത ചാരനിറമാണ്. കൊക്ക് ശരീരത്തോട് ചേരുന്നിടത്ത് ഇളം പച്ച് നിറമോ ബ്രൌണ് നിറമോ ആണ്. പെണ്ണിന് ഇത് പിങ്കോ മഞ്ഞയോ ആയിരിക്കും.
ഇവ പൊതുവേ ശബ്ദം ഉണ്ടാക്കികൊണ്ടിരിക്കുന്നവയാണ്.


</doc>
<doc id="267151" url="https://ml.wikipedia.org/wiki?curid=267151" title="രാഷ്ട്രപതി ഭരണം">
രാഷ്ട്രപതി ഭരണം

ഭരണഘടനയുടെ 356-ആം വകുപ്പനുസരിച്ച് സംസ്ഥാനഭരണം രാഷ്ട്രപതി ഏറ്റെടുക്കുന്നതിനെയാണ് രാഷ്ട്രപതി ഭരണം എന്ന് വാക്ക് കൊണ്ട് സൂചിപ്പിക്കുന്നത്. ഭരണഘടനാപരമായ ഉത്തരവാദിത്തം വേണ്ട രീതിയിൽ നിർവഹിക്കാൻ ഒരു സംസ്ഥാന ഗവണ്മെന്റിന് കഴിയാതെ വരുമ്പോൾ ഗവണ്മെന്റിനെ പിരിച്ചുവിടാൻ രാഷ്ട്രപതി ഈ അധികാരം ഉപയോഗിച്ചുവരുന്നു. കേരളത്തിൽ ഏഴ് തവണ രാഷ്ട്രപതി ഭരണം ഏർപ്പെടുത്തിയിട്ടുണ്ട് .



</doc>
<doc id="267157" url="https://ml.wikipedia.org/wiki?curid=267157" title="ഗമാൽ അബ്ദുന്നാസർ (ഈജിപ്ത്)">
ഗമാൽ അബ്ദുന്നാസർ (ഈജിപ്ത്)

ഈജിപ്തിന്റെ രണ്ടാമത്തെ പ്രസിഡന്റായിരുന്നു 1956 മുതൽ 1970 വരെ ഭരിച്ച ഗമാൽ അബ്ദുന്നാസർ അഥവാ ജമാൽ അബ്ദുന്നാസർ (). 
(1918 ജനുവരി 15–1970 സെപ്റ്റംബർ 28). 1952-ലെ ഈജിപ്ഷ്യൻ വിപ്ലവത്തിന്റെ മുഖ്യസൂത്രധാരനും വിപ്ലവാനന്തര ഭരണകൂടത്തിൽ ഉപപ്രധാനമന്ത്രിയുമായിരുന്നു ഗമാൽ. 1953-ൽ ഭൂപരിഷ്കരണ നിയമം നടപ്പിലാക്കി. പ്രസിഡന്റായിരുന്ന മുഹമ്മദ് നജീബിനെ വീട്ടുതടങ്കലിലാക്കുകയും 1956-ൽ പ്രസിഡന്റായി സ്വയം അവരോധിക്കുകയും ചെയ്തു. 

അറബ് ദേശീയത, ചേരിചേരായ്മ, സോഷ്യലിസം തുടങ്ങിയ നയങ്ങളിലൂടെ ജനപിന്തുണയും ലോകശ്രദ്ധയും നേടിയ ഗമാൽ അറബ്‌ലോകത്ത് ഒരു വീരനായകനായി വിലയിരുത്തപ്പെട്ടു. ചേരിചേരാനയത്തിന്റെ പേരിൽ അസ്വാൻഅസ്‌വാൻ അണക്കെട്ടിനുള്ള ധനസഹായം പിൻവലിച്ച പടിഞ്ഞാറൻ ശക്തികളോട് സൂയസ് കനാൽ ദേശസാത്ക്കരണത്തിലൂടെ ഗമാൽ പകരം ചോദിച്ചു. ജവഹർലാൽ നെഹ്രു, ടിറ്റോ തുടങ്ങിയവരോടൊപ്പം ചേരിചേരാ പ്രസ്ഥാനത്തിന് നേതൃത്വം നൽകിയിരുന്നതിൽ പ്രമുഖനായിരുന്നു ഗമാൽ.

1962 ൽ ഈജിപ്തിൽ നടപ്പിലാക്കിയ ആധുനികവത്കരണ നയങ്ങൾ അദ്ദേഹത്തിന് ഏറെ ജനപ്രീതി നേടിക്കൊടുത്തു. വടക്കൻ യമനിൽ നടന്ന ആഭ്യന്തര കലാപത്തിലേക്കും അബ്ദുൾ നാസറിന്റെ ഇടപെടൽ ശ്രദ്ധേയമായിരുന്നു. 1964 ൽ ഈജിപ്തിൽ ഒരു ഭരണഘടന തന്നെ ഗമാൽ നടപ്പിലാക്കി. അതേ വർഷം തന്നെ ചേരിചേരാ പ്രസ്ഥാനത്തിന്റെ തലവനായി ഗമാൽ തിരഞ്ഞെടുക്കപ്പെട്ടു. നിയമപരമായി തന്റെ എതിരാളികൾക്ക് ഭരണനേതൃത്വത്തിൽ എത്താൻ കഴിയാതിരുന്നതിനെ തുടർന്ന്,1965 ൽ രണ്ടാംവട്ടം, പ്രസിഡന്റ് സ്ഥാനത്തേക്ക് അവരോധിക്കപ്പെട്ടു, 1967 ൽ ഇസ്രായേലുമായി നടന്ന യുദ്ധത്തെത്തുടർന്ന് കുറച്ചു കാലം ഭരണത്തിൽ നിന്നും വിട്ടുനിന്നുവെങ്കിലും, ജനങ്ങളുടെ ആവശ്യത്തെത്തുടർന്ന് വീണ്ടും അധികാരത്തിൽ തിരിച്ചെത്തി. 

1970ൽ അറബ് ലീഗ് സമ്മിറ്റിനെത്തുടർന്ന് ഗമാൽ ഹൃദയാഘാതം മൂലം അന്തരിച്ചു. ഗമാൽ നടപ്പിലാക്കിയ, സാമൂഹ്യപരിഷ്കരണങ്ങളും, ആധുനിക വത്കരണനയങ്ങളും കൊണ്ട് അദ്ദേഹം ഇന്നും ഒരു അറിയപ്പെടുന്ന നേതാവായി തുടരുന്നു. ഗമാലിന്റെ ഭരണകാലഘട്ടത്തിൽ ഈജിപ്തിന്റെ കലാസാംസ്കാരികരംഗത്തും ഒരു ഉണർവ് പ്രത്യക്ഷമായിരുന്നു. ഇരുപതാം നൂറ്റാണ്ടിലെ ഒരു തിളങ്ങുന്ന രാഷ്ട്രീയ വ്യക്തിത്വമായി ഗമാലിനെ ചരിത്രകാരന്മാർ വിലയിരുത്തുന്നു.
1918 ജനുവരി 15 ന് ഫാഹിമയുടേയും, അബ്ദുൾ നാസ്സർ ഹുസ്സൈന്റേയും മൂത്ത പുത്രനായി ഗമാൽ ജനിച്ചു. ഇന്നത്തെ അലക്സാണ്ട്രിയയിലുള്ള ബെനി മൂർ എന്ന സ്ഥലത്തായിരുന്നു അബ്ദുൾ നാസ്സർ ഹുസ്സൈന്റെ കുടുംബം ജീവിച്ചിരുന്നത്. വളരെ ചെറിയ വരുമാനം മാത്രമുള്ള ഒരു തപാൽ ജീവനക്കാരനായിരുന്നു അബ്ദുൾ നാസ്സർ ഹുസ്സൈൻ. ഗമാലിനു താഴെ രണ്ടു സഹോദരങ്ങൾ കൂടിയുണ്ടായിരുന്നു. പിതാവിന്റെ ജോലിയുടെ സ്വഭാവം കൊണ്ട് തുടർച്ചയായി താമസസ്ഥലങ്ങൾ മാറേണ്ടിയിരുന്നു ഈ കുടുംബത്തിന്. റെയിൽവേ തൊഴിലാളികളുടെ മക്കൾക്കുവേണ്ടിയുള്ള സ്കൂളിലായിരുന്നു ഗമാലിന്റെ വിദ്യാഭ്യാസം ആരംഭിച്ചത്. പിന്നീട് കെയിറോയിലേക്ക് തന്റെ അമ്മാവന്റെ അടുത്തേക്കു പോയ ഗമാലിന്റെ പിന്നീടുള്ള വിദ്യാഭ്യാസം നഹാസ്സിൻ എലമെന്ററി സ്കൂളിലായിരുന്നു. നാസ്സറിന് ഒമ്പതു വയസ്സുള്ളപ്പോൾ മാതാവ് അന്തരിച്ചു.


</doc>
<doc id="267166" url="https://ml.wikipedia.org/wiki?curid=267166" title="ഈജിയൻ കടൽ">
ഈജിയൻ കടൽ

മദ്ധ്യധരണ്യാഴിയുടെ ഗ്രീസിനും തുർക്കിക്കും മധ്യേയുള്ള ഭാഗമാണ് ഈജിയൻ കടൽ. ബാൾക്കൻ മുനമ്പിനും അനത്തോളിയ മുനമ്പിനും ഇടയിലാണിത് സ്ഥിതി ചെയ്യുന്നത്. വടക്ക് ദിക്കിൽ മർമറ കടലിനോടും ബോസ്ഫോറസ് കടലിടുക്ക് വഴി കരിങ്കടലിനോടും ബന്ധപ്പെട്ടിരിക്കുന്നു.

പഴയകാലത്ത് "ആർക്കിപെലാഗോ" (ഗ്രീക്ക് ഭാഷയിൽ കടലുകളുടെ നേതാവ് എന്നർത്ഥം) എന്നറിയപ്പെട്ടിരുന്നു. ഈ വാക്ക് ഇംഗ്ലീഷ് ഭാഷയിൽ "ദ്വീപസമൂഹം" എന്ന അർത്ഥത്തിൽ പ്രയോഗിക്കപ്പെട്ടു പോരുന്നു. ഈജിയൻ എന്ന പേരിന് പണ്ട് മുതൽക്കു തന്നെ പല വിശദീകരണങ്ങളുമുണ്ട്. ഏയ്ഗേയ് എന്ന ഗ്രീക്ക് പട്ടണത്തിന്റെ പേരിൽ നിന്ന് രൂപം കൊണ്ടതാണെന്ന് ഒരു വിശ്വാസമുണ്ട്. ഈ കടലിൽ മുങ്ങിമരിച്ച ഈജിയ എന്നു പേരായ ആമസോണിയൻ രാജ്ഞി, മകൻ മരിച്ചുവെന്നു കരുതി ഈ കടലിൽ ചാടി ആത്മഹത്യചെയ്ത, തിസ്യൂസിന്റെ പിതാവായ ഈജിയസ് എന്നിവരുടെ പേരുകളുമായി ചേർത്തും ഈജിയൻ അറിയപ്പെടുന്നു. ബൾഗേറിയൻ, സെർബിയൻ മാസിഡോണിയൻ ഭാഷകളിൽ "വെളുത്ത കടൽ" എന്നർത്ഥമുള്ള പേരിലാണ് ഈജിയൻ കടൽ അറിയപ്പെടുന്നത്.

ഏകദേശം 214,000 ചതുരശ്ര കിലോമീറ്ററാണ് ഈജിയൻ കടലിന്റെ വിസ്തീർണ്ണം. രേഖാംശത്തിന് സമാന്തരമായി 610 കിലോമീറ്ററും അക്ഷാംശത്തിന് സമാന്തരമായി 300 കിലോമീറ്ററുമാണ് ഇതിന്റെ അളവുകൾ. ക്രീറ്റ് ദ്വീപിനു കിഴക്കുഭാഗത്തായി 3,513 മീറ്റർ താഴ്ചയിലാണ് ഏറ്റവും ആഴമുള്ള ഭാഗം. അടിത്തട്ടിന്റെ ഘടനക്ക് അഗ്നിപർവതപ്രക്രിയകൾ മൂലം മാറ്റങ്ങൾ സംഭവിക്കാറുണ്ട്. പാറകൾ കൂടുതലും ചുണ്ണാമ്പ് കല്ലുകൾ ആണ്. തെക്കൻ ഈജിയനിലെ ഥീരാ, മിലോസ് ദ്വീപുകൾക്ക് സമീപം അടിത്തട്ടിൽ കടും നിറങ്ങളിലുള്ള അവസാദങ്ങൾ കാണപ്പെടുന്നു.

ഈജിയൻ കടലിലെ ദ്വീപുകൾ മിക്കവയും ഗ്രീസിന്റെ അധീനതയിലാണ്. ഇവയെ ഏഴ് കൂട്ടങ്ങളായി തിരിച്ചിരിക്കുന്നു.


വൻകരയിലെ പർവ്വതനിരകളുടെ കടലിലേയ്ക്കുള്ള തുടർച്ചയാണ് ഇതിൽ പല ദ്വീപുകളും.

ഈജിയൻ കടലിന്റെ തീരപ്രദേശം ഇന്നത്തെ രീതിയിൽ രൂപപ്പെട്ടത് 4000 ബി.സി.യിലാണ്. ഹിമയുഗത്തിൽ(16000 ബി.സി.യിൽ) ഇവിടെ ജലനിരപ്പ് 130 മീ. താഴെയായിരുന്നു. ആവാസം തുടങ്ങിയ കാലത്തും ഇന്നത്തെ പല ദ്വീപുകളും കരയോട് ബന്ധപ്പെട്ട് കിടന്നിരുന്നതായി കരുതപ്പെടുന്നു.

ഈ പ്രദേശത്ത് രൂപം കൊണ്ട രണ്ട് ആദിമസംസ്കാരങ്ങളാണ് ക്രീറ്റിലെ മിനോവൻ സംസ്കാരവും പെലോപ്പൊന്നീസിലെ മൈസീനിയൻ സംസ്കാരവും. ഈജിയൻ സംസ്കാരം എന്നറിയപ്പെടുന്നത് വെങ്കലയുഗത്തിലെ ഗ്രീക്ക് സംസ്കാരത്തോടനുബന്ധിച്ച് രൂപം കൊണ്ടതാണ്. "കുളത്തിനു ചുറ്റും തവളകൾ എന്ന് പോലെയാണ് ഈജിയൻ കടലിനു ചുറ്റും ഗ്രീക്കുകാർ" എന്ന് പ്ലേറ്റോ പ്രസ്താവിച്ചിട്ടുണ്ട്. ആദ്യകാല ജനാധിപത്യവ്യവസ്ഥകൾ പലതും ഈജിയൻ മേഖലയിൽ രൂപം കൊണ്ടവയാണ്. ഇതിലെ ജലഗതാഗത മാർഗ്ഗങ്ങൾ കിഴക്കൻ മദ്ധ്യധരണ്യാഴിയിലെ വിവിധ സംസ്കാരങ്ങളെ ബന്ധിപ്പിച്ചു.

കടലിൽ താണുപോയി എന്നു കരുതപ്പെടുന്ന അറ്റ്ലാന്റിസ് എന്ന നിഗൂഢദ്വീപിനെ കുറിച്ചുള്ള സൂചനകൾ ഥീരാ ദ്വീപിന് പരിസരങ്ങളിൽ നിന്ന് ലഭിച്ചത് 1970-കളിൽ ലോകശ്രദ്ധയാകർഷിച്ചിരുന്നു.

ഈ മേഖലയിൽ ഗ്രീസ്, തുർക്കി എന്നീ രാജ്യങ്ങൾ തമ്മിൽ പല തർക്കങ്ങളും ഉണ്ടായിട്ടുണ്ട്. 1970 മുതൽ ഇവ ഇരു രാജ്യങ്ങളും തമ്മിലുള്ള നയതന്ത്രബന്ധങ്ങളേയും ബാധിച്ചു തുടങ്ങി. 1987-ലും 1996-ലും ഈ പ്രശ്നങ്ങൾ സൈനികനടപടിയിലേക്ക് നീങ്ങിയേക്കാവുന്ന അവസ്ഥ വരെയായി. പ്രധാനമായും സമുദ്രാതിർത്തി, വ്യോമാതിർത്തി, ഈ മേഖലയിലൂടെയുള്ള യുദ്ധവിമാനങ്ങളുടെ പറക്കൽ, പ്രത്യേക സാമ്പത്തിക മേഖല മുതലായ വിഷയങ്ങളിലാണ് തർക്കങ്ങൾ .



</doc>
<doc id="267167" url="https://ml.wikipedia.org/wiki?curid=267167" title="വൺ ഡിറക്ഷൻ">
വൺ ഡിറക്ഷൻ

ലണ്ടൻ ആസ്ഥാനമായ ഒരു ഇംഗ്ലീഷ്-ഐറിഷ് പോപ്പ് സംഗീത സംഘമാണ് വൺ ഡിറക്ഷൻ. നിയൽ ഹൊറൻ, സെയ്ൻ മാലിക്, ലിയൻ പെയ്ൻ, ഹാരി സ്റ്റൈൽസ്, ലൂയിസ് ടോംലിൻസൺ എന്നീ 5 പേർ ചേർന്ന് രൂപീകരിച്ച ഈ സംഘത്തിൽ നിന്ന് സെയ്ൻ മാലിക് 2015 മാർച്ച് 25 നു വിട പറഞ്ഞു. ബ്രിട്ടീഷ് സംഗീതമത്സരമായ എക്സ് ഫാക്ടറിന്റെ ഏഴാമത്തെ ശ്രേണിയിൽ മൂന്നാംസ്ഥാനം കരസ്ഥമാക്കിയതിനെ തുടർന്ന് സൈമൺ കോവൽസിന്റെ സൈക്കോ റെക്കോർഡ്സ് എന്ന പേരായ റെക്കോർഡ്സിൽ ഒപ്പ് വെച്ചു. സാമൂഹ്യമാധ്യമങ്ങളിലൂടെ ബാൻഡ് അന്താരാഷ്ട്ര നിലവാരത്തിലേക്ക് ഉയർന്നു. 2011ലും 2012ലും പുറത്തിറക്കപ്പെട്ട 'അപ് ഓൾ റൈറ്റ്','ടേക് മി ഹോം' എന്നീ ആൽബങ്ങൾ പല റെക്കോർഡുകളും ഭേദിച്ചു. 'വാട്ട് മേക്സ് യു ബ്യൂട്ടിഫുൾ'ഉം 'ലിവ് വൈൽ വേർ യംങ്' എന്നീ സിംഗിൾസ് 2012ലെ വമ്പൻ വിജയമായിരുന്നു. യുണൈറ്റഡ് സ്റ്റേറ്റ്സിലേക്ക് ബ്രിട്ടന്റെ കടന്നുകയറ്റമായി പലപ്പോഴും 'വൺ ഡയറക്ഷൻ' ബാന്റിനെ വർണ്ണിച്ചിട്ടുണ്ട്. 19 മില്യൺ സിംഗിൾസും 10 മില്യൺ ആൽബങ്ങളും ബാൻഡിന്റെ മാനേജ്മെന്റ് കമ്പനിയുടെ കണക്കുപ്രകാരം വിറ്റഴിഞ്ഞിട്ടുണ്ട്. 2 ബ്രിട്ട് അവാർഡുകളും 4 എം ടി വി വീഡിയോ മ്യൂസിക് അവാർഡുകളുമാണ് ബാൻഡിന്റെ മുഖ്യ നേട്ടങ്ങൾ. സോണി മ്യൂസിക് എന്റർടെയ്ൻമെന്റിന്റെ യു കെ യുടെ ചെയർമാനും ചീഫ് എക്സിക്യൂട്ടീവുമായ നിക് ഗാറ്റ്ഫീൽഡുമായി 50 മില്യൺ ഡോളറിന്റെ ബിസിനസ്സ് 2012 ജൂൺ മാസത്തോടുകൂടി പൂർത്തിയാക്കി. വൺ ഡയറക്ഷൻ ബാന്റിനെ 2012ലെ 'ടോപ് ന്യൂ ആർടിസ്റ്റ്' ആയി ബിൽബോർഡ് പ്രഖ്യാപിച്ചു. 2013 ഏപ്രിലോടു കൂടി ബാൻഡിന്റെ കൈവശം 25 മില്യൺ യൂറോ സമ്പാദ്യമുള്ളതായി കണക്കുകൾ രേഖപ്പെടുത്തുന്നു. 


</doc>
<doc id="267169" url="https://ml.wikipedia.org/wiki?curid=267169" title="കമ്പ്യൂട്ടർ ഫയൽ">
കമ്പ്യൂട്ടർ ഫയൽ

കമ്പ്യൂട്ടറിൽ വിവരങ്ങൾ സൂക്ഷിച്ചുവെക്കാനുള്ള ഉപാധിയാണ് ഫയൽ. ഏതെങ്കിലും സുരക്ഷിത ശേഖരണസംവിധാനത്തിലാണ് ഫയലുകൾ ഉണ്ടാക്കുക. ഈ ഫയലുകളെ പിന്നീട് ആവശ്യാനുസാരം വായിക്കുകയും അവയിലെ വിവരങ്ങൾ കമ്പ്യൂട്ടർ പ്രോഗ്രാമുകൾക്ക് ഉപയോഗിക്കാനും കഴിയും. 

കമ്പ്യൂട്ടർ ഫയലുകളെ ആപ്പീസുകളിൽ വിവരങ്ങൾ ശേഖരിച്ചുവെയ്ക്കാനുപയോഗിക്കുന്ന കടലാസ് ഫയലുകളോടുപമിക്കാവുന്നതാണ്.

ഫയലുകൾ എങ്ങനെയാണ് ഉപയോഗിക്കുക എന്നത് കമ്പ്യൂട്ടറിൽ പ്രവർത്തിക്കുന്ന ഓ.എസ്സുകളെ അടിസ്ഥാനമാക്കിയുള്ളതാണ്. എന്നിരുന്നാലും എല്ലാ ഓ.എസ്സുകളിലും താഴെ പറയുന്ന പ്രവർത്തികൾ ചെയ്യുവാൻ സാധിക്കും.


മിക്ക ഓപ്പറേറ്റിങ് സിസ്റ്റങ്ങളിലും ഫയലുകൾ ഒരു കൂട്ടം ബൈറ്റുകളുടെ അറെയായിട്ടാണ് ക്രമീകരിച്ചിട്ടുള്ളത്. ഫയലിൽ ശേഖരിച്ചുവെച്ച വിവരത്തിന്റെ അടിസ്ഥാനത്തിലാണ് ഫയലുകളെ തരം തിരിച്ചിട്ടുള്ളത്. മൈക്രോസോഫ്റ്റ്‌ വിൻഡോസ്‌ ഓ.എസ്സുകളിൽ ഇതിനു പകരം ഫയലിന്റെ എക്സ്റ്റൻഷനാണ് തരം തിരിക്കുവാൻ ഉപയോഗിക്കുന്നത്. 

എല്ലാ ഫയലുകളിലും അവയെക്കുറിച്ചുള്ള വിവരങ്ങൾ സൂക്ഷിച്ചുവെക്കും, ഫയൽ മുഴുവനായും വായിക്കാതെ അവയെക്കുറിച്ചുള്ള ഒരു വിവരണം ഇതിലൂടെ ഓ.എസ്സുകൾക്ക് ലഭിക്കുന്നു.

സാധാരണയായി കമ്പ്യൂട്ടറിൽ ഫയലുകളെ അവയുടെ പേരിന്റെ അടിസ്ഥാനത്തിലാണ് ക്രമീകരിക്കാറുള്ളത്. മറ്റ് സാധനങ്ങൾ ക്രമീകരിക്കുന്നതുപോലെ കമ്പ്യൂട്ടറിലും ഫയലുകളെ കൂട്ടങ്ങളായി ക്രമീകരിക്കാം. ഇത്തരത്തിലുള്ള കൂട്ടത്തിനെ ഫോൾഡർ അഥവാ ഡയറക്ടറി എന്നാണ് പറയാറ്.

ഒരു ഫോൾഡറിൽ ഒരു കൂട്ടം ഫയലുകളോ ഫയലുകളിലേക്കുള്ള കണ്ണികളോ അല്ലെങ്കിൽ ഇവ രണ്ടും കൂടിയോ ഉണ്ടായിരിക്കും. എല്ലാ ഓപ്പറേറ്റിങ് സിസ്റ്റങ്ങളും ഒരു ഫോൾഡറിൽ മറ്റ് ഫോൾഡറുകൾ ഉണ്ടാക്കാൻ അനുവദിക്കും.


</doc>
<doc id="267170" url="https://ml.wikipedia.org/wiki?curid=267170" title="ഫീൽഡിങ് തടസ്സപ്പെടുത്തൽ">
ഫീൽഡിങ് തടസ്സപ്പെടുത്തൽ

ക്രിക്കറ്റ് കളിയിലെ അപൂർവ്വമായ ഒരു തരം പുറത്താകൽ രീതിയാണ് "ഫീൽഡിംഗ് തടസ്സപ്പെടുത്തൽ".

ക്രിക്കറ്റ് നിയമങ്ങളിലെ 37 ആം നിയമം ഇപ്രകാരം പറയുന്നു:
തടസ്സപ്പെടുത്തൽ അപ്രതീക്ഷിതമായാണ് നടക്കുന്നതെങ്കിൽ അത് മനഃപൂർവ്വം ചെയ്തതായി കണക്കാക്കുന്നില്ല. അതുകൊണ്ടു തന്നെ ബാറ്റ്സ്മാനെ ഫീൽഡിംഗ് തടസ്സപ്പെടുത്തൽ എന്ന രീതിയിലൂടെ പുറത്താക്കാൻ കഴിയുകയുമില്ല.

നിയമത്തിലെ മൂന്നാം ഖണ്ഡിക ഇപ്രകാരം പറയുന്നു:


</doc>
<doc id="267177" url="https://ml.wikipedia.org/wiki?curid=267177" title="കല്പന (ചലച്ചിത്രം)">
കല്പന (ചലച്ചിത്രം)

സെൽവം പ്രൊഡക്ഷൻസിന്റെ ബാനറിൽ സെൽവം നിർമിച്ച മലയാളചലച്ചിത്രമാണ് കല്പന. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1960 മാർച്ച് 28-ന് കേരളത്തിൽ പ്രദർശനം തുടങ്ങി.






</doc>
<doc id="267180" url="https://ml.wikipedia.org/wiki?curid=267180" title="ബഹ്‌റൈൻ കേരളീയ സമാജം">
ബഹ്‌റൈൻ കേരളീയ സമാജം

ബഹ്‌റൈൻ കേരളീയ സമാജം, ബഹ്റൈനിലെ പ്രവാസി മലയാളികളുടെ സംഘടനയുടെ ആസ്ഥാനമാണ്. 1947ൽ സ്ഥാപിതമായ ഈ സമാജം, വളരെയധികം പഴക്കം ചെന്നതും ഇന്നും സജീവമായി പ്രവർത്തിക്കുന്നതുമായ ലോകത്തെ ഏറ്റവും വലിയ, സ്വന്തമായി ആസ്ഥാനമുള്ള പ്രവാസിമലയാളികളുടെ കൂട്ടായ്മയാണ്


</doc>
<doc id="267182" url="https://ml.wikipedia.org/wiki?curid=267182" title="എക്സ്പോ 2020 - ദുബായ്">
എക്സ്പോ 2020 - ദുബായ്

ബ്യൂറോ ഒഫ് ഇന്റർനാഷണൽ എക്സ്പോസിഷൻസിന്റെ മേൽനോട്ടത്തിൽ 2020-ൽ ദുബായിൽ നടക്കാൻ പോകുന്ന ഒരു അന്തർദേശീയ എക്സിബിഷനാണ് എക്സ്പോ 2020. ബ്യൂറോ ഒഫ് ഇന്റർനാഷണൽ എക്സ്പോസിഷൻസ് രണ്ട് തരത്തിലുള്ള എക്സ്പോകൾ സംഘടിപ്പിക്കാറുണ്ട്. വേൾഡ് എക്സ്പോ യും സ്പെഷ്യൽ ഇന്റർനാഷണൽ എക്സ്പോയും. ഇതിൽ സ്പെഷ്യൽ ഇന്റർനാഷണൽ എക്സ്പോ എല്ലാ മൂന്നു വർഷവുമാണ് നടത്തുക ഇതിന്റെ ദൈർഘ്യം മൂന്ന് മാസമാണ്. ആറു മാസം ദൈർഘ്യമുള്ള വോൾഡ് എക്സ്പോ 1996 മുതൽ എല്ലാ അഞ്ചു വർഷവുമാണ് നടത്തുക. ദുബായിൽ 2020ൽ നടക്കാനിരിക്കുന്നത് വേൾഡ് എക്സ്പോയാണ്. 2010 ലെ എക്സ്പോ ചൈനയിലെ ഷാങ്ഹായ് നഗരത്തിലാണ് നടന്നത്. 2015ലെ എക്സ്പോ നടത്താനുള്ള അവകാശം ഇറ്റലിയിലെ മിലാൻ നഗരമാണ് നേടിയത്. ലോകത്തിലെ എല്ലാ രാജ്യങ്ങളും പങ്കെടുക്കുന്ന ഈ എക്സിബിഷനിൽ കല, ശാസ്ത്രം, വാണിജ്യം എന്നീ മേഖലകളിലെ നേട്ടങ്ങൾ പ്രദർശിപ്പിക്കും. ബ്യൂറോ ഓഫ് ഇന്റർനാഷണൽ എക്സ്പോസിഷൻസിന്റെ വാക്കുകളിൽ മനുഷ്യപ്രയത്നങ്ങളുടെ ഒരു പ്രദർശന വേദിയാണീ അന്തർദേശീയ എക്സ്പോ. 
ഇതിന്റെ വേദി തിരഞ്ഞെടുക്കുന്നതിനുള്ള വോട്ടെടുപ്പ് 2013 നവമ്പർ ഇരുപത്തിയേഴാം തിയതിയാണ് നടന്നത്. നാല് നഗരങ്ങളാണ് ഇത് നടത്താനുള്ള അവകാശത്തിന് വേണ്ടി മത്സരിച്ചത്. 

വോട്ടെടുപ്പിൽ ബ്യൂറോ ഒഫ് ഇന്റർനാഷണൽ എക്സ്പോസിഷൻസിൽ അംഗത്വമുള്ള ഒരോ രാജ്യത്തിനും ഒരു വോട്ട് ഉണ്ട്. 2013 നവമ്പർ ഇരുപത്തേഴാം തീയതി നടന്ന തിരഞ്ഞെടുപ്പിൽ 163 രാജ്യങ്ങൾ വോട്ട് ചെയ്തു. മൂന്ന് വട്ടമായിട്ടാണ് വോട്ടിങ്ങ് നടന്നത്. ഒരോ റൗണ്ടിലും ഏറ്റവും കുറവ് വോട്ട് കിട്ടുന്ന നഗരം മൽസരത്തിൽ നിന്ന് പുറത്താവും. ഏതെങ്കിലും റൗണ്ടിൽ ഒരു നഗരത്തിന് മൊത്തത്തിന്റെ മൂന്നിൽ രണ്ടു വോട്ട് കിട്ടുകയാണെങ്കിൽ ആ നഗരം തിരഞ്ഞെടുക്കപ്പെടും, അല്ലെങ്കിൽ വോട്ടിങ്ങ് അടുത്ത ഘട്ടത്തിലേക്ക് പുരോഗമിക്കും. ആദ്യത്തെ റൗണ്ട് വോട്ടിങ്ങ് കഴിഞ്ഞപ്പോൾ ദുബായ് - 77, യെക്കാറ്റരിൻബർഗ് - 39, ഇസ്മിർ - 33, സാവോ പോളോ - 13 എന്നതായിരുന്നു വോട്ടിങ് നില. പതിമൂന്ന് വോട്ടുകൾ മാത്രം കിട്ടിയ സാവോ പോളോ ആദ്യഘട്ടത്തിൽ പുറത്തായി. രണ്ടാമത്തെ റൗണ്ടിൽ ദുബായ് - 87, യെക്കാറ്റരിൻബർഗ് - 41, ഇസ്മിർ - 36 എന്നിങ്ങനെയായിരുന്നു വോട്ടിങ് നില. 36 വോട്ട് കിട്ടിയ ഇസ്മിർ പുറത്തായി. മൂന്നാം റൗണ്ടിൽ 116 വോട്ട് നേടിയ ദുബായ്, 69 വോട്ടിന്റെ ഭൂരിപക്ഷത്തോടെ തെരഞ്ഞടുക്കപ്പെട്ടു.


</doc>
<doc id="267192" url="https://ml.wikipedia.org/wiki?curid=267192" title="സി.എം.എസ്. ഹയർ സെക്കൻഡറി സ്കൂൾ, തൃശ്ശൂർ">
സി.എം.എസ്. ഹയർ സെക്കൻഡറി സ്കൂൾ, തൃശ്ശൂർ

കേരളത്തിലെ തൃശ്ശൂർ നഗരത്തിലാണ് ചർച്ച് മിഷൻ സൊസൈറ്റി ഹയർ സെക്കന്ററി സ്കൂൾ ("സി എം എസ് എച്ച് എസ് എസ്") സ്ഥിതി ചെയ്യുന്നത്. 1883ൽ സി എം എസ് മിഷനറിയാണ് ഈ സ്കൂൾ ആരംഭിച്ചത്. കേരള-സംസ്ഥാന സിലബസ്സിൽ മലയാളത്തിലും ഇംഗ്ലീഷിലും ഇവിടെ അദ്ധ്യയനം നടത്തുന്നുണ്ട്. ഒന്നാം ക്ലാസ്സ് മുതൽ പന്ത്രണ്ടാം (പ്ലസ് ടു) ക്ലാസ്സ് വരെ ഈ സ്കൂളിൽ പഠിപ്പിക്കുന്നുണ്ട്.
1883ലാണ് കേരളത്തിലെ പഴയ സ്കൂളുകളിലൊന്നായ സി എം എസ് എച്ച് എസ് എസ് തൃശ്ശൂർ രൂപം കൊണ്ടത്. തൃശ്ശൂർ ജില്ലയുടെ ഹൃദയഭാഗത്താണ്(സ്വരാജ് റൌണ്ട്) ഈ സ്കൂൾ സ്ഥിതി ചെയ്യുന്നത്. നീല ഷർട്ടും വെള്ള പാന്റുമാണ് സ്കൂളിന്റെ യൂണീഫോം. ആരംഭകാലത്ത് സി.എം െസ് യു പി സ്കൂൾ എന്നായിരുന്നു പേര്. 6 വർഷങ്ങൾക്കുശേഷം 1889ൽ ഹൈസ്കൂൾ കൂടി വന്നതോടുകൂടിയാണ് അത് സി എം എസ് ഹൈസ്കൂൾ ആയി മാറിയത്. 1933ൽ സുവർണ്ണജൂബിലി ആഘോഷിക്കുകയും 1983ൽ ശതാബ്ദി ആഘോഷിക്കുകയും ചെയ്തു. 1995 മുതൽ ഹയർസെക്കന്ററി വിദ്യഭ്യാസവും നടപ്പിലാക്കി വരുന്നു. 2012 മുതൽ ഹയർസെക്കന്ററി ക്ലാസ്സുകളിൽ പെൺകുട്ടികളേയും അഭ്യസിപ്പിക്കുന്നുണ്ട്.



</doc>
<doc id="267193" url="https://ml.wikipedia.org/wiki?curid=267193" title="നാസ്തിക ചലനങ്ങൾ">
നാസ്തിക ചലനങ്ങൾ

സസ്യചലനങ്ങളുടെ ദിശയ്ക്ക് ഉദ്ദീപനങ്ങളുടെ ദിശയുമായി യാതൊരു ബന്ധവും ഇല്ലായെങ്കിൽ അത്തരം സസ്യചലനങ്ങളാണ് നാസ്തിക ചലനങ്ങൾ. സ്പർശം, പ്രകാശം, താപം, ആർദ്രത എന്നീ ഉദ്ദീപനങ്ങൾക്കനുസരിച്ച് സസ്യശരീരം ചലിക്കുന്നു. എന്നാൽ ചലനദിശ ഉദ്ദീപനദിശയ്ക്കടുത്തേയ്ക്കോ അതോ അവയിൽനിന്നകന്നോ എന്ന് പറയാൻ കഴിവില്ലെങ്കിൽ അത്തരം ചലനങ്ങളെല്ലാം നാസ്തികചലനം എന്ന വിഭാഗത്തിലുൾപ്പെടുന്നു. ഇവിടെ, ഏതുദിശയിൽ നിന്ന് ഉദ്ദീപനം സസ്യശരീരത്തിലേറ്റാലും സസ്യശരീരമെമ്പാടും അത് ഒരേപോലെ പ്രതികരണപ്രവർത്തനങ്ങൾ ഉളവാക്കുന്നു. പരന്നതും ഡോഴ്സോ-വെൻട്രലി ഫ്ലാറ്റൻഡ് (dorso-ventrally flattened) ആയതുമായ ഇലകളും ദളങ്ങളും ഈ ചലനങ്ങൾ വ്യക്തമായി പ്രകടിപ്പിക്കുന്നു.
നാസ്തികചലനങ്ങളുടെ പേരുകളുടെ അന്ത്യപദമായി നാസ്റ്റി (-nasty) എന്നുചേർക്കുന്നു.
പ്രകാശതീവ്രത എന്ന ഉദ്ദീപനത്താൽ ഉളവാകുന്ന നാസ്തികസസ്യചലനത്തെ പ്രകാശനാസ്തിക ചലനം എന്നുവിളിക്കുന്നു. മിക്ക പുഷ്പങ്ങളും നല്ല തീവ്രപ്രകാശത്തിൽ പുഷ്പിക്കുകയും ഇരുളാകുമ്പോൾ ഇതളുകൾ അടയുകയും ചെയ്യുന്നു. നൂൺ ഫ്ളവറിൽ ("Pentapetes") ഈ ചലനമാണ് നടക്കുന്നത്. മങ്ങിയ പ്രകാശത്തിൽ പൂക്കൾ വിടരുകയും തീവ്രപ്രകാശത്തിൽ അടയുകയുംചെയ്യുന്ന ചലനങ്ങൾക്ക് ഉദാഹരണമാണ് ഗാർഡൻ പഴ്സലയ്ൻ ("Portulaca grandiflora"). രാത്രിയിൽ പൂവിടർന്ന് പകലെത്തുമ്പോൾ അടയുന്നവയാണ് നൈറ്റ് ബ്ലൂമിംഗ് ക്യാക്റ്റൈ (Night blooming cacti).
പകലും രാത്രിയും ഒന്നിടവിട്ടുവരുന്നതുവഴി സൃഷ്ടിക്കപ്പെടുന്നതരം സസ്യചലനങ്ങളെയാണ് നിക്റ്റിനാസ്റ്റി എന്നുവിളിക്കുന്നത്. നിദ്രാചലനം (Sleep Movement) എന്നും ഇവ അറിയപ്പെടുന്നു. പ്രകാശവും ഊഷ്മാവും ഇത്തര ചലനങ്ങൾക്ക് കാരണമാകാറുണ്ട്. എങ്കിലും പ്രകാശോദ്ദീപനത്തിനാണ് ഇതിൽ സ്വാധീനം ഏറെയുള്ളത്. വൈകുന്നേരങ്ങളിൽ ചിലയിനം പയർവർഗ്ഗസസ്യങ്ങളുടെ ഇലകൾ കൂമ്പുന്നത് ഇത്തരം ചലനങ്ങൾക്കുദാഹരണങ്ങളാണ്. ചിനോപോഡിയം, കരംബോല എന്നിവയും ഇത്തരം ചലനങ്ങൾ കാണിക്കുന്നു.
സ്പർശം എന്ന ഉദ്ദീപനത്താൽ ഉളവാക്കപ്പെടുന്ന ചലനങ്ങളാണിവ. മഴത്തുള്ളി പതിക്കുന്നതോ, കാറ്റുവീശുന്നതോ പോലുള്ള ഉദ്ദീപനങ്ങൾ ഇവയ്ക്കിടയാക്കുന്നു. മൈമോസ പ്യൂഡിക്ക എന്ന ശാസ്ത്രനാമമുള്ള തൊട്ടാവാടിച്ചെടിയുടെ ഇലകൾ സ്പർശനത്താൽ കൂമ്പുന്നത് ഏറ്റവും പരിചിതമായ ഉദാഹരണമാണ്. ഇലയുടെ അഗ്രഭാഗത്തേൽക്കുന്ന ഉദ്ദീപനം നേരിയതരത്തിലുള്ള ചലനമേ സാധ്യമാക്കൂ. അതിനാൽ ചില പത്രകങ്ങൾ (leaflets?)മാത്രമേ മടങ്ങുന്നുള്ളൂ. വീനസ് ഫ്ലൈ ട്രാപ്പ്, ബിഗോണിയ എന്നിവയും ഇത്തരം ചലനങ്ങൾക്ക് വിധേയമാകുന്നു.


</doc>
<doc id="267219" url="https://ml.wikipedia.org/wiki?curid=267219" title="ആപ്രിക്കോട്ട്">
ആപ്രിക്കോട്ട്

"പ്രൂണസ് അർമേനിയാക്ക (Prunus armeniaca)" എന്നു ശാസ്ത്രനാമമുള്ള ഒരിനം ഫലവൃക്ഷമാണ് ആപ്രിക്കോട്ട്. റോസേസീ​ കുടുംബത്തിൽപ്പെട്ട ഇതിന്റെ ജന്മദേശം ചൈനയാണ്. അവിടെനിന്നും ദക്ഷിണ യൂറോപിലൂടെ ഇത് അമേരിക്കൻ ഐക്യനാടുകളിൽ എത്തിച്ചേർന്നു.

പീച്ചു മരത്തെക്കൾ അല്പം കൂടി കട്ടിയുള്ള തടിയാണ്. വളരെ നേരത്തെതന്നെ പുഷ്പ്പിക്കുന്ന ഇതിന് മഞ്ഞും അതിശൈത്യവും ഹാനികരമാണ്. അതിനാൽ മഞ്ഞുവീഴാത്തതും ഊഷ്മാവ് 10-15-ൽ താഴാത്തതുമായ സ്ഥലമാണ് ആപ്രിക്കോട്ടു കൃഷി ചെയ്യാൻ തിരഞ്ഞെടുക്കപ്പെടാറുള്ളത്. ഉത്തരാഫ്രിക്കയിലും കാലിഫോർണിയായിലും ബ്രിട്ടന്റെ താരതമ്യേന ചൂടുകൂടിയ ഭാഗങ്ങളിലും ഇതു ധാരാളമായി വളരുന്നുണ്ട്.

മഞ്ഞയോ, ഓറഞ്ചോ നിറത്തിലുള്ളതായിരിക്കും പഴങ്ങൾ. ഏതാണ്ടു മിനുസമേറിയ ഈ പഴങ്ങൾ പാകം ചെയ്യാതെ വെറുതേ കഴിക്കാൻ സ്വാദുറ്റതാണ്. ഉണക്കിയും സംസ്ക്കരിച്ചു ടിന്നിലടച്ചു ഇവ സംഭരിക്കപ്പെടുന്നു.

പ്ലം (Myrobalm plum), പീച്ച് എന്നിവയുടെ തൈകളിൽ മുകുളനം (budding) നടത്തിയാണ് ഈ വൃക്ഷങ്ങളുടെ വംശവർധനവ് സാധിക്കുന്നത്. തോട്ടത്തിൽ നടുമ്പോൾ രണ്ടു വൃക്ഷങ്ങൾ തമ്മിലുള്ള അകലം സാധാരണയായി 735 സെ.മീ. ആയിരിക്കും.

താഴെ കാണുന്നവയാണ് സാധാരണ കൃഷി ചെയ്യപ്പെടുന്ന ഇനങ്ങൾ.

ചൈനയിലും ജപ്പാനിലും വളരെ പ്രാധാന്യമുള്ള ഒരു വൃക്ഷമാണ് "പ്രൂണസ് മ്യൂം (Prunus mume)" എന്ന ശാസ്ത്രനാമത്തിൽ അറിയപ്പെടുന്ന ജാപ്പനീസ് ആപ്രിക്കോട്ട്. ഇതിനെ ഒരലങ്കാരവൃക്ഷമായും ഫലവൃക്ഷമായും അവർ വളർത്തുന്നു. അമേരിക്കയിൽ ഈ ഇനത്തിന് അത്രപ്രാധാന്യമില്ല.



</doc>
<doc id="267225" url="https://ml.wikipedia.org/wiki?curid=267225" title="ശ്രീ നാരായണ ഗുരു നിയമ കലാലയം">
ശ്രീ നാരായണ ഗുരു നിയമ കലാലയം

കൊല്ലം ജില്ലയിൽ പ്രവർത്തിക്കുന്ന ശ്രീ നാരായണ ഗുരു നിയമ കലാലയം (ശ്രീ നാരായണ ഗുരു കോളേജ് ഓഫ് ലീഗൽ സ്റ്റഡീസ്) 2012ൽ രൂപീകൃതമായ ഒരു നിയമ കലാലയമാണ്. ശ്രീ നാരായണ ട്രസ്റ്റിനു കീഴിൽ പ്രവർത്തിക്കുന്ന ഈ കലാലയത്തിൽ അഞ്ചു വർഷത്തെ ബി.എ എൽ.എൽ.ബി, ബി.ബി.എ എൽ.എൽ.ബി, ബി.കോം. എൽ.എൽ.ബി കോഴ്സുകളാണ് നിലവിൽ ഉള്ളത്. ബാർ കൗൺസിൽ ഓഫ് ഇന്ത്യയുടെ അംഗീകാരം 2012-ൽ ലഭിച്ചു.



</doc>
<doc id="267230" url="https://ml.wikipedia.org/wiki?curid=267230" title="ഇരുപതാം നൂറ്റാണ്ടിലെ ചരിത്രരചന">
ഇരുപതാം നൂറ്റാണ്ടിലെ ചരിത്രരചന

ചരിത്രം ഒരു സ്വതന്ത്ര പഠനശാഖയായി വളർന്നു വന്നത് പത്തൊമ്പതാം നൂറ്റാണ്ടിലാണ്. ചിട്ടയോടുകൂടിയതും ശാസ്ത്രീയവുമായ ചരിത്രരചനക്ക് ഇക്കാലത്ത് തുടക്കം കുറിക്കപ്പെട്ടു. ആധുനിക ശാസ്ത്രീയ ചരിത്രത്തിന്റെ പിതാവായ റാങ്കെ തുടങ്ങിവെച്ച ബര്ലിന് വിപ്ലവമാണ് ചരിത്രത്തിന് ഭദ്രമായ ശാസ്ത്രീയ അടിത്തറ നൽകിയത്. ചരിത്ര വസ്തുതകൾ വിശകലനം ചെയ്യുന്നതിനുള്ള ഒരു രീതി അദ്ദേഹം കൊണ്ടുവന്നു. കോംതെയുടെ പോസിറ്റിവിസം മാർക്സിന്റെ ചരിത്രപരമായ ഭൌതികവാദം ഡാർവിന്റെ പരിണാമസിദ്ധാന്തം തുടങ്ങിയവ ചരിത്രത്തിന്റെ വളർച്ചയെ സ്വാധീനിച്ചു. ഇരുപതാം നൂറ്റാണ്ടിൽ ഐൻസ്റ്റീന്റെ ആപേക്ഷികതാസിദ്ധാന്തം ചരിത്രപരമായ ആപേക്ഷികതയ്ക്ക് ജന്മം നൽകി. രണ്ടാം ലോകമഹായുദ്ധത്തിനുശേഷം ചരിത്രത്തിൽ മൂന്നു വ്യാഖ്യാനരീതികൾ വളർന്നുവന്നു.(1) മാർക്സിസം (2) അനാൽസ് സ്കൂൾ (3) അമേരിക്കൻ ആധുനിക സിദ്ധാന്തം, മാർക്സ്,എമിൽദുർഖൈം മാക്സ് വെബർ എന്നിവരുടെ ആശയങ്ങളാണ് ഇതിന് പ്രചോദനമേകിയത്. നാമിയറിസ്റ്റുകൾ, ഘടനാവാദികൾ, ഭാഷാവാദികൾ, കീഴാളചരിത്രകാരന്മാർ, ഉത്തരാധുനികവാദികൾ എന്നിവരും ചരിത്രത്തിൽ വലിയ സ്വാധീനം ചെലുത്തുകയുണ്ടായി.


</doc>
<doc id="267241" url="https://ml.wikipedia.org/wiki?curid=267241" title="അഷ്ടാക്ഷരമന്ത്രം">
അഷ്ടാക്ഷരമന്ത്രം

'ഓം നമോ നാരായണായ' എന്ന എട്ടക്ഷരങ്ങളുള്ള മന്ത്രമാണ് അഷ്ടാക്ഷരമന്ത്രം എന്നറിയപ്പെടുന്നത്. സാധാരണനിലയിൽ മന്ത്രങ്ങളെല്ലാം 'ഓം' ചേർത്താണ് ജപിക്കാറുള്ളത്. 'നമഃശിവായ' എന്ന പഞ്ചാക്ഷരമന്ത്രം ഉദാഹരണം. എന്നാൽ 'ഓം നമോ നാരായണായ' എന്ന മന്ത്രത്തിലെ ഓംകാരം കൂടി ചേർന്നാലേ എട്ടക്ഷരമാകുന്നുള്ളു. അതിനാൽ അഷ്ടാക്ഷരമന്ത്രത്തിൽ 'ഓം' മന്ത്രത്തിന്റെ ഒഴിച്ചുകൂടാത്ത ഒരംശമാണ്. 

പ്രതിദിനം108 അല്ലെങ്കിൽ 1,008തവണ അഷ്ടാക്ഷരമന്ത്രം ഉരുവിടാറുണ്ട്.


</doc>
<doc id="267245" url="https://ml.wikipedia.org/wiki?curid=267245" title="ആദിത്യപൂജ">
ആദിത്യപൂജ

മേടമാസത്തിലെ പത്താമുദയത്തോടനുബന്ധിച്ച് മദ്ധ്യതിരുവിതാംകൂറിലെ ചില പ്രദേശങ്ങളിലെ കൊയ്ത്തൊഴിഞ്ഞ പാടങ്ങളിൽ സൂര്യപ്രീതിക്കായി നടത്തുന്ന പ്രത്യേക പൂജയാണ് ആദിത്യപൂജ.


</doc>
<doc id="267252" url="https://ml.wikipedia.org/wiki?curid=267252" title="കുറ്റവാളി">
കുറ്റവാളി

അസീം കമ്പനിക്കു വേണ്ടി പി.വി. സത്യം നിർമിച്ച മലയാളചലച്ചിത്രമാണ് കുറ്റവാളി. ജിയോ പിക്ചേഴ്സ് വിതരണം ചെയ്ത ഈ ചിത്രം 1970 ഓഗസ്റ്റ് 21-ന് കേരളത്തിൽ പ്രദർശനം തുടങ്ങി.






</doc>
<doc id="267256" url="https://ml.wikipedia.org/wiki?curid=267256" title="കാട്ടുതീ">
കാട്ടുതീ

കാടുകളിലോ മറ്റ് ചെടികൾ തിങ്ങിനിറഞ്ഞിരിക്കുന്ന ഇടങ്ങളിലോ ഉണ്ടാകുന്ന അനിയന്ത്രിതമായ തീപിടുത്തത്തെയാണ് കാട്ടുതീ എന്നു പറയുന്നത്. പ്രകൃത്യാലുള്ള കാരണത്താലോ മനുഷ്യരുടെ വിവേചനരഹിതമായ പ്രവർത്തനങ്ങളാലോ ആണ് കാട്ടുതീ ഉണ്ടാവാറ്. 

വളരെയധികം ചൂടുള്ള ഉഷ്ണകാലത്താണ് കാട്ടുതീ സാധാരണയായി ഉണ്ടാകുന്നത്. ഓസ്ട്രേലിയയും അമേരിക്കയും കാനഡയും ചൈനയുമെല്ലാം കാട്ടുതീയുടെ ദുരന്തം അനുഭവിക്കുന്ന സ്ഥലങ്ങളാണ്. എല്ലായിടത്തും കാട്ടുതീ പാരിസ്ഥിതികവും സാമ്പത്തികവുമായ പ്രശ്നങ്ങളുണ്ടാക്കാറുണ്ട്. കാട്ടുതീ വനങ്ങളിലെ ജീവജാലങ്ങളുടെ ആവാസവ്യവസ്ഥയെയും പ്രതികൂലമായി ബാധിക്കും. കൂടിക്കൊണ്ടിരിക്കുന്ന ചൂടും കാലാവസ്ഥാ വ്യതിയാനങ്ങളും കാട്ടുതീയുടെ തോതുകൂട്ടും. ഫോറസ്റ്റ് സർവ്വെ ഓഫ് ഇന്ത്യയുടെ കണക്കനുസരിച്ച് ഇന്ത്യയുടെ വനമേഖലയുടെ പകുതിയിലധികവും കാട്ടുതീ ബാധിതപ്രദേശമാണ്.

ഇടിമിന്നൽ, അഗ്നിപർവ്വത സ്ഫോടനം, പാറകളിൽ നിന്നുള്ള തീപ്പൊരി, അപ്രതീക്ഷിതമായ ജ്വലനം എന്നിവയാണ് കാട്ടുതീയുണ്ടാവാനുള്ള നാല് പ്രകൃതിജന്യ കാരണങ്ങൾ. അലക്ഷ്യമായി ഉപേക്ഷിക്കുന്ന സിഗരറ്റ് കുറ്റി, യന്ത്രങ്ങളിൽ നിന്നുണ്ടാകുന്ന തീപ്പൊരി, വൈദ്യുത കന്പികളിൽ നിന്നുണ്ടാകുന്ന തീ തുടങ്ങിയ മനുഷ്യജന്യമായ കാരണങ്ങളാലും കാട്ടുതീയുണ്ടാവുന്നു.

തീയുണ്ടാവാനുള്ള കാരകങ്ങളായ സ്രോതസ്സും, കത്തുന്ന വസ്തുവും, ആവശ്യത്തിലധികം ചൂടും ഓക്സിജനും ഒന്നിച്ച് ചേർന്നാൽ അനിയന്ത്രിതമായ കാട്ടുതീയുണ്ടാവും. അന്തരീക്ഷത്തിൽ വളരെയധികം ജലത്തിന്റെ സാമീപ്യമുണ്ടെങ്കിൽ കാട്ടുതീയുണ്ടാകാനുള്ള സാധ്യത കുറവാണ്.

കാട്ടുതീ വളരെയെളുപ്പം പടരുന്നതും വളരെയധികം വിശാലമായ പ്രദേശത്തായതിനാൽ നിയന്ത്രണവിധേയമാക്കാൻ വളരെയധികം ബുദ്ധിമുട്ടുള്ളതാണ്. 

കാട്ടുതീയുണ്ടാകുന്നത് മുൻകൂട്ടി അറിയുന്നതിനുള്ള കഴിവുണ്ടാക്കിയെടുക്കാൻ ശാസ്ത്രജ്ഞർ ശ്രമിച്ചുകൊണ്ടിരിക്കുകയാണ്. തീ കത്തുമ്പോൾ ഉണ്ടാകുന്ന ചൂടിനെയും ഈ ചൂടിന്റെ സ്വഭാവത്തെയും പഠനവിധേയമാക്കിയാണ് ഇത്തരത്തിലുള്ള കഴിവ് വികസിപ്പിക്കാൻ ശ്രമിക്കുന്നത്.


</doc>
<doc id="267259" url="https://ml.wikipedia.org/wiki?curid=267259" title="ഭാസ്കരാചാര്യൻ">
ഭാസ്കരാചാര്യൻ

ഭാരതത്തിലെ ഏറ്റവും പ്രശസ്തരായ ഗണിത ശാസ്ത്രജ്ഞന്മാരിൽ ഒരാളാണ് ഭാസ്കരൻ ഒന്നാമൻ. പ്രശസ്തനായ ഒരു ജ്യോതിശാസ്ത്രജ്ഞനും കൂടി ആണദ്ദേഹം. എ.ഡി. 600ലാണ് അദ്ദേഹം ജീവിച്ചിരുന്നതെന്ന് കരുതുന്നുന്നു. ഭാസ്കരൻ ഒന്നാമൻ ത്രികോണമിതിക്ക് നൽകിയ സംഭാവനകൾ നിസ്തുലമാണ്. 90 ഡിഗ്രിക്ക് മുകളിലുള്ള കോണുകളുടെ സൈൻ വില കണ്ടുപിടിക്കാനുള്ള സമവാക്യം അദ്ദേഹം തയ്യാറാക്കിയിരുന്നു. യുക്തിഭാഷ എന്ന ഗ്രന്ഥത്തിൽ സൈൻ(എ+ബി)യുടെ വിപുലീകരണവും കൊടുത്തിരുന്നു. ആന്ധ്രാപ്രദേശിലെ വളഭി എന്ന സ്ഥലത്താണ് അദ്ദേഹത്തിന്റെ ജനനമെന്ന് കരുതപ്പെടുന്നു. ആര്യഭടന്റെ ഗണിതസംഭാവനകളെ അടിസ്ഥാനമാക്കി അദ്ദേഹം രചിച്ച മഹാഭാസ്കരീയ, ലഘുഭാസ്കരീയ, ആര്യഭടീയഭാഷ്യ എന്നിവ ദക്ഷിണേന്ത്യയിൽ പരക്കെ പ്രചരിച്ചവയാണ്.

ഗണിത ജ്യോതിശാസ്ത്ര പഠനങ്ങളിൽ ഉപമാസമ്പുഷ്ടങ്ങളായ കവിതാശകലങ്ങൾ ചേർത്തതുവഴി പുതിയൊരു പാത വെട്ടിത്തെളിച്ച മഹാനാണദ്ദേഹം. കാളിദാസന്റെ കവിത്വമുള്ള ശാസ്ത്രജ്ഞൻ എന്നാണ്‌ ഭാസ്കരാചാര്യൻ അറിയപ്പെടുന്നത്‌. ഇദ്ദേഹത്തോടുള്ള ആദരസൂചകമായി ഇന്ത്യ രണ്ടാമത് വിക്ഷേപിച്ച കൃത്രിമോപഗ്രഹത്തിന്‌ ഭാസ്കര എന്നാണ്‌ പേര്‌ നൽകിയിരിക്കുന്നത്..
സ്വന്തം പുസ്തകമായ സിദ്ധാന്തശിരോമണിയിൽ എഴുതിയിട്ടുള്ള വിവരങ്ങളേ അദ്ദേഹത്തിനേ കുറിച്ചറിയുകയുള്ളു. ക്രി.ശേ 1114-ൽ ആണ്‌ ജനിച്ചതെന്ന് സിദ്ധാന്തശിരോമണിയിൽ നിന്ന് മനസ്സിലാക്കാം. അച്ഛൻ മഹേശ്വരൻ ഒരു ജ്യോതിശാസ്ത്രപണ്ഡിതനായിരുന്നുവെന്നും, സഹ്യപർവതത്തിന്റെ താഴ്വരയിലുള്ള 'വിജ്ജഡവിടം' ആണ്‌ തന്റെ സ്വദേശം എന്നും അദ്ദേഹം സിദ്ധാന്തശിരോമണിയിലെ ഗോളാദ്ധ്യായത്തിൽ പറഞ്ഞിരിക്കുന്നു. വിജ്ജഡവിടം എവിടെയാണന്നതു സംബന്ധിച്ച്‌ ഇന്നും തർക്കം നിലനിൽക്കുന്നുവെങ്കിലും, മദ്ധ്യകേരളം മുതൽ മംഗലാപുരം വരെയുള്ള പ്രദേശത്തിനിടക്കെവിടെയോ ആണെന്നാണ്‌ പൊതുവേ കരുതുന്നത്‌. ഭാസ്കരാചാര്യന്റെ കൃതികൾക്ക്‌ കേരളത്തിലുണ്ടായിരുന്ന വമ്പിച്ച പ്രചാരവും ഈ വിശ്വാസത്തിനു ശക്തി പകരുന്നു. 'ഗാണ്ഡില്യ ഗോത്രക്കാരനാണ്‌' താനെന്നും അദ്ദേഹം പ്രസ്താവിച്ചിരിക്കുന്നു.

മഹാഭാസ്കരീയം, ലഘുഭാസ്കരീയം, ആര്യഭടീയഭാഷ്യം, സിദ്ധാന്തശിരോമണി, കരണകുതൂഹലം തുടങ്ങിയവയാണ്‌ ഭാസ്കരാചാര്യന്റെ പ്രധാന കൃതികൾ.

മഹാഭാസ്കരീയം ആര്യഭടന്റെ ആര്യഭടീയത്തിലെ മൂന്നാദ്ധ്യായങ്ങളുടെ വിസ്തരിച്ചുള്ള വ്യാഖ്യാനമാണ്‌. ലഘുഭാസ്കരീയമാകട്ടെ മഹാഭാസ്കരീയത്തിന്റെ സംക്ഷിപ്തരൂപവും. വ്യാഖ്യാനങ്ങളാണെങ്കിലും സമ്പൂർണ്ണ കൃതികളുടെ നിലയും വിലയും ഈ പുസ്തകങ്ങൾക്കുണ്ട്‌. വളരെ ലളിതമാണ്‌ പ്രതിപാദനരീതി. ഖഗോളശാസ്ത്രത്തിൽ ആര്യഭടന്റെ ആശയങ്ങളെ വികസിപ്പിക്കുകയാണിവയിൽ ചെയ്തിരിക്കുന്നത്‌. ആര്യഭടീയഭാഷ്യമാകട്ടെ ആര്യഭടീയത്തിന്റെ സമ്പൂർണ്ണ വ്യാഖ്യാനവും.

കരണകുതൂഹലം ഗ്രഹചലനങ്ങളെ ആണ്‌ പ്രധാനമായും പഠിക്കുന്നത്‌. തന്റെ അറുപത്തൊമ്പതാം വയസിലാണ്‌ കരണകുതൂഹലം രചിച്ചിരിക്കുന്നത്‌ എന്ന് അതിൽ രേഖപ്പെടുത്തിയിരിക്കുന്നു.

സിദ്ധാന്തശിരോമണിയിലെ ആദ്യഖണ്ഡങ്ങളായ ലീലാവതിയിലും ബീജഗണിതത്തിലും അന്നുവരെ വികസിച്ചിട്ടുള്ള ഗണിതവിജ്ഞാനം മുഴുവൻ ക്രോഡീകരിച്ചിരിക്കുന്നതായി കാണാം. മറ്റൊരദ്ധ്യായമായ ഗോളാദ്ധ്യായത്തിൽ ഗോളതലക്ഷേത്രഗണിതവും ഗ്രഹഗണിതസിദ്ധാന്തങ്ങളും പഠനവിധേയമാക്കുന്നു. ഗോളാദ്ധ്യായത്തിലെ പലപഠനങ്ങൾക്കും ലിയോനാർഡോ ഡാവിഞ്ചിയുടെ കണ്ടെത്തലുകളുമായി സാദൃശ്യമുണ്ട്‌.
ഭാസ്കരാചാര്യന്റെ ഏറ്റവും പ്രശസ്തമായ നിരീക്ഷണങ്ങൾ ലീലാവതിയിലാണ്‌. ലീലാവതിയിൽ എട്ടുതരം ഗണിതക്രിയകളെ പരാമർശിക്കുന്നു. പരികർമ്മാഷ്ടകം എന്നാണ്‌ ആ ഭാഗത്തിന്റെ പേര്‌. അക്ബറുടെ ഭരണകാലത്ത്‌ ലീലാവതി പേർഷ്യൻ ഭാഷയിലേക്ക്‌ വിവർത്തനം ചെയ്തിട്ടുണ്ട്‌. ലീലാവതി എന്ന സുന്ദരിക്ക്‌ ഗണിതവിജ്ഞാനം പകർന്നു കൊടുക്കുന്നു എന്ന മട്ടിലാണ്‌ ലേഖനരീതി. ലീലാവതിയുടെ അംഗലാവണ്യം പോലും ഗണിതരൂപത്തിൽ വർണ്ണിക്കാൻ ഭാസ്കരാചാര്യൻ ശ്രദ്ധിച്ചിരുന്നു. ശാസ്ത്രമൂല്യങ്ങൾക്കു പുറമേ കലാമൂല്യവും തുളുമ്പുന്നവയാണ്‌ ലീലാവതിയിലെ ശ്ലോകങ്ങളോരോന്നും. ഗഹനങ്ങളായ ശാസ്ത്രസത്യങ്ങളെ കാവ്യാത്മകമായി ചിത്രീകരിച്ച്‌ ലളിതമാക്കാനാണ്‌ ഭാസ്കരാചാര്യർ ശ്രമിച്ചത്‌.

ലീലാവതിയിലെ ശ്ലോകങ്ങളുടെ ശക്തി മനസ്സിലാക്കിയ പാശ്ചാത്യർ ഭാരതത്തിന്റെ യൂക്ലിഡ്‌ എന്ന് ഭാസ്കരാചാര്യനെ വിശേഷിപ്പിക്കുന്നുവെങ്കിലും, ഭാസ്കരാചാര്യന്റെ കലാബോധം യൂക്ലിഡിനില്ലെന്നാണ്‌ ഭാരതീയരുടെ വാദം.

ലീലാവതിയിലെ ആശയങ്ങളുടെ ഉദാഹരണം: ഒരു പൊയ്കയിൽ കുറെ അരയന്നങ്ങളുണ്ട്‌. അവയുടെ വർഗ്ഗമൂലത്തിന്റെ പകുതിയുടെ ഏഴുമടങ്ങ്‌ തീരത്ത്‌ കുണുങ്ങി നടക്കുന്നു. രണ്ട്‌ അരയന്നങ്ങൾ പ്രണയബദ്ധരായി സമീപത്തുണ്ട്‌, ആകെ എത്ര അരയന്നങ്ങളുണ്ട്‌? ദ്വിമാന സമീകരണം നിർദ്ധാരണം ചെയ്യാനുള്ള പ്രശ്നമാണിത്‌.

മറ്റൊരു ഉദാഹരണം: പതിനാറുകാരിയായ യുവതിക്ക്‌ മുപ്പത്തിരണ്ടു നാണയം ലഭിക്കുമെങ്കിൽ ഇരുപതുകാരിക്ക്‌ എന്തു കിട്ടും? വിപരീതാനുപാതം ആണിവിടെ പ്രതിപാദ്യം.
മഹാഭാസ്കരീയ എന്ന കൃതിയിൽ എട്ട് അധ്യായങ്ങളുണ്ട്. ഗണിതസംബന്ധിയായ ജ്യോതിശാസ്ത്രപാഠങ്ങളാണ് ഇതിലുള്ളത്. അധ്യായം 7 ൽ sin x ന് നൽകിയിട്ടുള്ള അപ്രോക്സിമേഷൻ ഈ വിധമാണ്. 

ഭാസ്കരവ്യാഖ്യാനങ്ങളിൽ നാരായണ പണ്ഡിതൻ ലീലാവതിയെ ഉപജീവിച്ച്‌ എഴുതിയ ഗണിതകൗമുദിയാണ്‌ ഏറ്റവും പ്രധാനം. കേരളീയരായ ഗോവിന്ദസ്വാമിയും, ശങ്കരനാരായണനും ഭാസ്കരഗ്രന്ഥങ്ങളുടെ പ്രധാന വ്യാഖ്യാതാക്കളാണ്‌. ഇന്നും പ്രസക്തിനഷ്ടപ്പെടാത്ത ഗണിതഗ്രന്ഥങ്ങളായ അവയെ പുതുതായി പഠിക്കുന്നവർ ഏറെയുണ്ട്‌.

ഏതൊരു സംഖ്യയേയും പൂജ്യം കൊണ്ടു ഹരിച്ചാൽ ഫലം അനന്തതയാണെന്നും. അനന്തസംഖ്യയെ ഏതു തരത്തിൽ ഗണിച്ചാലും ഫലം അനന്തത തന്നെയായിരിക്കും എന്നും ഭാസ്കരൻ പഠിപ്പിച്ചു.


</doc>
<doc id="267262" url="https://ml.wikipedia.org/wiki?curid=267262" title="ഭീതിയുടെ താഴ്‌വര">
ഭീതിയുടെ താഴ്‌വര

സർ ആർതർ കോനൻ ഡോയിലിന്റെ നാലാമത്തെയും അവസാനത്തെയും ഷെർലക് ഹോംസ് നോവൽ ആണ് ഭീതിയുടെ താഴ്വര (ദ് വാലി ഓഫ് ഫിയർ). 1914 സെപ്തംബറിനും 1915 മേയ് മാസത്തിനും ഇടയിൽ സ്ട്രാന്റ് മാഗസിനിൽ ആണ് ആദ്യമായി ഈ നോവൽ പ്രസിദ്ധീകരിക്കപ്പെട്ടത്.

ഷെർലക്ക് ഹോംസിന് ലണ്ടനിലെ പ്രധാനകുറ്റവാളികളുടെ തലവനായ പ്രൊഫസർ മൊറിയാർട്ടിയുടെ സംഘത്തിൽ പെട്ട പോർലോക്ക് എന്ന ആളിൽ നിന്ന് ഒരു സന്ദേശം ലഭിക്കുന്നു. അതിൽ സൂചിപ്പിച്ചിരിക്കുന്നത് ബേൾസ്റ്റൺ ബംഗ്ലാവിലെ ഡഗ്ലാസിനെക്കുറിച്ചാണെന്ന് ഹോംസ് മനസ്സിലാക്കുന്നു. അതേസമയം അവിടെയെത്തിയ സ്കോട്‌ലാൻഡ് യാർഡിലെ ഉദ്യോഗസ്ഥൻ മക്ഡൊണാൾഡിൽ നിന്നും ബേൾസ്റ്റൺ ബംഗ്ലാവിലെ ഡഗ്ലാസ് കൊല്ലപ്പെട്ടതായി ഹോംസ് അറിയുന്നു. ഡോക്ടർ വാട്സൺ, മക്ഡൊണാൾഡ്, വൈറ്റ് മാസൺ എന്ന പോലീസ് ഉദ്യോഗസ്ഥൻ എന്നിവരോട് കൂടി ഹോംസ് ബേൾസ്റ്റൺ ബംഗ്ലാവ് സന്ദർശിക്കുന്നു. കൊല്ലപ്പെട്ട ജോൺ ഡഗ്ലാസ്, ഭാര്യ ഐവി ഡഗ്ലാസ്, സുഹൃത്ത് സെസിൽ ബാർക്കർ, വേലക്കാരൻ ആമസ്, ചില വേലക്കാരികൾ എന്നിവരായിരുന്നു ആ സമയം അവിടെ ഉണ്ടായിരുന്നത്. ഷോട്ട്ഗൺ പ്രയോഗം മൂലം മുഖം തകർന്ന രീതിയിൽ കിടക്കുന്ന ഡഗ്ലാസിന്റെ മൃതദേഹം അവർ കാണുന്നു. മൃതദേഹത്തിൽ നിന്നും കണ്ടെടുത്ത വി.വി.341 എന്ന കടലാസും ഡഗ്ലാസിന്റെ വിവാഹമോതിരം ഊരിമാറ്റിയതും പ്രധാന തെളിവുകളായി ഹോംസ് നിരീക്ഷിക്കുന്നു. എന്നാൽ ഡഗ്ലാസിന്റെ ഭാര്യ ഐവി ഡഗ്ലാസിന്റെയും സുഹൃത്ത് ബാർക്കറിന്റെയും പെരുമാറ്റത്തിൽ സംശയം തോന്നിയ ഹോംസ് അവരും കുറ്റകൃത്യത്തിൽ പങ്കാളികളാണെന്ന നിഗമനത്തിൽ എത്തുന്നു. കൂടുതൽ അന്വേഷണങ്ങളിൽ നിന്നും മരിച്ചത് ജോൺ ഡഗ്ലാസ് അല്ലെന്നും അദ്ദേഹത്തെ കൊല്ലാൻ എത്തിയ ഹാർഗ്രേവ് (ടെഡി ബാൾഡ് വിൻ) ആണെന്നും ഹോംസ് മനസ്സിലാക്കുന്നു. തുടർന്ന് ജോൺ ഡഗ്ലാസ് ബേൾസ്റ്റൺ ബംഗ്ലാവിലെ രഹസ്യ അറയിൽ നിന്നും പുറത്തേക്ക് വരികയും നിഗൂഢതകളുടെ മറനീക്കുകയും ചെയ്യുന്നു.

20 വർഷങ്ങൾക്ക് മുൻപ് ജോൺ ഡഗ്ലാസ്(അഥവാ ബേഡി എഡ്വേർഡ്സ്) മക്മുർദോ എന്ന പേരിൽ വടക്കുകിഴക്കൻ അമേരിക്കയിലെ ഇരുമ്പുഘനനകേന്ദ്രമായ വെർമിസാ താഴ്വരയിൽ എത്തുന്നു. അവിടുത്തെ ഫ്രീമെൻ സംഘം കുറ്റകൃത്യങ്ങൾക്ക് പേരുകേട്ടവരായിരുന്നു. അവരുടെ തലവൻ കൗൺസിലർ ജാക്ക് മക്ഗിന്റി ആയിരുന്നു. അവിടുത്തെ പോലീസും നിയമവുമെല്ലാം മക്ഗിന്റിയുടെ കീഴിലായിരുന്നു. ഫ്രീമെൻ സംഘത്തിൽ ചേർന്ന മക്മുർദോ വൈകാതെ തന്നെ വെർമിസായിലെ ശ്രദ്ധാകേന്ദ്രമാവുകയും മക്ഗിന്റിയുടെ വിശ്വസ്തനാവുകയും ചെയ്തു. ഇത് കൂടാതെ വെർമിസായിലെ സത്രമുടമ ജേക്കബ് ഷാഫ്റ്ററുടെ മകൾ എറ്റി ഷാഫ്റ്ററുമായി പ്രണയത്തിലാവുകയും ഇതുമൂലം മക്ഗിന്റിയുടെ സംഘത്തിലെ പ്രധാനി ടെഡി ബാൾഡ് വിനുമായി ശത്രുതയിലാകുകയും ചെയ്തിരുന്നു. മക്മുർദോ യഥാർത്ഥത്തിൽ ബേഡി എഡ്വേർഡ്സ് എന്ന പിങ്കർട്ടൺ ഡിറ്റക്ടീവ് ആയിരുന്നു. കുറ്റവാളികളെക്കുറിച്ച് കൂടുതൽ മനസ്സിലാക്കിയ മക്മുർദോ ക്യാപ്റ്റൻ മാർവിന്റെ സഹായത്തോടെ മക്ഗിന്റിയെയും സംഘത്തെയും കുടുക്കുകയും യാതൊരു പഴുതുമില്ലാത്ത വിചാരണക്ക് വിധേയമാക്കുകയും ചെയ്തു. മക്മുർദോ എറ്റിയുടെയും പിതാവ് ഷാഫ്റ്ററിന്റെയും കൂടെ നാടുവിടുകയും പിന്നീട് വിവാഹിതരാവുകയും ചെയ്തു. വിചാരണയെ തുടർന്ന് കൗൺസിലർ മക്ഗിന്റിയെ വധശിക്ഷക്ക് വിധേയമാക്കി. ചില പ്രമുഖർ തൂക്കുമരത്തിൽ നിന്നു രക്ഷപ്പെട്ടു. അതിലെ ഒരാളായ ബാൾഡ് വിൻ ലണ്ടനിൽ എത്തുകയും പ്രൊഫസർ മൊറിയാർട്ടിയുദെ സഹായത്തോടെ ഹാർഗ്രേവ് എന്ന പേരിൽ ബേൾസ്റ്റൺ ബംഗ്ലാവിൽ എത്തി ഡഗ്ലാസിനെ കൊല്ലാൻ ശ്രമിക്കുകയും ഒടുവിൽ സ്വയം കൊല്ലപ്പെടുകയും ചെയ്തു.
രണ്ടുമാസങ്ങൾക്കുശേഷം ദക്ഷിണാഫ്രിക്കയിൽ നിന്നും ഐവി ഡഗ്ലാസ് അയച്ച സന്ദേശത്തിൽ ജോൺ ഡഗ്ലാസിനെ ഒരു ചുഴലിക്കാറ്റിൽ കപ്പലിൽ വച് കാണാതായതായി ഹോംസിനെ അറിയിക്കുന്നു.


</doc>
<doc id="267265" url="https://ml.wikipedia.org/wiki?curid=267265" title="ആനി രാജ്ഞി">
ആനി രാജ്ഞി

1702 മുതൽ 1714 വരെ ബ്രിട്ടനും അയർലണ്ടും ഭരിച്ചിരുന്ന രാജ്ഞിയായിരുന്നു ആനി രാജ്ഞി.

ജെയിംസ് രണ്ടാമന്റേയും (1633-1701) ആനി ഹൈഡിന്റെയും പുത്രിയായി 1665 ഫെബ്രുവരി 6നു ജനിച്ചു. 1683 ജൂലൈ 28നു ഡെന്മാർക്കിലെ രാജാവ് ഫ്രെഡറിക്ക് മൂന്നാമന്റെ പുത്രനായ ജോർജ്ജ് രാജകുമാരനെ (1653-1708) വിവാഹം ചെയ്തു.
1705 മാർച്ച് 8നു ഇംഗ്ലണ്ട്, സ്കോട്ട്‌ലൻഡ്, അയർലൻഡ് എന്നീ രാജ്യങ്ങളുടെ രാജ്ഞിയായി അധികാരമേറ്റു. 1707 മേയ് 1നു 'ആക്ട്സ് ഓഫ് യൂണിയൻ' എന്ന നിയമത്തിലൂടെ, ഇംഗ്ലണ്ട്, സ്കോട്ട്‌ലൻഡ് എന്നീ രാജ്യങ്ങളെ ചേർത്തു ഗ്രേറ്റ് ബ്രിട്ടൺ രൂപീകരിച്ച ആനി രാജ്ഞി, ഗ്രേറ്റ് ബ്രിട്ടൺ, അയർലൻഡ് എന്നിവയുടെ രാജ്ഞിയായി ഭരണം തുടർന്നു. 

1801ൽ അയർലൻഡ് കൂടിച്ചേർന്ന് "യുണൈറ്റഡ് കിങ്ഡം ഓഫ് ഗ്രേറ്റ് ബ്രിട്ടൺ ആൻഡ് അയർലൻഡ്" രൂപംകൊള്ളുന്നതുവരെ ഗ്രേറ്റ് ബ്രിട്ടൺ നിലകൊണ്ടു.

1714 ആഗസ്റ്റ് 1 പുലർച്ചെ ആനി രാജ്ഞി അന്തരിച്ചു.


</doc>
<doc id="267269" url="https://ml.wikipedia.org/wiki?curid=267269" title="ക്വീൻ മൗഡ് ഗൾഫ് ദേശാടനപക്ഷിസങ്കേതം">
ക്വീൻ മൗഡ് ഗൾഫ് ദേശാടനപക്ഷിസങ്കേതം

ക്വീൻ മൗഡ് ഗൾഫ് ദേശാടനപക്ഷിസങ്കേതം, കാനഡയിലെ ഫെഡറൽ ഉടമസ്ഥതയിലുള്ള ഏറ്റവും വലിയ സംരക്ഷിതപ്രദേശമാണ്. ആർട്ടിക് വൃത്തത്തിലെ, ഏതാണ്ട് 61,765 ചതുരശ്രകിലോമീറ്റർ വ്യാപ്തിയുള്ള ഒരു കടലോരപ്രദേശമാണിത്. ഇതിൽ 6710 ചതുരശ്രകിലോമീറ്റർ കടൽപ്രദേശവും, 55055 ചതുരശ്രകിലോമീറ്റർ കരയുമാണ്. 
റാംസർ ഉടമ്പടി പ്രകാരം 1982 ൽ ഈ പ്രദേശം അന്താരാഷ്ട്ര പ്രാധാന്യമുള്ള ഒരു തണ്ണീർത്തടമായി അംഗീകരിക്കുകയുണ്ടായി. ലോകത്തിലെ രണ്ടാമത്തെ വലിയ റാംസർ പ്രദേശമാണിത്.ഈ ദേശീയോദ്യാനത്തിന്റെ പ്രധാനഭാഗവും താഴ്ന്ന പ്രദേശങ്ങളും എണ്ണമറ്റ അരുവികളും കുളങ്ങളും അധികം ആഴമില്ലാത്ത ജലാശയങ്ങളുമാണ്. ഇവിടത്തെ ഭൂമി പ്രധാനമായും ആർട്ടിക് തുന്ദ്രകളും (തണുത്ത വൃക്ഷശൂന്യമായ സമതനമൈതാനം), ചതുപ്പു നിലങ്ങളുമാണ്.

1982 ൽ, ഏതാണ്ട് 450,000 വാത്തകൾ ഈ പക്ഷിസങ്കേതത്തിൽ കൂടു വച്ചിരുന്നു. ലോകത്തിലെ റോസ്സ് വാത്തകളുടെ ഭൂരിഭാഗവും ഇക്കാലയളവിൽ ഇവിടെയുണ്ടായിരുന്നു. ലോകത്തിലെ തന്നെ ഏറ്റവും വലിയ വാത്തകളുടെ ഒത്തു ചേരലായി ഇതു കണക്കാക്കപ്പെടുന്നു.

1917 ലെ ദേശാടനപക്ഷി കൺവെൻഷൻ നിയമപ്രകാരമുള്ള നടപടിക്രമങ്ങളനുസരിച്ച് 1961ലാണ് ഈ ദേശീയോദ്യാനം രൂപീകരിച്ചത്.നോർവേയിലെ മൗഡ് രാജ്ഞിയുടെ ബഹുമാനാർത്ഥമാണ് ദേശീയോദ്യാനത്തിന് ആ പേരുണ്ടായത്

കൊറോണേഷൻ ഗൾഫിലെ ലെഡ്/സിങ്ക് ഖനികൾക്കു വേണ്ടി നിർദ്ദേശിക്കപ്പെട്ടിട്ടുള്ള ഒരു കപ്പൽപാതയാണ് ഈ ദേശീയോദ്യാനത്തിന്റെ പ്രധാന ഭീഷണിയായി ചൂണ്ടിക്കാണിക്കപ്പെടുന്നത്



</doc>
<doc id="267288" url="https://ml.wikipedia.org/wiki?curid=267288" title="അസ്റ്ററോസോവ">
അസ്റ്ററോസോവ

നക്ഷത്രാകാരമുള്ള നട്ടെല്ലില്ലാത്ത ജീവികളടങ്ങുന്ന എക്കൈനൊഡെർമാറ്റകളുടെ ഒരു ഉപഫൈലമാണ് അസ്റ്ററോസോവ. ഇതിൽ ഉൾപെടുന്ന ഒരു ജീവിയാണ് നക്ഷത്രമത്സ്യം.


</doc>
<doc id="267291" url="https://ml.wikipedia.org/wiki?curid=267291" title="ഗ്രേസിയ ദേലേദ">
ഗ്രേസിയ ദേലേദ

1926ൽ നോബൽ സമ്മാനം നേടിയ ഇറ്റാലിയൻ സാഹിത്യകാരിയാണ് ഗ്രേസിയ ദേലേദ.

1871 സെപ്റ്റംബർ 27നു ഇറ്റലിയിലെ സാർദീനിയയിലെ നുയോറോയിൽ ജനിച്ചു. ഇവരുടെ പിതാവ് നുയോറോയിലെ മേയറായിരുന്നു. നന്നേ ചെറുപ്പത്തിൽത്തന്നെ സാഹിത്യരചനയിൽ താത്പര്യം കാട്ടിയ ദെലെദയുടെ ആദ്യ നോവലായ "സാൻഗ്വെ സാർദെ" പതിനഞ്ചാം വയസ്സിൽ പ്രസിദ്ധീകരിച്ചു.

സാർദീനിയയിലെ ജനങ്ങളുടെ ജീവിതരീതി, സ്വഭാവത്തിലെ പ്രത്യേകതകൾ, അവിടെ പ്രചാരത്തിലിരുന്ന പരമ്പരാഗത കഥകൾ എന്നിവയെല്ലാം പുറംലോകത്തിന് വ്യക്തമായും ആദർശത്തിന്റെ മേമ്പൊടിയോടെയും കാട്ടിക്കൊടുത്തതിന്റെ പേരിൽ 1926ലെ സാഹിത്യത്തിനുള്ള നോബൽ സമ്മാനം ദേലേദയ്ക്കു ലഭിച്ചു.

1936 ആഗസ്റ്റ് 15നു റോമിൽ വച്ച് ഗ്രേസിയ ദേലേദ അന്തരിച്ചു.
1926ലെ നോബൽ സമ്മാന വിതരണവേദിയിൽ എത്താൻ കഴിയാതിരുന്ന ഗ്രേസിയ ദേലേദയുടെ റെക്കോർഡ് ചെയ്ത പ്രസംഗം ആ വേദിയിൽ കേൾപ്പിച്ചിരുന്നു. ഇറ്റാലിയൻ ഭാഷയിലുള്ള ആ പ്രഭാഷണത്തിന്റെ ഒരുഭാഗം താഴെ ചേർക്കുന്നു..

1927ലാണ് ദേലേദ പുരസ്കാരം ഏറ്റുവാങ്ങിയത്.


</doc>
<doc id="267298" url="https://ml.wikipedia.org/wiki?curid=267298" title="മൊയ്തു കിഴിശ്ശേരി">
മൊയ്തു കിഴിശ്ശേരി

മലയാളത്തിലെ ഒരു സഞ്ചാര സാഹിത്യകാരനാണ് മൊയ്തു കിഴിശ്ശേരി. 

1959ൽ ഇല്ല്യൻ അഹമ്മദ്കുട്ടി ഹാജിയുടേയും കദിയക്കുട്ടിയുടേയും പന്ത്രണ്ടു മക്കളിൽ ഏഴാമത്തെ പുത്രനായി മലപ്പുറം ജില്ലയിലെ കിഴിശ്ശേരിയിൽ ജനിച്ചു. നാലാം ക്ലാസ്സുവരെ മാത്രമാണു ഔപചാരിക വിദ്യാഭ്യാസം. 

1976 മുതലാണ് അദ്ദേഹം ലോകസഞ്ചാരം തുടങ്ങിയത്. യാത്രകൾക്കിടയിൽ ഇറാനിൽ സൈനിക സേവനം, ഇറാഖിൽ ചാരവൃത്തി, അഫ്ഗാൻ മലനിരകളിൽ ഗറില്ലാ പോരാളികളോപ്പം ഗറില്ലാ പോരാട്ടങ്ങൾ എന്നിവയിലെല്ലാം മൊയ്തു പങ്കാളിയായി. ഇറാൻ-ഇറാഖ് യുദ്ധത്തിൽ ഇറാൻസൈനികനായി സേവമനുഷ്ഠിച്ച മൊയ്തു, 1980-81ൽ ഇറാനിലെ ഔദ്യോഗിക വാർത്താ ഏജൻസിയായ ഇർനയുടെ റിപ്പോർട്ടറുമായിരുന്നു. പിന്നീട് ഇറാഖിന്റെ ചാരസംഘടനയിലും മൊയ്തു പ്രവത്തിച്ചു.

സഫിയയാണ് ഭാര്യ. മൊയ്തു - സഫിയ ദമ്പതികൾക്ക് നാദിർഷാൻ, സജ്ന എന്നീ രണ്ടുമക്കളാണുള്ളത്.




</doc>
<doc id="267299" url="https://ml.wikipedia.org/wiki?curid=267299" title="മർമറ കടൽ">
മർമറ കടൽ

തുർക്കിയുടെ ഏഷ്യാറ്റിക് - യൂറോപ്പ്യൻ ഭൂവിഭാഗങ്ങളെ വേർതിരിക്കുന്ന ഏതാണ്ട് പൂർണ്ണമായും കരയാൽ ചുറ്റപ്പെട്ട കടലാണ് മർമറ കടൽ. ഇത് ഡാർഡനെൽസ് കടലിടുക്ക് വഴി ഈജിയൻ കടലുമായും ബോസ്ഫോറസ് കടലിടുക്ക് വഴി കരിങ്കടലുമായും ബന്ധപ്പെട്ട് കിടക്കുന്നു.

മാർബിൾ നിക്ഷേപത്തിന് പ്രശസ്തമായ മർമറ ദ്വീപിൽ നിന്നാണ് മർമറ കടലിന് ഈ പേര് വന്നത് (ഗ്രീക്ക് ഭാഷയിൽ മാർബിളിന് "മർമറോൺ" എന്ന് പറയുന്നു). പഴയ കാലത്ത് ഗ്രീക്ക് ഭാഷയിൽ "പ്രോപോണ്ടിസ്" എന്നറിയപ്പെട്ടിരുന്നു. "പ്രോ" (മുൻ), "പോണ്ട്" (കടൽ) എന്നീ ഗ്രീക്ക് പദങ്ങളിൽ നിന്നാണ് ഈ പേരുണ്ടായത്. കരിങ്കടലിന് മുൻപുള്ള കടൽ എന്ന അർത്ഥത്തിലാണ് ഈ പേര് ഉപയോഗിക്കപ്പെട്ടത്.

2.5 ദശലക്ഷം വർഷങ്ങൾക്ക് മുൻപ് ഫലകചലനങ്ങൾ മൂലം രൂപപ്പെട്ടതാണ് മർമറ കടൽ. ഇന്നും ഈ പ്രദേശത്ത് ഭൂചലനങ്ങൾ കൂടെക്കൂടെ ഉണ്ടാകാറുണ്ട്. ഈ കടലിന്റെ വിസ്തീർണ്ണം 11,350 ചതുരശ്രകിലോമീറ്ററാണ്. വടക്ക്‌കിഴക്ക്-തെക്ക്പടിഞ്ഞാറ് ദിശയിൽ 280 കിലോമീറ്റർ നീളമുണ്ട്. ഏറ്റവും കൂടിയ വീതി 80 കിലോമീറ്ററാണ്. ശരാശരി ആഴം 494 മീറ്ററാണ്. 1,355 മീറ്ററാണ് ഏറ്റവും കൂടിയ ആഴം. 

ജലത്തിന് ശരാശരി 2.2 ശതമാനം ലവണാംശമുണ്ട്. എന്നാൽ അടിത്തട്ടിനടുത്ത് ഇത് 3.8 ശതമാനമാണ്. ഡാർഡനെൽസ് കടലിടുക്കിനോട് ചേർന്ന ഭാഗത്ത് ഉയർന്ന ലവണാംശം കാണപ്പെടുന്നു.

ഇതിലെ ദ്വീപുകളെ പ്രധാനമായും പ്രിൻസസ്, മർമറ എന്നിങ്ങനെ രണ്ട് ദ്വീപസമൂഹങ്ങളായി തിരിച്ചിരിക്കുന്നു.


</doc>
<doc id="267300" url="https://ml.wikipedia.org/wiki?curid=267300" title="കെൽപ്പ് വനങ്ങൾ">
കെൽപ്പ് വനങ്ങൾ

കടൽച്ചെടികൾ സമൃദ്ധമായി കാണപ്പെടുന്ന ജലാന്തർഭാഗങ്ങളെയാണ് കെൽപ്പ് വനങ്ങൾ എന്നു പറയുന്നത്. ഭൂമിയിലെ ഏറ്റവും ഉല്പാദനപരവും ചലനാത്മകവുമായ ആവാസവ്യവസ്ഥകളിൽ പെട്ടവയാണ് കെൽപ്പ് വനങ്ങൾ.. വേരുകളുറപ്പിച്ച കടൽസസ്യങ്ങൾ നിറഞ്ഞ ചെറു പ്രദേശങ്ങളെ കെൽപ്പ് തട്ടുകൾ എന്നു പറയപ്പെടുന്നു.





</doc>
<doc id="267304" url="https://ml.wikipedia.org/wiki?curid=267304" title="ദിനാർ">
ദിനാർ

ലോകത്തിലെ ഒൻപതുരാജ്യങ്ങളിൽ നിലവിൽ ഉപയോഗിക്കുന്ന ഔദ്യോഗിക നാണയമാണ് ദിനാർ.


</doc>
<doc id="267307" url="https://ml.wikipedia.org/wiki?curid=267307" title="കോഴിക്കോട് വിലാസിനി">
കോഴിക്കോട് വിലാസിനി

പ്രശസ്ത നാടക - സിനിമാ നടിയാണ് കോഴിക്കോട് വിലാസിനി. 1996ൽ "തറവാട്ടച്ഛൻ" എന്ന നാടകത്തിലെ അഭിനയത്തിന് മികച്ച രണ്ടാമത്തെ നടിക്കുള്ള സംഗീത നാടക അക്കാദമി അവാർഡ് ലഭിച്ചിട്ടുണ്ട്.


</doc>
<doc id="267309" url="https://ml.wikipedia.org/wiki?curid=267309" title="ഭോജ് തണ്ണീർത്തടം">
ഭോജ് തണ്ണീർത്തടം

ഇന്ത്യയിലെ മധ്യപ്രദേശ് സംസ്ഥാനത്തിന്റെ തലസ്ഥാനനഗരമായ ഭോപ്പാലിൽ സ്ഥിതി ചെയ്യുന്ന രണ്ട് തടാകങ്ങൾ ഉൾപ്പെടുന്ന ഒരു റാംസർ പ്രദേശമാണ് ഭോജ് തണ്ണീർത്തടം. ഭോജ്‌താൽ, ലോവർ തടാകം എന്നിവയാണ് ഈ തണ്ണീർത്തടത്തിൽ ഉൾപ്പെട്ടിട്ടുള്ള തടാകങ്ങൾ. ഭോജ്‌താലിന്റെ തടാകവിസ്തൃതി 31 ചതുരശ്രകിലോമീറ്ററും അതിന്റെ നീർമറി പ്രദേശത്തിന്റെ വിസ്തൃതി 361 ചതുരശ്രകിലോമീറ്ററുമാണ്. പ്രധാനമായും ഗ്രാമീണ മേഖലയിലാണ് ഭോജ്‌താൽ നീർമറി പ്രദേശങ്ങൾ നിലകൊള്ളുന്നത്. എന്നിരുന്നാലും അതിന്റെ കിഴക്കൻ പ്രദേശങ്ങളിൽ ചില നഗര പ്രദേശങ്ങളുമുണ്ട്. ലോവർ തടാകത്തിന്റെ വിസ്തൃതി 1.29 ചതുരശ്രകിലോമീറ്ററാണ്. അതിന്റെ നീർമറി പ്രദേശങ്ങൾ 9.6 ചതുരശ്രകിലോമീറ്റർ നഗരഭാഗങ്ങളിൽ വ്യാപിച്ചു കിടക്കുന്നു. ലോവർ തടാകത്തിന് ഭോജ്‌താലിൽ നിന്നുള്ള ഊറൽ ജലവും കിട്ടാറുണ്ട്. 

ഭോജ്‌താൽ മാൾവയിലെ ഭരണാധികാരിയായ പരാമരരാജാ ഭോജനാണ് (1005-1055) സൃഷ്ടിച്ചത്. അദ്ദേഹം തന്റെ സാമ്രാജ്യത്തിന്റെ കിഴക്കുവശം സുരക്ഷിതമാക്കാൻ സൃഷ്ടിച്ച നഗരമാണ് ഭോപ്പാൽ. ഭോപ്പാലിന് ആ പേര് ലഭിച്ചതും ഭോജരാജനിൽ നിന്നാണ്. കൊലാൻസ് നദിക്കു കുറുകേ ഒരു തടയണ കെട്ടിയാണ് ഭോജ്‌താൽ തടാകം സൃഷ്ടിച്ചത്.മുൻപ്, കൊലാൻസ് നദി, ഹവാലി നദിയുടെ ഒരു ശാഖയായിരുന്നു. ഭോജ്‌താലിന്റേയും അതിനോടു ചേർന്ന ഒരു നീർച്ചാലിന്റേയും നിർമ്മിതിയോടെ, കൊലാൻസ് നദിയുടെ ഉപരിഭാഗവും ഭോജ്‌താലും ഇപ്പോൾ കലിയാസോട് നദിയിലേക്ക് എത്തിച്ചേരുന്നു.

ഈ തടാകങ്ങൾ വൈവിധ്യമാർന്ന സസ്യജന്തുജാലങ്ങളുടെ സ്വാഭാവിക ആവാസവ്യവസ്ഥയാണ്. റാംസർ ഉടമ്പടി പ്രകാരം ഈ തടാകങ്ങൾ അന്താരാഷ്ട്രപ്രാധാന്യമുള്ള തണ്ണീർത്തടമായി നിർണ്ണയിക്കപ്പെട്ടിട്ടുണ്ട്.




</doc>
<doc id="267314" url="https://ml.wikipedia.org/wiki?curid=267314" title="ഭീഷ്മകൻ">
ഭീഷ്മകൻ

വിദർഭരാജ്യത്തെ രാജാവായിരുന്നു ഭീഷ്മകൻ. ശ്രീകൃഷ്ണന്റെ പത്നിയായ രുക്മിണി ഭീഷ്മകന്റെ പുത്രിയാണ്. രുക്മിണിയുടെ വിവാഹച്ചടങ്ങിനിടയിൽ ശ്രീകൃഷ്ണൻ രുക്മിണിയെ അപഹരിച്ചുകടന്നു എന്നാണൈതിഹ്യം. രുഗ്മി, രുഗ്മരഥൻ, രുഗ്മാഹു, രുഗ്മകേശൻ, രുഗ്മാലി എന്നിവർ ഭീഷ്മകന്റെ പുത്രന്മാരാണ്.

എന്ന് രുഗ്മിണീസ്വയംവരം ആട്ടക്കഥയിൽ പരാമർശിച്ചിരിക്കുന്നു.


</doc>
<doc id="267316" url="https://ml.wikipedia.org/wiki?curid=267316" title="മാർക്ക് വോ">
മാർക്ക് വോ

ഓസ്ട്രേലിയയുടെ പ്രമുഖ ക്രിക്കറ്റ് താരമായിരുന്നു മാർക്ക് എഡ്വേർഡ് വോ. 1991 മുതൽ 2002 വരെ ഓസ്ട്രേലിയൻ ടെസ്റ്റ് ടീമിൽ നാലാമനായി ബാറ്റ് ചെയ്തിരുന്നു. ഏക്ദിനത്തിൽ 1988-ൽ പാകിസ്താനെതിരെ അരങ്ങേറ്റം കുറിച്ചു.

സ്ലിപ്പിൽ എക്കലത്തെയും മികച്ച ഫീൽഡറായി മാർക്കിനെ വിലയിരുത്തിയിരുന്നത്. ടെസ്റ്റിൽ വിക്കറ്റ് കീപ്പർ അല്ലാതെ ഏറ്റവും കൂടുതൽ ക്യാച്ചുകൾ എന്ന നേട്ടം 2009-ൽ ദ്രാവിഡ് മറികടക്കുന്നതിനു മുൻപ് മാർക്കിന്റെ പേരിലായിരുന്നു. ഏകദിന ക്രികറ്റിൽ ഓൾ റൗണ്ടറായി തുടങ്ങിയതെങ്കിലും പിന്നിട് ബാറ്റിങ്ങിൽ ശ്രദ്ധ കേന്ദ്രീകരിച്ചു.

1965 ജൂൺ 2നു ന്യൂ സൗത്ത് വെയിൽസിലെ കാന്റർബറിയിൽ ഇരട്ടക്കുട്ടികളിൽ ഒരാളായി ജനിച്ചു. മുൻ ഓസ്ട്രേലിയൻ ടീം അംഗം സ്റ്റീവാണ് മാർക്കിന്റെ ഇരട്ടസഹോദരൻ. മാർക്കിന്റെ അച്ചൻ ബാങ്ക് ഉദ്യോഗസ്തനും അമ്മ ന്യൂ സൗത്ത് വെയിൽ‌സ് എഡ്യൂക്കേഷൻ ഡിപ്പാർട്ട്മെന്റിലെ അദ്ധ്യാപികയായിരുന്നു.


</doc>
<doc id="267320" url="https://ml.wikipedia.org/wiki?curid=267320" title="റുഡോൾഫ് ജേക്കബ് കാമറേറിയസ്">
റുഡോൾഫ് ജേക്കബ് കാമറേറിയസ്

ജർമ്മൻ സസ്യശാസ്ത്രജ്ഞനും, ഭിഷഗ്വരനും ആയിരുന്നു റുഡോൾഫ് ജേക്കബ് കാമറേറിയസ്. സസ്യങ്ങളിലെ പ്രത്യുല്പാദന അവയവങ്ങളിൽ പഠനം നടത്തി അദ്ദേഹം പ്രസിദ്ധി ആർജ്ജിച്ചു. De sexu plantarum epistola (1694) എന്ന ഗ്രന്ഥം അദ്ദേഹത്തിന്റെ സംഭാവനയാണ്. പരാഗരേണുക്കളാണ് ബീജസങ്കലനത്തിൽ ആൺബീജങ്ങളെ വഹിക്കുന്നത് എന്ന് അദ്ദേഹമാണ് പരീക്ഷണങ്ങളിലൂടെ തെളിയിച്ചത്.


</doc>
<doc id="267323" url="https://ml.wikipedia.org/wiki?curid=267323" title="തേനീച്ച ഓർക്കിഡ്">
തേനീച്ച ഓർക്കിഡ്

തേനീച്ച ഓർക്കിഡ്(Bee orchid) എന്നത് വിദളം കണ്ടാൽ പെൺതേനീച്ചയെ പോലിരിക്കുന്ന ഓർക്കിഡേസീ കുടുംബത്തിലെ വിവിധ ഓർക്കിഡ് സ്പീഷീസുകൾക്കുള്ള പൊതുവായ പേരാണ്. ഇതുകണ്ട് തെറ്റിദ്ധരിച്ച് ആൺ തേനീച്ച ഇണചേരാൻ ശ്രമിക്കാറുണ്ട്. 


</doc>
<doc id="267324" url="https://ml.wikipedia.org/wiki?curid=267324" title="മഴവിൽച്ചെടി">
മഴവിൽച്ചെടി

വെയിലടിക്കുമ്പോൾ വെട്ടിത്തിളങ്ങുന്ന പോലെ ഭംഗിയുള്ള ഒരു കീടഭോജി സസ്യമാണ് മഴവിൽച്ചെടി. . ഈ സസ്യം Rainbow Plant എന്നും അറിയപ്പെടുന്നു.



</doc>
<doc id="267326" url="https://ml.wikipedia.org/wiki?curid=267326" title="വട്ടമുടി">
വട്ടമുടി

തെയ്യം പോലുള്ള അനുഷ്ഠാനകലകളിൽ ദേവതാ വേഷങ്ങൾക്ക് തലയിൽ ചൂടാനുപയോഗിക്കുന്ന അലങ്കാരമാണ് വട്ടമുടി. ആടുപാമ്പേ.. എന്ന പ്രശസ്തമായ നാടൻപാട്ടിൽ പാക്കനാരുടെ വട്ടമുടിയെക്കുറിച്ച് പരാമർശമുണ്ട്. 
തെയ്യത്തിലുപയോഗിക്കുന്ന മുപ്പതിലധികം തിരുമുടികളുണ്ട്. വട്ടമുടി, ചട്ടമുടി, പൊതച്ചമുടി, ഓലമുടി, പാളമുടി, പീലിമുടി, പൂക്കട്ടി, പുറത്തട്ട്, കൊണ്ഡൽമുടി തൊപ്പിച്ചമയം, ഓലച്ചമയം, ഇലമുടി എന്നീ വിവിധപേരുകളിൽ അവ അറിയപ്പെടുന്നു. പൊതുവേ പുതിയ ഭഗവതിയ്ക്ക് വട്ടമുടിയാണലങ്കാരം. തെയ്യാട്ടച്ചമയങ്ങളിൽ മുടിയലങ്കാരങ്ങൾക്കും മെയ്യലങ്കാരങ്ങൾക്കും മുഖ്യസ്ഥനമുണ്ട്.മുള, കമുക്, പട്ട് എന്നിവയാണ് വട്ടമുടി നിർമ്മാണത്തിനുപയോഗിക്കുന്നത്. ചെത്തിപ്പൂ, കുരുത്തോല എന്നിവയും ഉപയോഗിക്കാറുണ്ട്.
കഥകളിയിൽ ഹനുമാന്റെ വേഷത്തിനും വട്ടമുടി എന്ന അലങ്കാരം ഉപയോഗിക്കാറുണ്ട്. കടത്തനാട്ട് കോവിലകത്തെത്തിയ ഒരു ഫ്രഞ്ച് സായ്പ് രാജാവിന് സമ്മാനിച്ച തൊപ്പി കണ്ട് കളിയോഗത്തിൽ ഇതേമാതൃകയിൽ ഹനുമാന് വട്ടമുടി നിർമ്മിക്കുവാൻ നിർദ്ദേശിച്ചെന്നും വെള്ളക്കാരെല്ലാം വാനരവംശത്തിൽപ്പെട്ടതാണെന്ന കൗതുകത്താലാണിതെന്നും പരാമർശമുണ്ട്.
വട്ടമുടിയാട്ടം ഒരു കലാരൂപമായി അവതരിപ്പിക്കപ്പെടുന്നു.
കൂടാതെ ഹനുമാൻ, നന്ദികേശ്വരൻ എന്നിവരുടെ വെള്ളത്താടിയ്ക്ക് വട്ടമുടി എന്നും പേരുണ്ട്.


</doc>
<doc id="267332" url="https://ml.wikipedia.org/wiki?curid=267332" title="കാമസൂത്ര 3ഡി">
കാമസൂത്ര 3ഡി

2014ൽ പുറത്തിറങ്ങുന്ന ഇന്ത്യൻ ഇംഗ്ലീഷ് സിനിമയാണ് കാമസൂത്ര 3ഡി. മലയാളിയായ രൂപേഷ് പോൾ ആണ് ഈ സിനിമയുടെ സംവിധായകൻ. വാത്സ്യായനന്റെ കാമസൂത്രം എന്ന പുസ്തകത്തെ അധികരിച്ചാണ് ഈ സിനിമ.


</doc>
<doc id="267346" url="https://ml.wikipedia.org/wiki?curid=267346" title="കാപബ്ലാങ്ക ചെസ്സ്">
കാപബ്ലാങ്ക ചെസ്സ്

മുൻ ലോകചെസ്സ് ചാമ്പ്യനായ ഹോസെ റൌൾ കാപബ്ലാങ്ക 1920 കളിൽ കണ്ടുപിടിച്ച ഒരു ചെസ്സ് വകഭേദമാണ് കാപബ്ലാങ്ക ചെസ്സ്. ചെസ്സിലേതിൽ നിന്നും വ്യത്യസ്തമായി, രണ്ടു പുതിയ കരുക്കളോടെ 10×8 ബോർഡിലാണിത് കളിക്കുന്നത്. കുറച്ച് ദശാബ്ദങ്ങൾക്ക് ശേഷം ഗ്രാന്റ് മാസ്റ്റർന്മാർ തമ്മിൽ കളിക്കുന്ന കളികളെല്ലാം തന്നെ വിരസമായ സമനിലയിൽ അവസാനിപ്പിക്കുമെന്ന് കാപബ്ലാങ്ക കരുതിയിരുന്നു. ചെസ്സിലെ ഇത്തരം സമനിലയിലുള്ള അവസാനങ്ങളാണ് (ഡ്രോ ഡെത്ത്) സാധാരണ ചെസ്സിനേക്കാൾ സങ്കീർണ്ണവും സമ്പന്നവുമായ പുതിയ കളിയ്ക്ക് രൂപം നല്കാൻ പ്രചോദനമായത്.

പുതിയ കരുക്കളുടെ കഴിവുകൾ കളിയെ കൂടുതൽ സമ്പന്നമാക്കുന്നു. ഉദാഹരണത്തിന്, ആർച്ച്ബിഷപ്പിന് ഒറ്റയ്ക്ക് തന്നെ ഏകനായ രാജാവിനെ ചെക്ക്മേറ്റ് ആക്കാനുള്ള കഴിവുണ്ട് (രാജാവ് ഒരു മൂലയിലുള്ളപ്പോൾ, ആർച്ച്ബിഷപ്പ് കോണോടുകോണായി രാജാവിന് ഒരു കള്ളി മുമ്പിൽ വയ്ക്കുന്നു.)

ഗ്രന്ഥസൂചി




</doc>
<doc id="267352" url="https://ml.wikipedia.org/wiki?curid=267352" title="ടി.ഡി. ജോസഫ്">
ടി.ഡി. ജോസഫ്

ഭാരതീയനായ അന്താരാഷ്ട്ര വോളിബോൾതാരമായിരുന്നു ടി.ഡി. ജോസഫ്. അന്താരാഷ്ട്ര മത്സരങ്ങൾ ഉൾപ്പെടെ നിരവധി മത്സരങ്ങളിൽ ഇന്ത്യയെ പ്രതിനിധീകരിച്ചിട്ടുണ്ട്. മത്സരങ്ങളിൽ നിന്ന് വിരമിച്ചിട്ടും വോളിബോൾ രംഗത്ത് പ്രവർത്തിച്ചു.
എറണാകുളം ജില്ലയിലെ വരാപ്പുഴ സ്വദേശിയാണ്. ഫാക്ടിൽ ഉദ്യോഗസ്ഥനായിരുന്നു.


</doc>
<doc id="267361" url="https://ml.wikipedia.org/wiki?curid=267361" title="കൊയിലാണ്ടി താലൂക്ക്">
കൊയിലാണ്ടി താലൂക്ക്

കോഴിക്കോട് ജില്ലയിലെ താലൂക്കുകളിലൊന്നാണ് കൊയിലാണ്ടി. കൊയിലാണ്ടി നഗരസഭയിലും സമീപത്തെ ഗ്രാമപഞ്ചായത്തുകളിലുമായുള്ള 35 റവന്യൂ വില്ലേജുകൾ ചേർന്നതാണ് കൊയിലാണ്ടി താലൂക്ക്. 756.9 ചതുരശ്രകിലോമീറ്ററാണ് കൊയിലാണ്ടി നഗരം ആസ്ഥാനമായുള്ള ഈ താലൂക്കിന്റെ വിസ്തീർണം.
ഈ താലൂക്കിലെ പ്രദേശങ്ങളിൽ കുറച്ചു ഭാഗം കോഴിക്കോട് ലോൿസഭാമണ്ഡലത്തിലും ശേഷിയ്ക്കുന്ന ഭാഗം വടകര ലോൿസഭാമണ്ഡലത്തിലും ആണ്. 
പേരാമ്പ്ര, കൊയിലാണ്ടി, ബാലുശ്ശേരി നിയമസഭാമണ്ഡലങ്ങൾക്കു കീഴിലാണ് ഈ താലൂക്കിലെ പ്രദേശങ്ങൾ ഉൾപ്പെടുന്നത്. ഇവയിൽ പേരാമ്പ്ര, കൊയിലാണ്ടി എന്നിവ വടകര ലോൿസഭാമണ്ഡലത്തിലും ബാലുശ്ശേരി കോഴിക്കോട് ലോൿസഭാമണ്ഡലത്തിലുമാണ്.
ബാലുശ്ശേരി, പന്തലായനി, മേലടി, പേരാമ്പ്ര എന്നിവയാണ് ഈ താലൂക്കിലെ ബ്ലോക്ക് പഞ്ചായത്തുകൾ. 
താലൂക്ക് ആസ്ഥാനമായ കൊയിലാണ്ടി നഗരസഭയാണ് ഈ താലൂക്കിലെ ഏക നഗരസഭ.
കീഴരിയൂർ, മേപ്പയ്യൂർ, പയ്യോളി, തിക്കോടി, തുറവൂർ, ചക്കിട്ടപാറ, ചങ്ങരോത്ത്, ചെറുവണ്ണൂർ, കായണ്ണ, കൂത്താളി, നൊച്ചാട്, പേരാമ്പ്ര, അത്തോളി, ബാലുശ്ശേരി, കൂരാച്ചുണ്ട്, കോട്ടൂർ, നടുവണ്ണൂർ, പനങ്ങാട്, ഉള്ള്യേരി, ഉണ്ണികുളം, അരിക്കുളം, ചേമഞ്ചേരി, ചെങ്ങോട്ടുകാവ്, മൂടാടി എന്നിങ്ങനെ 24 ഗ്രാമപഞ്ചായത്തുകളാണ് ഈ താലൂക്കിൽ നിലവിലുള്ളത്. ഇവയിൽ കിഴക്കുഭാഗത്തുള്ള ബാലുശ്ശേരി ബ്ലോക്കിലെ ഏതാനും പഞ്ചായത്തുകൾ പുതുതായി രൂപീകരിച്ച താമരശ്ശേരി താലൂക്കിൽ ഉൾപ്പെടുവാനിടയുണ്ട്. 

ഇരിങ്ങൽ, പയ്യോളി, തിക്കോടി, മൂടാടി, വിയ്യൂർ, പന്തലായനി, ചെങ്ങോട്ടുകാവ്‌, ചേമഞ്ചേരി, തുറയൂർ, കീഴരിയൂർ, അരിക്കുളം, കൊഴുക്കല്ലൂർ, അത്തോളി, ഉള്ള്യേരി, ബാലുശ്ശേരി, നടുവണ്ണൂർ, കോട്ടൂർ, അവിട്ടനല്ലൂർ, ചെറുവണ്ണൂർ, മേപ്പയ്യൂർ, ചക്കിട്ടപ്പാറ, ചെമ്പാനൂർ, പേരാമ്പ്ര, കായണ്ണ, കൂരാച്ചുൻട് , മേഞ്ഞാന്യം, എരവട്ടൂർ, നോച്ചാട് , പാലേരി, ചങ്ങരോത്ത്.


</doc>
<doc id="267362" url="https://ml.wikipedia.org/wiki?curid=267362" title="മദ്രാസ് റബ്ബർ ഫാക്ടറി">
മദ്രാസ് റബ്ബർ ഫാക്ടറി

ഇന്ത്യയിൽ വാഹങ്ങൾക്കായി ടയർ നിർമ്മിക്കുന്ന ഒരു വ്യവസായസ്ഥാപനമാണ് എം.ആർ.എഫ് എന്നറിയപ്പെടുന്ന മദ്രാസ് റബ്ബർ ഫാക്ടറി ലിമിറ്റഡ്.


</doc>
<doc id="267363" url="https://ml.wikipedia.org/wiki?curid=267363" title="ലോട്ടറി ടിക്കറ്റ് (1970-ലെ ചലച്ചിത്രം)">
ലോട്ടറി ടിക്കറ്റ് (1970-ലെ ചലച്ചിത്രം)

ജയമാരുതിയുടെ ബാനറിൽ ടി.ഇ. വാസുദേവൻ നിർമിച്ച മലയാളചലച്ചിത്രമാണ് ലോട്ടറി ടിക്കറ്റ്. എ.ബി. രാജ് സംവിധാനം നിർവഹിച്ച ഈ ചിത്രം 1970 നവംബർ 28-ന് പ്രദർശനം തുടങ്ങി.




സംഗീതം - വി. ദക്ഷിണാമൂർത്തി
ഗാനരചന - ശ്രീകുമാരൻ തമ്പി


</doc>
<doc id="267366" url="https://ml.wikipedia.org/wiki?curid=267366" title="അലക്കുയന്ത്രം">
അലക്കുയന്ത്രം

തുണി കഴുകാനും ഉണക്കാനും ഉപയോഗിക്കുന്ന വൈദ്യുതോപകരണമാണ് വാഷിങ്ങ് മെഷീൻ. 

ഫുള്ളി ഓട്ടോമാറ്റിക്, സെമി ഓട്ടോമാറ്റിക്, ഫ്രണ്ട് ലോഡിങ്, ടോപ്പ് ലോഡിങ് എന്നിങ്ങനെ വിവിധതരത്തിലുള്ള വാഷിങ്ങ്മെഷീനുകൾ നിലവിലുണ്ട്.


</doc>
<doc id="267367" url="https://ml.wikipedia.org/wiki?curid=267367" title="മൈക്രോവേവ് ഓവൻ">
മൈക്രോവേവ് ഓവൻ

മൈക്രോവേവ് തരംഗങ്ങളുപയോഗിച്ച് ആഹാരം പാചകം ചെയ്യാൻ കഴിയുന്ന വൈദ്യുതോപകരണമാണ് മൈക്രോവേവ് അവൻ..


</doc>
<doc id="267368" url="https://ml.wikipedia.org/wiki?curid=267368" title="പ്രഷർ കുക്കർ">
പ്രഷർ കുക്കർ

പ്രഷർ കുക്കർ
ആധുനികതയുടെ മുഖപടമിട്ടു നില്കുന്ന
കുക്കറിന് പക്ഷെ മുന്നര നൂറ്റണ്ട്കാലത്തേ ചരിത്രമുണ്ട് 1679ൽ ലണ്ടൻ നിവാസിയായ ഫ്രഞ്ച് ശാസ്ത്രഞൻ ഡന്നിസ് പപിൻ ആണ് ആദ്യമായി ഒരു പ്രഷർ കുക്കർ നിർമ്മിച്ചത്‌ ഇരുമ്പിൽ നിർമിച്ചെടുത്ത പ്രഷർ കുക്കറിന്റെ കാര്യം രാജാവായ ചാൾസ് രണ്ടാമന്റെ കാതിലെത്തി അദേഹം ഡന്നിസിനെ കൊട്ടാരത്തിലേക്ക് ക്ഷണിച്ചു റോയൽ സൊസൈറ്റി ഓഫ് ലണ്ടനിൽ അംഗമാക്കി കുക്കറിനെകുറിച്ച് ഒരു ഗ്രന്ഥംമെഴുതാനും കല്പിച്ചു പക്ഷെ മുന്ന് കൊല്ലം കഴിഞ്ഞു 1682ൽ ആണ് ഡന്നിസിന്റെ കുക്കറിൽ വെന്ത ആഹാരം രാജാവ്‌ കഴിച്ചത് കുക്കർ പാചകത്തിന്റെ പുത്തൻ രുചി രാജാവിന്‌ ഇഷ്ടമയതോടെ അതിന്റെ ഖ്യതി ലോകമെങ്ങും പരന്നു അന്ന് അതിന്റെ പേര് വിചിത്രമായിരുന്നു :ന്യൂ ഡൈജസ്റ്റർ പക്ഷെ ഇന്നത്തെ വീട്ടു കുക്കറുകൾ നിർമ്മിച്ചത്‌ 1938 അമേരിക്കകാരനായ ആല്ഫ്രഡ്‌ വിഷർ ആണ് സ്റ്റീലിൽ നിർമിച്ച അദ്ദേഹത്തിന്റെ സ്പീഡ് കുക്കർ വീട്ടമ്മമാരെ പെട്ടെന്ന് ആകർഷിച്ചു അതോടെ ന്യൂയോർക്കിൽ തുടങ്ങിയ നാഷണൽ പ്രഷർ കുക്കർ കമ്പനി വിഷറിന്റെ കുക്കർ വൻതോതിൽ നിർമിച്ചു വിപണിയിൽ എത്തിച്ചു


</doc>
<doc id="267376" url="https://ml.wikipedia.org/wiki?curid=267376" title="മാന്നാനം സെന്റ് ജോസഫ്സ് പ്രസ്">
മാന്നാനം സെന്റ് ജോസഫ്സ് പ്രസ്

വാഴ്ത്തപ്പെട്ട കുര്യാക്കോസ് ഏലിയാസച്ചൻ 1846ൽ കോട്ടയത്തിനടുത്തുള്ള മാന്നാനത്തു സ്ഥാപിച്ച അച്ചുകൂടമാണ് മാന്നാനം സെൻറ് ജോസഫ്സ് പ്രസ്സ്. "ജ്ഞാനപീയൂഷം" എന്ന ഗ്രന്ഥമാണ് ഇവിടേ ആദ്യം മുദ്രണം ചെയ്തത്.

1887ൽ മലയാളത്തിലെ ആദ്യത്തെ ദിനപ്പത്രമായ ദീപിക പ്രസിദ്ധീകരണം ആരംഭിച്ചത് ഈ അച്ചുകൂടത്തിൽ നിന്നായിരുന്നു.


</doc>
<doc id="267447" url="https://ml.wikipedia.org/wiki?curid=267447" title="ബിഷപ്പ്പിമന്റൽ">
ബിഷപ്പ്പിമന്റൽ

മലയാള ഭാഷയുടെ വികസനത്തിൽ സംഭാവന നൽകിയ വ്യക്തികളിലൊരാളാണ് ബിഷപ്പ് പിമന്റൽ. അർണോസ് പാതിരിയുടെ നിഘണ്ടു പൂർത്തിയാക്കിയത് ഇദ്ദേഹമാണ്. 


</doc>
<doc id="267455" url="https://ml.wikipedia.org/wiki?curid=267455" title="സാഹിത്യത്തിനുള്ള നോബൽ സമ്മാനം">
സാഹിത്യത്തിനുള്ള നോബൽ സമ്മാനം


</doc>
<doc id="267464" url="https://ml.wikipedia.org/wiki?curid=267464" title="ഹലോ">
ഹലോ

റാഫി മെക്കാർട്ടിൻ ജോഡി തിരക്കഥയും സംവിധാനവും നിർവഹിച്ച് 2007 ൽ പുറത്തിറങ്ങിയ മലയാളചലച്ചിത്രമാണ് ഹലോ. മോഹൻലാൽ, പാർവതി മിൽട്ടൻ, ജഗതി ശ്രീകുമാർ, സിദ്ദിഖ്, ഗണേഷ് കുമാർ, മധു തുടങ്ങിയവരാണ് പ്രധാന അഭിനേതാക്കൾ. നായികാകഥാപാത്രത്തിനായി ജ്യോതികയെയാണ് ആദ്യം നിശ്ചയിച്ചിരുന്നതെങ്കിലും പിന്നീട് ആ കഥാപാത്രം പാർവതി മിൽട്ടന് നൽകുകയായിരുന്നു.


56 പ്രദർശന ശാലകളിൽ പുറത്തിറങ്ങിയ ഈ ചലച്ചിത്രം വൻവിജയമായിരുന്നു. 2007 ലെ ഏറ്റവും മികച്ച വിജയം നേടിയ പത്ത് ചിത്രങ്ങളിലൊന്നായി ഈ ചലച്ചിത്രത്തെ "ഇന്ത്യാഗ്ലിറ്റ്സും (Indiaglitz) വൺഇന്ത്യയും (Oneindia)" തിരഞ്ഞെടുത്തു.

തെലുങ്കിൽ രാജശേഖർ അഭിനയിച്ച് "നാ സ്റ്റൈൽ വേറു" എന്ന പേരിലും കന്നഡയിൽ ജഗ്ഗേഷ് അഭിനയിച്ച് "മഞ്ജുനാഥ BA LLB" എന്ന പേരിലും ഈ ചിത്രം പുനർനിർമ്മിച്ചു.

അലക്സ് പോളാണ് ഈ ചിത്രത്തിലെ ഗാനങ്ങൾക്ക് ഈണം നൽകിയിരിക്കുന്നത്. വയലാർ ശരത്ചന്ദ്രവർമ്മയാണ് ഗാനരചന നിർവഹിച്ചിരിക്കുന്നത്.


</doc>
<doc id="267470" url="https://ml.wikipedia.org/wiki?curid=267470" title="പുള്ളിച്ചുണ്ടൻ താറാവ്">
പുള്ളിച്ചുണ്ടൻ താറാവ്

പുള്ളിച്ചുണ്ടൻ താറാവ് അഥവാ പാത്തയെരണ്ടയെ ഇംഗ്ലീഷിൽ Indian Spot-billed Duck എന്നാണ് പറയുന്നത്. മൂന്ന് ഉപവിഭാഗങ്ങളിൽ ഒന്നാണിത്. കിഴക്കൻ പുള്ളിച്ചുണ്ടൻ താറാവും ബർമ്മീസ് പുള്ളിച്ചുണ്ടൻ താറാവും ആണ് മറ്റു രണ്ട് ഉപവിഭാഗങ്ങൾ. 

ഇത് തദ്ദേശീയമാണ്. പാകിസ്താനും ഭാരതവും തൊട്ട് ജപ്പാന്റെ തെക്കുഭാഗം വരെ കാണപ്പെടുന്നു.

55-63 സെ.മീ നീളവും 83-95 സെ.മീ. ചിറകകുകളുടെ നീളവും 790-1500 പൌണ്ട് തൂക്കവും ഉണ്ടാകാറുണ്ട്. ഇവ പൊതുവെ ചാര നിറമുള്ളവയാണ്. നരച്ച തലയും അറ്റം മഞ്ഞനിറമുള്ള കറുത്ത കൊക്കുകളും ഉള്ളവയാണ്.കൺതടവും മൂർദ്ധാവുംകറുപ്പും ചിലപ്പോൾതവിട്ടു നിറവുമാൺ.തൂവലും വാലും ചേരുന്നിടത്ത് വെള്ള് നിറമുണ്ട്.

ഇവ ശുദ്ധജല തടാകങ്ങളിലും ചതുപ്പുകളിലുമാണ് കാണുന്നത്. മുങ്ങിത്തപ്പി സസ്യങ്ങളെയാണ് ഭക്ഷിക്കുന്നത്. സന്ധ്യക്കും രാത്രിയിലുമാണ് ഇരതേടുന്നത്. വെള്ളത്തിനടുത്ത് കരയിലാണ് കൂടുണ്ടാക്കുന്നത്. 8-14 മുട്ടകളിടും.


</doc>
<doc id="267475" url="https://ml.wikipedia.org/wiki?curid=267475" title="പദ്മാവതി">
പദ്മാവതി

മൗര്യ ചക്രവർത്തിയായിരുന്ന മഹാനായ അശോകന്റെ പത്നിയായിരുന്നു മഹാറാണി പദ്മാവതി. അശോകനുശേഷം കിരീടാവകാശം ഉണ്ടായിരുന്ന പുത്രൻ കുണാലിന്റെ മാതാവ്. (കുണാൽ അന്ധനായതിനാൽ അദ്ദേഹത്തിന്റെ പുത്രൻ സമ്പ്രതിയെ അശോകൻ തന്റെ അന്തരവകാശിയായി പ്രഖ്യാപിച്ചു). കുണാലിനു ജന്മം നൽകി അധികനാളുകൾ പദ്മാവതി ജീവിച്ചിരുന്നില്ല. കുണാലിനെ പിന്നീട് വളർത്തിയത് അശോകന്റെ മറ്റൊരു പത്നിയായ മഹാറാണി ദേവിയാണ്. പദ്മാവദി ജനിച്ചത് ബി.സി. 280 ആണന്നാണ് കരുതുന്നത്. അശോകൻ ഹിന്ദുമത വിശ്വസിയായിരുന്നപ്പോൾ പദ്മാവതി ജൈനമത വിശ്വാസിയായി ജീവിച്ചു.. അശോകനു നാലുഭാര്യമാരുണ്ടായിരുന്നപ്പോഴും മഹാറാണിയായത് പദ്മാവതിയായിരുന്നു. പദ്മാവതിയുടെ മരണശേഷം റാണി ദേവി മഹാറാണിയായി.


</doc>
<doc id="267479" url="https://ml.wikipedia.org/wiki?curid=267479" title="റാണി ദേവി">
റാണി ദേവി

മൗര്യ ചക്രവർത്തിയായിരുന്ന മഹാനായ അശോകന്റെ പത്നിയായിരുന്നു മഹാറാണി ദേവി. ഹൈന്ദവാചാരപ്രകാരം അശോകൻ വിവാഹം ചെയ്ത ആദ്യ സ്ത്രിയാണ് റാണി ദേവി. ഇജ്ജയിനിയിലെ കലാപം നിയന്ത്രിച്ച് രാജ്യം സുശാന്തമാക്കാൻ പിതാവായ ബിന്ദുസാരൻ അശോകനെ ഏല്പിച്ചു. ഉജ്ജയിനിയിൽ വെച്ചുണ്ടായ ആ യുദ്ധത്തിൽ അശോകൻ രാഷ്ട്രീയമായി വിജയം കൈവരിച്ചെങ്കിലും അദ്ദേഹത്തിനു സാരമായ പരിക്കേറ്റിരുന്നു, അന്ന് ബുദ്ധസന്യാസിമാർ അശോകനു അഭയം നൽകി ചികിത്സിച്ചു. പിന്നീട് ബുദ്ധമതം സ്വീകരിക്കുന്നതിനു ഒരളവുവരെ കാരണമായ പ്രധാന കാര്യം ഇതായിരുന്നു. പാടലീപുത്രത്തിലുള്ളവർ ആരും അറിയാതെ ഒളിവിൽ താമസിച്ച് ചികിത്സ നടത്തിയ കാലഘട്ടത്തിൽ പരിചയപ്പെട്ട ഒരു സാധാരണ കുടുംബത്തിലെ ഒരു വ്യാപാരിയുടെ മകളായിരുന്നു ദേവി. പദ്മാവതിയുടെ മരണശേഷം വിദിശയിലെ ഈ കുമാരി മഗധയുടെ മഹാറാണിയായി.

റാണി ദേവിയിൽ അശോകനു ജനിച്ച ഇരട്ടകുട്ടികളാണ് മഹേന്ദ്രനും സംഘമിത്രയും. ഒരു വൈശ്യസ്തിയായ ദേവിയിൽ ജനിച്ച തന്റെ മൂത്ത പുത്രനായ മഹേന്ദ്രനെ മറ്റുമക്കൾ അപായപ്പെടുത്തി രാജ്യം കൈക്കലാക്കിയാലോ എന്ന് അശോകൻ ഭയപ്പെരുന്നു. എന്നാൽ റാണി ദേവിയ്ക്കും അവരുടെ മക്കൾക്കും രാജാധികാരത്തോട് ഒട്ടും താല്പര്യം ഇല്ലായിരുന്നു. അശോകൻ കലിംഗയുദ്ധത്തിനുശേഷം ബുദ്ധമതപ്രചരണം നടത്തിയപ്പോൾ ദേവിയുടെ രണ്ടു മക്കളും ബുദ്ധ സന്യാസിമാരായി, പിന്നീട് ധർമ്മപ്രചാരണാർത്ഥം ശ്രീലങ്കയിലേക്ക് പോയി.


</doc>
<doc id="267483" url="https://ml.wikipedia.org/wiki?curid=267483" title="കൗർവ്വകി">
കൗർവ്വകി

മൗര്യ ചക്രവർത്തിയായിരുന്ന മഹാനായ അശോകന്റെ പത്നിയായിരുന്നു റാണി കൗർവ്വകി. അശോകനു കൗർവ്വകിയിൽ ജനിച്ച പുത്രനാണ് തിവാള മൗര്യൻ. കൗർവ്വകി കലിംഗ രാജ്യത്തിലെ ഒരു മുക്കുവ കുടുംബത്തിലാണ് ജനിച്ചത്. അശോകൻ പിതാവായ ബിന്ദുസാര മൗര്യന്റെ നിർദ്ദേശത്താൽ കലിംഗ രാജ്യാതിർത്തിയിൽ താമസിക്കുകയും ആ അവസരത്തിൽ കൗർവ്വകിയുമായി പരിചയപ്പെടുകയും പ്രണയത്തിലാവുകയും ചെയ്തു. അശോകൻ ആദ്യമായി വിവാഹം കഴിച്ച കുമാരിയാണ് കൗർവ്വകി. പിന്നീട് അവർ ബുദ്ധമതം സ്വീകരിക്കുകയും ഒരു ബുദ്ധ സന്യാസിനിയാവുകയും ചെയ്തു. 

അശോക ചക്രവർത്തിയെ ബുദ്ധമതത്തിലേക്ക് ആകർഷിപ്പിക്കുന്നതിലും ധർമ്മപ്രചാരണം നടത്തിക്കുന്നതിലും മുഖ്യപങ്കു വഹിച്ചവരിൽ പ്രഥമസ്ഥാനിയം കൗർവ്വകിയ്ക്കുണ്ട്. അശോകന്റെ കാലത്തെ ശിലാശാസനങ്ങളിൽ റാണി കൗർവ്വകിയുടേയും പുത്രൻ തിവാള മൗര്യന്റേയും (തിവാര മൗര്യൻ) പേരുകൾ ലഭ്യമാണ്. മറ്റുപത്നിമാരുടെയും മക്കളൂടെയും പേരുകൾ ശിലാശാസനങ്ങളിൽ പ്രതിപാദിച്ചിട്ടില്ല എന്നുള്ളതും പ്രത്യേകതയാണ്.


</doc>
<doc id="267487" url="https://ml.wikipedia.org/wiki?curid=267487" title="ആദിത്യ ബിർള ഗ്രൂപ്പ്">
ആദിത്യ ബിർള ഗ്രൂപ്പ്

ഇന്ത്യയിലെ ഒരു സ്വകാര്യ കമ്പനിയാണ്‌ ആദിത്യ ബിർള ഗ്രൂപ്പ്.


</doc>
<doc id="267489" url="https://ml.wikipedia.org/wiki?curid=267489" title="കുമാർ മംഗളം ബിർള">
കുമാർ മംഗളം ബിർള

ഇന്ത്യയിലെ ഒരു പ്രമുഖ വ്യവസായിയും ആദിത്യ ബിർള ഗ്രൂപ്പ് ചെയർമാനുമാണ് കുമാർ മംഗളം ബിർള.


</doc>
<doc id="267492" url="https://ml.wikipedia.org/wiki?curid=267492" title="ചന്ദ്രലേഖ">
ചന്ദ്രലേഖ

ഫാസിൽ നിർമ്മിച്ച് പ്രിയദർശന്റെ സംവിധാനത്തിൽ 1997 ൽ പുറത്തിറങ്ങിയ ഒരു മലയാളചലച്ചിത്രമാണ് ചന്ദ്രലേഖ. 1980 കളുടെ അവസാനത്തിലും 1990 കളുടെ തുടക്കത്തിലും ജനപ്രിയമായിരുന്ന ശ്രീനിവാസൻ - മോഹൻലാൽ ജോടിയുടെ കുറച്ച് വർഷങ്ങൾക്ക് ശേഷമുള്ള തിരിച്ചുവരവായിരുന്നു ഈ ചിത്രം. പ്രിയദർശൻ - മോഹൻലാൽ ടീമിന്റെ താളവട്ടം (1986), ചിത്രം (1988), കിലുക്കം (1991), അദ്വൈതം (1991), തേന്മാവിൻ കൊമ്പത്ത് (1994) എന്നിവക്ക് ശേഷം ഏറ്റവും കൂടുതൽ കളക്ഷൻ നേടിയ ആറാമത്തെ ചിത്രമായിരുന്നു ഇത്.


ഗിരീഷ് പുത്തഞ്ചേരിയാണ് ഈ ചിത്രത്തിലെ ജനപ്രിയഗാനങ്ങൾ രചിച്ചത്. ഈ ചിത്രത്തിലെ ഗാനങ്ങൾക്ക് ഈണം നൽകിയത് ബേണി ഇഗ്നേഷ്യസ് ആണ്.



</doc>
<doc id="267507" url="https://ml.wikipedia.org/wiki?curid=267507" title="ബിയാട്രീസ് വാർ">
ബിയാട്രീസ് വാർ

കിഴക്കൻ തിമൂറിൽ നിന്നുള്ള ആദ്യ ചലച്ചിത്രമാണ് ബിയാട്രീസ് വാർ. ഈസ്റ്റ് തിമൂർ ഓസ്‌ട്രേലിയൻ സംയുക്ത സംരംഭമാണ് ഈ ചിത്രം. കിഴക്കൻ തിമൂറിൽ നിന്നുള്ള സിനിമാ പ്രവർത്തകർ ഓസ്‌ട്രേലിയൻ സാമ്പത്തിക സഹായത്തോടെയും സിനിമാ സാങ്കേതിക വിദഗ്ദരുടെ സഹകരണത്തോടെയുമാണ് ബിയാട്രീസ് വാർ പൂർത്തിയാക്കിയത്. ബെറ്റ്‌സി റീസാണ് ചിത്രത്തിന്റെ സംവിധായിക. ബിയാട്രിസായി അഭിനയിച്ചത് ഇറിം ടൊളിന്റിനോ, സ്റ്റെല്ലാ സമസ്തേ ചിത്രം നിർമ്മിച്ചു. 
1975 മുതൽ 1999 വരെ കിഴക്കൻ തിമൂറിലെ ദിലി എന്ന ഗ്രാമത്തിൽ താവളമുറപ്പിച്ചിരുന്ന ഇന്തൊനേഷ്യൻ പട്ടാളക്കാരുടെ ക്രൂരതകളെ അനാവരണം ചെയ്യുന്ന ചിത്രമാണ് ബിയാട്രീസ് വാർ. ബിയാട്രീസ് എന്ന ധീര വനിത ഇന്തൊനേഷ്യൻ പട്ടാളക്കാരോട് ചെറുത്തു നിൽക്കുന്നതാണ് പ്രമേയം. ചിത്രത്തിൽ പ്രത്യക്ഷപ്പെടുന്ന സനാന ഗുസ്മാദ് ഇപ്പോഴും ഈസ്റ്റ് തിമോറിന്റെ പ്രധാനമന്ത്രിയാണ്.



</doc>
<doc id="267509" url="https://ml.wikipedia.org/wiki?curid=267509" title="ജോസഫ് ഫെൻ">
ജോസഫ് ഫെൻ

മലയാള കവിയും വേദപുസ്തക തർജ്ജമകളുടെ സഹകാരിയുമായിരുന്നു ചെറുശ്ശേരി ചാത്തു നായർ എന്ന ജോസഫ് ഫെൻ (കൊല്ലവർഷം 960 - 1010). ബെയ്‌ലിയുടെ വേദപുസ്തക തർജ്ജമ പരിഷ്കരിക്കുന്നതിലും പഴയനിയമം ഭാഷാന്തരീകരണത്തിലും പങ്കാളിയായി.
1818ൽ ചർച്ച് മിഷൻ സഭയിലെ പാതിരിയായി വന്ന ജോസഫ് ഫെന്നിനോടൊപ്പം പ്രവർത്തിച്ചു. ക്രിസ്തുമതത്തിൽ അസാമാന്യ പ്രതിപത്തിയുണ്ടായിരുന്ന അദ്ദേഹം ഹിന്ദുമതത്തിൽ നിന്നു ക്രിസ്തുമതത്തിലേക്ക് പരിവർത്തനം ചെയ്ത് ജോസഫ് ഫെൻ എന്ന പേർ സ്വീകരിച്ചു. ബ്രിട്ടീഷിന്ത്യയിൽ മുൻസീഫായിരുന്ന അദ്ദേഹം കൊച്ചികോട്ടയിൽ ഉദ്യോഗത്തിലിരിക്കേ മരണപ്പെട്ടു.



</doc>
<doc id="267512" url="https://ml.wikipedia.org/wiki?curid=267512" title="നെടുമ്പയിൽ കൊച്ചുകൃഷ്ണനാശാൻ">
നെടുമ്പയിൽ കൊച്ചുകൃഷ്ണനാശാൻ

ജ്യോതിഷ സംബന്ധമായ നിരവധി ഗ്രന്ഥങ്ങളുടെ കർത്താവായിരുന്നു നെടുമ്പയിലാശാൻ എന്നറിയപ്പെട്ടിരുന്ന നെടുമ്പയിൽ കൊച്ചുകൃഷ്ണനാശാൻ (1756-1812).
തിരുവല്ലാത്താലൂക്കിൽ പ്രസിദ്ധ ജ്യോത്സ്യനായ രാമനാശാന്റെ മകനായി ജനിച്ചു. കോഴിക്കോട് ശൂലപാണി വാരിയരുടെ പക്കൽ നിന്നും വടക്കൻ ഗണന സമ്പ്രദായത്തിലുള്ള ജ്യോതിശാസ്ത്രം പഠിച്ചു. ആറന്മുളയായിരുന്നു പ്രധാന പ്രവർത്തന കേന്ദ്രം. വലിയ ശിഷ്യ സമ്പത്തിനുടമയായിരുന്നു. 
ആറന്മുളക്ഷേത്രത്തിലെ പല ഐതിഹ്യങ്ങളെയും രേഖപ്പെടുത്തിയിട്ടുള്ള ഒരു കൃതിയാണിത്. ജ്യോതിശാസ്ത്രം, വ്യാകരണം, വൈദ്യം, അലങ്കാരം എന്നീ വിഷയങ്ങളിൽ വിചക്ഷണനും മേല്പത്തൂർ നാരായണഭട്ടതിരിയുടെ ശബ്ദശാസ്ത്രഗുരുവുമായിരുന്ന തൃക്കണ്ടിയൂർ അച്യുതപ്പിഷാരടിയുടെ ശിഷ്യ പരമ്പരകളെക്കുറിച്ചും ഇതിൽ സൂചനയുണ്ട്. ആ ശിഷ്യപ്രശിഷ്യപരമ്പരയെ താഴെക്കാണുന്ന വിധത്തിൽ വിവരിക്കുന്നു:
ഈ വരികളിൽനിന്നു് അച്യുതപ്പിഷാരടിയുടെ ശിഷ്യൻ കോലത്തുനാട്ടു തൃപ്പാണിക്കരെ പൊതുവാളും അദ്ദേഹത്തിന്റെ ശിഷ്യൻ ചിറയിൻകീഴ് താലൂക്കിൽ നാവായിക്കുളത്തു് ആഴാതി (കുരുക്കൾ)യും, അദ്ദേഹത്തിന്റെ ശിഷ്യൻ മാവേലിക്കരെ ചെറിയനാട്ടു പുലിമുഖത്തു പോറ്റിയും ആയിരുന്നു. പുലിമുഖത്തു പോറ്റിയുടെ കാലം 861 മുതൽ 933 വരെയായിരുന്നു. കൊച്ചുകൃഷ്ണനാശാന്റെ പിതാവും ഗുരുവുമായ രാമനാശാൻ പോറ്റിയുടെ ശിഷ്യനായിരുന്നു. കൊച്ചുകൃഷ്ണനാശാന്റെ ശിഷ്യൻ ആറന്മുള മംഗലശ്ശേരി ദക്ഷിണാമൂർത്തി മൂത്തതു്, മൂത്തതിന്റെ ശിഷ്യൻ മാന്നാർ നാലേക്കാട്ടിൽ ബാലരാമൻപിള്ള, സംപ്രതിപ്പിള്ള, അദ്ദേഹത്തിന്റെ ശിഷ്യൻ കിളിമാനൂർ വിദ്വാൻ ചെറുണ്ണി കോയിത്തമ്പുരാൻ, എന്നിങ്ങനെ ആ പരമ്പര പിന്നെയും തുടരുന്നു.


</doc>
<doc id="267514" url="https://ml.wikipedia.org/wiki?curid=267514" title="കരയംവെട്ടത്തു സുകുമാരപിള്ള">
കരയംവെട്ടത്തു സുകുമാരപിള്ള

നിരവധി ആട്ടക്കഥകളും സ്തോത്രങ്ങളും രചിച്ചിട്ടുള്ള ഒരു മലയാള എഴുത്തുകാരനാണ് കരയംവെട്ടത്തു സുകുമാരപിള്ള (1867 - 1942).
കൊല്ലം ജില്ലയിലെ പടിഞ്ഞാറെക്കൊല്ലത്തു ഗണപതി കേളുക്കുറുപ്പിന്റെയും നങ്ങേലിയമ്മയുടെയും മകനായി ജനിച്ചു. ഇരുപതാമത്തെ വയസിൽ ശ്രീനിവാസ അയ്യങ്കാറുടെ പക്കലും പിന്നീട് ലക്ഷ്മി നാരായണ സ്വാമിയുടെ പക്കലും സംസ്കൃതം പഠിച്ചു. അൻപതോളം കൃതികൾ രചിട്ടുള്ളവയിൽ പലതും സ്തോത്ര രൂപങ്ങളാണ്. 


</doc>
<doc id="267533" url="https://ml.wikipedia.org/wiki?curid=267533" title="സിലോൺ കുട്ടുറുവൻ">
സിലോൺ കുട്ടുറുവൻ

സിലോൺ കുട്ടുറുവന്റെ ശാസ്ത്രീയ നാമം " Megalaima zeylanica zeylanica " എന്നും ഇംഗ്ലീഷിലെ പേര് Ceylon Green Barbet എന്നുമാണ്. കട്ടിയുള്ള കൊക്കിനരികിലുള്ള മീശപോലുള്ള രോമങ്ങൾ ഉള്ളതുകൊണ്ടാണ് ബാർബെറ്റ് എന്ന പേര് വന്നത്. 
ഭരതത്തില് മുഴുവൻ പ്രദേശങ്ങളിലും ബംഗ്ലാദേശ്, ശ്രീലങ്ക എന്നിവിടങ്ങളിലും കാണുന്നു. പഴങ്ങളും പ്രാണികളുമാണ് ഭക്ഷണം. 

മരപ്പൊത്തുകളിളാണ് കൂടുണ്ടാക്കുന്നത്. 2- 4 വരെ മുട്ടകളിടും. മനുഷ്യരുമായി ഇടപഴകാന് അധികം പേടിയില്ലാത്തതുകൊണ്ട് നഗരങ്ങളിലെ പച്ചപ്പുകളിലും കാണുന്നു. ഉൾക്കാടുകളില് ഒഴിവാക്കുകയാണ് പതിവ്. ആണും പെണ്ണും മാറിമാരി അടയിരിയ്ക്കും. 
27 സെ.മീ നീളമുണ്ട്. തടിച്ച പക്ഷിയാണ്. നീലം കുറഞ്ഞ കഴുത്ത്, വലിയ തല, നീള, കുറഞ്ഞ വാല്. തല, കഴുത്ത്, നെഞ്ച് എന്നിവ ബ്രൌണ് നിറമാണ്. കണ്ണിനു ചുറ്റും ചുന്ന നിറം. ബാക്കി എല്ലായിടത്തും പച്ച നിറം. ചുവന്ന കട്ടിയുള്ള കൊക്ക്. ആണും പെണ്ണൂം ഒരു പോലെ ഇരിയ്ക്കും. കുട്ട്രൂ…കുട്ട്രൂ…കുട്ട്രൂ…എന്നാണ് ശബ്ദമുണ്ടാക്കുന്നത്.


</doc>
<doc id="267544" url="https://ml.wikipedia.org/wiki?curid=267544" title="തിവാള">
തിവാള

തിവാള മൗര്യൻ, മൗര്യ രാജകുമാരൻ, മൗര്യചക്രവർത്തിയായിരുന്ന മഹാനായ അശോകനു റാണി കൗർവ്വകിയിൽ ജനിച്ച പുത്രൻ. തിവാളയെ കൂടാതെ ഒരു പുത്രി കൂടി കൗവ്വകിയിൽ അശോകനു ജനിച്ചിരുന്നു. ബാല്യത്തിൽ തന്നെ കുട്ടി മരിച്ചു പോയി. അശോകനെ ബുദ്ധമതത്തിലേക്ക് ആകർഷിപ്പിക്കുന്നതിലും ധർമ്മപ്രചാരണം നടത്തിക്കുന്നതിലും മുഖ്യപങ്കു വഹിച്ചവരിൽ പ്രഥമസ്ഥാനിയം തിവാളയുടെ മാതാവായ കൗർവ്വകിയ്ക്കാണ്. Ashoka further states that on her advice, he was embarking on a series of welfare measures for the people. അശോകന്റെ കാലത്തെ ശിലാശാസനങ്ങളിൽ റാണി കൗർവ്വകിയുടേയും പുത്രൻ തിവാള മൗര്യന്റേയും (തിവാര മൗര്യൻ) പേരുകൾ ലഭ്യമാണ്. മറ്റുപത്നിമാരുടെയും മക്കളുടെയും പേരുകൾ ശിലാശാസനങ്ങളിൽ പ്രതിപാദിച്ചിട്ടില്ല എന്നുള്ളതും ഏടുത്തു പറയേണ്ട പ്രത്യേകതയാണ്.

കൗർവ്വകി തിവാളയ്ക്കു ജന്മം കൊടുത്തത് പാടലീപുത്രയിലാണന്നു കരുതുന്നു. അശോകന്റെ പ്രിയപുത്രനായാണ് തിവാള മൗര്യനെപറ്റി ചരിത്രം കുറിച്ചിരിക്കുന്നത്. അശോകന്റെ കാലത്ത് അദ്ദേഹം പുത്രനെ തക്ഷശിലയുടെ ഭരണാധികാരിയാക്കിയിരുന്നു. മഹാറാണി ദേവിയിൽ ജനിച്ച തന്റെ മൂത്തപുത്രൻ മഹേന്ദ്രനെ തന്റെ പിന്തുടർച്ചവകാശിയായി അശോകൻ കരുതിയിരുന്നെങ്കിലും മഹേന്ദ്രനു രാജാധികാരത്തിൽ ഒട്ടും മോഹമില്ലന്നു മനസ്സിലാക്കിയ അശോകൻ തന്റെ അന്തരവകാശിയായി കണ്ടത് തിവാള രാജകുമാരനെയാണ്. പക്ഷെ അശോകന്റെ അവസാനകാലത്ത് കുണാല രാജകുമാരൻ രാജ്യാധികാരം അവകാശപ്പെടുകയും അശോകൻ കുണാലയുടെ പുത്രൻ സമ്പ്രതിയെ തന്റെ അന്തരവകാശിയായി പ്രഖ്യാപിക്കുകയുമായിരുന്നു. അതിനാൽ തിവാളയ്ക്ക് മഗധയുടെ രാജ്യാധികാരം ലഭിച്ചില്ല. 


</doc>
<doc id="267551" url="https://ml.wikipedia.org/wiki?curid=267551" title="ഉപ്പൻ‌കുയിൽ">
ഉപ്പൻ‌കുയിൽ

ഉപ്പൻ‌കുയിലിനെ ഇംഗ്ലീഷിൽ Chestnut-winged Cuckoo അല്ലെങ്കിൽ Red-winged Crested Cuckoo എന്ന് അറിയുന്നു. ശാസ്ത്രീയ നാമം "Clamator coromandus" എന്നുമാണ്.തെക്കു കിഴക്കൻ ഏഷ്യയിലും തെക്കേ ഏഷ്യയിൽ ചിലയിടത്തും കാണുന്നു. 
ഹിമാലായത്തിൽ പ്രജനന്ം നടത്തുന്നു. തണുപ്പുകാലത്ത് തെക്കേ ഇന്ത്യയിലേക്കും ശ്രീലങ്കയിലേക്കും ഇന്തോനേഷ്യ, തായ്‌ലന്റ്, ഫിലിപ്പീൻസ് അടക്കമുള്ള തെക്കു കിഴക്കൻ ഏഷ്യയിലേക്കും ദേശാടനം നടത്തുന്നു.

ചെമ്പൻ ചിറകുകളും തിളങ്ങുന്ന കറുത്ത തൊപ്പിയും ഉണ്ട്. പടിപടിയായുള്ള വാലുണ്ട്. വാലിന്റെ അറ്റങ്ങൾ വെള്ളയാണ്. കഴുത്തിനു ചുറ്റും വെളുത്ത വരയുണ്ട്. അടിഭാഗത്തെ ചെമ്പൻ നിറം ഗുദത്തിനടുത്താവുമ്പോൾ കടുത്ത ചാരനിറമാവും. നീളം 47 സെ.മീ. ആണ്.


</doc>
<doc id="267552" url="https://ml.wikipedia.org/wiki?curid=267552" title="പോൾ വാക്കർ">
പോൾ വാക്കർ

പോൾ വില്ല്യം വാക്കർ IV (1973 സെപ്റ്റംബർ 12 - 2013 നവംബർ 30) ഒരു അമേരിക്കൻ അഭിനേതാവായിരുന്നു. 1999 ലെ വാഴ്സിറ്റി ബ്ലൂസ് എന്ന ചലച്ചിത്രത്തിലെ കഥാപാത്രത്തിനു ശേഷമാണ് അദ്ദേഹം പ്രശസ്തനായത്. എന്നാൽ അതിനു ശേഷം "ദ ഫാസ്റ്റ് ആൻഡ് ദ ഫ്യൂരിയസ്" ചലച്ചിത്രപരമ്പരയിലെ "ബ്രയാൻ ഒ'കോണർ (Brian O'Conner)" എന്ന കഥാപാത്രത്തിലൂടെയാണ് അദ്ദേഹം കൂടുതൽ അറിയപ്പെട്ടത്. എയ്റ്റ് ബിലോ, ഇൻടു ദ ബ്ലൂ, ഷീ'സ് ഓൾ ദാറ്റ്, ടേക്കേഴ്സ് മുതലായവയാണ് അദ്ദേഹത്തിന്റെ മറ്റു ചിത്രങ്ങൾ. നാഷണൽ ജ്യോഗ്രഫിക്ക് ചാനലിലെ "എക്സ്പെഡിഷൻ ഗ്രേറ്റ് വൈറ്റ്" എന്ന പരമ്പരയിലും അദ്ദേഹം പങ്കെടുത്തിരുന്നു. 2013 നവംബർ 30 ന് കാലിഫോർണിയയിലെ വലൻസിയയിൽ വെച്ചുണ്ടായ കാറപകടത്തിൽ, യാത്രക്കാരനായിരുന്ന പോൾ വാക്കർ കൊല്ലപ്പെട്ടു.


</doc>
<doc id="267554" url="https://ml.wikipedia.org/wiki?curid=267554" title="ചിന്നക്കുയിൽ">
ചിന്നക്കുയിൽ

ചിന്നക്കുയിലിനെ ഇംഗ്ലീഷിൽ "Cuculus poliocephalus" എന്നാണ് പറയുന്നത്. ശാസ്ത്രീയ നാമം ‘’‘Cuculus poliocephalus‘’‘ എന്നുമാണ്.
ഈ പക്ഷിയെ ബംഗ്ലാദേശ്, ഭൂട്ടാൻ. ചൈന, കോംഗൊ ജനാധിപത്യ റിപ്പബ്ലിക്, ഹോങ്കോങ്ങ്, ഭാരതം, ജപ്പാൻ, കെനിയ, വടക്കൻ കൊറിയ, തെക്കൻ കൊറിയ, ലാവോസ്, മാലാവി, മ്യാൻമാർ, നേപ്പാൾ, പാകിസ്താൻ, റഷ്യ, സീഷെത്സ്, സൊമാലിയ. തെക്കേ ആഫ്രിക്ക, ശ്രീലങ്ക, താൻസാനിയ, തായ്ലന്റ്, വിയറ്റ്നാം, സാംബിയ, സിമ്പാമ്പെ എന്നിവിടങ്ങളിൽ കാണുന്നു.


</doc>
<doc id="267555" url="https://ml.wikipedia.org/wiki?curid=267555" title="വില്യം ഹെൻറി">
വില്യം ഹെൻറി

ഒരു ബ്രിട്ടീഷ് രസതന്ത്രജ്ഞനായ വില്യം ഹെൻറി, എഡിൻബെറോ കോളേജിൽ നിന്നും വൈദ്യശാസ്ത്രത്തിൽ ബിരുദം നേടി. എന്നാൽ ചില ആരോഗ്യപ്രശ്നങ്ങളാൽ ഡോക്ടറായി പ്രവർത്തിക്കാൻ കഴിഞ്ഞില്ല. അതുകൊണ്ട് രസതന്ത്രഗവേഷണങ്ങളിൽ ഏർപ്പെട്ടു. വ്യത്യസ്ത മർദ്ദത്തിലും, താപനിലയിലും ജലം ആഗിരണം ചെയ്യുന്ന വാതകങ്ങളുടെ അളവ് കണ്ടെത്തി. ഈ കണ്ടെത്തൽ ഹെൻറി നിയമം എന്നറിയപ്പെടുന്നു. 
തോമസ് ഹെൻറി അപ്പോത്തിക്കരിയുടെ പുത്രനായി 1774 ഡിസംബർ 12നു ഇംഗ്ലണ്ടിലെ മാഞ്ചസ്റ്ററിൽ ജനിച്ചു. 


</doc>
<doc id="267561" url="https://ml.wikipedia.org/wiki?curid=267561" title="അഭിമന്യു (ചലച്ചിത്രം)">
അഭിമന്യു (ചലച്ചിത്രം)

പ്രിയദർശൻ സംവിധാനം ചെയ്ത് 1991 ൽ പുറത്തിറങ്ങിയ ഒരു മലയാളചലച്ചിത്രമാണ് അഭിമന്യു. മോഹൻലാൽ, ശങ്കർ, ഗീത, ജഗദീഷ് മുതലായവരാണ് മുഖ്യവേഷങ്ങൾ കൈകാര്യം ചെയ്തത്. ബോംബേ അധോലോകത്തെ ചുറ്റിപ്പറ്റി നടക്കുന്ന കഥയിൽ, ഒരു നിഷ്കളങ്കനായ യുവാവ് ഒരു കുറ്റവാളിയാകുന്നതും പിന്നീടയാൾ ആ നഗരത്തിലെ അധോലോകരാജാവാകുകയും ചെയ്യുന്നു. "അരസൻ" എന്ന പേരിൽ തമിഴിൽ മൊഴിമാറ്റിയിറക്കിയ ഈ ചിത്രം വിജയമായിരുന്നു. "സത്യാഘാത് - ക്രൈം നെവർ പേയ്സ്" എന്ന പേരിൽ ഹിന്ദിയിലേക്കും ഈ ചിത്രം മൊഴിമാറ്റം ചെയ്യപ്പെട്ടു. മികച്ചതായ തിരക്കഥയുടെ പേരിലും സംവിധാനത്തിന്റെ പേരിലും ഈ ചിത്രം അംഗീകരിക്കപ്പെട്ടു. തോട്ട ധരണി ആയിരുന്നു ഈ ചിത്രത്തിന്റെ കലാസംവിധാനം നിർവഹിച്ചത്.


25 ദിവസങ്ങൾ കൊണ്ട് 83 ലക്ഷം നേടി കളക്ഷൻ റെക്കോർഡ് സൃഷ്ടിച്ചെങ്കിലും ഈ ചിത്രത്തിന്റെ മുതൽമുടക്ക് വലുതായത് കൊണ്ട് തന്നെ മുടക്കിയ ഏകദേശ പണത്തോളം നേടാനേ ഈ ചിത്രത്തിനു കഴിഞ്ഞുള്ളൂ. ഈ ചിത്രം പുറത്തിറങ്ങിയ സമയത്തെ ഏറ്റവും ചെലവേറിയ ചിത്രവും ഇത് തന്നെയായിരുന്നു.

കൈതപ്രം ദാമോദരൻ നമ്പൂതിരിയുടെ രചനക്ക് പ്രശസ്ത സംഗീതസംവിധായകനായിരുന്ന രവീന്ദ്രൻ ആണ് ഈണം നൽകിയിരിക്കുന്നത്. ഈ ചിത്രത്തിൽ 5 ഗാനങ്ങളുണ്ട്:

കേരളസംസ്ഥാന ചലച്ചിത്രപുരസ്കാരം


</doc>
<doc id="267568" url="https://ml.wikipedia.org/wiki?curid=267568" title="ചാരുമതി">
ചാരുമതി

ചാരുമതി (ചാരുവതി). (Brahmi= "Cha Ru Wa Ti") മൗര്യചക്രവർത്തിയായിരുന്ന മഹാനായ അശോകനു ഒരു വേശ്യാസ്ത്രിയിൽ ജനിച്ച പുത്രി. പിന്നീട് ഇതു മനസ്സിലാക്കിയ മഹാറാണി ദേവി ചാരുമതിയെ തന്റെ മകളായി സ്വീകരിച്ചു വളർത്തി. മൗര്യ രാജകുമാരിയായി വളർന്ന ചാരുമതി വിവാഹം കഴിച്ചത് ക്ഷത്രിയകുലജാതനായ നേപ്പാൾ രാജകുമാരൻ ദേവപാലനെയാണ്. 


</doc>
<doc id="267572" url="https://ml.wikipedia.org/wiki?curid=267572" title="ജാലുകൻ">
ജാലുകൻ

ജാലുക മൗര്യൻ (ജാലുകൻ) മൗര്യ രാജകുമാരൻ; മൗര്യചക്രവർത്തിയായിരുന്ന മഹാനായ അശോകന്റെ പുത്രൻ. അശോകന്റെ കാലത്ത് ബുദ്ധ സന്യാസിയായിരുന്ന ജാലുകൻ പിന്നീട് കാശ്മീർ ഭരണാധികാരിയാവുകയും ശൈവമതം പ്രചരിപ്പിക്കുകയും ചെയ്തു. 


</doc>
<doc id="267579" url="https://ml.wikipedia.org/wiki?curid=267579" title="ഇബ്രാഹിം അൽകാസി">
ഇബ്രാഹിം അൽകാസി

ഇന്ത്യയിലെ പ്രമുഖ നാടകപ്രവർത്തകരിൽ ഒരാളാണ് ഇബ്രാഹിം അൽകാസി. ഒരു നല്ല ചിത്രകാരൻകൂടിയാണ് ഇദ്ദേഹം.

1925 ഒക്ടോബർ 18നു പൂനയിൽ ജനിച്ചു. അദ്ദേഹത്തിന്റെ പിതാവ്, ഇന്ത്യയിൽ വ്യാപാരം നടത്തിയിരുന്നസൗദി അറേബ്യൻ കച്ചവടക്കാരനും മാതാവ് കുവൈറ്റ് സ്വദേശിനിയുമായിരുന്നു. പൂന സെന്റ് വിൻസെന്റ്സ് ഹൈസ്കൂൾ, മുംബൈ സെന്റ് സേവിയേഴ്സ് കോളജ്, ലണ്ടൻ റോയൽ അക്കാദമി ഒഫ് ഡ്രമാറ്റിക്ക് ആർട്ട്സ് എന്നിവിടങ്ങളിലായിരുന്നു പഠനം. 

1962 വരെ മുംബൈയിലെ നാട്യ അക്കാദമിയുടെ പ്രിൻസിപ്പലായി സേവനം അനുഷ്ഠിച്ച അൽകാസി 1962ൽ ന്യൂഡൽഹിയിലെ നാഷണൽ സ്കൂൾ ഒഫ് ഡ്രാമാ ആൻഡ് ഏഷ്യൻ തിയെറ്റർ ഇൻസ്റ്റിറ്റ്യൂട്ടിന്റെ ഡയറക്ടറായി. 1977 വരെ തൽസ്ഥാനത്തു തുടർന്നു.

മുംബൈ തിയെറ്റർ യൂണിറ്റിന്റെ ആഭിമുഖ്യത്തിലുള്ള നാടകവിദ്യാലയം സ്ഥാപിച്ചത് ഇദ്ദേഹമാണ്.



</doc>
<doc id="267583" url="https://ml.wikipedia.org/wiki?curid=267583" title="കോഴിക്കോട് താലൂക്ക്">
കോഴിക്കോട് താലൂക്ക്

കേരളത്തിലെ ഒരു താലൂക്കാണ് കോഴിക്കോട് താലൂക്ക്. മലബാർ ബ്രിട്ടീഷ് ഭരണത്തിൻ കീഴിൽ മദ്രാസ് പ്രവിശ്യയുടെ ഭാഗമായ ഒരു ജില്ലയായിരുന്ന കാലത്ത് സൃഷ്ടിക്കപ്പെട്ടതാണ് ഈ താലൂക്ക്. കോഴിക്കോട് കോർപ്പറേഷനിലും സമീപത്തെ ഗ്രാമപഞ്ചായത്തുകളിലുമായുള്ള 53 റവന്യൂ വില്ലേജുകൾ ചേർന്നതാണ് കോഴിക്കോട് താലൂക്ക്. 1026.6 ചതുരശ്രകിലോമീറ്ററാണിതിന്റെ വിസ്തീർണം. 

ഈ താലൂക്കിലെ തിരുവമ്പാടി നിയമസഭാമണ്ഡലത്തിലുൾപ്പെടുന്ന പ്രദേശങ്ങളൊഴികെയുള്ളവ കോഴിക്കോട് ലോൿസഭാമണ്ഡലത്തിന്റെ ഭാഗമാണ്. തിരുവമ്പാടി ഉൾപ്പെടുന്നത് വയനാട് ലോൿസഭാമണ്ഡലത്തിലാണ്.
എലത്തൂർ, കോഴിക്കോട് നോർത്ത്, കോഴിക്കോട് സൗത്ത്, ബേപ്പൂർ, കുന്ദമംഗലം, കൊടുവള്ളി, തിരുവമ്പാടി എന്നീ നിയമസഭാമണ്ഡലങ്ങളിലാണ് ഈ താലൂക്കിലെ പ്രദേശങ്ങൾ ഉൾപ്പെടുന്നത്. 
ചേളന്നൂർ, കുന്ദമംഗലം, കൊടുവള്ളി, കോഴിക്കോട് എന്നിവയാണ് ഈ താലൂക്കിലെ ബ്ലോക്ക് പഞ്ചായത്തുകൾ. 
കോഴിക്കോട് കോർപ്പറേഷൻ ആണ് ഈ താലൂക്കിലെ ഏക കോർപ്പറേഷൻ. മറ്റു നഗരസഭകളൊന്നുമില്ല.
കക്കോടി, ചേളന്നൂർ, കാക്കൂർ, നന്മണ്ട, നരിക്കുനി, എലത്തൂർ, തലക്കുളത്തൂർ, തിരുവമ്പാടി, കൂടരഞ്ഞി, കിഴക്കോത്ത്, മടവൂർ, കൊടുവള്ളി, പുതുപ്പാടി, താമരശ്ശേരി, ഓമശ്ശേരി, കട്ടിപ്പാറ, കൊടിയത്തൂർ, കുരുവട്ടൂർ, മാവൂർ, കാരശ്ശേരി, ചാത്തമംഗലം, കോടഞ്ചേരി, കുന്ദമംഗലം, മുക്കം, പെരുവയൽ, പെരുമണ്ണ, കടലുണ്ടി, രാമനാട്ടുകര, ചെറുവണ്ണൂർ-നല്ലളം, ബേപ്പൂർ, ഫറോക്ക്, ഒളവണ്ണ എന്നിങ്ങനെ 32 ഗ്രാമപഞ്ചായത്തുകളാണ് ഈ താലൂക്കിൽ നിലവിലുള്ളത്. ഇവയിൽ കൊടുവള്ളി, കുന്ദമംഗലം ബ്ലോക്കുകളിലെ ഏതാനും പഞ്ചായത്തുകളും ചില വില്ലേജുകളും പുതുതായി രൂപീകരിച്ച താമരശ്ശേരി താലൂക്കിൽ ഉൾപ്പെടാനിടയുണ്ട്. 
കസബ, കച്ചേരി, പന്നിയങ്കര, നഗരം, ഫറോക്ക്, ഒളവണ്ണ, രാമനാട്ടുകര, കടലുണ്ടി, കരുവന്തുരുത്തി, ബേപ്പൂര്, പുതിയങ്ങാടി, വളയനാട്, ചെറുവണ്ണൂർ, ചേവായൂർ, നെല്ലിക്കോട്, ചെലവൂർ, എലത്തൂർ, തലക്കുളത്തൂർ, വേങ്ങേരി, കക്കോടി, ചേളന്നൂർ, കോട്ടൂളി, പന്തീരാങ്കാവ്, കുന്ദമംഗലം, പെരുമണ്ണ, പെരുവയൽ, കുമാരനെല്ലൂർ, താഴെക്കോട്, കോടഞ്ചേരി, തിരുവമ്പാടി, കക്കാട്, നീലേശ്വരം, ചാത്തമംഗലം, പൂളക്കോട്, കുരുവട്ടൂർ, കൊടിയത്തൂർ, മാവൂർ, കൂടരഞ്ഞി, കുറ്റിക്കാട്ടൂർ, നെല്ലിപ്പൊയിൽ, കൊടുവള്ളി, പുത്തൂർ, കിഴക്കോത്ത്, നരിക്കുനി, രാരോത്ത്, കെടവൂർ, കാക്കൂർ, നന്മണ്ട, പുതുപ്പാടി, കൂടത്തായി, മടവൂർ, വാവാട്, ഈങ്ങാപ്പുഴ എന്നിവയാണ് ഈ താലൂക്കിലെ വില്ലേജുകൾ. 


</doc>
<doc id="267602" url="https://ml.wikipedia.org/wiki?curid=267602" title="മാർഗരറ്റ് ഡുറാസ്">
മാർഗരറ്റ് ഡുറാസ്

പ്രശസ്തയായ ഫ്രഞ്ച് നോവലിസ്റ്റും നാടകകൃത്തുമാണ് മാർഗരറ്റ് ഡുറാസ്.

1914 ഏപ്രിൽ 4ന് വിയറ്റ്നാമിലെ ഗിയാദിനിൽ ജനിച്ചു. 17-ാമത്തെ വയസ്സിൽ ഫ്രാൻസിലെത്തിയ മാർഗരറ്റ് സൊർബോണിലെ പാരിസ് യൂണിവേഴ്സിറ്റിയിലാണ് ഉപരിപഠനം നടത്തിയത്.

1996 മാർച്ച് 3ന് മാർഗരറ്റ് ഡുറാസ് നിര്യാതയായി.
1942ലാണ് മാർഗരറ്റ് ഡുറാസ് സാഹിത്യരചന ആരംഭിച്ചത്. 1950ൽ പ്രസിദ്ധീകരിച്ച "ഉൻബരാഷ് കോൻത്ര്ൽ പസിഫീക്" (The Sea Wall) എന്ന നോവലാണ് ഡുറാസിനെ ശ്രദ്ധേയയാക്കിയത്.

1973-ൽ രചിച്ച "ഇൻഡ്യാ സോങ്" നാടകകൃത്ത് എന്ന നിലയിലും അദ്ദേഹത്തെ ശ്രദ്ധേയയാക്കി. നിരവധി തിരക്കഥകളും ഇവരുടെ സംഭാവനയായുണ്ട്.


</doc>
<doc id="267613" url="https://ml.wikipedia.org/wiki?curid=267613" title="ആദിമ കല">
ആദിമ കല

ചരിത്രാതീതകാലമനുഷ്യൻ പാറക്കെട്ടുകളുടെ പാർശ്വങ്ങളിലും ഗുഹാഭിത്തികളിലും മച്ചുകളിലും രേഖപ്പെടുത്തിയിട്ടുള്ള പ്രപഞ്ചദൃശ്യങ്ങളുടെ ചിത്രണങ്ങളെയും ശില്പങ്ങളെയും മറ്റുമാണ് ആദിമകല എന്നതുകൊണ്ട് അർത്ഥമാക്കുന്നത്. ലോകത്തിന്റെ വിവിധപ്രദേശങ്ങളിൽ വിവിധകാലഘട്ടങ്ങളിലാണ് ഇത്തരത്തിൽപ്പെട്ട ആദിമകലാരൂപങ്ങൾ ആവിർഭവിച്ചിട്ടുള്ളത്.

തികച്ചും യാദൃച്ഛികമായി കളിമണ്ണിലും പാറപ്പുറത്തും പതിഞ്ഞ കൈപ്പത്തിപ്പാടുകളാകാം ആദിമകലയ്ക്കു രൂപം കൊടുത്തതും പ്രചോദനം നല്കിയതും. ആദ്യകാലങ്ങളിൽ യാദൃച്ഛികമായാണ് ഇതു സംഭവിച്ചതെങ്കിലും ഇത്തരം അടയാളങ്ങൾകൊണ്ട് ചില പ്രയോജനങ്ങളുണ്ടെന്നു ബോധ്യം വന്നതോടെ ആദിമ മനുഷ്യൻ ബോധപൂർവംതന്നെ അടയാളങ്ങൾ രേഖപ്പെടുത്തുവാൻ തുടങ്ങിയിട്ടുണ്ടാകാം. അറിഗ്നേഷ്യൻ ഗുഹാഭിത്തികളിൽ പതിക്കപ്പെട്ടിട്ടുള്ള കൈപ്പത്തി അടയാളം ഉദാഹരണമാണ്. ബി.സി. 50,000നും 1,00,000നും ഇടയ്ക്ക് ജീവിച്ചിരുന്ന ശിലായുഗമനുഷ്യൻ നല്ല കലാവാസന പ്രകടിപ്പിച്ചിട്ടുള്ളതായി ചില തെളിവുകൾ ലഭ്യമായിട്ടുണ്ട്. 

എല്ലുകൊണ്ടു നിർമ്മിച്ചിട്ടുള്ള ഉപകരണങ്ങളിലും ആയുധങ്ങളിലും കൊത്തിരൂപപ്പെടുത്തിയിട്ടുള്ള ചിത്രങ്ങൾ, കല്ലുകൊണ്ടും കളിമണ്ണുകൊണ്ടും നിർമിച്ചിട്ടുള്ള ശില്പങ്ങൾ, ഗുഹാഭിത്തികളിൽ വിവിധവർണങ്ങളിലുള്ള മണ്ണുപയോഗിച്ച് വരച്ചിട്ടുള്ള ചിത്രങ്ങൾ, പടിഞ്ഞാറ് ഫ്രാൻസ് മുതൽ കിഴക്കു റഷ്യ വരെയുള്ള പ്രദേശങ്ങളിൽ നിന്നും കല്ലിലും ദന്തത്തിലും കൊത്തപ്പെട്ടിട്ടുള്ള സ്ത്രീരൂപങ്ങൾ തുടങ്ങി ഈ കാലഘട്ടത്തിലെ നിരവധി കലാവസ്തുക്കൾ ഉൽഖനനത്തിലൂടെ കണ്ടെത്തിയിട്ടുണ്ട്.


</doc>
<doc id="267616" url="https://ml.wikipedia.org/wiki?curid=267616" title="അസുരപ്പൊട്ടൻ">
അസുരപ്പൊട്ടൻ

അസുരപ്പൊട്ടൻനെ ഇംഗ്ളീഷിൽ Bar-winged Flycatcher-shrike എന്ന് അറിയുന്നു. ശാസ്ത്രീയ നാമം "Hemipus picatus" എന്നുമാണ്. ആഫ്രിക്കയിലെ ബുഷ് ഷ്രൈക്ക്മായി അടുത്ത് ബന്ധമുള്ളവയാണ്. തെക്കൻ ഏഷ്യയിൽ ഹിമാലയം മുതൽ ഉപഭൂഖണ്ഡത്തിൽ കിഴക്കുതൊട്ട് ഇന്തോനേഷ്യ വരെയുള്ള കാടുകളിൽ കാണാവുന്നതാണ്. പ്രാണികളാണ് പ്രധാനഭക്ഷണം. 

കറുത്ത തലയും കറുത്ത ചിറകുകളും ഉണ്ട്. വെളുത്ത നിറത്തിലുള്ള ശരീരവുമുണ്ട്. രോമങ്ങളെ കൊണ്ട് മൂടിയ മൂക്കുണ്ട്. കൊക്കിന്റെ അറ്റം കൊളുത്തുപോലെയാണ്. വൃക്ഷശിഖരത്തിൽ നിവർന്നാണ് ഇരിക്കുന്നത്. വാൽ കറുത്തതാണ്. വാലിന്റെ അരികിലെ തൂവലുകൾ വെളുത്തതാണ്. നടുവിലുള്ള തൂവലുകളുടെ അറ്റം വെള്ളയാണ്..

ഈ പക്ഷികൾ കൂടുതൽ സമയവും മരങ്ങളിലാണ് ചെലവഴിക്കുക. ഇലക്കൂട്ടങ്ങൾക്കിടയിൽ ഇര തേടി നടക്കുന്നതിനിടയിൽ പക്ഷി കൂടെക്കൂടെ പെട്ടെന്ന് ചുറ്റിപ്പറക്കുകയും, പറക്കുമ്പോൾ അങ്ങിങ്ങു തിരിയുകയും കൂമ്പല് കുത്തുകയും ചെയ്യുക പതിവുണ്ട്. ഈ പക്ഷി ഒരു സ്ഥലത്തിരിക്കുമ്പോൾ കഴുത്തു ചുരുക്കിപ്പിടിച്ചു വാല് തൂക്കിയിട്ട് മുന്നോട്ട് കൂനിക്കൊണ്ടാണിരിക്കുക.

കൂട്ടത്തോടെ ഒന്നിന് പുറകെ ഒന്നായി പറക്കുന്ന സ്വഭാവമുള്ള ഈ പക്ഷികൾ കൂട്ടം പിരിഞ്ഞു പോകാതിരിക്കാനായി കൂടെക്കൂടെ ശബ്‌ദിക്കും."ചിപ്പ്-ചിപ്പ്-ചിപ്പ്" എന്നും "വിരിരി" എന്നും മറ്റുമുള്ള ശബ്ദങ്ങൾക്ക് പുറമെ പ്രജനന കാലത്തു പൂവൻ ചെറിയൊരു പാട്ടും പാടാറുണ്ടത്രേ.

ഭാരതത്തിൽ മാർച്ചു് മുതൽ മേയ് വരെയാണ് കൂടുകെട്ടുന്ന കാലം. ശ്രീലങ്കയിൽ ഇത് ഫെബ്രുവരി മുതൽ ആഗസ്റ്റ് വരെയാണ്. ഉണങ്ങിയ കമ്പിലാണ് കോപ്പയുടെ ആകൃതിയിലുള്ള കൂടാണ് ഉണ്ടാക്കുന്നത്. 2-3 മുട്ടകളിടും. ആണും പെണ്ണും മാറിമാറി അടയിരിയ്ക്കും. കുട്ടികൾ കണുകളടച്ച് മുഖം കൂടിന്റെ മദ്ധ്യഭാഗത്താക്കി തല അനക്കാതെ മുകളിലേക്ക് പിടിച്ചിരിക്കുന്നതു കണ്ടാൽ മരക്കമ്പാണന്നെ തോന്നു..


</doc>
<doc id="267620" url="https://ml.wikipedia.org/wiki?curid=267620" title="വാഴ്‌വേ മായം">
വാഴ്‌വേ മായം

മഞ്ഞിലാസിനു വേണ്ടി എം.ഓ ജൊസഫ് 1970-ൽ നിർമിച്ച മലയാളചലച്ചിത്രമാണ് വാഴ്‌വേ മായം. വിമലാ റിലീസാണ് ഈ ചിത്രം വിതരണം ചെയ്തത്.





</doc>
<doc id="267635" url="https://ml.wikipedia.org/wiki?curid=267635" title="ആലപ്ര">
ആലപ്ര

കോട്ടയം ജില്ലയുടെ തെക്കു കിഴക്കായി സ്ഥിതി ചെയ്യുന്ന ഒരു ഗ്രാമമാണ് ആലപ്ര. ഈ ഗ്രാമത്തിന്റെ ഏറ്റവും വലിയ സവിശേഷത വനത്തിനു സമീപത്തു സ്ഥിതിചെയ്യുന്ന തച്ചിരിക്കൽ ഭഗവതിക്ഷേത്രമാണ്. പടയണി എന്ന അനുഷ്ഠാനകല അവതരിപ്പിക്കപ്പെടുന്ന കോട്ടയം ജില്ലയിലെ ഏകക്ഷേത്രമാണിത്.മദ്ധ്യതിരുവിതാംകൂറിലെ അനുഷ്ഠാനകലാരൂപമായ പടയണി അതിന്റെ തനിമ ഒട്ടും ചോർന്നു പോകാതെ അവതരിപ്പിക്കപ്പെടുന്ന കോട്ടയം ജില്ലയിലെ ഏക ക്ഷേത്രമാണിത്. ആലപ്ര ശ്രീ ഭദ്രപടയണി സംഘമാണ് തച്ചരിക്കൽ ക്ഷേത്രത്തിലെ പടയണിക്ക് നേതൃത്വം നൽകുന്നത്. മീന മാസത്തിലെ രോഹിണി നാളിൽ അവസാനിക്കുന്ന ഏഴു ദിവസത്തെ പടയണിയാണിവിടുത്തേത്.
ഉത്സവത്തിന്റെ ആദ്യദിനം ഒൻപത് നാഴിക രാത്രി ചെല്ലുമ്പോൾ ഭഗവതിയെ പച്ച തപ്പു കൊട്ടി ചൂട്ടുവെളിച്ചത്തിൽ ശ്രീകോവിലിൽ നിന്നെതിരേറ്റ് മീനത്തെ മൂലയ്ക്കൽ വാളും പീഠവും വച്ച് ആവാഹിച്ചിരുത്തുന്നു. രണ്ട് ദിവസങ്ങളിൽ ചൂട്ടുവയ്പ് നടന്നു കഴിഞ്ഞാൽ ഗണപതിക്കോലം, പഞ്ചകോലം, അടവി, ഇടപ്പടയണി, വലിയപടയണി എന്നിങ്ങനെ ഏഴുദിവസം കൊണ്ട് പൂർത്തിയാക്കുന്ന ഉത്സവം എട്ടാം ദിവസം പുലർച്ചെ പുറംഗുരുതിയോടെയാണ് സമാപിക്കുന്നത്.
പടയണിയുടെ വടക്കൻ, തെക്കൻ ചിട്ടകളെ സമന്വയിപ്പിക്കുന്നതാണ് ആലപ്ര തച്ചരിക്കൽ പടയണി.


</doc>
<doc id="267639" url="https://ml.wikipedia.org/wiki?curid=267639" title="താപസംദീപ്തി">
താപസംദീപ്തി

ഒരേ നിലയിൽ ചൂടുകൊടുത്തുകൊണ്ട് പദാർഥത്തിന്റെ താപനില ക്രമമായി ഉയർത്തുമ്പോൾ കാണപ്പെടുന്ന പ്രകാശ പ്രസരണത്തിനാണ് താപസംദീപ്തി എന്നു പറയുന്നത്. പരൽ രൂപത്തിലുള്ള ചില ധാതുക്കളിലാണ് പ്രധാനമായും താപസംദീപ്തി എന്ന പ്രതിഭാസം കാണപ്പെടുന്നത്.


</doc>
<doc id="267646" url="https://ml.wikipedia.org/wiki?curid=267646" title="ഡി. ദാമോദരൻ പോറ്റി">
ഡി. ദാമോദരൻ പോറ്റി

കേരളത്തിലെ മുൻ നിയമസഭാ സ്പീക്കറും രാഷ്ട്രീയ പ്രവർത്തകനുമായിരുന്നു ഡി. ദാമോദരൻ പോറ്റി (മേയ് 1921 - 15 നവംബർ 2002). തിരു - കൊച്ചി നിയമസഭയിലും രണ്ടും മൂന്നും കേരള നിയമസഭകളിലും അംഗമായിരുന്നു. രണ്ടാം കേരള നിയമസഭയിൽ പി.എസ്.പി സ്ഥാനാർത്ഥിയായി കൊട്ടാരക്കര നിന്നും മൂന്നാം കേരള നിയമസഭയിൽ ചടയമംഗലത്തു നിന്ന് എസ്.എസ്.പി സ്ഥാനാർത്ഥിയായുമാണ് തെരഞ്ഞെടുക്കപ്പെട്ടത്.
ശ്രീമൂലം പ്രജാസഭയിൽ അംഗമായിരുന്ന കെ. ദാമോദരൻ പോറ്റിയുടെയും ആര്യാദേവിയുടെയും മകനായി കൊട്ടാരക്കരയിൽ ജനിച്ചു. കൊട്ടാരക്കരയിൽ സ്കൂൾ വിദ്യാഭ്യാസം പൂർത്തിയാക്കിയ ഇദ്ദേഹം ചങ്ങനാശ്ശേരി എസ്.ബി. കോളജ്, തിരുവനന്തപുരം ലോ കോളജ് എന്നിവിടങ്ങളിൽ പഠനം നടത്തി. പഠനകാലത്തുതന്നെ രാഷ്ട്രീയത്തിൽ സജീവമായി പ്രവർത്തിച്ചു. കേന്ദ്രസർക്കാർഉദ്യോഗം രാജിവച്ചാണ് ദാമോദരൻ പോറ്റി ക്വിറ്റ് ഇന്ത്യാ പ്രസ്ഥാനത്തിൽ പങ്കെടുത്തത്.

കോൺഗ്രസ്സിലൂടെ രാഷ്ട്രീയപ്രവർത്തനം ആരംഭിച്ച ദാമോദരൻ പോറ്റി പിന്നീട് പ്രജാ സോഷ്യലിസ്റ്റ് പാർട്ടിയിൽ (പി.എസ്.പി.) ചേർന്നു. 1954-ൽ തിരുവിതാംകൂർ-കൊച്ചി നിയമസഭയിലേക്കു തെരഞ്ഞെടുക്കപ്പെട്ടു. 1954 മാ. 24 മുതൽ 56 മാ. 23 വരെ സഭയുടെ ഡെപ്യൂട്ടി സ്പീക്കറായിരുന്നു. 1960-ൽ കേരള നിയമസഭയിലേക്കു തെരഞ്ഞെടുക്കപ്പെട്ട ഇദ്ദേഹം പട്ടം താണുപിള്ളയുടെ മന്ത്രിസഭയിൽ പൊതുമരാമത്തുവകുപ്പ് മന്ത്രിയായി (1960 ഫെ. 22 - സെപ്. 26). തുടർന്നുവന്ന ആർ. ശങ്കർ മന്ത്രിസഭയിലും ഇദ്ദേഹമായിരുന്നു പൊതുമരാമത്തുവകുപ്പ് മന്ത്രി. 1967-ൽ വീണ്ടും നിയമസഭാംഗമായ ദാമോദരൻ പോറ്റിക്ക് സ്പീക്കർസ്ഥാനം ലഭിച്ചു (1967 മാ. 15 - 1970 ഒ. 21). ട്രേഡ് യൂണിയൻ രംഗത്തും സജീവമായിരുന്ന ഇദ്ദേഹം പ്ലൈവുഡ് എംപ്ലോയീസ് യൂണിയൻ, ഹെഡ്ലോഡ് വർക്കേഴ്സ് യൂണിയൻ (കൊട്ടാരക്കര), മധ്യകേരള കാഷ്യൂ ഫാക്റ്ററി വർ ക്കേഴ്സ് യൂണിയൻ എന്നിവയുടെ പ്രസിഡന്റായി പ്രവർത്തിച്ചിരുന്നു. കൂടാതെ, ലോക് കാര്യ ക്ഷേത്ര കമ്മിറ്റിയുടെ (കേരള ഘടകം) ചെയർമാൻ പദവിയും കേരള ഗ്രന്ഥശാലാ സംഘത്തിന്റെ വൈസ് ചെയർമാൻ പദവിയും വഹിച്ചിട്ടുണ്ട്.

20 വർഷത്തോളം സജീവ രാഷ്ട്രീയത്തിൽ നിന്ന് മാറിനിന്നു. അഖില ഭാരത അയ്യപ്പ സേവാസംഘം, തുഞ്ചൻ സ്മാരക സമിതി എന്നിവയിൽ പ്രവർത്തിച്ചിരുന്നു.

2002 ൽ ഇദ്ദേഹം അന്തരിച്ചു. 


</doc>
<doc id="267653" url="https://ml.wikipedia.org/wiki?curid=267653" title="മുസ്ലിം പിന്തുടർച്ചാവകാശ നിയമം ( ഇന്ത്യ)">
മുസ്ലിം പിന്തുടർച്ചാവകാശ നിയമം ( ഇന്ത്യ)

വ്യക്തി നിയമങ്ങളിൽ പ്രധാനപ്പെട്ടതും സ്വത്തിന്മേലുള്ള അവകാശം ഒരാളിൽ നിന്നും അടുത്തയാളിലേക്ക് കൈമാറ്റം ചെയ്യുന്നത് എങ്ങനെയെന്നതിനെക്കുറിച്ച് പ്രതിപാദിക്കുന്നതുമായ നിയമങ്ങളെയാണ് പിന്തുടർച്ചാവകാശ നിയമങ്ങൾ എന്നു വിളിക്കുന്നത്.
മരണാനന്തര സ്വത്തുമായി ബന്ധപ്പെട്ട ഇന്ത്യയിലെ ഇസ്‌ലാം മത വിശ്വാസികൾക്കിടയിലെ നിയമമാണ് മുസ്‌ലിം പിന്തുടർച്ചാവകാശ നിയമം. മുസ്ലിംഗളുടെ വേദ ഗ്രന്ഥമായ ഖുർആനിന്റെ അവതരണ കാലത്ത് പല സമൂഹങ്ങളിലും പിന്തുടർച്ചാവകാശം മൂത്ത പുത്രനിൽ മാത്രമോ അല്ലെങ്കിൽ പുത്രന്മാർക്ക് മാത്രമോ പരിമിതപ്പെടുത്തിയിരുന്ന ഒരു സാഹചര്യമായിരുന്നു നിലനിന്നിരുന്നത്. ഇസ്ലാം അക്കാലത്ത് ഒരു പുരോഗമനപരമായ ദായക്രമം ആവിഷ്ക്കരിച്ചു. മുസ്ലിംകളുടെ വേദ ഗ്രന്ഥമായ ഖുർആൻ, മുഹമ്മദ് നബിയുടെ ജീവിത ചര്യ രേഖപ്പെടുത്തിയ ഹദീസുകൾ, ഇജ്മഅ്(പണ്ഡിതന്മാരുടെ ഏകാഭിപ്രായം), ഖിയാസ് (താരതമ്യം ചെയ്യുക) തുടങ്ങിയവ അവലംബപ്പെടുത്തിയാണ് ഈ നിയമം ഉണ്ടാക്കിയിട്ടുള്ളത്. ഇന്ത്യയിൽ ഈ നിയമം ക്രോഡീകരിക്കപ്പെട്ടിട്ടില്ല. മുസ്‌ലിം ആയ ഒരു വ്യക്തിയുടെ മരണ ശേഷം അയാളുടെ സ്വത്തുക്കൾ അനന്തരാവകാശികൾക്ക് അവകാശപ്പെട്ടതാണ്. എന്നാൽ പ്രത്യേക വിവാഹ നിയമം (Special Marriage Act) പ്രകാരം വിവാഹിതരായവർക്കും അപ്രകാരം രജിസ്റ്റർ ചെയ്തവർക്കും അവരുടെ മക്കൾക്കും അവർ മുസ്ലിം ആയിരുന്നാലും ഈ നിയമപ്രകാരമല്ല് പിന്തുടർച്ച ലഭിക്കുക. മരണപ്പെട്ട വ്യക്തിയുടെ മരണാനന്തര ചെലവുകളും വസിയ്യത്തും കടബാദ്ധ്യതയും തീർത്തതിനു ശേഷമേ അദ്ദേഹത്തിന്റെ സ്വത്തുക്കൾ അനന്തരാവകാശികളിലേക്ക് വിഭജിക്കാനാവൂ.

ഇസ്‌ലാമികസമൂഹത്തിലെ വിവിധ വിഭാഗങ്ങളിൽ ദായക്രമത്തിൽ ചെറിയ വ്യത്യാസങ്ങൾ നില നിൽക്കുന്നുണ്ട്. പ്രധാനമായും ഷിയ, സുന്നി( ഹനഫി) എന്നീ വിഭാഗങ്ങള്ക്കായി രണ്ട് തരം ദായക്രമം നിലനിൽക്കുന്നു.

ഒരു വ്യക്തി മരണപ്പെട്ടാൽ അയാളുടെ സ്വത്തിനെ സമ്പന്ധിച്ച് രണ്ട് കാര്യങ്ങൾ പ്രസക്തമാണ്. മരണപ്പെട്ട ആൾക്ക് എത്ര അവകശികൾ ഉണ്ടെന്നും സ്വത്തിന്റെ എത്ര ഓഹരി അവർക്കോരോരുത്തർക്കും ഉണ്ടെന്നും നിർണ്ണയിക്കേണ്ടതുണ്ട്. അതിനായി അവകാശികളെ 3 വിഭാഗങ്ങളായി തരം തിരിച്ചിരിക്കുന്നു.

പരിശുദ്ധ ഖുർആനിൽ പങ്കുകാർ എന്ന വിഭാഗത്തിൽ 9 പേരാണുണ്ടായിരുന്നത്. പിന്നീട്, പ്രവാചകന്റെ കാല ശേഷം ഖിയാസ് ( Analogical deduction) പ്രകാരം 3 പേരെകൂടി ഉൾപ്പെടുത്തുകയുണ്ടായി. അപ്രകാരം, മകന്റെ മകൾ, മാതാമഹി, പിതാമഹൻ എന്നിവരെ കൂടി ഉൾപ്പെടുത്തുകയും ഈ വിഭാഗത്തിലെ അവകാശികളുടെ എണ്ണം 12 ആവുകയും ചെയ്തു. എന്നാൽ ഷിയ വിഭാഗക്കാർ ഇതു 9 ആയി തന്നെ നിലനിർത്തി.
പങ്കുകാർ ( Sharers) താഴെ പറയുന്നവരാകാം :

അനന്തരാവകാശികൾക്ക് അവരവരുടെ ഓഹരികൾ നൽകിയ ശേഷം ബാക്കിയുള്ളത് കുടുംബത്തിൽ ഏറ്റവും അടുത്ത ബന്ധമുള്ള പുരുഷനു അവകാശപ്പെട്ടതാണ് ( ബുഹാരി 8.80.7240 എന്ന ഹദീസ് അടിസ്ഥാനമാക്കിയാണ് പങ്കുകാരല്ലാത്ത ശിഷ്ടാവകാശികളെ നിർണ്ണയിച്ചിട്ടുള്ളത്.

ചില പങ്കുകാർക്ക് (Sharers) അവരുടെ അതേ റാങ്കിലുള്ള അവശേഷിക്കുന്ന സ്വത്തിന്റെ അവകാശികൾ (Residuaries)ഉണ്ടെകി,ൽ അവര്ക്കും അവശേഷിക്കുന്ന സ്വത്തിന്റെ അവകാശികൾ (Residuaries) എന്ന നിലയിൽ മാത്രമേ അവകാശമുണ്ടായിരിക്കുകയുള്ളൂ.
ഉദാഹരണമായി മരണപ്പെട്ട ആൾക്ക് മകളെക്കൂടാതെ മകനും ഉണ്ടെങ്കിൽ ഇരുവരും അവശേഷിക്കുന്ന സ്വത്തിന്റെ അവകാശികൾ ( Residuaries) എന്ന വിഭാഗത്തിൽ അവകാശികളായിത്തീരുന്നതാണ്.
അപരകാരം പൂർണ്ണ സഹോദരിയുടെ കൂടെ പൂർണ്ണ സഹോദരന് ഉണ്ടെങ്കിലും, മകന്റെ മകളുടെ കൂടെ മകന്റെ മകൻ ഉണ്ടെങ്കിലും, മകന്റെ മകന്റെ മകളുടെ കൂടെ മകന്റെ മകന്റെ മകൻ ഉണ്ടെങ്കിലും അവരെല്ലാവരും അവശേഷിക്കുന്ന സ്വത്തിന്റെ അവകാശികൾ ( Residuaries) ഉൾപ്പെടുന്നതായിരിക്കും.
പങ്കുകാർക്ക് (Sharers) സ്വത്ത് വിഭജിച്ച ശേഷം അവശേഷിക്കുന്ന സ്വത്തിന്റെ അവകാശികൾ ( Residuaries) താഴെ പറയുന്നവരാണ്.

അകന്ന ബന്ധുജനം ( Distant kindred):
പങ്കുകാരോ ശിഷ്ടാവകാശം ലഭിക്കുന്നവരോ അല്ലാത്ത രക്ത ബന്ധമുള്ള എല്ലാവരും സ്ത്രീ പുരുഷ ഭേദമില്ലാതെ ഈ പട്ടികയിൽ പെടുന്നു.പങ്കുകാരോ ശിഷ്ടാവകാശം ലഭിക്കുന്നവരോ ഇല്ലെങ്കിൽ മാത്രമേ ഈ വിഭാഗത്തിന് അര്ഹത ഉണ്ടായിരിക്കുകയുള്ളൂ. എന്നാൽ പങ്കുകാരായ അവകാശിയുടെ കൂടെ അകന്ന ബന്ധുജനം എന്ന വിഭാഗത്തിലുള്ളവർക്ക് അവകാശം ലഭിക്കുന്ന ഒരു സന്ദർഭമുണ്ട്. ഉദാഹരണമായി മരണപ്പെട്ട വ്യക്തിയുടെ പങ്കുകാർ എന്ന വിഭാഗത്തിൽ ഭാര്യ അല്ലെങ്കിൽ ഭർത്താവ് ഉണ്ടാവുകയും ശേഷക്കാർ ആരും ഇല്ലാതിരിക്കുകയും ചെയ്താൽ ഭാര്യ/ഭർത്താവിന്റെ അവകാശം കഴിച്ച് ബാക്കി വരുന്ന സ്വത്ത് അകന്ന ബന്ധുജനം എന്ന ഈ വിഭാഗത്തിന് ലഭിക്കുന്നതാണ്.
മരണപ്പെട്ട വ്യക്തിക്ക് ശേഷക്കാർ(Descendants), മുന്മുറക്കാർ(Ascendants) പാർശ്വസ്തർ(Collaterals) എന്നിവർ ഉണ്ടെങ്കിൽ ശേഷക്കാർ(Descendants) ക്ക് ആയിരിക്കും അവകാശം ലഭിക്കുക.അതേപോലെ പാർശ്വസ്തർ(Collaterals) രെ അപേക്ഷിച്ച് മുന്മുറക്കാർ(Ascendants) ക്ക് ആയിരിക്കും അവകാശം ലഭിക്കുക.
അകന്ന ബന്ധുജനം ( Distant kindred) എന്ന ഈ വിഭാഗത്തിൽ പെടുന്നവർ താഴെ പറയും പ്രകാരമാണ്.
ഇത് വീണ്ടും 3 വിഭാഗങ്ങളായി തിരിച്ചിട്ടുണ്ട്.


ചില സാഹചര്യങ്ങളിൽ നിർണ്ണയിക്കപ്പെട്ട വിഹിതത്തിൽ വ്യതിയാനം വരുന്ന സാഹചര്യമുണ്ടാകുന്നു. ഇപ്രകാരം അവകാശികൾക്ക് നിർണ്നയിക്കപ്പെട്ടതിലും കൂടുതൽ കിട്ടുന്ന സാഹചര്യത്തെ" റദ്ദ് ' (Doctrine of radd or return)എന്നും കുറവു കിട്ടുന്ന സാഹചര്യത്തെ "ഔൽ" (Doctrine of aul or increase )എന്നും പറയുന്നു
ഷിയ നിയമം രണ്ട് വിഭാഗം അവകാശികളുണ്ട്. പങ്കുകാർ, ശിഷ്ടാവകാശികൾ എന്നിവരാണത്. ഹനഫി പിന്തുടർച്ചാവകാശത്തിലെ പോലെയുള്ള അകന്ന ബന്ധു ജനം എന്ന വിഭാഗം ഇതിൽ ഇല്ല. പങ്കുകാർ എന്ന വിഭാഗത്തിൽ വിശുദ്ധ ഖുർആനിൽ പരാമർശിച്ച 9 പേർ മാത്രമാണുള്ളത്.
പങ്കുകാർ ( Sharers) താഴെ പറയുന്നവരാണ് :

പരേതനു പുത്രനുള്ളപ്പോൾ മരണപ്പെട്ടുപോയ മറ്റു മക്കളിലുണ്ടായ പേരക്കുട്ടിക്ക് സ്വത്തവകാശമില്ലാത്തതും, പരേതന്റെ മകൾക്ക് മകനു കിട്ടുന്ന സ്വത്തിന്റെ പകുതി മാത്രമേ അവകാശമുള്ളൂവെന്നതും കൂടാതെ പെൺ മക്കൾ മാത്രമുള്ള മാതാപിതാക്കളുടെ സ്വത്തുക്കളിൽ മാതാപിതാക്കളുടെ അടുത്ത രക്തബന്ധുക്കൾക്ക് അവകാശമുണ്ടാവുമെന്നതും വിമർശനത്തിനു വിധേയമാകുന്നുണ്ട്.




</doc>
<doc id="267654" url="https://ml.wikipedia.org/wiki?curid=267654" title="അഗ്നിസാക്ഷി (വിവക്ഷകൾ)">
അഗ്നിസാക്ഷി (വിവക്ഷകൾ)


</doc>
<doc id="267656" url="https://ml.wikipedia.org/wiki?curid=267656" title="ഓപ്പറേഷൻ വെറാനോ">
ഓപ്പറേഷൻ വെറാനോ

1958 ൽ ക്യൂബയിൽ ഫിദൽ കാസ്ട്രോയുടെ നേതൃത്വത്തിൽ നടന്ന സൈനിക അട്ടിമറിയെ പ്രതിരോധിക്കാൻ ക്യൂബൻ പ്രസിഡന്റായിരുന്ന ഫുൾജെൻസിയോ ബാറ്റിസ്റ്റ രൂപം കൊടുത്ത സൈനിക നീക്കമാണ് ഓപ്പറേഷൻ വെറാനോ എന്നറിയപ്പെടുന്നത്. ബാറ്റിസ്റ്റയെ ഭരണത്തിൽ നിന്നും പുറത്താക്കാൻ ഫിദൽ കാസ്ട്രോയുടെ നേതൃത്വത്തിൽ നടന്നു വരുന്ന വിപ്ലവമുന്നേറ്റം ക്യൂബയിൽ ശക്തിപ്രാപിക്കുകയായിരുന്നു. ക്യൂബയുടെ തെക്കുകിഴക്ക് അതിർത്തിപ്രദേശത്തുള്ള സിയറ മിസ്ത്ര മലനിരകളായിരുന്നു വിമതസേനയുടെ പ്രധാന കേന്ദ്രം. വിമതസേനയെ തോൽപ്പിക്കാൻ മുമ്പ് നടത്തിയ ശ്രമങ്ങളെല്ലാം പരാജയത്തിലാണ് കലാശിച്ചത്.
ക്യൂബയിലെ ഏകാധിപതിയായിരുന്ന ഫുൾജെൻസിയോ ബാറ്റിസ്റ്റയെ അധികാരത്തിൽ നിന്നും പുറത്താക്കാൻ ഫിദൽ കാസ്ട്രോ എന്ന അഭിഭാഷകന്റെ നേതൃത്വത്തിൽ രൂപം കൊണ്ട സമാന്തര സൈനിക സംഘടനയാണ് 26 ജൂലൈ മൂവ്മെന്റ്. വിപ്ലവത്തിൽ പങ്കെടുക്കാനുള്ള സൈനികർ 1956 നവംബറിൽ ഗ്രന്മ എന്നു പേരുള്ള ഒരു പായ്ക്കപ്പലിൽ മെക്സിക്കോയിൽ നിന്നും ക്യൂബൻ തീരത്തു വന്നിറങ്ങി. ക്യൂബൻ സേനക്കെതിരെ ഒളിഞ്ഞും തെളിഞ്ഞുമുള്ള പോരാട്ടങ്ങൾ വിമതർ നടത്തിയിരുന്നുവെങ്കിലും, ബാറ്റിസ്റ്റയുടെ സർക്കാർ ഇതൊന്നു ഗൗരവമായി എടുത്തിരുന്നില്ല. എന്നാൽ ഫിദൽ കാസ്ട്രോയുടെ ഈ ശ്രമങ്ങൾ അന്താരാഷ്ട്ര ശ്രദ്ധ പിടിച്ചു പറ്റുകയും, വിമതസേന യഥാർത്ഥത്തിൽ സർക്കാരിനു ഭീഷണിയായി തീരുകയും ചെയ്തു. 26ജൂലൈ മൂവ്മെന്റിന്റെ അടിച്ചമർത്താൻ ബാറ്റിസ്റ്റോ തന്റെ ജനറലായിരുന്നു യൂലോജിയോ കാന്റില്ലോ എന്ന സൈനികന്റെ നേതൃത്വത്തിൽ പുതിയ പദ്ധതി തയ്യാറാക്കി.

26ജൂലൈ മൂവ്മെന്റിന്റെ ശക്തികേന്ദ്രമായ ക്യൂബയുടെ തെക്കു കിഴക്കൻ അതിർത്തിയിലുള്ള സിയറ മിസ്ത്ര മലനിരകളെ ചുറ്റുപാടും നിന്നാക്രമിക്കുക എന്നതായിരുന്നു പദ്ധതി. വിമതസേനക്ക് ആയുധവും ഭക്ഷണവും എത്താൻ സാധ്യതയുള്ള എല്ലാ വഴികളും അടച്ച് അവരെ പ്രതിരോധത്തിലാക്കി അടിയറ പറയിപ്പിക്കാമെന്നായിരുന്നു ജനറൽ കാന്റില്ലോ ഉദ്ദേശിച്ചിരുന്നത്. 12000 സൈനികരുൾപ്പെടുന്ന 14 ബറ്റാലിയനായിരുന്നു ഈ പദ്ധതിക്കുവേണ്ടി അനുവദിക്കപ്പെട്ടത്. 24 ബറ്റാലിയനെയായിരുന്നു ജനറൽ കാന്റില്ലോ സർക്കാരിനോട് അഭ്യർത്ഥിച്ചിരുന്നതെങ്കിലും, ലഭിച്ചത് 14 ബറ്റാലിയൻ മാത്രമായിരുന്നു. കാസ്ട്രോയുടെ സേനയിൽ 2000 നടുത്ത് ഗറില്ലകൾ ഉണ്ടായിരിക്കുമെന്ന തെറ്റായ വിവരമായിരുന്നു, കാന്റില്ലോയെക്കൊണ്ട് കൂടുതൽ സേനക്കു വേണ്ടി അഭ്യർത്ഥിക്കാൻ പ്രേരിപ്പിച്ചത്. യഥാർത്ഥത്തിൽ വിമതസേനയിൽ 300 ഓളം സൈനികർ മാത്രമേ ഉണ്ടായിരുന്നുള്ളു.

കാന്റില്ലോയുടെ സൈനികരിൽ പകുതിയും പരിശീലനം കുറഞ്ഞവരായിരുന്നു. പദ്ധതിയുടെ തുടക്കത്തിൽ കാന്റില്ലോ മാത്രമായിരുന്നു സൈന്യാധിപൻ എങ്കിലും, പിന്നീട് ചുമതല മറ്റൊരാളിലേക്കു കൂടി പങ്കുവെക്കുകയുണ്ടായി. പുതിയ ജനറൽ ഷാവിയാനോ, രാഷ്ട്രീയനേതാവായിരുന്നുവെങ്കിലും, സൈനിക നീക്കങ്ങളിൽ പങ്കെടുത്ത് കഴിവു തെളിയിച്ചയാളായിരുന്നില്ല. അതുകൊണ്ടു തന്നെ നേതാക്കൾ തമ്മിലുള്ള ഏകോപനത്തിലും പാളിച്ചകൾ സംഭവിച്ചിരുന്നു.
1958 ജൂൺ 28 നാണ് ഓപ്പറേഷൻ വെറാനോ ആരംഭിച്ചത്. ചെ ഗുവേരയുടെ നേതൃത്വത്തിലുള്ള വിമതസേനയുടെ ഒരു സംഘം, കാന്റില്ലോയുടെ നീക്കം മുൻകൂട്ടി അറിയുകയും, അവരെ മുന്നോട്ടു പോകുന്നതിൽ നിന്നും തടയുകയും ചെയ്തു. ഓപ്പറേഷൻ വെറാനോയിൽ ചെ ഗുവേര എടുത്ത തീരുമാനങ്ങളെ അത്യുജ്ജലം എന്നാണ് പിന്നീട് അമേരിക്കൻ സൈനികരിലൊരാൾ വിശേഷിപ്പിച്ചത്. പ്രതിരോധത്തിനു പകരം ആക്രമണം എന്ന രീതിയാണ് ചെ ഗുവേരയുടെ നേതൃത്വത്തിലുള്ള വിമതസേന സ്വീകരിച്ചത്. കാന്റില്ലോയുടെ സേനക്ക് ഒട്ടേറെ സൈനികരെ നഷ്ടപ്പെട്ടു. ജൂലൈ പതിനൊന്നിന് പതിനെട്ടാം ബറ്റാലിയൻ, ലാപ്ലാറ്റ നദീമുഖത്തു നിന്നും വീണ്ടും ആക്രമണമാരംഭിച്ചു. യുദ്ധമേഖലയിൽ തീരെ നിപുണരല്ലാത്ത, ക്യൂബൻ സൈനികരെ പെട്ടെന്നു തന്നെ പരാജയപ്പെടുത്താൻ ഗറില്ലാ പോരാളികൾക്ക് സാധിച്ചു.

യുദ്ധത്തിന്റെ ആദ്യഘട്ടങ്ങളിൽ വിജയം വിമതസേനക്കൊപ്പമായിരുന്നുവെങ്കിലും, ബാറ്റിസ്റ്റയുടെ നിർദ്ദേശമനുസരിച്ച് ഫിദൽ കാസ്ട്രോ ഒരു വെടിനിർത്തലിനു തയ്യാറാവുകയായിരുന്നു. കീഴടങ്ങാനുള്ള നിർദ്ദേശം സ്വീകരിച്ച കാസ്ട്രോയും കൂട്ടരും, തന്ത്രപൂർവ്വം ഉൾക്കാടുകളിലേക്ക് രക്ഷപ്പെട്ടു. ഓപ്പറേഷൻ വെറാനോ അവസാനിച്ചതിനുശേഷം, ചെ ഗുവേരയുടെ നേതൃത്വത്തിലുള്ള വിമതസേനയുടെ മൂന്നു സംഘത്തോട്, സെന്റട്രൽ ക്യൂബ ആക്രമിക്കാൻ ഫിദൽ ഉത്തരവിടുകയായിരുന്നു.


</doc>
<doc id="267671" url="https://ml.wikipedia.org/wiki?curid=267671" title="കാന്തികസാമഗ്രഹികൾ">
കാന്തികസാമഗ്രഹികൾ

കാന്തികതയുടെ ഉത്ഭവം അതിന്റെ ക്രാന്തിപഥത്തെയും സൂക്ഷ്മഗണത്തിന്റെ ഭ്രമണത്തെയും സൂക്ഷ്മഗണങ്ങൾ എങ്ങനെ പരസ്പരം പ്രവർത്തനം നടത്തുന്നു എന്നതുമായി ബന്ധപെട്ടു കിടക്കുന്നു. പല തരത്തിലുള്ള കാന്തികതെയക്കുറിച്ച് വിശദീകരിക്കാൻ ഏറ്റവും നല്ല വഴി കാന്തസാമഗ്രഹികൾ കാന്തിക വലയത്തോട് എങ്ങനെ പ്രതികരിക്കുന്നു എന്ന് മനസ്സിലാക്കുന്നതിലാണ്.
കാന്തികവസ്തുക്കളെ കാന്തിക സ്വഭാവത്തിനനുസരിച്ച് തരം തിരിക്കാം
എല്ലാ വസ്തുക്കളുടെയും മുഖ്യമായ ഒരു സ്വഭാവമാണ് പ്രതികാന്തികത. എങ്കിലും അതു പൊതുവെ ദുർബ്ബലമാണ്. കാന്തിക വലയത്തിലേക്ക് സൂക്ഷ്മഗണങ്ങളെ വിധേയമാക്കുമ്പോൾ അത് കാണിക്കുന്ന സഹകരണമില്ലായ്മയാണ് അതിന്റെ ദുർബ്ബലതയ്ക്ക് കാരണം. ആകെ മാഗ്നറ്റിക്സ് മൊമെന്റ്സ് ഇല്ലാത്ത അണുക്കൾ കൊണ്ടാണ് പ്രതികാന്തങ്ങൾ ഉണ്ടാക്കിയിരിക്കുന്നത്. കാന്തിക വലയത്തിലേക്ക് വിധേയമാക്കുമ്പോൾ നെഗറ്റിവ് കാന്തികശക്തി ഉണ്ടാകും. അതുകൊണ്ടുതന്നെ അതിന്റെ ചാപല്യം നെഗറ്റിവ് ആയിരിക്കും.
Mന്റെയും Hന്റെയും രേഖാരൂപം വരയ്ക്കുമ്പോൾ നമുക്ക് മുകലിൽ കാണിച്ചിരിക്കുന്നതുപോലെ ലഭിക്കും.
കാന്തിക വലയം പൂജ്യം ആകുമ്പോൾ കാന്തികശക്തി പൂജ്യം ആകും. പ്രതികാന്തങ്ങളുടെ വിശേഷണലക്ഷണം എന്താണെന്നുവച്ചാൽ അവയുടെ ചാപല്യം താപനിലയത്തോട് ആശ്രിതനായിരിക്കില്ല എന്നതാണ്.
ചില പ്രതികാന്തിക സാമഗ്രഹികൾ
പാരാമാഗ്നറ്റിക്ക് സാമഗ്രഹികളുടെ കണങ്ങൾക്ക് നെറ്റ് മാഗ്നറ്റിക്ക് മൊമന്റ് ഉണ്ടാകും. കാരണം ഇവയുടെ ക്രാന്തിപഥത്തിലുള്ള യോജിക്കാത്ത സൂക്ഷ്മഗണങ്ങളാണ്. യോജിക്കാത്ത സൂക്ഷ്മഗണങ്ങളുള്ള ഒരു മുഖ്യമായ സാമഗ്രഹി ഇരുമ്പാണ്. എന്തൊക്കെ ആയാലും വ്യതിരിക്തമായ മാഗ്നറ്റിക്ക് മൊമെന്റ്സ് പരസ്പരം കാന്തികമായി പ്രവർത്തനം നടത്തില്ല.

പ്രന്തികാന്തത്തെപ്പോലെ കാന്തികവലയം കളയുമ്പോൾ കാന്തികശക്തി പൂജ്യമാണ്. കാന്തികവലയത്തിന്റെ സാന്നിധ്യത്തിൽ കാന്തികവലയത്തിന്റെ ദിശയിലേക്ക് കണങ്ങളുടെ മാഗ്നറ്റിക്ക് മൊമെന്റ്സ്ന്റെ പൊരുത്തപ്പെടൽ പോസിറ്റിവ് കാന്തികശക്തിക്കും പോസിറ്റിവ് ചാപല്യത്തിനും കാരണമാകുന്നു. കാന്തികവലയത്തിന്റെ മൊമെന്റുകളെ അണിനിരത്തുന്ന സാമർത്ഥ്യത്തെ എതിർക്കാൻ താപനിലയുടെ വിഭങ്ങൾക്ക് കഴിയുന്നു.ഇതൊരു താപനില ആശ്രിതമായ ചാപല്യത്തിൽ ചെന്നെത്തുന്നു. ഇതിനെ ക്യൂറിയുടെ നിയമം എന്നു പറയുന്നു. ചില പാരാമാഗ്നറ്റിക്ക് സാമഗ്രഹികൾ

ഫെറോമാഗ്നറ്റിക്ക് സാമഗ്രഹികളുടെ ആറ്റമിക്ക് മൊമെന്റ്സ് വളരെ ശക്തമായ ഇടപെടലാണ് കാണിക്കുന്നത്. വൈദ്യുത ബലമായ വിനിമയങ്ങളാണ് ഈ ഇടപെടലുകൾ സൃഷ്ടിക്കുന്നത്.ഈ സമാന്തര അല്ലെങ്കിൽ സമാന്തരമല്ലാത്ത ആറ്റമിക്ക് മൊമെന്റ്സിന്റെ അണിനിരക്കിനു കാരണമാകുന്നു. ബലമായ ഫെറോമാഗ്നറ്റിക്ക് സാമഗ്രഹികളുടെ മൊമെന്റുകളുടെ സമാന്തര അണിനിരക്ക് കാന്തിക വലയത്തിന്റെ അഭാവത്തിലും വലിയ കാന്തികശക്തിക്കു കാരണമാകുന്നു.
ചില കാന്തിക സാമഗ്രഹികൾ

</doc>
<doc id="267672" url="https://ml.wikipedia.org/wiki?curid=267672" title="ആളചിന്നൻ">
ആളചിന്നൻ

ഒരു കടൽപക്ഷിയാണ് ആളച്ചിന്നൻ(Saunders's Tern),ശാസ്ത്രീയ നാമം "Sternula saundersi"എന്നുമാണ്.

ഇവയെ ബഹറിൻ, ഇറാൻ, ഇസ്രായേൽ, കെനിയ, മഡഗാസ്കർ, പാകിസ്താൻ, ഒമാൻ, സൌദി അറേബ്യ, ടാൻസാനിയ, യുണൈറ്റഡ് അറബ് എമിറേറ്റ്സ്, യെമൻ എന്നിവിടങ്ങളിലും കാണുന്നു.


</doc>
<doc id="267673" url="https://ml.wikipedia.org/wiki?curid=267673" title="കാർലോസ് ജുവാൻ ഫിൻ‌ലെ">
കാർലോസ് ജുവാൻ ഫിൻ‌ലെ

ക്യൂലക്സ് ഫസിയറ്റസ്(Culex fasciatus) അഥവാ ഈഡിസ്‌ ഈജിപ്തി (Aedes aegypti) കൊതുകുകളാണ് മഞ്ഞപ്പനി (Yellow fever) സംക്രമിപ്പിക്കുന്നത് എന്ന് കണ്ടെത്തിയ ക്യുബൻ വൈദ്യശാസ്ത്രഞ്ജനാണ് കാർലോസ് ജുവാൻ ഫിൻ‌ലെ.


</doc>
<doc id="267674" url="https://ml.wikipedia.org/wiki?curid=267674" title="അസുരക്കാടൻ">
അസുരക്കാടൻ

അസുരക്കാടനെ ഇംഗ്ലീഷിൽ Large Woodshrike എന്നു പറയുന്നു. ശാസ്ത്രീയ നാമം "Tephrodornis gularis" എന്നാണ്. "T. virgatus" എന്നും ഉപയോഗിച്ചു കാണുന്നുണ്ട്.) is a species in the helmetshrike family Prionopidae. 

ഇവയെ ബംഗ്ലാദേശ്, ബ്രുണൈ, കമ്പോഡിയ, ചൈന, ഭാരതം, ഇന്തോനേഷ്യ, ലാവോസ്, മലയേഷ്യ, മ്യാൻമാർ, നേപ്പാൾ, സിംഗപ്പൂർ, തായ്ലന്റ്, വിയറ്റ്നാം എന്നിവിടങ്ങളിൽ കാണുന്നു. താഴ്ന്ന പ്രദേശങ്ങളിലെ ഈർപ്പമുള്ള കാടുകളിൽ കാണുന്നു. 


</doc>
<doc id="267703" url="https://ml.wikipedia.org/wiki?curid=267703" title="പി.സി. ദേവസ്യ">
പി.സി. ദേവസ്യ

1980ൽ "ക്രിസ്തുഭാഗവതം" എന്ന സംസ്കൃത മഹാകാവ്യത്തിന് മികച്ച സംസ്കൃത കൃതിയ്ക്കുള്ള കേന്ദ്ര സാഹിത്യ അക്കാദമി പുരസ്കാരവും 1993ൽ സമഗ്രസംഭാവനയ്ക്കുള്ള കേരള സാഹിത്യ അക്കാദമി പുരസ്കാരവും നേടിയ സംസ്കൃത - മലയാളസാഹിത്യകാരനാണ് മഹാകവി പ്രൊഫസർ പി.സി. ദേവസ്യ കവിയും സംസ്കൃത പണ്ഡിതനുമായിരുന്ന പ്രൊഫസർ ദേവസ്യ കവിത, കഥ, ഉപന്യാസം, വ്യാകരണം എന്നീ മേഖലകളിലെ കൃതികളിലൂടെ മലയാളത്തിലും സംസ്കൃതത്തിലും തന്റെ വ്യക്തിമുദ്ര പതിപ്പിച്ചു.
1906 മാർച്ച് 24ന് ഇപ്പോഴത്തെ കോട്ടയം ജില്ലയിലെ കുടമാളൂരിൽ ജനിച്ചു. മദ്രാസ് സർവകലാശാലയിൽ നിന്ന് മലയാളത്തിലും സംസ്കൃതത്തിലും എം.എ. ബിരുദം നേടി. തൃശൂർ സെന്റ് തോമസ് കോളജിൽ മലയാളം അധ്യാപകനായാണ് ഔദ്യോഗികജീവിതമാരംഭിച്ചത്. പിന്നീട് തേവരസേക്രഡ് ഹാർട്ട് കോളജിലും തിരുവനന്തപുരം മാർ ഇവാനിയോസ് കോളജിലും അദ്ധ്യാപകനായി പ്രവർത്തിച്ച അദ്ദേഹം 1966ൽ ഔദ്യോഗിക ജീവിതത്തിൽ നിന്നും വിരമിച്ചു.

ജയഭാരതം മാസികയുടെ പത്രാധിപരായും വളരെക്കാലം പ്രവർത്തിച്ചിരുന്നു.

2006 ഒക്ടോബർ 10നു നൂറുവയസിൽ അദ്ദേഹം അന്തരിച്ചു.



</doc>
<doc id="267704" url="https://ml.wikipedia.org/wiki?curid=267704" title="കലിക (ചലച്ചിത്രം)">
കലിക (ചലച്ചിത്രം)

1980-ൽ ബാലചന്ദ്രമേനോന്റെ സംവിധാനത്തിൽ ഷീല, സുകുമാരൻ, ശ്രീനാഥ്, വേണു നാഗവള്ളി എന്നിവർ പ്രധാന വേഷങ്ങളിൽ അഭിനയിച്ച ഒരു ഭീതിജനക മലയാളചലച്ചിത്രമാണ് കലിക. മോഹനചന്ദ്രൻ എഴുതിയ അതേപേരിലുള്ള നോവലിന്റെ ചലച്ചിത്രാവിഷ്ക്കാരമായിരുന്നു ഈ ചലച്ചിത്രം. മലയാളത്തിലെ ആദ്യത്തെ മാന്ത്രിക നോവലാണ് മോഹനചന്ദ്രന്റെ കലിക എന്ന രചന.



</doc>
<doc id="267711" url="https://ml.wikipedia.org/wiki?curid=267711" title="വുളർ തടാകം">
വുളർ തടാകം

ഏഷ്യയിലെ ഏറ്റവും വലിയ ശുദ്ധജലതടാകങ്ങളിൽ ഒന്നാണ് വുളർ തടാകം. ജമ്മു-കശ്മീരിലെ ബാണ്ഡിപ്പൂർ ജില്ലയിലാണിത് സ്ഥിതി ചെയ്യുന്നത്. ഈ തടാകത്തിന്റെ പ്രധാന ജലസ്രോതസ്സ് ഝലം നദിയാണ്. വിനോദസഞ്ചാരികളെ ആകർഷിക്കാനായി ബോട്ടിംഗ്, സ്കീയിങ്ങ് തുടങ്ങിയ സൗകര്യങ്ങൾ ഇവിടെയുണ്ട്.

പഴയ കാലത്ത് ഇതിന്റെ പേര് മഹാപദംസർ എന്നായിരുന്നു. പുരാണങ്ങളിൽ "മഹാപദ്മസരസ്സ്" എന്ന് ഈ തടാകം വിശേഷിപ്പിക്കപ്പെട്ടിരുന്നു. തടാകത്തിന്റെ വിസ്തൃതിയും ശക്തമായ കാറ്റും മൂലമുണ്ടാകുന്ന ഉയർന്ന തിരകൾ കാരണം "ഉല്ലോല" (സംസ്കൃതത്തിൽ പ്രക്ഷുബ്ധമായത് എന്നർത്ഥം) എന്നും അറിയപ്പെട്ടിരുന്നു. ഈ പദത്തിന്റെ വികലപരിഭാഷയായ "ബൊലോർ" വാക്ക് പേർഷ്യൻ പണ്ഡിതനായ അൽ-ബയ്റൂനി ഉപയോഗിച്ചിരുന്നു. ഇത് കാലാന്തരത്തിൽ "വുലോർ" ആയും "വുളർ" ആയും രൂപം പ്രാപിച്ചുവെന്ന് കരുതപ്പെടുന്നു. കശ്മീരി ഭാഷയിൽ വിള്ളൽ എന്നർത്ഥം വരുന്ന "വുൾ" എന്ന പദത്തിൽ നിന്നാണ് ഈ പേരുണ്ടായതെന്നും അഭിപ്രായമുണ്ട്. വിള്ളൽ എന്ന വാക്ക് തടാകത്തിന്റെ ഉത്ഭവകാരണത്തെയും സൂചിപ്പിക്കുന്നു. ഇതു കൂടാതെ വുളർ എന്ന പദത്തിന് ഗുഹ എന്ന അർത്ഥമുള്ളതായും അഭിപ്രായമുണ്ട്.

കശ്മീർ താഴ്വരയുടെ വടക്കേയറ്റത്ത് ശ്രീനഗറിൽ നിന്നും വടക്ക്പടിഞ്ഞാറ് ദിശയിൽ 32 കിലോമീറ്റർ അകലെ, സമുദ്രനിരപ്പിൽ നിന്നും 1580 മീറ്റർ ഉയരത്തിലാണ് ഈ തടാകം സ്ഥിതി ചെയ്യുന്നത്. തടാകത്തിന്റെ തെക്ക്പടിഞ്ഞാറൻ തീരത്താണ് സോപൂർ പട്ടണം. 

ഫലകചലനം നിമിത്തം രൂപപ്പെട്ടതാണ് വുളർ തടാകം. ഇതിന് 16 കിലോമീറ്റർ നീളവും 10 കിലോമീറ്റർ വീതിയുമുണ്ട്. കൂടിയ ആഴം 14 മീറ്ററാണ്. ഏറ്റവും ആഴമേറിയ ഭാഗം "മോത്താ ഘോൻ" (ശവങ്ങളുടെ ചുഴി) എന്നറിയപ്പെടുന്നു. ഋതുഭേദങ്ങളനുസരിച്ച് ഈ തടാകത്തിന്റെ വിസ്തീർണ്ണം 30 മുതൽ 260 ചതുരശ്രകിലോമീറ്റർ വരെയാകാറുണ്ട്. 1444-ൽ കശ്മീർ സുൽത്താനായിരുന്ന സൈനുൾ അബിദിൻ നിർമ്മിച്ച കൃത്രിമദ്വീപായ സൈനാ ലാങ്ക്, തടാകത്തിന് നടുവിലായി സ്ഥിതി ചെയ്യുന്നു. അതിശക്തമായ കാറ്റ് വീശാറുള്ള ഈ തടാകത്തിലെ വള്ളക്കാർക്ക് സൈനാ ലാങ്ക് ഒരു അഭയസ്ഥാനം ആകാറുണ്ട്.

വുളർ തടാകത്തിന്റെ പാരിസ്ഥിതികവും ജൈവശാസ്ത്രപരവുമായ പ്രത്യേകതകൾ കാരണം 1986-ൽ ഇതിനെ ദേശീയപ്രാധാന്യമുള്ള തണ്ണീർത്തടമായി വനം-പരിസ്ഥിതി മന്ത്രാലയം പ്രഖ്യാപിച്ചിരുന്നു. 1990-ൽ റാംസർ ഉടമ്പടി പ്രകാരം ഇത് അന്താരാഷ്ട്രപ്രാധാന്യമുള്ള തണ്ണീർത്തടമായി പ്രഖ്യാപിക്കപ്പെട്ടു.

തടാകത്തിന്റെ യഥാർത്ഥവിസ്തൃതി വീണ്ടെടുക്കുക എന്ന ലക്ഷ്യവുമായി ഒരു ദീർഘകാലപദ്ധതിക്ക് പരിസ്ഥിതി മന്ത്രാലയം 2011-ൽ അനുമതി നൽകിയിരുന്നു. ദേശീയ തടാക സംരക്ഷണ പദ്ധതി (National Lake Conservation Programme) പ്രകാരം 400 കോടി രൂപ ഇതിലേക്കയി വകയിരുത്തി. എന്നാൽ ഇതിനായി ഈ പ്രദേശത്ത് നിന്നും ഏകദേശം 20 ലക്ഷം വില്ലോ മരങ്ങൾ മുറിച്ചു മാറ്റേണ്ടി വരുമെന്ന് റിപ്പോർട്ട് ചെയ്യപ്പെട്ടു.



</doc>
<doc id="267715" url="https://ml.wikipedia.org/wiki?curid=267715" title="തലയണമന്ത്രം">
തലയണമന്ത്രം

സത്യൻ അന്തിക്കാടിന്റെ സംവിധാനത്തിൽ ശ്രീനിവാസൻ, ഉർവശി, ജയറാം, പാർവതി തുടങ്ങിയവർ മുഖ്യ വേഷങ്ങളിലഭിനയിച്ച്, 1990-ൽ പുറത്തിറങ്ങിയ മലയാളചലച്ചിത്രമാണ്‌ തലയണമന്ത്രം.
ശ്രീനിവാസൻ ആണ് ഈ ചിത്രത്തിന് തിരക്കഥ എഴുതിയിരിക്കുന്നത്.




</doc>
<doc id="267716" url="https://ml.wikipedia.org/wiki?curid=267716" title="കാർബോണിഫെറസ് ഘട്ടം">
കാർബോണിഫെറസ് ഘട്ടം

ഡെവോണിയൻ കാലഘട്ടത്തിനും പെർമിയൻ കാലഘട്ടത്തിനും മദ്ധ്യേയുള്ള കാലഘട്ടമാണ് കാർബോണിഫെറസ് കാലഘട്ടം. ഇന്നേക്ക് 3589 ലക്ഷം വർഷങ്ങൾക്കു മുൻപ് ആരംഭിച്ച് 2989 ലക്ഷം വർഷങ്ങൾക്കു മുൻപ് അവസാനിച്ചതായി കണക്കാക്കുന്ന കാലഘട്ടമാണിത്.


</doc>
<doc id="267717" url="https://ml.wikipedia.org/wiki?curid=267717" title="ആതിഫ് അസ്ലം">
ആതിഫ് അസ്ലം

പാകിസ്താനി, ബോളിവുഡ് ഗായകനാണ് ആതിഫ് അസ്ലം () എന്ന പേരിൽ അറിയപ്പെടുന്ന മുഹമ്മദ് ആതിഫ് അസ്ലം. പാകിസ്താനിലെ വസീറാബാദിൽ 1983 മാർച്ച് 12നു ജനിച്ച ആതിഫ് 2011 ൽ "ബോൽ" എന്ന പാകിസ്താനി സിനിമയിൽ അഭിനയിച്ചുകൊണ്ട് സിനിമയിലെത്തപ്പെട്ടു. തന്റെ ആലാപന ശൈലി കൊണ്ട് ആസ്വാദകരെ സൃഷ്ടിക്കാൻ ഇദ്ദേഹത്തിനു കഴിഞ്ഞിട്ടുണ്ട്


</doc>
<doc id="267719" url="https://ml.wikipedia.org/wiki?curid=267719" title="ഭഗവാൻ (മലയാള ചലച്ചിത്രം)">
ഭഗവാൻ (മലയാള ചലച്ചിത്രം)

പ്രശാന്ത് മാമ്പുള്ളി സംവിധാനം ചെയ്ത് 2009 ൽ പുറത്തിറങ്ങിയ ഒരു മലയാളചലച്ചിത്രമാണ് ഭഗവാൻ. മോഹൻലാൽ, ലക്ഷ്മി ഗോപാലസ്വാമി, ഡാനിയൽ ബാലാജി തുടങ്ങിയവരാണ് പ്രധാന അഭിനേതാക്കൾ. ഈ ചലച്ചിത്രത്തിന്റെ മുഴുവൻ ചിത്രീകരണവും 19 മണിക്കൂറുകൾക്കുള്ളിൽ നിർവ്വഹിച്ചു എന്നുള്ളതിനാലാണ് ഈ ചിത്രം പ്രശസ്തമായത്. തീവ്രവാദത്തിനെതിരായുള്ള സന്ദേശമാണ് ഈ ചിത്രം നൽകുന്നത്. 9am നും 11am നും ഇടക്ക്, ഒരു ആശുപത്രി പിടിച്ചെടുക്കുന്ന തീവ്രവാദി സംഘത്തിനെതിരെ ഡോ.ബാലഗോപാൽ നടത്തുന്ന പോരാട്ടമാണ് ഈ ചിത്രത്തിൽ പറയുന്നത്. ആറ് വ്യത്യസ്ത ലൊക്കേഷനുകളിൽ ഒരേ സമയത്തായാണ് ഈ ചിത്രം ചിത്രീകരിച്ചിരിക്കുന്നത്. ഇതിന്റെ ചിത്രീകരണത്തിനായി ഏഴ് ക്യാമറകൾ ഉപയോഗിച്ചു. 12 മണിക്കൂറിനുള്ളിൽ ചിത്രീകരണം പൂർത്തിയാക്കാനാണ് ഉദ്ദേശിച്ചിരുന്നതെങ്കിലും അപ്രതീക്ഷിതമായി പെയ്ത മഴമൂലം ചിത്രീകരണം കുറച്ച് നേരത്തേക്ക് തടസ്സപ്പെട്ടു. സംവിധായകനായ പ്രശാന്ത് മാമ്പുള്ളിയുടെ സഹായത്തിന് നാല് സഹസംവിധായകരും ഏഴ് സംവിധാന സഹായികളും ഉണ്ടായിരുന്നു. ഈ ചിത്രത്തിന്റെ ഛായാഗ്രാഹകനായിരുന്ന ലോകനാഥന് 18 സഹായികളും ഉണ്ടായിരുന്നു.



</doc>
<doc id="267721" url="https://ml.wikipedia.org/wiki?curid=267721" title="ഗൂഗിൾ നെക്സസ് 4">
ഗൂഗിൾ നെക്സസ് 4

ആൻഡ്രോയിഡ് ഓപ്പറേറ്റിംഗ് സിസ്റ്റം അടിസ്ഥാനമാക്കി ഗൂഗിൾ പുറത്തിറക്കിയ ഒരു സ്മാർട്ട് ഫോൺ ആണ്‌ നെക്സസ് 4. ഗൂഗിളിനു വേണ്ടി എൽ. ജി. ഇലക്ടോണിക്സ് നിർമ്മിക്കുന്ന ഈ സ്മാർട്ട് ഫോൺ 2012 നവംബർ 13 മുതൽ ലഭ്യമായിത്തുടങ്ങി. ഗൂഗിളിന്റെ നെക്സസ് ഫോണിന്റെ ശ്രേണിയിൽ നാലാമത്തെ പതിപ്പാണ്‌ ഗ്യാലക്സി നെക്സസ്. നെക്സസ് വൺ, നെക്സസ് എസ്, ഗ്യാലക്സി നെക്സസ് എന്നിവയാണ് ഇതിനു മുൻപ് ഗൂഗിൾ പുറത്തിറക്കിയ നെക്സസ് ഫോണുകൾ.

ആൻഡ്രോയിഡ് ഓപ്പറേറ്റിംഗ് സിസ്റ്റത്തിന്റെ ജെല്ലി ബീൻ പതിപ്പാണ്‌ ഈ ഫോണിൽ ഗൂഗിൾ ഉപയോഗിച്ചിരിക്കുന്നത്. ഈ ഓപ്പറേറ്റിംഗ് സിസ്റ്റം പതിപ്പുപയോഗിച്ച ആദ്യത്തെ ഫോണാണിത്. 360 ഡിഗ്രീ ഫോട്ടോ എടുക്കാൻ കഴിയുന്ന ഫോട്ടോ സ്പിയർ എന്ന സങ്കേതം ആൻഡ്രോയിഡിന്റെ ഈ പതിപ്പിലാണ് പുറത്തിറക്കിയത്. വയർലെസ് ചാർജിങ്, 8മെ.പി. ക്യാമറ, വളരെ വേഗതകൂടിയ പ്രൊസസ്സർ, ജെല്ലിബീൻ തുടങ്ങിയവയാണ് ഈ ഫോണിന്റെ മേന്മകൾ. മറ്റ് നെക്സസ് ഫോണുകളിൽനിന്നു വിഭിന്നമായി ഇതിന്റെ പുറകുവശം ഗ്ലാസ്സുകൊണ്ടാണ് നിർമിച്ചിരിക്കുന്നത്. ബാറ്ററി അഴിച്ചെടുക്കാൻ പറ്റില്ല, മുഴുവൻ LTE പിന്തുണ ഇല്ലായ്മ എന്നിവ ഈ ഫോണിന്റെ കുറവുകളായി വിലയിരുത്തപ്പെടുന്നു.

ഗൂഗിൾ നെക്സസ് 5 ആണ് ഇതിനു ശേഷം ഗൂഗിൾ പുറത്തിറക്കിയ നെക്സസ് ശ്രേണിയിലുള്ള സ്മാർട്ട് ഫോൺ.


</doc>
<doc id="267725" url="https://ml.wikipedia.org/wiki?curid=267725" title="റാഹത്ത് ഫത്തേ അലി ഖാൻ">
റാഹത്ത് ഫത്തേ അലി ഖാൻ

പ്രധാനമായും കവ്വാലി ശൈലിയിലുള്ള ഗാനങ്ങളിലൂടെ പ്രശസ്തനായ ഒരു പാകിസ്താനി ഗായകനാണ് റാഹത്ത് ഫത്തേ അലി ഖാൻ () എന്ന റാഹത്ത് നുസ്രത്ത് ഫത്തേ അലി ഖാൻ. കവ്വാലിയേക്കൂടാതെ ഗസലുകളും ലളിതഗാനങ്ങളും ആലപിക്കുന്ന ഇദ്ദേഹം പാകിസ്താനി സിനിമകളിലും, ഹിന്ദി സിനിമകളിലും അനേകം ഗാനങ്ങൾ ആലപിച്ചിട്ടുണ്ട്.

പാകിസ്താനിലെ പഞ്ചാബ് പ്രവിശ്യയിലെ ഫൈസലാബാദിൽ 1974-ൽ സംഗീത പാരമ്പര്യമുള്ള കുടുംബത്തിൽ ഫാറൂഖ് ഫത്തേ അലിഖാന്റെ മകനായി ജനിച്ചു. റാഹത്ത് കവ്വാലി സംഗീതപഠനം ആരംഭിക്കുന്നത് അമ്മാവനായ നുസ്രത്ത് ഫത്തേ അലിഖാനിൽ നിന്നുമാണ്. മൂന്നാം വയസ്സിൽ പിതാവിന്റേയും അമ്മാവന്റേയും കൂടെ പാടി തുടങ്ങിയ റാഹത്ത്; ഒൻപതു വയസുള്ളപ്പോൾ മുത്തച്ഛന്റെ ചരമവാർഷികത്തിനാണ് അരങ്ങേറ്റം കുറിക്കുന്നത്.


</doc>
<doc id="267730" url="https://ml.wikipedia.org/wiki?curid=267730" title="ചിന്മയി">
ചിന്മയി

ദക്ഷിണേന്ത്യയിലെ ചലച്ചിത്രപിന്നണിഗായികയാണ് ചിന്മയി എന്ന ചിന്മയി ശ്രീപാദ (). 1984 സെപ്റ്റംബർ 10 നു മുംബയിലാണ് ചിന്മയിയുടെ ജനനം. ചിന്മയിക്ക് 1 വയസ്സു കഴിഞ്ഞപ്പോഴേക്കും അച്ഛനും അമ്മയും വേർപിരിഞ്ഞു. റ്റി. പത്മഹാസിനി ഒരു സംഗീത്ജ്ഞയും സംഗീത അദ്ധ്യാപികയുമായ അമ്മയോടൊപ്പം താമസം ചെന്നെയിലേയ്ക്ക് മാറ്റി. കർണ്ണാടക സംഗീതത്തിലും ഹിന്ദുസ്ഥാനി സംഗീതത്തിലും ചിന്മയിയുടെ ആദ്യ ഗുരുവും സംഗീതപാരമ്പര്യമുള്ള കുടുംബത്തിൽ ജനിച്ച അമ്മ തന്നെയായിരുന്നു. 2002-ൽ പുറത്തിറങ്ങിയ മണിരത്നം ചിത്രമായ "കന്നത്തിൽ മുത്തമിട്ടാൽ" എന്ന തമിഴ് ചിത്രത്തിലെ "ഒരു ദൈവം തന്ത പൂവേ.." എന്ന ഗാനത്തിന് ഏറ്റവും നല്ല ഗായികയ്ക്കുള്ള ദേശീയപുരസ്കാരത്തിനായി നാമനിർദ്ദേശം ചെയ്യപ്പെട്ടു. ദേശീയപുരസ്കാരം ലഭിച്ചില്ല എങ്കിലും തമിഴ്നാട് സർക്കാരിന്റെ ഏറ്റവും നല്ല പിന്നണിഗായികയ്ക്കുള്ള പുരസ്കാരം ഈ ഗാനത്തിനു ലഭിച്ചു.


</doc>
<doc id="267731" url="https://ml.wikipedia.org/wiki?curid=267731" title="നരേഷ് അയ്യർ">
നരേഷ് അയ്യർ

ഒരു ചലച്ചിത്രപിന്നണിഗായകനാണ് നരേഷ് അയ്യർ. 2006 ൽ പുറത്തിറങ്ങിയ ഹിന്ദി ചലച്ചിത്രമായ രംഗ് ദേ ബസന്തിയിലെ "രൂബരൂ" എന്നഗാനത്തിന് ഏറ്റവും നല്ല പിന്നണിഗായകനുള്ള ദേശിയ പുരസ്കാരവും പുതുമുഖ ഗായകനുള്ള ആർ.ഡി. ബർമ്മൻ ഫിലിംഫെയർ പുരസ്കാരവും നേടിയിട്ടുണ്ട്.


</doc>
<doc id="267736" url="https://ml.wikipedia.org/wiki?curid=267736" title="ആറ്റുമണൽക്കോഴി">
ആറ്റുമണൽക്കോഴി

ആറ്റുമണൽക്കോഴിയുടെ ഇംഗ്ലീഷിലെ പേർ Little Ringed Plover എന്നും ശാസ്ത്രീയ നാമം "Charadrius dubius" എന്നുമാണ്.

മുകൾ വശവും ചിറകും ചാര-ബ്രൌൺ നിറമാണ്. വെളുത്ത വയറും നെഞ്ചും. കഴുത്തിൽ കറുത്ത വരയുണ്ട്. തൊപ്പി കറുപ്പാണ്. വെളുത്ത നെറ്റിയുണ്ട്. കണ്ണിനു ചുറ്റും കറുത്ത നിറമുണ്ട്, അതിനുമുകളിൽ വെളുപ്പും. നീളം കുറഞ്ഞ ഇരുണ്ട കൊക്കുണ്ട്. കാൽവിരലുകൾക്കിടയിൽ പാടയുണ്ട്.

ചെളിപ്രദേശങ്ങളിളാണ് ഇര തേടുന്നത്. പ്രാണികളും പുഴുക്കളുമാണ് ഭക്ഷണം.

ശുദ്ധജലമുള്ളിടങ്ങളിൽ വെളിമ്പ്രദേശത്താണ് മുട്ടയിടുന്നത്. യൂറോപ്പിലും ഏഷ്യയിലും ഇത് നദിക്കരയിലാണ്. ആണും പെന്നും മാറി മാറി അടയിരിയ്ക്കും. 


</doc>
<doc id="267739" url="https://ml.wikipedia.org/wiki?curid=267739" title="ഇറാഖ്-കുവൈറ്റ് യുദ്ധം">
ഇറാഖ്-കുവൈറ്റ് യുദ്ധം

1990 ഓഗസ്റ്റ് രണ്ടിന്, ഇറാഖ് കുവൈറ്റിലേക്ക് അധിനിവേശശ്രമം നടത്തുകയുണ്ടായി. ഇതിന്റെ ഭാഗമായി രണ്ടു ദിവസം നീണ്ടു നിന്ന കുവൈറ്റ്-ഇറാഖ് യുദ്ധം പൊട്ടിപ്പുറപ്പെടുകയും, യുദ്ധാവസാനത്തിൽ ഇറാഖ് കുവൈറ്റിനെ കീഴടക്കുകയും ചെയ്തു. ഒരു ലക്ഷത്തോളം വരുന്ന ഇറാഖി പട്ടാളക്കാർ എഴുന്നൂറ് യുദ്ധ ടാങ്കുകളുടെ അകമ്പടിയോടെയാണ് കുവൈറ്റിലേക്കുള്ള അധിനിവേശം ആരംഭിച്ചത്. ചെറിയ സൈനികശേഷിയുള്ള കുവൈറ്റിനെ കീഴ്പ്പെടുത്താൻ ഇറാഖിന് വളരയെധികം ക്ലേശിക്കേണ്ടി വന്നില്ല.

ഇറാഖ് പ്രസിഡന്റ് സദ്ദാം ഹുസൈൻ കുവൈറ്റിൽ ഒരു താൽക്കാലിക സർക്കാർ നടപ്പിൽ വരുത്തി. കുവൈറ്റ് അധിനിവേശത്തിൽ മറ്റേതെങ്കിലും രാജ്യങ്ങൾ സൈനികമായി ഇടപെട്ടാൽ കുവെറ്റ് ഒരു ശവപ്പറമ്പായി മാറുമെന്ന് സദ്ദാം ഹുസ്സൈൻ മുന്നറിയിപ്പു നൽകിയിരുന്നു. നിരവധി വിദേശികളെ അറസ്റ്റ് ചെയ്തു മനുഷ്യകവചങ്ങളായി വച്ചുകൊണ്ടായിരുന്നു ഇറാഖ് പ്രസിഡന്റിന്റെ മുന്നറിയിപ്പ്. 200 പേർ യുദ്ധത്തിൽ കൊല്ലപ്പെട്ടു എന്നു കണക്കാക്കുന്നു. കുവൈറ്റ് ഭരണാവകാശി, അയൽ രാജ്യമായ സൗദി അറേബ്യയിലേക്ക് പലായനം ചെയ്തു.

കുവൈറ്റിൽ നിന്നും യാതൊരു ഉപാധികളും കൂടാതെ പിൻമാറാനുള്ള ഐക്യരാഷ്ട്ര സഭാ സുരക്ഷാ സമിതിയുടെ അന്ത്യശാസനങ്ങളെല്ലാം ഇറാഖ് തള്ളിക്കളഞ്ഞു. ലോകരാജ്യങ്ങൾ ഒന്നു ചേർന്ന് ഇറാഖിനെതിരേ നടപടിയെടുക്കാൻ തീരുമാനമെടുക്കുയും, വിവിധ രാജ്യങ്ങളുടെ സൈന്യങ്ങൾ മേഖലയിൽ തമ്പടിക്കുകുയും ചെയ്തു. ഓപ്പറേഷൻ ഡെസർട്ട് സ്റ്റോം എന്നറിയപ്പെട്ട സൈനിക നടപടിയിലൂടെ വിവിധ രാജ്യങ്ങളുടെ സഖ്യസേന കുവൈറ്റിനെ ഇറാഖിന്റെ കയ്യിൽ നിന്നും മോചിപ്പിച്ചു.
ലോകത്തിൽ ക്രൂഡ് ഓയിൽ കരുതൽ ശേഖരത്തിന്റെ 10ശതമാനത്തോളം കുവൈറ്റിന്റെ കയ്യിലാണ്. കുവൈറ്റിന്റെ സമ്പദ് വ്യവസ്ഥ പ്രധാനമായും എണ്ണയെ അടിസ്ഥാനമാക്കിയുള്ളതാണ്. കുവൈറ്റ് മൊത്ത ആഭ്യന്തര ഉത്പാദനത്തിന്റെ 60 ശതമാനത്തോളം എണ്ണയിലൂടെയാണ് ലഭ്യമാവുന്നത്.


</doc>
<doc id="267741" url="https://ml.wikipedia.org/wiki?curid=267741" title="ചൈനീസ് ഭരണഘടന">
ചൈനീസ് ഭരണഘടന

ചൈനയുടെ ജനാധിപത്യ റിപബ്ലിക് രണഘടനയുടെ ആദ്യ രൂപം 1954ലാണ് നിലവിൽ വന്നത്. ചൈനയുടെ ആദ്യ പ്രസിഡന്റ്‌ ആയിരുന്ന ഹുവാ-ഹോ-ഫിനിയാണ് ആദ്യ ഭരണഘടനാ ശിൽപി. അതിനെ ഒന്നാം ഹുആ ഭരണഘടനയെന്നു അറിയപ്പെടുന്നു. ജനാധിപത്യപരമായ ആ ജനകീയ ഭരണഘടനയിലെ അപാകതകൾ കാരണം അത് പിൻവലിക്കുകയും 1975'ൽ അദ്ദേഹം തന്നെ വെറൊരു ഭരണഘടനക്ക് രൂപം നൽകി. അതിനെ രണ്ടാം ഹുആ ഭരണഘടനയെന്നു അറിയപ്പെടുന്നു. ഹുആയുടെ രണ്ടാം ഭരണഘടനയും ഒരു തികഞ്ഞ പരാജയമാണെന്ന് മുദ്രകുത്തി 1978'ൽ ഡെൻ-സിയോ-പിങ്ങിന്റെ നേതൃത്തത്തിൽ മൂന്നാം ഭരണഘടന നിലവിൽ വന്നു. ആ ഭരണഘടനയാണ് ഒന്നാം ഡെൻ ഭരണഘടനയെന്നു അറിയപ്പെടുന്നത്. ചൈനയിലെ സംസ്കാരിക വിപ്ലവാനന്തര പ്രവർത്തനത്തിന്റെ ഭാഗമായി ആ ഭരണഘടന അതിന്റെ ശിൽപിയായ ഡെൻ തന്നെ അസാധുവാക്കുകയും 1982 ഡിസംബർ 4'ന് ഒരു പുതിയ ഭരണഘടന നിർദ്ദേശിക്കുകയും ആ നിർദ്ദേശം അംഗീകരിക്കപ്പെടുകയും ചെയ്തു. 1982-ലെ ഭരണഘടനയാണ് ഇന്നും ചൈനയിൽ നിലവിലുള്ളത്. 2004-ൽ ചൈനീസ് ഭരണഘടനയിൽ ഭേദഗതി വരുത്തുകയും ചെയ്തു. 136 അർട്ടികളുകൾഉള്ള ചൈനീസ് ഭരണഘടനയിൽ അവസാനത്തെ ആർട്ടിക്കിൾ 2004 മാർച്ച്‌ 22-നാണ് എഴുത്തി ചേർത്തത്. 




</doc>
<doc id="267743" url="https://ml.wikipedia.org/wiki?curid=267743" title="1,000,000,000">
1,000,000,000

999,999,999 നും 1,000,000,001 നും ഇടയ്ക്കുള്ള എണ്ണൽ സംഖ്യയാണ് 1,000,000,000 (ഒരു ബില്ല്യൺ). സയന്റിഫിക്ക് നൊട്ടേഷനിൽ ഇത് "1 × 10" എന്നാണ് എഴുതുന്നത്. 

മുൻകാലത്ത് ബ്രിട്ടീഷ് ഇംഗ്ലീഷിൽ (എന്നാൽ അമേരിക്കൻ ഇംഗ്ലീഷിലല്ല), ബില്ല്യൺ എന്ന പദം ആയിരം കോടിയെ (1,000,000,000,000) സൂചിപ്പിക്കാനായിരുന്നു ഉപയോഗിച്ചിരുന്നത്. എന്നാൽ ഇന്ന് വ്യാപകമായി നൂറു കോടിയെ (1,000,000,000) സൂചിപ്പിക്കാനാണ് ബില്യൺ എന്ന പദം ഉപയോഗിക്കുന്നത്.


</doc>
<doc id="267746" url="https://ml.wikipedia.org/wiki?curid=267746" title="സ്റ്റാൻലി കാ ഡബ്ബ">
സ്റ്റാൻലി കാ ഡബ്ബ

അമോൽ ഗുപ്ത രചനയും സംവിധാനവും നിർമ്മാണവും നിർവ്വഹിച്ച് 2011 മേയ് 13-ന് പുറത്തിറങ്ങിയ ഹിന്ദി ചലച്ചിത്രമാണ് സ്റ്റാൻലി കാ ഡബ്ബ (ഹിന്ദി: स्टैनली का डब्बा) 
ദിവ്യ ദത്ത, പാർതോ ഗുപ്ത, ദിവ്യ ജഗദേൽ, രാജ് സുഷി, അമോൽ ഗുപ്ത എന്നിവർ പ്രധാനവേഷങ്ങൾ ചെയ്തിരിക്കുന്നു. നിരൂപകശ്രദ്ധപിടിച്ചുപറ്റിയ ചിത്രം സാമ്പത്തികമായും വിജയമായിരുന്നു
താരെ സമീൻ പറിനു ശേഷം അമോൽ ഗുപ്ത നിർമ്മിച്ച ലോബജറ്റ് ചിത്രമാണ് സ്റ്റാൻലി കാ ഡബ്ബ. മുംബെയിലെ ഒരു സ്കൂളിൽ ഒരു അധ്യയനവർഷത്തിലെ ശനിയാഴ്ചകളിൽ നടന്ന ശില്പശാലകളിൽ നിന്നാണ് ഈ സിനിമ നിർമ്മിക്കപ്പെട്ടത്. കാനൺ EOS 7D ഉപയോഗിച്ചാണ് ചിത്രീകരണം നടന്നത്. 170-ലധികം വിദ്യാർത്ഥികൾ അഭിനയിച്ച ഈ ചിത്രം, പൂർത്തിയായ ശേഷം കരൺ ജോഹറിന്റെ സഹായത്തോടെ ഫോക്സ് സ്റ്റാർ സ്റ്റുഡിയോ വിതരണമേറ്റെടുത്തു.

അമോൽ ഗുപ്തയുടെ വരികൾക്ക് സംഗീതം നൽകിയത് ഹിതേഷ് സോണിക്.


</doc>
<doc id="267747" url="https://ml.wikipedia.org/wiki?curid=267747" title="വിവാഹിത">
വിവാഹിത

എ എൽ എസ് പ്രൊഡക്ഷൻസിന്റെ ബാനറിൽ എ.എൽ. ശ്രീനിവാസൻ നിർമിച്ച മലയാളചലച്ചിത്രമാണ് വിവാഹിത. 1970 സെപ്റ്റംബർ 11-ന് കേരളത്തിൽ പ്രദർശനം തുടങ്ങിയ ഈ ചിത്രം വിതരണം ചെയ്തത് ജിയോ പിക്ചേഴ്സാണ്.






</doc>
<doc id="267751" url="https://ml.wikipedia.org/wiki?curid=267751" title="പാങ്കളി നാടോടിനാടകം">
പാങ്കളി നാടോടിനാടകം

പാലക്കാട് ജില്ലയിൽ മാത്രം കാണപ്പെടുന്ന ഒരു നാടോടിനാടകമാണ് പാങ്കളി. പൊറാട്ടുനാടകത്തിന്റെ ഒരു വകഭേദമാണിത്.

കോമാളി, പൂക്കാരി, മണ്ണാൻ, മണ്ണാത്തി, തെട്ടിയൻ, തെട്ടിച്ചി, കുറവൻ, കുറത്തി എന്നിവരാണ് പ്രധാനകഥാപാത്രങ്ങൾ. സാധാരണ നാടകത്തിലെ സംവിധായകനു പകരം ഇവിടെ സംവിധാനം നിർവഹിക്കുന്നത് കോമാളിയാണ്. കോമാളിയാണ് നാടകത്തില് ആദ്യന്തം നിറഞ്ഞുനിൽക്കുന്നത്. ഇതിലെ കഥാപാത്രങ്ങളെല്ലാം വ്യത്യസ്ത നാടുകളെയാണ് പ്രതിനിധികരിക്കുന്നത്. പൂക്കാരി പളനിക്കാരിയാണ്. മണ്ണാനും മണ്ണാത്തിയും എണ്ണപ്പാടത്തുനിന്നാണ്. ആനമലകോടങ്കിയിൽ നിന്നാണ് തെട്ടിയനും തെട്ടിച്ചിയും വരുന്നത്. കുറത്തി തിരുവനന്തപുരത്തുനിന്നും കുറവൻ കോട്ടയത്തുനിന്നുമാണ് വരുന്നത്. ഇത് പ്രധാനമായും ആസ്വദനം മാത്രം ലക്ഷ്യമാക്കിയുള്ളതാണ്.


</doc>
<doc id="267756" url="https://ml.wikipedia.org/wiki?curid=267756" title="പി.വി. രാധാകൃഷ്ണ പിള്ള">
പി.വി. രാധാകൃഷ്ണ പിള്ള

ബഹ്റൈനിലെ ഭാരതീയരായ പ്രവാസികളുടെ നിരവധി സംഘടനകളുടെയും സ്ഥാപനങ്ങളുടെയും ഭാരവാഹിയാണ് പി.വി. രാധാകൃഷ്ണ പിള്ള. പ്രവാസി ഭാരതീയ പുര്സകാരം നേടിയിട്ടുണ്ട്. ബഹ്റൈൻ കേരളീയ സമാജം പ്രസിഡന്റാണ്.
മാവേലിക്കര 'ലക്ഷ്മീനിലയ'ത്തിൽ വാസുദേവൻ പിള്ളയുടെയും സരസമ്മയുടെയും മകനാണ്. ബഹ്‌റൈൻ സർക്കാറിലെ വൈദ്യുതി മന്ത്രാലയത്തിൽ എൻജിനീയറായി ജോലി ചെയ്യുന്നു.
കേരള സംഗീത നാടക അക്കാദമിയുടെ സെന്റർ ബഹ്‌റൈനിൽ സ്ഥാപിക്കാനുള്ള ശ്രമങ്ങൾക്ക് നേതൃത്ത്വം നൽകി.


</doc>
<doc id="267769" url="https://ml.wikipedia.org/wiki?curid=267769" title="ഈറ്റപൊളപ്പൻ">
ഈറ്റപൊളപ്പൻ

ഈറ്റപൊളപ്പൻ, ഇംഗ്ലീഷിലെ പേര് Blyth's Reed Warbler എന്നാണ്. ശാസ്ത്രീയ നാമം "Acrocephalus dumetorum" എന്നുമാണ്.
ബ്രിട്ടീഷ് ജന്തുശാസ്ത്രജ്ഞൻ എഡ്വാർഡ് ബ്ലിത്തിന്റെ ബഹുമാനാർത്ഥമാണ് ഈ പേര്.
ഇവ തണുപ്പുകാലത്ത്ഭാരതം, ശ്രീലങ്ക എന്നിവിടങ്ങളീലേക്ക് ദേശാടനം നടത്താറുണ്ട്. ചപ്പുചറുകളിളാണ് സാധാരണ കാണുന്നത്. ചതുപ്പുകളിൽ ഇവയെ കാണാറില്ല. പ്രാണികളും ചെറുപഴങ്ങളുമാണ് ഭക്ഷണം

ഇവ ഏഷ്യ, യൂറോപ്പിന്റെ കിഴക്കേ അറ്റം എന്നിവിടങ്ങളിലാണ് പ്രജനനം നടത്തുന്നത്. കുറ്റിച്ചെടികൾക്കിടയിലാണ് കൂടു് ഉണ്ടാക്കുന്നത്. 4-6 വരെ മുട്ടകളിടും.

12.5 സെ.മീ മുതൽ 14 സെ.മീ വരെ നീളാം കാണും. മുകൾ വശം തവിട്ടുകലർന്ന കറുപ്പുനിറം. അടിവശം നരച്ചതാണ്.
പൂവനും പിടയും കാഴ്ചയിൽ ഒരുപോലെയാണ്.


</doc>
<doc id="267780" url="https://ml.wikipedia.org/wiki?curid=267780" title="പി.വി. വിവേകാനന്ദ്">
പി.വി. വിവേകാനന്ദ്

മദ്ധ്യപൂർവ്വദേശത്തെ പ്രമുഖ മാധ്യമപ്രവർത്തകനായിരുന്നു മലയാളിയായ പി.വി. വിവേകാനന്ദ്.<ref name='Emirates24/7'>Senior UAE-based journalist dies at age 61 - Emirates 24/7</ref>മൂന്നരദശാബ്ദക്കാലം ഗൾഫ് മേഖലയിലെ മാധ്യമരംഗത്തും സാമൂഹിക-സാംസ്കാരികരംഗങ്ങളിലും സജീവസാന്നിധ്യമായിരുന്നു അദ്ദേഹം. അമ്മാനിൽ ജോർദാൻ ടൈംസിന്റെയും ഷാർജയിൽ ഗൾഫ് ടുഡേയുടെയും മുഖ്യ പത്രാധിപരായിരുന്ന അദ്ദേഹം, ഗൾഫിൽ മുഖ്യപത്രാധിപ സ്ഥാനത്തെത്തുന്ന ആദ്യ മലയാളിയാണു്.
പുതുക്കുടി വലിയവീട്ടിൽ രാമൻകുട്ടിയുടെയും നാണിയുടേയും പുത്രനായി 1952ൽ മലപ്പുറം ജില്ലയിലെ കോട്ടക്കൽ ജനിച്ചു. പാലക്കാട് ജില്ലയിലെ ഒറ്റപ്പാലത്താണ് വളർന്നത്.



</doc>
<doc id="267793" url="https://ml.wikipedia.org/wiki?curid=267793" title="റ്റ">
റ്റ

ഉച്ചാരണത്തിൽ ഺവർഗ്ഗത്തിലെ ഖരമായ വർത്സ്യമായ 'ട'കാരത്തിന്റെ ഇരട്ടിപ്പായ കൂട്ടക്ഷരമാണ് റ്റ. രൂപവിജ്ഞാനം പ്രകാരം റ-യുടെ ഇരട്ടിപ്പായി കണക്കാക്കുന്നതുകൊണ്ട് ഇതിനെ രണ്ട് 'റ' ഉപയോഗിച്ച് എഴുതുന്നു. 'ള്ള' എന്ന കൂട്ടക്ഷരം പോലെ, 'ററ' എന്ന് രണ്ട് 'റ' ചേർത്തെഴുതിയാണ് മുൻകാലങ്ങളിൽ 'റ്റ' സൂചിപ്പിച്ചിരുന്നത്. ഇത് രണ്ട് 'റ' ("ṟaṟa") ആയിട്ടാണോ, 'റ്റ' ("ṯṯa") ആയിട്ടാണോ വായിക്കേണ്ടത് എന്ന്, സന്ദർഭമനുസരിച്ച് മനസ്സിലാക്കാമെന്നതിനാൽ ഈ രീതി ആശയക്കുഴപ്പമുണ്ടാക്കിയിരുന്നില്ല. എന്നാൽ മലയാളികൾക്ക് പരിചയക്കുറവുള്ള വിദേശഭാഷാപദങ്ങളിലെ ഇത്തരം തുടർച്ചകൾ സൂചിപ്പിക്കുന്നതിന് (ഉദാഹരണം: ബാറ്ററി, ജനറേറ്റർ) റ്റ-യുടെ ലിപിക്ക് 1950-നോടടുപ്പിച്ച് മാറ്റം സംഭവിച്ചു. 'റ്റ' എന്ന് അടിയിലും മുകളിലുമായി റ എഴുതുന്ന രീതിയാണ് ഇന്ന് പ്രചാരത്തിലുള്ളത്.


</doc>
<doc id="267818" url="https://ml.wikipedia.org/wiki?curid=267818" title="താര (ചലച്ചിത്രം)">
താര (ചലച്ചിത്രം)

എക്സൽ പ്രൊഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് താര. ഈചിത്രം 1970 ഡിസംബർ 18-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="267823" url="https://ml.wikipedia.org/wiki?curid=267823" title="അവനു കിട്ടിയ നിധി">
അവനു കിട്ടിയ നിധി

കുട്ടനാടിന്റെ കഥാകാരനെന്ന് അറിപ്പെടുന്ന സാഹിത്യകാരനായ തകഴി ശിവശങ്കരപ്പിള്ളയുടെ ഒരു ചെറുകഥയാണ് അവനു കിട്ടിയ നിധി. തകഴിയുടെ മറ്റു കഥകളിലെപോലെ തന്നെ കുട്ടനാട്ടിലെ കർഷകൻറെ ജീവിതവും അവൻ അനുഭവിക്കേണ്ടി വരുന്ന കഷ്ടപ്പാടുകളും ഈ ചെറുകഥയിലും പറയുന്നു. തേവൻ എന്ന പുലയന്റെ ജീവിതമാണ് കഥയുടെ പ്രമേയം. കടുത്രക്കൈമൾ എന്ന ജന്മിയുടെ ആദ്യത്തെ അടിയാനാണു തേവപ്പുലയൻ. അയാളുടെ അഞ്ചുപറ നിലം പതിനായിരംപറയാക്കി ഉയുയർത്തിയത് തേവപ്പുലയന്റെ അധ്വാനമാണ്. എന്നാൽ തേവനുലഭിക്കുന്നത് അവഗണനകൾ മാത്രമാണ്. അവന്റെ കണ്ണുനീർ കാണാൻ അവന്റെ ജന്മിക്ക് സാധിക്കുന്നില്ല. വാർധക്യത്തിൽ തേവവൻ അന്ധനായിത്തീരുന്നു. തേവൻറെ ജീവിതം ഒരു കുട്ടനാടൻ കർഷകൻറെ ജീവിതം തന്നെയാണ്. തേവൻറെ അവസാനകാലം കുട്ടനാടൻ കർഷകരുടെ അവസാനകാലമാണ് സൂചിപ്പിക്കുന്നത്. ഇത്രയെക്കെ കഷ്ടപ്പാടുകൾ അനുഭവിക്കേണ്ടി വരുന്നുണ്ടെങ്കിലും അവർ മുതലാളികളോട് സ്നേഹവും കൂറും ഉള്ളവരായിരിക്കും എന്ന് കഥയുടെ അവസാനം നമുക്കു ബേധ്യമാവുന്നു. പഴയ ജന്മിയുടെ മരണശേഷം അയാളുടെ മകൻ അധികാരം ഏൽക്കുന്നു. അയാൾ കൃഷി നിർത്തുകയും ഭുമി വേറെ ആളുകളെ പാട്ടത്തിനേൽപ്പിക്കയും ചെയ്യുന്നു. അയാൾ തന്റെ കുടിയാന്മാരെയും പിരിച്ചുവിട്ടു. തേവൻറെ മകൻ ഒരു രോഗിയാണ്. അതുമൂലം ആ കുടുംബം പട്ടിണിയാകുന്നു. അവസാനം ഒരു രഹസ്യത്തിന്റെ ചുരുളഴിയുന്നതോടെ കഥ അവസാനിക്കുന്നു. ആ രഹസ്യമെന്തെന്നാൽ തേവപ്പുലയന് ഒരു നിധി കിട്ടി. എന്നാൽ ജന്മി രക്ഷപെടട്ടെ എന്ന് കരുതി അത് അവൻ ജന്മിക്ക് നൽകി. എന്നാൽ അതിന്റെ നന്ദി പോലും അവർ കാണിക്കുന്നില്ല. ഒരു കുടിയാൻ അവന്റെ അവസാനംവരെ ജന്മിയോട് സ്നേഹവും കൂറും ഉള്ളനായിരിക്കുമെന്നും എന്നാൽ അവന് അവഗണനകൾ മാത്രമായിരിക്കും ലഭിക്കുക എന്നും ഈ കഥ ഓർമ്മിപ്പിക്കുന്നു.

</doc>
<doc id="267828" url="https://ml.wikipedia.org/wiki?curid=267828" title="ഗൂഗിൾ നെക്സസ് 5">
ഗൂഗിൾ നെക്സസ് 5

ആൻഡ്രോയിഡ് ഓപ്പറേറ്റിംഗ് സിസ്റ്റം അടിസ്ഥാനമാക്കി ഗൂഗിൾ പുറത്തിറക്കിയ ഒരു സ്മാർട്ട് ഫോൺ ആണ്‌ നെക്സസ് 5. ഗൂഗിളിനു വേണ്ടി എൽ. ജി. ഇലക്ടോണിക്സ് നിർമ്മിക്കുന്ന ഈ സ്മാർട്ട് ഫോൺ 2013 ഒൿടോബർ 31 മുതൽ ലഭ്യമായിത്തുടങ്ങി. ആൻഡ്രൊയിഡിന്റെ 4.4 പതിപ്പായ കിറ്റ്കാറ്റ് ഉപയോഗിക്കുന്ന ആദ്യത്തെ ഫോണാണിത്.

ഈ ഫോണിന്റെ പുറംഭാഗം നെക്സസ് 7 ലെ പോലെ പോളികാർബണേറ്റുകൊണ്ടാണ് നിർമ്മിച്ചിട്ടുള്ളത്. തൊട്ടുമുൻപത്തെ പതിപ്പിൽ പുറംഭാഗം ഗ്ലാസ് കൊണ്ടാണ് നിർമ്മിച്ചിരുന്നത്. നെക്സസ് 5 ഉയർന്ന നിരക്കിലുള്ള ഡാറ്റ കൈമാറ്റത്തിനു ശേഷിയുള്ള എൽ. ടി. ഇ (4G LTE) സാങ്കേതികവിദ്യ പിന്തുണക്കുന്ന ഫോണാണ്. ഗൂഗിളിന്റെ ഈ ഫോണിലും മെമ്മറി കാർഡ് ഇടാനുള്ള സൗകര്യമില്ല.


</doc>
<doc id="267841" url="https://ml.wikipedia.org/wiki?curid=267841" title="ശബ്ദങ്ങൾ (നോവൽ)">
ശബ്ദങ്ങൾ (നോവൽ)

മലയാള സാഹിത്യകാരനായ വൈക്കം മുഹമ്മദ് ബഷീർ എഴുതിയ നോവലാണ് ശബ്ദങ്ങൾ. 1947ലാണ് അദ്ദേഹം ഈ നോവൽ രചിച്ചത്. യുദ്ധം, അനാഥത്വം, രോഗം, വിശപ്പ്, വ്യഭിചാരം തുടങ്ങിയ വിഷയങ്ങൾ ചർച്ച ചെയ്യുന്ന ഈ നോവൽ ഒരു സൈനികനും എഴുത്തുകാരനും തമ്മിലുള്ള സംഭാഷണത്തിൻറെ രൂപത്തിലാണ് രചിച്ചിരിക്കുന്നത്. സൈനികൻ എഴുത്തുകാരനെ സമീപിച്ച് തൻറെ ജീവിതകഥ പറയുന്നു. എഴുത്തുകാരൻ അതെല്ലാം കുരിച്ചെടുക്കുകയും സൈനികനോട് സംശയങ്ങൾ ചോദിക്കുകയും ചെയ്യുന്നു. അതോടൊപ്പം അദ്ദേഹം സൈനികൻറെ ചോദ്യങ്ങൾക്ക് മറുപടി പറയുകയും ചെയ്യുന്നു. ഈ നോവലിന് അശ്ലീലമാണെന്ന പേരിൽ ധാരാളം എതിർപ്പുകൾ നേരിടേണ്ടിവന്നിരുന്നു.

നാൽക്കവലയിൽ ആരോ ഉപേക്ഷിച്ചുപോയ ഒരു കുഞ്ഞിനെ ഒരു പൂജാരി ദത്തെടുക്കുന്നു. കുഞ്ഞ് മുതിർന്നപ്പോൾ സൈന്യത്തിൽ ചേർന്ന് രണ്ടാം ലോകമഹായുദ്ധത്തിൽ പങ്കെടുക്കുന്നു. സിഫിലിസ് രോഗവുമായാണ് മിക്ക സൈനികരും യുദ്ധത്തിൽ നിന്ന് തിരിച്ചെത്തിയത്. എന്നാൽ ഈ സൈനികന് ആ ദുര്യോഗമുണ്ടായില്ല. സൈനികന് അയാളുടെ ധീരത സമാധാനകാലത്ത് ഉപജീവനം കണ്ടെത്താൻ തുണയാകുന്നു. ലൈംഗികതയെപ്പറ്റിയുള്ള അയാളുടെ ജിഝ്ഞാസയും മറ്റൊരാളുടെ ചതിയും അയാളെ മദ്യലഹരിയിൽ ആദ്യമായി സ്വവർഗ്ഗരതിയിലേയ്ക്ക് നയിക്കുന്നു. അതിലൂടെ അയാൾ രോഗിയാകുന്നു. 


</doc>
<doc id="267842" url="https://ml.wikipedia.org/wiki?curid=267842" title="തുറക്കാത്ത വാതിൽ">
തുറക്കാത്ത വാതിൽ

സഞ്ജയ് പ്രൊഡക്ഷൻസിന്റെ ബാനറിൽ എ. രഘുനാഥ് നിർമിച്ച മലയാളചലച്ചിത്രമാണ് തുറക്കാത്ത വാതിൽ. സുദർശൻ ടാക്കി ഡിസ്ട്രിബ്യൂട്ടേസ് വിതരണം ചെയ്ത ഈ ചിത്രം 1970 ഓഗസ്റ്റ് 15-ന് കേരളത്തിൽ പ്രദർശനം തുടങ്ങി.



തുറക്കാത്ത വാതിൽ 1970


</doc>
<doc id="267846" url="https://ml.wikipedia.org/wiki?curid=267846" title="കൈനകരി">
കൈനകരി

ആലപ്പുഴ ജില്ലയുടെ ആസ്ഥാനമായ ആലപ്പുഴ പട്ടണത്തിൽ നിന്ന് എട്ടു കിലോ മീറ്റർ കിഴക്കു ഭാഗത്തായി പമ്പയാറിന്റെ വേമ്പനാട്ടുകായലിന്റേയും വശങ്ങളിലായി സ്ഥിതി ചെയ്യുന്ന ഒരു കൊച്ചു ഗ്രാമമാണ് കൈനകരി. സഹസ്രാബ്ദങ്ങൾക്ക് മുൻപ് കടൽ ഇറങ്ങി കരയായ പ്രദേശമാണിതെന്ന് പറയപ്പെടുന്നു. ആലപ്പുഴ ജില്ലയിൽ കുട്ടനാട് താലൂക്കിൽ സ്ഥിതി ചെയ്യുന്ന ഈ പുഞ്ചവയലുകളുടെ ഗ്രാമത്തിന്റെ പിറവിയെപ്പറ്റി പറയുന്ന പുരാണങ്ങളേറെയാണ്. കേരളത്തിന്റെ തീരപ്രദേശത്ത് പൂർണ്ണമായും പമ്പയാൽ ചുറ്റപ്പെട്ടുകിടക്കുന്ന ചെറുതുരുത്തുകളുടെ ഒരു സമാഹാരമാണ് കൈനകരി . ജലാശയങ്ങൾക്ക് ചുറ്റും ബണ്ടുനിർമ്മിച്ച് വെള്ളം വറ്റിച്ചു കൃഷി ചെയ്യുന്ന കുട്ടനാടൻ ശൈലിയുടെ പ്രതീകമാണ് കൈനകരി . പഞ്ചായത്തിന്റെ ആകെ വിസ്തൃതിയുടെ 59.87 ശതമാനവും ജലാശയങ്ങളാണ്. വേമ്പനാട് കായലും പമ്പാനദിയുമാണ് പ്രധാന ജലാശയങ്ങൾ.നിരവധി ചെറുതോടുകളും ചെറുതടാകങ്ങളും ഈ പഞ്ചായത്തിന്റെ പ്രത്യേകതയാണ്. കായൽ നിലങ്ങളിലെ ചെളിമണ്ണ് വളക്കൂറുള്ളതാണ്. പുരാതനമായ പുണ്യക്ഷേത്രങ്ങളും വിശുദ്ധ ക്രൈസ്തവ ദേവാലയങ്ങളും ഈ പഞ്ചായത്തിലുണ്ട്.

കുട്ടനാടൻ പ്രദേശം മുഴുവൻ വനമായിരുന്നുവെന്നും, തീയിൽപ്പെട്ട് വനം നശിച്ചുവെന്നും. ചുട്ടനാട് പിന്നീട് കുട്ടനാട് എന്ന പേരിലറിയപ്പെട്ടുവെന്നും പറയപ്പെടുന്നു. ഇവിടുത്തെ കരിനിലങ്ങളിൽ ഇപ്പോഴും വനവിഭവങ്ങളുടെ അവശിഷ്ടം കാണപ്പെടുന്നുവെന്നത് ഇതിന് ഊന്നൽ നൽകുന്നു. 

കേരളത്തിന്റെ അന്നദാതാവായി കീർത്തികേട്ട കുട്ടനാട്ടിലെ പൊന്നുവിളയുന്ന വയൽപ്പാടങ്ങളെ അധികരിച്ച് കൂട്ടനാടൻ പ്രദേശത്തെ 18 കരികളായി അറിയപ്പെട്ടിരുന്നു. ഈ കരികളത്രയും ചെമ്പകശ്ശേരി രാജാവിന്റെ അധീനതയിലുള്ളതായിരുന്നു. ഓരോ കരിയിലുംപെടുന്ന പാടങ്ങളിലെ കൃഷിപ്പണികൾക്ക് മേൽനോട്ടം നൽകിയിരുന്ന തലപ്പുലയൻമാരുണ്ടായിരുന്നു. ഞാറ്റുവേലക്കാലത്ത് വിത്ത് വിതയ്ക്കാനും ചക്രം ചവിട്ടി വെള്ളം പറ്റിക്കാനും കളപറിക്കാനും കൊയ്യാനും മെതിക്കാനുമൊക്കെയുള്ള നിശ്ചയങ്ങളറിയിച്ചിരുന്ന ഈ തലപ്പൂലയന്മാരുടെ പേരു ചേർത്തു പിന്നീട് ഈ കരികൾ അറിയപ്പെട്ടു തുടങ്ങി. അങ്ങനെയറിയപ്പെട്ട ഒരു കരിയാണ് ഈ കൈനകരിയും. ഈ ദേശത്തെ വയൽപ്പണികൾക്ക് നേതൃത്വം കൊടുത്തിരുന്നത് ‘കനകൻ’ എന്ന ആൾ ആയിരുന്നുവെന്നും അദ്ദേഹത്തിന്റെ പേരുപറഞ്ഞ് ‘കനകന്റെ കരി’ എന്നുള്ളത് ലോപിച്ചാണ് ‘കൈനക്കരി’ യുണ്ടായത് എന്നും വിശ്വസിച്ചുപോരുന്നു. ഈ പഞ്ചായത്തിൽ ഇന്നുള്ള ‘കനകാശേരി’ എന്ന പാടശേഖരം ഇതിന് ഊന്നൽ നൽകുന്നു. അതുപോലെ ‘ചേന്നന്റെ’ കരിയാണ് ‘ചേന്നംകരി’ എന്നറിയപ്പെടുന്നതെന്നും ചരിത്രരേഖകളിൽ കാണുന്നു. 






നെല്ലാണ്‌ ഏറ്റവും കൂടുതൽ കൃഷിചെയ്യപ്പെടുന്ന ധാന്യം. ഭൂമിശാസ്ത്രപരമായ പ്രത്യേകത നെൽകൃഷിക്ക് അനുയോജ്യമാണ്‌. വിരിപ്പൂ (മേയ്-സെപ്റ്റംബർ), പുഞ്ച (നവംബർ-മാർച്ച്) എന്നിങ്ങനെ രണ്ട് തവണ കൃഷി ഇറക്കുന്നു. കൃഷിയിടങ്ങളേ ചെറിയ പാടശേഖരങ്ങളായി തിരിച്ആണ് കൃഷി ചെയ്യുന്നത്.വിളവ് സാധാരണയായി 3.3 ടൺ/ഹെക്റ്റർ ആണ്‌. ഇത് സംസ്ഥാനശരാശരിയായ 2 ടന്ൺ/ഹെക്റ്ററിനേക്കാൾ വളരെയധികമാണ്. 
ഇവിടുത്തെ കാലാവസ്ഥ കൃഷിക്ക് വളരെ നല്ലതാണു. ... ഊഷ്മാവ് 22 നും 34 നും ഇടക്കാണ്‌ (ഡിഗ്രി സെൽഷ്യസ്) ഏറ്റവും ചൂട് കൂടുതൽ അനുഭവപ്പെടുന്നത് ഒക്ടോബർ മുതൽ ഏപ്രിൽ വരെയാണ്‌. ജൂൺ മുതൽ ജൂലൈ വരെയുള്ള കാലം മഴ ലഭിക്കുന്നു. ജൂൺ മുതലാരംഭിക്കുന്ന തെക്കുപടിഞ്ഞാറൻ മൺസൂൺ കാലം മഴകൊണ്ട് കേരളത്തിലെ ഏത് ഗ്രാമത്തേയുമെന്നപോലെ കൈനകരിയെയും അനുഗ്രഹിക്കുന്നു. പിന്നീടുണ്ടാകുന്ന മഴ വടക്കുകിഴക്കൻ മൺസൂണിലാണ്‌ ലഭിക്കുന്നത്
കൃഷിക്കു പുറമേ വിനോദസഞ്ചാരത്തിൽ നിന്നും കൈനകരിക്ക് വരുമാനം ലഭിക്കുന്നു. നെൽ വയലുകളും തെങ്ങിൻ തോപ്പുകളും കൊണ്ട് സമൃദ്ധമാണ് ഇവിടം. ഇഴപിരിയുന്ന ജലപാതകളും കനാലുകളും ഇവിടത്തെ കൃഷിഭൂമികൾക്ക് ജലം എത്തിക്കുന്നു. കൈനകാരിയുടെ സന്തുലിതമായ മദ്ധ്യരേഖാ കാലാവസ്ഥ ചെടികളുടെയും മരങ്ങളുടെയും വളർച്ചയ്ക്ക് അനുയോജ്യമാണ്


SNDP.HSS കുട്ടമംഗലം

St Mary's Boys High school കൈനകരി

Holy Family GHS കൈനകരി 

Little Flower Convent School കൈനകരി 

KE Carmel Public School കൈനകരി 

Government LP School, തോട്ടുവാത്ത കൈനകരി

കൃഷിയാണ് ഇവിടുത്തെ ജനങ്ങളുടെ പ്രധാന വരുമാനോപാധി. ഇതിനു പുറമേ കാലി വളർത്തലും, മൽസ്യബന്ധനവും ഒരു വരുമാനമാർഗ്ഗമാണ്. നെല്ല്‌,കമുഗ്,വഴ,മാവ് പച്ചക്കറികൾ, പുഷ്പങ്ങൾ, തെങ്ങ്. മരുന്നുചെടികൾ,വാനില മുതലായവയും ചില കർഷകർ കൃഷിചെയ്തു വരുന്നു. 
കൈനകരി യിലെ ന്യൂ ഹൗസ്  ബോട്ട്  ടെർമിനലും പള്ളാത്തുരുത്തി ഹൗസ്  ബോട്ട്  ടെർമിനലും. വേമ്പനാട്ട് കായലും ഹൗസ്‌ബോട്ടുകളും വിനോദസഞ്ചാരികളെ ആകർഷിക്കുന്നു.



</doc>
<doc id="267857" url="https://ml.wikipedia.org/wiki?curid=267857" title="ക്രിസ്തുഭാഗവതം മഹാകാവ്യം">
ക്രിസ്തുഭാഗവതം മഹാകാവ്യം

മഹാകവി പ്രൊഫസർ പി.സി. ദേവസ്യ സംസ്കൃതഭാഷയിൽ രചിച്ച മഹാകാവ്യമാണ് ക്രിസ്തുഭാഗവതം (). യേശുക്രിസ്തുവിന്റെ ജീവിതചരിത്രത്തെ ആധാരമാക്കി രചിച്ച ഈ മഹാകാവ്യത്തിന് 1980ൽ മികച്ച സംസ്കൃത ഗ്രന്ഥത്തിനുള്ള കേന്ദ്രസാഹിത്യഅക്കാദമി പുരസ്കാരം ലഭിച്ചു.


</doc>
<doc id="267873" url="https://ml.wikipedia.org/wiki?curid=267873" title="സാംഭർ തടാകം">
സാംഭർ തടാകം

ഇന്ത്യയിലെ, കരയാൽ ചുറ്റപ്പെട്ട ഏറ്റവും വലിയ ഉപ്പ് തടാകമാണ് സാംഭർ തടാകം. രാജസ്ഥാനിലെ ജയ്പൂർ നഗരത്തിൽ നിന്നും തെക്ക്പടിഞ്ഞാറ് ദിശയിൽ 96 കിലോമീറ്റർ ദൂരെ സ്ഥിതി ചെയ്യുന്നു. 1990-ൽ റാംസർ ഉടമ്പടി പ്രകാരം ഇത് അന്താരാഷ്ട്രപ്രാധാന്യമുള്ള തണ്ണീർത്തടമായി പ്രഖ്യാപിക്കപ്പെട്ടു.

അരാവലി മലനിരകൾക്കിടയിൽ നാഗൗർ, ജയ്പൂർ ജില്ലകളിലായി വ്യാപിച്ചു കിടക്കുന്ന സംഭാർ തടാകത്തിന് അജ്മീർ ജില്ലയുമായും അതിരുണ്ട്. ദീർഘവൃത്താകൃതിയിൽ 35.5 കിലോമീറ്റർ നീളവും 96 കിലോമീറ്റർ ചുറ്റളവും ഉണ്ട്. കാലാവസ്ഥയനുസരിച്ച് വീതി 3 കിലോമീറ്റർ മുതൽ 11 കിലോമീറ്റർ വരെയും വിസ്തീർണ്ണം 190 മുതൽ 230 ചതുരശ്രകിലോമീറ്റർ വരെയും ആകാറുണ്ട്. വരൾച്ച കാലത്ത് 60 സെന്റിമീറ്ററും മൺസൂൺ കഴിയുമ്പോൾ 3 മീറ്ററും ആഴമുണ്ടാകും. വേനൽകാലത്ത് 40° സെൽഷ്യസും ശൈത്യകാലത്ത് 11° സെൽഷ്യസും ആണ് ശരാശരി താപമാനം.

5.1 കിലോമീറ്റർ നീളമുള്ള അണക്കെട്ട് ഈ തടാകത്തെ രണ്ടായി വിഭജിക്കുന്നു. ജലത്തിന്റെ ലവണാംശം ഒരു പ്രത്യേക പരിധിക്ക് മേലെയാകുമ്പോൾ പടിഞ്ഞാറ് ഭാഗത്തു നിന്നും കിഴക്ക് ഭാഗത്തേക്ക് വെള്ളം അണതുറന്ന് ഒഴുക്കി വിടുന്നു. 

ഇന്ത്യയിലെ ഏറ്റവും വലിയ ഉപ്പ് തടാകമാണ് സാംഭർ. തടാകത്തിന് കിഴക്ക് ഭാഗത്തായി ഏകദേശം 80 ചതുരശ്ര കിലോമീറ്റർ വിസ്തൃതിയിൽ ആയിരത്തോളം വർഷമായി ഉപ്പ് ഉല്പാദിപ്പിക്കപ്പെടുന്ന ഉപ്പളങ്ങൾ സ്ഥിതി ചെയ്യുന്നു. ഇതിന് കിഴക്കു ഭാഗത്തായി ഇവിടെ നിന്നും സംഭാർ ലേക്ക് സിറ്റി വരെ ഉപ്പ് സംഭരിച്ച് കൊണ്ടുപോകുവാനായി ബ്രിട്ടീഷുകാർ നിർമ്മിച്ച തീവണ്ടിപ്പാതയുമുണ്ട്. 
സാംഭർ തടാകത്തിലെ ഉപ്പളങ്ങളുടെ നിയന്ത്രണം തദ്ദേശവാസികളിൽ നിന്നും പല കാലഘട്ടങ്ങളിലായി രജപുത്രരും, മുഗളരും പിന്നീട് ബ്രിട്ടീഷുകാരും ഏറ്റെടുത്തിരുന്നു. രാജസ്ഥാൻ സംസ്ഥാനസർക്കാരും കേന്ദ്രവും തമ്മിൽ ഉണ്ടായ ധാരണയുടെ ഫലമായി ഹിന്ദുസ്ഥാൻ സാൾട്ട്സ് ലിമിറ്റഡിന്റെയും സംസ്ഥാന സർക്കാരിന്റെയും സംയുക്ത സംരംഭമായ സാംഭർ സാൾട്ട്സ് ലിമിറ്റഡ് എന്ന സ്ഥാപനമാണ് 1960 മുതൽക്ക് ഉപ്പ് ഉല്പാദനം പ്രധാനമായും നിയന്ത്രിക്കുന്നത്. പ്രതിവർഷം 210,000 ടൺ ഉപ്പ് ഇവിടെ നിർമ്മിക്കപ്പെടുന്നു. ഇത് രാജ്യത്തെ ആകെ ഉല്പാദനത്തിന്റെ 3 ശതമാനമാണ്. വർധിച്ച തോതിലുള്ള അനധികൃത ഉപ്പ് നിർമ്മാണവും ഈ മേഖലയിലുണ്ട്.




</doc>
<doc id="267877" url="https://ml.wikipedia.org/wiki?curid=267877" title="സിന്ദാ ഭാഗ്">
സിന്ദാ ഭാഗ്

അഞ്ച് ദശാബ്ദങ്ങൾക്കുശേഷം പാകിസ്താനിൽ നിന്നും ഓസ്കാർ പുരസ്കാരത്തിന് നാമനിർദ്ദേശം ചെയ്യപ്പെട്ട ചിത്രമാണ് സിന്ദാ ഭാഗ്. പാകിസ്താനിലെ പുതുതലമുറ സിനിമാ പ്രവർത്തകരായ മീനു ഗൌർ, ഫർജാദ് നബി എന്നീ ഇരട്ട സംവിധായകരാണ് ചിത്രത്തിനു പിന്നിൽ പ്രവർത്തിച്ചത്. 
ലാഹോറിന്റെ പശ്ചാത്തലത്തിൽ ഒരുപറ്റം ചെറുപ്പക്കാർ നേരിടുന്ന അപ്രതീക്ഷിതമായ ജീവിത വഴിത്തിരുവുകളെ ആവിഷ്കരിക്കുകയാണ് ചിത്രം. ഹിന്ദി നടൻ നസറുദീൻ ഷായും ഈ ചിത്രത്തിൽ അഭിയിക്കുന്നുണ്ട്.


</doc>
<doc id="267880" url="https://ml.wikipedia.org/wiki?curid=267880" title="ബേണിങ് ബുഷ്">
ബേണിങ് ബുഷ്

പോളിഷ് സംവിധായിക ആഗ്‌നിസ്‌ക ഹോളണ്ടിന്റെ ഡോക്യുമെൻററി ചിത്രമാണ് ബേണിങ് ബുഷ്. ഈ ചിത്രത്തിന് മൂന്ന് ഭാഗങ്ങളുണ്ട്.
സോവിയറ്റ് യൂണിയന്റെ ചെക്കോസ്ലോവാക്യൻ അധിനിവേശത്തിൽ പ്രതിഷേധിച്ച് സ്വയം അഗ്നിക്കിരയായ പ്രാഗ് ചരിത്രവിദ്യാർഥി ജാൻ പലാച്ചിന്റെ സംഭവ കഥയാണ് ബേണിങ് ബുഷ് എന്ന ഡോക്കുമെന്ററി ചിത്രം പറയുന്നത്. 



</doc>
<doc id="267884" url="https://ml.wikipedia.org/wiki?curid=267884" title="ക്രിസ് ഹാനി">
ക്രിസ് ഹാനി

ദക്ഷിണാഫ്രിക്കൻ കമ്മ്യൂണിസ്റ്റ് പാർട്ടിയുടെ നേതാവായിരുന്നു ക്രിസ് ഹാനി എന്ന മാർട്ടിൻ തെംബിസ്ലേ ഹാനി(28 ജൂൺ 1942 – 10 ഏപ്രിൽ 1993). ആഫ്രിക്കൻ നാഷണഷൽ കോൺഗ്രസ്സിന്റെ സായുധവിഭാഗത്തിന്റെ തലവൻ കൂടിയായിരുന്നു ക്രിസ്. അപ്പാർത്തീഡ് നിയമവ്യവസ്ഥക്കെതിരേ ശക്തമായ പ്രക്ഷോഭം സംഘടിപ്പിച്ചിരുന്നവരിൽ പ്രധാനിയായിരുന്നു ഹാനി. 1993 ഏപ്രിൽ 10 ന് ക്രിസ് ഹാനി വധിക്കപ്പെട്ടു.

1954 ൽ സ്കൂൾ വിദ്യാഭ്യാസ കാലത്താണ് വംശീയവിവേചനത്തിന്റെ ദുരവസ്ഥകൾ ഹാനി മനസ്സിലാക്കിതുടങ്ങിയത്. വിദേശികളായ വെള്ളക്കാരൻ നടപ്പാക്കുന്ന നിയമങ്ങൾ സ്വദേശികൾ അനുസരിക്കേണ്ടി വരുന്ന വ്യവസ്ഥിതിയിൽ ഹാനി കുപിതനായിരുന്നു. 1956 ൽ ആഫ്രിക്കൻ നാഷണൽ കോൺഗ്രസ്സിൽ ചേർന്നു പ്രവർത്തിക്കാൻ തുടങ്ങി. 1957 ൽ ആഫ്രിക്കൻ നാഷണൽ കോൺഗ്രസ്സിന്റെ യുവജനവിഭാഗമായ യൂത്ത് ലീഗിൽ അംഗമായി. ഫോർട്ട് ഹാരെ സർവ്വകലാശാലയിൽവെച്ചാണ് മാർക്സിസത്തെ അടുത്തറിയാൻ തുടങ്ങിയത്. മാർക്സിസം പഠിച്ചതിലൂടെ വംശവിവേചനത്തെ ആഴത്തിൽ മനസ്സിലാക്കാൻ ഹാനിക്കു കഴിഞ്ഞു.
1942 ജൂൺ 28ന് ദക്ഷിണാഫ്രിക്കയിലെ ട്രാൻസ്കി എന്ന ചെറു ഗ്രാമത്തിലാണ് ഹാനി ജനിച്ചത്. ട്രാൻസ്വാളിലെ ഒരു ഖനിതൊഴിലാളിയായിരുന്നു ഹാനിയുടെ പിതാവ് ഗിൽബർട്ട്. ആറുമക്കളിൽ അഞ്ചാമനായിരുന്നു ക്രിസ് ഹാനി. നിരക്ഷരയായിരുന്ന ഒരു കുടുംബിനിയായിരുന്നു മാതാവ് മേരി ഹാനി. മൂന്നു സഹോദരങ്ങൾ കടുത്ത ദാരിദ്ര്യത്താൽ മരണമടഞ്ഞിരുന്നു. ലവ്ഡേൽ സ്കൂളിലും, മോഡേൺ സ്കൂളിലുമായിട്ടായിരുന്നു പ്രാഥമിക വിദ്യാഭ്യാസം. ഇംഗ്ലീഷ് സാഹിത്യം പഠിക്കാൻ ഹാനി ഫോർട്ട് ഹയർ സർവ്വകലാശാലയിൽ ചേർന്നു. പുറത്തുള്ള വർണ്ണവെറിയൊന്നും കടന്നിട്ടില്ലാത്ത ഒരു കോളേജായിരുന്നു ഫോർട്ട് ഹയർ. മാർക്സിസ്റ്റ് ആശയങ്ങൾ ഹാനി അടുത്തറിയുന്നത് ഈ സർവ്വകലാശാലാ ജീവിതത്തിൽവെച്ചാണ്.

തന്റെ പതിനഞ്ചാം വയസ്സിലാണ് ഹാനി അഫ്രിക്കൻ നാഷണൽ കോൺഗ്രസ്സിന്റെ യുവജനവിഭാഗത്തിൽ അംഗമായി ചേരുന്നത്. കുപ്രസിദ്ധമായ ബന്ദു എഡ്യുക്കേഷൻ നിയമത്തിനെതിരേ സമരം നയിച്ചുകൊണ്ടാണ് ഹാനിയുടെ രാഷ്ട്രീയ ജീവിതം ആരംഭിക്കുന്നത്. ബിരുദ പഠനത്തിനുശേഷം, ആഫ്രിക്കൻ നാഷണൽ കോൺഗ്രസ്സിന്റെ സായുധവിഭാഗത്തിൽ ഹാനി അംഗമായി. 1963 ൽ കമ്മ്യൂണിസ്റ്റ് നിരോധനത്തെത്തുടർന്ന് അറസ്റ്റിലാവുകയും, ലെസിതോയിലേക്ക് നാടുകടത്തപ്പെടുകയും ചെയ്തു.

റഷ്യയിൽ നിന്നും ഹാനി സൈനികപരിശീലനം നേടി. റൊഡേഷ്യൻ ബുഷ് യുദ്ധത്തിൽ ഹാനി പങ്കെടുത്തിരുന്നു. എം.കെയുടേയും സിംബാബ്വേ പീപ്പിൾസ് റെവല്യൂഷണറി ആർമിയുടേയും നേതൃത്വത്തിൽ നടന്ന സായുധമുന്നേറ്റങ്ങൾ എല്ലാം പരാജയങ്ങളായിരുന്നുവെങ്കിലും, ഹാനിയുടെ ധീരത ഏറെ ശ്രദ്ധിക്കപ്പെട്ടു. ദക്ഷിണാഫ്രിക്കയിൽ നടത്തേണ്ട ഗറില്ലാ മുന്നേറ്റങ്ങൾ ലെസോതോ ദ്വീപിൽ നിന്നും ഏകോപിപ്പിച്ചത് ഹാനിയായിരുന്നു. എതിരാളികളുടെ മുഖ്യലക്ഷ്യം ഹാനിയായി മാറി. അതോടെ, ഹാനി ആഫ്രിക്കൻ നാഷണൽ കോൺഗ്രസ്സിന്റെ സാംബിയ കേന്ദ്രത്തിലേക്ക് പ്രവർത്തനം മാറ്റി. ഈ സായുധവിഭാഗത്തിന്റെ തലവനെന്ന നിലയിൽ പാർട്ടിവിരുദ്ധ പ്രവർത്തനങ്ങളെ അടിച്ചമർത്തേണ്ടി വന്നിരുന്നുവെന്നാലും, എതിരാളികൾക്ക് നൽകുന്ന കടുത്ത പീഡനങ്ങളേയും മരണശിക്ഷയേയും ഹാനി അനുകൂലിച്ചിരുന്നില്ല.

1990 ൽ ആഫ്രിക്കൻ നാഷണൽ കോൺഗ്രസ്സിനേർപ്പെടുത്തിയിരുന്ന വിലക്ക് പിൻവലിച്ചതിനെതുടർന്ന് ഹാനി ദക്ഷിണാഫ്രിക്കയിലേക്ക് തിരിച്ചുവന്നു. 1991ൽ ദക്ഷിണാഫ്രിക്കൻ കമ്മ്യൂണിസ്റ്റ് പാർട്ടിയുടെ തലവനായി ചുമതലയേറ്റു.

1993 ഏപ്രിൽ 10 നാണ് ഹാനി വധിക്കപ്പെട്ടത്. ജാൻസുസ് വാലസ് എന്ന വെള്ളക്കാരനായിരുന്നു ഹാനിയെ വെടിവെച്ചു വീഴ്ത്തിയത്. ഡൗൺ പാർക്കിലെ തന്റെ വസതിക്കടുത്ത് കാറിൽ നിന്നിറങ്ങുമ്പോഴായിരുന്നു വാലസ്, ഹാനിയുമായി വാഗ്വാദത്തിലേർപ്പെടുകയും ഉടനടി വെടിയുതിർക്കുകയും ചെയ്തത്. സംഭവശേഷം,വാലസ് ഓടി രക്ഷപ്പെട്ടെങ്കിലും പിന്നീട് പോലീസ് അറസ്റ്റു ചെയ്തു. കൺസർവേറ്റീവ് പാർട്ടിയിൽ നിന്നുമുള്ള എം.പി.യും, സാമ്പത്തിക കാര്യ മന്ത്രിയുമായ ക്ലൈവ് ഡെർബി ലൂയിസിനേയും ഹാനിയുടെ വധവുമായി പോലീസ് അറസ്റ്റ്ചെയ്തു. കൊലയാളിയായ വാലസിന് തോക്ക് നൽകിയത് ഡെർബി ലൂയിസായിരുന്നു.


</doc>
<doc id="267887" url="https://ml.wikipedia.org/wiki?curid=267887" title="ലംബകം">
ലംബകം

രണ്ടുഭുജങ്ങൾ മാത്രം സമാന്തരങ്ങളായ ചതുർഭുജങ്ങളെ ലംബകങ്ങൾ എന്നു പറയുന്നു.


</doc>
<doc id="267892" url="https://ml.wikipedia.org/wiki?curid=267892" title="ട്രൈ അയഡോതൈറോനിൻ">
ട്രൈ അയഡോതൈറോനിൻ

തൈറോയ്ഡ് ഗ്രന്ഥിയിൽനിന്നു സ്രവിക്കുന്ന മൂന്ന് ഹോർമോണുകളിൽ ഒന്നാണ് ട്രൈ അയഡോതൈറോനിൻ (T).


</doc>
<doc id="267893" url="https://ml.wikipedia.org/wiki?curid=267893" title="തൈറോക്സിൻ">
തൈറോക്സിൻ

തൈറോയ്ഡ് ഗ്രന്ഥിയിൽനിന്നു സ്രവിക്കുന്ന മൂന്ന് ഹോർമോണുകളിൽ ഒന്നാണ് തൈറോക്സിൻ അഥവാ ടെട്രാ അയഡോതൈറോനിൻ (T).

കെൽഡാൽ എന്ന ശാസ്ത്രജ്ഞനാണ് 1919ൽ തൈറോക്സിൻ ആദ്യമായി വേർതിരിച്ചെടുത്തത്.


</doc>
<doc id="267903" url="https://ml.wikipedia.org/wiki?curid=267903" title="ചെവിയൻ നത്ത്">
ചെവിയൻ നത്ത്

ചെവിയൻ നത്തിന് ഇംഗ്ലീഷിൽ Indian Scops Owl എന്നും Collared Scops Owl എന്നും പേരുകളുണ്ട്. ശാസ്ത്രീയ നാമം "Otus bakkamoena" എന്നാണ്. ഏഷ്യയുടെ തെക്കുകിഴക്കുഭാഗങ്ങളിൽ അറേബ്യ തൊട്ട് ഇന്ത്യൻ ഉപഭൂഖണ്ഡം അടക്കം ഇന്തോനേഷ്യ വരെ കാണപ്പെടുന്ന ഒരു കാട്ടുപക്ഷിയാണിത്. നിറയെ മരങ്ങളുള്ള കാടുകളിൽ കാണുന്നു.

മരത്തിലെ പൊത്തുകളിൽ കൂടുണ്ടാക്കി മുട്ടയിടും. 3-5 വരെ മുട്ടകളാണ് ഇടുന്നത്. ഡിസംബർ മുതൽ മേയ് വരെയാണ് മുടയിടുന്ന കാലം. മുട്ട വിരിയാൻ 26 ദിവസം വേണം.
23-25 സെ.മീ നീളമുണ്ട്. ഇവയ്ക്ക് ഉയർന്നു നിൽക്കുന്ന ചെവിത്തൂവലുകളുണ്ട്. മുകൾ വശം ചാരനിറമോ തവിട്ടു നിറമോ ആണ്. മങ്ങിയ പുള്ളികളുണ്ട്. അടിവശം കണ്ണുകൾ തവിട്ടു നിറമാണ്. തെളിഞ്ഞ വരകളുമുണ്ട്. കഴുത്തിൽ നരച്ച വലയമുണ്ട്. ആണും പെണും ഒരു പോലെയാണ്. 

പുള്ളുനത്തിന്റെ നീണ്ടവാലും ചിറകുകളും പറക്കുന്ന രീതിയും ഷിക്രയുടേതു പോലാണ്. പ്രാണികളാണ് പ്രധാന ഭക്ഷണം.


</doc>
<doc id="267904" url="https://ml.wikipedia.org/wiki?curid=267904" title="നിംസോ-ഇന്ത്യൻ പ്രതിരോധം">
നിംസോ-ഇന്ത്യൻ പ്രതിരോധം

ചെസ്സിലെ പ്രതിരോധപരമായ ഒരു പ്രാരംഭനീക്കമാണ് നിംസോ-ഇന്ത്യൻ പ്രതിരോധം. ഇതിലെ പ്രാഥമികനീക്കങ്ങൾ താഴെ കൊടുത്തിരിക്കുന്ന രീതിയിലാണ്.

മറ്റൊരു നീക്കക്രമായ 1.c4 e6 2.Nc3 Nf6 3.d4 Bb4 എന്നതിലൂടെയും നിംസോ-ഇന്ത്യൻ പ്രതിരോധം സാധ്യമാണ്. ചെസ്സ് പ്രാരംഭനീക്കങ്ങളുടെ സർവ്വവിജ്ഞാനകോശത്തിൽ നിംസോ ഇന്ത്യന്റെ സ്ഥാനം E20–E59 എന്നിവയിലാണ്.

ഇരുപതാം നൂറ്റാണ്ടിന്റെ ആരംഭത്തിൽ ഈ പ്രാരംഭനീക്കത്തെ മാസ്റ്റർ ലെവൽ ചെസ്സ് തലത്തിലേക്ക് പരിചയപ്പെടുത്തിയ ഗ്രാൻറ്റ്മാസ്റ്ററായ ആരോൺ നിംസോവിറ്റ്സ്ച് ആണ് ഹൈപ്പർമോഡേൺ തലത്തിലുള്ള ഈ പ്രാരംഭനീക്കം രൂപീകരിച്ചത്. മറ്റു ഇന്ത്യൻ പ്രാരംഭനീക്കങ്ങളെ പോലെ പെട്ടെന്നുള്ള ഫിയാൻഷിറ്റോ നിംസോ ഇന്ത്യനിൽ നടക്കുന്നില്ല. എങ്കിലും, ...b6, ...Bb7 എന്നീ നീക്കങ്ങളിലൂടെ കറുപ്പിന് അത് സാധ്യമാകുന്നുതാണ്. വെളുത്ത കുതിരയെ പിൻ ചെയ്തു കൊണ്ട് കറുപ്പ് 4.e4 എന്ന ഭീഷണിയ്ക്ക് തടയിടുകയും ഒരു വരിയിൽ രണ്ടു കാലാൾ വരുന്ന ഡബ്ബിൾഡ് പോൺസ് എന്ന അവസ്ഥാഭീഷണി വെളുപ്പിനെതിരെ സൃഷ്ടിക്കുകയും ചെയ്യുന്നു. എന്നാൽ, മധ്യത്തിൽ കൂടുതൽ കാലാൾ നിയന്ത്രണം നേടുന്നതിലും കറുപ്പിനെതിരെ തുരുപ്പുചീട്ടായി ചില കരുക്കളുടെ ഡെവല്‌മെന്റുകൾ നടത്തുന്നതിനുമായിരിക്കും വെളുപ്പ് ശ്രമിക്കുക.
നിംസോ ഇന്ത്യനെതിരെയുള്ള സാധാരണയായുള്ള വെളുപ്പിന്റെ മികച്ച ഒരു രീതിയാണ് റബിൻസ്റ്റെയ്ൻ സിസ്റ്റം (അകൈബ റബിൻസ്റ്റെയ്‌നു ശേഷം പേര് നല്കപ്പെട്ടു).

കറുപ്പിന്റെ ഏറ്റവും ഇണങ്ങുന്നതും ആവർത്തിക്കപ്പെടുന്നതുമായ പ്രതികരണമാണ് 4...0-0. 5.Bd3 d5 6.Nf3 c5 7.0-0 എന്നീ നീക്കങ്ങളുടെ മെയിൻ ലൈൻ തുടരുന്ന് ചിത്രത്തിൽ കാണിച്ചിരിക്കുന്ന പൊസിഷനിൽ എത്തുന്നു.

വെളുപ്പ് രാജാവിന്റെ ഭാഗത്തെ ഡെവല്‌മെന്റുകൾ പൂർത്തിയാക്കുകയും കറുപ്പ് കാലാളുകളെകൊണ്ട് മധ്യഭാഗത്ത് തുല്യ നിയന്ത്രണം നേടുകയും ചെയ്യുന്ന ഈ നിലയിൽ നിന്നുള്ള പ്രധാന തുടർനീക്കങ്ങളാണ് ചുവടെ:


</doc>
<doc id="267905" url="https://ml.wikipedia.org/wiki?curid=267905" title="കമ്പിവാലൻ കത്രിക">
കമ്പിവാലൻ കത്രിക

കേരളത്തിൽ കാണപ്പെടുന്ന ഒരു കത്രികപക്ഷിയാണ് കമ്പിവാലൻ കത്രിക (ഇംഗ്ലീഷ്:Wire-tailed Swallow, ശാസ്ത്രീയനാമം:"Hirundo smithii"). 
1816-ൽ കോംഗോ നദിയിൽ പര്യവേക്ഷണം നടത്തിയ ബ്രിട്ടീഷ്സംഘത്തിലെ നോർവീജിയൻ ജീവശാസ്ത്രജ്ഞനായിരുന്ന പ്രൊ. ചെതിയൻ സ്മിത്തിന്റെ പേരിനോട് സാമ്യമുള്ളതാണ് ശാസ്ത്രീയനാമം.

ഇവയ്ക്ക് 14 സെമീ നീളം ഉണ്ട്. മുകൾ വശം നല്ല നീലയാണ്. തല ചെമ്പിച്ചതാണ്. വാലിൽ വെളുത്ത കുത്തുകളുണ്ട്. അടിവശം വെളുത്തതാണ്. ഇരുണ്ട പറക്കുന്ന ചിറകുകളുണ്ട്. കണ്ണിനു ചുറ്റും നീലനിറമാണ്. വാലിന്റെ അറ്റത്ത് കമ്പിപോലെയുള്ള നാരുകളുണ്ട്.
ആൺകിളിയും പെൺകിളിയും കാഴ്ചക്ക് ഒരുപോലെയാണെങ്കിലും പെൺകിളിയുടെ വാലിലെ കമ്പിക്ക് നീളക്കുറവുണ്ട്.

കമ്പിവാലൻ കത്രിക ആഫ്രിക്കയിൽ സഹാറയുടെ തെക്കുഭാഗത്തും ഏഷ്യയിൽ ഇന്ത്യൻ ഉപഭൂഖണ്ഡം മുതൽ തെക്കു കിഴക്കൻ ഏഷ്യവരെയുള്ള തെക്കെൻ ഏഷ്യയിലും കാണുന്നു. തനതു പ്രദേശത്തു ജീവിക്കുന്നവയാണെങ്കിലും പാകിസ്താനിലും വടക്കെ ഇന്ത്യയിലും കാണുന്നവ തണുപ്പുകാലത്ത് ദേശാടനം ചെയ്യാറുണ്ട്. ശ്രീലങ്കയിൽ അപൂർവമായെ കാണാറുള്ളു. 

ഇവയെ വെളിമ്പ്രദേശങ്ങളിൽ വെള്ളവും മനുഷ്യവാസം ഉള്ളിടങ്ങളിലാണ് കാണുന്നത്. പറക്കുന്ന പ്രാണികളാണ് ഭക്ഷണം. വെള്ളത്തിനുമുകളിൽ താണു പറക്കുന്നതു കാണാം. ഇവ കൂട്ടമായി താമസിക്കാത്തവയാണ്.
ഉയർന്ന പാറകളിലും, കെട്ടിടങ്ങളിലും, പാലങ്ങളിലും കൂടുണ്ടാക്കാറുണ്ട്. കോപ്പയുടെ ആകൃതിയുള്ള കൂടാണ്. അതിന്റെ ഉൾവശം മണ്ണുകൊണ്ട് പൂശിയിരിക്കും. ആഫ്രിക്കയിൽ കാണപ്പെടുന്നവ മൂന്നോ നാലോ മുട്ടകളാണിടുന്നത്. ഏഷ്യയിൽ കാണപ്പെടുന്നവ അഞ്ചു മുട്ടകൾ വരെ ഇടും.


</doc>
<doc id="267907" url="https://ml.wikipedia.org/wiki?curid=267907" title="അനന്തൻ കാമ്പിൽ">
അനന്തൻ കാമ്പിൽ

കേരളത്തിലെ പ്രമുഖ ചരിത്രകാരനും സാഹിത്യകാരനും സാമൂഹികപ്രവർത്തകനുമായിരുന്നു അനന്തൻ കാമ്പിൽ 

1889 ജൂൺ 29നു നടുക്കണ്ടി പൈതലിന്റെയും കാമ്പിൽ കല്യാണിയുടെയും മകനായി കണ്ണൂർ ജില്ലയിലെ തലശ്ശേരിയിലുള്ള ധർമടത്ത് ജനിച്ചു.

1957 ജനുവരി 22നു അദ്ദേഹം അന്തരിച്ചു.


</doc>
<doc id="267908" url="https://ml.wikipedia.org/wiki?curid=267908" title="കരിമ്പരുന്ത്">
കരിമ്പരുന്ത്

ദക്ഷിണേന്ത്യയിൽ കാണപ്പെടുന്ന ഒരിനം പരുന്താണ് കരിമ്പരുന്ത് (ഇംഗ്ലീഷ്:Black Eagle, ശാസ്ത്രീയനാമം: "Ictinaetus malayensis"). ഏഷ്യയിലെ കുന്നിൻ പ്രദേശങ്ങൾക്ക് മുകളിലും കാടുകൾക്ക് മുകളിലും ഒഴുകി പറന്ന് ഇര തേടുന്നവയാണ്.
ചെറിയ സസ്തനികളും പക്ഷികളുമാണ് ഭക്ഷണം. മിക്കപ്പോഴും അവയുടെ കൂട്ടിൽ നിന്നാണ് ഇര പിടിക്കുന്നത്.
ചക്കിപ്പരുന്തിനേക്കാൾ വലുതാണ്. ചിറകുകൾക്ക് നീളവും വീതിയും കൂടുതലാണ്. കറുത്ത നിറമാണ്. നാസപിണ്ഡവും കാലുകളും നല്ല മഞ്ഞനിറമാണ്. പറക്കുമ്പോൾ ചിറകിന്റെ അറ്റത്തുള്ള പ്രഥമ തൂവലുകൾ തമ്മിൽ തൊടാതെ മുകളിലേക്ക് വളഞ്ഞിരിയ്ക്കും. 
70-80 സെ.മീ. നീളമുണ്ട്.

അവയുടെ കറുത്ത നിറവും വലിപ്പവും സാവധാനത്തിലുള്ള പറക്കലും കൊണ്ട് എളുപ്പം തിരിച്ചറിയാം. 
ആണും പെണ്ണും കാഴ്ചയ്ക്കൊരുപോലെയാണ്.

തെക്കേ ഇന്ത്യയിൽ നടത്തിയ പഠനത്തിൽ നല്ല മേലാപ്പുകളുള്ള കാടുകളിലാണ് കാണുന്നത്. 50%ത്തിൽ കുറവ് മേലാപ്പുകളുള്ള കാടുകളിൽ ഇവയെ കാണാറില്ല. 

ഏഷ്യയിൽ പ്രജനനം നടത്തുന്നവയാണ്. ഇവ ഉയരമുള്ള മരങ്ങളിൽ 3-4 അടി വീതിയിലുള്ള പരന്ന കൂടുകളാണ് ഉണ്ടാക്കുക. കൂടുകെട്ടുന്ന കാലത്ത് ഇവ വായുവിൽ പല അഭ്യാസങ്ങളും കാണിയ്ക്കും. ഒന്നോ രണ്ടോ മുട്ടകളിടും. മുട്ടയിടുന്ന കാലം ജനുവരി മുതൽ ഏപ്രിൽ വരെയാണ്. 


</doc>
<doc id="267910" url="https://ml.wikipedia.org/wiki?curid=267910" title="കരിന്തലച്ചിക്കാളി">
കരിന്തലച്ചിക്കാളി

കരിന്തലച്ചിക്കാളിയെ ഇംഗ്ലീഷിൽ Brahminy Myna എന്നോ Brahminy Starling എന്നോ വിളിക്കുന്നു. ശാസ്ത്രീയ നാമം "Sturnia pagodarum" എന്നാണ്.). ഇന്ത്യൻ ഉപഭൂഖണ്ഡത്തിലെ സമതലങ്ങളിൽ ജോടിയായോ ചെറു കൂട്ടങ്ങളായോ കാണുന്നു. 

കറുത്ത തൊപ്പിയുണ്ട്. പിൻ കഴുത്തുവരെ കറുപ്പാണ്. വാലിന്റെ അറ്റം വെള്ളയാണ്. ഗുദത്തിന്റെ നിറം വെള്ളയാണേന്ന് സൂക്ഷിച്ചു നോക്കിയാൽ കാണാം. നീളം കുറഞ്ഞ് വിശറിപോലെ വൃത്താകൃതിയിലാണ് വാൽ. 

നേപ്പാൾ, ഭാരതം എന്നിവിടങ്ങളിൽ കാണുന്നു. തണുപ്പുകാലത്ത് ശ്രീലങ്കയിലേക്ക് ദേശാടാനം നടത്താറുണ്ട്.
സാധാരണ സമതലങ്ങളിലാണ് കണുന്നങ്കിലും 3000 മീ. ഉയരത്തിൽ ലഡാക്കിൽ കണ്ടാതായി പറയുന്നുണ്ട്. 

മരപ്പൊത്തുകളിലോ മ്റ്റു പൊത്തുപോലുള്ളയിടങ്ങളിളോ ആൺ കൂട് കെട്ടുന്നത് മാർച്ച് മുതൽ സെപ്തംബർ വരെയാണ് പ്രജനന കാലം. ആണും പെന്നും കൂടുണ്ടാക്കാൻ കൂടാറുണ്ട്. കൂട്ടിൽ പുല്ലും തൂവലും കൊണ്ട് മെത്തയുണ്ടാക്കും. മൂന്നു നാലു മുട്ടകളാണ് ഇടുന്നത്. മുട്ടകൾക്ക് മങ്ങിയ നീല കലർന്ന പച്ച നിറമാണ്. മുട്ടകൾ 12-14 ദിവസത്തിനുള്ളിൽ വിരിയും. 


</doc>
<doc id="267914" url="https://ml.wikipedia.org/wiki?curid=267914" title="അവ്രിൽ ലാവിഗ്നെ">
അവ്രിൽ ലാവിഗ്നെ

അവ്രിൽ റമോണ ലാവിഗ്നെ പ്രശസ്തയായ ഒരു കനേഡിയൻ ഗായികയും ഗാനരചയിതാവുമാണ്. 
1984 സെപ്റ്റംബർ 27ന് ഒണ്ടാറിയോയിലെ ബെല്ലെവില്ലിൽ ജീൻ ക്ലോഡ് ജോസഫ് ലാവിഗ്നെയുടെയും ജൂഡിത്ത് റോസന്നയുടെയും മകളായി ജനിച്ചു. ലാവിഗ്നെ വളർന്നത് നപ്നീ പട്ടണത്തിലായിരുന്നു. 

15-ാം വയസ്സിൽ ഷാനിയ ട്വെയിനിനൊപ്പം സംഗീതവേദിയിലെത്തി. 2002ൽ, ലാവിഗ്നെയുടെ 17-ാം വയസ്സിൽ ‘ലെറ്റ്‌ ഗോ’ എന്ന ആൽബത്തിലൂടെ സംഗീതലോകത്തിലേക്ക് എത്തി. ഈ ആൽബത്തിന്റെ പ്രകാശനത്തോടുകൂടി ലോകത്തിലെ ഏറ്റവും മികച്ച വിജയം കൈവരിച്ച ഒരു കലാകാരിയായി ലാവിഗ്നെ മാറി. ഈ ആൽബത്തിന്റെ മൂന്നു കോടിയിലേറെ കോപ്പികളാണ് ലോകമെമ്പാടും വിറ്റഴിഞ്ഞത്. 

സംഗീതത്തിന് പുറമെ ലാവിഗ്നെ മറ്റു പല മേഖലകളിലേക്കും തന്റെേ ശ്രദ്ധ നല്കി. 2006ൽ ‘ഓവർ ദി ഹെഡ്‌ജ്’ എന്ന ആനിമേഷൻ ചിത്രത്തിലെ ഒരു കഥാപാത്രത്തിന് ലാവിഗ്നെ ശബ്ദം നല്കി. അതേ വർഷത്തിൽ തന്നെ ‘ഫാസ്റ്റ് ഫുഡ്‌ നേഷൻ’ എന്ന ചിത്രത്തിലൂടെ ആദ്യമായി അഭിനയ രംഗത്തെത്തി. 2009ൽ ‘ബ്ലാക്ക്‌ സ്റ്റാർ’ എന്ന നാമത്തിൽ തന്റെ ആദ്യ പെര്ഫും് ലാവിഗ്നെ പുറത്തിറക്കി. 2006 ജൂലൈയിൽ ലാവിഗ്നെ ടെറിക് വ്ഹില്ബ്ലേക യെ വിവാഹം ചെയ്തു. 3 വര്ഷഗത്തെ ദാമ്പത്യത്തിനൊടുവിൽ അവർ വേര്പിംരിഞ്ഞു. ആ സംഭവം ലാവിഗ്നെയുടെ സംഗീതത്തെ ബാധിച്ചില്ല. അതിനു ശേഷം ലാവിഗ്നെയുടെ 4ആം ആല്ബലത്തിന്റെര നിര്മ്മാ ണം വ്ഹില്ബ്ലേ നിര്വലഹിച്ചു. ടിം ബര്ട്ടശണിന്റെഹ പ്രശസ്ത ചിത്രമായ ‘ആലിസ് ഇൻ വണ്ടര്ലാന്റ് എന്ന ചിത്രത്തിനായി ആലീസ് എന്ന ഗാനം ലാവിഗ്നെ ആലപിച്ചു. 2013ൽ, ചാഡ് ക്രൊയിജര് എന്ന സംഗീതജ്ഞനെ ലാവിഗ്നെ വിവാഹം ചെയ്തു.

</doc>
<doc id="267916" url="https://ml.wikipedia.org/wiki?curid=267916" title="ലിങ്കിൻ പാർക്ക്">
ലിങ്കിൻ പാർക്ക്

ലിങ്കിന്പാരര്ക്ക് 
കാലിഫോര്ണിരയയിലെ ആഗോറഹില്സ്ര എന്ന റോക്ക് ബാന്ഡ്ക ആണ് ലിങ്കിൻ പാര്ക്ക് ‌.1996-ൽ ആണ് അത് സ്ഥാപിക്കപെട്ടത്.അവരുടെ സങ്കീര്ണണമായ വ്യവിധിയവുമായ ‘ഹൈബ്രിഡ്തിയറി.എന്ന ആല്ബണത്തിലുടെ ബാന്ഡ്് ലോക പ്രശസ്തമായി.കുടാതെ അവരുടെ സ്റ്റുഡിയോ ആല്ബം് മിററിയോറ.ബാന്ഡ്ശ വിജയത്തിന് കാരണമായി. 2003-ൽ ലിങ്കിന്പാരര്ക്ക് ‌ സംഗിത യുഗത്തിലെ 6 ആമത് വലിയ ബാന്ഡ്രആയി കുടാതെ പുതിയ കാലഘട്ടത്തിലേ 3ആമത് ബെസ്റ്റ് ബാന്ഡ്ര ആയി സെലെക്റ്റ് ചെയപ്പെട്ടു അവരുടെ വേറെ ആല്ബംാ ആണ് മിനിറ്റ് ടോ മൈന്ഡ് . അത് പ്രസിദ്ധീകരിച്ചത് 2007ഇൽ ആണ്. അവരുടെ 4-ആമത് ആല്ബംച സംഗീത ലോകത്ത് വലിയ മാറ്റം സൃഷ്ടിച്ചു.മാറ്റം വരുത്തിയ ആല്ബം് എ തൌസന്ദ് സൺ. ഈ ഇടയായി അവർ ചെയ്ത ആല്ബം ആണ് ലിവിംഗ് തിങ്ങ്സ്‌(2012).പല ആല്ബിവും കൂട്ടിചെര്താണ് ഇ ആല്ബംി നിര്മിിച്ചത് 60-മില്യൺ അല്ബുംസ് ഏകദേശം അവർ വിറ്റ്‌ കഴിഞ്ഞിട്ടുണ്ട് ഗ്രമ്മി പുരസ്കാരം ലഭിച്ചിട്ടുണ്ട്.

ചരിത്രം
പഴയകാലവര്ഷംണ(1996-2000)
ലിങ്കിന്പര്ക്ക്റ സ്ഥാപിചത് മൂന്നു ഹൈസ്കൂൾ സ്ടുടെന്റ്സ് ആണ് മികെഷിനോട,രോബ്ബൌര്ടോൻ,ബ്രട്ടെല്സോൻ എന്നിവരാണ്‌ അവരുടെ ഹൈസ്കൂൾ കാലഘടതിനുശേഷം അവർ സംഗീതത്തിലുള്ള താല്പര്യം കൂടുതലായി.ആ കാലഘടത്തിൽ അവരുടെ ബാന്ഡ്് നാമം സെര്രോ 
ജോഎഹഹ്ൻ,ഫൊഎനിക്ഷ്ഫറെല്,മര്ക്വകെഫിഎല്ദയുമാണ്‌.അവരുടെ സെര്രോ എന്ന ബാന്ഡ്ന ഗ്രൂപ്പിൽ പിന്നീട് വന്നെത്തിയത്...
വളരെ കൊറച്ചു സൗഗര്യത്തിൽ അവർ റെകോര്ഡിംവഗ്,ഗാനനിര്മാനം എന്നിവ ആരംഭിച്ചു. ഇതെല്ലം ചെയിതിരുനത് മികെഷിനോദ്യോടെ കിടപ്പുമുരിയിലയിരുന്നു അവർ ആ മുറി സ്റ്റുഡിയോ ആക്കി മാറ്റി ആ കാലഘടത്തിൽ തന്നെ ബന്ടിന്ന്ടെ പരാചയം ആരംഭിച്ചു.ബന്ടിലെ ആളുകളുടെ എണ്ണം കുറവായി ഒപ്പം തന്നെ ബന്ടിലെ പാട്ടുകാരൻ വകെഫിഎല്ദ ബാന്ഡ്ല ഉപേഷിച് വേറെ പ്രൊജക്റ്റ്‌ നോക്കി പോയി. 
ഇപോഴത്തെ വ്യത്തികൾ
.റോബ് ബൌര്ടോൻ-(ഡ്രംസ്,പ്രെകുസ്സിഒന്)
.ബ്രാഡ് ടെല്സൺ-(ലീഡ് ഗിതാർ)
.ദാവേ ഫര്രേൽ-(ബാസ് ഗിതാർ)
.ക്യ്ലെ ച്രിസ്റെനെർ-(ബാസ് ഗിതാർ)
.ജോണെ ഹഹ്ൻ-(കീ ബോര്ഡ്ാ‌)

.മൈക്ക് ശിനോട-(വോകാൽ,പയാനോ) 
.ചെസ്റെർ ബെന്നിങ്ങ്ടോൻ-(വോക്കൽ)


</doc>
<doc id="267917" url="https://ml.wikipedia.org/wiki?curid=267917" title="ഭരത്പൂർ, രാജസ്ഥാൻ">
ഭരത്പൂർ, രാജസ്ഥാൻ

ഇന്ത്യയിലെ രാജസ്ഥാൻ സംസ്ഥാനത്തിലെ ഒരു നഗരമാണ് ഭരത്പൂർ. ഇതേപേരിലുള്ള ജില്ലയുടെ ആസ്ഥാനനഗരം കൂടിയാണ് ഭരത്പൂർ.


</doc>
<doc id="267919" url="https://ml.wikipedia.org/wiki?curid=267919" title="ഭരത്പൂർ ജില്ല">
ഭരത്പൂർ ജില്ല

ഇന്ത്യയിലെ രാജസ്ഥാൻ സംസ്ഥാനത്തിലെ ഒരു ജില്ലയാണ് ഭരത്പൂർ ജില്ല. ഭരത്പൂർ നഗരമാണ് ഈ ജില്ലയുടെ ആസ്ഥാനം. രാജസ്ഥാന്റെ കിഴക്കേ അറ്റത്തുള്ള ഈ ജില്ല ഹരിയാനയുടേയും ഉത്തർ പ്രദേശിന്റേയും അതിർത്തിയിൽ സ്ഥിതിചെയ്യുന്നു. 

ദേശാടനപ്പക്ഷികൾ ധാരാളമായി കാണപ്പെടുന്ന കേവൽദേവ് ദേശീയോദ്യാനം ഭരത്പൂർ ജില്ലയിലാണ് സ്ഥിതി ചെയ്യുന്നത്. 



</doc>
<doc id="267921" url="https://ml.wikipedia.org/wiki?curid=267921" title="ബ്ലൂ ഈസ് ദ വാമസ്റ്റ് കളർ">
ബ്ലൂ ഈസ് ദ വാമസ്റ്റ് കളർ

കാൻ ചലച്ചിത്രമേളയിൽ സംവിധായകനും പ്രധാനനടിമാർക്കും പാംഡിഓർ പുരസ്കാരം കിട്ടിയ ഏക ചിത്രമാണ് ബ്ലൂ ഈസ് ദ വാമസ്റ്റ് കളർ . ഫ്രഞ്ച്-ടുണീഷ്യൻ ചലച്ചിത് പ്രവർത്തകനായ അബ്ദലെത്തീഫ് കെചിചെയാണ് ഇതിന്റെ സംവിധായകൻ. 
സ്വവർഗപ്രണയികളുടെ ആർദ്രപ്രണയ ജീവിതത്തെ കുറിച്ചുള്ള ജൂലിയൻ മോർഹിന്റെ വിവാദമായ ഗ്രാഫിക് നോവലിന്റെ ചലച്ചിത്രാഖ്യാനമാണീ സിനിമ. പതിനഞ്ചുകാരിയായ ഫ്രഞ്ച് പെൺകുട്ടിക്ക് വയസ്സായ സ്ത്രീയോട് തോന്നുന്ന പ്രണയമാണ് സിനിമ. 
ചിത്രത്തിലെ ദീർഘനേരമുള്ള സ്വവർഗലൈംഗികതയ്‌ക്കെതിരെ ന്യൂയോർക്ക് ടൈംസ് ലേഖനം പ്രസിദ്ധീകരിച്ചു. 



</doc>
<doc id="267923" url="https://ml.wikipedia.org/wiki?curid=267923" title="മധുവിധു">
മധുവിധു

ശ്രീകുമാർ പ്രൊഡക്ഷൻസിന്റെ ബാനറിൽ പി. സുബ്രഹ്മണ്യം നിർമിച്ച മലയാളചലച്ചിത്രമാണ് മധുവിധു. "എ കുമാരസ്വാമി റിലീസിംഗ് കമ്പനി" വിതരണം ചെയ്ത ഈ ചിത്രം 1970 ഒക്ടോബർ 15-ന് കേരളത്തിൽ പ്രദർശനം തുടങ്ങി.






</doc>
<doc id="267929" url="https://ml.wikipedia.org/wiki?curid=267929" title="ശല്യപർവ്വം">
ശല്യപർവ്വം

ഭാരതത്തിലെ ഇതിഹാസങ്ങളിൽ ഒന്നായ മഹാഭാരതത്തിലെ ഒൻപതാം പർവ്വമാണ് ശല്യപർവ്വം. കുരുക്ഷേത്രയുദ്ധത്തിലെ പതിനെട്ടാം ദിവസം വർണ്ണിച്ചിരിക്കുന്നത് ഈ പർവ്വത്തിലാണ്. യുദ്ധത്തിലെ പതിനേഴാം ദിവസം കർണ്ണൻ അർജ്ജുനബാണമേറ്റ് മരിച്ചു വീണു, മാദ്രേശാധിപതിയായ ശല്യരെ കൗരവസേനയുടെ സർവ്വസേനാധിപനായി ദുര്യോധനൻ വാഴിച്ചു. കുരുക്ഷേത്രയുദ്ധത്തിലെ അവസാനദിവസം കൗരവസേനയെ നയിച്ചത് ശല്യർ ആയതിനാൽ ഇതു വർണ്ണിച്ചിരിക്കുന്ന അദ്ധ്യായത്തിനു ശല്യപർവ്വം എന്നു പേർ വന്നു. ഒൻപതാം അദ്ധ്യായമായ ശല്യപർവ്വത്തിൽ 59 അദ്ധ്യായങ്ങളും 3220 പദ്യങ്ങളും അടങ്ങിയിരിക്കുന്നു.

പതിനെട്ടാം യുദ്ധത്തിലെ അവസാന ദിനം ശല്യർ ആദ്യമായി എതിർത്തു യുദ്ധം ചെയ്തതു തുടങ്ങിയത് ധർമ്മപുത്രരുമായാണ്. വൃദ്ധനായ ശല്യരുടെ അസ്ത്രപ്രയോഗത്തിൽ യുധിഷ്ഠിരൻ ക്ഷീണിതനായി തേർത്തട്ടിൽ വീണുപോയി. ഭീമൻ സഹായത്തിനെത്തി ധർമ്മപുത്രരെ അവിടെനിന്നും മാറ്റി. വീണ്ടും ധർമ്മപുത്രർ യുദ്ധത്തിൽ തിരിച്ചുവരികയും ശല്യരുമായി അതിശക്തമായ യുദ്ധം തുടരുകയും ചെയ്തു. ഒടുവിൽ ധർമ്മപുത്രർ ദിവ്യമായ വേൽ ശല്യർക്കുനേരെ പ്രയോഗിക്കുകയും ആ വൃദ്ധൻ നിലംപതിക്കുകയും ചെയ്തു. സർവ്വസേനാധിപനായ ശല്യരുടെ പതനം കണ്ട് കൗരവപ്പട പിന്തിരിഞ്ഞോടി. ആൾക്കൂട്ടത്തിനിടയിലൂടെ രക്ഷപ്പെടാൻ ശ്രമിച്ച ശകുനിയെ സഹദേവൻ കടന്നുപിടിച്ചു. ഞാൻ നിങ്ങളുടെ ബന്ധുവാണന്നു വാവിട്ടുകരഞ്ഞെങ്കിലും ശകുനിയെ സഹദേവൻ തന്റെ വാളിനാൽ കൊന്നുകളഞ്ഞു. യുദ്ധം തുടങ്ങിയപ്പൊഴേക്കും സർവ്വസൈന്യാധിപൻ മരിച്ചതുകണ്ട് ദുര്യോധനൻ ഞെട്ടിപ്പോയി. ഓടിപ്പോയ കൗരവപ്പടയെ അശ്വത്ഥാമാവും, കൃതവർമ്മാവും, കൃപാചാര്യരും ചേർന്ന് വീണ്ടും യുദ്ധഭൂമിയിലേക്ക് കൊണ്ടുവന്നു. അദ്ദേഹം ധൃഷ്ടദ്യുമ്നനുമായി എതിർത്തു. യഞ്ജസേനപുത്രനെ സഹായിക്കാൻ ഭീമനും അർജ്ജുനനും അവിടെ എത്തിച്ചേർന്നു. അതിഭീകരമായ ഈ യുദ്ധത്തിൽ കൗരവപ്പട മുഴുവനും തകർന്നുപോയി. ക്ഷീണിതനായി ചോരയിൽ കുളിച്ച ദുര്യോധനൻ കുതിരപ്പുറത്തേറി അവിടെ നിന്നും പാലായനം ചെയ്തു.

മഹാരാജാവിനെ കാണുന്നില്ലായെന്നു കൗർവരുടെയിടയിൽ പലരും വിളിച്ചു പറഞ്ഞു തുടങ്ങി. കൃതവർമ്മാവും, കൃപാചാര്യരും അവിടെ മുഴുവനും തിരഞ്ഞെങ്കിലും അദ്ദേഹത്തെ കണ്ടെത്താനായില്ല. ഉടനെ ധൃതരാഷ്ട്ര സചിവനായ സഞ്ജയനെ അവിടെവരുത്തി. അദ്ദേഹത്തിനു വ്യാസൻ കൊടുത്ത ദിവ്യചക്ഷുസ്സ് ഉപയോഗിച്ച് ദുര്യോധനൻ എവിടെയാണെന്നു കണ്ടെത്തുകയും ചെയ്തു. ദ്വൈപായനഹ്രദം (കൃഷ്ണഹ്രദം) എന്ന കുരുക്ഷേത്രത്തിനടുത്തുള്ള പുണ്യതീർത്ഥത്തിനു സമീപത്തേക്കാണ് ദുര്യോധനൻ പോയത്. സഞ്ജയനെ കൂട്ടി അവർ അവിടെ ചെല്ലുമ്പോൾ രക്തം ഒഴുകി ക്ഷീണിതനായ ദുര്യോധനനെയാണ് അവിടെ കണ്ടത്.

ഈ സമയത്ത് ഭീമസേനനും, കൃഷ്ണനും, അർജ്ജുനനും തുടർന്ന് ബലരാമനും അവിടെ എത്തിച്ചേർന്നു. മൈത്രേയമുനി ദുര്യോധനനെ ശപിച്ചകഥ ഇതിനിടയിൽ കൃഷ്ണൻ ഭീമനോട് പറഞ്ഞു. അദ്ദേഹത്തിന്റെ നിർദ്ദേശത്താൽ സ്യമന്തപഞ്ചകത്തിൽ വെച്ച് ദ്വന്ദ്വയുദ്ധം ആരംഭിച്ചു. പതിനെട്ടാം നാൾ മദ്ധ്യഹ്നം മുതൽ ആരംഭിച്ച ദ്വന്ദ്വയുദ്ധം സന്ധ്യവരെ നീണ്ടു. അവസാനം ഭീമന്റെ അതിശക്തമായുള്ള ഗദാ പ്രഹരമേറ്റ് തുടയെല്ലു പൊട്ടി ദുര്യോധനൻ വീണു. ഭീമൻ അവന്റെ മാറത്തു കയറി നിന്ന് ഗദയാൽ അവന്റെ ശിരസ്സിൽ തുടരെ തുടരെ അടിച്ചു. അവന്റെ ഓരോ ദ്രോഹപ്രവൃത്തിയും എണ്ണി വിളിച്ചു പറഞ്ഞുകൊണ്ടാണ് അടിച്ചത്. ഭീമന്റെ ഈ കഠിന പ്രവൃത്തികണ്ട് ബലരാമൻ ഹലായുധമെടുത്തുവന്നെങ്കിലും കൃഷ്ണൻ അദ്ദേഹത്തെ ശാന്തനാക്കി. ദുര്യോധനൻ ഇനി എഴുന്നേൽക്കില്ലയെന്നു മനസ്സിലാക്കി പാണ്ഡവർ തിരിച്ചുപോന്നു. ചോരയിൽ കുളിച്ചു കിടക്കുന്ന ദുര്യോധനൻ അശ്വത്ഥാമാവിനെ കൗരവസേനയുടെ സൈന്യാധിപനാക്കി.

ഭീമദുര്യോധന യുദ്ധം മഹാഭാരതത്തിലെ ഏറ്റവും ശ്രദ്ധേയമായ ഒരു കഥാസന്ദര്ഭമാണ് . വ്യാസൻ ഇങ്ങനെ വർണ്ണിക്കുന്നു .
അതിശക്തന്മാരായ രണ്ടു വൃഷഭങ്ങളെപ്പോലെ അവർ പരസ്പരം പോരടിച്ചു . വിജയാർത്ഥികളായി ഭീമനും ദുര്യോധനനും പരസ്പരം ഇന്ദ്രനും പ്രഹ്ളാദനും പോലെ യുദ്ധം ചെയ്തു .പരസ്പരം പ്രഹരമേല്പിക്കുകയാൽ അവരുടെ ശരീരങ്ങൾ രണ്ടും രക്തത്തിൽ കുളിച്ചിരുന്നു . അല്പ്പസമയം വിശ്രമിച്ചിട്ടു അവർ വീണ്ടും യുദ്ധമാരംഭിച്ചു .തുല്യ ശക്തന്മാരായ അവരുടെ പോരാട്ട്ടം കണ്ടു ദേവന്മാരും ഗന്ധര്വന്മാരും വിസ്മയിച്ചു . ഇവരിൽ ആരാണ് ജയിക്കുകയെന്നു സർവ്വ ജീവികൾക്കും സംശയുമുണ്ടായി . 
ഭീമന്റെ ഗദാ അഭ്യാസങ്ങൾ വിസ്മയഭരിതങ്ങളായിരുന്നു . ഗദയുടെ ചുറ്റൽ , ചക്രവൃത്തിയിലുള്ള നീക്കം , കയറ്റം , പിന്മാറ്റം എന്നിവയിൽ ഭീമൻ ശോഭിച്ചു . ശത്രുവിനുനേരെ പാഞ്ഞു കയറുകയും , വൃത്താകൃതിയിൽ മുന്നേറുകയും ചെയ്ത ഭീമന്റെ നീക്കങ്ങൾ ദുര്യോധനനെക്കൂടി അതിശയിപ്പിച്ചു . അവർ രണ്ടുപേരും തമ്മിൽ അടിയും തിരിച്ചടിയുമുണ്ടായി . ദുര്യോധനൻ വലത്തെ മണ്ഡലം ആശ്രയിച്ചപ്പോൾ , ഭീമൻ ഇടത്തെ മണ്ഡലത്തെ ആശ്രയിച്ചു . വൃത്താകൃതിയിൽ ചുറ്റുന്ന ഭീമനെ ദുര്യോധനൻ അതിശക്തമായി പ്രഹരിച്ചു . അതുകൊണ്ടിട്ടും ഭീമൻ അനങ്ങാത്തതു കണ്ടു എല്ലാപേരും വിസ്മയിച്ചു . 
വൃത്താകൃതിയിൽ ചുറ്റുന്ന ദുര്യോധനൻ അതിശക്തമായി വീണ്ടും ഭീമനെ പ്രഹരിച്ചു . അതിവേഗതയിലുള്ള ആ ഗദയുടെ വീശലിൽ അന്തരീക്ഷത്തിൽ തീ പറന്നു . 
ഇത്തരത്തിൽ അതിവേഗതയിൽ ചുറ്റിയ ദുര്യോധനൻ ഒരിക്കൽ കൂടി ഭീമന് മേലെ മേല്ക്കൈ നേടി .

അതിനു ശേഷം തന്റെ പൂർണ്ണ ശക്തിയിൽ ഭീമൻ ഗദയെ ചുഴറ്റി . അപ്പോൾ ആ ഗദയിൽ നിന്നും തീപ്പൊരികൾ പറന്നു . പുകയുമുണ്ടായി . 
ഭീമന്റെ ഗദ ചുഴറ്റൽ കണ്ടു ദുര്യോധനനും തന്റെ മഹാഗദയെ അതിവേഗതയിൽ ചുഴറ്റി .
അവന്റെ ഗദയുടെ വായുവേഗവും ചുഴന്നുവന്ന കാറ്റും കണ്ടു പാണ്ഡവരും സോമകന്മാരും പേടിച്ചു വിറച്ചു .
അതിനു ശേഷം പരസ്പരം പ്രഹരിച്ച ആ വീരന്മാർ രണ്ടു പേരും രക്തത്തിൽ കുളിച്ചു ശോഭിച്ചു .
തറയിലുറച്ചു നിന്ന് ഭീമസേനൻ കോപത്തോടെ, കോപിയായ ദുര്യോധനന്റെ പൊന്നുകെട്ടിയ ഗദയിൽ തന്റെ ഗദകൊണ്ട് പ്രഹരിച്ചു . ഭീമൻ വിടുന്ന ഗദ തറയില് വീഴുമ്പോൾ ഭൂമി കുലുങ്ങിയിരുന്നു . 
ഇടത്തെ മണ്ഡലത്തെ അനുവർത്തിച്ചുകൊണ്ടു തന്റെ ഭയങ്കരമായ ഗദയാൽ ദുര്യോധനൻ ഭീമന്റെ ശിരസ്സിൽ പ്രഹരിച്ചു . ആ അടിയേറ്റിട്ടും ഭീമൻ കുലുങ്ങിയില്ല . ഇതുകണ്ട് സർവ്വരും വിസ്മയിച്ചു . 
തുടർന്നു ഭീമൻ ദുര്യോധനന്റെ മേൽ തന്റെ ഗദകൊണ്ട് ശക്തിയായി പ്രഹരിച്ചു.എന്നാൽ മാരകമായ ആ പ്രഹരത്തെ ദുര്യോധനൻ തന്റെ അഭ്യാസത്താൽ തടുത്തു കളഞ്ഞു .
ഭീമൻ ഗദ ചുഴറ്റിയപ്പോൾ ഇടിമുഴക്കം പോലെ വലിയ ശബ്ദവും ഭൂതലം മുഴുവൻ കുലുക്കവുമുണ്ടായി .
കൗശികം എന്ന മാർഗ്ഗത്തെ അനുവർത്തിച്ചു ഉയർന്നു ചാടിക്കൊണ്ടു ദുര്യോധനൻ പലപ്പോഴും ഭീമന്റെ പ്രഹരങ്ങളെ പാഴിലാക്കിക്കൊണ്ടിരുന്നു . 
ഭീമനെ ഇത്തരത്തിൽ വിഡ്ഢിയാക്കിക്കൊണ്ടു ദുര്യോധനൻ കോപത്തോടെ ഭീമന്റെ നെഞ്ചില് പ്രഹരിച്ചു . 
അതേറ്റു ഭീമൻ മോഹിക്കുകയും കുറച്ചു സമയം എന്ത് ചെയ്യണമെന്നറിയാതെ നില്ക്കുകയും ചെയ്തു .
ഇതുകണ്ട് സോമകൻമാരും പാണ്ഡവരും വളരെയധികം നിരാശരായി .
ഈ അടിയേറ്റതോടെ കോപിഷ്ഠനായ ഭീമൻ ദുര്യോധനന് നേരെ പാഞ്ഞു കയറി .
ഗദായുദ്ധ വിദഗ്ദ്ധനായ ഭീമൻ ദുര്യോധനന്റെ പാര്ശ്വഭാഗത്തു ഗദയാൽ പ്രഹരിച്ചു . ആ അടിയേറ്റു ദുര്യോധനൻ മുട്ടുകുത്തി നിന്നുപോയി .
തുടർന്ന് ഭീമനെ ദഹിപ്പിക്കും മട്ടിൽ നോക്കിക്കൊണ്ടു സർപ്പത്തെപ്പോലെ ചീറ്റി ദുര്യോധനൻ ഭീമന്റെ നേരെ പാഞ്ഞു കയറി അദ്ദേഹത്തിൻറെ നെറ്റിക്ക് പ്രഹരിച്ചു . ആ അടിയേറ്റിട്ടും ഭീമൻ അനങ്ങിയില്ല . 
അടിയേറ്റു നെറ്റിപൊട്ടി രക്തം വാർന്നു കൊണ്ട് ഭീമസേനൻ തന്റെ ഗദയെ ചുഴറ്റി എതിരാളിയെ പ്രഹരിച്ചു .
ഭീമന്റെ ശക്തമായ അടിയേറ്റു ദുര്യോധനൻ സാലവൃക്ഷം പോലെ ഉലഞ്ഞുകൊണ്ടു ഭൂമിയിൽ വീണു . അയാളുടെ ശരീരം തകരുന്ന മട്ടിലായി . 
ദുര്യോധനൻ തകർന്നു ഭൂമിയിൽ വീണപ്പോൾ പാണ്ഡവന്മാർ സന്തോഷത്തോടെ ആർത്തു വിളിച്ചു .
ബോധം തിരിച്ചു കിട്ടിയപ്പോൾ ദുര്യോധനൻ കോപത്തോടെ ചാടിയെണീറ്റ് അതിവിദഗ്ദ്ധമായി ചുവടുകൾ വച്ചുകൊണ്ടു ഭീമനെ ശക്തിയായി പ്രഹരിച്ചു . 
ആ അടിയേറ്റു ഭീമസേനൻ ശരീരം തകർന്നു ഭൂമിയിൽ പതിച്ചു . ഭീമനെ ഇത്തരത്തിൽ അടിച്ചു വീഴ്ത്തിയിട്ടു ദുര്യോധനൻ സിംഹത്തെപ്പോലെ ഗർജ്ജിച്ചു . 
ആ ഭയങ്കരമായ അടിയേറ്റു ഭീമന്റെ കവചം പൊടിഞ്ഞു പോയിരുന്നു . 
അന്തരീക്ഷത്തിലേയും ദേവഗണങ്ങൾ ഇതുകണ്ട് നിലവിളിച്ചുപോയി .ഇത്തരത്തിൽ ദേവന്മാർ ആകാശത്തിൽ നിന്നും പുഷ്പവൃഷ്ടി നടത്തി. 
ഇത്തരത്തിൽ ഭീമസേനൻ അടിയേറ്റു ചട്ടപൊട്ടി ഭൂമിയിൽ വീണപ്പോൾ പാണ്ഡവരും സോമകൻമാരും വല്ലാതെ ഭയന്ന് പോയി . 
ഒരു നിമിഷം കൊണ്ട് തന്റെ പ്രജ്ഞയെ വീണ്ടെടുത്തു ഭീമസേനൻ രക്തം നിറഞ്ഞ മുഖം തുടച്ചുകൊണ്ട് പതിയെ എണീറ്റ് നിന്ന് കണ്ണുരുട്ടിക്കൊണ്ടു ദുര്യോധനനെ നോക്കി . 

യുദ്ധം ഇങ്ങനെ നടന്നുകൊണ്ടിരുന്നപ്പോൾ അർജ്ജുനൻ കൃഷ്ണനോട് ചോദിച്ചു . " ഇവരിൽ ആരാണ് കൂടുതൽ ശക്തൻ ? എന്തൊക്കെയാണ് ഇവരുടെ കഴിവുകൾ . പറഞ്ഞാലും "

കൃഷ്ണൻ പറഞ്ഞു; 
രണ്ടുപേർക്കും കിട്ടിയിരിക്കുന്ന ശിക്ഷണം തുല്യമാണ് . ഭീമന് ശക്തിയേറും . എന്നാൽ അഭ്യാസവും ചാതുര്യവും ദുര്യോധനന് എത്രയോ അധികമാണ് .
നേരായ രീതിയിൽ യുദ്ധം ചെയ്യുകയാണെങ്കിൽ ഭീമൻ ഒരിക്കലും ദുര്യോധനനെ ജയിക്കുകയില്ല . എന്നാൽ അധാർമ്മികമായ രീതിയിൽ ഭീമന് ദുര്യോധനനെ നിശ്ചയമായും കൊല്ലാം . പണ്ട് കാലത്തു അസുരന്മാരെ ദേവന്മാർ കൊന്നത് ചതിവിലൂടെയാണ് . ഇന്ദ്രൻ വിരോചനനെ പരാജിതനാക്കിയതും ചതിയിലൂടെയാണ് . വലനെയും വൃത്രനേയും ഇന്ദ്രൻ കൊന്നതും ചതിയിലൂടെയാണ് . അതുകൊണ്ടു ഭീമൻ ദുര്യോധനനെ ചതിയിലൂടെ കൊല്ലണം . 
കൂടാതെ ചൂതുകളിയുടെ സമയത്തു ദുര്യോധനന്റെ തുടയെ അടിച്ചുടയ്ക്കുമെന്നു ഭീമൻ ശപഥം ചെയ്തിട്ടുണ്ടല്ലോ . ഇപ്പോൾ ആ ശപഥം അങ്ങ് പാലിച്ചാൽ മതിയാകും . തന്റെ ഗദയെ മാത്രം ആശ്രയിച്ചു പൊരുതിയാൽ യുധിഷ്ഠിരന്റെ കാര്യം കഷ്ടമാകും . 
വെറും ഒരാളെ മാത്രം തോല്പിക്കുന്നതിലൂടെ രാജ്യം തരാമെന്നു പറഞ്ഞ ശുദ്ധനായ യുധിഷ്ഠിരൻ വലിയൊരു മണ്ടത്തരമാണ് കാണിച്ചത് . ഭീഷ്മരെയും മറ്റും തീവ്രമായ യുദ്ധത്തിലൂടെ വീഴ്ത്തി നേടിയ വിജയമെല്ലാം അവൻ പാഴാക്കിയിരിക്കുന്നു .ഇവൻ എന്നോടാലോചിക്കാതെയാണ് ഈ തീരുമാനമെടുത്തത് . ദുര്യോധനനാകട്ടെ നല്ലവണ്ണം അഭ്യസിക്കുകയും നല്ല നിശ്ചയത്തിലുമാണ് . ഉഷനസ്സിന്റെ വാക്കുകൾ ഞാൻ ഓർത്തുപോകുന്നു . ജീവനെപ്പോലും വകവയ്ക്കാതെ പാഞ്ഞു കയറുന്നവർക്കുമുന്നിൽ ഇന്ദ്രനുപോലും നിൽക്കാനാകില്ല .സർവ്വതും നഷ്ടപ്പെട്ടു കാട്ടിലേക്ക് പോകാനൊരുങ്ങിയവനാണ്‌ ദുര്യോധനൻ . അവനെ പോരിന് വിളിച്ചതേ ബുദ്ധിമോശമാണ് .
ദുര്യോധനന്റെ ഉയർന്നുള്ള ചാട്ടം നോക്കൂ . ഇവൻ നിങ്ങൾ നേടിയ രാജ്യത്തെ ചിലപ്പോൾ തിരിച്ചെടുത്തേക്കും . അതുകൊണ്ടു ഇപ്പോൾ ഭീമസേനൻ തീർച്ചയായും ദുര്യോധനനെ ചതിയാൽ കൊല്ലണം . ഇല്ലെങ്കിൽ ഈ ദുര്യോധനൻ തീർച്ചയായും വീണ്ടും നിങ്ങളുടെ രാജാവാകും . "

ഭഗവാൻ കൃഷ്ണന്റെ ഈ വാക്കുകൾ കേട്ട് അർജ്ജുനൻ ഭീമസേനൻ കാണ്കെ തന്റെ ഇടത്തെ തുടയിൽ താളം പിടിച്ചു തുടങ്ങി . 
ഈ സൂചന കണ്ടു മനസ്സിലാക്കിയ ഭീമൻ തന്റെ ഗദയെ ഉയർത്തിപ്പിടിച്ചുകൊണ്ടു പലതരം യുദ്ധതന്ത്രങ്ങൾ പ്രകടിപ്പിച്ചു തുടങ്ങി . 
ചിലപ്പോൾ വലത്തെ മണ്ഡലത്തെ അനുവർത്തിച്ചുകൊണ്ടും ചിലപ്പോൾ ഇടത്തെ മണ്ഡലത്തെ അനുവർത്തിച്ചുകൊണ്ടും ചിലപ്പോൾ ഗോമൂത്രകം എന്ന അടവ് കാണിച്ചുകൊണ്ടും തന്റെ എതിരാളിയെ കബളിപ്പിക്കാനായി ഭീമസേനൻ യുദ്ധക്കളത്തിൽ ചുറ്റിത്തിരിഞ്ഞു . 
അതുപോലെ ദുര്യോധനനും ഭീമനെ കൊല്ലുവാനായി യുദ്ധക്കളത്തിൽ മനോഹരമായി ചുവടുകൾ വച്ചുകൊണ്ടു അടവിൽ ചുറ്റിത്തിരിഞ്ഞു . 
പരസ്പരം അടിയും തിരിച്ചടിയുമേറ്റു രണ്ടുപേരും ആപാദചൂഡം രക്തത്തിൽ കുളിച്ചു . 
ആ സമയം ദുര്യോധനന് ഒരു അവസരം നല്കിക്കൊണ്ട് ഭീമസേനൻ ചെറിയൊരു ചിരിയോടെ ദുര്യോധനാനുമേൽ പാഞ്ഞു കയറി . ആ അടിയെ പാഴിലാക്കിക്കൊണ്ടു ദുര്യോധനൻ അടവിൽ ഭീമനെ ആഞ്ഞടിച്ചു . 
ആ അടിയേറ്റ് ഭീമന്റെ ശരീരത്തിൽ നിന്നും വളരെയധികം രക്തം വാർന്നു പോയി . 
ഭീമൻ വളരെയധികം തളർന്നു . ശരീരം ഒരു കണക്കിന് താങ്ങി നിൽക്കുന്ന ഭീമസേനനെ പിന്നീട് ദുര്യോധനൻ പ്രഹരിക്കുകയുണ്ടായില്ല .
താൻ കൊടുത്ത പ്രഹരത്തിനു ഭീമൻ തിരിച്ചടി നൽകാനൊരുങ്ങുന്നു എന്നാണു ദുര്യോധനൻ കരുതിയത് . അതുകൊണ്ടു ഭീമനിൽ നിന്നും ഒഴിഞ്ഞു മാറി അടവിലായി അവന്റെ പോരാട്ടം . 

ഒരു നിമിഷത്തെ വിശ്രമത്തിനു ശേഷം ഭീമൻ ദുര്യോധനന് മേൽ പാഞ്ഞു കയറി . ആഞ്ഞടിക്കാനൊരുങ്ങുന്ന ഭീമന്റെ അടിയെ പാഴിലാക്കാനായി അവസ്ഥാനം എന്ന അടവുപയോഗിച്ചു ദുര്യോധനൻ അന്തരീക്ഷത്തിലേക്ക് ചാടിയുയർന്നു . ദുര്യോധനൻ ഇത്തരത്തിൽ ചാടിയുയരുമെന്നു ഭീമന് നേരത്തെ അറിയാമായിരുന്നു . അത് മനസ്സിലാക്കിയാണ് ഭീമൻ ദുര്യോധനന് നേരെ ഇങ്ങനെയൊരു അടിക്കു മുതിർന്നത് . ദുര്യോധനൻ ഉയർന്നു ചാടുമ്പോൾ അവന്റെ തുടയിലടിക്കാനുള്ള ഭീമന്റെ തന്ത്രമായിരുന്നു അത് .
അതനുസരിച്ചു ദുര്യോധനൻ ഉയർന്നു ചാടിയപ്പോൾ ഭീമൻ അവസരം മുതലാക്കി ദുര്യോധനന്റെ അഴകുള്ള ഇടത്തെ തുടയിൽ ആഞ്ഞടിച്ചു . വജ്രപാതിനിയായ ആ പ്രഹരമേറ്റു ദുര്യോധനന്റെ തുടകൾ രണ്ടും തകർന്നു . ഭൂമി മുഴക്കിക്കൊണ്ട് ആർത്തനാദത്തോടെ ദുര്യോധനൻ ഭൂമിയിലേക്ക്‌ വീണു . 
അവലംബം:[വ്യാസ മഹാഭാരതം , ശല്യപർവ്വം , അദ്ധ്യായം 57 , അദ്ധ്യായം 58- ശ്ളോകങ്ങൾ 48 വരെ,ഗദായുദ്ധ ഉപപർവ്വം]


</doc>
<doc id="267930" url="https://ml.wikipedia.org/wiki?curid=267930" title="മാരിയാട്ടം">
മാരിയാട്ടം

ഉത്തരകേരളത്തിൽ പുലയർക്കിടയിൽ നിലനില്ക്കുന്ന ഒരു അനുഷ്ഠാനകലയാണ് മാരിയാട്ടം. ഉത്തരകേരളത്തിലെ പഴയങ്ങാടിയ്ക്കടുത്തുള്ള മാടായി തിരുവർകാട്ടു കാവിലും പരിസരങ്ങളിലുമാണ് ഇതിന് കൂടുതൽ പ്രാധാന്യമുള്ളത് മാടായിക്കാവ് എന്ന പേരിൽ ഈ കാവ് ഇപ്പോൾ പ്രശസ്തമാണ്

മാരിയാട്ടത്തിനുപിന്നിൽ ഒരു ഐതിഹ്യമുണ്ട് ഒരിക്കൽ മാടായിപ്രദേശത്ത് ദുർദേവതകളായ മാരിയുടെയും മാമായത്തിൻറെയും വിളയാട്ടമുണ്ടായി ജനങ്ങൾ പലവിധദുരിതങ്ങളാൽവലഞ്ഞു കർക്കിടകമാസരാത്രികളിൽ ഈ ദുർദേവതകൾ ജനങ്ങളെ പലവിധത്തിൽ ഉപദ്രവിച്ചു ഈ പ്രശ്നത്തിനു പരിഹാരം കാണുവാൻ രാജാവ് തൻറെ പണ്ഡിതരുമായി ആലോചിച്ചു ജ്യോതിഷിയെ വരുത്തി ആര്യനാട്ടിലുണ്ടായ ആറുദുർദേവതകൾ മലനാട്ടിലെത്തിയതാണെന്നും അവരാണീ ദുരിതങ്ങൾ വരുത്തുന്നതെന്നും പ്രശ്നത്തിൽ തെളിഞ്ഞു കർക്കിടകം പതിനാറാം തീയതി പുലയന്മാരായ പൊള്ളയും കൂട്ടരും കാവിലെത്തി മാരിയാട്ടം നടത്തി തുടർന്ന് നാട്ൻറെ വിവിധ ഭാഗങ്ങളിൽ മാരിയാട്ടം നടത്തി ഇതോടെ മാരിയും മാമായവും എന്നേക്കുമായി അവിടെനിന്നും ഒഴിഞ്ഞ് കടലിലേക്കു യാത്രയായി


</doc>
<doc id="267937" url="https://ml.wikipedia.org/wiki?curid=267937" title="സൗപ്തികപർവ്വം">
സൗപ്തികപർവ്വം

ഭാരതത്തിലെ ഇതിഹാസങ്ങളിൽ ഒന്നായ മഹാഭാരതത്തിലെ പത്താം പർവ്വമാണ് സൗപ്തികപർവ്വം. കുരുക്ഷേത്രയുദ്ധത്തിൽ പതിനെട്ടാം നാളിലെ രാത്രിയിൽ നടന്ന സംഭവങ്ങളെ സൗപ്തികപർവ്വത്തിൽ വിവരിച്ചിരിക്കുന്നു. ഉറക്കത്തിൽ (സുപ്തിയിൽ) നടന്ന കാര്യങ്ങൾ വിവരിക്കുന്നതിനാൻ ഈ അദ്ധ്യായത്തിനു സൗപ്തികപർവ്വം എന്നുപേരു കൊടുത്തിരിക്കുന്നു. ഈ അദ്ധ്യായത്തിലാണ് പാണ്ഡവ സർവ്വസൈന്യാധിപനായ ധൃഷ്ടദ്യുമ്നനെയും പാണ്ഡവരുടെ പത്തുമക്കളേയും അശ്വത്ഥാമാവ് കൊലപ്പെടുത്തുന്നത്. 18 അദ്ധ്യായങ്ങളും 870 പദ്യങ്ങളും സൗപ്തികപർവ്വത്തിൽ ഉൾക്കൊള്ളിച്ചിരിക്കുന്നു. 

സഞ്ജയനിലൂടെ വിവരങ്ങൾ അറിഞ്ഞ അശ്വത്ഥാമാവും സ്യമന്തപഞ്ചകത്തിൽ എത്തിച്ചേർന്നു ദുര്യോധനനെ കണ്ടു. ഹസ്തിനപുരിയുടെ യുവരാജാവ് മണ്ണിൽ ചോരയൊലിപ്പിച്ചു കിടക്കുന്നതുകണ്ട് ദുഃഖിതനായ ദ്രോണപുത്രരെ സുയോധനൻ സമാധാനിപ്പിച്ചു. ഈ പർവ്വത്തിൽ 18 അദ്ധ്യായങ്ങളും 870 പദ്യങ്ങളും അടങ്ങിയിരിക്കുന്നു. ഉറക്കത്തിൽ (സുപ്തിയിൽ) നടന്ന കാര്യങ്ങൾ വിവരിക്കുന്ന അദ്ധ്യായത്തിനു വ്യാസൻ സൗപ്തികപർവ്വം എന്നുപേരുകൊടുത്തു. യുദ്ധം അവസാനിച്ചു കഴിഞ്ഞു തിരിച്ചെത്തിയ പാണ്ഡവർ അഞ്ചുപേരെയും കൂട്ടി കൃഷ്ണൻ ശിബിരത്തിനപ്പുറത്ത് ഗോമതി നദീതീരത്ത് പോയി അന്ന് അവിടെ വിശ്രമിക്കാൻ തീരുമാനിച്ചു. സാത്യകി അന്നു തന്നെ മഥുരയ്ക്കു പോയിരുന്നു. ആ രാത്രിയിൽ പാണ്ഡവരും കൃഷ്ണനും സാത്യകിയും ഒഴിച്ച് മറ്റുള്ളവർ പടകുടീരങ്ങളിൽതന്നെ വിശ്രമിച്ചു.

പാണ്ഡവരേയും അവരുടെ പുത്രന്മാരേയും, ധൃഷ്ടദ്യുമ്നനേയും എന്നുവേണ്ട സർവ്വമാന ആൾക്കാരെയും ഈ രാത്രിയിൽ തന്നെ കൊല്ലുമെന്നു അശ്വത്ഥാമാവ് ദുര്യോധനനു വാക്കുകൊടുത്തു. അതിനെത്തുടർന്ന് കൃപാചാര്യരുടെ നിർദ്ദേശത്താൽ ദുര്യോധനൻ കിടന്നകിടപ്പിൽ തന്നെ അശ്വത്ഥാമാവിനെ കൗരവസേനാധിപതിയായി വാഴിച്ചു. മൂന്നുപേരും അവിടെനിന്നും യാത്രതിരിച്ചു. ഇടയ്ക്കുവെച്ച് വിശ്രമിച്ച ഈ മൂവർസംഘത്തിലെ കൃതവർമ്മാവും കൃപാചാര്യരും പകലു നടന്ന യുദ്ധത്തിന്റെ ക്ഷീണത്തിൽ ഉറങ്ങിപ്പോയി. പക്ഷേ തന്റെ പിതാവ്‌ ദ്രോണാചാര്യരുടെ ഘാതകരെ ഉന്മൂലനാശം ചെയ്യാൻ എന്താണ്‌ പോംവഴി എന്നാലോചിച്ച്‌ കൊണ്ടിരിക്കുകയായിരുന്നു അശ്വത്ഥാമാവ്‌. പാണ്ഡവരോടുള്ള അടക്കാനാവാത്ത പക അയാളുടെ മാനസികനില തന്നെ അവതാളത്തിലാക്കി. രാവേറെയായി, ഇതിനിടയിൽ അശ്വത്ഥാമാവ് ഒരു കാഴ്ചകണ്ടു. ദൂരെ ഒരു മരത്തിൽ സുഷുപ്‌തിയിലാണ്ടിരിക്കുന്ന കാക്കക്കൂട്ടത്തെ ഒളിച്ചു വന്നാക്രമിക്കുന്ന കൂമന്മാരുടെ ചെയ്‌തികൾ അവന്റെ ശ്രദ്ധയിൽപ്പെട്ടു. കൂമന്മാരുടെ ആ യുദ്ധതന്ത്രം അശ്വത്ഥാമാവ്‌ നടപ്പിലാക്കാൻ തീരുമാനിക്കുന്നു.

അശ്വത്ഥാമാവ് ഓരോ കുടീരത്തിലും കയറി ഉറങ്ങിക്കിടന്ന സകലമാനമാൾക്കാരെയും നിർദ്ദയം കൊന്നൊടുക്കി. പകുതി ജീവനോടെ പുറത്തേക്ക് ഓടിയിറങ്ങിയവരെ പുറത്തുകാവൽ നിന്നിരുന്ന കൃതവർമ്മാവും, കൃപാചാര്യരും ചേർന്ന് കൊന്നു. അമാവാസി രാത്രിയായതിനാൽ കൂരിരുട്ടിൽ നടന്ന സംഭവം അടുത്തുള്ള കുടീരങ്ങളിൽ അറിയുന്നതിനു മുൻപെ മൂവർക്കും അവരെ ആക്രമിക്കാനും സഹായകമായി. ഉറങ്ങിക്കിടന്ന ധൃഷ്ടദ്യുമ്നന്റെ നെഞ്ചത്തു ചവുട്ടി അശ്വത്ഥാമാവ് അവനെ ഉണർത്തി. തലമുടിക്കു പിടിച്ചു വലിച്ചു താഴെയിട്ട് നിർദ്ദയം ചവുട്ടിയും, മാന്തിക്കീറിയും അവനെ ആക്രമിച്ചു. പാണ്ഡവസേനാധിപതിയായ ധൃഷ്ടദ്യുമ്നനെ ആയുധമെടുക്കാതെയാണ് അശ്വത്ഥാമാവ് കൊന്നത്. ഇതിനിടയിൽ ധൃഷ്ടദ്യുമ്നൻ തന്നെ ആയുധം കൊണ്ട് കൊല്ലാൻ അശ്വത്ഥാമാവിനോട് അപേക്ഷിച്ചു എങ്കിലും അതുകൂട്ടാക്കാതെ തന്റെ പിതാവിനെ കൊന്നതിനാലുള്ള കോപത്താൽ പൈശാചികമായിതന്നെ അവനെ കൈയ്യും, നഖവും, കാലുമുപയോഗിച്ച് അതിഹീനമായി കൊലചെയ്തു. അതിനുശേഷം ശിഖണ്ഡിയേയും, ദ്രൗപദിയുടെ അഞ്ചുപുത്രന്മാരേയും (പ്രതിവിന്ധ്യൻ, സുതസോമൻ, ശ്രുതസേനൻ, ശതാനീകൻ, ശ്രുതകർമ്മാവ്) കൊന്നൊടുക്കി.

പാണ്ഡവർക്കു പുത്രന്മാരായും ഈ അഞ്ചുപേർ മാത്രമേ യുദ്ധാനന്തരം അവശേഷിച്ചിരുന്നുള്ളു. അവരെയാണ് പതിനെട്ടാം യുദ്ധം കഴിഞ്ഞ് ക്ഷീണിച്ചുറങ്ങുമ്പോൾ രാത്രിയിൽ കൊലചെയ്തത്. അർജ്ജുനന്റെ പുത്രനായ ബഭ്രുവാഹനൻ ഒഴിച്ച് (മണലൂർ രാജകുമാരിയായ ചിത്രാംഗദ യിൽ ജനിച്ച കുമാരൻ) എല്ലാ പാണ്ഡവ പുത്രന്മാരും യുദ്ധത്തിൽ പങ്കെടുത്തിരുന്നു. കുരുക്ഷേത്രയിലെ പടകുടീരത്തിൽ ഉറങ്ങിക്കിടന്ന എല്ലാവരേയും കൊന്നൊടുക്കിയ അശ്വത്ഥാമാവിനു പാണ്ഡവരെ അവിടെ കണ്ടെത്താനായില്ല. മൂന്നുപേരും വീണ്ടും പല തവണ പാണ്ഡവർക്കായി അവിടെ തിരച്ചിൽ നടത്തിയെങ്കിലും കാണാഞ്ഞതിനാൽ അവസാനം ആ കുടീരങ്ങൾ മുഴുവനും അവർ തീയിട്ടു നശിപ്പിച്ചു. പാണ്ഡവർ അവിടെ ഒളിച്ചിരുപ്പുണ്ടെങ്കിൽ തീയിൽ വെന്തു മരിച്ചോളും എന്നുകരുതിയാണ് പടകുടീരങ്ങൾക്ക് തീയിട്ടത്. അതിനുശേഷം ഈ സന്തോഷ വാർത്ത അറിയിക്കുവാൻ മൂന്നുപേരും ആ രാത്രിയിൽ തന്നെ ദുര്യോധനനികിടത്തിൽ ചെന്നു ചേർന്നു. സൂര്യോദയത്തിനു മുൻപു തന്നെ തിരിച്ചെത്തിയ മൂന്നുപേരും അവിടെ നടന്ന വിവരങ്ങൾ ദുര്യോധനനെ വിശദമായി അറിയിച്ചു. പാണ്ഡവരും ശേഷിച്ച മറ്റുള്ളവരും മരിച്ചുവെന്ന് കേട്ട് സന്തുഷ്ടനായ ദുര്യോധനൻ അശ്വത്ഥാമാവിനെ പ്രശംസിക്കാനും മടിച്ചില്ല. കുറച്ചുനാഴികകൾക്കു ശേഷം സൂര്യോദയത്തിനു മുൻപായി ദുര്യോധനനും മരിച്ചു.

സഹോദരനേയും അഞ്ചു മക്കളേയും നഷ്‌ടപ്പെട്ട പാഞ്ചാലി തന്റെ തീരാദുഃഖം പാണ്ഡവരെ അറിയിച്ചു. പാഞ്ചാലിയെ സാന്ത്വനിപ്പിക്കാൻ ഏവരും ശ്രമിച്ചെങ്കിലും അവസാനം ഭീമൻ അശ്വത്ഥാമാവിനെ വധിക്കാൻ പുറപ്പെട്ടു. അശ്വത്ഥാമാവിനെ തേടിയുള്ള ഭീമന്റെ പുറപ്പാട്‌ മനസ്സിലാക്കിയ കൃഷ്‌ണൻ അർജ്ജുനനുമൊത്ത് ഭീമനു പുറകെ യാത്രതിരിച്ചു. യുദ്ധ നിപുണനായ അശ്വത്ഥാമാവിനെ എതിരിടാൻ ഭീമനു ഒറ്റയ്ക്കാവില്ല എന്നു മനസ്സിലാക്കിയാണ് അനർത്ഥങ്ങൾ സംഭവിക്കുന്നതിനുമുമ്പ്‌ അവിടെയെത്താൻ കൃഷ്ണാർജ്ജുനന്മാർ പുറപ്പെട്ടത്.
അശ്വത്ഥാമാവിനെ കണ്ടുമുട്ടിയ ഭീമൻ അവനെ യുദ്ധത്തിനു വിളിക്കുകയും ഗംഗയിൽ കുളിച്ചുകൊണ്ടിരുന്ന അശ്വത്ഥാമാവ് ഭീമന്റെ വെല്ലുവിളി സ്വീകരിച്ച്‌ പുറത്ത്‌ വരികയും ഒരു പുൽക്കൊടി പറിച്ചെടുത്ത്‌ പാണ്ഡവകുലത്തെ മുഴുവനോടെ നശിപ്പിക്കാൻ കഴിവുള്ള ബ്രഹ്മാസ്‌ത്രം പ്രയോഗിക്കുകയും ചെയ്തു. ആ സമയത്ത് അവിടെ എത്തിച്ചേർന്ന അർജ്ജുനനും മറ്റുപോംവഴികളില്ലാത്തതിനാൽ ബ്രഹ്മാസ്‌ത്രം പ്രയോഗിച്ചു. പക്ഷേ, ഈ രണ്ടു ബ്രഹ്മാസ്‌ത്രങ്ങളും കൂട്ടിമുട്ടിയാൽ ലോകം നശിക്കും എന്ന്‌ മനസ്സിലാക്കിയ കൃഷ്‌ണൻ, ബ്രഹ്മാസ്‌ത്രത്തെ തിരിച്ചുവിളിക്കാൻ ഇരുവരോടും നിർദ്ദേശിച്ചു. അർജ്ജുനൻ തന്റെ ബ്രഹ്മാസ്‌ത്രം പിൻവലിച്ചെങ്കിലും അശ്വത്ഥാമാവ് കൂട്ടാക്കിയില്ല. അതിനെതുടർന്ന് ദുരന്തം ഒഴിവായെങ്കിലും കൃഷ്‌ണൻ അശ്വത്ഥാമാവിനെ ശപിച്ചു. ദ്രൗപദിയുടെ ആഗ്രഹപൂർത്തിക്കായി ഭീമൻ അശ്വത്ഥാമാവിന്റെ ശിരസ്സിലെ ചൂഡാരത്നം ശിരസ്സു നൂഴ്ന്ന് എടുത്തു, പാഞ്ചാലിക്കു സമ്മാനിച്ചു. അശ്വത്ഥാമാവിന്റെ ബ്രഹ്മാസ്ത്രം അവന്റെ ആഗ്രഹപ്രകാരം ഗർഭിണിയായ ഉത്തരയുടെ വയറ്റിൽ പതിക്കുകയും ഗർഭസ്ഥശിശു മരണപ്പെടുകയും ചെയ്തു. കൃഷ്ണശാപം മൂലം ദേഹമാസകലം ചൊറിച്ചിലും മറ്റു ത്വക്‌ രോഗങ്ങളുമായി ചിരഞ്ജീവിയായ അശ്വത്ഥാമാവ്‌ യാത്ര തുടർന്നു.


</doc>
<doc id="267943" url="https://ml.wikipedia.org/wiki?curid=267943" title="കാരംസ്">
കാരംസ്

രണ്ടു മുതൽ നാലു പേർക്ക് കളിക്കാവുന്ന ഒരു കളിയാണ് കാരംസ്.


</doc>
<doc id="267945" url="https://ml.wikipedia.org/wiki?curid=267945" title="സ്ത്രീപർവ്വം">
സ്ത്രീപർവ്വം

ഭാരതത്തിലെ ഇതിഹാസങ്ങളിൽ ഒന്നായ മഹാഭാരതത്തിലെ പതിനൊന്നാം പർവ്വമാണ് സ്ത്രീപർവ്വം. കുരുക്ഷേത്രയുദ്ധത്തിൽ മരിച്ചുവീണ തങ്ങളുടെ ബന്ധുമിത്രാദികളുടെ ശവശരീരങ്ങൾ കാണാൻ സ്ത്രീ ജനങ്ങളും കുട്ടികളും യുദ്ധഭൂമിയിൽ വരുകയുണ്ടായി. സ്ത്രീകളുടെ വിലാപം ഉൾക്കൊള്ളിച്ചിരിക്കുന്നത് ഈ പർവ്വത്തിലായതിനാൽ സ്ത്രീപ്രവ്വം എന്നപേർ ലഭിച്ചു. 

പതിനെട്ടുനാൾ നീണ്ടുനിന്ന കുരുക്ഷേത്രയുദ്ധത്തെ അതിജീവിച്ചത് പന്ത്രണ്ടുപേർ മാത്രമായിരുന്നു. പാണ്ഡവപക്ഷത്ത് കൃഷ്ണനും, സാത്യകിയും, യുയുത്സുവും, പാണ്ഡവർ അഞ്ചുപേരുമായി എട്ടുപേർ മാത്രമായിരുന്നു യുദ്ധത്തിൽ പങ്കെടുത്തവരിൽ അതിജീവിച്ചത്. അർജ്ജുനനു ചിത്രാംഗദയിൽ ജനിച്ച ബഭ്രുവാഹനൻ യുദ്ധത്തിൽ പങ്കെടുത്തിരുന്നില്ല. അതിനാൽ പാണ്ഡവർക്കു പുത്രനായി ബഭ്രുവാഹനൻ മാത്രം അവശേഷിച്ചു. യുദ്ധസമയത്ത് ഉത്തര ഗർഭിണിയായിരുന്നതിനാൽ അഭിമന്യുവിന്റെ പുത്രനായി പിന്നീടു ജനിച്ച പരീക്ഷിത് പാണ്ഡവർക്കു പൗത്രനും അനന്തരവകാശിയുമായി.

കൗരവപക്ഷത്ത് നാലുപേർ മാത്രമാണ് പതിനൊന്ന് അക്ഷൗഹിണിപടയിൽ അവശേഷിച്ചത്. കൃപിയിൽ ദ്രോണർക്കു ജനിച്ച അശ്വത്ഥാമാവും, കൃപാചാര്യരും യുദ്ധത്തിൽ അവശേഷിച്ചിരുന്നു. ഇവർ രണ്ടുപേരും സപ്ത ചിരഞ്ജീവികളിൽ ഉൾപ്പെട്ടവരായിരുന്നതിനാൽ ഇരുവരയേയും മരണം തൊട്ടില്ല. ഇവരെ കൂടാതെ കൃതവർമ്മാവും, വൃഷകേതുവും യുദ്ധത്തിൽ മരിക്കാതെ അവശേഷിച്ചു.

ഈ പന്ത്രണ്ടുപേരിൽ യുയുത്സുവിന്റേയും, വൃഷകേതുവിന്റേയും മരണം ഗ്രന്ഥകാരൻ പ്രതിപാദിക്കുന്നില്ലയെങ്കിലും മറ്റുള്ള എട്ടുപേരും കലിയുഗാരംഭത്തിൽ മരണപ്പെട്ടതായി സ്വർഗ്ഗാരോഹണപർവ്വത്തിലും, മുസലപർവ്വത്തിലുമായി മഹാഭാരതത്തിൽ വിവരിക്കുന്നുണ്ട്. കുരുക്ഷേത്രയുദ്ധത്തിനുശേഷം പാണ്ഡവർ അഞ്ചുപേരും കൃഷ്ണനും മാത്രമെ അവശേഷിക്കൂവെന്ന് വളരെ മുൻപുതന്നെ ഉലൂപി പുത്രനായ ഇരവാനു അറിയാമായിരുന്നുവെന്ന് ഗ്രന്ഥകാരൻ മഹാഭാഗവതത്തിൽ പറയുന്നുണ്ട്. കൃഷ്ണനു സത്യഭാമയിൽ ജനിച്ച വത്സലയെ (സുന്ദരി) വിവാഹം കഴിക്കാൻ പുറപ്പെട്ട അഭിമന്യുവിനെ കാട്ടിൽവെച്ച് കണ്ടുമുട്ടിയ ഇരാവാൻ തന്റെ ഖഡ്ഗം അവിടെ പന്തലിച്ചുനിന്ന വൃക്ഷത്തിൽ വൃഥാ ആഞ്ഞു വീശി. അഞ്ചു ശിഖരങ്ങളും തായ്ത്തടിയും ഒഴിച്ചുള്ള സർവ്വകൊമ്പുകളും ഇലച്ചില്ലകളും അറ്റ് താഴെ വീണു. ആസന്നമായി നടക്കാൻ പോകുന്ന യുദ്ധത്തിന്റെ ചിത്രം ഇതാവുമെന്നു ഇരാവാൻ ഇതിലൂടെ കാണിച്ചുകൊടുക്കുന്നുണ്ട്. 


</doc>
<doc id="267948" url="https://ml.wikipedia.org/wiki?curid=267948" title="പഞ്ചകന്യകമാർ">
പഞ്ചകന്യകമാർ

പഞ്ചകന്യക (സംസ്കൃതം: पञ्चकन्या, pañcakanyā). ഹൈന്ദവ വിശ്വാസ പ്രകാരം അഹല്യ, ദ്രൗപദി, സീത (കുന്തി), താര, മണ്ഡോദരി എന്നീ സ്ത്രീജനങ്ങൾ പഞ്ച കന്യകമാരാണന്നു പറയുന്നു. ഇവരെല്ലാവരും വിവാഹിതരും ഇവർക്കു മക്കളും ഉണ്ട്. പക്ഷെ തങ്ങൾക്കു കിട്ടിയ വരപ്രസാദം ഇവരെ നിത്യ കന്യകമാരാക്കുന്നു. ചില ഹൈന്ദവപുരാണങ്ങളിൽ സീതയ്ക്കു പകരം കുന്തിയെയാണ് പഞ്ചകന്യകമാരിൽ ഉൾപ്പെടുത്തിയിരിക്കുന്നത്.

"അഹല്യ ദ്രൗപദി സീത"
"താര മണ്ഡോദരി തഥാ"
"പഞ്ചകന്യാ സ്മരേ നിത്യം"
"മഹാപാതക നാശനം"

മഹാതപസ്വിയായ ഗൗതമ മഹർഷിയുടെ പത്നിയാണ് അഹല്യ. രാമായണത്തിലും മഹാഭാരതത്തിലും ഇതര പുരാണങ്ങളിലും അഹല്യയ്ക്കുറിച്ച് പ്രതിപാദിച്ചിട്ടുണ്ട്. ക്ഷത്രിയകുലത്തിൽ ജനിച്ചെങ്കിലും ആശ്രമത്തിൽ ഒരു മഹർഷിയുടെ പത്നിയായി അഹല്യയ്ക്ക് കഴിയേണ്ടി വന്നു. സുന്ദരിമാരിൽ സുന്ദരിയായി അഹല്യയെ പുരാണങ്ങൾ വർണ്ണിച്ചിരിക്കുന്നു. പുരൂവംശത്തിലെ പ്രസിദ്ധനായ പഞ്ചാശ്വ മഹാരാജാവിന്റെ പുത്രിയായിരുന്നു അഹല്യ. തപസ്വിയായിരുന്ന ഗൗതമ മഹർഷിക്ക് വിവാഹം ചെയ്തു കൊടുത്തു. ഗൗതമമുനിക്ക് അഹല്യയിൽ ജനിച്ച പുത്രനായിരുന്നു വൈദേഹ രാജ്യത്തിന്റെ കുലഗുരുവായിരുന്ന ശതാനന്ദൻ. അരുണപുത്രന്മാരും കിഷ്കിന്ധാപതികളുമായ ബാലിയേയും, സുഗ്രീവനേയും വളർത്തിയത് അഹല്യയായിരുന്നു. പല കൃതികളിലും അഹല്യാ-ദേവേന്ദ്ര കഥ വളരെ വിസ്തരിച്ചു തന്നെ പ്രതിപാദിക്കുന്നുണ്ട്. വാല്മീകിയുടേയും, തുഞ്ചത്ത് രാമാനുജന്റെയും അദ്ധ്യാത്മരാമായണത്തിൽ അഹല്യാമോക്ഷത്തിൽ ഈ കഥ വിവരിക്കുന്നുണ്ട്. സുന്ദരിയായിരുന്ന അഹല്യാദേവിയെ സ്വന്തമാക്കാൻ ഇന്ദ്രൻ ശ്രമിക്കുകയും അതിനെതുടർന്ന് ഇന്ദ്രനേയും അഹല്യയേയും ഗൗതമ മഹർഷി ശപിക്കുകയും ചെയ്തു. ഗൗതമ മഹർഷി ദേവേന്ദ്രനെ സഹസ്രഭഗനായും, അഹല്യയെ ശിലയായുമാണ് ശപിച്ചത്. ശാപമോക്ഷത്തിനായി അഹല്യ ത്രേതായുഗം വരെ കാത്തിരിക്കുകയും ശ്രീരാമ പാദ-സ്പർശനത്തിൽ ശാപമോക്ഷം ലഭിക്കുകയും ചെയ്തു.

വ്യാസ മഹാഭാരതത്തിൽ നിറഞ്ഞു നിൽക്കുന്ന സ്ത്രീ കഥാപാത്രമാണ് ദ്രൗപദി. പാണ്ഡവ പത്നിയും കുരുക്ഷേത്ര യുദ്ധാനന്തരം ചന്ദ്രവംശത്തിലെ മഹാറാണിയുമായിരുന്നു ദ്രൗപദി. പാഞ്ചാല രാജാവായ ദ്രുപദന്റെ പുത്രിയായതിനാൽ പാഞ്ചാലിയെന്ന പേരിലും അറിയപ്പെട്ടു. ദ്രൗപദിക്ക് പല പൂർവജന്മങ്ങൾ ഉണ്ടായിരുന്നതായി പുരാണങ്ങൾ പരാമർശിക്കുന്നുണ്ട്. മായാസീത, സ്വർഗലക്ഷ്മി, നാളായണി എന്നിവ ഇവയിൽ പ്രധാനപ്പെട്ടവയാണ്. ദ്രൗപദിയ്ക്ക് പൂർവ്വജന്മ സുകൃതമായി ശ്രീപരമേശ്വരന്റെ വരപ്രസാദത്താൽ നിത്യയൗവനം ലഭിച്ചു. പാഞ്ചാല രാജാവായ ദ്രുപദൻ തന്നെ യുദ്ധത്തിൽ തോൽപ്പിച്ച അർജ്ജുനനു വിവാഹം ചെയ്തു കൊടുക്കാനായി തപസ്സനുഷ്ഠിച്ച് യഞ്ജം നടത്തി, അതിൽ ജനിച്ച പുത്രിയാണ് ദ്രൗപദി. ദ്രൗപദിയെകൂടാതെ ഒരു പുത്രൻ (ധ്രുഷ്ടദ്യുമ്നൻ) കൂടി യഞ്ജ ഫലമായി ദ്രുപദനു ലഭിച്ചു. പൂർവ്വജന്മ കാരണത്താൽ ദ്രൗപദി പാണ്ഡവർ അഞ്ചുപേരെയും വിവാഹം കഴിക്കുകയും അവരിൽ അഞ്ചുപേരിലും ഒരോ പുത്രന്മാർ വീതം ദ്രൗപദിക്ക് ഉണ്ടാവുകയും ചെയ്തു. പ്രതിവിന്ധ്യൻ (യുധിഷ്ഠിരൻ), ശുതസോമൻ (ഭീമസേനൻ), ശ്രുതകീർത്തി (അർജ്ജുനൻ), ശതാനികൻ (നകുലൻ), ശ്രുതകർമ്മാവ് (സഹദേവൻ). വിവാഹനന്തരം പാണ്ഡവരെ ഒരിക്കൽ പോലും പിരിയാതെയിരുന്ന ഒരുഭാര്യ ദ്രൗപദിയാണ്. പാണ്ഡവർ വനവാസം നടത്തിയ അവസരങ്ങളിൽ ദ്രൗപദി കൂടെയുണ്ടായിരുന്നു. പാണ്ഡവരുടെ അവസാനകാലത്ത് സന്യാസം സ്വീകരിച്ച് കൊട്ടാരം വിട്ടിറങ്ങുമ്പോൾ ദ്രൗപദിയും കൂടെ അനുഗമിക്കുകയും ഹിമാലയത്തിൽവെച്ച് ദ്രൗപദി മരണപെടുകയും ചെയ്തു.

അയോദ്ധ്യയിലെ മഹാരാജാവായ ശ്രീരാമൻറെ ധർമ്മപത്നിയായിരുന്നു സീത. ഭാരതത്തിലെ ഇതിഹാസങ്ങളിൽ ഒന്നായ രാമായണത്തിലെ നായികയാണ് ഇവർ. മിഥിലിയിലെ രാജാവായ ജനകൻ നിലമുഴുമ്പോൾ കിട്ടിയതിനാൽ സീത എന്നുപേരിട്ടു. ഐതിഹ്യപ്രകാരം ഭൂമീദേവിയുടെ മകളാണ്‌ ജനകമഹാരാജാവിനു നിലമുഴുമ്പോൾ ലഭിച്ചത്. വിദേഹ രാജകുമാരിയായതിനാൽ വൈദേഹിയെന്നും, ജനകന്റെ വളർത്തു പുത്രിയായതിനാൽ ജാനകിയെന്നും, മിഥിലാപുരിയിലെ രാജകുമാരിയായതിനാൽ മൈഥിലിയെന്നും സീതയ്ക്കു പേരുണ്ട്. പിതാവ് ദശരഥന്റെ നിർദ്ദേശത്താൽ രാമൻ പതിനാലു വർഷത്തെ വനവാസത്തിനു പോകുമ്പോൾ സീതയും അനുഗമിച്ചിരുന്നു. വനത്തിൽ പഞ്ചവടിയെന്ന സ്ഥലത്ത് താമസിക്കുമ്പോൾ ലങ്കാധിപതിയായ രാവണൻ സീതയെ കൊണ്ടുപോകുകയും തുടർന്നുണ്ടായ യുദ്ധത്തിൽ രാമൻ രാവണനെ വധിക്കുകയും ചെയ്യുന്നു. രാമ-രാവണ യുദ്ധാനന്തരം സീതാ-രാമന്മാർ അയോദ്ധ്യയിൽ മടങ്ങിയെത്തി രാമൻ അയോദ്ധ്യാധിപതിയായി രാജാഭിഷേകം ചെയ്തു രാജഭാരമേറ്റു. പക്ഷെ പ്രജാതാല്പര്യം മുൻനിർത്തി രാമൻ സീതയെ കാട്ടിൽ ഉപേക്ഷിക്കുകയും പിന്നീട് അയോദ്ധ്യയിലേക്ക് കൂട്ടികൊണ്ടുവരുകയും ചെയ്തു. പക്ഷെ സീതാ തന്റെ മാതാവായ ഭൂമിദേവിയെ പ്രാർത്ഥിക്കുകയും ഭൂമി പിളർന്ന് അതിനുള്ളിലേക്ക് അപ്രത്യക്ഷയാവുകയും ചെയ്തു. രാമനിൽ സീതയ്ക്ക് ജനിച്ച ഇരട്ടകുട്ടികളാണ് ലവനും, കുശനും.

കിഷ്കിന്ധാധിപതിയായ ബാലിയുടെ പത്നിയാണ് താര, വാനര രാജ്ഞിയായ താരയെക്കുറിച്ച് രാമായണത്തിൽ കിഷ്കിന്ധാകാണ്ഡത്തിലും യുദ്ധകാണ്ഡത്തിലും പരാമർശിച്ചിട്ടുണ്ട്. വാനര രാജാവായ ബാലിയിൽ താരയ്ക്കു ജനിച്ച പുത്രനാണ് അംഗദൻ. വാസുകിയുടെ തലഭാഗം ഒറ്റക്ക് പിടിച്ച് ബാലി മന്ദരപർവ്വതത്തെ ഉപയോഗിച്ച് പാലാഴി മഥനം നടത്തിയവസരത്തിൽ പാലാഴിയിൽനിന്നും ഉയർന്നു വന്നതാണ് താര. മറ്റുദേവന്മാർ പിന്മാറിയ ആ അവസരം ബാലിക്കു പ്രയോജനപ്പെട്ടു, സുന്ദരിയായ താരയെ ബാലി വിവാഹം ചെയ്തു. ബാലിയുടെ മരണശേഷം താര സുഗ്രീവന്റെ പത്നിയായി. താരയെ വിവേകമതിയും അനുനയ പാടവമുള്ളവളുമായാണ് രാമായണത്തിൽ ചിത്രീകരിച്ചിരിക്കുന്നത്. സുഗ്രീവനോട് ഏറ്റുമുട്ടാൻ പോയ ബാലിയെ യുക്തിവാദംകൊണ്ട് താര പിന്തിരിപ്പിക്കുവാൻ ശ്രമിച്ചതായി രാമായണത്തിൽ കാണുന്നു. സീതാന്വേഷണത്തിനു താമസം നേരിടുന്നതിൽ കുപിതനായി സുഗ്രീവനെ ശകാരിക്കാനെത്തിയ ലക്ഷ്മണനെ ശാന്തനാക്കിയതും താരയാണ്.

ലങ്കാധിപതിയായിരുന്ന രാവണന്റെ ധർമ്മപത്നിയാണ് മണ്ഡോദരി. അസുരന്മാരുടെ ശില്പിയായ മയന്റെ വളർത്തു പുത്രി. പൂർവ്വജന്മത്തിൽ മധുര എന്ന ശിവഭക്തയായിരുന്നു മണ്ഡോദരി. സോമവാരവ്രതം നോക്കി ശിവപൂജചെയ്തെങ്കിലും വിധിഹിതത്താൽ മധുര പാർവ്വതി ശാപത്തിനിരയായി. ശാപഫലത്താൽ മണ്ടൂകമായി (തവള) പന്ത്രണ്ട് വർഷം ഒരു പൊട്ടക്കിണറ്റിൽ കിടന്നു. ശ്രീപരമേശ്വരന്റെ അനുഗ്രഹത്താൽ പന്ത്രണ്ടു വർഷങ്ങൾക്കുശേഷം തവളയ്ക്കു ശാപമോക്ഷം ലഭിച്ച് ഒരു പെൺകുഞ്ഞായി, കൂടാതെ ശ്രീമഹാദേവന്റെ വരപ്രസാദത്താൻ നിത്യകന്യകയുമായി. പൊട്ടകിണറ്റിൽ നിന്നും ഈ പെൺകുഞ്ഞിനെ മയനും ഹേമയും എടുത്തു വളർത്തി. മണ്ഡൂകം പെൺകുഞ്ഞായി മാറിയതിനാൽ മണ്ഡോദരിയെന്നു പേരിട്ടു വിളിച്ചു. അതിസുന്ദരിയായ മണ്ഡോദരിയെ ലങ്കാധിപതി രാവണൻ വിവാഹം ചെയ്തു. സീതാന്വേഷണാർത്ഥം ലങ്കയിൽ എത്തിയ ഹനുമാൻ ആദ്യമായി സുന്ദരിയായ മണ്ഡോദരിയെ കാണാൻ ഇടയായപ്പോൾ സീതയാണെന്നു തെറ്റിധരിച്ചതായി വാല്മീകി രാമായണത്തിൽ പറയുന്നുണ്ട്. രാവണനിൽ മണ്ഡോദരിയ്ക്കു ഇന്ദ്രജിത്ത്, അതികായകൻ, അക്ഷകുമാരൻ എന്നിങ്ങനെ മൂന്നു പുത്രന്മാരുണ്ട്.

ചന്ദ്രവംശത്തിലെ പാണ്ഡു മഹാരാജാവിന്റെ പത്നിയാണ് കുന്തി. പഞ്ചപാണ്ഡവരിലെ ആദ്യ മൂന്ന് പേരുടെ അമ്മയുമാണിവർ. യാദവകുലത്തിലെ ശൂരസേനന്റെ പുത്രിയും കൃഷ്ണന്റെ പിതാവ്‌ വാസുദേവരുടെ സഹോദരിയുമാണ്‌. ശരിക്കുള്ള പേർ പൃഥ എന്നാണ്. ശൂരസേനൻ മക്കളില്ലാതിരുന്ന തന്റെ സുഹൃത്ത് കുന്തിഭോജന് ദത്തുപുത്രിയായി നൽകി.. കുന്തീഭോജന്റെ പുത്രിയായതിനാലാണ് കുന്തിയെന്നറിയപ്പെട്ടത്. ചെറുപ്പമായിരുന്നപ്പോൾ ദുർവാസാവ് മഹർഷി കുന്തിക്ക്‌ ദേവതകളെ പ്രസാദിപ്പിക്കുന്നതിലൂടെ പുത്രസമ്പാദ്യം കൈവരിക്കുന്നതിനുള്ള വരം നൽകി. ഈ വരത്തിൽ വിശ്വാസം വരാതെ പരീക്ഷണാർഥം കുന്തി സൂര്യഭഗവാനെ വിളിച്ചു. തൽഫലമായാണ്‌ കർണ്ണൻ ജനിച്ചത്‌. അവിവാഹിതയായ കുമാരിക്ക് പുത്രൻ ജനിച്ചാൽ ഉണ്ടാവുന്ന ദുരന്തം മുന്നിൽ കണ്ട് കുന്തി കർണ്ണനെ ഒരു കുട്ടയിലാക്കി നദിയിൽ ഉപേക്ഷിച്ചു. പിന്നീട് ഹസ്തിനപുരിയിലെ രാജാവായ പാണ്ഡുവിനെ വിവാഹം കഴിച്ചു. പാണ്ഡുവിന്‌ ശാപം നിമിത്തം മക്കളുണ്ടാവാതായപ്പോൾ പാണ്ഡുവിന്റെ അനുവാദത്തോടെ തനിക്കു ലഭിച്ച വരം ഉപയോഗിച്ച്‌ കുന്തി യമൻ, ഇന്ദ്രൻ, വായു ദേവന്മാരെ പ്രാപിച്ച് യുധിഷ്ഠിരൻ, ഭീമൻ, അർജുനൻ എന്നിവർക്ക്‌ ജന്മം നൽകി.


</doc>
<doc id="267977" url="https://ml.wikipedia.org/wiki?curid=267977" title="ചന്ദ്ര താൾ">
ചന്ദ്ര താൾ

ഇന്ത്യയിലെ ഹിമാലയൻ പ്രദേശത്തുള്ള ഒരു തടാകമാണ് ചന്ദ്ര താൾ. ഹിമാചൽപ്രദേശ് സംസ്ഥാനത്ത്, ലാഹുൽ-സ്പിതി ജില്ലയിലാണിത്. 1994-ൽ ഈ തടാകം ദേശീയ പ്രാധാന്യമുള്ള തണ്ണീർത്തടമായി പ്രഖ്യാപിക്കപ്പെട്ടിരുന്നു. 2005 നവംബറിൽ റാംസർ പ്രദേശമായി പ്രഖ്യാപിക്കപ്പെട്ടു. .

ഹിമാലയൻ-പീർപാഞ്ചാൽ മലനിരകളുടെ സംഗമസ്ഥാനത്ത്, കുംസം ചുരത്തിന് 7 കിലോമീറ്റർ അകലെ, സമുദ്രനിരപ്പിൽ നിന്നും 4,300 മീറ്റർ(14,100 അടി) ഉയരത്തിൽ സ്ഥിതി ചെയ്യുന്നു. 2.5 കിലോമീറ്ററാണ് ഇതിന്റെ ചുറ്റളവ്. ചന്ദ്രക്കലയുടെ ആകൃതിയിലുള്ള തടാകമായതിനാലാണ് "ചന്ദ്രന്റെ തടാകം" എന്നർത്ഥമുള്ള പേര് ലഭിച്ചത്. മഞ്ഞുപാളികളും മഴയുമാണ് ഈ തടാകത്തിന്റെ ജലസ്രോതസ്സ്. ഇത് നിറഞ്ഞ് കവിയുന്ന ജലം ചന്ദ്രഭാഗയുടെ പോഷകനദിയായ ചന്ദ്രാ നദിയിലേക്കൊഴുകുന്നു.

മഹാഭാരതത്തിലെ കനിഷ്ഠപാണ്ഡവനായ യുധിഷ്ഠിരൻ ഇന്ദ്രന്റെ രഥത്തിലേറി സ്വർഗാരോഹണം നടത്തിയത് ഇവിടെ നിന്നാണെന്ന് ചിലർ വിശ്വസിക്കുന്നു.



</doc>
<doc id="267991" url="https://ml.wikipedia.org/wiki?curid=267991" title="ബിറ്റ്കോയിൻ">
ബിറ്റ്കോയിൻ

പ്രധാനമായും ഇന്റർനെറ്റിലൂടെയുള്ള സാമ്പത്തിക ഇടപാടുകൾക്കായി ഉപയോഗിക്കുന്ന ഡിജിറ്റൽ നാണയമാണ് ബിറ്റ്കോയിൻ (Bitcoin). ഇത് ലോഹ നിർമ്മിതമായ നാണയമോ കടലാസ് നോട്ടോ അല്ല. കമ്പ്യൂട്ടർ ഭാഷയിൽ തയ്യാറാക്കിയിരിക്കുന്ന ഒരു പ്രോഗ്രാം അല്ലെങ്കിൽ അല്ലെങ്കിൽ സോഫ്റ്റ്‌വെയർ കോഡാണ്. എൻക്രിപ്ഷൻ സാങ്കേതികവിദ്യ ഉപയോഗിക്കുന്നതിനാൽ ഇവയെ 'ക്രിപ്റ്റോ കറൻസി' എന്നും വിളിക്കാറുണ്ട്. 

ഇടനിലക്കാരോ വിവിധ രാജ്യങ്ങളിലെ കേന്ദ്രബാങ്കുകളോ സർക്കാരുകളോ നിയന്ത്രിക്കാനില്ലാത്ത സ്വതന്ത്ര നാണയം എന്ന ആശയമാണ് ബിറ്റ്കോയിനിലൂടെ യാഥാർത്ഥ്യമായത്. ആഗോള സാമ്പത്തിക, ബാങ്കിങ് തകർച്ചയുടെ നിരാശയിൽ നിന്നാണ് ഡിജിറ്റൽ കറൻസി എന്ന ആശയം രൂപംകൊള്ളുന്നത്. 2008-ൽ സതോഷി നകമോട്ടോ ആണ് ബിറ്റ്കോയിൻ അവതരിപ്പിച്ചത്. 'സതോഷി നകമോട്ടോ' എന്നത് ഒരു വ്യക്തിയോ ഒരു സംഘം ഐ.ടി. വിദഗ്ദർ സ്വയം വിശേഷിപ്പിക്കുന്ന പേരോ ആയിരിക്കാമെന്ന് അഭ്യൂഹങ്ങളുണ്ട്. 2016 മേയിൽ ഓസ്ട്രേലിയയിലെ ഐ.ടി. വിദഗ്ദനും വ്യവസായിയുമായ ക്രെയ്ഗ് റൈറ്റ് ബിറ്റ്കോയിന്റെ ഉടമസ്ഥാവകാശ വാദവുമായി രംഗത്തെത്തിയിരുന്നു.

ക്രിപ്‌റ്റോകറൻസി എന്നാൽ ഗോപ്യഭാഷാ സാങ്കേതികവിദ്യയായ ക്രിപ്‌റ്റോഗ്രാഫിയിൽ അധിഷ്ഠിതമായി പ്രവർത്തിക്കുന്ന ഭൗതികരൂപമില്ലാത്ത നാണയ സമ്പ്രദായമാണ്. ഇടപാടുകൾ ശരിയാണോ എന്ന് പരിശോധിക്കാനും ഉറപ്പു വരുത്താനും ക്രിപ്‌റ്റോഗ്രാഫിക് സങ്കേതങ്ങൾ ഉപയോഗിക്കുകയും ഇതിലൂടെത്തന്നെ പുതിയ നാണയങ്ങൾ സൃഷ്ടിക്കുകയുമാണ് ഈ നാണയ വ്യവസ്ഥയുടെ അടിസ്ഥാനം.

ബിറ്റ്കോയിന്റെ ഉപജ്ഞാതാക്കൾ 2.10 കോടി ബിറ്റ്കോയിനുകളാണ് സൃഷ്ടിച്ചത്. ഇവ ഇരുപത് വർഷം കൊണ്ടു പൂർണ്ണമായും ലഭ്യമാക്കുകയും പിന്നീട് പുതിയവ കിട്ടുകയുമില്ലെന്ന് അവർ പറഞ്ഞിരുന്നു. നിലവിലുള്ള ബിറ്റ്കോയിനുകൾ ഉപയോഗിച്ചുള്ള ഇടപാടുകൾ മാത്രമേ പിന്നീട് നടക്കുകയുള്ളൂ. സാധാരണ കറൻസികളുടെ മൂല്യം എപ്പോൾ വേണമെങ്കിലും ഇടിയാൻ സാധ്യതയുള്ളപ്പോൾ ബിറ്റ്കോയിന് ആ ഭീഷണിയില്ല. കാരണം അവയുടെ എണ്ണം കൂടുന്നില്ല. സാധാരണ കറൻസി എത്ര വേണമെങ്കിലും അച്ചടിച്ചിറക്കി മൂല്യം കുറയ്ക്കുവാൻ കേന്ദ്രബാങ്കുകൾക്കു സാധിക്കും.

അതിവേഗം പ്രചാരത്തിലായ ബിറ്റ്കോയിൻ 2013 ൽ ഉയർന്ന മൂല്യമുള്ള കറൻസിയായി തീർന്നു. ആക്കാലത്ത് ഒരു ബിറ്റ്കോയിന് 1000 ഡോളറിലേറെ മൂല്യമുണ്ടായിരുന്നു. ബിറ്റ്കോയിൻ എക്സ്ചേഞ്ചുകളിലൂടെയാണ് ഇവയുടെ വിപണനം നടത്തിയിരുന്നത്.

ഓൺലൈൻ സാമ്പത്തിക തട്ടിപ്പിനും ലഹരി വിൽപ്പന, ഭീകരവാദ പ്രവർത്തനങ്ങൾ എന്നിവയ്ക്കു ബിറ്റ്കോയിൻ സഹായകമാകും എന്ന ആശങ്കയാൽ എല്ലാ രാജ്യങ്ങളിലെയും കേന്ദ്രബാങ്കുകൾ ഇതിനെതിരെ രംഗത്തെത്തിയിരുന്നു. റിസർവ് ബാങ്ക് ഓഫ് ഇന്ത്യയും ബിറ്റ്കോയിനെ പിന്തുണച്ചിരുന്നില്ല. കേന്ദ്രബാങ്കുകളുടെ എതിർപ്പിനെ തുടർന്ന് ബിറ്റ്കോയിന്റെ വളർച്ചയ്ക്കു വേഗം കുറഞ്ഞു. മൂല്യം 1000 ഡോളറിൽ നിന്ന് പകുതിയായി കുറഞ്ഞു. 08/03/2017 അനുസരിച്ച് ഒരു ബിറ്റ് കോയിൻ 1212 യു.എസ്. ഡോളറിന് തുല്യമാണ്. 

ബിറ്റ്കോയിന്റെ ഉപയോഗം ലളിതമാണ്. അത് വാങ്ങുകയും വിൽക്കുകയും ചെയ്യുന്ന ഏതെങ്കിലും ഒരു സൈറ്റിലൂടെ ആവശ്യക്കാർ ഒരു ബിറ്റ് കോയിൻ വാലറ്റ് സ്വന്തമാക്കണം. അതിനു ശേഷം അവരുടെ ബാങ്കിൽ നിന്ന് പണം വാലറ്റിലേക്ക് മാറ്റി പിന്നീട് ബിറ്റ് കോയിൻ വാങ്ങാൻ ഉപയോഗിക്കാം. ബീറ്റ് കോയിനുകൾ വാലറ്റിലോ, കംപ്യൂട്ടറിലോ, മൊബൈൽ ഫോണിലോ, ശേഖരിച്ച് വയ്ക്കാം.ഇതുപയോഗിച്ച് പ്രത്യേക രീതിയിൽ സാധനങ്ങളും സേവനങ്ങളും വാങ്ങാമെങ്കിലും സാധാരണ കറൻസി പോലെ ഉപയോഗിക്കാവുന്നതല്ല. ആഗോളാടിസ്ഥാനത്തിൽ ഒരു ദിവസം 25000 കോടി രൂപയുടെ വ്യാപാരം നടക്കുന്നുണ്ടെന്നാണ് പറയപ്പെടുന്നത്.

 <ref>മാതൃഭൂമി ദിനപത്രം ധനകാര്യം 4 -9-17 

</doc>
<doc id="267992" url="https://ml.wikipedia.org/wiki?curid=267992" title="ഡുനെഡിൻ">
ഡുനെഡിൻ

ന്യൂസീലൻഡിന്റെ ദക്ഷിണ ദ്വീപിലെ പ്രധാന നഗരമാണ് ഡുനെഡിൻ. ഒട്ടാഗോ മേഖലയുടെ ആസ്ഥാനനഗരമാണിത്. ന്യൂസീലൻഡിലെ ആദ്യ സർവ്വകലാശാലയായ ഒട്ടാഗോ സർവ്വകലാശാല ഡുനെഡിനിലാണ് സ്ഥിതി ചെയ്യുന്നത്.ക്രൈസ്റ്റ്‌ചർച്ച്‍ കഴിഞ്ഞാൽ ദക്ഷിണ ദ്വീപിലെ ഏറ്റവും വലിയ നഗരമാണ് ഡുനെഡിൻ.ശാന്തസമുദ്രത്തിന്റെ തീരത്ത് സ്ഥിതി ചെയ്യുന്ന ഈ നഗരത്തിൽ ഏകദേശം ഒന്നേകാൽ ലക്ഷത്തോളം ആളുകൾ താമസിക്കുന്നു.



</doc>
<doc id="267994" url="https://ml.wikipedia.org/wiki?curid=267994" title="മൂടൽമഞ്ഞ്">
മൂടൽമഞ്ഞ്

വി.എസ്. പിക്ചേഴ്സിന്റ ബാനറിൽ വസുദേവൻ നായർ നിർമിച്ച മലയാളചലച്ചിത്രമാണ് മൂടൽമഞ്ഞ്. ജോസ് ഫിലിംസ് വിതരണം ചെയ്ത ഈ ചിത്രം 1970 ജനുവരി 4-ന് കേരളത്തിൽ പ്രദർശനം തുടങ്ങി.





</doc>
<doc id="267999" url="https://ml.wikipedia.org/wiki?curid=267999" title="കേരള നസ്രാണി ചരിത്രം">
കേരള നസ്രാണി ചരിത്രം

കരള ചരിത്രത്തിൽ നസ്രാണി , നസ്രാണി മാപ്പിള എന്ന പ്രയോഗങ്ങൾ ഇപ്പോഴും ക്രിസ്തു മത വിശ്വാസികളെ കാണിയ്ക്കുന്നു. കേരളത്തിൽ അതി പുരാതന കാലം മുതല്ക്കേ മനുഷ്യ വാസം ഉണ്ടായിരുന്നു. കേരളത്തിൽ കാർഷിക പ്രധാനമായ ഒരു സമ്പദ് വ്യവസ്ഥ ഉരുത്തിരിഞ്ഞു തുടങ്ങിയത് സംഘകാലത്താണ്. ഭൂമിയെ അഞ്ചു തിണകൾ (നിലങ്ങൾ) ആയിത്തിരിച്ചിരുന്നു. പർവതങ്ങൾ നിറഞ്ഞ 'കുറിഞ്ഞി' തിണപ്രദേശത്ത് കുറവർ, കാനവർ തുടങ്ങിയ ഗോത്രക്കാരും മണൽക്കാടുകളായ 'പാല' തിണയിൽ മറവർ, വേടർ എന്നിവരും കാട്ടുപ്രദേശമായ 'മുല്ല' തിണയിൽ ഇടയന്മാരും ആയരും നാട്ടുപ്രദേശമായ 'മരുത'യിൽ കൃഷിക്കാരായ ഉഴവരും കടൽത്തീരമായ 'നെയ്തലി'ൽ പരതവർ, നുളൈയർ, അളവർ എന്നിവരും വസിച്ചു. കൃഷിക്കൊപ്പം കച്ചവടവും അഭിവൃദ്ധി പ്രാപിച്ചിരുന്നു. മുസിരിസ് (മുയിരി), നൗറ, തുണ്ടിസ്, നെൽകിന്ദ, ബകരെ, കൊട്ടനാര എന്നിവ സംഘകാലകേരളത്തിലെ പ്രധാന തുറമുഖങ്ങളായിരുന്നു. യവനരുടെ വലിയ കപ്പലുകൾ ചേരരാജാവിനു ചേർന്ന മനോഹരമായ ചുള്ളിയിലെ (പെരിയാർ) നുരകളിളക്കി മുയിരിപ്പട്ടണത്തിലെത്തി സ്വർണം കൊടുത്ത് കുരുമുളക് വാങ്ങിക്കൊണ്ടു പോയെന്ന് അകനാന്നൂറിൽ പാട്ടുണ്ട്. മുയിരി എന്ന മുസിരിസ് (Mousiris) കൊടുങ്ങല്ലൂരാണെന്നാണ് അഭിപ്രായം.

ദക്ഷിണേന്ത്യൻ സംസ്ഥാനങ്ങളിൽ അധിവസിക്കുന്ന ജനവിഭാഗങ്ങൾ. ഒരു വംശീയ വിഭാഗം എന്നതിനെക്കാൾ പ്രാധാന്യം ദ്രാവിഡ ഭാഷകൾ സംസാരിക്കുന്ന ജനവിഭാഗങ്ങൾ എന്ന അർഥത്തിനാണ്. ദക്ഷിണേന്ത്യൻ ജനവിഭാഗങ്ങളെ സൂചിപ്പിക്കാൻ പ്രാചീന ഗ്രീക്ക് ഭൗമശാസ്ത്രജ്ഞർ 'ദമിരിക്ക' എന്ന വാക്ക് ഉപയോഗിച്ചിരുന്നു. സംസ്കൃതത്തിൽ 'ദ്രവിഡി', 'ദമിലി' എന്നും പില്ക്കാലത്ത് 'ദ്രവിഡ', 'ദ്രാവിഡ' എന്നും പ്രയോഗിച്ചിട്ടുണ്ട്.

ഒറ്റ വാക്കിൽ പറഞ്ഞാൽ കേരളത്തിൽ ദ്രാവിഡർ മാത്രമാണ് ഉണ്ടായിരുന്നത്. ക്രിസ്തു വര്ഷം 52-ൽ തോമ ശ്ലീഹ കേരളത്തിൽ വന്നുവെന്നും ഏഴര പള്ളികൾ സ്ഥാപിച്ചു എന്നും കേരളത്തിലെ ക്രിസ്തീയ ബഹു ഭൂരിഭക്ഷം ക്രിസ്ത്യാനികളും വിശ്വസിച്ചു വരുന്നു 

52 - ൽ ബ്രാഹ്മണരാണ്‌ ക്രിസ്തുമതം സ്വീകരിച്ചത് എന്ന സംവാദത്തിലൂടെ ഒരു സവർണ മേദാവിത്തം സ്ഥാപിയ്ക്കാൻ കേരളത്തിലെ സുറിയാനി (മലങ്കര ) ക്രിസ്ത്യാനികൾ ശ്രമിയ്ക്കുമ്പോൾ അവർക്ക് തിരുത്തണോ മറയ്ക്കാനൊ ആവാത്ത ചില ചരിത്ര സത്യങ്ങൾ ഇപ്പോഴും ബാക്കിയാകുന്നു. 

അതിപുരാധന കാലം മുതല്ക്കേ യഹൂദന്മാർ കേരളത്തിൽ വ്യാപാരം നടത്തിയിരുന്നു എന്നതിന് വളരെ വ്യക്തമായ തെളിവുകള ഉണ്ട്. ശലമോൻ രാജാവിന്റെ കാലം മുതല്ക്കേ കേരളത്തിൽ നിന്നും സുഗന്ദ വ്യഞ്ചനങ്ങൽ യഹൂദർ വാങ്ങിയിരുന്നു . അങ്ങനെ യഹൂദ കുടികിടപ്പുണ്ടായിരുന്ന കേരളത്തിൽ അഹെഷൊരസ് രാജാവ്‌ എസ്തെർനെ രാജ്ഞി യായി തിരഞ്ഞെടുത്ത ശേഷം എബ്രായ ഗവർണർമാരെ അയച്ചിരുന്നു - അതിനു ശേഷം അറബികളും , ഇറാനികളും കേരളത്തിൽ വ്യാപാര ബന്ദം പുലർത്തിയിരുന്നു.


</doc>
<doc id="268002" url="https://ml.wikipedia.org/wiki?curid=268002" title="എറഗ്രോസ്റ്റിസ്">
എറഗ്രോസ്റ്റിസ്

പൊവേസീ കുടുംബത്തിലെ ഒരു ജനുസ്സാണ് എറഗ്രോസ്റ്റിസ്. എറഗ്രോസ്റ്റിസ് സാധാരണയായി ലവ് ഗ്രാസ്, കെയ്ൻ ഗ്രാസ് എന്നിങ്ങനെ അറിയപ്പെടുന്നു. എറഗ്രോസ്റ്റിസ് കൊള്ളൈനാൻസിസ് എന്നാണ് നാമകരണം ചെയ്യപ്പെട്ടിരിക്കുന്നത്. നീലഗിരിയിലെ അവലാഞ്ചി മലയിൽ നിന്നാണ് ഈ പുതിയ ഇനം പുൽചെടി കണ്ടെത്തിയിരിക്കുന്നത്. സാധാരണയായി സമുദ്ര നിരപ്പിൽ നിന്നും ആയിരം മീറ്റർ ഉയരത്തിലാണ് ഇത് കാണപ്പെടുന്നത്. പ്രമുഖ സസ്യശാസ്ത്രജ്ഞരായ ഡോ. വി.ജെ. നായർ, ഡോ. ജി.വി.എസ്. മൂർത്തി, ഗാവേഷകൻ സി പി വിവേക് എന്നിവരാണ് ഈ കണ്ടെത്തലിനു പുറകിൽ


</doc>
<doc id="268003" url="https://ml.wikipedia.org/wiki?curid=268003" title="ചെങ്കുയിൽ">
ചെങ്കുയിൽ

കേരളത്തിൽ ദേശാടനക്കിളിയായി എത്തുന്ന കുയിൽ വർഗ്ഗത്തിൽ പെടുന്ന ഒരു പക്ഷിയാണ് ചെങ്കുയിൽ (ഇംഗ്ലീഷ്: Banded Bay Cuckoo, ശാസ്ത്രീയ നാമം: "Cacomantis sonneratii"). ഇതൊരു ചെറിയ കുയിലാണ്. 

തലയും പുറകുവശവും നല്ല ചെമ്പിച്ച തവിട്ടു നിറമാണ്, അതിൽ നിറയെ കടുത്ത തവിട്ടു നിറത്തിലുള്ള വരകളുണ്ട്. താടി മുതൽ ഗുദം വരെ വിലങ്ങനെ ചെറിയ കറുത്ത വരകളുള്ള മങ്ങിയ വെള്ള നിറം. വാലിനറ്റത്ത് വേളുത്ത നിറം അതിനു മുകളിലായി കറുത്ത വര. ബാക്കി വാൽ മുഴുവൻ ചെമ്പിച്ച തവിട്ടു നിറം. കണ്ണിൽ കൂടി കടുത്ത തവിട്ടു നിറത്തിലുള്ള വര. അതിനു മുകളിൽ വെളുത്ത പുരികം. 
ആണും പെണ്ണും കാഴ്ചയിൽ ഒരു പോലെയാണ്. കൃഷ്ണമണി മഞ്ഞനിറമാണ്. 
22 സെ.മീ നീളമുണ്ട്.

പൂർണ്ണമായോ ഭാഗികമായോ ദേശാടനം നടത്തുന്നവയാണ്. ഭാരതത്തിൽ ഇവയെ മഴക്കാലത്താണ് കാണുന്നത്. ഉയരം കുറഞ്ഞ കുന്നുകളിലുള്ള നല്ല കാടുകളിൽ കാണപ്പെടുന്നു.

മറ്റു പല കുയിലുകളെപോലെ ഇതും മറ്റു പക്ഷികളുടെ കൂട്ടിലാണ് മുട്ടയിടുന്നത്. ചിലുചിലപ്പന്മാർ, ഇരട്ടത്തലച്ചി, അയോറ, തീക്കുരുവി മുതലായവയുടെ കൂട്ടിൽ മുട്ടയിടും. ദേശങ്ങൾക്കനുസരിച്ച് മുട്ടയിടുന്ന കാലത്തിന് മാറ്റമുണ്ട്.


</doc>
<doc id="268005" url="https://ml.wikipedia.org/wiki?curid=268005" title="ചെറുകുയിൽ">
ചെറുകുയിൽ

ഇംഗ്ലീഷിൽ Grey-bellied Cuckoo എന്നോ Indian Plaintive Cuckoo എന്നോ വിളിക്കുന്നു. ശാസ്ത്രീയ നാമം "Cacomantis passerinus" എന്നാണ്. പുൽച്ചാടികളും പ്രാണികളുമാണ് ഭക്ഷണം. വാൽ താഴ്ത്തി പിടിച്ചാണ് ശബ്ദിക്കുന്നത്. മറ്റു പക്ഷികളുടെ കൂട്ടിൽ ഒരു മുട്ടയാണിടുന്നത്.

ഏഷ്യയുടെ തെക്ക് ഇന്ത്യ, ശ്രീലങ്ക തുടങ്ങി ഇന്തോനേഷ്യ വരെ കാണപ്പെടുന്നു. ഇത് ദേശാടനം നടത്തുന്നതാണെങ്കിലും അധികദൂരത്തേക്ക് പോകാറില്ല. 

ഈ പക്ഷിയ്ക്ക് 23 സെ.മീ. നീളമുണ്ട്. ഇരുണ്ട ചാര നിറമോ കടുത്ത തവിട്ടു നിറമോ ആയിരിക്കും. വാലിലെ തൂവലുകൾക്ക് വെളുത്ത തുമ്പുണ്ട്. താഴെ നിന്നു നോക്കുമ്പോൾ ഒന്നിനു താഴെ ഒന്നായി കുറെ ചന്ദ്രക്കലകൾ കാണും. വാലിന്റെ അടിവശവും വയറും വെളുത്തതാണ്.


</doc>
<doc id="268006" url="https://ml.wikipedia.org/wiki?curid=268006" title="കാക്കത്തമ്പുരാട്ടിക്കുയിൽ">
കാക്കത്തമ്പുരാട്ടിക്കുയിൽ

ഏഷ്യയിലും ഫിലിപ്പീൻസിലും ഈ ജനുസ്സിൽ പെട്ട നാല് അംഗങ്ങൾ കൂടിയുണ്ട്. 



</doc>
<doc id="268007" url="https://ml.wikipedia.org/wiki?curid=268007" title="നീലക്കണ്ണൻ പച്ചച്ചുണ്ടൻ">
നീലക്കണ്ണൻ പച്ചച്ചുണ്ടൻ

കുയിലിന്റെ വർഗ്ഗത്തിൽ പെട്ട നീലക്കണ്ണൻ പച്ചച്ചുണ്ടന്റെ ഇംഗ്ലീഷിലെ പേര് Blue-faced Malkoha എന്നാണ്. ശാസ്ത്രീയ നാമം "Phaenicophaeus viridirostris" എന്നാണ്.
ഇവ തെക്കേ ഇന്ത്യയിലും ശ്രീലങ്കയിലും മാത്രം കാണപ്പെടുന്നു. പുറംകാടുകളിലും കുറ്റിക്കാടുകളിലും കാണുന്നു. പ്രാണികളും പുൽച്ചാടികളും ചെറിയ സസ്തനികളും ചിലപ്പോൾ പഴ്ങ്ങളും ഭക്ഷിക്കും.
മുള്ളുള്ള കുറ്റിക്കാടുകളിലാണ് കൂടുണ്ടാക്കുന്നത്. രണ്ടോ മൂന്നോ മുട്ടകളിടും. 
39 സെ.മീ നീളമുണ്ട്. തലയും പുറകുവശവും കടുത്ത പച്ചയാണ്. പച്ച നിറത്തിലുള്ള വാലിന്റെ അറ്റം വെള്ളയാണ്. കഴുത്തും വയറും ഇളം പച്ചയാണ്. കണ്ണിനു ചുറ്റും നീലനിറം. കൊക്ക് പച്ച നിറമാണ്.



</doc>
<doc id="268009" url="https://ml.wikipedia.org/wiki?curid=268009" title="ജോർജ്ദാസ്‌">
ജോർജ്ദാസ്‌

നാട്ടരങ്ങിന്റെ ഉപജ്ഞാതാവ് എന്ന നിലയിൽ പ്രശസ്തനായ നാടകപ്രവർത്തകനാണ് ജോർജ്ജ്ദാസ്
താണിക്കൽ ആലുക്കൽ ദേവസ്സിയുടേയും ത്രേസ്യയുടേയും പുത്രനാണ്. കാരമുക്ക് ചർച്ച് സ്കൂൾ,ഗവൺമെന്റ് ഹയർ സെക്കണ്ടറി സ്കൂൾ കണ്ടശ്ശാംകടവ്, സെന്റ് തോമസ് കോളേജ് തൃശ്ശൂ൪, ശ്രീകേരളവർമ്മ കോളേജ് തൃശ്ശൂ൪, ഗവൺമെന്റ് കോളേജ് ചിറ്റൂ൪, ഗവൺമെന്റ് വിക്ടോറിയ കോളേജ് പാലക്കാട്‌ എന്നിവടങ്ങളിലായി ഔപചാരിക വിദ്യാഭ്യാസം പൂർത്തിയാക്കി. തത്ത്വ ശാസ്ത്രത്തിൽ ബിരുദവും ചരിത്രത്തിൽ ബിരുദാനന്തര ബിരുദവും നേടി. ഡോ.ചുമ്മാർചൂണ്ടലിൻറെകീഴിൽ നാടോടികലാ ഗവേഷണം നടത്തി. എലിയാമ്മയാണ് ഭാര്യ. സോവറീൻ, സോളമൻ എന്നിവരാണ് മക്കൾ.
നാട്ടരങ്ങിൻറെ ഉപജഞാതാവ് എന്നനിലയിൽ ജോർജ്ദാസ്‌ അരീനതിയറ്റർ സമ്പ്രദായത്തെ പുതിയ തലത്തിലേക്കുയർത്തി. നാടകം, നോവൽ, തിരക്കഥ എന്നീ വിഭാഗങ്ങളിലായി പന്ത്രണ്ട് പുസ്തകങ്ങൾ പ്രസിദ്ധീകരിച്ചിട്ടുണ്ട്. രണ്ടു ഹ്രസ്വ ചലച്ചിത്രങ്ങളും പതിനഞ്ച് ടെലിഫിലിമുകളും രചന നിർവഹിച്ച് സംവിധാനം ചെയതിട്ടുണ്ട്. 


</doc>
<doc id="268014" url="https://ml.wikipedia.org/wiki?curid=268014" title="നാഴികക്കല്ല്">
നാഴികക്കല്ല്

വി.എസ്. പിക്ചേഴ്സിന്റെ ബാനറിൽ വാസുദേവൻ നായർ 1970-ൽ നിർമിച്ച മലയാളചലച്ചിത്രമാണ് നാഴികക്കല്ല്. ജോസ് ഫിലിംസിന്റെ വിതരണം ചെയ്ത ഈ ചിത്രം കേരളത്തിൽ പ്രദർശനം തുടങ്ങി.






</doc>
<doc id="268021" url="https://ml.wikipedia.org/wiki?curid=268021" title="ഗ്രെഗ് ചാപ്പൽ">
ഗ്രെഗ് ചാപ്പൽ

മുൻ ഓസ്ട്രേലിയൻ ദേശീയ ക്രിക്കറ്റ് താരമാണ് ഗ്രെഗ് സ്റ്റീഫൻ ചാപ്പൽ (ജനനം: ഓഗസ്റ്റ് 07 1948).


</doc>
<doc id="268026" url="https://ml.wikipedia.org/wiki?curid=268026" title="കാൻബറ">
കാൻബറ

ഓസ്ട്രേലിയയുടെ തലസ്ഥാനമാണ് കാൻബറ ( or ). ഓസ്ട്രേലിയയിലെ എട്ടാമത്തെ വലിയ നഗരവും ഇതാണ്.സിഡ്നിയിൽ നിന്നും 280 കിലോമീറ്റർ തെക്കുപടിഞ്ഞാറും മെൽബണിൽനിന്നും 660 കിലോമീറ്റർ വടക്കുകിഴക്കുമായാണ് കാൻബറ നഗരം സ്ഥിതിചെയ്യുന്നത്.1908ലാണ് ഓസ്ട്രെലിയയുടെ തലസ്ഥാനമായി കാൻബറ മാറിയത്.ഏകദേശം നാല് ലക്ഷം ആളുകൾ കാൻബറയിൽ താമസിക്കുന്നു.



</doc>
<doc id="268027" url="https://ml.wikipedia.org/wiki?curid=268027" title="ടി.സി. കല്യാണി അമ്മ">
ടി.സി. കല്യാണി അമ്മ

പത്രപ്രവർത്തന രംഗത്തും, സാഹിത്യരംഗത്തും തനതായ വ്യക്തിമുദ്ര പതിപ്പിച്ച എഴുത്തുകാരിയും, പത്രാധിപയുമായിരുന്ന ടി.സി. കല്യാണി അമ്മ തൃശ്ശൂർ തെക്കേകുറുപ്പത്ത് വീട്ടിൽ സംസ്കൃത പണ്ഡിതയായിരുന്ന ടി.സി.അമ്മു അമ്മയുടെ മകളായി ജനിച്ചു.(1879 നവം:28- 1956 ഒക്ടോ: 26)
ബാലസാഹിത്യരംഗത്തും വിവർത്തന രംഗത്തും കല്യാണി അമ്മ ശ്രദ്ധേയയായിരുന്നു.പ്രസംഗവേദികളിലും സജീവമായിരുന്ന ഇവർ "ശാരദ" എന്ന വനിതാ മാസികയുടെ പത്രാധിപയുമായി. മലയാളത്തിലെ ആദ്യത്തെ പത്രാധിപയും, പ്രസാധകയുമായിരുന്നു കല്യാണി അമ്മ.


</doc>
<doc id="268031" url="https://ml.wikipedia.org/wiki?curid=268031" title="മാലിനി ചിബ്">
മാലിനി ചിബ്

വൈകല്യങ്ങളുമായി ജീവിക്കേണ്ടി വരുന്നതിന്റെ നിരാശയുമായി കഴിയുന്ന അനേകർക്ക് പ്രചോദനമായി മാറിയ 'വൺ ലിറ്റിൽ ഫിംഗർ' എന്ന ഗ്രന്ഥത്തിന്റെ രചയിതാവാണ് ചലനശേഷിയുള്ള ഒരുവിരൽ മാത്രമുള്ള മാലിനി ചിബ് ചലനശേഷിയുള്ള ഏകവിരൽ ഉപയോഗിച്ച് 10 വർഷങ്ങളെടുത്താണ് മാലിനി 'വൺ ലിറ്റിൽ ഫിംഗർ' എഴുതിത്തീർത്തത്.

നിഖിൽ ചിബിന്റേയും പത്മശ്രീ ജേതാവായ ഡോക്ടർ മിഥു ആളൂരിന്റേയും പുത്രിയായി 1966ൽ കൊൽക്കത്തയിൽ ആണ് മാലിനി ജനിച്ചത്.


</doc>
<doc id="268042" url="https://ml.wikipedia.org/wiki?curid=268042" title="കള്ളിക്കുയിൽ">
കള്ളിക്കുയിൽ

Sirkeer Malkoha എന്നും Sirkeer Cuckoo എന്നും ഇംഗ്ലീഷിൽ പേരുള്ള കള്ളിക്കുയിലിന്റെ ശാസ്ത്രീയ നാമം "Phaenicophaeus leschenaultii"എന്നാണ്. ഇന്ത്യൻ ഉപ്ഭൂഖണ്ഡത്തിലെ തദ്ദേശ വാസിയാണ് 
ഇന്ത്യ കൂടാതെ ശ്രീലങ്ക, ബംഗ്ലാദേശ് എന്നിവിടങ്ങളിലും അപൂർവമായി പാകിസ്താനിലും കാണുന്നു.

 ("Glaucidium radiatum")

മറ്റുള്ള പക്ഷികളുടെ കൂട്ടിലല്ല ഇവ മുട്ടയിടുന്നത്. മാർച്ചു മുതൽ ആഗസ്റ്റ് വരെ യാണ് കൂടുകെട്ടുന്ന കാലം. മുൽക്കാട്ടിൽ ആഴം കുറഞ്ഞ കമ്പുകൾകൊണ്ടുള്ള, പച്ചിലകൾ ഉള്ളിൽ വിരിച്ചിട്ടുള്ള കൂടാണ്. 2 മുതൽ 3 വരെ മുട്ടകളിടും.


</doc>
<doc id="268043" url="https://ml.wikipedia.org/wiki?curid=268043" title="സ്റ്റീവ് ബികോ">
സ്റ്റീവ് ബികോ

ദക്ഷിണാഫ്രിക്കയിലെ കുപ്രസിദ്ധമായ അപ്പാർത്തീഡ് നിയമത്തിനെതിരേ പോരാടിയ മനുഷ്യാവകാശപ്രവർത്തകനായിരുന്നു സ്റ്റീഫൻ ബെന്ദു ബികോ എന്ന സ്റ്റീവ് ബികോ(18 ഡിസംബർ 1946 – 12 സെപ്തംബർ 1977). കറുത്ത വർഗ്ഗക്കാരുടെ ഉന്നമനം ലക്ഷ്യമിട്ടുകൊണ്ട് ബ്ലാക്ക് കോൺഷ്യസ്നസ്സ് മൂവ്മെന്റ് എന്നൊരു പ്രസ്ഥാനം ആരംഭിച്ചു. അപ്പാർത്തീഡ് നിയമത്തിനെതിരേ പോരാടി മരിച്ച ഒരു രക്തസാക്ഷിയായിരുന്നു സ്റ്റീവ്.

ആഫ്രിക്കൻ നാഷണൽ കോൺഗ്രസ്സിൽ അംഗമല്ലായിരുന്നിട്ടു കൂടി, അവരുടെ നേതാക്കളുടെ പട്ടികയിൽ സ്റ്റീവിനും ഇടംപിടിക്കാൻ കഴിഞ്ഞു. സ്റ്റീവിന് അത്രമാത്രം ജനപ്രീതി ദക്ഷിണാഫ്രിക്കയിൽ ഉണ്ടായിരുന്നു. 1977 ഓഗസ്റ്റ് 18 ന് ബികോ നടത്തിയ ഒരു ഉപരോധസമരവുമായി ബന്ധപ്പെട്ട് പോലീസ് അദ്ദേഹത്തെ അറസ്റ്റ് ചെയ്യുകുയം 22മണിക്കൂർ നീണ്ടു നിന്ന ക്രൂരമായ പീഡനത്തിനിരയാക്കുകയും ചെയ്തു. 1977 സെപ്തംബർ 12 ന് പ്രട്ടോറിയ ജയിലിൽ വെച്ച് ബികോ മരണമടഞ്ഞു.

1946 ഡിസംബർ 18 ന് ഈസ്റ്റേൺ കേപിലുള്ള തർക്കസ്താഡ് എന്ന സ്ഥലത്താണ് സ്റ്റീഫൻ ജനിച്ചത്. എംസിങ്കായേയുടേയും, ആലീസിന്റേയും മൂന്നാമത്തെ മകനായിരുന്നു. സാധാരണമനുഷ്യർ എന്നർത്ഥം വരുന്ന ബെന്ദു എന്ന വാക്ക് പേരിനോടൊപ്പം ചേർത്തത് പിതാവ് എംസിങ്കയാണ്. ഒരു സർക്കാർ ഗുമസ്തനായിരുന്നു പിതാവ്. ചുറ്റുപാടുമുള്ള ഇംഗ്ലീഷുകാരുടെ വീടുകളിൽ പണിയെടുത്തിരുന്ന ഒരു സാധാരണ സ്ത്രീയായിരുന്നു മാതാവ് ആലീസ്. ഈ ദമ്പതികളുടെ നാലുമക്കളിൽ മൂന്നാമനായിരുന്നു സ്റ്റീവ്. ബ്രൗൺലീ പ്രൈമറി സ്കൂളിലായിരുന്നു സ്റ്റീവിന്റെ പ്രാഥമിക വിദ്യാഭ്യാസം ആരംഭിച്ചത്. ആദ്യത്തെ നാലുവർഷം കഴിഞ്ഞപ്പോൾ ചാൾസ് മോർഗൻ ഹയർ പ്രൈമറി സ്കൂളിലേക്കു മാറി. 1963ൽ ഫോബ്സ് ഗ്രാന്റ് സെക്കണ്ടറി സ്കൂളിൽ വിദ്യാഭ്യാസം തുടർന്നുവെങ്കിലും, പിന്നീട് ലൗഡേലിലേക്കു മാറി. സ്റ്റീവിന്റെ സഹോദരന് പാൻ ആഫ്രിക്കൻ കോൺഗ്രസ്സിന്റെ സായുധവിഭാഗവുമായി ബന്ധമുണ്ടായിരുന്നു,ഇതിനെ തുടർന്ന് സ്റ്റീവിന്റെ സഹോദരനായ ഖായയെ പോലീസ് അറസ്റ്റ് ചെയ്തു. ഈ കാരണം പറഞ്ഞ് സ്റ്റീവിനെ സ്കുളിൽ നിന്നും പുറത്താക്കി. സെന്റ്.ഫ്രാൻസിസ് കോളേജിൽ നിന്നുമാണ് സ്റ്റീവ് തന്റെ പഠനം തുടർന്നത്. 

നിയമം പഠിക്കുവാനാണ് സ്റ്റീവ് താൽപര്യപ്പെട്ടതെങ്കിലും, വൈദ്യപഠനത്തിനാണ് എത്തിപ്പെട്ടത്. വൈദ്യപഠനത്തിനായി സ്റ്റീവ് നടാൽ സർവ്വകലാശാലയിൽ ചേർന്നു. യൂറോപ്യൻ വംശജരല്ലാത്തവർക്കു വേണ്ടിയുള്ള വിഭാത്തിലാണ് സ്റ്റീവിന് പ്രവേശനം ലഭിച്ചത്. സർവ്വകലാശാല പഠനകാലഘട്ടത്തിൽ നാഷണൽ യൂണിയൻ ഓഫ് സൗത്ത് ആഫ്രിക്കൻ സ്റ്റുഡന്റ്സ് എന്ന സംഘടയിൽ ചേർന്നു പ്രവർത്തിക്കാനാരംഭിച്ചു. ദക്ഷിണാഫ്രിക്കയിലെ ഏഷ്യൻവംശജർക്കും, കറുത്തവർഗ്ഗക്കാർക്കും വേണ്ടി ഒരു സംഘടന വേണമെന്ന് സ്റ്റീവിനു തിരിച്ചറിയുകയും സൗത്ത് ആഫ്രിക്കൻ സ്റ്റുഡന്റ്സ് ഓർഗനൈസേഷൻ എന്ന വിദ്യാർത്ഥിസംഘടന കെട്ടിപ്പടുക്കാൻ മുന്നിട്ടിറങ്ങുകയും ചെയ്തു. 1968 ൽ സ്റ്റീവ് സംഘടനയുടെ ആദ്യത്തെ പ്രസിഡന്റായി തിരഞ്ഞെടുക്കപ്പെട്ടു.

അപ്പാർത്തീഡ് നിയമത്തിനെതിരേ നടന്ന ദർബൻ മുന്നേറ്റത്തിലെ മുൻനിര നേതാവായി മാറി സ്റ്റീവ്. സ്റ്റീവിന്റെ രാഷ്ട്രീയ പ്രവർത്തനങ്ങൾ കാരണം അദ്ദേഹത്തെ നടാൽ സർവ്വകലാശാലയിൽ നിന്നും അധികൃതർ പുറത്താക്കി. 1973 ൽ തന്റെ പ്രവിശ്യയായ കിങ്ടൗണിൽ പൊതുവേദിയിൽ പ്രസംഗിക്കുന്നതിനോ, ഒന്നിലധികം ആളുകളുമായി ഒരേ സമയം സംസാരിക്കുന്നതിനോ അപ്പാർത്തീഡ് ഭരണം സ്റ്റീവിനെ വിലക്കി. മാധ്യമങ്ങളുമായി സംസാരിക്കുന്നതിനും, എഴുതി പ്രസിദ്ധീകരിക്കുന്നതിനും ഈ വിലക്ക് ബാധകമായിരുന്നു. സ്റ്റീവിന്റെ പ്രസംഗങ്ങൾ മറ്റുള്ളവർ പരാമർശിക്കുന്നതുപോലും, സർക്കാർ നിരോധിച്ചിരുന്നു.

സ്റ്റീവിനേർപ്പെടുത്തിയ വിലക്ക് അദ്ദേഹത്തിന്റെ പ്രസ്ഥാനത്തിനും ബാധകമായിരുന്നു. ഇതോടെ, സ്വന്തം ഗ്രാമത്തിലേക്കു മടങ്ങിയ സ്റ്റീവ് അവിടുത്തെ ജനങ്ങളെ സ്വയംപര്യാപ്തരാക്കുന്നതിനു വേണ്ടി ചില ശ്രമങ്ങൾ നടത്തുകയുണ്ടായി. ചെറിയ രീതിയിലുള്ള തുകൽ വ്യവസായവും, വിദ്യാഭ്യാസ നിധിയുടെ എല്ലാം സ്റ്റീവിന്റെ മേൽനോട്ടത്തിൽ തുടങ്ങി. 1974 ൽ ഏതാണ്ട് 50ൽ പരം ആളുകൾക്ക് തൊഴിൽ നൽകാൻ ഈ സംരംഭങ്ങൾ സാധിച്ചു. അഭ്യസ്തവിദ്യരല്ലാത്ത സ്ത്രീകളെ തുണി നെയ്ത്ത് മുതലായ ജോലികൾ പരിശീലിപ്പിച്ചു. അവർ നിർമ്മിക്കുന്ന ഉത്പന്നങ്ങൾക്ക് കൃത്യമായ വിലകൾ നൽകി ബി.സി.പി തന്നെ വിലക്കെടുത്തു. ആവശ്യമായ അസംസ്കൃതവസ്തുക്കൾ കുറഞ്ഞ നിരക്കിൽ തൊഴിലാളികൾക്ക് ലഭ്യമാക്കി. വിവിധകാരണങ്ങൾ കൊണ്ട് ജയിൽശിക്ഷ അനുഭവിച്ചരുടെ പുനരധിവാസത്തിന് സിമേലെ ട്രസ്റ്റ് ഫണ്ട് എന്നൊരു സഹായനിധിയും ആരംഭിച്ചു.

കറുത്തവർഗ്ഗക്കാരുടെ വിദ്യാഭ്യാസ ഉന്നമനം ലക്ഷ്യമിട്ട് സ്റ്റീവിന്റെ നേതൃത്വത്തിൽ ഒരു വിദ്യാഭ്യാസ നിധി ആരംഭിച്ചു. ജൂനിയർ സെക്കണ്ടറി സ്കൂളുകളിൽ മികവു കാട്ടുന്ന കുട്ടികൾക്ക് ഉന്നതവിദ്യാഭ്യാസം നൽകുക എന്നതായിരുന്നു ഈ ജിൻസ്ബർഗ് വിദ്യാഭ്യാസ നിധിയുടെ മുഖ്യ ലക്ഷ്യം. താഴ്ന്ന ക്ലാസ്സുകളിൽ മികവു കാട്ടുന്ന കുട്ടികൾക്ക് ഉപരിപഠനം നടത്താൻ അക്കാലത്ത് കഴിഞ്ഞിരുന്നില്ല. തിരഞ്ഞെടുക്കുന്ന കുട്ടികളുടെ പഠനവും, താമസവുമുൾപ്പടെയുള്ള ചെലവുകൾ വഹിച്ചിരുന്നത് ഈ വിദ്യാഭ്യാസ നിധിയായിരുന്നു.

1977 ഓഗസ്റ്റ് 18ന് യോഗം കഴിഞ്ഞ് വീട്ടിലേക്കു പോയ സ്റ്റീവിനേയും സുഹൃത്ത് പീറ്റർ സിറിൽ ജോൺസിനേയും വഴിയിൽ വെച്ച് പോലീസ് കസ്റ്റഡിയിലെടുക്കുകയായിരുന്നു. തീവ്രവാദപ്രവർത്തനങ്ങൾ നടത്തി എന്നതായിരുന്നു പോലീസ് സ്റ്റീവിനെതിരേ ചുമത്തിയ കുറ്റം. പോലീസ് സ്റ്റേഷനിൽ എത്തിയ ഉടൻ തന്നെ സ്റ്റീവിനെ പോലീസ് ക്രൂരമർദ്ദനത്തിനിരയാക്കി. ഇരുപതു ദിവസത്തോളം സ്റ്റീവ് പോലീസ് കസ്റ്റഡിയിലായിരുന്നു. കഠിനമായ മർദ്ദനത്തിന്റെ ഫലമായി, സെപ്തംബർ ആറിന് സ്റ്റീവിന്റെ തലച്ചോറിന് ക്ഷതം സംഭവിച്ചു. തലച്ചോറിന് മുറിവു പറ്റി എന്നറിഞ്ഞിട്ടു പോലും, മർദ്ദനം നിറുത്താൻ പോലീസ് തയ്യാറായില്ല. അവർ സ്റ്റീവിനെ സ്റ്റേഷന്റെ ജനൽ കമ്പികളിൽ കെട്ടിയിട്ടു. സ്റ്റീവിന്റെ ആരോഗ്യസ്ഥിതി തീരെ മോശമായ സമയത്ത്, പോലീസ് ഡോക്ടർമാരെ വരുത്തി. സ്റ്റീവിനെ ഉടനടി തന്നെ ആശുപത്രിയിലേക്കു മാറ്റാന ഡോക്ടർമാർ ആവശ്യപ്പെട്ടെങ്കിലും പോലീസ് ആ ആവശ്യം നിരാകരിച്ചു. സ്റ്റീവിനെ 700 കിലോമീറ്റർ അകലെയുള്ള പ്രിട്ടോറിയ ജയിലിലേക്കു മാറ്റുവാനാണ് തീരുമാനിച്ചത്. സെപ്തംബർ 11ന് സ്റ്റീവിനെ ഒരു കാറിന്റെ പുറകിൽ കയറ്റി, വിദഗ്ദരായ ഡോക്ടർമാരുടെ അകമ്പടി പോലുമില്ലാതെ പ്രിട്ടോറിയ ജയിലിലെത്തിച്ചു. ജയിലിലേക്കുള്ള നീണ്ട് 12 മണിക്കൂർ യാത്രയിൽ അബോധാവസ്ഥയിലായിരുന്നു സ്റ്റീവ്. 1977 സെപ്തംബർ 12 ന് സ്റ്റീവ്, ജയിലിലെ കല്ലു പാകിയ തറയിൽ കിടന്ന് അന്തരിച്ചു.



</doc>
<doc id="268045" url="https://ml.wikipedia.org/wiki?curid=268045" title="പുല്ലുപ്പൻ">
പുല്ലുപ്പൻ

വരിയുപ്പന്റെ ഇംഗ്ലീഷിലെ പേര് Lesser Coucal , എന്നൊക്കെയാണ്. ശാസ്ത്രീയ നാമം "Centropus bengalensis"എന്നും ആണ്. കുയിലിന്റെ കുടുംബത്തിൽപെട്ട ഈ പക്ഷി സ്വന്തം കൂട്ടിലാണ് മുട്ടയിടുന്നത്. 
[[വർഗ്ഗം:കേരളത്തിലെ പക്ഷികൾ]]

</doc>
<doc id="268047" url="https://ml.wikipedia.org/wiki?curid=268047" title="വൻതത്ത">
വൻതത്ത

വൻതത്തയുടേ ഇംഗ്ലീഷിലെ പേര് Alexandrine Parakeet എന്നും Alexandrian Parrot എന്നുമാണ്. ശാസ്ത്രീയ നാമം "Psittacula eupatria" എന്നാണ്. അലക്സാണ്ഡർ ചക്രവർത്തിയെ അനുസ്മരിച്ചാണ് ഈ പേർ ചെർത്തത്. അദ്ദേഹം പഞ്ചാബ് മേഖലയിൽ നിന്നും യൂറോപ്പിലേക്കും മെഡിറ്ററേനിയൻ രാജ്യങ്ങളിലേക്കും അനേകം പക്ഷികളെ കയറ്റി അയച്ചിരുന്നു.. ഇത് ശരാശരി 40 വർഷം വരെ ജീവിച്ചിരിക്കും.

പേരിലെ "eupatria" ഗ്രീക്ക് പദമാണ്. "eu" എന്നാൽ നല്ലത് അല്ലെങ്കിൽ രാജകീയം എന്നും "patria" എന്നാൽ പിതൃരാജ്യം അല്ലെങ്കിൽ പാരമ്പര്യം എന്നാണ്. 

വൻതത്തയുടെ കരച്ചിൽ ഇവിടെ കേൾക്കാം.
ഈ പക്ഷി അതിന്റെ വർഗ്ഗത്തിൽ വച്ച് ഏറ്റവും വലുതാണ്. 58 സെ.മീ നീളമുണ്ട്. ചിറകിന് 18.9-21.5 സെ.മീ നീളമുണ്ട്. വാലിന്റെ നീളം 21.5-35.5 സെ.മീ ആണ്. തൂക്കം 200-300 ഗ്രാം വരെ. പ്രധാനമായും പച്ച നിറമാണ്. കവിളിൽ നീല കല്ര്ന്ന പച്ച നിറമുണ്ട്. വയർ മഞ്ഞകലർന്ന പച്ചയാണ്. വാലിന്റെ നടുഭാഗത്തിന്റെ മുകൾ ഭാഗം നീല കലർന്ന പച്ചയാണ്. വാലിന്റെ മുകൾവശം പച്ചയും അടിവശം മഞ്ഞയുമാണ്. വൻതത്തയുടെ എല്ലാ ഉപവിഭാഗങ്ങൾക്കും ചിറകിൽ കരിംചുവപ്പു നിറത്തിൽ ഒരു അടയാളം കാണാം. കാലുകൾ ചാരനിറമാണ്.

ഇന്ത്യയുടെ കിഴക്കു തൊട്ട് ഹൈദരബാദ് വരെ, തെക്ക് ശ്രീലങ്കയിലും].

വടക്കു കിഴക്കൻ ഇന്ത്യ തൊട്ട് മ്യാൻമാറിലെ കൈക്കാമി വരെ. 

കിഴക്കൻ അഫ്ഗാനിസ്ഥാൻ തൊട്ട്, പാകിസ്താൻ, വടക്കെ ഇന്ത്യ, മദ്ധ്യ ഇന്ത്യ, നേപ്പാൾ, ഭൂട്ടാൻ മുതൽ അസം വരെ.
വിയറ്റ്നാം, കമ്പോഡിയ, ലാവ്വോസ്, വടക്കും കിഴക്കും തായ്ലന്റ്


</doc>
<doc id="268048" url="https://ml.wikipedia.org/wiki?curid=268048" title="ചിത്രകൂടൻ ശരപ്പക്ഷി">
ചിത്രകൂടൻ ശരപ്പക്ഷി

ഇംഗ്ലീഷിൽ Indian Swiftlet എന്നും Indian Edible-nest Swiftlet എന്നും ചിത്രകൂടൻ ശരപ്പക്ഷിയ്ക്ക് പേരുണ്ട്. ശ്രീലങ്കയിലും തെക്കു പടിഞ്ഞാറൻ ഇന്ത്യയിലും കുന്നിൻ പ്രദേശങ്ങളിൽ കൂട്ടമായി വസിക്കുന്നു. 

ലംബമായ പ്രതലത്തിൽ പകുതി കപ്പിന്റെ ആകൃതിയിലാണ് കൂടുകൾ. ആൺപക്ഷി കട്ടിയായ ഉമിനീരുകൊണ്ടാണ് തിളങ്ങുന്ന വെള്ള കൂടുണ്ടാക്കുന്നത്. രണ്ടു മുട്ടയിടും. ആദ്യത്തെ കൂട് ഉമിനീരുകൊണ്ടും .പിന്നീട് ഉണ്ടാക്കുന്ന കൂടുകളിൽ സസ്യ ജന്യ വസ്തുക്കളുണ്ടാകും.

12 സെ.മീ നീളം. മുകൾവശം കടുത്ത തവിട്ടുനിറം. അടിവശം മങ്ങിയ തവിട്ടു നിറമാണ്. ലംബമായ പ്രതലത്തിൽ പിടിച്ചിരിക്കാണായി ചെറിയ കാലുകളാണ് ഉള്ളത്. അവ ഒരിക്കലും നിലത്ത് ഇരിക്കാറില്ല. സമതലങ്ങളിൽ കാണുന്ന പനങ്കൂളനുമായി നല്ല സാമ്യമുണ്ട്.പനങ്കൂളനെ അപേക്ഷിച്ച് വാലിനും ശരീർത്തിനും വലിപ്പം കുറവാണ്.ഇവയുടെ മേല്ഭാഗം കടും തവിട്ടു നിറവും അടിവശത്തിന് ഇളം തവിട്ടു നിറവുമാണ്.പനങ്കൂളന്റെ വാൽ ആഴ്ശ്ത്തിൽ രണ്ടായി പിരിഞ്ഞതാണ്.ഈ പക്ഷിക്കത് ഹ്രസ്വമായ (v) വി ആകൃതിയിൽ പിരിഞ്ഞതാണ്.

അധികവും വായുവിൽ കഴിയുന്ന ഇവ പ്രാണികളെ കൊക്കുകൊണ്ട് പിടിക്കുകയും പറന്നുകൊണ്ടുതന്നെ വെള്ളം കുടിക്കുകയും ചെയ്യും.


</doc>
<doc id="268049" url="https://ml.wikipedia.org/wiki?curid=268049" title="ചെറിയ മുൾ‌വാലൻ ശരപ്പക്ഷി">
ചെറിയ മുൾ‌വാലൻ ശരപ്പക്ഷി

ചെറിയ മുൾവാലൻ ശരപ്പക്ഷിയുടെ ഇംഗ്ലീഷിലെ പേര് White-rumped Spinetail അല്ലെങ്കിൽ White-rumped Needletailഎന്നാണ്. ശാസ്ത്രീയ നാമം Zoonavena sylvaticaഎന്നാണ്. പശ്ചിമഘട്ടത്തിലെ കാടുകളിലും ജലാശയമുള്ളിടത്തും കാണുന്നു. ബുൾബുളിനോളം വലിപ്പമുള്ള ഈ പക്ഷിയുടെ ഉപരിഭാഗം മങ്ങിയ കറുപ്പും വയറിനു് വെള്ളനിറവുമാണ്.

ഒരു ബുൾബുളിനോളം വലിപ്പം വരും. ചിറകുകൾക്ക് ദേഹത്തിന്റെ അത്രയും നീളമുണ്ട്. ഇരുന്നൂറടിയോളം ഉയരത്തിൽ വളരെ വേഗത്തിൽ പറക്കുന്ന ഇവ കൂട്ടമായാണ് സഞ്ചരിക്കാറുള്ളത്. ചിറകനക്കാതെ കാറ്റിന്റെ സഹായത്തോടെയാണ് ഇവ പറക്കുന്നത്. അപൂർവ്വം അവസരങ്ങളിൽ മാത്രം ചിറകുകൾ വിറപ്പിക്കും. എങ്കിലും മറ്റു പക്ഷികളെ പോലെ ചിറകുകൾ വീശിയടിച്ച് പറക്കുന്ന സ്വഭാവം ഇവക്കില്ല. 


</doc>
<doc id="268050" url="https://ml.wikipedia.org/wiki?curid=268050" title="വലിയ മുൾ‌വാലൻ ശരപ്പക്ഷി">
വലിയ മുൾ‌വാലൻ ശരപ്പക്ഷി

വലിയ മുൾവാലൻ ശരപ്പക്ഷിയെ ഇംഗ്ലീഷിൽ Brown-backed Needletail എന്നോ, or Brown Needletail എന്നോ വിളിക്കുന്നു. ശാസ്ത്രീയ നാമം "Hirundapus giganteus" എന്നുമ്മാണ്. ശരപ്പക്ഷികളിൽ വച്ച് ഏറ്റവും വേഗതയുള്ളതാണ്. വലിയ കൂട്ടങ്ങളായാണ് ഇവയെ കാണുക പതിവ്.
ചെറിയ കാലുകളാണ് ഉള്ളത്. അതുപയോഗിച്ച് ലംബമായ പ്രതലത്തിൽ പിടിച്ചിരിക്കാണാവും. ഒരിക്കലും തറയിൽ ഇരിക്കാറില്ല. വായുവിലാണ് അധികവും ജീവിക്കുന്നത്. 23 സെ.മീ. നീളം. കുഴൽ പോലുള്ള ശരീരം. കടുത്ത തവിട്ടുനിറം. അടിവശം വെള്ളയാണ്
ഇന്ത്യ മുതൽ ഇന്തോനേഷ്യ, ഫിലിപ്പീൻസ് എന്നിവിടങ്ങളിലും കാണുന്നു.
പാറക്കൂട്ടങ്ങളിലെ ഉയരമുള്ള ഭാഗങ്ങളിൽ കൂടു കെട്ടി 3-5 മുട്ടകളിടും.


</doc>
<doc id="268067" url="https://ml.wikipedia.org/wiki?curid=268067" title="മെൽബൺ ക്രിക്കറ്റ് ഗ്രൗണ്ട്">
മെൽബൺ ക്രിക്കറ്റ് ഗ്രൗണ്ട്

ഓസ്ട്രേലിയയിലെ മെൽബണിൽ സ്ഥിതിചെയ്യുന്ന ഒരു പ്രധാനപ്പെട്ട ക്രിക്കറ്റ് സ്റ്റേഡിയമാണ് മെൽബൺ ക്രിക്കറ്റ് ഗ്രൗണ്ട് (എം. സി. ജി).ലോകത്തിലെ ഏറ്റവും വലിയ ക്രിക്കറ്റ് സ്റ്റേഡിയമാണിത്. ഒരു ലക്ഷത്തിലേറെ ആളുകളെ ഒരേ സമയം ഉൾക്കൊള്ളാവുന്ന എം. സി.ജി മെൽബൺ ക്രിക്കറ്റ് ക്ലബിൻറെ ഹോം ഗ്രൗണ്ടാണ് . ഓസ്ട്രേലിയയും ന്യൂസിലന്റും സംയുക്തമായി ആതിഥേയത്വം വഹിക്കുന്ന 2015ക്രിക്കറ്റ് ലോകകപ്പിൻറെ ഫൈനൽ ഉൾപ്പെടെ അഞ്ച് മത്സരങ്ങൾക്ക് മെൽബൺ ക്രിക്കറ്റ് ഗ്രൗണ്ട് വേദിയായിരുന്നു.



</doc>
<doc id="268073" url="https://ml.wikipedia.org/wiki?curid=268073" title="വെള്ളവയറൻ ശരപ്പക്ഷി">
വെള്ളവയറൻ ശരപ്പക്ഷി

വയൽക്കോതിക്കത്രികയോടും വെള്ളക്കറുപ്പൻ കത്രികയോടും രൂപസാദ്രശ്യമുള്ള ഒരു ശരപ്പക്ഷിയാണ് വെള്ളവയറൻ ശരപ്പക്ഷി (ഇംഗ്ലീഷ്: Alpine swift, ശാസ്ത്രനാമം: "Tachymarptis melba"). 

ഇവയുടെ നന്നേ ചെറിയ കാലുകൾ ഉപയോഗിച്ചു തൂങ്ങിക്കിടക്കുകയല്ലാതെ നിവർന്നിരിക്കാൻ ബുദ്ധിമുട്ടാണ്. ഇവ ഒരിക്കലും നിലത്തിരിക്കാൻ താല്പര്യം കാണിക്കാറില്ല. കൂടുകൂട്ടുന്നതൊഴിച്ചാൽ ജീവിതത്തിന്റെ മറ്റെല്ലാ ഭാഗവവും ഇവ വായുവിൽത്തന്ന ചെലവഴിക്കുന്നു. കീടങ്ങളെ ഭക്ഷണമാകുന്നതും വെള്ളംകുടിക്കുന്നതും ഇണചേരുന്നതും ഉറങ്ങുന്നതുമെല്ലാം പറന്നുകൊണ്ടുതന്നെ. ആറുമാസംവരെ തുടർച്ചയായി നിർത്താതെ പറക്കുന്നതായി കണ്ടെത്തിയിട്ടുണ്ട്.

ഇവ ഹിമാലയത്തിലും യൂറോപ്പിലും പ്രജനനം നടത്തുന്നു. ശീതകാലത്തു ദക്ഷിണേഷ്യയിലേക്കും ആഫ്രിക്കയിലേക്കും സഞ്ചരിക്കുന്നു. ഹിമയുഗത്തിൽ ഇവ കൂടുതൽ പ്രദേശങ്ങളിൽ വസിച്ചിരുന്നെന്നു കരുതുന്നു. 

വലിപ്പക്കൂടുതലും വെളുത്തവയറും ഇവയെ മലങ്കൂളനിൽനിന്നും വേർതിരിച്ചറിയാൻ സഹായിക്കുന്നു.


</doc>
<doc id="268084" url="https://ml.wikipedia.org/wiki?curid=268084" title="വിവാഹം സ്വർഗ്ഗത്തിൽ">
വിവാഹം സ്വർഗ്ഗത്തിൽ

സോണിപിക്ചേസിനു വേണ്ടി പി.എ. മുഹമ്മദ് കാസിം 1970 നിർമിച്ച മലയാളചലച്ചിത്രമാണ് വിവാഹം സ്വർഗ്ഗത്തിൽ. സെൻട്രൽ പിക്ചേർസാണ് ഈ ചിത്രം വിതരണം ചെയ്തത്.






</doc>
<doc id="268094" url="https://ml.wikipedia.org/wiki?curid=268094" title="കേരളത്തിലെ ബുദ്ധപ്രതിമകൾ">
കേരളത്തിലെ ബുദ്ധപ്രതിമകൾ

കേരളത്തിലെ ബുദ്ധമതത്തിന്റെ പ്രധാനപ്പെട്ട തെളിവുകളാണ് ഇപ്പോളും അവശേഷിക്കുന്ന ബുദ്ധപ്രതിമകൾ. കേരളത്തിന്റെ ബുദ്ധസ്വാധിനമേഖലയിൽ അഗ്രസ്ഥാനത്തിരിക്കുന്ന ഓടനാടിൽ നിന്നാണ് കൂടുതലും വിഗ്രഹങ്ങൾ കണ്ടെത്തിയിട്ടുള്ളത്. ചില വിഗ്രഹങ്ങൾ പട്ടിണത്തിനടുത്തുനിന്നും ചേരമാൻ പറമ്പിൽ നിന്നും ലഭിച്ചിട്ടുണ്ട്. 

മാവേലിക്കരയിലെ കോട്ടയ്ക്കകത്ത് സ്ഥിതി ചെയ്യുന്ന ബുദ്ധപ്രതിമ. അച്ചൻ കോവിലാർ നദീതീരത്തുനിന്നു കണ്ടെടുത്ത് സ്ഥാപിച്ചതാണ് ഈ പ്രതിമ.ധ്യാനാവസ്ഥയിലുള്ള ഒരു യോഗിയുടെ രൂപത്തിലുള്ള ഈ പ്രതിമയ്ക്ക് മൂന്നടി ഉയരമുണ്ട്. ഈ പ്രതിമയുടെ പ്രത്യേകതകൾ മുന്നിർത്തി ഈ പ്രതിമ ഏ.ഡി. എട്ടാം നൂറ്റാണ്ടിലേതാണ് എന്നു ഇളംകുളം കുഞ്ഞൻപിള്ള ഊഹിയ്ക്കുന്നു. 

കൊല്ലം ജില്ലയിലെ കരുനാഗപ്പള്ളി താലൂക്കിൽ പ്പെടുന്ന മരുതൂർകുളങ്ങരയിൽ നിന്നും ബുദ്ധപ്രതിമ കണ്ടുകിട്ടിയിട്ടുണ്ട്.ഈ പ്രതിമ ഇപ്പോൾ കൃഷ്ണപുരം കൊട്ടാരവളപ്പിൽ സൂക്ഷിച്ചിരിയ്ക്കുന്നു.

തൃശൂർ ജില്ലയിലെ കോട്ടപ്പുറം കോട്ടയ്ക്കും കോട്ടപ്പുറം മാർക്കറ്റിനും ഇടയിൽ കായലിനോട് ചേർന്നുള്ള ഒരു വീടിന്റെ പിന്നാമ്പുറത്തുനിന്നും കണ്ടെടുത്ത പ്രതിമയാണിത്.പത്മാസനത്തിലുള്ളതും ശിരോഭാഗം തകർക്കപ്പെട്ടതുമായ ഈ പ്രതിമയ്ക്ക് രണ്ടടി ഉയരമുണ്ട്. ഈ ബുദ്ധപ്രതിമ ഇപ്പോൾ പുരാവസ്തുവകുപ്പിന്റെ തിരുവനന്തപുരം കാര്യാലയത്തിൽ സൂക്ഷിച്ചു വരുന്നു. അനുരാധപുരം ശൈലിയിലാണ് ഇത് നിർമ്മിയ്ക്കപ്പെട്ടിരിയ്ക്കുന്നത്.

എറണാകുളം ജില്ലയിലെ വടക്കൻ പറവൂരിനു വടക്കുപടിഞ്ഞാറായി പെരിയാർ തുരുത്തുകളിലൊന്നായ പട്ടണം പ്രദേശത്ത് നിലീശ്വരം ഭാഗത്തു നടന്ന ഖനനഗവേഷണഫലമായാണ് ഈ പ്രതിമ ലഭിച്ചിട്ടുള്ളത്.അരയ്ക്കു മേൽപ്പോട്ടുള്ള ഭാഗം തകർക്കപ്പെട്ട നിലയിൽ കാണപ്പെടുന്ന ഈ പ്രതിമ ഇപ്പോൾ നിലീശ്വരം ശിവക്ഷേത്രകുളക്കരയിൽ സ്ഥാപിയ്ക്കപ്പെട്ടിരിക്കുന്നു.

പത്തനംതിട്ട ജില്ലയിൽ,കുന്നത്തൂർ താലൂക്കിൽ,പള്ളിക്കൽ എന്നസ്ഥലത്തു നിന്നു കണ്ടുകിട്ടിയ പ്രതിമയാണിത്. ശിരോഭാഗം നഷ്ടപ്പെട്ടനിലയിലായിരുന്ന ഈ പ്രതിമയ്ക്ക് ഒരു ശിരസ്സ് വച്ചുപിടിപ്പിച്ച് പുരാവസ്തുവകുപ്പിന്റെ മ്യൂസിയത്തിൽ സൂക്ഷിച്ചിരിക്കുന്നു.

കേരളത്തിലെ ആലപ്പുഴ ജില്ലയിലെ തകഴിക്കടുത്തുള്ള കരുമാടി എന്ന ഗ്രാമത്തിലെ പ്രസിദ്ധമായ ബുദ്ധപ്രതിമയാണ്‌ കരുമാടിക്കുട്ടൻ. സാധാരണ ബുദ്ധവിഗ്രഹങ്ങളുടേതു പോലെ പത്മാസനത്തിൽ നിവർന്ന്, ധ്യാനനിരതനായി, ഇടതുകൈയുടെ മുകളിൽ വലതു കൈ മലർത്തിവച്ച്, ആ കൈകൾ പാദങ്ങളിൽ സ്ഥാപിച്ചിട്ടുള്ള രീതിയിലാണ്‌ കരുമാടിക്കുട്ടന്റെ പ്രതിമ. എന്നാൽ ഇടതുകൈയും ഇടതുകാലിന്റെ കുറച്ചു ഭാഗങ്ങളും നഷ്ടമായിട്ടുണ്ട്. കരുമാടിക്കുട്ടൻ സ്മാരകത്തിന്റെ അയൽ വാസിയായ രാജപ്പൻ പിള്ള, തന്റെ കുടുംബത്തിൽ തലമുറകളായി കൈമാറിവന്ന ഒടിഞ്ഞു പോയ കൈയ്യുടെ കഷണം 2014-മെയ്-14-ന് പുരാവസ്തുവകുപ്പിന് കൈമാറിട്ടുണ്ട്. ഇത് കൃഷ്ണപുരം കൊട്ടാരത്തിൽ സൂക്ഷിച്ചിരിക്കുന്നു.


</doc>
<doc id="268095" url="https://ml.wikipedia.org/wiki?curid=268095" title="സ്വപ്നങ്ങൾ">
സ്വപ്നങ്ങൾ

നീലാ പ്രൊഡക്ഷൻസിന്റെ ബാനറിൽ പി. സുബ്രഹ്മണ്യം സംവിധനം ചെയ്തു നിർമിച്ച മലയാളചലച്ചിത്രമാണ് സ്വപ്നങ്ങൾ. കുമാരസ്വാമി ആൻഡ് കമ്പനി വിതരണം ചെയ്ത ഈ ചിത്രം 1970 ഒക്ടോബർ 2-ന് കേരളത്തിൽ പ്രദർശനം തുടങ്ങി.






</doc>
<doc id="268099" url="https://ml.wikipedia.org/wiki?curid=268099" title="2013-ലെ ഇന്ത്യൻ തിരഞ്ഞെടുപ്പുകൾ">
2013-ലെ ഇന്ത്യൻ തിരഞ്ഞെടുപ്പുകൾ

2013-ൽ ഇന്ത്യയിലെ നിയമസഭാതിരഞ്ഞെടുപ്പ് രണ്ടു ഭാഗങ്ങളിലായി 9 സംസ്ഥാനങ്ങളിലെ നിയമസഭയിലേക്ക് നടന്നു. കർണാടക, ഡെൽഹി, ത്രിപുര, രാജസ്ഥാൻ, നാഗാലാന്റ്, മിസോറാം, മേഘാലയ, മധ്യപ്രദേശ്, ഛത്തീസ്‌ഗഢ് എന്നീ സംസ്ഥാനങ്ങളിലാണ് തിരഞ്ഞെടുപ്പു നടന്നത്.

2013 ജനുവരി 11-ന് മുഖ്യതിരഞ്ഞെടുപ്പ് കമ്മീഷണർ ആശുതോഷ് ജിൻഡാൽ പ്രഖ്യാപിച്ച നിയമസഭാ തിരഞ്ഞെടുപ്പ്, ഫെബ്രുവരി 14-നാണ് ത്രിപുരയിൽ നടന്നത്. "റ്റൈംസ് ഓഫ് ഇന്ത്യയുടെ" റിപ്പോർട്ടു പ്രകാരം - മുഖ്യ തിരഞ്ഞെടുപ്പു കമ്മീഷണർ പറഞ്ഞതനുസരിച്ച് 93.57%-ആണ് സംസ്ഥാനത്തെ തിരഞ്ഞെടുപ്പിലെ ജന പങ്കാളിത്തം, ഇത് രാജ്യത്ത് ഏറ്റവും മികച്ചതാണ്. ഇതുപ്രകാരം മുൻപ് ത്രിപുരയുടെ തന്നെ 2008-ലെ മികച്ച പ്രകടനമായ 91.22% എന്ന നേട്ടമാണ് തിരുത്തപ്പെട്ടത്.


2013-ലെ ഡെൽഹി നിയമസഭാ തിരഞ്ഞെടുപ്പ് ഡിസംബർ 4-നു നടത്തപ്പെടുകയും വോട്ടെണ്ണലും ഫലപ്രഖ്യാപനവും ഡിസംബർ 8-നു നടക്കുകയും ചെയ്തു. തിരഞ്ഞെടുപ്പിലെ ജനപങ്കാളിത്തം 66%- സംസ്ഥാനത്തെ അതുവരെയുള്ള ഏറ്റവും മികച്ച പങ്കാളിത്തം, ആയിരുന്നു 2013-ലേത്. ഭരതീയ ജനതാ പാർട്ടി തിരഞ്ഞെടുപ്പിൽ ഏറ്റവും വലിയ ഒറ്റകക്ഷിയായി മാറി, തൊട്ടു പിന്നിൽ ആദ്യമായി തിരഞ്ഞെടുപ്പിൽ മത്സരിച്ച ആം ആദ്മി പാർട്ടി എത്തി. തിരഞ്ഞെടുപ്പിനു മുൻപ് തുടർച്ചയായി മൂന്നു തവണ അധികാരത്തിലിരുന്ന ഇന്ത്യൻ നാഷണൽ കോൺഗ്രസ് മൂന്നാം സ്ഥാനത്തെത്തി.

2013 ഡിസംബർ 1 നു 199 നിയോജകമണ്ഡലങ്ങളിലേക്കു നടന്ന തിരഞ്ഞെടുപ്പിൽ സംസ്ഥാനത്തെ ഏറ്റവും മികച്ച 74.38% ജനപങ്കാളിത്തം രേഖപ്പെടുത്തുകയും 2013 ഡിസംബർ 8-ലെ വോട്ടെണ്ണലിൽ ഫലപ്രഖ്യാപനം ഉണ്ടാകുകയും ചെയ്തു. നിലവിൽ ഭരണത്തിലിരുന്നത് കോൺഗ്രസിന്റെ അശോക് ഗലോട്ട് ആയിരുന്നു.

മുൻ തിരഞ്ഞെടുപ്പിൽ ലഭിച്ച മൂന്ന് സീറ്റുകൾ സി.പി.ഐ.എമ്മിന് നഷ്ടമായി. 199 സീറ്റുകളിൽ 162 സീറ്റുകൾ നേടി ബി.ജെ.പി. തിരഞ്ഞെടുപ്പു വിജയം നേടി.

തിരഞ്ഞെടുപ്പു നടന്നത് 2013 നവംബർ 25 നും വോട്ടെണ്ണലും ഫലപ്രഖ്യാപനവും 2013 ഡിസംബർ 8 നും ആയിരുന്നു. നിലവിൽ ഭരണത്തിലിരുന്ന ബി.ജെ.പി.യും പ്രധാന പ്രതിപക്ഷമായിരുന്ന കോൺഗ്രസ്സും തമ്മിലായിരുന്നു ഇവിടെ ഇത്തവണത്തെ പ്രധാന മത്സരം. മധ്യപ്രദേശിൽ ഇതിനു മുൻപു നടന്ന രണ്ടു തിരഞ്ഞെടുപ്പിലും ബി.ജെ.പി.യ്ക്കായിരുന്നു വിജയം. നിലവിലെ മുഖ്യമന്ത്രി ശിവരാജ് സിംഗ് ചൗഹാൻ ആയിരുന്നു.

മധ്യപ്രദേശിൽ തുടർച്ചയായി മൂന്നാം തവണ ബി.ജെ.പി അധികാരത്തിൽ വന്നു.


ഛത്തീസ്‌ഗഡിൽ തുടർച്ചയായ മൂന്നാം തവണയാണ് ബി.ജെ.പി അധികാരത്തിൽ വരുന്നത്. ഇപ്പോഴത്തെ മുഖ്യമന്ത്രി ഡോ. രമൺ സിംഗായിരുന്നു സംസ്ഥാനത്തെ ബി.ജെ.പിയുടെ പ്രമുഖ നേതാവ്.

മിസോറാമിലെ നിയമസഭാ തിരഞ്ഞെടുപ്പ് നടന്നത് 2013 നവംബർ 25-നാണ്, വോട്ടെണ്ണൽ 2013 ഡിസംബർ 9-നും.


</doc>
<doc id="268106" url="https://ml.wikipedia.org/wiki?curid=268106" title="കിഴക്കൻ കൊൽക്കത്താ തണ്ണീർത്തടം">
കിഴക്കൻ കൊൽക്കത്താ തണ്ണീർത്തടം

കൊൽക്കത്തയിൽ 125 ചതുരശ്ര കിലോമീറ്റർ വിസ്തൃതിയിൽ സ്ഥിതി ചെയ്യുന്ന പ്രകൃതിദത്ത-മനുഷ്യ നിർമ്മിത സമ്മിശ്രമായ ഒരു തണ്ണിർത്തടമാണ് കിഴക്കൻ കൊൽക്കത്താ തണ്ണീർത്തടം അഥവാ East Calcutta Wetlands.


</doc>
<doc id="268107" url="https://ml.wikipedia.org/wiki?curid=268107" title="ശൂന്യാകാശ അവശിഷ്ടങ്ങൾ">
ശൂന്യാകാശ അവശിഷ്ടങ്ങൾ

ഭൂമിക്കുചുറ്റുമുള്ള ഭ്രമണപഥത്തിലുള്ള ഉപയോഗശൂന്യമായ അവശിഷ്ടങ്ങളാണ് ശൂന്യാകാശ അവശിഷ്ടങ്ങൾ. പ്രവർത്തനരഹിതമായ കൃത്രിമോപഗ്രഹങ്ങൾ, ഉപയോഗിച്ച ഉപഗ്രഹ വിക്ഷേപണവാഹനങ്ങളുടെ അവശിഷ്ടങ്ങൾ, നശിപ്പിക്കപ്പെട്ട ഉപഗ്രഹങ്ങളുടെ കഷണങ്ങൾ തുടങ്ങിയവയാണ് പ്രധാനമായും ശൂന്യാകാശ അവശിഷ്ടങ്ങളിൽ ഉൾപ്പെടുന്നത്. 

ഭൂമിയുടെ 2000കി മി ഉയരത്തിൽ മുകളിൽ വലിപ്പമുള്ള ഏകദേശം 19,000 അവശിഷ്ടങ്ങളെയും ഒരു സെന്റിമീറ്ററിൽ താഴെ വലിപ്പമുള്ള ഏകദേശം 300,000 കഷണങ്ങളും കണ്ടെത്തിയിട്ടുണ്ട്. ഈ അവശിഷ്ടങ്ങൾ കൃത്രിമോപഗ്രഹങ്ങൾക്കും മറ്റ് ബഹിരാകാശ ദൗത്യങ്ങൾക്കും ഭീഷണിയാകാറുണ്ട്. 


</doc>
<doc id="268108" url="https://ml.wikipedia.org/wiki?curid=268108" title="ശാന്തിപർവ്വം">
ശാന്തിപർവ്വം

ഭാരതത്തിലെ ഇതിഹാസങ്ങളിൽ ഒന്നായ മഹാഭാരതത്തിലെ പന്ത്രണ്ടാം പർവ്വമാണ് ശാന്തിപർവ്വം. വ്യാസ മഹാഭാരതത്തിലെ ഏറ്റവും വലിയ പർവ്വമാണ് ശാന്തി പർവ്വം. കുരുക്ഷേത്രയുദ്ധത്തിൽ മരിച്ചുവീണവരുടെ ആത്മാക്കൾക്ക് ശാന്തിലഭിക്കുന്ന കഥാസന്ദർഭങ്ങൾ ഗ്രന്ഥകാരൻ ഈ പർവ്വത്തിൽ ഉൾപ്പെടുത്തിയിരിക്കുന്നു. ആത്മക്കൾക്കുള്ള ശാന്തിപൂജകൾ വർണ്ണിച്ചിരിക്കുന്നതിനാൽ ഈ പർവ്വത്തിനു ആ പേർ ലഭിച്ചു. 339 അദ്ധ്യായങ്ങളിലായി 14525 പദ്യങ്ങളിലൂടെയാണ് ശാന്തിപർവ്വം കടന്നുപോകുന്നത്.

വ്യാസഭാരതത്തിലെ ഏറ്റവും വലിയ പർവ്വമാണ് ശാന്തിപർവ്വം. . ധർമ്മപുത്രരുടെ നേതൃത്വത്തിൽ യുദ്ധത്തിൽ മരണമടഞ്ഞവർക്ക് പിതൃശുദ്ധികർമ്മങ്ങൾ എല്ലാം നിർവ്വഹിച്ചു. തുടർന്ന് ധർമ്മപുത്രർ രാജ്യാഭിഷിക്തനായി സ്ഥാനാരോഹണം നടത്തി. രാജ്യാഭിഷേകത്തിനുശേഷം ഒരിക്കൻ കുന്തിദേവി ധർമ്മപുത്രരെ കാണാനായി അവന്റെ കൊട്ടാരത്തിൽ എഴുന്നള്ളി. സങ്കടത്തോടെ അവർ കർണ്ണരഹസ്യം യുധിഷ്ഠിരനെ അറിയിച്ചു. കർണ്ണൻ തന്റെ ജ്യേഷ്ഠനാണന്നും, താൻ മൂലമാണ് ജ്യേഷ്ഠനായ കർണ്ണൻ കൊലചെയ്യപ്പെട്ടതെന്നും എന്നറിഞ്ഞപ്പോൾ മഹാരാജാവ് ബോധരഹിതനായി നിലത്തുവീണു. മറ്റു സഹോദരന്മാരും ഇതിനോടകം അവിടെ എത്തിച്ചേർന്നു. അവരും കർണ്ണ രഹസ്യം മനസ്സിലാക്കി. കർണ്ണന്റെ പുത്രന്മാർ ഏവരും യുദ്ധത്തിൽ മരിച്ചിരിക്കുന്നതിനാൽ കർണ്ണനുവേണ്ടി ആരും ഇതുവരെ പിതൃകർമ്മങ്ങൾ നടത്തിയിട്ടില്ല എന്നുള്ള വിവരവും കുന്തി പാണ്ഡവരെ അറിയിച്ചു. പാണ്ഡവർ അഞ്ചുപേരും ചേർന്നു മൂത്തജ്യേഷ്ഠനുവേണ്ടി ബലിതർപ്പണം നടത്തുവാൻ കുന്തി അവരോട് അപേക്ഷിച്ചു.

കർണ്ണരഹസ്യം മുൻപ് അറിഞ്ഞിരുന്നെങ്കിൽ അദ്ദേഹത്തെ രാജാവായി വാഴിച്ചേനെ; ചിലപ്പോൾ ദുര്യോധനനും അതു സ്വീകാര്യമായേനെ; അതുമൂലം കുരുക്ഷേത്രയുദ്ധം ഒഴിവാക്കാമായിരുന്നു; എന്നിങ്ങനെ പലവുരു ദുഃഖാർത്തനായി പുലമ്പിക്കൊണ്ട് അഞ്ചുപേരും പ്രത്യേകിച്ച് യുധിഷ്ഠിരൻ വളരെയേറെ സങ്കടപ്പെട്ടു. പിറ്റേന്ന് തന്നെ കർണ്ണനുവേണ്ടി പാണ്ഡവർ അഞ്ചുപേരും ചേർന്ന് പിതൃബലി നടത്തി. അതിനുശേഷം അവന്റെ പുത്രന്മാർക്കു വേണ്ടിയും തർപ്പണപൂജകൾ നടത്തി. തുടർന്ന് പാണ്ഡവർ ഹസ്തിനപുരിയിൽ തിരിച്ചെത്തി കർണ്ണന്റെ വിധവയെ കണ്ട് സമാധാനിപ്പിച്ചു. അന്ന് അവിടെ കൂടുതൽ സമയം ചിലവഴിക്കാനും കർണ്ണപത്നിയുടെ ദുഃഖത്തിൽ പങ്കുചേരാൻ പാഞ്ചാലിയും സുഭദ്രയും പ്രത്യേകം ശ്രദ്ധചെലുത്തി. എല്ലാവരും കർണ്ണപത്നിയുടെ കാൽക്കൽ നമസ്കരിച്ച് ആശിർവാദം വാങ്ങി തങ്ങളുടെ കൊട്ടാരങ്ങളിലേക്ക് തിരിച്ചുപോയി.


</doc>
<doc id="268110" url="https://ml.wikipedia.org/wiki?curid=268110" title="സുദേഷണ">
സുദേഷണ

മഹാഭാരതത്തിലെ ഒരു സ്ത്രീകഥാപാത്രമാണ്‌ സുദേഷണ. മത്സ്യരാജാവിന്റെ (വിരാടം) പത്നിയും മഹാറാണിയുമാണ് സുദേക്ഷണ. സുദേഷണയുടെ ഇളയ സഹോദരനായിരുന്നു കീചകൻ. അജ്ഞാതവാസക്കാലത്ത് വിരാടരാജ്യത്ത് പാണ്ഡവരും ദ്രൗപദിയും വേഷംമാറിക്കഴിഞ്ഞിരുന്നു. പാണ്ഡവപത്നിയായ ദ്രൗപദി സൈരന്ധ്രി എന്നപേരിലാണ് അജ്ഞാതവാസത്തിൽ വിരാടരാജധാനിയിൽ കഴിഞ്ഞത്. സൈരന്ധ്രിയോട് കീചകന് താല്പര്യം തോന്നുകയും. ഇതിനു രാജ്ഞി സുദേക്ഷണ മൗനാനുവാദം നൽകുകയും ചെയ്തു. ദ്രൗപദി ഭീമനോട് സങ്കടം പറയുകയും ഇതറിഞ്ഞ ഭീമസേനൻ‌ കീചകനെ കൊല്ലുകയും ചെയ്തു. അജ്ഞാതവാസം നടത്തിയിരുന്ന പാണ്ഡവരെ കണ്ടുപിടിക്കാൻ കീചകന്റെ വധം കൌരവർക്ക് സഹായകമാകുകയും ചെയ്തു. "ചത്തതു കീചകനെങ്കിൽ കൊന്നതു ഭീമൻ തന്നെ" എന്ന പഴമൊഴി പ്രസിദ്ധമാണ്‌.

സുദേക്ഷണയ്ക്ക് വിരാടനിൽ രണ്ടു പുത്രന്മാരും (ഉത്തരൻ, ശ്വേതൻ) ഒരു പുത്രിയും (ഉത്തര) ഉണ്ടായിരുന്നു. ഉത്തരയെ അർജ്ജുന പുത്രൻ അഭിമന്യു വിവാഹം ചെയ്തു.


</doc>
<doc id="268112" url="https://ml.wikipedia.org/wiki?curid=268112" title="വിരാടം">
വിരാടം

മഹാഭാരതത്തിൽ പ്രതിപാദിച്ചിരിക്കുന്ന രാജ്യങ്ങളിൽ ഒന്നാണ് വിരാടം വിരാടം (). വിരാടരാജ്യം മാത്സ്യം എന്നും അറിയപ്പെട്ടിരുന്നു. പാണ്ഡവർ അജ്ഞാതവാസത്തിനായി തിരഞ്ഞെടുത്തത് വിരാട രാജധാനിയായിരുന്നു. ഒരു സംവസ്തരം പാണ്ഡവർ ദ്രൗപദിയുമൊത്ത് ഇവിടെ വേഷം മാറി താമസിച്ചിരുന്നു. പാണ്ഡവരുടെ കാലത്ത് വിരാട രാജാവിന്റെ പത്നി സുദേഷണ ആയിരുന്നു. ഇവരുടെ പുത്രിയായ ഉത്തരയെ അർജ്ജുന പുത്രൻ അഭിമന്യുവാണ് വിവാഹം കഴിച്ചത്. വിരാടരാജാവിന് ഉത്തരയെ കൂടാതെ ഉത്തരൻ എന്നും ശ്വേതൻ എന്നും രണ്ടു രാജകുമാരന്മാർ കൂടിയുണ്ടായിരുന്നു. ഈ രണ്ടു കുമാരന്മാരും കുരുക്ഷേത്രയുദ്ധത്തിൽ മരിച്ചു.


</doc>
<doc id="268121" url="https://ml.wikipedia.org/wiki?curid=268121" title="രണ്ടത്താണി">
രണ്ടത്താണി

കേരളത്തിലെ മലപ്പുറം ജില്ലയിലെ ഒരു ഗ്രാമമാണ് രണ്ടത്താണി. ഈ പ്രദേശത്തുകൂടി ദേശീയപാത പതിനേഴ് കടന്നു പോകുന്നു. തൊട്ടടുത്ത പട്ടണങ്ങൾ കോട്ടക്കൽ, പുത്തനത്താണി എന്നിവയാണ്. തിരൂർ റെയിൽവേസ്റ്റേഷനിൽ നിന്നും ഏകദേശം പതിമൂന്നു കിലോമീറ്ററും കുറ്റിപ്പുറത്തു നിന്ന് ഇരുപത്തിരണ്ടു കിലോമീറ്ററും ദൂരമുണ്ട്. കരിപ്പൂർ ആണ് അടുത്തുള്ള വിമാനത്താവളം.കല്പകഞ്ചേരി, മാറാക്കര, എന്നീ പഞ്ചായത്തുകളാണ് മുഖ്യമായും ഈ ഗ്രാമത്തെ ഭാഗിക്കുന്നതെങ്കിലും എടരിക്കോട്, ആതവനാട്, കോട്ടക്കൽ എന്നീ പഞ്ചായത്തുകളും രണ്ടത്താണി യുടെ ഭാഗങ്ങളാണ്. വടക്ക് പാലത്തറ വരെയും തെക്ക് #അതിരുമട വരെയും ഈ ഗ്രാമത്തിന്റെ പേരില് അറിയപ്പെടുന്നു . മുജാഹിദ് ജമാഅത്ത് സുന്നീ പള്ളികളും ഒരു ഗവണ്മെന്റ് വിദ്യാലയവും ഇർഷാദുൽ അനാം മദ്രസ്സ, അൽ മനാർ സ്കൂൾ, റഹ്മാനി സ്കൂൾ എന്നിവയും ഇവിടെ സ്ഥിതി ചെയ്യുന്നു.പഴയകാലത്ത് കോട്ടക്കൽ, കല്പകഞ്ചേരി ചന്തകൾക്ക് പോകുന്ന വഴിയാത്രക്കാർക്ക് തലച്ചുമടുകൾ ഇറക്കി വെക്കാനും വിശ്രമിക്കാനും വേണ്ടി രണ്ടു അത്താണികൾ ഉണ്ടായിരുന്നതാണ് ഈ ഗ്രാമത്തിനു പ്രസ്തുത നാമം വരാനുള്ള കാരണം. 

ദേശീയപാത പതിനേഴ് അതിരുമടയെ രണ്ടായി ഭാഗിച്ചു പോകുന്നു. പ്രധാനമായും കല്പകഞ്ചേരി ആതവനാട് പഞ്ചായത്തുകളിൽ ഉൾപ്പെടുന്നുവെങ്കിലും. മാറാക്കര പഞ്ചായത്തും അതിരുമടയുടെ ഭാഗമായി വരുന്നു. ഈ പ്രദേശത്തെ ദേശീയപാത പതിനേഴിനു താഴെക്കൂടി ഒരു ഗുഹ (മട) കടന്നുപോകുന്നുണ്ടായിരുന്നു. ഒരു സ്വകാര്യവ്യക്തിയുടെ പറമ്പിലായിരുന്നു ഗുഹാമുഖം. ഗുഹയെ കുറിച്ച് പല കഥകൾ പ്രചരിച്ചിരുന്നു. ഏതാനും വർഷങ്ങൾക്കു മുൻപ് സന്ദർശകരുടെ ശല്യം മൂലം സ്വകാര്യവ്യക്തി ഈ ഗുഹാമുഖം മണ്ണിട്ടു മൂടിക്കളഞ്ഞു. ഗുഹ എന്നർത്ഥം വരുന്ന മട പറമ്പിന്റെ അതിരിൽ വന്നതുകൊണ്ടാണ് അതിരുമടക്ക് പ്രസ്തുത നാമം വരാനുള്ള കാരണം.



</doc>
<doc id="268122" url="https://ml.wikipedia.org/wiki?curid=268122" title="പനങ്കൂളൻ">
പനങ്കൂളൻ

പനങ്കൂളന്റെ ഇംഗ്ലീഷിലെ പേര് Asian Palm Swift എന്നാണ്. ശാസ്ത്രീയ നാമം "Cypsiurus balasiensis" എന്നാണ്. 

വീടുകളുടെയും പാടങ്ങളുടെയും കുറ്റിക്കാടുകളുടെയും കുന്നുകളുടെയും ജലാശയങ്ങളുടെയും മുകളിലൂടെ പകൽ മുഴുവനും ചെറുകൂട്ടങ്ങളായി പറന്നുകളിക്കും. കൂടുതലും കരിമ്പനയിൽ ആണ് കൂടുകൂട്ടുന്നത് .മറ്റ്‌ പക്ഷികളെപോലെ ബലമില്ലാത്ത കാലുകൾ ഇല്ലാത്തതിനാൽ മരകൊമ്പുകളിൽ ചെന്നിരുപ്പാനോഎവിടെവേണമെങ്കിലും വിശ്രമിക്കാനോ പറ്റില്ല. കൊക്കികൾ പോലെയുള്ള ചെറുകാലുകൾ കൊണ്ട്ഇവ പനയോലകൾക്കിടയിലുള്ള മടക്കുകളിൽ തൂങ്ങികിടക്കുന്നു 

സദാ ച്ച്വി- ച്വി- ചീ എന്ന നേരിയ ശബ്ദം ഉണ്ടാക്കുന്നു.

പലയോലയ്ക്ക് ഇടയിലുള്ള പാത്തികളിൽ കൂടുകൂട്ടുന്നു .അപ്പൂപ്പൻ താടിയും തൂവലുകളും ചേർത്ത് ഉമിനീര് കൊണ്ട്പനയോലയിൽ പിടിപ്പിക്കുന്നു. പണിതീർന്ന കൂട് ഒരു ചെറിയ കോപ്പ പോലെ തോന്നും. മൂന്നിഞ്ച്വുരണ്ടിഞ്ചോളം വീതിയും ഉള്ള കൂടാണിത് .മുട്ടകളെയും ഉമിനീർ കൊണ്ട് കൂട്ടിൽ പിടിപ്പിച്ചുവെയ്ക്കും. 

ഏഷ്യയിൽ ഇന്ത്യ മുതൽ ഫിലിപ്പീൻസ് വരെ തദ്ദേശീയമായി പ്രജനനനം നടത്തുന്ന പക്ഷിയാണ്. പനമ്പട്ടയുടേ അടിയിൽ അപ്പൂപ്പൻ താടിയും ഉമിനീരും ചേർത്താണ് കൂടുണ്ടാക്കുന്നത്. കോപ്പയുടെ പകുതി പോലെയിരിക്കും. കൂടിന് രണ്ടോ മൂന്നോ ഇഞ്ച് വലിപ്പമുണ്ടാകും. അതിൽ രണ്ടോ മൂന്നോ മുട്ടകളിടും. 
13 സെ.മീ. നീളമുണ്ട്. മങ്ങിയ തവിട്ടു നിറമാണ്. വാലുകൾ നീളമുള്ളതും ഫോർക്ക് പോലെയുള്ളതുമാണ്. എന്നാൽ വാൽ ചുരുക്കി വയ്ക്കുകയാണ് പതിവ്. ഇവ എപ്പോഴും പറന്നു നടക്കുകയാണ് പതിവ്. പറക്കുന്ന പ്രാണികളാണ് ഭക്ഷണം. ഇവ ഭൂമിയോട് ചേർന്നും പറക്കാറുണ്ട്. ചിറകുകൊണ്ടാണ് വെള്ളം കുടിയ്ക്കുന്നത്. 


</doc>
<doc id="268123" url="https://ml.wikipedia.org/wiki?curid=268123" title="കൊമ്പൻ ശരപ്പക്ഷി">
കൊമ്പൻ ശരപ്പക്ഷി

കൊമ്പൻ ശരപ്പക്ഷിക്ക് ഇംഗ്ലിഷിലെ പേര് Crested Treeswift എന്നാണ്. ശാസ്ത്രീയ നാമം "Hemiprocne coronata" എന്നാണ്. ഇവയെ തെക്കു കിഴക്കൻ ഏഷ്യ കഴിഞ്ഞാൽ ആസ്ത്രേലിയയിലാണ് കാണുക. ഇന്ത്യൻ ഉപഭൂഖണ്ഡം തൊട്ട് തായ്ലന്റ് വരെ കാണുന്നു.

ആർദ്ര നിറ്റ്യ ഹരിത വനങ്ങൾ ഒഴിവാക്കുന്ന ഈ പക്ഷികൾ, സാന്ദ്രത കുറഞ്ഞവനങ്ങളിലാണ് കൂറ്റുതൽ കാണുന്നത്.

ശരപ്പക്ഷികൾ വിശ്രമിക്കാതെ മാസങ്ങളോളം പറന്നു കൊണ്ടിരിക്കുന്നവയാണ്. കൊമ്പൻ ശരപ്പക്ഷി ഇടയ്ക്കിടെ മരങ്ങളിൽ വിശ്രമിക്കുന്നു. ഭാരതത്തിൽ കാണുന്നവയിൽ ഇടയ്ക്കിടെ വിശ്രമിക്കുന്ന ഏക ശരപ്പക്ഷിയാണ്, കൊമ്പൻ ശരപ്പക്ഷി.
23 സെ.മീ നീളമുണ്ട്. മുകളിൽ ചാര നിറവും അടിയിൽ വെള്ളയുമാണ്. തലയിൽ ശിഖപോലുള്ള തൂവലുകളുണ്ട്. ഫോർക്കു പോലുള്ള വാലുണ്ട്. തത്തയുടേതിന് സമാനമായ വാൽ മരക്കൊമ്പിൽ നിവർന്നിരിക്കുമ്പോൾ പ്രകടമാണ് . മറ്റു ശരപക്ഷികളിൽ നിന്നും ഇവയെ തിരിച്ചറിയാൻ സഹായിക്കുന്ന പ്രധാന ഘടകം ഈ വാലാണ്. മുകൾ വശം പച്ച കലർന്ന ചാരനിറം. അടിവശം നരച്ച വെള്ള നിറം. പൂവന്റെ കൊക്കിനും കണ്ണിനും ഇടയിൽ കറുത്ത നിറമുണ്ട്. താടി, തൊണ്ട, മുഖത്തിന്റെ വശങ്ങളിളം തവിട്ടു നിറമാണ്. പെണ്ണിന്റെ മുഖത്തെവിടെയും തവിട്ടുനിറമില്ല . ചാരനിറം കലർന്ന കറുത്ത കർണാവരണ  തൂവലുകൾ,കവിളുകൾ എന്നിവയും മീശപോലെ വെളുത്ത പട്ടയും പെണ്ണിനുണ്ട്.

ഇവയുടെ ശബ്ദം ചില പരുന്തു വർഗക്കാരുടേതിന് സമാനമാണ് . കീ -ക്വീ എന്ന ഈ ശബ്ദം പാറക്കലിനിടയിൽ പുറപ്പെടുവിക്കുന്നു . വിശ്രമിക്കുമ്പോൾ പുറപ്പെടിവിക്കുന്ന ശബ്ദത്തിൽ കിപ് ...കീ ...കെപ്‌ എന്നീ സ്വരങ്ങൾ കേൾക്കാം.

പറക്കലിനിടയിലാണ് ഇവ കീടങ്ങളെ വേട്ടയാടുന്നു. വനത്തിലെ വൃക്ഷത്തലപ്പുകൾക്കു മുകളിലും ഇലച്ചാർത്തുകളില്ലാത്ത പ്രദേശങ്ങളിലും ഉയർന്ന ഇരിപ്പിടങ്ങളിൽനിന്നു ഉള്ള നീണ്ട പറക്കലുകൾക്കിടയിലാണ് ഇവ വേട്ടയാടുന്നത് , ഉയർന്ന ഇലകൾ ഇല്ലാത്ത മരക്കൊമ്പുകളിലാണ് വിശ്രമിക്കുന്നത്. സന്ധ്യ സമയങ്ങളിൽ കൂടുതൽ സജീവമാകുന്ന ഇവയുടെ കൂട്ടത്തിൽ 6 മുതൽ 12 വരെ പക്ഷികൾ കാണപ്പെടുന്നു.

    1300 മീ. വരെ ഉയരമുള്ള പ്രദേശങ്ങളിൽ കാണപ്പെടുന്ന ഇവ ആർദ്ര നിത്യഹരിത വനങ്ങൾ പൂർണമായും ഒഴിവാക്കുന്നു . ഇലച്ചാർത്തുകൾക്കു പുറത്തുള്ള തുറന്ന ഇരിപ്പിടങ്ങളാണ് ഇവക്കു പ്രിയം . ദേശാടനം ഇതുവരെ നിരീക്ഷിക്കപ്പെട്ടിട്ടില്ല .

ജനുവരി മുതൽ ഏപ്രിൽ വരെയാണ് പ്രജനനം . ഒരു നിശ്ചിത പ്രദേശത്തു അനേകം ജോഡികൾ കൂടൊരുക്കുന്നു. പുറത്തേക്കു നിൽക്കുന്ന മരക്കമ്പുകളിൽ ഒട്ടിച്ചിവച്ച പോലെയുള്ള ചെറിയ കൂടാണ് ഉണ്ടാക്കുക. കട്ടിയായ ഉമിനീരിൽ തീർത്ത കൂടിനു അപൂർണമായ ഒരു താലിക്കയുടെ രൂപമാണ് . മരത്തൊലിയുടെ ചെറിയ പാളികൾ , തൂവലുകൾ മുതലായവ കൂടുകൾ ഇണക്കി ചേർക്കാൻ ഉപയോഗിക്കുന്നു . തുറന്ന ഇലച്ചാർത്തുകൾക്കിടയിലെ കുറഞ്ഞ പച്ചകൊമ്പാണ് കൂടൊരുക്കാൻ തിരഞ്ഞെടുക്കാറുള്ളത്. 

നീല കലർന്ന ചാര നിറത്തിലുള്ള ഒരു മുട്ടയാണ് ഇടുന്നത്. ആണും പെന്നും മാറി മാറി അടയിരിക്കും. 



</doc>
<doc id="268124" url="https://ml.wikipedia.org/wiki?curid=268124" title="നെല്ല്">
നെല്ല്

ഭൂമദ്ധ്യരേഖയോട് അടുത്തുള്ള ഏഷ്യയിലേയും ആഫ്രിക്കയിലേയും ഭാഗങ്ങളാണ് നെല്ല് പ്രകൃത്യാ കാണപ്പെടുന്ന സ്ഥലങ്ങൾ. മനുഷ്യരാശിയുടെ ഭക്ഷണത്തിന്റെ അഞ്ചിൽ ഒന്ന് കലോറി ലഭിക്കുന്നത് നെല്ല് കുത്തിയ അരിയുടെ ഭക്ഷണത്തിൽ നിന്നാണ്. . 

ശാസ്ത്രീയ നാമം - ഒറൈസ സറ്റൈവ (ഏഷ്യൻ നെല്ല്). . കേരളീയരുടെ പ്രധാന ആഹാരമായ ചോറ് നെല്ല് കുത്തിയുണ്ടാക്കുന്ന അരി കൊണ്ടാണ് പാകം ചെയ്യുന്നത്. 

നല്ല മഴ ലഭിക്കുന്ന, കുറഞ്ഞ വേതന നിരക്കുള്ള രാജ്യങ്ങളാണ് നെൽകൃഷിക്ക് അനുയോജ്യം - നെൽകൃഷി വളരെയധികം അദ്ധ്വാനം വേണ്ടുന്ന ഒരു കൃഷിയാണ്. മലഞ്ചരിവുകൾ അടക്കമുള്ള മിക്കവാറും എല്ലാ ഭൂപ്രദേശങ്ങളിലും നെല്ല് കൃഷി ചെയ്യാം. തെക്കേ, തെക്കു കിഴക്കേ ഏഷ്യയിലും ആഫ്രിക്കയുടെ മദ്ധ്യഭാഗങ്ങളിലും ആണ് നെല്ലിന്റെ ഉത്ഭവം എങ്കിലും നൂറ്റാണ്ടുകളോളം നടന്ന കച്ചവടവും കയറ്റുമതിയും നെല്ലിനെ പല സംസ്കാരങ്ങളിലും സാധാരണമാക്കി. 
കൃഷി ചെയ്യുന്ന അരി പോക്കേ കുടുംബത്തിലെ രണ്ട് സ്പീഷീസുകളാണ്: ഒറൈസ സറ്റേവയും (ഏഷ്യൻ) ഒറൈസ ഗ്ലാബെറിയേമയും (ആഫ്രിക്കൻ).

അഷ്ടാംഗഹൃദയത്തിലെ സൂത്രസ്ഥാനത്തിൽ പലതരം നെല്ലുകളെ പറ്റി പറയുന്നുണ്ട്.

കേരളത്തിൽ കൂടുതലായി ഉത്പാദിപ്പിക്കുന്ന ഒരു ധാന്യവിളയയ നെല്ല സമുദ്രനിരപ്പിൽ നിന്നും താഴെ സ്ഥിതിചെയ്യുന്ന കുട്ടനാട് മുതൽ സ്മുദ്രനിരപ്പിൽ നിന്നും 1000 - 1500 മീറ്റർ ഉയരമുള്ള ഇടുക്കി ജില്ലയിലെ വട്ടവടയിൽ വരെ കൃഷിചെയ്യുന്നു. പ്രതിവർഷം 125 മുതൽ 150 സെന്റീമീറ്റർ വരെ മഴയും 20 ഡിഗ്രി മുതൽ 27 ഡിഗ്രി സെന്റീഗ്രേഡ് വരെ താപനില വരെ ഈ കൃഷിക്ക് അനുജോജ്യമാണ്‌.

കേരളത്തിലെ പരമ്പരാഗത നെൽകൃഷിയിലെ മൂന്ന് കൃഷിവേളകളിലൊന്നാണ്‌ വിരിപ്പ്.കാലവർഷം തുടങ്ങുന്നതിനുമുൻപ് മേടമാസത്തിൽ ആരംഭിക്കുന്ന വിരിപ്പ് കൃഷി ചിങ്ങം-കന്നിയോടെ കൊയ്യുന്നു. മറ്റു രണ്ട് കൃഷിവേളകൾ മുണ്ടകനും ആഴം കൂടിയ പാടങ്ങളിൽ ചെയ്യുന്ന പുഞ്ചയുമാണ്‌. ഇരുപ്പൂ പാടങ്ങളിൽ ഒന്നാം വിളയായാണ്‌ വിരിപ്പ് ഇറക്കുന്നത്. വിരിപ്പിനു കൂടുതലും വിതക്കുകയാന്‌ പതിവെങ്കിലും ചിലയിടങ്ങളിൽ ഞാറു പറിച്ചു നടലും പതിവുണ്ട്. വിരിപ്പുകൊയ്ത്തിനെ കന്നിക്കൊയ്ത്ത് എന്നു പറയാറുണ്ട്. ഇക്കാരണത്തല് വിരിപ്പൂകൃഷിയെ കന്നികൃഷി അഥവാ കന്നിപ്പൂവ് എന്നും പറയുന്നു.

രണ്ടാമത്തെ വിളവായി ഇറക്കുന്നതാണ്‌ മുണ്ടകൻ പൂവ്/പൂല്. ആദ്യത്തേത് വിരിപ്പ്കൃഷി. ചിങ്ങം-കന്നിയോടെ തുടങ്ങി ധനു-മകരത്തോടെ അവസാനിക്കുന്നു. മുണ്ടകൻ കൊയ്ത്ത്, മകരക്കൊയ്ത്ത് എന്നാണ്‌ മുണ്ടകൻ അറിയപ്പെടുന്നത്. വിരിപ്പൂകൃഷിയേക്കാൾ ഒരുപാട് ശ്രദ്ധയോടെയും പരിഗണനയോടെയും ചെയ്യുന്ന കൃഷിയാണ്‌ മുണ്ടകൻ. വിതക്കുന്നതിനേക്കാൾ കൂടുതൽ വിളവ് പറിച്ചു നടുമ്പോൾ ലഭിക്കുമെന്നതിനാൽ മുണ്ടകനാണ് വിരിപ്പിനെ അപേക്ഷിച്ച് കൂടുതൽ വിളവ് ലഭിക്കുന്നത്.

ആഴം കൂടിയ കുണ്ടുപാടങ്ങളിലും കായൽനിലങ്ങളില്ലുമാണ് പുഞ്ചകൃഷിചെയ്യുന്നത്. വെള്ളത്തിൻറെ നിലയനുസരിച്ച് വൃശ്ചികമാസത്തിലോ ധനുവിലോ മകരത്തിലോ പുഞ്ചകൃഷി ആരംഭിക്ക്കുന്നു. . പുഞ്ച കൃഷി ചെയ്യുന്ന കുണ്ടുപാടങ്ങളിലും കായൽ നിലങ്ങളിലും ജൈവാംശത്തിന്റെ അളവ് കൂടുതലായതിനാൽ പുഞ്ചക്ക് വിളവ് കൂടുതലയിരിക്കും. കേരളത്തിലെ കുട്ടനാടൻ പ്രദേശങ്ങൾ പുഞ്ചകൃഷിക്ക് പേരുകേട്ടതാണ്.

വളർച്ചയുടെ സമയത്ത് ധാരാളം വെള്ളം ആവശ്യമുള്ള ഒരു ചെടിയാണ് നെൽച്ചെടി. കേരളത്തിൽ മഴ ധാരാളം കിട്ടുകയും പെയ്യുന്ന മഴവെള്ളം പാടങ്ങളിൽത്തന്നെ കെട്ടിനിർത്തി ഉപയോഗിക്കുകയും ചെയ്യേണ്ടിവരുന്ന സ്ഥലങ്ങളിൽ "വിരപ്പ്", "മുണ്ടകൻ", "പുഞ്ച" എന്നിങ്ങനെ കൃഷിചെയ്യുന്ന കാലയളവ് അനുസരിച്ച് പൊതുവേ മൂന്ന് തരം കൃഷി സമ്പ്രദായങ്ങൾ ആണ് അവലംബിച്ചുവരുന്നത്. ഇവക്കെല്ലാം സമയാസമയങ്ങളിൽ വേണ്ടത്ര ജലലഭ്യത ഉറപ്പു വരുത്തേണ്ടതുണ്ട്. കൊല്ലത്തിൽ കൂടുതൽകാലം വെള്ളം കെട്ടിക്കിടക്കുന്ന കുട്ടനാടൻ നിലങ്ങൾ, തൃശ്ശൂരിലെ കോൾപ്പാടങ്ങൾ എന്നിവിടങ്ങളിലെ കൃഷിരീതികൾ മേല്പറഞ്ഞവയിൽ നിന്നു വ്യത്യസ്തമാണ്. 

നേരിട്ട് വിത്തു വിതച്ച് വിളവാകുമ്പോൾ കൊയ്തെടുക്കുന്ന രീതിയും, നേരത്തെ തയ്യാറാക്കുന്ന ഞാറ് (ഇരുപത് - ഇരുപത്തഞ്ച് ദിവസത്തോളം പ്രായമുള്ള നെൽച്ചെടികൾ) കാലിവളവും പച്ചിലവളവും ധാരാളം ചേർത്ത് വെള്ളം കയറ്റിനിർത്തി പൂട്ടിയൊരുക്കിയ വയലുകളിലേക്ക് പറിച്ചുനട്ട് വളർത്തിയെടുക്കുന്ന രീതിയും നിലവിലുണ്ട്. രണ്ട് രീതികളിലും നിലത്തിന്റെ നിരപ്പ് ഒരുപോലെയാക്കി നിർത്തി എല്ലാ സ്ഥലത്തും ഒരേയളവിൽ വെള്ളം കിട്ടുമെന്നുറപ്പാക്കേണ്ടതുണ്ട്. നിലം തയ്യാറാക്കാൻ ഉഴവുമാടുകളെക്കൊണ്ട് വലിപ്പിക്കുന്ന കലപ്പകളും ആധുനികയന്ത്രങ്ങളായ ട്രാക്ടറുകളും ഉപയോഗിക്കുന്നു. നെൽച്ചെടികളോടൊപ്പം വളർന്നുപൊങ്ങുന്ന കളകളെ വളരെ നേരത്തെ തന്നെ പറിച്ചുമാറ്റുന്നതും ശ്രമകരമായ ഒരു ജോലിയാണ്. വളർച്ചയുടെ വിവിധഘട്ടങ്ങളിൽ വിവിധ രാസവളങ്ങളും നെൽച്ചെടികൾക്കു നൽകാറുണ്ട്. കീടങ്ങളും കിളികളും കരണ്ടുതീനികളുമടക്കം ഒരു വലിയ നിര ജന്തുക്കൾ നെൽച്ചെടികളുടെ വളർച്ചയെ വിവിധദശകളിൽ ബാധിക്കാറുണ്ട്. വിളഞ്ഞ നെൽക്കതിരുകൾ കൊയ്തെടുത്ത് കറ്റകളാക്കി കെട്ടി മെതിസ്ഥലങ്ങളിലെത്തിക്കുന്നു. അവിടെവച്ച് കറ്റകൾ മെതിച്ച് നെല്ല് വേർതിരിച്ചെടുക്കുന്നു. ഈ ജോലികൾ ധാരാളം മനുഷ്യാധ്വാനം വേണ്ടിവരുന്നവയാണ്. ഈ രംഗങ്ങളിലും ഇപ്പോൾ യന്ത്രങ്ങൾ എത്താൻ തുടങ്ങിയിട്ടുണ്ട്. ബാക്കി വരുന്ന വൈക്കോൽ ഒരു നല്ല കാലിത്തീറ്റയാണ്. ഇത് ഉണക്കി വർഷം മുഴുവൻ ലഭ്യമാകുന്ന രീതിയിൽ സൂക്ഷിച്ചുവക്കുന്നു. വൈക്കോൽ പുര മേയുവാനും ഉപയോഗിക്കുന്നു.

വിരിപ്പു കൃഷിക്കാലത്ത് മഴയെ മാത്രഎം ആശ്രയിച്ച് പറമ്പുകളിലോ ഞാലുകളിലോ തേമാലികളിലോ കുന്നിൻ ചരിവുകളിലോ നെൽകൃഷി ചെയ്യുന്ന പരമ്പരാഗതമായ രീതിയാണ് മോടൻകൃഷി. ഇതിനെ കരകൃഷി എന്നും പറയാറുണ്ട്.പ്രധാനമായും കുന്നിൻചെരുവുകളിലാണ് ഈ രീതി കണ്ടുവരുന്നത്. തെങ്ങുകൾക്കിടയിലും മോടൻ കൃഷി ചെയ്യാറുണ്ട്. വിത്ത് വിതക്കുകയാണ് പതിവ്. മേടമാസത്തിലെ ഭരണി ഞാറ്റുവേലയാണ് ഈ കൃഷിരീതിക്ക് ഉത്തമമായ സമയമായി കണക്കാക്കപ്പെടുന്നത്. ഇതിന്റെ വിത്ത് വിതച്ചാൽ കുറഞ്ഞ കാലം കൊണ്ട് വളർച്ചയെത്തും. ജലസേചനം നടത്താതെ വിളവെടുക്കാമെന്ന ഗുണം ഇതിനുണ്ട്. പക്ഷെ വിളവുമേനി കുറവാണ്. വിഷുവിനു ശേഷമുള്ള ആദ്യമഴയോടെ വിതക്കുകയും കർക്കിടകമാസത്തിൽ കൊയ്തെടുക്കുകയും ചെയ്തിരുന്നു. വരൾച്ചെയെ ചെറുക്കാൻ കഴിവുള്ള കട്ടമോടൻ, കറുത്ത മോടൻ, ചുവന്ന മോടൻ, സുവർണ്ണമോടൻ ഇന്നീ ഇനം വിത്തുകളാണ് ഈ കൃഷിക്ക് ഉപയോഗിക്കുന്നത്.

ചെരിവ് പ്രദേശങ്ങളിൽ ഭൂമി തട്ടുകളാക്കി നെൽക്കൃഷിചെയ്യുന്ന രീതിയെയാണ് പള്ളിയാൽ കൃഷി. കാലവർഷക്കാലത്ത് ഇത്തരം നിലങ്ങളിൽ കുന്നിൻചെരുവുകളിൽ നിന്നും ഒലിച്ചുവരുന്ന വെള്ളം കെട്ടിനിർത്തി വിരിപ്പുകൃഷിക്ക് എടുക്കുന്നു. നിലം ഉഴുത് വിത്ത് മുളപ്പിച്ച് വിതച്ചോ, ഞാറുപാകി പറച്ചുനട്ടോ ആണ് ഇവിടെ കൃഷിയിറക്കുക. അപൂർവ്വം ചിലയിടങ്ങളിൽ മൂപ്പ് കുറഞ്ഞ വിത്തുപയോഗിച്ച് ഇരുപ്പൂ കൃഷി നടത്താറുണ്ട്. കുളങ്ങളും മറ്റുമാണ് രണ്ടാം കൃഷിയിലെ പ്രധാന ജല സ്രോതസ്സ്. മട്ട ത്രിവേണി, കാർത്തിക, കാഞ്ചന, ജ്യോതി, അഹല്യ, ഹർഷ തുടങ്ങിയ പുതിയ ഇനം നെൽവിത്തുകളാണ് ഇത്തരം നിലങ്ങളിൽ ഇപ്പോൾ ഉപയോഗിക്കുന്നത്.

കോഴിക്കോട് ജില്ലയിൽ പ്രചാരത്തിലുള്ള ഒരു നെൽകൃഷി രീതിയാണ് കരിങ്കൊറ. നിള, കവുങ്ങിൻ പൂത്താല തുടങ്ങിയ നെല്ലിനങ്ങൾ ഈ കൃഷിക്ക് അനുയോജ്യമാണ്.

ഒരാളോളം പൊക്കത്തിൽ വളരുന്ന ലവണ പ്രതിരോധ ശേഷിയുള്ള ഒരിനം നെല്ലാണ് പൊക്കാളി. പൊക്കത്തിൽ ആളി നിൽക്കുന്നതുകൊണ്ടാണ് ഈ പേര് വന്നത്. ലവണാംശമുള്ള മണ്ണിലും വളരാനും വിളയാനും കഴിയുന്ന പൊക്കാളി നെല്ലിന് അമ്ലത ചെറുക്കുവാനും വെള്ളപ്പൊക്കവും വെള്ളക്കെട്ടും അതിജീവിക്കുവാനും കഴിവുണ്ട്.മഴക്കാലത്ത് വെള്ളത്തിൽ മൂടി കിടന്നാലും ഈ നെൽച്ചെടി ചീഞ്ഞു പോകില്ല. വെള്ളം വാർന്നു പോകുന്നതോടെ പഴയ കരുത്തോടെ ഉയർന്നു നിൽക്കും.തൃശ്ശൂർ ജില്ലയിലെയും മലപ്പുറം ജില്ലയിലേയും കോൾപ്പാടങ്ങളിൽ ഈ കൃഷി വ്യാപകമായി ചെയ്തു വന്നിരുന്നു.കണ്ണൂർ ജില്ലയിലെ ഓരു പ്രദേശങ്ങളായ വളപട്ടണം പുഴയുടെ തീരപ്രദേശങ്ങൾ, പഴയങ്ങാടി പ്രദേശം,തുരുത്തി പ്രദേശങ്ങൾ എന്നിവിടങ്ങളിൽ ഈ കൃഷി ചെയ്തു വന്നിരുന്നു. എറണാകുളം ജില്ലയുടെ വൈപ്പിനെ ദ്വീപിന്റെ ചെറായി ഭാഗങ്ങളിൽ ഇന്നും പൊക്കാളി കൃഷി വ്യാപകമാണ്

ഈ ഇനം നെല്ലുപയോഗിച്ച് ചെയ്യുന്ന കൃഷി രീതിക്കും വിതയ്ക്കുന്ന വിത്തിനും കൃഷി നിലത്തിനും എല്ലാം പൊക്കാളി എന്നു തന്നെയാണ് പേര്.
കടലിനോടോ പുഴയോടോ ചേർന്ന് കാണപ്പെടുന്ന ഉപ്പുവെള്ളം നിറഞ്ഞ ചതുപ്പുനിലം.കോൾനിലങ്ങൾ. ഇവിടെ നടക്കുന്ന കൃഷി. വടക്കൻ കേരളത്തിൽ ഉപ്പുവെള്ളം കയറുന്ന പ്രദേശങ്ങളിലെ പരമ്പരാഗത കൃഷിരീതിയാണ് കൈപ്പാട് കൃഷി. ശാസ്ത്രീയമായ കൃഷിരീതികളിലൂടെ ഇത്തരം മേഖലകളിലെ കാർഷിക പരീക്ഷണങ്ങൾ സംഘടിപ്പിക്കുകയും വിജയം വരിക്കുകയും ചെയ്തിട്ടുണ്ട്.. കേരളത്തിൽ പണ്ട് മുതൽക്കേ ഉള്ള കൈപ്പാട് നെൽകൃഷി വളരെ പ്രസിദ്ധമാണ്..

ഒരേ കൃഷിയിടത്തിൽ തന്നെ മൂപ്പിനെ കാര്യത്തിൽ ഏറ്റക്കുറച്ചിലുകളുള്ള രണ്ട് വിത്തിനങ്ങൾ (മൂന്നും) ഒരേ സമയം കൃഷിയിറക്കി പാകമാകുന്നതനുസരിച്ച് പല ഘടങ്ങളിലായി വിളവെടുക്കുന്നതാണ് കൂട്ടമുണ്ടകൻ. വിരിപ്പിന്റേയും മുണ്ടകന്റേയും വിത്തിനങ്ങൾ ഒരു പ്രത്യേക അനുപാതത്തിൽ കൂട്ടിക്കലർത്തി വിരിപ്പുകൃഷിയുടെ തുടക്കത്തിൽ വിതയ്ക്കുന്ന കൃഷിരീതിയാണിത്. തീരപ്രദേശങ്ങളിലും അതിനോട് ചേർന്ന നിലങ്ങളും കാലവർഷക്കാലത്ത് വെള്ളത്തിൽ മുങ്ങുകയും വെള്ളക്കെട്ട് ഒഴുകിപ്പോകാനുള്ള സാധ്യത കുറവായതിനാൽ വിരിപ്പിന്റെ കൊയ്ത്ത് കാലത്തും മുണ്ടകൻ കൃഷി തുടങ്ങുന്ന കാലത്തും വെള്ളത്തിന്റെ നിയന്ത്രണം ക്രമീകരിക്കാനാകില്ല. ഇത്തരത്തിലുള്ള നിലങ്ങൾ കൊല്ലം, ആലപ്പുഴ, എർണാകുളം, തൃശ്ശൂർ, മലപ്പുറം, കണ്ണൂർ, കാസർക്കട് ജില്ലകളിൽ കാണാം. ഇത്തരം സാഹചര്യങ്ങളിലാണ് വിരിപ്പിന്റെ കൂടെ മുണ്ടകൻ വിത്ത് കൂടി വിതയ്ക്കുന്നത്.

വിരിപ്പിനുള്ള വിത്തും മുണ്ടകനു് യോജിച്ച ദീർഘകാല മൂപ്പുള്ളതുമായ ഇനത്തിന്റെ വിത്തും 70:30 അനുപാതത്തിൽ ഒന്നിച്ച് വിത്ത് വിതയ്ക്കുന്നു. മീനം-മേട മാസങ്ങളിൽ വിത്തിറക്കിയാൽ വിരിപ്പു നെല്ല് ചിങ്ങം -കന്നി മാസത്തിൽ കൊയ്തെടുക്കാം. മുണ്ടകവിത്തിനു ഞാറ്റുവേലയുള്ളതിനാൽ അല്പകാലം കഴിഞ്ഞേ (മകരത്തിൽ) കതിരു വിരിയൂ. വിരിപ്പ് കൊയ്യുമ്പോൾ മുണ്ടകനും കൂട്ടി അരിയും. എങ്കിലും പ്രശ്നമൊന്നുമുണ്ടാവാതെ വീണ്ടും മുണ്ടകൻ നെല്ല് വളരും. വളർച്ചക്ക് കൂടുതൽ കാലം കിട്ടുമെന്നതിനാൽ ഇടക്ക് വീണ്ടും അരിയേണ്ടിവരികയോ കാലികളെ തിന്നാനായി വിടുകയോ ചെയ്യാം.

മൂപ്പ് കുറഞ്ഞ വിത്ത് നേരത്തേ വിളയുകയും അത് വിളവെടുക്കുന്ന സമയത്ത് മൂപ്പ് കുറഞ്ഞതിനെ പാടത്ത് തന്നെ നിർത്തുകയും ചെയ്യുന്നു. പിന്നീട് അതും കൊയ്തെടുക്കും. ഒറ്റത്തവണയുടെ ചിലവിൽ കൂടുതൽ വിളവെടുക്കാമെന്നതും കൂടുതൽ വയ്ക്കോലു കിട്ടുമെന്നതും ഈ സമ്പ്രദായത്തിന്റെ പ്രത്യേകതകളാണ്. കൂലിച്ചെലവ് കുറവാണെങ്കിലും മറ്റുള്ള കൃഷിയെ അപേക്ഷിച്ച് കൂട്ടുമുണ്ടകന് ഉല്പാദനം രണ്ട് വിളയ്ക്കും കുറവായിരിക്കും.

പണ്ടുകാലത്ത് കൂട്ടുമുണ്ടകന് ഉപയോഗിച്ചിരുന്നത് കൂട്ടമോടൻ-ചേറ്റാടി, ചെങ്കയാമ-ചേറ്റാടി, തവളക്കണ്ണൻ-ചേറ്റാടി എന്നീ നാടൻ വിത്തിനങ്ങളാണ് . പട്ടാമ്പി കൃഷി വിജ്ഞാനകേന്ദ്രത്തിൽ വികസിപ്പിച്ചെടുത്ത സംയുക്ത-മകരം എന്നീ പുതിയ വിത്തിനങ്ങൾ ഉപയോഗിച്ച് ഇന്ന് കൃഷിചെയ്യുന്നുണ്ട് .

തെങ്ങിൻ തോപ്പുകളിലും മറ്റ് അനുയോജ്യമായ കരഭൂമികളിലും നടത്തിവരുന്ന നെൽ കൃഷിയെയാണ് കരനെൽകൃഷി അഥവ കരനെല്ല് എന്ന് വിളിക്കുന്നത്. തണലിൽ വളരുന്നതും വരൾച്ചയെ ചെറുക്കാൻ കഴിയുന്നതും മറ്റ് വൈവിധ്യ ഗുണവിശേഷമുള്ളതുമായ ധാരാളം നാടൻ ഇനം നെല്ലിനങ്ങൾ കൃഷിചെയ്തിരുന്നു. തെങ്ങിൻ തോപ്പുകളാൽ സമൃദമായ കേരളത്തിൽ ഈ കൃഷിക്ക് ഏറെ സാധ്യതയുണ്ടായിട്ടും പിൽക്കാലങ്ങളിൽ ഇത് അപ്രത്യക്ഷമായി. ആദിവാസി ഗോത്രങ്ങളും മറ്റും മലപ്രദേശങ്ങളിൽ അരിഭക്ഷണലഭ്യതയ്ക്കായി കരനെല്ല് കൃഷി ചെയ്തിരുന്നു.

പരമ്പരാഗതമായി പലയിനം നെൽവിത്തുകൾ പ്രചാരത്തിലുണ്ടായിരുന്നു. ഒറ്റപ്പെട്ടയിടങ്ങളിൽ കർഷകർ കൈമാറ്റം ചെയ്തിരുന്ന ഈ വിത്തിനങ്ങളെല്ലാം ഹരിതവിപ്ലവത്തിന്റെ തുടക്കത്തോടെ നാമാവശേഷമാവപ്പെട്ടു.

പട്ടാമ്പി നെല്ലു ഗവേഷണകേന്ദ്രം പുറത്തിറക്കിയ ചില കരനെൽ വിത്തിനങ്ങളാണ് പി.ടി.ബി 28 (കട്ടമോടൻ), പി.ടി.ബി 29 (കറുത്തമോടൻ), പി.ടി.ബി 30 (ചുവന്ന മോടൻ), സ്വർണ്ണപ്രഭ, വൈശാഖ് എന്നിവ. കൂടാതെ വയലിൽ കൃഷി ചെയ്യുന്ന ഐശ്വര്യ, ആതിര, മട്ടത്രിവേണി തുടങ്ങിയവയും കരകൃഷിക്ക് അനുയോജ്യമാണ് . പരമ്പരാഗത നെല്ലിനങ്ങളായ കറുത്തക്കുടുക്കൻ, ചൊമാല, കല്ലടിയാരൻ,ചുവന്ന തൊണ്ണൂറാൻ ,വെള്ളത്തൊണ്ണൂറാൻ, കറുത്ത ഞവര, പാൽക്കയമ, കുന്തിപ്പുല്ലൻ, ഓക്കക്കുഞ്ഞ്, ചോമ, വെളുത്ത പനംകുറവ, കറുത്ത പനംകുറവ എന്നിവയും കരകൃഷി ചെയ്തുവരുന്ന ഇനങ്ങളാണ്. വയലിനെ അപേക്ഷിച്ച് കരനെല്ലിന് വിളവ് താരതമ്യേന കുറവാണ്.

നെല്ല് കൃഷി ചെയ്യുന്ന സ്ഥലം നെൽവയൽ എന്നറിയപ്പെടുന്നു. പാടം എന്നും ചെറിയ നെൽവയലുകളെ കണ്ടം എന്നും പറയുന്നു.

സമുദ്ര നിരപ്പിൽ നിന്നും താഴെ കിടക്കുന്ന വയൽ പ്രദേശങ്ങളാണ് കോൾനിലങ്ങൾ. കേരളത്തിൽ ആലപ്പുഴ, തൃശ്ശൂർ, മലപ്പുറം ജില്ലകളിൽ ഇത്തരം പാട ശേഖരങ്ങളുണ്ട്. തൃശ്ശൂർ ജില്ലയിലെ തൃശൂർ, ചാവക്കാട്, മുകുന്ദപുരം താലൂക്കുകളിലും മലപ്പുറം ജില്ലയിലെ പൊന്നാനി താലൂക്കിലും ഉൾപ്പെടുന്ന; കോൾനിലം, കോൾപാടം എന്നീ പേരിൽ അറിയപ്പെടുന്ന പാടശേഖരം ഏതാണ്ട് പതിമൂവായിരത്തോളം ഹെക്റ്റർ പ്രദേശത്ത് വ്യാപിച്ചുകിടക്കുന്നു.

കോൾനിലങ്ങൾ കേരളത്തിന്റെ പ്രധാനപ്പെട്ട നെല്ലുല്പാദനമേഖലയാണ്. കിഴക്കൻ മലകളിൽ നിന്നും മഴവെള്ളത്തോടൊപ്പം ഒഴികു വരുന്ന ഫലഭൂയിഷ്ടമായ മണ്ണ് ഇവിടെ അടിഞ്ഞു കൂടുകയും കൃഷിക്ക് അനുയോജ്യമാവുകയും ചെയ്യുന്നു. സമുദ്രനിരപ്പിൽ നിന്നും 0.5 മീറ്റർ മുതൽ 1 മീറ്റർ വരെ താഴ്ന്നാണ് സ്ഥിതിചെയ്യുന്ന ഇവിടെ മഴക്കാലത്ത് വെള്ളം കെട്ടിക്കിടക്കുന്നു. സമ്പന്നമായ തണ്ണീർത്തട ജൈവവ്യവസ്ഥ (Wetland eco-system) കൂടിയായ ഇവ ഒട്ടനവധി ജനുസ്സുക്കളിലെ ശുദ്ധജലമത്സ്യങ്ങൾക്കും ചെമ്മീൻ, തവള, ഞവിണി, കക്ക, ഞണ്ട് എന്നിവക്കും പാമ്പ്, കീരി, നീർനായ് പോലുള്ള സസ്തനികൾക്കും സ്ഥിരവാസികളും ദേശാടനക്കാരുമായ നിരവധി പക്ഷികൾക്കും ആവാസകേന്ദ്രമാണ്.

മഴക്കാലത്തിനു ശേഷം പാടത്തെ വെള്ളം പുറത്തേക്ക് (ഉയർന്ന പ്രദേശത്തേക്ക്) പമ്പ് ചെയ്ത് കളഞ്ഞാണു കൃഷിക്ക് നിലമൊരുക്കുന്നത്. പഴയ കാലത്ത് പൽ ചക്രങ്ങൾ ഘടിപ്പിച്ച തേവ് യന്ത്രങ്ങൾ ചവിട്ടിയാണു കൃഷിക്കാർ ഇതു സാധ്യമാക്കിയിരുന്നത്. ഇപ്പോൾ വലിയ പറ മോട്ടോറുകൾ ഉപയോഗിച്ച് കുറേയേറെ കൃഷി സ്ഥലങ്ങൾ ഒന്നിച്ചാണു ഇങ്ങനെ വെള്ളം തേവി മാറ്റുന്നത്.തേവി മാറ്റിയ വെള്ളം തിരിച്ച് പാടത്തേക്ക് വരാതെ തടയാൻ വലിയ മൺ വരമ്പുകൾ പണിയും. ചില സമയങ്ങളിൽ ഈ വരമ്പുകളിൽ മടവീണാൽ വെള്ളം തിരിച്ച് പാടത്തേക്കിറങ്ങി കൃഷി മുഴുവൻ നശിച്ച് പോകും.

ആലപ്പുഴ, കോട്ടയം ജില്ലകളിലായി വ്യാപിച്ച് കിടക്കുന്ന കേരളത്തിലെ പ്രധാന കാർഷികമേഖലകളിലൊന്നാണ് കുട്ടനാട്. കാർഷികവൃത്തി പ്രധാനമായുള്ള ഇവിടം കേരളത്തിലെ നെൽകൃഷിയുടെ പ്രധാന കേന്ദ്രമാണ്. ഇന്ത്യയിൽ തന്നെ ഏറ്റവും താഴ്ന്ന പ്രദേശങ്ങളിലൊന്നാണ് കുട്ടനാട്. 76 വില്ലേജുകളിലായി വ്യാപിച്ച് കിടക്കുന്ന കുട്ടനാടൻ മേഖലയുടെ വിസ്തൃതി 54000 ഹെക്ടറാണ്. കുട്ടനാടൻ പ്രദേശം സമുദ്രനിരപ്പിനേക്കാൾ താഴെയാണ് സ്ഥിതിചെയ്യുന്നത് എന്നത് ഈ പ്രദേശത്തിന്റെ പ്രധാന സവിശേഷതയാണ്. സമുദ്രനിരപ്പിൽ നിന്നും 2.2 മീ താഴെ മുതൽ 0.6 മീ മുകളിൽ വരെയാണ് ഈ പ്രദേശത്തിന്റെ ഉയര വ്യത്യാസം. സമുദ്രനിരപ്പിനുതാഴെയുള്ള പ്രദേശത്ത് കൃഷിചെയ്യുന്ന ലോകത്തിലെതന്നെ അപൂർവ്വം പ്രദേശങ്ങളിലൊന്നാണ് ഇവിടം. ഒരു വിനോദസഞ്ചാരകേന്ദ്രവുമാണ് കുട്ടനാട്.

സമുദ്രനിരപ്പിൽ നിന്ന് 1.5 മീറ്റർ വരെ താഴെ സ്ഥിതി ചെയ്യുന്ന വയലുകളാണിവ. കാലവർഷക്കാലത്ത് ഈ പാടശേഖരങ്ങൾ കായലുകളായി രൂപാന്തരപ്പെടുന്നു. പമ്പ, അച്ചൻകോവിൽ, മണിമല, മീനച്ചിൽ എന്നീ നദികൾ കുട്ടനാടൻ നിലങ്ങളിലൂടെ ഒഴുകി വേമ്പനാട്ടുകായലിൽ ലയിക്കുന്നു.

ആറുമാസം കൊണ്ട് വിളവെടുപ്പ് നടത്തുന്ന വിത്തിനങ്ങളാണ് തവളക്കണ്ണൻ, ത്രിവേണി, ചേറ്റാടി എന്നിവ. മലമ്പ്രദേശങ്ങളിലും പറമ്പുകളിലും മാത്രം കൃഷിചെയ്യുന്ന നെൽ വിത്താണ് മോടൻ. കൃഷിയിടങ്ങളിൽനിന്ന് നാടുനീങ്ങിയ ഇനങ്ങളിൽ ആനചോടൻ, ചാര, ചീരനെല്ല്, ചുവന്നാര്യൻ, ജീരകചന്ന, കുറുമുട്ടി, കൊച്ചാണ്ടൻ തുടങ്ങിയവ ഉൾപ്പെടുന്നു.

ഞവരനെല്ലാണ് ഔഷധങ്ങൾക്ക് സാധാരണ ഉപയോഗിക്കുന്നത്. ഞവരക്കിഴി ഞവരനെല്ലിന്റെ ചോറ് ഉപയോഗിച്ചാണ്.
രുചി ഉണ്ടാക്കുന്നതും വാതഹരവുമാണ്. എരുമക്കാരി, കുഞ്ഞിനെല്ല്, കറുത്തചമ്പാവ്, ചെന്നെല്ല് എന്നിവയും ഔഷധഗുണമുള്ള നെല്ലിനങ്ങളാണ്.

കൃഷിക്കുവേണ്ടി നെല്ല് പാടത്ത് വെച്ച് മുളപ്പിച്ച് 25-30 ദിവസം പ്രായമായ ഇളം നെൽച്ചെടികളേയാണു ഞാറ് എന്നു പറയുന്നത്. സാധാരണ രീതിയിൽ വലിയ കുട്ടകളിൽ തുണിവിരിച്ച് അതിൽ വിത്ത്-നെല്ല് ഇട്ട് നനച്ചുവെച്ച് രണ്ടോ മൂന്നോ ദിവസത്തിനുള്ളിൽ മുളപൊട്ടി വരും. ആ മുളപൊട്ടിയ നെൽ വിത്തുകൾ പ്രത്യേകം തയ്യാറാക്കിയ കൃഷിയിടങ്ങളിൽ വിതറുകയാണു പതിവ്. 25-30 ദിവസം പ്രായമായാൽ ഇതിനെ പറിച്ച് നടുന്നു.

ഞാറ് പറിക്കാനുള്ള പ്രായമായാൽ തൊഴിലാളികൾ അവ പറിച്ച് കെട്ടുകളാക്കി വെയ്ക്കും. ഇതിനെ ഞാറ്റടികൾ എന്നാണു പറയാറ്. 
ഞാറ്റടികൾ മൂന്നിനമുണ്ട്. മഴയെ ആശ്രയിച്ചുള്ള ഞാറ്റടികൾ, ഈർപ്പമുള്ള സ്തലത്തിനു വേണ്ടിയുള്ള ഞാറ്റടികൾ,ജലസേചന സ്തലത്ത് നടാനുള്ള ഞാറ്റടികൾ.
ഞാറ് പറിച്ച് നടാറാകുമ്പോൾ പിഴുത് ചെറിയ കെട്ടുകളാക്കി കൂനകൂട്ടിയിട്ടു പഴുപ്പിച്ച് വെയ്ക്കും.

വളം ചേർത്ത് അടിച്ചൊതുക്കിയിട്ടിരിക്കുന്ന നിലത്തിലാണു ഞാറ് നടുന്നത്.ഞാറ് പറിക്കുന്നതും നടുന്നതും സാധാരണ സ്ത്രീകളാണു.

ഞാറുറച്ചാൽ ചോറുറച്ചു , ഞാറ്റിൽ പിഴച്ചാൽ ചോറ്റിൽ പിഴച്ചു എന്നീ പഴഞ്ചൊല്ലുകൾ നെൽകൃഷിയിൽ ഞാറിന്റെ പ്രാധാന്യം വ്യക്തമാക്കുന്നു.
1 മുതൽ 1.8 മീറ്റർ വരെയാണ് നെൽച്ചെടിയുടെ ഉയരം. (മണ്ണിന്റെ തരവും ഭലഭൂയിഷ്ഠതയും അനുസരിച്ച് ഇതിലും ഉയരത്തിൽ വളരാം). നെൽച്ചെടിക്ക് നീളമുള്ള, മെലിഞ്ഞ ഇലകളാണുള്ളത്. ഇലകൾക്ക് 50 മുതൽ 100 സെന്റീമീറ്റർ നീളവും 2-2.5 സെന്റീമീറ്റർ വീതിയും കാണും. 30 മുതൽ 50 സെന്റീമീറ്റർ വരെ വളരുന്ന പൂങ്കുലയിൽ വിടരുന്ന പൂക്കളുടെ പരാഗണം കാറ്റ് മൂലം ആണ് നടക്കുക.

രസം :മധുരം

ഗുണം :ഗുരു, ലഘു, സ്നിഗ്ദ്ധം

വീര്യം :സമശീതോഷ്ണം

വിപാകം :മധുരം

മങ്കൊമ്പ് നെല്ല് ഗവേഷണ കേന്ദ്രം 

മികച്ച കൊയ്ത്തിൻ ഭാരമെൻ തല തളർത്തുന്നു - (മകരക്കൊയ്ത്ത്, ജി. ശങ്കരക്കുറുപ്പ്)



കാർഷിക കേരളം എന്ന സർക്കാർ വെബ്സൈറ്റിൽ നെല്ലിനെക്കുറിച്ച്



</doc>
<doc id="268125" url="https://ml.wikipedia.org/wiki?curid=268125" title="അനുരാധപുരം ശൈലി (ശിൽപ്പകല)">
അനുരാധപുരം ശൈലി (ശിൽപ്പകല)

ശ്രീലങ്കയിലെ പ്രസിദ്ധ ബുദ്ധമതതീർഥാടന കേന്ദ്രമാണ് അനുരാധപുരം (අනුරාධපුරය ,அனுராதபுரம்). തലസ്ഥാനമായ കൊളംബോയിൽ നിന്ന് ഏതാണ്ട് 200 കിലോമീറ്റർ വടക്കുകിഴക്ക് സ്ഥിതിചെയ്യുന്ന ഈ നഗരം, എ.ഡി. 11-ാം നൂറ്റാണ്ടുവരെ സിംഹളരാജാക്കന്മാരുടെ രാജധാനി ആയിരുന്നു. ആധുനിക ശ്രീലങ്കയുടെ വടക്ക്-മദ്ധ്യ പ്രവിശ്യയുടെയും അനുരാധപുരം ജില്ലയുടെയും തലസ്ഥാനമാണ് ഈ നഗരം.
ലോകത്ത് ഇന്ന് ഏറ്റവുമധികം ബുദ്ധപ്രതിമകളും ചൈത്യവാസ്തുശില്പങ്ങളും അവശേഷിയ്ക്കുന്ന സ്ഥലമാണ് അനുരാധപുരം.

ഗാന്ധാര, ഗുപ്ത, പല്ലവ, അജന്ത, തമിളക ശൈലികളുടെ ലാവണ്യാംശങ്ങൾ ഒരുമിച്ച് ആവാഹിച്ചാണ് ധ്യാനലീനരായ തഥാഗതരെ ആവിഷ്കരിച്ചിട്ടുള്ളത്. ശിൽപ്പ നിർമ്മാണ - വാസ്തുശിൽപ്പകലയിൽ അനുരാധപുരം ശൈലി എന്ന് ഇത് അറിയപ്പെടുന്നുണ്ട്.


</doc>
<doc id="268130" url="https://ml.wikipedia.org/wiki?curid=268130" title="വില്യം റോക്സ്ബർഗ്">
വില്യം റോക്സ്ബർഗ്

പ്രശസ്തനായ ഒരു സസ്യശാസ്ത്രജ്ഞനാണ് വില്യം റോക്സ്ബർഗ് (Dr William Roxburgh FRSE FRCPE FLS (3 or 29 June 1751 – 18 February 1815). ഇന്ത്യൻസസ്യശാസ്ത്രത്തിൻറെ പിതാവ് എന്ന വിളിപ്പേരിന് അർഹനാണ് ഇദ്ദേഹം. 

1751 ജൂൺ 29നു ഇംഗ്ലണ്ടിലെ ഐഷറിൽ‌ ജനിച്ചു. സ്കോട്ടിഷ് സർജനായി ഇന്ത്യയിലെത്തിയശേഷം സസ്യവൈവിധ്യത്തെയും കാലാവസ്ഥയെയും കുറിച്ചു പഠിച്ച് ഒട്ടേറെ സംഭാവനകൾ നൽകി.

ഈസ്റ്റ്‌ ഇന്ത്യാ കമ്പനിക്കു കീഴിലുള്ള തോട്ടങ്ങളിൽ സൂപ്രണ്ടായി നിയമിതനായ അവസരത്തിലും ബൊട്ടാണിക് ഗാർഡനുകളുടെ ചുമതല നിർവഹിക്കുന്ന ഘട്ടങ്ങളിലും സസ്യസംരക്ഷണത്തെ ഒരു തപസ്യയായി അനുഷ്ഠിച്ചു. ഇന്ത്യൻകാലാവസ്ഥയെക്കുറിച്ചുള്ള നിരീക്ഷണ പഠനങ്ങളും ശ്രദ്ധേയമാണ്.


</doc>
<doc id="268131" url="https://ml.wikipedia.org/wiki?curid=268131" title="എം.ജെ. സ്ക്ലീഡൻ">
എം.ജെ. സ്ക്ലീഡൻ

കോശസിദ്ധാന്തം ആവിഷ്കരിക്കുന്നതിൽ തിയോഡർ ഷ്വാനോടും റുഡോൾഫ് വിർഷോവിനോടുമൊപ്പം പ്രധാന പങ്കുവഹിച്ച വ്യക്തിയാണ് എം.ജെ. സ്ക്ലീഡൻ. ഇദ്ദേഹം Contributions to Phytogenesis എന്ന പുസ്തകത്തിന്റെ രചയിതാവുമാണ്. ചാൾസ് ഡാർവിന്റെ പരിണാമ സിദ്ധാന്തം സ്വാഗതം ചെയ്യുന്നതിലും സ്വീകരിക്കുന്നതിലും ഇദ്ദേഹം മുൻപന്തിയിലുണ്ടായിരുന്നു. സസ്യകോശത്തെ മുൻനിർത്തിയുള്ള പഠനങ്ങളും നിരീക്ഷണങ്ങളും പ്രാധാന്യമേറിയതാണ്. 
സസ്യകോശങ്ങളുടെ യഥാർഥത്തിലുള്ള വിശദീകരണം നടത്തിയത് എം. ജെ. സ്ക്ലീഡനായിരുന്നു. സസ്യശരീരം കോശനിർമ്മിതമാണെന്ന് അസന്ദിഗ്ദ്ധമായി പ്രഖ്യാപിച്ചതും ഷ്ളീഡനാണ്.
1804 ഏപ്രിൽ 5നു ജർമ്മനിയിലെ ഹാംബർഗിലായിരുന്നു ജനനം. ഹീഡൽബർഗ് യൂണിവേഴ്സിറ്റിയിൽ 1824-1827 ൽ നിയമപടനം നടത്തി പ്രാക്ടീസ് ചെയ്തെങ്കിലും 1832 ൽ ഗോട്ടിങ്ഗൻ യൂണിവേഴ്സിറ്റിയിൽ പ്രകൃതിശാസ്ത്രം പഠിക്കാൻ തീരുമാനിച്ചു. ബർലിനിലെ ജൊഹാനസ് മുള്ളർ ലബോറട്ടറിയിൽ തിയോഡോർ ഷ്വാനിനോടൊപ്പം പ്രവർത്തിച്ചു. 1839 ൽ യൂണിവേഴ്സിറ്റി ഓഫ് ജെനായിൽ നിന്ന് ഡോക്ടറൽ ബിരുദം നേടി. 1842 ൽ പ്രിൻസിപ്പിൾസ് ഓഫ് സയന്റിഫിക് ബോട്ടണി അഥവാ ബോട്ടണി ആസ് ആൻ ഇൻഡക്ടീവ് സയൻസ് എന്ന പുസ്തകം രചിച്ചു. 23 ജൂൺ 1881 ന് ജർമ്മനിയിലെ ഫ്രാങ്ക്ഫർട്ട് ആം മെയിനിൽ അദ്ദേഹം അന്തരിച്ചു.


</doc>
<doc id="268132" url="https://ml.wikipedia.org/wiki?curid=268132" title="ഭൂകാന്തശക്തി">
ഭൂകാന്തശക്തി

കാന്തിക ഭൂമദ്ധ്യരേഖയിലെ എല്ലാ ബിന്ദുക്കളും കാന്തിക ധ്രുവങ്ങളിൽ നിന്ന് തുല്ല്യ അകലത്തിലായിരിക്കും. 

ചരിവ്

ഒരു പ്രത്യേക സ്ഥലത്തെ കാന്തിക ധ്രുവരേഖയ്ക്കും, ഭൂമദ്ധ്യരേഖയ്ക്കും ഇടയിലുള്ള കോണളവാണ് ആ പ്രദേശത്തെ ചരിവ്. അതൊരു സ്ഥലത്ത് നിന്ന് മറ്റൊരു സ്ഥലത്തേക്ക് മാറിക്കൊണ്ടിരിക്കുന്നു. തുല്ല്യ ചരിവുള്ള പ്രദേശങ്ങളെ ബന്ധിപ്പിച്ച് ഭൂപടങ്ങളിൽ വരയ്ക്കുന്ന രേഖകളെ (സമകോണിത) ഐസോഗോണിക് രേഖകൾ എന്നു പറയുന്നു. ഒട്ടും തന്നെ ചരിവില്ലാത്ത (സീറോ ഡിക്ലിനേഷൻ ) പ്രദേശങ്ങളെ ബന്ധിപ്പിച്ച് ഭൂപടങ്ങളിൽ വരയ്ക്കുന്ന രേഖകളാണ് ( നിഷ്കോണിക ) അഗോണിക് രേഖകൾ.

ഡിപ് (ചരിവ്)

ഒരു പ്രദേശത്തെ ഭൂകാന്തത്തിന്റെ തിരശ്ചീനഘടകത്തിന്റേയും ഭൂമിയുടെ പരിണത കാന്തിക വലയത്തിന്റെയും ഇടയിലുള്ള കോണളവിനെ ആ പ്രദേശത്തിന്റെ ഡിപ് എന്നു പറയുന്നു. ഭൂമദ്ധ്യരേഖയിൽ പൂജ്യവും ധ്രുവങ്ങളിൽ 90 ഡിഗ്രിയും വരുന്ന വിധത്തിൽ പൂജ്യം മുതൽ തൊണ്ണൂറ് വരെയുള്ള സംഖ്യകൾ പ്രയോജനപ്പെടുത്തി "ഡിപ് സർക്കിൾട്ട്” ഉപയോഗിച്ചാണ് ഇത് അളക്കുന്നത്. തുല്യ ഡിപ്പ് ഉള്ല സ്ഥലങ്ങളെ ബന്ധിപ്പിച്ച് ഭൂപടത്തിൽ വരയ്ക്കുന്ന രേഖകളാണ് ഐസോക്ലിനിക്ക് രേഖകൾ. പൂജ്യം ഡിപ്പ് ഉള്ള സ്ഥലങ്ങളിലൂടെ കടന്നു പോകുന്ന രേഖകളെ അക്ലിനിക്ക് രേഖകൾ എന്നു വിളിക്കുന്നു. ഇതാണ് കാന്തിക ഭൂമദ്ധ്യരേഖ
തിരശ്ചീന ഘടകം

ഭൗമോപരിതലത്തിലുള്ള ഒരു സ്ഥലത്തെ ഭൂമിയുടെ തിരശ്ചീന തലത്തിലുള്ള മൊത്തം കാന്തികമണ്ഡലത്തെ തിരശ്ചീനഘടകം എന്നു പറയുന്നു. ഇത് മീറ്റർ, വൈന്യേഷൻ മാഗ്നോമീറ്റർ, കാന്തിക കോംപസ് തുടങ്ങിയ ഉപകരണങ്ങൾ ഈ ഘടകത്തെ ആശ്രയിച്ചാണ് പ്രവർത്തിക്കുന്നത്.


</doc>
<doc id="268133" url="https://ml.wikipedia.org/wiki?curid=268133" title="ശിവരാജ് സിംഗ് ചൗഹാൻ">
ശിവരാജ് സിംഗ് ചൗഹാൻ

1959 മാർച്ച് 5ന് പ്രേംസിംഗ് ചൗഹന്റെയും സുന്ദർബായി ചൗഹന്റെയും മകനായി ഒരു സാധാരണ കർഷകകുടുംബത്തിലാണ് ശിവരാജ് സിംഗ് ചൗഹാൻ ജനിച്ചത്.


</doc>
<doc id="268154" url="https://ml.wikipedia.org/wiki?curid=268154" title="രാച്ചൗങ്ങൻ">
രാച്ചൗങ്ങൻ

തെക്കേഇന്ത്യയിലും ശ്രീലങ്കയിലും കാണുന്ന രാച്ചൌങ്ങന്റെ ഇംഗ്ലീഷിലെ പേര് Jerdon's Nightjar എന്നും ശാസ്ത്രീയ നാമം "Caprimulgus atripennis" എന്നുമാണ്. തോമസ്. സി. ജെർഡോൺ എന്ന പ്രകൃതിസ്നേഹിയുടെ ഓർമ്മക്കായാണ് ഈ പേരിട്ടത്. ഇദ്ദേഹമാണ് 1845ൽ ഈ പക്ഷിയെ പറ്റി ആദ്യമായി വിവരിച്ചത്.

26 സെ.മീ നീളം. വാലുകളിൽ വരകളുണ്ട്. കഴുത്തിന്റെ പുഅകുവശത്തിനും ചിറകുകളിലെ വരകൾക്കും തവിട്ടു നിറമാണ്. പൂവന് ചിറകുകളിൽ വെളുത്ത അടയാളമുണ്ട്. 
ശ്രീലങ്കയിൽ കാണുന്നവ കുറച്ച് ചെറുതും ഇരുണ്ടതുമാണ്. 

കുറ്റിക്കാടുകളിലും കൃഷിയിടങ്ങളുലും കാണുന്നു. പകൽ നിലത്ത് വിശ്രമിക്കുന്നു. മണ്ണിന്റെ നിറമായതിനാൾ കണ്ടുപിടിക്കുക എളുപ്പമല്ല. സന്ധ്യക്ക് ഇരതേടാൻ ഇറങ്ങുന്നത്. 
നിശാശലഭങ്ങളാണ് പ്രധാന ഭക്ഷണം. 

ഭാരതത്തിൽ ഇവ മുട്ടയിടുന്നത് മാർച്ച് മുതൽ ജൂലായി വരെയാണ്. ശ്രീലങ്കയിൽ ഫെബ്രുവരി മുതൽ മെയ് വരെയും. ഇവ കൂട് ഉണ്ടാക്കാറില്ല. തറയിൽ മുട്ടയിട്ട് അടയിരിക്കുകയാണ് പതിവ്. വിരിഞ്ഞ ഉടനെ കുഞ്ഞുങ്ങൾ ഇലകൾക്കിടയിൽ ഒളീക്കും.



</doc>
<doc id="268155" url="https://ml.wikipedia.org/wiki?curid=268155" title="നാട്ടുരാച്ചുക്ക്">
നാട്ടുരാച്ചുക്ക്

നാട്ടുരാച്ചുക്കിന്റെ ഇംഗ്ലീഷിലെ പേര് Indian Nightjar എന്നും ശാസ്ത്രീയ നാമം "Caprimulgus asiaticus"എന്നുമാണ്.‘’‘പളുങ്ങാപളുങ്ങി‘’‘ എന്നൊരു പേറും കൂടിയുണ്ട്. 
ഈ പക്ഷി ചെറുയതാണ്. വാൽ ചെറുതാണ്. കഴിത്തിന്റെ വശങ്ങളിൽ വെള്ള അടയാളം. തല ചാര നിറമാണ്. നെഞ്ചിൽ തവിട്ടി നിറത്തിൽ ചെറിയ വരകളുണ്ട്. പകൽ തറയിൽ പതിഞ്ഞു കിടക്കുകയാണ് ചെയ്യുക. 
ഇവയെ പെട്ടെന്ന് കണ്ടെത്തുകയില്ല. 

രാത്രി വെളിച്ചം അടിച്ചാൽ ചുവന്ന നിറത്തിൽ കണ്ണുകൾ തിളങ്ങും.
ഒരു ടേബിൾ ടെന്നീസ് പന്ത് വീഴുന്ന പോളെയുള്ള ടക്-ടക്-ടക് ശബ്ദമാണ് ഇതിന്. 

ഇന്ത്യയിലും ഇന്ത്യയോട് ചേർന്ന പാകിസ്താൻ പ്രദേശങ്ങളിലും ബംഗ്ലാദേശ്, മ്യാന്മാർ, ശ്രീലങ്ക എന്നിവിടങ്ങളിലും കാണാം. വെളിമ്പ്രദേശങ്ങളിലും കുറ്റുക്കാടുകളിലും കൃഷിയിടങ്ങളിലും തറയിലാണ് കാണുന്നത്. അധികം ഉയരമില്ലാത്ത മരങ്ങളിലും അപൂർവ്മായി കാണാം.

ഇവ കൂട് ഉണ്ടാക്കാറില്ല. മാർബിൾ പോലുള്ള മഞ്ഞകലർന്ന പിങ്ക് നിറത്തിലുള്ള രണ്ടു മുട്ടകൾ നിലത്താണ് ഇടുന്നത്. ഫെബ്രുവരി മുതൽ സെപ്തംബർ വരെയാണ് മുട്ടയിടുന്ന കാലം. 


</doc>
<doc id="268156" url="https://ml.wikipedia.org/wiki?curid=268156" title="ചുയിരാച്ചുക്ക്">
ചുയിരാച്ചുക്ക്

ചുയിരാച്ചുക്കിനെ ഇംഗ്ലീഷിൽ Savanna Nightjar എന്നു വിളിക്കുന്നു. ശാസ്ത്രീയ നാമം "Caprimulgus affinis" എന്നാണ്. 
ഇവയ്ക്ക് ‘’’Franlin’s (allied) nightjar’’’ എന്നും പേരുണ്ട്. 
ഇവയെ തെക്ക്, തെക്കു കിഴക്ക് ഏഷ്യയിൽ കാണാം. 


</doc>
<doc id="268157" url="https://ml.wikipedia.org/wiki?curid=268157" title="ചെവിയൻ രാച്ചുക്ക്">
ചെവിയൻ രാച്ചുക്ക്

ചെവിയൻ രാച്ചുക്ക് അഥവാ സന്ധ്യമുഴക്കിയുടെ ഇംഗ്ലീഷിലെ പേര് Great Eared Nightjar എന്നും ശാസ്ത്രീയ നാമം "Lyncornis macrotis" എന്നുമാണ്. is a species of nightjar in the Caprimulgidae family. It weighs up to 150 grams (5.5 oz) and measures 41 cm (16 in).
തൂക്കം 150 ഗ്രാമാണ്. നീളം 41 സെ.മീ.ആണ്.

പശ്ചിമഘട്ടത്തിലും ശ്രീലങ്കയിലും കാണുന്നു. Indonesia, India, Laos, Malaysia, Myanmar, the Philippines, Thailand, and Vietnam.


</doc>
<doc id="268163" url="https://ml.wikipedia.org/wiki?curid=268163" title="കുഞ്ഞുലക്ഷ്മിക്കെട്ടിലമ്മ">
കുഞ്ഞുലക്ഷ്മിക്കെട്ടിലമ്മ

കണ്ണൂർ ജില്ലയിലെ തലശ്ശേരിയിലെ കണ്ണോരത്തുമല്ലോളിൽ വീട്ടിൽ കണ്ണൻ നമ്പ്യാരുടേയും ലക്ഷ്മിഅമ്മയുടേയും പുത്രിയായി 1877 ഏപ്രിൽ 17 നു ജനിച്ച ലക്ഷ്മിഅമ്മ കഴിഞ്ഞ തലമുറയിലെ ഒരു എഴുത്തുകാരിയായിരുന്നു. ആദ്യവിവാഹം വേർപെട്ടതിനുശേഷം കുഞ്ഞുലക്ഷ്മിഅമ്മ നീലകണ്ഠൻ തിരുമുമ്പിനെ വിവാഹം കഴിയ്ക്കുകയുണ്ടായി. അതിനു ശേഷമാണ് കുഞ്ഞുലക്ഷ്മിക്കെട്ടിലമ്മ എന്നു അറിയപ്പെടാൻ തുടങ്ങിയത്.

കുഞ്ഞുലക്ഷ്മിക്കെട്ടിലമ്മയുടെ സാഹിത്യരചനയ്ക്ക് മഹാകവി കുട്ടമത്ത് കുഞ്ഞികൃഷ്ണക്കുറുപ്പിന്റെ പ്രേരണയും,പ്രോത്സാഹനവും ലഭിയ്ക്കുകയുണ്ടായി. അദ്ദേഹത്തിന്റെ പത്രാധിപത്യത്തിൽ കണ്ണൂരിൽ നിന്നും പുറപ്പെട്ടിരുന്ന കേരളചന്ദ്രികയിൽ കെട്ടിലമ്മയുടെ പല രചനകളും പ്രസിദ്ധീകരിയ്ക്കപെടുകയുണ്ടായി.

1947 ജൂൺ 6 നു കുഞ്ഞുലക്ഷ്മിക്കെട്ടിലമ്മ അന്തരിച്ചു.


</doc>
<doc id="268166" url="https://ml.wikipedia.org/wiki?curid=268166" title="ദിനോ സോഫ്">
ദിനോ സോഫ്

മുൻ ഇറ്റാലിയൻ ഫുട്ബോൾ കളിക്കാരനും ഗോൾകീപ്പറുമാണ് ദിനോ സോഫ് .( ജ:28 ഫെബ്രുവരി 1942). ലെവ് യാഷിനും, ഗോർഡൻ ബാങ്ക്സിനും ശേഷം ദിനോ സോഫിനെ ഇരുപതാം നൂറ്റാണ്ടിലെ ഏറ്റവും മികച്ച ഗോൾകീപ്പർമാരിൽ ഒരാളായി കരുതുന്നുണ്ട്.
ഇറ്റലിയ്ക്കുവേണ്ടി 112 തവണ കുപ്പായം അണിയുകയും ഇറ്റലിയെ ഏറ്റവും കൂടുതൽ പ്രാവശ്യം പ്രതിനിധീകരിച്ച നാലാമത്തെ കളിക്കാരനുമാണ് ദിനോ സോഫ്.

1982 ലെ ഫുട്ബാൾ ലോകകപ്പിൽ 40 വയസ്സുകാരനായ ദിനോ സോഫ് ഇറ്റലിയെ നയിച്ച് ലോകകപ്പ് നേടി. ഏറ്റവും പ്രായം കൂടിയ ലോകകപ്പ് ജേതാവ് എന്ന റെക്കോർഡിന്റെ ഉടമയും ദിനോസോഫ് ആണ്. 

1972 മുതൽ 1974 വരെയുള്ള കാലത്ത് വിവിധ അന്താരാഷ്ട്രമത്സരങ്ങളിൽ തുടർച്ചയായ 1142 മിനുട്ട് ഗോൾ വഴങ്ങാതെ നിന്നതിന്റെ റെക്കോർഡിനുടമ കൂടിയാണ് ദിനോ സോഫ് 


</doc>
<doc id="268169" url="https://ml.wikipedia.org/wiki?curid=268169" title="ആ ചിത്രശലഭം പറന്നോട്ടെ">
ആ ചിത്രശലഭം പറന്നോട്ടെ

ബാലികാ മൂവീസിന്റെ ബാനറിൽ പി. ബാൽത്തസാർ സംവിധാനംചെയ്തു നിർമിച്ച മലയാളചലച്ചിത്രമാണ് ആ ചിത്രശലഭം പറന്നോട്ടെ. ഹസീനാ ഫിലിംസ് വിതരണം ചെയ്ത ഈ ചിത്രം 1970 ഒക്ടോബർ 29-ന് കേരളത്തിൽ പ്രദർശനം തുടങ്ങി.






</doc>
<doc id="268171" url="https://ml.wikipedia.org/wiki?curid=268171" title="ഗോർഡൻ ബാങ്ക്സ്">
ഗോർഡൻ ബാങ്ക്സ്

ഇംഗ്ലണ്ടിന്റെ മുൻ ഫുട്ബോൾ ഗോൾ കീപ്പറാണ് ഗോർഡൻ ബാങ്ക്സ് (ജ:30 ഡിസം:1937) പതിനഞ്ചു വർഷം നീണ്ട ഫുട്ബോൾ കരിയറിൽ 74 പ്രാവശ്യം ഇംഗ്ലണ്ടിനെ ബാങ്ക്സ് പ്രതിനിധീകരിയ്ക്കുകയുണ്ടായി.ഫുട്ബോൾ ലീഗിൽ 628 തവണയും അദ്ദേഹം കുപ്പായമണിഞ്ഞു. ലെവ് യാഷിനു ശേഷം ഇരുപതാം നൂറ്റാണ്ടിലെ ഏറ്റവും മികച്ച രണ്ടാമത്തെ ഗോൾകീപ്പറായി തെരഞ്ഞെടുക്കപ്പെട്ടയാളുമാണ് ഗോർഡൻ ബാങ്ക്സ് .



</doc>
<doc id="268178" url="https://ml.wikipedia.org/wiki?curid=268178" title="ജെയ് പ്രകാശ് മേനോൻ">
ജെയ് പ്രകാശ് മേനോൻ

ഭാരതി എയർടെല്ലിന്റെ ഗ്രൂപ്പ് ചീഫ് ഇൻഫർമേഷൻ ഓഫീസർ (സിഐഒ) ആയിരുന്നു ജെയ് പ്രകാശ് മേനോൻ. 2013 ഡിസംബർ 6-ന് ഇദ്ദേഹത്തെ കമ്പനി പെരുമാറ്റച്ചട്ടങ്ങൾ ലംഘിച്ചതിനു ഭാരതി തൽസ്ഥാനത്തുനിന്നു പുറത്താക്കുകയുണ്ടായി.


</doc>
<doc id="268183" url="https://ml.wikipedia.org/wiki?curid=268183" title="ട്രൊക്കോയ്ഡ്">
ട്രൊക്കോയ്ഡ്

വൃത്താകാരമായ ഒരുവസ്തു നേർ‌രേഖയിലൂടെ ഉരുളുമ്പോൾ അതിന്റെ ആരത്തിലെയോ പുറത്തേക്കു നീട്ടിയ ആരരേഖയിലേയോ ഒരു ബിന്ദു സൃഷ്ടിക്കുന്ന വക്രമാണ് ട്രൊക്കോയിഡ്.


</doc>
<doc id="268189" url="https://ml.wikipedia.org/wiki?curid=268189" title="ഒപ്ടിക് ന്യൂറോപ്പതി">
ഒപ്ടിക് ന്യൂറോപ്പതി

കണ്ണിലേക്ക് പ്രകാശരശ്മിയെ കടത്തിവിടുന്ന നേത്രമജ്ജാതന്തു(ഒപ്ടിക് നെർവ്)വിന്റെ അഥവാ നേത്രനാഡിയുടെ തകരാറുകൾ കാഴ്ചക്കുറവ്, ഭാഗികമോ പൂർണമോ ആയ അന്ധത എന്നിവക്ക് വഴിവക്കുന്നു. നേത്രമജ്ജാതന്തുവിന്റെ തകരാറുകളെ സൂചിപ്പിക്കുന്ന പദമാണ് ഒപ്ടിക് ന്യൂറോപ്പതി. 
നിരവധി കാരണങ്ങൾ കൊണ്ടിത് സംഭവിക്കുന്നു. ഹോമിയോപ്പതി "ജർമൻ മീസിൽസ്" എന്നും അലോപ്പതി "റുബല്ല" എന്നും വിളിക്കുന്ന ഒരു പ്രത്യേക അവസ്ഥ, ഭ്രൂണാവസ്ഥയിലെ അണുബാധ എന്നിവയാണ് ഈ അന്ധതക്കുള്ള പ്രധാന കാരണം. നേത്രനാഡിയിലേയ്ക്കുള്ള രക്തപ്രവാഹത്തിന്റെ അഭാവം ഇസ്ചീമിക് ന്യൂറോപ്പതിയ്ക്ക് കാരണമാകുന്നു. ക്ഷതങ്ങൾ, വി‍ഷവസ്തുക്കൾ, പോഷണവൈകല്യം, അരിച്ചിറങ്ങുന്ന പദാർത്ഥങ്ങൾ എന്നിവയും ഒപ്ടിക് ന്യൂറോപ്പതി കാരണമാകുന്നു. പാരമ്പര്യത്തിനും ഈ രോഗാവസ്ഥ രൂപവൽക്കരിക്കുന്നതിന് കാരണമാകുന്നു. മീഥൈൽ ആൽക്കഹോൾ അഥവാ മെഥനോളിന്റെ പ്രവർത്തനമാണ് ടോക്സിക് ന്യൂറോപ്പതിയ്ക്ക് കാരണം. രോഗബാധ, അർബുദം, വീക്കം എന്നിവ ഇൻഫിൽട്രേറ്റീവ് ന്യൂറോപ്പതി സൃഷ്ടിക്കുന്നു.
ജന്മനായുള്ള അന്ധതക്കു പരിപൂർണ്ണമായ ഒരു ചികിത്സയും ഇന്ന് ലോകത്ത് നിലവിൽ ഇല്ല.


</doc>
<doc id="268196" url="https://ml.wikipedia.org/wiki?curid=268196" title="ബോഗോ-ഇന്ത്യൻ പ്രതിരോധം">
ബോഗോ-ഇന്ത്യൻ പ്രതിരോധം

ചെസ്സിലെ പ്രതിരോധപരമായ ഒരു പ്രാരംഭനീക്കമാണ് ബോഗോ-ഇന്ത്യൻ പ്രതിരോധം. ഇതിലെ പ്രാഥമികനീക്കങ്ങൾ താഴെ കൊടുത്തിരിക്കുന്ന രീതിയിലാണ്.


</doc>
<doc id="268199" url="https://ml.wikipedia.org/wiki?curid=268199" title="കേരളസഞ്ചാരി">
കേരളസഞ്ചാരി

പൂവാടൻ രാമൻ വക്കീലിന്റെ ഉടമസ്ഥതയിൽ മലബാറിൽ ആരംഭിച്ച പത്രമാണ് കേരളസഞ്ചാരി. 1888 ഒക്ടോബർ മൂന്നാം തീയ്യതി കേരളസഞ്ചാരിയുടെ ആദ്യലക്കം പ്രസിദ്ധീകൃതമായി. 42 X 26 സെന്റീമീറ്റർ വലിപ്പത്തിൽ നാലുപുറം ഒരു ലക്കമായി ആണ് പുറത്തിറങ്ങിയിരുന്നത്. 1921 വരെ കേരളസഞ്ചാരി പ്രസിദ്ധീകരിയ്ക്കപ്പെടുകയുണ്ടായി കേസരി കേരളസഞ്ചാരിയുടെ ആദ്യ പത്രാധിപരായിരുന്നു.

"ലോകാ സമസ്തു സുഖിനോ ഭവന്തു" എന്നതായിരുന്നു കേരള സഞ്ചാരിയുടെ ആദ്യത്തെ മുഖപ്രസംഗത്തിന്റെ തലവാചകം. "ജാതിഭേദം(1888 ഒക്ടോബർ 10)" ",കൈക്കൂലി" എന്നീ മുഖപ്രസംഗങ്ങളും അക്കാലത്തു ഏറെ ശ്രദ്ധിയ്ക്കപ്പെടുകയുണ്ടായി. 



</doc>
<doc id="268207" url="https://ml.wikipedia.org/wiki?curid=268207" title="ഭീകര നിമിഷങ്ങൾ">
ഭീകര നിമിഷങ്ങൾ

സാവിത്രി പിക്ചേഴ്സിനുവേണ്ടി പി. അരുണാചലം നിർമിച്ച മലയാളചലച്ചിത്രമാണ് ഭീകര നിമിഷങ്ങൾ. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1970 മേയ് 5-ന് കേരളത്തിൽ പ്രദശനം തുടങ്ങി.






</doc>
<doc id="268217" url="https://ml.wikipedia.org/wiki?curid=268217" title="കൊവുന്തല">
കൊവുന്തല

കണ്ണൂർ ജില്ലയിലെ മലപ്പട്ടം പഞ്ചായത്തിലെ ഒരു വാർഡ്. ഒണക്ക്കണ്ടം പൂഴിക്കടവ് ഇവിടെ സ്ഥിതി ചെയ്യുന്നു. മലപ്പട്ടം സെന്ററിൽ നിന്നും മയ്യിൽ റുട്ടിൽ ആണ് കൊവുന്തല സ്ഥിതി ചെയ്യുന്നത്. അഴീക്കോടൻ സ്മാരക വായനശാല & ഗ്രന്ഥാലയം കൊവുന്തലയിൽ സജീവമായി പ്രവർത്തിക്കുന്ന ഒരു സാംസ്കാരിക സ്ഥാപനമാണ്. കൂടാതെ ഒരു അംഗൻവാടിയും ഇവിടെ പ്രവർത്തിക്കുന്നു.


</doc>
<doc id="268221" url="https://ml.wikipedia.org/wiki?curid=268221" title="വിൽമ റുഡോൾഫ്">
വിൽമ റുഡോൾഫ്

1956-ലെയും 1960-ലെയും ഒളിമ്പിക്സുകളിലൂടെ പ്രശസ്തയായി മാറിയ അമേരിക്കൻ കായികതാരമാണ് വിൽമ റുഡോൾഫ് എന്നറിയപ്പെടുന്ന വിൽമ ഗ്ലോഡിയൻ റുഡോൾഫ് (1940 ജൂൺ 23 – 1994 നവംബർ 12). നൂറുമീറ്റർ ഓട്ടം, ഇരുനൂറുമീറ്റർ ഓട്ടം, നൂറുമീറ്റർ റിലേ എന്നീ ഇനങ്ങളിൽ ചാമ്പ്യൻഷിപ്പ് നേടിയതോടെ അക്കാലത്തെ വേഗം കൂടിയ വനിത എന്ന് വിശേഷിപ്പിക്കപ്പെട്ടു.

1960-ലെ ഒളിമ്പിക്സ് മുതൽ അന്താരാഷ്ട്രതലത്തിൽ ടെലിവിഷൻ സംപ്രേഷണം ചെയ്യപ്പെട്ടതിനാൽ വിൽമ അടക്കമുള്ള താരങ്ങൾക്ക് അന്താരാഷ്ട്രപ്രസിദ്ധി ലഭിച്ചു. കൊടുങ്കാറ്റ്, കറുത്ത മാൻപേട, കറുത്തമുത്ത് എന്നെല്ലാം മാധ്യമങ്ങൾ അവരെ വിശേഷിപ്പിച്ചു.
22 മക്കളിൽ ഇരുപതാമത്തെ കുട്ടിയായി എഡ്-ബ്ലാക്ക് ദമ്പതികൾക്ക് ജനിച്ച വിൽമ, ചെറുപ്പത്തിലേ പോളിയോബാധിതയായിരുന്നു. നടക്കാൻ കഴിയില്ലെന്ന് ഡോക്ടർമാർ വിധിയെഴുതിയെങ്കിലും, തുടർച്ചയായ ചികിത്സക്കൊടുവിൽ പന്ത്രണ്ടാം വയസ്സിൽ ഊന്നുവടിയില്ലാതെ നടക്കാൻ സാധിച്ചുതുടങ്ങി.

പതിനൊന്നാം വയസ്സ് മുതൽ കായികപരിശീലനം നേടിത്തുടങ്ങിയ വിൽമ, തുടക്കത്തിൽ ഊന്നുവടിയുമായാണ് പരിശീലനം നടത്തിയിരുന്നത്. പതിനാറാം വയസ്സായപ്പോളേക്കും ഒരുവിധം നന്നായി ഓടാൻ സാധിച്ചിരുന്നു. എഡ് ടെമ്പിൾ എന്ന പരിശീലകന്റെ ശിക്ഷണത്തിൽ വർഷങ്ങൾക്കകം മികച്ച കായികതാരമായി വളർന്നു. 1956-ലെ മെൽബൺ ഒളിമ്പിക്സിൽ നൂറുമീറ്റർ റിലേയിൽ വെങ്കലം നേടിയ വിൽമ, 1960-ലെ റോം ഒളിമ്പിക്സിൽ മൂന്ന് സ്വർണ്ണമെഡലുകൾ കരസ്ഥമാക്കി. 1962-ൽ കായികരംഗത്ത് നിന്ന് വിരമിച്ചു.
1994-ൽ വിൽമയ്ക്ക് മസ്തിഷ്കാർബുദം സ്ഥിരീകരിക്കപ്പെട്ടു. അതേവർഷം നവംബർ 12-ന് നാഷ്‌വില്ലയിലെ വസതിയിൽ വെച്ച് രോഗബാധയാൽ മരണപ്പെട്ടു. 54 വയസ്സ് പ്രായമായിരുന്ന അവർക്ക് നാല് മക്കളുണ്ടായിരുന്നു. ഔദ്യോഗിക ബഹുമതികളോടെ ക്ലാർക്ക്സ്‌വില്ലെ ശ്മശാനത്തിൽ സംസ്കരിച്ചു.




</doc>
<doc id="268230" url="https://ml.wikipedia.org/wiki?curid=268230" title="മോഹന വീണ">
മോഹന വീണ

ഗ്രാമി പുരസ്കാര ജേതാവ് പണ്ഡിറ്റ് വിശ്വമോഹൻ ഭട്ട് രൂപകൽപ്പന ചെയ്ത തന്ത്രി വാദ്യമാണ് മോഹനവീണ. ആർച്ച് ടോപ്പ് ഗിറ്റാറിൽ കമ്പികളുടെ എണ്ണം വർദ്ധിപ്പിച്ചാണ് ഭട്ട് ഇത് നിർമ്മിച്ചത്. 
20 കമ്പികളാണ് ഈ ഉപകരണത്തിനുള്ളത്. മൂന്നു മെലഡി തന്ത്രികളും അഞ്ച് മുഴക്കമുള്ള തന്ത്രികളും തല ഭാഗത്തുള്ള മര ആണിയിൽ വലിച്ചു കെട്ടിയിരിക്കുന്നു. 12 അനുഭാവ തന്ത്രികൾ വശത്തുള്ള ട്യൂണറിൽ വലിച്ചു കൊട്ടിയിരിക്കുന്നു. 


</doc>
<doc id="268233" url="https://ml.wikipedia.org/wiki?curid=268233" title="ശീവൊള്ളി നാരായണൻ നമ്പൂതിരി">
ശീവൊള്ളി നാരായണൻ നമ്പൂതിരി

ദാത്യുഹസന്ദേശം എന്ന സന്ദേശകാവ്യം രചിച്ച ശീവൊള്ളി നാരായണൻ നമ്പൂതിരി പത്തൊൻപതാം നൂറ്റാണ്ടിന്റെ ഉത്തരാർദ്ധത്തിൽ ജീവിച്ചിരുന്ന ഒരു മലയാള കവിയും കഥാകൃത്തും നാടക രചയിതാവുമാണ്.
തിരുവിതാംകൂറിലെ പറവൂർ താലൂക്കിൽ അയിരൂർ പകുതി വയലാദേശത്ത് ശീവൊള്ളി വടക്കേ മഠത്തിൽ ഹരീശ്വരൻ നമ്പൂതിരിയുടെയും ശ്രീദേവി അന്തർജ്ജനത്തിന്റെയും പുത്രനായി 1868 സെപ്റ്റംബർ 9നു (കൊല്ലവർഷം 1044 ചിങ്ങം 24നു) ജനിച്ചു.


</doc>
<doc id="268234" url="https://ml.wikipedia.org/wiki?curid=268234" title="ഡിറ്റക്ടീവ് 909 കേരളത്തിൽ">
ഡിറ്റക്ടീവ് 909 കേരളത്തിൽ

പ്രിൻസ് പ്രൊഡക്ഷൻസിന്റെ ബാനറിൽ ടി.സി. ശങ്കർ നിർമിച്ച മലയാളചലച്ചിത്രമാണ് ഡിറ്റക്ടീവ് 909 കേരളത്തിൽ. തിരുമേനി പിക്ചേഴ്സ് വിതരണം ചെയ്ത ഈചിത്രം 1970 ഡിസംബർ 24-ന് കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="268236" url="https://ml.wikipedia.org/wiki?curid=268236" title="യാക്കര">
യാക്കര

പാലക്കാട് ജില്ലയിലെ കുഴൽമന്ദം ബ്ലോക്കിലെ കണ്ണാടി ഗ്രാമപഞ്ചായത്തിലെ പ്രധാന വാണിജ്യകേന്ദ്രമാണ് യാക്കര. ഉപ്പുംപാടം, കിനാശ്ശേരി എന്നീ സ്ഥലങ്ങൾക്കടുത്തായാണ് യാക്കര സ്ഥിതിചെയ്യുന്നത്. 



</doc>
<doc id="268246" url="https://ml.wikipedia.org/wiki?curid=268246" title="നാലുകോടി">
നാലുകോടി

കേരളത്തിലെ കോട്ടയം ജില്ലയിലെ ചങ്ങനാശ്ശേരി താലൂക്കിൽ ഉൾപ്പെടുന്ന ഒരു ചെറിയ ഗ്രാമമാണ് നാലുകോടി. ചങ്ങനാശ്ശേരി പട്ടണത്തിൽ നിന്നും 6 കി.മീ. അകലെയായി തൃക്കടിത്താനം പഞ്ചായത്തിൽ സ്ഥിതി ചെയ്യുന്നു. ചങ്ങനാശ്ശേരി-കവിയൂർ റോഡും പെരുവഴിയെന്നറിയപ്പെടുന്ന പെരുന്തുരുത്തി-തെങ്ങണാൽ റോഡും നാലുകോടിയിലാണ് സന്ധിക്കുന്നത്. ഏറ്റവും അടുത്ത തീവണ്ടിനിലയം 6 കി.മീ അകലെ ചങ്ങനാശ്ശേരിയും 8 കി.മീ. അകലെയായുള്ള തിരുവല്ലയുമാണ്.


</doc>
<doc id="268249" url="https://ml.wikipedia.org/wiki?curid=268249" title="മാംഫെല റാഫേൽ">
മാംഫെല റാഫേൽ

ദക്ഷിണാഫ്രിക്കയിലെ അപ്പാർത്തീഡ് നിയമത്തിനെതിരേ പോരാടിയ ഒരു വനിതയാണ് മാംഫെല റാഫേൽ. ലോക ബാങ്കിന്റെ മുൻ ഡയറക്ടർ കൂടിയായിരുന്നു മാംഫെല. കേപ്ടൗൺ സർവ്വകലാശാലയുടെ വൈസ് ചാൻസിലർ പദവിയും വഹിച്ചിട്ടുണ്ട്. ആഫ്രിക്കൻ നാഷണൽ കോൺഗ്രസ്സിന്റെ നയങ്ങൾക്കെതിരേ പോരാടാൻ അഗാംഗ് എന്ന ഒരു പുതിയ രാഷ്ട്രീയസംഘടനയ്ക്ക് മാംഫെല രൂപം നൽകി.
1947 ഡിസംബർ 28 ന് പീറ്റേഴ്സ്ബർഗിനടുത്തുള്ള ക്രാൻസ്പൂർട്ട് പ്രവിശ്യയിലാണ് മാംഫെല ജനിച്ചത്. ഈ പ്രദേശം ഇന്ന് ലിംപോപോ പ്രവിശ്യയിലാണ് സ്ഥിതി ചെയ്യുന്നത്. പിതാവ് പിറ്റ്സി എലിഫസ് റാഫേലും, മാതാവ് റാംങ്കോതോ റഹാബും, പ്രൈമറി സ്കൂൾ അദ്ധ്യാപകരായിരുന്നു. സെറ്റോറ്റോൽവേൻ സ്കൂളിലായിരുന്നു മാംഫെലയുടെ പ്രാഥമിക വിദ്യാഭ്യാസം. അതിനുശേഷം, നോർത്ത് സർവ്വകലാശാലയിൽ പ്രീ-മെഡിക്കൽ കോഴ്സുകൾ പഠിക്കാനായി ചേർന്നു. നടാൽ മെഡിക്കൽ സ്കൂളിലായിരുന്നു മാംഫെലയുടെ ഉപരിപഠനം. സർക്കാരിന്റെ മുൻകൂർ അനുമതി വാങ്ങാതെ, കറുത്ത വർഗ്ഗക്കാർക്ക് പഠിക്കാവുന്ന ഏക ഉന്ന വിദ്യാഭ്യാസ സ്ഥാപനമായിരുന്നു നടാൽ മെഡിക്കൽ സ്കൂൾ. ഒരു മെഡിക്കൽ സ്കൂളിൽ പഠിക്കാനുള്ള സാമ്പത്തിക ചെലവുകൾ താങ്ങുവാൻ മാംഫെലയുടെ കുടുംബത്തിന് ആകുമായിരുന്നില്ല. 1968 ൽ സൗത്ത് ആഫ്രിക്കൻ ജ്യൂവിഷ് വിമൻസ് അസ്സോസ്സിയേഷൻ സ്കോളർഷിപ്പ് മാംഫെലക്കു ലഭിച്ചു. അതോടൊപ്പം തന്നെ മറ്റു ചില സ്കോളർഷിപ്പുകളും ലഭിച്ചത് മാംഫെലയുടെ പഠനത്തിനാവശ്യമായ ചെലവുകൾ കണ്ടെത്താൻ സഹായിച്ചു.

1972-ൽ മാംഫെല നടാൽ സ്കൂളിൽ നിന്നും മെഡിക്കൽ ബിരുദം പൂർത്തിയാക്കി. ദർബൻ കിങ്ങ് ആശുപത്രിയിലാണ് തന്റെ പരിശീലത്തിനായി മാംഫെല പ്രവേശിച്ചത്. അവിടെ നിന്നും പിന്നീട് പോർട്ട് എലിസബത്തിലുള്ള ലീവിംഗ്സ്റ്റൺ ആശുപത്രിയിലേക്കു മാറി. 1983 ൽ ദക്ഷിണാഫ്രിക്കൻ സർവ്വകലാശാലയിൽ നിന്നും ബിരുദം കരസ്ഥമാക്കിയിരുന്നു. ഈ പഠനത്തിനായി 1975 ൽ തന്നെ ചേർന്നതായിരുന്നുവെങ്കിലും, 1983ൽ മാത്രമേ പഠനം പൂർത്തിയാക്കാൻ കഴിഞ്ഞിരുന്നുള്ളു. വിറ്റാവാട്ടർസ്രാൻഡ് സർവ്വകലാശാലയിൽ നിന്നും ബിരുദാനന്തര ബിരുദ ഡിപ്ലോമയും നേടി.

നോർത്ത് സർവ്വകലാശാലയിൽ പഠിക്കുമ്പോൾ തന്നെ അപ്പാർത്തീഡ് നിയമം നടപ്പിലാക്കാൻ ശ്രമിക്കുന്ന വർണ്ണവിവേചനത്തെക്കുറിച്ച് മാംഫെലക്ക് നന്നായി അറിയാമായിരുന്നു. എന്നാൽ അക്കാലത്ത് അതിനെതിരേ എന്തെങ്കിലും ചെയ്യാൻ സ്കൂളധികൃതരുടെ കർശന നിയന്ത്രണങ്ങൾ അനുവദിച്ചിരുന്നില്ല. ഈ സ്കൂളും, അപ്പാർത്തീഡ് നിയമത്തെ അനുകൂലിക്കുന്നവരുടെ കീഴിലായിരുന്നു. നടാൽ സർവ്വകലാശാലയിൽ ഉപരിപഠനത്തിനു ചേരുമ്പോഴാണ് സമാനചിന്താഗതിക്കാരായ ആളുകളുമായി ഇടപഴകുവാൻ മാംഫെലക്ക് അവസരം ലഭിക്കുന്നത്. നടാൽ സർവ്വകലാശാലയിൽ അപ്പാർത്തീഡ് വിരുദ്ധ പോരാട്ടങ്ങളുടെ നേതാവായിരുന്നു സ്റ്റീവ് ബികോ. സ്റ്റീവിനെ പരിചയപ്പെട്ടതാണ് മാംഫെലയുടെ രാഷ്ട്രീയ ജീവിത്തിൽ ഒരു വഴിത്തിരിവാകുന്നത്. സൗത്ത് ആഫ്രിക്കൻ സ്റ്റുഡന്റ്സ് ഓ‍ർഗനൈസേഷന്റെ ന്യൂസ് ലെറ്ററുകളിൽ സ്റ്റീവ് തുടർച്ചയായി ലേഖനങ്ങൾ എഴുതാറുണ്ടായിരുന്നു. ഫ്രാങ്ക് ടോക്ക്, എന്ന കള്ളപ്പേരിൽ ലേഖനങ്ങൾ പ്രസിദ്ധീകരിച്ചിരുന്ന സ്റ്റീവിനെ മാംഫെല ലേഖനങ്ങൾ പൂർത്തിയാക്കാനും, പകർത്തിയെഴുതാനും മറ്റും സഹായിക്കുമായിരുന്നു.

1970 മുതൽ മാംഫെല സ്റ്റീവിനൊപ്പം പൂർണ്ണമായും രാഷ്ട്രീയപ്രവർത്തകയായി മാറി. സൗത്ത് ആഫ്രിക്കൻ സ്റ്റുഡന്റ്സ് ഓർഗനൈസേഷന്റെ സർവ്വകലാശാലയിലെ പ്രാദേശിക ഘടകത്തിന്റെ ചെയർപേഴ്സനായി മാംഫെല തിരഞ്ഞെടുക്കപ്പെട്ടു. 1974 ൽ കമ്മ്യൂണിസ്റ്റ് നിരോധന നിയമത്തിന്റെ പേരിൽ മാംഫെലക്കെതിരേ സർക്കാർ കേസെടുത്തു. മാംഫെലയുടെ ലഘുലേഖകളും, മറ്റു സാഹിത്യങ്ങളും രാജ്യത്ത് നിരോധിക്കപ്പെട്ടു. 1975 ൽ മാംഫെല പാവപ്പെട്ട കറുത്ത വർഗ്ഗക്കാർക്കു ചികിത്സ ലഭ്യമാക്കുന്നതിനുവേണ്ടി ഒരു കമ്മ്യൂണിറ്റി ഹെൽത്ത് സെന്റർ ആരംഭിക്കുകയുണ്ടായി. സാനെംപിലോ കമ്മ്യൂണിറ്റി ഹെൽത്ത് സെന്റർ എന്ന ഈ സ്ഥാപനം പൊതുമേഖലക്കു പുറത്തു തുറക്കുന്ന ആദ്യത്തെ ആതുരാലയമായിരുന്നു. ബ്ലാക്ക് കമ്മ്യൂണിറ്റി ഹെൽത്ത് പ്രോഗ്രാമിന്റെ ഈസ്റ്റേൺ കേപ് ശാഖയുടെ മാനേജറായി മാംഫെല നിയമിതയായി. സ്റ്റീവ് ബികോയെ സർക്കാർ പൊതുപ്രവർത്തനത്തിൽ നിന്നും വിലക്കിയപ്പോൾ, ബ്ലാക്ക് കമ്മ്യൂണിറ്റി പ്രോഗ്രാമിന്റെ ചുമതല കൂടി മാംഫെലക്ക് ഏറ്റെടുക്കേണ്ടി വന്നു. 1976 ൽ തീവ്രവാദ നിരോധന നിയമമനുസരിച്ച് മാംഫെലയുടെ പൊതുപ്രവർത്തനം സർക്കാർ നിരോധിച്ചു. പുതുതായി നടപ്പിൽ വരുത്തിയ ഈ നിയമം വഴി തടഞ്ഞുവെക്കപ്പെടുന്ന ആദ്യത്തെ ആളായിരുന്നു മാംഫെല റാഫേൽ.

പൊതുപ്രവർത്തനത്തോടൊപ്പം പഠനവും തുടർന്നുകൊണ്ടു പോയ മാംഫെല കേപ്ടൗൺ സർവ്വകലാശാലയിൽ നിന്നും സോഷ്യൽ ആന്ത്രപോളജിയിൽ പി.എച്ച്.ഡി കരസ്ഥമാക്കി. 1986 ൽ കേപ്ടൗൺ സർവ്വകലാശാലയിൽ ജോലിക്കായി പ്രവേശിക്കുകയും, 1991 സർവ്വകലാശാലയുടെ ഉപ വൈസ് ചാൻസലറായി നിയമിതയാവുകയും ചെയ്തു. സെപ്തംബർ 1996 ൽ മാംഫെല കേപ്ടൗൺ സർവ്വകലാശാലയുടെ വൈസ് ചാൻസിലറായി ചുമതലയേറ്റെടുത്തു. ദക്ഷിണാഫ്രിക്കയിലെ ഏതെങ്കിലും ഒരു സർവ്വകലാശാലയിൽ ഇത്തരമൊരു സ്ഥാനമേറ്റെടുക്കുന്ന ആദ്യത്തെ കറുത്ത വർഗ്ഗക്കാരി വനിതയായിരുന്നു മാംഫെല.

2000 ൽ മാംഫെല ലോകബാങ്കിന്റെ നാലു ഡിയറക്ടർമാരിലൊരാളായി നിയമിതയായി. ലോകബാങ്ക് ഇൻസ്റ്റിറ്റ്യൂട്ടിന്റെ പ്രവർത്തനങ്ങളുടെ അമരക്കാരിലൊരാൾ കൂടിയായിരുന്നു മാംഫെല. വിദേശകാര്യവിഭാഗത്തിന്റെ വൈസ്-പ്രസിഡന്റ് സ്ഥാനം കൂടി മാംഫെല വഹിച്ചിരുന്നു. ഇത്തരം ഒരു സ്ഥാനത്തെത്തുന്ന ആദ്യത്തെ ദക്ഷിണാഫ്രിക്കക്കാരി കൂടിയായിരുന്നു മാംഫെല റാഫേൽ.

2013 ജനുവരിയിൽ മാംഫെല രാഷ്ട്രീയ ജീവിതത്തിലേക്ക് തിരിച്ചുവരികയാണെന്ന് പ്രഖ്യാപിച്ചു. 2013 ഫെബ്രുവരി 18 ന് അഗാംഗ് എന്നൊരു പുതിയ രാഷ്ട്രീയപാർട്ടി അവർ പ്രഖ്യാപിച്ചു. ദക്ഷിണാഫ്രിക്കൻ കോൺഗ്രസ്സ് പാർട്ടിക്ക് ഒരു വെല്ലുവിളിയായി അടുത്ത് തിരഞ്ഞെടുപ്പിൽ പുതിയ പാർട്ടി മത്സരിക്കാനുണ്ടാവുമെന്ന് മാംഫെല സൂചിപ്പിച്ചു. സ്റ്റീവ് ബികോയുടെ പേരുപയോഗിച്ച് പുതിയ രാഷ്ട്രീയപാർട്ടി പ്രചാരണം നടത്തുന്നതിനെതിരേ ചില വിമർശനങ്ങൾ ഉയർന്നിരുന്നു.



</doc>
<doc id="268256" url="https://ml.wikipedia.org/wiki?curid=268256" title="തൊമസ് എലോയ് മാർത്തിനെസ്">
തൊമസ് എലോയ് മാർത്തിനെസ്

അർജന്റീനിയൻ എഴുത്തുകാരനും പത്രപ്രവർത്തകനുമായിരുന്നു തൊമസ് എലോയ് മാർത്തിനെസ്( ജ:ജൂലൈ 16, 1934 – ജനു: 31, 2010)പത്രപ്രവർത്തകനായി ജീവിതം ആരംഭിച്ച മാർത്തിനസ് അർജന്റീനയിലെ പട്ടാള ഭരണകാലത്ത് വെനെസ്വേലയിൽ അഭയം തേടുകയുണ്ടായി.അവിടെ വച്ചാണ് ആദ്യനോവലുകൾ മാർത്തിനസ് രചിയ്ക്കുന്നത്..1969 ൽ മുൻ അർജന്റീനിയൻ പ്രസിഡന്റായ യുവാൻ ഡൊമിംഗോ പെറോണുമായുള്ള മാർത്തിനെസ് നടത്തിയ അഭിമുഖം "ലാ നോവെല ദെ പെറോൺ"(1985),"സാന്റാ എവിറ്റ"(1995)എന്നീ പ്രശസ്തമായ രണ്ട് നോവലുകൾക്ക്
കാരണമായി.
മസ്തിഷ്ക്കാർബ്ബുദത്തെത്തുടർന്ന് ജനു: 31, 2010 ൽ മാർത്തിനസ് അന്തരിച്ചു.



</doc>
<doc id="268257" url="https://ml.wikipedia.org/wiki?curid=268257" title="ലക്ഷ്മണരേഖ">
ലക്ഷ്മണരേഖ

അതിർവരന്പിനു പറയുന്ന മറ്റൊരുപേരാണ് ലക്ഷ്മണരേഖ. ഈ രേഖ മറികടക്കുന്നത് ആപത്തിനു കാരണമാകുമെന്ന് ധ്വനിപ്പിക്കുന്നു.

രാമായണത്തിലെ ആരണ്യകാണ്ഡത്തിൽ പ്രദിപാദിക്കുന്ന ഒരു കഥയിൽ നിന്നാണ് ഈ വാക്കിന്റെ ഉത്ഭവം. ശ്രീരാമന്റെ വനവാസക്കാലത്ത് സീതയെ കണ്ട് അനുരക്തനായ രാവണൻ മാരീചനെ ഉപയോഗിച്ചു പർണ്ണാശ്രമത്തിൽ നിന്ന് ശ്രീരാമനെ അകറ്റും. രാമശരമേറ്റ് മരിക്കുന്നതിനു മുൻപ് ലക്ഷ്മണനെയും പർണ്ണാശ്രമത്തിൽനിന്നു അകറ്റാൻ വേണ്ടി മാരീചൻ ശ്രീരാമന്റെ ശബ്ദത്തിൽ കരയും. ഇതു കേട്ട് പരിഭ്രാന്തയായ സീത ലക്ഷ്മണനോട് അന്വേഷിക്കാൻ ആവശ്യപ്പെടുകയും പോകുന്നതിനു മുൻപ് ആശ്രമത്തിനു ചുറ്റും ഒരു രേഖ വരക്കുകയും സീതയോട് അതു മുറിച്ചു പുറത്തുകടക്കെരുതെന്ന് ആവശ്യപ്പെടുകയും ചെയ്യുന്നു. ഈ രേഖ മറികടക്കാൻ പറ്റാതിരുന്ന വേഷപ്രച്ഛന്നനായ രാവണൻ തന്ത്രപരമായി സീതയെ ലക്ഷ്മണരേഖക്കു പുറത്തിറക്കുകയും തട്ടിക്കൊണ്ടുപോവുകയും ചെയ്തു. ഇതാണ് രാമായണത്തിന് നിദാനം.

ഏതെങ്കിലും വ്യക്തിയോ സംഘടനകളോ അവരുടെ പ്രവർത്തനമേഖലയുടെ അതിർവരന്പുകൾ ലംഘിക്കുന്നതിനെക്കുറിച്ച് പരാമർശിക്കാനാണ് ലക്ഷ്മണരേഖ എന്ന വാക്ക് ഇപ്പോൾ വളരെയധികം ഉപയോഗിക്കാറ്.



</doc>
<doc id="268258" url="https://ml.wikipedia.org/wiki?curid=268258" title="സെല്മാ ലോഗേർലെവ്">
സെല്മാ ലോഗേർലെവ്

സാഹിത്യത്തിനുള്ള നോബൽ സമ്മാനം ലഭിച്ച ആദ്യത്തെ വനിതാ എഴുത്തുകാരിയാണ് സെല്മാ ഒട്ടീലിയ ലോവിസാ ലോഗേർലെവ് (1858-1940). സെല്മ സ്വീഡിഷ് ഭാഷയിലാണ് സാഹിത്യ രചന നടത്തിയത്. 
പശ്ചിമ സ്വീഡനിലെ മാർബാക്കയിലാണ് സെല്മാ ലോഗേർലെവ് ജനിച്ചത്. ജീവിതാന്ത്യവും അവിടെത്തന്നെയായിരുന്നു. മാർബാക്ക എന്ന പേരിൽ നിരവധി വാല്യങ്ങളുളള സ്മരണാവലി അവരുടെ ജീവിതത്തിലേക്കുളള എത്തിനോട്ടം കൂടിയാണ്. മാതാപിതാക്കളുടെ നാലാമത്തെ സന്താനമായിരുന്ന സെല്മക്ക് നന്നേ ചെറുപ്പത്തിൽ കുറേക്കാലത്തേക്ക് രണ്ടുകാലുകളിലേയും ചലനശേഷി നഷ്ടപ്പെട്ടു. ചലനശേഷി പിന്നീട് വീണ്ടു കിട്ടി. 
സ്കൂൾ അദ്ധ്യാപികയായി ജോലിയിലേർപ്പെട്ട സെല്മയുടെ കവിതകളാണ് ആദ്യം വെളിച്ചം കണ്ടത്. 1891- പ്രസിദ്ധീകരിച്ച് ഗോസ്റ്റ ബെ ളിങ്ങിന്റെ ഇതിഹാസം ആണ് സെല്മനയുടെ ആദ്യത്തെ നോവൽ കുട്ടികൾക്കു വേണ്ടി എഴുതിയ നിൽസിന്റെ അത്ഭുതസാഹസികതകൾ (Nils Holgerssons underbara resa genom Sverige) എന്ന പുസ്തകവും ഏറെ ജനപ്രീതിയാർജ്ജിച്ചു.


</doc>
<doc id="268268" url="https://ml.wikipedia.org/wiki?curid=268268" title="ശേവക് റാം തെക്ചന്ദ് നൊട്ടാണി">
ശേവക് റാം തെക്ചന്ദ് നൊട്ടാണി

ആദ്യകാല മലയാള - തമിഴ് ചലച്ചിത്ര സംവിധായകനായിരുന്നു ശേവക് റാം തെക്ചന്ദ് നൊട്ടാണി എന്ന എസ്. നൊട്ടാണി (English: ). ആദ്യ മലയാള ശബ്ദ ചലച്ചിത്രം ബാലൻ (1938), ജ്ഞാനാംബിക (1940) എന്നിവ സംവിധാനം ചെയ്തത് ഇദ്ദേഹമാണ്. 
കറാച്ചി സ്വദേശിയായ ഇദ്ദേഹം പാർസി സമുദായംഗമായിരുന്നു. 



</doc>
<doc id="268271" url="https://ml.wikipedia.org/wiki?curid=268271" title="പുൽമൂങ്ങ">
പുൽമൂങ്ങ

പുൽമൂങ്ങയെ ഇംഗ്ലീഷിൽ Eastern Grass Owl എന്നു വിളിക്കുന്നു. ശാസ്ത്രീയ നാമം "Tyto longimembris".

ഇവയെ ആസ്ത്രേലിയ, ബംഗ്ലാദേശ്, ചൈന, ഫിജി, ഹോങ്കോങ്ങ്, ഭാരതം, ഇന്തൊനേഷ്യ, ജപ്പാൻ, മ്യാന്മാർ, നേപ്പാൾ, ന്യൂ കാലിഡോണിയ, പപ്പുവ ന്യൂ ഗിനിയ, ഫിലിപ്പീൻസ്, തായ്‌വാൻ, വിയറ്റ്നാം എന്നിവിടങ്ങളിൽ കാണുന്നു. 
32-38 സെ.മീ നീളം ഉണ്ട്. പിടയ്ക്ക് 35-42 സെ.മീ നീളമുണ്ട്. ചിറകുകൾക്ക് 100-116 സെ.മീ വലിപ്പമുണ്ട്. പീടയ്ക്ക് 460ഗ്രാം തൂക്കമുണ്ട്. പൂവന് 400 ഗ്രാം. കറുത്ത നിറത്തിലുള്ള വരകൾചിറകിലൂണ്ട്. കൊക്ക് നരച്ചതാണ്. കാലുകളിൽ തൂവലുണ്ട്. മങ്ങിയ പൊട്ടുകളോട് കൂടിയ കടുത്ത തവിട്ടു നിറത്തിലുള്ള മുകൾ ഭാഗമുണ്ട്. കടുത്ത തവിട്ടു നിറത്തിലുള്ള കണ്ണുകളുണ്ട്.ഹൃദയാകൃതിയിലുള്ള മുഖഭാഗം ഉണ്ട്.

എലികളാണ് പ്രധാന ഭക്ഷ്ണം.

ആസ്ത്രേലിയയുടെ വടക്കുകിഴക്കൻ ഭാഗം, ന്യു ഗിനിയയുടെ ഭാഗങ്ങൾ, പടിഞ്ഞാറൻ പസിഫിക്, ഭാരതം എന്നിവിടങ്ങളിൽ കാണുന്നു.


</doc>
<doc id="268272" url="https://ml.wikipedia.org/wiki?curid=268272" title="റിപ്ളിമൂങ്ങ">
റിപ്ളിമൂങ്ങ

റിപ്ലിമൂങ്ങയ്ക്ക് ഇംഗ്ലീഷിൽ Sri Lanka bay owl എന്നാണ് പേര്. ശാസ്ത്രീയ നാമം "Phodilus assimilis". തെക്കു കിഴക്കൻ ഏഷ്യയിൽ പരക്കെ കാണുന്നു. ഇവയ്ക്ക് കുറേ ഉപജാതികളുണ്ട്. 

ചെറുപക്ഷികൾ, ചെറിയ സസ്തനികൾ, തവളകൾ, ഉരഗങ്ങൾ, പ്രാണികൾ എന്നിവയാണ് ഭക്ഷണം. 

ഹൃദയാകൃതിയിലുള്ള മുഖമുണ്ട്. ചെവിപോലുള്ള ഭാഗവമുണ്ട്. മങ്ങിയ തവിട്ടു നിറമാണ്. കറുപ്പും മഞ്ഞയും കുത്തുകളുള്ള കടുത്ത തവിട്ടു നിറം. 23-33 സെ.മീ നീളം. 255[308 ഗ്രാം തൂക്കം. 

തെക്കുകിഴക്കൻ ഏഷ്യയിൽ വടക്കു കിഴക്കൻ ഇന്ത്യ മുതൽ തെക്കു കിഴക്കൻ ചൈന വരെ. വിയറ്റ്നാം, തായ്ലന്റ്, മ്യാന്മാർ ശ്രീലങ്ക, തെക്കു പടിഞ്ഞാറൻ ഇന്ത്യ എന്നിവിടങ്ങളിൽ കാണുന്നു.
പ്രജനന കാലം ദേശത്തിനനുസരിച്ച് മാറ്റമുണ്ട്. മരപ്പൊത്തുകളിൽ 3-5 മുട്ടകളിടും



</doc>
<doc id="268274" url="https://ml.wikipedia.org/wiki?curid=268274" title="കാട്ടുമൂങ്ങ">
കാട്ടുമൂങ്ങ

കാട്ടുമൂങ്ങയെ ഇംഗ്ലീഷിൽ Spot-bellied Eagle-Owl, അല്ലെങ്കിൽ Forest Eagle-Owl എന്നു വിളിക്കുന്നു. ശാസ്ത്രീയ നാമം "Bubo nipalensis" എന്നാണ്. കാട്ടിൽ കഴിയുന്ന പക്ഷിയാണ്.

കാട്ടുമൂങ്ങ വലിയ പക്ഷിയാണ്. 55-65 സെ.മീ നീളമുണ്ട്. തൂക്കാം 1.4 കി.ഗ്രാം കാണും. 
ഇവ ശക്തിയും ധൈര്യവും ഉള്ളവയാണ്. കാട്ടുകോഴികളേയും ചിലപ്പോൾ മയിലുകളെ തന്നേയും മുയലിനെയും ചിലപ്പോൾ കുറുന്മാരേയും തേടിപ്പിടിക്കും.. ചിലപ്പോൾ പാമ്പുകൾ, മത്സ്യങ്ങളും പല്ലികളേയും ഭക്ഷിക്കാറുണ്ട്. 

ശ്രീലങ്കയിൽ കാണുന്ന ഉപവിഭാഗം "B. n. blighti" താരതമ്യേന ചെറുതാണ്. 
ബ്രൌൺ നിറത്തിലുള്ള പക്ഷിയാണ്. കൂടുതൽ ഇരുണ്ട പുറകു വശവും മുകളിലെ ചിറകുകളും. 

ഹിമാലയത്തിന്റെ താഴെ കുമയോൺ മുതൽ മ്യാൻമാർവരെ, മദ്ധ്യലാവോസ്, മദ്ധ്യവിയറ്റ്നാംവരേയും കാണുന്നു. ഭാരതം മുഴുവനും ശ്രീലങ്കവരെയും തെക്കൻതായ്ലന്റിലും കാണുന്നു. ഇവയെ കൂടുതലായി തിങ്ങി നിറഞ്ഞ നിത്യഹരിത വനങ്ങളിലും പിന്നെ ഉഷ്ണമേഖല പ്രദേശങ്ങളിലെ താഴ്വരകളിലും ഷോല വനങ്ങളിലും കാണുന്നു.

കൂടുകൂട്ടുന്ന കാലം ഡിസംബർ മുതൽ മാർച്ച് വരെ. മരപ്പൊത്തുകളിലാണ് കൂടുണ്ടാക്കുന്നത്. പരുന്തുകൾ പോലുള്ള വലിയ പ്ക്ഷികളുടെ ഉപേക്ഷിച്ച കൂടുകൾ ഇവ കൂടുകളും ഉപയോഗിക്കാറുണ്ട്. ഒരു വെളുത്ത മുട്ടയാണിടുന്നത്. 



</doc>
<doc id="268275" url="https://ml.wikipedia.org/wiki?curid=268275" title="കൊമ്പൻമൂങ്ങ">
കൊമ്പൻമൂങ്ങ

കൊമ്പൻമൂങ്ങയ്ക്ക് ഇംഗ്ലീഷിൽ Indian Eagle-Owl, Rock Eagle-Owl, Bengal Eagle-Owl എന്നെല്ലാം പേരുകളുണ്ട്. ശാസ്ത്രീയ നാമം "Bubo bengalensis" എന്നാണ്. ഇവയുടെ കരച്ചിൽ സൂര്യൻ ഉദിക്കുംപ്പോഴും അസ്തമിക്കുമ്പോഴും കേൾക്കാറുണ്ട്. 
എലി മുതളായവയാണ് സാധാരണാ ഭക്ഷണം. എന്നാൽ തണുപ്പുകാലത്ത് പ്രാവു് പോലുള്ള പക്ഷികളേയും ഭക്ഷിക്കാറുണ്ട്. പനങ്കാക്ക, the പ്രാപ്പിടിയൻ, പുള്ളിനത്ത്, മയിലിന്റെ വലിപ്പമുള്ള പക്ഷികൾ എന്നിവയേയും ഭക്ഷണമാക്കാറുണ്ട്. വവ്വാലുകളും ഭക്ഷണമാക്കാറുണ്ട്.

വലിയ ഇരകളെ കൊത്തി പറിച്ചാണ് ഭക്ഷിക്കുന്നത്. 

കുന്നുകളിലേയും പാറക്കൂട്ടങ്ങളിലേയും കുറ്റിക്കാടുകളിൽ ജോടികളായി കാണുന്നു. ഇന്ത്യ, ശ്രീലങ്ക, മ്യാൻമാർ എന്നിവിടങ്ങളിൽ കാണപ്പെടുന്നു. 

50-56 സെ.മീ നീളം. 1100-2000 ഗ്രാം തൂക്കം. വലിയ മൂങ്ങയാണ്. തലയിൽ ശിഖയുണ്ട്. തവിട്ടു നിറവും ചാരനിറവുമാണ്.കഴുത്തിൽ കറുത്ത വരകളുള്ള വെള്ള അടയാളം. 
മുഖത്തിന് കറുത്ത അതിരുണ്ട്. ഉള്ളിലെ നഖങ്ങൾക്ക് (inner claws) നീളം കൂടൂതലുണ്ട്. കാലിന്റെ അവസാന സന്ധിയിൽ തൂവലുകളില്ല.
പകൽ ഇവ കുറ്റുക്കാടുകളിലോ പുറത്തേക്ക് തള്ളിനിൽക്കുന്ന പാറകളിലൊ ഗ്രാമ അതിർത്തിയിലെ ഇലകൾ തിങ്ങി നിറഞ്ഞ മരങ്ങളിലൊ വിശ്രമിക്കും.

നവമ്പർ മുതൽ ഏപ്രിൽ വരെയാണ് പ്രജനന കാലം. 3-4 മങ്ങിയ വെള്ള നിറത്തിലുള്ള മുട്ടകളിടും. തറയിലാണ് മുട്ടകളിടുന്നത്. 
ഒരേ സ്ഥലം തന്നെ അടുത്ത വർഷങ്ങളിലും ഉപയോഗിക്കുന്നത്. മുട്ടകൾ 33 ദിവസം കൊണ്ട് വിരിയും. കുഞ്ഞുങ്ങൾ 6 മാസം വരെ രക്ഷിതാക്കാളെ ആശ്രായിച്ച് ജീവിക്കും.
(UTC)==അവലംബം==


</doc>
<doc id="268276" url="https://ml.wikipedia.org/wiki?curid=268276" title="ബൊറീലിസ് തടം">
ബൊറീലിസ് തടം

ചൊവ്വയുടെ ഉത്തരാർദ്ധഗോളത്തിലെ, ഗ്രഹോപരിതലത്തിന്റെ 40 ശതമാനത്തോളം വരുന്ന നിരപ്പായ പ്രദേശമാണ് ബൊറീലിസ് തടം. ഒരു വലിയ ഉൽക്കാപതനം മൂലമുണ്ടായ ഒന്നാണിതെന്ന് അനുമാനിക്കപ്പെടുന്നു.


</doc>
<doc id="268290" url="https://ml.wikipedia.org/wiki?curid=268290" title="പാമ്പാ">
പാമ്പാ

തെക്കേ അമേരിക്കയിൽ ആർജന്റീന, ബ്രസീൽ, യുറഗ്വായ് എന്നീ രാജ്യങ്ങളിലായി വ്യാപിച്ചു കിടക്കുന്ന ഫലഭൂയിഷ്ഠമായ നിമ്നപ്രദേശമാണ് പാമ്പാ. കെച്വ ഭാഷയിൽ സമതലമെന്നാണ് പാമ്പായ്ക്ക് അർത്ഥം. ലോകത്തെ ഏറ്റവും ഫലഭൂയിഷ്ഠമായ പ്രദേശങ്ങളിലൊന്നാണ് ഏഴരലക്ഷത്തോളം ചതുരശ്ര കിലോ മീറ്ററിലധികം വ്യാപ്തിയുള്ള പാമ്പാ. ആർജന്റീനയിലെ ബ്യൂണസ് ഐറീസ്, ലാ പാമ്പാ, സാന്താ ഫേ, കൊർദോബ പ്രവിശ്യകൾ, ബ്രസീലിന്റെ തെക്കെയറ്റമായ റിയോ ഗ്രാൻഡെ ദു സുൾ, യുറഗ്വായിലെ മിക്ക പ്രദേശങ്ങൾ എന്നിവിടങ്ങളിലാണ് ഈ ഭൂപ്രദേശത്തിന്റെ വ്യാപ്തി. സമൃദ്ധമായ കൃഷി ഈ മേഖലയിൽ നടക്കുന്നു. തുടർച്ചയായ തീപ്പിടുത്തങ്ങൾ ഉണ്ടാകുന്ന പാമ്പായിൽ മരങ്ങൾ അത്യപൂർവ്വമാണ്. പുല്ലും ചെറുചെടികളുമാണ് ഇവിടുത്തെ സസ്യപ്രകൃതി. ഇവിടെ കാണുന്ന വൈവിധ്യമാർന്ന തൃണവർഗ്ഗങ്ങളിൽ പാമ്പസ് ഗ്രാസാണ് ("Cortaderia selloana") പ്രധാന തൃണജാതി.

പാമ്പായെ മൂന്ന് വ്യത്യസ്ത ജൈവമേഖലകളായി വേൾഡ് വൈൽഡ് ലൈഫ് ഫണ്ട് വിഭജിച്ചുണ്ട്. യുറഗ്വായിലെയും ബ്രസീലിലെ റിയോ ഗ്രാൻഡെ ദുസുളിലെയും യുറഗ്വായൻ സാവന്ന, ആർജന്റീനയിലെ ബ്യൂണസ് ഐറീസ് പ്രവിശ്യയുടെ പടിഞ്ഞാറും എൻട്രെറിയോസ് പ്രവിശ്യയുടെ തെക്കുള്ള ആർദ്രപാമ്പാ, ബ്യൂണസ് ഐറീസിന്റെ കിഴക്കും ലാ പാമ്പാ, സാന്താ ഫേ, കൊർദോബ പ്രവിശ്യകളിലുമുള്ള അർധ-ഊഷരപാമ്പാ എന്നിവയാണവ. ആർജന്റീനയിലെ പാമ്പാ മേഖലയിൽ വൻതോതിൽ കൃഷി നടക്കുന്നു. സോയാബീൻ ആണ് ഇവിടെ കൃഷി ചെയ്യുന്ന ഏറ്റവും പ്രധാനവിള. കാലിവളർത്തലും പാമ്പായിൽ സാധാരണയാണ്.


</doc>
<doc id="268295" url="https://ml.wikipedia.org/wiki?curid=268295" title="റഷ്യ ടുഡേ">
റഷ്യ ടുഡേ

2013 ഡിസംബറിൽ റഷ്യയിൽ രൂപം കൊണ്ട വാർത്താ ഏജൻസിയാണ് റഷ്യ ടുഡേ (റുസിയ സെഗോദ്‌ന്യ). റഷ്യയിലെ ഔദ്യോഗിക വാർത്താ ഏജൻസിയായ റിയ നൊവോസ്തിയും റേഡിയോ സ്റ്റേഷനായ വോയ്‌സ് ഓഫ് റഷ്യയും സർക്കാറിന്റെ നിയന്ത്രണത്തിൽ നിൽക്കാതെ പ്രവർത്തിക്കുന്നു എന്നാരോപിച്ച് പ്രസിഡൻറ് വ്‌ളാദിമിർ പുതിൻ പിരിച്ചുവിട്ടതിനെത്തുടർന്നാണ് പുതിയ ഏജൻസി രൂപം കൊണ്ടത്. 



</doc>
<doc id="268313" url="https://ml.wikipedia.org/wiki?curid=268313" title="കൊല്ലിക്കുറുവൻ">
കൊല്ലിക്കുറുവൻ

ഇംഗ്ലീഷിൽ Brown Wood Owl എന്നു വിളിക്കുന്ന കൊല്ലിക്കുറുവന്റെ ശാസ്ത്രീയ നാമം "Strix leptogrammica" എന്നാണ്.
ചെറിയ സസ്തനികളൊ പക്ഷികളൊ ഉരഗങ്ങളൊ ആണ് ഭക്ഷണം.

തെക്കേ ഏഷ്യയിൽ ഭാരതം, ശ്രീലങ്ക തൊട്ട് കിഴക്ക് ഇന്തോനേഷ്യ, തെക്കൻ ചൈനവരെ ഇവയെ കാണുന്നു.
45-57 സെ.മീ നീളം. 500-700 ഗ്രാം തൂക്കം. മുകൾവശം ഒരുപോലെ കറുത്ത തവിട്ടു നിറം. തോളിൽ മങ്ങിയ വെള്ള നിറത്തിലുള്ള പൊട്ടുകൾ. അടിവശം മങ്ങിയ മഞ്ഞ നിറത്തിൽ തവിട്ടു നിറത്തിലുള്ള വരകൾ. മുഖം ചെമ്പുനിറമോ തവിട്ടു നിറമൊ ആണ്. മുഖത്തിന്റെ അരികിൽ വെള്ള വരയുണ്ട്. കണ്ണുകൾ കടുത്ത തവിട്ടു നിറം. പൂവനും പിടയും ഒരു പോലെയാണ്. കഴുത്തിൽ വെള്ള വരയുണ്ട്. 
മരപ്പൊത്തുകളിലൊ മരത്തിന്റെ കവരത്തിലൊ ആണ് കൂടു വെക്കുന്നത്.രണ്ടു മുട്ടകളാണ് ഇടുന്നത്. ജനുവരി മുതൽ ഏപ്രിൽ വരെയാണ് മുട്ടയിടുന്ന കാലം. മുട്ട വിരിയാൻ 30 ദിവസമെടുക്കും.

 * Grimmett, Richard; Inskipp, Carol, Inskipp, Tim & Byers, Clive (1999): "Birds of India, Pakistan, Nepal, Bangladesh, Bhutan, Sri Lanka, and the Maldives". Princeton University Press, Princeton, N.J.. 


</doc>
<doc id="268314" url="https://ml.wikipedia.org/wiki?curid=268314" title="നെടുഞ്ചെവിയൻ മൂങ്ങ">
നെടുഞ്ചെവിയൻ മൂങ്ങ

നെടും ചെവിയന്റെ ഇംഗ്ലീഷിലെ പേര് Long-eared Owl എന്നും ശാസ്ത്രീയ നാമം "Asio otus" (മുൻപ് "Strix otus") എന്നാണ്. 
നാല് ഉപവിഭാഗങ്ങളുണ്ട്.

യൂറോപ്പ്, ഏഷ്യ, വടക്കേ അമേരിക്ക എന്നിവിടങ്ങളിൽ കാണുന്നു.

ഭാഗികമായി ദേശാടനം നടത്താറുണ്ട്.
നീളൻ ചെവിയുള്ള ഇടത്തരം വലിപ്പമുള്ള ഇവയ്ക്ക് 31-40 സെ.മീ നീളമുണ്ട്. ചിറകിന്റെ രണ്ടറ്റങ്ങൾ തമ്മിൽ 31-40 സെ.മീ അകലമുണ്ട്. 175-435 ഗ്രാം തൂക്കമുണ്ട്. ഉയർന്നു നിൽക്കുന്ന ചെവി ശിഖക്ളുണ്ട്. പെൺപക്ഷിക്ക് ആണിനേക്കാൾ വലിപ്പമുണ്ട്, അണിനേക്കാൾ കടുത്ത നിറമാണ്. 

ഇവയുടെ പ്രജനനകാലം ഫെബ്രുവരി മുതൽ ജൂലായ് വരെയാണ്. 
കാക്ക, ഓലേഞ്ഞാലി എന്നിവയുടെ പഴയ കൂടുകളാണ് ഉപയോഗിക്കുന്നത്. 4-6 മുട്ടകളിടും. 25-30 ദിവസം മുട്ട വിരിയാൻ വേണ്ടി വരും. 
തുറസ്സായ സ്ഥലങ്ങളിലാണ് രാത്രി ഇരതേടുന്നത്. കരണ്ടു തിന്നുന്ന ജീവികളും ചെറിയ സസ്തനികളും പക്ഷികളുമാണ് ഭക്ഷണം.


</doc>
<doc id="268321" url="https://ml.wikipedia.org/wiki?curid=268321" title="മലയാളം ക്യുറേറ്റർ ഓഫീസ്">
മലയാളം ക്യുറേറ്റർ ഓഫീസ്

മലയാളഭാഷയിലെ ആദ്യകാലകൃതികളിൽ ലഭ്യമായവ പരിശോധിച്ച് പ്രസിദ്ധീകരിയ്ക്കുക എന്ന ഉദ്ദേശത്തോടുകൂടി 1924 ൽ നിലവിൽ വന്നതാണ് മലയാളം ക്യുറേറ്റർ ഓഫീസ് . ഈ സ്ഥാപനത്തിന്റെ ആദ്യ ക്യുറേറ്റർ ആയി അവരോധിയ്ക്കപ്പെട്ടത് മഹാകവി ഉള്ളൂർ ആയിരുന്നു.


</doc>
<doc id="268323" url="https://ml.wikipedia.org/wiki?curid=268323" title="ജലഗുണനിലവാരം">
ജലഗുണനിലവാരം


</doc>
<doc id="268334" url="https://ml.wikipedia.org/wiki?curid=268334" title="കമലദളം">
കമലദളം

ലോഹിതദാസിന്റെ രചനയിൽ സിബി മലയിൽ സംവിധാനം ചെയ്തു 1992-ൽ പുറത്തിറങ്ങിയ മലയാളചലച്ചിത്രമാണ് കമലദളം. മോഹൻലാൽ, മുരളി, വിനീത്, നെടുമുടി വേണു, മോനിഷ, പാർവ്വതി തുടങ്ങിയവർ പ്രധാന വേഷങ്ങളിൽ അഭിനയിച്ചിരിക്കുന്നു.

കേരള കലാ മന്ദിരത്തിലെ അദ്ധ്യാപകനായിരുന്നു നന്ദഗോപൻ (മോഹൻലാൽ). ഭാര്യയുടെ (പാർവ്വതി) ആത്മഹത്യ ഇദ്ദേഹത്തെ മദ്യത്തിനടിമയാക്കി. ഭാര്യയുടെ കൊലപാതകിയെന്ന് സംശയിക്കപ്പെട്ട നന്ദഗോപനെ പെരുമാറ്റദൂഷ്യത്തിന്റെ പേരിൽ കലാ മന്ദിരത്തിൽനിന്നും സസ്പെന്റ് ചെയ്തു. തിരിച്ചെടുക്കാതിരിക്കാൻ സെക്രട്ടറി വേലായുധന്റെ (നെടുമുടി വേണു) അടവുകൾ വിഫലമാക്കി അദ്ദേഹം കലാ മന്ദിരത്തിൽ അദ്ധ്യാപകനായി പ്രവേശിക്കുന്നു. അദ്ദേഹത്തിന്റെ മോഹമായിരുന്ന സീതാ കല്ല്യാണം എന്ന നൃത്തശില്പം മാളവിക (മോനിഷ) എന്ന വിദ്യാർത്ഥിനിയെ പരിശീലിപ്പിച്ച് അവതരിപ്പിക്കുന്നു. നന്ദഗോപനും മാളവികയും തമ്മിലുള്ള അടുപ്പത്തിൽ തെറ്റിദ്ധരിക്കപ്പെട്ട മാളവികയുടെ കാമുകൻ സോമശേഖരൻ (വിനീത്) നന്ദഗോപനെ വിഷം കൊടുത്ത് കൊല്ലുന്നു.


കൈതപ്രം രചിച്ച ഈ ചിത്രത്തിലെ ഗാനങ്ങൾ ചിട്ടപ്പെടുത്തിയത് രവീന്ദ്രൻ മാസ്റ്ററാണ്.



</doc>
<doc id="268336" url="https://ml.wikipedia.org/wiki?curid=268336" title="അക്വാപോണിക്സ്">
അക്വാപോണിക്സ്

കരയിലും വെള്ളത്തിലും നടത്തുന്ന കൃഷിരീതികളെ സംയോജിപ്പിച്ചു രണ്ടിനും ഗുണമാകുന്ന രീതിയിൽ നടത്തുന്ന ഒരു സംയോജിത കൃഷിരീതിയാണ് അക്വാപോണിക്സ്.

ഇവയെ സംയോജിപ്പിച്ച് നടത്തുന്നു കൃഷി രീതിയായതിനാൽ, പുതിയ രീതിയെ ഈ പേരുകളെ സംയോജിപ്പിച്ച് അക്വാപോണിക്സ് എന്ന് വിളിക്കുന്നു. 

ജൂലിയസ് സാക്സ് എന്ന ജർമ്മൻ ശാസ്ത്രജ്ഞ്നാൺ് 1860 ൽ മണ്ണില്ലാതെ ചെടികൾ വളർത്താമ്മെന്ന് കണ്ടുപിടിച്ചത്.

വളരെ നല്ലതാണ്



</doc>
<doc id="268339" url="https://ml.wikipedia.org/wiki?curid=268339" title="ജലശുദ്ധീകരണമാർഗ്ഗങ്ങൾ">
ജലശുദ്ധീകരണമാർഗ്ഗങ്ങൾ

ജലവിതരണ സംവിധാനങ്ങളിൽ ജലത്തെ ശുദ്ധീകരിയ്ക്കുന്നതിനു പലതരം മാർഗ്ഗങ്ങൾ അവലംബിച്ചുവരുന്നു.ചിലഘട്ടങ്ങൾ താഴെ ചേർത്തിരിയ്ക്കുന്നു.


</doc>
<doc id="268345" url="https://ml.wikipedia.org/wiki?curid=268345" title="ആവർത്തിത ദശാംശം">
ആവർത്തിത ദശാംശം

ദശാംശബിന്ദുവിന്റെ വലതുഭാഗത്തെ അക്കങ്ങൾ അവസാനിയ്ക്കാതെ ആവർത്തിയ്ക്കുന്ന ദശാംശ സംഖ്യകളെയാണ് ആവർത്തിത ദശാംശം(Repeating Decimal) എന്നുപറയുന്നത്.

ഇതു ചുരുക്കത്തിൽ സൂചിപ്പിക്കാനായി ആവർത്തിച്ചുവരുന്ന സംഖ്യകളുടെ മുകളിൽ ഒരു വര ഇടാറുണ്ട്. 


</doc>
<doc id="268346" url="https://ml.wikipedia.org/wiki?curid=268346" title="അശേഷഭാജകഖണ്ഡം">
അശേഷഭാജകഖണ്ഡം

ഒരു പൂർണ്ണസംഖ്യയെ ശിഷ്ടമില്ലാതെ ഹരിക്കാനാവുന്ന സംഖ്യയെ ആണ് അശേഷഭാജകഖണ്ഡം അഥവാ "Aliquot Parts" എന്നു വിളിക്കുന്നത്.

അശേഷഭാജകഖണ്ഡത്തെ ഉപഗുണിതം എന്നും വിളിക്കാറുണ്ട്.

ഉദാ: 16 ന്റെ അശേഷഭാജകഖണ്ഡം അഥവാ ഉപഗുണിതമാണ് 4.


</doc>
<doc id="268351" url="https://ml.wikipedia.org/wiki?curid=268351" title="ഭാഷാവൈജയന്തി">
ഭാഷാവൈജയന്തി

പ്രസിദ്ധമായ സംസ്കൃതനിഘണ്ടുവാണ് ഭാഷാവൈജയന്തി. ക്രി. പി. പതിനൊന്നാം ശതകത്തിൽ ജീവിച്ചിരുന്ന യാദവപ്രകാശനാണ് ഇതിന്റെ കർത്താവെന്നു കരുതപ്പെടുന്നു. വിശിഷ്ടാദ്വൈതമതസ്ഥാപകനായ രാമാനുജാചാര്യരുടെ ഗുരുവായിരുന്നു ഇദ്ദേഹം. കേരളീയപണ്ഡിതന്മാരുടെ വളരെ ബഹുമാനിച്ചിരുന്ന ഒരു കോശഗ്രന്ഥമാണിത്. ഈ നിഘണ്ടുവിന് ലഘുവായ ഒരു ഭാഷാടിപ്പണിയോടെ മലയാളത്തിൽ പ്രസിദ്ധീകരിച്ചിട്ടുണ്ട്. 
വൈജയന്തീ ടീക ഇന്ന സംജ്ഞകൾ ഇന്ന ജാതിക്രിയാഗുണങ്ങളുടെ പര്യായങ്ങളാണെന്നു മാത്രമേ പറയുന്നുള്ളു; അതുതന്നെയും എല്ലാ സംജ്ഞകൾക്കുമില്ല. നിർമ്മാതാവു് ആരെന്നു കണ്ടെത്തിയിട്ടില്ലാത്ത ഈ ഗ്രന്ഥത്തിന്റെ ആദ്യവസാനഭാഗങ്ങൾ കണ്ടെത്തിയിട്ടില്ല . ഗ്രന്ഥനിർമ്മിതി കൊല്ലം എട്ടാം ശതകത്തിലോ, പക്ഷേ ഏഴാം ശതകത്തിലോ ആകാമെന്ന് ഉള്ളൂർ അഭിപ്രായപ്പെടുന്നു.
കേരള സാഹിത്യ ചരിത്രത്തിൽ ഉള്ളൂർ ചില ഉദാഹരണങ്ങൾ നൽകിയിട്ടുണ്ട്: 


</doc>
<doc id="268355" url="https://ml.wikipedia.org/wiki?curid=268355" title="വിഷ്ണുപുരം പുരസ്‌കാരം">
വിഷ്ണുപുരം പുരസ്‌കാരം

തമിഴ് സാഹിത്യ സംഭാവനകൾക്ക് നൽകുന്ന പുരസ്‌കാരമാണ് വിഷ്ണുപുരം പുരസ്‌കാരം. തമിഴ് എഴുത്തുകാരനായ ബി. ജയമോഹൻ എഴുതിയ വിഷ്ണുപുരം എന്ന നോവലിന്റെ വായനക്കാരുടെ കൂട്ടായ്മയായ വിഷ്ണുപുരം സാഹിത്യ മണ്ഡലമാണ് ഈ പുരസ്‌കാരം രൂപവത്കരിച്ചത്. 

സാഹിത്യ സംഭാവനകൾ ഏറെയുണ്ടായിട്ടും സാമൂഹ്യ - രാഷ്ട്രീയ സ്വാധീനമില്ലാത്ത കാരണം കൊണ്ടു മാത്രം അംഗീകരിക്കപ്പെടാതെ പോകുന്ന മുതിർന്ന എഴുത്തുകാരെ ആദരിക്കാനായിട്ടാണ് ഈ പുരസ്‌കാരം 2010-ൽ തുടങ്ങിയത്. 50,000 രൂപ ക്യാഷ് അവാർഡും, പ്രശസ്തിപത്രവും നൽകുന്നതോടൊപ്പം പുരസ്‌കാര ജേതാവിന്റെ ഏതെങ്കിലും ഒരു കൃതിയും അതേ വേദിയിൽ വച്ചു തന്നെ പ്രസിദ്ധീകരിക്കുന്നതും ഈ പുരസ്‌കാരത്തിന്റെ ഒരു സവിശേഷതയാണ്.



</doc>
<doc id="268380" url="https://ml.wikipedia.org/wiki?curid=268380" title="വവ്വാൽപ്പൂവ്">
വവ്വാൽപ്പൂവ്

തെക്കുകിഴക്കേഷ്യൻ തദ്ദേശവാസിയായ ഒരു സസ്യമാണ് വവ്വാൽപ്പൂവ്. . കറുപ്പുനിറമുള്ള പൂക്കൾ പറക്കുന്ന വവ്വാലിനെ അനുസ്മരിപ്പിക്കും. കിഴങ്ങുകളും വിത്തുകളും വഴി പ്രജനനം നടക്കുന്നു.


</doc>
<doc id="268381" url="https://ml.wikipedia.org/wiki?curid=268381" title="മാന്റിസ്സ">
മാന്റിസ്സ

ലോഗരിതത്തിലെ ദശാംശസ്ഥാനത്തുവരുന്ന പോസിറ്റീവ് സംഖ്യയാണ് മാന്റിസ്സ(Mantissa) ഉദാഹരണത്തിനു 9.87 ന്റെ ലോഗരിതം കാണേണ്ട സന്ദർഭത്തിൽ ലോഗരിതം ടേബിളിന്റെ ഇടത്തുവശത്തെ നിരയിൽനിന്നും 98 എന്ന സംഖ്യകാണുക.ടേബിളിന്റെ മുകളിലത്തെ 0 മുതൽ 9 വരെയുള്ള അക്കങ്ങളും തുടർന്നു പരിശോധിയ്ക്കുക. ഇതിൽ 7 ന്റെ താഴെയുള്ള നിരയും നേരത്തേ കണ്ടെത്തിയ 98ന്റെ നേരേയുള്ള വരിയും പരിശോധിയ്ക്കുക.

ഇവ പരസ്പരം ചേരുന്നിടത്തെ സംഖ്യ 9843 ആണെന്നുകാണാം. ഈ സംഖ്യയാണ് 9.87 ന്റെ മാന്റിസ്സ.


</doc>
<doc id="268385" url="https://ml.wikipedia.org/wiki?curid=268385" title="ഗോൾഡ് ബാഹ് സിദ്ധാന്തം">
ഗോൾഡ് ബാഹ് സിദ്ധാന്തം

ജർമ്മൻ ഗണിതശാസ്ത്രജ്ഞനായ ക്രിസ്ത്യൻ ഗോൾഡ് ബാഹ് (മാർച്ച് 18, 1690 – നവം: 20, 1764) മുന്നോട്ടുവച്ച ഒരു ഗണിതശാസ്ത്ര സമസ്യയാണ് ഗോൾഡ് ബാഹ് സിദ്ധാന്തം എന്നറിയപ്പെടുന്നത്. ഇതനുസരിച്ച് 4 നേക്കാൾ വലിയ ഏതൊരു ഇരട്ടസംഖ്യയെയും രണ്ട് ഒറ്റ അഭാജ്യസംഖ്യകളുടെ തുകയായി എഴുതാമെന്നു അദ്ദേഹം സമർത്ഥിച്ചു.

കൂടാതെ 2 നേക്കാൾ വലിയ ഏതൊരു ഇരട്ടസംഖ്യയെയും രണ്ട് അഭാജ്യസംഖ്യകളുടെ തുകയായും എഴുതാമെന്നും അദ്ദേഹം പ്രസ്താവിച്ചു. ഇത് ഗോൾഡ് ബാഹ് അഭ്യൂഹം എന്നും അറിയപ്പെടുന്നു.



</doc>
<doc id="268388" url="https://ml.wikipedia.org/wiki?curid=268388" title="ഭാഷാവിലാസം">
ഭാഷാവിലാസം

ശ്രീകണ്ഠേശ്വരം ജി. പത്മനാഭപിള്ള ഉടമസ്ഥനായും,പത്രാധിപരായും പ്രസിദ്ധീകരിയ്ക്കപ്പെട്ട ഒരു മാസികയാണ് ഭാഷാവിലാസം ശ്രീമൂലം തിരുനാളിന്റെ അൻപത്തിരണ്ടാമത്തെ ജന്മദിനത്തിൽ 1909 സെപ്റ്റംബർ 23 നാണ് മാസിക പ്രസാധനം തുടങ്ങിയത്.

കേരളവർമ്മ വലിയകോയിത്തമ്പുരാനായിരുന്നു ഭാഷാവിലാസത്തിന്റെ രക്ഷാധികാരി. സി.എൻ.അനന്തരാമയ്യ ശാസ്ത്രി,സി.എസ്. സുബ്രഹ്മണ്യൻ പോറ്റി, ഇ.സുബ്രഹ്മണ്യയ്യർ, വള്ളൂർ കെ.ഗോവിന്ദപ്പിള്ള, കെ.ചിദംബര വാദ്ധ്യാർ, എന്നിവരായിരുന്നു പ്രധാനമായി ഇതിനു പിന്നിൽ പ്രവർത്തിച്ചത്. പ്രധാനമായും ഒരു പഠനസഹായി എന്ന നിലയിലാണ് ഭാഷാവിലാസത്തെ വിലയിരുത്തിയിരുന്നത്.


</doc>
<doc id="268395" url="https://ml.wikipedia.org/wiki?curid=268395" title="സ്റ്റഫൈലോകോക്കസ്">
സ്റ്റഫൈലോകോക്കസ്

സ്റ്റഫൈലോകോക്കസ് എന്ന ബാക്ടീരിയകൾ ഒരിക്കൽ ശരീരത്തിൽ പ്രവേശിച്ചാൽ ഇവയ്ക്ക് ശരീരത്തിൽ തന്നെ തുടർന്ന് നിലനിൽക്കുന്നതിന് സ്ഥിരമായ മാർഗങ്ങളുണ്ട്. 
സാധാരണ ഗതിയിൽ ഇത് തൊലിപ്പുറമേ ബാധിക്കാറില്ല. തൊലിക്ക് വരൾച്ച കൂടുന്ന അവസരത്തിൽ ഉദാഹരണത്തിന് മഞ്ഞുകാലം, ചില രോഗങ്ങളുടെ ഭാഗമായി ഉദാഹരണത്തിന് പുഴുക്കടി, ചൊറിച്ചിൽ, വിട്ടുമാറാത്ത ത്വക്ക് രോഗങ്ങൾ, നിയന്ത്രണം കുറഞ്ഞ പ്രമേഹരോഗം. വൃക്കരോഗങ്ങൾ, രക്താർബുദം തുടങ്ങിയ രക്തത്തെ ബാധിക്കുന്ന അസുഖങ്ങൾ ഇവയെല്ലാം ഇത്തരം കുരുക്കൾ ഉണ്ടാകുന്നതിലേക്ക് വഴിവയ്ക്കുന്നു.

കൂടാതെ പോഷകാഹാരത്തിന്റെ കുറവ്, മദ്യപാനം സ്റ്റിറോയ്ഡ് മരുന്നുകളുടെ സ്ഥിരമായ ഉപയോഗം ഇവയെല്ലാം ത്വക്കിന്റെ രോഗപ്രതിരോധ ശേഷി കുറയ്ക്കുകയും ഇത്തരം കുരുക്കുൾ വിട്ടുമാറാതെ വരികയും ചെയ്യും. 

എണ്ണപ്പലഹാരങ്ങൾ, മുട്ട, ഇറച്ചി എന്നിവയുടെ ഉപയോഗം പരമാവധി കുറയ്ക്കണം. കൂടാതെ ജലാംശമുള്ള ഭക്ഷണങ്ങൾ, പഴങ്ങൾ ഇവ പരമാവധി ഉപയോഗിക്കണം. ശരീരശുചിത്വം ഉറപ്പാക്കണം. ത്വക്കിന് വരൾച്ച വരികയോ ചൊറിച്ചിൽ വരികയോ ചെയ്യുന്ന സ്ഥലം വൃത്തിയായി കഴുകി ത്വക്കിന് മൃദുത്വം നൽകുന്ന ലേപനങ്ങൾ പുരട്ടുന്നത് നല്ലതാണ്. പ്രമേഹരോഗം നിയന്ത്രണത്തിൽ കൊണ്ടുവരാൻ ശ്രദ്ധിക്കണം. ഈ രോഗത്തിന് വളരെ ഫലപ്രദമായ മരുന്നുകളുണ്ട്. സ്റ്റഫൈലോകോക്കസ് ബാക്ടീരിയകൾക്കെതിരെ ശരീരത്തിന്റെ രോഗപ്രതിരോധശേഷി വർദ്ധിപ്പിക്കാനും ത്വക്കിന്റെ വരൾച്ച കുറയുന്നതിനും മരുന്നുപയോഗം വഴി സാധിക്കും.

</doc>
<doc id="268404" url="https://ml.wikipedia.org/wiki?curid=268404" title="ബെഞ്ചമിൻ മൊളോയിസ്">
ബെഞ്ചമിൻ മൊളോയിസ്

ദക്ഷിണാഫ്രിക്കയിലെ ഒരു കവിയും, രാഷ്ട്രീയപ്രവർത്തകനുമായിരുന്നു ബെഞ്ചമിൻ മൊളോയിസ്. ദക്ഷിണാഫ്രിക്കയിലെ വർണ്ണവിവേചനത്തിനെതിരേ പോരാട്ടം നടത്തിയ കലാകാരന്മാരിലൊരാളായിരുന്നു ബെഞ്ചമിൻ. ആഫ്രിക്കൻ നാഷണൽ കോൺഗ്രസ്സിന്റെ അനുയായി കൂടെയായിരുന്ന ബെഞ്ചമിൻ മൊളായിസിനെ പി.വി.ബോത്തെ സർക്കാർ തൂക്കിക്കൊല്ലുകയായിരുന്നു.
1955 ൽ ദക്ഷിണാഫ്രിക്കയിലെ അലക്സാണ്ട്രിയയിലാണ് ബെഞ്ചമിൻ ജനിച്ചത്. ഒരു ഫാക്ടറി തൊഴിലാളിയായിരുന്ന ബഞ്ചമിൻ നിരോധിക്കപ്പെട്ട ആഫ്രിക്കൻ നാഷണൽ കോൺഗ്രസ്സിന്റെ അനുയായിയായിരുന്നു. ദക്ഷിണാഫ്രിക്കയിലെ കുപ്രസിദ്ധമായ അപ്പാർത്തീഡ് നിയമത്തിനെതിരേ പോരാട്ടം നടത്തിയ കലാകാരന്മാരിലൊരാൾ കൂടിയായിരുന്നു ബെഞ്ചമിൻ.

1983 ൽ കറുത്തവർഗ്ഗക്കാരനായ ഒരു പോലീസ് ഉദ്യോഗസ്ഥൻ വധിക്കപ്പെട്ടതുമായി ബന്ധപ്പെട്ട കേസിലാണ് പോലീസ് ബെഞ്ചമിനെ അറസ്റ്റ് ചെയ്തത്. ആഫ്രിക്കൻ നാഷണൽ കോൺഗ്രസ്സ് ഈ കൊലപാതകത്തിന്റെ ഉത്തരവാദിത്തം ഏറ്റെടുത്തിരുന്നുവെങ്കിലും, അതിൽ ബെഞ്ചമിന് യാതൊരു പങ്കുമില്ലായിരുന്നുവെന്ന് അറിയിച്ചിരുന്നു. ബെഞ്ചമിന്റെ വധശിക്ഷ റദ്ദാക്കുവാൻ വേണ്ടി ദക്ഷിണാഫ്രിക്കയിലുടനീളം പ്രക്ഷോഭങ്ങളും സമരങ്ങളും നടന്നു. അമേരിക്കയും, റഷ്യയും ഉൾപ്പെടെയുള്ള ലോകരാഷ്ട്രങ്ങൾ ഈ വധശിക്ഷ റദ്ദാക്കുവാൻ, ബോത്തെ സർക്കാരിനോടാവശ്യപ്പെട്ടു. 1985 ഒക്ടോബർ 18 ന് പ്രിട്ടോറിയ ജയിലിൽ വെച്ച് ബെഞ്ചമിനെ തൂക്കിലേറ്റി.


</doc>
<doc id="268408" url="https://ml.wikipedia.org/wiki?curid=268408" title="തുരുത്തി">
തുരുത്തി

കേരളത്തിലെ കോട്ടയം ജില്ലയിലെ ചങ്ങനാശ്ശേരി താലൂക്കിലെ വാഴപ്പള്ളി പഞ്ചായത്തിലെ ഒരു ചെറിയ ഗ്രാമമാണ് തുരുത്തി. ചങ്ങനാശ്ശേരി പട്ടണത്തിൽ നിന്നും 4 കി.മീ. അകലെയായി എം.സി. റോഡിനോട് ചേർന്ന് സ്ഥിതി ചെയ്യുന്നു. ഏറ്റവും അടുത്ത തീവണ്ടിനിലയം 5 കി.മീ അകലെ ചങ്ങനാശ്ശേരിയാണ്. ഇവിടെനിന്നും ചങ്ങനാശ്ശേരി പട്ടണത്തിലേക്ക് 4 കി.മിയും കോട്റ്റയം നഗരത്തിലേക്ക് 14 കി.മിയും ദൂരം ഉണ്ട്

തെക്കുംകൂർ രാജഭരണ കാലത്ത് നിർമ്മിച്ച ചങ്ങനാശ്ശേരി-കോട്ടയം തോടിന്റെ പടിഞ്ഞാറുഭാഗത്ത് ജനവാസമേഖലയായിരുന്നു. ജനങ്ങൾ പാർത്തിരുന്ന ഈ തുരുത്ത് പിന്നീട് തുരുത്തി ആയിമാറി. 

തുരുത്തിയിലെ പഴക്കമേറിയ ഹിന്ദു ക്ഷേത്രങ്ങമാണ് തുരുത്തി ശ്രീ ധർമ്മശാസ്താക്ഷേത്രം. കൂടാതെ തുരുത്തി ഈശാനത്തുകാവ് ദേവീക്ഷേത്രം, ചെറുവള്ളിക്കാവ് ദേവീക്ഷേത്രം എന്നി ക്ഷേത്രങ്ങൾ അഞ്ചീശ്വരക്ഷേത്രങ്ങളിൽ ഉൾപ്പെടുന്നു. 1838-ൽ സ്ഥാപിതമായ തുരുത്തിയിലെ സെന്റ് മേരീസ് കത്തോലിക്കാ പള്ളിയാണ് പഴക്കമുള്ള ക്രിസ്തീയ ദേവാലയം. കൂടാതെ തുരുത്തി സി.എസ്.ഐ പള്ളി, സെന്റ് ജോർജ് ക്നാനായ പള്ളികളും സ്ഥിതിചെയ്യുന്നത് തുരുത്തിയിലാണ്.


</doc>
<doc id="268410" url="https://ml.wikipedia.org/wiki?curid=268410" title="ജാതി ഉന്മൂലന പ്രസ്ഥാനം">
ജാതി ഉന്മൂലന പ്രസ്ഥാനം

ഇന്ന് ലോകത്തിൽ നിലനിൽക്കുന്ന ജാതി-മത വ്യവസ്ഥക്കെതിരെ ഒരു ജനകീയ മുന്നേറ്റമെന്ന നിലയിൽ ഇന്ത്യയിൽ മതേത്വരവാദികളുടെ ഒരു കൂട്ടയിമയാണ് ജാതി ഉന്മൂലന പ്രസ്ഥാനം. ഇന്ത്യയിലെ എല്ലാ സംസ്ഥാനങ്ങളിലും ഇതിന്റെ പ്രവർത്തനങ്ങൾ സജീവമാണ്.


</doc>
<doc id="268413" url="https://ml.wikipedia.org/wiki?curid=268413" title="റൂത്ത് ഫസ്റ്റ്">
റൂത്ത് ഫസ്റ്റ്

ദക്ഷിണാഫ്രിക്കയിലെ വർണ്ണവിവേചനത്തിനെതിരേ പോരാടിയ ഒരു വനിതയായിരുന്നു റൂത്ത് ഫസ്റ്റ്(4 മെയ് 1925 – 17 ഓഗസ്റ്റ് 1982). സർവ്വകലാശാല വിദ്യാഭ്യാസകാലഘട്ടത്തിൽ തന്നെ സജീവ രാഷ്ട്രീയത്തിലേക്കു പ്രവേശിച്ചു. വിദ്യാഭ്യാസം പൂർത്തിയാക്കിയതിനു ശേഷം, മാധ്യമരംഗമാണ് ഔദ്യോഗിക തൊഴിൽമേഖലയായി തിരഞ്ഞെടുത്തത്. ദക്ഷിണാഫ്രിക്കയിലെ വർണ്ണവിവേചനത്തിനെതിരേയുള്ള യുദ്ധത്തിൽ പേന പടവാളാക്കി യുദ്ധം ചെയ്തു.

1949 മുതൽ ഭർത്താവ് ജോ സ്ലോവുമൊത്തായിരുന്നു വർണ്ണവിവേചനത്തിനെതിരേയുള്ള സമരങ്ങൾ. 1956 ൽ ആഫ്രിക്കൻ സർക്കാർ ഇരുവരേയും അറസ്റ്റ് ചെയ്തു. 1961 മുതൽ അഞ്ചുകൊല്ലത്തേക്ക് ജോഹന്നസ്ബർഗിൽ പ്രവേശിക്കുന്നതിൽ നിന്നും സർക്കാർ റൂത്തിനെ വിലക്കി. 1963 ൽ വിറ്റ്വാട്ടർസ്രാൻഡ് സർവ്വകലാശാലയുടെ പൊതു ലൈബ്രറിയിൽ നിന്നും പോലീസ് റൂത്തിനെ അറസ്റ്റ് ചെയ്തു. 1964 ൽ ദക്ഷിണാഫ്രിക്കയിൽ നിന്നും കുട്ടികളോടൊപ്പം ഇംഗ്ലണ്ടിലേക്കു പലായനം ചെയ്തു. 1982 ഓഗസ്റ്റ് 17 ന് തന്റെ വിലാസത്തിൽ തപാലിൽ വന്ന ഒരു പൊതി തുറന്നു നോക്കുന്നതിനിടെ അതിൽ വച്ചിരുന്ന സ്ഫോടകവസ്തു പൊട്ടിത്തെറിച്ച് റൂത്ത് മരണമടഞ്ഞു.
1925 മേയ് 4നാണ് റൂത്ത് ഫസ്റ്റിന്റെ ജനനം. പിതാവ് ജൂലിയസ് ഫസ്റ്റും, മാതാവ് മറ്റിൽഡ ലവെതാനും ലാത്വിയയിൽ നിന്നും ദക്ഷിണാഫ്രിക്കയിലേക്ക് കുടിയേറിയവരായിരുന്നു. കമ്മ്യൂണിസ്റ്റ് പാർട്ടി ഓഫ് സൗത്ത് ആഫ്രിക്കയുടെ സ്ഥാപകനേതാക്കൾ കൂടിയായിരുന്നു ഈ ദമ്പതികൾ. ജോഹന്നസ്ബർഗിലാണ് റൂത്ത്ജനിച്ചത്. പെൺകുട്ടികൾക്കു വേണ്ടി മാത്രമുള്ള ജെപ്പെ ഹൈസ്കൂളിലായിരുന്നു പ്രാഥമിക വിദ്യാഭ്യാസം. വിറ്റ് വാട്ടർസ്രാൻഡ് സർവ്വകലാശാലയിലായിരുന്നു ഉപരിപഠനത്തിനായി റൂത്ത് ചേർന്നത്.അവരുടെ കുടുംബത്തിൽനിന്നും സർവ്വകലാശാലാ വിദ്യാഭ്യാസത്തിനായി പോകുന്ന ആദ്യ വ്യക്തി കൂടിയായിരുന്നു റൂത്ത്. വളരെ ബുദ്ധിമതിയായി കുട്ടിയായിരുന്നു റൂത്ത്. കൂടാതെ പാഠ്യേതര വിഷയങ്ങളിൽ താൽപര്യവുമുണ്ടായിരുന്നു. ബിരുദപഠനത്തിന് ഐഛികവിഷയം സാമൂഹ്യശാസ്ത്രമായിരുന്നു. ഇംഗ്ലീഷ് ഭാഷയിലും, ആഫ്രിക്കയുടെ ചരിത്രത്തിലും റൂത്തിന് പ്രത്യേക താൽപര്യമുണ്ടായിരുന്നു. 

സർവ്വകലാശാലയിൽ നിയമപഠനം നടത്തിയിരുന്ന ഇന്ത്യൻ വിദ്യാർത്ഥിയായ ഇസ്മയിൽ മീറുമായി റൂത്തി പരിചയത്തിലായി. ദക്ഷിണാഫ്രിക്കയിലെ വർണ്ണവിവേചനത്തോടുള്ള എതിർപ്പായിരുന്നു ഇരുവരേയും തമ്മിലടുപ്പിച്ചത്. ഇസ്മയിലിന്റെ അടുത്ത സുഹൃത്തായിരുന്നു നെൽസൺ മണ്ടേല. ഇസ്മയിലും, റൂത്തും മുൻകൈയ്യെടുത്ത് ഫെഡറേഷൻ ഓഫ് പ്രോഗ്രസ്സീവ് സ്റ്റുഡന്റ്സ് എന്നൊരു സംഘടനക്ക് രൂപം കൊടുത്തു. കോളേജ് രാഷ്ട്രീയത്തിനുമപ്പുറത്ത് വിശാലമായ ലക്ഷ്യങ്ങളായിരുന്നു ഈ പുതിയ സംഘടനക്കുണ്ടായിരുന്നത്. യങ് കമ്മ്യൂണിസ്റ്റ് ലീഗിലും ശ്രദ്ധിക്കപ്പെട്ട ഒരു വ്യക്തിത്വമായി റൂത്ത് മാറിയിരുന്നു.

സർവ്വകലാശാലയിൽ പഠിക്കുമ്പോൾ തന്നെ, വർണ്ണവിവേചനത്തിന്റെ ദൂഷ്യവശങ്ങളെക്കുറിച്ച് റൂത്ത് നന്നായി മനസ്സിലാക്കിയിരുന്നു. വർണ്ണവിവേചനത്തിനെതിരേ പൊരുതണമെന്ന് വിദ്യാർത്ഥിയായിരിക്കുമ്പോൾ തന്നെ റൂത്ത് തീരുമാനിച്ചിരുന്നു. ബിരുദ പഠനത്തിനുശേഷം ജോഹന്നസ്ബർഗ് സിറ്റി കൗൺസിലിൽ ഒരു ഗവേഷക സഹായിയായിട്ടാണ് റൂത്ത് തന്റെ ഔദ്യോഗിക ജീവിതം ആരംഭിച്ചത്. മാതാപിതാക്കൾ രൂപംകൊടുത്ത സൗത്ത് ആഫ്രിക്കൻ കമ്മ്യൂണിസ്റ്റ് പാർട്ടിയിലെ സജീവ പ്രവർത്തകയായി റൂത്ത് ഇക്കാലം കൊണ്ട് മാറിയിരുന്നു. സൗത്ത് ആഫ്രിക്കൻ കമ്മ്യൂണിസ്റ്റ് പാർട്ടിയുടെ നേതാക്കൾ പോലീസ് പിടിയിലായപ്പോൾ, പാർട്ടിയെ ശക്തിപ്പെടുത്തേണ്ട ചുമതല റൂത്തിന്റെ ചുമലിലായി. ദ ഗാർഡിയൻ പത്രത്തിന്റെ ചീഫ് എഡിറ്ററായി റൂത്ത് നിയമിതയായത് ഈ സമയത്താണ്. 1949 ൽ സഹപ്രവർത്തകനും, കമ്മ്യൂണിസ്റ്റ് നേതാവുമായ ജോ സ്ലോവിനെ വിവാഹം ചെയ്തു.

1953 ൽ ആഫ്രിക്കൻ നാഷണൽ കോൺഗ്രസ്സുമായി കൂടിചേർന്ന് വർണ്ണവിവേചനത്തിനെതിരേ സമരം നയിക്കാൻ മറ്റു പ്രാദേശിക സംഘടനകളോട് നെൽസൺ മണ്ടേല ആഹ്വാനം ചെയ്തു. സൗത്ത് ആഫ്രിക്കൻ കോൺഗ്രസ്സ് ഓഫ് ഡെമോക്രാറ്റ്സ് എന്നൊരു സംഘടന റൂത്തിന്റെ നേതൃത്വത്തിൽ രൂപം കൊണ്ടിരുന്നു. ആഫ്രിക്കൻ നാഷണൽ കോൺഗ്രസ്സിന്റെ ഈ ആഹ്വാനത്തോട് പ്രതികരിക്കാൻ ചേർന്ന യോഗങ്ങളിൽ റൂത്ത് പങ്കെടുത്തിരുന്നു. അനുകൂലവും,പ്രതികൂലവുമായ അഭിപ്രായങ്ങൾ യോഗത്തിൽ ഉയർന്നു വന്നു. അഭിപ്രായ സമന്വയം രൂപീകരിക്കുവാൻ കഴിഞ്ഞില്ലെങ്കിലും, സൗത്ത് ആഫ്രിക്കൻ കമ്മ്യൂണിസ്റ്റ് പാർട്ടി പോലുള്ള ചില സംഘടനകൾക്ക് രൂപം നൽകാൻ ഈ യോഗങ്ങൾ സഹായിച്ചു. സൗത്ത് ആഫ്രിക്കൻ കോൺഗ്രസ്സ് ഓഫ് ഡെമോക്രാറ്റ്സ് എന്ന സംഘടനയുടെ പ്രസിദ്ധീകരണമായ കൗണ്ടർ അറ്റാക്ക് എന്ന വാരികയിലേക്ക് ലേഖനങ്ങൾ തയ്യാറാക്കിയിരുന്നത് റൂത്തിന്റെ മേൽനോട്ടത്തിലാണ്.

റൂത്തിന്റെ ലേഖനങ്ങളിൽ ചിലത് പ്രത്യേകിച്ച് സോവിയറ്റ് യൂണിയനിലെ ആഫ്രിക്കക്കാർ എന്ന ലേഖനം രാജ്യാന്തര ശ്രദ്ധപിടിച്ചു പറ്റി. ഇതിന്റെ ഫലമായി, 1951 ൽ സോവിയറ്റ് യൂണിയനും, 1954 ൽ ചൈനയും റൂത്തിനെ അവരുടെ രാജ്യങ്ങളിലേക്ക് ക്ഷണിക്കുകയുണ്ടായി.

1956 ൽ രാജ്യദ്രോഹക്കുറ്റം ചുമത്തി റൂത്തിനെ സർക്കാർ അറസ്റ്റ് ചെയ്തു. അപ്പാർത്തീഡിനെതിരേ സമരം ചെയ്യുന്ന 156 പേരെക്കൂടി റൂത്തിനൊപ്പം പോലീസ് കസ്റ്റഡിയിലെടുത്തിരുന്നു. ആഫ്രിക്കൻ നാഷണൽ കോൺഗ്രസ്സ് നേതാക്കളായ നെൽസൺ മണ്ടേലയും, വാൾട്ടർ സിസുലുവും എല്ലാം ഇതേ കേസിൽതന്നെ അറസ്റ്റ് ചെയ്യപ്പെട്ടവരിൽ പ്രധാനികളാണ്. ഈ കേസുമായി ബന്ധപ്പെട്ട വിചാരണ ഏതാണ്ട് അഞ്ചുകൊല്ലക്കാലം നീണ്ടു നിന്നു. 156 പേരിൽ പത്തുപേർ വനിതകളായിരുന്നു. തടവിലാക്കപ്പെട്ടവരെയെല്ലാം കോട്ട എന്നു വിളിക്കപ്പെടുന്ന ജോഹന്നസ്ബർഗ് ജയിലിലാണ് താമസിപ്പിച്ചിരുന്നത്. വെള്ളക്കാർക്കും, കറുത്തവർക്കും പ്രത്യേകം മുറികളാണുണ്ടായിരുന്നത്. 1960 ൽ ദക്ഷിണാഫ്രിക്കൻ സർക്കാർ റൂത്തിന് നിരോധനം ഏർപ്പെടുത്തി. പൊതുവേദികളിൽ പ്രസംഗിക്കുന്നതിനും, ലേഖനങ്ങൾ പ്രസിദ്ധീകരിക്കുന്നതിനുമായിരുന്നു വിലക്ക്. കൂടാതെ, റൂത്തിന്റെ പ്രസംഗങ്ങൾ മറ്റുള്ളവർ പരാമർശിക്കുന്നതുപോലും സർക്കാർ നിയമം മൂലം നിരോധിച്ചു. 1963 ൽ വീണ്ടും റൂത്ത് അറസ്റ്റ് ചെയ്യപ്പെട്ടു. ഇത്തവണ കരുതൽ തടങ്കൽ നിയമം പ്രകാരം 117 ദിവസത്തേക്കായിരുന്നു റൂത്തിനെ തടവിൽ വെച്ചിരുന്നത്. ഈ നിയമംമൂലം തടവിലാക്കപ്പെടുന്ന ആദ്യത്തെ വെളുത്ത വംശജയായിരുന്നു റൂത്ത് ഫസ്റ്റ്.

1964 ൽ റൂത്ത് ഇംഗ്ലണ്ടിലേക്ക് പലായനം ചെയ്തു. ദക്ഷിണാഫ്രിക്കയിലെ വർണ്ണവിവേചനത്തിനെതിരേ ഇംഗ്ലണ്ടിൽ നടക്കുന്ന പ്രക്ഷോഭങ്ങളിൽ പങ്കാളിയാവുക എന്നതായിരുന്നു ഉദ്ദേശം. 1972 ൽ മാഞ്ചസ്റ്റർ സർവ്വകലാശാലയിൽ ഗവേഷണത്തിനായി ചേർന്നു. 1973 മുതൽ 1978 വരെ ഡർഹാം സർവ്വകലാശാലയിൽ അദ്ധ്യാപികയായിരുന്നു. മറ്റു ചില സർവ്വകലാശാലകളിലും അദ്ധ്യാപികയായി റൂത്ത് ജോലി ചെയ്തിരുന്നു. 1965 ൽ ബി.ബി.സി അവർക്കുവേണ്ടി ഒരു ഡോക്യുമെന്ററിയിൽ അഭിനയിക്കാൻ റൂത്തിനോട് ആവശ്യപ്പെട്ടു. റൂത്ത് തന്നെയായിരുന്നു ഇതിന്റെ തിരക്കഥ തയ്യാറാക്കിയത്. 1966 ൽ 90ഡേയ്സ് എന്ന ഈ ലഘു ചിത്രം പൂർത്തിയായി. നെയ്റോബിയിലെ മുൻ പ്രസിഡന്റായിരുന്ന ഒഗിങ ഒഡിങയുടെ രാഷ്ട്രീയ ജീവചരിത്രം എഴുതാൻ അദ്ദേഹത്തെ സഹായിച്ചത് റൂത്ത് ഫസ്റ്റ് ആയിരുന്നു. 1972ൽ ലിബിയയുടെ പ്രസിഡന്റായിരുന്നു കേണൽ ഗദ്ദാഫിയെക്കുറിച്ച് റൂത്ത് ഒരു പുസ്തകം എഴുതിയിരുന്നു. ലിബിയ, ദ എല്യൂസീവ് റെവല്യൂഷൻ എന്നായിരുന്നു 1974 ൽ പുറത്തിറങ്ങിയ ഈ പുസ്തകത്തിന്റെ പേര്.

1982 ൽ മൊസാംബിക്കിലെ ഒരു സർവ്വകലാശാലയിൽ ഡയറക്ടർ പദവിയിൽ ജോലി ചെയ്യുകയായിരുന്നു റൂത്ത്. സർവ്വകലാശാലയുടെ മേൽവിലാസത്തിൽ തന്റെ പേരിൽ വന്ന ഒരു പാർസൽ തുറന്നു നോക്കുന്നതിനിടെ അതിനുള്ളിൽ ഒളിപ്പിച്ചുവെച്ചിരുന്ന ബോംബ് പൊട്ടിത്തെറിച്ച് റൂത്ത് കൊല്ലപ്പെടുകയായിരുന്നു. ദക്ഷിണാഫ്രിക്കൻ പോലീസിലെ ഉയർന്ന ഉദ്യോഗസ്ഥനായിരുന്ന ക്രെയിഗ് വില്ല്യംസിന്റെ ഉത്തരവനുസരിച്ചായിരുന്നു ഈ കൊലപാതകം എന്ന് പിന്നീട് പോലീസ് കണ്ടെത്തി. ക്രെയിഗ് വില്ല്യംസണും, സുഹൃത്ത് റോജർ റാവെനും ചേർന്നായിരുന്നു റൂത്തിനെ വധിക്കാൻ പദ്ധതി തയ്യാറാക്കിയത്. ദ ട്രൂത്ത് ആന്റ് റീകൺസീലിയേഷൻ കമ്മീഷൻ ഇരുവർക്കും പിന്നീട് മാപ്പു നൽകി വെറുതെ വിട്ടയക്കുകയുണ്ടായി.



</doc>
<doc id="268416" url="https://ml.wikipedia.org/wiki?curid=268416" title="ഡൊളോറസ് ഹാർട്ട്">
ഡൊളോറസ് ഹാർട്ട്

പ്രശസ്ത ഹോളിവുഡ് നടിയായിരുന്നു, കത്തോലിക്കാ സഭയിലെ ഒരു കന്യാസ്ത്രീയായ ഡൊളോറസ് ഹാർട്ട്.
ഹോളിവുഡ് നടനായിരുന്ന ബെർട്ട് ഹിക്സിന്റെയും ഹാരിയറ്റ് ഹിക്സിന്റെയും പുത്രിയായി 1938 ഒക്ടോബർ 20നു ജനിച്ചു.


</doc>
<doc id="268428" url="https://ml.wikipedia.org/wiki?curid=268428" title="ആനന്ദ്, ഗുജറാത്ത്">
ആനന്ദ്, ഗുജറാത്ത്

ഗുജറാത്തിലെ ഒരു നഗരമാണ് ആനന്ദ് (, ). ആനന്ദ് ജില്ലയുടെ ആസ്ഥാനം കൂടിയാണ് ഈ നഗരം. ഇന്ത്യയിലെ 'പാൽ തലസ്ഥാനം' എന്നാണ് ആനന്ദ് അറിയപ്പെടുന്നത്. പ്രശസ്ത ക്ഷീരോ‌‌ൽ‌പാദക സഹകരണസംഘ പ്രസ്ഥാനമായ അമൂൽ കേന്ദ്രീകരിച്ചിരിക്കുന്നത് ആനന്ദ് നഗരത്തിലാണ്. കൂടാതെ ദേശീയ ഡയറി വികസന ബോർഡും, ആനന്ദ് കാർഷികസർവകലാശാലയും ഇവിടെ കേന്ദ്രീകരിച്ചിരിക്കുന്നു. 

അഹമ്മദാബാദിനും വഡോദരയ്ക്കുമിടയിലാണ് ആനന്ദ് സ്ഥിതിചെയ്യുന്നത്. നാഷനൽ എക്സ്പ്രസ്‌വേ 1 ആനന്ദിലൂടെ കടന്നുപോകുന്നു, ഗാന്ധിനഗറിൽ നിന്നും 101 കി.മീ അകലെയാണ് ആനന്ദ്.

ഉത്തരാർധഗോളത്തിൽ -ലാണ് ആനന്ദിന്റെ സ്ഥാനം.സമുദ്രനിരപ്പിൽനിന്നും ശരാശരി 39 metres (127 feet) ഉയരത്തിൽ ഇത് സ്ഥിതിചെയ്യുന്നു. 22.7 ച,കി.മീ യാണ് നഗരത്തിന്റെ മൊത്തം വിസ്തീർണം. 

2001-ലെ സെൻസസ് പ്രകാരം സാക്ഷരത 78%, ജനസംഖ്യ 3,00,462 ആണ്, ഇതിൽ 52% പുരുഷൻമാരും 48% സ്ത്രീകളുമാണ്.


</doc>
<doc id="268472" url="https://ml.wikipedia.org/wiki?curid=268472" title="നൈല ഉഷ">
നൈല ഉഷ

ഒരു മലയാളചലച്ചിത്ര അഭിനേത്രിയും ദുബായിലെ ഹിറ്റ് 96.7 റേഡിയോ നിലയത്തിലെ അവതാരകയുമാണ് നൈല ഉഷ. 



</doc>
<doc id="268478" url="https://ml.wikipedia.org/wiki?curid=268478" title="പുള്ളി മരതകത്തുമ്പി">
പുള്ളി മരതകത്തുമ്പി

കേരള ഗ്രാമങ്ങളിലെ തെളിനീർചാലുകൾക്കരികിലും, കൈത്തോടുകൾക്കു സമീപവും കാണപ്പെട്ടിരുന്ന തുമ്പിയാണ് പുള്ളി മരതകത്തുമ്പി (Black Tipped Forest Glory) . എന്നാൽ ഗ്രാമങ്ങളിൽ തെളിനീർചാലുകളും മറ്റും മലിനീകരിക്കപ്പെട്ടതോടെ അവ ഏതാണ്ട് അപ്രത്യക്ഷമായമട്ടിലാണ്. എങ്കിലും ഇവയെ മഴക്കാലത്തും, നനവുള്ള പ്രദേശങ്ങളിലും കാണാം.

ആൺതുമ്പിയ്ക്ക് മുഖഭാഗം ഇളം പച്ചയും കണ്ണുകൾ മുകൾ ഭാഗം കറുപ്പും അടിഭാഗം കിളിപ്പച്ചനിറവുമാണ്. ശരീരഭാഗം ലോഹവർണ്ണത്തിൽ തിളങ്ങുന്ന മരതകപ്പച്ച നിറത്തിലാണ്. കാലുകൾക്ക് ഇളം കറുപ്പും തേൻ വർണ്ണവുമാണ്. ചിറകുകളുടെ അറ്റത്ത് കറുത്തപുള്ളിയുമുണ്ട്.
പെൺത്തുമ്പിയ്ക്ക് അധികം വർണ്ണശോഭയില്ല.


</doc>
<doc id="268487" url="https://ml.wikipedia.org/wiki?curid=268487" title="എഡ്വിൻ ബ്ലാക്ക്">
എഡ്വിൻ ബ്ലാക്ക്

അമേരിക്കൻ എഴുത്തുകാരനും രാഷ്ട്രീയ നിരീക്ഷകനുമാണ് എഡ്വിൻ ബ്ലാക്ക് (ജ: 1929) നാസികളുടെ തടങ്കൽപ്പാളയത്തിൽനിന്നും രക്ഷപെട്ടവരാണ് ബ്ലാക്കിന്റെ മാതാപിതാക്കൾ . 
ചരിത്ര സംഭവങ്ങളിലെ രാഷ്ട്രീയവും സാമ്പത്തികവുമായ ഘടകങ്ങളുടെ ഗതിവിഗതികൾ ബ്ലാക്ക് തന്റെ രചനകളിൽ വിവരിയ്ക്കുന്നു. അദ്ദേഹത്തിന്റെ പ്രശസ്തമായ ചില കൃതികൾ വിവിധ ഭാഷകളിലേയ്ക്ക് ഭാഷാന്തരം ചെയ്യപ്പെട്ടിട്ടുണ്ട്.



</doc>
<doc id="268492" url="https://ml.wikipedia.org/wiki?curid=268492" title="ജോർജ് ഓഹി ഹുവോ">
ജോർജ് ഓഹി ഹുവോ

ഫ്രഞ്ച് ചിത്രകാരനും ചിത്രമുദ്രണവിദഗ്ദ്ധനുമായിരുന്നു ജോർജ് ഓഹി ഹുവോ () (27 മെയ് 1871 – 13 ഫെ: 1958). പാരീസിലെ ഒരു ദരിദ്രകുടുംബത്തിൽ പിറന്ന ജോർജിനെ അദ്ദേഹത്തിന്റെ മാതാവാണ് കലാരംഗത്തു തുടക്കത്തിൽ പ്രോത്സാഹനം നൽകിയത്. സ്ഫടികപ്രതലങ്ങളിൽ ചിത്രം ആലേഖനം ചെയ്യുന്നതിനുള്ള പ്രാഗല്ഭ്യം ഹുവോ നന്നേ ചെറുപ്പത്തിൽ തന്നെ നേടിയെടുത്തിരുന്നു. ഫ്രാൻസിലെ പ്രധാന കലാപഠന കേന്ദ്രത്തിൽ (École des Beaux-Arts) പ്രവേശനം നേടിയ ജോർജ് ഗുസ്താവ് മോഹുവിന്റെ കീഴിൽ പരിശീലനം തുടരുകയുണ്ടായി. മോഹുവിന്റെ പ്രധാനശിഷ്യനായി മാറിയ ഹുവോയുടെ രചനകളിൽ ഗുസ്താവിന്റെ സ്വാധീനം നിരീക്ഷിയ്ക്കപ്പെട്ടിട്ടുണ്ട്.



</doc>
<doc id="268499" url="https://ml.wikipedia.org/wiki?curid=268499" title="റോബർട്ട് പോൾ">
റോബർട്ട് പോൾ

ബ്രിട്ടീഷ് ചലച്ചിത്രനിർമ്മാതാവും, ഉപകരണനിർമ്മാതാവുമായ റോബർട്ട് വില്ല്യം പോൾ ഇംഗ്ലണ്ടിലെ ഹൈബറിയിൽ ജനിച്ചു.(3 ഒക്ടോ: 1869 – 28 മാർച്ച് : 1943). ബ്രിട്ടിഷ് ചലച്ചിത്ര സാങ്കേതിക രംഗത്ത് പോൾ തന്റേതായ സംഭാവനകൾ നൽകിയിട്ടുണ്ട്. ബ്രിട്ടനിൽ ആദ്യകാലത്തു ഉപയോഗിയ്ക്കപ്പെട്ട ക്യാമറ ബിർട്ട് ആക്രസ്സുമായി സഹകരിച്ചു പോൾ 1895, ൽ നിർമ്മിച്ച "പോൾ ആക്രസ്സ്"( Paul-Acres Camera) ആയിരുന്നു.



</doc>
<doc id="268504" url="https://ml.wikipedia.org/wiki?curid=268504" title="യശ്പാൽ (സാഹിത്യകാരൻ)">
യശ്പാൽ (സാഹിത്യകാരൻ)

ഹിന്ദി സാഹിത്യകാരനും,പത്രപ്രവർത്തകനുമായിരുന്നു യശ്പാൽ . (ഡിസം: 3, 1903–ഡിസം:26, 1976) 
അദ്ദേഹത്തിന്റെ "മേരീ തേരീ ഉസ്കീ ബാത്" എന്ന കൃതി 1976 ലെ സാഹിത്യ അക്കാദമി പുരസ്ക്കാരത്തിനു അർഹമായിട്ടുണ്ട്.

"വിപ്ലവ്" എന്ന മാസികയുടെ എഡിറ്ററുമായിരുന്നു യശ്പാൽ. അദ്ദേഹത്തിന്റേ ഒട്ടേറെ കൃതികൾ മറ്റു ഭാഷകളിലേയ്ക്ക് ഭാഷാന്തരം ചെയ്യപ്പെട്ടിട്ടുണ്ട്.
ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ അസോസിയേഷൻ എന്ന സംഘടനയിൽ യശ്പാൽ .പ്രവർത്തിച്ചിരുന്നു .



</doc>
<doc id="268508" url="https://ml.wikipedia.org/wiki?curid=268508" title="കൗമാരം">
കൗമാരം

മനുഷ്യജീവിതത്തിൽ ബാല്യത്തിനും യൗവനത്തിനും ഇടയ്ക്കുള്ള, ശാരീരികവും മാനസികവുമായ സങ്കീർണ്ണ പരിവർത്തനഘട്ടമാണ് കൗമാരം (Adolescence). ലോകാരോഗ്യസംഘടനയുടെ (WHO) നിർവ്വചനമനുസരിച്ച് കൗമാരം 10 വയസ്സുമുതൽ 19 വയസ്സുവരെയുള്ള വളർച്ചാ-വികാസഘട്ടമാണ്. ശാരീരിക വളർച്ചയ്ക്കൊപ്പം മാനസികവളർച്ചയും ലൈംഗികശേഷിയും ഉണ്ടാകുന്നതിനാൽ ചിന്താരീതിയിലും വൈകാരികമണ്ഡലത്തിലും കാര്യമായ വ്യതിയാനങ്ങൾ രൂപപ്പെടുന്നതിനാൽ ഈ കാലഘട്ടം മനഃശാസ്ത്രജ്ഞരുടേയും ശിശുഗവേഷകരുടേയും വിദ്യാഭ്യാസ വിചക്ഷണരുടേയും സവിശേഷ ശ്രദ്ധ ആകർഷിക്കുന്നു. ഹോർമോണുകളുടെ ഉത്പാദനത്തിലുണ്ടാകുന്ന മാറ്റങ്ങൾ, ചുറ്റുപാടുകൾ ഏൽപ്പിക്കുന്ന സംഘർഷങ്ങൾ, സംസ്കാരം, ആചാരം, പാരമ്പര്യം എന്നിവയുടെ സ്വാധീനം, പോഷകാഹാരം, മാധ്യമങ്ങളുടെ സ്വാധീനം എന്നിവയെല്ലാം ഈ കാലഘട്ടത്തിൽ ശരീരത്തിന്റെയും മനസ്സിന്റേയും വളർച്ചാ-വികാസങ്ങളെ ബാധിക്കുന്നു. ലൈംഗികവളർച്ചയും സ്വപ്നസ്കലനവും സ്വയംഭോഗവും എതിർലിംഗത്തോട് ആകർഷണവും പക്വതയും ആർജ്ജിക്കുന്ന പ്രായമാണിത്. അതിന്റെ ഭാഗമായി ചിലരിൽ പ്രണയം ഉടലെടുക്കുന്നു. മദ്യം, മയക്കുമരുന്ന്, ആത്മഹത്യ, അനാവശ്യ ഗർഭധാരണം, ലൈംഗിക പരീക്ഷണങ്ങൾ, ലൈംഗികരോഗങ്ങൾ, അമിതമായ കോപം, സങ്കടം എന്നിവയെല്ലാം ഈ ഘട്ടത്തിൽ സമ്മർദ്ദ ഘടകങ്ങളാകുന്നുണ്ട്. ഇവയെ അതിജീവിക്കുന്നതിനും സ്വാഭാവിക ശാരീരിക-മാനസിക വികാസത്തിന് ഉതകുംവിധം കൗമാരമനസ്സുകളെ പാകപ്പെടുത്തുന്നതിനും അധ്യാപകർക്കും രക്ഷകർത്താക്കൾക്കും മാധ്യമങ്ങൾക്കും സമൂഹത്തിനും ബാദ്ധ്യതയുണ്ട്. 

ലോകത്താകെ 1.2 ബില്യൺ കൗമാരപ്രായക്കാരുണ്ട്. അവരിൽ 243 ദശലക്ഷം പേരും ഇന്ത്യക്കാരാണ്. 

കൗമാരകാലം ആരംഭിക്കുന്നത് ലൈംഗികവളർച്ച ത്വരിതപ്പെടുന്നതോടെയാണ്. ദ്വിതീയ ലൈംഗികസ്വഭാവങ്ങൾ പ്രത്യക്ഷപ്പെടുന്ന സമയമാണിത്. ഈ കാലഘട്ടത്തിലുണ്ടാകുന്ന മുഖ്യമാറ്റങ്ങളെ ഇങ്ങനെ ക്രോഡീകരിക്കാം.


</doc>
<doc id="268511" url="https://ml.wikipedia.org/wiki?curid=268511" title="ആയാപറമ്പ് വലിയ ദിവാൻജി ചുണ്ടൻവള്ളം">
ആയാപറമ്പ് വലിയ ദിവാൻജി ചുണ്ടൻവള്ളം

കേരളത്തിലെ മത്സരവള്ളംകളികളിൽ പങ്കെടുത്തുകൊണ്ടിരിക്കുന്ന ചുണ്ടൻ വള്ളമാണ് ആയാപറമ്പ് വലിയ ദിവാൻജി. 1954 മുതൽ "ആയാപറമ്പ് വലിയ ദിവാൻജി" നെഹ്റു ട്രോഫി വള്ളം കളിയിൽ മുടങ്ങാതെ പങ്കെടുക്കുന്നു. ആദ്യകാലങ്ങളിൽ "നെടുമുടി തെക്കേമുറി" എന്ന പേരിൽ ജലോത്സവ വേദികളിൽ പങ്കെടുത്തിട്ടുണ്ട്. ഈ ചുണ്ടന്റെ നിർമ്മാണമാണ് "പാർത്ഥസാരഥി ചുണ്ടന്റെ നിർമ്മാണത്തിനും കാരണമായതെന്ന് പരാമർശിക്കപ്പെടാറുണ്ട്.

കൊല്ലവർഷം 1104-ൽ (ക്രിസ്ത്വബ്ദം - 1928) നെടുമുടി തെക്കേക്കരക്കാരാണ് വള്ളം നിർമ്മിച്ചത്. ചുണ്ടൻ നെടുമുടി എൻ.എസ്.എസ്. കരയോഗം വകയായിരുന്നു. ആലപ്പുഴയുടെ ശില്പി എന്നറിയപ്പെടുന്ന ദിവാൻ രാജാകേശവദാസന്റെ സ്മരണ നിലനിർത്താൻ വേണ്ടിയാണ് ചുണ്ടന് "വലിയ ദിവാൻജി" എന്ന് പേര് നൽകിയത്. പിന്നീട് 1949-ൽ (കൊല്ലവർഷം 1120) ആയാപറമ്പ് 622 നമ്പർ എൻ.എസ്.എസ്. കരയോഗം വള്ളം വിലയ്ക്ക് വാങ്ങുകയും ചുണ്ടന്റെ പേര് "ആയാപറമ്പ് വലിയ ദിവാൻജി" എന്നാകുകയും ചെയ്തു. അതിനുമുമ്പ് "വേലായുധൻ" എന്നൊരു ചുണ്ടൻ വള്ളവും ആയാപറമ്പ് കരയിൽ ഉണ്ടായിരുന്നു.

ഇരുവശങ്ങളിലേക്കും പത്തിവിടർത്തി നിൽക്കുന്ന നാഗങ്ങളും ഒരു സുദർശനചക്രവും നാല് പൂക്കളും, വിരിഞ്ഞ താമരപ്പൂവിൽ നിന്നും മുന്നോട്ട് തള്ളി നിൽക്കും പോലെ ഉള്ള മുൻഭാഗവുമുള്ള കൂമ്പ് ചുണ്ടന്റെ പ്രത്യേകതയാണ്. നെടുമുടി കരയോഗാംഗമായിരുന്ന എം.കെ. നാരായണൻ നായർ സംഭാവന ചെയ്തതാണ് പിത്തളയിൽ തീർത്ത ഈ കൂമ്പ്.

1954 മുതൽ നെഹ്‌റു ട്രോഫി വള്ളം കളിയിൽ പങ്കെടുക്കുന്ന ചുണ്ടൻ പലപ്പോഴും ജലോത്സവവേദികളിലെ കാരണവർ എന്നറിയപ്പെടുന്നു. നിരവധി തവണ ഫൈനലിലെത്തിയ ചുണ്ടൻ വള്ളം 1979-ൽ യു.ബി.സി.യിലൂടെ രവിപ്രകാശ് മുട്ടേൽ ക്യാപ്റ്റനായിരിക്കെ ട്രോഫി നേടിയിട്ടുണ്ട്. 1981-ലും ട്രോഫി നേടിയിരുന്നുവെങ്കിലും പിന്നീട് തർക്കത്തെ തുടർന്ന് മത്സരഫലം റദ്ദാക്കുകയും വിജയികളെ തിരഞ്ഞെടുക്കാതിരിക്കുകയുമാണുണ്ടായത്. 


</doc>
<doc id="268521" url="https://ml.wikipedia.org/wiki?curid=268521" title="പെരുമ്പളം">
പെരുമ്പളം

ആലപ്പുഴ ജില്ലയിൽ വേമ്പനാട്ട് കായലിൽ സ്ഥിതി ചെയ്യുന്ന ഒരു ദ്വീപാണ് പെരുമ്പളം. ഇത് പെരുമ്പളം ഗ്രാമപഞ്ചായത്തിൽ ഉൾപ്പെടുന്നു.

പെരുമ്പളം ദ്വീപിലെ വിദ്യാലയമാണ് ഗവണ്മെന്റ് ഹയർസെക്കണ്ടറി സ്കൂൾ. 1850-ൽ കൂടിപ്പള്ളിക്കൂടം എന്ന നിലയിലാണ് ഈ വിദ്യാലയം സ്ഥാപിതമായത്.

ചേർത്തല - അരൂക്കുറ്റി പാതയിൽ ചേർത്തലയിൽ നിന്നും 17 കിലോമീറ്ററും അരൂക്കുറ്റി നിന്നും 6 കിലോമീറ്ററും സഞ്ചരിച്ചാൽ പാണാവള്ളി ബോട്ട് ജെട്ടിയിൽ എത്താം. അവിടെനിന്നും ബോട്ട് മാർഗ്ഗം ദ്വീപിൽ എത്തിച്ചേരാവുന്നതാണ്. പൂത്തോട്ടയിൽ നിന്നും ബോട്ടു മാർഗ്ഗവും ദ്വീപിലെത്തിച്ചേരാം.


</doc>
<doc id="268554" url="https://ml.wikipedia.org/wiki?curid=268554" title="കിംഗ്സ് ഇന്ത്യൻ ആക്രമണം">
കിംഗ്സ് ഇന്ത്യൻ ആക്രമണം

വെളുപ്പിന്റെ ഒരു പ്രാരംഭനീക്കമായ കിംഗ്സ് ഇന്ത്യൻ ആക്രമണം (KIA), ബാർക്സാ സിസ്റ്റം (ജെഡിയോൺ ബാർക്സായ്ക്ക് ശേഷം പേര് നല്കപ്പെട്ടു) എന്നും അറിയപ്പെടുന്നു. പ്രധാനമായും ബോബി ഫിഷറാണ് ഈ പ്രാരംഭനീക്കം ഉപയോഗിച്ചിരുന്നത്.

ഈ ഓപ്പണ്ണിങ്ങിന് കൃത്യമായ നീക്കക്രമമില്ല, ഓപ്പണ്ണിങ്ങിനുപരി വ്യത്യസ്തമായ നീക്കക്രമങ്ങളിലൂടെ രൂപപെടുന്ന സിസ്റ്റമായാണ് ഇത് പരിഗണിക്കുന്നത്. 1.e4 നു ശേഷം d3, Nd2, Ngf3, g3, Bg2, 0-0 എന്നീ നീക്കങ്ങളിലൂടെയാണ് വെളുപ്പ് ഈ സിസ്റ്റം രൂപപെടുന്നത്. 1.g3, 1.Nf3, 1.d3 എന്നിവയിലൂടെയും ഈ സിസ്റ്റം സാധ്യമാണ്.


</doc>
<doc id="268561" url="https://ml.wikipedia.org/wiki?curid=268561" title="സചിവോത്തമപുരം">
സചിവോത്തമപുരം

കേരളത്തിൽ കോട്ടയം ജില്ലയിൽ ചങ്ങനാശ്ശേരി താലൂക്കിലെ കുറിച്ചി പഞ്ചായത്തിലെ ഒരു ചെറിയ ഗ്രാമമാണ് സചിവോത്തമപുരം. ചങ്ങനാശ്ശേരി പട്ടണത്തിൽ നിന്നും 10 കി.മീ. അകലെയായി സ്ഥിതി ചെയ്യുന്നു. കേരളത്തിലെ ആദ്യ ദളിത് കോളനി (1936) സ്ഥിതിചെയ്യുന്നത് ഇവിടെയാണ്.

1804-ൽ തിരുവിതാംകൂർ ദിവാൻ വേലുത്തമ്പി ദളവാ പൊതുജനങ്ങൾക്കായി തുറന്നുകൊടുത്ത തിരുവിതാംകൂറിലെ ഏറ്റവും വലിയ ചന്തയായിരുന്നു ചങ്ങനാശ്ശേരി പണ്ടകശ്ശാല . 
ചങ്ങനാശ്ശേരി ചന്തയിൽ അടിമവ്യാപാരം ഉണ്ടായിരുന്നു. 1853-ൽ ഉത്രം തിരുനാൾ മാർത്താണ്ഡവർമ്മ മഹാരാജാവ് അടിമത്തം നിർത്തലാക്കിയെങ്കിലും ചങ്ങനാശ്ശേരി ചന്തയിലുണ്ടായിരുന്ന അടിമകളായിരുന്ന ദളിതരെ പുനഃരധിവസിപ്പിച്ചത് വർഷങ്ങൾക്കുശേഷം 1936-ൽ ചിത്തിര തിരുനാൾ ബാലരാമവർമ്മ മഹാരാജാവിന്റെ കാലത്താണ്. ഈ ദളിതർക്കായി ചങ്ങനാശ്ശേരി കുറിച്ചി പഞ്ചായത്തിൽ സ്ഥലം കണ്ടെത്തുകയും അവിടെ കോളനി സ്ഥാപിക്കുകയും ചെയ്തു. അന്നത്തെ ദിവാനായിരുന്ന സചിവോത്തമൻ സി.പി. രാമസ്വാമി അയ്യർ ആയിരുന്നു ഇതിനു നേതൃത്വം കൊടുത്തത്. അദ്ദേഹത്തിന്റെ ബഹുമാനാർത്ഥം കോളനിക്ക് സചിവോത്തമപുരം കോളനിയെന്നു പേരിട്ടു. കേരളത്തിലെ ആദ്യ ദളിത് കോളനിയാണിത്.

അന്ന് എഴുപത്തഞ്ച് സെന്റ്‌ സ്ഥലമായിരുന്നു ഇതിനുവേണ്ടി മാറ്റിവെച്ചത്. 50 സെന്റ്‌ കൃഷിക്കും 25 സെന്റ്‌ താമസിക്കുന്നതിനുമായിരുന്നു. ഇതിനോട് അനുബന്ധിച്ച് ഒരു ഹിന്ദുക്ഷേത്രം (സചിവോത്തമപുരം ശ്രീരാമസ്വാമിക്ഷേത്രം) ഒരു വിദ്യാലയം (ഗവ. എച്ച്.ഡബ്ല്യു. യു.പി. സ്കൂൾ, സചിവോത്തമപുരം) എന്നിവയും അന്നു നിർമ്മിച്ചു.


</doc>
<doc id="268564" url="https://ml.wikipedia.org/wiki?curid=268564" title="കടവല്ലൂർ അന്യോന്യം">
കടവല്ലൂർ അന്യോന്യം

കേരളത്തിലെ തൃശ്ശൂർ ജില്ലയിലെ കടവല്ലൂരിൽ വർഷാവർഷം നടക്കുന്ന ഋഗ്വേദ പാരായണ മത്സരമാണു് കടവല്ലൂർ അന്യോന്യം. കടവല്ലൂരിലെ ശ്രീരാമസ്വാമി ക്ഷേത്രത്തിൽ എല്ലാ വർഷവും വൃശ്ചികമാസത്തിൽ എട്ടു ദിവസങ്ങളിലായാണു് അന്യോന്യം നടക്കുന്നത് . കേരളത്തിലെ പ്രധാനപ്പെട്ട രണ്ടു ഋഗ്വേദ പഠന പാഠശാലകളായ തിരുനാവായ മഠം, തൃശ്ശൂർ ബ്രഹ്മസ്വം മഠം എന്നിവിടങ്ങളിലെ വേദ പഠന വിദ്യാർത്ഥികളാണു് ഈ മത്സരത്തിൽ പങ്കെടുക്കുന്നത്.

വാരമിരിക്കുക, ജടചൊല്ലുക, രഥ ചൊല്ലുക ഇവയാണ് പരീക്ഷയ്ക്കുള്ള വിഷയങ്ങൾ. പരീക്ഷയ്ക്കു ചേരുവാൻ ഉദ്ദേശിക്കുന്നവർ പല പ്രാവശ്യവും ഓരോരോ അമ്പലങ്ങളിൽ നടക്കുന്ന വാരങ്ങളിൽ പോയി, വേദം ചൊല്ലണം. ""സമക്ഷത്തുചൊല്ലൽ"" എന്നാണിതറിയപ്പെടുന്നത്. കിഴക്കുപടിഞ്ഞാറ് എന്ന പരീക്ഷയാണ് കടവല്ലൂർ അന്യോന്യത്തിലേക്കുള്ള തിരഞ്ഞെടുപ്പ്. തൃശ്ശൂർ ബ്രഹ്മസ്വം മഠത്തിൽ വെച്ച് തുലാമാസത്തിലാണ് ഈ പരീക്ഷ നടക്കുക. ഇതിൽ രണ്ടു വാരമെങ്കിലും ശരിയാവുന്നവർക്കേ കടവല്ലൂർ വാരമിരിക്കാൻ യോഗ്യത ലഭിക്കുകയുള്ളൂ. കടവല്ലൂര്‌ ജട ചൊല്ലുവാൻ ഇച്ഛിക്കുന്ന ആൾ `കിഴക്കു പടിഞ്ഞാറ്‌' പരീക്ഷയിൽ നാലു ജട പിഴയ്‌ക്കാതെ ചൊല്ലണം. രഥ ചൊല്ലുന്നവൻ അവിടെ രണ്ടു `രഥ' പിഴയ്‌ക്കാതെ ചൊല്ലണം. `കിഴക്കു പടിഞ്ഞാറ്‌' പരീക്ഷയിൽ ജടയും രഥയും ചൊല്ലുമ്പോൾ രണ്ടു പിഴവുകൾ വരെ ക്ഷന്തവ്യമാണ്. എന്നാൽ മൂന്നു പിഴ പിഴച്ചാൽ (`"കലമ്പുക"' എന്നാണ് നമ്പൂതിരിമാരുടെ ഇടയിലുള്ള പ്രയോഗം) അയാൾ പരാജയപ്പെട്ടതായി കണക്കാക്കും. കിഴക്ക് പടിഞ്ഞാറ് പരീക്ഷ തുലാം 25ന് ആണ് അവസാനിക്കുക. വൃശ്ചികം ഒന്നാം തിയ്യതി രഥ, മൂന്നാം തിയ്യതി ജട എന്നാണ് മത്സരക്രമം. പരീക്ഷ പതിനാറുമുതൽ ഇരുപത്തിനാലു ദിവസം വരെ നീണ്ടുനില്ക്കാം. 

ഈ പരീക്ഷകൾ എല്ലാം രാത്രിസമയത്താണ് നടത്താറുള്ളത്. തുലാം 30 നു-വൈകുന്നേരം രണ്ടു യോഗക്കാരും കടവല്ലൂർ എത്തും. ആദ്യത്തെ ദിവസത്തെ പരീക്ഷയുടെ പേർ ‘"ഒന്നാംതി മുൻപിലിരിക്കലും"’ `"ഒന്നാംതി രണ്ടാംവാര"’വുമാകുന്നു. ‘മുൻപിലിരിക്കുക’ എന്നുവച്ചാൽ ഒന്നാമതായി വാരമിരിക്കുക എന്നർത്ഥം. പിന്നത്തെ പരീക്ഷ `ഒന്നാംതി ജട’യും `മൂന്നാംതി രഥ’യുമാണ്. ശേഷമുള്ള ദിവസങ്ങളിൽ ചൊല്ലുന്ന ജടയ്ക്കും രഥയ്ക്കും ‘മുക്കിലേ ജട’ ‘മുക്കിലേ രഥ’ എന്നിങ്ങനെ പേർ പറയുന്നു. അതിന് ഒന്നിനൊന്നു മേലേക്കിടയിലുള്ള പരീക്ഷകളാണ് ‘കടന്നിരിക്കലും’ `വലിയ കടന്നിരിക്ക’ലും: ഇവ രണ്ടും രഥയിലുള്ള പ്രയോഗവിശേഷങ്ങൾതന്നെ. `വലിയ കടന്നിരിക്ക’ലിൽ വിജയിയായ വൈദികനു സമുദായത്തിൽ വലിയ സ്ഥാനം ലഭിക്കുന്നു. 


</doc>
<doc id="268590" url="https://ml.wikipedia.org/wiki?curid=268590" title="തളിക്കുളം ശ്രീധർമ്മശാസ്താക്ഷേത്രം">
തളിക്കുളം ശ്രീധർമ്മശാസ്താക്ഷേത്രം

തളിക്കുളം ശ്രീ ധർമ്മശാസ്താക്ഷേത്രം തൃശൂർ ജില്ലയിലെ തളിക്കുളം ഗ്രാമത്തിൽ സ്ഥിതിചെയുന്നു. എൻ.എച്ച്. 544-ന്റെ പടിഞ്ഞാറുഭാഗത്താണ് ക്ഷേത്രം സ്ഥിതിചെയ്യുന്നത്.


</doc>
<doc id="268597" url="https://ml.wikipedia.org/wiki?curid=268597" title="കവ്വായി പുഴ">
കവ്വായി പുഴ

കേരളത്തിലെ ഇടനാടൻ ചെങ്കൽ കുന്നുകളിൽ നിന്ന് ഉത്ഭവിക്കുന്ന നദിയാണ് കവ്വായി പുഴ . സമുദ്ര നിരപ്പിൽ നിന്ന് 145 മീറ്റർ മാത്രം ഉയരമുള്ള കാസർഗോഡ്‌ ജില്ലയിലെ ചീമേനി കുന്നിൽ നിന്ന് ഉത്ഭവിച്ച്, കാസർഗോഡ്‌ - കണ്ണൂർ ജില്ലകളിലൂടെ ഒഴുകി കവ്വായി കായലിൽ വന്നു ചേരുന്ന ഈ പുഴയുടെ ആകെ നീളം 31 കി.മീ ആണ്.


</doc>
<doc id="268608" url="https://ml.wikipedia.org/wiki?curid=268608" title="പൊട്ടംകിൻ കലാപം">
പൊട്ടംകിൻ കലാപം

റഷ്യൻ നാവികസേനാക്കപ്പലായ പൊട്ടംകിനിൽ 1905 ജൂൺ 14നു നാവികർ തുടങ്ങിവച്ച ലഹളയെയാണു പൊട്ടംകിൻ കലാപം എന്നു വിവക്ഷിയ്ക്കുന്നത്. 1903 ൽ കമ്മീഷൻ ചെയ്യപ്പെട്ട ഈ കപ്പലിൽ എണ്ണൂറോളം നാവികർ സേവനത്തിലേർപ്പെട്ടിരുന്നു.നാവികർക്കു നൽകപ്പെട്ട പഴകിയ ആഹാരത്തെച്ചൊല്ലി ഉയർന്ന അധികാരികളുമായി ഉണ്ടായ കലഹം പിന്നീട് ഏതാനും നാവികരുടെ മരണത്തിനിടയാക്കുകയും ചെയ്തു. 
ഗില്ല്യാറോവ്സ്കി, യെവ്ജനി ഗോല്യാക്കോവ് തുടങ്ങി എട്ടോളം പേർ ഈ സംഭവത്തിൽ കൊല്ലപ്പെട്ടു. .1917 ലെ റഷ്യൻ വിപ്ലവത്തിനു നാന്ദികുറിയ്ക്കുന്നതിൽ ഈ സംഭവം പ്രധാനമായിത്തീർന്നിട്ടുണ്ട്.

ഈ സംഭവത്തെ ആധാരമാക്കി റഷ്യൻ ചലച്ചിത്രസംവിധായകനായ സെർജി ഐസൻസ്റ്റീൻ 'ബാറ്റിൽഷിപ്പ് പോട്ടംകിൻ' (1925) എന്ന ഒരു നിശ്ശബ്ദച്ചിത്രം സംവിധാനം ചെയ്തിട്ടുണ്ട്.



</doc>
<doc id="268612" url="https://ml.wikipedia.org/wiki?curid=268612" title="വാൾട്ടർ സിസുലു">
വാൾട്ടർ സിസുലു

ദക്ഷിണാഫ്രിക്കയിലെ വർണ്ണവിവേചനത്തിനെതിരായി സമരം നയിച്ച പ്രമുഖരിൽ ഒരാളായിരുന്നു വാൾട്ടർ മാക്സ് ഉല്യാട്ടേ സിസുലു എന്ന വാൾട്ടർ സിസുലു(18 മെയ് 1912 – 5 മെയ് 2003). സിസുലു ആഫ്രിക്കൻ നാഷണൽ കോൺഗ്രസ്സിലൂടെയാണ് രാഷ്ട്രീയ രംഗത്തെത്തിയത്, പിന്നീട് പാർട്ടിയുടെ ഡെപ്യൂട്ടി പ്രസിഡന്റും, സെക്രട്ടറി ജനറലുമായി തീർന്നു.

നെൽസൺ മണ്ടേലയോടൊപ്പമാണ് സിസുലു, ആഫ്രിക്കൻ നാഷണൽ കോൺഗ്രസ്സിൽ ചേർന്നത്. സിസുലുവിന്റെ പിതാവ് ഒരു ഇംഗ്ലീഷ് വംശജനായിരുന്നു എന്ന കാരണംകൊണ്ട് അദ്ദേഹത്തിന് പാർട്ടിയിൽ ചില എതിർപ്പുകൾ ഉണ്ടായിരുന്നു.1949ൽ ആഫ്രിക്കൻ നാഷണൽ കോൺഗ്രസ്സിന്റെ സെക്രട്ടറി ജനറലായി തീർന്നു. ആഫ്രിക്കൻ കമ്മ്യൂണിസ്റ്റ് പാർട്ടിയിലും സിസുലുവിന് അംഗത്വമുണ്ടായിരുന്നു. 1952 ൽ ആദ്യമായി അറസ്റ്റ് ചെയ്യപ്പെട്ടു. 1962 ൽ വീട്ടു തടങ്കലിലാക്കപ്പെട്ടു. 1963ൽ ഒളിവിൽ പോയെങ്കിലും വൈകാതെ പിടിക്കപ്പെട്ടു. റിവോണിയ വിചാരണക്കൊടുവിൽ സിസുലുവിനേയും, നെൽസൺ മണ്ടേലയടക്കമുള്ള മുതിർന്ന നേതാക്കളേയും ജീവപര്യന്തം തടവിന് ശിക്ഷിച്ചു.

ആഫ്രിക്കൻ നാഷണൽ കോൺഗ്രസ്സിന്റെ പ്രതിനിധിയായി യൂറോപ്, ചൈന, ഇസ്രായേൽ, റഷ്യ എന്നീ രാജ്യങ്ങൾ സന്ദർശിച്ചിട്ടുണ്ട്. 1991 ൽ തടവുശിക്ഷ കഴിഞ്ഞ് പുറത്തിറങ്ങി. 1991ൽ തന്നെ ആഫ്രിക്കൻ നാഷണൽ കോൺഗ്രസ്സിന്റെ ഡെപ്യൂട്ടി പ്രസിഡന്റ് സ്ഥാനമേറ്റെടുത്തു.2003 മേയ് 5ന് തന്റെ 90ആമത്തെ വയസ്സിൽ വാൾട്ടർ സിസുലു അന്തരിച്ചു.
1912 മേയ് 18 ന് ഈസ്റ്റ് കേപ് ടൗണിൽ ആൽബർട്ട് വിക്ടർ ഡിക്കൻസന്റേയും, ആലീസിന്റേയും മകനായിട്ടായിരുന്നു വാൾട്ടർ സിസുലു ജനിച്ചത്. പിതാവ് ഒരു ഇംഗ്ലീഷ് വംശജനായിരുന്നു. കേപ് ടൗൺ കോളനിയിൽ താമസിച്ചിരുന്നു, ഒരു റെയിൽവേ ഉദ്യോഗസ്ഥനായിരുന്നു പിതാവ് ആൽബർട്ട്. മാതാവ് ആലീസ് ഒരു വീട്ടു വേലക്കാരിയായിരുന്നു. ആലീസിന്റെ വീട്ടുപേരായിരുന്നു മകന്റെ പേരിന്റെ കൂടെ ചേർത്തത്. ആൽബർട്ട് ഡിക്കൻസൺ ആലീസിനെ വിവാഹം കഴിച്ചിരുന്നില്ലെങ്കിലും, ഭാര്യയുടേയും മക്കളുടേയും കാര്യങ്ങൾ ഭംഗിയായി നോക്കിയിരുന്നു.

സ്വന്തം ഗ്രാമത്തിലെ ഒരു മിഷണറി സ്കൂളിലാണ് പ്രാഥമിക വിദ്യാഭ്യാസം ആരംഭിച്ചതെങ്കിലും, അത് പൂർത്തിയാക്കുവാൻ കഴിഞ്ഞില്ല. വീട്ടിലെ സാഹചര്യങ്ങൾ മൂലം, പാതിവഴിക്ക് പഠനം ഉപേക്ഷിച്ച് ജോലിക്കു പോകേണ്ടി വന്നു. പതിനാറാമത്തെ വയസ്സിൽ വാൾട്ടർ ഈസ്റ്റ് കേപ് ടൗൺ വിട്ട് ജോഹന്നസ്ബർഗിലേക്ക് ജോലി അന്വേഷിച്ച് പോയി. ജോഹന്നസ്ബർഗിലെ ഖനികളിൽ വാൾട്ടറിന്റെ ബന്ധുക്കൾ ജോലി ചെയ്യുന്നുണ്ടായിരുന്നു. അവധിക്കാലത്ത് കൈനിറയെ സമ്മാനങ്ങളുമായി എത്തുന്ന അവരെകണ്ട്, തനിക്കും അവരേ പോലെ ഖനി തൊഴിലാളിയാവണമെന്ന് ബാലനായിരുന്ന വാൾട്ടർ ആഗ്രഹിച്ചിരുന്നു. ഖനികളിലെ ജോലി വളരെ കടുപ്പമേറിയതായിരുന്നു, ഒരു കൗമാരക്കാരനു ചെയ്യാവുന്നതിലും കഠിനമായിരുന്നു അത്. ഖനിയെ ജോലിക്കു പകരം, അവിടത്തെ ജോലിക്കാർക്കു പാല് എത്തിച്ചു കൊടുക്കുന്ന ജോലിയാണ് വാൾട്ടറിനു താൽക്കാലികമായെങ്കിലും ലഭിച്ചത്. പ്രീമിയർ ബിസ്കറ്റ്സ് എന്ന കമ്പനിയിൽ റൊട്ടി ഉണ്ടാക്കുന്ന ജോലിയും, പെയിന്റ് കമ്പനിയിൽ പെയിന്റ് മിശ്രിതം തയ്യാറാക്കുന്ന ജോലിയും സിസുലു ചെയ്തിട്ടുണ്ട്. കുറേക്കാലം യൂണിയൻ ബാങ്ക് ഓഫ് സൗത്ത് ആഫ്രിക്കയിലും ഉദ്യോഗസ്ഥനായിരുന്നിട്ടുണ്ട്. ഇവിടെയെല്ലാം മുഴുവൻ സമയ ജോലി അല്ലായിരുന്നു.

1940 ൽ നെൽസൺ മണ്ടേലയോടും, ഒലിവർ ടാംബോയോടുമൊപ്പമാണ് വാൾട്ടർ സിസുലു ആഫ്രിക്കൻ നാഷണൽ കോൺഗ്രസ്സിൽ ചേരുന്നത്. ആഫ്രിക്കൻ നാഷണൽ കോൺഗ്രസ്സിന്റെ യൂത്ത് ലീഗിലാണ് സിസുലു പ്രവർത്തിച്ചു തുടങ്ങിയത്. ഈ യുവജനവിഭാഗത്തിന്റെ സ്ഥാപകാംഗം കൂടിയായിരുന്നു സിസുലു. സിസുലുവിന്റെ പിതാവ് ഒരു ഇംഗ്ലീഷ് വംശജനായിരുന്നു, ഇത് പാർട്ടിയിൽ ചില അസ്വാരസ്യങ്ങൾക്കിടയാക്കി. ഇക്കാരണങ്ങൾ കൊണ്ട് അദ്ദേഹം പാർട്ടി സജീവപ്രവർത്തനങ്ങളിൽ നിന്നും കുറേ നാൾ വിട്ടു നിന്നിരുന്നു. ആഫ്രിക്കൻ നാഷണൽ കോൺഗ്രസ്സിന് ഒരു സായുധ വിഭാഗം സംഘടിപ്പിക്കുന്നതിൽ പ്രധാന പങ്കു വഹിച്ചത് സിസുലുവായിരുന്നു. 1949 ൽ സിസുലു ആഫ്രിക്കൻ നാഷണൽ കോൺഗ്രസ്സിന്റെ സെക്രട്ടറി ജനറലായി തിരഞ്ഞെടുക്കപ്പെട്ടു. തുടർന്നു വന്ന അഞ്ചുകൊല്ലക്കാലം സിസുലു പാർട്ടിയുടെ സെക്രട്ടറി ജനറൽ സ്ഥാനം വഹിച്ചു.

1951 ൽ ആഫ്രിക്കൻ നാഷണൽ കോൺഗ്രസ്സ് സംഘടിപ്പിച്ച നിയമലംഘന പ്രക്ഷോഭവുമായി ബന്ധപ്പെട്ട് സിസുലു അറസ്റ്റിലായി. നെൽസൺ മണ്ടേലയുൾപ്പടെ കോൺഗ്രസ്സിന്റെ പ്രമുഖ നേതാക്കളെല്ലാം അറസ്റ്റിലായി, പ്രക്ഷോഭവുമായി ബന്ധപ്പെട്ട് പോലീസ് 8500 പേരെ അറസ്റ്റു ചെയ്തു. ഒരു വർഷക്കാലം സിസുലു തടവിലായിരുന്നു. തുടർന്നു വന്ന പത്തുവർഷങ്ങൾക്കുള്ളിൽ സിസുലു ഏഴു തവണ ജയിൽ വാസമനുഭവിച്ചു. 1962 ൽ ആഫ്രിക്കൻ സർക്കാർ സിസുലുവിന്റെ രാഷ്ട്രീയപ്രവർത്തനങ്ങൾ തടയാനായി അദ്ദേഹത്തെ വീട്ടു തടങ്കലിലാക്കി.

ആഫ്രിക്കൻ നാഷണൽ കോൺഗ്രസ്സിന്റെ പ്രതിനിധി എന്ന നിലയിൽ സിസുലു വിദേശരാജ്യങ്ങൾ സന്ദർശിച്ചിട്ടുണ്ട്. വിവിധ സമയങ്ങളിൽ റഷ്യ, ചൈന, ഇസ്രായേൽ, യൂറോപ്പ് എന്നീ രാജ്യങ്ങളിൽ അവരുടെ ക്ഷണപ്രകാരം സിസുലു സന്ദർശിച്ചിട്ടുണ്ട്.

1956 ൽ 156 പേരെ രാജ്യദ്രോഹക്കുറ്റം ആരോപിച്ച് ആഫ്രിക്കൻ സർക്കാർ അറസ്റ്റ് ചെയ്തു. നെൽസൺ മണ്ടേല, വാൾട്ടർ സിസുലു, റൂത്ത് ഫസ്റ്റ് തുടങ്ങിയവർ അറസ്റ്റ് വരിച്ച പ്രമുഖരിൽ ചിലരായിരുന്നു. ഈ കേസുമായി ബന്ധപ്പെട്ട വിചാരണ അഞ്ചുകൊല്ലക്കാലം നീണ്ടു നിന്നു. വിചാരണ തുടങ്ങി, ആദ്യ ഘട്ടത്തിൽ തന്നെ 65 ഓളം ആളുകളെ കേസിൽ നിന്നും പോലീസ് ഒഴിവാക്കി. സിസുലു, വിചാരണക്കിടയിൽ ജാമ്യത്തിലിറങ്ങി ഒളിവിൽ പോവുകയായിരുന്നു. ഇതിന്റെ ഫലമായി, സർക്കാർ സിസുലുവിന്റെ ഭാര്യയെ അറസ്റ്റ് ചെയ്തു. പിന്നീട് ജോഹന്നസ്ബർഗിന്റെ പ്രാന്തപ്രദേശമായ റിവോണിയയിൽ നിന്നും സിസുലു ഉൾപ്പെടെ 16 പേരെ പോലീസ് അറസ്റ്റ് ചെയ്തു. 

റിവോണിയ വിചാരണക്കൊടുവിൽ നെൽസൺ മണ്ടേല, സിസുലു തുടങ്ങിയ പത്തു പേരെ ജീവപര്യന്തം തടവിനു ശിക്ഷിക്കുകയുണ്ടായി. എട്ടു പേരെ കുറ്റ വിമുക്തരാക്കി. റോബൻ ദ്വീപിലെ ജയിലിലായിരുന്നു മറ്റു തടവുകാർക്കൊപ്പം സിസുലുവിന്റെ ജയിൽ വാസം. 1991 ൽ 26 കൊല്ലത്തെ ജയിൽ വാസം കഴിഞ്ഞ് സിസുലു പുറത്തിറങ്ങി. ജയിൽ വിമോചിതനായ ശേഷം, ആഫ്രിക്കൻ നാഷണൽ കോൺഗ്രസ്സിന്റെ ഡെപ്യൂട്ടി പ്രസിഡന്റ് സ്ഥാനം ഏറ്റെടുത്തു. 1994 ലെ പൊതു തിരഞ്ഞെടുപ്പു വരെ സിസുലു ഡെപ്യൂട്ടി പ്രസിഡന്റ് എന്ന ഔദ്യോഗിക സ്ഥാനം വഹിച്ചിരുന്നു. പ്രായാധിക്യം കൊണ്ടു, രോഗങ്ങൾ കൊണ്ടും 1994 ൽ രൂപീകരിക്കപ്പെട്ട സർക്കാരിൽ താൻ ചേരുന്നില്ല എന്ന സിസുലു അറിയിച്ചിരുന്നു.
1998 ൽ ഭാരതസർക്കാർ സിവിലിയൻ ബഹുമതിയായ പത്മവിഭൂഷൺ പുരസ്കാരം നൽകി സിസിലുവിനെ ആദരിച്ചിട്ടുണ്ട്. ദക്ഷിണാഫ്രിക്കയിലെ വിറ്റ്വവാട്ടർസ്രാൻഡ് ബൊട്ടാണിക്കൽ ഗാർഡൻ സിസുലുവിനോടുള്ള ആദരസൂചകമായി വാൾട്ടർ സിസുലു നാഷണൽ ബൊട്ടാണിക്കൽ ഗാർഡൻ എന്ന പുനർനാമകരണം ചെയ്യുകയുണ്ടായി. ദക്ഷിണാഫ്രിക്കയിലെ പ്രശസ്തമായ ഒരു വിദ്യാഭ്യാസസ്ഥാപനമാണ് വാൾട്ടർ സിസുലു സർവ്വകലാശാല.

2003 മേയ് 5 ന് വാൾട്ടർ സിസുലു, വാർദ്ധക്യസഹജമായ അസുഖങ്ങൾകൊണ്ട് മരണമടഞ്ഞു.



</doc>
<doc id="268615" url="https://ml.wikipedia.org/wiki?curid=268615" title="ചാകോ യുദ്ധം">
ചാകോ യുദ്ധം

ബൊളീവിയയും, പരാഗ്വേയും തമ്മിൽ ചാകോ എന്ന പ്രദേശത്തിനു വേണ്ടി 1932-1935 വരെ നടത്തിയ യുദ്ധമാണ് ഇത്.പരാഗ്വേ നദിയിലൂടെ അറ്റ് ലാന്റിക് സമുദ്രത്തിലേയ്ക്ക് ഒരു പാത തുറന്നുകിട്ടുന്നതിനു വേണ്ടിയാണ് ബൊളീവിയ യുദ്ധത്തിനു ഒരുമ്പെട്ടത്. 1935 ൽ പരാഗ്വേ യുദ്ധം ജയിച്ചുവെങ്കിലും ബ്യൂനസ് അയർസ് സന്ധിപ്രകാരം ബൊളീവിയയ്ക്ക് സമുദ്രത്തിലേയ്ക്കുള്ള പാത തുറന്നുകിട്ടുകയുണ്ടായി.


</doc>
<doc id="268617" url="https://ml.wikipedia.org/wiki?curid=268617" title="നിയോ ദെസ്തൂർ പാർട്ടി">
നിയോ ദെസ്തൂർ പാർട്ടി

ടുണീഷ്യയിൽ 1934 ൽ "ഹബീബ് ബോർഗിബ'(Habib Bourguiba) സ്ഥാപിച്ച രാഷ്ട്രീയപാർട്ടിയാണ് നിയോ ദെസ്തൂർ പാർട്ടി .ടുണീഷ്യൻ സ്വാതന്ത്ര്യപ്പോരാട്ടത്തിന്റെ നേതാവായിരുന്നു ഹബീബ്. 1952 ൽ ഇദ്ദേഹത്തെ ഫ്രഞ്ചുകാർ തടവിലാക്കിയതിനെത്തുടർന്ന് ഗറില്ലാപ്പോരാട്ടം ആരംഭിയ്ക്കുകയുണ്ടായി. ദീർഘകാലം നടന്ന സമരങ്ങളെത്തുടർന്ന് ടുണിഷ്യയ്ക്ക് 1956 മാർച്ചിൽ സ്വാതന്ത്ര്യം ലഭിയ്ക്കുകയുണ്ടായി. ഹബീബ് ബോർഗിബ ടുണീഷ്യയുടെ ആദ്യപ്രീമിയറും പ്രസിഡന്റുമായിത്തീർന്നു 


</doc>
<doc id="268630" url="https://ml.wikipedia.org/wiki?curid=268630" title="സ്റ്റാന്റേർഡ് കൺസിസ്റ്റെൻസി പരിശോധന">
സ്റ്റാന്റേർഡ് കൺസിസ്റ്റെൻസി പരിശോധന

IS : 4031 (Part 4) – 1988 പ്രകാരം സിമന്റിനു സ്റ്റാന്റേർഡ് കൺസിസ്റ്റെൻസി കിട്ടാനുള്ള ജല-സിമന്റ് അനുപാതം കാണാനുള്ള ഒരു പരിശോധന. സിമന്റ് പേസ്റ്റിന്റെ സ്റ്റാന്റേർഡ് കൺസിസ്റ്റെൻസി എന്നാൽ 10 മി.മീ വ്യാസവും 50 മി.മീ നീളവും ഉള്ള ഒരു വിക്കറ്റ് പ്ലഞ്ചർ 32-33 മി.മീ താഴാൻ വേണ്ട ജല-സിമന്റ് അനുപാതമാണ്.



</doc>
<doc id="268634" url="https://ml.wikipedia.org/wiki?curid=268634" title="സൂയസ് പ്രതിസന്ധി">
സൂയസ് പ്രതിസന്ധി

ഈജിപ്തിലെ മുൻ പ്രസിഡന്റായ അബ്ദുൾ നാസർ , 1956 ജൂലൈ 26 നു സൂയസ് കനാൽ ദേശസാത്കരിച്ചതോടെയാണ് സൂയസ് പ്രതിസന്ധി അഥവാ (Suez Crisis) ഉടലെടുത്തത്. ഫ്രഞ്ച്-ബ്രിട്ടീഷ് താത്പര്യങ്ങൾ സംരക്ഷിച്ചിരുന്ന സൂയസ് കനാൽ കമ്പനിയാണ് സൂയസ് കനാലിന്റെ മേൽനോട്ടം വഹിച്ചിരുന്നത്. ഈജിപ്ത് ഒരു ഭാഗത്തും, ഇസ്രയേൽ, അമേരിക്ക, ഫ്രാൻസ്, ബ്രിട്ടൻ മറുഭാഗത്തുമായി സൈനിക നീക്കങ്ങൾ രൂപം കൊണ്ടു.

ഈജിപ്തിലെ അസ്വാൻ അണക്കെട്ടിനു അമേരിയ്ക്ക നൽകാമെന്നേറ്റ ധനസഹായം പിൻവലിച്ചതിനെത്തുടർന്നാണ് കനാൽ ദേശസാത്കരിയ്ക്കുവാൻ അബ്ദുൾ നാസർ തീരുമാനിച്ചത്. ഐക്യരാഷ്ട്രസംഘടനയുടെ ശക്തമായ ഇടപെടൽ കാരണം സഖ്യസേന പിന്മാറുകയാണുണ്ടായത്.



</doc>
<doc id="268636" url="https://ml.wikipedia.org/wiki?curid=268636" title="ബാംബൂ കർട്ടൻ">
ബാംബൂ കർട്ടൻ

ശീതസമരകാലത്ത് കിഴക്കൻ ഏഷ്യയിലെ മുതലാളിത്ത ഇതര രാജ്യങ്ങളെ രാഷ്ട്രീയമായി ഒറ്റപ്പെടുത്തുവാൻ അമേരിക്കയുടെ നേതൃത്വത്തിൽ പാശ്ചാത്യരാജ്യങ്ങൾ രൂപം കൊടുത്ത പദ്ധതിയാണ് ബാംബൂ കർട്ടൻ എന്നറിയപ്പെടുന്നത്. ചൈനയെ ആണ് ഈ പദ്ധതി പ്രധാനമായും കേന്ദ്രീകരിച്ചിരുന്നത്. 


</doc>
<doc id="268639" url="https://ml.wikipedia.org/wiki?curid=268639" title="ബയാഫ്ര ക്ഷാമം">
ബയാഫ്ര ക്ഷാമം

1967 കാലത്ത് നൈജീരിയ - ബയാഫ്ര ആഭ്യന്തരയുദ്ധത്തെത്തുടർന്ന് ഉണ്ടായ കടുത്തക്ഷാമത്തിലും അതിനെത്തുടർന്നുണ്ടായ ദുരിതങ്ങളിലും ഏകദേശം ഒരു ദശലക്ഷം ആളുകൾ കൊല്ലപ്പെടുകയുണ്ടായി.ബയാഫ്രയിലാണ് ക്ഷാമം ഏറ്റവും കൂടുതൽ നാശം വിതച്ചത്. എന്നാൽ ദുരിതാശ്വാസമേഖലയിലേയ്ക്കുള്ള ഭക്ഷണവിതരണത്തിനും മറ്റു ആശ്വാസപ്രവർത്തനങ്ങളും നൈജീരിയ തടയുകയുണ്ടായി.

"ഇഗ്ബോ" എന്നറിയപ്പെടുന്ന വംശജരാണ് നൈജീരിയയുടെ തെക്കുകിഴക്കൻ മേഖല കേന്ദ്രീകരിച്ച് ആഭ്യന്തരയുദ്ധത്തിലേർപ്പെട്ടത്. 


</doc>
<doc id="268643" url="https://ml.wikipedia.org/wiki?curid=268643" title="ഇരുപതാം നൂറ്റാണ്ടിലെ പ്രധാന വെള്ളപ്പൊക്കങ്ങൾ">
ഇരുപതാം നൂറ്റാണ്ടിലെ പ്രധാന വെള്ളപ്പൊക്കങ്ങൾ


</doc>
<doc id="268645" url="https://ml.wikipedia.org/wiki?curid=268645" title="പൂച്ചമൂങ്ങ">
പൂച്ചമൂങ്ങ

പൂച്ചമൂങ്ങയുടെ ഇംഗ്ലീഷിലെ നാമം Short-eared Owl ശാസ്ത്രീയ നാമം "Asio flammeus" എന്നുമാണ്. ഇവയുടെ ഉയർന്നു നിൽക്കുന്ന ചെവി പോലുള്ള തൂവലുകൾ എപ്പോഴും കാണണമെന്നില്ല. ശത്രൂക്കളെ കാണുമ്പോഴാണ് ഇവ ചെവി ഉയർത്തുന്നത്. 

വെളിമ്പ്രദേശങ്ങളിൽ ഏതാനും അടി ഉയരത്തിൽ പറന്നാണ് ഇര തേടുന്നത്. കുറെ മൂങ്ങകൾ ഒരുമിച്ച് ഒരേ സ്ഥലത്ത് ഇര തേടാറുണ്ട്. ചെറിയ സസ്തനികളാണ് ഭക്ഷണം. ചിലപ്പോൾ പ്രാവിനോളം വലിപ്പമുള്ള പക്ഷികളേയും ഭക്ഷണമാക്കാറുണ്ട്. ചിലപ്പോൾ പാറ്റകളേയും പുൽച്ചാടികളേയും ഭക്ഷിക്കും. പ്രധാനമായും രാത്രിയിലാണ് ഇര തേടുന്നത്, പകലും ഇരതേടാറുണ്ട്.
34-43 സെ.മീ നീളാം. 206-475 ഗ്രാം തൂക്കം. ഇതൊരു ഇടത്തരം പക്ഷിയാണ്. ഇവയ്ക്ക് വലിയ കണ്ണുകൾ, വലിയ തല, ചെറിയ കഴുത്ത്, വീതിയുള്ള ചിറകുകൾ എന്നിവ ഉണ്ട്. തവിട്ടു നിറം. ചിറകിലും വാലിലും വരകളുണ്ട്. നെഞ്ചിന്റെ മ്ഉകൾഭാഗം വരകളുള്ളതാണ്. ചിറകുകളുടെ അറ്റങ്ങൾ തമ്മിൽ 85-110 സെ.മീ നീളമുണ്ട്. പിടകൾക്ക് വലിപ്പം കൂടും. മഞ്ഞ കല്ര്ന്ന ഓറഞ്ചു നിറമുള്ള കണ്ണുകളാണ്. കണുകൾക്കു ചുറ്റും കറുത്ത വലയം. 
മാർച്ച് –ജൂൺ ആണ് പ്രജനന കാലം. ഏപ്രിലിലാണ് പാരമ്യകാലം. ആ കാലത്ത് ഇവ കൂട്ടമായി ഒത്തു ചേരും. കൂടുകൾ ചെടികൾക്കിടയിൽ തറയിലാണ് ഉണ്ടാക്കുന്നത്. 4-7 മുട്ടകൾ വരെ ഇടും. മുട്ട വിരിയാൻ 21-37 ദിവസമെടുക്കും. പിടയാണ് പ്രധാനമായും അടയിരിക്കുന്നത്. ശത്രുക്കൾ കൂടിന്നടുത്ത് എത്തിയാൽ ചിറകിന് പരിക്കു പറ്റിയ പോലെ അഭിനയിച്ച് ശ്രദ്ധ തെറ്റിക്കും



</doc>
<doc id="268647" url="https://ml.wikipedia.org/wiki?curid=268647" title="സൈരന്ധ്രി നത്ത്">
സൈരന്ധ്രി നത്ത്

സൈരന്ധ്രി നത്തിന്റെ ഇംഗ്ലീഷിലെ പേര് Oriental Scops Owl എന്നാണ്. ശാസ്ത്രീയ നാമം "Otus sunia" എന്നുമാണ്.

തെക്കേ ഏഷ്യയിലെ ഇലപൊഴിയും വനങ്ങളിലാണ് കാണുന്നത്. അലാസ്കയിൽ രണ്ടു തവണ കണ്ടാതായി രേഖപ്പെടുത്തിയിട്ടുണ്ട്. 


</doc>
<doc id="268648" url="https://ml.wikipedia.org/wiki?curid=268648" title="ചാരവരിയൻ പ്രാവ്">
ചാരവരിയൻ പ്രാവ്

ചാരവരിയൻ പ്രാവ് . ഇംഗ്ലീഷിൽ Grey-fronted Green Pigeon എന്നു പേര്. ശാസ്ത്രീയ നാമം "Treron affinis" എന്നാണ് . വിത്തുകളും പഴങ്ങളുമാണ് ഭക്ഷണം. 
പശ്ചിമ ഘട്ടത്തിലെ കാടുകളിലാണ് കാണുന്നത്. ഒറ്റക്കൊ ചിലപ്പോൾ ചെറു കൂട്ടങ്ങളായൊ കാണുന്നു. 

മരത്തിൽ ചെറിയ കമ്പുകൾ കൊണ്ടാണ് കൂട് ഉണ്ടാക്കുന്നത്. രണ്ടു മുട്ടയിടും.


</doc>
<doc id="268649" url="https://ml.wikipedia.org/wiki?curid=268649" title="രാജകപോതം">
രാജകപോതം

ഇംഗ്ലീഷിൽ Mountain Imperial Pigeon , Maroon-backed Imperial Pigeon , Hodgson's Imperial Pigeonഎന്നൊക്കെ പേരുകളുള്ള രാജകപോതത്തിന്റെ ശാസ്ത്രീയ നാമം "Ducula badia" എന്നാണ്. 

ഇവയുടെ വാസം ഉയർന്ന മരങ്ങൾക്കിടയിലായതിനാൽ കാണാൻ എളുപ്പമില്ല. 
പഴങ്ങളാണ് ഭക്ഷണം. 
ഈ വർഗ്ഗത്തിൽ പെട്ട ഏറ്റവും വലിയ പക്ഷിയാണ്. 43-51 സെ.മീ നീളം. സാമാന്യം വലിയ വാൽ. വീതിയുള്ള, വട്ടത്തിലുള്ള ചിറകുകൾ. തലയും കഴുത്തും അടിവശവും പച്ച കലർന്ന ചാരനിറം. വെള്ള കഴുത്തും തവിട്ടു കലർന്ന കരിംചുവപ്പു മുകൾ വശവും ചിറകുകളും. ചിറകിന്റെ അടിവശം ചാരനിറം. ചിറകിന്റെ അടിവശം കറുപ്പ്പ്പും ചര നിറത്തിൽ വരകളുള്ളതുമാണ്. 
വടക്കൻ മേഖലകളിൽ മാർച്ച് മുതൽ ആഗസ്റ്റ് വരെയാണ് പ്രജനന കാലം ഭാരതത്തിന്റെ തെക്കു ഭാഗങ്ങളിൽ ഇത് ജനുവരി മുതൽ മേയ് വരെയാണ്. കൂട് താരതമ്യേന ചെറിയ 5-8 മീ ഉയരമുള്ള മരങ്ങളിലാണ്. രണ്ടു മുട്ടകളിടും. പൂവനും പിടയും അടയിരിക്കും.

ഇവയെ ഭൂട്ടാൻ, ബ്രുണൈ, കമ്പോഡിയ ചൈന, ഭാരതം, ഇന്തോനേഷ്യ, ലാവോസ്, മലയേഷ്യ, മ്യാൻമാർ, നേപ്പാൾ, തായ്ലന്റ് വിയറ്റ്നാം എന്നിവിടങ്ങളിൽ കാണുന്നു.



</doc>
<doc id="268650" url="https://ml.wikipedia.org/wiki?curid=268650" title="മഞ്ഞവരിയൻ പ്രാവ്">
മഞ്ഞവരിയൻ പ്രാവ്

മഞ്ഞവരിയൻ പ്രാവിന്റെ ഇംഗ്ലീഷിലെ പേര് Orange-breasted Green Pigeon എന്നാണ്. ശാസ്ത്രീയ നാമം "Treron bicinctus" എന്നാണ്. 

കൊച്ചു പഴങ്ങളാണ് ഭക്ഷണം. 
ഏഷ്യയിലെ ഉഷ്ണമേഖല പ്രദേശങ്ങളിലും ഹിമാലയത്തിന്റെ തെക്ക് ഇന്ത്യൻ ഉപഭൂഖണ്ഡത്തിലും തെക്കു കിഴക്കേ ഏഷ്യ വരേയും കാണപ്പെടുന്നു. 
ഇവയെ ജോഡികളായൊ ചെറുകൂട്ടങ്ങളായോ കാണപ്പെടുന്നു. ശബ്ദമില്ലാതെ ഇര തേറ്റുന്നവയാണ്. മരങ്ങളിലൂടെ പതുക്കെ സഞ്ചരിക്കുന്നവയാണ്.
പിൻ‌കഴുത്ത് നീലകലർന്ന ചാരനിറമാണ്. തലയുടെ മുകൾ ഭാഗം മഞ്ഞകലർന്ന പച്ച. ആണിന് നെഞ്ചിനു മുകളിൽ പിങ്കു നിറത്തിലുള്ള നിറം. അതിനു താഴെ വീതികൂടിയ ഓറഞ്ചു നിറം. എന്നാൽ പിടയ്ക്ക് മഞ്ഞനിറത്തിലൂള്ള നെഞ്ഞാണ്,


</doc>
<doc id="268651" url="https://ml.wikipedia.org/wiki?curid=268651" title="മരുക്കൊക്ക്">
മരുക്കൊക്ക്

മരുക്കൊക്കിന്റെ ഇംഗ്ലീഷിലെ പേര് MacQueen's bustard അഥവാ Asian Houbara എന്നാണ്. ശാസ്ത്രീയ നാമം "Chlamydotis macqueenii" എന്നാണ്. 

നീളം 55-65 സെ.മീ. ഉണ്ടാവും. തവിട്ടു നിറം മുകളിലും വെള്ള അടിയിലുമാണ്. കഴുത്തിന്റെ വശങ്ങളിൽ താഴേക്ക് കറുത്ത വരകളുണ്ട്. ആണും പെണ്ണും കാഴ്ചക്ക് ഒരു പോലെയാണ്. പെണ്ണിന് വലിപ്പം കുറയും. തൂക്കം 1.15- 2.4 കി.ഗ്രാം വര കാണും. മിശ്രഭുക്കാണ്. വിത്തുകളും പ്രാണികളും ചെറുജീവികളുമാണ് ഭക്ഷണം.

ഇറാൻ, സൌദി അറേബ്യ, ഭാരതം, പാകിസ്താൻ, കസാക്കിസ്ഥാൻ, ചൈന, ഐക്യ അറബ് എമിറേറ്റുകൾ എന്നിവിടങ്ങളിൽ കാണുന്നു. 
മരുഭൂമികളിലും മണൽ പ്രദേശങ്ങളിലും പ്രജനന്ം നടത്തുന്നു. തലയിലേയും കഴുത്തിലേയും വെള്ള തൂവലുകൾ ഉയർത്തി തല പിന്നിലോട്ട് വലിച്ചാണ് മുട്ടയിടുന്ന കാലത്തെ അഭ്യാസ പ്രകടനം. 2-4 മുട്ടകളാണ് ഇടുന്നത്.


</doc>
<doc id="268655" url="https://ml.wikipedia.org/wiki?curid=268655" title="ധർമ്മസ്ഥല">
ധർമ്മസ്ഥല

ധർമ്മസ്ഥല കർണ്ണാടകയിലെ ദക്ഷിണ കന്നഡ ജില്ലയിലെഒരു പ്രധാന വിനോദസഞ്ചാര തീർത്ഥാടന കേന്ദ്രമാണ് . മഞ്ജുനാഥേശ്വര ക്ഷേത്ര വും ഗോമടേശ്വര പ്രതിമയുമൊക്കെയാണ് പ്രധാന ആകർഷണങ്ങൾ.
പ്രകൃതിചികിത്സ മെഡിക്കൽ കോളേജും ഉണ്ട്.


</doc>
<doc id="268656" url="https://ml.wikipedia.org/wiki?curid=268656" title="പള്ളിപ്പാട്ട് കുഞ്ഞുകൃഷ്ണൻ">
പള്ളിപ്പാട്ട് കുഞ്ഞുകൃഷ്ണൻ

ഒരു മലയാള സാഹിത്യകാരനും പത്രപ്രവർത്തകനുമായിരുന്നു പള്ളിപ്പാട്ട് കുഞ്ഞുകൃഷ്ണൻ (25 ഫെബ്രുവരി1905 - 19 ഏപ്രിൽ 1991). 
കോട്ടയത്ത് ജനിച്ചു. മാവേലിക്കര ഗവൺമെന്റ് ഹൈസ്ക്കൂളിലും ചങ്ങനാശ്ശേരി എസ്.ബി. കോളേജിലും പഠിച്ചു. മലയാള മനോരമയിലും ഭാഷാപോഷിണിയിലും സ്ഥിരമായി എഴുതിയിരുന്ന അദ്ദേഹത്തിന്റെ ഒരു ലേഖനം ഉള്ളൂരിന്റെ ശ്രദ്ധയിൽപ്പെട്ടു. ഉള്ളൂരിന്റെ കൂടി ശ്രമ ഫലമായി അദ്ദേഹത്തിന് റവന്യൂ വകുപ്പിൽ താത്കാലിക ജോലി കിട്ടി. തിരുവനന്തപുരം പേഷ്കാരായിരുന്ന മഹാകവിയോടൊപ്പവും ജോലി ചെയ്തു. കുറച്ചുനാൾ മലയാള മനോരമയിൽ പത്രപ്രവർത്തകനായി. പിന്നീട് റവന്യൂ വകുപ്പിൽ സ്ഥിര നിയമനം ലഭിച്ചു. ജോലിയിലിരിക്കെ കൊല്ലം ശ്രീനാരായണ കോളേജിൽ അവധിയെടുത്തു ബി.എ ബിരുദത്തിന് പഠിച്ചു. ലേബർ കമ്മീഷണറാഫീസിൽ സൂപ്പർ വൈസറി കേഡറിലിരിക്കെ 1957-ൽ പെൻഷൻ പറ്റി. മലയാളമനോരമ, ഭാഷാപോഷിണി, മലയാളരാജ്യം, പൌരധ്വനി എന്നീ ആനുകാലികങ്ങളിൽ ധാരാളം ലേഖനങ്ങൾ എഴുതിയിട്ടുണ്ട്.
'നമ്മുടെ സാഹിത്യകാരന്മാർ' എന്ന പരമ്പരയിൽ അദ്ദേഹം എഴുപത്തിയാറോളം സാഹിത്യകാരന്മാരെ അവതരിപ്പിച്ചു. ഇതിലെ പതിനാലു വാല്യങ്ങൾക്കായി അദ്ദേഹം തന്നെ അവരെക്കണ്ട് വിവരങ്ങൾ ശേഖരിക്കുകയായിരുന്നു. മലയാള മാധ്യമങ്ങളിൽ അഭിമുഖം നടത്തുന്ന രീതി ഇദ്ദേഹമാണ് ആവിഷ്കരിച്ചത്. പക്ഷേ ജീവചരിത്രരൂപത്തിൽ എഴുതിയതിനാൽ ഇന്റർവ്യൂവിന്റെ പാത തെളിച്ചയാൾ എന്ന ബഹുമതി ഇദ്ദേഹത്തിന് കിട്ടാതെ പോയി. ഇങ്ങനെ ജീവിതം പറഞ്ഞുകൊടുത്താൽ പിന്നെ അധികകാലം ജീവിച്ചിരിക്കില്ലെന്നു വിശ്വസിച്ച വടക്കുംകൂർ രാജരാജവർമയും പണ്ഡിതർ ഇ. വി. രാമൻ നമ്പൂതിരിയും പള്ളിപ്പാട്ട് കുഞ്ഞുകൃഷ്ണനോടു സംസാരിക്കാൻ തന്നെ വിസമ്മതിച്ചു.


</doc>
<doc id="268667" url="https://ml.wikipedia.org/wiki?curid=268667" title="വി.ജെ. ജെയിംസ്">
വി.ജെ. ജെയിംസ്

ഒരു മലയാള സാഹിത്യകാരനാണ് വി.ജെ.ജെയിംസ് (ജനനം : 8 ഫെബ്രുവരി 1961). ചെറുകഥകളും നോവലും എഴുതാറുണ്ട്.
ചങ്ങനാശ്ശേരി വാഴപ്പള്ളിയിൽ ജോസഫ്‌ ആന്റണിയുടെയും. മേരിക്കുട്ടിയുടെയും മകനായി ജനിച്ചു. വാഴപ്പളളി സെന്റ്‌ തെരേസാസ്‌ സ്‌കൂളിലും ചമ്പക്കുളം സെന്റ്‌ മേരീസ്‌ സ്‌കൂളിലും ചങ്ങനാശ്ശേരി എസ്‌.ബി. കോളജിലും കോതമംഗലം മാർ അത്തനേഷ്യസ്‌ എൻജിനീയറിങ് കോളജിലുമായി വിദ്യാഭ്യാസം. 1984ൽ മെക്കാനിക്കൽ എൻജിനീയറിങ്ങിൽ ബിരുദമെടുത്തു. തിരുവനന്തപുരം വിക്രം സാരാഭായ്‌ സ്‌പേസ്‌ സെന്ററിന്റെ ( ) വലിയമല യൂണിറ്റിൽ എൻജിനീയറായി ജോലി ചെയ്യുന്നു. ആദ്യനോവൽ പുറപ്പാടിന്റെ പുസ്‌തകം.


</doc>
<doc id="268669" url="https://ml.wikipedia.org/wiki?curid=268669" title="ഗോഡ്സില്ല (1998 ചലച്ചിത്രം)">
ഗോഡ്സില്ല (1998 ചലച്ചിത്രം)

1998 ൽ ഇറങ്ങിയ ഒരു അമേരിക്കൻ സയൻസ്-ഫിക്ഷൻ ചലച്ചിത്രമാണ് ഗോഡ്സില്ല . റോളണ്ട് എമ്മെരിച്ച് ആണ് ഇതിന്റെ സംവിധാനം നിർവഹിച്ചിരിക്കുന്നത്. അമേരിക്കൻ നിർമിതിയിൽ ഉള്ള ആദ്യ ഗോഡ്സില്ല ചിത്രം ആണ് ഇത്.

ഫ്രഞ്ച് ആണവ പരീക്ഷണ ഫലമായി ഒരു മ്യൂട്ടന്റായ ഉരഗം രൂപം കൊള്ളുന്നു ഈ ഭീകരനെ (ഗോഡ്സില്ല) നശിപ്പിക്കുവാൻ ഡോക്ടർ നിക്കോയെ പട്ടാളം തിരഞ്ഞെടുക്കുന്ന അവസരത്തിൽ കഥ ആരംഭിക്കുന്നു. 


</doc>
<doc id="268677" url="https://ml.wikipedia.org/wiki?curid=268677" title="അമോഫോഫല്ലസ് ടൈറ്റാനിയം">
അമോഫോഫല്ലസ് ടൈറ്റാനിയം

ചീഞ്ഞഴുകിയ എലിയുടെ മണം പരത്തുന്ന പൂവാണ് അമോഫോഫല്ലസ് ടൈറ്റാനിയം (Amorphophallus titanum) എന്നു ശാസ്ത്രീയനാമമുള്ള ടൈറ്റൻ അറം (Titan Arum). 40 വർഷത്തെ ആയുസിനുള്ളിൽ ഇതു 3-4 പ്രാവിശ്യമേ പുഷ്പിക്കുകയുള്ളു. രണ്ടോ മൂന്നോ ദിവസത്തിനുള്ളിൽ വാടുകയും ചേയ്യും. ശവപുഷ്പം എന്ന വിളിപ്പേരുകൂടി ഇതിനുണ്ട്. 


</doc>
<doc id="268679" url="https://ml.wikipedia.org/wiki?curid=268679" title="ജാവേദ് മിയാൻദാദ്">
ജാവേദ് മിയാൻദാദ്

മുൻ പാകിസ്താൻ ദേശീയ ക്രിക്കറ്റ് ടീം താരമാണ് ജാവേദ് മിയാൻദാദ് (ജനനം:ജൂൺ 12 1957).


</doc>
<doc id="268686" url="https://ml.wikipedia.org/wiki?curid=268686" title="രൂപേഷ് (പ്രവീൺ)">
രൂപേഷ് (പ്രവീൺ)

പ്രവീൺ എന്ന രൂപേഷ് രാമചന്ദ്രന്റെയും സുമയുടെയും മകനായി തൃശ്ശൂർ വാടാനപ്പള്ളിയിലാണ് ജനിച്ചത്‌. കേരളത്തിൽ മാവോയിസ്റ്റ് പ്രവർത്തനങ്ങൾക്ക് അദൃശ്യമായി നേതൃത്വം വഹിച്ച വ്യക്തി എന്ന നിലയിലാണ് രൂപേഷ് ശ്രദ്ധേയനാവുന്നത്. നിലവിൽ കമ്മ്യൂണിസ്റ്റ്‌ പാർട്ടി ഓഫ് ഇന്ത്യ (മാവോയിസ്റ്റ്)ന്റെ സംസ്ഥാന സെക്രട്ടറിയും പോളിറ്റ് ബ്യുറോ മെമ്പറുമാണ് അദേഹം. തൃശ്ശൂർ ആസ്ഥാനമായി രാഷ്ട്രീയ പ്രവർത്തനം നടത്തിയിരുന്ന രൂപേഷ് ശ്രീ കേരള വർമ്മ കോളേജിലാണ് ബിരുദപഠനം നടത്തിയിരുന്നത്. ആദ്യകാല സി.പി.ഐ(എം.എൽ) പ്രവർത്തകനായ അദ്ദേഹം വിദ്യാർത്ഥി രാഷ്ട്രീയത്തിലൂടെയാണ് രാഷ്ട്രീയ രംഗത്തെക്ക് കടന്നുവന്നത്. സി.പി.ഐ(എം.എൽ)ൻറെ വിദ്യാർത്ഥി പ്രസ്ഥാനമായ കേരള വിദ്യാർത്ഥി സംഘടന (കെ.വി.എസ്) ആയിരുന്നു രൂപേഷിനെ രാഷ്ട്രീയ വളർച്ചക്ക് കാരണമായത്‌. കമ്മ്യൂണിസ്റ്റ്‌ പാർട്ടി ഓഫ് ഇന്ത്യ (മാവോയിസ്റ്റ്)ന്റെ കേന്ദ്ര കമ്മിറ്റി അംഗവും മുൻ കേരള ഹൈക്കോടതി ക്ലാർക്കുമായ ഷൈനയാണ് ഭാര്യ. അമരീന്ദ (ആമി), താച്ചു എന്നിവർ മക്കളാണ്. 


</doc>
