<doc id="174646" url="https://ml.wikipedia.org/wiki?curid=174646" title="ന്യായാധിപ പ്രതിബദ്ധതയും മാനദണ്ഡങ്ങളും നിയമം 2010">
ന്യായാധിപ പ്രതിബദ്ധതയും മാനദണ്ഡങ്ങളും നിയമം 2010

സുപ്രീം കോടതിയിലെയും ഹൈക്കോടതികളിലെയും ന്യായാധിപരുടെ പ്രതിബദ്ധത ഉറപ്പുവരുത്തുന്നതിനും അവർ പാലിക്കേണ്ട മാനദണ്ഡങ്ങൾ നിശ്ചയിക്കുന്നതിനും ലക്ഷ്യമിട്ടുള്ള നിയമമാണ് ന്യായാധിപ പ്രതിബദ്ധതാ നിയമം (Judicial Standards and Accountability Bill 2010) നീതിപീഠത്തിന്റെ വിശ്വാസ്യത ഉറപ്പുവരുത്തുക എന്ന ലക്ഷ്യത്തോടെ 2011 ഡിസംബർ 1 ന് ലോക്സഭ മുൻപാകെ അവതരിപ്പിക്കപ്പെട്ട ഈ ബിൽ പിന്നീട് വിശദമായ പരിശോധനയ്കായി പാർലമെന്ററി സ്ഥിരം സമിതിക്ക് അയച്ചു. എന്നാൽ അതിന്റെ റിപ്പോർട്ട് പാർലമെന്റ് മുൻപാകെ സമർപ്പിക്കപ്പെട്ടുവെങ്കിലും ബിൽ നിയമമാക്കുന്നതിന് കേന്ദ്രഗവൺമെന്റിന് സാധിച്ചിട്ടില്ല. 

സുപ്രീം കോടതിയിലെയും ഹൈക്കോടതിയിലെയും ന്യായാധിപന്മാരെക്കുറിച്ചുള്ള പരാതികൾ കൈകാര്യം ചെയ്യുന്നതിന് നിലവിലുള്ള രീതി ഭാരത ഭരണഘടനയിൽ പ്രതിപാദിച്ചിട്ടുള്ളതുപ്രകാരമുള്ള ഇംപീച്ച്മെന്റ് നടപടിയാണ്. അതിന്റെ ഘട്ടങ്ങൾ പ്രതിപാദിക്കുന്നതിനായുള്ള നിയമമാണ് ന്യായാധിപ (അന്വേഷണ) നിയമം 1968. ഈ നിയമം റദ്ദുചെയ്യുവാനും അതിന്റെ ഉദ്ദേശ ലക്ഷ്യങ്ങൾ വിപുലപ്പെടുത്തി ന്യായാധിപന്മാരുടെ ഉത്തരവാദിത്തങ്ങൾ ഉറപ്പുവരുത്താൻ നിയമപരമായ പുതിയ ചട്ടക്കൂട് ഉണ്ടാക്കുക എന്നത് ന്യായാധിപ പ്രതിബദ്ധതാ നിയമത്തിന്റെ ഉദ്ദേശങ്ങളിലൊന്നാണ്. നിലവിലുള്ള വ്യവസ്ഥകൾ പ്രകാരം പാർലമെന്റിന്റെ ഏതെങ്കിലും സഭയ്ക് മാത്രമേ ന്യായാധിപന്മാർക്കെതിരായ ഇംപീച്ച്മെന്റ് നടപടികൾക്ക് തുടക്കമിടാൻ കഴിയൂ. പുതിയ നിയമത്തിൽ ജഡ്ജിമാർക്കെതിരായ വ്യക്തികളുടെ പരാതികളും പരിഗണിക്കുന്നതിന് വ്യവസ്ഥകളുണ്ടാകും. കൂടാതെ ന്യായാധിപന്മാരുടെ പൈരുമാറ്റച്ചട്ടം, അവർ പാലിക്കേണ്ട മാനദണ്ഡങ്ങൾ, സ്വത്തുവിവരം സംബന്ധിച്ച വെളിപ്പെടുത്തൽ തുടങ്ങിയവയ്കായുള്ള നിയമ വ്യവസ്ഥകളും ഈ ബില്ലിൽ ഉൾപ്പെടുത്തിയിരിക്കുന്നു. 
 


</doc>
<doc id="174663" url="https://ml.wikipedia.org/wiki?curid=174663" title="സംഭാവ്യത">
സംഭാവ്യത

നിഗമനങ്ങളുടെ അടിസ്ഥാനത്തിൽ സംഭവങ്ങൾ നടക്കുന്നതിനോ വ്യതിചലിക്കാനോ ഉള്ള സാഹചര്യം സാഖ്യകമായോ അല്ലാതെയോ പ്രസ്താവിക്കുന്നതിനെ സംഭാവ്യത () എന്നു പറയുന്നു. 

ഗണിതത്തിൽ ചില സന്ദർഭങ്ങളിൽ, വസ്തുക്കളുടെ അംഭവങ്ങളുടെ അല്ലെങ്കിൽ വ്യക്തികളുടെ കൂട്ടത്തെ മുഴുവൻ നേരിട്ടുകണ്ട് പഠിക്കുവാൻ കഴിയുകയില്ല. അത്തരം സന്ദർഭങ്ങളിൽ, അവയുടെ ഒരു അംശം (Sample) സമസ്തത്തിന്റെ ഒരു പ്രതിനിധിയായി എടുത്തു വിശകലനം ചെയ്ത്, സമസ്തത്തിന്റെ ഗുണങ്ങളെപ്പറ്റി പൊതുനിഗമനങ്ങളിലെത്താൻ കഴിയും. ഈ സാംഖ്യികശാഖയാണ് ആഗമനസാംഖ്യികം (Inductive Statistics). ഇത്തരം നിഗമനങ്ങൾ പൂർണ്ണസത്യങ്ങളാണെന്നു പറയാനാവാത്തതിനാൽ, സംഭാവ്യത യിലാണു നിഗമനങ്ങൾ പ്രസ്താവിക്കപ്പെടുന്നത്.

ഒരു പ്രവൃത്തിയുടെ സംഭാവ്യത 0 ത്തിനും 1 നും ഇടയിലായിരിക്കും. formula_1 എന്നത് സംഭാവ്യതയെ സൂചിപ്പിക്കാൻ ഉപയോഗിക്കുന്നു. 

ഉദാഹരണം : ഒരു ഡൈസ് പരിഗണിക്കുക. ഡൈസ് ടോസ്സ് ചെയ്യുമ്പോൾ 3 എന്നുള്ള വശം വരാനുള്ള സംഭാവ്യത=1/6.
കാരണം: ഡൈസിനു ആകെ ഉള്ള വശങ്ങൾ 6 (1,2,3,4,5,6),സംഭവിച്ചത് ഒരു വശം.

</doc>
<doc id="174668" url="https://ml.wikipedia.org/wiki?curid=174668" title="ടി.എം. വർഗ്ഗീസ്">
ടി.എം. വർഗ്ഗീസ്

തിരുവിതാംകൂർ സ്റ്റേറ്റ് കോൺഗ്രസിന്റെ സ്ഥാപകരിലൊരാളും തിരു-കൊച്ചി സംസ്ഥാനത്തിലെ 1952-ലെ മന്ത്രിസഭയിൽ ആഭ്യന്തരമന്ത്രിയായിരുന്നു ടി.എം. വർഗീസ്.

ആലപ്പുഴ ജില്ലയിലെ കായംകുളത്തിനു സമീപം പള്ളിക്കലിൽ 1885 ഏപ്രിൽ 22-ന് ജനിച്ചു. കോട്ടയം സി.എം.എസ്. കോളേജ്, തിരുവനന്തപുരം യൂണിവേഴ്സിറ്റി കോളേജ്, തിരുവനന്തപുരം ലോ കേളേജ് എന്നിവിടങ്ങളിലായി വിദ്യാഭ്യാസം നടത്തി. കൊല്ലം ബാറിൽ അഭിഭാഷകനായി പ്രവർത്തിച്ചു. തുടർന്നാണ് ഇദ്ദേഹം പൊതുപ്രവർത്തനം ആരംഭിച്ചത്. 1931 മുതൽ 1938 വരെ നടന്ന നിവർത്തനപ്രക്ഷോഭമാണ് ഇദ്ദേഹത്തെ ഒരു രാഷ്ട്രീയക്കാരനാക്കി മാറ്റിയത്. 1934-ൽ തിരുവല്ലായിൽ നിവർത്തനപ്രക്ഷോഭത്തിന്റെ ഭാഗമായി നടന്ന സംയുക്ത രാഷ്ട്രീയ സമ്മേളനത്തിന്റെ അദ്ധ്യക്ഷനായിരുന്നു വർഗ്ഗീസ്. സമ്മേളത്തിൽ നിന്നും ഉരുത്തിരിഞ്ഞ തീരുമാനത്താൽ സംയുക്ത രാഷ്ട്രീയ കക്ഷി പ്രതിനിധിയായി പത്തനംതിട്ടയിൽ നിന്നും വൻ ഭൂരിപക്ഷത്തിൽ വിജയിച്ച് ശ്രീമൂലം അസംബ്ലിയിലെത്തി. 

ഈ അസംബ്ലിയിൽ പട്ടം താണുപിള്ളയെ തെരഞ്ഞെടുപ്പിൽ പരാജയപ്പെടുത്തി ഡപ്യൂട്ടി പ്രസിഡന്റായി. 1938 ഫെബ്രുവരി 2-ന് പ്രസിദ്ധമായ ഉത്തരവാദഭരണ പ്രമേയം തിരുവിതാംകൂർ നിയമസഭയിൽ അവതരിപ്പിച്ചു. ഈ പ്രമേയം നിയമസഭയിൽ പരാജയപ്പെട്ടു. എങ്കിലും ഈ പരാജയം തിരുവിതാംകൂർ സ്റ്റേറ്റ് കോൺഗ്രസിന് വഴിയൊരുക്കി. ഇന്ത്യൻ സ്വാതന്ത്രസമരത്തിൽ ഇദ്ദേഹം പലതവണ ജയിലിലടക്കപ്പെട്ടു. 

ജവഹർലാൽ നെഹ്രു പ്രസിഡന്റായ നാട്ടുരാജ്യ പ്രജാ സമ്മേളനത്തിന്റെ 1946-ലെ ഉദയ്പൂർ സമ്മേളനത്തിൽ വൈസ് പ്രസിഡന്റായി വർഗ്ഗീസ് ദേശീയരാഷ്ട്രീയത്തിലേക്ക് ചുവടുവെച്ചു. പട്ടം താണുപിള്ള അറസ്റ്റുചെയ്യപ്പെട്ടതിനെത്തുടർന്ന് 1947 ജൂലൈയിൽ വർഗീസ് തിരുവിതാംകൂർ സ്റ്റേറ്റ് കോൺഗ്രസിന്റെ പ്രസിഡന്റായി. പത്തനാപുരം മണ്ഡലത്തിൽ നിന്ന് 1948 ഫെബ്രുവരിയിൽ കമ്മ്യൂണിസ്റ്റ് നേതാവ് പി.ടി. പുന്നൂസിനെ പരാജയപ്പെടുത്തി തിരുവിതാംകൂർ നിയമസഭയിൽ പ്രവേശിച്ചു. 

പട്ടം താണുപിള്ളയുടെ മന്ത്രിസഭ പാതി വഴിയിൽ തകരുകയും തിരുവിതാംകൂർ-കൊച്ചി (1949 ജൂലൈ 1) സംയോജനശേഷം പുതിയ മന്ത്രിസഭ നിലവിൽ വരുകയും ചെയ്തു. ടി.എം. വർഗ്ഗീസായിരുന്നു മന്ത്രി സഭയിലെ ആദ്യ അദ്ധ്യക്ഷൻ. 1952-ലെ എ.ജെ. ജോൺ മന്ത്രിസഭയിൽ ഇദ്ദേഹം ആഭ്യന്തരമന്ത്രിയായി. ഈ സഭയുടെ പതനത്തോടെ വർഗ്ഗീസ് സജീവ രാഷ്ട്രീയത്തിൽ നിന്നും പിൻവാങ്ങി. 1961 ഡിസംബർ 31-ന് വർഗ്ഗീസ് അന്തരിച്ചു.



</doc>
<doc id="174677" url="https://ml.wikipedia.org/wiki?curid=174677" title="ഹാക്സ്ബിൽ കടലാമ">
ഹാക്സ്ബിൽ കടലാമ

വംശനാശ ഭീഷണി നേരിടുന്ന ഒരിനം കടലാമയാണ് ഹാക്സ്ബിൽ. (ശാസ്ത്രീയനാമം:"Eretmochelys imbricata"). കരീബിയൻ കടൽ, അറ്റ്ലാന്റിക് സമുദ്രം, ഇന്ത്യൻ മഹാസമുദ്രം, ശാന്തസമുദ്രം എന്നിവിടങ്ങളിൽ മാത്രമാണ് ഇവ കാണപ്പെടുന്നത്. 1972-ലെ ഇന്ത്യൻ വന്യജീവി നിയമപ്രകാരം സംരക്ഷണം അർഹിക്കുന്ന ഇനമാണിത്. പ്രായപൂർത്തിയായ ആമയുടെ പുറംതോടിന്റെ ഉപരിവക്രത്തിന് 80 സെന്റീമീറ്റർ വരെ നീളവും ആമയ്ക്ക് 55 കിലോ വരെ ഭാരവും ഉണ്ടാകും. 

2005 വരെയുള്ള കണക്കുകൾ പ്രകാരം ആകെ 10000 ഹാക്സ്ബില്ലുകൾ മാത്രമേ അവശേഷിക്കുന്നുള്ളൂ.


</doc>
<doc id="174679" url="https://ml.wikipedia.org/wiki?curid=174679" title="പ്രകൃതിക്ഷോഭം">
പ്രകൃതിക്ഷോഭം

മനുഷ്യനും ഇതര ജീവിജാലങ്ങൾക്കും അവയുടെ ചുറ്റുപാടീനും സാരമായ നാശനഷ്ടങ്ങൾ വരുത്തുന്ന രീതിയിൽ പ്രകൃതിയിൽസംഭവിക്കുന്ന മാറ്റങ്ങളെയാണ് പ്രകൃതിക്ഷോഭം (natural disaster) എന്നു പറയുന്നത്. 
പ്രകൃതി ക്ഷോഭങ്ങൾ അവയുടെ ഉൽഭവത്തിന്റെ അടിസ്ഥാനത്തിൽ പലതായി തരം തിരിക്കാവുന്നതാണ്

==ജല/സ
hiihih
sdqafcqafc

മുദ്ര ക്ഷോഭങ്ങൾ==

കാട്ടുതീ


</doc>
<doc id="174685" url="https://ml.wikipedia.org/wiki?curid=174685" title="സിഡ്നി ഓപ്പറ ഹൗസ്">
സിഡ്നി ഓപ്പറ ഹൗസ്

ശില്പഭംഗി കൊണ്ട് ആയിരക്കണക്കിന് വിനോദസഞ്ചാരികളെ ആകർക്കുന്ന അതിമനോഹരമായ കെട്ടിടമാണ് ഓസ്ട്രേലിയൻ നഗരമായ സിഡ്നിയിലെ ഓപ്പറാ ഹൗസ്. സിഡ്നിയിലെ നദിക്കരയിൽ അത്യാധുനിക സംവിധാനങ്ങളോടെ ഈ ഓപ്പറാ ഹൗസ് 1973- ലാണ് നിർമ്മിച്ചത്. നഗരത്തിലെ കലാകാരന്മാർക്കും പൊതുജനങ്ങൾക്കും ഓപ്പറ(സംഗീത നാടകം) പോലുള്ള കലാസൃഷ്ടികൾ അവതരിപ്പിക്കുന്നതിനു വേദിയൊരുക്കുകയായിരുന്നു ഈ കെട്ടിടം നിർമ്മിച്ചതിന്റെ ലക്ഷ്യം. ഇതളുകൾ വിടർത്തി വിരിയാൻ തുടങ്ങുന്ന താമരപ്പൂവിന്റെ ആകൃതിയിലാണ് ഈ കെട്ടിടം. ഇതിന്റെ പണി പൂർത്തിയാക്കാൻ 16 വർഷങ്ങളെടുത്തു.


</doc>
<doc id="174699" url="https://ml.wikipedia.org/wiki?curid=174699" title="നൗക്ലിയ ഗാഗീന">
നൗക്ലിയ ഗാഗീന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ നൗക്ലിയയിലെ ഒരു സ്പീഷിസാണ് നൗക്ലിയ ഗാഗീന - Nauclea gageana. ഇന്ത്യയിലാണ് ഇവ സർവ്വസാധാരണമായി കാണുന്നത്. ആവാസമേഖലയിൽ ഇവ വംശനാശത്തിന്റെ വക്കിലാണ്. 



</doc>
<doc id="174702" url="https://ml.wikipedia.org/wiki?curid=174702" title="നോസ്റ്റോലഗ്മ">
നോസ്റ്റോലഗ്മ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് നോസ്റ്റോലഗ്മ - Nostolachma.

പട്ടിക അപൂർണ്ണം.



</doc>
<doc id="174705" url="https://ml.wikipedia.org/wiki?curid=174705" title="നോസ്റ്റോലഗ്മ ക്രാസിഫോളിയ">
നോസ്റ്റോലഗ്മ ക്രാസിഫോളിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ നോസ്റ്റോലഗ്മയിലെ ഒരു സ്പീഷിസാണ് നോസ്റ്റോലഗ്മ ക്രാസിഫോളിയ - Nostolachma crassifolia. ഇന്ത്യയിൽ കേരളത്തിലും തമിഴ്നാട്ടിലുമാണ് ഇവ സർവ്വസാധാരണമായി കാണുന്നത്. ഇന്നിവ വംശനാശത്തിന്റെ വക്കിലാണ്. കേരള-തമിഴ്നാട് അതിർത്തിൽ ആനമല മലനിരകളിലാണ് ഇവ വളരെയധികം കണ്ടിട്ടുള്ളത്. അഗസ്ത്യമലയിലും ഇവ കാണുന്നു.



</doc>
<doc id="174707" url="https://ml.wikipedia.org/wiki?curid=174707" title="ഗ്രെയിൽ">
ഗ്രെയിൽ

Gravity Recovery and Interior Laboratory എന്നതിന്റെ ചുരുക്കപ്പേരാണ് ഗ്രെയിൽ(GRAIL). ഗ്രെയിൽ എ, ഗ്രെയിൽ ബി എന്നീ രണ്ടു പേടകങ്ങളാണ് ഈ പദ്ധതിയിലുള്ളത്. ചന്ദ്രന്റെ കാന്തിക ഭൂപടം തയ്യാറാക്കുന്നതിനും ആന്തരഘടന പഠിക്കുന്നതിനും വേണ്ടിയുള്ള നാസയുടെ പദ്ധതിയുടെ ഭാഗമാണിവ. 2011 സെപ്റ്റംബർ 10ന് ഡെൽറ്റ II റോക്കറ്റ് ഉപയോഗിച്ചാണ് ഇവ വിക്ഷേപിച്ചത്.

സൂര്യനും ചന്ദ്രനും ഇടയിലുള്ള L1 എന്ന ലാഗ്രാൻഷെ ബിന്ദുവിലായിരിക്കും ഇവയുടെ സ്ഥാനം. ഇത് ഊർജ്ജോപഭോഗം വളരെയേറെ കുറക്കുന്നതിനു സഹായിക്കും. 90 ദിവസമാണ് ഇതിന്റെ നിരീക്ഷണ കാലാവധിയായി നിശ്ചയിച്ചിരിക്കുന്നത്. ഗ്രെയിൽ എ 2011 ഡിസംബർ 31നും ഗ്രെയിൽ ബി 2012 ജനുവരി 1നുമാണ് ചന്ദ്രന്റെ ഭ്രമണപഥത്തിൽ പ്രവേശിച്ചു.

ചന്ദ്രന്റെ ഗുരുത്വമണ്ഡലത്തെയും ഭൂമിശാസ്ത്രഘടനെയെയും കുറിച്ചുള്ള പുതിയ വിവരങ്ങൾ ലഭ്യമാക്കുക, പുതിയ വിവരങ്ങൾ ഉൾക്കൊള്ളിച്ചുകൊണ്ട് ഗുരുത്വമണ്ഡലത്തിന്റെ മാപ്പ് തയ്യാറാക്കുക എന്നിവയാണ് പ്രധാന ദൗത്യം.

എന്നിവയാണ് പ്രാഥമിക ലക്ഷ്യങ്ങൾ. 90 ദിവസം നീണ്ടുനിൽക്കുന്ന ഈ പ്രോജക്റ്റിൽ നിന്നും ലഭിക്കുന്ന വിവരങ്ങൾ വിശകലനം ചെയ്യാൻ 12 മാസങ്ങൾ എടുക്കും.

http://www.nasa.gov/mission_pages/grail/news/grail20120101.html


</doc>
<doc id="174708" url="https://ml.wikipedia.org/wiki?curid=174708" title="റിച്ച പനായ്">
റിച്ച പനായ്

ഒരു ഇന്ത്യൻ ചലച്ചിത്ര അഭിനേത്രിയും മോഡലുമാണ് റിച്ച പനായ്. പരസ്യ ചിത്രങ്ങളിലൂടെ പ്രശസ്തയായ റിച്ച ആൽബർട് ആന്റണി സംവിധാനം ചെയ്ത 2011ൽ പുറത്തിറങ്ങിയ വാടാമല്ലി എന്ന മലയാള സിനിമയിലൂടെ ചലച്ചിത്രരംഗത്ത് അരങ്ങേറ്റം കുറിച്ചു .
ഉത്തർപ്രദേശിലെ ലക്നൗവിൽ ജനിച്ചു .ബാല്യകാലം മുഴുവൻ ചിലവഴിച്ചത് ഡൽഹിയിലായിരുന്നു .മാതാപിതാക്കളുടെ ഒറ്റ മകളായ റിച്ചക്ക് ഒരു സഹോദരനുണ്ട് .
ഭീമാ ഗോൾഡ് ജ്വല്ലറിയുടെ പരസ്യ ചിത്രത്തിലൂടെ പ്രേഷകർക്കു മുന്നിലെത്തിയ റിച്ച ജനങ്ങളുടെ ആരാധനാപാത്രമായി .കുറച്ച് തെലുങ്ക് സിനിമകളിൽ ചെറിയ വേഷങ്ങൾ അഭിനയിച്ച റിച്ച ആൽബർട് ആന്റണി സംവിധാനം നിർവ്വഹിച്ച വാടാമല്ലി എന്ന സിനിമയിലൂടെ ചലച്ചിത്രരംഗത്തേക്ക് കടന്നുവരികയും തുടർന്ന് സാൻവിച്ച് ,
ബാങ്കോക് സമ്മർ എന്നീ മലയാള സിനിമകളിൽ അഭിനയിക്കുകയും ചെയ്തു .മോഡലിങ്ങ് രംഗത്ത് പ്രശസ്തയായ റിച്ചയ്ക്ക് മിസ്സ് ഇന്ത്യ പുരസ്കാരങ്ങൾ ലഭിച്ചിട്ടുണ്ട് .


</doc>
<doc id="174713" url="https://ml.wikipedia.org/wiki?curid=174713" title="ദത്തപഹാരനയം">
ദത്തപഹാരനയം

ഇന്ത്യയിലെ ബ്രിട്ടിഷ്സാമ്രാജ്യത്തിന്റെ വികസനത്തിനുവേണ്ടി 1848ന്മുതൽ 1856 വരെ ഗവർണർ ജനറലായിരുന്ന ഡൽഹൗസി പ്രഭു ആവിഷ്കരിച്ച പദ്ധതിയാണ് ദത്തപഹാരനയം അഥവാ ദത്തവകാശനിരോധനനയം, (). യുദ്ധപ്രക്രിയ കൂടാതെതന്നെ അനേകം ഇന്ത്യൻ നാട്ടുരാജ്യങ്ങളെ ബ്രിട്ടിഷ് ഇന്ത്യയുടെ ഭാഗമാക്കുവാൻ ദത്തപഹാര നയത്തിലൂടെ ഡൽഹൗസി പ്രഭുവിനു കഴിഞ്ഞു. ദത്തപഹാരനയം അനുസരിച്ച് ബ്രിട്ടീഷ് ഈസ്റ്റ് ഇന്ത്യ കമ്പനിയുടെ പ്രഭാവത്തിൻ കീഴിലായിരുന്ന ഒരു സാമന്തരാജ്യത്തിലെ (Dependent State) ഭരണാധികാരി അയോഗ്യനാണെന്ന് തെളിയുകയാണെങ്കിലോ മരിക്കുമ്പോൾ അദ്ദേഹത്തിന് സ്വാഭാവിക പിന്തുടർച്ചക്കാർ ഇല്ലെങ്കിലോ ആ രാജ്യം ബ്രിട്ടിഷ്ഇന്ത്യയിൽ ലയിക്കണം എന്നതായിരുന്നു വ്യവസ്ഥ. രണ്ടാമത്തെ വ്യവസ്ഥ ഇന്ത്യയിലെ ഭരണാധികാരികൾക്ക് ദീർഘകാലമായി ഉണ്ടായിരുന്ന ദത്തവകാശത്തെ ഇല്ലായ്മ ചെയ്തു. ഭരണാധികാരികൾക്ക് യോഗ്യതയുണ്ടോ എന്ന് തീരുമാനിക്കാനുള്ള അധികാരവും ബ്രിട്ടീഷുകാർക്ക് ലഭിച്ചു. ഇത് അനീതിയാണെന്നാണ് ഇന്ത്യക്കാർ പൊതുവേ കരുതിയത്.

ഒരു രാജാവു മരിക്കുമ്പോൾ അദ്ദേഹത്തിനു സ്വാഭാവിക പിന്തുടർച്ചാവകാശികൾ ഇല്ലെങ്കിൽ മറ്റൊരു കുടുംബത്തിൽനിന്ന് ഒരു വ്യക്തിയെ തന്റെ അനന്തരാവകാശിയായി ദത്തെടുക്കുന്ന സമ്പ്രദായം ഇന്ത്യയിൽ ഹൈന്ദവ രാജാക്കന്മാരുടെയിടയിൽ ഉണ്ടായിരുന്നു. ഈ വിധം ദത്തെടുക്കുന്ന അനന്തരാവകാശികൾക്ക് രാജ്യഭരണം നൽകുവാൻ പാടില്ലെന്ന് ദത്തപഹാരനയം വ്യക്തമാക്കി. ഈ പദ്ധതിയുടെ അടിസ്ഥാനത്തിൽ ഒട്ടേറെ ഇന്ത്യൻ നാട്ടുരാജ്യങ്ങളെ ബ്രിട്ടിഷ് സാമ്രാജ്യത്തിൽ ലയിപ്പിക്കുവാൻ ഡൽഹൗസിപ്രഭുവിനു സാധിച്ചു. 1848-ൽ മഹാരാഷ്ട്രയിലെ സത്താറ എന്ന രാഷ്ട്രത്തെ ബ്രിട്ടിഷ് സാമ്രാജ്യത്തിൽ ലയിപ്പിച്ചു. 1848-ൽ സത്താറയിലെ രാജാവു മരിച്ചപ്പോൾ അദ്ദേഹത്തിന്റെ അനന്തരാവകാശി ദത്തുപുത്രനായിരുന്നതിനാലാണ് ഈ രാജ്യം ബ്രിട്ടിഷ്ഇന്ത്യയോടു കൂട്ടിച്ചേർത്തത്. ഝാൻസിയിലെ രാജാവു മരിച്ചപ്പോൾ അവിടെ പുരുഷന്മാരായ പിന്തുടർച്ചക്കാർ ഇല്ലാതിരുന്നതിനാലാണ്
1853-ൽ
ആ രാജ്യത്തെ ബ്രിട്ടീഷ് ഇന്ത്യയിൽ ചേർത്തത്. സാമ്പൽപൂർ രാജാവായിരുന്ന നാരായണസിങ് മരിച്ചപ്പോൾ പുത്രനായ രാജകുമാരൻ ഇല്ലാതിരുന്നതിനാലാണ് അവിടവും ബ്രിട്ടീഷുകാർ കയ്യടക്കിയത്. ഇവയെ കൂടാതെ ഈ നയം ഉപയോഗിച്ച് കൈവശപ്പെടുത്തിയ രാജ്യങ്ങളാണ് ജയ്പൂർ, ഉദയ്പൂർ, നാഗ്പൂർ (1854) എന്നിവ.

ഭഗത്, ഉദയ്പൂർ എന്നീ നാട്ടുരാജ്യങ്ങളെ ഇപ്രകാരം ഡൽഹൗസി കൈക്കലാക്കിയെങ്കിലും അടുത്ത ഗവർണർ ജനറലായ കാനിങ് പ്രഭു അത് അംഗീകരിച്ചില്ല. ഈ രാജ്യങ്ങളെ കൈക്കലാക്കിയതിനെ ഇംഗ്ലണ്ടിലെ ഡയറക്ടർ ബോർഡ് (Court of Directors) അംഗീകരിക്കാത്തതിനാലാണ് കാനിങ് പ്രഭു ഈ രാജ്യങ്ങളെ നാട്ടുരാജാക്കന്മാർക്ക് തിരികെ വിട്ടുകൊടുത്തത്. ഡൽഹൗസിപ്രഭുവിന്റെ ദത്തപഹാര നയം പലരുടെയും വിമർശനങ്ങൾക്കു പാത്രമായി. ഡൽഹൗസി ഈ പദ്ധതി ആവിഷ്കരിച്ചത് അദ്ദേഹത്തിനുണ്ടായിരുന്ന സാമ്രാജ്യവികസന താത്പര്യം കൊണ്ടായിരുന്നുവെന്ന് വിമർശകർ ആക്ഷേപിച്ചു. നാഗ്പൂർ കയ്യടക്കിയതിനുശേഷം ആ രാജ്യത്തിലെ പൊതുഖജനാവിലെ സ്വത്തുക്കൾ ലേലത്തിൽ വിറ്റത് കൊട്ടാരം കൊള്ളയടിച്ചതിനു സമാനമാണെന്ന് വിമർശകർ അഭിപ്രായപ്പെട്ടിരുന്നു.

ദത്തപഹാര നയത്തെ വേറെയും ചില ആവശ്യങ്ങൾക്കായി ഡൽഹൗസിപ്രഭു ഉപയോഗപ്പെടുത്തി. 1853-ൽ കർണാടകത്തിലെ നവാബ് മരിച്ചപ്പോൾ അദ്ദേഹത്തിന്റെ പിൻഗാമി ആരാണെന്നു നിശ്ചയിക്കുവാൻ ഡൽഹൗസി വിസമ്മതിച്ചു. 1855-ൽ തഞ്ചാവൂരിലെ രാജാവു മരിച്ചപ്പോൾ അദ്ദേഹത്തിന്റെ പിൻഗാമികൾ എന്നവകാശപ്പെട്ട പതിനാറു വിധവകളെയും രണ്ട് പുത്രിമാരെയും അംഗീകരിക്കുവാൻ ഗവർണർ ജനറൽ വിസമ്മതിക്കുകയുണ്ടായി. ആ രാജ്യത്തിലെ രാജസ്ഥാനത്തെത്തന്നെ അദ്ദേഹം നിറുത്തൽ ചെയ്തു. 1853-ൽ പേഷ്വാ ബാജിറാവു രണ്ടാമൻ മരിച്ചപ്പോൾ അദ്ദേഹത്തിനു നൽകിവന്ന പെൻഷൻ പിൽക്കാലത്ത് ബാജിറാവുവിന്റെ ദത്തുപുത്രനായ നാനാസാഹിബിന് നൽകേണ്ടതില്ലെന്ന് ബ്രിട്ടിഷ് ഗവണ്മെന്റ് നിശ്ചയിച്ചതും ദത്തപഹാര നയത്തിന്റെ അടിസ്ഥാനത്തിലായിരുന്നു.
ഈ നയത്തിലെ ഭരണാധികാരിയുടെ കഴിവുകേട് എന്ന വ്യവസ്ഥ ആരോപിച്ചാണ് ഡൽഹൗസി 1856-ൽ അവധ് പിടിച്ചെടുത്തത്.

ഇന്ത്യക്കാരും ബ്രിട്ടീഷുകാരുമായ നിരവധി ആളുകൾ ഈ നയത്തെ രൂക്ഷമായി അപലപിച്ചു. 1857-ൽ നടന്ന വിപ്ലവത്തിന്റെ ഒരു പ്രധാന കാരണം ഡൽഹൗസി ഏർപ്പെടുത്തിയ ദത്തപഹാര നയം ആയിരുന്നു.

ദത്തപഹാര നയം ഡൽഹൗസി ആവിഷ്കരിച്ചതാണെന്ന് പറയപ്പെടുന്നുണ്ടെങ്കിലും, യഥാർത്ഥത്തിൽ അദേഹത്തിന് മുമ്പ് തന്നെ 1834 - ൽ ബ്രിട്ടീഷ്‌ ഈസ്റ്റ്‌ ഇന്ത്യ കമ്പനിയുടെ ഭരണം നിർവഹിച്ചിരുന്ന കോർട്ട് ഓഫ് ഡയറക്ടഴ്സ് ഈ നയം സ്വീകരിച്ചിരുന്നു. 1839 - ൽ ഗുജറാത്തിലെ മാന്ദ്വി(മണ്ടാവി), 1840 - ൽ മഹാരാഷ്ട്രയിലെ കൊളാബ, ഉത്തർപ്രദേശിലെ ജാലൗൻ, 1842 -ൽ സൂററ്റ്‌,
1843-ൽ ഇന്നത്തെ ഹരിയാണയിലുള്ള കൈഥലിലെ സിഖ് രാജ്യം 
തുടങ്ങിയവ ഈ നയം ഉപയോഗിച്ച് ബ്രിട്ടീഷ്‌ ഇന്ത്യയോട് കൂട്ടിചേർത്തവയാണ്.



</doc>
<doc id="174715" url="https://ml.wikipedia.org/wiki?curid=174715" title="കേരള റോഡ്‌വെയ്സ് പ്രൈവറ്റ് ലിമിറ്റഡ്">
കേരള റോഡ്‌വെയ്സ് പ്രൈവറ്റ് ലിമിറ്റഡ്

1962ൽ കോഴിക്കോട് ആരംഭിച്ച സ്വകാര്യ പാഴ്സൽ സർവ്വീസ് സ്ഥാപനമാണ് കേരള റോഡ്‌വെയ്സ് പ്രൈവറ്റ് ലിമിറ്റഡ്. ഇന്ത്യയിലെ ഒട്ടു മിക്ക സംസ്ഥാനങ്ങളിലും ഇപ്പോൾ സർവ്വീസ് നടത്തുന്നു. കോഴിക്കോടാണ് പ്രധാന കാര്യാലയം. ചെന്നൈയിലും ഒരു കേന്ദ്രകാര്യാലയം ഉണ്ട്. അതിനാൽ കേരളത്തിലെ വളരെ പഴക്കം ചെന്ന ഒരു കമ്പനിയാണ് ഇത്. ആയിരക്കണക്കിനു പേർ നേരിട്ടും അല്ലാതെയും ജോലി ചെയ്യുന്നു. വി.കെ. മൊയ്തു എന്ന കോഴിക്കോട് സ്വദേശിയാണ് സ്ഥാപനം ആരംഭിച്ചത്. 



</doc>
<doc id="174734" url="https://ml.wikipedia.org/wiki?curid=174734" title="പെഡോപെന്ന">
പെഡോപെന്ന

തെറാപ്പോഡ വിഭാഗത്തിൽ മിനിറാപ്റ്റർ എന്ന ഉപ ഗണം ആയ ഒരു ചെറിയ ദിനോസർ ആണ് പെഡോപെന്ന. ഇവയുടെ ഫോസ്സിൽ കണ്ടു കിട്ടിയിട്ടുള്ളത് ചൈനയിൽ നിന്നും ആണ് . ഒരു പക്ഷെ തൂവലുകൾ ഉള്ള ദിനോസറുകളിൽ ഏറ്റവും പുരാതന ഇനം ആയിരിക്കും ഇവ എന്ന് കരുതുന്നു. ഇവ അന്ത്യ ജുറാസ്സിക് കാലത്ത് ആണ് ജീവിച്ചിരുന്നത് .

ഇവയുടെ പേരിന്റെ അർഥം പാദത്തിൽ തൂവൽ ഉള്ള എന്നാണ് . ഇത് വരുന്നത്‌ ഇവയുടെ ഫോസ്സിൽ പഠനത്തിൽ നിന്നും ഇവയ്ക് പാദത്തിൽ തൂവലുകൾ ഉള്ളതായി കണ്ടെത്തിയതിനെ തുടർന്നാണ്.


</doc>
<doc id="174736" url="https://ml.wikipedia.org/wiki?curid=174736" title="തേജസ് ദ്വൈവാരിക">
തേജസ് ദ്വൈവാരിക

മലയാളത്തിൽ പുറത്തിറങ്ങുന്ന ഒരു ദ്വൈവാരികയാണ് തേജസ് ദ്വൈവാരിക. 1997 ജനുവരി മുതൽ കോഴിക്കോട് നിന്ന് പ്രസിദ്ധീകരണം ആരംഭിച്ചു. മാസികയായിട്ടായിരുന്നു തുടക്കം. 2000 ൽ ദ്വൈവാരികയായി. പോപുലർ ഫ്രണ്ട് ഓഫ് ഇന്ത്യയുടെ കേരള ഘടകമായിരുന്ന എൻ.ഡി.എഫിന്റെ മുഖപത്രമായാണ് തേജസ് ദ്വൈവാരിക പുറത്തിങ്ങിയത്. തേജസ് പബ്ലിഷിങ് ചാരിറ്റബിൽ ട്രസ്റ്റാണ് പ്രസാധകർ. പി. അബ്ദുൽ മജീദ് ഫൈസിയാണ് മുഖ്യ പത്രാധിപർ.


</doc>
<doc id="174749" url="https://ml.wikipedia.org/wiki?curid=174749" title="ലോക അങ്ങാടിക്കുരുവി ദിനം">
ലോക അങ്ങാടിക്കുരുവി ദിനം

അങ്ങാടിക്കുരുവികളുടെ സംരക്ഷണം ലക്ഷ്യമിട്ട് ജനങ്ങളിൽ അവബോധം വളർത്തുവാനായി ആചരിക്കുന്ന ദിനമാണ് വേൾഡ് ഹൗസ് സ്പാരോ ഡേ അഥവാ ലോക അങ്ങാടിക്കുരുവി ദിനം. 2011 മുതൽ മാർച്ച് 20-നാണ് ഈ ദിനം ആചരിക്കുന്നത്. നേച്ചർ ഫോർ എവർ എന്ന സംഘടനയാണ് ഈ പരിപാടിക്ക് തുടക്കമിട്ടത്.

കീടനാശിനികളുടെ ഉപയോഗം, മൊബൈൽ ടവറുകളിൽ നിന്നുള്ള വികിരണങ്ങൾ, ആവാസവ്യവസ്ഥയുടെ തകർച്ച, എന്നീ പ്രധാന കാരണങ്ങളാലാണ് ഇന്നിവ വേഗത്തിൽ അപ്രത്യക്ഷമായിക്കൊണ്ടിരിക്കുന്നത്. ബ്രിട്ടനിലെ റോയൽ സൊസൈറ്റി ഫോർ പ്രൊട്ടക്ഷൻസ് ഓഫ് ബേർഡ്സ്, നേച്ചർ ഫോർ എവർ സൊസൈറ്റി എന്നീ സംഘടനകളാണ് അങ്ങാടിക്കുരുവികളുടെ സംരക്ഷണം ഏറ്റെടുത്തു നടത്തുന്നത്.



</doc>
<doc id="174763" url="https://ml.wikipedia.org/wiki?curid=174763" title="നെഹ്രു ആർട്സ് ആന്റ് സയൻസ് കോളേജ്, കാഞ്ഞങ്ങാട്">
നെഹ്രു ആർട്സ് ആന്റ് സയൻസ് കോളേജ്, കാഞ്ഞങ്ങാട്

കാസർഗോഡ് ജില്ലയിലെ കാഞ്ഞങ്ങാടിനടുത്ത് പടന്നക്കാട് എന്ന സ്ഥലത്ത് സ്ഥിതി ചെയ്യുന്ന ഒരു ആർട്സ് ആന്റ് സയൻസ് കോളേജാണ് നെഹ്രു ആർട്സ് ആന്റ് സയൻസ് കോളേജ്, കാഞ്ഞങ്ങാട്. കണ്ണൂർ സർവ്വകലാശാലയോട് അഫിലിയേറ്റ് ചെയ്തിരിക്കുന്ന ഈ കോളേജിനു് നാക്കിന്റെ B+ ഗ്രേഡുമുണ്ട്. 


</doc>
<doc id="174816" url="https://ml.wikipedia.org/wiki?curid=174816" title="ടിഷ്യു കൾച്ചർ, സസ്യങ്ങളിൽ">
ടിഷ്യു കൾച്ചർ, സസ്യങ്ങളിൽ

ഒരു സസ്യത്തിന്റെ കോശമോ, കലയോ, ഭാഗമോ സസ്യത്തിൽ നിന്നും വേർപെടുത്തി അണുവിമുക്തമായ സാഹചര്യത്തിൽ അനുയോജ്യമായ മാധ്യമങ്ങളിൽ (media) പരീക്ഷണശാലയിൽ വളർത്തി തൈകളാക്കിത്തീർക്കുന്ന പ്രക്രിയയെ ടിഷ്യു കൾച്ചർ, സസ്യങ്ങളിൽ എന്നു പറയപ്പെടുന്നു. ഇത് ഊതകസംവർധനം എന്ന പേരിലും അറിയപ്പെടുന്നു. ടിഷ്യു കൾച്ചർ ചെയ്യുന്നതിനെടുക്കുന്ന സസ്യഭാഗത്തെ എക്സ്പ്ലാന്റ് (explant) എന്നു പറയുന്നു. അനുയോജ്യമായ വളർച്ചാമാധ്യമങ്ങളും (growth media) അണുവിമുക്തമായ സാഹചര്യങ്ങളും ടിഷ്യു കൾച്ചർ വിജയകരമായിത്തീരുന്നതിനത്യാവശ്യമാണ്.

ടിഷ്യു കൾച്ചർ സാങ്കേതികവിദ്യയ്ക്ക് നിരവധി ഉപയോഗങ്ങളുണ്ടെങ്കിലും ഇന്ന് വളരെയധികം പ്രചാരം സിദ്ധിച്ചുവരുന്നത് കായികപ്രവർധനത്തിന്റെ (vegetative propagation) ഒരു നൂതന സമ്പ്രദായം എന്ന നിലയിലാണ്. ഉത്പാദിപ്പിക്കപ്പെടുന്ന തൈകൾക്കെല്ലാം മാതൃസസ്യത്തിന്റെ അതേ സ്വഭാവം ഉണ്ടായിരിക്കുമെന്നുള്ളതാണ് കായികപ്രവർധനത്തിന്റെ സവിശേഷത. പരപരാഗണം (cross pollination) നടക്കുന്ന സസ്യങ്ങളെ സംബന്ധിച്ചിടത്തോളം കായികപ്രവർധനത്തിലൂടെ മാത്രമേ മാതൃസസ്യത്തിന്റെ തനിമ നിലനിറുത്തുവാൻ സാധിക്കുയുള്ളു. എന്നാലും ഇപ്രകാരം ഉത്പാദിപ്പിക്കാവുന്ന തൈകളുടെ എണ്ണത്തിന് ഒരു പരിധിയുണ്ട്.

ചുരുങ്ങിയ സമയം കൊണ്ട് മാതൃസസ്യത്തിന്റെ അതേ സ്വഭാവഗുണങ്ങളോടുകൂടിയ ഐകരൂപ്യമുള്ള ആയിരക്കണക്കിനു തൈകൾ ഉണ്ടാക്കിയെടുക്കാമെന്നുള്ളതാണ് ടിഷ്യു കൾച്ചർ സാങ്കേതികവിദ്യയുടെ ശ്രദ്ധേയമായ നേട്ടം.

എല്ലാ ജീവജാലങ്ങളുടെയും ജീവന്റെ അടിസ്ഥാനഘടകം കോശങ്ങളാണ് എന്നതത്ത്വം 1838-ൽ പുറത്തു വരികയും അത് പരക്കെ അംഗീകരിക്കപ്പെടുകയും ചെയ്തു. എന്നാൽ കോശ സിദ്ധാന്തത്തിന്റെ (cell theory) വക്താക്കളായ ഷ്ലീഡനും, ഷ്വാനും കോശങ്ങൾക്ക് സ്വയം വളർന്ന് വികാസം പ്രാപിക്കുന്നതിനുള്ള സ്വതസ്സിദ്ധമായ കഴിവുണ്ടെന്ന് ഊന്നിപറയുകയുണ്ടായി. അക്കാലത്ത് ഇത് പരീക്ഷണശാലയിൽ തെളിയിക്കുവാൻ വേണ്ട ക്രിയാവിധികൾ ഉണ്ടായിരുന്നില്ല. അതിനാൽ ഈ സിദ്ധാന്തത്തിന് വേണ്ടത്ര അംഗീകാരവും ലഭിച്ചില്ല.

ഒരു സസ്യകോശത്തിന് പൂർണപുനരുത്ഭവത്തിനുള്ള (regeneration) എല്ലാ ആന്തരികശേഷിയും ഉണ്ടെന്ന് 1902-ൽ ഗോട്ടിലിബ് ഹാബർലാൻഡ്(Gottlieb Haburlandt) എന്ന ജർമൻ ശാസ്ത്രജ്ഞനാണ് ആദ്യമായി കണ്ടുപിടിച്ചത്. സസ്യകോശങ്ങൾക്കു മാത്രം അവകാശപ്പെട്ട ഈ പ്രത്യേക കഴിവ് പൂർണശക്തി (Totipotency) എന്ന് അറിയപ്പെടുന്നു. എങ്കിലും കോശങ്ങൾ കൾച്ചർ ചെയത് അദ്ദേഹം നടത്തിയ പരീക്ഷണങ്ങൾ പരാജയപ്പെടുകയാണുണ്ടായത്. പക്ഷേ അദ്ദേഹത്തിന്റെ പരീക്ഷണ നിരീക്ഷണങ്ങൾ ഈ മേഖലയിൽ തുടർന്നും ഗവേഷണം നടത്തുന്നതിനുള്ള വാതിൽ തുറക്കുകയുണ്ടായി.

സസ്യഭ്രൂണങ്ങൾ പരീക്ഷണശാലകളിൽ വളർത്തിയെടുക്കുന്നത് ഒരു പരിധിവരെ വിജയമാണെന്ന് 1921 ൽ മൊല്ലിയാഡ് (Molliard) എന്ന സസ്യശാസ്ത്രജ്ഞൻ തെളിയിച്ചു. അതേ തുടർന്ന് ഹാബർലാൻഡിന്റെ വിദ്യാർഥി ആയിരുന്ന കൊറ്റെ (Kotte) 1922-ൽ വേരിന്റെ അഗ്രം കൾച്ചർ ചെയ്യുന്നതിൽ വിജയം വരിക്കുകയും ചെയ്തു. ഇതിനുശേഷം കാരറ്റിലും പുകയിലച്ചെടിയിലും ടിഷ്യു കൾച്ചർ വിജയകരമായി നടത്താൻ കഴിഞ്ഞു. ഇന്ന് ടിഷ്യു കൾച്ചർ ഒരു കായികപ്രവർധനരീതി എന്ന നിലയിൽ മാത്രമല്ല അനേകം പ്രായോഗികമേഖലകളിൽ ഉപയോഗിക്കാവുന്ന ഒരു സാങ്കേതിക വിദ്യയായി തന്നെ മാറിക്കഴിഞ്ഞിരിക്കുന്നു.

ടിഷ്യു കൾച്ചറുമായി ബന്ധപ്പെട്ട പ്രവർത്തനങ്ങൾ അണുവിമുക്തമായ സാഹചര്യങ്ങളിൽ ചെയ്യുന്നതിനുള്ള സൗകര്യം ഉണ്ടായിരിക്കേണ്ടതാണ്. അതുപോലെ കൾച്ചർ ചെയ്യുന്നതിനാവശ്യമായ വളർച്ചാമാധ്യമങ്ങൾ തയ്യാറാക്കുന്നതിനുവേണ്ട രാസവസ്തുക്കളും, പാത്രങ്ങളും ഉപകരണങ്ങളും ആവശ്യമാണുതാനും. ഉപകരണങ്ങളുടെ കൂട്ടത്തിൽ ലാമിനാർ എയർ ഫ്ലോഹുഡ് (laminar air flowhood), ആട്ടോക്ലേവ്, പ്രഷർകുക്കർ, ഫ്രിഡ്ജ്, ബാലൻസ്, ജലസ്വേദന യൂണിറ്റ് (water distilation unit) അവ്ൻ, പി.എച്ച് (pH) മീറ്റർ എന്നിവ പ്രധാനപ്പെട്ടവയാണ്.

കോശത്തിന്റെ വളർച്ചയ്ക്കും വർധനവിനും ആവശ്യമായ എല്ലാ മൂലകങ്ങളും സൂക്ഷ്മമൂലകങ്ങളും, വിറ്റാമിനുകളും, ഹോർമോണുകളും മിതമായ അളവിൽ മാധ്യമത്തിൽ ഉണ്ടായിരിക്കണം. മാധ്യമത്തിന്റെ ചേരുവകളും അതിന്റെ തോതും നിർണയിക്കുന്നതിന് ചില പ്രാഥമിക പരീക്ഷണങ്ങൾ വേണ്ടിവരും. ഓരോ വളർച്ചാഘട്ടത്തിലും ആവശ്യമായിരിക്കുന്ന പോഷകമൂല്യങ്ങളും ഹോർമോണുകളും വ്യത്യസ്തമായിരിക്കും. അതിനാൽ ഓരോ സസ്യത്തിനും ഓരോതരം കൾച്ചറിനും വിവിധ വളർച്ചാഘട്ടങ്ങൾക്കും വ്യത്യസ്തങ്ങളായ മാധ്യമങ്ങൾ തയ്യാറാക്കേണ്ടതായി വരും. എങ്കിലും അടിസ്ഥാനപരമായി മാധ്യമത്തിൽ അടങ്ങിയിരിക്കേണ്ട എല്ലാ ഘടകങ്ങളും ചേർത്തു കൊണ്ട് മുരാഷിഗേ, സ്കൂഗ് (Murashige & Skoog) എന്നീ ശാസ്ത്രകാരന്മാർ ചേർന്ന് "എം.എസ്. മീഡിയം" എന്ന പേരിൽ പുതിയ ഒരു കൾച്ചർ മാധ്യമം കണ്ടെത്തുകയുണ്ടായി. ഇത് വളരെ ഫലപ്രദമാണെന്ന് തെളിയുകയും ചെയ്തു. ഇതോടൊപ്പം B5 മാധ്യമം (Gemberg), N6 മാധ്യമം (zhu), വൈറ്റ് മാധ്യമം (white) തുടങ്ങിയവയും സാധാരണ ഉപയോഗിച്ചുവരുന്നുണ്ട്.

കൾച്ചർ മാധ്യമത്തിലെ ഹോർമോണുകൾക്കു വളരെ നിർണായകമായ പങ്കാണുള്ളത്. പൊതുവേ ഓക്സിൻസ് (auxins), സൈറ്റോകൈനിൻ (cytokinin), ഗിബറിലിൻസ് (gibberelins) എന്നീ മൂന്നു വിഭാഗത്തിലുള്ള ഹോർമോണുകളാണ് ടിഷ്യു കൾച്ചറിനുപയോഗിക്കുന്നത്. ഓരോ ഹോർമോണിന്റെയും ഉപയോഗം വ്യത്യസ്തമാണ്. ഉദാഹരണമായി ഇൻഡോൾ അസറ്റിക് അമ്ലം, ഇൻഡോൾ ബ്യൂട്രിക് അമ്ലം എന്നീ ഹോർമോണുകൾ വേരുകളുടെ വളർച്ചയെ ഉത്തേജിപ്പിക്കുന്നവയാണ്. എന്നാൽ കൈനറ്റിൻ (kinetin), ബെൻസയിൽ അമിനോ പ്യൂരിൻ (Benzyl Amino Purine BAP) എന്നിവ തലപ്പുകൾ (shoots) ഉണ്ടാകുന്നതിനും, ബഹുമുളകൾ (multiple shoots) ഉണ്ടാകുന്നതിനും ഉത്തേജനം നൽകുന്നു.

കൾച്ചർ ചെയ്യുന്നതിന് ശേഖരിച്ച സസ്യഭാഗങ്ങൾ (explants) മിക്കപ്പോഴും സൂക്ഷ്മാണുക്കൾ നിറഞ്ഞതായിരിക്കും. അതിനാൽ കൾച്ചർ പാത്രങ്ങളിലേക്കു മാറ്റുന്നതിനു മുമ്പായി സോഡിയം ഹൈപ്പോക്ലോറൈഡ്, മെർക്കുറി ക്ലോറൈഡ് എന്നിവയിലേതെങ്കിലും ഉപയോഗിച്ച് എക്സ്പ്ലാ ന്റുകൾ അണുവിമുക്തമാക്കേണ്ടതാണ്. എക്സ്പ്ലാന്റുകൾ പാത്രങ്ങളിലേക്ക് കൾച്ചർ ചെയ്യുന്നതിനായി വയ്ക്കുന്നതിനെ നിവേശനം (inoculation) എന്നു പറയുന്നു. നിവേശനത്തിന് ഉപയോഗിക്കുന്ന ഉപകരണങ്ങളിലൂടെയും കൾച്ചർ മാധ്യമത്തിൽ അണുബാധയുണ്ടാകാൻ സാധ്യതയുള്ളതിനാൽ ഉപയോഗിക്കുന്ന ഫോഴ്സെപ്സ്, ബ്ലേഡ്, സൂചി, പെട്രി ഡിഷുകൾ എന്നിവയെല്ലാം ആട്ടോക്ലേവിലോ പ്രഷർകുക്കറിലോ വച്ച് അണുനശീകരണം നടത്തേണ്ടതാണ്. മാധ്യമവും അതുപോലെ അണുനശീകരണത്തിനുശേഷമാണ് ഉപയോഗിക്കുന്നത്.

ഇത്തരം മുൻകരുതലുകൾ എടുത്താലും നിവേശന സമയത്ത് അന്തരീക്ഷ വായുവിൽ നിന്നും മലിനീകരണം ഉണ്ടാകാനുള്ള സാദ്ധ്യതകളും തള്ളിക്കളയാനാവില്ല. അതിനാൽ ടിഷ്യു കൾച്ചർ പ്രക്രിയയിൽ നിവേശനം പോലെ അണുവിമുക്തമായ അന്തരീക്ഷത്തിൽ ചെയ്യേണ്ട പ്രവർത്തനങ്ങൾ ലാമിനാർ എയർഫ്ളോഹുഡിൽ വച്ചാണ് ചെയ്യുന്നത്. ഇതിന്റെയുള്ളിൽ മുകൾഭാഗത്ത് സ്ഥാപിച്ചിരിക്കുന്ന അൾട്രാവയലറ്റ് ദീപം (ultra viloet light) അണുനശീകരണം ഉറപ്പാക്കുന്നു. കൂടാതെ ക്യാബിനറ്റിന്റെ പുറകിൽ നിന്ന് മുമ്പിലേക്ക് അടിക്കുന്ന വായു ബാക്ടീരിയ പോലുള്ള സൂക്ഷ്മാണുക്കളെ തടഞ്ഞുനിർത്തിയശേഷമാണ് കടന്നുവരുന്നത്.

ടിഷ്യു കൾച്ചർ മുറിയിൽ താപവും പ്രകാശവും ജലസാന്ദ്രതയും വായുസഞ്ചാരവും നിയന്ത്രിക്കുന്നതിനുള്ള സംവിധാനം ഉണ്ടായിരിക്കണം. അതിന് എയർകണ്ടീഷണറും, റാക്കുകളിൽ ഫ്ളൂറസെന്റ് ലൈറ്റുകളും സ്ഥാപിച്ചിരിക്കണം.

ടിഷ്യു കൾച്ചർ ചെയ്യുമ്പോൾ ഒരു ഗ്രീൻ ഹൗസും ഉണ്ടായിരിക്കേണ്ടത് അനിവാര്യമാണ്. കാരണം നിയന്ത്രിതമായ സാഹചര്യങ്ങൾ കൊടുത്താണ് ടിഷ്യു കൾച്ചർ സസ്യങ്ങൾ വളർത്തിയെടുക്കുന്നത്. ഈ ചെറുസസ്യങ്ങൾ (plant lets) നേരിട്ടു സാധാരണ സൂര്യപ്രകാശത്തിൽ നട്ടാൽ വേഗത്തിൽ വാടിക്കരിഞ്ഞുപോകും. അതിനാൽ ടിഷ്യു കൾച്ചർ തൈകൾ ആദ്യത്തെ കുറച്ചുദിവസങ്ങൾ ഗ്രീൻഹൗസിൽ നിയന്ത്രിതമായ പ്രകാശവും താപവും വെള്ളവും നൽകി വളർത്തി പാകപ്പെടുത്തി എടുത്തശേഷമാണ് പുറത്തുനടുന്നത്. ഇതിനെ ഹാർഡനിങ്ങ് (hardening) എന്നു പറയുന്നു.

സസ്യഭാഗങ്ങളിൽ നിന്ന് കോശങ്ങളെ നേരിട്ടോ എൻസൈമുകളുടെ സഹായത്താലോ വേർതിരിച്ചെടുത്ത് കൾച്ചർ ചെയ്യുന്ന രീതിയാണ് ഏകകോശ കൾച്ചർ എന്ന പേരിലറിയപ്പെടുന്നത്. ഇങ്ങനെയുള്ള കോശങ്ങൾ അനുകൂലമായ മാധ്യമത്തിൽ വളർന്ന് വർധിക്കുകയും കോശസമൂഹങ്ങളായി മാറുകയും ചെയ്യുന്നു. ചില പ്രത്യേക ആവശ്യങ്ങൾക്കുവേണ്ടി കോശങ്ങൾ നിർധാരണം ചെയ്ത് എടുക്കുവാൻ സാധിക്കും. ഇങ്ങനെ നിർധാരണം ചെയ്തെടുക്കുന്ന കോശസമൂഹത്തെ കോശ നിരകൾ (cell lines) എന്നു പറയുന്നു.

സസ്യകോശങ്ങൾക്ക് കോശസ്തരവും കോശഭിത്തിയും ഉണ്ട്. ചില പ്രത്യേക എൻസൈമുകളുടെ സഹായത്താൽ കോശഭിത്തി അലിയിപ്പിച്ച് മാറ്റുന്നു. ശേഷിക്കുന്ന കോശത്തെ പ്രോട്ടോപ്ലാസ്റ്റ് എന്നാണ് പറയുന്നത്. പ്രോട്ടോപ്ലാസ്റ്റിൽ ജനിതക വ്യതിയാനങ്ങൾ വരുത്തുവാൻ എളുപ്പമായതിനാൽ സസ്യപ്രജനനത്തിൽ പ്രോട്ടോപ്ലാസ്റ്റ് കൾച്ചർ വളരെ പ്രയോജനകരമാണ്. ജനിതകമാറ്റത്തിനുശേഷം അനുയോജ്യമായ മാധ്യമത്തിലേക്ക് മാറ്റുമ്പോൾ കോശഭിത്തി പുനർനിർമ്മിക്കപ്പെടുന്നു. കോശവിഭജനം വഴി തൈകൾ പുനർജീവിപ്പിക്കുവാനും സാധിക്കും.

ഭ്രൂണം, ഇല, തണ്ട്, കായ്, അഗ്രമുകുളങ്ങൾ തുടങ്ങിയ സസ്യ അവയവങ്ങൾ കൾച്ചർ ചെയ്യാവുന്നതാണ്. ചില പ്രത്യേക സാഹചര്യങ്ങളിൽ ഭ്രൂണം കൾച്ചർ ചെയ്യുന്നത് വളരെ പ്രയോജനകരമാണ്. വിത്തിനുള്ളിൽ വച്ച് ഭ്രൂണം നശിച്ചുപോകാൻ സാധ്യതയുണ്ടെങ്കിൽ വിത്തിൽ നിന്ന് ഭ്രൂണം വേർപെടുത്തി കൾച്ചർ ചെയ്ത് തൈകളുണ്ടാക്കാൻ സാധിക്കും. അതുപോലെ വിത്ത് മുളയ്ക്കുന്നതിനുള്ള കാലദൈർഘ്യം ഒഴിവാക്കുന്നതിനും ഭ്രൂണ കൾച്ചർ സഹായകമാണ്.

വന്യ സ്പിഷീസുമായി സങ്കരണം നടത്തിയുണ്ടാക്കുന്ന വിത്തുകൾ പലപ്പോഴും മുളയ്ക്കാറില്ല. എൻഡോസ്പേം ശരിയായി വികാസം പ്രാപിക്കാത്തതാണ് ഇതിന്റെ പ്രധാന കാരണം. ഇങ്ങനെയുള്ള സാഹചര്യങ്ങളിൽ മൂപ്പെത്തുന്നതിനുമുമ്പ് തന്നെ വിത്തിൽ നിന്ന് ഭ്രൂണം വേർപെടുത്തി കൾച്ചർ ചെയ്ത് തൈകൾ ഉണ്ടാക്കിയെടുക്കാൻ സാധിക്കും.

ഈ പ്രവർധനരീതിയിൽ അഗ്രമുകുളത്തേയോ (apical bud), പാർശ്വമുകുളത്തേയോ (lateral bud), കുരുന്നിലകളുടെ കക്ഷ്യങ്ങളിലുള്ള കക്ഷ്യമുകുളത്തേയോ (axillary bud) ഒന്നിച്ചു ഉത്തേജിപ്പിക്കുകയാണ് ചെയ്യുന്നത്. ഈ മുകുളങ്ങൾ സുഷുപ്താവസ്ഥയിലാണെങ്കിലും വളർച്ചാമാധ്യമത്തിലെ ഹോർമോണുകളുടെ ഉത്തേജനത്താൽ ബഹുമുളകൾ (multiple shoots) ഉണ്ടാകുന്നു. ഈ ബഹുമുളകളിൽ നിന്ന് ചെറുതലപ്പുകൾ ഒന്നൊന്നായി വേർപെടുത്തി വീണ്ടും ബഹുമുളകൾ ഉണ്ടാകുന്നതിനുള്ള മാധ്യമത്തിലേക്കോ വേരുപിടിക്കണമെങ്കിൽ അതിനുള്ള മാധ്യമത്തിലേക്കോ മാറ്റാവുന്നതാണ്. ഈ രീതിയിൽ വളർത്തി എടുക്കുന്ന തൈകൾ ഐകരൂപ്യമുള്ളവയായിരിക്കും.

മുകുളങ്ങളുടെ ഏറ്റവും അഗ്രഭാഗത്തുള്ളതും കാര്യക്ഷമതയോടെ കോശവിഭജനം നടക്കുന്നതും 0.4 മി. മീറ്ററിന് താഴെ വലിപ്പമുള്ളതുമായ ഒരു ഭാഗം എടുത്തു കൾച്ചർ ചെയ്യുന്നതിനെ മെരിസ്റ്റം കൾച്ചർ എന്നു പറയുന്നു. വൈറസ് വിമുക്തമായ തൈകൾ ഉണ്ടാക്കിയെടുക്കുന്നതിനുള്ള ഉത്തമ മാർഗ്ഗമാണ് മെരിസ്റ്റം കൾച്ചർ.

അംഗവികാസം രണ്ടുവിധത്തിൽ നടക്കുന്നു; കാലസ് മുഖേനയും നേരിട്ടും. സസ്യത്തിൽ നിന്നും ശേഖരിക്കുന്ന എക്സപ്ലാന്റുകൾ അനുകൂലമായ വളർച്ചാമാധ്യമത്തിൽ വളർത്തുമ്പോൾ കോശവിഭജനം വേഗത്തിൽ നടക്കുകയും ഒരു കൂട്ടം കോശങ്ങൾ ഉണ്ടാകുകയും ചെയ്യുന്നു. ഇതിനെയാണ് കാലസ് എന്നു പറയുന്നത്. കാലസ് വീണ്ടും വേർപെടുത്തി അനുകൂലമായ മാധ്യമത്തിൽ വളരാൻ അനുവദിച്ചാൽ അതിൽ നിന്ന് മുകുളങ്ങളും തലപ്പുകളും ഉണ്ടാകുന്നു. തലപ്പുകൾ വീണ്ടും വേർപെടുത്തി മിതമായ തോതിൽ മാത്രം ഓക്സിനുകളുള്ള മാധ്യമത്തിലേക്ക് മാറ്റിയാൽ ഏതാനും ദിവസങ്ങൾ കൊണ്ട് ചെറുവേരുകൾ പ്രത്യക്ഷപ്പെടും. ഇപ്രകാരം ചെറുതൈകൾ ഉണ്ടാക്കിയെടുക്കുന്ന രീതിക്കാണ് അംഗവികാസം (organogenesis) എന്നു പറയുന്നത്.

എന്നാൽ ഇപ്രകാരം ഉണ്ടാകുന്ന തൈകളുടെ ജനിതക ഘടനയിലും ബാഹ്യരൂപത്തിലും ജനിതക വൈജാത്യം കടന്നുകൂടാനുള്ള സാധ്യത വളരെ കൂടുതലാണ്. അതിനാൽ ഐകരൂപ്യമുള്ള തൈകളുത്പാദിപ്പിക്കുകയാണ് ലക്ഷ്യമെങ്കിൽ കാലസ് മുഖേനയുള്ള അംഗവികാസരീതി അഭിലഷണീയ മാർഗ്ഗമല്ല. എങ്കിലും ജനിതക വൈജാത്യം ഉള്ളതിനാൽ ഗുണകരമായ സ്വഭാവങ്ങൾ പ്രകടിപ്പിക്കുന്ന തൈകൾ നിർധാരണം ചെയ്ത് പുതിയ ഇനങ്ങൾ വികസിപ്പിച്ചെടുക്കുവാനുള്ള സാധ്യതകളുണ്ട്.

ചില സസ്യങ്ങളിൽ എക്സ്പ്ലാന്റുകളിൽ നിന്നു തന്നെ നേരിട്ട് മുകുളങ്ങൾ ഉത്പാദിപ്പിക്കുവാൻ സാധിക്കും. ഉദാഹരണമായി, ബിഗോണിയയുടെ ഇലയിൽ നിന്നുതന്നെ മുകുളങ്ങൾ വളർന്നുവരാറുണ്ട്. ഇങ്ങനെയുണ്ടാകുന്ന മുകുളങ്ങളാണ് അപസ്ഥാനിക മുകുളങ്ങൾ (adventitious buds) എന്നറിയപ്പെടുന്നത്. 

(Somatic embryogenesis). 

സാധാരണയായി ബീജസങ്കലനം നടന്നശേഷം യുഗ്മനജത്തിൽ (zygote) നിന്നാണ് ഭ്രൂണം ഉണ്ടാകുന്നത്. എന്നാൽ അനുയോജ്യമായ വളർച്ചാമാധ്യമങ്ങളിൽ വളരുന്ന കായികകോശങ്ങൾ തന്നെ ഭ്രൂണങ്ങളായി രൂപാന്തരപ്പെട്ട്, അവയിൽ നിന്ന് തൈകളുണ്ടാകാറുമുണ്ട്.

കാരറ്റുപോലുള്ള സസ്യങ്ങളുടെ ഏതു ഭാഗത്തുള്ള കോശങ്ങളും എക്സ്പ്ലാന്റുകളായി കായിക ഭ്രൂണോദ്ഭവത്തിനുപയോഗിക്കാം. എന്നാൽ ചില സസ്യങ്ങളുടെ പ്രത്യുത്പാദനകോശങ്ങൾ തന്നെ ഇതിനായി ഉപയോഗിക്കേണ്ടിവരും. എക്സ്പ്ലാന്റുകൾ ശേഖരിക്കുമ്പോഴുള്ള സസ്യത്തിന്റെ ആന്തരിക വളർച്ചാഘട്ടം കായിക ഭ്രൂണോദ്ഭവത്തിന്റെ നിർണയഘടകമാണ്.

എല്ലാ സസ്യങ്ങളുടെയും പോഷകാവശ്യങ്ങൾ ഒരുപോലെയല്ല. ഓരോ സസ്യത്തിനും അനുയോജ്യമായ പോഷകവസ്തുക്കളുടെ തരവും അളവും കണ്ടുപിടിക്കുകയാണ് ടിഷ്യു കൾച്ചറിന്റെ വിജയം ഉറപ്പാക്കുന്ന പ്രധാനഘടകം. മാധ്യമത്തിന്റെ ഘടന കണ്ടുപിടിക്കുക എന്ന കർമം പലപ്പോഴും ദീർഘവും ക്ലേശകരവുമാവാറുണ്ട്.

കാസർകോടുള്ള കേന്ദ്രതോട്ടവിള ഗവേഷണകേന്ദ്രത്തിൽ തെങ്ങിന്റെ കുരുന്നിലകളാണ് (കുരുത്തോല) ടിഷ്യു കൾച്ചറിന് ഉപയോഗിക്കുന്നത്. ഓലയുടെ ചുവടുഭാഗമാണ് കൾച്ചറിന് ഉത്തമം. തക്കാളിയോ, ഓർക്കിഡോ വളരുന്ന സാധാരണ മീഡിയം തെങ്ങിന് ഫലപ്രദമല്ല. തെങ്ങിന്റെ ടിഷ്യു വിഭജിക്കുകയും യഥാകാലം വ്യതിരീകരണം നടക്കുകയും ചെയ്യാൻ ആവശ്യമായ രാസഘടകങ്ങൾ എന്താണെന്നും ഇവ മാധ്യമത്തിൽ ഏതേത് അനുപാതത്തിൽ ഉണ്ടാവണമെന്നും കണ്ടുപിടിക്കേണ്ടിയിരിക്കുന്നു.

തെങ്ങു മാത്രമല്ല, തെങ്ങിന്റെ കുടുംബത്തിൽപ്പെട്ട മറ്റു സസ്യങ്ങളും ടിഷ്യു കൾച്ചറിന് എളുപ്പത്തിൽ വഴങ്ങുന്നവയല്ല. എണ്ണപ്പനയുടെ കൾച്ചർ ദശകങ്ങൾ നീണ്ടുനിന്ന ഗവേഷണത്തിനുശേഷമാണ് വിജയിച്ചത്. സാമ്പത്തിക പ്രാധാന്യമുള്ള മറ്റൊരു സസ്യമായ ചൂരലിലും ടിഷ്യു കൾച്ചർ പൂർണമായി വിജയിച്ചിട്ടില്ല. മറ്റൊരു പ്രശ്നസസ്യമായ മുളയിലെ ഗവേഷണം വിജയപ്രദമായി മാറിയിരിക്കുന്നു. ഡൽഹി സർവകലാശാലയിലെ പ്രൊഫ. മോഹൻ റാമിന്റെ നേതൃത്വത്തിലുള്ള ഗവേഷകസംഘം നടത്തിയ ഒരു പതിറ്റാണ്ടു കാലത്തെ ഗവേഷണത്തിന്റെ ഫലമായിട്ടാണ് മുളയ്ക്കുവേണ്ട ടിഷ്യു കൾച്ചർ മാധ്യമം കണ്ടുപിടിക്കപ്പെട്ടത്.

പ്രായോഗിക നേട്ടങ്ങൾ. സസ്യപ്രവർധനത്തിന്റെ നൂതന സാങ്കേതികവിദ്യ എന്ന നിലയിൽ ചുരുങ്ങിയ സമയം കൊണ്ട് മാതൃസസ്യത്തിന്റെ അതേ സ്വഭാവവും ഐകരൂപ്യവുമുള്ള തൈകൾ ഉണ്ടാക്കിയെടുക്കാൻ സാധിക്കും എന്നതാണ് ടിഷ്യു കൾച്ചറിന്റെ പ്രധാന പ്രായോഗിക നേട്ടമായി കരുതപ്പെടുന്നത്. ഓർക്കിഡ്, ആന്തൂറിയം തുടങ്ങിയ അലങ്കാരസസ്യങ്ങളിലും, വാഴ, ഏലം, ഔഷധസസ്യങ്ങൾ എന്നിവയിലും വാണിജ്യാടിസ്ഥാനത്തിൽ ടിഷ്യു കൾച്ചർ ഇന്ന് വിജയകരമായി നടത്തിവരുന്നു.

ഐകരൂപ്യമുള്ള തൈകളാണ് ടിഷ്യു കൾച്ചറിന്റെ പ്രത്യേകത എങ്കിലും ചില രീതികളുപയോഗിച്ചു ടിഷ്യു കൾച്ചർ ചെയ്യുമ്പോൾ ജനിതകവ്യതിയാനങ്ങൾ കണ്ടുവരാറുണ്ട്. ഇതിന് സോമാക്ലോണൽ വ്യതിയാനങ്ങൾ എന്നാണ് പേര്. ഇത്തരം വ്യതിയാനങ്ങളിൽ അഭികാമ്യമായവയെ കണ്ടുപിടിച്ച് അവയിലൂടെ പുതിയ ഇനങ്ങൾ വികസിപ്പിച്ചെടുക്കുവാൻ സാധിക്കും.

വ്യത്യസ്തങ്ങളായ സ്പീഷീസ് തമ്മിൽ സങ്കരണം ചെയ്ത് അങ്കുരണശേഷിയുള്ള വിത്തുകൾ ഉത്പാദിപ്പിക്കുക എളുപ്പമല്ല. എന്നാൽ വ്യത്യസ്തങ്ങളായ സ്പീഷീസിന്റെ പ്രോട്ടോപ്ലാസ്റ്റ് വേർതിരിച്ചെടുത്ത് അവ തമ്മിൽ സംയോജിപ്പിച്ച് കായിക സങ്കരങ്ങൾ (somatic hybrids) ഉണ്ടാക്കിയെടുക്കാൻ സാധിക്കും. ഇപ്രകാരമുള്ള കായിക സങ്കരത്തിന് രണ്ടു സ്പീഷീസിന്റെ സ്വഭാവങ്ങളെയും സംയോജിപ്പിക്കുവാൻ സാധിക്കും. ജനിതക എഞ്ചിനീയറിംഗി ലൂടെ വികസിപ്പിച്ചെടുത്ത ട്രാൻസ്ജീനിക് സസ്യങ്ങളും പൂർണരൂപം പ്രാപിക്കുന്നത് ടിഷ്യു കൾച്ചറിലൂടെയാണ്.

പരാഗം, അണ്ഡം തുടങ്ങിയ ബീജകോശങ്ങളിൽ നിന്നും തൈകളുത്പാദിപ്പിക്കുവാൻ കഴിയും. എന്നാൽ കായികകോശങ്ങളിലുള്ളതിന്റെ പകുതി ക്രോമസോമുകൾ മാത്രമേ ഇതിൽ കാണുകയുള്ളു. അതിനാൽ ഇത്തരം കൾച്ചറുകളെ അഗുണിത കൾച്ചർ (haploid culture) എന്നു പറയുന്നു. ഇത്തരം സസ്യങ്ങളുടെ ക്രോമസോം കോൾച്ചിസിൻ (colchicine) പോലുള്ള രാസപദാർഥങ്ങളുടെ സഹായത്താൽ ഇരട്ടിപ്പിച്ച് സമയുഗ്മജ ദ്വിഗുണിതങ്ങൾ (homozygous diploids) ഉണ്ടാക്കാം. സസ്യപ്രജനനരംഗത്ത് ഇതിന് വളരെ പ്രയോജനങ്ങൾ ഉണ്ട്.

രോഗപ്രതിരോധശേഷിയുള്ളതും, ലവണതയെ (salinity) പ്രതിരോധിക്കുന്നതുമായ കോശങ്ങൾ നിർധാരണം ചെയ്തെടുത്ത് അവയിൽ നിന്ന് പ്രതിരോധശേഷിയുള്ള സസ്യങ്ങൾ ഉത്പാദിപ്പിക്കാം. ഇങ്ങനെ ചെയ്യുന്നതിന് യോഗ്യമായ രീതിയിൽ മാധ്യമത്തിൽ വ്യത്യാസങ്ങൾ വരുത്തേണ്ടതുണ്ട്. ഉദാഹരണമായി രോഗപ്രതിരോധശേഷിയുള്ള കോശങ്ങൾ വേർതിരിച്ചെടുക്കാൻ മാധ്യമത്തിൽ രോഗാണു (pathogen) നിവേശനം നടത്തേണ്ടതായി വരും.

ഓരോ സ്പീഷീസിന്റെയും ജനിതക വൈജാത്യം കാത്തുസംരക്ഷിക്കുക വളരെ ക്ലേശകരമാണ്. കായിക പ്രവർധനം നടക്കുന്ന സസ്യങ്ങളിൽ ഇത് ഏറെ പ്രയാസവുമാണ്. വിത്തുമൂലം പ്രത്യുത്പാദനം നടക്കുന്ന സസ്യങ്ങളെ സംബന്ധിച്ചിടത്തോളം വിത്തിന്റെ അങ്കുരണശേഷി നഷ്ടപ്പെടുന്നതാണ് ഒരു പ്രശ്നമായി അനുഭവപ്പെടാറുള്ളത്. എന്നാൽ ഇന്ന് ദ്രവരൂപത്തിലുള്ള നൈട്രജൻ ഉപയോഗിച്ച് അതിശീതാവസ്ഥയിലേക്ക് (-196 °C) കോശങ്ങളെ മാറ്റി കേടുകൂടാതെ സൂക്ഷിക്കുവാൻ സാധിക്കും എന്ന നില വന്നിട്ടുണ്ട്.

ലുപ്തപ്രചാരമായിക്കൊണ്ടിരിക്കുന്ന താതിരി, മരമഞ്ഞൾ, വയമ്പ്, ആരോഗ്യപച്ച, കച്ചോലം തുടങ്ങിയ സസ്യങ്ങളുടെ തൈകൾ വൻതോതിൽ ടിഷ്യുകൾച്ചർ വഴി വളർത്താനും ആവശ്യക്കാർക്ക് എത്തിച്ചുകൊടുക്കാനും ഇവയുടെ കൃഷി പ്രോത്സാഹിപ്പിക്കുവാനും പാലോട് സ്ഥിതി ചെയ്യുന്ന ട്രോപ്പിക്കൽ ബോട്ടാണിക്കൽ ഗാർഡൻ ആൻഡ് റിസർച്ച് ഇൻസ്റ്റിറ്റ്യൂട്ട് ശ്രമിച്ചുവരുന്നു.

സൂക്ഷ്മാണുക്കൾ മൂലമുണ്ടാകുന്ന മലിനീകരണമാണ് (microbial contamination) ടിഷ്യു കൾച്ചറിലെ മറ്റൊരു പ്രശ്നം. അണുനശീകരണം കൊണ്ട് കുമിളുകളെ ഒരു പരിധിവരെ നിയന്ത്രിക്കാമെങ്കിലും ആന്തരികമായി (endogenous) എക്സ്പ്ലാന്റുകളിൽ കാണുന്ന ബാക്ടീരിയപോലുള്ള സൂക്ഷ്മാണുക്കളെ നശിപ്പിക്കുക പ്രയാസമാണ്.

കൾച്ചർ ചെയ്യുന്ന കാലയളവിൽ കോശങ്ങളിൽ നിന്നു പുറത്തുവരുന്ന പോളിഫീനോളുകൾ (polyphenols) എക്സ്പ്ലാന്റുകളുടെ വളർച്ചയ്ക്ക് ഹാനികരമാണ്. ഇവ മാധ്യമത്തെ തവിട്ടുനിറമാക്കുകയും എൻസൈം പ്രവർത്തനത്തെ തടസ്സപ്പെടുത്തുകയും ചെയ്യുന്നു. അസ്കോർബിക് അമ്ലം, സക്രിയിത മരക്കരി (activated charcoal) എന്നിവ ശരിയായ തോതിൽ മാധ്യമത്തിൽ ചേർക്കുന്നത് ഈ പ്രശ്നം ലഘൂകരിക്കാൻ സഹായിക്കും.

ടിഷ്യു കൾച്ചർ മുഖേനയുണ്ടാകുന്ന ചെറു സസ്യങ്ങളിൽ ആന്തരികവും ഭൗതികവുമായ ചില വൈകല്യങ്ങൾ കണ്ടുവരാറുണ്ട്. ഇവയ്ക്ക് ബലഹീനമായ തണ്ടുകളും, കട്ടിയും നീളവും കൂടിയതും ഹരിതകം കുറഞ്ഞതും വേഗം കൊഴിഞ്ഞുപോകുന്നതുമായ ഇലകളും ചിലപ്പോൾ കാണപ്പെടാറുണ്ട്. ഇങ്ങനെയുള്ള അസാധാരണമായ പ്രതിഭാസത്തെ കാചനം (vitrification) എന്നു പറയുന്നു.
ടിഷ്യു കൾച്ചർ പ്രവിധിയിലൂടെ വികസിപ്പിച്ചെടുത്ത് റോസാച്ചെടികൾ

ടിഷ്യു കൾച്ചർ ചെയ്ത സസ്യങ്ങൾ കൾച്ചർ പാത്രങ്ങളിൽ നിന്ന് പുറത്തെടുത്തു സാധാരണ സൂര്യപ്രകാശത്തിൽ (ex vitro establishment) വളർത്തുമ്പോഴും പ്രശ്നങ്ങളുണ്ടാകാറുണ്ട്. നല്ലൊരു ശതമാനം തൈകളും ഉണങ്ങിപ്പോകുന്നു. ഇതിനു കാരണം ടിഷ്യു കൾച്ചർ സസ്യങ്ങളിൽ പലപ്പോഴും വേരും കാണ്ഡവും തമ്മിലുള്ള സംവഹനബന്ധം (vascular connection) ശരിയായി രൂപപ്പെട്ടിട്ടുണ്ടാവുകയില്ല എന്നതാണ്. ആസ്യര ന്ധ്രങ്ങൾ പ്രതികൂലാവസ്ഥയിലും തുറന്നു തന്നെയിരിക്കും എന്നതും മറ്റൊരു പ്രധാന കാരണമാണ്. ഈ പ്രശ്നങ്ങൾ പരിഹരിക്കുവാൻ ശരിയായ ദൃഢീകരണത്തിന് (hardening) ശേഷം മാത്രമേ സസ്യങ്ങൾ ഗ്രീൻ ഹൗസിൽ നിന്ന് സാധാരണ സൂര്യപ്രകാശത്തിൽ വളർത്താവൂ.

ഔഷധനിർമ്മാണരംഗത്ത് ടിഷ്യു കൾച്ചർ വഴിയുള്ള ദ്വിതീയ ഉപാപചയകാരികളുടെ ഉത്പാദനം (production of secondary metabolites) വളരെ പ്രയോജനകരമാണ്. കാലസ് കൾച്ചറുകളിൽ നിന്നാണ് ദ്വിതീയ ഉപാപചയകാരികളെ വേർതിരിച്ചെടുക്കുന്നത്. 


</doc>
<doc id="174825" url="https://ml.wikipedia.org/wiki?curid=174825" title="ഏഴാച്ചേരി രാമചന്ദ്രൻ">
ഏഴാച്ചേരി രാമചന്ദ്രൻ

കേരളത്തിലെ ഒരു പ്രമുഖ കവിയും പത്രപ്രവർത്തകനുമാണ് ഏഴാച്ചേരി രാമചന്ദ്രൻ. കേരള സാഹിത്യ അക്കാദമി പുരസ്കാരം ഉൾപ്പെടെ നിരവധി പുരസ്കാരങ്ങൾ ലഭിച്ചിട്ടുണ്ട് .

കോട്ടയം ജില്ലയിലെ മീനച്ചിൽ താലൂക്കിൽ രാമപുരം പഞ്ചായത്തിലെ ഏഴാച്ചേരി ഗ്രാമത്തിൽ ജനിച്ചു. ദേശാഭിമാനി വാരാന്തപ്പതിപ്പിന്റെ പത്രാധിപരായിരുന്നു. മൂന്നു തവണ സംസ്ഥാന സർക്കാരിന്റെ അവാർഡ് ഉൾപ്പെടെ പ്രൊഫഷണൽ നാടക ഗാനരചനയ്ക്ക് വിവിധ പുരസ്കാരങ്ങൾ നേടി. കേരള സാഹിത്യ അക്കാദമി നിർവ്വാഹക സമിതി അംഗം, ചലച്ചിത്ര അക്കാദമി അംഗം എന്നീ നിലകളിൽ പ്രവർത്തിച്ചിട്ടുണ്ട്. പുരോഗമന കലാ സാഹിത്യ സംഘം സംസ്ഥാന വൈസ് പ്രസിഡന്റുമാരിലൊരാളാണ്.സാഹിത്യപ്രവർത്തക സഹകരണസംഘംപ്രസിഡന്റ് ആയി പ്രവർത്തിക്കുന്നു.ചന്ദന മണീവാതില്പാതിചാരി എന്നുതുടങ്ങുന്ന ഗാനമുൾപ്പെടെ മുപ്പതിലധികം ചലച്ചിത്രഗാനങ്ങൾ രചിച്ചു.




</doc>
<doc id="174929" url="https://ml.wikipedia.org/wiki?curid=174929" title="പൊന്നറ ശ്രീധർ">
പൊന്നറ ശ്രീധർ

ഒന്നും, രണ്ടും കേരളനിയമസഭകളിൽ വിളപ്പിൽ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു പൊന്നറ ജി. ശ്രീധർ (22 സെപ്റ്റംബർ 1898 - 27 ഫെബ്രുവരി 1966). സ്വതന്ത്രനായി മത്സരിച്ചാണ് ഇദ്ദേഹം കേരള നിയമസഭയിലേക്കെത്തിയത്. 1898 സെപ്റ്റംബർ 22ന് തിരുവനന്തപുരത്തേ തൈക്കാട് ജനിച്ചു, ഗോവിന്ദപ്പിള്ളയാണ് പിതാവ്. ഒരു അഭിഭാഷകനായിരുന്ന ഇദ്ദേഹം ബിഎ., ബി.എൽ. ബിരുധധാരിയായിരുന്നു. കേരളനിയമസഭയിൽ അംഗമാകുന്നതിനു മുൻപ് 1948-ൽ തിരുവിതാംകൂർ നിയമസഭയിൽ നെടുമങ്ങാട് നിയോജക മണ്ഡലത്തിൽ നിന്ന് എതിരില്ലാതേയും 1949 മുതൽ 1956 വരെ തിരുക്കൊച്ചി നിയമസഭയിലും പൊന്നറ ശ്രീധർ തെരഞ്ഞെടുക്കപ്പെട്ടിരുന്നു.

പൊന്നറ ശ്രീധർ ഇന്ത്യൻ സ്വാതന്ത്ര്യ സമരത്തിൽ സജീവമായി പങ്കെടുത്തിരുന്നു. 1922-ലെ നിസ്സഹകരണ പ്രസ്ഥാനം, വിദേശ വസ്ത്ര ബഹിഷ്ക്കരണം, 1923ലെ നാഗ്പൂർ സത്യാഗ്രഹം, വൈക്കം സത്യാഗ്രഹം, ഉപ്പു സത്യാഗ്രഹം തുടങ്ങിയ നിരവധി സമരങ്ങളിൽ ഇദ്ദേഹം സജീവ പങ്കാളിയായിരുന്നു. നിരവധി തവണ ജയിൽ വാസം അനുഷ്ടിക്കുകയും പോലീസിന്റെ നിഷ്ഠൂര ക്രൂരകൃത്യങ്ങൾക്കിരയാവുകയും ചെയ്തിട്ടുണ്ട്. തിരുവിതാംകൂർ സ്റ്റേറ്റ് കോൺഗ്രസിന്റേയും കെ.പി.സി.സി.യുടെയും സജീവാംഗമായിരുന്ന ഇദ്ദേഹം 1923-ൽ ദില്ലി കോൺഗ്രസ്സിലും 1924-ൽ ബെൽഗാം കോൺഗ്രസ്സിലും പങ്കെടുത്തു. പുരോഗമനാശയക്കാരുടെ സംഘടനയായ സമസ്ത തിരുവിതാംകൂർ യൂത്ത് ലീഗ് 1933 -ൽ ഇദ്ദേഹം സംഘടിപ്പിച്ചു. പിന്നീട് പ്രജാസോഷ്യലിസ്റ്റ് പാർട്ടിയിൽ അംഗമായി. 1956-ൽ തിരുവനന്തപുരം നഗരസഭയുടെ മേയറായും ഇദ്ദേഹം തിരഞ്ഞെടുക്കപ്പെട്ടിട്ടുണ്ട്. തിരിക്കൊച്ചിയിലെ എസ്റ്റേറ്റ് തൊഴിലാളികളുടെ യൂണിയൻ പ്രസിഡന്റായും പ്രവർത്തിച്ചിരുന്ന ഇദ്ദേഹം പിന്നോക്കക്ഷേമപ്രവർത്തനങ്ങളിൽ മുന്നിട്ടിറങ്ങിയിരുന്നു. 1966 ഫെബ്രുവരി 27ന് തിരുവനന്തപുരത്ത് അന്തരിച്ചു.

തമ്പാനൂർ റയിൽവേ സ്റ്റേഷനു സമീപം പൊന്നറ ശ്രീധറിന്റെ അർദ്ധകായ പ്രതിമ സ്ഥാപിച്ചിരിക്കുന്ന പ്രദേശമാണ് പൊന്നറ പാർക്ക്.


</doc>
<doc id="175255" url="https://ml.wikipedia.org/wiki?curid=175255" title="ഓപ്റ്റിക്കൽ റ്റ്വീസർ">
ഓപ്റ്റിക്കൽ റ്റ്വീസർ

ജീവശാസ്ത്രഗവേഷണങ്ങളിൽ പലതരം പ്രോട്ടീനുകളേയും ഡി.എൻ.എ.യെയും, എൻസൈമുകളെയും പറ്റി പഠിക്കാൻ ഉപയോഗിക്കുന്ന സംവിധാനമാണ് ഓപ്റ്റിക്കൽ ട്വീസർ. ലേസറുകളുടെ സഹായത്തോടെ, ഏകകണങ്ങളെ ട്രാപ്പു ചെയ്യുന്നതിനും, മാനിപ്പുലേറ്റ് ചെയ്യുന്നതിനും ഈ സംവിധാനം വഴി സാധിക്കുന്നു. ബെൽ ലാബിൽ, 1986 -ൽ ആർതർ ആഷ്കിനാണു ഇതു കണ്ടുപിടിച്ചത്.

ഓപ്റ്റിക്കൽ ട്വീസറുകളിൽ വളരെ ഫോക്കസ്ഡ് ആയ ലേസർ ബീം ഉപയോഗിച്ച് വളരെച്ചെറിയ ബലം കൊണ്ട് നാനോമീറ്റർ മുതൽ മൈക്രോമീറ്റർ വരെ വലിപ്പമുള്ള കണങ്ങളെ മാനിപ്പുലേറ്റ് ചെയ്യുന്നു. ലേസർ ബീമിനെ മൈക്രോസ്കോപ്പിക് ആയ ഒബ്ജക്റ്റീവിൽക്കൂടി കടത്തിവിട്ടാണു ഫോക്കസ് ചെയ്യുന്നത്. ലേസർ ബീമിന്റെ മദ്ധ്യത്തിൽ ഇന്റൻസിറ്റി ഏറ്റവും കൂടുതലും, പുറത്തേക്ക് ഇന്റൻസിറ്റി കുറഞ്ഞു വരുന്നതുമായ വിധത്തിൽ, ലേസർ ബീമിനെ ഫോക്കസ് ചെയ്യുന്നു. ഇത്, ഒരു ഡൈഇലക്ട്രിക് കണത്തിൽകൂടി കടന്നു പോകുമ്പോൾ, ഫോട്ടോണുകൾക്ക് അപവർത്തനം സംഭവിക്കുകയും, അവയുടെ ദിശമാറുകയും ചെയ്യുന്നു. ഇങ്ങനെ ഫോട്ടോണുകൾക്ക് നഷ്ടപ്പെടുന്ന ആക്കം, ആകെ ആക്കം കൺസേർ‌വ്ഡ് ആണ് എന്നതിനാൽ, പദാർത്ഥകണങ്ങൾക്ക് ലഭിക്കുന്നു. ഈ റേഡിയേഷൻ പ്രഷറിന്റെ ഫലമായി, പദാർത്ഥകണങ്ങൾ ബീമിന്റെ മധ്യത്തിലേക്ക് നീങ്ങുന്നു. ഇങ്ങനെയാണ് പ്രകാശം കൊണ്ട് വസ്തുക്കളെ ഫോക്കസ് ചെയ്യുന്നത്. ഇനി, ലേസർ ബീമിന്റെ ഫോക്കസ് നീക്കുന്നതനുസരിച്ച്, ഫോക്കസിൽ ട്രാപ്പു ചെയ്യപ്പെട്ട ഡൈഇലക്ട്രിക് കണത്തെയും നീക്കാൻ കഴിയും.

ഡൈഇലക്ട്രിക് (സാധാരണയായി ഗ്ലാസ് ) ബീഡ് ഉപയോഗിച്ചാണ് പ്രോട്ടീനുകളുടെയും മറ്റും ഫോഴ്സ് കർ‌വുകൾ പഠിക്കുന്നത്. പ്രോട്ടീനോ, മറ്റു മാക്രോമോളിക്യൂളുകളോ ഉള്ള സബ്സ്ട്രേറ്റിൽ നിന്നും, ഒരു പ്രോട്ടീനിന്റെ ഒരറ്റത്ത്, ബീഡിനെ അറ്റാച്ചു ചെയ്യുന്നു. എന്നിട്ട്, ബീഡിനെ ഓപ്റ്റിക്കൽ ട്വീസറുപയോഗിച്ച് ട്രാപ്പ് ചെയ്യുന്നു. ബീമിന്റെ ഫോക്കസ് മാറ്റുന്നതനുസരിച്ച് ട്രാപ്പു ചെയ്യപ്പെട്ട ബീഡും നീങ്ങുന്നു. എന്നാൽ, ബീഡ് അറ്റാച്ചു ചെയ്തിരിക്കുന്ന തന്മാത്രയുടെ മറ്റേ അറ്റം സബ്സ്‌ട്രേറ്റിൽ ഉറപ്പിച്ചിരിക്കുന്നതുകൊണ്ട്, ബീഡിനെ നീക്കാനാവശ്യമായ ഫോഴ്സ്, സ്വതന്ത്യമായ ബീഡിനെ നീക്കാനാവശ്യമായ ഫോഴ്സിൽ നിന്നു വ്യത്യസ്തമായിരിക്കും. ഇങ്ങനെ, ഓരോ തന്മാത്രയുടേയും ഘടനയ്ക്കനുസരിച്ചുള്ള തനതായ ഫോഴ്സ്കർ‌വ് കിട്ടുന്നു. 


</doc>
<doc id="175374" url="https://ml.wikipedia.org/wiki?curid=175374" title="ചങ്ങമ്പുഴ പുരസ്കാരം">
ചങ്ങമ്പുഴ പുരസ്കാരം

കൊച്ചി ഇടപ്പള്ളിയിലെ ചങ്ങമ്പുഴ സാംസ്കാരിക കേന്ദ്രം ചങ്ങമ്പുഴ കൃഷ്ണപിള്ളയുടെ സ്മരണാർഥം ഏർപ്പെടുത്തിയിരിക്കുന്ന മലയാളസാഹിത്യപുരസ്കാരമാണ് ചങ്ങമ്പുഴ പുരസ്കാരം. 


</doc>
<doc id="175375" url="https://ml.wikipedia.org/wiki?curid=175375" title="ഒളിമ്പിക്സ്‌ 1906">
ഒളിമ്പിക്സ്‌ 1906


</doc>
<doc id="175383" url="https://ml.wikipedia.org/wiki?curid=175383" title="ബൊഹെമിയ">
ബൊഹെമിയ

യൂറോപ്പിലെ ചെക്കു് പ്രദേശങ്ങളുടെ മൂന്നിൽ രണ്ടുഭാഗമുൾപ്പെട്ടിരുന്ന ഒരു പഴയ രാജ്യമാണു് ബൊഹെമിയ. ചെക്കു് പ്രദേശങ്ങളുടെ പടിഞ്ഞാറൻ ഭാഗമായിരുന്നു ഇതിൽ ഉൾപ്പെട്ടിരുന്നതു്. 


</doc>
<doc id="175392" url="https://ml.wikipedia.org/wiki?curid=175392" title="ചെലവില്ലാ പ്രകൃതി കൃഷി">
ചെലവില്ലാ പ്രകൃതി കൃഷി

മഹാരാഷ്ട്രയിലെ സുഭാഷ് പാലേക്കർ കണ്ടുപിടിച്ച കൃഷിരീതിയാണ് സീറോബഡ്ജറ്റ് നാച്വറൽ ഫാമിംഗ് അഥവാ ചെലവില്ലാ പ്രകൃതി കൃഷി. നിലവിൽ രണ്ടുരീതിയിലുള്ള കൃഷിയാണുള്ളത്. രാസകൃഷിയും ജൈവകൃഷിയും. ഇവ രണ്ടിന്റെയും അപകടങ്ങൾ വ്യക്തമാക്കിക്കൊണ്ടാണ് അദ്ദേഹം ചെലവില്ലാ പ്രകൃതി കൃഷി അവതരിപ്പിക്കുന്നത്.
രാസവളമോ ജൈവവളമോ ചേർക്കാതെയാണ് വനത്തിൽ സസ്യങ്ങൾ തഴച്ചു വളരുന്നത്. അതിന്റെ രഹസ്യം തേടിയസുഭാഷ് പാലേക്കർ മനസ്സിലാക്കിയ കാര്യങ്ങളും, പരമ്പരാഗതമായ കൃഷിസങ്കേതങ്ങളും ഒന്നിപ്പിച്ചിട്ടാണ് ചെലവില്ലാ പ്രകൃതി കൃഷി വികസിപ്പിച്ചെടുത്തത്. നാടൻ പശുവാണ് ചെലവില്ലാ പ്രകൃതി കൃഷിയുടെ നട്ടെല്ല്. ഈരീതി പ്രകാരം കമ്പോളത്തിൽ നിന്നുള്ള യാതൊരു വസ്തുക്കളും കൃഷിയിടത്തിൽ ചേർക്കേണ്ടതില്ല. വർഷം തോറും വിളവ് കൂടിവരികയും ചെയ്യും. ഇന്ത്യയിൽ നാല്പതു ലക്ഷം പേർ ഈ കൃഷി ചെയ്തുവരുന്നു.


</doc>
<doc id="175408" url="https://ml.wikipedia.org/wiki?curid=175408" title="കൊടുവിള">
കൊടുവിള

കൊല്ലം ജില്ലയിൽ കിഴക്കേ കല്ലട ഗ്രാമപഞ്ചായത്തിൽ അഷ്ടമുടി കായലിന്റെ ഭാഗമായ കുമ്പളം കായലിന്റെ തീരത്തായി സ്ഥിതി ചെയ്യുന്ന ഒരു ഗ്രാമമാണ് കൊടുവിള.

ഈ പ്രദേശം പണ്ട് കൊടും കാട് പിടിച്ച വിളകൾ ആയിരുന്നു. പിന്നീട് അതിൽ നിന്നും മൊഴികളിലൂടെ കൊടും വിള എന്നും അത് ലോപിച്ച് കൊടുവിള എന്നുമായി മാറി എന്നു കരുതുന്നു. ഇവിടെ വേലുത്തമ്പി ദളവയും, ശ്രീ മാർത്താണ്ഡപുരം രാജാവും അഭയം പ്രാപിച്ചിട്ടുണ്ടെന്നു വിശ്വസിക്കുന്നു.പതിനാറാം നൂറ്റാണ്ടിൽ സ്പാനിഷ് മിഷനറിയായ വിശുദ്ധ ഫ്രാൻസിസ് സേവ്യർ ഇവിടം സന്ദർശിക്കുകയും ഒരു ക്രിസ്തീയ ദേവാലയം പണികഴിപ്പിക്കുകയും ചെയ്തു. 


</doc>
<doc id="175416" url="https://ml.wikipedia.org/wiki?curid=175416" title="ടാബുലേറ്റ">
ടാബുലേറ്റ

അന്തോസൊവ വർഗത്തിന്റെ അസ്തമിത പവിഴപ്പുറ്റുകൾ ഉൾപ്പെടുന്ന ഉപവർഗമാണ് ടബുലേറ്റ. ഈ ഉപവർഗത്തെ ടെട്രെയ്ഡ (Tetraiida), സാർസിനുലിഡ (Sarsinulida), ഫാവോസിറ്റിഡ (Favositida), ഹീലിയോലിറ്റിഡ (Heliolitida) എന്നിങ്ങനെ നാലു ഗോത്രങ്ങളായി വിഭജിച്ചിരിക്കുന്നു. ചില വർഗീകരണ ശാസ്ത്രകാരന്മാർ കെയ്റ്റെറ്റിഡ (Chaetetida) എന്നൊരു ഗോത്രത്തെക്കൂടി ടാബുലേറ്റ ഉപവർഗത്തിൽ ഉൾപ്പെടുത്തിയിട്ടുണ്ട്.

ഈ ജീവികൾ സ്രവിക്കുന്ന നളികാകാരത്തിലുള്ള കാൽസിയമയ ബാഹ്യാസ്ഥികൂടങ്ങൾ തമ്മിൽ ചേർന്നുചേർന്ന് പ്രത്യേകതരം കോളനികൾ ഉടലെടുക്കുന്നു. കൊറാലം അഥവാ പവിഴക്കൂട് എന്നറിയപ്പെടുന്ന ഈ ബാഹ്യാസ്ഥികൂടത്തിന് തന്തുരൂപത്തിലുള്ള സൂക്ഷ്മഘടനയാണുള്ളത്. ടാബുലേ എന്നു പേരുള്ള നിരവധി അനുപ്രസ്ഥ വിഭാജങ്ങൾ നളികാകാരബാഹ്യാസ്ഥികൂടത്തിൽ കാണപ്പെടുന്നു. ഇവയുടെ ഭിത്തികളിലുള്ള ചെറിയ രന്ധ്രങ്ങൾ വഴി കോളനിയിലെ വിവിധ ജീവികൾ തമ്മിൽ ബന്ധപ്പെടുന്നു. കോളനിക്ക് വൈവിധ്യമാർന്ന ആകൃതികളാണുള്ളത്. ഗോളാകാരം മുതൽ അനിയമിതാകാരം വരെയുള്ള കോളനികളുണ്ട്. പവിഴക്കൂടിന് ഏതാനും മി. മീ. മുതൽ രണ്ട് മീ. വരെ വിസ്തൃതിയുണ്ടാവും. പ്രവാളനാളത്തിന് (corallite) 0.2 മി. മീ. മുതൽ 20 മി. മീ. വരെ വ്യാസം വരും.

ടാബുലേറ്റ ഉപവർഗത്തിലെ ജീവികൾ ഓർഡോവിഷ്യൻ കല്പത്തിലാണ് ആദ്യമായി രൂപമെടുത്തതെന്നു കരുതപ്പെടുന്നു. ഡെവോണിയൻ കല്പത്തിന്റെ മധ്യഘട്ടം എത്തിയതോടെ ഇവ പൂർണവികാസം പ്രാപിച്ചു. പാലിയോസോയിക് കല്പത്തിന്റെ അന്ത്യത്തിൽ ഇവ പൂർണമായും അസ്തമിതങ്ങളായിത്തീർന്നു എന്നാണ് കണക്കാക്കപ്പെടുന്നത്.



</doc>
<doc id="175420" url="https://ml.wikipedia.org/wiki?curid=175420" title="ഗോളീയ ത്രികോണമിതി">
ഗോളീയ ത്രികോണമിതി

ഗോളീയത്രികോണമിതി ഭൂമിയുടെ ഉപരിതലത്തിലെ സ്ഥലങ്ങലളേയും , ദൂരങ്ങളേയും , കോണുകളേയും പ്രതിപാദിക്കുന്നു.


</doc>
<doc id="175425" url="https://ml.wikipedia.org/wiki?curid=175425" title="മാത്യു പെറി">
മാത്യു പെറി

മാത്യു ലാംഗ്ഫോർഡ് പെറി (ജനനം: 1969 ഓഗസ്റ്റ് 19) ഒരു കനേഡിയൻ-അമേരിക്കൻ അഭിനേതാവാണ്.ഫ്രണ്ട്സ് എന്ന ടിവി പരമ്പരയിൽ പെറി അവതരിപ്പിച്ച ചാൻഡലർ ബിങ് എന്ന കഥാപാത്രം ലോക പ്രശസ്തി പിടിച്ചു പറ്റി.ഇതിലെ അഭിനയത്തിന് എമ്മി നാമനിർദ്ദേശവും ലഭിച്ചു.

നിരവധി ഹോളിവുഡ് ചലച്ചിത്രങ്ങളിലും പെറി അഭിനയിച്ചു.പ്രധാന ചിത്രങ്ങൾ ഫൂൾസ് റഷ് ഇൻ (1997), ദ ഹോൾ നൈൻ യാർഡ്സ് (2000), 17 എഗയിൻ(2009) തുടങ്ങിയവയാണ്.


Matthew Perry


</doc>
<doc id="175429" url="https://ml.wikipedia.org/wiki?curid=175429" title="ആനത്തലവട്ടം ആനന്ദൻ">
ആനത്തലവട്ടം ആനന്ദൻ

കേരളത്തിലെ ഒരു രാഷ്ട്രീയ പ്രവർത്തകനും മുൻ നിയമ സഭാംഗവുമാണ് ആനത്തലവട്ടം ആനന്ദൻ 2009 മുതൽ സി.പി.ഐ (എം) ന്റെ സംസ്ഥാന സെക്രട്ടേറിയറ്റ് അംഗമായി പ്രവർത്തിക്കുന്നു. സി.ഐ.ടി.യു സംസ്ഥാന അദ്ധ്യക്ഷനും ദേശീയ ഉപാദ്ധ്യക്ഷനുമാണ്. അപ്പക്സ് ബോഡി ഫോർ കയർ വൈസ് ചെയർമാൻ ആയും പ്രവർത്തിക്കുന്നു. 
22 ഏപ്രിൽ 1937 ന് വി.കൃഷ്ണന്റെയും നാണിയമ്മയുടെയും മകനായി തിരുവനന്തപുരം ജില്ലയിലെ ആനത്തലവട്ടത്തു ജനിച്ചു. 1987 ൽ ആറ്റിങ്ങൽ നിയമസഭാ മണ്ഡലത്തിൽ നിന്ന് തെരഞ്ഞെടുക്കപ്പെട്ടു.


</doc>
<doc id="175441" url="https://ml.wikipedia.org/wiki?curid=175441" title="ടാബ്രിസ്">
ടാബ്രിസ്

വടക്കുപടിഞ്ഞാറൻ ഇറാനിലെ പൂർവ അസർബയ്ജാൻ പ്രവിശ്യയുടെ തലസ്ഥാന നഗരമാണ് ടാബ്രിസ്. പ്രാചീനകാലത്ത് ടോറിസ് (tauris) എന്ന പേരിലാണ് ഇത് അറിയപ്പെട്ടിരുന്നത്. ഉർമിയ തടാകത്തിൽനിന്ന് 55 കി. മീ. അകലെ അജിചായ് നദിക്കരയിൽ സ്ഥിതിചെയ്യുന്ന ടാബ്രിസ് ഇറാനിലെ ഒരു പ്രധാന ഉത്പാദന-വാണിജ്യ കേന്ദ്രം കൂടിയാണ്. ജനസംഖ്യ 10,88,985 (91)

സമുദ്രനിരപ്പിൽനിന്ന് 1370 മീറ്റർ ഉയരത്തിൽ സ്ഥിതിചെയ്യുന്ന ടാബ്രിസ് നഗരത്തിന്റെ മൂന്നു ഭാഗങ്ങളിൽ കുന്നുകളും ഒരു ഭാഗത്ത് വിശാലമായ ഒരു സമതലവും അതിരുകൾ തീർക്കുന്നു. വൻകര കാലാവസ്ഥ അനുഭവപ്പെടുന്ന ഇവിടെ ചൂടേറിയതും വരണ്ടതുമായ വേനൽക്കാലവും അതിശൈത്യമുള്ള ശീതകാലവും ആണുള്ളത്. ഫലഭൂയിഷ്ഠമായ ഒരു കാർഷികപ്രദേശമായ ടാബ്രിസിൽ ഗോതമ്പിനു പുറമേ വിവിധയിനം ഫലങ്ങളും സമൃദ്ധമായി വിളയുന്നു. ടാബ്രിസിൽ ഉത്പാദിപ്പിക്കപ്പെടുന്ന പേർഷ്യൻ പരവതാനികൾ പ്രസിദ്ധമാണ്. തുണിത്തരങ്ങൾ, സംസ്കരിച്ച ഭക്ഷ്യസാധനങ്ങൾ, തുകൽ ഉത്പന്നങ്ങൾ, സോപ്പ് എന്നിവയാണ് മറ്റു പ്രധാന ഉത്പന്നങ്ങൾ.

പാശ്ചാത്യ -പൗരസ്ത്യ ദേശങ്ങൾക്കിടയിലെ പ്രധാന വാണിജ്യപാതയിലുള്ള ടാബ്രിസിന്റെ സ്ഥാനം ശതകങ്ങൾക്കു മുമ്പുതന്നെ ഒരു പ്രമുഖ വ്യാപാര - വാണിജ്യ കേന്ദ്രമെന്ന പദവി ഇതിന് നേടിക്കൊടുത്തു. വൻഭൂകമ്പങ്ങൾ പലതവണ ഇവിടെ കനത്ത നാശനഷ്ടങ്ങൾ വിതച്ചിട്ടുണ്ട്.

ടെഹ്റാനും റഷ്യൻ നഗരങ്ങളുമായി ടാബ്രിസിനെ റോഡുമാർഗ്ഗം ബന്ധിപ്പിച്ചിരിക്കുന്നു. 15- ആം നൂറ്റാണ്ടിൽ സ്ഥാപിച്ച "ബ്ലൂ മോസ്ക്", ടാബ്രിസ് സർവകലാശാല (1949) എന്നിവയാണ് ഇവിടത്തെ പ്രധാന ആകർഷണ കേന്ദ്രങ്ങൾ.

മൂന്നാം നൂറ്റാണ്ടിൽ ടാബ്രിസ് അർമീനിയൻ രാജാവ് ടിറിഡേറ്റ്സ് III-ന്റെ തലസ്ഥാനമായിരുന്നു. പിൽക്കാലത്ത് ഒരു ഭൂകമ്പത്തിലുണ്ടായ നാശത്തിനുശേഷം 8-ആം നൂറ്റാണ്ടിൽ ഇവിടെ പുനർനിർമ്മാണം നടന്നതായി വിശ്വസിക്കപ്പെടുന്നു. 1029-ഓടെ ഇവിടം ഓഗസ് തുർക്കികൾ കീഴടക്കിയിരുന്നു. 1054-ഓടെ സെൽജൂക് തുർക്കികളുടെ അധീനതയിലായി. 13-ആം നൂറ്റാണ്ടിൽ മംഗോളിയൻ ആക്രമണമുണ്ടാവുകയും മംഗോൾ ഭരണാധിപനായിരുന്ന ഗസൻ ഖാൻ ഇവിടം തന്റെ തലസ്ഥാനമാക്കി മാറ്റുകയും ചെയ്തു. 14-ആം നൂറ്റാണ്ടിന്റെ ഒടുവിൽ തിമൂർ ഇവിടെ ആക്രമണം നടത്തി (1392) തന്റെ സാമ്രാജ്യ തലസ്ഥാനമാക്കി. ഇറാനിലെ സഫാവിദ് വംശത്തിലെ ഷാ ഇസ്മാഈൽ 1501-ൽ ടാബ്രിസ് അദ്ദേഹത്തിന്റെ തലസ്ഥാനമാക്കി മാറ്റി. ഓട്ടോമാൻ തുർക്കികൾ 1514-ലും തുടർന്നു പല തവണയും ഈ പ്രദേശം കീഴടക്കിയിരുന്നു. 1585 മുതൽ 1603 വരെ ഈ നഗരം ഓട്ടോമാൻ തുർക്കികളുടെ അധീനതയിലായിരുന്നു. 1618-ൽ ഇത് പേർഷ്യയുടെ ഭാഗമായിത്തീർന്നു. 17-ആം നൂറ്റാണ്ടോടെ ടാബ്രിസ് ഒരു പ്രധാന വാണിജ്യകേന്ദ്രമായി മാറി. ടാബ്രിസ് കേന്ദ്രീകരിച്ച് തുർക്കി, റഷ്യ, മദ്ധ്യേഷ്യ, ഇന്ത്യ തുടങ്ങിയ പ്രദേശങ്ങളുമായുള്ള വാണിജ്യബന്ധം നിലനിന്നിരുന്നു. ഓട്ടോമാൻ തുർക്കികൾ 1724 മുതൽ 30 വരെ വീണ്ടും ഈ പ്രദേശം കയ്യടക്കി വച്ചു. 1827 --- 28-ൽ ടാബ്രിസ് റഷ്യയുടെ അധീശത്വത്തിൻ കീഴിലായി. 20-ആം നൂറ്റാണ്ടിന്റെ ആദ്യഘട്ടത്തിൽ പേർഷ്യയിൽ ഭരണഘടനാനുസൃത ഗവൺമെന്റുണ്ടാക്കാനുള്ള പരിശ്രമത്തിൽ ടാബ്രിസ് ജനതയും പങ്കുവഹിച്ചു.

ഒന്നാം ലോകയുദ്ധകാലത്ത് 1915 ജനു.-ൽ തുർക്കികൾ ടാബ്രിസ് കയ്യടക്കിയെങ്കിലും ഏതാനും ദിവസങ്ങൾക്കുശേഷം ഇവിടെ റഷ്യ ആധിപത്യമുറപ്പിച്ചു. 1918 ജൂണിൽ തുർക്കികൾ നഗരം തിരിച്ചുപിടിക്കുകയും നാലു മാസങ്ങൾക്കുശേഷം നിരായുധീകരണ ഉടമ്പടി ഒപ്പുവയ്ക്കുന്നതുവരെ കൈവശം വയ്ക്കുകയും ചെയ്തു. രണ്ടാം ലോകയുദ്ധാനന്തരം ഇടതുപക്ഷ ട്യൂഡെ പാർട്ടി ഇവിടെ വിപ്ലവം സംഘടിപ്പിച്ചു. സോവിയറ്റ് യൂണിയന്റെ പിന്തുണയോടെ 1946-ൽ കുറച്ചുകാലം ഇവിടെ ട്യൂഡെ ഗവൺമെന്റ് ഭരണം നടത്തി.

ടാബ്രിസ് നിരവധി ഭൂകമ്പങ്ങൾക്ക് വിധേയമായിട്ടുണ്ട്. അതിനാൽ ചരിത്രാവശിഷ്ടങ്ങൾ നാശമായ അവസ്ഥയിലാണിന്ന്. ഏതാനും ചരിത്രാവശിഷ്ടങ്ങൾ മാത്രമേ ഇപ്പോൾ അവശേഷിച്ചിട്ടുള്ളൂ. ഇവയിൽ പ്രധാനപ്പെട്ടവ 14-ആം നൂറ്റാണ്ടിലേതെന്ന് കരുതപ്പെടുന്ന അലിഷായുടെ പള്ളി, 15-ആം നൂറ്റാണ്ടിലെ നീല മോസ്ക് എന്നിവയാണ്. 



</doc>
<doc id="175449" url="https://ml.wikipedia.org/wiki?curid=175449" title="പി.എസ്. തങ്കപ്പൻ">
പി.എസ്. തങ്കപ്പൻ

ആദ്യ ഇന്ത്യൻ നിർമ്മിത സ്കൂട്ടറായ അറ്റ്ലാന്റയുടെ മുഖ്യശില്പി, വിശ്വകർമ്മ സർവീസ് സൊസൈറ്റിയുടെ മുൻ സംസ്ഥാന പ്രസിഡന്റായി പ്രവർത്തിച്ചിട്ടുണ്ട്.


</doc>
<doc id="175453" url="https://ml.wikipedia.org/wiki?curid=175453" title="ഒക്രേനൂക്ലിയ">
ഒക്രേനൂക്ലിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് ഒക്രേനൂക്ലിയ - Ochreinauclea.

പട്ടിക അപൂർണ്ണം:-


</doc>
<doc id="175456" url="https://ml.wikipedia.org/wiki?curid=175456" title="നീർവഞ്ചി">
നീർവഞ്ചി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഒക്രേനൂക്ലിയയിലെ ഒരു സ്പീഷിസാണ് നീർവഞ്ചി അഥവാ ആറ്റുവഞ്ചി. . പശ്ചിമഘട്ടതദ്ദേശവാസിയായ ഈ മരം 25 മീറ്റർ വരെ ഉയരം വയ്ക്കുന്നു. 700 മീറ്റർ വരെ ഉയരമുള്ള നിത്യഹരിതവനങ്ങളിലെ അരുവികളുടെ തീരത്ത് കണ്ടുവരുന്നു. വനനശീകരണവും വ്യാവസായിക അടിസ്ഥാനത്തിലുള്ള കൃഷിക്കായി വനം വെട്ടിവെളുപ്പിച്ചതും ഈ മരത്തിനെ വംശനാശഭീഷണിയിലാക്കിയിരിക്കുന്നു. വെള്ളിലത്തോഴി ചിത്രശലഭം, രോമപാദ ചിത്രശലഭങ്ങൾ എന്നിവ ഈ സസ്യങ്ങളെ ഭക്ഷണമാക്കുന്നു.


 


</doc>
<doc id="175466" url="https://ml.wikipedia.org/wiki?curid=175466" title="ശ്രീധരൻ (വിവക്ഷകൾ)">
ശ്രീധരൻ (വിവക്ഷകൾ)

ശ്രീധരൻ എന്ന പേരിൽ താഴെപ്പറയുന്നവരെ വിവക്ഷിക്കാം


</doc>
<doc id="175476" url="https://ml.wikipedia.org/wiki?curid=175476" title="വിവേക് എക്സ്പ്രസ്സ്">
വിവേക് എക്സ്പ്രസ്സ്

ഇന്ത്യൻ റെയിൽവേയുടെ നെറ്റ്‌വർക്കിൽ ഉള്ള എക്സ്പ്രസ്സ്‌ ട്രെയിൻ കണ്ണികയാണ് വിവേക് എക്സ്പ്രസ്സ്‌. 2011-12 റെയിൽവേ ബജറ്റിൽ പ്രഖ്യാപ്പിക്കപ്പെട്ട ട്രെയിനാണ് ഇത്. 2013-ൽ നടക്കാനിരുന്ന സ്വാമി വിവേകാനന്ദയുടെ 150-ആം ജന്മദിനാഘോഷങ്ങളുമായി ബന്ധപ്പെട്ടാണ് ഈ ട്രെയിനിനു വിവേക് എക്സ്പ്രസ്സ്‌ എന്ന പേര് നൽകിയത്. ദിബ്രുഗർ മുതൽ കന്യാകുമാരി വരെ പോകുന്ന വിവേക് എക്സ്പ്രസ്സ്‌ ഇന്ത്യൻ റെയിൽവേയുടെ ഏറ്റവും നീളം കൂടിയ റൂട്ടാണ്‌, സമയത്തിൻറെ അടിസ്ഥാനത്തിലും ദൂരത്തിൻറെ അടിസ്ഥാനത്തിലും, ലോകത്തിലെ നീളം കൂടിയ ഒൻപതാമത്തേയും. 

ദ്വാരക-തൂത്തുക്കുടി (19567/19568), ബാന്ദ്ര റ്റെർമിനസ് (മുംബൈ) -ജമ്മുതാവി (19027/19028), സാന്ദ്രഗാച്ചി (ഹൌറ) -മംഗലാപുരം സെൻട്രൽ (22851/22852) എന്നിവയാണ് മറ്റു മൂന്നു വിവേക് എക്സ്പ്രസ്സുകൾ. നാലുവണ്ടികളും പ്രതിവാര സർവീസ്സുകളാണ്.

വിവേക് എക്സ്പ്രസ്സ്‌ ട്രെയിനുകളുടെ പട്ടിക
ആഴ്ചയിൽ ഒരിക്കലുള്ള ട്രെയിൻ നമ്പർ 15905 / 15906 ദിബ്രുഗർ - കന്യാകുമാരി വിവേക് എക്സ്പ്രസ്സ്‌ ഇന്ത്യൻ ഉപഭൂഖണ്ഡത്തിലെ ഏറ്റവും നീളം കൂടിയ ട്രെയിൻ റൂട്ട് ആണ്. അസ്സമിലെ ദിബ്രുഗർ മുതൽ തമിഴ്നാടിലെ കന്യാകുമാരി വരെ സർവീസ് നടത്തുന്നു. ട്രെയിൻ നമ്പർ 15905 / 15906 ദിബ്രുഗർ - കന്യാകുമാരി വിവേക് എക്സ്പ്രസ്സ്‌ ട്രെയിൻ ഒരു ദിശയിൽ 4286 കിലോമീറ്റർ ദൂരം സഞ്ചരിക്കുന്നു. 

ആഴ്ചയിൽ ഒരിക്കലുള്ള ട്രെയിൻ നമ്പർ 19567 / 19568 ഒഖ - തൂത്തുക്കുടി വിവേക് എക്സ്പ്രസ്സ്‌ ട്രെയിൻ ഗുജറാത്തിലെ ഒഖ മുതൽ ‘പേൾ സിറ്റി’ എന്നറിയപ്പെടുന്ന തമിഴ്നാടിലെ തൂത്തുക്കുടി വരെ സർവീസ് നടത്തുന്നു. ഗുജറാത്ത്‌, മഹാരാഷ്ട്ര, ആന്ധ്ര പ്രദേശ്‌, കർണാടക, തമിഴ്നാട്‌ എന്നെ സംസ്ഥാനങ്ങളിലൂടെ കടന്നുപോവുന്ന വിവേക് എക്സ്പ്രസ്സ്‌ 3043 കിലോമീറ്റർ ദൂരം 54 മണിക്കൂർ 25 മിനിറ്റുകൾക്കൊണ്ട് സഞ്ചരിക്കുന്നു.
രാജ്കോട്ട്, അഹമദാബാദ്, വോഡോദര, സൂറത്ത്, മമുബൈ വസായ് റോഡ്‌, കല്യാൺ, പൂനെ, അഡോണി, ബാംഗ്ലൂർ, സേലം, കരൂർ, മാട്രി തുടങ്ങിയ പ്രധാനപ്പെട്ട നഗരങ്ങൾ ഈ ട്രെയിൻ ബന്ധിപ്പിക്കുന്നു. 

ആഴ്ചയിൽ ഒരിക്കലുള്ള ട്രെയിൻ നമ്പർ 19027 / 19028 ബാന്ദ്ര ടെർമിനസ് ജമ്മു താവി വിവേക് എക്സ്പ്രസ്സ്‌ ട്രെയിൻ മുംബൈയിലെ ബാന്ദ്ര ടെർമിനസ് മുതൽ ഉത്തരേന്ത്യയിലെ ജമ്മു താവിവരെ സർവീസ് നടത്തുന്നു.

ആഴ്ചയിൽ ഒരിക്കലുള്ള ട്രെയിൻ നമ്പർ 22851 / 22852 സാൻട്രഗച്ചി - മംഗലാപുരം വിവേക് എക്സ്പ്രസ്സ്‌ ട്രെയിൻ കൊൽക്കത്തയിലെ ഹൌറയ്ക്ക് സമീപമുള്ള സാൻട്രഗച്ചിയിൽനിന്നും സർവീസ് ആരംഭിച്ചു കർണാടകയിലെ മംഗലാപുരം സെൻട്രൽ വരെ സർവീസ് നടത്തുന്നു.


</doc>
<doc id="175526" url="https://ml.wikipedia.org/wiki?curid=175526" title="കാട്ടായിക്കോണം ശ്രീധരൻ">
കാട്ടായിക്കോണം ശ്രീധരൻ

ഒന്നാം കേരളനിയമസഭയിൽ ഉള്ളൂർ മണ്ഡലത്തേയും മൂന്നാം കേരളനിയമസഭയിൽ ആറ്റിങ്ങൽ നിയോജകമണ്ഡലത്തേയും പ്രതിനിധീകരിച്ച ഒരു രാഷ്ട്രീയ നേതാവായിരുന്നു കാട്ടായിക്കോണം വി. ശ്രീധരൻ (മാർച്ച് 1918 - 29 മാർച്ച് 1994). സി.പി.എം പ്രതിനിധിയായാണ് ഇദ്ദേഹം കേരള നിയമസഭയിലേക്കെത്തിയത്. കേരളനിയമസഭയിൽ അംഗമാകുന്നതിനു മുൻപ് രണ്ട് തവണ തിരുക്കൊച്ചി നിയമസഭയിലേക്കും കാട്ടായിക്കോണം ശ്രീധരൻ തെരഞ്ഞെടുക്കപ്പെട്ടിരുന്നു. 1969-ൽ നടന്ന ഉപതെരഞ്ഞെടുപ്പിലാണ് ഇദ്ദേഹം മൂന്നാം കേരളനിയമസഭിൽ അംഗമായത്. ഏറ്റവും കൂടുതൽ കാലം കമ്യൂണിസ്റ്റ് പാർട്ടിയുടെ ജില്ലാസെക്രട്ടറിയായി പ്രവർത്തിച്ച് റിക്കോർഡ് വി. ശ്രീധരനാണ് ഏകദേശം നാല്പതു വർഷത്തോളം ഇദ്ദേഹം തിരുവനന്തപുരം ജില്ലാക്കമ്മിറ്റിയുടെ സെക്രട്ടറിയായിരുന്നു.

കാട്ടയിക്കോണം കളരിയ്ക്കവിള വീട്ടിൽ വേലായുധന്റേയും ലക്ഷ്മിയുടെയും മകനായി 1918 മാർച്ചിൽ ജനിച്ചു. സരോജിനി, നളിനായി, പുഷ്പലക്ഷ്മി എന്നിവർ സഹോദരങ്ങളും കുട്ടപ്പൻ, രാജപ്പൻ, സദാശിവൻ എന്നിവർ സഹോദരന്മാരും ആയിരുന്നു. ഇഎൽസിയാണ് വിദ്യാഭ്യാസ യോഗ്യത. ആമാശയത്തിലെ അമിത രക്തസ്രാവത്തെ തുടർന്ന് 1994 മാർച്ച് 29 വെളുപ്പിന് 3.20ന് തിരുവനന്തപുരം മെഡിക്കൽ കോളേജിൽ വച്ച് ഇദ്ദേഹം അന്തരിച്ചു.

സ്വാതന്ത്ര്യ സമരത്തിൽ സജീവമായി പങ്കെടുത്ത ശ്രീധരൻ തിരുവിതാംകൂർ സ്റ്റേറ്റ് കോൺഗ്രസിന്റെ ജില്ലാ ഘടകം സെക്രട്ടറിയായിരുന്നു. തിരുവിതാംകൂറിൽ ഉത്തരവാദിത്ത ഭരണം സ്ഥാപിക്കാനുള്ള സമരങ്ങളിലും ഇദ്ദേഹം പങ്കെടുത്തിരുന്നു. കെ.സി. ജോർജ്ജുമായി ഒരുമിച്ച് പ്രവർത്തിക്കുക വഴി 1941-ൽ കമ്മ്യൂണിസ്റ്റ് പാർട്ടിയിലംഗമായി. തെക്കൻ തിരുവിതാംകൂറിൽ കമ്മ്യൂണിസ്റ്റ് പാർട്ടി കെട്ടുപ്പടുക്കാൻ നിർണ്ണായകമായ ഒരു പങ്കാണ് ശ്രീധരൻ വഹിച്ചിട്ടുള്ളത്. ഏകദേശം ഒൻപതു വർഷക്കാലത്തോളം ജയിൽ വാസവും നിരവധി നാളുകളിൽ ഒളിവിൽ ജീവിക്കുകയും ചെയ്തിട്ടുണ്ട്. ആദ്യമായി തിരുവിതാംകൂർ നിയമസഭയിലേക്ക് കഴക്കൂട്ടത്തുനിന്ന് മത്സരിച്ചെങ്കിലും പരാജയപ്പെട്ടു, എന്നാൽ 1952-ൽ കഴക്കൂട്ടത്തുനിന്ന് തന്നെ ഇദ്ദേഹം തിരുക്കൊച്ചി നിയമസഭയിലേക്ക് തിരഞ്ഞെടുക്കപ്പെട്ടു. പിന്നീട് 1954ലും ഇവിടെനിന്ന് വിജയിച്ചു. സി.പി.ഐ.എം. സംസ്ഥാന സമിതി അംഗംവുമായിരുന്നു വി. ശ്രീധരൻ.


</doc>
<doc id="175533" url="https://ml.wikipedia.org/wiki?curid=175533" title="മുഹമ്മദ് ഷാ">
മുഹമ്മദ് ഷാ

അബു അൽ ഫതാ നസീറുദ്ദീൻ റോഷൻ അഖ്തർ മുഹമ്മദ് ഷാ പന്ത്രണ്ടാമത്തെ മുഗൾ സമ്രാട്ട് ആയിരുന്നു. 1719 തൊട്ട് 1748 വരെ 29 വർഷങ്ങൾ രാജവാഴ്ച നടത്തി. സയ്യദ് സഹേദരന്മാരാണ് 17കാരനായ മുഹമ്മദ് ഷായെ സിംഹാസനത്തിലിരുത്തിയത്. മുഹമ്മദ് ഷായുടെ ഭരണകാലത്ത് മുഗൾ സാമ്രാജ്യത്തിന് പല പ്രവിശ്യകളും നഷ്ടമായി. 

ഔറംഗസേബിൻറെ പൗത്രനും, ബഹാദൂർ ഷായുടെ നാലാമത്തെ പുത്രനുമായിരുന്ന ഖുജിസ്താ അഖ്തറുടെ മകനായിരുന്നു മുഹമ്മദ് ഷാ. ബഹാദൂർ ഷായുടെ മരണത്തിനു ശേഷം സിംഹാസനത്തിനു വേണ്ടി ഉണ്ടായ അവകാശത്തർക്കത്തിൽ ഖുജിസ്താ അഖ്തർ കൊല്ലപ്പെട്ടു. പന്ത്രണ്ടു വയസ്സുകാരനായിരുന്ന മുഹമ്മദ് ഷാ തടവിലും.
ഫറൂഖ് സിയാറിനെ കൊലപ്പെടുത്തിയ ശേഷം സയ്യദ് സഹേദരന്മാർ രോഗപീഡിതരും ദുർബലരുമായിരുന്ന റഫി ഉദ് ദരജത്തിനെയും സഹോദരൻ റഫിയുദ്ദൗളയേയും സിംഹാസനത്തിലിരുത്തി.ശ്വാസകോശരോഗികളായിരുന്ന ഇവർ രണ്ടുപേരും ഒന്നിനു പുറകെ ഒന്നായി ഏതാനും മാസങ്ങൾക്കകം നിര്യാതരായപ്പോൾ മുഹമ്മദ് ഷായുടെ ഊഴമായി. മുഹമ്മദ് ഷാ സമ്രാട്ടായി വാഴിക്കപ്പെട്ടെങ്കിലും അധികാരം മുഴുവനും സയ്യദ് സഹേദരന്മാരുടെ കൈകളിലായിരുന്നു. സയ്യദ് സഹേദരന്മാരെ സംശയദൃഷ്ടിയോടെ മാത്രം വീക്ഷിച്ച മുഹമ്മദ് ഷാ, നിസാം ഉൾ മുൾക്കിൻറേയും സാദത് ഖാൻറേയും ദർബാറിലെ മറ്റു ഇറാനി-തുറാനി നേതാക്കന്മാരുടേയും സഹായത്തോടെ അവരെ കൊലപ്പെടുത്തി. 
നിസാം ഉൾ മുൾക്ക് പ്രധാനമന്തി പദം എറ്റെടുത്തു. സാദത് ഖാന് അവധിലെ ഗവർണ്ണർ സ്ഥാനവും ബുർഹാൻ ഉൾ മുൾക്ക് എന്ന പട്ടവും ലഭിച്ചു. 

മുഗൾ സാമ്രാജ്യത്തിൻറെ പഴയ പ്രൌഢി വീണ്ടെടുക്കുന്നതിനുളള ശേഷി മുഹമ്മദ് ഷാക്കില്ലായിരുന്നു. വിലാസലോലനായിരുന്ന മുഹമ്മദ് ഷായുടെ രീതികളിൽ അവജ്ഞയും മടുപ്പും തോന്നിയ നിസാം ഉൾ മുൾക്ക് ഡക്കാനിലേക്ക് തിരിച്ചു പോയി. മുഹമ്മദ് ഷാ ഇതു തടയാൻ വിഫല ശ്രമം നടത്തി. 1725-ൽ രാജപ്രതിനിധി പദവി ലഭിച്ചതോടെ ഡക്കാനിൽ നിസാം ഉൾ മുൾക്കിൻറെ അധികാരം ഉറപ്പിക്കപ്പെട്ടു. 

മറാഠശക്തികളുമായുളള ഏറ്റുമുട്ടലുകൾ മൂർദ്ധന്യത്തിലെത്തിയപ്പോൾ മുഹമ്മദ് ഷാ നിസാം ഉൾ മുൾക്കിനോട് സഹായമഭ്യർഥിക്കുകയും നിസാം ഉൾ മുൾക്കിന് അസഫ് ജാ എന്ന പട്ടം നല്കി പ്രീതിപ്പെടുത്തുകയും ചെയ്തു. പക്ഷെ നിസാം ഉൾ മുൾക്കിൻറെസൈന്യത്തെ ബാജിറാവുവിൻറെ സൈന്യം അമ്പേ പരാജയപ്പെടുത്തി. തുടർന്നുണ്ടായ ഉടമ്പടിയനുസരിച്ച് ( 1738 ജനുവരി) മാൾവാ പ്രവിശ്യയും , നർമ്മദക്കും യമുനക്കും ഇടയിലുളള പ്രദേശം മുഴുവനും 50 ലക്ഷം രൂപയും ബാജിറാവുവിനു ലഭിച്ചു. മുഗൾ സാമ്രാജ്യത്തിൻറെ അധഃപതനം ആരംഭിച്ചു. 
വടക്കു പടിഞ്ഞാറൻ പ്രവിശ്യകളുടെ കാര്യത്തിൽ മുഹമ്മദ് ഷാ ഒട്ടും ജാഗരൂകനായിരുന്നില്ല. പേർഷ്യൻ ഭരണാധികാരി നാദിർ ഷായുടെ സൈന്യം 1739, മാർച്ച് 20ന് ദൽഹിയിലെത്തി. രണ്ടു മാസത്തോളം നീണ്ടുന്ന ഉപരോധത്തിൽ നഗരത്തിൻറെ പല ഭാഗങ്ങളും നശിപ്പിക്കപ്പെട്ടു. കൂട്ടകൊലകൾ നടന്നു. 1739, മേയ് 16നു തിരിച്ചു പോകുമ്പോൾ കോഹിനൂർ രത്നവും മയൂരസിംഹാസനവുമടക്കം വമ്പിച്ച സ്വത്ത് കൊളളമുതലായി കൊണ്ടു പോയി. കൂടാതെ സിന്ധുവിന് പടിഞ്ഞാറുളള സ്ഥലങ്ങളും നാദിർ ഷായുടേതായി.

1740-ൽ ബീഹാർ പ്രവിശ്യയുടെ ഗവർണ്ണർ അലി വർദി ഖാൻ ബംഗാളും ഒറീസ്സയും തൻറെ കീഴിലാക്കി ബംഗാൾ, ബീഹാർ, ഒറീസ്സ പ്രവിശ്യകളുടെ അധിപതിയായി സ്വയം പ്രഖ്യാപിച്ചു. 1748-ൽ അഹ്മദ് ഷാ അബ്ദാലി റോഹിലാഖണ്ഡ് കീഴ്പ്പെടുത്തി. 
മുഗൾ സാമ്രാജ്യത്തിൻറേതായി ഗംഗാതടത്തിൻറെ ഉത്തരാർദ്ധവും, സിന്ധു സത്ലജ് നദികളുടെ തെക്കേ തീരവും മാത്രം ബാക്കിയായി. 
മഹോദരം ബാധിച്ച് 1748 ഏപ്രിൽ 20ന് മുഹമ്മദ് ഷാ അന്തരിച്ചു. ശവകുടീരം ദൽഹിയിലെ നിസ്സാമുദ്ദീൻ ഔലിയ സമാധി വളപ്പിനകത്താണ്. 


</doc>
<doc id="175550" url="https://ml.wikipedia.org/wiki?curid=175550" title="ആർ. സുഗതൻ">
ആർ. സുഗതൻ

മുതിർന്ന കമ്മ്യൂണിസ്റ്റ് നേതാവും കേരളത്തിൽ ആദ്യകാല ട്രേഡ് യൂണിയൻ പ്രവർത്തനങ്ങൾക്ക് തുടക്കം കുറിച്ച നേതാക്കളിൽ ഒരാളുമാണ് സുഗതൻ സാർ എന്നറിയപ്പെട്ടിരുന്ന ആർ. സുഗതൻ ‌(ജ: 23 ഡിസംബർ 1901 മ: 14 ഫെബ്രുവരി 1970). ഇദ്ദേഹം രണ്ട് തവണ വീതം തിരുക്കൊച്ചി നിയമസഭയിലും കേരള നിയമസഭയിലും അംഗമായിട്ടുണ്ട്.

ആലപ്പുഴ ബോട്ട് ജെട്ടിയിൽ ചുമട്ടുകാരനായാണ് തൊഴിലാളി ജീവിതം ആരംഭിച്ചത്. മലയാളം ഹയർ പരീക്ഷ ജയിച്ചതിനുശേഷം കുറേക്കാലം അധ്യാപകനായി ജോലി നോക്കി. അയിത്തോച്ചാടന പ്രവർത്തനങ്ങളിൽ സജീവമായി പങ്കെടുത്തിരുന്നു. അതിനുശേഷം എസ്.എൻ.ഡി.പി. പ്രവർത്തകനായി. തിരുവിതാംകൂർ ലേബർ അസ്സോസ്സിയേഷനിലൂടെ തൊഴിലാളി പ്രസ്ഥാനത്തിലെത്തി. മെയ്ദിനം എന്ന കവിത എഴുതിയതിന്റെ പേരിൽ ആദ്യമായി ജയിലിലടക്കപ്പെട്ടു. 1957 ലെ ഒന്നാം കേരളനിയമസഭയിൽ കാർത്തികപ്പള്ളി നിയോജകമണ്ഡലത്തെ പ്രതിനിധീകരിച്ചു. സുഗതന്റെ കവിതകളുടെ സമാഹാരം പ്രോലിറ്റേറിയൻ കവിതകൾ എന്ന പേരിൽ പ്രസിദ്ധീകരിച്ചിട്ടുണ്ട്. 1970 ഫെബ്രുവരി 14 ന് 68ആം വയസ്സിൽ അദ്ദേഹം അന്തരിച്ചു.


ആലപ്പുഴ പട്ടണത്തിൽ ലജനത്ത് വാർഡിൽ, വെള്ളിപ്പറമ്പ് എന്ന ദരിദ്ര കുടുംബത്തിൽ വേലുവിന്റെയും കല്യാണിയുടെയും മൂത്തമകനായി 1901 ഡിസംബർ 25 ന് ജനിച്ച ആർ. അദ്ദേഹത്തിന്റെ പൂർവ്വികന്മാർ കൊല്ലത്തുനിന്നും മരപ്പണിക്കാരായി ആലപ്പുഴയിൽ കുടിയേറി പാർത്തവരായിരുന്നു. സുഗതന്റെ യഥാർത്ഥ നാമം ശ്രീധരൻ എന്നായിരുന്നു. അദ്ദേഹത്തിനു പ്രായപൂർത്തിയാവുന്നതിനു മുമ്പു തന്നെ മാതാപിതാക്കൾ അന്തരിച്ചു. ആലപ്പുഴ മുഹമ്മദൻസ് സ്കൂളിൽ അദ്ദേഹത്തെ പഠനത്തിനായി ചേർത്തത് അമ്മാവൻ രാമൻകുട്ടിയായിരുന്നതിനാൽ രാമൻകുട്ടി ശ്രീധരൻ എന്ന് പേരു ചേർക്കുകയും പിൽക്കാലത്ത് എസ്.എൻ.ഡി.പി യോഗത്തിന്റെയും ബുദ്ധമതത്തിന്റെയും പ്രചാരകനായി മാറിയപ്പോൾ അദ്ദേഹം തന്നെ സുഗതൻ എന്ന നാമം സ്വീകരിക്കുകയും അങ്ങനെ ആർ. സുഗതൻ എന്ന് അറിയപ്പെടുകയും ചെയ്തു.

ആലപ്പുഴ ബോട്ട് ജെട്ടിയിൽ യാത്രക്കാരുടെ സാധനങ്ങൾ ചുമന്നു ഒരു തൊഴിലാളിയായി ജോലി ചെയ്യേണ്ടി വന്നു. ഉപജീവനത്തിന് മറ്റു മാർഗ്ഗങ്ങൾ ഒന്നും തന്നെയുണ്ടായിരുന്നില്ല. സുഗതൻ അക്കാലത്തെ എഴാംക്ലാസ്സ് പബ്ലിക്ക് പരീക്ഷ പാസ്സാകുകവഴി സംസ്കൃതത്തിലും ഇംഗ്ലീഷിലും പ്രാവീണ്യം നേടുകയും അദ്ധ്യാപക നിയമനത്തിനായുള്ള യോഗ്യത നേടുകയും ചെയ്തു. പട്ടിണിയെത്തുടർന്ന് വിദ്യാഭ്യാസം തുടരാനാവാതെ ബ്രിട്ടീഷ് ഉടമസ്ഥതയിലുള്ള വോൾക്കട്ട് എന്ന കയർ കമ്പനിയിൽ തൊഴിലാളിയായി ചേർന്നു. തുടർന്ന് പ്രൈമറി സ്കൂൾ അദ്ധ്യാപകനായി ജോലി ലഭിച്ചു. ആലപ്പുഴയിലെ കാഞ്ഞിരംചിറ എന്ന സ്ഥലത്തെ ഒരു കുടുംബസ്കൂളിൽ അധ്യാപകനായി 15 വർഷം ജോലി ചെയ്തു. നന്നായി വായിക്കുകയും,പഠിക്കുകയും ചെയ്ത സുഗതൻ പെട്ടെന്നു തന്നെ പേരെടുത്ത ഒരു അധ്യാപകനായി മാറി. അവിവാഹിതനായിരുന്ന അദ്ദേഹം 68 ആമത്തെ വയസ്സിൽ അന്തരിച്ചു.

സംഘടനാ പ്രവർത്തനത്തിന്റെ ആദ്യ നാളുകളിൽ എസ്.എൻ.ഡി.പി. യോഗത്തിന്റെ പ്രവർത്തനത്തിനാകുകയും "ജാതിവേണ്ട, മതം വേണ്ട, ദൈവം വേണ്ട മനുഷ്യന് " എന്ന സഹോദരനയ്യപ്പന്റെ മുദ്രാവാക്യത്തിൽ ആകൃഷ്ടനായി യുവജനസമാജം എന്ന പേരിൽ ഒരു സഹോദരസംഘം രൂപീകരിക്കുന്നതിന് സുഗതൻ നേതൃത്വം നൽകുകയും ചെയ്തു. തുടർന്ന് ബുദ്ധമത പ്രചാരകനുമായി. യുക്തിവാദി പത്രത്തിലെ എം.സി.ജോസഫ്,സഹോദരൻ അയ്യപ്പൻ തുടങ്ങിയവരുമായുള്ള അടുപ്പം വിപ്ലവകരമായ ചിന്താഗതി അദ്ദേഹത്തിൽ വള‍ത്തി. 1924 ൽ അസ്സോസിയേഷൻ എന്ന പേരിൽ തൊഴിലാളികളുടെ വായനശാലയും തൊഴിലാളികൾക്കായി നിശാപാഠശാലയും ആരംഭിച്ചു. നിവർത്തന പ്രക്ഷോഭത്തിലും സജീവ പങ്കുവഹിച്ചു. അയിത്തോച്ചാടന പ്രവർത്തനങ്ങളിൽ അദ്ദേഹം ഗൗരവമായി ഇടപെട്ടു.
സവർണ്ണർക്കുമാത്രമായുള്ള ഭക്ഷ്യശാലകളിലും മറ്റും അവർണ്ണർക്കുകൂടി പ്രവേശനം ലഭിക്കാൻ അദ്ദേഹം സുഹൃത്തുക്കളോടൊപ്പം ഇത്തരം സ്ഥലങ്ങൾ പിക്കറ്റ് ചെയ്തു.

ആലപ്പുഴയിൽ പ്രവർത്തിച്ചിരുന്ന തിരുവിതാംകൂർ ലേബർ അസ്സോസ്സിയേഷനുമായി ബന്ധപ്പെട്ടതോടെയാണ് സുഗതന്റെ രാഷ്ട്രീയ ജീവിതം ആരംഭിക്കുന്നത്. അസ്സോസ്സിയേഷൻ നടത്തിയിരുന്ന നിശാപാഠശാലയിൽ ക്ലാസ്സെടുക്കാൻ സുഗതൻ സാറിനെ ഭാരവാഹികൾ ക്ഷണിച്ചു. 1930 ലേബേഴ്സ് പരസ്പര സഹായസഹകരണസംഘങ്ങളുടെ സെക്രട്ടറിയായി തിരഞ്ഞെടുക്കപ്പെട്ടു. 1935 ൽ കോഴിക്കോട് പി.കൃഷ്ണപിള്ളയുടെ നേതൃത്വത്തിൽ നടന്ന ഒന്നാം അഖിലകേരള തൊഴിലാളി യൂണിയൻ സമ്മേളനത്തിൽ തിരുവിതാംകൂർ ലേബർ അസോസിയേഷന്റെ പ്രതിനിധിയായി പങ്കെടുത്തു. 1936 ൽ ലേബർ അസ്സോസ്സിയേഷൻ സെക്രട്ടറിയായി തിരഞ്ഞെടുക്കപ്പെട്ടു. അതേ വർഷം നടന്ന കയർഫാക്ടറി തൊഴിലാളി പണിമുടക്കുമായി ബന്ധപ്പെട്ട് ആദ്യമായി അറസ്റ്റിലായി. തിരുവിതാംകൂർ സ്റ്റേറ്റ് കോൺഗ്രസ്സ് നിലവിൽ വന്നപ്പോൾ അതിൽ അംഗമായി. അതോടെ കയർഫാക്ടറിതൊഴിലാളികളുടെ പണിമുടക്ക്, നാവികതൊഴിലാളി പണിമുടക്ക്, ഉത്തരവാദസമരത്തിനുവേണ്ടിയുള്ള പ്രക്ഷോഭം എന്നിങ്ങനെ സമരപരമ്പരകൾക്കു നേതൃത്വം നൽകി.

രണ്ടാം ലോകമഹായുദ്ധത്തെത്തുടർന്ന് വിലക്കയറ്റവും ക്ഷാമവും രൂക്ഷമായപ്പോൾ, കരിഞ്ചന്തക്കും പൂഴ്ത്തിവെയ്പിനുമെതിരേ സുഗതന്റെ നേതൃത്വത്തിൽ സമരം ആരംഭിച്ചു. പ്രക്ഷോഭം അധികാരികൾക്ക് തലവേദനയായപ്പോൾ സുഗതനെ സമരരംഗത്ത് നിന്നും ഒഴിവാക്കാനായി അധികാരികൾ അദ്ദേഹമെഴുതിയ മെയ്ദിനം എന്ന കവിതയുടെ പേരിൽ രാജ്യദ്രോഹക്കുറ്റം ചാർത്തി അറസ്റ്റ് ചെയ്ത് ജയിലിലടച്ചു. മൂന്നുവർഷത്തേക്കായിരുന്നു തടവുശിക്ഷ.

ആലപ്പുഴ, കൊല്ലം ജില്ലകളിലെ കയർ ഫാക്ടറിത്തൊഴിലാളികളെ സംഘടിപ്പിക്കുകയും സമരങ്ങൾ നയിക്കുകയും സ്വാതന്ത്ര്യ സമര പ്രസ്ഥാനത്തിൽ പങ്കെടുക്കുകയും ചെയ്തതിന്റെ പേരിൽ നാലരക്കൊല്ലക്കാലം ജയിലിലും ലോക്കപ്പിലുമായി അദ്ദേഹത്തിന് തടവിൽ കിടക്കേണ്ടിവന്നു. 1938 ജൂലൈയിൽ തിരുവിതാംകൂർ ട്രേഡ് യൂണിയൻ നിയമം നടപ്പിലായപ്പോൾ ഒന്നാം നമ്പർ യൂണിയനായി രജിസ്റ്റർ ചെയ്തത് സുഗതൻ സാർ നേതൃത്വം നൽകിയിരുന്ന തിരുവിതാംകൂർ കയർ ഫാക്ടറി വർക്കേഴ്സ് യൂണിയനായിരുന്നു. ഓൾ ട്രാവൻകൂർ ട്രേഡ് യൂണിയൻ കോൺഗ്രസിന്റെ ജനറൽ സെക്രട്ടറി; അഖില കേരള ട്രേഡ് യൂണിയൻ കോൺഗ്രസിന്റെ വൈസ് പ്രസിഡന്റ് എന്നീ നിലകളിലും ഇദ്ദേഹം പ്രവർത്തിച്ചിരുന്നു. 1938-ൽ തിരുവിതാംകൂർ സ്റ്റേറ്റ് കോൺഗ്രസിലൂടെ സജീവ രാഷ്ട്രീയത്തിൽ പ്രവർത്തിക്കാനാരംഭിച്ചു. 1939-ൽ ആർ. സുഗതൻ കമ്മ്യൂണിസ്റ്റ് പാർട്ടിയിലംഗമായി. ജന്മാവകാശമായി ലഭിച്ച സ്വത്തുവകകൾ കമ്മ്യൂണിസ്റ്റ് പാർട്ടിക്ക് ഇദ്ദേഹം നൽകുകയുണ്ടായി. മരണം വരെ സി.പി.ഐ സംസ്ഥാന കൗൺസിലിൽ അംഗമായിരുന്നു.

1952 ലും 1954 ലും തിരു - കൊച്ചി നിയമ സഭയിലേക്കും 1957 ലും 1960 ലും കേരള നിയമസഭയിലേക്കും അദ്ദേഹം തെരഞ്ഞെടുക്കപ്പെട്ടു. 1952-ൽ ആലപ്പുഴയിൽ നിന്നും 1954-ൽ മാരാരിക്കുളത്തു നിന്നുമാണ് ഇദ്ദേഹം തിരുക്കൊച്ചി നിയമസഭയിലേക്കെത്തിയത്. ഒന്നും രണ്ടും കേരളനിയമസഭകളിൽ കാർത്തികപ്പള്ളി നിയോജകമണ്ഡലത്തിൽ നിന്നാണ് കമ്മ്യൂണിസ്റ്റ് പാർട്ടിയുടെ സ്ഥാനാർത്ഥിയായി ഇദ്ദേഹം തിരഞ്ഞെടുക്കപ്പെട്ടത്.


</doc>
<doc id="175552" url="https://ml.wikipedia.org/wiki?curid=175552" title="ഒന്നാം ആംഗ്ലോ-സിഖ് യുദ്ധം">
ഒന്നാം ആംഗ്ലോ-സിഖ് യുദ്ധം

ബ്രിട്ടീഷ് ഈസ്റ്റിന്ത്യാക്കമ്പനിസൈന്യവും സിഖുകാരും തമ്മിൽ നടത്തിയ രണ്ടു യുദ്ധങ്ങളിൽ ആദ്യത്തേതാണ് ഒന്നാം ആംഗ്ലോ-സിഖ് യുദ്ധം (1845-46). 1839-ൽ രഞ്ജിത് സിങ് മരണമടഞ്ഞതിനുശേഷം സിഖ് സാമ്രാജ്യത്തിന് ശക്തമായ നേതൃത്വമുണ്ടായിരുന്നില്ല. തുടർന്ന് 1845 വരെയുള്ള കാലഘട്ടം അധികാരവടംവലികളുടേതായിരുന്നു. രഞ്ജിത് സിങ്ങിന്റെ രണ്ടു മക്കളും ഒരു കൊച്ചുമകനുമായി മൂന്നുരാജാക്കന്മാർ ഈ സമയത്ത് അധികാരത്തിലിരുന്നു. ഇതിനുശേഷം രഞ്ജിത് സിങ്ങിന്റെ മകനായ പ്രായപൂർത്തിയാകാത്ത ദലീപ് സിങ് എന്ന രാജാവിന്റെ പേരിൽ അദ്ദേഹത്തിന്റെ അമ്മ ജിന്ദൻ കൗർ ഭരണം നടത്തുകയായിരുന്നു. ഇന്ത്യയിലെ ബ്രിട്ടീഷ് ഭരണാധികാരികൾ, തങ്ങളുടെ സ്വാധീനം പഞ്ചാബിലുറപ്പിക്കാൻ ഈ അവസ്ഥയെ മുതലെടുത്തു. പഞ്ചാബ് അതിർത്തിയിൽ സൈനികവിന്യാസം നടത്തി ഒരു യുദ്ധത്തിന് വഴിമരുന്നിടുകയും ചെയ്തു.

ബ്രിട്ടീഷുകാരുടെ പദ്ധതികൾ വിജയത്തിൽ കലാശിച്ചു. 1845 ഡിസംബർ മുതൽ 1846 ഫെബ്രുവരി വരെ നീണ്ടുനിന്ന യുദ്ധത്തിന്റെ ഫലമായി ജലന്ധർ ദൊവാബ് അടക്കമുള്ള പഞ്ചാബിന്റെ വടക്കും കിഴക്കും ഭാഗങ്ങൾ ബ്രിട്ടീഷ് ഇന്ത്യയുടെ ആധിപത്യത്തിൽ വരുകയും പഞ്ചാബിന്റെ തലസ്ഥാനമായിരുന്ന ലാഹോറിൽ ബ്രിട്ടീഷ് സൈനിക-രാഷ്ട്രീയസ്വാധീനത്തിന് ആരംഭമാകുകയും ചെയ്തു. 
ഈ യുദ്ധത്തിന്റെ ഫലമായി ബ്രിട്ടീഷുകാർക്ക് ലഭിച്ച പ്രദേശങ്ങൾ ഇന്ന് ഇന്ത്യൻ പഞ്ചാബിലാണ്.

പഞ്ചാബിനെ ഒരു പ്രബലരാഷ്ട്രമാക്കിയ രഞ്ജിത് സിങ്ങിന്റെ ഭരണകാലത്ത് പഞ്ചാബും ഇന്ത്യയിലെ ബ്രിട്ടീഷുകാരും നല്ല ബന്ധമായിരുന്നു നിലനിന്നിരുന്നത്. 1806-ൽ സത്ലുജിനെ പഞ്ചാബിന്റെ കിഴക്കൻ അതിർത്തിയായി അംഗീകരിച്ച് ബ്രിട്ടീഷുകാരുമായി ധാരണയിലെത്തിയിരുന്നു. 1838-ൽ അഫ്ഗാനിസ്താനെ ആക്രമിക്കാനുള്ള പരിപാടിയിലും സിഖുകാർ, ബ്രിട്ടീഷുകാരുടെ സഖ്യകക്ഷിയായി.

രഞ്ജിത് സിങ്ങിന്റെ മരണത്തെത്തുടർന്ന് (1839) പഞ്ചാബിൽ ആഭ്യന്തരകലാപം പൊട്ടിപ്പുറപ്പെട്ടു. രഞ്ജിത് സിങ്ങിനു ശേഷം, അദ്ദേഹത്തിന്റെ പുത്രനായ ഖഡക് സിങ്, ഖഡക് സിങ്ങിന്റെ പുത്രനായ നാവോ നിഹാൽ സിങ്, ഖഡക് സിങ്ങിന്റെ വിധവയായ ചാന്ദ് കൗർ, രഞ്ജിത് സിങ്ങിന്റെ മറ്റൊരു പുത്രനായ ഷേർ സിങ് എന്നിങ്ങനെ നിരവധിപ്പേർ രാജസ്ഥാനത്തെത്തുകയും പുറത്താക്കപ്പെടുകയും ചെയ്തു. 1843-ൽ രഞ്ജിത് സിങ്ങിന്റെ എറ്റവും പ്രായംകുറഞ്ഞ ഭാര്യയായ ജിന്ദൻ കൗറിന്റെ പ്രായപൂർത്തിയാകാത്ത പുത്രനായ ദലീപ് സിങ് രാജാവായി വാഴിക്കപ്പെട്ടു. ജിന്ദൻ, ദലീപിന്റെ റീജന്റായി ഭരണം നടത്തുകയും ചെയ്തു. സാമ്രാജ്യത്തിൽ സൈന്യത്തിന്റെ പ്രാധാന്യം വളരെ വർദ്ധിച്ചു.

ഖാൽസാസൈന്യം ഒരു ഭാഗത്തും, 5 വയസ്സുമാത്രം പ്രായമായ ദിലീപ്സിങ്ങിന്റെ റീജന്റായ ജിന്ദൻ റാണിയും പ്രധാനമന്ത്രിയായ ലാൽസിങ്ങും ചേർന്നു മറുഭാഗത്തും ആയി ചേരിതിരിഞ്ഞു നടത്തിയ ആഭ്യന്തരയുദ്ധം അന്തരീക്ഷത്തെ കൂടുതൽ കലുഷമാക്കി. രഞ്ജിത്‌സിങ്ങിന്റെ മരണശേഷം ഖാൽസാസൈന്യത്തിനു നേതൃത്വം നൽകാൻ ആരും ഉണ്ടായിരുന്നില്ല. ഖാൽസാസൈന്യത്തെ ഈ അച്ചടക്കത്തകർച്ചയിൽനിന്നു രക്ഷിച്ച്, അതിന്റെ ആത്മവീര്യവും ശക്തിയും വീണ്ടെടുക്കുവാൻ ഒരു പൊതുശത്രുവിനെതിരെ അവരെ അണിനിരത്തണമെന്നു ജിന്ദൻറാണിയും ലാൽസിങ്ങും തീരുമാനിച്ചു. അതിനുവേണ്ടി ബ്രിട്ടീഷ്സൈന്യത്തെ ആക്രമിക്കുവാൻ സിക്കുസൈന്യത്തിന് ആജ്ഞ ലഭിച്ചു.

പഞ്ചാബിലെ കുഴപ്പങ്ങളെ മുതലെടുത്ത് അവിടേക്ക് അധികാരം വ്യാപിപ്പിക്കാനായിരുന്നു ഇന്ത്യയിലെ ബ്രിട്ടീഷ് ഭരണാധികാരികളുടെ ഉദ്ദേശ്യം. 1845 അവസാനമായപ്പോഴേക്കും 40,000 ആളുകളും 94 വെടിക്കോപ്പുകളും അടങ്ങിയ ഒരു വൻസേനയെ ഗവർണർ ജനറലായ ഹാർഡിഞ്ച് പ്രഭൂ പഞ്ചാബ് അതിർത്തിയിലുടനീളം വിന്യസിച്ചു. സത്ലുജ് തീരത്തുള്ള ഫിറോസ്പൂർ പട്ടണത്തിലൂടെ പഞ്ചാബിലേക്ക് കടക്കുക എന്നതായിരുന്നു അവരുടെ ഉദ്ദേശ്യം. ഫിറോസ്പൂർ ഇക്കാലത്ത് ബ്രിട്ടീഷ് നിയന്ത്രണത്തിലായിരുന്നു. മീറഠിൽ നിന്നും അംബാലയിൽ നിന്നും ഉള്ള സൈനികഘടകങ്ങളെ ഫിറോസ്പൂരിലേക്ക് നയിച്ചത് ബ്രിട്ടീഷ് കമാൻഡർ ഇൻ ചീഫ് ആയിരുന്ന ഹ്യൂ ഗഫ് ആയിരുന്നു. സൈന്യത്തിനൊപ്പം ഹാർഡിഞ്ചും അതിർത്തിയിലേക്കെത്തിയിരുന്നു. ഇതിനുമുമ്പേ ജനറൽ ലിറ്റ്‌ലർ ഫിറോസ്പൂരിലെത്തി സത്ലുജ് കടക്കാനുള്ള ഒരുക്കങ്ങൾ ആരംഭിക്കുകയും ചെയ്തു.

ബ്രിട്ടീഷുകാരുടെ നടപടികൾക്ക് ഖൽസ സേന പ്രതിരോധനീക്കങ്ങൾ ആരംഭിച്ചു. ബ്രിട്ടീഷുകാർ ഇതിനെ ഔദ്യോഗികമായി എതിർത്തു. സിഖുകാരാകട്ടെ ബ്രിട്ടീഷുകാരുടെ പ്രതിനിധിയെ ദർബാറിൽ നിന്ന് പുറത്താക്കി. ഗഫും ഹാർഡിഞ്ചും ഫിറോസ്പൂരിലെത്തി ലിറ്റ്‌ലറുമായി സന്ധിക്കുന്നത് തടയാൻ, സിഖ് സേന സത്ലുജിന് കിഴക്ക് അവരുടെതന്നെ നിയന്ത്രണത്തിലുള്ള പ്രദേശത്തേക്ക് കടന്ന് ശ്രമങ്ങൾ നടത്തി. ഇതോടെ, പ്രകോപനത്തിന്റെ നിഴൽ പോലുമില്ലാതെ ബ്രിട്ടീഷ് അധീനപ്രദേശങ്ങളിലേക്ക് സിഖ് സേന അധിനിവേശം നടത്തിയെന്നാരോപിച്ച് 1845 ഡിസംബർ 13-ന് ഹാർഡിഞ്ച്, സിഖ് സാമ്രാജ്യത്തിനെതിരെ യുദ്ധം പ്രഖ്യാപിച്ചു. സത്ലുജിന്റെ ഇടതുകരയിലെ സിഖ് ദർബാറിന്റെ അവകാശങ്ങളെല്ലാം റദ്ദാക്കി. സിസ്-സത്ലുജ് പ്രദേശത്തെ നേതാക്കന്മാരോടെല്ലാം സിഖ് സാമ്രാജ്യമെന്ന പൊതുശത്രുവിനെതിരെ ഒന്നിച്ചുപോരാടാൻ ബ്രിട്ടീഷുകാർ ആഹ്വാനം ചെയ്യുകയും ചെയ്തു.

ധ്യാൻസിങ്ങിന്റെയും ഗുലാബ് സിങ്ങിന്റെയും ഇളയസഹോദരൻ രാജാ സുചേത് സിങ് അന്തരിച്ചപ്പോൾ അദ്ദേഹത്തിനു 15 ലക്ഷം രൂപയുടെ രഹസ്യസമ്പാദ്യം അവശേഷിച്ചിട്ടുണ്ടായിരുന്നു. ലാഹോർ ദർബാറിനവകാശപ്പെട്ട ആ സ്വത്ത് ബ്രിട്ടീഷുകാർ ബലാത്കാരേണ കൈയടക്കി.

ബ്രിട്ടീഷുകാർക്കെതിരെയെത്തിയ സിഖ് സേന വളരെ മികച്ചതായിരുന്നെങ്കിലും അതിന്റെ നേതാക്കൾക്കിടയിൽ ഒത്തൊരുമയുണ്ടായിരുന്നില്ല രാജ്യതാൽപര്യത്തിനുപകരം സ്വന്തം താൽപര്യങ്ങളായിരുന്നു ഇവരെ നയിച്ചിരുന്നത്. സിഖ് സൈന്യത്തിന്റെ സേനാധിപന്മാരായിരുന്ന ലാൽ സിങ്ങും, തേജ് സിങ്ങും ഇംഗ്ലീഷുകാരുമായി ബന്ധം പുലർത്തിരുന്നു. തന്നെയും ബീബി സാഹിബയെയും (ജിന്ദൻ കൗർ) ബ്രിട്ടീഷുകാരുടെ സുഹൃത്തായി കണക്കാക്കണമെന്ന് കാണിച്ച് രഹസ്യസന്ധിക്കായി ശ്രമിച്ച് യുദ്ധത്തിനിടയിൽ ലാൽ സിങ് ബ്രിട്ടീഷുകാർക്കെഴുതിയിരുന്നു. 

ഒന്നാം ആംഗ്ലോ-അഫ്ഗാൻ യുദ്ധത്തിന്റെ ഭാഗമായി മുദ്കി, ഫിറോസ്ശഹ്​ർ, ആലിവാൾ, സൊബ്രാവ് എന്നീ സ്ഥലങ്ങളിൽവച്ചു പോരാട്ടങ്ങൾ നടന്നു.

1845 ഡിസംബർ 18-ന് മുദ്കിയിൽ ലാൽ സിങ്ങിന്റെ നേതൃത്വത്തിൽ സിഖ് സൈന്യം നേട്ടങ്ങളുണ്ടാക്കിയെങ്കിലും വിജയത്തോടടുത്തപ്പോൾ അവർ ഫിറോസ്ശഹറിലേക്ക് പിൻവാങ്ങി. ഈ പിന്മാറ്റം, അവരുടെ പരാജയത്തിനു കാരണമായിത്തീർന്നു. ഇരുവശത്തും കാര്യമായ നാശനഷ്ടങ്ങളുണ്ടായതോടെ പഞ്ചാബികൾ പിൻവാങ്ങി. ബ്രിട്ടീഷുകാർ സത്ലുജിലേക്കുള്ള അവരുടെ നീക്കം തുടർന്നു.

1845 ഡിസംബർ 21-ന് ബ്രിട്ടീഷുകാർ ഫിറോസ്ശഹറിലെ (ഫിറോസ്ഷാ എന്നും അറിയപ്പെടുന്നു) പഞ്ചാബി സേനക്കുനേരെ ആക്രമണം നടത്തി. തേജ് സിങ്ങായിരുന്നു ഇവിടെ സിഖ് സേനയെ നയിച്ചിരുന്നത്. ഒരു ദിവസം മുഴുവൻ നീണ്ട യുദ്ധത്തിനുശേഷം, ബ്രിട്ടീഷുകാർക്ക് സിഖുകാരുടെ ചില കിടങ്ങുകൾ പിടിക്കാനായെങ്കിലും രാത്രിയിൽ സിഖുകാർ അവ തിരികെപ്പിടിച്ചു. ആൾനാശവും വെടിക്കോപ്പുകൾ തീർന്നിരുന്നതിനാലും ബ്രിട്ടീഷുകാർ കീഴടങ്ങാനുള്ള ഒരുക്കത്തിലായിരുന്നു. പിറ്റേദിവസം തേജ് സിങ് തന്റെ സൈന്യവുമായെത്തി ശാന്തമായ ബ്രിട്ടീഷ് സൈനികകേന്ദ്രങ്ങൾക്കുനേരെ വെടിയുതിർക്കുകയും തുടർന്ന് കാര്യമായ ആക്രമണം നടത്താതെ പിന്തിരിഞ്ഞ് പോകുകയും ചെയ്തു. ഇതിനു ശേഷം ബ്രിട്ടീഷ് സേനാധിപനായ ഹ്യൂ ഗഫ് തന്റെ കുതിരപ്പടയുപയോഗിച്ച് കിടങ്ങുകൾ വീണ്ടും ആക്രമിക്കുകയും, പൊടുന്നനെയുള്ള ആക്രമണത്തിലും തേജ് സിങ്ങിന്റെ പിൻവാങ്ങലിലും പരിഭ്രാന്തരായ പഞ്ചാബികൾ തോൽപ്പിക്കപ്പെടുകയും ചെയ്തു. അങ്ങനെ വിജയിക്കാനുള്ള പഞ്ചാബികളുടെ മറ്റൊരു സാധ്യതയും വഴുതിപ്പോയി. ഇതിനുശേഷം അലിവാലിൽ മറ്റൊരു തോൽവിയും സിഖുകാർ നേരിട്ടു. 

ഈ സമയത്ത് ഗുലാബ് സിങ് ഡോഗ്രയടക്കമുള്ള നിരവധി ദർബാർ അംഗങ്ങൾ ബ്രിട്ടീഷുകാരുമായി ചർയാരംഭിച്ചു. നേതാക്കൾക്ക് വിജയത്തിനായുള്ള ഏകീകൃതമനോഭാവമുണ്ടായിരുന്നില്ല. മറിച്ച് വ്യക്തിപരമായ നേട്ടങ്ങൾക്കാണ് ഇവർ ശ്രമിച്ചത്.

മൂന്നിടങ്ങളിലെ തോൽവിക്കുശേഷം പഞ്ചാബികൾ അവരുടെ സൈന്യത്തെ സത്ലുജ് തീരത്തുള്ള സൊബ്രാവ് (Sobraon) ഗ്രാമത്തിനടുത്തുള്ള നദിയിലെ ഒരു കുതിരലാടം പോലെയുള്ള ഭാഗത്ത് കേന്ദ്രീകരിച്ചു. നദിക്കപ്പുറത്തുള്ള അവരുടെ പിന്നണിക്യാമ്പിലേക്ക് ഇവിടെനിന്നും ഒരു പോന്തൂൺ പാലവും ഉണ്ടായിരുന്നു. ഈ സമയത്ത് തുടർച്ചയായ മൂന്നുദിവസത്തെ മഴക്കുശേഷം സത്ലുജിൽ വെള്ളം വളരെ പൊന്തുകയും പിന്നണിയിൽ നിന്ന് ഒറ്റപ്പെട്ട സിഖ് സൈന്യം, ബ്രിട്ടീഷ് സൈന്യത്തിനു മുന്നിൽ കുടുങ്ങി. ഈയവസ്ഥയിൽ 1846 ഫെബ്രുവരി 10-ന് ബ്രിട്ടീഷുകാർ ആക്രമണം നടത്തുകയും 2 മണിക്കുർ നീണ്ട പോരാട്ടത്തിലൂടെ സിഖുകാരുടെ പീരങ്കിപ്പടയെ നാമാവശേഷമാക്കുകയും ചെയ്തു. ഇതിനുശേഷം മൂന്നുവശത്തുനിന്നുമായി ബ്രിട്ടീഷുകാർ ആക്രമിച്ചു. തേജ് സിങ് പോന്തൂൺ പാലത്തിലൂടെ മറുകരയിലേക്ക് കടന്നു രക്ഷപ്പെട്ടു. എന്നാൽ മറ്റു മിക്ക നേതാക്കളും മരണം വരെയും പോരാടി. ഏതാണ്ട് പതിനായിരത്തോളം പഞ്ചാബികൾ ബ്രിട്ടീഷ് വെടികൊണ്ടും വെള്ളത്തിൽ മുങ്ങിയും മരണമടഞ്ഞു. ഈ സംഭവത്തെ മറ്റൊരു വാട്ടർലൂ ആയാണ് ബ്രിട്ടീഷ് സേനാനായകനായ ഹ്യൂ ഗഫ് വിശേഷിപ്പിക്കുന്നത്.

സൊബ്രാവിലെ തോൽവി സിഖുകാർക്ക് നിർണായകമായിരുന്നു. ഇതോടെ യുദ്ധം അവസാനിച്ചു. തോൽവിക്കുശേഷം ബ്രിട്ടീഷുകാരുമായുള്ള സന്ധിസംഭാഷണങ്ങൾക്കായി സിഖ് ദർബാർ, ഗുലാബ് സിങ്ങിനെ നിയോഗിച്ചു.

സൊബ്രാവ് പോരാട്ടത്തിനുശേഷം 1846 മാർച്ച് 9-ന് ഒപ്പുവക്കപ്പെട്ട ലാഹോർ സമാധാനസന്ധി പ്രകാരം പഞ്ചാബ്, ബ്രിട്ടീഷ് ഇന്ത്യയുടെ ആശ്രിതരാജ്യമായി. സന്ധിയനുസരിച്ച് സിഖ് ദർബാർ യുദ്ധത്തിനുള്ള നഷ്ടപരിഹാരമായി ഒന്നരക്കോടി രൂപ നൽകുകയും അതിന്റെ സൈന്യത്തിന്റെ അംഗബലം 20,000 കാലാളും 12000 കുതിരക്കാരും ആയിക്കുറക്കുകയും വേണമായിരുന്നു. സത്ലുജിന്റെ ഇരുകരകളുടെയും ഫലഭൂയിഷ്ഠമായ ജലന്ധർ ദൊവാബിന്റെയും നിയന്ത്രണം ബ്രിട്ടീഷുകാർക്ക് ലഭിച്ചു. വർഷാവസാനം വരെ ബ്രിട്ടീഷ് സൈനികസാന്നിധ്യം ലാഹോറിൽ നിലനിർത്താനും വ്യവസ്ഥയായിരുന്നു. സത്ലുജിനും ബിയാസിനും ഇടയിലുള്ള ഫലഭൂയിഷ്ഠമായ ജലന്ധർ ദൊവാബിന്റെ നിയന്ത്രണം, വൻവരുമാനത്തിനും, സൈന്യത്തിന്റെ വിന്യാസം കൂടുതൽ മുന്നോട്ടുനീക്കാനും (സത്ലുജിന്റെ തീരത്തുനിന്നും ബിയാസിന്റെ തീരത്തേക്ക്) എത്തിക്കാനും ബ്രിട്ടീഷുകാർക്ക് സാധിച്ചു. ജലന്ധർ ദൊവാബിന്റെ നിയന്ത്രണം മൂലം ബ്രിട്ടീഷ് ആസ്ഥാനമായിരുന്ന സിംലയുടെ സുരക്ഷയും വളരെ മെച്ചപ്പെട്ടു. മുൻപ് സിംല പഞ്ചാബികൾക്ക് രണ്ടുദിവസത്തെ ദൂരം കൊണ്ട് എത്താവുന്നതായിരുന്നതെങ്കിൽ ദൊവാബിന്റെ നിയന്ത്രണം അതിനെ വടക്കുകിഴക്കുനിന്ന് കൂടുതൽ അപ്രാപ്യവും സുരക്ഷിതവുമാക്കി.

ദലീപ് സിങ്ങിനെ രാജാവായും ദലീപ് സിങ്ങിനുവേണ്ടി റാണി ജിന്ദൻ തന്നെ റീജന്റായി തുടരാനും ലാൽ സിങ്ങിനെ അവരുടെ മന്ത്രിയായി തുടരാനും ബ്രിട്ടീഷുകാർ അനുവദിച്ചു.

നഷ്ടപരിഹാരം നൽകാൻ സിഖുകാർക്ക് കഴിവില്ലാതിരുന്നതിനാൽ അരക്കോടി രൂപ രൊക്കമായും ബാക്കിക്ക് കാശ്മീരും ഹസാരയോട് ചേർന്നുള്ള സിന്ധുവിനും ബിയാസിനും ഇടയിലുള്ള മലമ്പ്രദേശങ്ങളും സിഖുകാർ ബ്രിട്ടീഷുകാർക്ക് വിട്ടുകൊടുത്തു. സിക്കുസൈന്യത്തിന്റെ സംഖ്യാബലം വെട്ടിക്കുറച്ചു. വിശാലമായ ഈ മേഖലമുഴുവൻ നിയന്ത്രണത്തിൽവക്കാൻ ബ്രിട്ടീഷുകാർ തയാറായിരുന്നില്ല. ചക്കി നദിവരെയുള്ള പ്രദേശങ്ങളും കുളു, മണ്ടി, നൂർപൂർ, കംഗ്ര എന്നിവ (ഇവയെല്ലാം ഇന്നത്തെ ഹിമാചൽ പ്രദേശിലാണ്) ബ്രിട്ടീഷുകാരുടെ നിയന്ത്രണത്തിലാക്കുകയും ബാക്കി ഭാഗം 1846 മാർച്ച് 16-ലെ അമൃത്സർ കരാർ പ്രകാരം 75 ലക്ഷം രൂപ പ്രതിഫലം വാങ്ങി ഗുലാബ് സിങ്ങിനു നൽകുകയും ചെയ്തു. ഗുലാബ് സിങ്ങിനെ ജമ്മുവിന്റെയും കശ്മീരിന്റെയും സ്വതന്ത്രഭരണാധികാരിയായി ബ്രിട്ടീഷുകാർ അംഗീകരിക്കുകയും ചെയ്തു. 

കേണൽ ഹെൻറി ലോറൻസ് ലാഹോറിലെ ബ്രിട്ടീഷ് റസിഡന്റായി നിയമിതനായി. 1846 ഡിസംബറിൽ ഉണ്ടായ ഭൈറോവൽ സന്ധിയനുസരിച്ച് ബ്രിട്ടീഷ് റസിഡന്റിന്റെ കീഴിൽ ബ്രിട്ടീഷുകാരും സിക്കുകാരും ചേർന്ന ഒരു റീജൻസി കൌൺസിൽ രൂപവത്കരിക്കപ്പെട്ടു. ലാഹോറിൽ ഒരു ബ്രിട്ടീഷ് സൈന്യത്തെ നിലനിർത്തുന്നതിനും വർഷംതോറും 22 ലക്ഷം രൂപ സൈന്യത്തിന്റെ ചെലവിലേക്കായി നൽകുന്നതിനും തീരുമാനിക്കുകയുണ്ടായി. ദിലീപ്സിങ്ങിനു പ്രായപൂർത്തിയാവുന്നതുവരെയായിരുന്നു ഈ ഉടമ്പടിയുടെ കാലാവധി. എന്നാൽ രണ്ടാം ആംഗ്ലോ-സിഖ് യുദ്ധാനന്തരം ബ്രിട്ടീഷുകാർ പഞ്ചാബിനെ അവരുടെ നേരിട്ടുള്ള ഭരണത്തിൻകീഴിലാക്കുകയും ഈ ഭരണസംവിധാനം അവസാനിക്കുകയും ചെയ്തു.



</doc>
<doc id="175554" url="https://ml.wikipedia.org/wiki?curid=175554" title="യൂട്രിക്കുലേറിയ">
യൂട്രിക്കുലേറിയ

ഇരപിടിയൻ സസ്യത്തിലെ ഒരു ജനുസ്സാണ് യൂട്രിക്കുലേറിയ. ശുദ്ധജലത്തിൽ വളരുന്ന ഒരു ചെടിയാണിത്. നാരുകൊണ്ട് കൂടുണ്ടാക്കിയതു പോലയാണ് ഇവയുടെ രൂപം. കൂടിന് ഒരു അടപ്പും ഉണ്ട്.

നാരുകൊണ്ട് കൂടുണ്ടാക്കിയതു പോലയാണ് ഇത് ഇരിക്കുന്നത്. ഈ കൂടിനകത്ത് വെള്ളം കയറും. ഒപ്പം ചെറുമീനുകളും പ്രാണികളും ഉള്ളിലെത്തും. ചെറുമീനുകളും പ്രാണികളും കയറുമ്പോൾ അടപ്പ് അടയും. ഇവയുടെ ഇര കുടുങ്ങുകയും ചെയ്യും. വെള്ളം നാരുവഴി പുറത്ത് പോകുന്നു. ഈ ചെടിയിൽ അടങ്ങിയ ദഹനരസം ഇവയെ ദഹിപ്പിക്കുന്നു. ഇങ്ങനെയാണ് യൂട്രിക്കുലേറിയ ഇര പിടിക്കുന്നത്.

യൂട്രിക്കുലേറിയ കുടുംബത്തിലെ കൃഷ്ണപ്പൂവിനെപ്പറ്റി


</doc>
<doc id="175565" url="https://ml.wikipedia.org/wiki?curid=175565" title="പുനലൂർ ബാലൻ">
പുനലൂർ ബാലൻ

കേരളത്തിലെ ഒരു പ്രമുഖ കവിയും ഇടതുപക്ഷ സാംസ്കാരിക പ്രവർത്തകനുമാണ് പുനലൂർ ബാലൻ (3 ജനുവരി 1929 – 19 മാർച്ച് 1987).കവിതയ്ക്ക് കേരള സാഹിത്യ അക്കാദമി അവാർഡ് ഉൾപ്പെടെ നിരവധി പുരസ്കാരങ്ങൾ നേടിയിട്ടുണ്ട്.
പുനലൂരിൽ ആനന്ദാലയത്തിൽ കേശവൻ്റെയും പാർവ്വതിയുടെയും മകനായി ജനിച്ചു.സ്കൂൾ വിദ്യാഭ്യാസം പുനലൂരിലും ഇന്റർമീഡിയറ്റിന് തിരുവനന്തപുരത്തും പഠിച്ചു. സാഹിത്യവിശാരദിന് സംസ്ഥാനത്ത് ഒന്നാമനായി പരീക്ഷ ജയിച്ചു. 1950 ൽ സ്കൂൾ അദ്ധ്യാപകനായി. പുനലൂർ സ്കൂളിലും ചെമ്മന്തൂർ സ്കൂളിലും അദ്ധ്യാപകനായിരുന്നു. അദ്ധ്യാപകനായിരിക്കെ എം.എ,എം.എഡ് ബിരുദങ്ങൾ നേടി. ഇടതു പക്ഷ രാഷ്ട്രീയത്തിൽ ആകൃഷ്ടനായ അദ്ദേഹം കായംകുളത്തെ ദേശാഭിമാനി തീയറ്റേഴ്സിനു വേണ്ടി ഗാന രചന നടത്തി. 'എൻ്റെ മകനാണ്‌ ശരി' എന്ന കെ.പി.എ.സി. യുടെ ആദ്യനാടകത്തിലെ പാട്ടുകൾ എഴുതി.ഇരുപതു വർഷത്തോളം അദ്ധ്യാപകനായി ജോലി ചെയ്ത അദ്ദേഹം പിന്നീട് ജോലി രാജി വച്ച് കേരള കൗമുദിയിൽ സഹപത്രാധിപരായി. പിന്നീട് കേരള ഭാഷാ ഇൻസ്റ്റിറ്റ്യൂട്ടിൽ ഉദ്യോഗസ്ഥനായി.വിജ്ഞാനകൈരളി മാസികയുടെ പത്രാധിപർ ആയിരുന്നു. കേരള ഭാഷാ ഇൻസ്റ്റിറ്റ്യൂട്ടിൻ്റെ അസിസ്റ്റന്റ് ഡയറക്ടർ ആയും പ്രവർത്തിച്ചിട്ടുണ്ട്. കേരള സാഹിത്യ അക്കാദമി അംഗമായി പ്രവർത്തിച്ചിട്ടുണ്ട്. അർബുദ ബാധിതനായി 1987 -ൽ അന്തരിച്ചു.



</doc>
<doc id="175570" url="https://ml.wikipedia.org/wiki?curid=175570" title="രണ്ടാം ആംഗ്ലോ-സിഖ് യുദ്ധം">
രണ്ടാം ആംഗ്ലോ-സിഖ് യുദ്ധം

1848-1849 കാലയളവിൽ ബ്രിട്ടീഷ് ഈസ്റ്റ് ഇന്ത്യ കമ്പനിയും സിഖ് സാമ്രാജ്യവും നടത്തിയ യുദ്ധമാണ് രണ്ടാം ആഗ്ലോ-സിക്ക് യുദ്ധം എന്നറിയപ്പെടുന്നത്. ഈ യുദ്ധം മൂലം സിഖ് സാമ്രാജ്യത്തിന് അന്ത്യമാകുകയും പഞ്ചാബ്, ബ്രിട്ടീഷ് സാമ്രാജ്യത്തിന്റെ ഭാഗമായിത്തീരുകയും ചെയ്തു.

1845-1846 കാലഘട്ടത്തിൽ നടന്ന ഒന്നാം ആംഗ്ലോ-സിഖ് യുദ്ധത്തിലൂടെ സിഖ് തലസ്ഥാനമായ ലാഹോറിൽ ബ്രിട്ടീഷ് റെസിഡന്റ് നിയമിക്കപ്പെട്ടു. 1846 ഡിസംബറിൽ ബ്രിട്ടീഷുകാരുമായി സിഖുകാർ ഏർപ്പെട്ട ഭൈരോവൽ കരാറിലൂടെ റെസിഡന്റിന് ഭരണത്തിൽ പരിപൂർണ്ണാധികാരം കൈവന്നു. തുടർന്ന് സിഖ് ഭരണാധികാരികളുടെ താത്പര്യങ്ങൾക്കു വിരുദ്ധമായി ഒട്ടേറെ പുനഃക്രമീകരണങ്ങൾ പഞ്ചാബിൽ നടന്നു. ഈ സാഹചര്യത്തിൽ സാമ്രാജ്യത്തിലെ ഒരു പ്രവിശ്യയായ മുൽത്താനിലെ ഒരു അധികാരക്കൈമാറ്റവുമായി ബന്ധപ്പെട്ട സൈനികകലാപം പഞ്ചാബ് മുഴുവൻ വ്യാപിക്കുകയും യുദ്ധത്തിൽ കലാശിക്കുകയും ചെയ്തു. മുൽത്താനു പുറമേ ലാഹോറിനു വടക്കുള്ള രാംനഗർ, ചില്ലിയൻവാല, ഗുജറാത്ത് എന്നിവിടങ്ങളിലും ഈ യുദ്ധത്തിന്റെ ഭാഗമായുള്ള പോരാട്ടങ്ങൾ നടന്നു. 1849 മാർച്ചിൽ സിഖുകാർ പരാജയം സമ്മതിച്ചു.

ഒന്നാം ആംഗ്ലോ-സിഖ് യുദ്ധത്തിലൂടെത്തന്നെ പഞ്ചാബിന്റെ നിയന്ത്രണം ബ്രിട്ടീഷുകാരുടെ കൈക്കലായിക്കഴിഞ്ഞിരുന്നു. ഇക്കാലത്ത്, പ്രായപൂർത്തിയാകാത്ത രാജാവ് ദലീപ് സിങ്ങിനുവേണ്ടി, അദ്ദേഹത്തിന്റെ അമ്മ ജിന്ദൻ കൗർ ഭരണം നടത്തുകയായിരുന്നു. ഭരണം സിഖുകാരുടെ കൈവശമായിരുന്നെങ്കിലും തീരുമാനങ്ങൾ ബ്രിട്ടീഷുകാരുടെ സ്വാധീനത്തിന് വഴങ്ങിക്കൊണ്ടായിരുന്നു. ബ്രിട്ടീഷ് താൽപര്യങ്ങൾക്കെതിരെ പ്രവർത്തിചതിന്റെ പേരിൽ മന്ത്രിയായിരുന്ന ലാൽ സിങ്ങിനെ വിചാരണനടത്തി നാടുകടത്താൻവരെ ഇക്കാലയളവിൽ ബ്രിട്ടീഷുകാർക്കായി. 1846 ഡിസംബറിൽ നിലവിൽ വന്ന ഭൈരോവൽ കരാറിലൂടെ ഭരണരംഗത്ത് പൂർണ്ണമായും ഇടപെടാൻ ബ്രിട്ടീഷ് റെസിഡന്റിന് ഔദ്യോഗികാവകാശം സിദ്ധിച്ചു. ഈ കാലയളവിൽ റീജന്റ് ഭരണാധികാരിയായിരുന്ന റാണി ജിന്ദൻ കൗറിനെ ബ്രിട്ടീഷുകാർ നാടുകടത്തുകയും ഭരണം നടത്തുന്നതിന് തദ്ദേശീയരുടെ ഒരു ഭരണസമിതിയെ റെസിഡന്റിന്റെ കീഴിൽ നിയമിക്കുകയും ചെയ്തു. 1847 ഓഗസ്റ്റിൽ അധികാരമേറ്റ റെസിഡന്റ് ജോൺ ലോറൻസിന്റെ കാലയളവിൽ കാര്യങ്ങൾ നേരിട്ടുള്ള ബ്രിട്ടീഷ് ഭരണത്തിന് തുല്യമായി. മുൻകാലരീതികളെല്ലാം നിർത്തലാക്കി, നികുതി-സാമ്പത്തിക-നിയമകാര്യങ്ങളിൽ അദ്ദേഹം സ്വന്തം പദ്ധതികൾ നടപ്പാക്കി. പഞ്ചാബിനെ ബ്രിട്ടീഷ് സാമ്രാജ്യത്തോട് ചേർക്കുക എന്ന ഒരു ഔപചാരികനടപടി മാത്രമേ ബാക്കിയുണ്ടായിരുന്നുള്ളൂ. മുൽത്താൻ കലാപം അതിനൊരു കാരണമാകുകയും ചെയ്തു.

സിഖ് സാമ്രാജ്യത്തിലെ പ്രവിശ്യയായിരുന്ന മുൽത്താനിലെ ഭരണാധികാരിയായിരുന്ന ദിവാൻ മൂൽരാജ്, സിഖ് ദർബാറിന് നൽകാനുള്ള പണം കൊടുക്കാനാവാത്തതിനാൽ തന്റെ ഭരണാധികാരം ഒഴിയാൻ നിർബന്ധിതനായിരുന്നു. നദീമാർഗ്ഗമുള്ള ചരക്കുനീക്കത്തിന് ചുങ്കം നിർത്തലാക്കിയതിലൂലെയുള്ള വരുമാനനഷ്ടവും റെസിഡന്റ് ഭരണത്തിനുകീഴിൽ തുടരാനുള്ള മൂൽരാജിന്റെ താൽപര്യമില്ലായ്മയുമായിരുന്നു ഇതിനു കാരണം. മുൽത്താൻ പ്രവിശ്യയുടെ ഭരണം ജനറൽ കഹാങ് സിങ് മാനിന് കൈമാറുന്നതിനുമുള്ള കരാർ റെസിഡന്റായിരുന്ന ജോൺ ലോറൻസുമായി 1847 ഡിസംബറിൽ മൂൽരാജ് ഒപ്പുവച്ചിരുന്നു. 1848 വസന്തകാലം വരെ മൂൽരാജ് സ്ഥാനത്തുതുടരാനും ധാരണയായിരുന്നു.

1848 ഏപ്രിലിൽ അധികാരമേറ്റെടുക്കാൻ കഹാങ് സിങ് മാനും സംഘവും മുൽത്താനിലേക്ക് തിരിച്ചു. ഫ്രെഡറിക് ക്യൂറിയായിരുന്നു ഇക്കാലത്ത് ലാഹോറിൽ റെസിഡന്റായിരുന്നത്. അധികാരക്കൈമാറ്റം നിരീക്ഷിക്കുന്നതിന് പൊളിറ്റിക്കൽ ഏജന്റായ പി.എ. വാൻസ് ആഗ്ന്യൂവിനെയും സഹായിയായി ലെഫ്റ്റനന്റ് ഡബ്ല്യു.എ. ആൻഡേഴ്സണും ഈ സംഘത്തോടൊപ്പം നിയോഗിക്കപ്പെട്ടിരുന്നു. സംഘം ഏപ്രിൽ 18-ന് മുൽത്താനിലെത്തി കോട്ടക്ക് ഒരു കിലോമീറ്റർ അരികിലുള്ള ഈദ്ഗാഹിൽ താവളമടിച്ചു. 1848 ഏപ്രിൽ 19-ന് അധികാരക്കൈമാറ്റത്തിന് ഒരുക്കം നടന്നു. എന്നാൽ മുൽത്താനിലെ സൈന്യത്തിലെ ഒരു വിഭാഗം കലാപമുയർത്തുകയും സംഘർഷത്തിൽ ഇംഗ്ലീഷ് ഓഫീസർമാർക്ക് പരിക്കേൽക്കുകയും ചെയ്തു. സൈനികരുടെ ഈ വിമതപ്രവർത്തനത്തിൽ മൂൽരാജിന് തുടക്കത്തിൽ പങ്കുണ്ടായിരുന്നില്ല. എന്നാൽ തൊട്ടടുത്ത ദിവസംതന്നെ മൂൽരാജ് വിമതരുടെ നേതൃത്വം ഏറ്റെടുക്കാൻ നിർബന്ധിതനായി. അധികാരക്കൈമാറ്റത്തിനായി ലാഹോറിൽ നിന്നെത്തിയ ദർബാർ സൈന്യത്തിന്റെ ഭൂരിഭാഗവും വിമതരോടൊപ്പം ചേർന്നു. 1848 ഏപ്രിൽ 20-ന് ഒരു കൂട്ടം സൈനികർ ഈദ്ഗാഹിലെത്തി വാൻസ് ആഗ്ന്യൂവിനെയും ആൻഡേഴ്സണെയും കൊലപ്പെടുത്തി. മുൽത്താൻ സിഖി ഗേറ്റിലെ ഈ ആക്രമണം കലാപത്തെ പഞ്ചാബ് മുഴുവൻ വ്യാപിക്കാനുള്ള വഴിമരുന്നായി. രാജാവ് ദലീപ് സിങ്ങിനെയും നാടുകടത്തപ്പെട്ട റാണി ജിന്ദനെയും പിന്തുണച്ചുകൊണ്ട് പഞ്ചാബിലെ മുഴുവൻ ഖൽസ സൈന്യവും ബ്രിട്ടീഷുകാർക്കെതിരെ തിരിയാനാരംഭിച്ചു.

മുൽത്താനിലെ കലാപം തുടങ്ങിയ വേളയിൽത്തന്നെ അത് അടിച്ചമർത്താൻ ബ്രിട്ടീഷുകാർ കാര്യമായ ശ്രമം നടത്തിയില്ല. വിമതപ്രവർത്തനത്തെക്കുറിച്ച് 1848 ഏപ്രിൽ 19-ന് വാൻസ് ആഗ്ന്യു അയച്ച സന്ദേശം ലഭിച്ചപ്പോൾ, ലാഹോറിലുള്ള സിഖ് സൈന്യത്തെയും അതിനുപിന്നാലെ ബ്രിട്ടീഷ് സൈനികഘടകങ്ങളെയും മുൽത്താനിലേക്കയക്കാനാണ് റെസിഡന്റായിരുന്ന ഫ്രെഡറിക് ക്യൂറി ആദ്യം തീരുമാനിച്ചത്. എന്നാൽ ഇംഗ്ലീഷ് ഓഫീസർമാരുടെ മരണവും ദർബാർ സൈനികരുടെ വിമതചേരിയിലേക്കുള്ള കൂറുമാറ്റവും കണ്ടതിനെത്തുടർന്ന് അദ്ദേഹം ഈ പദ്ധതി ഉപേക്ഷിച്ചു. ദർബാർ സമിതി വിളിച്ചുകൂട്ടി, ദർബാർ സേന മുൽത്താനിലെത്തി പ്രക്ഷോഭം അടിച്ചമർത്തണമെന്നാവശ്യപ്പെട്ടു. യൂറോപ്യൻ സേന വേനൽക്കാലത്ത് സമതലപ്രദേശങ്ങളിൽ പോരാട്ടം നടത്തരുതെന്നായിരുന്നു ബ്രിട്ടീഷ് സേനാനായകനായ ഗഫ് പ്രഭുവിന്റെ ഉപദേശം. ഗവർണർ ജനറൽ ഡൽഹൗസിയുടെ താൽപര്യപ്രകാരം ലാഹോറിലെയും സിംലയിലെയും ബ്രിട്ടീഷ് നേതൃത്വം, പ്രക്ഷോഭം വളരാൻ കാത്തിരിക്കുകയായിരുന്നു എന്നും അതിന്റെ പേരിൽ പഞ്ചാബിനെ ബ്രിട്ടീഷ് സാമ്രാജ്യത്തിന്റെ ഭാഗമാക്കുകയുമായിരുന്നു അവർ ലക്ഷ്യമാക്കിയിരുന്നത് എന്ന വാദവുമുണ്ട്.

കലാപത്തിൽ പങ്കാരോപിച്ച്, ഇക്കാലത്ത് ഷേഖ്പുര കോട്ടയിൽ വീട്ടുതടങ്കലിലായിരുന്ന റാണി ജിന്ദൻ കൗറിനെ ബനാറസിലേക്ക് നാടുകടത്താനും അവർക്ക് നൽകിവന്നിരുന്ന ബത്ത പ്രതിമാസം 1000 രൂപയായി കുറക്കാനും ഫ്രെഡറിക് ക്യൂറി ഉത്തരവിട്ടു. ഇത് തദ്ദേശീയസൈനികരിൽ കൂടുതൽ അതൃപ്തിയുണ്ടാക്കാനും ദർബാർ അംഗങ്ങൾക്കുതന്നെ ബ്രിട്ടീഷുകാരോട് കൂറുകാണിക്കുന്നതിൽ ശങ്കയുണർത്തുകയും ചെയ്തു.

സിഖ് ദർബാറിലെ ഒരു പ്രമുഖശക്തിയായിരുന്നു ഹസാരയിലെ നാസിം ആയിരുന്ന ഛത്തർ സിങ് അട്ടാരിവാലയും അദ്ദേഹത്തിന്റെ പുത്രനും ദർബാർ സമിതി അംഗവുമായിരുന്ന ഷേർസിങ്ങ് അട്ടാരിവാലയും. ഇക്കാലത്ത് ഛത്തർ സിങ്ങിന്റെ പുത്രിയെ രാജാവ് ദലീപ് സിങ്ങുമായി വിവാഹം നിശ്ചയിക്കപ്പെട്ടിരിക്കുകയുമായിരുന്നു. പ്രായപൂർത്തിയായാലും, ബ്രിട്ടീഷുകാർക്ക് ദലീപ് സിങ്ങിനെ അധികാരത്തിലേറ്റാനുള്ള പദ്ധതിയൊന്നുമില്ലെന്ന് ഛത്തർസിങ് സംശയിച്ചു. അങ്ങനെ ദർബാറുമായുള്ള ബ്രിട്ടീഷുകാരുടെ ദുർബലധാരണകൾ താറുമാറാവാൻ തുടങ്ങി.

ഏപ്രിൽ 19-ന് മുൽത്താനിൽനിന്ന് വാൻസ് ആഗ്ന്യൂ അയച്ച സഹായാഭ്യർത്ഥന ലഭിച്ച ദേറാ ഫത്തേ ഖാനിലെ ബ്രിട്ടീഷ് പ്രതിനിധിയായിരുന്ന ഹെർബെർട്ട് എഡ്വേഡ്സ്, ഉടനടി മുൽത്താനിലേക്ക് തിരിച്ചു. സിന്ധു കടന്ന് ലയ്യാ ജില്ലയിലെത്തുകയും പോകുന്ന പോക്കിൽ ഒരു പഷ്തൂൺ സേനയെ സംഘടിപ്പിക്കുകയും തുടർന്ന് മറ്റൊരു ബ്രിട്ടീഷ് ഉദ്യോഗസ്ഥനായ വാൻ കോട്ലൻഡിനെയും സംഘത്തെയും കൂട്ടി ഇവർ മുൽത്താനു പടിഞ്ഞാറുള്ള ദേറ ഗാസി ഖാൻ നിയന്ത്രണത്തിലാക്കുകയും തെക്കുവശത്തുകൂടെ മുൽത്താനിൽ എത്തുകയും ചെയ്തു. റെസിഡന്റ് ഫ്രെഡറിക് ക്യൂറിയുടെ അഭ്യർത്ഥനപ്രകാരം ബഹാവൽപൂറിലെ നവാബിന്റെ സൈനികസഹായവും എഡ്വേഡ്സിന് ലഭിച്ചു. ക്യൂറിയുടെ ഉത്തരവുപ്രകാരം ഷേർ സിങ് അട്ടാരിവാലയുടെ നേതൃത്വത്തിലുള്ള ദർബാർ സൈന്യം 1848 ജൂലൈ മാസത്തിലും ജനറൽ വിഷിന്റെ നേതൃത്വത്തിലുള്ള സൈന്യം ഓഗസ്റ്റ് മാസത്തിലും മുൽത്താനിലേക്കെത്തി ഇവരോടൊപ്പം ചേർന്നു.

എഡ്വേഡ്സിന്റെ സംയുക്തസൈന്യത്തിൽ നിന്നും ഭായി മഹാരാജ് സിങ്ങിന്റെ നേതൃത്വത്തിലുള്ള സൈന്യത്തിൽ നിന്നും ഏറ്റ രണ്ടു പരാജയങ്ങളോടെ ദിവാൻ മൂൽരാജ് പരാജയത്തിന്റെ വക്കത്തെത്തി. എന്നാൽ ഭായി മഹാരാജ് സിങ്, മൂൽരാജിന്റെ പക്ഷത്തുചേർന്നതും മറ്റുചില ബ്രിട്ടീഷ് രാഷ്ട്രീയനടപടികളും കലാപത്തിന് പുതിയ ഉണർവ് നൽകി.

രാജാവ് ദലീപ് സിങ്ങും തന്റെ സഹോദരിയുമായുള്ള വിവാഹത്തിന് തിയതി ഉടൻ നിശ്ചയിക്കണമെന്ന് റെസിഡന്റ് ക്യൂറിക്കെഴുതാൻ യുദ്ധം പുരോഗമിക്കുന്നതിനിടയിൽ എഡ്വേഡ്സിനോട് ഷേർസിങ് അട്ടാരിവാല ആവശ്യപ്പെട്ടു. ഛത്തർ സിങ്ങിന്റെ നിർബന്ധപ്രകാരമായിരുന്നു ഈ ആവശ്യം. ക്യൂറി ഇത് പരിഗണിക്കാമെന്ന് മറുപടി നൽകിയെങ്കിലും ഇക്കാര്യത്തിന് പഞ്ചാബിലെ ഭരണവുമായി ബന്ധമൊന്നുമില്ലെന്ന് അതിൽ കൂട്ടിച്ചേർത്തിരുന്നു. ഇത് അട്ടാരിവാലകളുടെ സംശയം വർദ്ധിപ്പിച്ചു. ഇതിനു കുറച്ചുനാളുകൾക്കുശേഷം ഹസാരയിലെ ബ്രിട്ടീഷ് പ്രതിനിധിയായിരുന്ന ജെയിംസ് അബ്ബോട്ട്, പ്രകോപനങ്ങളൊന്നുമില്ലാതെ, മുസ്ലീം ഗിരിവർഗ്ഗക്കാരെ സംഘടിപ്പിച്ച് ഛത്തർ സിങ്ങിന്റെ ഹരിപൂരിലുള്ള കോട്ട ആക്രമിച്ചു. ഈ ആക്രമണത്തിൽ ദർബാർ സേനയുടെ ഒരു അമേരിക്കൻ ഓഫീസർ കൊല്ലപ്പെടുകയും ചെയ്തു. ശാസനാസ്വരത്തിൽ റെസിഡന്റ് ഫ്രെഡറിക് ക്യൂറി, അബ്ബോട്ടിന് കത്തെഴുതിയെങ്കിലും അബ്ബോട്ട് തന്റെ നടപടികൾ തുടർന്നു. ഛത്തർ സിങ്ങിന്റെ ജഗീറുകൾ പിടിച്ചെടുക്കുകയും അദ്ദേഹത്തെ നസീം സ്ഥാനത്തുനിന്ന് പുറത്താക്കുകയും ചെയ്തു. ഛത്തർ സിങ് സ്വാഭാവികമായും ബ്രിട്ടീഷുകാർക്കെതിരെ തിരിഞ്ഞു, ബ്രിട്ടീഷുകാർക്കെതിരെ സംയുക്താക്രമണം നടത്തുന്നതിന് അഫ്ഗാനിസ്താനിലെ ദോസ്ത് മുഹമ്മദ് ഖാനുമായും സഹോദരൻ സുൽത്താൻ മുഹമ്മദുമായും അദ്ദേഹം ചർച്ച നടത്തി. 1848 സെപ്റ്റംബർ 9 വരെ, ഷേർ സിങ് അട്ടാരിവാല, മുൽത്താനിൽ ബ്രിട്ടീഷുകാരെ പിന്തുണച്ചിരുന്നു. എന്നാൽ ബ്രിട്ടീഷുകാർ തന്റെ പിതാവിനോട് കാണിച്ച നീതികേടിൽ പ്രതിഷേധിച്ച് തന്റെ സേനയെ വിമതരോടൊപ്പം ചേർത്തു. ഇരു അട്ടാരിവാലകളുടെയും ചുവടുമാറ്റം, മറ്റു സിഖ് നേതാക്കളെയും അവർക്കുപിന്നാലെ പോകാൻ പ്രേരിപ്പിച്ചു. അങ്ങനെ ഒരു ചെറിയ സംഭവമായി അവസാനിക്കുമായിരുന്ന മുൽത്താനിലെ പ്രക്ഷോഭം ദേശീയപ്രാധാന്യമുള്ള കലാപമായി മാറി.

പഞ്ചാബിനെ സാമ്രാജ്യത്തോട് ചേർക്കാനുള്ള സാഹചര്യമായെന്ന് ബ്രിട്ടീഷ് ഗവർണർ ജനറൽ ഡൽഹൗസി വിലയിരുത്തിയെങ്കിലും സിഖ് ദർബാറുമായുള്ള യുദ്ധപ്രഖ്യാപനം റെസിഡന്റ് ക്യൂറിയുടെ ഉപദേശപ്രകാരം, ലാഹോറിൽ ആവശ്യത്തിന് ബ്രിട്ടീഷ് സൈന്യം എത്തിച്ചേരുംവരെ മാറ്റിവച്ചു. ഭൈരോവൽ കരാറിന്റെ ലംഘനമാരോപിച്ച് 1848 ഒക്ടോബർ 10-ന് ഡൽഹൗസി പ്രഭു യുദ്ധം പ്രഖ്യാപിച്ചു. നവംബർ പകുതിയോടെ, ജനറൽ ഹ്യൂ ഗഫിന്റെ നേതൃത്വത്തിൽ ബ്രിട്ടീഷ് സേന ലാഹോറിൽ നിന്നും വടക്കോട്ട് അട്ടാരിവാലകളുടെ നേതൃത്വത്തിലുള്ള വിമതരെ നേരിടാൻ നീങ്ങി. ഈ സമയത്തും സേനാനായകനായ ഗഫിന് ഈ പോരാട്ടം വിമതരെ ലക്ഷ്യംവച്ചു മാത്രമാണോ അതോ സിഖ് ദർബാറിനെയും എതിർത്തുകൊണ്ടാണോ എന്ന കാര്യത്തിൽ നിശ്ചയമുണ്ടായിരുന്നില്ല. എന്നാൽ യുദ്ധാനന്തരം പഞ്ചാബിനെ പൂർണ്ണമായും ബ്രിട്ടീഷ് ഭരണത്തിനുകീഴിലാക്കണമെന്ന നിശ്ചയം ഡൽഹൗസിക്കുണ്ടായിരുന്നു. 1846-ലെ യുദ്ധസമയത്ത് അന്നത്തെ ഗവർണർ ജനറലായ ഹെൻറി ഹാർഡിഞ്ച് അതിർത്തിയിലെത്തി തമ്പടിച്ചപോലെ ഇത്തവണ ഡൽഹൗസിയും യുദ്ധസമയത്ത് പഞ്ചാബ് അതിർത്തിയിൽ എത്തിച്ചേർന്നു.

മുൽത്താനിൽ വിമതരെ ഒതുക്കിയതിനുശേഷം വടക്ക് ഹസാരയിൽ അട്ടാരിവാലകളെ നേരിടുകയായിരുന്നു ബ്രിട്ടീഷ് സൈന്യത്തിന്റെ ലക്ഷ്യം. ലാഹോറിലേക്ക് ഗഫ് എത്തിച്ചേർന്നതോടെ ഹസാരയിലേക്ക് അവർ പ്രവേശിക്കാനുള്ള സാധ്യത മനസ്സിലാക്കിയ ഷേർ സിങ് മുൽത്താനിൽ നിന്ന് വടക്കോട്ട് നീങ്ങി, ചെനാബ് നദീതീരത്ത് പ്രതിരോധം തീർത്തു. 1848 നവംബർ 22-ന് ചെനാബ് തീരത്തുള്ള രാംനഗറിൽവച്ചുണ്ടായ പോരാട്ടത്തിൽ ഷേർസിങ്ങിന്റെ സൈന്യം പരാജയപ്പെട്ടു. എന്നാൽ തുടർന്ന് ഗഫിനോട് പിടിച്ചുനിൽക്കാനാവാതെ, ഝെലം നദിയോരത്തേക്ക് ഷേർ സിങ് പിൻവാങ്ങി. ഇവിടെ പോരാട്ടം നടക്കുന്നതിനിടയിൽ ഛത്തർ സിങ്, അറ്റോക്ക് പിടിച്ചടക്കി. എങ്കിലും ഷേർസിങ്ങിന്റെ വിഭവശേഷി കുറഞ്ഞുതുടങ്ങി. മുൽത്താനിലാകട്ടെ ബ്രിട്ടീഷുകാർ അവിടത്തെ ആയുധപ്പുര പീരങ്കിയുപയോഗിച്ച് തകർത്തതോടെ മൂൽരാജിന്റെ സ്ഥിതിയും വഷളായി.

1849 ജനുവരി 13-ന് ഗഫ്, അട്ടാരിവാല സൈന്യത്തെ ചെനാബ് തീരത്തെ ചില്ലിയൻവാല ഗ്രാമത്തിൽ വച്ച് ആക്രമിക്കുകയും കനത്ത പരാജയം ഏറ്റുവാങ്ങുകയും ചെയ്തു. എന്നാൽ ബ്രിട്ടീഷുകാർക്ക് സംഭവിച്ച നഷ്ടങ്ങളെപ്പറ്റി പഞ്ചാബികൾ അത്ര ബോധവാന്മാരായിരുന്നില്ല. അവർ ഈ നേട്ടം മുതലെടുത്ത് കൂടുതൽ ആക്രമിക്കാനും മിനക്കെട്ടില്ല. സിഖുകാർ തടവുകാരനായി പിടിച്ച പെഷവാറിലെ ബ്രിട്ടീഷ് ഉദ്യോഗസ്ഥൻ ജോർജ് ലോറൻസിനെ ദൂതനാക്കി, ദലീപ് സിങ്ങിനെ മഹാരാജാവാക്കണമെന്നും ബ്രിട്ടീഷ് സേന പഞ്ചാബ് വിടണമെന്നുമുള്ള സന്ധിവ്യവസ്ഥകൾ ഷേർ സിങ് മുന്നോട്ടുവച്ചു. എന്നാൽ ബ്രിട്ടീഷുകാർ ഇവ തള്ളി. 

1849 ഫെബ്രുവരി 21-ന് ഗുജറാത്തിൽ നടന്ന പോരാട്ടത്തിൽ അട്ടാരിവാലകളുടെ സൈന്യത്തെ സഹായിക്കാൻ അഫ്ഗാനിസ്താനിലെ ദോസ്ത് മുഹമ്മദ് ഖാന്റെ സൈന്യവും പങ്കെടുത്തു. ഈ പോരാട്ടത്തിൽ ബ്രിട്ടീഷുകാർ നിർണ്ണായകവിജയം നേടുകയും യുദ്ധം അവസാനിക്കുകയും ചെയ്തു.

1849 മാർച്ച് 11-ന് റാവൽപിണ്ടിക്കടുത്തുവച്ച് അട്ടാരിവാലകൾ കീഴടങ്ങി. മാർച്ച് 14-ന് സിഖ് സേനയിലെ ബാക്കിയുള്ളവരും ആയുധം വച്ച് കീഴടങ്ങി. പഞ്ചാബിന്റെ നിയന്ത്രണം പൂർണ്ണമായും ബ്രിട്ടീഷുകാരുടെ കൈയിലായി. ഇതിനിടെ മുൽത്താനും ഇംഗ്ലീഷ് സൈന്യത്തിനധീനമാവുകയും മൂൽരാജ് കീഴടങ്ങുകയും ചെയ്തു. മൂൽരാജിനെ ഒരു സൈനികകോടതി നാടുകടത്തൽശിക്ഷ വിധിച്ച് പുറത്താക്കി.

1849 മാർച്ച് 30-ന് ഡൽഹൗസി പ്രഭു പുറപ്പെടുവിച്ച വിളംബരപ്രകാരം പഞ്ചാബ് മുഴുവൻ ബ്രിട്ടീഷിന്ത്യയിൽ ലയിച്ചു. ദലീപ് സിങിന് പെൻഷൻ നൽകി അധികാരഭ്രഷ്ടനാക്കി. അദ്ദേഹം പിന്നീട് ഇംഗ്ലണ്ടിലായിരുന്നു ജീവിച്ചത്. പഞ്ചാബിന്റെ ലയനത്തോടുകൂടി ബ്രിട്ടീഷിന്ത്യൻ രാജ്യാതിർത്തി അഫ്ഗാനിസ്താന്റെ അതിരുകൾ വരെ വ്യാപിച്ചു. പഞ്ചാബിലെ ഭരണകാര്യങ്ങൾക്കായി ഹെൻറി ലോറൻസിന്റെ അധ്യക്ഷതയിൽ ഒരു മൂന്നംഗ ഭരണബോർഡ് നിയമിക്കപ്പെട്ടു. 1853-ൽ ഈ ബോർഡ് പിരിച്ചുവിടുകയും ജോൺ ലോറൻസിനെ പഞ്ചാബിലെ ആദ്യത്തെ ചീഫ് കമ്മിഷണറായി നിയമിക്കുകയും ചെയ്തു.



</doc>
<doc id="175573" url="https://ml.wikipedia.org/wiki?curid=175573" title="വെങ്കിച്ചൻ സ്വാമി">
വെങ്കിച്ചൻ സ്വാമി

വെങ്കിച്ചൻ സ്വാമി ലക്കിടിയിൽ ജനിച്ചു എന്നാണ് പറയപ്പെട്ടു വരുന്നത്, അദ്ദേഹം പഞ്ചവാദ്യത്തിന് പുതിയമാനം സൃഷ്ടിച്ച മേളവിദ്വാനാണ്.


</doc>
<doc id="175580" url="https://ml.wikipedia.org/wiki?curid=175580" title="കണിയാർകോട്">
കണിയാർകോട്

കേരളത്തിലെ തൃശ്ശൂർ ജില്ലയിൽ തലപ്പിള്ളി താലൂക്കിലെ പഴയന്നൂർ ബ്ലോക്കിൽ ഉൾപ്പെട്ട ഒരു ഗ്രാമമാണ് കണിയാർകോട്. 

തിരുവില്വാമല ഗ്രാമപഞ്ചായത്തിൽ ഉൾപെടുന്ന ഒരു വില്ലേജുകൂടിയാണിതു്. നെല്ലും ‌തെങ്ങും റബ്ബറുമാണ് ഇവിടുത്തെ പ്രധാന കൃഷിവിളകൾ. കൈത്തറിനെയ്ത്ത്, പനമ്പ്‌നെയ്ത്ത് കുട്ടനെയ്ത്ത്, ലോഹപ്പണി, പപ്പടവ്യവസായം, ആശാരിപ്പണി, കളിമൺപാത്ര നിർമ്മാണം, ഓട്ടുപാത്രനിർമ്മാണം തുടങ്ങിയ നിരവധി പരമ്പരാഗത വ്യവസായങ്ങൾ ഇവിടെ നിലനിൽക്കുന്നു.

ആനത്തലയുടെ രൂപമുള്ള ഒരു ആൽമരം ഇവിടെ ഏറെ ജനശ്രദ്ധ ആകർഷിക്കുന്നു.


</doc>
<doc id="175583" url="https://ml.wikipedia.org/wiki?curid=175583" title="ജി. കുമാരപിള്ള">
ജി. കുമാരപിള്ള

കേരളത്തിലെ ഒരു പ്രമുഖ കവിയും ഗാന്ധിയനും അദ്ധ്യാപകനുമാണ് ജി.കുമാരപിള്ള. (22 ആഗസ്റ്റ് 1923 – 17 സെപ്റ്റംബർ 2000)കവിതയ്ക്കുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്.
കോട്ടയത്തിനടുത്തുള്ള വെന്നിമലയിൽ ജനിച്ചു. അച്ഛൻ പെരിങ്ങര പി.ഗോപാലപിള്ള. അമ്മ പാർവ്വതിഅമ്മ. ചങ്ങനാശ്ശേരി എസ്.ബി.കോളേജിൽ നിന്ന് ബിരുദമെടുത്തു. ബോംബെയിൽ ഗുമസ്തനായും സെക്രട്ടേറിയറ്റിൽ ക്ലാർക്കായും ജോലി നോക്കി. യൂണിവേഴ്സിറ്റി കോളേജിൽ ലക്ചറർ ആയിരുന്നു. പൗരവകാംശം, മദ്യനിരോധനം, ഗാന്ധിമാർഗ്ഗം തുടങ്ങിയ മേഖലകളിൽ സജീവമായി പ്രവർത്തിച്ച തികഞ്ഞ ഒരു ഗാന്ധിയനായിരുന്നു ജി. കുമാരപ്പിള്ള. കേരള സാഹിത്യ അക്കാദമി നിർവ്വാഹക സമിതി അംഗമായിരുന്നു.അരവിന്ദന്റെ ഉത്തരായനം എന്ന സിനിമയിലെ 'ഹൃദയത്തിൻ രോമാഞ്ചം' എന്നു തുടങ്ങുന്ന ഗാനം കുമാരപിള്ളയുടെ കവിതയാണ്.




</doc>
<doc id="175584" url="https://ml.wikipedia.org/wiki?curid=175584" title="മുദ്രപ്പത്രം">
മുദ്രപ്പത്രം

സാധനങ്ങളുടേയും സേവനങ്ങളുടേയും കൈമാറ്റം ചെയ്യുന്നതിലേയ്ക്കായി സർക്കാരിന്റെ നേരിട്ടുള്ള നിയന്ത്രണത്തിൽ നിർമ്മിച്ച് വിതരണം ചെയ്യുന്ന റവന്യൂ സ്റ്റാമ്പ് അച്ചടിച്ച കടലാസിനേയാണ് സാധാരണയായി മുദ്രപ്പത്രം എന്നു പറയുന്നത്. ഓരോ കൈമാറ്റത്തിലൂടെയും സർക്കാരിലേയ്ക്ക് ലഭിക്കേണ്ടുന്ന മൂല്യമനുസരിച്ച് ഓരോ മുദ്രപ്പത്രത്തിനും ഓരോ വില നിശ്ചയിച്ചിട്ടുണ്ട്. രണ്ട് വ്യക്തികൾ തമ്മിലോ സ്ഥാപനങ്ങളും വ്യക്തികളും തമ്മിലോ സഥാപനങ്ങളും സ്ഥാപനങ്ങളും തമ്മിലോ ഉണ്ടാക്കുന്ന ഉടമ്പടി ബലപ്പെടുത്തുന്നതിനും മുദ്രപ്പത്രങ്ങൾ ഉപയോഗിക്കുന്നു. കൂടാതെ സർക്കാർ സ്ഥാപനങ്ങളിലേയ്ക്കുള്ള ചില അപേക്ഷകൾക്കും മുദ്രപ്പത്രങ്ങൾ ഉപയോഗിക്കുന്നു.


</doc>
<doc id="175587" url="https://ml.wikipedia.org/wiki?curid=175587" title="സുരേഷ് ബാബു ശ്രീസ്ഥ">
സുരേഷ് ബാബു ശ്രീസ്ഥ

കണ്ണൂർ ജില്ലയിലെ ശ്രീസ്ഥ സ്വദേശിയായ മലയാളനാടകകൃത്താണ് സുരേഷ് ബാബു ശ്രീസ്ഥ. അമെച്വർ നാടക രംഗത്തും പ്രഫഷണൽ നാടകരംഗത്തും പ്രശസ്തൻ,ജനനം 1970,പഴയകാല നാടകപ്രവർത്തകനായ കെ.വി.കുഞ്ഞിക്കണ്ണനാണ് പിതാവ്.ആരോഗ്യ വകുപ്പ് ഉദ്യോഗസ്ഥൻ .വടകരയിൽ സ്ഥിര താമസം.



=പ്രൊഫഷണൽ നാടകങ്ങൾ=



=പുരസ്കാരങ്ങൾ=


</doc>
<doc id="175593" url="https://ml.wikipedia.org/wiki?curid=175593" title="പറവൂർ കോടതി സമുച്ചയം">
പറവൂർ കോടതി സമുച്ചയം

രാമവർമ്മ ആയില്യം തിരുനാൾ മഹാരാജാവ് 1875-ൽ സ്ഥാപിച്ചതാണ് പറവൂർ കോടതി സമുച്ചയം. രണ്ടു ഭാഗങ്ങളിലായി നിർമ്മിച്ച കെട്ടിടം രണ്ടു നിലകളിലായി സ്ഥാപിച്ചിരിക്കുന്നു. പറവൂരിൽ ഈ കോടതിമന്ദിരം സ്ഥാപിച്ച ശേഷം ആലങ്ങാട് നിലവിലുണ്ടായിരുന്ന കോടതി ഇവിടേക്ക് മാറ്റി സ്ഥാപിച്ചിരുന്നു. തൊടുപുഴ, മൂവാറ്റുപുഴ, കോട്ടയം, പെരുമ്പാവൂർ, ദേവികുളം കോടതികൾ ഈ കോടതിയുടെ കീഴിലായിരുന്നു. കേരള രൂപീകരണശേഷം ജില്ലാ കോടതി എറണാകുളം നഗരത്തിലേക്ക് മാറ്റി സ്ഥാപിച്ചു. അഡീഷണൽ ജില്ലാകോടതി ഉൾപ്പെടെ 7 കോടതികൾ ഇപ്പോൾ ഇവിടെ പ്രവർത്തിക്കുന്നു. 


</doc>
<doc id="175596" url="https://ml.wikipedia.org/wiki?curid=175596" title="പേടിക്കുടലൻ നിലയണ്ണാൻ">
പേടിക്കുടലൻ നിലയണ്ണാൻ

നിലയണ്ണാന്മാരിൽ ഒരിനമാണ് പേടിക്കുടലൻ നിലയണ്ണാൻ (Yellow-bellied marmot). മഞ്ഞവയറൻ നിലയണ്ണാനെന്നും ഇതറിയപ്പെടുന്നു. അണ്ണാന്മാരിൽ മരത്തിലല്ലാതെ നിലത്തു മാത്രം വസിക്കുന്ന ഇവ അമേരിക്കയിലും പടിഞ്ഞാറൻ കാനഡയിലുമാണ് കാണപ്പെടുന്നത്. മഞ്ഞിനടിയിൽ മണ്ണിൽ മാളമുണ്ടാക്കിയാണ് ഇവ വസിക്കുന്നത്. ശത്രുക്കളിൽ നിന്നും ആക്രമണമുണ്ടായാൽ ഇവ ചൂളം വിളിച്ച് മറ്റുള്ളവയെ അറിയിക്കുകയും മാളത്തിൽ ഒളിക്കുകയും ചെയ്യുന്നു. മഞ്ഞുകാലത്തിനു ശേഷം ഭക്ഷിക്കാനായി ഇവ വിത്തുകളും പഴങ്ങളും ശേഖരിച്ചു വയ്ക്കും. 


</doc>
<doc id="175600" url="https://ml.wikipedia.org/wiki?curid=175600" title="വദാഹ് ഖൻഫർ">
വദാഹ് ഖൻഫർ

വദാഹ് ഖൻഫർ
(وضاح خنفر) പ്രമുഖ മനുഷ്യാവകാശ പത്രപ്രവർത്തകൻ. 1968ൽ ഫലസ്തീൻിലെ ജെനിൻ പട്ടണത്തിൽ ജനനം. അൽ ജസീറ ചാനലിന്റെ നെറ്റ് വർക്ക് ഡയറക്ടർ ജനറലായി ജോലി ചെയ്തു. 2009 ലെ ഫോർബ്സ് സിൻ ‘Powerful People in the World' ഒരാളായി തെരഞ്ഞെടുത്തു. 2011 ൽ ഫാസ്റ്റ് കമ്പനി റാങ്കിങിൽ ബിസിനസ് ക്രിയേറ്റീവ് പ്യൂപ്പിളിൽ ഒന്നാം സ്ഥനം നേടി.


</doc>
<doc id="175604" url="https://ml.wikipedia.org/wiki?curid=175604" title="നിലയണ്ണാൻ">
നിലയണ്ണാൻ

സസ്തനികളിലെ അണ്ണാൻ കുടുംബത്തിലെ ഒരു ജനുസ്സാണ് നിലയണ്ണാൻ (Ground squirrel). അണ്ണാന്മാരിൽ മരത്തിലല്ലാതെ നിലത്തു മാത്രം വസിക്കുന്ന ഇനങ്ങളാണിത്. 



</doc>
<doc id="175609" url="https://ml.wikipedia.org/wiki?curid=175609" title="വടക്കൻ ബിർച്ച് എലി">
വടക്കൻ ബിർച്ച് എലി

എലി വർഗ്ഗത്തിലെ വളരെ ചെറിയ ഒരിനമാണ് വടക്കൻ ബിർച്ച് എലി. മാസങ്ങളോളം തുടർച്ചയായി ഉറങ്ങുന്നു എന്നതാണിവയുടെ പ്രത്യേകത. അമിതമായി ഭക്ഷണം കഴിക്കുന്നതിനാൽ തൊലിക്കടിയിൽ രൂപപ്പെടുന്ന കൊഴുപ്പിന്റെ സഹായത്താലാണ് ഇവ ഉറക്കത്തിൽ ജീവിക്കുന്നത്. വാലു കൂടാതെ 5 മുതൽ 8 വരെ സെന്റീമീറ്ററാണ് ഇവയുടെ നീളം. 4.5 മുതൽ 13 ഗ്രാം വരെയാണ് ഇവയുടെ ഭാരം. മൊട്ടുകൾ, ധാന്യങ്ങൾ, ചെറുപഴങ്ങൾ ചിലപ്പോൾ പ്രാണികളുമാണ് ഇവയുടെ ഭക്ഷണം. 



</doc>
<doc id="175618" url="https://ml.wikipedia.org/wiki?curid=175618" title="റഫിയുദ് ദരജത്">
റഫിയുദ് ദരജത്

ഫറൂഖ്സിയാറിനുശേഷം സയ്യദ് സഹോദരന്മാർ, മുഗൾ സിംഹാസനത്തിലേക്കാനയിച്ചത് ബഹദൂർഷായുടെ മറ്റൊരു പൌത്രനായ റഫി ഉദ് ദരജത്തിനേയാണ്. ശ്വാസകോശരോഗത്താൽ പീഡിതനും ദുർബലനുമായിരുന്ന റഫി ഉദ് ദരജത് സയ്യദ് സഹോദരന്മാരുടെ,| കളിപ്പാവയായിരുന്നു. 1719 ഫെബ്രുവരി 28 മുതൽ ജൂൺ 6 വരെ മൂന്നു മാസമേ ദരജത് സമ്രാട്ടായി വാണുളളു.

റഫി ഉദ് ദരജത്തിന്റെ ശവകുടീരം ഖ്വാജാ കുത്തബുദ്ദീൻ കാകിയുടെ സ്മാരക മണ്ഡപം നിലനില്ക്കുന്ന പുരയിടത്തിലാണ്.


</doc>
<doc id="175619" url="https://ml.wikipedia.org/wiki?curid=175619" title="റഫിയുദ്ദൗള">
റഫിയുദ്ദൗള

ഷാജഹാൻ രണ്ടാമൻ (شاه جہان ۲)എന്ന പേരിൽ 1719 ജൂൺ ആറിന് സിംഹാസനസ്ഥനായ റഫിയുദ്ദൗളയും മുന്ഗാമിയായ സഹോദരൻ റഫി ഉദ് ദർജത്തിനെ പോലെ മൂന്നു മാസക്കാലമേ മുഗൾ സിംഹാസനത്തിലിരുന്നുളളു.


</doc>
<doc id="175620" url="https://ml.wikipedia.org/wiki?curid=175620" title="ചങ്ങമ്പുഴ പാർക്ക്">
ചങ്ങമ്പുഴ പാർക്ക്

മഹാകവി ചങ്ങമ്പുഴ കൃഷ്ണപിള്ളയുടെ ഓർമ്മയ്ക്കായി എറണാകുളത്തെ ഇടപ്പള്ളിയിൽ സ്ഥാപിച്ചിട്ടുള്ള വിനോദ, സാംസ്കാരിക കേന്ദ്രമാണ് ചങ്ങമ്പുഴ പാർക്ക്.

മനുഷ്യനെന്ന നിലയിലും കവിയെന്ന നിലയിലും മറ്റുള്ള മലയാളകവികളിൽനിന്നു തികച്ചും ഒറ്റപ്പെട്ടു നിൽക്കുന്നു മഹാകവി ചങ്ങമ്പുഴ. മലയാളത്തിന്റെ ഈ പ്രിയപ്പെട്ട കവി 1911 ഒക്ടോബർ 11-ന്‌ ജനിച്ചു. ജന്മദേശം ഉത്തരതിരുവിതാംകൂറിൽപ്പെട്ട (ഇപ്പോൾ എറണാകുളം ജില്ലയിൽ) ഇടപ്പള്ളിയാണ്‌. ചങ്ങമ്പുഴത്തറവാട്ടിലെ ശ്രീമതി പാറുക്കുട്ടിയമ്മയാണ്‌ മാതാവ്‌. പിതാവ്‌ തെക്കേടത്തു വീട്ടിൽ നാരായണമേനോനും.



</doc>
<doc id="175634" url="https://ml.wikipedia.org/wiki?curid=175634" title="ഗൂഗിൾ ഉറുമ്പ്">
ഗൂഗിൾ ഉറുമ്പ്

ഉറുമ്പുകളിലെ ഒരിനമാണ് ഗൂഗിൾ ഉറുമ്പ് ("പ്രാസറേഷ്യം ഗൂഗിൾ", "Proceratium google"). കാലിഫോർണിയ അക്കാദമി ഓഫ് സയൻസിലെ ശാസ്ത്രജ്ഞർ ഗൂഗിൾ മാപ്പിന്റെ സഹായത്താലാണ് മഡഗാസ്കറിൽ നിന്നും ഇവയെ കണ്ടെത്തിയത്. അതിനാലാണ് ഇവയ്ക്ക് ഗൂഗിൾ ഉറുമ്പ് എന്ന പേരു ലഭിച്ചത്. ബ്രിയൻ എൽ. ഫിഷർ എന്ന ശാസ്ത്രജ്ഞനാണ് ഈ ഉറുമ്പിനെ കണ്ടെത്തിയത്.




</doc>
<doc id="175679" url="https://ml.wikipedia.org/wiki?curid=175679" title="മണ്ണട്ട">
മണ്ണട്ട

ഷഡ്പദങ്ങളിലെ ഒരു കുടുംബമാണ് മണ്ണട്ടകൾ (Gryllidae). Cricket (insect) എന്ന് ഇംഗ്ലീഷ് സാമാന്യനാമം. പുൽച്ചാടികളൂടെ വർഗ്ഗത്തിൽ പെടുന്ന ഇവ ചാടിയാണ് അധികം യാത്രചെയ്യുന്നത്.

മറ്റു ഷഡ്പദങ്ങളിലെപ്പോലെ പൂർണ്ണരൂപാന്തരണം ഇവയിൽ സംഭവിക്കുന്നില്ല. മുട്ടയിൽനിന്നും പുറത്തു വരുമ്പോൾതന്നെ കുഞ്ഞു മണ്ണട്ടകൾ കാഴ്ചയിൽ പൂർണ്ണജീവികളുമായി സാദൃശ്യം പുലർത്തും. അതായത് ഇവയ്ക്ക് വലിപ്പത്തിലും ചില ശരീരഭാഗങ്ങളിലുമേ വ്യത്യസ്തത വരുന്നുള്ളു. ലാർവ, പ്യൂപ്പ എന്നീ ഘട്ടങ്ങളൊന്നും ഇവയുടെ ജീവചക്രത്തിലില്ല. ആറു കാലുകളുള്ള ഇവ മുൻപിലും നടുവിലുമായുള്ള കാലുകളുപയോഗിച്ചാണ് സഞ്ചരിക്കുന്നത്. നീളവും ബലവും കൂടിയ പിൻകാലുകൾ ഉപയോഗിച്ച് ചാടിയും ഇവ സഞ്ചരിക്കുന്നു. പറക്കാത്ത അവസരങ്ങളിൽ പിൻകാലുകൾ മടക്കി മുൻചിറകുകളുടെ അടിയിലായി സൂക്ഷിക്കുന്നു. രണ്ടു ജോടി ചിറകുകളാണ് ഇവയ്ക്കുള്ളത്. 

രാത്രിയിൽ "കിർ... ർ... ർ" എന്ന തുടർച്ചയായ ശബ്ദം മണ്ണട്ടകൾ പൊഴിക്കുന്നു. ഇവയിൽ ആൺ മണ്ണട്ടകളാണ് ഈ ശബ്ദമുണ്ടാക്കുന്നത്. പെൺ മണ്ണട്ടകളെ ആകർഷിക്കുവാനായാണ് ഇവ ശബ്ദമുണ്ടാക്കുന്നത്. മണ്ണട്ടകളുടെ മുൻചിറകുകൾ കൂട്ടിയുരസുമ്പോഴാണ് ഈ ശബ്ദം ഉണ്ടാകുന്നത്. മനുഷ്യർക്ക് കേൾക്കാൻ സാധിക്കാത്ത തരം ആവൃത്തിയിലുള്ള ശബ്ദങ്ങൾ ചില മണ്ണട്ടകൾ പുറപ്പെടുവിക്കുന്നു. മണ്ണിനടിയിൽ താമസിക്കുന്ന ഇനം മണ്ണട്ടകൾ ചെടികളുടെ വേരുകൾ പ്രധാനമായും ഭക്ഷണമാക്കുന്നു. 
മണ്ണട്ടയും ചീവീടും ഒരുജീവിയുടെ പേരായാണ് പലരും ഉപയോഗിക്കാറുള്ളത്. അവ തമ്മിൽ ഇങ്ങനെ വേർതിരിക്കാം



</doc>
<doc id="175681" url="https://ml.wikipedia.org/wiki?curid=175681" title="ഓർക്കൂട്ട് ഒരു ഓർമ്മക്കൂട്ട്">
ഓർക്കൂട്ട് ഒരു ഓർമ്മക്കൂട്ട്

നവാഗതരായ മനോജ്, വിനോദ് എന്നിവർ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ ഒരു മലയാളചലച്ചിത്രമാണ് ഓർക്കൂട്ട് ഒരു ഓർമ്മക്കൂട്ട്. നിരവധി പുതുമുഖങ്ങളെ അണിനിരത്തി ജോണി സാഗരിഗയാണ് ചിത്രം നിർമ്മിച്ചിത്. റിമ കല്ലിങ്കൽ, ബെൻ ലാലു അലക്സ് (ലാലു അലക്സിന്റെ മകൻ), ജോ സിബി മലയിൽ (സിബി മലയിലിന്റെ മകൻ), അനു മോഹൻ (കൊട്ടാരക്കര ശ്രീധരൻ നായരുടെ ചെറുമകൻ), വിഷ്ണു രാഘവ്, അർജ്ജുൻ അശോകൻ (ഹരിശ്രീ അശോകന്റെ മകൻ) എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. സംവിധായകരിലൊരാളായ മനോജ് ലോഹിതദാസിനൊപ്പം സഹസംവിധായകനായി പ്രവർത്തിച്ചിട്ടുണ്ട്. സ്കൂൾ ഓഫ് ഡ്രാമയിലെ വിദ്യാർത്ഥിയായിരുന്നു വിനോദ്.

2012-ൽ ജനുവരി 5-നു പുറത്തിറങ്ങിയ "ഓർക്കൂട്ട് ഒരു ഓർമ്മക്കൂട്ട്" വർഷത്തിലെ ആദ്യമലയാളചിത്രം കൂടിയായിരുന്നു.

നഗരത്തിലെ ഒരു അപ്പാർട്ട്മെന്റിൽ താമസിക്കുന്ന നാലു കോളേജ് വിദ്യാർത്ഥികളുടെ ജീവിതത്തിലേക്ക് ഓർക്കട്ട് എന്ന സോഷ്യൽ നെറ്റ്‌വർക്കിലൂടെ ജർമ്മൻ സ്വദേശിനിയായ ഒരു പെൺകുട്ടി കടന്നുവരുന്നു. തുടർന്ന് അവരുടെ ജീവിതത്തിലുണ്ടാകുന്ന സംഭവവികാസങ്ങളാണ് ചിത്രത്തിന്റെ ഇതിവൃത്തം.




</doc>
<doc id="175693" url="https://ml.wikipedia.org/wiki?curid=175693" title="പയ്യന്നൂർ കോളേജ്">
പയ്യന്നൂർ കോളേജ്

കണ്ണൂർ ജില്ലയിലെ പയ്യന്നൂരിനടുത്തുള്ള എടാട്ട് സ്ഥിതി ചെയ്യുന്ന ഒരു എയ്‌ഡഡ് കോളേജാണ് പയ്യന്നൂർ കോളേജ്. കണ്ണൂർ സർവ്വകലാശാലയോടാണ് ഈ കലാലയം അഫിലിയേറ്റ് ചെയ്തിരിക്കുന്നത്.
ഹിസ്റ്ററി


</doc>
<doc id="175694" url="https://ml.wikipedia.org/wiki?curid=175694" title="രാജ്യങ്ങളുടെ പട്ടിക">
രാജ്യങ്ങളുടെ പട്ടിക

ലോകത്തിലെ പരമാധികാര രാഷ്ട്രങ്ങളുടെ പട്ടികയാണിത്. രാഷ്ട്രങ്ങളെപ്പറ്റിയുള്ള ചുരുക്കം വിവരങ്ങളും അവയുടെ അംഗീകാരത്തെയും പരമാധികാരത്തെയും പറ്റിയുള്ള വിവരങ്ങളാണ് ഇതിൽ ഉൾപ്പെടുത്തിയിട്ടുള്ളത്.
ഈ പട്ടികയിൽ 206 അംഗങ്ങളുണ്ട്. രണ്ട് രീതികളുപയോഗിച്ചാണ് രാജ്യങ്ങളെ വിഭജിച്ചിട്ടുള്ളത്:
ഇത്തരത്തിലുള്ള ഒരു പട്ടിക തയ്യാറാക്കുക ബുദ്ധിമുട്ടുള്ളതും വിവാദമുണ്ടാക്കാവുന്നതുമായ ഒരു ഉദ്യമമാണ്. രാജ്യമായി കണക്കാക്കാനുള്ള മാനദണ്ഡങ്ങൾ ഏതൊക്കെ എന്ന കാര്യത്തിൽ അന്താരാഷ്ട്രസമൂഹത്തിലെ എല്ലാ രാജ്യങ്ങളും അംഗീകരിക്കുകയും അനുസരിക്കുകയും ചെയ്യുന്ന നിർവചനങ്ങൾ ഒന്നുമില്ല എന്നതാണ് ഇതിനുകാരണം. ഈ പട്ടിക രൂപീകരിക്കൻ ഉപയോഗിച്ച മാനദണ്ഡങ്ങളെപ്പറ്റിയുള്ള കൂടുതൽ വിവരങ്ങൾക്ക് ദയവായി "പരമാധികാര രാജ്യമായി കണക്കാക്കാനുള്ള മാനദണ്ഡം" എന്ന തലക്കെട്ട് കാണുക

പൊതുവേ സ്വീകാര്യമായ പരമ്പരാഗത അന്താരാഷ്ട്ര നിയമമനുസരിച്ച് ഏതെങ്കിലും ഒരു പ്രദേശത്തെ രാജ്യമായി കണക്കാക്കാനുപയോഗിക്കുന്ന അളവുകോൽ ഡിക്ലറേറ്റീവ് തിയറി ഓഫ് സ്റ്റേറ്റ്ഹുഡ് ആയി നിഷ്കർഷിക്കുന്നു. ഇതനുസരിച്ച് അന്താരാഷ്ട്രനിയമത്തിനുമുന്നിൽ രാജ്യമെന്ന നിലയിൽ സ്ഥാനമുണ്ടാവണമെങ്കിൽ താഴെപ്പറയുന്ന നിബന്ധനകൾ അനുസരിക്കേണ്ടതുണ്ട്.

അന്താരാഷ്ട്ര അംഗീകാരം ഒരു പ്രദേശത്തെ രാജ്യമായി കണക്കാക്കാനുള്ള മാനദണ്ഡമായി ഉൾപ്പെടുത്തുക തർക്കവിഷയമാണ്. സ്വയം പ്രഖ്യാപനത്തിലൂടെ രാജ്യരൂപീകരണം എന്ന സിദ്ധാന്തത്തിനുദാഹരണമാണ് (The declarative theory of statehood) മോണ്ടെവിഡീയോ കൺവെൻഷൻ മുന്നോട്ടുവച്ച വാദഗതി. ഇതനുസരിച്ച് രാജ്യം എന്ന വസ്തുത നിലവിൽ വരാൻ മറ്റു രാജ്യങ്ങളുടെ അംഗീകാരം ആവശ്യമേയല്ല.

മറ്റുള്ള സിദ്ധാന്തം കോൺസ്റ്റിറ്റ്യൂട്ടീവ് തിയറി ഓഫ് സ്റ്റേറ്റ്ഹുഡ് എന്നറിയപ്പെടുന്നു. ഈ സിദ്ധാന്തം മറ്റു രാജ്യങ്ങൾ ഒരു പരമാധികാരരാഷ്ട്രമായി അംഗീകരിച്ച രാജ്യത്തെയേ അന്താരാഷ്ട്രനിയമത്തിനുമുന്നിൽ പരമാധികാരരാജ്യമായി നിർവ്വചിക്കുന്നുള്ളൂ.
ഈ പട്ടികയെ സംബന്ധിച്ചിടത്തോളം, ഉൾപ്പെടുത്തപ്പെട്ടിട്ടുള്ള രാജ്യങ്ങൾ ഒന്നുകിൽ
അല്ലെങ്കിൽ 
ഈ നിർവ്വചനത്തിന്റെ ആദ്യഭാഗം സംബന്ധിച്ച് ചില രാജ്യങ്ങളുടെ കാര്യത്തിൽ അഭിപ്രായഭിന്നതയുണ്ടാവാം.

മേൽക്കൊടുത്ത മാനദണ്ഡങ്ങളനുസരിച്ച് പട്ടികയിൽ 206 അംഗങ്ങളുണ്ട്:




</doc>
<doc id="175700" url="https://ml.wikipedia.org/wiki?curid=175700" title="അലെസ്സണ്ട്രോ ലാംബ്രുഘി">
അലെസ്സണ്ട്രോ ലാംബ്രുഘി

അലെസ്സണ്ട്രോ ലാംബ്രുഘി ഒരു ഇറ്റാലിയൻ പ്രൊഫഷണൽ ഫുട്ബോൾ കളിക്കാരനാണ് . ഇദ്ദേഹം ഇപ്പോൾ ലിവോർണോയ്ക്ക് വേണ്ടി സീരീ ബിയിൽ കളിക്കുന്നു.

ഇദ്ദേഹം തന്റെ സീരീ ബി-യിലെ ആദ്യ മത്സരം 2009 -മാണ്ട് ഓഗസ്റ്റ്‌ 28 -നു മാന്റോവ-യ്ക്ക് വേണ്ടി ഫ്രോസിനോൻ-നു എതിരെ ആയിരുന്നു .

ലാംബ്രുഘി ലിവോർണോ-യുമായി ജൂലൈ 9, 2010 -ൽ നാല് വർഷ കരാർ ഒപ്പിടുകയും ഇപ്പോൾ അവർക്കായി കളിക്കുകയും ചെയ്യുന്നു.



</doc>
<doc id="175701" url="https://ml.wikipedia.org/wiki?curid=175701" title="നരഭോജി">
നരഭോജി

മനുഷ്യമാംസം ഭക്ഷിക്കുന്നവരെന്നു കരുതപ്പെടുന്ന മനുഷ്യവിഭാഗത്തെ നരഭോജി എന്നു പറയുന്നു. മറ്റ് മനുഷ്യരെ ഭക്ഷിക്കുന്ന സ്വഭാവമുള്ള ആളുകൾ എന്ന മട്ടിലാണ് നരഭോജികളെക്കുറിച്ചുള്ള കഥകൾ നിലനിൽക്കുന്നത്. അനുഷ്ഠാനത്തിന്റെ ഭാഗമായി മനുഷ്യമാംസം ഭക്ഷിക്കുന്ന ആന്ത്രപോഫാഗികൾ യൂറോപ്പിലും മറ്റുമുണ്ടായിരുന്നതായി പറയപ്പെടുന്നു. രണ്ടുതരത്തിലുള്ള നരഭോജനം ഉള്ളതായി കരുതപ്പെടുന്നു. സ്വഗോത്ര നരഭോജനവും, വിഗോത്ര നരഭോജനവും.

നെതർലൻഡ്, യൂറോപ്പ്, ആഫ്രിക്ക, സൗത്ത് അമേരിക്ക, ഇന്ത്യ, ചൈന, ന്യൂസിലൻഡ്, നോർത്ത് അമേരിക്ക, ആസ്ട്രേലിയ, സോളമൺ ദ്വീപുകൾ, ന്യൂകാലിഡോണിയ, ന്യുഗിനിയ, സുമാത്ര, ഫിജി തുടങ്ങിയ സ്ഥലങ്ങളിൽ ഗോത്രയുദ്ധങ്ങളുമായി ബന്ധപ്പെട്ട് ഈ അനുഷ്ഠാനം നിലനിന്നിരുന്നതായി കരുതപ്പെടുന്നു.

ക്ഷാമകാലങ്ങളിൽ നരഭോജനം പ്രത്യക്ഷപ്പെട്ടിരുന്നതായും റിപ്പോർട്ടുകളുണ്ടായിട്ടുണ്ട്. 1930-കളിൽ ഉക്രെയിനിലും രണ്ടാം ലോകയുദ്ധകാലത്ത് സോവിയറ്റ് യൂണിയന്റെ പട്ടാളക്കാരിലും, നാസി ക്യാമ്പുകളിലും, ജപ്പാൻ ട്രൂപ്പുകളിലും, ചൈനീസ് ആഭ്യന്തരയുദ്ധകാലത്തും ഇങ്ങനെ സംഭവിച്ചിട്ടുള്ളതായി ചില അഭ്യൂഹങ്ങളുണ്ട്. ഇന്ത്യയിലെ പ്രത്യേകവിഭാഗം ശൈവരായ അഘോരികളെക്കുറിച്ചും ഇത്തരം വിശ്വാസങ്ങളുണ്ട്.

കീഴടക്കേണ്ടുന്ന പ്രത്യേകവിഭാഗം ജനതയെ മാനവികതയിൽനിന്ന് ഒറ്റപ്പെടുത്താൻ ബോധപൂർവം നടത്തിയ പ്രചരണ ഫലമായാണ് നരഭോജികൾ എന്ന സങ്കല്പനം രൂപപ്പെട്ടതെന്ന വാദം നിലനിൽക്കുന്നു. കൊളോണിയൽ അധിനിവേശകാലത്താണ് ലോകവ്യാപകമായി ഇത്തരം കഥകൾ പ്രചരിക്കപ്പെട്ടത്. ക്ഷാമകാലത്ത് നരഭോജനം നടന്നിരിക്കാമെന്നും അപ്പോൾ അവിടെയെത്തിയ യൂറോപ്യർ യാദൃച്ഛികതയെ രേഖീയ യുക്തിയും ഭാവനയും സന്നിവേശിപ്പിച്ച് നിറംകലർത്തി അവതരിപ്പിച്ചതാവാമെന്നും മാർവിൻ ഹാരിസ് പറയുന്നു.

പുരാതനകാലത്ത് ഒരുപക്ഷേ നരഭോജനം നടന്നിരിക്കാം. എന്നാൽ ലഭ്യമായ വിവരങ്ങളെ അടിസ്ഥാനപ്പെടുത്തി അത്തരമൊരു നിഗമനത്തിലെത്താൻ പ്രയാസമാണ്. മുൻവിധികളാൽ നിർണിതമായിരുന്നു മിക്ക ആഖ്യാനങ്ങളുമെന്ന് സാമൂഹിക ശാസ്ത്രജ്ഞർ അഭിപ്രായപ്പെടുന്നുണ്ട്. വില്യം അറെൻസ് തന്റെ മാൻ ഈറ്റിങ് മിത്ത്, ആന്ത്രപോളജി ആൻഡ് ആന്ത്രപോഫാഗി എന്ന പുസ്തകത്തിൽ നരഭോജനത്തെക്കുറിച്ചുള്ള കഥകളുടെ വിശ്വാസ്യതയെ ചോദ്യം ചെയ്യുന്നു. മിഷനറിമാരുടെയും, സഞ്ചാരികളുടെയും ഒട്ടേറെ നരവംശ ശാസ്ത്രജ്ഞരുടെയും റിപ്പോർട്ടുകൾ വംശീയമായ മുൻവിധികളും കേട്ടുകേൾവികളും കെട്ടുകഥകളും അടിസ്ഥാനമാക്കിയുള്ളതായിരുന്നു. അതിൽ ഒന്നുപോലും നേർസാക്ഷ്യത്തിന്റെ അടിസ്ഥാനത്തിലുള്ളതല്ലെന്നും മറിച്ച് സാംസ്കാരികാധിപത്യത്തിനുള്ള പ്രത്യയശാസ്ത്ര ഉപാധി എന്ന നിലയ്ക്ക് പ്രചരിപ്പിച്ചിട്ടുള്ളവയാണെന്നും ഇദ്ദേഹം വാദിക്കുന്നു. "സാംസ്കാരമുള്ള" യൂറോപ്യർ സംസ്കാര ശൂന്യനായ "അന്യ" (other) നെ കണ്ടെത്തുകയായിരുന്നു ഈ കെട്ടുകഥകളിലൂടെ.



</doc>
<doc id="175708" url="https://ml.wikipedia.org/wiki?curid=175708" title="ആന്ദ്രെ ലൂസി">
ആന്ദ്രെ ലൂസി

ആന്ദ്രെ ലുസി ഒരു ഇറ്റാലിയൻ പ്രൊഫഷണൽ ഫുട്ബോൾ കളിക്കാരനാണ് . ഇദ്ദേഹം ഇപ്പോൾ ലിവോർണോയ്ക്ക് വേണ്ടി സീരീ ബിയിൽ കളിക്കുന്നു.

ജുവേന്റ്സ്-ലെ യുവജന വിഭാഗ മത്സരങ്ങൾക്ക് ശേഷം ലുസി 2005-2006 സീസണിൽ സസ്സാരി ടോർരെസ് 1903-നു വേണ്ടിയും 2006 -2007 സീസണിൽ സീരി ബി-യിൽ പെസ്കാര കാൽസിയോ-ക്ക് വേണ്ടിയും 2007 മുതൽ 2010 വരെ അസ്കോളി കാൽസിയോ-ക്കു വേണ്ടിയും കളിച്ചു.. ഇപ്പോൾ എ.സ്. ലിവോർണോ കാൽസിയോ-ക്കു വേണ്ടി ഇദ്ദേഹം കളിക്കുന്നു.



</doc>
<doc id="175752" url="https://ml.wikipedia.org/wiki?curid=175752" title="മെസെഞ്ചർ">
മെസെഞ്ചർ

ബുധനെ കുറിച്ച് കൂടുതൽ അറിവുകൾ ശേഖരിക്കുന്നതിനു വേണ്ടി അതിനെ ഭ്രമണം ചെയ്തുകൊണ്ടിരിക്കുന്ന ബഹിരാകാശപേടകമാണ് മെസ്സഞ്ചർ. MErcury Surface, Space ENvironment, GEochemistry and Ranging എന്നതിന്റെ ചുരുക്കരൂപമാണ് MESSENGER എന്നത്. 485കി.ഗ്രാം ഭാരമുള്ള ഈ പേടകത്തിനെ 2004 ആഗസ്റ്റ് 3ന് ഡെൽറ്റ 2 റോക്കറ്റ് ഉപയോഗിച്ചാണ് വിക്ഷേപിച്ചത്. ബുധന്റെ ഉയർന്ന സാന്ദ്രതയ്ക്കുള്ള കാരണം, അതിന്റെ ഭൗമശാസ്ത്രപരമായ ചരിത്രം, കാന്തികക്ഷേത്രത്തിന്റെ സ്വഭാവം, കാമ്പിന്റെ ഘടന, ധ്രുവങ്ങളിൽ മഞ്ഞുണ്ടായിരിക്കാനുള്ള സാധ്യത, നേർത്ത അന്തരീക്ഷം ഉണ്ടായതിനുള്ള കാരണം എന്നിവ കണ്ടെത്തി വിശദീകരിക്കുകയാണ്‌ ദൗത്യത്തിന്റെ ഉദ്ദേശം. ആദ്യമായി ബുധനെ കടന്ന് സഞ്ചരിച്ചത് 2008 ജനുവരി 14 നാണ്‌, രണ്ടാമതായി 2008 ഒക്ടോബർ 6 നും മൂന്നാമതായി 2009 സെപ്റ്റംബർ 29 നും സഞ്ചരിച്ചു. ബുധന്റെ ഭ്രമണപഥത്തിൽ പ്രവേശിക്കുന്ന ആദ്യത്തെ ബഹിരാകാശപേടകം കൂടിയാണ് മെസ്സഞ്ചർ.

ഭൂമിയെ ഒരു പ്രാവശ്യവും ശുക്രനെ രണ്ടു പ്രാവശ്യവും ബുധനെ മൂന്നു പ്രാവശ്യവും സമീപിച്ചതിനു ശേഷമാണ് മെസ്സഞ്ചർ 2011 മാർച്ച് മാസം 18ന് ബുധന്റെ ഭ്രമണപഥത്തിൽ പ്രവേശിച്ചത്. മാർച്ച് 24ന് ഇതിലെ ഉപകരണങ്ങളെല്ലാം സജ്ജീവമാകുകയും മാർച്ച് 29ന് ആദ്യത്തെ ഫോട്ടോ ഭൂമിയിലേക്ക് അയക്കുകയും ചെയ്തു.

1973ലെ മാരിനർ 10 ആണ് ഇതിനു മുമ്പ് ബുധനെ സമീപിച്ച ഏകപേടകം. ഗ്രഹോപരിതലത്തിന്റെ 40-45% ഭാഗത്തിന്റെയും ചിത്രീകരണം മാരീനർ 10 പൂർത്തീകരിച്ചിരുന്നു. മാരിനർ 10 ബുധന്റെ സമീപത്തുകൂടെ അവസാനമായി കടന്നുപോയത് 1975 മാർച്ച് 16നായിരുന്നു.

ബുധനിലേക്ക് പേടകം അയക്കേണ്ടതിനു വേണ്ടിവരുന്ന ഉയർന്ന ചെലവ് തുടർദൗത്യങ്ങളെ കുറിച്ചുള്ള ആലോചനകൾ പോലും ഇല്ലാതാക്കി. 1998ലാണ് പിന്നീട് ഇതിനെ കുറിച്ചുള്ള ആലോചനകൾ വീണ്ടും തുടങ്ങുന്നത്. 1985ൽ പുറത്തുവന്ന ചെൻ‌-വാൻ യെന്നിന്റെ ഒരു പഠനം സൂര്യന്റെയും ഗ്രഹങ്ങളുടെയും ഗുരുത്വബലം ഉപയോഗപ്പെടുത്തിക്കൊണ്ട് ബഹിരാകാശപേടകളെ ലക്ഷ്യത്തിലെത്തിക്കുന്നതിനുള്ള സാധ്യത തുറന്നു. ഇത് ഇന്ധനച്ചെലവ് വളരെയേറെ കുറക്കുന്നതിനു സഹായകമായി.


</doc>
<doc id="175761" url="https://ml.wikipedia.org/wiki?curid=175761" title="ശ്രീ ഇണ്ടിളയപ്പൻ ക്ഷേത്രം">
ശ്രീ ഇണ്ടിളയപ്പൻ ക്ഷേത്രം

കേരളത്തിലെ കൊല്ലം ജില്ലയിൽ സ്ഥിതി ചെയ്യുന്ന ഒരു ക്ഷേത്രമാണ് മാരായിക്കോട് ശ്രീ ഇണ്ടിളയപ്പൻ ക്ഷേത്രം. ആയിരത്തിൽ പരം വർഷങ്ങൾ പഴക്കമുള്ള ഒരു അതിപുരാതന ക്ഷേത്രങ്ങളിലൊന്നാണിതെന്ന് കരുതപ്പെടുന്നു.ശൈവ-വൈഷ്ണവ പ്രതിഷ്ഠകൾ ആണ് ഇരു ക്ഷേത്രങ്ങളിലായി കുടികൊള്ളുന്നത്. വടക്ക് ശിവ-പാർവതി ക്ഷേത്രവും തെക്ക് വിഷ്ണു ക്ഷേത്രവുമാണ് ഉള്ളത്. കൂടാതെ മഹാഗണപതി, ബ്രഹ്മരക്ഷസ്, നാഗരാജാവ്-നാഗയക്ഷി, യക്ഷി എന്നീ ആരാധനാമൂർത്തികളും ഉണ്ട്. അഹിന്ദുക്കൾക്കും ക്ഷേത്രദർശനം അനുവദനീയമാണ്. ക്ഷേത്രപരിസരത്തുള്ള ക്രൈസ്തവർ സ്വന്തം ആരാധനാലയം പോലെയാണ് ക്ഷേത്രത്തെ കാണുന്നത്.

ആയിരത്തിൽപ്പരം വർഷങ്ങൾ പഴക്കമുള്ള രണ്ടു ക്ഷേത്രങ്ങളാണ് ശ്രീ ഇണ്ടിളയപ്പ (ശിവൻ) - മഹാവിഷ്ണു ക്ഷേത്രങ്ങൾ. ചരിത്രം പോലും ഇപ്പോൾ ജീവിച്ചിരിയ്ക്കുന്ന ഒരു വ്യക്തിയ്ക്കും അറിയില്ല എന്നതാണ് സത്യം. കാരണം വളരെ കാലം മുൻപേ ഈ ക്ഷേത്രങ്ങൾ നശിച്ചു നാമാവശേഷമായിരുന്നു. ഇരുനൂറു വർഷങ്ങൾക്കുമുൻപ് വേലുത്തമ്പി ദളവയെ തിരഞ്ഞുനടന്ന ബ്രിട്ടീഷുകാർ തകർത്തതാണ് ഈ ക്ഷേത്രങ്ങൾ എന്ന് കേട്ടുകേഴിവിയുണ്ട്. തകർന്നുകിടന്നിരുന്ന ഈ ക്ഷേത്രങ്ങളിൽ മഹാവിഷ്ണുക്ഷേത്രം 1980-കളിൽ പുനർനിർമ്മിക്കുകയും മഹാവിഷ്ണുവിനെ ശ്രീ ഇണ്ടിളയപ്പനായി ആരാധിച്ചുപോരുകയും ചെയ്തു. ഏകദേശം 20 വർഷങ്ങൾക്കുശേഷം ദേവപ്രശ്നം വയ്ക്കുകയും ദേവപ്രശ്നത്തിൽ ശ്രീ ഇണ്ടിളയപ്പൻ ശ്രീ മഹാവിഷ്ണുവല്ല ശ്രീ പരമശിവനാണെന്നും, ഇവിടം വാസ്തുശാസ്ത്രപ്രകാരം രണ്ടു ക്ഷേത്രങ്ങളാണെന്നും രണ്ടും തുല്യപ്രാധാന്യത്തോടുകൂടിയതാണെന്നു തെളിയുകയും ചെയ്തു. കൂടാതെ ക്ഷേത്രത്തിന്റെ ഏകദേശം ഒരു കിലോമീറ്റർ ചുറ്റളവിൽ ഉപദേവതാപ്രതിഷ്ഠകളും ക്ഷേത്രാവശിഷ്ടങ്ങളും ദേവപ്രശ്നത്തിൽ കണ്ടെത്തുകയും ചെയ്തു. ദേവപ്രശ്നപ്രകാരം തന്ത്രിസ്ഥാനം പാലാ പൂവരണി തേവണംകോട്‌ ഇല്ലം തന്ത്രിമാർക്കു നൽകുകയും ചെയ്തു. ദേവപ്രശ്നത്തിനുശേഷം ശിവക്ഷേത്ര നിർമ്മാണപ്രവർത്തനങ്ങൾ ആരംഭിക്കുകയും ശിവപാർവതീ പ്രതിഷ്ഠകൾ നടത്തുകയും ചെയ്തു. പിന്നീടുള്ള വർഷങ്ങളിൽ ശ്രീ മഹാഗണപതിയുടേയും നാഗദൈവങ്ങളുടെയും ബ്രഹ്മരക്ഷസ്സിന്റെയും പ്രതിഷ്ഠകൾ നടക്കുകയും ക്ഷേത്രചൈതന്യം പതിന്മടങ്ങ്‌ വർദ്ധിക്കുകയും ചെയ്തു.

ഇവിടെ രണ്ട് ക്ഷേത്രങ്ങളായിട്ടാണ് നിലകൊള്ളുന്നത്. വടക്ക് ഇണ്ടിളയപ്പൻ (പരമശിവൻ ) ക്ഷേത്രവും തെക്ക് മഹാവിഷ്ണു ക്ഷേത്രവും. ശിവ ക്ഷേത്രം വൃത്താകൃതിയിലുള്ള മഹാശ്രീകോവിലായി തീർത്തിരിക്കുന്നു.

ശിവക്ഷേത്രം - കിഴക്കോട്ടു ദർശനം നൽകി ശിവലിംഗ പ്രതിഷ്ഠയും കൂടാതെ അതേ ശ്രീകോവിലിൽ പടിഞ്ഞാറേ സോപാനത്തിലായി പാർവതീദേവിയുടെ പ്രതിഷ്ഠയും ഉണ്ട്. കോവിലിന്റെ കന്നിമൂലയിൽ ശ്രീ മഹാഗണപതിയെ പ്രതിഷ്‌ഠിച്ചിരിക്കുന്നു. ഗണപതിയുടെ കന്നിമൂലയിൽ നാഗദൈവങ്ങളും ബ്രഹ്മരക്ഷസും കുടിയിരിക്കുന്നു.

വിഷ്ണു ക്ഷേത്രം - മുന്നിലെ ഇടതുകയ്യിൽ ഗദയും പുറകിലെ ഇടതുകയ്യിൽ ചക്രവും വലതുകയ്യിൽ ശംഖും ധരിച്ചു നിൽക്കുന്ന വിഷ്ണു പ്രതിഷ്ഠയാണുള്ളത്. വിഷ്ണു ക്ഷേത്രത്തിന്റെ തെക്കുകിഴക്ക് മാറി യക്ഷി കുടിയിരിക്കുന്നു.

മാരായിക്കോട് ഇണ്ടിളയപ്പൻ ക്ഷേത്രത്തിൽ തിരുവുത്സവം അഞ്ചു ദിനങ്ങൾ കൊണ്ടാടുന്നു. മേട മാസത്തിലെ (ഏപ്രിൽ / മെയ്‌) രോഹിണി നാളിലാണ് തിരുവുത്സവം അവസാനിക്കുന്നത്.

ഈ ക്ഷേത്രം നിലകൊള്ളുന്നത് വെട്ടിക്കവല പഞ്ചായത്തിൽ ഉളിയനാട് വാർഡിൽ മാരായിക്കോട് എന്ന സ്ഥലത്താണ്. കൊട്ടാരങ്ങളുടെ നാടായ കൊട്ടാരക്കരയിൽ നിന്നും MC റോഡിൽ ഏകദേശം 4 കിലോമീറ്റർ തെക്കോട്ട്‌ (തിരുവനന്തപുരം റോഡ്‌) മാറി കരിക്കം അവിടെനിന്നും കിഴക്കെതെരുവ് റോഡിൽ 550 മീറ്റർ കഴിഞ്ഞു വലത്തോട്ട് തിരിഞ്ഞു 600 മീറ്റർ കൂടി യാത്രചെയ്താൽ ക്ഷേത്രസന്നിധിയിൽ എത്തിച്ചേരാം.


</doc>
<doc id="175764" url="https://ml.wikipedia.org/wiki?curid=175764" title="നീർനായ (ഉപകുടുംബം)">
നീർനായ (ഉപകുടുംബം)

സസ്തനികളിലെ ഒരു കുടുംബമായ മസ്റ്റെലൈഡിലെ ഉപകുടുംബമാണ് നീർനായ (Lutrinae , Otter) മാംസഭോജികളായ ഇവ ജലത്തിൽ ജീവിക്കുവാൻ അനുകൂല സാഹചര്യം നേടിയവയാണ്. മനുഷ്യരിൽ നിന്നും പൊതുവെ വളരെക്കുറച്ച് അതിക്രമം അനുഭവിക്കുന്നവയാണ് ഇവ. ജലത്തിൽ നിഷ്പ്രയാസം സഞ്ചരിക്കുന്ന നീർനായ്കൾ കരയിലും സഞ്ചരിക്കും. ഒഴുക്കുവെള്ളം കൂടുതൽ ഇഷ്ടപ്പെടുന്ന നീർനായകൾക്ക് ഘ്രാണശക്തി കൂടുതലാണ്. 

ജലാശയത്തിനടുത്തുള്ള പൊന്തകളോ കണ്ടൽക്കാടുകളോ ആണ്‌ നീർനായകളുടെ പാർപ്പിടം. നദികളിലും വയലുകളിലും കായലുകളിലും ഒക്കെ ഇരതേടുന്ന നീർനായകളെ കാണാം. ചില വർഗ്ഗങ്ങൾ പേരു സൂചിപ്പിക്കുന്നതുപോലെ കടൽ ജലത്തിലും ജീവിക്കുന്നു. മത്സ്യം, തവള, ഇഴജന്തുക്കൾ, ഞണ്ട് തുടങ്ങിയവയഅണ്‌ മുഖ്യാഹാരം.

മൊത്തം പതിമ്മൂന്ന് വർഗ്ഗം നീർനായകൾ ഇന്ന് ഭൂമിയിൽ ജീവിച്ചിരിക്കുന്നു.
ഇവയിൽ സ്മൂത്ത്-കോട്ടഡ് നീർനായ, മല നീർനായ എന്നിവയെ കേരളത്തിലെ നദികളിലും കായലുകളിലും കാണാം.


</doc>
<doc id="175769" url="https://ml.wikipedia.org/wiki?curid=175769" title="കീടഭോജി സസ്യങ്ങൾ">
കീടഭോജി സസ്യങ്ങൾ

ചെറു കീടങ്ങളെ ആകർഷിച്ച് കുടുക്കിലകപ്പെടുത്തി ആഹാരമാക്കാനുള്ള ഘടനാ വിശേഷങ്ങളോടു കൂടിയ സസ്യങ്ങളെയാണ് കീടഭോജിസസ്യങ്ങൾ (insectivorous plants) എന്നു വിളിക്കുന്നത്.ചാൾസ് ഡാർവിനാണ് ആദ്യമായി ഇത്തരം സസ്യങ്ങളെക്കുറിച്ച് വിപുലമായ പഠനങ്ങൾ നടത്തിയത്. 1875 -ൽ ഇൻസെക്ടിവോറസ് പ്ലാന്റ്സ് എന്ന പേരിൽ ഒരു ഗ്രന്ഥം പ്രസിദ്ധീകരിച്ചതോടെയാണ് ഈ വിഷയത്തിൽ ശാസ്ത്രീയമായ ഒരു കാഴ്ചപ്പാട് ഉണ്ടായത്.
ബ്രസീലിലെ പുൽക്കാടുകളിൽ മാംസഭുക്കുകളായ മൂന്നു പുതിയഇനം ചെടികളെ ശാസ്ത്രജ്ഞർ കണ്ടെത്തിയിട്ടുണ്ട്.. ഇരകളെ കുരുക്കിലാക്കി വിഴുങ്ങുന്ന ഇവയുടെ പ്രധാന ഭക്ഷണം പുഴുക്കളാണ്. മണ്ണിലേക്ക് ഇലകൾ താഴ്ത്തിയാണ് ഈ സസ്യങ്ങളുടെ ഇരവേട്ട. പശിമയുള്ള ഇലകളാണ് ഇവക്കുള്ളത്.
മണ്ണിലെ പുഴുക്കളും മറ്റു ചെറിയ ജീവജാലങ്ങളും ഇതിന്റെ ഇലയിൽ ഒട്ടിപ്പിടിക്കും. തവള പോലുള്ള ജീവികളെ പോലും ആഹാരമാക്കാൻ ശേഷിയുള്ള ഒട്ടനേകം മാംസാഹാരികളായ സസ്യങ്ങളെ ശാസ്ത്രലോകം കണ്ടെത്തിയിട്ടുണ്ടെങ്കിലും മണ്ണിലേക്ക് ഇലകൾ താഴ്ത്തി ഇരപിടിക്കുന്ന വിഭാഗത്തെ കണ്ടെത്തുന്നത് ഇതാദ്യമായാണ്. ഇങ്ങനെ ഇരപിടിക്കുന്ന സസ്യജാലങ്ങൾ വേറെയുമുണ്ടാകാമെന്നാണ് ബൊട്ടാണിസ്റ്റുകളുടെ പക്ഷം. കാലിഫോർണിയ അക്കാദമി ഓഫ് സയൻസിലെ ഡോ. പീറ്റർ ഫ്രിച്ചാണ് ഗവേഷണത്തിനു നേതൃത്വം നൽകിയത്. ഫിൽകോക്സിയ മിനൻസിസ്, ഫിൽകോക്സിയ ഗോയസെൻസിസ്, ഫിൽകോക്സിയ ബാഹിൻസീസ് എന്നിവയാണ് ഇപ്പോൾ കണ്ടെത്തിയ ചെടികളുടെ പേര്.



</doc>
<doc id="175771" url="https://ml.wikipedia.org/wiki?curid=175771" title="മസ്റ്റെലൈഡ്">
മസ്റ്റെലൈഡ്

സസ്തനികളിലെ ഒരു കുടുംബമാണ് മസ്റ്റെലൈഡ് - Mustelidae. ഇതിലെ ഒരു പ്രധാന ഉപകുടുംബമാണ് നീർനായയുടേത്. യൂറോപ്യൻ ധ്രുവപ്പൂച്ച, ധ്രുവപ്പൂച്ച, തറക്കരടി എന്നിവ ഈ കുടുംബത്തിൽ ഉൾപ്പെടുന്നവയാണ്. 


</doc>
<doc id="175968" url="https://ml.wikipedia.org/wiki?curid=175968" title="ഡെയിൽ കാർനിഗെ">
ഡെയിൽ കാർനിഗെ

ഡെയിൽ കാർനിഗെ എന്ന് അറിയപ്പെട്ടിരുന്ന ഡെയിൽ ബ്രെക്കെൻറിഡ്ജ് കാർനിഗെ (Dale Breckenridge Carnegie :നവംബർ 24,1888 – നവംബർ 1,1955) പ്രശസ്തനായ അമേരിക്കൻ എഴുത്തുകാരനും,പ്രസംഗികനും ആയിരുന്നു. സ്വയംപുരോഗതി, വില്പനതന്ത്രം , ഏകിഭൂതപരിപാലനം , പ്രസംഗകല, വ്യക്തിഗത കഴിവുകൾ മെച്ചപ്പെടുത്തൽ എന്നിവയ്ക്കുള്ള പഠന പരിപാടികൾ കാർനിഗെ വികസിപ്പിച്ചു. 1936ൽ രചിച്ച എങ്ങനെ സ്നേഹിതരെ സ്വാധീനിച്ച്‌ നേടാം ? (How to Win Friends and Influence People ? ) ഇന്നും ഏറ്റവും കൂടുതൽ വിൽക്കപ്പെടുന്ന പുസ്തകങ്ങളിലൊന്നാണ്‌. വ്യാകുലതകൾ അവസാനിപ്പിച്ചു എങ്ങനെ ജീവിതമാരംഭിക്കാം ? ( How to Stop Worrying and Start Living :1948), അറിയപ്പെടാത്ത ലിങ്കൺ ( Lincoln the Unknown :1932) എന്നിവയാണ് മറ്റു പ്രശസ്ത ഗ്രന്ഥങ്ങൾ. നിങ്ങളുടെ പ്രതികരണം മറ്റുള്ളവരുടെ പെരുമാറ്റത്തിൽ മാറ്റങ്ങളുണ്ടാക്കുമെന്നുള്ളതാണ് കാർനിഗെയുടെ ഗ്രന്ഥങ്ങളിലെ പ്രധാന സന്ദേശം.



</doc>
<doc id="175974" url="https://ml.wikipedia.org/wiki?curid=175974" title="വീട്ടു ചീവീട്">
വീട്ടു ചീവീട്

ചീവീടുകളിൽ ഒരിനമാണ് വീട്ടു ചീവീട് - (House Cricket). "ഗ്രില്ലസ് ഡോമസ്റ്റിക്കസ്" ("Gryllus Domesticus") എന്നാണ് ഇതിന്റെ ശാസ്ത്രീയനാമം. ദക്ഷിണപശ്ചിമ ഏഷ്യയാണ് നൈസർഗിക വാസസ്ഥലമെങ്കിലും ആഗോളമായി ഇവ കാണപ്പെടുന്നുണ്ട്. തവളകൾ, ഇഴജന്തുക്കൾ, പ്രാണികൾ എന്നിവ ഇതിനെ ഭക്ഷണമാക്കുന്നു. ചാര, തവിട്ടു നിറങ്ങളിൽ കാണപ്പെടുന്ന ഇവയുടെ ശരീരവലിപ്പം 16 മുതൽ 21 വരെ മില്ലിമീറ്റർ (0.63–0.83 ഇഞ്ച്) വരെയാണ്. ഇതിൽ ആൺ, പെൺ ജീവികൾ കാഴ്ചയിൽ വളരെ സാമ്യമുണ്ട്. പെൺ ചീവിടിന്റെ പുറകിലായി അണ്‌ഡേന്ദ്രിയം കാണപ്പെടുന്നു. ഇതിന് 12 മില്ലിമീറ്റർ വരെ വലിപ്പമുണ്ട്.


</doc>
<doc id="175983" url="https://ml.wikipedia.org/wiki?curid=175983" title="കെ.ടി. തോമസ്">
കെ.ടി. തോമസ്

ഒന്നും, രണ്ടും കേരളനിയമസഭയിൽ കാഞ്ഞിരപ്പള്ളി നിയമസഭാ മണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു കെ.ടി. തോമസ് (15 ഓഗസ്റ്റ് 1914 - 1995). കോൺഗ്രസ് പ്രതിനിധിയായാണ് ഇദ്ദേഹം കേരള നിയമസഭയിലേക്കെത്തിയത്. കേരളനിയമസഭയിൽ അംഗമാകുന്നതിനു മുൻപ് 1954 മുതൽ 56 വരെ തിരുക്കൊച്ചി നിയമസഭയിലേക്കും കെ.ടി. തോമസ് തെരഞ്ഞെടുക്കപ്പെട്ടിരുന്നു. ബി.എ., ബി.എൽ. ബിരുദധാരിയായിരുന്ന ഇദ്ദേഹം ഒരു അഭിഭാഷകൻ കൂടിയായിരുന്നു. 1914 ഓഗസ്റ്റ് പതിനഞ്ചിനാണ് കെ.ടി. തോമസ് ജനിച്ചത്.

തിരുവിതാംകൂർ സ്റ്റേറ്റ്കോൺഗ്രസിൽ 1938-ൽ അംഗമായിക്കൊണ്ടാണ് ഇദ്ദേഹം സജീവ രാഷ്ട്രീയത്തിലേക്ക് ഇറങ്ങിയത്. നിസ്സഹകരണ പ്രസ്ഥാനങ്ങളിൽ പങ്കെടുക്കുക വഴി നിരവധി തവണ ഇദ്ദേഹം ജയിൽ വാസം അനുഷ്ഠിച്ചിട്ടുണ്ട്. കോട്ടയം ഡി.സി.സി. പ്രസിഡന്റ്, കാഞ്ഞിരപ്പള്ളി ഗ്രാമപഞ്ചായത്ത് മെമ്പർ,കെ.പി.സി.സി. അംഗം, സബ് ഓർഡിനേറ്റ് ലെജിസ്ലേഷൻ ചെയർമാൻ (1957-58) എന്നീ നിലകളിൽ ഇദ്ദേഹം പ്രവർത്തിച്ചിരുന്നു.


</doc>
<doc id="175987" url="https://ml.wikipedia.org/wiki?curid=175987" title="ദർശന ടി.വി.">
ദർശന ടി.വി.

2012 ജനുവരി 1 ന് മലയാളത്തിലാരംഭിച്ച വിനോദ ചാനലാണ് ദർശന ടി.വി. കോഴിക്കോട്ടെ സത്യധാര കമ്മ്യൂണികഷന്റെ കീഴിലാണ് ചാനൽ പ്രവർത്തിക്കുന്നത്. മലബാറിൽ നിന്നാരംഭിക്കുന്ന ആദ്യത്തെ ടെലിവിഷൻ ചാനൽ. സി.ഇ.ഒ സിദ്ധീഖ് ഫൈസി. "വിനോദവും വിജ്ഞാനവും ധാർമികതയുടെ കൈയൊപ്പോടെ" എന്നതാണ് ദർശനയുടെ മുദ്രാവാക്യം. മലയാളിയുടെ ടെലിവിഷൻ ശീലങ്ങൾക്ക് പുതിയൊരു തിരുത്തായിരിക്കും ദർശന ചാനലെന്നും അധികൃതർ അവകാശപ്പെടുന്നു.


</doc>
<doc id="175989" url="https://ml.wikipedia.org/wiki?curid=175989" title="വി.വി. ദക്ഷിണാമൂർത്തി">
വി.വി. ദക്ഷിണാമൂർത്തി

കേരളത്തിലെ ഒരു രാഷ്ട്രീയ പ്രവർത്തകനും നിയസഭാ സാമാജികനുമായിരുന്നു വി.വി.ദക്ഷിണാമൂർത്തി(20 മെയ് 1935 - 31 ഓഗസ്റ്റ് 2016) സി.പി.എം -ന്റെ സംസ്ഥാന സെക്രട്ടറിയേറ്റംഗമായും കമ്മ്യൂണിസ്റ്റ് പാർട്ടി(മാർക്സിസ്റ്റ്)യുടെ മുഖപത്രമായ ദേശാഭിമാനിയുടെ മുഖ്യ പത്രാധിപരായും അദ്ദേഹം പ്രവർത്തിച്ചു.
1935 മെയ് 20-ന് കോഴിക്കോട് ജില്ലയിലെ പനക്കാട്ട് ജനിച്ചു. അച്ഛൻ ടി.ആർ. വാര്യർ. വിദ്യാർത്ഥി രാഷ്ട്രീയത്തിലൂടെ പൊതു രംഗത്തെത്തി. ഐക്യ മലബാർ വിദ്യാർത്ഥി സംഘടനയുടെ ജനറൽ സെക്രട്ടറിയായിരുന്നു. പഠനത്തിനു ശേഷം അദ്ധ്യാപകനായി. കേരള പ്രൈവറ്റ് ടീച്ചേഴ്സ് യൂണിയൻ (കെ.പി.ടി.യു) ജനറൽ സെക്രട്ടറിയായിരുന്നു. അധ്യാപകനായിരിക്കെ മൂന്നാം കേരള നിയമ സഭയിലേക്ക് പേരാമ്പ്രയിൽ നിന്ന് തെരഞ്ഞെടുക്കപ്പെട്ടു.ആറാം നിയമസഭയിലേക്കും പേരാമ്പ്ര നിന്നുള്ള അംഗമായിരുന്നു. ദീർഘ കാലം ദേശാഭിമാനി കൊച്ചി യൂണിറ്റ് മാനേജരായിരുന്നു. സി.പി.എം -ന്റെ കോഴിക്കോട് ജില്ലാ സെക്രട്ടറിയായിരുന്നു. 2016 ഓഗസ്റ്റ് 31-ന് ശ്വാസകോശത്തിൽ അർബുദം ബാധിച്ചതിനെ തുടർന്ന് അദ്ദേഹം അന്തരിച്ചു.


</doc>
<doc id="175991" url="https://ml.wikipedia.org/wiki?curid=175991" title="സർ സയ്യിദ് കോളേജ്, തളിപ്പറമ്പ്">
സർ സയ്യിദ് കോളേജ്, തളിപ്പറമ്പ്

കണ്ണൂർ ജില്ലയിലെ തളിപ്പറമ്പ് നഗരത്തിനു അടുത്ത് കരിമ്പത്ത് സ്ഥിതി ചെയ്യുന്ന ഒരു എയ്ഡഡ് കലാലയമാണ് സർ സയ്യിദ് കോളേജ്, തളിപ്പറമ്പ്. കണ്ണൂർ സർവ്വകലാശാലയോട് ആണ് ഈ സ്ഥാപനം അഫിലിയേറ്റ് ചെയ്തിരിക്കുന്നത്.


</doc>
<doc id="175993" url="https://ml.wikipedia.org/wiki?curid=175993" title="ആപ്തവാക്യം">
ആപ്തവാക്യം

പ്രസ്ഥാനങ്ങളുടെയോ സംരംഭങ്ങളുടെയോ പരിപാടികളുടെയോ പ്രചാരണത്തിനായി പ്രസ്തുത ഉദ്യമത്തിന്റെ നിയോഗലക്ഷ്യം വിളംബരം ചെയ്യുന്ന വാക്യങ്ങളെയാണ് ആപ്തവാക്യം എന്ന് പറയുന്നത്. ഉയർത്തിപ്പിടിക്കുന്ന ആശയത്തെ അനുവാചകരിലേക്കെത്തിക്കാൻ ആപ്തവാക്യങ്ങൾ മുഖേന സാധിക്കുന്നു.


</doc>
<doc id="176011" url="https://ml.wikipedia.org/wiki?curid=176011" title="ദാവോയർ">
ദാവോയർ

ചൈനയിലെ മംഗോളിയൻ വംശജാരാണ് ദാവോയർ. ഇവർ റഷ്യ, മഞ്ചൂറിയ, ചൈന തുടങ്ങിയ പല മേഖലകളിലായി അധിവസിക്കുന്നു. ദഘൊർ, ദാഘുർ, ദോർ, പിൻയിൻ എന്നീ പേരുകളിലും ഇവർ അറിയപ്പെടുന്നു. 16-ആം നൂറ്റാണ്ട് വരെ റഷ്യയിലെ "അമുർ" (Amur) നദീതടത്തിൽ വസിച്ചിരുന്ന ഇവർ 20-ടുകൂടി ചൈനയിലെ ഷിഹാർ (Tsitshihar) പട്ടണത്തിലുള്ള നെൻ (Nen) നദീതട താഴ്വരയിലേക്കു മാറി. ചൈനയിലെ ഹെയൽലുങ്കിയാങ് പ്രവിശ്യയിലും കിഴക്കൻ മംഗോളിയയിലെ ഉൾനാടുകളിലുമാണ് ഇവർ ഇപ്പോൾ വസിക്കുന്നത്. തുങ്കുസിക് (Tungusic) ഭാഷയും, മംഗോളിയനും തുങ്കുസിക്കും കലർന്ന ആർട്ടെയിക് (Artaic) ഭാഷയുമാണ് ഇവർ സംസാരിക്കുന്നത്. ഇവരിൽ ചിലർ ബുദ്ധമതാനുയായികളാണ്. ഗ്രാമത്തിനടുത്തുള്ള പാടങ്ങളിൽ കൃഷി ചെയ്താണ് ഉപജീവനം നടത്തുന്നത്. മറ്റു പ്രധാന തൊഴിലുകൾ പന്നി-കോഴി-കുതിര വളർത്തലാണ്. കൂടാതെ ദൂരെയുള്ള വനാന്തരങ്ങളിൽ വേട്ടയാടലിലും മരം മുറിക്കലിലും ഏർ പ്പെട്ടുവരുന്നു.

ഗോത്രസമ്പ്രദായക്കാരായ ദാവോർ വംശജരുടെ ഇടയിൽ കൂട്ടുകുടുംബ വ്യവസ്ഥിതിയാണുള്ളത്. പൊതുവായ ഒരു മുൻഗാമിയുടെ കുടുംബത്തിലെ (ഹാലാ) പിൻഗാമികളാണ് ഗ്രാമവാസികളെല്ലാം എന്ന് അവർ വിശ്വസിക്കുന്നു. ഒരേ ഹാലായിലുള്ളവർ തമ്മിൽ വിവാഹബന്ധത്തിൽ ഏർ പ്പെടാറില്ല. പുറത്തുള്ളവർക്ക് ഗ്രാമവാസികളുടെ അനുവാദം കൂടാതെ ഗ്രാമത്തിൽ താമസിക്കാൻ പാടില്ല. മുൻഗാമികളെ ആരാധിക്കുന്ന പതിവ് ഇക്കൂട്ടരിലുണ്ട്.



</doc>
<doc id="176014" url="https://ml.wikipedia.org/wiki?curid=176014" title="വിവെരിഡെ">
വിവെരിഡെ

സസ്തനികളിലെ ഒരു കുടുംബമാണ് വിവെരിഡെ (Viverridae). ഇവ സാധാരണയായി വെരുക് കുടുംബം എന്നറിയപ്പെടുന്നു. പൂർണ്ണമായും രാത്രി സഞ്ചരിക്കുന്ന ഇവ വനത്തിലെ വളരെ വ്യത്യസ്തമായ മാംസഭോജികളാണ്. ചെറു ജീവികളായ ഇവ ആക്രമകാരികളാണ്. മരങ്ങളിലും നിലത്തും ഇവ ഇരപിടിക്കുന്നു. ലോകത്താകമാനം 35 സ്പീഷിസുകൾ വെരുക് കുടുംബത്തിലുണ്ട്. കൂടാതെ രണ്ട് ആഫിക്കൻ ലിൻസഗും ഇതിൽ ഉൾപ്പെടുന്നു. ഭാരതത്തിൽ ഇവയിലെ ഇരുപതോളം ഇനങ്ങളുണ്ട്. ഇതിൽ നാലിനങ്ങൾ കേരളത്തിലുണ്ടെന്ന് കരുതുന്നു. ശത്രുക്കളിൽ നിന്നും രക്ഷ നേടുവാൻ ഇവ പൃഷ്ഠഭാഗത്തെ ഗ്രന്ഥിയിൽ നിന്നും സ്രവം പുറപ്പെടുവിക്കുന്നു. രൂക്ഷ ഗന്ധമുള്ള ഈ സ്രവം ഉപയോഗിച്ചാണ് ഇവ ഒരു പരിധി വരെ ശത്രുക്കളിൽ നിന്നും രക്ഷപെടുന്നത്. 




</doc>
<doc id="176019" url="https://ml.wikipedia.org/wiki?curid=176019" title="ബസുമതി">
ബസുമതി

ഇന്ത്യ, ബംഗ്ലാദേശ്, പാകിസ്ഥാൻ എന്നിവിടങ്ങളിൽ കൃഷിചെയ്യുന്ന ഒരു സുഗന്ധ നെല്ലിനമാണ് ബസുമതി(ഹിന്ദി: बासमती,തമിഴ്: பாஸ்மதி കന്നഡ: ಭಾಸ್ಮತಿ,ഒറിയ: ବାସୁମତୀ, ഉർദു: باسمتی, തെലുഗ്: బాస్మతి, ബംഗാളി: বাসমতী). നീളം കൂടിയ അരിയാണിവയ്ക്ക്. ബസുമതി അരിയുടെ ഏറ്റവും കൂടുതൽ ഉൽപാദനവും ഉപഭോഗവും ഇന്ത്യയിലാണ്. 2014 ൽ ഇന്ത്യയാണ് 59% ബസുമതി അരിയും കയറ്റുമതി ചെയ്തത്, ബാക്കിയുള്ളത് പാകിസ്ഥാനും. എന്നാൽ പല രാജ്യങ്ങളും പ്രാദേശികമായി ഇത് കൃഷി ചെയ്യുന്നുമുണ്ട്.

ബസുമതി എന്ന വാക്ക് ഹിന്ദി/ഉറുദു വാക്ക് ആയ  "bāsmatī" ൽ നിന്നും രൂപപ്പെട്ടതാണ്. ഇതിന്റെ അർത്ഥം "മണമുള്ള" എന്നാണ് (സംസ്കൃതം , "bāsamatī"). ഈ അരി നൂറ്റാണ്ടുകളായി ഇന്ത്യൻ ഉപഭൂഖണ്ഡത്തിൽ കൃഷി ചെയ്യപ്പെട്ടു വരുന്നതാണെന്ന് കരുതുന്നു. ഇതിനെക്കുറിച്ചുള്ള ആദ്യ പരാമർശം 1776 ലെ ഹീർ രൻഝ എന്ന പഞ്ചാബി കൃതിയിൽ ആണ്.

ഹിന്ദു വ്യാപാരികളാണ് മധ്യപൗരസ്ത്യദേശങ്ങളിൽ ബസുമതി അരി പ്രചരിപ്പിച്ചത്. ദക്ഷിണേഷ്യൻ പാചകക്രമങ്ങൾക്കു പുറമെ പേർഷ്യൻ, അറബി തുടങ്ങിയ മധ്യപൗരസ്ത്യദേശങ്ങളിലെ പാചകക്രമങ്ങളിലും ഇന്ന് ബസുമതി അരി ഒരു പ്രധാന ചേരുവയാണ്.

ഇന്ത്യയിലാണ് ലോകത്തെ ബസുമതി ഉത്പാദനത്തിന്റെ 70% ഉം നടക്കുന്നത്. ഇതിന്റെ ഒരു ചെറിയ ഭാഗം ജൈവരീതിയിലാണ് കൃഷി ചെയ്യപ്പെടുന്നത്. ഖേത്തി വിരാസത്ത് മിഷൻ പോലെയുള്ള സംഘടനകൾ പഞ്ചാബിൽ ഇതിന്റെ ഉത്പാദനം കൂട്ടാൻ ശ്രമിച്ചുകൊണ്ടിരിയ്ക്കുന്നു.

ഇന്ത്യയിൽ പഞ്ചാബ്, ഹരിയാന, ഡൽഹി, ഉത്തരാഖണ്ഡ്, ഉത്തർപ്രദേശ്, ബിഹാർ എന്നീ സംസ്ഥാനങ്ങളിൽ ബസുമതി അരി കൃഷി ചെയ്തു വരുന്നു. 2016-17 സാമ്പത്തികവർഷത്തിൽ ഇന്ത്യയിലെ ആകെ ബസുമതി ഉത്പാദനം 108.86 ദശലക്ഷം ടൺ ആണ്. ഹരിയാന ആണ് ഇന്ത്യയിലെ ഏറ്റവും വലിയ ഉത്പാദകർ. ഇന്ത്യയുടെ മൊത്തം ബസുമതി ഉത്പാദനത്തിൽ 60 ശതമാനത്തിലേറെ ഇവിടെ നിന്നാണ്.

നേപ്പാളിൽ കാഠ്മണ്ഡു താഴ്വരയിലും തെരായി പ്രദേശത്തും ബസുമതി അരി കൃഷി ചെയ്തു വരുന്നു. നേപ്പാളിലെ തനതു ഇനം ബസുമതി അരി കയറ്റുമതി ചെയ്യുന്നതിന് നിരോധനം ഉണ്ടെങ്കിലും ഇത് പിൻവലിയ്ക്കപ്പെടുമെന്നു വിശ്വസിയ്ക്കുന്നു. 

ഏതാണ്ട് 6 ദശലക്ഷം ടൺ ആണ് ഇവിടുത്തെ വാർഷിക ഉത്പാദനം.

രംഭ അഥവാ ബിരിയാണികൈതയുടെ (Pandanus amaryllifolius) രുചിയുള്ള ബസുമതി അരിയ്ക്ക് 2-അസെറ്റിൽ-1-പൈരോലിൻ (2-acetyl-1-pyrroline) എന്ന രാസവസ്തുവാണ് ഈ രുചി കൊടുക്കുന്നത്. ബസുമതി അരിമണികളിൽ ഏതാണ്ട് 0.09 പി.പി.എം അളവിൽ ഈ സംയുക്തം അടങ്ങിയിട്ടുണ്ട്. മറ്റുള്ള അരികളെ അപേക്ഷിച്ചു ഇത് 12 മടങ്ങോളം അധികമാണ്. ഈ സംയുക്തത്തിന്റെ ഇത്ര ഉയർന്ന അളവാണ് ബസുമതി അരിയ്ക്ക് ഈ പ്രത്യേക രുചിയും മണവും നൽകുന്നത്. ഈ സംയുക്തം ചില തരം പാൽക്കട്ടികളിലും പഴങ്ങളിലും മറ്റു ചില ധാന്യവർഗങ്ങളിലും കണ്ടു വരുന്നു. യൂറോപ്പിലും അമേരിക്കയിലും ഇത് ബേക്കറി പദാർത്ഥങ്ങളുടെ സ്വാദു കൂട്ടാനുള്ള ഒരു ചേരുവയായി അംഗീകരിയ്ക്കപ്പെട്ടിട്ടുണ്ട്.

വിവിധയിനം ബസുമതി അരികൾ ഉണ്ട്. പരമ്പരാഗത ഇന്ത്യൻ ഇനങ്ങൾ ബസുമതി 370, ബസുമതി 385, ഡെറാഡൂണി ബസുമതി, തരാവോരി ബസുമതി തുടങ്ങിയവയാണ്. കെർണൽ ബസുമതി, ബസുമതി 385, ബസുമതി 198 തുടങ്ങിയവയാണ് പാകിസ്ഥാനി ശുദ്ധ ഇനങ്ങൾ.

ഡൽഹിയിലെ ഇന്ത്യൻ അഗ്രികൾചറൽ റിസർച്ച് ഇൻസ്റ്റിറ്റ്യൂട്ട് പരമ്പരാഗത സങ്കേതങ്ങൾ ഉപയോഗിച്ച് പൊക്കം കുറഞ്ഞ ഒരു ബസുമതി ചെടിയുടെ സങ്കരയിനം വികസിപ്പിച്ചെടുത്തിട്ടുണ്ട്. പുസ ബസുമതി - 1 (PB 1 അല്ലെങ്കിൽ ടോഡൽ) എന്ന ഈ ഇനത്തിന് ശുദ്ധ ഇനങ്ങളുടെ എല്ലാ നല്ല ഗുണങ്ങളുമുണ്ട്. അതെ സമയം ഇത് പരമ്പരാഗത ഇനങ്ങളെക്കാൾ രണ്ടിരട്ടി വിളവും തരുന്നു. ബസുമതിയിൽ നിന്നും ഉരുത്തിരിച്ചെടുത്ത സുഗന്ധമുള്ള മറ്റു ചില ഇനങ്ങളാണ് PB 2, PB 3, RS 10 തുടങ്ങിയവ. പക്ഷെ ഇവ ബസുമതി അരിയായി പരിഗണിയ്ക്കപ്പെടുന്നില്ല.

ബസുമതി 217, പുസ ബസുമതി, ബസുമതി 1, നേപ്പാളിസ് റെഡ് ബസുമതി.

ബസുമതി, P3 പഞ്ചാബ്, ടൈപ്പ് III ഉത്തർ പ്രദേശ്, എഛ്.ബി.സി -19 സാഫിഡോൺ, 386 ഹരിയാന, കസ്തുരി (ബരൻ, രാജസ്ഥാൻ), ബസുമതി 198, ബസുമതി 217, ബസുമതി 370, ബീഹാർ, കസ്തുരി, മഹി സുഗന്ധ, പുസ 1121.

ബസുമതി 370 (പാക് ബസുമതി ), സൂപ്പർ ബസുമതി (നല്ല സുഗന്ധം), ബസുമതി പാക് (കെർണൽ), 386 or 1121 ബസുമതി rice, ബസുമതി 385, ബസുമതി 515, ബസുമതി 2000 and ബസുമതി 198.

ടെക്സ്മതി എന്ന ബസുമതിയോട് സാമ്യമുള്ള ഒരു തരം അരി അമേരിക്കയിൽ കൃഷി ചെയ്യുന്നുണ്ട്.

പിഷോരി എന്ന കെനിയയിൽ കൃഷി ചെയ്യുന്ന ഒരു തരം അരിയും ബസുമതിയുമായി ബന്ധപ്പെട്ടതാണ്.

ബസുമതി എക്സ്പോർട്ട് ഡെവലൊപ്മെൻറ് ഫൌണ്ടേഷൻ (BEDF) അരികളുടെ ഡി.എൻ.എ ഫിംഗർപ്രിന്റിങ് നടത്തി ബസുമതി മാർക്ക് എന്ന സെർട്ടിഫിക്കേഷൻ കൊടുക്കുന്നുണ്ട്.

യഥാർത്ഥ ബസുമതി അരിയെ ഇതുപോലുള്ള മറ്റു തരം അരികളിൽ നിന്നും തിരിച്ചറിയാൻ ബുദ്ധിമുട്ടാണ്. അതുപോലെ തന്നെ ശുദ്ധമായ തരം ബസുമതി അരിയ്ക്ക് വിലയും വളരെ കൂടുതലാണ്. ഇക്കാരണങ്ങളാൽ ചില വ്യാപാരികൾ യഥാർത്ഥ ബസുമതി അരിയെ സങ്കരയിനം അരികളും നീളം കൂടുതലുള്ള മറ്റു തരം അരികളും കൂട്ടിച്ചേർത്തു വിൽക്കാറുണ്ട്. ബ്രിട്ടനിൽ 2005 ൽ ഫുഡ് സ്റ്റാൻഡേർഡ്‌സ് ഏജൻസി നടത്തിയ ഒരു പഠനത്തിൽ അവിടെ വിൽക്കുന്ന ബസുമതി അരിയുടെ ഏതാണ്ട് പകുതിയും കലർപ്പുള്ള തരം ആണെന്ന് കണ്ടെത്തിയിരുന്നു. 2010 ൽ നടത്തിയ വേറൊരു പരിശോധനയിൽ 15 ൽ 4 സാമ്പിളുകളും കലർപ്പുള്ളതാണെന്ന് കണ്ടെത്തിയിരുന്നു. ഒരു സാമ്പിളിൽ ബസുമതി അരിയേ ഉണ്ടായിരുന്നില്ല.

ഡി.എൻ.എ ഫിംഗർപ്രിന്റിങ് സങ്കേതം ഉപയോഗിച്ച് ഒരു സാമ്പിളിലെ അരിമണികളിൽ 1% ൽ ഏറെ ബസുമതി അല്ലാത്ത ഇനങ്ങൾ കലർന്നിട്ടുണ്ടെങ്കിൽ ±1.5% കൃത്യതയോടെ കണ്ടുപിടിയ്ക്കാനാകും. കയറ്റുമതിക്കാർ തങ്ങളുടെ അരി പാക്കറ്റുകൾക്ക് ഡി.എൻ.എ ഫിംഗർപ്രിന്റിങ് ഉപയോഗിച്ച ശേഷം ശുദ്ധതാ സർട്ടിഫിക്കറ്റുകൾ കാണിയ്ക്കാറുണ്ട്. ഈ സങ്കേതം ഉപയോഗിയ്ക്കുന്ന ഒരു ടെസ്റ്റിംഗ് കിറ്റ് ലാബിൻഡ്യ എന്ന കമ്പനി സെന്റർ ഫോർ ഡി.എൻ.എ ഫിംഗർപ്രിന്റിങ്'ന്റെ സഹായത്തോടെ ഇന്ത്യയിൽ ഇറക്കിയിട്ടുണ്ട്.

1997 സെപ്റ്റംബറിൽ റൈസ്ടെക് എന്ന ടെക്സാസ് കമ്പനിയ്ക്ക് 5,663,484 എന്ന നമ്പറുള്ള അമേരിക്കൻ പേറ്റന്റ് അനുവദിച്ചു കിട്ടി. "ബസുമതി റൈസ് ലൈൻസ് ആൻഡ് ഗ്രേയ്ൻസ്" എന്നതായിരുന്നു പേറ്റന്റ്'ന്റെ ഹെഡിങ്. ബസുമതി അരിയുടെയും അതുപോലുള്ള മറ്റു അരികളുടെയും ഇനങ്ങളുടെ അവകാശവും ഇത്തരം അരികളെ ടെസ്റ്റ് ചെയ്യാനുള്ള അവകാശവുമാണ് ഈ പേറ്റന്റ് വഴി അവർക്ക് കിട്ടിയത്. എന്നാൽ അന്താരാഷ്‌ട്ര തലത്തിൽ ഇതിനെതിരെ ഒരുപാട് ബഹളം ഉണ്ടായി. ഇന്ത്യയും അമേരിക്കയും തമ്മിൽ വിദേശകാര്യ തലത്തിൽ വളരെയേറെ തർക്കങ്ങൾ നടന്നു. ഇന്ത്യ ഈ പ്രശ്നം വേൾഡ് ട്രേഡ് ഓർഗനൈസഷനിൽ ഉന്നയിയ്ക്കുമെന്ന് ഭീഷണിപ്പെടുത്തി. പിന്നീട് നടന്ന ചർച്ചകളിൽ റൈസ്ടെക് കമ്പനി തങ്ങളുടെ അവകാശങ്ങളിൽ പലതും പിൻവലിച്ചു. പ്രധാനമായും അവരുടെ അരിയെ "ബസുമതി" എന്ന് വിളിയ്ക്കാനുള്ള അവകാശവും അവർക്കു നഷ്ടപ്പെട്ടു.. 

കനേഡിയൻ ഡയബറ്റിക്‌ അസോസിയേഷൻ ബസുമതി അരിയ്ക്ക് കല്പിച്ചിരിയ്ക്കുന്ന ഗ്ലൈസെമിക് ഇൻഡക്സ് 56 നും 69 നും ഇടയ്ക്കാണ്. സാധാരണ അരിയുടെ ഇൻഡക്സ് 89 ആണ്. അതിനാൽ പ്രമേഹരോഗികൾക്ക് ഇത് സാധാരണ അരിയേക്കാൾ ഉത്തമമാണെന്ന് കരുതപ്പെടുന്നു.



</doc>
<doc id="176025" url="https://ml.wikipedia.org/wiki?curid=176025" title="ജീരകശാല">
ജീരകശാല

വയനാട് മേഖലയിൽ കൃഷി ചെയ്യുന്ന ഒരു പരമ്പരാഗത സുഗന്ധ നെല്ലിനമാണ് ജീരകശാല.ധാന്യത്തിന്റെ ശാരീരിക രാസഗുണങ്ങൾകൊണ്ടും വളർച്ചാ ശീലങ്ങൾക്കൊണ്ടും ഇവ പ്രസിദ്ധമായ ബസുമതി നെല്ലിൽ നിന്ന് വളരെ വ്യത്യസ്തമാണ്. അമ്പലവയൽ പ്രാദേശിക കാർഷിക ഗവേഷണ കേന്ദ്രത്തിലൂടെ വയനാട് ജില്ലയിൽ നടപ്പാക്കിവരുന്ന ദേശീയ കാർഷിക നവീകരണ പദ്ധതിയുടെ ഭാഗമായി ഈ നെല്ലിനത്തിന് കേന്ദ്രസർക്കാറിന്റെ ഭൂപ്രദേശ സൂചിക രജിസ്‌ട്രേഷൻ ലഭിച്ചിട്ടുണ്ട്..സമുദ്രനിരപ്പിൽനിന്നും 750 മീറ്റർ ഉയരെയുള്ള വയനാട്ടിലെ ഹൈറേഞ്ച് പ്രദേശത്താണ് ജീരകശാല കൃഷിചെയ്യുന്നത്. ഇവ ഉയരം കൂടിയതും വളരെ കുറവ് പ്രകാശം ആവശ്യമുള്ളവയുമാണ്. 150-180 ദിവസമാണ് ഈ ഇനം നെല്ലിന്റെ മൂപ്പ്. ഇവയ്ക്ക് കനം കുറഞ്ഞ് തണ്ടുകളാണ്.നീളം കൂടുതലും ചെറുതും തിങ്ങി നിറഞ്ഞ ധാന്യങ്ങളൊടുകൂടിയ കതിരുകളുമാണിവയ്ക്ക്. ജീരകത്തിന്റെ വലിപ്പമുള്ള മെലിഞ്ഞു നീണ്ട നെല്ലാണ് ഇതിന്. അരി വെളുത്തതും സുഗന്ധവാഹിയുമാണ്. പച്ചരിയായി ഉപയോഗിക്കാൻ ഉത്തമം. ബസുമതി അരിയെ അപേക്ഷിച്ച് ഇതിന്റെ പാചകദൈർഘ്യം കൂടുതലാണ്. ബിരിയാണി, നെയ്ച്ചോറ് എന്നീ വിഭവങ്ങൾ തയ്യാറാക്കാനായി ഉത്തമമാണ് ഈയിനം നെല്ല്.



</doc>
<doc id="176027" url="https://ml.wikipedia.org/wiki?curid=176027" title="ഗന്ധകശാല">
ഗന്ധകശാല

വയനാട് മേഖലയിൽ കൃഷി ചെയ്യുന്ന ഒരു പരമ്പരാഗത സുഗന്ധ നെല്ലിനമാണ് ഗന്ധകശാല.ആറ് മാസത്തോളം മൂപ്പുണ്ട് ഈ ഇനത്തിന്. തിളങ്ങുന്ന വയ്ക്കോൽ നിറമുള്ള ചെറിയ ഉരുണ്ട നെന്മണികളായ ഇതിന് അമ്പലവയൽ പ്രാദേശിക കാർഷിക ഗവേഷണ കേന്ദ്രത്തിലൂടെ വയനാട് ജില്ലയിൽ നടപ്പാക്കിവരുന്ന ദേശീയ കാർഷിക നവീകരണ പദ്ധതിയുടെ ഭാഗമായി ഈ നെല്ലിനത്തിന് കേന്ദ്രസർക്കാറിന്റെ ഭൂപ്രദേശ സൂചിക രജിസ്‌ട്രേഷൻ ലഭിച്ചിട്ടുണ്ട്.
ഗന്ധകശാലയുടെ അരിയ്ക്ക് ചന്ദനത്തിന്റെ മണമാണ്. പരമ്പരാഗതമായി ചെട്ടി വിഭാഗക്കാരാണ് ഗന്ധകശാല പ്രധാനമായും കൃഷി ചെയ്യുന്നത്.വയനാട്ടിലെ ചേകാടി, തിരുനെല്ലി ഭാഗങ്ങളിലാണ് കൃഷി കൂടുതലായുള്ളത്. സാധാരണ നാലടിയോളം ഉയരത്തിൽ വളരുന്ന നെൽച്ചെടിയാണ് ഗന്ധകശാല.മറ്റു നെല്ലിനങ്ങളെ അപേക്ഷിച്ച് പകുതിയോളമേ വിളവ് ലഭിക്കുകയുള്ളൂ.. ബിരിയാണി, നെയ്‌ച്ചോർ എന്നിവ തയ്യാറാക്കാൻ സാധാരണയായി ഈ നെല്ലരി ഉപയോഗിക്കുന്നത്. പച്ചരിയായി ഉപയോഗിക്കുന്ന ഈ നെല്ല് ഒന്നാം വിളയ്ക്കാണ് വിളയിറക്കുന്നത്.


</doc>
<doc id="176035" url="https://ml.wikipedia.org/wiki?curid=176035" title="കയ്മ">
കയ്മ

ഒരു സുഗന്ധ നെല്ലിനമാണ് കൈമ. പാലക്കാട് ജില്ലയിലാണ് ഇത് കൂടുതലായും കൃഷിചെയ്യുന്നത്.


</doc>
<doc id="176045" url="https://ml.wikipedia.org/wiki?curid=176045" title="പതിയൻ ശർക്കര">
പതിയൻ ശർക്കര

ഭൂപ്രദേശസൂചിക ലഭിച്ച പ്രസിദ്ധമായ ഒരു ഉല്പന്നമാണ് മധ്യതിരുവിതാംകൂർ ശർക്കരയെന്ന പതിയൻ ശർക്കര(Central Travancore Jaggery). ഉപ്പുരുചിയും മാലിന്യങ്ങളുമില്ലാതെ തരിതരിയായും കുഴമ്പ് രൂപത്തിലുമുള്ള ഈ ശർക്കര മധുരത്തിന്റെയും രുചിയുടെയും കാര്യത്തിൽ മുൻപന്തിയിലാണ്.. ഒരു പ്രദേശത്തെ കാലാവസ്ഥ, ഭൂപ്രകൃതി, പരമ്പരാഗത കൃഷി-സംസ്കരണ രീതികൾ, മണ്ണിന്റെ പ്രത്യേകതകൾ എന്നിവ ഒത്തുചേരുന്നതുവഴി ഉയർന്ന ഗുണമേന്മ കൈവരുന്ന ഉത്പന്നങ്ങളെയാണ് ഭൂപ്രദേശസൂചകങ്ങളായി അംഗീകരിക്കുന്നത്. ഗുണമേന്മയിൽ ഏറ്റവും മുൻപന്തിയിൽ നിൽക്കുന്നതാണ് മധ്യതിരുവിതാംകൂറിൽ നിന്നുള്ള പതിയൻ ശർക്കര. ആയുർവേദ ഔഷധവിധികളിൽ ഉപയോഗിക്കാൻ ഈ ശർക്കര ഉത്തമമാണ്.


</doc>
<doc id="176047" url="https://ml.wikipedia.org/wiki?curid=176047" title="കോലാലമ്പൂർ">
കോലാലമ്പൂർ

മലേഷ്യയിലെ ഏറ്റവും ജനസംഖ്യയുള്ള നഗരവും തലസ്ഥാനവുമാണ് കോലാലമ്പൂർ. വ്യാപിച്ചുകിടക്കുന്ന ഈ നഗരത്തിലെ ജനസംഖ്യ 2010-ൽ 15 ലക്ഷമായിരുന്നു. 
മലേഷ്യൻ പാർലിമെന്റിന്റെ ആസ്ഥാനാമാണ് കോലാലമ്പൂർ. 1999 വരെ കോലാലമ്പൂർ ആസ്ഥാനമായി പ്രവർത്തിച്ചിരുന്ന കേന്ദ്രഗവണ്മെന്റിന്റെ എക്സിക്യൂട്ടീവ്, ജുഡീഷ്യൽ ബ്രാഞ്ചുകൾ പുത്രജയയിലേക്ക് മാറ്റി. ജുഡീഷ്യറിയുടെ ചില ഭാഗങ്ങൾ, മലേഷ്യൻ രാജാവിന്റെ ആസ്ഥാനമായ "ഇസ്താന നഗര" എന്നിവ കോലാലമ്പൂരിൽ സ്ഥിതിചെയ്യുന്നു.


</doc>
<doc id="176057" url="https://ml.wikipedia.org/wiki?curid=176057" title="കട്‌ല">
കട്‌ല

ഇന്ത്യൻ കാർപ്പ് വര്ഗ്ഗത്തിൽ പെട്ട ഒരു മത്സ്യമാണ് കട്‍ല. ശുദ്ധജല മത്സ്യമാണെങ്കിലും ഉപ്പുകലർന്ന വെള്ളത്തിലും വളരും.മുമ്പ് ഉത്തരേന്ത്യയിലെ വലിയ നദികളിൽ മാത്രം കണ്ടിരുന്ന ഈ മത്സ്യം ഇപ്പോൾ ദക്ഷിണേന്ത്യയിലും സാധാരണയായി കണ്ടുവരുന്നു. വാണിജ്യാവശ്യത്തിന് വേണ്ടി ഈ മത്സ്യം കൃഷി ചെയ്യാറുണ്ട്. ജന്തുപ്ലവങ്ങളാണ് ഇവയുടെ പ്രധാന ആഹാരം. ജലോപരിതലത്തിലാണ് ഇവ ഇരതേടുന്നത്. ഒരു വർഷം കൊണ്ട് 45 സെന്റി മീറ്റർ നീളവും ഒരു കിലോഗ്രാം തൂക്കവും ഇവയ്ക്കുണ്ടാകും.



</doc>
<doc id="176066" url="https://ml.wikipedia.org/wiki?curid=176066" title="രോഹു">
രോഹു

ഇന്ത്യൻ കാർപ്പ് വിഭാഗത്തിൽ പെട്ട ഒരു മത്സ്യമാണ് രോഹിത എന്ന രോഹു. 25 കിലോഗ്രാം വരെ തൂക്കം വരുന്ന ശുദ്ധജല മത്സ്യമാണിത്. ജലാശയത്തിന്റെ അടിഭാഗത്തും ജലമദ്ധ്യത്തിലുമാണ് രോഹു ഇരതേടുന്നത്. സസ്യഭാഗങ്ങൾ, ജൈവവസ്തുക്കൾ, പ്ലവങ്ങൾ എന്നിവയാണ് പ്രധാന ആഹാരം. ഇന്ത്യയിലെല്ലായിടത്തും കാണുന്ന ഈ മത്സ്യം വാണിജ്യാവശ്യത്തിന് കൃഷിചെയ്യാറുമുണ്ട്.



</doc>
<doc id="176077" url="https://ml.wikipedia.org/wiki?curid=176077" title="മാഞ്ചസ്റ്റർ">
മാഞ്ചസ്റ്റർ

ഇംഗ്ലണ്ടിലെ ഒരു മഹാനഗരമാണ് മാഞ്ചസ്റ്റർ. മാഞ്ചസ്റ്ററിലാണ് മാഞ്ചസ്റ്റർ യുണൈറ്റഡ് F.C. ലോകത്തിലെ മികച്ച ടീമാണിത്. മാർക്ക് ഹാക്കറ്റ് ആണ് മാഞ്ചസ്റ്ററിന്റെ ഇപ്പോഴത്തെ മേയർ.


</doc>
<doc id="176086" url="https://ml.wikipedia.org/wiki?curid=176086" title="കൊതുകുജന്യ രോഗം">
കൊതുകുജന്യ രോഗം

സ്വയം രോഗവിധേയയാകാതെ രോഗാണുക്കളെയോ പരാദങ്ങളെയോ മനുഷ്യരിൽ നിന്നും മനുഷ്യരിലേക്കോ ജീവികളിൽനിന്നും മനുഷ്യരിലേക്കോ സംക്രമിപ്പിക്കുന്ന ഷഡ്പദങ്ങളാണ്‌ കൊതുകുകൾ. പ്രധാനമായും അനോഫെലിസ് , കുലെക്സ്, ഈഡിസ് , മാൻസോനിയ എന്നീ നാല് ജനുസ്സുകളിലായി നാലായിരത്തിലേറെ കൊതുകിനങ്ങൾ ഉണ്ടെങ്കിലും നൂറിൽ താഴെ ഇനങ്ങൾ മാത്രമാണ് രോഗകാരികൾ (Vectors). ചില വൈറസ് , ബാക്ടീരിയ,ഏകകോശജീവികൾ, വിരകൾ എന്നിവയെ ആണ് ഇവ സംക്രമിപ്പിക്കുന്നത്. 
പെൺ കൊതുക് രക്തം കുടിക്കുമ്പോൾ കൊതുകിന്റെ ഉള്ളിലെത്തുന്ന വൈറസുകളെ കൊതുകിന്റെ പ്രതിരോധ വ്യവസ്ഥ തിരിച്ചറിയുകയും രോഗാണുവിന്റെ ജനിതക ഘടനയിൽ മാറ്റം വരുത്തി സ്വയം രക്ഷപ്പെട്ട് രക്തത്തിലെ മാംസ്യം മുട്ടകളുടെ വളർച്ചയ്ക്കായി ഉപയോഗപ്പെടുത്തുന്നു. പരാദങ്ങളിൽ നിന്നും കൊതുക് രക്ഷപ്പെടുന്നത് എങ്ങനെയാണെന്ന് മനസ്സിലാക്കിയിട്ടില്ല. കൊതുകിന്റെ ശരീരത്തിൽ ജനിതക ഘടനാ മാറ്റം സംഭവിച്ച വൈറസുകളെ അതേപോലെ തന്നെ മനുഷ്യ ശര്രീരത്തിലേക്ക് കൊതുകുകൾ കടത്തിവിടുന്നു.
 

Parks Textbook of Preventive and Social Medicine, by K Park, P:626, 19th ed, 2007, Bhanot Publishers, Jabalpur.


</doc>
<doc id="176089" url="https://ml.wikipedia.org/wiki?curid=176089" title="കരിമ്പന (ചലച്ചിത്രം)">
കരിമ്പന (ചലച്ചിത്രം)

1980 - ൽ ഐ.വി.ശശിയുടെ സംവിധാനത്തിൽ പുറത്തിറങ്ങിയ മലയാളചലച്ചിത്രമാണ് കരിമ്പന. ജയൻ, സീമ, ബാലൻ കെ നായർ, അടൂർ ഭാസി തുടങ്ങിയവരാണ് പ്രധാന അഭിനേതാക്കൾ.


</doc>
<doc id="176114" url="https://ml.wikipedia.org/wiki?curid=176114" title="നടുവട്ടം (ആലപ്പുഴ)">
നടുവട്ടം (ആലപ്പുഴ)

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ പള്ളിപ്പാട് എന്ന ഗ്രാമത്തിന്റെ മധ്യഭാഗത്തുള്ള പ്രദേശമാണ് നടുവട്ടം. ഇരട്ടക്കുളങ്ങര ദേവീക്ഷേത്രം ഇവിടുത്തെ പ്രധാന ഹൈന്ദവ ആരാധനാലയമാണ്. ഒരു വൊക്കേഷണൽ ഹയർ സെക്കണ്ടറി സ്കൂളും ഇവിടെ സ്ഥിതി ചെയ്യുന്നു. 

സത്യലാൽ എന്ന പേരിൽ ഈ ഗ്രാമത്തിൽ ഒരു ഗ്രന്ഥശാലയും വായനശാലയും ഉണ്ട്. സഹൃദയവേദി ഗ്രന്ഥശാല എന്നതായിരുന്നു ഈ ഗ്രന്ഥശാലയുടെ ആദ്യനാമം. 


</doc>
<doc id="176125" url="https://ml.wikipedia.org/wiki?curid=176125" title="കെന്ത്രോൻപാട്ട്">
കെന്ത്രോൻപാട്ട്

കണ്ണൂർ ജില്ലയിലെ ഒരു അനുഷ്ഠാന കലയാണ് കെന്ത്രോൻപാട്ട്. ഗർഭരക്ഷാർഥം വണ്ണാൻമാർ ചെയ്യുന്ന ഒരു ബലികർമം ആണിത്. സന്താന ലബ്ധിക്കു വേണ്ടി ആചരിക്കുന്ന ഉച്ചാടന മന്ത്രവാദക്രിയകളിലൊന്നാണിത്. ഗന്ധർവൻപാട്ട് ലോപിച്ചുണ്ടായതാകാം ഈ പദപ്രയോഗം എന്നു കരുതപ്പെടുന്നു .


</doc>
<doc id="176144" url="https://ml.wikipedia.org/wiki?curid=176144" title="സഞ്ചാരീഭാവങ്ങൾ">
സഞ്ചാരീഭാവങ്ങൾ

ഭാരതീയ കലാചിന്തകരുടെ അഭിപ്രായത്തിൽ നാടകത്തിലോ കാവ്യത്തിലോ ഇടയ്ക്കിടയ്ക്ക് താല്ക്കാലികമായി ആവിഷ്കരിക്കപ്പെടുന്ന ഭാവങ്ങൾ ആണ് സഞ്ചാരീഭാവങ്ങൾ'. `വന്നു മറയുന്ന ഭാവങ്ങൾ' എന്നർഥത്തിലാണ് അവയെ അങ്ങനെ വിളിക്കുന്നത് . നാടകത്തിലോ കാവ്യത്തിലോ ആദ്യന്തം മുഖ്യമായി ആവിഷ്കരിക്കപ്പെടുന്ന സ്ഥായിഭാവത്തെ വികസിപ്പിക്കാൻ പര്യാപ്തമായ രീതിയിലായിരിക്കും സഞ്ചാരീഭാവങ്ങൾ ആവിഷ്കരിക്കപ്പെടുന്നത്. രതി, ഉത്സാഹം, ശോകം, ഹാസം, വിസ്മയം, ഭയം, ജുഗുപ്‌സ, ക്രോധം എന്നിങ്ങനെ എട്ട് ഭാവങ്ങൾ (ശമം കൂടി ഉൾപ്പെടുത്തിയാൽ ഒൻപത്) ഉള്ളതിൽ ഏതെങ്കിലും ഒന്ന് സ്ഥായിഭാവമായി ആവിഷ്കരിക്കുന്ന ഒരു നാടകത്തിലോ കാവ്യത്തിലോ അതിനു യോജിച്ച മറ്റു ഭാവങ്ങളെല്ലാം സഞ്ചാരഭാവങ്ങൾ ആയി വരാം.


</doc>
<doc id="176148" url="https://ml.wikipedia.org/wiki?curid=176148" title="സൊഹ്റാബ് മോഡി">
സൊഹ്റാബ് മോഡി

പ്രസിദ്ധനായ ഹിന്ദി-ഉർദു ചലച്ചിത്ര സംവിധായകൻ ആയിരുന്നു സൊഹ്റാബ് മോഡി (1897–1984). നടൻ, നിർമാതാവ് എന്നീ നിലകളിലും പ്രവർത്തിച്ചിട്ടുണ്ട് . മുംബൈയിൽ ജനിച്ചു. വിദ്യാഭ്യാസം രാംപൂരിലും (യു.പി.) മുംബൈയിലും. ഗ്വാളിയറിൽ സഞ്ചരിക്കുന്ന സിനിമാ തിയ്യേറ്ററുമായി പ്രവർത്തനമാരംഭിച്ചു (1914). 1920-ൽ `ഖൂൻ കാ ഖൂൻ' എന്ന നാടകത്തിലും `ആഗാഹസർ കാശ്മീരി' എന്ന ചിത്രത്തിലും അഭിനയിച്ചു. 1936 ൽ മിനർവാ മൂവിട്ടോൺ സ്ഥാപി ച്ചു. ഷേക്‌സ്പിയറെ ഇന്ത്യൻ വെള്ളിത്തിരയിൽ അവതരിപ്പിച്ചു. ചരിത്ര പ്രാധാന്യമുള്ള ചിത്രങ്ങൾ സംവിധാനം ചെയ്തിട്ടുണ്ട് .




</doc>
<doc id="176150" url="https://ml.wikipedia.org/wiki?curid=176150" title="ഇള (പുരാണകഥാപാത്രം)">
ഇള (പുരാണകഥാപാത്രം)

വൈവസ്വതമനുവിന്റെയും ശ്രദ്ധയുടെയും പുത്രിയാണ് ഇള. മനുവിന്റെ ആഗ്രഹമനുസരിച്ച് വസിഷ്ഠൻ ഇളയെ പുരുഷൻ (ഇളൻ) ആക്കി. ഇളൻ ഒരിക്കൽ ക്രീഡയിലേർപ്പെട്ടിരുന്ന പാർവതീപരമേശ്വരന്മാരുടെ മുമ്പിൽ ചെന്നുപെട്ടു. ക്ഷുഭിതയായ പാർവതി, "സ്ത്രീയായിപ്പോകട്ടെ" എന്ന് ഇളനെ ശപിച്ചു. സ്ത്രീയായ അവളെ ബുധൻ വിവാഹം കഴിച്ചു. ഈ ദമ്പതികളുടെ പുത്രനാണ് പുരൂരവസ്സ്. പിന്നീട് ശിവന്റെ അനുഗ്രഹം കൊണ്ട് ഒന്നിടവിട്ട മാസങ്ങളിൽ ഇള പുരുഷനായും സ്ത്രീയായും ജീവിച്ചു. ദേവന്മാരും അസുരന്മാരും നടത്തുന്ന അഗ്ന്യാധാനം ശരിയായ രീതിയിലാണോ നിർവഹിക്കുന്നതെന്നറിയാൻ മനു ഇളയെ നിയോഗിച്ചു. മൂന്ന് അഗ്നികൾ ശരിക്കുവെച്ച് യാഗം നടത്തിച്ചത് ഇളയായിരുന്നു എന്ന് തൈത്തിരീയ ബ്രാഹ്മണം പറയുന്നു .
നട്ടെല്ലിനുള്ളിലെ മൂന്നു നാഡികളിൽ ഒന്നിന്റെ പേര് `ഇള' യെന്നാണ്.



</doc>
<doc id="176153" url="https://ml.wikipedia.org/wiki?curid=176153" title="ഇൻക്വിലാബ് സിന്ദാബാദ്">
ഇൻക്വിലാബ് സിന്ദാബാദ്

ഇന്ത്യയിലെങ്ങും പ്രചാരമുള്ള രാഷ്ട്രീയ മുദ്രാവക്യം ആണ് ഇൻക്വിലാബ് സിന്ദാബാദ്.(Hindustani: इंक़िलाब ज़िन्दाबाद (Devanagari), اِنقلاب زِندہ باد (Urdu)) ഈ ഉർദുവാക്യത്തിനു "വിപ്ലവം ജയിക്കട്ടെ" എന്നാണ് അർത്ഥം. ഭാരതത്തിലെ എല്ലാ സംഘടിതപ്രസ്ഥാനങ്ങളും ഈ മുദ്രാവാക്യം മുഴക്കാറുണ്ട് . ബ്രിട്ടിഷ് ഇന്ത്യയിലെ കേന്ദ്ര നിയമനിർമ്മാണ സഭ ചർച്ച ചെയ്ത (1923 ഏ. 8) ഒരു തൊഴിലാളി ബില്ലിന്റെ തൊഴിലാളി വിരുദ്ധ സ്വഭാവത്തിൽ പ്രതിഷേധിച്ച് വിപ്ലവകാരികളായ ബടുകേശ്വരദത്തും ഭഗത് സിംഹുംഅസംബ്ലിയിൽ ബോംബെറിയുകയും ലഘുലേഖ വിതറുകയും `ഇൻക്വിലാബ് സിന്ദാബാദ്' എന്ന് ഉദ്‌ഘോഷിക്കുകയും ചെയ്തു .


</doc>
<doc id="176155" url="https://ml.wikipedia.org/wiki?curid=176155" title="ഇന്ദ്രാണി റെഹ്മാൻ">
ഇന്ദ്രാണി റെഹ്മാൻ

പ്രസിദ്ധയായ ഇന്ത്യൻ നർത്തകിയും സൌന്ദര്യ മത്സര്യ വിജയിയും ആയിരുന്നു ഇന്ദ്രാണി റെഹ്മാൻ.(September 19, 1930, ചെന്നൈ - February 5, 1999, ന്യൂ യോർക്ക്‌ )നർത്തകിയായിരുന്ന രാഗിണീദേവി ആയിരുന്നു മാതാവ് . മാതാവിന്റെ ശിക്ഷണത്തിൽ നൃത്തം പഠിച്ചു. പന്തല്ലൂർ ചൊക്കലിംഗം പിള്ളയുടെ ശിഷ്യയായി ഭരതനാട്യവും കലാമണ്ഡലം ചിന്നമ്മു അമ്മയുടെ ശിഷ്യത്വത്തിൽ മോഹിനിയാട്ടവും അഭ്യസിച്ചു. കുച്ചിപ്പുഡി, ഒഡീസി, കഥകളി എന്നിവയിലും ഇവർക്ക് നല്ല കഴിവുണ്ട് . ഗുരു ഗോപിനാഥിന്റെസംഘത്തിൽ ചേർന്ന് ഇന്ത്യയിലുടനീളം നൃത്തപരിപാടികൾ അവതരിപ്പിച്ചു. കുച്ചിപ്പുഡി ആദ്യമായി വിദേശത്ത് അവതരിപ്പിച്ചത് ഇന്ദ്രാണിയായിരുന്നു. ഒഡീസിയുടെ പ്രചാരണത്തിനും ഇവർ നേതൃത്വം നൽകി. സൗന്ദര്യമത്സരത്തിൽ മിസ് ഇന്ത്യ (1952) ആയി തിരഞ്ഞെടുക്കപ്പെട്ട ഇന്ദ്രാണിക്ക് 1969-ൽ പത്മശ്രീ ബഹുമതി ലഭിച്ചു.




</doc>
<doc id="176162" url="https://ml.wikipedia.org/wiki?curid=176162" title="കാർഷിക വനശാസ്ത്രം">
കാർഷിക വനശാസ്ത്രം

ഒരു പ്രദേശത്ത് വളരുന്ന വൃക്ഷലതാദികളും മറ്റു കാർഷിക വിളകളും അവയോടൊപ്പമുള്ള ജന്തു ജാലങ്ങളും ചേർന്നുള്ള ഉത്പാദനം വർദ്ധിപ്പിക്കുന്നതിനായിട്ടുള്ള ഒരു ഭൂവിനിയോഗ സമ്പ്രദായമാണ് കാർഷിക വനശാസ്ത്രം (Agroforestry).
വൃക്ഷങ്ങൾ, കുറ്റിച്ചെടികൾ, വിളകൾ, ജന്തുക്കൾ എന്നീ വിവിധ ഘടകങ്ങൾ തമ്മിലും ഭൗതിക പരിസ്ഥിതിയും മറ്റു ഘടകങ്ങളും തമ്മിലും അഭിലക്ഷണീയമായ രീതിയിലുള്ള പ്രതിപ്രവർത്തനങ്ങൾ അനുകൂലമാക്കുകയാണ് കാർഷിക വനശാസ്ത്രത്തിന്റെ പ്രധാന ലക്ഷ്യം.
കേരളത്തിൽ സാധാരണയായി കാണുന്ന വീട്ടുവളപ്പുകൃഷി സമ്പ്രദായം ഇതിന് ഉദാഹരണമാണ്.


</doc>
<doc id="176166" url="https://ml.wikipedia.org/wiki?curid=176166" title="കോമൺവെൽത്ത് ഗെയിംസ് 2006">
കോമൺവെൽത്ത് ഗെയിംസ് 2006

2006ൽ കോമൺ‌വെൽത്ത് ഗെയിംസ് നടന്നത് മെൽബണിലാണ് . മൊത്തമായി പതിനെട്ടമാതെതും കോമൺ‌വെൽത്ത് ഗെയിംസുകളുടെ പേരു അങ്ങനെ ആക്കിയതിനു ശേഷം നടക്കുന്ന ഏട്ടാമത്തേതുമാണ് 2006 -ൽ നടന്ന ഗെയിംസ്. ഇത് മാർച്ച്‌ 15 മുതൽ 26 വരെയാണ് നടന്നത്. മെൽബണിൽ വച്ച് നടന്ന ഏറ്റവും വലിയ അന്താരാഷ്‌ട്ര കായിക മത്സരങ്ങളിൽ ഒന്നായിരുന്നു ഇത്. ഉദ്ഘാടന ചടങ്ങുകളും സമാപന ചടങ്ങുകളും നടന്നത് മെൽബൺ ക്രിക്കറ്റ്‌ ഗ്രൗണ്ടിൽ ആയിരുന്നു. ഈ ഗെയിംസ്-ന്റെ ഭാഗ്യമുദ്ര കരാക് എന്ന പേരുള്ള കൊക്കാറ്റൂ പക്ഷി ആയിരുന്നു.

2010 കോമൺ‌വെൽത്ത് മത്സര ഇനങ്ങളുടെ കലണ്ടർ താഴെപ്പറയുന്ന രീതിയിലാണ്.

2006 കോമൺ‌വെൽത്ത് ഗെയിമുകളിൽ ആകെ 17 കായിക ഇനങ്ങളാണ് ഉണ്ടായിരുന്നത്.







</doc>
<doc id="176168" url="https://ml.wikipedia.org/wiki?curid=176168" title="പുതയിടീൽ">
പുതയിടീൽ

മണ്ണിൽ ജലാംശം നിലനിർത്താനുള്ള ഫലപ്രദമായ ഒരു രീതിയാണ് പുതയിടീൽ. ജൈവ പുത അഥവാ ചവറു വയ്ക്കൾ, മണ്ണു പുത എന്നിങ്ങനെ രണ്ടു വിധമുണ്ട് പുതയിടീൽ.

മുൻ വിളയുടെ അവശിഷ്ടങ്ങൾ, കരിയില, ചപ്പുചവറുകൾ, പച്ചിലവളച്ചെടികൾ എന്നിവ ഉപയോഗിച്ച് മണ്ണിലും ചെടിയുടെ ചുവട്ടിലും ഇടുന്നതാണ് ജൈവപുത. ഇവ മണ്ണിന് ആവരണമായി കിടന്നാൽ വെയിലിൽ നിന്നും മണ്ണ് വരണ്ട് പോകുന്നതിനെ സംരക്ഷിക്കുന്നു. മഴക്കാലത്ത് ഇത് മണ്ണിലേക്ക് അഴുകിപ്പോകുകയും ചെയ്യും. 
അടിമണ്ണിന്റെ നനവ് നിലനിർത്താനുള്ള ഒരു രീതിയാണ് മണ്ണുകൊണ്ടുള്ള പുത. കർക്കിടകക്കൊത്ത്, പൊലികൂട്ടൽ എന്നീ പേരുകളിൽ അറിയപ്പെടുന്ന പരമ്പരാഗതമായി കർഷകർ തുടർന്നുവരുന്നതാണ്. കർക്കടകമാസത്തിൽ കൃഷിസ്ഥലത്തെ മണ്ണ് ചെറിയ കൂനകളായി കൂട്ടുകയും തുലാവർഷത്തിന് ശേഷം ഇത് തട്ടിനിരത്തുകയും ചെയ്യുന്നതാണ് കർക്കിടകക്കൊത്ത്. തീരപ്രദേശങ്ങളിലും മണൽ നിറഞ്ഞ പ്രദേശങ്ങളിലും കണ്ടുവരുന്ന ഒരു രീതിയാണ് പൊലികൂട്ടൽ. കൃഷിയിടത്തിലെ മണ്ണ് അങ്ങിങ്ങായി കൂട്ടിവയ്ക്കുകയും മഴ കഴിയുന്നതോടെ ഈ പൊലികളെല്ലാം തട്ടിയുടച്ച് നിരത്തുകയും ചെയ്യുന്നു.


</doc>
<doc id="176169" url="https://ml.wikipedia.org/wiki?curid=176169" title="കോണ്ടൂർ കൃഷി">
കോണ്ടൂർ കൃഷി

ഭൂമിയുടെ ചരിവിനു കുറുകെ കോണ്ടൂർ വരമ്പിനു സമാന്തരമായി ചെടികൾ നട്ടുവളർത്തുന്ന രീതിയാണ് കോണ്ടൂർ. ഒരു പ്രത്യേകവിസ്തീർണ്ണമുള്ള സ്ഥലത്ത് പരമാവധി ചെടികൾ നടാം എന്നതാണ് ഇത്തരത്തിലുള്ള കൃഷിരീതി കൊണ്ടുള്ള ഗുണം. ഇതിനു പുറമേ, ഈ രീതി, മണ്ണൊലിപ്പിനെയും ഫലപ്രദമായി തടയുന്നു. തേയിലച്ചെടികളുടെ നടീൽ രീതി ഇതിനൊരു ഉദാഹരണമാണ്. വിത്തു നടീൽ മുതൽ എല്ലാ സ്ഥലപരിപാലന പ്രവർത്തനങ്ങളും കോണ്ടൂർ രീതിയിൽ ചെയ്യണം. ഓരോ കോണ്ടൂർ നിരയിലും വെള്ളം തടഞ്ഞു നിന്ന് മണ്ണിലേക്ക് ഊർന്നിറങ്ങുന്നു.


</doc>
<doc id="176181" url="https://ml.wikipedia.org/wiki?curid=176181" title="ഓൾഡെൻലാൻഡിയ">
ഓൾഡെൻലാൻഡിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് ഓൾഡെൻലാൻഡിയ - Oldenlandia. ഏഷ്യ ഉൾപ്പെടുന്ന പാൻട്രോപ്പിക്കൽ മേഖലയിലാണ് ഇവയുടെ വിതരണം. ഇവയിൽ ഏകദേശം 240 സ്പീഷിസുകൾ ഉൾപ്പെടുന്നു. ഇതിലെ ഒരു ടൈപ്പ് സ്പീഷിസാണ് "ഓൾഡെൻലാൻഡിയ കോറിംബോസ" ("Oldenlandia corymbosa") എന്ന ശാസ്ത്രീയനാമത്തിലറിയപ്പെടുന്ന പർപ്പടകപ്പുല്ല്. 

1753ലെ സ്പീഷിസ് പ്ലാന്ററം എന്ന പുസ്തകത്തിൽ "ഓൾഡെൻലാൻഡിയ" എന്ന പേര് പ്രതിപാദിച്ചിട്ടുണ്ട്. കാൾ ലിനേയസ് എന്ന ശാസ്ത്രജ്ഞനാണ് ഈ പേര് നൽകിയത്. ഡാനിഷ് ശാസ്ത്രജ്ഞനായ ഹെന്റിക് ബെർണാർഡ് ഓൾഡെൻലാൻഡ് എന്ന ശാസ്ത്രജ്ഞന്റെ സ്മരണാർഥമാണ് ഈ പേര് നൽകിയത്. ഇതിലെ ചില സ്പീഷിസുകൾ എഥനോമെഡിസിനായി ഉപയോഗിക്കുന്നുണ്ട്. ഇതിൽ ചിലത് വംശനാശഭീക്ഷണി നേരിടുന്നു. അതിൽ ഒരിനം ഇപ്പോൾ തന്നെ നാശമടഞ്ഞു. 




</doc>
<doc id="176190" url="https://ml.wikipedia.org/wiki?curid=176190" title="ബിഷ്കെക്ക്">
ബിഷ്കെക്ക്

കിർഗ്ഗിസ്ഥാന്റെ തലസ്ഥാനമാണ് ബിഷ്കെക്ക് (Kyrgyz ,റഷ്യൻ: Бишкек). കിർഗ്ഗിസ്ഥാനിലെ ഏറ്റവും വലിയ നഗരമായ ബിഷ്കെക്ക് നേരത്തേ പിഷ്പെക്, ഫ്രൂൺസ് എന്നീ പേരുകളിൽ അറിയപ്പെട്ടിരുന്നു.

1825-ൽ കിർഗിസ്-ഖോക്ലാന്റ് കോട്ടയായ ബിഷ്കെക് ആയി സ്ഥാപിക്കപ്പെട്ട 1862-ൽ പിഷ്പെക് എന്ന് നാമകരണം ചെയ്യപ്പെട്ടു.(крепость Пишпек), 1926-ൽ, ബോൾഷെവിക് പട്ടാള നേതാവായിരുന്ന മിഖായേൽ ഫ്രൂൺസിന്റെ പേരിനെ അധികരിച്ച് ഈ നഗരത്തിന്റെ പേർ ഫ്രൂൺസ് എന്ന് മാറ്റപ്പെട്ടു ("Frunze" Фрунзе). എന്നാൽ 1991-ൽ കിർഗിസ് പാർലമെന്റ് ഈ നഗരത്തിന് "ബിഷ്കെക്ക്" എന്ന് പുനർനാമകരണം ചെയ്തു.


</doc>
<doc id="176192" url="https://ml.wikipedia.org/wiki?curid=176192" title="ദുഷാൻബെ">
ദുഷാൻബെ

താജിക്കിസ്ഥാന്റെ തലസ്ഥാനമാണ് ദുഷാൻബെ (Dushanbe (, "Dushanbe"; دوشنبه, Dyushambe until 1929; Stalinabad, , ستالینآباد until 1961), 2008ലെ കണക്കുകൾ പ്രകാരം ജനസംഖ്യ ഏകദേശം 679,400 ഉള്ള ഈ നഗരം താജിക്കിസ്ഥാനിലെ ഏറ്റവും വലിയ നഗരം കൂടിയാണ്. താജിക് ഭാഷയിൽ, തിങ്കളാഴ്ച എന്നാണർത്ഥം. . ദു എന്നാൽ രണ്ട് എന്നും ഷാംബെ എന്നാൽ ദിവസം എന്നും അർത്ഥം. അതായത് രണ്ടാമത്തെ ദിവസം തിങ്കളാഴ്ച്ച. പ്രശസ്തമായ ഒരു തിങ്കളാഴ്ച ചന്തയുടെ സ്തലവുമാണ് ദുഷാൻബെ. ബി.സി. അഞ്ചാം നൂറ്റാണ്ടു മുതലുള്ള പുരാവസ്തു തെളിവുകൾ നഗരപ്രദേശത്ത് നിന്ന് കണ്ടെടുത്തിട്ടുണ്ട്. പക്ഷേ 80 വർഷം മുൻപ് ഒരു ഗ്രാമം മാത്രമായിരുന്നു ഇവിടം. സോവിയറ്റ് യൂണിയനിലെ കമ്യൂണിസ്റ്റ് വിപ്ലവത്തെത്തുടർന്ന് പലായനം ചെയ്ത ബുഖാരയിലെ അമീർ 1920 ൽ ഇവിടെ അഭയം തേടിയ ശേഷമാണ് അഫ്ഗാനിസ്ഥാനികലേയ്ക്ക് രക്ഷപ്പെട്ടത്. 1921 ൽ സോവിയറ്റ് ചെമ്പട ദുഷാൻബെ പിടിച്ചെടുത്തു. എൻവർ പാഷയുടെ നേതൃത്വത്തിലുള്ള ബസ്മാച്ചി കലാപകാരികൾ 1922 ൽ ഇവിടം കീഴടക്കി. 1929 ൽ റെയിൽപാത വന്നതോടെ താജിക് സോവിയറ്റ് സോഷ്യലിസ്റ്റ് റിപ്പബ്ലിക്കിന്റെ തലസ്ഥാനമായി ദുബാൻഷെ മാറി. സ്റ്റാലിൻബാദ് എന്നു പേര് മാറ്റിയ നഗരം 1961 വരെ ആ പേരിൽ തുടർന്നു. പരുത്തിയുടേയും പട്ടിന്റേയും ഉദ്പാദനകേന്ദ്രമായി സോവിയറ്റ് യൂണിയൻ ദുഷാൻബെയെ മാറ്റി. ഇതോടെ ജനസംഖ്യ കുതിച്ചുയർന്നു. നഗരം വലുതായി. ആഭ്യന്തര യുദ്ധകാലത്ത്(1992-97) നഗരത്തിന് വ്യാപകമായ നാശമുണ്ടായി. ഇവിടുത്തെ പ്രധാൻ ആകർഷണങ്ങൾ ഹാജിയാക്കൂബ് പള്ളി, എത്നോഗ്രഫി മ്യൂസിയം, താജിക് യൂണിഫൈഡ് മ്യൂസിയം എന്നിവയാണ്.


</doc>
<doc id="176194" url="https://ml.wikipedia.org/wiki?curid=176194" title="ടർക്കി കഴുകൻ">
ടർക്കി കഴുകൻ

കഴുകൻ കുടുംബത്തിലെ ഒരു പക്ഷിയാണ് ടർക്കി കഴുകൻ(Turkey Vulture). ടർക്കി കോഴികളെപ്പോലെ രോമമില്ലാത്ത ചുവന്ന തലയുള്ളതിനാലാണ് ഇവയെ ടർക്കി കഴുകൻ എന്ന് വിളിക്കുന്നത്.
ഇവയുടെ തൂവലുകൾക്ക് കടും തവിട്ടുനിറമാണ്. കണ്ണുകൾക്ക് ഇരുണ്ട മഞ്ഞ നിറവും. ശക്തമായ കാഴ്ചശക്തിയും മണത്തറിയാനുള്ള കഴിവും ഇവയ്ക്കുണ്ട്. വളരെ ഉയരത്തിലും വേഗത്തിലും പറക്കുന്ന ഇവയുടെ ചിറകുകൾ വളരെ വലുതാണ്. പറക്കുമ്പോൾ ഇവയുടെ ചിറക് V ആകൃതിയിൽ വളഞ്ഞിരിക്കും. ചത്ത പക്ഷികൾ, മൃഗങ്ങൾ, മീനുകൾ എന്നിവയാണ് പ്രധാന ആഹാരം.

കുന്നിൻ ചെരുവുകളിലെ ഉണങ്ങിയ മരങ്ങളിൽ കൂട്ടമായി ഇവയെ കാണാറുണ്ട്. കാനഡ, അമേരിക്ക, മെക്സിക്കോ എന്നിവിടങ്ങളിലാണ് ടർക്കി കഴുകൻമാരെ സാധാരണ കണ്ടുവരുന്ന രാജ്യങ്ങൾ. ഇവയിലെ ചിലയിങ്ങൾക്ക് ദേശാടനസ്വഭാവമുള്ളവയുമാണ്.



</doc>
<doc id="176197" url="https://ml.wikipedia.org/wiki?curid=176197" title="കറുത്ത കഴുകൻ">
കറുത്ത കഴുകൻ

പേര് പോലെ തന്നെ ഇരുണ്ട നിറമുള്ള കഴുകനാണ് കറുത്ത കഴുകൻ (Black Vulture).

തല മുതൽ വാലുവരെ കട്ടികൂടിയ ഇരുണ്ട നിറം. ചിറകുകളുടെ അടിഭാഗത്തും ശരീരത്തിന്റെ ചിലയിടങ്ങളിലും വെളുത്ത കലകൾ കാണാം. കറുത്ത തലയിലും മുഖത്തും തൂവലുകളില്ല. പുറം കഴുത്തിൽ കട്ടികൂടിയ മടക്കുകൾ പോലെ ചുളിവുകൾ ഉണ്ട്. കണ്ണുകൾക്ക് തവിട്ടുനിറമാണ്. ടർക്കി കഴുകൻമാരെ അപേക്ഷിച്ച് ഇവയുടെ ചിറകുകൾക്ക് നീളം കുറവാണ്.

മെക്സിക്കോ, മധ്യ അമേരിക്ക, തെക്കെ അമേരിക്ക എന്നിവിടങ്ങളിലാണ് ഇവയ കണ്ടു വരുന്നത്. കറുത്ത കഴുകന്മാർ കൂട്ടമായി ജീവിക്കുന്നവരാണ്.



</doc>
<doc id="176201" url="https://ml.wikipedia.org/wiki?curid=176201" title="കാലിഫോർണിയൻ കോണ്ടോർ">
കാലിഫോർണിയൻ കോണ്ടോർ

ഭൂമിയിലെ വളരെ പഴക്കം ഉള്ള പക്ഷിയിനങ്ങളിലൊന്നാണ് കാലിഫോർണിയൻ കോണ്ടോർ. പത്തുലക്ഷം വർഷങ്ങളായി ഇവ ഭൂമിയിൽ ജീവിക്കുന്നു. വംശനാശത്തിന്റെ വക്കിലെത്തി നിൽക്കുന്ന ഒരു പക്ഷിയിനം കൂടിയാണിത്.

കോണ്ടോറുകളിലെ ആൺ കഴുകനും പെൺകഴുകനും കണ്ടാൽ ഒരുപോലെയാണ്. തൂവലുകൾക്ക് കറുത്ത നിറമാണ്. ചിറകുകൾക്ക് അടിയിൽ വെളുത്ത വരകൾ കാണാം. തലയുടെ തൊലിയുടെ നിറം ഓറഞ്ചാണ്. കഴുത്തിന്റെ അടിഭാഗത്ത് ചുവന്ന പാളി പോലെ ഒരു ഭാഗം കാണാം. ചുണ്ടിന് വെള്ളനിറവും കണ്ണുകൾക്ക് ചുവപ്പുനിറവുമാണ്.

അമേരിക്കയിലെ ഏറ്റവും വലിയ പക്ഷിയാണ് കോണ്ടോർ. ഒരു മണിക്കൂറിൽ 60 കിലോ മീറ്റർ വേഗത്തിൽ വരെ ഇവയ്ക്ക് പറക്കാൻ സാധിയ്ക്കും. ഈ ഇനത്തെ വംശനാശത്തിന്റെ വക്കിൽ നിന്നും രക്ഷിക്കാൻ വളരെ വിപുലമായ പ്രവർത്തനങ്ങൾ നടക്കൂന്നുണ്ട്.



</doc>
<doc id="176208" url="https://ml.wikipedia.org/wiki?curid=176208" title="വാടകയ്ക്കൊരു ഹൃദയം">
വാടകയ്ക്കൊരു ഹൃദയം

1978 ൽ പുറത്തിറങ്ങിയ ഒരു മലയാള ചലച്ചിത്രം ആണ്‌ വാടകയ്ക്കൊരു ഹ്യദയം. ഐ.വി.ശശി ആണ്‌ ഈ സിനിമയുടെ സംവിധായകൻ. തിരക്കഥ രചിച്ചിട്ടുള്ളത് പി. പത്മരാജൻ ആണ്‌.സുപ്രിയയുടെ ബാനറിൽ ഹരിപോത്തൻ ആണ്ണ് ഈ ചിത്രം നിർമ്മിച്ചത്.

പി. പത്മരാജൻ തന്നെ എഴുതിയ വാടകയ്ക്കൊരു ഹൃദയം എന്ന നോവലിന്റെ ചലച്ചിത്ര രൂപമാണീ സിനിമ .

ഗാനങ്ങൾ :കാവാലം നാരായണപണിക്കർ<br>
ഈണം : ജി. ദേവരാജൻ

പാട്ടുപുസ്തകം


</doc>
<doc id="176209" url="https://ml.wikipedia.org/wiki?curid=176209" title="സ്വർണ്ണപ്പരുന്ത്">
സ്വർണ്ണപ്പരുന്ത്

തലയിലും കഴുത്തിലും നേർത്ത സ്വർണ്ണനിറത്തിൽ തൂവലുകളുള്ള പരുന്ത് വർഗ്ഗമാണ് സ്വർണ്ണപ്പരുന്ത്. ശരീരത്തിന്റെ ബാക്കിഭാഗമെല്ലാം ഇരുണ്ട തവിട്ടുനിറമാണ്. മറ്റു പരുന്തുകളിൽ നിന്ന് ഇവയെ തിരിച്ചറിയാൻ സഹായിക്കുന്നത് തൂവലുകൾ കൊണ്ട് പൊതിഞ്ഞ് കാലുകളാണ്. കണ്ണുകൾക്ക് ഇരുണ്ട തവിട്ടുനിറമാണ്. കൊക്കിനും പാദങ്ങൾക്കും തിളങ്ങുന്ന മഞ്ഞ നിറമാണ്.

അമേരിക്കയിലെ പടിഞ്ഞാറൻ സംസ്ഥാനങ്ങളിലാണ് ഇവ കാണുന്നത്. മുയൽ, അണ്ണാൻ, പാമ്പുകൾ എന്നിവയാണ് പ്രധാന ഇരകൾ. പാറയിടുക്കുകളിലാണ് ഇവ കൂടുകൂട്ടുന്നത്. അപൂർവ്വമായി മരങ്ങളിലും കൂടുവയ്ക്കാറുണ്ട്.

2014-ൽ സ്വർണ്ണപ്പരുന്തിന്റെ ജനിതകസാരം ശാസ്ത്രജ്ഞമാർ പ്രസിദ്ധികരിച്ചു.



</doc>
<doc id="176216" url="https://ml.wikipedia.org/wiki?curid=176216" title="ബാറ്റ്‌ലിയർ പരുന്ത്">
ബാറ്റ്‌ലിയർ പരുന്ത്

പരുന്തുകളിൽ ഏറ്റവും സുന്ദരന്മാരാണ് ബാറ്റ്‌ലിയർ പരുന്ത്. ഇരുണ്ട തുവലുകളാണ് ഇവയ്ക്ക്. മുഖത്തിനും കാൽപാദത്തിനും തിളങ്ങുന്ന ചുവപ്പുനിറം. പുറത്തേയ്ക്കും വാലിലേക്കും രോമങ്ങൾക്ക് ചെമ്പിച്ച തവിട്ടുനിറമാണ്. ചിറകുകളുടെ അടിഭാഗത്ത് വെള്ള തുവലുകൾ അടുക്കിയിരിക്കുന്നു. വാലിന് നീളം കുറവായതിനാൽ പറക്കുമ്പോൾ ബാറ്റ്‌ലിയർ പരുന്തിനെ പെട്ടെന്ന് തിരിച്ചറിയാനാകും. 

ആഫ്രിക്കയും പ്രത്യേകിച്ച് സഹാറ മരുഭൂമിയിലുമാണ് ഇവ കാണപ്പെടുന്നത്. തുറന്നസ്ഥലത്തും ഉൾക്കാടുകളിലും പുൽമൈതാനങ്ങളിലുമാണ് ഇവ സാധാരണ ഇര തേടുക. പരുന്തുകളിൽ പാമ്പുതീനികളാണിവ. വിഷമുള്ള പാമ്പുകളേയും ഭക്ഷിക്കും. മറ്റു പക്ഷികൾ പിടികൂടികൊല്ലുന്ന ഇരകളെ ഇവ തട്ടിയെടുക്കാറുണ്ട്.



</doc>
<doc id="176219" url="https://ml.wikipedia.org/wiki?curid=176219" title="സുജാത മൊഹപത്ര">
സുജാത മൊഹപത്ര

സുജാത മൊഹപത്ര (ജനനം ബലസോർ ജൂൺ 27, 1968) പ്രസിദ്ധയായ നർത്തകിയും ഒഡീസി നൃത്താദ്ധ്യാപികയുമാണ്.

ചെറിയ കുട്ടിയായിരിക്കുമ്പോൾ ഗുരു സുധാകർ സാഹുവിൽ നിന്നും ഒഡീസി അഭ്യസിച്ചുതുടങ്ങി. പിന്നീട് 1987 ൽ ഒറീസയിലെ ഭുവനേശ്വരിലേയ്ക്ക് എത്തുകയും അവിടുത്തെ ഒഡീസി റിസർച്ച് സെന്ററിൽ , പത്മവിഭൂഷൺ ഗുരു കേളുചരൺ മൊഹപത്രയിൽ നിന്നും കൂടുതൽ പരിശീലനം നേടുകയും ചെയ്തു. ഗുരു സുധാകർ സാഹുവിന്റെ ട്രൂപ്പിൽ ക്ലാസിക്കൽ രീതിയിലും ഫോക്ക് രീതിയിലുമുള്ള ഒഡീസി നൃത്തരൂപങ്ങൾ അവതരിപ്പിച്ചിരുന്ന സുജാത, ഗുരു കേളുചരൺ മൊഹപത്രയുടെ ശിക്ഷണത്തിൻ കീഴിൽ അക്കാലത്തെ ഏറ്റവും മികച്ച ഒഡീസി കലാകാരികളിൽ ഒരാളായിമാറി. ഗുരുവിന്റെ പുത്രനെ തന്നെ വിവാഹം ചെയ്യുകയും ഏകമകൾ പ്രതീക്ഷ മോഹപത്രയെ ഒഡീസി നർത്തകിയാക്കി പരിശീലിപ്പിക്കുകയും ചെയ്തു. ഇന്ത്യയിലും വിദേശ രാജ്യങ്ങളിലും ഒഡീസി നൃത്തം അവതരിപ്പിച്ചുകൊണ്ടിരിക്കുന്നു.


</doc>
<doc id="176225" url="https://ml.wikipedia.org/wiki?curid=176225" title="ആനന്ദമാർഗ്ഗം">
ആനന്ദമാർഗ്ഗം

ഇന്ത്യയിലെ ഒരു ഹിന്ദുആധ്യാത്മിക സംഘടന ആണ് ആനന്ദമാർഗം . പ്രഭാത് രഞ്ജൻ സർക്കാർ (ആനന്ദമൂർത്തി) 1955 ൽ സ്ഥാപിച്ചു. പശ്ചിമബംഗാളിലെആനന്ദനഗർആണ് ആസ്ഥാനം. സന്യാസം സ്വീകരിച്ച അനുയായികൾ അവധൂതന്മാർ എന്നറിയപ്പെടുന്നു.
യമസാധന, നിയമസാധന എന്നിങ്ങനെ രണ്ടു ചര്യാക്രമങ്ങൾ ഇവർക്കുണ്ട് . അഹിംസ, സത്യം, അസ്‌തേയം, ബ്രഹ്മചര്യം, അപരിഗ്രഹം, ശൗചം, സന്തോഷം, തപസ്സ്, സ്വാധ്യായം, ഈശ്വരപ്രണിധാനം എന്നിവയാണ് ചര്യാക്രമങ്ങളുടെ അടിസ്ഥാനതത്ത്വങ്ങൾ. കാപാലിക സാധനയും ഇവർ പരിശീലിക്കാറുണ്ട് .
സംഘടനയെ താഴെ പറയുന്ന ഒമ്പത് ഭാഗങ്ങളായി തിരിച്ചിരിക്കുന്നു .
1963 ൽ സംഘടന സാമൂഹ്യപ്രവർത്തനങ്ങളിലേക്ക് തിരിഞ്ഞു. ഇതിനുവേണ്ടി സ്ഥാപിച്ച സമിതികളാണ് എഡ്യൂക്കേഷൻ റിലീഫ് ആൻഡ് വെൽഫയർ സെക്ഷൻ, പ്രൗട്ടിസ്റ്റ് ഫോറം ഓഫ് ഇന്ത്യ എന്നിവ. ഈ സംഘടനയിലെ തീവ്രവാദികൾ `വിശ്വശാന്തിസേന' എന്ന പേരിൽ സൈനിക സംഘടന ഉണ്ടാക്കി അക്രമപ്രവർത്തനങ്ങൾ നടത്തിയെന്ന് പറയപ്പെടുന്നു. കൊലക്കുറ്റത്തിന് 1971ൽ മാധവാനന്ദയെയും ആനന്ദമൂർത്തിയെയും അറസ്റ്റു ചെയ്തിട്ടുണ്ട് .

Barker, Eileen (1989) "New Religious Movements: A Practical Introduction" (London: HMSO). Third impression, with amendments, 1992.



</doc>
<doc id="176227" url="https://ml.wikipedia.org/wiki?curid=176227" title="അസാവേരി">
അസാവേരി

എട്ടാമത്തെ മേളകർത്താരാഗമായ ഹനുമതോടി യുടെ ജന്യരാഗം ആണ് അസാവേരി .


സനിസപധനിധപമഗരിസ, സനിധപരമരിഗാരിസ, സനിസപധപമരിഗാരിസ, എന്നീ ക്രമങ്ങളിലും അവരോഹണം പ്രയോഗിച്ചുകാണുന്നു. ശുദ്ധഋഷഭം, സാധാരണ ഗാന്ധാരം, ശുദ്ധമധ്യമം, ശുദ്ധധൈവതം, കൈശികിനിഷാദം എന്നിവയാണ് വികൃതിസ്വരങ്ങൾ. `രിഗധ' എന്നിവ ജീവസ്വരങ്ങളും രിമപ എന്നതിലും രിഗാരിസ എന്ന പ്രയോഗത്തിൽ ആദ്യവും ചതുരശ്രതിഋഷഭം ഉള്ളതുകൊണ്ട് ഇതിനെ ഭാഷാങ്ഗരാഗമെന്നു പറയുന്നു.

മുത്തുസ്വാമിദീക്ഷിതരുടെ നവഗ്രഹകൃതികളിൽ പെട്ട ചന്ദ്രാഭജമാനസ് അസാവേരിയിൽ വിരചിതമായ പ്രസിദ്ധ കീർത്തനമാണ്.


</doc>
<doc id="176229" url="https://ml.wikipedia.org/wiki?curid=176229" title="കരിമ്പനക്കാറ്റ്">
കരിമ്പനക്കാറ്റ്

പാലക്കാട്‌ ജില്ലയുടെ അമ്പത്തി അഞ്ചാം വാർഷികത്തോടനുബന്ധിച്ചു 2012 ജനുവരി ഒന്ന് മുതൽ ഏഴുവരെ സംഘടിക്കപ്പെട്ട, ടൂറിസം കലണ്ടറിൽ ഉൾപ്പെടുത്തി തുടർന്നങ്ങോട്ട് എല്ലാ വർഷവും ഡിസംബർ ഇരുപത്തി അഞ്ചു മുതൽ മുതൽ ഒരാഴ്ച നീണ്ടുനിൽക്കുന്ന വിപുലമായ സാംസ്കാരിക പരിപാടികൾ നടത്താൻ ഉള്ള, പാലക്കാട് ജില്ലാ ഭരണകൂടവും ടൂറിസം പ്രമോഷൻ കൌൺസിലും ചേർന്ന് നടത്തുന്ന സാംസ്കാരിക പരിപാടി. 



</doc>
<doc id="176230" url="https://ml.wikipedia.org/wiki?curid=176230" title="വാതാപി ഗണപതിം ഭജേ">
വാതാപി ഗണപതിം ഭജേ

വാതാപിയിൽ വാഴുന്ന ഗണപതിയെ സ്തുതിച്ചു കൊണ്ട് കർണ്ണാടകസംഗീതത്തിലെ ത്രിമൂർത്തികളിൽ ഒരാളായ ‍മുത്തുസ്വാമി ദീക്ഷിതർ( 1776-1835)ചിട്ടപ്പെടുത്തിയ ക്യതിയാണ്‌വാതാപി ഗണപതിം ഭജേ. ഹംസധ്വനി രാഗത്തിലാണ് പ്രസിദ്ധമായ ഈ ക്യതി രചിട്ടുള്ളത്.


</doc>
<doc id="176234" url="https://ml.wikipedia.org/wiki?curid=176234" title="വൈക്കം ചന്ദ്രശേഖരൻ നായർ">
വൈക്കം ചന്ദ്രശേഖരൻ നായർ

മലയാളത്തിലെ പ്രശസ്തനായ ഒരു നോവലിസ്റ്റും നാടകകൃത്തും പത്രപ്രവർത്തകനുമായിരുന്നു വൈക്കം ചന്ദ്രശേഖരൻ നായർ (1920 - 12 ഏപ്രിൽ 2005). 1980-ലെ കേരള സാഹിത്യ അക്കാദമി പുരസ്കാരം നേടിയിട്ടുണ്ട്.

കോട്ടയം ജില്ലയിലെ വൈക്കത്ത് പി. കൃഷ്ണപിള്ളയുടെയും പാർവ്വതി അമ്മയുടെയും മകനായി ജനിച്ചു. സി.എം.എസ്‌. കോളജിൽ പഠിക്കുമ്പോൾ രാഷ്‌ട്രീയത്തിൽ ആകൃഷ്ടനായി. കോളേജിൽ നിന്ന് പുറത്താക്കപ്പെട്ടു. പത്രപ്രവർത്തനരംഗത്തിറങ്ങിയ അദ്ദേഹം കേരളഭൂഷണം, മലയാളമനോരമ, പൗരപ്രഭ, കേരളം, ജനയുഗം, കൗമുദി, ചിത്രകാർത്തിക, കുങ്കുമം, കുമാരി തുടങ്ങിയ ആനുകാലികങ്ങളിൽ പ്രവർത്തിച്ചു. കമ്യൂണിസ്‌റ്റ്‌ പാർട്ടിയുടെ സാഹിത്യ-സാംസ്‌കാരിക വിഭാഗത്തിൽ സജീവമായ ഇദ്ദേഹം ജനയുഗം പത്രത്തിന്റെയും വാരികയുടെയും ആരംഭപ്രവർത്തകരിൽ ഒരാളാണ്. കമ്മ്യൂണിസത്തോടൊപ്പം ദാർശനിക ചിന്തകളിലും അദ്ദേഹം താത്പര്യം പുലർത്തിയിരുന്നു. വേദേതിഹാസങ്ങളുൾപ്പെടെയുള്ള ഭാരതീയദർശനങ്ങളിലും പാശ്ചാത്യ ദർശനങ്ങളിലും നിരന്തരപഠനം നടത്തിയിട്ടുണ്ട്.
നിരവധി നോവലുകളുടെ രചയിതാവാണ് വൈക്കം ചന്ദ്രശേഖരൻ നായർ. മലയാള നോവൽ സാഹിത്യത്തിന്റെ ആരംഭദശയിൽ സജീവമായിരുന്ന ചരിത്രാഖ്യായികളെ ഒരു ഇടവേളക്കു ശേഷം മടക്കിക്കൊണ്ടു വന്നത് വൈക്കമാണെന്നു പറയാം. അദ്ദേഹത്തിന്റെ പ്രശസ്തനോവലായ "പഞ്ചവൻകാട്" വേണാട്ടു ചരിത്രത്തിന്റെ ഉദ്വേഗജനകമായ പുനരാഖ്യാനമാണ്. തിരുവിതാംകൂറിന്റെ ചരിത്രവുമായി ബന്ധപ്പെട്ട സംഭവങ്ങളാണ് "നാഗമ്മ" എന്ന നോവലിലും പശ്ചാത്തലമാകുന്നത്. കേരളത്തിലെ രാഷ്ട്രീയപ്രക്ഷോഭങ്ങൾ പ്രമേയമാക്കിയ നോവലാണ് "നഖങ്ങൾ" എങ്കിൽ ജനിമൃതികളെ ദാർശനിക ഭാവത്തോടെ സസൂക്ഷ്മം വീക്ഷിക്കുന്ന നോവലാണ് "സ്മൃതികാവ്യം". ബൈബിളിലെ ഉത്പത്തി പുസ്തകത്തിലെ കായേന്റെയും ഹാബേലിന്റെയും കഥയെ ആധാരമാക്കി "കയീന്റെ വംശം" എന്നൊരു നോവലും വൈക്കം രചിച്ചിട്ടുണ്ട്. ഒരേ സമയം പല പേരുകളിൽ അദ്ദേഹം എഴുതിയിരുന്നു. വത്സല എം.എ സാത്യകി, പ്രതാപ ചന്ദ്രൻ, ഫിലോമിനാ മാത്യു എന്നിങ്ങനെ നിരവധി പേരുകളിൽ ആദ്ദേഹം എഴുതിയിരുന്നു.

വൈക്കത്തിന്റ നോവലുകളെപ്പോലെ തന്നെ അദ്ദേഹത്തിന്റെ നാടകങ്ങളും ശ്രദ്ധേയങ്ങളായിട്ടുണ്ട്. പന്ത്രണ്ടിലേറെ നാടകങ്ങൾ രചിച്ചിട്ടുണ്ട്. "ജാതൂഗൃഹം" എന്ന നാടകത്തിന് 1980-ലെ സാഹിത്യ അക്കാദമി പുരസ്കാരം ലഭിച്ചു. അദ്ദേഹത്തിന്റെ ചില കൃതികൾ ചലച്ചിത്രങ്ങളായിട്ടുണ്ട്. ഇതിനു പുറമേ "അനാർക്കലി" തുടങ്ങിയ ചലച്ചിത്രങ്ങളുടെ തിരക്കഥാരചനയും നിർവ്വഹിച്ചിട്ടുണ്ട്. മാധവിക്കുട്ടി എന്ന തിരക്കഥയ്ക്ക് അവാർഡ് ലഭിച്ചിട്ടുണ്ട്.നല്ല ചിത്രകാരൻ കൂടിയായ വൈക്കം സംഗീതം, അഭിനയം എന്നീ മേഖലകളിലും കഴിവുകൾ തെളിയിച്ചിട്ടുണ്ട്. കെ.പി.എ.സി. യിൽ ഇടയ്ക്ക് അഭിനേതാവായും പ്രലർത്തിച്ചു. 1978 മുതൽ 1981 വരെ കേരള സംഗീത നാടക അക്കാദമി ചെയർമാനായി പ്രവർത്തിച്ചിരുന്നു.

സുശീലാദേവിയാണ് ഭാര്യ. സി.ഗൗരീദാസൻ നായർ, ലത, പ്രിയ, ഉമ, ഗിരി, ഗൗതം, വത്സല എന്നിവരാണ് മക്കൾ. ഇവരിൽ ഗൗരീദാസൻ ദ ഹിന്ദു ദിനപത്രത്തിന്റെ കേരള ബ്യൂറോ ചീഫാണ്.
വൈക്കം ചന്ദ്രശേഖരൻ നായർ വൈക്കം ലത, വത്സല എം എ, ഫിലോമിന മാത്യു, മിസിസ് മായാവതി, വി പ്രതാപചന്ദ്രൻ എം.എസ്സി (ഈ പേരിലാണു കാമസൂത്രം മൊഴിമാറ്റം ചെയ്തത്) കേണൽ പ്രസാദ്, സാത്യകി, ശ്രീകാന്ത് വർമ എന്നീ പേരുകളിലും എന്നിങ്ങനെ വ്യത്യസ്ത തൂലികാനാമങ്ങളിൽ വൈക്കം രചന നടത്തിയിരുന്നു. കേണൽ പ്രസാദ്‌ എന്ന പേരിൽ പതിമൂന്നോളം അപസർപ്പക നോവലുകളുമെഴുതിയിട്ടുണ്ട്.


മാമാങ്കരാത്രി


"അനുഭവങ്ങളെ നന്ദി" (2 വാല്യങ്ങൾ) - ആത്മകഥാപരമായ ലേഖനങ്ങൾ.




</doc>
<doc id="176236" url="https://ml.wikipedia.org/wiki?curid=176236" title="ചുവപ്പുവാലൻ പരുന്ത്">
ചുവപ്പുവാലൻ പരുന്ത്

സർവ്വസാദാരണമായി കാണുന്ന ഒരിനം പരുന്താണ് റേഡ് ടെയിൽഡ് ഹോക് അഥവാ ചുവപ്പുവാലൻ പരുന്ത്.വാൽ ഭാഗത്തെ തൂവലുകളിലെ ഇരുണ്ട ചുവപ്പുനിറമാണ് ഇവയ്ക്ക് ഈ പേരുകിട്ടാൻ കാരണം. പെൺപരുന്തുകൾക്ക് ആൺ പരുന്തിനേക്കാൾ വലിപ്പമുണ്ട്. കണ്ണുകൾക്ക് തവിട്ടുനിറമാണ്. കാലുകൾക്ക് മഞ്ഞ നിറവും. വളരെ ഉയരത്തിൽ പറക്കുന്നവയാണ് ചുവപ്പുവാലൻ പരുന്തുകൾ. പറക്കിലിനിടയിൽ ചിറകുകൾ നിവർത്തിപ്പിടിച്ച് വായുവിലൂടെ വട്ടം ചുറ്റാൻ ഇവയ്ക്ക് കഴിയും. മരക്കൊമ്പുകളിൽ മണിക്കൂറുകളോളം കാത്തിരുന്നു ഇരയെ പിടുകൂടുന്ന രീതിയാണ് ഇവയ്ക്ക്. ചുവപ്പുവാലാണെങ്കിലും ശരീരത്തിലെ ബാക്കി ഭാഗം മുഴുവൻ കടുപ്പം കൂടിയതും കുറഞ്ഞതുമായ തവിട്ടും കറുപ്പും അൽപം മഞ്ഞ കലർന്ന വെളുപ്പിനിറവുമാണ്.



</doc>
<doc id="176239" url="https://ml.wikipedia.org/wiki?curid=176239" title="ലാപ്പറ്റ് ഫേയ്സ്ഡ് കഴുകൻ">
ലാപ്പറ്റ് ഫേയ്സ്ഡ് കഴുകൻ

ആഫ്രിക്കയിൽ കാണുന്ന ഏറ്റവും വലിയ കഴുകൻമാരാണ് ലാപ്പറ്റ് ഫേയ്സ്ഡ് കഴുകൻ. തൂവലുകളില്ലാത്ത കഴുത്തിൽ തൊലി, ശിരോവസ്ത്രത്തിന്റെ അലങ്കാരത്തൊങ്ങലുകൾ പോലെ, മടക്കുകളായി തൂങ്ങികിടക്കുന്നു. ഈ മടക്കുകൾക്ക് ഇരുണ്ട ചുവപ്പുനിറമാണ്. ഇതിനാലാണ് ഇവയെ ലാപ്പറ്റ് ഫേയ്സ്ഡ് കഴുകൻ എന്ന് വിളിക്കുന്നത്. 

ഇവയുടെ കൊക്കുക്കൾ കറുത്തതും കണ്ണുകൾ ഇരുണ്ടതുമാണ്. ചിറക് വിടർത്തുമ്പോൾ 2.5-3 മീറ്റർ വരെ നീളം വരും. ശരീരഭാരം 10-13 കിലോഗ്രാം.




</doc>
<doc id="176250" url="https://ml.wikipedia.org/wiki?curid=176250" title="ശ്രീജിത്ത് രവി">
ശ്രീജിത്ത് രവി

മലയാളചലച്ചിത്രവേദിയിലെ ഒരു നടനും ഒരു വ്യവസായിയുമാണ് ശ്രീജിത്ത് രവി. മലയാളത്തിലെ ആദ്യകാല നടനായിരുന്ന ടി.ജി. രവിയുടെ മകനാണ് ശ്രീജിത്ത്. 
ശ്രീജിത്ത് തൃശ്ശൂരിലെ "ഹരി ശീ വിദ്യ നിധി" സ്കൂളിൽ പഠിക്കുന്ന കാലത്ത് തന്നെ ധാരാളം തിയേറ്റർ പരിപാടികളിൽ പങ്കെടുത്തിരുന്നു. സ്കൂളിലെ അന്നത്തെ പ്രിൻസിപ്പാൾ ആയിരുന്ന നളിനി ചന്ദ്രൻ അദ്ദേഹത്തിന് മികച്ച പ്രോത്സാഹനം നൽകിയിരുന്നു. പിന്നീട് കോളേജ് ജീവിതത്തിൽ ഇത് അദ്ദേഹം തുടർന്നു. പോർട്ലാന്റ് യൂണിവേഴ്സിറ്റിയിലെ മൈക്കിൾ ഗ്രിഗ്സിന്റെയും, മഹേഷ് ദത്തനി എന്നിവരുടെ തിയേറ്റർ ക്ലാസുകൾ അറ്റൻഡ് ചെയ്തു.
ശ്രീജിത്തിന്റെ ചലച്ചിത്ര ജീവിതത്തിലെ ഒരു വഴിത്തിരിവായിരുന്നത് ചാന്ത്‌പൊട്ട് എന്ന ചിത്രത്തിലെ വേഷമായിരുന്നു.

ശ്രീജിത്ത് എൻ.ഐ.ടി. സുറത്കലിൽ നിന്നും മെക്കാനിക്കൽ എൻജിനീയറിംഗ് ബിരുദവും, ബാംഗളൂരിലെ ഐ.സി.എഫ്.അ.ഐ. ബിസിനസ്സ് സ്കൂളിൽ നിന്നും എം.ബി.എ ബിരുദവും നേടിയിട്ടുണ്ട്.

ശ്രീജിത് മലയാളചലച്ചിത്രങ്ങളിൽ അഭിനയിച്ച് തുടങ്ങുന്നത് 2005 ലാണ്. പിന്നീട് ചെറിയ വേഷങ്ങളിലായി 25 ലധികം ചിത്രങ്ങളിൽ അഭിനയിച്ചിട്ടുണ്ട്. സൺടെക് ടയർസ് ലിമിറ്റഡ് എന്ന സ്ഥാപനത്തിൽ അദ്ദേഹം എക്സിക്യുട്ടീവ ഡയറക്ടർ ആണ്.


</doc>
<doc id="176253" url="https://ml.wikipedia.org/wiki?curid=176253" title="വെള്ളപ്പുൽ ചിന്നൻ">
വെള്ളപ്പുൽ ചിന്നൻ

നിലത്തൻ കുടുംബത്തിൽ ഉള്ള സൂചിത്തുമ്പികളിൽ ഒരിനമാണ് വെള്ളപ്പുൽ ചിന്നൻ - White Dartlet. (ശാസ്ത്രീയനാമം:"Agriocnemis pieris"). ഇന്ത്യയാണ് ഇവയുടെ സഹജമായ വാസമേഖല. ഇന്ത്യയിൽ കേരളം, ഗോവ, തമിഴ്നാട്, മഹാരാഷ്ട്ര, കർണ്ണാടക, അരുണാചൽപ്രദേശ്, മദ്ധ്യപ്രദേശ്, വെസ്റ്റ് ബംഗാൾ എന്നിവിടങ്ങളിൽ ഇവ ധാരാളമായി കാണപ്പെടുന്നു. 

വെളുപ്പും ഇളം നീലയുമാണ് ഇവയുടെ നിറം. ഉരസിൽ കറുത്ത വരകൾ കാണപ്പെടുന്നു. വാലിന്റെ അഗ്രഭാഗത്തായി ഇളം നീലയും കറുപ്പും പൊട്ടുകൾ കാണാം. നാട്ടിൻപുറങ്ങളിലുള്ള ചതുപ്പുകളിലും പുൽത്തകിടികളിലും പൊതുവായി ഇവയെ കാണപ്പെടുന്നു.



</doc>
<doc id="176259" url="https://ml.wikipedia.org/wiki?curid=176259" title="കെ.കെ. രാജ">
കെ.കെ. രാജ

കേരളത്തിലെ ഒരു കവിയായിരുന്നു കെ.കെ. രാജ. (മാർച്ച് 28 1893 – ഏപ്രിൽ 6 1968). മലനാട്ടിൽ എന്ന കൃതിക്കു 1960 ലെ കവിതയ്ക്കുള്ള കേരള സാഹിത്യ അക്കാദമി പുരസ്​കാരം ലഭിച്ചു.

തലപ്പിള്ളി സ്വരൂപത്തിന്റെ ശാഖയായ കുമാരപുരത്ത് ജനിച്ചു. മുഴുവൻ പേര് കുഞ്ചു. അച്ഛൻ മേലേടത്ത് നമ്പോതൻ നമ്പൂതിരി അമ്മ കുഞ്ചുകുട്ടി തമ്പുരാട്ടി. ചെറുപ്രായത്തിലേ അമ്മ മരിച്ചതിനാൽ മുത്തശ്ശിയാണ് അദ്ദേഹത്തെ വളർത്തിയത്. തൃശ്ശൂരും കുന്നംകുളത്തുമായി സ്കൂൾ വിദ്യാഭ്യാസം പൂർത്തിയാക്കി. അക്കാലത്ത് തമ്പുരാന്റെ ഗൃഹത്തിൽ ഇടയ്ക്കിടയ്ക്ക് എത്താറുണ്ടായിരുന്ന കുഞ്ഞിക്കുട്ടൻ തമ്പുരാൻ കവിതകൾ തിരുത്തി നൽകുമായിരുന്നു. വിദ്വാൻ പരീക്ഷ ജയിച്ചതിനെത്തുടർന്ന് എറണാകുളം സർക്കാർ ഗേൾസ് ഹൈസ്കൂളിലും ഇരിഞ്ഞാലക്കുട സ്കൂളിലും അദ്ധ്യാപകനായി. സാഹിത്യ പരിഷത്തിന്റെ രണ്ടാം സമ്മേളനത്തിന്റെ സംഘാടകനായി. ജോലി ഉപേക്ഷിച്ചു നാടു വിട്ടു അലഞ്ഞു നടന്നു. തൃശ്ശൂർ സെന്റ് തോമസ് സ്കൂളിൽ അദ്ധ്യാപകനായി.

കവനകൗമുദിയിൽ ആദ്യ കവിത ക്ഷണിക വൈരാഗ്യം പ്രസിദ്ധീകരിച്ചു.



</doc>
<doc id="176260" url="https://ml.wikipedia.org/wiki?curid=176260" title="നാട്ടുപുൽ ചിന്നൻ">
നാട്ടുപുൽ ചിന്നൻ

നിലത്തൻ കുടുംബത്തിൽ ഉള്ള സൂചിത്തുമ്പികളിൽ ചെറിയ ഒരിനമാണ് നാട്ടുപുൽ ചിന്നൻ - Pigmy Dartlet. (ശാസ്ത്രീയനാമം:"Agriocnemis pygmaea"). ഇന്ത്യയടക്കമുള്ള മിക്ക ഏഷ്യൻ രാജ്യങ്ങളിലും ആസ്ത്രേലിയയിലും ഇവ സാധാരണമായി കാണപ്പെടുന്നു. 

ആൺതുമ്പികൾക്ക് പച്ച നിറത്തിലുള്ള ഉരസ്സിൽ കറുത്ത വരകളും കറുപ്പും ചാരനിറവും കലർന്ന വാലിന്റെ അഗ്രത്തിലായി ചുവപ്പു പൊട്ടുകളും കാണപ്പെടുന്നു. പെൺതുമ്പികൾ വിവിധ വർണ്ണ വ്യതിയാനങ്ങളിലും ചിലത് ആൺതുമ്പികളോട് സാമ്യവും പുലർത്തുന്നു. ചില പെൺതുമ്പികൾ ചുവപ്പു നിറത്തോടു കൂടിയവയായിരിക്കും. ചതുപ്പുകളിലും കുളങ്ങളിലും മനുഷ്യനിർമ്മിതമായ മറ്റു ജലാശയങ്ങളിലും ഇവയെ കണ്ടുവരുന്നു.



</doc>
<doc id="176270" url="https://ml.wikipedia.org/wiki?curid=176270" title="ഷിക്കാഗോ ബുൾസ്">
ഷിക്കാഗോ ബുൾസ്

ഷിക്കാഗോ നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ് ഷിക്കാഗോ ബുൾസ് . ബുൾസ് ഈസ്റ്റേൺ കോൺഫറൻസിലെ സെൻ‌ട്രൽ വിഭാഗത്തിൻറെ ഭാഗമാണ്. 1966 -ൽ ആണ് ഈ പ്രസ്ഥാനം സ്ഥാപിതം ആക്കപ്പെട്ടത്. യുണൈറ്റഡ് സെൻറർ‌-ൽ ആണ് ബുൾസ് -ൻറെ ഹോം മത്സരങ്ങൾ നടക്കുന്നത്. ഒരു സീസണിൽ 70-ൽ കൂടുതൽ വിജയം സ്വന്തമാക്കിയ എൻ ബി എ ചരിത്രത്തിലെ ഏക ടീം ആണ് ഇത്. 1990 ഉകളിൽ മൈകിൽ ജോർദാൻ മൂലം ഇവർ പ്രശതരായി. ഇവർ 1991, 1992, 1993, 1996,1997,1998 എന്നീ വർഷങ്ങളിൽ എൻ.ബി.എ. ചാമ്പ്യൻഷിപ്‌ സ്വന്തമാക്കിയിട്ടുണ്ട്. 


</doc>
<doc id="176271" url="https://ml.wikipedia.org/wiki?curid=176271" title="തവളക്കണ്ണൻ (തുമ്പി)">
തവളക്കണ്ണൻ (തുമ്പി)

നീർരത്നം കുടുംബത്തിൽ ഉള്ള സൂചിത്തുമ്പികളിൽ ഒരിനമാണ് തവളക്കണ്ണൻ - Southern Heliodor .

മറ്റു സൂചിത്തുമ്പികളെ അപേക്ഷിച്ച് ഇവയുടെ ശരീരം കുറുകിയതും ബലിഷ്ഠവും കണ്ണുകൾ വലുതുമാണ്. അരണ്ട കറുത്ത വരകളുള്ള ഇവയുടെ ശരീരം നേർത്ത മഞ്ഞ നിറമാണ്. ആൺതുമ്പികളുടെ വാലിന്റെയും ചിറകുകളുടേയും അഗ്രങ്ങളിൽ കറുപ്പു പൊട്ടുകളുണ്ട്. ഒഴുകുന്ന അരുവികൾക്കു സമീപം ഇവയെ കാണാറുണ്ട്. ഇന്ത്യയടക്കമുള്ള മിക്ക ഏഷ്യൻ രാജ്യങ്ങളും ഇവയുടെ ആവാസമേഖലകളാണ്.



</doc>
<doc id="176274" url="https://ml.wikipedia.org/wiki?curid=176274" title="ഷാർ‌ലൊറ്റ് ബോബ്‌ക്യാറ്റ്സ്">
ഷാർ‌ലൊറ്റ് ബോബ്‌ക്യാറ്റ്സ്

ഷാർ‌ലൊറ്റ് ബോബ്‌ക്യാറ്റ്സ് എന്നത് നോർത്ത് കരോളിനയിലെ ഷാർ‌ലൊറ്റ് നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. ബോബ്‌ക്യാറ്റ്സ് ഈസ്റ്റേൺ കോൺഫറൻസിലെ സൗത്ത് ഈസ്റ്റ് വിഭാഗത്തിൻറെ ഭാഗമാണ്. 2004 -ൽ ആണ് ഈ പ്രസ്ഥാനം സ്ഥാപിതം ആക്കപ്പെട്ടത്. ടൈം വാർനെർ കേബിൾ എറീനയിൽ ആണ് ബോബ്‌ക്യാറ്റ്സ് -ൻറെ ഹോം മത്സരങ്ങൾ നടക്കുന്നത്. എൻ ബി എ യിൽ ഏറ്റവും അവസാനം രൂപീകരികപെട്ട ടീം ആണ് ഇത്. 1990 ഉകളിൽ ചിക്കാഗോ ബുൾസിന് വേണ്ടി തിളങ്ങിയ മൈക്കെൽ ജോർഡൻ ആണ് ഈ ടീം-ന്റെ ഉടമസ്ഥൻ . ഇവർക്ക് എൻ.ബി.എ. ചാമ്പ്യൻഷിപ്‌ സ്വന്തമാക്കാൻ കഴിഞ്ഞിട്ടില്ല.


</doc>
<doc id="176276" url="https://ml.wikipedia.org/wiki?curid=176276" title="പുള്ളിക്കരിങ്കാളി">
പുള്ളിക്കരിങ്കാളി

മലബാറിൽ കെട്ടിയാടപ്പെടുന്ന ഒരു തെയ്യമാണ് പുള്ളിക്കരിങ്കാളി. പാർവ്വതിയാണു പുള്ളിക്കരിങ്കാളി എന്നാണു ഐതിഹ്യം.
തുളുവനം എന്ന കാട്ടിനുള്ളിൽ വച്ച് ശിവൻ പുലിക്കണ്ടനും, പാർവ്വതി പുലി കരിങ്കാളിയും ആയി രൂപം എടുത്തു. അവർ കാട്ടിൽ സുഖിച്ച് വസിക്കുന്നതിനിടയിൽ കരിങ്കാളി പത്ത് മാസങ്ങൾക്ക് ശേഷം കണ്ടപ്പുലി, മരപ്പുലി, പുലിമാരുതൻ, കാളപ്പുലി, പുലിയൂർ കണ്ണൻ എന്നീ ആൺ പുലികൾക്കും പുലിയൂർ കാളി എന്ന പെൺപുലിക്കും ജന്മം കൊടുത്തു. ഒരു രാത്രി ഈ പുലി ദൈവങ്ങൾ കുറുമ്പത്തിരി വണ്ണാന്റെ തൊഴുത്തിൽ കടന്ന് കന്നുകാലികളെ കൊന്ന് വലിയ നഷ്ടമുണ്ടാക്കി. ദൈവത്തിനെ എപ്പോഴും ആരാധിച്ചിരുന്ന കുറുമ്പത്തിരി വണ്ണാന് ഇത് വലിയ മനഃപ്രയാസം ഉണ്ടാക്കി.
കുറുമ്പന്തിരി വണ്ണാന്റെ സുഹൃത്തായ കരിന്തിരി കണ്ണൻ അദ്ദേഹത്തെ സഹായിക്കാമെന്നേറ്റു. രാത്രി അദ്ദേഹം തൊഴുത്തിനടുത്ത് ഒളിച്ചിരുന്നു. ആ രാത്രി പുലികൾ വന്നപ്പോൾ കരിന്തിരി കണ്ണനു അമ്പെയ്യാൻ സമയം കിട്ടുന്നതിനു മുൻപേ പ്രതീക്ഷിക്കാത്ത തരത്തിൽ ആക്രമിച്ച് പുലികൾ അദ്ദേഹത്തെ കൊന്നു. അങ്ങനെ മരിച്ച കരിന്തിരി കണ്ണൻ തെയ്യമായി ആട്ടം ആടപ്പെടുന്നു. പുലിദൈവങ്ങൾ തുളുവനം കാട്ടിലായിരുന്നു അപ്പോൾ താമസിച്ചിരുന്നത്. ഒരു വർഷം രാമരാമത്ത് നിന്ന് കാരിയത് തണ്ടാൻ തുളുവനത്തിൽ തെയ്യം കാണാൻ പോയി. പുലിദൈവങ്ങൾ തണ്ടാനെ പിന്തുടർന്നു. രാമരാമത്ത് തണ്ടാൻ അവരെ പ്രതിഷ്ഠിച്ചു. ഈ സ്ഥലം കൂടാതെ പുലിദൈവങ്ങൾ പനയന്തട്ട നായരുടെ വീട്ടിലും താമസിക്കുന്നുണ്ടായിരുന്നു. പക്ഷെ പുലിദൈവങ്ങളുടെ ചേഷ്ടകൾ സഹിക്കാവുന്നതിനപ്പുറമായിരുന്നു. അതുകൊണ്ട് ഒരു ഉത്സവകാലത്ത് അദ്ദേഹം മുച്ചിലോട്ട് ഭഗവതിയോട് പുലിദൈവങ്ങളുടെ ശല്യത്തെക്കുറിച്ച് പരാതിപ്പെട്ടു. പുലിദൈവങ്ങളെ പ്രതിഷ്ഠിച്ചിരുന്ന വിളക്ക് അവിടെ നിന്ന് മുച്ചിലോട്ട് ഭഗവതി പറിച്ചെടുത്ത് കോറോത്ത് മുച്ചിലോട്ട് കാവിന്റെ ഇടത് ഭാഗത്ത് പ്രതിഷ്ഠിച്ചു. അങ്ങനെ മുച്ചിലോട്ട് കാവിലെ സാന്നിധ്യമായി പുലിയൂർ കണ്ണനും പുലിയൂർ കാളിയും. വാണിയ ജാതിക്കാരുടെ തെയ്യമാണ് പുലിയൂർ കണ്ണൻ. എണ്ണയാട്ടുന്ന ചക്കാളങ്ങളിൽ പുലിയൂർ കണ്ണനെ പ്രത്യേകം ആരാധിക്കുന്നു..


</doc>
<doc id="176279" url="https://ml.wikipedia.org/wiki?curid=176279" title="മയാമി ഹീറ്റ്">
മയാമി ഹീറ്റ്

മയാമി ഹീറ്റ് എന്നത് മയാമി നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. ഒർലാന്റോ മാജിക്-നോടൊപ്പം ഫ്ലോറിഡ സംസ്ഥാനത്തെ പ്രധിനിധികരിക്കുന്ന ടീം ആണ് ഹീറ്റ്. ഇവർ ഈസ്റ്റേൺ കോൺഫറൻസിലെ സൗത്ത് ഈസ്റ്റ് വിഭാഗത്തിൻറെ ഭാഗമാണ്. 1988 -ൽ ഈ പ്രസ്ഥാനം സ്ഥാപിതം ആക്കപ്പെട്ടു. അമേരിക്കൻ എയർലൈൻസ് എറീനയിൽ ആണ് ഹീറ്റ്-ൻറെ ഹോം മത്സരങ്ങൾ നടക്കുന്നത്. ഇവർ 2006-ൽ എൻ.ബി.എ. ചാമ്പ്യൻഷിപ്‌ സ്വന്തമാക്കിയിട്ടുണ്ട്.


</doc>
<doc id="176284" url="https://ml.wikipedia.org/wiki?curid=176284" title="ഒർലാന്റോ മാജിക്">
ഒർലാന്റോ മാജിക്

ഒർലാന്റോ മാജിക് എന്നത് ഒർലാന്റോ നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. മയാമി ഹീറ്റ്-നോടൊപ്പം ഫ്ലോറിഡ സംസ്ഥാനത്തെ പ്രധിനിധികരിക്കുന്ന ടീം ആണ് മാജിക് . ഇവർ ഈസ്റ്റേൺ കോൺഫറൻസിലെ സൗത്ത് ഈസ്റ്റ് വിഭാഗത്തിൻറെ ഭാഗമാണ്. 1989 -ൽ ഈ പ്രസ്ഥാനം സ്ഥാപിതം ആക്കപ്പെട്ടു. ആംവേ എറീനയിൽ ആണ് മാജിക് -ൻറെ ഹോം മത്സരങ്ങൾ നടക്കുന്നത്. ഇവർ ഇതുവരെ എൻ.ബി.എ. ചാമ്പ്യൻഷിപ്‌ സ്വന്തമാക്കിയിട്ടില്ല. 


</doc>
<doc id="176285" url="https://ml.wikipedia.org/wiki?curid=176285" title="അറ്റ്‌ലാന്റ്റ ഹോക്ക്സ്">
അറ്റ്‌ലാന്റ്റ ഹോക്ക്സ്

അറ്റ്‌ലാന്റ്റ നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ് അറ്റ്‌ലാന്റ്റ ഹോക്ക്സ് . ഇവർ ഈസ്റ്റേൺ കോൺഫറൻസിലെ സൗത്ത് ഈസ്റ്റ് വിഭാഗത്തിൻറെ ഭാഗമാണ്. 1947 -ൽ ഈ പ്രസ്ഥാനം സ്ഥാപിതം ആക്കപ്പെട്ടു. പക്ഷെ 1949-ൽ ആണ് ഇവർ എൻ ബി എ-യിലേക്ക് ചേർന്നത് . ഫിലിപ്സ് എറീന യിൽ ആണ് ഹോക്ക്സ് -ൻറെ ഹോം മത്സരങ്ങൾ നടക്കുന്നത്. ഇവർ 1958-ൽ എൻ.ബി.എ. ചാമ്പ്യൻഷിപ്‌ സ്വന്തമാക്കി.


</doc>
<doc id="176289" url="https://ml.wikipedia.org/wiki?curid=176289" title="വാഷിംഗ്ടൺ വിസാർഡ്സ്">
വാഷിംഗ്ടൺ വിസാർഡ്സ്

വാഷിംഗ്ടൺ വിസാർഡ്സ് എന്നത് വാഷിംഗ്ടൺ നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. ഇവർ ഈസ്റ്റേൺ കോൺഫറൻസിലെ സൗത്ത് ഈസ്റ്റ് വിഭാഗത്തിൻറെ ഭാഗമാണ്. 1961 -ൽ ഈ പ്രസ്ഥാനം സ്ഥാപിതം ആക്കപ്പെട്ടു. വെറൈസൺ സെൻറർൽ ആണ് വിസാർഡ്സ് -ൻറെ ഹോം മത്സരങ്ങൾ നടക്കുന്നത്. ഇവർ 1978-ൽ എൻ.ബി.എ. ചാമ്പ്യൻഷിപ്‌ സ്വന്തമാക്കി.


</doc>
<doc id="176292" url="https://ml.wikipedia.org/wiki?curid=176292" title="പുലിയൂർകാളി">
പുലിയൂർകാളി

മലബാറിൽ കെട്ടിയാടപ്പെടുന്ന ഒരു തെയ്യമാണ് പുലിയൂർകാളി. പുലികണ്ടന്റെയും, പുള്ളിക്കരിങ്കാളിയുടെയും മകളായ പെൺപുലിയാണ് പുലിയൂർ കാളി എന്നാണൈതിഹ്യം. 
തുളുവനം എന്ന കാട്ടിനുള്ളിൽ വച്ച് ശിവൻ പുലിക്കണ്ടനും, പാർവ്വതി പുലി കരിങ്കാളിയും ആയി രൂപം എടുത്തു. അവർ കാട്ടിൽ സുഖിച്ച് വസിക്കുന്നതിനിടയിൽ കരിങ്കാളി പത്ത് മാസങ്ങൾക്ക് ശേഷം കണ്ടപ്പുലി, മരപ്പുലി, പുലിമാരുതൻ, കാലപ്പുലി, പുലിയൂർ കണ്ണൻ എന്നീ ആൺ പുലികൾക്കും പുലിയൂർ കാളി എന്ന പെൺപുലിക്കും ജന്മം കൊടുത്തു. ഒരു രാത്രി ഈ പുലി ദൈവങ്ങൾ കുറുമ്പത്തിരി വണ്ണാന്റെ തൊഴുത്തിൽ കടന്ന് കന്നുകാലികളെ കൊന്ന് വലിയ നഷ്ടമുണ്ടാക്കി. ദൈവത്തിനെ എപ്പോഴും ആരാധിച്ചിരുന്ന കുറുമ്പത്തിരി വണ്ണാന് ഇത് വലിയ മനഃപ്രയാസം ഉണ്ടാക്കി.
കുറുമ്പന്തിരി വണ്ണാന്റെ സുഹൃത്തായ കരിന്തിരി കണ്ണൻ അദ്ദേഹത്തെ സഹായിക്കാമെന്നേറ്റു. രാത്രി അദ്ദേഹം തൊഴുത്തിനടുത്ത് ഒളിച്ചിരുന്നു. ആ രാത്രി പുലികൾ വന്നപ്പോൾ കരിന്തിരി കണ്ണനു അമ്പെയ്യാൻ സമയം കിട്ടുന്നതിനു മുൻപേ പ്രതീക്ഷിക്കാത്ത തരത്തിൽ ആക്രമിച്ച് പുലികൾ അദ്ദേഹത്തെ കൊന്നു. അങ്ങനെ മരിച്ച കരിന്തിരി കണ്ണൻ തെയ്യമായി ആട്ടം ആടപ്പെടുന്നു. പുലിദൈവങ്ങൾ തുളുവനം കാട്ടിലായിരുന്നു അപ്പോൾ താമസിച്ചിരുന്നത്. ഒരു വർഷം രാമരാമത്ത് നിന്ന് കാരിയത് തണ്ടാൻ തുളുവനത്തിൽ തെയ്യം കാണാൻ പോയി. പുലിദൈവങ്ങൾ തണ്ടാനെ പിന്തുടർന്നു. രാമരാമത്ത് തണ്ടാൻ അവരെ പ്രതിഷ്ഠിച്ചു. ഈ സ്ഥലം കൂടാതെ പുലിദൈവങ്ങൾ പനയാന്ദത്ത നായരുടെ വീട്ടിലും താമസിക്കുന്നുണ്ടായിരുന്നു. പക്ഷെ പുലിദൈവങ്ങളുടെ ചേഷ്ടകൾ സഹിക്കാവുന്നതിനപ്പുറമായിരുന്നു. അതുകൊണ്ട് ഒരു ഉത്സവകാലത്ത് അദ്ദേഹം മുച്ചിലോട്ട് ഭഗവതിയോട് പുലിദൈവങ്ങളുടെ ശല്യത്തെക്കുറിച്ച് പരാതിപ്പെട്ടു. പുലിദൈവങ്ങളെ പ്രതിഷ്ഠിച്ചിരുന്ന വിളക്ക് അവിടെ നിന്ന് മുച്ചിലോട്ട് ഭഗവതി പറിച്ചെടുത്ത് കോറോത്ത് മുച്ചിലോട്ട് കാവിന്റെ ഇടത് ഭാഗത്ത് പ്രതിഷ്ഠിച്ചു. അങ്ങനെ മുച്ചിലോട്ട് കാവിലെ സാന്നിധ്യമായി പുലിയൂർ കണ്ണനും പുലിയൂർ കാളിയും. വാണിയ ജാതിക്കാരുടെ തെയ്യമാണ് പുലിയൂർ കണ്ണൻ. എണ്ണയാട്ടുന്ന ചക്കാളങ്ങളിൽ പുലിയൂർ കണ്ണനെ പ്രത്യേകം ആരാധിക്കുന്നു..


</doc>
<doc id="176301" url="https://ml.wikipedia.org/wiki?curid=176301" title="തണ്ണീർപ്പന്തൽ">
തണ്ണീർപ്പന്തൽ

വഴിപോക്കർക്ക് വെള്ളം കുടിക്കാനുള്ള സ്ഥലത്തിനു തണ്ണീർപ്പന്തൽ എന്നു പറയുന്നു. കേരളത്തിൽ ഇവ തണ്ണീർപ്പന്തൽ എന്നാണറിയപ്പെടുന്നത്. വഴിയമ്പലങ്ങൾ ദാഹമകറ്റാനും വിശ്രമിക്കാനും ഇടം നൽകുന്നുവെങ്കിൽ തണ്ണീർപ്പന്തലുകൾ ദാഹമകറ്റാൻ മാത്രമുള്ള വഴിയോര സംവിധാനമാണ്. വഴിയമ്പലങ്ങളിലും തണ്ണീർപ്പന്തലുകൾ ഉണ്ടായിരിക്കും. പൊതുവേ വഴിയമ്പലങ്ങൾ ഇല്ലാത്ത സ്ഥലത്താണ് താത്ക്കാലിക തണ്ണീർപ്പന്തലുകൾ നിർമ്മിക്കുന്നത്. താത്ക്കാലികമായ ഓലപ്പന്തലുകളാണിവ. ഇവിടെ ദാഹമകറ്റാനുള്ള ജലവും പാനീയങ്ങളും വിൽക്കുകയല്ല, സൗജന്യമായി നൽകുകയായിരുന്നു പതിവ്. പച്ചവെള്ളം പോലെതന്നെ തണ്ണീർപ്പന്തലുകളിലെ പ്രധാന വിഭവമായിരുന്നു സംഭാരം അഥവാ "മോരുംവെള്ളം". മോരും വെള്ളവും ചേർത്ത് അതിൽ നാരകത്തില, ഉപ്പ്, മുളക് എന്നിവയും കൂട്ടിയാണ് തണ്ണീർപ്പന്തലുകളിലൂടെ ജനങ്ങൾക്ക് വെള്ളം നൽകിയിരുന്നത്. തണ്ണീർപ്പന്തലിലെ മോരുംവെള്ളത്തിൽ പലപ്പോഴും മോര് പേരിനു മാത്രമുണ്ടായിരിക്കും എന്നുള്ളതുകൊണ്ടാകണം കൊഴുപ്പില്ലാത്തത്, കട്ടിയില്ലാത്തത് തുടങ്ങിയ അർഥങ്ങളിൽ "മോരുവെള്ളം" എന്ന പ്രയോഗവും നിലവിൽ വന്നത്.

വഴിയോരത്ത് തണ്ണീർപ്പന്തലുകൾ കെട്ടി സഞ്ചാരികളുടെ ദാഹമകറ്റുന്നത് ഒരു പുണ്യകർമമായി പണ്ട് കരുതിയിരുന്നു. അതിനാൽ യാത്രയെന്നാൽ, കാൽനടയാത്ര മാത്രമായിരുന്ന കാലത്ത് കേരളത്തിലെ വഴിയോരങ്ങളിൽ ധാരാളം തണ്ണീർപ്പന്തലുകൾ ഉണ്ടായിരുന്നു. ഇന്ന് ഈ "ജലദാനം" ക്ഷേത്രോത്സവങ്ങളോടനുബന്ധിച്ചു മാത്രമാണ് നിലനിൽക്കുന്നത്.


</doc>
<doc id="176319" url="https://ml.wikipedia.org/wiki?curid=176319" title="അഹ്മദ് ഷാ ബഹാദൂർ">
അഹ്മദ് ഷാ ബഹാദൂർ

മുഗൾ സാമ്രാജ്യത്തിലെ പതിമൂന്നാമത്തെ സമ്രാട്ടായിരുന്ന അഹ്മദ് ഷാ മുഹമ്മദ് ഷായുടെ പുത്രനായിരുന്നു. 1748 മുതൽ 1754 വരെയുളള 6 വർഷക്കാലമെ ഭരിച്ചുളളുവെങ്കിലും ആ വർഷങ്ങൾ സംഭവബഹുലവും പ്രക്ഷുബ്ധവുമായിരുന്നു. പഞ്ചാബ്, റോഹിലാഖണ്ഡ് പ്രവിശ്യകളിൽ സായുധ കലാപങ്ങളുണ്ടായി.അഹ്മദ്ഷാ അബ്ദലി വീണ്ടും ആക്രമിച്ചു. അതു വരേക്കും മുഗൾ കൊട്ടാര വളപ്പിൽ മാത്രം ഒതുങ്ങി നിന്നിരുന്ന ഇറാനി - തുറാനി വൈരം മൂർച്ഛിച്ച് ആഭ്യന്തര യുദ്ധത്തോളമെത്തി. തുറാനി നേതാവായിരുന്ന നിസാം ഉൾ മുൾക്കിൻറെ പൗത്രൻ ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ രംഗത്തിറങ്ങി; അഹ്മദ് ഷായെ കഴിവുകെട്ടവനെന്നു മുദ്ര കുത്തി സമ്രാട്ട് പദവിയിൽ നിന്ന് സ്ഥാനഭൃഷ്ടനാക്കി. അന്ധനാക്കപ്പെട്ട അഹ്മദ് ഷാ കാരാഗൃഹത്തിലാണ് പിന്നീടുളള 21 വർഷങ്ങൾ കഴിച്ചു കൂട്ടിയത്. 

അഹ്മദ് ഷായുടെ ജനനം 1725 ഡിസംബർ 23-നായിരുന്നു. 23 വയസ്സുളളപ്പോൾ തൻറെ യുദ്ധനൈപുണ്യം പ്രദർശിപ്പിക്കാനുളള അവസരം കിട്ടി. 1748-ൽ അഹ്മദ് ഷാ അബ്ദാലി വടക്കു പടിഞ്ഞാറൻ അതിർത്തി ആക്രമിച്ചപ്പോൾ പ്രധാനമന്ത്രി കമറുദ്ദീൻറെ നേതൃത്വത്തിൽ ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ , സഫ്ദർജംഗ്, മീർ മുന്നു(പ്രധാനമന്ത്രി കമറുദ്ദീൻറെ പുത്രൻ ) എന്നിവരോടൊപ്പം അഹ്മദ് ഷായും പടക്കളത്തിലിറങ്ങി. മുഗൾ സൈന്യം ജയിച്ചു, അഹ്മദ് ഷാക്ക് ബഹാദൂർ പട്ടവും ല ഭിച്ചു. എന്നാൽ അവിചാരിതമായി കമറുദ്ദീൻ മൃത്യുവിനിരയായി. 1748 ഏപ്രിൽ 28ന് മുഹമ്മദ് ഷായും അന്തരിച്ചു. അഹ്മദ് ഷായുടെ കിരീടധാരണത്തിന് തടസ്സങ്ങളൊന്നും തന്നെ ഉണ്ടായിരുന്നില്ല. 

സ്ഥാനാരോഹണം ചെയ്ത ശേഷം അഹ്മദ് ഷാ സഫ്ദർജംഗിനെ പ്രധാനമന്ത്രിയായും ഗാസി ഉദ്ദീൻ ഖാൻ ഫിറോസ് ജംഗ് രണ്ടാമനെ സേനാപതിയായും (മീർ ബക്ഷി) നിയമിച്ചു. മീർ മുന്നു പഞ്ചാബിലെ ഗവർണ്ണർ സ്ഥാനത്തേക്ക് നിയമിതനായി. ചുമതലകളെല്ലാം ഇവരെ ഏല്പ്പിച്ച് അഹ്മദ് ഷാ സുഖലോലുപതയിൽ മുങ്ങി. 1748 ഒക്ടോബറിൽ മുഗൾ സാമ്രാജ്യത്തിലെ മറ്റൊരു നിർണ്ണായക വ്യക്തി ഡക്കാൻ ഭരണാധികാരി നിസാം ഉൾ മുൾക്കു് നിര്യാതനായപ്പോൾ, രണ്ടാമത്തെ പുത്രൻ നസീർ ജംഗ് ഭരണകാര്യങ്ങൾ നോക്കി നടത്തി. നിസാമിൻറെ മൂത്ത പുത്രൻ ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ അഹ്മദ് ഷായുടെ സേനാപതിയായി തുടർന്നു.

1749-50 കാലത്ത് റോഹിലാഖണ്ഡിലെ സായുധ കലാപം അടിച്ചമർത്താനായി സഫ്ദർജംഗിന് മറാഠ-ജാഠ് ശക്തികളുടെ സഹായം തേടേണ്ടി വന്നു. ഏതാണ്ട് അതേ സമയം തന്നെ വലിയൊരു സൈന്യവുമായി അബ്ദലി വടക്കു പടിഞ്ഞാറൻ അതിർത്തിയിൽ ഏത്തി. ദൽഹിയിൽ നിന്ന് കാര്യമായ നിർദ്ദേശങ്ങളോ,പിന്തുണയോ ലഭിക്കായ്കയാൽ മീർ മുന്നു ലാഹോറും മുൾട്ടാനും അബ്ദലിക്ക് അടിയറ വെച്ചു. ഇതിനിടയിൽ നിസാം പദവിക്കായുളള അവകാശത്തർക്കം ആരംഭിച്ചു. സമ്രാട്ടിനെ സ്വാധീനിച്ച് ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ ഡക്കാനിലെ സുബേദാർ പദവി കരസ്ഥമാക്കി. പുത്രൻ സഹാബുദ്ദീൻ മുഹമ്മദ് സിദ്ദിഖിയെ (പിന്നീട് ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ)ദർബാറിലെ കാര്യങ്ങൾ ഏല്പ്പിച്ച് മറാഠ ശക്തികളുടെ അകമ്പടിയോടെ ഡക്കാനിലെക്ക് തിരിച്ച ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ സംശയാസ്പദമായ ചുറ്റുപാടുകളിൽ മരണമടഞ്ഞു. കുശലബുദ്ധിയായിരുന്ന പുത്രൻ സഹാബുദ്ദീൻ മുഹമ്മദ് സിദ്ദിഖി നിഷ്പ്രയാസം പിതാവിൻറെ സ്ഥാനം കൈക്കലാക്കി. 

തുറാനികളുടെ നേതാവ്ഗാസി ഉദ്ദീനും ഇറാനികളുടേത് സഫ്ദർജംഗും ആയിരുന്നു. സമ്രാട്ടിന് ഇറാനികളോടുളള ചായ്വ് മനസ്സിലാക്കിയ ഗാസി ഉദ്ദീൻ മറാഠ ശക്തികളെ കൂട്ടുപിടിച്ച് സിക്കന്ദരാബാദിൽ വച്ചുണ്ടായ യുദ്ധത്തിൽ സഫ്ദർജംഗിൻറെ നേതൃത്വത്തിൽ പോരാടിയ മുഗൾ സൈന്യത്തെ പരാജയപ്പെടുത്തി. യുദ്ധക്കളത്തിൽ നിന്ന് പാലായനം ചെയ്ത അഹ്മദ് ഷായെ ഗാസി ഉദ്ദീൻ ദൽഹിയിൽ വെച്ച് പിടികൂടി തടവിലാക്കി. സമ്രാട്ടിൻറെ കഴിവുകേടും സ്വാർത്ഥതയും സ്വജനപക്ഷപാതവും കൊണ്ടാണ് സ്ഥിതിഗതികൾ മോശമായതെന്നും അഹ്മദ് ഷാ സിംഹാസനത്തിൽ തുടരാൻ അർഹനല്ലെന്നും ഗാസി ഉദ്ദീൻ വിധിയെഴുതി. മുഗൾ ദർബാർ ഇതു ശരി വച്ചു., 1754 ജൂൺ 25ന് അഹ്മദ് ഷായുടെ കണ്ണുകൾ ചൂഴ്ന്നെടുക്കപ്പെട്ടു. 

പിന്നീട് നീണ്ട 21 വർഷങ്ങൾ അഹ്മദ് ഷാ തടവറയിൽ കഴിച്ചുകൂട്ടി. 1775 ജനവരിയിൽ അന്ത്യശ്വാസം വലിച്ചു.


</doc>
<doc id="176324" url="https://ml.wikipedia.org/wiki?curid=176324" title="കെ.പി. മോഹനൻ (സാഹിത്യകാരൻ‌)">
കെ.പി. മോഹനൻ (സാഹിത്യകാരൻ‌)

ഒരു മലയാള സാഹിത്യ നിരൂപകനും, അദ്ധ്യാപകനുമാണ്‌ കെ.പി. മോഹനൻ. 2007-ൽ നിരൂപണത്തിനുള്ള കേരള സാഹിത്യഅക്കാദമി പുരസ്കാരവും, അബുദാബി ശക്തി അവാർഡും നേടി. ദേശാഭിമാനി വാരിക പത്രാധിപരായി പ്രവർത്തിക്കുന്നു. 
അച്ഛൻചെറുകാട് 
അമ്മ ലക്ഷ്മി പിഷാരസ്യാർ


</doc>
<doc id="176332" url="https://ml.wikipedia.org/wiki?curid=176332" title="മദ്ധ്യകാലം">
മദ്ധ്യകാലം

യൂറോപ്പിയൻ ചരിത്രത്തിൽ, അഞ്ചാം നൂറ്റാണ്ടു മുതൽ പതിനഞ്ചാം നൂറ്റാണ്ടുവരെയുള്ള കാലഘട്ടത്തെ മദ്ധ്യകാലം(Middle Ages, adjectival form: medieval or mediæval) എന്ന് വിളിക്കുന്നു. 476-ൽ പടിഞ്ഞാറൻ റോമാ സാമ്രാജ്യത്തിന്റെ തകർച്ചക്ക്ശേഷം ആരംഭിച്ച ഇത് നവോത്ഥാന കാലത്തിന്റെ ആദ്യഘട്ടം വരെ നീണ്ടുനിന്നു. നേരത്തേ റോമൻ സാമ്രാജ്യത്തിന്റെ ഭാഗമായിരുന്ന വടക്കൻ ആഫ്രിക്ക, മദ്ധ്യപൗരസ്ത്യദേശങ്ങൾ എന്നിവിടങ്ങളിൽ ഇസ്ലാമികഭരണം നിലവിൽ വന്നു. പിന്നീട് യൂറോപ്പിൽ ഫ്യൂഡൽ വ്യവസ്ഥിതിയും. ജറൂസലേമും വിശുദ്ധ നാടും ഇസ്ലാം ആധിപത്യത്തിൽ നിന്ന് തിരിച്ചു പിടിയ്ക്കുക എന്നതിനായി കുരിശുയുദ്ധങ്ങൾ നടന്നു.

പേരു സൂചിപ്പിക്കുന്നത് പോലെ മദ്ധ്യകാലഘട്ടം പ്രാചീന കാലശേഷവും ആധുനിക കാലത്തിനു മുമ്പും നിലനിന്നിരുന്നതാണ്. എന്നാലത് വസ്തവത്തിൽ രണ്ടു മഹത്കാലഘട്ടങ്ങൾക്കിടയിൽ പെട്ടു പോയ സ്വന്തമായ് ഒന്നും അവകാശപ്പെടാനില്ലാത്ത ഒരു കാലമല്ല. കാരണം അത് മാനവ പരിണാമ ചരിത്രത്തിലെ ഒരു പ്രധാന ഘട്ടമാണ്. അതുകൂടാതെ മദ്ധ്യകാലഘട്ടത്ത് ഉണ്ടാക്കിയ നേട്ടങ്ങൾ ആധുനിക കാലഘട്ടത്തിലേകുള്ള സുപ്രധാന കാല്വെയ്പുകളുമായിരുന്നു.

17-ആം നൂറ്റാണ്ടിലെ യൂറോപ്യന്മാരാണ് 'മദ്ധ്യകാലങ്ങൾ' എന്ന വാക്ക് ഉപയോഗിച്ചത്. ഗ്രീക്കോ-റോമൻ സംസ്കാരങ്ങളുടെ ഇതിഹാസകാലത്തിനും അവരുടെ സ്വന്തം കാലത്തിനും ഇടയിലുള്ള ഇരുണ്ട കാലഘട്ടമായാണ് അവർ ഈ കാലഘട്ടത്തെ കണ്ടത്. ഇസ്ലാമിക സംസ്കാരത്തിൽ അത് ഒരു സംസ്കാരം ജനിച്ച് വളർന്ന് പാരമ്യത്തിലെത്തിയ കാലഘട്ടമാണ്. ഇന്ത്യയിൽ അത് സംയോജനത്തിന്റെ കാലമായിരുന്നു. പഴയതും പുതിയതുമായ സാമുഹ്യ-സാമ്പത്തിക -രാഷ്ട്രീയ രീതികളുടെ സങ്കലനം ഉണ്ടായി. ഈ സങ്കലനത്തിൽ നിന്നുയർകൊണ്ട ഒരു സവിശേഷ സംസ്കാരം സഹവർത്തിത്ത്വത്തെയും സഹിഷ്ണുതയെയും ഉയർത്തിക്കാട്ടി. ഇത് മാദ്ധ്യകാല ഇന്ത്യയുടെ മുഖമുദ്രയായി തീർന്നു. യൂറോപ്പിൽ പോലും സ്ഥിതിഗതികൾ അത്ര അന്ധകാരമയമായിരുന്നില്ല. മദ്ധ്യകാലത്തിന്റെ ആരംഭദശയിൽ ഭൗതികവും സംസ്കാരികവും ആയ നേട്ടങ്ങൾ നന്നെ കുറവായിരുന്നു. ഇക്കാലത്ത് യൂറോപ്പിൽ ഉണ്ടായ നവീന ചിന്തകൾ യൂറോപ്പിനെ മാത്രമല്ല ലോകത്തിലെ ഇതര സംസ്കാരങ്ങളെയും സ്വാധീനിച്ചു.

[[വർഗ്ഗം:യൂറോപ്പിന്റെ ചരിത്രം]]
[[വർഗ്ഗം:മദ്ധ്യകാലം]]


</doc>
<doc id="176333" url="https://ml.wikipedia.org/wiki?curid=176333" title="കുറുമ">
കുറുമ

ദക്ഷിണേഷ്യയിലോ മധ്യേഷ്യയിലോ രൂപം കൊണ്ട ഒരു കറിയാണ് കുറുമ. തൈര്, ക്രീം, പരിപ്പ്, വിത്തുകൾ, തേങ്ങാപ്പാൽ എന്നിവകൊണ്ടാണിത് സാധാരണയായി ഉണ്ടാക്കുന്നത്. പ്രധാന ഭക്ഷണത്തിലേക്കായി ഉപയോഗിക്കുന്നതിനുള്ള കറിയാണ് കുറുമ. സസ്യാഹാരത്തിനും മാംസാഹാരത്തിനും പ്രത്യക കുറുമകളുണ്ട്.

മാസം, പച്ചക്കറി എന്നിവ ഉൾപ്പെടുന്ന ഒരു ദക്ഷിണേഷ്യൻ കറിയാണ് കുറുമ, അതിൽ എരിവുള്ള സോസ്, ക്രീം, യോഗർട്ട്, കടല, അല്ലെങ്കിൽ സീഡ് പേസ്റ്റ് എന്നിവയും ഉണ്ടാകും. 

വറക്കുന്നതിനും ചുടുന്നതിനും തുർക്കി ഭാഷയിലെ ക്രിയാപദത്തിൽ നിന്നാണ് കുറുമ എന്ന വാക്ക് രൂപം കൊണ്ടത്.

വേവിച്ച മാസം എന്ന് അർത്ഥം വരുന്ന ടർകിഷ് വാക്ക് ആയ കവുർമയിൽനിന്നും വന്ന ‘വരട്ടിയത്’ എന്ന് അർത്ഥം വരുന്ന ഉർദു വാക്ക് ആയ കൊർമയിൽനിന്നുമാണ് കുറുമ എന്ന പദം വന്നത്. derived in turn from Turkish "kavurma", literally meaning "cooked meat". Korma ( in Persian) ആധുനിക കാലത്തെ ഇന്ത്യയിലും പാകിസ്താനിലും ഉണ്ടായിരുന്ന മുഗളായി ഭക്ഷണവിഭവങ്ങളിലാണ് കുറുമയുടെ ഉത്ഭവം.

മുഗൾ രാജവംശത്തിൻറെ പാചകരീതികളുടെ പ്രചോദനം ഉൾക്കൊള്ളുന്ന ഒരു തെക്കേ ഏഷ്യൻ ഭക്ഷണവിഭവ പാചകരീതിയാണ്‌ മുഗളായി പാചകരീതി അല്ലെങ്കിൽ മുഗൾ ഭക്ഷണവിഭവങ്ങൾ എന്നു പറയുന്നത്. ആദ്യകാലത്തെ ഡെൽഹി, പഞ്ചാബ് എന്നിവടങ്ങളിലാണ്‌ ഈ പാചകരീതി പ്രധാനമായും ഉണ്ടായിരുന്നത്. ഈ പാചകരീതി മധ്യേഷ്യയിലെ പേർഷ്യൻ, ടർക്കിഷ് പാചകരീതികളിൽ നിന്നും ഭക്ഷണവിഭവങ്ങളിൽ നിന്നും ധാരാളം പ്രചോദനമുൾക്കൊണ്ടതാണ്‌. ബ്രിട്ടനിലേയും, അമേരിക്കയിലേയും ഒട്ടൂമിക്ക ഭക്ഷണശാലകളിലെ പാചകരീതികൾ മുഗളായി രീതിയാണെന്ന് പറയാം.

മുഗളായി ഭക്ഷണവിഭവങ്ങൾ മൃദുവായതു മുതൽ നല്ല എരിവുള്ളതുവരെ ഉണ്ട്. അവ സുഗന്ധവ്യഞ്ജനത്തിൻറെ പരിമളം കൊണ്ട് പ്രത്യേകതയേറിയതാണ്‌ ഒരു മുഗളായി പ്രധാന ഭക്ഷണം (മെയിൻ കോഴ്സ്) പലതരത്തിലുള്ളതും, അതിൻറെ കൂടെ വിവിധ തരം സൈഡ് വിഭവങ്ങളും ചേർന്നതാണ്‌.

മുഗൾ വിഭവങ്ങളുടെ പല പേരുകളും മുഗൾ ഭരണകൂടത്തിന്റെ ഔദ്യോഗിക ഭാഷയായിരുന്ന പേർഷ്യൻ ഭാഷയിൽ നിന്നും ഉത്ഭവിച്ചതാണ്‌.

ചിക്കൻ മഖനി, മുഗളായി ചിക്കൻ, മുഗളായി പറാത്ത, ബിരിയാണി ബാദ്‌ശാ, കീമ മട്ടർ, മീറ്റ് ദർബാരി, മുഗളായി ചിക്കൻ പുലാവ്, മുർഗ് കബാബ് മുഗളായി, മുർഗ് നൂർജേഹാനി, മുർഗ് കാലി മിർച്ച്, മലായി കോഫ്ത, നവരതൻ കോർമ, ശാഹി മട്ടൻ കറി ഓഫ് ആഗ്ര, ശാമി കബാബ്, സീഖ് കബാബ്, ബോട്ടി കബാബ്, ഷാജഹാനി മുർഗ് മസാല, ശാഹി ചിക്കൻ കോർമ, ശാഹി കാജു ആലു, ശാഹി രോഗൻ ജോഷ്, ശാഹി ടുക്ര, ബർഫി, ഗുലാബ് ജാമുൻ, കാലഖണ്ഡ്, കുൾഫി, ശീർ ഖോർമ, ഫലൂഡ എന്നിവയാണ് പ്രധാന മുഗളായി ഭക്ഷണ വിഭവങ്ങൾ.

യു കെ കുറുമ: യു കെ-യിലെ കുറുമ എരിവുള്ള തിക്ക് സോസോടു കൂടി കറി ഹൗസുകളിൽ വിളംബുന്നതാണ്. ബദാം, അണ്ടിപരിപ്പ്, മറ്റു പരിപ്പുകൾ, തേങ്ങ, അല്ലെങ്കിൽ തേങ്ങാപാൽ എന്നിവ ഇതിൽ ചേർക്കുന്നു.

നവരത്ന കുറുമ: പനീർ (ഒരു ഇന്ത്യൻ ചീസ്) അല്ലെങ്കിൽ പരിപ്പ്, ചിലപ്പോൾ രണ്ടും ചേർത്ത് ഉണ്ടാക്കുന്ന ഒരു വെജിറ്റേറിയൻ കുറുമയാണ് നവരത്ന കുറുമ. നവരത്നം എന്നു പറഞ്ഞാൽ ഒൻപത് രത്നങ്ങളാണ്, അതുകൊണ്ടുതന്നെ ഈ കുറുമ തയ്യാറാക്കുമ്പോൾ ഒൻപത് തരം പച്ചകറികൾ ചേർക്കുന്നതാണ്.

അസർബെയ്ജാൻ കുറുമ: അസർബെയ്ജാനിൽ കൊവുർമ എന്നറിയപ്പെടുന്ന കുറുമ പല വിധത്തിലുണ്ട്, ആട് കൊവുർമ, ലിവർ കൊവുർമ, സബ്ജി കൊവുർമ തുടങ്ങിയവ. സബ്ജി കൊവുർമ പിലഫ് റൈസിൻറെ കൂടെയും അല്ലെങ്കിൽ അതുമാത്രം യോഗർട്ടിൻറെയും ഗാർളിക് പേസ്റ്റിൻറെയും കൂടെ കഴിക്കാം. 

മറ്റു എല്ലാ വരട്ടു കരികളെയുംപോലെ കുറുമയുടേയും തയ്യാറാക്കുന്ന വിധം സമാനമാണ്. ആദ്യം മഇറച്ചി അല്ലെങ്കിൽ പച്ചക്കറി നന്നായി വരട്ടുക. വെള്ളം കുറച് ഉപയോഗിച്ചു കുറേ നേരം ചൂടാക്കുക. പാചകത്തിൻറെ അവസാന ഘട്ടങ്ങളിൽ പാത്രം മാവുകൊണ്ട് മൂടാവുന്നതാണ്.

അരപ്പുപുരട്ടൽ ചെയ്‌താൽ കറിയുടെ രുചി കൂടും. ആഹാരപദാർത്ഥങ്ങളൂടെ രുചി വർദ്ധിപ്പിയ്ക്കുന്നതിനായി വിവിധ പാചക ചേരുവകൾ എണ്ണയിലോ മറ്റോ യോജിപ്പിച്ച് ഭക്ഷണ സാധനങ്ങളിൽ പുരട്ടുന്നതിനെയാണ് അരപ്പുപുരട്ടൽ (മാരിനേഷൻ) എന്നു പറയുന്നത്.

പ്രധാനമായും മൂന്നു തരത്തിലുള്ള മാരിനേഡുകൾ ഉണ്ട്:

പാകം ചെയ്യാത്തവ, പാകം ചെയ്തവ, ഡ്രൈ മാരിനേഡുകൾ.

ആസിഡ്, എണ്ണ, സുഗന്ധവ്യഞ്ജനങ്ങൾ എന്നിങ്ങനെ മൂന്നു ചേരുവകൾ ആണ് ഇതിൽ ഉപയോഗിയ്ക്കുന്നത്.

ഭക്ഷണം ഭുജിക്കുന്നതിന്‌ തയ്യാറാക്കുന്ന പ്രവൃത്തിയാണ്‌ പാചകം. ചൂടും രാസപ്രവൃത്തിയും ഉപയോഗിച്ച്‌ പദാർ‌ത്ഥത്തിൻറെ രുചി, നിറം, ഗുണമേന്മ എന്നിവ മാറ്റുന്ന പ്രവൃത്തിയായും പാചകത്തെ വിശേഷിപ്പിക്കവുന്നതാണ്‌. പാചകരീതികളിൽ വെള്ളത്തിലിട്ട് വേവിക്കുക, ആവിയിൽ വേവിക്കുക, തീയിൽ ചുട്ടെടുക്കുക, എണ്ണയിൽ വറുത്തെടുക്കുക എന്നിവയാണ് മുഖ്യം.

മനുഷ്യൻ തീ ഉപയോഗിക്കുവാനുള്ള പ്രാപ്തി നേടിയതോടെ, പാചകം മാനവ സംസ്കാരത്തിലെ ഒരു സർവ്വസാധാരണമായ അംഗമായിരിക്കുന്നു. ദേശം, ജാതി, മതം, സന്ദർഭം, ആചാരാനുഷ്ഠാനങ്ങൾ എന്നിവയനുസരിച്ചെല്ലാം വ്യത്യസ്ത പാചകരീതികൾ നിലവിലുണ്ട്. അത് ഭക്ഷണപാനീയങ്ങളുടെ കാര്യത്തിൽ മാത്രമല്ല, അവ ഉണ്ടാക്കാനുപയോഗിക്കുന്ന ഉപകരണങ്ങൾ, ഉണ്ടാക്കുന്ന സ്ഥലം എന്നിവയിലും വ്യത്യസ്തത പുലർത്തുന്നു. ഒരു സവിശേഷ കൂട്ടായ്മയിൽ പരമ്പരാഗതമായി നിലനില്ക്കുന്നതും തനിമയാർന്നതുമായ പാചകരീതിയാണ് നാടൻ പാചകം. ഭക്ഷ്യവസ്തുക്കളുടെ ലഭ്യതയാണ് ഓരോ പ്രദേശത്തെയും കൂട്ടായ്മയുടെയും ഭക്ഷണ-പാചകരീതികളെ നിർണയിക്കുന്ന മുഖ്യഘടകം.


</doc>
<doc id="176338" url="https://ml.wikipedia.org/wiki?curid=176338" title="തൂവൽ">
തൂവൽ

ശരീരാവരണമാണ് തൂവൽ - Feather. പക്ഷികളുടെയും ചില പറക്കാൻ കഴിയാത്ത തെറാപ്പോഡ ഇനം ദിനോസറുകളുടെയും സവിശേഷതയാണ് തൂവലുകൾ. പക്ഷികളുടെ കാലുകളൊഴികെയുള്ള ശരീരഭാഗങ്ങൾ തൂവലുകളാൽ ആവരണം ചെയ്യപ്പെട്ടിരിക്കുന്നു. ബാഹ്യചർമാവയവമായ തൂവലുകൾ കനംകുറഞ്ഞതും വഴങ്ങുന്നതും ദൃഢതയുള്ളതുമാണ്. പക്ഷിയുടെ ശരീരോഷ്മാവ് നിലനിർത്താൻ സഹായിക്കുന്നതും ചിറകുകൾക്ക് പറക്കാനുള്ള ഉപരിതലം പ്രദാനം ചെയ്യുന്നതും തൂവലുകളാണ്. ചർമ്മത്തെ സംരക്ഷിക്കുന്നതും ശരീരത്തിന് രൂപം നല്കുന്നതുമായ തൂവലുകൾ പക്ഷിയെ ഉയരുവാനും പറന്നുനിൽക്കുവാനും സഞ്ചരിക്കുവാനും സഹായിക്കുന്നു. ചിലയിനം പക്ഷികൾ ഇണയെ ആകർഷിക്കുവാനും മറ്റു ചിലപ്പോൾ ശത്രുക്കളിൽ നിന്നും രക്ഷപെടുവാനുള്ള കവചമായും തൂവലുകളെ ഉപയോഗിക്കുന്നു.



</doc>
<doc id="176355" url="https://ml.wikipedia.org/wiki?curid=176355" title="സ്വാവർത്തനം">
സ്വാവർത്തനം

ഗണിത ശാസ്ത്രത്തിൽ ചില പ്രശ്നങ്ങൾ കൈകാര്യം ചെയ്യുമ്പോൾ പ്രശ്നത്തിന്റെ സങ്കീണ്ണത കുറയ്ക്കുന്നതിനു വേണ്ടി, അവയെ ആവർത്തന സ്വഭാവമുള്ള ചെറു പ്രശ്നങ്ങളായി വിഭജിച്ച് നിർദ്ധാരണം ചെയ്യാറുണ്ട്. ഈ രീതിക്കാണ് "റിക്കർഷൻ" അഥവാ സ്വാവർത്തനം എന്നു പറയുന്നത്. ഇത്തരം പ്രശ്നങ്ങൾ മനുഷ്യ മനസ്സുപയോഗിച്ച് നിർദ്ധാരണം ചെയ്യുന്നതിലും വളരെ ലളിതമായും കൂടുതൽ കൃത്യതയോടും കമ്പ്യൂട്ടറുപയോഗിച്ച് ചെയ്യാൻ കഴിയും. കമ്പ്യൂട്ടറുകളുപയോഗിക്കുമ്പോളാണ് "റിക്കർഷന്റെ" ഉപയോഗം കൂടുതൽ പ്രായോഗികമാവുന്നതെങ്കിലും, കമ്പ്യൂട്ടർ കണ്ടുപിടിക്കുന്നതിന് വർഷങ്ങൾക്കു മുമ്പുതന്നെ ഗണിത ശാസ്ത്രത്തിൽ "റിക്കർഷൻ" ഉപയോഗിച്ചിരുന്നു. ക്രിസ്തുവിന് മുൻപ് അഞ്ചാം ശതകത്തിൽ ജീവിച്ചിരുന്നു എന്നുകരുതപ്പെടുന്ന ഭാരതീയ സംസ്കൃത ഭാഷാശാസ്ത്രജ്ഞനും വ്യാകരണനിപുണനുമായിരുന്ന പാണിനി സ്വാവർത്തനം ഉപയോഗിച്ചിരുന്നതായി കാണുന്നുണ്ട്. ആധുനിക ഗണിതശാസ്ത്രത്തിലെ സിദ്ധാന്തങ്ങളായ രൂപാന്തരീകരണം(transformation), സ്വാവർത്തനം(recursion) എന്നിവയുടെ സങ്കീർണ്ണമായ ഉപയോഗങ്ങൾ പാണിനിയുടെ വ്യാകരണത്തിന് ടൂറിങ്ങ് യന്ത്രങ്ങൾക്ക് സമാനമായ ചിന്താശേഷി പ്രദാനം ചെയ്യുന്നതായി ഈ മേഖലകളിൽ ഗവേഷണം നടത്തുന്നവർ പറയുന്നുണ്ട്. അതുകൂടാതെ, പല ഗണിത ശാസ്ത്ര നിർവ്വചനങ്ങളും വ്യക്തമായി നൽകണമെങ്കിൽ "റിക്കർഷൻ" ഉപയോഗിക്കേണ്ടതുണ്ടെന്ന വസ്തുതയും പരമ പ്രധാനമാണ്. ക്രിസ്തുവിന് ഏകദേശം 300 കൊല്ലം മുൻപ് അലക്സാൻഡ്രിയയിൽ ജിവിച്ചിരുന്ന യൂക്ലിഡ് (Euclid)എന്ന ഗണിത ശാസ്ത്രജ്ഞൻ ഉത്തമ സാധാരണ ഘടകം (greatest common divisor) കാണുന്നതിന് ഉപയോഗിച്ച സ്വാവർത്തിത ക്രിയാക്രമം(recursive algorithm) ഇങ്ങനെയാണ്.

ഏതെങ്കിലും ഒരു സംഖ്യ പൂജ്യം ആവുന്നതുവരെ ഇത് തുടരുക. പൂജ്യമല്ലാത്ത സംഖ്യയാണ് gcd


</doc>
<doc id="176356" url="https://ml.wikipedia.org/wiki?curid=176356" title="ദാതിയ">
ദാതിയ

മധ്യപ്രദേശ് സംസ്ഥാനത്തിലെ ഒരു ജില്ലയും അതിന്റെ ആസ്ഥാനവുമാണ് ദാതിയ. 
അതിരുകൾ: വ. ഭിണ്ഡ്, ഗ്വാളിയർ ജില്ലകൾ; തെ. ശിവപുരി ജില്ലയും ഉത്തർപ്രദേശും; പ. ഗ്വാളിയർ, ശിവപുരി ജില്ലകൾ; കി. ഉത്തർപ്രദേശ്.

ഭൂമിശാസ്ത്രപരമായി രണ്ട് വ്യതിരിക്ത ഭൂപ്രദേശങ്ങൾ ഉൾപ്പെടുന്നതാണ് ദാതിയ ജില്ല. ബുന്ദേൽഖണ്ഡ് പീഠ ഭൂമിയുടെ ലോവർ ഭാഗങ്ങളും ഗംഗാ സമതലവും ചേർന്നതാണ് ആദ്യ ഭാഗം. ഗംഗാ എക്കൽ തടത്തിന്റെ അതിരുകൾ ഉൾപ്പെടുന്നതാണ് രണ്ടാമത്തെ ഭാഗം. പൊതുവേ വടക്കു കിഴക്ക് ദിശയിൽ ചരിഞ്ഞിറങ്ങുന്ന ഭൂപ്രകൃതിയാണ് ജില്ലയുടേത്. ഇടയ്ക്കിടെ സമതലങ്ങളും ചെറു കുന്നുകളും കാണാം. ഗംഗാ നദീശൃംഖലയിൽ ഉൾപ്പെടുന്ന പ്രദേശമാണ് ദാതിയ ജില്ല. സിന്ധ്, പാഹൂജ്, മഹ്തുവാർ, ബേത്വ എന്നിവയാണ് പ്രധാന നദികൾ. ഇവയിൽ മിക്കവയിലും മഴക്കാലത്തു മാത്രമേ കാര്യമായ നീരൊഴുക്കുണ്ടാകാറുള്ളൂ. കാർഷിക വൃത്തിയാണ് ദാതിയയിലെ ജനങ്ങളുടെ മുഖ്യ ഉപജീവന മാർഗം; ഗോതമ്പ് പ്രധാന വിളയും. ജലസേചനത്തിനായി ഇവിടത്തെ കർഷകർ പ്രധാനമായും കിണറുകളെയാണ് ആശ്രയിക്കുന്നത്. കന്നുകാലി വളർത്തലിനും പ്രാധാന്യമുണ്ട്. ലോഹ-പ്ളാസ്റ്റിക് ഉത്പന്നങ്ങളുടെ നിർമ്മാണവും എണ്ണയാട്ടുമാണ് പ്രധാന ചെറുകിട വ്യവസായങ്ങൾ.

ദാതിയ ജില്ലയിലെ ജനങ്ങളിൽ ഭൂരിഭാഗവും ഹിന്ദുക്കളാണ്. ഹിന്ദിയാണ് പ്രധാന വ്യവഹാര ഭാഷ. സർക്കാർ ഉടമസ്ഥതയിലുള്ള ഒരു വനിതാ കോളജ്, ബിരുദ കോളജ് എന്നിവ ഉൾപ്പെടെ ഒട്ടനവധി വിദ്യാഭ്യാസ സ്ഥാപനങ്ങൾ ദാതിയയിൽ പ്രവർത്തിക്കുന്നു. റോഡുകളാണ് മുഖ്യ ഗതാഗത ഉപാധി. രാജാ ബീർ സിങ്ങിന്റെ ഏഴു നില കൊട്ടാരം, ഗോപേശ്വർ ക്ഷേത്രം, ജൈന ക്ഷേത്രം തുടങ്ങിയവ ദാതിയ ജില്ലയിലെ പ്രധാന ആകർഷണങ്ങളാണ്.



</doc>
<doc id="176358" url="https://ml.wikipedia.org/wiki?curid=176358" title="നാരായൻ">
നാരായൻ

മലയാള നോവലിസ്റ്റാണ് നാരായൻ (ജനനം: സെപ്റ്റംബർ 26 1940). മികച്ച നോവലിനുള്ള കേരള സാഹിത്യ അക്കാദമി പുരസ്കാരം ഉൾപ്പെടെ നിരവധി പുരസ്കാരങ്ങൾ നേടിയിട്ടുണ്ട്.

ഇടുക്കി ജില്ലയിലെ കുടയത്തൂർ മലയുടെ അടിവാരത്ത് ചാലപ്പുറത്തുരാമന്റെയും കൊടുകുട്ടിയുടെയും മകനായി 1940 സെപ്റ്റംബർ 26 ന് ജനിച്ചു. കുടയത്തൂർ ഹൈസ്കൂളിൽ നിന്നും എസ്.എസ്.എൽ.സി. പാസ്സായി. തപാൽ വകുപ്പിൽ ജോലിയിൽ പ്രവേശിച്ച് 1995-ൽ പോസ്റ്റ്മാസ്റ്ററായി വിരമിച്ചു. സമൂഹത്തിന്റെ അടിത്തട്ടിലെ സാധാരണ ജനങ്ങളുടെ ജീവിതപ്രശ്നങ്ങൾ ചിത്രീകരിക്കുന്ന നോവലുകളാണ് പ്രധാന സാഹിത്യസംഭാവന. പ്രകൃതിയോടു മല്ലിട്ടു ജീവിക്കുന്ന കേരളത്തിലെ ആദിവാസി സമൂഹമായ മലയരയന്മാരെക്കുറിച്ച് അനുഭവങ്ങളുടെ വെളിച്ചത്തിൽ എഴുതിയിട്ടുള്ള നോവലാണ് കൊച്ചരേത്തി. ഈ കൃതിയിലെ ഭാഷാപരമായ പ്രത്യേകതകൾ, പ്രമേയം തുടങ്ങിയവ ഇതിനെ ദലിത് നോവൽ എന്ന നിലയിൽ ശ്രദ്ധേയമാക്കി. മുതുവാന്മാരുടെയും ഊരാളന്മാരുടെയും ജീവിതമാണ് ഊരാളിക്കുടി എന്ന നോവലിലെ പ്രമേയം. ലളിതവും എന്നാൽ ശക്തവുമാണ് ആവിഷ്കരണരീതി.




</doc>
<doc id="176361" url="https://ml.wikipedia.org/wiki?curid=176361" title="ദാനനികുതി">
ദാനനികുതി

ഒരു വ്യക്തിയുടെ ജീവിതകാലത്ത് നടത്തുന്ന ദാനങ്ങൾക്കോ സമ്മാനങ്ങൾക്കോ മേൽ ചുമത്തുന്ന നികുതിയാണ് ദാനനികുതി. 1974-ൽ ബ്രിട്ടനിൽ സ്വത്ത് കൈമാറ്റത്തിന്മേൽ ഒരു പ്രത്യേക നികുതി ചുമത്തിത്തുടങ്ങിയത് അതുവരെ നിലവിലിരുന്ന എസ്റ്റേറ്റ് ഡ്യൂട്ടിക്ക് പകരമായിരുന്നു. 1986-ൽ ഈ പുതിയ നികുതിയുടെ പേര് ഇൻഹെറിറ്റൻസ് നികുതി (Inheritance tax) എന്നു മാറ്റുകയുണ്ടായി. എല്ലാ ദാനങ്ങളും ഈ നികുതിയുടെ പരിധിയിലായി. മരണത്തിന് ഏഴ് വർഷം മുമ്പ് ഒരു വ്യക്തി നടത്തുന്ന ദാനങ്ങൾക്ക് നികുതിബാദ്ധ്യത ഇല്ലായിരുന്നു. മരണത്തിന് മൂന്ന് വർഷം മുമ്പ് നടത്തുന്ന മുഴുവൻ ദാനങ്ങളും നികുതിവിധേയമാക്കുന്ന തരത്തിലാണ് പിന്നീടുണ്ടായ ബ്രിട്ടിഷ് ബജറ്റുകൾ തയ്യാറാക്കിയത്. കാലാകാലങ്ങളിൽ പൈതൃകസ്വത്ത് ദാനമായി കിട്ടുന്നവർ കൊടുക്കേണ്ട നികുതിനിരക്കുകളിൽ മാറ്റങ്ങൾ ഉണ്ടായിട്ടുണ്ട്. നിയമത്തിൽ ചില ഒഴിവുകളും സഹായങ്ങളും നികുതിദായകന് ലഭ്യമാക്കിയിട്ടുണ്ട്. സന്നദ്ധ സേവാസംഘടനകൾ, വിദ്യാഭ്യാസ സ്ഥാപനങ്ങൾ, ജീവകാരുണ്യ സ്ഥാപനങ്ങൾ എന്നിവ സ്വീകരിക്കുന്ന ദാനങ്ങൾക്ക് സാധാരണയായി ഈ നികുതി ചുമത്താറില്ല. ചില അവസരങ്ങളിൽ അവയ്ക്കുമേൽ ചില പരിധികൾ ഉണ്ടാകും എന്നുമാത്രം.

കേംബ്രിജ് ധനശാസ്ത്രജ്ഞനായിരുന്ന പ്രൊഫ. നിക്കോളസ് കാൽഡർ (Nicholas Kaldor) ഇന്ത്യയിലെ നികുതിപരിഷ്കാരത്തെക്കുറിച്ചുള്ള റിപ്പോർട്ടിലാണ് ദാനനികുതി ഇവിടെ പരീക്ഷിക്കാൻ നിർദ്ദേശം നൽകിയത്. ഇന്ത്യൻ നികുതിസമ്പ്രദായത്തിൽ നികുതിഒഴിവാക്കലും നികുതിവെട്ടിപ്പും സാർവത്രികമാണ്. അതുകൊണ്ട് എല്ലാ പഴുതുകളും അടയ്ക്കാൻ പ്രത്യക്ഷനികുതിഘടന പരിഷ്കരിക്കണമെന്ന് അദ്ദേഹം നിർദ്ദേശിച്ചു. 1956-ൽ സമർപ്പിച്ച റിപ്പോർട്ടിൽ ആദായനികുതിയുടെ ഏറ്റവും ഉയർന്ന നിരക്ക് 42% ആയിരിക്കണമെന്നും ആദായനികുതിക്കു പുറമേ സ്വത്ത്നികുതി, ദാനനികുതി, വ്യയനികുതി എന്നിവകൂടി ഇന്ത്യ പുതുതായി നടപ്പാക്കണമെന്നും അദ്ദേഹം നിർദ്ദേശിച്ചു. പിൽക്കാലത്ത് അവ ഇന്ത്യ പരീക്ഷിക്കുകയും ചെയ്തു.

1958-ലെ നികുതിനിയമം അനുസരിച്ച് വ്യക്തി, അവിഭക്ത ഹിന്ദുകുടുംബം, കമ്പനിട്രസ്റ്റുകൾ എന്നിവർക്ക് ദാനനികുതി ബാധകമാണ്. നിലവിലുള്ള സ്ഥാവരജംഗമ വസ്തുക്കൾ പ്രതിഫലം ആഗ്രഹിക്കാതെയും പ്രതിഫലം കൈപ്പറ്റാതെയും മറ്റൊരാൾക്കോ ഏജൻസിക്കോ കൈമാറ്റം ചെയ്താൽ അത് ദാനം എന്ന നിർവചനത്തിൻകീഴിൽ വരും. ദാതാവ്, ദാനം സ്വീകരിക്കുന്നയാൾ എന്നിവരെ വ്യക്തമായി നിയമത്തിൽ നിർവചിച്ചിട്ടുണ്ട്. നികുതിയിൽ നിന്നുള്ള ഒഴിവുകൾ പ്രത്യേകം വിശദമാക്കിയിരിക്കുന്നു. വിദേശത്തു താമസിക്കുന്ന പ്രവാസി ഇന്ത്യക്കാർ നോൺ റസിഡന്റ് അക്കൌണ്ടിലെ നിക്ഷേപത്തുകയിൽനിന്നു നടത്തുന്ന ദാനം, ഇന്ത്യയിലെ ബന്ധുവിന് നൽകുന്ന ദാനം, ആതുരസേവന-ധർമസ്ഥാപനങ്ങൾക്ക് നൽകുന്ന ദാനം, കുട്ടികളുടെ വിദ്യാഭ്യാസത്തിനുവേണ്ടി നൽകുന്ന ദാനം എന്നിവ നികുതിയിൽനിന്ന് ഒഴിവാക്കപ്പെട്ടിട്ടുണ്ട്.

ഇന്ത്യയിൽ 1999-2000 അസ്സസ്മെന്റ് വർഷം മുതൽ ദാനനികുതിനിയമത്തിൽ മാറ്റം വന്നു. വിവാഹ ആവശ്യത്തിന് നൽകുന്ന രണ്ട് ലക്ഷം രൂപ വരെയുള്ള ദാനം നികുതിയിൽനിന്ന് ഒഴിവാക്കി. കാലാകാലങ്ങളിൽ നികുതിനയത്തിൽ മാറ്റങ്ങൾ ഉണ്ടാകാവുന്നതാണ്.



</doc>
<doc id="176362" url="https://ml.wikipedia.org/wiki?curid=176362" title="അക്ബർ ഷാ രണ്ടാമൻ">
അക്ബർ ഷാ രണ്ടാമൻ

അക്ബർ ഷാ രണ്ടാമനെന്ന പേരിൽ 1806 മുതൽ 1837 വരെ മുപ്പതിൽപ്പരം വർഷങ്ങൾ മുഗൾ സിംഹാസനത്തിൽ ഉപവിഷ്ടനായ മിർസാ അക്ബർ നാമമാത്ര സമ്രാട്ടായിരുന്നു. ഷാ ആലം രണ്ടാമന്റെ ഈ ദ്വിതീയപുത്രന്റെ അധികാരപരിധി ചെങ്കോട്ടയിൽ ഒതുങ്ങി നിന്നു. 

പ്രതിദിനമെന്നോണം വർദ്ധിച്ചുകൊണ്ടിരുന്ന ഈസ്റ്റ് ഇന്ത്യാ കമ്പനിയുടെ സ്വാധീനം പല മേഖലകളിലും വ്യക്തമായി പ്രതിഫലിച്ചു തുടങ്ങി. കമ്പനിയുടെ നാണയങ്ങളിൽ നിന്ന് മുഗൾ സമ്രാട്ടിന്റെ പേരു തന്നെ അപ്രത്യക്ഷമായി. ബ്രിട്ടീഷുകാർ, സമ്രാട്ടിന്റെ ഉപസേനാപതി എന്ന അഭിനയം ഉപേക്ഷിച്ച് മേൽക്കോയ്മ നടത്തി. 

നീരസം മൂത്ത അക്ബർ ഷാ ബംഗാളിലെ നവോത്ഥാന നേതാവ് റാം മോഹൻ റോയിയെ രാജ എന്ന സ്ഥാനം നൽകി തന്റെ പ്രതിനിധിയായി ഇംഗ്ലണ്ടിലേക്കയച്ചു. തന്റെ അടുത്തൂൺ വർദ്ധിപ്പിക്കുക, തന്റെ സ്ഥാനത്തെ താഴ്ത്തിക്കെട്ടുന്നതിനായുള്ള കൂടുതൽ നിയന്ത്രണങ്ങൾ കമ്പനി അടിച്ചേൽപ്പിക്കുന്നത് നിർത്തലാക്കുക തുടങ്ങിയവായിരുന്നു അദ്ദേഹത്തിന്റെ ആവശ്യങ്ങൾ. റോയ്, അക്ബർ ഷാക്ക് വേണ്ടി ബ്രിട്ടീഷ് രാജ ദർബാറിൽ (സെന്റ്   ജേയിംസ് കോർട്ട്) ശക്തമായി വാദിച്ചുവെങ്കിലും ഫലമൊന്നും ഉണ്ടായില്ല.

തന്റെ മൂത്ത പുത്രനായ ബഹാദൂർഷാ സഫറിനെ തഴഞ്ഞ്, ഇളയവനായ മിർസ ജഹാംഗീറിനെ പിൻഗാമിയാക്കണമെന്നായിരുന്നു. അക്ബർ ഷാ രണ്ടാമന്റെ താൽപര്യം. എന്നാൽ മൂത്തയാളെത്തന്നെ പിൻഗാമിയാക്കുന്ന യൂറോപ്യൻ രീതി പിന്തുടരണമെന്ന് ബ്രിട്ടീഷുകാർ നിർദ്ദേശിച്ചു. ബ്രിട്ടീഷുകാർക്ക് സഫർ രാജാവാകുന്നതിനോടായിരുന്നു താൽപര്യം.
തന്റെ മൂത്ത മകൻ സഫറിന് ചക്രവർത്തിയാകാൻ യാതൊരു യോഗ്യതയുമില്ലെന്ന് കാണിച്ച് 1807 മാർച്ച് 21-ന് അന്നത്തെ ബ്രിട്ടീഷ് റെസിഡന്റായിരുന്ന ആർച്ചിബാൾഡ് സെറ്റണ് എഴുതിയിട്ടുണ്ടായിരുന്നു. തന്റെ വാദത്തെ ന്യായീകരിക്കാൻ സഫറിനെതിരെ തെളിയിക്കാനാവാത്ത ചില കുറ്റങ്ങളും ആരോപിച്ചിരുന്നു. എന്നാൽ ഈ കത്ത് സഫറിന് ഗുണകരമായി ഭവിച്ചു. സഫർ വളരെ ബഹുമാന്യനായ വ്യക്തിയാണെന്നും അക്ബർ ഷായുടെ ഇഷ്ടക്കാരനല്ലാത്തതിനാൽ വളരെ അവഗണിക്കപ്പെടുന്നു എന്നും അക്ബർ ഷാ തന്റെ പ്രിയപുത്രനായ മിർസ ജഹാംഗീറിന് അനാവശ്യ ശ്രദ്ധനൽകുന്നു എന്നുമാണ് സെറ്റൺ ഗവർണർ ജനറലിനെഴുതിയത്. ബ്രിട്ടീഷുകാർ അങ്ങനെ സഫറിനെത്തന്ന പിൻഗാമിയായി നിശ്ചയിച്ചു.

ബ്രിട്ടീഷുകാരുടെ തീരുമാനത്തിൽ കുപിതനായ മിർസ ജഹാംഗീർ റെസിഡന്റിനു നേരെ വെടിയുതിർക്കുകയും അദ്ദേഹത്തിന്റെ തൊപ്പി തെറിപ്പിക്കുകയും ചെയ്തു. 1809-ൽ അയാളെ അലഹബാദിലേക്ക് നാടുകടത്തി. അമിതമദ്യപാനം മൂലം 1821-ൽ മുപ്പത്തൊന്നാം വയസിൽ മിർസ ജഹാംഗീർ മരണമടഞ്ഞു.


</doc>
<doc id="176364" url="https://ml.wikipedia.org/wiki?curid=176364" title="യോകോ ഓനോ">
യോകോ ഓനോ

ജാപ്പനീസ്-ഇംഗ്ലിഷ് അവാങ് ഗാർദ് കലാകാരിയും സംഗീതജ്ഞയും ചലച്ചിത്ര നിർമാതാവുമാണ് യോകോ ഓനോ. ജനനം 1922-ൽ ജപ്പാനിലെ ടോക്ക്യോയിൽ. താമസിക്കുന്നതും പ്രവർത്തിക്കുന്നതും അമേരിക്കയിലെ ന്യൂയോർക്കിൽ.
രണ്ടാം ലോകമഹായുദ്ധ കാലത്ത് ജാപ്പനീസ് ബഹു-മാധ്യമ കലാകാരിയും സംഗീതജ്ഞയും സന്നദ്ധപ്രവർത്തകയുമായ യോക്കോ ഓനോയുടെ കുടുംബം അമേരിക്കയിലേക്ക് കുടിയേറുമ്പോൾ അവർക്ക് 19 വയസായിരുന്നു. ന്യൂയോർക്കിലെ യുദ്ധാനന്തര ആശയ കേന്ദ്രീകൃത കലാപ്രസ്ഥാനത്തിലെ പ്രധാനിയായ യോക്കോ യൂറോപ്യൻ കലാപ്രസ്ഥാമായ 'ദാദ'യിൽ നിന്ന് പ്രചോ
ദനം ഉൾക്കൊണ്ട് 1960-കളിൽ സ്ഥാപിതമായ 'ഫ്ളക്സസ്' എന്ന അവാന്തെ ഗാർഡ് ഗ്രൂപ്പുമായി വളരെ അടുത്തബന്ധം പുലർത്തി. 1969-ൽ ഇവർ ബീറ്റിൽസ് അംഗമായ ജോൺ ലെന്നനെ വിവാഹംകഴിച്ചു. പിന്നീട് ബീറ്റിൽസുമായി സഹകരിച്ചു പ്രവർത്തിച്ചു. ലെനനുമായി ചേർന്ന് സംഗീതത്തിലും യുദ്ധവിരുദ്ധ പ്രവർത്തനങ്ങളിലുമുള്ള തന്റെ പങ്കാളിത്തം ഓനോയെ അന്താരാഷ്ട്രതലത്തിൽ പ്രശസ്തയാക്കി.

 


</doc>
<doc id="176369" url="https://ml.wikipedia.org/wiki?curid=176369" title="മൊന്തൻ">
മൊന്തൻ

കേരളത്തിൽ സാധാരണയായി കൃഷിചെയ്തുവരുന്ന ഒരു വാഴയിനമാണ് മൊന്തൻ. കറിക്കായക്കാണ് ഇത് പ്രധാനമായും ഉപയോഗിക്കുന്നത്.


</doc>
<doc id="176370" url="https://ml.wikipedia.org/wiki?curid=176370" title="ഓൾഡെൻലാൻഡിയ അഡ്സെനിയോനിസ്">
ഓൾഡെൻലാൻഡിയ അഡ്സെനിയോനിസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഓൾഡെൻലാൻഡിയായിലെ ഒരു സ്പീഷിസാണ് ഓൾഡെൻലാൻഡിയ അഡ്സെനിയോനിസ് - Oldenlandia adscensionis. അറ്റ്ലാന്റിക് സമുദ്രത്തിലെ അസെൻഷൻ ദ്വീപിലാണ് ഇവ കാണപ്പെട്ടിരുന്നത്. ഇവയ്ക്ക് വംശനാശം സംഭവിച്ചു. 



</doc>
<doc id="176372" url="https://ml.wikipedia.org/wiki?curid=176372" title="ഗാരി കൂപ്പർ">
ഗാരി കൂപ്പർ

പ്രസിദ്ധനായ യു. എസ്. ചലച്ചിത്രനടൻ ആണ് ഗാരി കൂപ്പർ . ഇദ്ദേഹം അഭിനയിച്ച മികച്ച ചിത്രങ്ങൾ എ ഫെയർ വെൽ റ്റു ആംസ്, ഫോർ ഹൂം ദ ബെൽ ടോൾസ്, സാർജന്റ് യോർക്ക്, ഹൈനൂൺ എന്നിവയാണ്. രണ്ടു തവണ അക്കാദമി അവാർഡ് കരസ്ഥമാക്കി. 1960-ൽ സ്‌പെഷൽ അക്കാദമി അവാർഡും നേടി.


</doc>
<doc id="176373" url="https://ml.wikipedia.org/wiki?curid=176373" title="ഓൾഡെൻലാൻഡിയ അരെഷിയോയിഡ്സ്">
ഓൾഡെൻലാൻഡിയ അരെഷിയോയിഡ്സ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഓൾഡെൻലാൻഡിയായിലെ ഒരു സ്പീഷിസാണ് ഓൾഡെൻലാൻഡിയ അരെഷിയോയിഡ്സ് - Oldenlandia aretioides. യെമനിലാണ് ഇവ സാധാരണമായി കാണപ്പെടുന്നത്. 



</doc>
<doc id="176376" url="https://ml.wikipedia.org/wiki?curid=176376" title="ഓൾഡെൻലാൻഡിയ ബാൽഫോറി">
ഓൾഡെൻലാൻഡിയ ബാൽഫോറി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഓൾഡെൻലാൻഡിയായിലെ ഒരു സ്പീഷിസാണ് ഓൾഡെൻലാൻഡിയ ബാൽഫോറി - Oldenlandia balfourii. യെമനിലാണ് ഇവ സാധാരണമായി കാണുന്നത്. ഉഷ്ണമേഖലയിലെയും ഉഷ്ണമേഖലയോടടുത്തതുമായ വരണ്ട വനങ്ങളിലാണ് ഇവയുടെ സഹജവാസം.


</doc>
<doc id="176379" url="https://ml.wikipedia.org/wiki?curid=176379" title="പ്രേമ കാരന്ത്">
പ്രേമ കാരന്ത്

പ്രസിദ്ധയായ കന്നഡ നാടക-ചലച്ചിത്രസംവിധായിക ആണ് പ്രേമ കാരന്ത് . കോളാർ ജില്ലയിലെ ഒരു ഗ്രാമത്തിൽ അപ്പൂപ്പനോടും അമ്മൂമ്മയോടുമൊപ്പം വളർന്നു. ചംദമാമ എന്ന ബാലമാസികയ്ക്കു വേണ്ടി ലേഖനങ്ങളും കഥകളുമെഴുതി. കുട്ടികളുടെ നാടകങ്ങളിലായിരുന്നു കൂടുതൽ ശ്രദ്ധയും താത്പര്യവും. ബനാറസ് ഹിന്ദുസർവകലാശാലയിൽ പഠിച്ചു. നാഷനൽ സ്കൂൾ ഓഫ് ഡ്രാമയിൽ നിന്ന് സംവിധാനത്തിൽ ബിരുദം നേടി (1971). ഡൽഹി ആസ്ഥാനമായുള്ള യാത്രിക്, ദിശാന്തർ എന്നീ തിയേറ്റർ ഗ്രൂപ്പുകളിലും ഭർത്താവായ ബി.വി. കാരന്തിന്റെ ബേഹകയിലും ജോലി ചെയ്തു (1975). കന്നഡ, ഹിന്ദി, ഇംഗ്ലിഷ് എന്നീ ഭാഷകളിലായി 120 നാടകങ്ങൾക്ക് വേഷവിധാനമൊരുക്കി. കർണാടിന്റെയും കാരന്തിന്റെയും അസിസ്റ്റന്റായി തബ്ബലിയ നീനാദ മഗനെ (1977), ജി.വി. അയ്യരുടെ കുദ്രേ മോട്ടേ എന്ന ചിത്രത്തിലും പ്രവർത്തിച്ചു. കാസറവള്ളിയോടൊപ്പം ആദർശ് ഫിലിം ഇൻസ്റ്റിറ്റിയൂട്ടിലും ജോലി ചെയ്തിട്ടുണ്ട് .




</doc>
<doc id="176381" url="https://ml.wikipedia.org/wiki?curid=176381" title="ഓൾഡെൻലാൻഡിയ ബൈകോർനട്ട">
ഓൾഡെൻലാൻഡിയ ബൈകോർനട്ട

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഓൾഡെൻലാൻഡിയായിലെ ഒരു സ്പീഷിസാണ് ഓൾഡെൻലാൻഡിയ ബൈകോർനട്ട - Oldenlandia bicornuta. യെമനിലാണ് ഇവ സാധാരണമായി കാണുന്നത്. പാറക്കെട്ടുകൾ നിറഞ്ഞ പ്രദേശത്താണ് ഇവയുടെ സഹജമായ വാസമേഖല. 



</doc>
<doc id="176383" url="https://ml.wikipedia.org/wiki?curid=176383" title="പി. ഭാനുമതി">
പി. ഭാനുമതി

പ്രസിദ്ധയായ തെലുഗു- തമിഴ് സിനിമകളിലെ നടിയായിരുന്നു പി.ഭാനുമതി . 1950 കളിൽ പ്രമുഖ ഗായിക, നടി എന്ന ഖ്യാതി നേടി. ആദ്യചിത്രം: പുല്ലയ്യയുടെ വരവിക്രയം. ബി.എൻ. റെഡ്ഡിയുടെ സ്വർഗസീമയാണ് ശ്രദ്ധേയമായ പ്രഥമചിത്രം. വൈ.വി. റാവുവിന്റെ തഹസിൽദാർ, പ്രസാദിന്റെ ഗൃഹപ്രവേശം, `ജമിനി'യുടെ അപൂർവ സഹോദരർകൾ കഥ. എം.ജി. രാമചന്ദ്രന്റെ നായികയായി മലൈക്കള്ളൻ ആലിബാബയും നാല്പതു തിരുടർകളും, മധുരൈവീരൻ എന്നീ ചിത്രങ്ങളിലഭിനയിച്ചു. എൺപതുകളുടെ മധ്യത്തിൽ സംഗീത രംഗത്തെ കഴിവുകളെ പരിഗണിച്ച് തമിഴ്‌നാട് ഗവൺ മെന്റ് മ്യൂസിക് കോളെജിന്റെ പ്രിൻസിപ്പലായി നോമിനേറ്റു ചെയ്തു. ഭർത്താവ് പി.എസ്. രാമകൃഷ്ണറാവു (തിരക്കഥാകൃത്ത്, സംഗീതസംവിധായകൻ, പ്രൊഡ്യൂസർ)



</doc>
<doc id="176385" url="https://ml.wikipedia.org/wiki?curid=176385" title="കാക്കത്തുരുത്തി-വെടിമാട് ദ്വീപ്">
കാക്കത്തുരുത്തി-വെടിമാട് ദ്വീപ്

കണ്ണൂർ ജില്ലയിൽ നാറാത്ത് പഞ്ചായത്തിൽ സ്ഥിതി ചെയ്യുന്ന ഒരു ദ്വീപാണ് കാക്കത്തുരുത്തി-വെടിമാട് ദ്വീപ്. ദേശാടനപക്ഷികളുടെ സങ്കേതമാണ് ഈ ദ്വീപ്. സംസ്ഥാന വനംവകുപ്പ് ദ്വീപിനു ചുറ്റിലുമായി കണ്ടൽച്ചെടികൾ വച്ചുപിടിപ്പിച്ചിട്ടുണ്ട്. പണ്ട് ഇവിടെ പൊക്കാളി കൃഷി നടത്തിയിരുന്നു. 

പുതിയതെരു - മയ്യിൽ പാതയിൽ കാക്കത്തുരുത്തി ജംഗ്ഷനിൽ നിന്നും 100 മീറ്റർ ദൂരെയാണ് ദ്വീപ് സ്ഥിതി ചെയ്യുന്നത്. 


</doc>
<doc id="176387" url="https://ml.wikipedia.org/wiki?curid=176387" title="അഞ്ചരക്കണ്ടി പുഴ">
അഞ്ചരക്കണ്ടി പുഴ

കണ്ണൂർ ജില്ലയിലെ കണ്ണവം സംരക്ഷിത വനമേഖലയിലെ കുറ്റിമലയുടെ താഴ്വാരത്തു നിന്നും ഉത്ഭവിക്കുന്ന നദിയാണ് അഞ്ചരക്കണ്ടി പുഴ. കേരളത്തിലെ പടിഞ്ഞാറോട്ടൊഴുകുന്നു ഈ നദി 48 കിലോമീറ്ററാണ് ദൈർഘ്യം. കുറ്റിമലയിൽ നിന്നും ചെറിയ ഉറവയായി ആരംഭിച്ച് പെരുമ്പൂത്ത് വഴി ഏകദേശം നാലു കിലോമീറ്ററോളം വനത്തിലൂടെ ഒഴുകുന്നു. പിന്നീട് കൊളപ്പമലയിൽ വച്ച് നദി 60 മീറ്റർ താഴേക്കു പതിക്കുന്നു. അവിടെ നിന്നും വീണ്ടും 14 കിലോമീറ്റർ ദൂരം വനത്തിലൂടെ ഒഴുകുന്നു. തുടർന്ന് എടയാറിനടുത്തു വച്ച് ജനവാസകേന്ദ്രത്തിൽ എത്തിച്ചേരുന്നു.

മട്ടന്നൂർ മുൻസിപ്പൽ അതിർത്തിയിലൂടെയും കോളയാട്, ചിറ്റാരിപ്പറമ്പ്, മാലൂർ, മാങ്ങാട്ടിടം, വേങ്ങാട്, അഞ്ചരക്കണ്ടി, പിണറായി, ധർമ്മടം, കടമ്പൂർ, പെരളശ്ശേരി, മുഴപ്പിലങ്ങാട് പഞ്ചായത്തുകളിലൂടെയും ഒഴുകുന്ന നദി മമ്മാക്കുന്ന് പാലത്തിനടുത്ത് വച്ച് രണ്ടായി പിരിയുന്നു. ഇതിൽ പ്രധാന തിരിവ് മേലൂർ, ചിറക്കുനി, പാലയാട്,ധർമ്മടം, മുഴപ്പിലങ്ങാട് വഴി മൊയ്തു പാലത്തിനടുത്ത് വച്ച് അറബിക്കടലിൽ പതിക്കുന്നു. രണ്ടാമത്തെതും ചെറിയതുമായ തിരിവ് പാറപ്രം, കോളാട്പാലം, അണ്ടലൂർ, കിഴക്കെ പാലയാട്, ഒഴയിൽ ഭാഗം വഴി ഒഴുകി ധർമ്മടം പാലത്തിനടുത്ത് വച്ച് അറബിക്കടലിൽ പതിക്കുന്നു. ഈ രണ്ട് പതനസ്ഥാനങ്ങൾക്കിടയിലായായി സ്ഥിതി ചെയ്യുന്ന പ്രസിദ്ധമായ ദ്വീപാണ് ധർമ്മടം. കണ്ടൽ കാടുകളാൽ സമ്പുഷ്ടമാണ് തീരങ്ങൾ. ചെറുതും വലുതുമായ നിരവധി കണ്ടൽ തുരുത്തുകൾ അഴീമുഖത്തോട് ചേർന്ന് കാണപ്പെടുന്നു. മുഴപ്പിലങ്ങാട് - ധർമ്മടം പഞ്ചായത്തുകളെ ബന്ധിപ്പിക്കുന്ന ചരിത്രപ്രസിദ്ധമായ മൊയ്തു പാലം അഞ്ചരക്കണ്ടി പുഴക്ക് കുറുകെയാണ്. ഒരു കാലത്ത് ഉൾനാടൻ ജലഗതാഗതം വളരെ സജീവമായിരിന്നു.


</doc>
<doc id="176398" url="https://ml.wikipedia.org/wiki?curid=176398" title="നജഫ്‌">
നജഫ്‌

ഇറാക്കിലെ നജഫ്‌ ഗവർണറേറ്റിലുള്ള ഒരു നഗരമാണ് നജഫ്‌. ഷിയാ മുസ്ലിങ്ങൾ പുണ്യസ്ഥലങ്ങളായി കരുതുന്ന ഇറാക്കിലെ രണ്ട് നഗരങ്ങളിൽ ഒന്നാണ് നജഫ്‌. കർബലയാണ് രണ്ടാമത്തെ നഗരം. മഷദ്-അലി (Mashad-Ali) എന്നും നജഫ്‌ നഗരം അറിയപ്പെടുന്നു. കർബല നഗരത്തിൽനിന്ന് 77 കിലോമീറ്റർ തെക്കുകിഴക്കായാണ് നഗരത്തിന്റെ സ്ഥാനം. യൂഫ്രട്ടിസ് നദിയുടെ പടിഞ്ഞാറൻ കൈവഴിക്കടുത്ത് സ്ഥിതിചെയ്യുന്ന നജഫ്‌ ഇറാക്കിലെ ഒരു പ്രധാന വാണിജ്യ കേന്ദ്രം കൂടിയാണ്. ഗവർണറേറ്റിന്റെ വിസ്തീർണം: 28,824 ച.കി.മീ.

എട്ടാം നൂറ്റാണ്ടിൽ ഹാറുൺ-അൽ-റഷീദ് ഖലിഫ സ്ഥാപിച്ച ഈ നഗരം മുഹമ്മദ് നബിയുടെ മരുമകൻ അലിയുടെ ശവകുടീരത്തിനു ചുറ്റുമായാണ് വ്യാപിച്ചിരിക്കുന്നത്. ഷിയാ മുസ്ലിങ്ങളുടെ പ്രധാന ആരാധനാലയമാണ് പ്രസ്തുത ശവകുടീരം. 1991-ലെ ഗൾഫ് യുദ്ധവും 2003-ലെ യു.എസ്. അധിനിവേശവും നഗരത്തിന് കനത്ത നാശനഷ്ടങ്ങൾ വരുത്തിവച്ചു. 



</doc>
<doc id="176402" url="https://ml.wikipedia.org/wiki?curid=176402" title="നെന്മേനിവാക">
നെന്മേനിവാക

ഉയരമുള്ള പർവ്വതപ്രദേശങ്ങളിലും സമതലങ്ങളിലും കണ്ടുവരുന്ന ഇലപൊഴിയും വൃക്ഷമാണ് നെന്മേനിവാക. അൽബീസിയ സസ്യ ജനുസ്സിലെ ഒരു ഔഷധസസ്യയിനമായ ഇതിന്റെ ശാസ്ത്രീയനാമം "Albizia lebbeck" എന്നാണ്. ഇന്ത്യയിൽ ഇതിനെ ശ്രേഷ്ഠ വൃക്ഷങ്ങളുടെ ഗണത്തിലാണ് ഉൾപെടുത്തിയിരിക്കുന്നത്. ശീതകാലത്ത് ഇലകൾ മുഴുവനായി പൊഴിയുകയും വസന്തത്തിൽ നിറയെ തളിരിലകളും, പൂക്കളുമായി അലങ്കാരവൃക്ഷമായി നിലകൊള്ളുന്നു. 

ഇതിന്റെ ഉണങ്ങിയ കായ്കൾ കാറ്റിൽ ഉലയുമ്പോൾ സ്ത്രീകൾ ചിലമ്പൽ ശബ്ദം ഉണ്ടാക്കുന്നതു പോലെയായതിനാൽ ഇംഗ്ലീഷിൽ വുമൺസ് ടംങ്ങ്ട്രീ എന്നു വിളിക്കുന്നു. കൂടാതെ ഇംഗ്ലീഷിൽ ഇതിനെ ലെബെക്ക് ട്രീ, ഫ്ലീ ട്രീ, ഫ്രൈവുഡ് കൊക്കോ എന്നൊക്കെ വിളിപ്പേരുണ്ട്.

ഒരു ഇടത്തരം വൃക്ഷമായി വളരുന്ന ഈ മരം ഏകദേശം 25 മീറ്റർ വരെ പൊക്കത്തിൽ ശാഖോപശാഖകളായി വളരുന്നു. ശാഖാഗ്രങ്ങളിൽ ഇലത്തണ്ടുകളിൽ ഒന്നിലധികം ജോഡികളായി ഇലകൾ കാണപ്പെടുന്നു. ഇലഞെട്ടുകളിൽ സമ്മുഖമായി ഇലകൾ വിന്യസിച്ചിരിക്കുന്നു. പത്രകക്ഷങ്ങളിൽ നിന്നോ ശാഖാഗ്രങ്ങളിൽ നിന്നോ കുലകുലകളായി പൂക്കൾ ഉണ്ടാകുന്നു. മഞ്ഞ കലർന്ന വെള്ള നിറത്തിൽ കാണപ്പെടുന്ന പൂക്കൾക്ക് നേരിയ ദുർഗന്ധം ഉണ്ടാകാറുണ്ട്. ഈ പൂക്കൾ ബ്രഷിന്റെ നീണ്ട നാരുപോലുള്ള അനവധി കേസരങ്ങളാലാണ് സൃഷ്ടിക്കപ്പെട്ടിരിക്കുന്നത്. ഇവയുടെ കായ്കൾ മഞ്ഞ നിറത്തിൽ കാണപ്പെടുന്നു. കായ്കൾക്ക് ഏകദേശം 10 സെന്റിമീറ്റർ വലിപ്പമുണ്ട്. വർഷകാലം മുഴുവൻ വൃക്ഷത്തിൽ കായ്കൾ കാണപ്പെടുന്നു. മഞ്ഞു കാലമാകുമ്പോൾ കായ്കൾ ഉണങ്ങി വിത്തുകൾ ഉള്ളിൽ വേർപെട്ടു കിടക്കും. ഈ കായ്കൾ കാറ്റിൽ ഉലയുമ്പോൾ ചിലമ്പൽ ശബ്ദം പുറപ്പെടുന്നു. 

നെന്മേനിവാകയുടെ എല്ലാഭാഗങ്ങളിലും "സാപ്പോണിൻ" എന്ന ഘടകം അടങ്ങിയിരിക്കുന്നു. വർഷത്തിൽ 600 മില്ലിമീറ്റർ മുതൽ 2500 മില്ലിമീറ്റർ വരെ മഴ ലഭിക്കുന്ന നല്ല നീർവാർച്ചയുള്ള പ്രദേശങ്ങളിൽ വാക നന്നായി വലരുന്നു. വിത്തു വഴിയാണ് പ്രജനനം നടക്കുന്നത്.

ആയുർവ്വേദത്തിൽ ഇതിന്റെ രസഗുണങ്ങൾ; 


ഗിരീഷാരിഷ്ടത്തിലെ ഒരു പ്രധാന ചേരുവയായി നെന്മേനിവാകയുടെ വേര് ഉപയോഗിക്കുന്നു. ആയുർവേദ ഗ്രന്ഥങ്ങളിൽ വിഷസംഹാരിയുടെ ഗണത്തിലാണ് നെന്മേനിവാകയെ ഉൾപ്പെടുത്തിയിരിക്കുന്നത്. ഇല, പൂവ്, കായ്, വേര്, ഉണങ്ങിയതൊലി എന്നിവ ഔഷധങ്ങൾക്കായി ഉപയോഗിക്കുന്നു. വിഷം കലർന്ന ആഹാരസാധനങ്ങൾ ഭക്ഷിക്കുകയോ വിഷബാധ ഏൽക്കുകയോ ചെയ്യുന്ന വേളയിൽ വമനവിരേചന പ്രക്രിയകൾക്കു ശേഷം ഇല അരച്ചത് 10 ഗ്രാം സമം നെയ്യും ചേർത്ത് ഒരാഴ്ച രാവിലെയും വൈകീട്ടും സേവിക്കുന്നത് രോഗശമനമുണ്ടാക്കും.

ഉറാക്കമില്ലായ്മ അകറ്റാൻ വാകയുടെ ഇല അരച്ച് നെയ്യ് ചേർത്ത് ഭക്ഷിക്കുകയോ ഇല ഇടിച്ചു പിഴിഞ്ഞ നീര് അരിച്ച് കണ്ണിലൊഴിക്കുകയോ ചെയ്യാവുന്നതാണ്. കീടവിഷബാധ ഉണ്ടായാൽ വേര്, പൂവ്, ഇല, പൂമൊട്ട്, തൊലി, കുരു ഇവ സമം കഷായം വച്ച്, ചുക്കും കുരുമുളകും തിപ്പലിയും സമം പൊടിച്ചതും ഇന്തുപ്പും തേനും മേപ്പടി ചേർത്ത് സേവിക്കുന്നത് രോഗശമനത്തിനു നല്ലതാണ്.

നെന്മേനിവാകയുടെ ഭാഗങ്ങൾ ശരീരത്തിലെ അഴുക്ക് നീക്കുവാൻ പ്രകൃതിദത്ത സോപ്പായി പണ്ടു മുതൽ ഉപയോഗിച്ചു വരുന്നു. നെന്മേനിവാകയുടെ ഇല കാലിത്തീറ്റക്കായി ഉപയോഗിക്കുന്നു. വരണ്ട മേഖലകളിൽ വനവൽക്കരണത്തിനായി നെന്മേനിവാക ഉപയോഗത്തിലുണ്ട്. കൂടാതെ തേയില, കാപ്പി, ഏലം തോട്ടങ്ങളിൽ തണലിനായി ഇത് നട്ടു പിടിപ്പിക്കാറുണ്ട്. മണ്ണൊലിപ്പ് തടയാൻ വാക ഒരു പ്രതിവിധിയാണ്. വാകയുടെ തയാറാക്കിയെടുത്ത തടി റെയിൽപ്പാളത്തിന്റെ അടിത്തട്ടിനായി ഉപയോഗിക്കുന്നു.



</doc>
<doc id="176404" url="https://ml.wikipedia.org/wiki?curid=176404" title="ടി.വി. തോമസ്‌">
ടി.വി. തോമസ്‌

കേരളത്തിലെ പ്രമുഖ കമ്മ്യൂണിസ്റ്റ് നേതാവും മുൻ മന്ത്രിയുമായിരുന്നു ടി.വി. എന്ന ചുരുക്ക നാമത്തിൽ അറിയപ്പെട്ടിരുന്ന ടി.വി. തോമസ് (2 ജൂലൈ 1910 - 26 മാർച്ച് 1977). വിദ്യാർത്ഥിയായിരിക്കുമ്പോൾ തന്നെ തോമസ് സജീവ രാഷ്ട്രീയ പ്രവർത്തനത്തിൽ ഏർപ്പെട്ടിരുന്നു. ഇദ്ദേഹം സ്വാതന്ത്ര്യ സമരപ്രസ്ഥാനങ്ങളിൽ പങ്കെടുക്കുകയും തിരുവിതാംകൂറിലെ ദിവാൻ ഭരണത്തിനെതിരെ സമരങ്ങൾ നടത്തുകയും ചെയ്തിരുന്നു തൊഴിലാളി യൂണിയൻ പ്രസ്ഥാനത്തിലും ഭരണമണ്ഡലത്തിലും ടി.വി.തോമസ് തന്റേതായ വ്യക്തിമുദ്ര പതിപ്പിച്ചിരുന്നു. സമൂഹത്തിലെ താഴേക്കിടയിലുള്ളവരുടെ ഉന്നമനത്തിനായി പോരാടിയ അദ്ദേഹം എല്ലാവർക്കും പൊതുനീതി ലഭിക്കണം എന്ന പക്ഷക്കാരനായിരുന്നു.

തിരുവിതാംകൂർ സ്റ്റേറ്റ് കോൺഗ്രസ്സിലൂടെ രാഷ്ട്രീയത്തിൽ പ്രവേശിച്ചു. തിരുവിതാംകൂറിൽ ഉത്തരവാദ ഭരണത്തിനുവേണ്ടിയുള്ള പ്രക്ഷോഭത്തിൽ സജീവമായി പങ്കെടുത്തു. കോൺഗ്രസ്സ് നിയമലംഘനപ്രസ്ഥാനം നിർത്തിവെച്ചതിലുള്ള നിരാശയും, കോൺഗ്രസ്സിന്റെ നയങ്ങളോടുള്ള എതിർപ്പും തോമസിനെ ഇടതുപക്ഷചേരിയിലെത്തിച്ചു. പുന്നപ്ര-വയലാർ സമരവുമായി ബന്ധപ്പെട്ട് പോലീസ് അറസ്റ്റ് ചെയ്തു. ഒന്നാം കേരളനിയമസഭയിൽ ഗതാഗത-തൊഴിൽ വകുപ്പുകൾ കൈകാര്യം ചെയ്തു. കമ്മ്യൂണിസ്റ്റ് നേതാവും, ഒന്നാം കേരള നിയമസഭയിൽ മന്ത്രിയുമായിരുന്ന കെ.ആർ. ഗൗരിയമ്മയാണു ഭാര്യ. പാർട്ടി പിളർന്നപ്പോൾ സി.പി.ഐ. യിൽ ഉറച്ചു നിന്നു. 1977 മാർച്ച് 26 ന് അർബുദരോഗം മൂലം അന്തരിച്ചു.

ആലപ്പുഴയിലെ കത്തോലിക്കാ കുടുംബമായ തൈപ്പറമ്പുവീട്ടിൽ ടി.സി. വർഗീസിന്റെയും പുറക്കാട് കദളിപ്പറമ്പിൽ പെണ്ണമ്മയുടെയും മകനായി 1910 ജനുവരി 2-ന് ജനിച്ചു. 
നാലു സഹോദരിമാരും, ഒരു സഹോദരുനുമുണ്ടായിരുന്നു തോമസിന്. ഉമ്മച്ചനെന്നായിരുന്നു വീട്ടിൽ വിളിച്ചിരുന്ന പേര്. ലിയോ തേർട്ടിൻത് സ്കൂളിലായിരുന്നു പ്രാഥമിക വിദ്യാഭ്യാസം.
ആലപ്പുഴയിലെ സ്കൂൾ വിദ്യാഭ്യാസത്തിനുശേഷം ചങ്ങനാശ്ശേരി എസ്.ബി. കോളജിലും എറണാകുളം മഹാരാജാസ് കോളജിലുമായിരുന്നു ആയിരുന്നു ഉപരിപഠനം. 1930-ൽ ബി.എ. ബിരുദവും 1935-ൽ മദിരാളിയിൽ നിന്നും നിയമബിരുദവും എടുത്തു. പഠിക്കാൻ വളരെ മുമ്പനായിരുന്നു ഉമ്മച്ചൻ. പഠിക്കുന്ന കാലത്ത് കായികരംഗത്തും തൽപരനായിരുന്നു തോമസ്

കമ്യൂണിസ്റ്റ് നേതാവും ഇദ്ദേഹത്തോടൊപ്പം ആദ്യ മന്ത്രിസഭയിലെ റവന്യൂ മന്ത്രിയുമായിരുന്ന കെ.ആർ. ഗൗരിയെയാണ് വിവാഹം കഴിച്ചത്. രോഗബാധിതനായി 1977 മാർച്ച് 26-ന് ടി.വി. തോമസ്‌ നിര്യാതനായി.

വിദ്യാർഥിയായിരുന്ന കാലം മുതൽ രാഷ്ട്രീയകാര്യങ്ങളിൽ ശ്രദ്ധാലുവായിരുന്ന തോമസ് ദേശീയ പ്രസ്ഥാനത്തിൽ ആകൃഷ്ടനായി. പിതാവ് ഒരു കോൺഗ്രസ്സ് അനുയായിയായിരുന്നു. ഇന്ത്യൻ നാഷണൽ കോൺഗ്രസ്സിന്റെ തിരുവിതാംകൂർ ഘടകവുമായി ബന്ധപ്പെട്ട് ഇദ്ദേഹം പ്രവർത്തിച്ചു. തിരുവിതാംകൂർ സ്റ്റേറ്റ് കോൺഗ്രസ്സ് ഉത്തരവാദഭരണത്തിനുവേണ്ടിയുള്ള പ്രക്ഷോഭം തുടങ്ങിയപ്പോൾ തോമസ് അതിൽ സജീവമായി പങ്കെടുത്തിരുന്നു. നിയമലംഘനപ്രസ്ഥാനം നിർത്തിവെക്കാനുള്ള കോൺഗ്രസ്സിന്റെ തീരുമാനം പൊതുവേ യുവാക്കളിൽ നീരസമുണ്ടാക്കി. തോമസ് ഗാന്ധിജിയുടെ ഈ തീരുമാനത്തിൽ നിരാശനായിരുന്നു. കോൺഗ്രസ്സിലെ ഇടതുചിന്താഗതിക്കാരുടെ ചേരിയിലാണ് ഇത് തോമസിനെ കൊണ്ടുചെന്നെത്തിച്ചത്. അവർ ചേർന്ന രൂപീകരിച്ച റാഡിക്കൽ ഗ്രൂപ്പിൽ തോമസ് ജോയിന്റ് സെക്രട്ടറിയായിരുന്നു. 

ആലപ്പുഴയിൽ ട്രേഡ് യൂണിയൻ രംഗത്ത് ടി.വി. തോമസ് പ്രവർത്തിച്ചു. കയർത്തൊഴിലാളികളുടെയും തുറമുഖത്തൊഴിലാളികളുടെയും മത്സ്യത്തൊഴിലാളികളുടെയും മറ്റും സംഘടനകളുടെ നേതൃത്വം വഹിച്ചിരുന്നു. ട്രേഡ് യൂണിയൻ പ്രവർത്തനത്തിന്റെ പേരിൽ ഇദ്ദേഹത്തെ അറസ്റ്റ് ചെയ്യുകയുണ്ടായി. ദിവാൻ സർ സി.പി. രാമസ്വാമി അയ്യരുടെ പല പ്രവർത്തനരീതികളെയും ഇദ്ദേഹം വിമർശിച്ചിരുന്നു. പുന്നപ്ര-വയലാർ സമരത്തിൽ പങ്കെടുത്തതിനാൽ അറസ്റ്റിലായി. എന്നാൽ, ഇന്ത്യയുടെ സ്വാതന്ത്ര്യ പ്രാപ്തിയോടനുബന്ധിച്ച് മറ്റു നേതാക്കളോടൊപ്പം ഇദ്ദേഹവും മോചിതനായി. രാഷ്ട്രീയപ്രവർത്തനത്തിൽ ഏർപ്പെട്ടതിന്റെ പേരിൽ വീണ്ടും ഇദ്ദേഹം അറസ്റ്റ് ചെയ്യപ്പെട്ടു. 1952-ലെ തെരഞ്ഞെടുപ്പിൽ ജയിച്ച് ഇദ്ദേഹം തിരു-കൊച്ചി നിയമസഭയിൽ അംഗമായി. 1954-ലെ ഇടക്കാല തെരഞ്ഞെടുപ്പിലും വിജയിയായി. ആലപ്പുഴ മുനിസിപ്പൽ ചെയർമാൻ പദവിയിൽ ദീർഘകാലം സേവനമനുഷ്ഠിക്കുവാൻ ഇദ്ദേഹത്തിനു കഴിഞ്ഞു. 1952-54 വരെ തിരുക്കൊച്ചി നിയമസഭയിലെ പ്രതിപക്ഷനേതാവുമായിരുന്നു ടി.വി.

കേരള സംസ്ഥാനം രൂപവത്കൃതമായശേഷം 1957-ൽ നടന്ന ആദ്യ നിയമസഭാ തെരഞ്ഞെടുപ്പിൽ ടി.വി.തോമസ് ആലപ്പുഴയിൽ നിന്നും വിജയിച്ചു. തെരഞ്ഞെടുപ്പിലൂടെ അധികാരത്തിൽ വന്ന ആദ്യ കമ്യൂണിസ്റ്റ് മന്ത്രിസഭയിൽ അംഗമാകുവാനും ഇതോടെ ഇദ്ദേഹത്തിനു കഴിഞ്ഞു. ഈ മന്ത്രിസഭയിൽ തൊഴിൽ വകുപ്പിന്റെയും ഗതാഗത വകുപ്പിന്റെയും മന്ത്രിയായിരുന്നു. ഈ മന്ത്രിസഭ 1959-ൽ അധികാരമൊഴിഞ്ഞു. 1964-ൽ കമ്യൂണിസ്റ്റ് പാർട്ടിയിൽ പിളർപ്പുണ്ടായപ്പോൾ ഇദ്ദേഹം ഇന്ത്യൻ കമ്യൂണിസ്റ്റ് പാർട്ടിയിൽ നിലയുറപ്പിക്കുകയാണുണ്ടായത്. പിന്നീട് 1967-ലെ തെരഞ്ഞെടുപ്പിൽ ആലപ്പുഴയിൽ നിന്നും വീണ്ടും ജയിച്ച് വ്യവസായവകുപ്പു മന്ത്രിയായി. ആരോപണ വിധേയനായതോടെ മന്ത്രിസഭയിൽനിന്ന് 1969-ൽ രാജിവച്ചു. പിന്നീട് നാലാം കേരളനിയമസഭയിൽ ആലപ്പുഴയിൽ നിന്നും തിരഞ്ഞെടുക്കപ്പെട്ടു, 1972-77 കാലത്തും വ്യവസായ വകുപ്പുമന്ത്രിയായി ഇദ്ദേഹം സേവനമനുഷ്ഠിച്ചു. അവസാനകാലത്ത് അർബുദരോഗത്താൽ തീരെ അവശനായിരുന്നു ടി.വി.തോമസ്. 1977 മാർച്ച് 26 ന് അദ്ദേഹം അന്തരിച്ചു.


</doc>
<doc id="176413" url="https://ml.wikipedia.org/wiki?curid=176413" title="അയനിപ്പാട്ട്">
അയനിപ്പാട്ട്

കേരളത്തിലെ ക്രൈസ്തവരുടെ കല്യാണപ്പാട്ടുകളിലൊന്നാണ് അയനിപ്പാട്ട്. കേരളക്രൈസ്തവ ചരിത്രത്തിലെ നാൾവഴികളാണ് ഇതിന്റെ ഉള്ളടക്കം. ഞായറാഴ്ചകളിൽ മാത്രമാണ് പണ്ട് കേരളത്തിലെ ക്രൈസ്തവർ വിവാഹം നടത്തിയിരുന്നത്. അന്നേ ദിവസം മണവാളന്റെ സഹോദരി ഒരു പാത്രത്തിൽ താലിയും മന്ത്രകോടിയും ഒപ്പം മറ്റൊരു പാത്രത്തിൽ അയനിയപ്പവുമായി ദേവാലയത്തിലേക്ക് യാത്രയാകുന്നു. ചില പ്രദേശങ്ങളിൽ ഇതോടൊപ്പം വാദ്യഘോഷങ്ങളും അകമ്പടിയായി ചേരുന്നു. ഈ അവസരത്തിൽ ആലപിക്കുന്ന ഗാനമാണ് അയനിപ്പാട്ട്. 

പതിനഞ്ചാം നൂറ്റാണ്ടിന്റെ അവസാനം, അതായത് 1490-ൽ കൊടുങ്ങല്ലൂർ ദേശത്തു നിന്നും യൗസേപ്പ്, മത്തായി, ഗീവർഗീസ് എന്നിവർ കൽദായ സുറിയാനി പാത്രിയർക്കീസിന്റെ പക്കലെത്തി പരിഭവം അറിയിച്ചതിന്റെ ഫലമായി അദ്ദേഹം മാർത്തോമ്മാ, മാർ യോഹന്നാൻ എന്ന രണ്ടു മെത്രാൻമാരെ ആദ്യവും തുടർന്ന് യാക്കോബ്, ദനഹാ, യബ് ആലാഹാ എന്നീ മറ്റു മൂന്നു മെത്രാൻമാരെയും ഭാരതത്തിലേക്ക് അയച്ചു. ഇങ്ങനെ ബാഗ്ദാദിൽ നിന്നും കേരളത്തിലെത്തിയ അഞ്ചു മെത്രാൻമാരെയാണ് ഗാനത്തിൽ വർണ്ണിക്കുന്നത്. ഇതിൽ യോഹന്നാൻ മെത്രാൻ ഉദയംപേരൂർ പള്ളിയിലായിരുന്നു താമസിച്ചിരുന്നത്. ഇങ്ങനെ ക്രൈസ്തവസഭാചരിത്രം ഉൾപ്പെടുത്തിയാണ് ഗാനം ആലപിക്കുന്നത്. 


</doc>
<doc id="176415" url="https://ml.wikipedia.org/wiki?curid=176415" title="ജോൺ പെന്നിക്വിക്ക്">
ജോൺ പെന്നിക്വിക്ക്

കേണൽ ജോൺ പെന്നിക്വിക്ക് ബ്രിട്ടണിലെ ഒരു പ്രശസ്തനായ എഞ്ചിനീയറും ക്യാപ്റ്റനുമായിരുന്നു .
മുല്ലപ്പെരിയാർ അണക്കെട്ട് നിർമ്മാണത്തിൽ ഇദ്ദേഹം സുപ്രധാന പങ്കുവഹിച്ചിട്ടുണ്ട് .
1841 നവംബർ 15ന് ജനിച്ചു .ആഡിസ്കോമ്പിലെ ഒരു മിലിട്ടറി കോളേജിൽ പഠനം നടത്തി .1858ൽ റോയൽ എഞ്ചിനീയറിൽ ജോലി നേടി .1860 നവംബർ 11ന് ഇന്ത്യയിലെത്തി .1870ൽ മിലിട്ടറി സേനയുടെ നേതാവായി. 1882ൽ മുല്ലപ്പെരിയാർ ഡാം നിർമ്മാണത്തിന് ചീഫ് എഞ്ചിനീയറായി മേൽനോട്ടം ഏറ്റെടുത്തു. 

1893-ൽ മദ്രാസ് ലെജിസ്ലേറ്റീവ് അസംബ്ലിയിലേക്ക് നോമിനേറ്റ് ചെയ്യപ്പെട്ട അദ്ദേഹത്തിന് 1895ൽ ഓർഡർ ഓഫ് ദി സ്റ്റാർ ഓഫ് ഇന്ത്യ എന്ന ബഹുമതിനല്കി ബ്രിട്ടീഷ് രാജ്ഞി ആദരിച്ചു. 1911 മാർച്ച് 9ന് എഴുപതാമത്തെ വയസ്സിൽ പെന്നിക്വിക്ക് കേംബർലിയിൽ അന്തരിച്ചു. 1895ൽ മുല്ലപ്പെരിയാർ ഡാം നിർമ്മാണം പൂർത്തിയായി. ഇതോടെ തമിഴ്‌നാട്ടിലെ അഞ്ചു ജില്ലകൾ സമൃദ്ധിയിലേക്ക് ചുവടുവച്ചു. തമിഴ്‌നാട്ടിലെ കമ്പം, തേനി, മധുര എന്നിവിടങ്ങളിൽ പെന്നിക്വക്കിന്റെ സ്മാരക പ്രതിമകളുണ്ട്.



</doc>
<doc id="176421" url="https://ml.wikipedia.org/wiki?curid=176421" title="കല്ലാർകുട്ടി അണക്കെട്ട്">
കല്ലാർകുട്ടി അണക്കെട്ട്

കേരളത്തിലെ ഇടുക്കി ജില്ലയിലെ വെള്ളത്തൂവൽ പഞ്ചായത്തിലെ  കല്ലാർകുട്ടിയിൽ  നേര്യമംഗലം ജലവൈദ്യുതപദ്ധതി,യുടെ ഭാഗമായി പെരിയാർ നദിയുടെ  പോഷകനദിയായ മുതിരപ്പുഴയാറിൽ  നിർമിച്ചിട്ടുള്ള ഒരു അണക്കെട്ടാണ് കല്ലാർകുട്ടി അണക്കെട്ട്. അടിമാലി -രാജക്കാട് റോഡ് ഈ റിസെർവോയറിനു മധ്യത്തിലൂടെ നിർമിച്ച പാലത്തിലൂടെയാണ് .

ചെങ്കുളം അണക്കെട്ടിന്റെ പവർഹൗസിൽ നിന്നും പുറന്തള്ളുന്ന ജലവും  മുതിരപ്പുഴയാറിലെ ജലവും ഇവിടെ തടഞ്ഞു നിർത്തി ലോവർ പെരിയാർ അണക്കെട്ടിന് മുകളിലായി , പനംകുട്ടിക്ക് സമീപമുള്ള നേര്യമംഗലം പവർഹൗസി ൽ എത്തിച്ചാണ് വൈദ്യുതി ഉൽപാദിപ്പിക്കുന്നത്. 15 മെഗാവാട്ട്‌ ശേഷി 3 ഉള്ള ടർബൈനുകൾ ഉപയോഗിച്ച് 45 മെഗാവാട്ട് വൈദ്യുതി ഉത്പാദിപ്പിക്കുന്ന ജലവൈദ്യുതപദ്ധതി 1961 ജനുവരി 27 നു നിലവിൽ വന്നു .2006 ൽ പദ്ധതി നവീകരിച്ചു 45 മെഗാവാട്ടിൽ നിന്ന് 52.65 മെഗാവാട്ടായി ഉയർത്തി .നിലവിൽ വാർഷിക ഉൽപ്പാദനം 237 MU ആണ്.

2008 മെയ് 27 ൽ 25 മെഗാവാട്ട്‌ ശേഷി ഉള്ള നേരിയമംഗലം എക്സ്റ്റൻഷൻ  പദ്ധതി കൂടി നിലവിൽ വന്നു.ഈ പദ്ധതിയിലെ വാർഷിക ഉൽപ്പാദനം 58.27 MU ആണ്.


</doc>
<doc id="176423" url="https://ml.wikipedia.org/wiki?curid=176423" title="ബാലചന്ദ്രൻ വടക്കേടത്ത്">
ബാലചന്ദ്രൻ വടക്കേടത്ത്

മലയാളത്തിലെ ഒരു എഴുത്തുകാരനും സാംസ്കാരിക പ്രവർത്തകനുമാണ് ബാലചന്ദ്രൻ വടക്കേടത്ത്.
1955 -ൽ തൃശ്ശൂർ ജില്ലയിലെ നാട്ടികയിൽ ജനനം.കേരള കലാമണ്ഡലം സെക്രട്ടറിയായി പ്രവർത്തിച്ചു .കേരള സാഹിത്യ അക്കാദമി വൈസ് പ്രസിഡന്റ്‌ ആയി പ്രവർത്തിച്ചിരുന്നു. വിശ്വമലയാള മഹോത്സവത്തിന്റെ നടത്തിപ്പ് സംബന്ധിച്ചുയർന്ന വിവാദങ്ങളെത്തുടർന്ന് അക്കാദമി വൈസ് പ്രസിഡന്റ് സ്ഥാനത്തു നിന്ന് 2012 ഡിസംബർ 27-നു നീക്കം ചെയ്തു



</doc>
<doc id="176425" url="https://ml.wikipedia.org/wiki?curid=176425" title="എം.കെ. മനോഹരൻ">
എം.കെ. മനോഹരൻ

മലയാളത്തിലെ ഒരു കഥാകാരനും കുട്ടികളുടെ നാടകകൃത്തുമാണ് എം.കെ. മനോഹരൻ.

കണ്ണൂർ ജില്ലയിലെ പെരളശ്ശേരിയിൽ ജനിച്ചു. അച്ഛൻ എം. നാണു-അമ്മ എം.കെ.കൗസു. സ്റ്റേറ്റ് ബാങ്ക് ഓഫ് ഇൻഡ്യ കണ്ണൂർ ശാഖയിൽ ജോലിചെയ്യുന്നു.





</doc>
<doc id="176429" url="https://ml.wikipedia.org/wiki?curid=176429" title="ഗാരിഥ് പോർട്ടർ">
ഗാരിഥ് പോർട്ടർ

ഒരു അമേരിക്കൻ ചരിത്രകാരനും അന്വേഷണാത്മക പത്രപ്രവർത്തകനും അമേരിക്കൻ ഐക്യനാടുകളുടെ വിദേശകാര്യ-സൈനിക നയങ്ങളുടെ വിശകലന വിദഗ്ദനുമാണ് ഗാരിഥ് പോർട്ടർ. തെക്കുകിഴക്കനേഷ്യയിലും മധ്യേഷ്യയിലും അമേരിക്കൻ ഐക്യനാടുകൾ നയിച്ച യുദ്ധങ്ങളുടെ കടുത്ത വിമർശകനാണ് അദ്ദേഹം. കൊറിയ,വിയറ്റ്നാം,കംബോഡിയ, ഫിലിപ്പീൻസ്,ഇറാഖ്,ഇറാൻ എന്നിവിടങ്ങളിലെ അമേരിക്കൻ യുദ്ധങ്ങൾ ഒഴിവാക്കാനും അവസാനിപ്പിക്കാനുമായി നയതന്ത്ര സമവായത്തിന്റെ പ്രാധാന്യത്തെകുറിച്ചും അദ്ദേഹം എഴുതിയിട്ടുണ്ട്. വിയറ്റ്നാം യുദ്ധം ഉടലെടുത്തത്തിന്റെ ചരിത്രം പറയുന്ന പെരിൽസ് ഓഫ് ഡൊമിനൻസ്: ഇമ്പാലൻസ് ഓഫ് പവർ ആൻഡ് ദി റോഡ് റ്റൊ വാർ ഇൻ വിയറ്റ്നാം എന്ന പുസ്തകത്തിന്റെ രചയിതാവാണ് ഗാരിഥ്..


</doc>
<doc id="176430" url="https://ml.wikipedia.org/wiki?curid=176430" title="മച്ചാട്ടിളയത്">
മച്ചാട്ടിളയത്

കേരളത്തിലെപണ്ഡിതനും കവിയും ജ്യോതിശ്ശാസ്ത്രജ്ഞനും ആയിരുന്നു മച്ചാട്ടിളയത്. തൃശൂർ‍ ജില്ലയിലെ വടക്കാഞ്ചേരിക്കടത്തു ജനിച്ചു. നാരായണൻ ഇളയത് എന്നാണ് പൂർണനാമം. ഇദ്ദേഹത്തിന്റെ ജ്യോതിശ്ശാസ്ത്ര പരിജ്ഞാനത്തെക്കുറിച്ച് നിരവധി കഥകൾ പ്രചാരത്തിലുണ്ട് .

ഇദ്ദേഹത്തിന്റെ കൈ കൊട്ടിക്കളിപ്പാട്ടുകൾ വമ്പിച്ച പ്രചാരം നേടി.


</doc>
<doc id="176443" url="https://ml.wikipedia.org/wiki?curid=176443" title="പച്ച വയലി">
പച്ച വയലി

കേരളത്തിൽ സാധാരണയായി കാണപ്പെടുന്ന കല്ലൻ തുമ്പികളിൽ ഒരിനമാണ് പച്ച വയലി അഥവാ പച്ച വ്യാളി- Green Marsh Hawk. (ശാസ്ത്രീയനാമം: "Orthetrum sabina"). ഇവയിൽ ആൺ പെൺ, തുമ്പികൾ തമ്മിൽ വളരെ സാമ്യമുണ്ട്. മികച്ച ഇരപിടിയന്മാരായ ഇവ പലപ്പോഴും മറ്റു തുമ്പികളെ ഭക്ഷണമാക്കുന്നു.

പച്ചക്കണ്ണും പച്ചയിൽ കറുപ്പും വെളുപ്പും നിറങ്ങളുള്ള വരകളോടുകൂടിയ ഉരസ്സാണ് ഇവയുടേത്. ഇവയുടെ വാലിൽ കറുപ്പും വെളുപ്പും വലയങ്ങൾ കാണപ്പെടുന്നു. ഇന്ത്യയിൽ മിക്ക സംസ്ഥാനങ്ങളുൾപ്പടെ ഒട്ടുമിക്ക ഏഷ്യൻ രാജ്യങ്ങളിലും ഇവ സർവ്വസാധാരണമാണ്



</doc>
<doc id="176447" url="https://ml.wikipedia.org/wiki?curid=176447" title="അങ്ങാടി (ചലച്ചിത്രം)">
അങ്ങാടി (ചലച്ചിത്രം)

ഐ.വി. ശശി സംവിധാനം ചെയ്ത് 1980-ൽ പുറത്തിറങ്ങിയ ഒരു മലയാളചലച്ചിത്രമാണ് അങ്ങാടി. ടി. ദാമോദരൻ ആണ് തിരക്കഥ രചിച്ചത് . ജയൻ, സീമ, സുകുമാരൻ, അംബിക തുടങ്ങിയവർ അഭിനയിച്ച ഈ ചിത്രത്തിന്റെ സംഗീതം ശ്യാം ആണ്.


ബിച്ചു തിരുമല രചിച്ച ഗാനങ്ങൾക്ക് സംഗീതം നൽകിയത് ശ്യാം ആണ് .


</doc>
<doc id="176452" url="https://ml.wikipedia.org/wiki?curid=176452" title="ജോൺ കോട്ടൺ ഡാനാ">
ജോൺ കോട്ടൺ ഡാനാ

പബ്ലിക് ലൈബ്രറി രംഗത്ത് മികച്ച സേവനം കാഴ്ച വച്ച അമേരിക്കൻ ലൈബ്രേറിയൻ ആണ് ജോൺ കോട്ടൺ ഡാനാ . 1856 ആഗ. 19 - നു വെർമോൺടിലെ വുഡ്സ്റ്റോക്കിൽ ജനിച്ചു. 1878 - ൽ ഡാർട്ട്മൗത്തിൽ നിന്ന് ബിരുദം നേടി. അതിനു ശേഷം ഉദ്ദേശം രണ്ടുവർഷക്കാലം ഇദ്ദേഹം നിയമപഠനം നടത്തി. തുടർന്ന് സുഹൃത്തായ ഫ്രാങ്ക് ഗവ്നോടൊപ്പം ഖനികളിൽ സർവേ പ്രവർത്തനത്തിൽ ഏർപ്പെട്ടു. 1882-ൽ ന്യൂയോർക്കിൽ തിരിച്ചെത്തി നിയമപഠനം പൂർത്തിയാക്കി. ഇദ്ദേഹം മിന്നസോട്ടയിൽ അല്പകാലം പത്രപ്രവർത്തനവും നിയമ പരിശീലനവും നടത്തുകയുമുണ്ടായി. ഈ കാലഘട്ടത്തിൽ റോക്കി മൗൺടൺ ന്യൂസ് (Rocky Mountain News), ഡെൻവർ ആർബിട്രേറ്റർ(Denver Arbitrator) തുടങ്ങിയ പ്രസിദ്ധീകരണങ്ങളിലൂടെ പുറത്തുവന്ന ഇദ്ദേഹത്തിന്റെ പല രചനകളും വളരെയധികം ശ്രദ്ധ ആകർഷിക്കുവാൻ പര്യാപ്തമായി.

ഈസ്റ്റ് ഡെൻവർ ഹൈസ്കൂളിൽ ഒരു ലൈബ്രറി ആരംഭിക്കുവാനുള്ള പദ്ധതി രൂപീകരിച്ചിരുന്ന ഡെൻവറിലെ ബോർഡ് ഒഫ് എഡ്യൂക്കേഷൻ ഡാനയുടെ വൈഭവം മനസ്സിലാക്കുകയും ബോർഡിന്റെ സെക്രട്ടറി സ്ഥാനവും പുതിയ ലൈബ്രറിയുടെ ലൈബ്രേറിയൻ പദവിയും നൽകി ഡാനയെ ആദരിക്കുകയും ചെയ്തു. ഈ ലൈബ്രറി തന്നെയാണ് ഡെൻവറിലെ പബ്ലിക് ലൈബ്രറിയായി പ്രവർത്തിച്ചിരുന്നത്.
ലൈബ്രറി സംവിധാനത്തിൽ വളരെയധികം പരിഷ്കാരങ്ങൾ വരുത്തുവാൻ ഡാനയ്ക്ക് കഴിഞ്ഞു. റഫറൻസ് ഗ്രന്ഥങ്ങൾ ജനങ്ങൾക്ക് അനായാസം കൈകാര്യം ചെയ്യുന്നതിനായി ഷെൽഫുകൾക്ക് മുൻപിലുണ്ടായിരുന്ന റെയിലിങ്ങുകൾ, ഗേറ്റുകൾ തുടങ്ങിയവ നീക്കം ചെയ്തു. പ്രശസ്ത ചിത്രകാരന്മാരുടെ സൃഷ്ടികൾ ലൈബ്രറിയിൽ പ്രദർശിപ്പിക്കുവാനുള്ള സംവിധാനം ഏർപ്പെടുത്തി. കുട്ടികൾക്കായി ലൈബ്രറിയിൽ ഒരു പ്രത്യേക വിഭാഗം ആരംഭിച്ചു. അമേരിക്കയിൽ ഇത്തരം ഒരു വിഭാഗം ആദ്യമായി ആരംഭിച്ചത് ഡാനയാണ്. അധ്യാപകർക്ക് ക്ലാസ്സ് ആവശ്യങ്ങൾക്കുള്ള പുസ്തകങ്ങൾ എത്ര ദിവസത്തേക്ക് വേണമെങ്കിലും നൽകുവാനുള്ള സംവിധാനമുണ്ടാക്കി. മഹിളാ സമാജങ്ങൾ, മെഡിക്കൽ സൊസൈറ്റികൾ തുടങ്ങിയവയ്ക്ക് ആവശ്യമായ പുസ്തകങ്ങൾ എത്തിച്ചുകൊടുത്തു. തന്റെ ആശയങ്ങൾ ലൈബ്രറി രംഗത്ത് പ്രവർത്തിക്കുന്ന മറ്റു വ്യക്തികളുമായി പങ്കു വയ്ക്കാനും അവരുടെ അഭിപ്രായം ആരായുവാനും ഇദ്ദേഹം ശ്രദ്ധിച്ചിരുന്നു. അമേരിക്കൻ ലൈബ്രറി അസ്സോസ്സിയേഷന്റെ പ്രസിഡന്റായും സേവനമനുഷ്ഠിച്ചിട്ടുണ്ട്. ലൈബ്രറിയിലെ പുസ്തകങ്ങൾ പൊതുജനത്തിനു പരമാവധി പ്രയോജനപ്പെടുത്തുവാൻ സഹായിക്കേത് ഒരു ലൈബ്രേറിയന്റെ കടമയാണ് എന്ന് ഇദ്ദേഹം വിശ്വസിച്ചു.
1898-ൽ ഇദ്ദേഹം സ്പ്രിങ്ങ് ഫീൽഡിലെ സിറ്റി ലൈബ്രറി അസ്സോസ്സിയേഷന്റെ മേധാവി എന്ന സ്ഥാനം ഏറ്റെടുത്തു. ഡെൻവറിൽ വരുത്തിയ പരിഷ്കാരങ്ങൾ പലതും ഇദ്ദേഹം സ്പ്രിങ്ങ് ഫീൽഡിലും നടപ്പാക്കി. 1899-ൽ നാഷണൽ എഡ്യൂക്കേഷൻ അസ്സോസ്സിയേഷൻ പബ്ലിക് ലൈബ്രറികളുമായി അസ്സോസ്സിയേഷന്റെ ബന്ധം വിശകലനം ചെയ്യുന്നതിന് ഒരു കമ്മിറ്റി രൂപീകരിച്ചു. ഡാനയായിരുന്നു ഈ കമ്മിറ്റിയുടെ അധ്യക്ഷൻ. ലൈബ്രറി രംഗത്തെ ഇദ്ദേഹത്തിന്റെ പ്രവർത്തനങ്ങൾ വളരെയധികം പ്രശംസ നേടി. ന്യൂ ആർക്കി(New ark)ലെ പബ്ലിക് ലൈബ്രറിയുടെ ചുമതലയും ഡാനയിൽ വന്നുചേർന്നു. ന്യൂ ആർക്കിലെ ലൈബ്രറിയിലും ഇദ്ദേഹം പല പരിഷ്കാരങ്ങളും ഏർപ്പെടുത്തി. ഇവിടെ ഇദ്ദേഹം ചിത്രങ്ങളുടേയും മറ്റു കലാസൃഷ്ടികളുടേയും മ്യൂസിയം ആരംഭിച്ചു. അമേരിക്കയിൽ ആദ്യമായി ഒരു ലൈബ്രറിയിൽ ബിസിനസ്സ് സംബന്ധമായ പുസ്തകങ്ങളുടെ വിഭാഗം ആരംഭിച്ചത് ന്യൂ ആർക്കിൽ ഡാനയുടെ നേതൃത്വത്തിലാണ്.
1909 - ൽ ഇദ്ദേഹം സ്പെഷ്യൽ ലൈബ്രറീസ് അസ്സോസിയേഷൻ (Special Libraries Association) ആരംഭിച്ചു. ഒന്നാം ലോകയുദ്ധകാലത്ത്, സൈനികർക്ക് പുസ്തകങ്ങൾ എത്തിച്ചു കൊടുക്കുവാൻ ഇദ്ദേഹം മുൻകൈയെടുത്തു. യുദ്ധകാലത്ത് ജർമൻ പുസ്തകങ്ങൾ ലൈബ്രറികളിൽ നിന്ന് നീക്കം ചെയ്യാനുള്ള ശ്രമത്തെ ഡാന ശക്തിയായി എതിർത്തു. നല്ല ഗ്രന്ഥങ്ങൾ, അവ ഏതു ഭാഷയിലുള്ളവയായാലും ലൈബ്രറിയിൽ സൂക്ഷിക്കേതാണെന്ന് ഇദ്ദേഹം അഭിപ്രായപ്പെട്ടു.

1929 ജൂലൈ 21-ന് ഇദ്ദേഹം അന്തരിച്ചു. അമേരിക്കൻ ലൈബ്രറി അസ്സോസ്സിയേഷൻ ഇദ്ദേഹത്തിന്റെ പേരിൽ 'ജോൺ കോട്ടൺ ഡാന പബ്ലിസിറ്റി അവാർഡ്' ഏർപ്പെടുത്തിട്ടുണ്ട്. ഒക്ടോബർ 6-ന് 'ജോൺ കോട്ടൺ ഡാന' ദിനമായി ആചരിച്ചു വരുന്നു.


</doc>
<doc id="176454" url="https://ml.wikipedia.org/wiki?curid=176454" title="തെക്കുമ്പാട്">
തെക്കുമ്പാട്

കേരളത്തിലെ കണ്ണൂർ നഗരത്തിന്റെ വടക്കു പടിഞ്ഞാറ് ഭാഗത്തായി മാട്ടൂലിനോടു ചേർന്ന് കിടക്കുന്ന ഒരു ദ്വീപാണ് തെക്കുമ്പാട്. പടിഞ്ഞാറ് കുപ്പം-പഴയങ്ങാടി-വളർപട്ടണം പുഴയും കിഴക്കു ചെറുകുന്ന് മടക്കര പുഴയും. തെക്കുമ്പാട് പ്രദേശം മാട്ടൂൽ ഗ്രാമപഞ്ചായത്തിന്റെ ഭാഗമാണ്. ഒരു യു.പി.സ്കൂൾ,‍ ഒരു മുസ്ലിം എൽ.പി.സ്കൂൾ എന്നിവയുള്ള ഈ ഗ്രാമത്തിൽ നിന്നും ഉന്നത വിദ്യാഭ്യാസത്തിനും ചികിത്സയ്ക്കും കണ്ണൂർ, മാട്ടൂൽ പഴയങ്ങാടി ചെറുകുന്ന് എന്നീ നഗരങ്ങളെ ആശ്രയിക്കുന്നു.

ഭൂമിശാസ്ത്രപരമായ കാരണങ്ങളാൽ വലിയ വികസനം കടന്നുവന്നില്ല എങ്കിലും അടുത്തായി പണിത തെക്കുമ്പാട് ചെറുകുന്ന് പാലവും, യാത്രാ സൌകര്യവും വികസനവും ത്വരിതഗതിയിലാക്കും എന്നു കരുതുന്നു. സ്വാതന്ത്ര്യത്തിനു മുന്നേ ഇവിടത്തെ നിവാസികൾ ഇൻഡോനേഷ്യ, സിംഗപ്പൂർ , മലേഷ്യ എന്നീ നാടുകളിൽ ജോലി അന്വേഷിച്ചു പോയ്ക്കൊണ്ടിരുന്നു. ഗൾഫു പ്രവാസം തുടങ്ങിയതിൽ പിന്നെ ഈ ഗ്രാമത്തിന്റെ മുഖഛായ മാറുകയായിരുന്നു. കൂടാതെ മുസ്ലിം ഹിന്ദു മതമൈത്രിക്ക് വളരെ പ്രസിദ്ധമാണ്.


</doc>
<doc id="176455" url="https://ml.wikipedia.org/wiki?curid=176455" title="ജോൺ ക്വിൻസി ആഡംസ്">
ജോൺ ക്വിൻസി ആഡംസ്

അമേരിക്കൻ ഐക്യനാടുകളുടെ ആറാമത്തെ പ്രസിഡന്റ് ആണ് ജോൺ ക്വിൻസി ആഡംസ്. അമേരികയിലെ രണ്ടാമത്തെ പ്രസിഡന്റായ ജോൺ ആഡംസിന്റെയും (1735-1826) അബിഗെയിലി (1744-1818) ന്റെയും പുത്രനായി, മാസാച്ചുസെറ്റ്സിലെ ക്വിൻസി (ബ്രെയിൻട്രി) യിൽ 1767 ജൂലൈ 11-ന് ജനിച്ചു. 1825-ൽ ഇദ്ദേഹം യു.എസ്. പ്രസിഡന്റായി തെരഞ്ഞെടുക്കപ്പെട്ടു. യു.എസ്സിലെ ആറാമത്തെ പ്രസിഡന്റായ ക്വിൻസി ആഡംസ് 1828 വരെ തത്സ്ഥാനത്തു തുടർന്നു. 
അടിമത്ത നിരോധനത്തിന്റെ ഒരു വക്താവുംകൂടി ആയിരുന്ന ആഡംസ് 1848 ഫെ. 23-ന് വാഷിങ്ടൺ ഡി.സി.യിൽ അന്തരിച്ചു. ക്വിൻസി ആഡംസ് തന്റെ 60 വർഷത്തെ ജീവിതകഥ, ഡയറിയായി എഴുതിവച്ചിരുന്നു. 12 വാല്യങ്ങളായി അത് ചാൾസ് ഫ്രാൻസിസ് ആഡംസ് മെമ്വാർസ് ഒഫ് ജോൺ ക്വിൻസി ആഡംസ് (1874-77) എന്ന പേരിൽ പ്രസിദ്ധീകരിച്ചു.
ഒരു നയതന്ത്ര ഉദ്യോഗസ്ഥനായി പിതാവ് യൂറോപ്പിലേക്കു പോയപ്പോൾ 10 വയസ്സായ ക്വിൻസി ആഡംസും അദ്ദേഹത്തെ അനുഗമിച്ചു. പാരിസിലെ ഒരു സ്വകാര്യവിദ്യാലയത്തിൽച്ചേർന്നു ഫ്രഞ്ചുഭാഷ പഠിച്ചു; തുടർന്നു ഡച്ചുഭാഷയിൽ സാമാന്യജ്ഞാനവും നേടി. 14-ാമത്തെ വയസ്സിൽ ലെയിഡൻ യൂണിവേഴ്സിറ്റിയിൽ പഠിക്കുന്ന കാലത്താണ് റഷ്യൻ സ്ഥാനപതിയായി നിയമിതനായ ഫ്രാൻസിസ് ഡാനയോ(1743-1811)ടൊപ്പം സർവകലാശാലയിൽ അദ്ദേഹത്തിന്റെ പ്രൈവറ്റ് സെക്രട്ടറിയായും ദ്വിഭാഷിയായും ആഡംസ് റഷ്യയിലേക്കു പോയത്. ഒരു വർഷത്തിനുശേഷം പാരിസിൽ മടങ്ങിയെത്തി. അമേരിക്കൻ സ്വാതന്ത്ര്യസമരാനന്തരം, അവിടെവച്ച് നടന്ന സമാധാനസമ്മേളനങ്ങളിൽ പങ്കെടുത്ത അമേരിക്കൻ കമ്മിഷണർമാരെ ഇദ്ദേഹം അനൗദ്യോഗികമായി സഹായിച്ചു. 1787-ൽ ഹാർവേർഡ് കോളജിൽ ചേർന്ന് ബിരുദം നേടുകയും 1790-ൽ ബോസ്റ്റണിൽ അഭിഭാഷകനായി ജീവിതം ആരംഭിക്കുകയും ചെയ്തു. ഈ കാലഘട്ടത്തിൽ ആനുകാലിക പ്രസിദ്ധീകരണങ്ങളിലും വർത്തമാനപത്രങ്ങളിലും ലേഖനങ്ങളെഴുതിത്തുടങ്ങി. നിഷ്പക്ഷതാനയത്തെ അനുകൂലിച്ചുകൊണ്ട് ക്വിൻസി ആഡംസെഴുതിയ ലേഖനം വാഷിങ്ടനെ ആകർഷിച്ചു. അതിനാൽ വാഷിങ്ടൺ 1794 മേയിൽ ആഡംസിനെ നെതർലൻഡിലെ യു.എസ്. സ്ഥാനപതിയായി നിയമിച്ചു. 1796-ൽ പോർച്ചുഗലിലെ സ്ഥാനപതിയായി ആഡംസിനെ മാറ്റി; ആ വർഷം തന്റെ പിതാവ് ജോൺ ആഡംസ് യു.എസ്. പ്രസിഡന്റായി തെരഞ്ഞെടുക്കപ്പെട്ടതോടെ, ആഡംസിനെ ബർലിനിലേക്ക് സ്ഥലംമാറ്റി നിയമിച്ചു. തുടർന്ന് അദ്ദേഹം പ്രഷ്യയിലെ സ്ഥാനപതിയായി. 1797 ജൂലൈ 26-ന് ലണ്ടനിൽവച്ച് ആഡംസ്, ലൂയിസ കാതറിൻ ജോൺസ(1775-1852)നെ വിവാഹം ചെയ്തു.

1803-ൽ മാസാച്ചുസെറ്റ്സ് നിയമസഭ, ഇദ്ദേഹത്തെ യു.എസ്. സെനറ്റംഗമായി തെരഞ്ഞെടുത്തു. 1808 വരെ തത്സ്ഥാനത്ത് തുടർന്നു. ഹാർവേർഡ് കോളജിൽ ഭാഷാശാസ്ത്രത്തിന്റെ ബോയ് ൽസ്റ്റൺ പ്രൊഫസറായി 1806 മുതൽ 1809 വരെ ഇദ്ദേഹം സേവനം ചെയ്തിരുന്നു. 1809-ൽ പ്രസിഡന്റ് മാഡിസൻ, ആഡംസിനെ റഷ്യയിലെ യു.എസ്. സ്ഥാനപതിയായി നിയമിച്ചു; തുടർന്ന് 1805-ൽ ബ്രിട്ടനിലെയും. 1817-ൽ 5-ാമത്തെ യു.എസ്. പ്രസിഡന്റ് മൺറോ (1758-1831) ആഡംസിനെ സ്റ്റേറ്റ് സെക്രട്ടറിയായി നിയമിച്ചു. ഫ്ളോറിഡ യു.എസ്സിന് ലഭിക്കാൻ കാരണക്കാരൻ ആഡംസായിരുന്നു. 1819-ൽ ഇദ്ദേഹം സ്പെയിൻകാരുമായി സന്ധിയുണ്ടാക്കി. അത്ലാന്തിക്കിൽനിന്നും പസിഫിക്ക് വരെയുള്ള യു.എസ്സിന്റെ അതിർത്തി നിർണയിച്ചത് ആഡംസായിരുന്നു. മൺറോ സിദ്ധാന്തത്തിന്റെ ഉപജ്ഞാതാവ് മൺറോ ആയിരുന്നെങ്കിലും അതിന്റെ പിന്നിലെ ശക്തി ആഡംസായിരുന്നു.1831 മുതൽ 48 വരെ ആഡംസ് ജനപ്രതിനിധിസഭാംഗമായി സേവനമനുഷ്ഠിച്ചു.


</doc>
<doc id="176456" url="https://ml.wikipedia.org/wiki?curid=176456" title="റെവല്യൂഷൻ ഒ.എസ്.">
റെവല്യൂഷൻ ഒ.എസ്.

2001 ൽ നിർമ്മിക്കപ്പെട്ട റെവല്യൂഷൻ ഓ.എസ് എന്ന ഡോകുമെന്ററി ചലച്ചിത്രം ഗ്നു, ലിനക്സ്, ഓപ്പൺ സോഴ്സ് സോഫ്റ്റ്‌വെയർ, സ്വതന്ത്ര സോഫ്റ്റ്‌വെയർ പ്രസ്പ്രസ്ഥാനം എന്നിവയുടെ ഇരുപതു വർഷത്തെ ചുവടുകൾ കാണിച്ചു തരുന്നു.

ജെ.റ്റി.എസ്. മൂർ സംവിധാനം നിർവഹിച്ച ഈ ചലച്ചിത്രം റിച്ചാർഡ്‌ സ്റ്റാൾമാൻ, ലിനസ്‌ ടോർവാൾഡ്സ്‌, എറിക് എസ്. റെയ്മണ്ട് എന്നി പ്രമുഖ ഹാക്കർമാരെയും, വ്യാവസായിക സംരംഭകരെയും അഭിമുഖം ചെയൂന്നു.



</doc>
<doc id="176460" url="https://ml.wikipedia.org/wiki?curid=176460" title="തിരുവട്ടൂർ">
തിരുവട്ടൂർ

കണ്ണൂർ ജില്ലയിലെ പരിയാരം ഗ്രാമപഞ്ചായത്തിൽ സ്ഥിതി ചെയ്യുന്ന ഗ്രാമമാണ് തിരുവട്ടൂർ . തളിപ്പറമ്പിൽ നിന്നും പന്ത്രണ്ടു കി.മി. ദൂരം സഞ്ചരിച്ചാൽ ഇവിടെ എത്താം .തിരുവട്ടൂർ ശിവ ക്ഷേത്രം , തിരുവട്ടുർ മഖാം എന്നിവ മുഖ്യ സന്ദർശന കേന്ദ്രമാണ് .പതിമൂന്നു നൂറ്റാണ്ട് മുന്പ് യമനിലെ ഹളരുൾ മൌതിൽ നിന്നും ഇസ്ലാം മത പ്രചാരണത്തിന് വന്നിട്ടുള്ള മുഹമ്മദ്‌ നബിയുടെ സ്വഹാബതിൽ പെട്ട രണ്ടു പുണ്യാത്മാക്കൾ ഇവിടെ അന്ത്യ വിശ്രമം കൊള്ളുന്നു ഇവിടെ നടക്കുന്ന തിരുവട്ടുർ മഖാം ഉറൂസിൽ സംബന്ധിക്കാൻ പ്രതിവർഷം ആയിരക്കണക്കിന് ഭക്തജനങ്ങളാണ് എത്തുന്നത് .ശിവക്ഷേത്ര ചുവരിൽ ഇപ്പോഴും പുരാതനമായ പെയിന്റിങ്ങുകൾ കാണാം. ചരിത്ര വിദ്യാർത്ഥിയായ കരീം യൂസുഫ് നടത്തിയ അന്വേഷണത്തിൽ നിന്നും മഹാശിലായുഗ സംസ്കാരത്തിന്റെ അവശിഷ്ട്ടങ്ങൾ ഇവിടെ നിന്നും ലഭിക്കുകയുണ്ടായി ഇതോടെ ബി .സി . രണ്ടാം നൂറ്റാണ്ടിനു മുൻപ് തന്നെ ഇവിടെ മനുഷ്യ വാസമുണ്ടായിരുന്നതായി തെളിഞ്ഞു . ആദ്യകാല തിരുവട്ടൂർ മഖാം ഉറൂസിന് അറക്കൽ രാജവംശ പ്രതിനിധികളുടെ സാന്നിധ്യം ശ്രദ്ധേയമായിരുന്നു .


</doc>
<doc id="176461" url="https://ml.wikipedia.org/wiki?curid=176461" title="എറിക് എസ്. റെയ്മണ്ട്">
എറിക് എസ്. റെയ്മണ്ട്

ഈ. എസ്. ആർ എന്നറിയപ്പെടുന്ന എറിക് എസ്. റെയ്മണ്ട് പ്രോഗ്രാമറും, ഓപ്പൺ സോഴ്സ് സോഫ്റ്റ്‌വെയർ വക്താവുമാണു. 1997ൽ പ്രസിദ്ധീകരിക്കപ്പെട്ട ദ കത്തീഡ്രൽ ആൻഡ്‌ ദ ബസാർ എന്ന കൃതിയോടെ അദ്ദേഹം ഓപ്പൺ സോഴ്സ് പ്രസ്ഥാനത്തിന്റെ അനൌദ്യോഗിക വക്താവ് ആയി അറിയപെട്ടു, കൂടാതെ 1990ൽ ജാർഗൺ ഫയൽ എന്ന കമ്പ്യൂട്ടർ പ്രോഗ്രാമേഴ്സിന്റെ നിഘണ്ടുവിലേക്ക് നടത്തിയ കൂട്ടിച്ചേർക്കലിന്റെ പേരിലും പ്രശസ്തനാണ്. ജാർഗൺ ഫയൽ ഇപ്പോൾ "ദി ന്യു ഹാക്കേഴ്സ് ഡിക്ഷ്ണറി" എന്ന പേരിലാണ് പ്രസിദ്ധീകരിക്കുന്നത്. 




</doc>
<doc id="176464" url="https://ml.wikipedia.org/wiki?curid=176464" title="വേലിപ്പരുത്തി">
വേലിപ്പരുത്തി

ഭാരതത്തിലുടനീളം ഉഷ്ണമേഖലാപ്രദേശങ്ങളിൽ കണ്ടുവരുന്ന ഒരുവള്ളിച്ചെടിയാണ് വേലിപ്പരുത്തി. ഇതിന്റെ ശാസ്ത്രീയനാമം "Pergularia daemia" എന്നാണ്.


വള്ളിച്ചെടിയായി പടന്നു വളരുന്ന ഒരു സസ്യമാണിത്. തണ്ടുകൾ പച്ച നിറമുള്ളതും രോമാവൃതവുമാണ്. തണ്ടുകളിൽ ഹൃദയാകാരത്തിലുള്ളതും പച്ച നിറമുള്ളതുമായ ഇലകൾ സമ്മുഖമായി വിന്യസിച്ചിരിക്കുന്നു. പത്ര കക്ഷത്തിൽ നിന്നും ഉണ്ടാകുന്ന തണ്ടുകളിൽ മഞ്ഞ കലർന്ന പച്ച നിറമുള്ള പൂക്കൾ കുലകളായി കാണപ്പെടുന്നു. താഴേയ്ക്ക് തൂങ്ങിക്കിടക്കുന്ന രോമാവൃതമായ കായ്കൾക്കുള്ളിലായി വിത്തുകൾ കാണപ്പെടുന്നു.


</doc>
<doc id="176485" url="https://ml.wikipedia.org/wiki?curid=176485" title="സീതമ്മക്കുണ്ട് വെള്ളച്ചാട്ടം">
സീതമ്മക്കുണ്ട് വെള്ളച്ചാട്ടം

വയനാട് ജില്ലയിലെ ഒരു വെള്ളച്ചാട്ടമാണ് സീതമ്മക്കുണ്ട് വെള്ളച്ചാട്ടം. സൂചിപ്പാറ വെള്ളച്ചാട്ടത്തിൽ നിന്നും അഞ്ചു കിലോമീറ്റർ ദൂരെയാണ് ഈ വെള്ളച്ചാട്ടം സ്ഥിതി ചെയ്യുന്നത്. പാറക്കെട്ടുകൾക്ക് നടുവിൽ നിന്നും അധികം ഉയരത്തിലല്ലാതെ താഴെ പ്രകൃത്യാലുള്ള തടാകത്തിലേക്ക് ജലം പതിക്കുന്നു. വനത്തിൽ നിന്നും ഒഴുകുന്ന അരുവിയുടെ ഒരു ഭാഗമാണ് ഈ വെള്ളച്ചാട്ടം. മുണ്ടക്കൈ മാരിയമ്മൻ ക്ഷേത്രോത്സവത്തിന്റെ ഭാഗമായി കുംഭം ഇവിടെയാണ് ഒഴുക്കുന്നത്. 

സീതാ ദേവിയ്ക്കു ദാഹിച്ചപ്പോൾ ജലം നൽകിയതിവിടെയാണെന്നും അവർ ഭൂമി പിളർന്നു താഴ്ന്നു പോയതിവിടെ വെച്ചാണെന്നും വിശ്വസിക്കപ്പെടുന്നു. സീതാദേവിക്കു വേണ്ടിയുള്ള പൂജകൾ ഇവിടെ പണ്ട് നടത്തിയിരുന്നു.

ചൂരൽമലയിൽ നിന്നു നാലുകിലോമീറ്റർ ദൂരെയായി മുണ്ടക്കൈയിൽ ടൗൺ പരിസരത്തായാണ് വെള്ളച്ചാട്ടത്തിന്റെ സ്ഥാനം.


</doc>
<doc id="176489" url="https://ml.wikipedia.org/wiki?curid=176489" title="ആർ.സി. മജുംദാർ">
ആർ.സി. മജുംദാർ

പ്രസിദ്ധനായ ഇന്ത്യൻ ചരിത്രപണ്ഡിതൻ ആയിരുന്നു ആർ.സി.മജുംദാർ . (4.12.1888- 11.2.1980 ) കൽക്കട്ട യൂനിവേഴ്‌സിറ്റിയിൽ നിന്ന് ചരിത്രത്തിൽ എം.എ., പിഎച്ച്.ഡി. ബിരുദങ്ങൾ നേടി. ധാക്ക യൂനിവേഴ്‌സിറ്റിയിൽ ചരിത്ര പ്രൊഫസർ, വാരാണസിയിലെ ഹിന്ദു യൂനിവേഴ്‌സിറ്റിയിൽ കോളെജ് ഒഫ് ഇൻഡോളജിയുടെ പ്രിൻസിപ്പൽ, ധാക്കായൂനിവേഴ്‌സിറ്റി യുടെവൈസ്ചാൻസലർ, വിദേശ സർവ കലാശാലകളിൽ വിസിറ്റിങ് പ്രൊഫസർ തുടങ്ങിയപദവികൾ വഹിച്ചു.


</doc>
<doc id="176491" url="https://ml.wikipedia.org/wiki?curid=176491" title="മൺറോ തുരുത്ത്">
മൺറോ തുരുത്ത്

കൊല്ലം ജില്ലയിൽ അഷ്ടമുടിക്കായലിനും കല്ലടയാറിനും നടുക്കു സ്ഥിതിചെയ്യുന്ന ഒരു തുരുത്ത് ആണ് മൺറോ തുരുത്ത് ( ഇംഗ്ലീഷ്:Monroe Island). ഇത് ഒരു ഗ്രാമപഞ്ചായത്ത്‌ കൂടിയാണ്. ചിറ്റുമല ബ്ലോക്കിൽ പെടുന്നു. വിസ്തീർണം 13.37 ച.കി.മീ. തെങ്ങും നെല്ലും ആണ് പ്രധാന കൃഷി. തെങ്ങു കൃഷിക്കനുയോജ്യമായ മണ്ണാണ് ഇവിടെയുള്ളത്. കൃഷിയും കയറുപിരിക്കലുമാണ് ഇവിടുത്തെ പ്രധാന തൊഴിൽ. തിരുവിതാംകൂർ ദിവാനായിരുന്ന കേണൽ മൺറോയുടെ സ്മരണാർഥമാണ് ദ്വീപിന് ഈ പേര് ലഭിച്ചത്. കോട്ടയത്തെ ചർച്ച് സൊസൈറ്റിക്ക് മൺറോ ഈ തുരുത്ത് മതപ്രചാരണത്തിനായി വിട്ടുകൊടുത്തു. പിന്നീട് സേതുലക്ഷ്മീഭായി ഈ തുരുത്ത് സർക്കാരിലേക്ക് ഏറ്റെടുത്തു (1930).


</doc>
<doc id="176493" url="https://ml.wikipedia.org/wiki?curid=176493" title="സി.ജെ. മണ്ണുമ്മൂട്">
സി.ജെ. മണ്ണുമ്മൂട്

കേരളത്തിലെ ഒരു സാഹിത്യകാരൻ ആണ് സി.ജെ. മണ്ണുമ്മൂട്. ശരിയായ പേര് കെ.സി. ജോസഫ്. (ജനനം: 12.11.1928 കോട്ടയം). സ്കൂളധ്യാപകനായിരുന്നു. പത്തനംതിട്ട കാതലിക്കേറ്റ്, കോട്ടയം ബസേലിയസ് കോളെജുകളിൽ അധ്യാപകൻ. പ്രൊഫസറായി പിരിഞ്ഞു. കേരള സാഹിത്യ അക്കാദമി, സാഹിത്യ പ്രവർത്തക സഹരണ സംഘം എന്നിവയുടെ ഭരണസമിതിയിലും കേരള യൂനിവേഴ്‌സിറ്റി സെനറ്റ്, ബോർഡ് ഒഫ് സ്റ്റഡീസ്, മഹാത്മാഗാന്ധി യൂനിവേഴ്‌സിറ്റി സെനറ്റ് എന്നിവയിലും പ്രവർത്തിച്ചിട്ടുണ്ട് . 20-ഓളം കൃതികൾ എഴുതി .


</doc>
<doc id="176497" url="https://ml.wikipedia.org/wiki?curid=176497" title="തണ്ടർ ബേ">
തണ്ടർ ബേ

കാനഡയിലെ ഒരു ജില്ലയും ജില്ലാ ആസ്ഥാനവുമാണ് തണ്ടർ ബേ. സുപ്പീരിയർ തടാകത്തിന്റെ ശാഖയായ തണ്ടർ ബേയുടെ തീരത്താണ് ഈ തുറമുഖ നഗരം. ജനസംഖ്യ 1,90,016(2001).

കാനഡയിലെ ഒരു പ്രധാന കാർഷിക-തടിയുത്പാദന-ഖനന-മത്സ്യബന്ധന പ്രദേശത്താണ് സ്ഥിതിചെയ്യുന്നതെങ്കിലും തുറമുഖനഗരം എന്ന നിലയ്ക്കാണ് തണ്ടർ ബേ പ്രാധാന്യം നേടിയിട്ടുള്ളത്. ധാന്യസംസ്കരണത്തിന് വിപുലമായ സൗകര്യങ്ങൾ ഉള്ളതും ലോകത്തിൽ ഏറ്റവും കൂടുതൽ ധാന്യ എലിവേറ്ററുകളുള്ളതുമായ ഈ തുറമുഖം, കാനഡയിലെ പ്രധാന ഗോതമ്പു കയറ്റുമതികേന്ദ്രം ആണ്.

കാനഡയിലെ ഒരു പ്രധാന വ്യവസായകേന്ദ്രം കൂടിയാണ് തണ്ടർ ബേ. കപ്പൽനിർമ്മാണമാണ് പ്രധാന വ്യവസായം. കടലാസ്, വുഡ് പൾപ്പ്, സംസ്കരിച്ച ഭക്ഷ്യസാധനങ്ങൾ, രാസവസ്തുക്കൾ, ഗതാഗത-കാർഷികോപകരണങ്ങൾ, ലോഹസാമഗ്രികൾ, നിർമ്മാണോപകരണങ്ങൾ തുടങ്ങിയവ വൻതോതിൽ ഉത്പാദിപ്പിക്കപ്പെടുന്നു. സമ്പദ്ഘടനയിൽ വിനോദസഞ്ചാരത്തിനു മുഖ്യ പങ്കുണ്ട്.

സുപ്പീരിയർ തടാകത്തിന്റെ വടക്കു പടിഞ്ഞാറൻ തീരത്തായി വ്യാപിച്ചിരിക്കുന്ന തണ്ടർ ബേ നഗരം കനേഡിയൻ ദേശീയ പാതയെ സെയ്ന്റ് ലോറൻസ് ജലപാതയുമായി കൂട്ടിയിണക്കുന്ന കേന്ദ്രമായി വർത്തിക്കുന്നു. നഗരപ്രാന്തങ്ങളിൽനിന്ന് ഇരുമ്പ്, പൈറൈറ്റ്, മോളിബ്ഡിനം, ഫെൽസ്പാർ, സിലിക്ക, വെള്ളി, ഈയം, ചെമ്പ്, സിങ്ക്, സ്വർണം, എന്നിവ ഖനനം ചെയ്യുന്നു. കാനഡയിലെ ഏറ്റവും വലിയ ഹെമറ്റൈറ്റ് ഇരുമ്പയിർ ഖനിയും തണ്ടർ ബേയ്ക്കു സമീപമാണ്. 1965-ൽ സ്ഥാപിച്ച ലേക് ഹെഡ് സർവകലാശാലയും തൊട്ടുകിടക്കുന്ന പോർട്ട് ആർതർ, ഫോർട്ട് വില്യം എന്നീ നഗരങ്ങളും ഇവിടത്തെ മുഖ്യ ആകർഷണ കേന്ദ്രങ്ങളാണ്. 



</doc>
<doc id="176498" url="https://ml.wikipedia.org/wiki?curid=176498" title="ഇളനീർ കുഴമ്പ്">
ഇളനീർ കുഴമ്പ്

നേത്രരോഗങ്ങൾക്ക് കണ്ണിലെഴുതാൻ ഉപയോഗിക്കുന്ന ഒരു ആയുർവേദൗഷധം ആണ് ഇളനീർ കുഴമ്പ്. വർത്മരോഗം, തിമിരം, പൈത്തികമായ മറ്റ് വികാരങ്ങൾ, കണ്ണുപുകച്ചിൽ എന്നിവയ്ക്ക് ഉത്തമം.മരമഞ്ഞൾ,കടുക്ക,താന്നിക്ക,നെല്ലിക്ക,അധിമധുരം,കരിക്കിൻ വെള്ളം,പച്ചക്കർപ്പൂരം,ഇന്ദുപ്പ്,ചെറുതേൻ തുടങ്ങിയ ചേരുവകളായുള്ള, രസക്രിയ വിഭാഗത്തിൽ പെട്ട ആയുർവ്വേദ ഔഷധമാണ് ഇളനീർകുഴമ്പ്.


</doc>
<doc id="176500" url="https://ml.wikipedia.org/wiki?curid=176500" title="താരിഖ് അൽ-ഹിന്ദ്">
താരിഖ് അൽ-ഹിന്ദ്

അൽ-ബയ്റൂനി എഴുതിയ പ്രസിദ്ധമായ ഗ്രന്ഥം ആണ് താരിഖ് അൽ-ഹിന്ദ്. ഇന്ത്യാചരിത്രമാണ് പ്രതിപാദ്യം. ചരിത്രത്തിനുപുറമെ ജ്യോതിശ്ശാസ്ത്രം, സാഹിത്യം, ഇതര വിജ്ഞാനശാഖകൾ എന്നിവയിൽ ഇന്ത്യയിലുായ വളർച്ചയും പ്രതിപാദിച്ചിരിക്കുന്നു.ഇന്ത്യയിലെ മതങ്ങൾ, ആചാരങ്ങൾ, ഇന്ത്യാചരിത്രം, ഇന്ത്യൻ സംഖ്യാവ്യവസ്ഥ (ദശാംശ രീതി) ഇവയെകുറിച്ചെല്ലാം താരിഖ് അൽ-ഹിന്ദിൽ ചർച്ച ചെയ്യുന്നുണ്ട്.


</doc>
<doc id="176503" url="https://ml.wikipedia.org/wiki?curid=176503" title="കായ ബജി">
കായ ബജി

ഒരു ലഘുഭക്ഷണമാണ് കായ ബജ്ജി. പച്ച കായ് നീളത്തിൽ മുറിച്ച് കലക്കിയ കടലമാവിൽ മുക്കി എണ്ണയിൽ വറുത്തെടുക്കുന്നതാണ് ഈ വിഭവം.

സാധാരണ നേന്ത്രക്കായയോ ചെറുപഴങ്ങളുടെ കായയോ ഇതിനുപയോഗിക്കാറില്ല. വണ്ണൻ കായ (പടത്തി) എന്ന് പ്രത്യേക ഇനം ആണ് ഇതിനുപയോഗിക്കുന്നത്. കടലമാവിൽ അൽപ്പം കായം, ഉപ്പ്, ഒരിത്തിരി മുളക് പൊടി എന്നിവ ചേർത്ത് നീളത്തിൽ അരിഞ്ഞ വണ്ണൻ കായ അതിൽ മുക്കി വെളിച്ചെണ്ണയിൽ പെരിച്ചെടുക്കുന്നതാണ് കായ ബജി.



</doc>
<doc id="176506" url="https://ml.wikipedia.org/wiki?curid=176506" title="പി. മുജീബുറഹ്മാൻ">
പി. മുജീബുറഹ്മാൻ

പി. മുജീബുറഹ്മാൻ. പ്രഭാഷകൻ. സംഘാടകൻ. ജമാഅത്തെ ഇസ്ലാമി സംസ്ഥാന ഉപാധ്യക്ഷൻ. സാമൂഹിക സേവന രംഗത്ത് പ്രവർത്തിക്കുന്ന എൻ.ജി.ഒ ആയ അമിറ്റി ചാരിറ്റബിൾ ട്രസ്റ്റിന്റെ ചെയർമാനാണ്. . പീപ്പിൾസ് ഫൗണ്ടേഷൻ എന്ന എൻ.ജി.ഒ വിന്റെയും ചെയർമാനായി സേവനമനുഷ്ടിക്കുന്നു. 
മലപ്പുറം ജില്ലയിലെ നിലമ്പൂരിൽ 1972 ൽ ജനനം. പിതാവ് പി. മുഹമ്മദ്. മാതാവ് ഫാത്തിമ സുഹ്റ. വിദ്യാഭ്യാസം ബി.എ, ബി.എഡ്, സെറ്റ്. 2000ൽ ജമാഅത്തെ ഇസ്ലാമി അംഗമായി. സൌദി അറേബ്യ, യു.എ.ഇ, ബഹ്റൈൻ, കുവൈത്ത്, ഖത്തർ, ഒമാൻ എന്നീരാജ്യങ്ങൾ സന്ദർശിച്ചു. മലയാളം ,അറബിക്, ഇംഗ്ളീഷ് ഭാഷകളിൽ പ്രാവിണ്യം.. കിനാലൂർ സമരം, എന്റോസൾഫാൻ വിരുദ്ധ പ്രക്ഷോഭം, എന്റെ സൾഫാൻ ദുരിതബാധിതരുടെ പുനരധിവാസം, പ്ലാച്ചിമട സമരം, ചെങ്ങറ സമരം, ദേശീയ പാത വികസനം, മൂലമ്പിള്ളി സമരം, കുത്തകവിരുദ്ധ സമരം തുടങ്ങി ഒട്ടേറെ ജനകീയ പോരാട്ടങ്ങൾക്ക് നേതൃത്വം നൽകി.. ശ്രദ്ധേയനായ പ്രഭാഷകനും കൂടിയാണ് പി. മുജീബുറഹ്മാൻ. 
2011-15 കാലയളവിൽ ജമാഅത്തെ ഇസ്ലാമി സംസ്ഥാന ജനറൽ സെക്രട്ടറിയായി സേവനമനുഷ്ടിച്ചു. 2007 മുതൽ 2009 വരെയുള്ള കാലയളവിലും തുടർന്ന് വീണ്ടും തെരഞ്ഞെടുക്കപ്പെട്ടതിനെ തുടർന്ന് 2009-2011 കാലയളവിലും സോളിഡാരിറ്റി യൂത്ത് മൂവ്‌മെന്റ് സംസ്ഥാന പ്രസിഡന്റായിരുന്നു. എസ്.ഐ.ഒ സംസ്ഥാന സെക്രട്ടറി എസ്.ഐ.ഒ. സംസ്ഥാന അസി. സെക്രട്ടറി ജമാഅത്ത് ജില്ലാ നാസിം സോളിഡാരിറ്റി ജില്ലാ പ്രസിഡണ്ട് സോളിഡാരിറ്റി സംസ്ഥാന ജനറൽ സെക്രട്ടറി എന്നീ നിലകളിലും നേതൃസ്ഥാനങ്ങൾ വഹിച്ചിട്ടുണ്ട്. സംസ്ഥാന ശൂറ മെമ്പർ, സോളിഡാരിറ്റി സംസ്ഥാന സമിതി അംഗം, കേന്ദ്ര പ്രതിനിധിസഭ അംഗം, ജമാഅത്ത് സംസ്ഥാന ജന. സെക്രട്ടറി എന്നീ സ്ഥാനങ്ങൾ വഹിച്ചിട്ടുണ്ട്. 


</doc>
<doc id="176512" url="https://ml.wikipedia.org/wiki?curid=176512" title="കാമാഖ്യ ക്ഷേത്രം">
കാമാഖ്യ ക്ഷേത്രം

ആസാമിലെ ഒരു ഹൈന്ദവ ക്ഷേത്രവും തീർഥാടനകേന്ദ്രവുമാണ് കാമാഖ്യദേവി ക്ഷേത്രം. ആസാമിലെ ഒരു നഗരമായ ഗുവഹാത്തിയുടെ പടിഞ്ഞാറൻ മേഖലയിൽ നീലാചൽ എന്ന കുന്നിൻ മുകളിലാണ് ഈ ക്ഷേത്രമന്ദിരം സ്ഥിതി ചെയ്യുന്നത്. പ്രാചീനമായ 51 ശക്തി പീഠങ്ങളിലൊന്നായാണ് ഇത് കണക്കാക്കപ്പെടുന്നത്. ഈ ക്ഷേത്ര സമുച്ഛയത്തിൽ പ്രധാന ഭഗവതിയെ കൂടാതെ പത്ത് ദേവീ സ്ഥാനങ്ങൽ കൂടി സങ്കൽപ്പിക്കപ്പെടുന്നു. അവ ദശമഹാവിദ്യമാരായ മഹാകാളി, താരാദേവി, ഭുവനേശ്വരി, ബഗളാമുഖി, ഷോഡശി, ചിന്നമസ്ത, തൃപുര സുന്ദരി, ധൂമാവതി, മാതംഗി, കമല (മഹാലക്ഷ്മി) എന്നിവയുടേതാണ്. ആദിശക്തി (ദുർഗ്ഗ) മാതാവിന്റെ പത്തു പ്രധാന താന്ത്രിക രൂപങ്ങൾ ആണിവ. തൃപുര സുന്ദരി, മാതംഗി, കമല എന്നിവ പ്രധാന ക്ഷെത്രത്തിലും മറ്റുള്ളവ വേറേ ക്ഷേത്രങ്ങളിലും ആരാധിക്കപ്പെടുന്നു. ഈ ഇടത്തരം ക്ഷേത്രമന്ദിരത്തിൽ ഒരു ചെറിയ ഗുഹക്കുള്ളിലായി കൽഫലകത്തിൽ കൊത്തിവച്ചിരിക്കുന്ന സതീദേവിയുടെ യോനിയാണ് ഇവിടുത്തെ പ്രതിഷ്ഠ. ദക്ഷയാഗസമയത്ത് ജീവത്യാഗം ചെയ്ത സതീദേവിയുടെ ശരീരം മഹാവിഷ്ണുവിന്റെ സുദർശന ചക്രപ്രയോഗത്താൽ 108 കഷണങ്ങൾ ആയി ചിതറിയപ്പോൾ യോനീഭാഗം വീണ ഭാഗമാണിതെന്ന് വിശ്വാസം. ആദിശക്തിയുടെ പ്രതാപരുദ്രയായ ഭഗവതീ സങ്കല്പമാണ് "കാമാഖ്യാദേവി". ഒമ്പത് യോനീരൂപങ്ങളുടെ മദ്ധ്യത്തിലായി ഒരു യോനീരൂപത്തിലാണ് ശ്രീചക്രം നിരൂപിക്കുന്നത്. താന്ത്രികാരാധനയുടെ ഒരു കേന്ദ്രമായും കാമഖ്യ ക്ഷെത്രം പരിഗണിക്കപ്പെടുന്നു.

ദേവിയെ പ്രീതിപ്പെടുത്താനായി ആൺമൃഗങ്ങളെ ഇവിടെ ബലി നൽകുന്നു. പെൺമൃഗങ്ങളെ ബലികഴിക്കുന്നത് നിഷിദ്ധമാണ്. ആണാടിനെ നിത്യവും ഇവിടെ ബലിയർപ്പിക്കുന്നു. പൂജക്കുള്ള ദ്രവ്യങ്ങളായി ചുവന്ന പൂക്കൾ, ചുവന്ന തുണിക്കഷണങ്ങൾ, ചുവന്ന ചാന്ത് എന്നിവയാണ് അർപ്പിക്കുന്നത്. 

ദക്ഷിണേന്ത്യയിലാണ് പരാശക്തിയുടെ കാമാതുരയും, ശക്തിസ്വരൂപിണിയും, രക്താർത്തയും, രൗദ്രവുമായ കാളീ സങ്കല്പം ജന്മം കൊണ്ടതെന്നു കരുതപ്പെടുന്നു. എന്നാൽ അത് യോനീപൂജയായി രൂപാന്തരണം സംഭവിച്ചതും ദേശവ്യാപകമായി പ്രചരിച്ചതും ഈ ക്ഷേത്രത്തിൽ വെച്ചാണെന്നാണ് പൊതുവായ വിശ്വാസം. സ്ത്രീയാണ് സൃഷ്ടിയുടെ അടിസ്ഥാനം എന്ന സങ്കൽപ്പത്തിലാണ് ശാക്തേയർ കാളിയെ ആരാധിച്ചതെങ്കിലും പിന്നീടത് ശ്രീ പാർവതിയുടെ പര്യായമായി തീരുകയായിരുന്നു.

നിലവിലുള്ള ക്ഷേത്ര കെട്ടിടം 8 മുതൽ 17 നൂറ്റാണ്ടു കാലയളവിൽ നിർമ്മാണവും പുതുക്കലുകളും നടന്നിട്ടുള്ളതാണ്.
അമ്പുബാച്ചി മേളയാണ് ക്ഷേത്രത്തിലെ പ്രധാന ഉത്സവം. ഈ വേളയിൽ ആസാമിൽ വിശ്വാസികൾ വ്രതം അനുഷ്ഠിക്കുന്നു. ഈ ദിനങ്ങളിൽ കാമാഖ്യ രജസ്വലയാകുമെന്ന വിശ്വാസത്താൽ ക്ഷേത്രത്തിന്റെ വാതിലുകൾ അടയ്ക്കും. പൂജകളൊന്നും നടത്തില്ല. ഈ സമയത്ത് ക്ഷേത്രത്തിന്റെ പരിസരത്ത് വൻ ആഘോഷം സംഘടിപ്പിക്കുകയും നാടിന്റെ നാനാദിക്കുകളിൽ നിന്നും വിശ്വാസികൾ നീലാചലിൽ എത്തിച്ചേരുകയും ചെയ്യുന്നു. നാലാം ദിവസമാണ് ക്ഷേത്രത്തിന്റെ വാതിലുകൾ തുറക്കുന്നത്. അന്നേ ദിവസം പതിവു പൂജകൾ ആരംഭിക്കുന്നു. പിന്നീട് കാർമ്മികൻ നൽകുന്നു ചുവന്ന തുണിയുടെ കഷണങ്ങളുമായാണ് ഭക്തർ മടങ്ങുന്നത്. കാമാഖ്യയുടെ ആർത്തവരക്തം പുരണ്ടതെന്നു കരുതുന്ന ആ തുണിക്കഷണം അഭിവൃദ്ധിയുടെ വാഗ്ദാനമായി തീർഥാടകർ വിശ്വസിക്കുന്നു.



</doc>
<doc id="176515" url="https://ml.wikipedia.org/wiki?curid=176515" title="ബസുദേവ് ആചാര്യ">
ബസുദേവ് ആചാര്യ

പശ്ചിമ ബംഗാളിൽ നിന്നുള്ള ഒരു സി.പി.ഐ.(എം) നേതാവാണ് ബസുദേബ് ആചാര്യ. പതിനഞ്ചാം ലോകസഭയിൽ പശ്ചിമ ബംഗാളിലെ ബൻകൂറ ലോകസഭാ മണ്ഡലത്തിൽ നിന്നും വിജയിച്ചു. ലോകസഭയിലെ സി.പി.ഐ. (എം)-ന്റെ പാർലമെന്ററി പാർട്ടി നേതാവ് കൂടിയാണ് ബസുദേബ് ആചാര്യ .

1942 ജൂൺ 11-ന് പശ്ചിമ ബംഗാളിലെ പുരുലിയ ജില്ലയിലെ ബെറോയിൽ ആണ് ബസുദേബ് ആചാര്യ ജനിച്ചത്. റാഞ്ചി സർവ്വകലാശാലയിലും, കൊൽക്കത്ത സർവ്വകലാശാലയിലുമായി വിദ്യാഭ്യാസം പൂർത്തിയാക്കി .

1975 ഫെബ്രുവരി 25-ന് രാജലക്ഷ്മി ആചാര്യയെ വിവാഹം ചെയ്തു. മൂന്ന് മക്കളുണ്ട് .

ട്രേഡ് യൂണിയൻ പ്രവർത്തകനാണ്. 1980-ൽ ഏഴാം ലോകസഭയിലേക്കാണ് ആദ്യമായി തിരഞ്ഞെടുക്കപ്പെട്ടത്. പിന്നീട് ഇത് വരെ ഉണ്ടായ എല്ലാ ലോകസഭയിലേക്കും തിരഞ്ഞെടുക്കപ്പെട്ടിട്ടുണ്ട് .

1981-ൽ സി.പി.ഐ. (എം)-ന്റെ പുരുലിയ ജില്ലാ കമ്മിറ്റി അംഗമായിരുന്നു. 1985 മുതൽ സി.പി.ഐ. (എം)‌-ന്റെ പശ്ചിമ ബംഗാൾ ഘടകത്തിന്റെ സംസ്ഥാന കമ്മിറ്റി അംഗമാണ് .


</doc>
<doc id="176517" url="https://ml.wikipedia.org/wiki?curid=176517" title="ആർ. ഗോപാലകൃഷ്ണൻ">
ആർ. ഗോപാലകൃഷ്ണൻ

കേരളത്തിലെ ഒരു പത്ര പ്രവർത്തകനും സാംസ്കാരിക പ്രവർത്തകനുമാണ് ആർ. ഗോപാലകൃഷ്ണൻ.
'വീക്ഷണം' പത്രത്തിന്റെ എക്‌സിക്യൂട്ടീവ് എഡിറ്റർ, കേരള ലളിതകലാ അക്കാദമി സെക്രട്ടറി 'പൂമ്പാറ്റ' കുട്ടികളുടെ മാസിക എഡിറ്റർ, യുറീക്ക, ബാലശാസ്ത്രം മാസികകളുടെ മാനേജിംഗ് എഡിറ്റർ , സാഹിത്യ പ്രവർത്തക സഹകരണ സംഘം പ്രസിദ്ധീകരിച്ച വിശ്വ വിജ്ഞാനകോശത്തിന്റെ എഡിറ്റർ എന്നീ നിലകളിൽ പ്രവർത്തിച്ചിട്ടുണ്ട്. കാലടി ശ്രീശങ്കരാചാര്യ സംസ്‌കൃത സർവകലാശാലയിൽ സീനിയർ പബ്ലിക്കേഷൻ ഓഫീസറായിരുന്നു.മൂന്നു ബാലസാഹിത്യ കൃതികൾ രചിട്ടുണ്ട്.പുസ്തക രൂപകല്പനയിൽ മികവു തെളിയിച്ചിട്ടുണ്ട്. കേരള സാഹിത്യ അക്കാദമിയുടെ സെക്രട്ടറിയാണ് (2011 - )


</doc>
<doc id="176518" url="https://ml.wikipedia.org/wiki?curid=176518" title="ദ കത്തീഡ്രൽ ആൻഡ്‌ ദ ബസാർ">
ദ കത്തീഡ്രൽ ആൻഡ്‌ ദ ബസാർ

സോഫ്റ്റ്‌വെയർ സാങ്കേതികതയെപറ്റി എറിക് എസ്. റെയ്മണ്ട് രചിച്ച ഉപന്യാസമാണ് ദ കത്തീഡ്രൽ ആൻഡ്‌ ദ ബസാർ. ലിനക്സ് കേണ്ണൽ വികാസ പ്രക്രിയയിൽ നിന്നുൾക്കൊണ്ട നിരീക്ഷണങ്ങളും, ഓപ്പൺ സോഴ്സ് പദ്ധതി നിയന്ത്രിച്ച അനുഭവങ്ങളും ആധാരമാക്കിയാണു അദ്ദേഹം ഈ കൃതി രചിച്ചത്. 1997ൽ അവതരിപ്പിക്കപ്പെട്ട ഈ കൃതി 1999ൽ പ്രസിദ്ധീകരിക്കപ്പെട്ടു.

ഈ ഉപന്യാസം, രണ്ടു തരം സ്വതന്ത്ര സോഫ്റ്റ്‌വെയർ വികസന മാതൃകകൾ തമ്മിൽ താരതമ്യപ്പെടുത്തുന്നു.

നിലവിലുള്ള പല സ്വതന്ത്ര സോഫ്റ്റ്‌വെയർ, ഓപ്പൺ സോഴ്സ് പദ്ധതികളെയും ബസാർ രീതിയിലുള്ള തുറന്ന വികസന മാതൃക സ്വീകരിക്കേണ്ടതിന്റെ ആവശ്യകത ബോധ്യപ്പെടുത്തുന്നതിൽ ഈ ഉപന്യാസം സഹായിച്ചു 



</doc>
<doc id="176521" url="https://ml.wikipedia.org/wiki?curid=176521" title="മാന്റോ പരിശോധന">
മാന്റോ പരിശോധന

ക്ഷയരോഗമുണ്ടോ എന്ന് കണ്ടെത്താനുള്ള ഒരു പരിശോധനയാണ് മാന്റോ പരിശോധന. തൊലിയിൽ 5 ട്യൂബർക്കുലിൻ യൂണിറ്റ് സൊല്യൂഷൻ കുത്തിവച്ചശേഷം 48-72 മണിക്കൂറുകൾ കഴിഞ്ഞു പരിശോധനാഫലം തൊലിയിൽ കാണാവുന്നതാണ്. 


</doc>
<doc id="176529" url="https://ml.wikipedia.org/wiki?curid=176529" title="ഗ്നൂ വിജ്ഞാപനം">
ഗ്നൂ വിജ്ഞാപനം

ഗ്നൂ സം‌രംഭത്തിന്റെ നിർവചനവും, ലക്ഷ്യങളും വിശദമാക്കിക്കൊണ്ട് 1985ൽ റിച്ചാർഡ്‌ മാത്യൂ സ്റ്റാൾമാൻ എഴുതി പ്രസിദ്ധീകരിച്ച രേഖയാണു ഗ്നൂ വിജ്ഞാപനം. സ്വതന്ത്ര സോഫ്റ്റ്‌വെയർ സംബന്ധമായ തത്ത്വശാസ്ത്ര രേഖകളിൽ ഏറ്റവും പ്രധാനപ്പെട്ട ഒന്നായി ഇതിനെ കരുതുന്നു. ഇമാക്സ്‌ പോലുള്ള ഗ്നൂ സോഫ്റ്റ്‌വെയറുകളിൽ ഈ വിജ്ഞാപനം അതിന്റെ പൂർണ്ണ രൂപത്തിൽ ഉൾപ്പെടുത്തിയിരിക്കുന്നു, കൂടാതെ ഇത് വെബ്ബിലും ലഭ്യമാണ്.

ഗ്നു പദ്ധതിയുടെ പ്രാഥമിക ലക്‌ഷ്യം "ഗ്നു യുണിക്സ് അല്ല", എന്ന വാദം നിരത്തിക്കൊണ്ടാണ് ഗ്നൂ വിജ്ഞാപനം ആരംഭിക്കുന്നത്. തുടർന്നു ഗ്നു പദ്ധതി പൂർത്തികരിക്കപ്പെടേണ്ടതിന്റെ ആവശ്യകതയും സ്റ്റാൾമാൻ വിശദീകരുക്കുന്നു. 



</doc>
<doc id="176548" url="https://ml.wikipedia.org/wiki?curid=176548" title="ബ്രാം സ്റ്റോക്കർ">
ബ്രാം സ്റ്റോക്കർ

ഒരു ഐറിഷ് നോവലിസ്റ്റും ചെറുകഥാകൃത്തുമാണ് ബ്രാം സ്റ്റോക്കർ. അബ്രഹാം എന്നതിന്റെ ചുരുക്കരൂപമാണ് ബ്രാം. ഡ്രാക്കുള എന്ന എപ്പിസ്റ്റോളറി ശൈലിയിൽ 1897-ൽ രചിക്കപ്പെട്ട നോവൽ ഇദ്ദേഹത്തിന്റെ പ്രശസ്തമായ രചനയാണ്. 

1847 നവംബർ 8-ന് അയർലന്റിലെ ഡബ്ലിനിൽ അബ്രഹാം സ്റ്റോക്കറിന്റെയും ചാർലെറ്റ് മത്തിൽഡയുടെയും മകനായി ജനിച്ചു. ട്രിനിറ്റി കോളേജിൽ കലാലയ വിദ്യാഭ്യാസം പൂർത്തീകരിച്ചു. തുടർന്ന് ഐറിഷ് സിവിൽ സർവീസിൽ കോടതി ഗുമസ്തനായി പ്രവർത്തിച്ചു. അതോടൊപ്പം നിയമത്തിൽ ബിരുദമെടുത്ത് വക്കീലായി പരിശീലനം നടത്തിയെങ്കിലും ചെറുപ്പത്തിൽ തന്നെ നാടകത്തോട് അമിത ഭ്രമമുണ്ടായിരുന്ന ബ്രാം പരിശീലനം നിർത്തി വെച്ച് ലണ്ടനിലേക്ക് തിരിച്ചു. അവിടെ സർ ഹെൻട്രി ഇർവിങ്ങിന്റെ നാടകക്കമ്പനിയുടെ മാനേജരായി പ്രവേശിച്ചു. വിക്ടോറിയൻ കാലഘട്ടത്തിലെ നാടകവേദിയിലെ മികച്ച അഭിനേതാവായിരുന്നു സർ ഹെൻട്രി ഇർവിങ്ങ്. ഈ സമിതിയിൽ 30 വർഷത്തോളം അദ്ദേഹം പ്രവർത്തിച്ചു. 

ബ്രാം സ്റ്റോക്കർ തുടക്കത്തിൽ ഭാവനാശക്തിയും പ്രണയവും ഉൾക്കൊള്ളുന്ന കൃതികളാണ് രചിച്ചിരുന്നത്. പ്രൊഫസർ അർമിനിയസ് വാം ബെറി എന്ന ബുഡാപെസ്റ്റുകാരനിൽ നിന്നാണ് അദ്ദേഹം ആദ്യമായി ഡ്രാക്കുളയെക്കുറിച്ചറിയുന്നത്. ഡ്രാക്കുള എന്ന പേര് ബ്രാമിനെ വല്ലാതെ ആകർഷിച്ചിരുന്നു. "ഫ്രാങ്കൻസ്റ്റീൻ", "വാർണി ദ വാംപയർ", "ദ ഫീസ്റ്റ് ഓഫ് ബ്ലഡ്" തുടങ്ങിയ കെട്ടുകഥകളും മറ്റും വായിച്ച ഓർമ്മ അദ്ദേഹത്തിന്റെ മനസ്സിൽ ഉയർന്നു വന്നു. ഇതെല്ലാം ചേർത്ത് ഡ്രാക്കുളയെന്ന ഒരു ഭീകരകഥ രചിക്കാൻ ബ്രാമിനു താത്പര്യം ജനിച്ചു. ഷെർലക്ക് ഹോംസിന്റെ കഥകൾ പ്രചുരപ്രചാരം നേടിയിരുന്ന കാലഘട്ടത്തിലായിരുന്നു ഡ്രാക്കുള പിറവി കൊണ്ടത്. കഥ നടക്കുന്ന ട്രാൻസിൽവാനിയ അഥവാ റുമേനിയ ഒരിക്കലും സന്ദർശിച്ചിട്ടില്ലാത്ത ബ്രാം ആ പ്രദേശമാണ് കഥയ്ക്ക് പശ്ചാത്തലം ഒരുക്കിയത്. 1887-ൽ കഥ നടക്കുന്നതായാണ് സ്റ്റോക്കർ കൃതിയിൽ വിവരിക്കുന്നത്. 

1887-ലാണ് സ്റ്റോക്കർ ഡ്രാക്കുളയുടെ രചന ആരംഭിച്ചത്. പിന്നീട് പത്താം വർഷത്തിൽ 1897-ലാണ് കൃതി പ്രസിദ്ധീകരിക്കുന്നത്. 1987-ൽ പുറത്തിറങ്ങിയ "ദി സെന്റിനറി ബുക്കിൽ" 1887 കഥാ പശ്ചാത്തലമാക്കാൻ സ്റ്റോക്കറെ അക്കാലത്ത് ഉണ്ടായ ചില സംഭവങ്ങൾ പ്രേരിപ്പിച്ചിരുന്നെന്ന് പീറ്റർ ഹൈനിങ് സാക്ഷ്യപ്പെടുത്തിയിട്ടുണ്ട്. 1887-ൽ സെപ്റ്റംബർ - ഒക്ടോബർ മാസങ്ങളിൽ ലണ്ടനിൽ ചില അസാധാരണങ്ങളായ സംഭവങ്ങൾ നടന്നിരുന്നെന്ന് സമർത്ഥിക്കുന്നു. അതിൽ ഒരു സംഭവം ലണ്ടനിലെ വിക്ടോറിയ രാജ്ഞിയുടെ ജൂബിലി ആചരിച്ച ആ വർഷം നാട്ടിൽ വിഷജ്വരം പടർന്നെന്നതാണ്. മറ്റൊന്ന് ക്ലാർക്ക് എന്നയാൾ ഒരു പ്രത്യേക "രക്തമിശ്രിതം" പുറത്തിറക്കി എന്നതാണ്. ഇതിന്റെ പരസ്യം അക്കാലത്ത് ടൈംസ് പത്രത്തിൽ വന്നിരുന്നു. രക്തം കുടിക്കുന്ന ഒരാളെക്കുറിച്ചുള്ള കഥകൾ അക്കാലത്ത് മാധ്യമങ്ങളിലും മറ്റും പ്രചരിച്ചിരുന്നു. ഈ സംഭവങ്ങളെല്ലാം സ്റ്റോക്കർക്ക് പ്രചോദനമായെന്ന് സെന്റിനറി ബുക്കിൽ വിവരിക്കുന്നു.

"ദ അൺ-ഡെഡ്" എന്ന പേരിലാണ് ആദ്യ പുസ്തകം രചിച്ചത്. എന്നാൽ അദ്ദേഹം പിന്നീട് അതേ മാതൃകയിൽ രചിച്ചവയിൽ "ജൂവൽ ഓഫ് ദ സെവൻ സ്റ്റാർസ്" എന്ന പുസ്തകമൊഴികെ ഒന്നും ശ്രദ്ധിക്കപ്പെട്ടില്ല. ഡ്രാക്കുളയുടെ സ്രഷ്ടാവ് എന്ന പേരിൽ മാത്രമാണ് സ്റ്റോക്കർ അറിയപ്പെടുന്നത്.

കഠിനമായ അധ്വാനവും മദ്യപാനവും മൂലം 1912-ൽ തന്റെ 65-ആം വയസ്സിൽ സ്റ്റോക്കർ അന്തരിച്ചു. 



</doc>
<doc id="176553" url="https://ml.wikipedia.org/wiki?curid=176553" title="ഇ.എം.സ്. സ്മാരക ഗവണ്മെന്റ് ഹയർസെക്കന്ററി സ്കൂൾ, പാപ്പിനിശ്ശേരി">
ഇ.എം.സ്. സ്മാരക ഗവണ്മെന്റ് ഹയർസെക്കന്ററി സ്കൂൾ, പാപ്പിനിശ്ശേരി

കണ്ണൂർ ജില്ലയിലെ പാപ്പിനിശ്ശേരി, പഞ്ചായത്തിൽ സ്ഥിതി ചെയ്യുന്ന പഞ്ചായത്ത് അധീനതയിലുള്ള ഒരു വിദ്യാലയമാണ് ഇ.എം.സ്. സ്മാരക ഗവണ്മെന്റ് ഹയർസെക്കന്ററി സ്കൂൾ, പാപ്പിനിശ്ശേരി. 1967-ൽ സ്ഥാപിച്ച ഈ വിദ്യാലയം കണ്ണൂർ ജില്ലയിലെ പഴക്കമേറിയ വിദ്യാലയങ്ങളിലൊന്നാണ്.
1998 ആഗസ്തിൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.
മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 41 ക്ലാസ് മുറികളും ഹയർ സെക്കണ്ടറിക്ക് ഒരു കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം അമ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.

പാപ്പിനിശ്ശേരി പഞ്ചായത്താണ്‌ ഈ വിദ്യാലയത്തിന്റെ ഭരണം നടത്തിയിരുന്നത്. 2010 ൽ സർക്കാർ സ്കൂൾ ആയി അംഗികരിച്ചിരിക്കുകയാണു്.

സ്കൂളിന്റെ മുൻ പ്രധാനാദ്ധ്യാപകർ :





</doc>
<doc id="176571" url="https://ml.wikipedia.org/wiki?curid=176571" title="കെ.വി. രാമനാഥൻ">
കെ.വി. രാമനാഥൻ

മലയാളത്തിലെ പ്രമുഖനായ ഒരു ബാല സാഹിത്യകാരനാണ് കെ.വി. രാമനാഥൻ (29 ആഗസ്റ്റ് 1932 - ). 1994 ൽ ബാലസാഹിത്യത്തിനുള്ള കേരള സാഹിത്യ അക്കാദമി എൻഡോവ്മെന്റ് പുരസ്കാരവും ബാലസാഹിത്യരംഗത്തെ സമഗ്ര സംഭാവനക്കുള്ള കേന്ദ്ര സാഹിത്യ അക്കാദമി പുരസ്കാരവും ലഭിച്ചിട്ടുണ്ട്.

തൃശൂർ ജില്ലയിലെ ഇരിങ്ങാലക്കുടയിൽ 1932 ൽ ജനിച്ചു. അദ്ധ്യാപകൻ ആയിരുന്നു. അമ്മ കൊച്ചുകുട്ടി അമ്മ. അച്‌ഛൻ മണമ്മൽ ശങ്കരമേനോൻ. ഇരിങ്ങാലക്കുട സംഗമേശ്വരവിലാസം എൽ.പി.സ്‌കൂൾ, ഗവ.ബോയ്‌സ്‌ ഹൈസ്‌കൂൾ, എറണാകുളം മഹാരാജാസ്‌ കോളജ്‌, തൃശൂർ ഗവ.ട്രെയിനിങ്ങ്‌ കോളേജ് എന്നിവിടങ്ങളിൽ വിദ്യാഭ്യാസം. 1951 മുതൽ ‘87 വരെ ഇരിങ്ങാലക്കുട നാഷണൽ ഹൈസ്‌കൂളിൽ അദ്ധ്യാപകനായും ഹെസ്‌മാസ്‌റ്ററായും സേവനമനുഷ്‌ഠിച്ചു. പ്രമുഖ ചലച്ചിത്ര പിന്നണി ഗായകൻ പി. ജയചന്ദ്രൻ ഇദ്ദേഹത്തിന്റെ ശിഷ്യനാണ്.

ശങ്കറിന്റെ 'ചിൽഡ്രൻസ്‌ വേൾഡ്‌' തുടങ്ങി പല ഇംഗ്ലീഷ്‌ ആനുകാലികങ്ങളിലും കഥകൾ എഴുതിയിട്ടുണ്ട്‌. അപ്പുക്കുട്ടനും ഗോപിയും, കമാൻഡർ ഗോപി, ആമയും മുയലും, ഒരിക്കൽകൂടി എന്നീ ബാലസാഹിത്യഗ്രന്ഥങ്ങൾക്ക്‌ എസ്‌.പി.സി.എസ്‌. അവാർഡ്‌ ലഭിച്ചു. കൈരളി ചിൽഡ്രൻസ്‌ ബുക്‌ട്രസ്‌റ്റ്‌ അവാർഡ്‌ നേടിയ അത്ഭുതവാനരൻമാർ, ഭീമാസ്‌മാരക അവാർഡ്‌, കേരള സാഹിത്യ അക്കാദമി എൻഡോവ്‌മെന്റ്‌ അവാർഡ്‌ എന്നിവ ലഭിച്ച അത്ഭുതനീരാളി, സ്വർണത്തിന്റെ ചിരി, മുന്തിരിക്കുല, കണ്ണുനീർമുത്തുകൾ, വിഷവൃക്ഷം, മാന്ത്രികപ്പൂച്ച, കുട്ടികളുടെ ശാകുന്തളം, അജ്ഞാതലോകം, സ്വർണ്ണമുത്ത്‌ (ബാലസാഹിത്യം), പ്രവാഹങ്ങൾ, ചുവന്ന സന്ധ്യ (നോവലുകൾ), രാഗവും താളവും (ചെറുകഥാസമാഹാരം) അത്ഭുതവാനരൻമാർ എന്നിവയാണ്‌ ഇതരകൃതികൾ. ചെറുകഥയ്‌ക്കുളള സമസ്‌ത കേരള സാഹിത്യ പരിഷത്ത്‌ അവാർഡും ലഭിച്ചിട്ടുണ്ട്‌.

ഭാര്യ : രാധ, മക്കൾ : രേണു, ഇന്ദുകല.



</doc>
<doc id="176574" url="https://ml.wikipedia.org/wiki?curid=176574" title="2012 രാജ്യാന്തര സഹകരണ വർഷം">
2012 രാജ്യാന്തര സഹകരണ വർഷം

ഐക്യരാഷ്ട്രസഭയുടെ പൊതുസഭ, 2012 രാജ്യാന്തര സഹകരണ വർഷം (2012 International Year of Co-operatives) ആയി ആചരിക്കാൻ ആഹ്വാനംചെയ്യുന്നു.. ജനങ്ങളുടെ സാമൂഹ്യ-സാമ്പത്തിക നിലവാരം മെച്ചപ്പെടുത്തുന്നതിൽ സഹകരണപ്രസ്ഥാനങ്ങൾക്ക് വലിയ പങ്കുവഹിക്കാനാവുമെന്ന് വർഷാചരണ സന്ദേശത്തിൽ പറയുന്നു. ദാരിദ്ര്യ നിർമാർജ്ജനം, തൊഴിൽലഭ്യത, തൊഴിലവസരങ്ങളുടെ വർധന, സമൂഹത്തിന്റെ ഐക്യവും കെട്ടുറപ്പും എന്നിവയിൽ സഹകരണ സ്ഥാപനങ്ങളുടെ പങ്ക് വലുതാണെന്ന് ഈ വിലയിരുത്തൽ അടിവരയിടുന്നു. ഇനിയും നേടാൻകഴിഞ്ഞിട്ടില്ലാത്ത സഹസ്രാബ്ദ വികസനലക്ഷ്യങ്ങൾ (Millennium Development Goals) സാക്ഷാൽക്കരിയ്ക്കാൻ സഹകരണമേഖല ശക്തിപ്പെടണമെന്നും ഐക്യരാഷ്ട്രസഭ വിശ്വസിക്കുന്നു. സഹകരണ പ്രസ്ഥാനങ്ങൾ ഒരു മെച്ചപ്പെട്ട ലോകം നിർമ്മിക്കുന്നു (Cooperative Enterprises Build a Better World ) എന്നതാണ് വിഷയമായി നിർദ്ദേശിച്ചിട്ടുള്ളത് . സഹകരണത്തെക്കുറിച്ച് അവബോധമുണ്ടാക്കുക, സഹകരണം വളർത്തുക, അതിനു വേണ്ട നിയമങ്ങളും നയങ്ങളും രൂപീകരിക്കുക എന്നിവയായിരിക്കണം ലക്ഷ്യങ്ങൾ. 
സഹകരണം എന്നാ മഹത്തായ ആശയത്തിന്റെ പിതാവ്, റോബർട്ട്‌ ഒവാൻ ആണ്. പരസ്പര സഹായത്തിലൂടെ സാമൂഹ്യ പുരോഗതി എന്നാ ലക്ഷ്യത്തോടെ പത്തൊൻപതാം നൂറ്റാണ്ടിൽ ഇംഗ്ലണ്ടിലെ ഒരു കൊച്ചു ഗ്രാമത്തിൽ നിന്നും ഉടലെടുത്ത ഈ എളിയ സംരംഭം ഇന്ന് 92 രാജ്യങ്ങളിലായി 100 കോടിയിലേറെ അംഗങ്ങളുള്ള പ്രസ്ഥാനമായി വളർന്നിരിക്കുകയാണ്. 



</doc>
<doc id="176582" url="https://ml.wikipedia.org/wiki?curid=176582" title="അബ്ദുല്ല യൂസഫ് അലി">
അബ്ദുല്ല യൂസഫ് അലി

ഖുർആനിന്റെ ഇംഗ്ലീഷ് വിവർത്തനത്തിലൂടെ പ്രസിദ്ധനായ ഇസ്‌ലാമിക പണ്ഡിതനാണ് ഹാഫിസ് അബ്ദുല്ല യൂസഫ് അലി. (14 ഏപ്രിൽ 1872 – 10 ഡിസംബർ 1953). ഇന്ത്യക്കാരനായ യൂസഫലിയുടെ ഖുർആൻ വിവർത്തനം ഇംഗ്ലീഷ് ഭാഷക്കാർക്കിടയിൽ വ്യാപകമായി വായിക്കപ്പെടുന്ന ഒന്നാണ്.

ഗുജറാത്തിലെ സൂരത്തിൽ ഒരു സമ്പന്ന വ്യാപാര കുടുംബത്തിലെ ദാവൂദി ബോറ അംഗത്തിന്റെ മകനായി ജനനം. ചെറുപ്പത്തിൽ തന്നെ മതവിദ്യാഭ്യാസം നേടിയ അലി ഖുർആൻ മുഴുവനായും ഹൃദ്യസ്ഥമാക്കി. ഇംഗ്ലീഷും അറബിക്കും ഒഴുക്കോടെ സംസാരിക്കുമായിരുന്നു അദ്ദേഹം. യൂണിവേഴ്സിറ്റി ഓഫ് ലീഡ്സ് ഉൾപ്പെടെ നിരവധി യൂറോപ്പ്യൻ സർവകലാശാലകളിൽ അദ്ദേഹം വിദ്യാഭ്യാസം നേടി. ഖുർആൻ പഠനത്തിൽ ശ്രദ്ധകേന്ദ്രീകരിച്ച അദ്ദേഹം 1934-ൽ രചന ആരംഭിച്ച് 1938-ൽ പൂർത്തിയാക്കി പ്രസിദ്ധീകരിച്ച പ്രസിദ്ധ ഖുർആൻ വിവർത്തന ഗ്രന്ഥമാണ് "ദി ഹോളി ഖുർആൻ: ടെക്സ്റ്റ്, ട്രാൻസ്ലേഷൻ ആൻഡ് കമന്ററി". ലാഹോറിലെ മുഹമ്മദ് അഷ്റഫ് പബ്ലിഷേഴ്സ് ആണ് ഇതു പ്രസിദ്ധീകരിച്ചത്.


</doc>
<doc id="176586" url="https://ml.wikipedia.org/wiki?curid=176586" title="തമ്പി പയ്യപ്പിള്ളി">
തമ്പി പയ്യപ്പിള്ളി

ഒരു ചവിട്ടുനാടക കലാകാരനാണ് തമ്പി പയ്യപ്പിള്ളി. മികച്ച നാടൻകലയ്ക്കായുള്ള കേരള സംഗീതനാടക അക്കാദമി പുരസ്കാരം 2012-ൽ ഇദ്ദേഹത്തിനു ലഭിച്ചു. 

എറണാകുളം ജില്ലയിലെ ഗോതുരുത്ത് പയ്യപ്പിള്ളി കുടുംബത്തിൽ പാപ്പുവിന്റെയും ത്രേസ്യാമ്മയുടെയും ആറുമക്കളിൽ ഇളയവനായി ജനിച്ചു. ചവിട്ടുനാടകത്തിൽ കാറൽസ്മാൻ രാജാവിനെയാണ് ഇദ്ദേഹം കൂടുതൽ അവതരിപ്പിച്ചിട്ടുള്ളത്. ഈ വേഷം തമ്പി 250 ഓളം വേദികളിൽ അവതരിപ്പിച്ചിട്ടുണ്ട്. 16-ആം വയസ്സിലാണ് തമ്പി ആദ്യമായി നാടകത്തിൽ അഭിനയിച്ചത്. "സത്യപാലൻ" എന്ന നാടകത്തിൽ താരോർ രാജാവിന്റെ ഭടനെയാണ് അദ്ദേഹം ആദ്യമായി അവതരിപ്പിച്ചത്. ഗോതുരുത്ത് ചവിട്ടുനാടക കലാസമിതിയുടെ മുഖ്യനടനും ആശാനുമായി പ്രവർത്തിക്കുന്ന ഇദ്ദേഹം ഓട്ടോ ഡ്രൈവറാണ്. ഭാര്യ:ആനി, മക്കൾ:നിബി, ബിനി.


</doc>
<doc id="176617" url="https://ml.wikipedia.org/wiki?curid=176617" title="പള്ളുരുത്തി പുലവാണിഭം">
പള്ളുരുത്തി പുലവാണിഭം

എറണാകുളം ജില്ലയിലെ പള്ളുരുത്തിയിൽ എല്ലാ വർഷവും നടക്കുന്ന ചരിത്രപ്രാധാന്യമുള്ള ഒരു മേളയാണ് പള്ളുരുത്തി പുലവാണിഭ മേള. അധഃസ്ഥിത സമൂഹത്തിന് ക്ഷേത്രപ്രവേശനം നിഷേധിക്കപ്പെട്ടിരുന്ന കാലത്ത് കൊച്ചിരാജാവിന്റെ പ്രത്യേകമായ വിളംബരപ്രകാരം പള്ളുരുത്തി അഴകിയകാവ് ദേവീ ക്ഷേത്രത്തിൽ പ്രവേശനമനുവദിച്ചതിന്റെ ഓർമ്മപുതുക്കലാണ് ഇതിലൂടെ ആചരിക്കുന്നത്. ഈ വിളംബരത്തിലൂടെ അവർണർക്ക്‌ ക്ഷേത്രത്തിന്റെ വടക്കേനടതുറന്നു കൊടുത്തു. വർഷത്തിൽ ധനുമാസത്തിലെ അവസാന വ്യാഴാഴ്ചയായിരുന്നു പ്രവേശനം അനുവദിച്ചിരുന്നത്. അക്കാലത്ത് കൊച്ചി, മലബാർ, തിരുവിതാംകൂർ എന്നിവിടങ്ങളിൽ നിന്നും താഴ്ന്ന ജാതിക്കാർ തൊഴുവാനായി ദിവസങ്ങളോളം യാത്ര ചെയ്തു ഇവിടെ എത്തിച്ചേർന്നിരുന്നു. യാത്രാച്ചെലവുകൾക്കായി അവർ തങ്ങൾ നിർമ്മിച്ച ഉല്പന്നങ്ങൾ ക്ഷേത്ര പരിസരത്തെത്തി വിറ്റഴിച്ചിരുന്നു. എന്നാൽ സവർണ്ണരായവർ ഈ വാണിഭത്തെ "പുലവാണിഭം" എന്ന് ആക്ഷേപിച്ചു വിളിച്ചു. ഈ ആക്ഷേപം പിന്നീട് അവർണ്ണർ അംഗീകാരമായി കണ്ട് ധനുമാസത്തിലെ അവസാന വ്യാഴാഴ്ച എന്നും ഇതാചരിക്കുന്നു. 

നൂറ്റാണ്ടുകളായി ധനുമാസത്തിൽ അവസാനത്തെ വ്യാഴാഴ്ച അഴകിയകാവ് ക്ഷേത്രത്തിനു മുന്നിലായാണ്‌ പുലവാണിഭം നടക്കുന്നത്‌. ഈ മേളയ്ക്കായി കോട്ടയം, ആലപ്പുഴ, കൊല്ലം, പാലക്കാട്‌ ജില്ലകളിൽ നിന്നു വരെ വ്യാപാരം നടത്തുവാനും ഉല്പന്നങ്ങൾ വാങ്ങുവാനും ജനങ്ങൾ എത്തുന്നു. വാണിഭദിനത്തിന്റെ ദിനങ്ങൾക്കു മുൻപു തന്നെ കച്ചവടക്കാർ ഇവിടെ എത്തുകയും വാണിഭം കഴിഞ്ഞും ആഴ്ചകളോളം രാപകൽ മാറ്റമില്ലാതെ ഇവിടെ കച്ചവടം നടത്തുകയും ചെയ്യുന്നു. 

ലോഹ ഉൽപന്നങ്ങളായ, കത്തി, വാക്കത്തി, മൺവെട്ടി, വിവിധതരം പണിയായുധങ്ങൾ, നടീൽ വസ്തുക്കൾ, വിവിധയിനം ഭക്ഷ്യ വസ്തുക്കൾ കരിങ്കല്ല്‌ ഉൽപന്നങ്ങളായ ആട്ടുകല്ല്‌, അമ്മിക്കല്ല്‌, ഉരൽ, കൂടാതെ കുട്ട, വട്ടി, മുറം, പായ, മൺപാത്രങ്ങൾ എന്നിവ ഇവിടെ വിറ്റഴിക്കുന്നു. റോഡുഗതാഗതം ദുർബലമായിരുന്ന കാലത്ത് വിവിധ ദേശവാസികൾ തങ്ങളുടെ അദ്ധ്വാനഫലം തോണികൾ കൂട്ടിക്കെട്ടി ചങ്ങാടമുണ്ടാക്കി അതിൽ കയറ്റി ആഘോഷമായി ഇവിടെ എത്തിച്ചേർന്നിരുന്നെന്ന് ചരിത്രരേഖകൾ പറയുന്നു. 


</doc>
<doc id="176625" url="https://ml.wikipedia.org/wiki?curid=176625" title="നരിമീൻ">
നരിമീൻ

പെർസിഡെ (Percidae) മത്സ്യകുടുംബത്തിൽപ്പെടുന്ന വളർത്തുമത്സ്യമാണ് നരിമീൻ. ശാസ്ത്രനാമം ലാറ്റെസ് കാൽക്കാരിഫെർ (Lates calcarifer). ഒരു ഉത്തമഭക്ഷ്യ മത്സ്യമായ നരിമീൻ, നായർമീൻ, കാളാഞ്ചി എന്നീ പേരുകളിലും അറിയപ്പെടുന്നു.

പാകിസ്താൻ, ശ്രീലങ്ക, മലയ, തായ്‌ലാൻഡ്, വിയറ്റ്നാം, ഫിലിപ്പീൻസ്, ഇന്തോനേഷ്യ, ആസ്ട്രേലിയ തുടങ്ങിയ രാജ്യങ്ങളുടെ സമുദ്രതീരങ്ങളിലാണ് നരിമീനിനെ സാധാരണ കണ്ടുവരുന്നത്. കായലുകളും നദീമുഖങ്ങളുമാണ് ഇഷ്ടവാസസ്ഥലം. ഇരതേടി നദീമുഖങ്ങളിൽനിന്ന് നദികളിലേക്ക് 100 കി.മീ. ദൂരംവരെ ഇവ സഞ്ചരിക്കാറുണ്ട്. ശുദ്ധജലത്തിലും ലവണജലത്തിലും ജീവിക്കാൻ കഴിവുള്ളവയാണ് ഇവ.

മുതുകുഭാഗത്തിന് പച്ചയോ, ചാരനിറമോ ആയിരിക്കും; വയർഭാഗം വെള്ളിനിറവും. ശരീരത്തിൽ അവിടവിടെ മഞ്ഞപ്പൊട്ടുകളും മുതുകിനു മുൻഭാഗത്തായി വെളുത്ത പാളികളും കാണപ്പെടാറുണ്ട്. ശരീരത്തിന് പൊതുവേ ദീർഘാകൃതിയാണ്. ശരീരത്തിന്റെ പാർശ്വഭാഗം പതിഞ്ഞിരിക്കുന്നു. വായ, മോന്തയിൽ കുറുകേ കീറിയതുപോലെയാണ്. കീഴ്ത്താടി മുമ്പോട്ടു തള്ളിയിരിക്കും. വായ്ക്കകത്ത് ധാരാളം പല്ലുകളുണ്ട്. ആദ്യത്തെ മുതുച്ചിറകിൽ മൂർച്ചയുള്ള ഏഴോ-എട്ടോ മുള്ളുകളും ഗുദച്ചിറകിൽ മൂർച്ചയുള്ള മൂന്നു മുള്ളുകളുമുണ്ട്. ചെതുമ്പലുകൾ താരതമ്യേന വലിപ്പം കൂടിയതാണ്. പാർശ്വരേഖയിൽ 52-61 ചെതുമ്പലുകളാണ് സാധാരണയായി കാണപ്പെടുന്നത്. നരിമീൻ 170 സെ.മീ. നീളത്തിൽ വളരും. ശുദ്ധജലതടാകങ്ങളിലാണ് ഇവ വളരുന്നത്.

ഭക്ഷണത്തിൽ 75 ശതമാനവും ചെറിയ മത്സ്യങ്ങളും ചെമ്മീനുകളുമാണ്. ജലത്തിലെ ഒച്ചുകളെയും ഇവ ഭക്ഷിക്കുന്നു. മള്ളറ്റുകൾ, പൂമീൻ, പൂവൻ മത്സ്യം, നെതോലി തുടങ്ങി നദീമുഖങ്ങളിൽ കാണുന്ന നിരവധി മത്സ്യങ്ങളെയും നരിമീൻ ഭക്ഷിക്കും.

നരിമീനുകൾ ശീതകാലത്ത് നദീമുഖങ്ങളോടടുത്ത കായൽത്തീരങ്ങളിലും ആയിരിക്കാം പ്രജനനം നടത്തുന്നതെന്ന് കരുതപ്പെടുന്നു. തിരുത, കരിമീൻ, പൂമീൻ, കാർപ്പുകൾ തുടങ്ങിയ മത്സ്യങ്ങളോടൊപ്പം നരിമീനുകളെ വളർത്താറില്ല. രുചിയുള്ള നരിമീനുകൾ പോഷകമൂല്യമേറിയതുമാണ്.

ഇതിന്റെ മാംസത്തിൽ
എന്നിവ അടങ്ങിയിരിക്കുന്നു.



</doc>
<doc id="176633" url="https://ml.wikipedia.org/wiki?curid=176633" title="ഫോബോസ് ഗ്രണ്ട്">
ഫോബോസ് ഗ്രണ്ട്

റഷ്യൻ ചൈനീസ് സംയുക്ത സംരംഭമായ ഫോബോസ്-ഗ്രണ്ട് ചൊവ്വയുടെ ഉപഗ്രഹമായ ഫോബോസിൽ നിന്നും സാമ്പിളുകൾ ശേഖരിക്കാൻ വേണ്ടി വിക്ഷേപിച്ച ദൌത്യ പേടകമാണു്.
നിലവിൽ പ്രവർത്തനം നിലച്ചു് ഭൂമിയിലേക്കു് പതിച്ചുകൊണ്ടിരിക്കുകയാണു്. 2011 നവംബർ 8-നു് കസാഖിസ്ഥാനിലെ ബൈക്കനൂർ വിക്ഷേപണ കേന്ദ്രത്തിൽ നിന്നാണു് 13-ടൺ ഭാരമുള്ള പേടകം വിക്ഷേപിച്ചതു്.
ചൊവ്വയുടെ ഉപഗ്രഹമായ ഫോബോസ് ലക്ഷ്യമാക്കി കുതിച്ചുയർന്ന പേടകം 345 കിലോമീറ്റർ ഉയരത്തിലെ താല്ക്കാലിക ഭ്രമണപഥത്തിലെത്തിയശേഷം തകരാറിലായി. തുടർന്നു് സന്ദേശങ്ങൾ സ്വീകരിക്കാതിരിക്കുകയും
ഭൂമിയുമായുള്ള ബന്ധം നഷ്ടമാവുകയും ചെയ്തു.


</doc>
<doc id="176635" url="https://ml.wikipedia.org/wiki?curid=176635" title="നരിവെങ്കായം">
നരിവെങ്കായം

അസ്പരാഗേസീ (Asparagaceae) സസ്യകുടുംബത്തിൽപ്പെടുന്ന ഓഷധസസ്യമാണ് നരിവെങ്കായം. . കാടുകളിൽ സാധാരണയായി കാണപ്പെടുന്നതുകൊണ്ട് കാട്ടുള്ളി എന്നും ഇത് അറിയപ്പെടുന്നു. ആകർഷകമായ പുഷ്പങ്ങളുള്ളതിനാൽ ഇത് പൂന്തോട്ടങ്ങളിൽ നട്ടുവളർത്താറുണ്ട്.

75 സെ.മീറ്ററോളം ഉയരത്തിൽ വളരുന്ന ബഹുവർഷി സസ്യമാണ് നരിവെങ്കായം. വർഷംതോറും സസ്യത്തിന്റെ മണ്ണിനുമുകളിലുള്ള ഭാഗങ്ങൾ നശിച്ചുപോകുമെങ്കിലും പ്രകന്ദം മണ്ണിനടിയിൽ നിലനിൽക്കും, വർഷകാലാരംഭത്തോടെ പ്രകന്ദത്തിൽനിന്ന് വായവഭാഗം മുളച്ചുപൊങ്ങുന്നു. അണ്ഡാകൃതിയിലുള്ള പ്രകന്ദത്തിന് 5 മുതൽ10 സെ.മീ.വരെ വ്യാസമുണ്ടായിരിക്കും. രൂക്ഷഗന്ധമുള്ള പ്രകന്ദത്തിന് വെള്ളയോ വിളറിയ മഞ്ഞയോ നിറമാണ്. ഇലകൾക്ക് 10 മുതൽ 30 സെ.മീ. വരെ നീളവും 1.5 മുതൽ 3 സെ.മീ. വരെ വീതിയുമുണ്ട്. ഇലകൾ ദീർഘാകാരമാണ്. അഗ്രം കൂർത്തിരിക്കുന്നു. പുഷ്പമഞ്ജരിക്ക് 15 മുതൽ 32 സെ.മീ. വരെ നീളമുണ്ടായിരിക്കും. പുഷ്പവൃന്തം 2 മുതൽ 4 സെ.മീ. വരെ നീളമുള്ളതാണ്. ഇളം തവിട്ടുനിറത്തിലുള്ള പുഷ്പങ്ങൾ കീഴോട്ട് തൂങ്ങിക്കിടക്കുന്നു. ആറ് കേസരങ്ങളുണ്ട്. അണ്ഡാശയത്തിന് മൂന്ന് അറകളാണുള്ളത്. രണ്ടറ്റവും നേർത്തുകൂർത്തിരിക്കുന്ന കായ 1.5 മുതൽ 2 സെ.മീ. വരെ നീളമുള്ളതാണ്. വിത്തുകൾക്ക് ആറ് മി.മീ. നീളവും മൂന്ന് മി.മീ. വീതിയുമുണ്ട്. വിത്തുകൾ പരന്നതും കറുപ്പുനിറത്തിലുള്ളതുമാണ്.

രസം :കടു, തിക്തം

ഗുണം :തീക്ഷ്ണം, ലഘു

വീര്യം :ഉഷ്ണം

വിപാകം :കടു
ബൾബ്

നരിവെങ്കായത്തിന്റെ പ്രകന്ദത്തിൽ സില്ലിപിക്രിൻ, സില്ലിടോക്സിൻ എന്നീ തിക്തപദാർഥങ്ങൾ അടങ്ങിയിരിക്കുന്നു. ഇതിൽ സില്ലാറെൻ-എ (Scillaren-A) സില്ലാറെൻ-ബി എന്നീ സ്ഫടിക രൂപത്തിലുള്ള ഗ്ലൂക്കോസൗഡും അടങ്ങിയിട്ടുണ്ട്. ഒരു വർഷത്തിലധികം പഴക്കമുള്ള പ്രകന്ദം ഔഷധമായി സാധാരണ ഉപയോഗിക്കാറില്ല.

പ്രകന്ദത്തിന് അണുനാശകശക്തിയുണ്ട്. ഇത് കൃമികളെ നശിപ്പിക്കുന്നു. ചർമരോഗങ്ങൾ, ഉദരക്കൃമി, മൂത്രാശയരോഗങ്ങൾ, ജലദോഷം, ശ്വാസകോശരോഗങ്ങൾ എന്നിവയെ ശമിപ്പിക്കും. ഇതിന് ഹൃദയത്തെ ഉത്തേജിപ്പിക്കാനുള്ള ശേഷിയുണ്ട്. നിശ്ചിത മാത്രയിൽ കൂടുതൽ ഉപയോഗിക്കുന്നത് വിഷസ്വഭാവമുളവാക്കും.

പ്രകന്ദം ചതച്ച് അല്പം ചൂടാക്കി ശരീരവേദനയുള്ള ഭാഗങ്ങളിൽ പുരട്ടിയാൽ വേദനയും നീരും മാറും. കാല്പാദം വിണ്ടുകീറുന്നതും മഴക്കാലത്ത് വിരലുകൾക്കിടയിലുണ്ടാകുന്ന വളംകടിയും ശമിക്കുന്നതിന് ഇത് ചതച്ച് ചൂടാക്കി വച്ചുകൊടുക്കാറുണ്ട്. ശ്വാസകോശരോഗങ്ങൾ, കാല്പാദങ്ങളിൽ നീര് മുതലായവയ്ക്ക് ഇതിന്റെ നീര് 30 തുള്ളി വീതം ദിവസവും സേവിക്കുന്നത് രോഗശമനമുണ്ടാക്കും. പഴകിയ കാസശ്വാസരോഗങ്ങൾക്കും ഇത് നല്ല ഔഷധമാണ്. ശരീരത്തിലുണ്ടാകുന്ന അരിമ്പാറ നശിപ്പിക്കാൻ കാട്ടുള്ളിനീര് പതിവായി ലേപനം ചെയ്താൽ മതി.


</doc>
<doc id="176643" url="https://ml.wikipedia.org/wiki?curid=176643" title="അംഭി">
അംഭി

സിന്ധുനദിക്കും ഝലംനദിക്കും മധ്യേ സ്ഥിതി ചെയ്തിരുന്ന തക്ഷശിലയിലെ രാജാവ് ആയിരുന്നു അംഭി. ബി.സി. 327-ൽ അലക്സാണ്ടർ ഇന്ത്യാ ആക്രമണത്തിനു പുറപ്പെട്ടപ്പോൾ അദ്ദേഹത്തിന്റെ മേല്കോയ്മ അംഗീകരിച്ച ആദ്യത്തെ രാജാവായിരുന്നു അംഭി. തന്റെ അധികാരം ഉറപ്പിക്കുന്നതിനു ഝലം രാജ്യത്തെ രാജാവായ പോറസിനെ തോല്പിക്കേണ്ടത് ആവശ്യമാണെന്നു കണ്ട അംഭി അലക്സാണ്ടറുടെ സഹായം തേടി. അംഭി വൻപിച്ച സമ്മാനങ്ങൾ അലക്സാണ്ടർക്ക് അയച്ചുകൊടുത്തു. ബി.സി. 326-ഫെ. ൽ സിന്ധുനദി കടന്ന് ഇന്ത്യയിലേക്കു പ്രവേശിച്ച അലക്സാണ്ടറെ എതിരേറ്റത് അംഭിയും അദ്ദേഹത്തിന്റെ 5,000 പേരടങ്ങിയ സൈന്യങ്ങളുമായിരുന്നു. അലക്സാണ്ടർ അംഭിയുടെ കീഴടങ്ങൽ സ്വീകരിക്കുകയും ഝലം രാജാവായ പോറസിനെതിരായി സൈന്യത്തെ നയിക്കുകയും ചെയ്തു. ഝലം നദിയുടെ അതിർത്തിയിൽ വച്ചുണ്ടായ യുദ്ധത്തിൽ ധീരനായ പോറസിനെതിരായി അംഭി അലക്സാണ്ടറെ സഹായിച്ചു. അലക്സാണ്ടറും പോറസും തമ്മിൽ നടത്തിയ ഹൈഡാസ്പസ് യുദ്ധത്തിൽ പോറസ് തോറ്റു. പിന്നീട് അലക്സാണ്ടർ മാസിഡോണിയയിലേക്കു തിരികെപ്പോകുമ്പോൾ തക്ഷശില അംഭിയെത്തന്നെ തിരികെ ഏല്പിച്ചു. ഇന്ത്യയുടെ ചരിത്രത്തിലാദ്യമായി ഒരു വിദേശശത്രുവിനെ ഇന്ത്യയിലേക്കു ക്ഷണിച്ചത് അംഭിയായിരുന്നു.


</doc>
<doc id="176644" url="https://ml.wikipedia.org/wiki?curid=176644" title="താലീസപത്രാദിവടകം">
താലീസപത്രാദിവടകം

ഗുളികരൂപത്തിൽ തയ്യാറാക്കുന്ന ഒരു ആയുർവേദ ഔഷധം ആണ് താലീസപത്രാദിവടകം. വാത കഫ പ്രധാനമായ ഗ്രഹണിക്കും ഛർദി, നെഞ്ചുവേദന, പുറം വേദന, ജ്വരം, ശോഥം, അർശസ്, പീനസം, ശ്വാസകോശരോഗങ്ങൾ തുടങ്ങിയ അസുഖങ്ങൾക്കും താലീസപത്രാദിവടകം നിർദ്ദേശിക്കാറുണ്ട്.

താലീസപത്രം, അത്തിതിപ്പലി, കുരുമുളക് ഇവ 60 ഗ്രാം വീതം; തിപ്പലി, കാട്ടുതിപ്പലിവേര് ഇവ 120 ഗ്രാം വീതം; ചുക്ക് 180 ഗ്രാം, ഏലത്തരി, ഇലവർങം, പച്ചില, നാഗപ്പൂവ്, രാമച്ചം എന്നിവ 15 ഗ്രാം വീതം എടുത്ത് പൊടിച്ച് ചൂർണമാക്കി 20-25 ഗ്രാം ശർക്കര പാവു കാച്ചിയതിൽ ചേർത്ത് ഇളക്കി വടക രൂപത്തിലാക്കിയാണ് പതിവായി സേവിക്കേണ്ടത്. 

യൂഷം (പരിപ്പു വേവിച്ച് ഊറ്റിയെടുത്തത്), മാംസരസം, മദ്യം, അരിഷ്ടം, തൈരിൻ വെള്ളം, പൊടിയരിക്കഞ്ഞി വെള്ളം, പാല് എന്നിവയിലേതെങ്കിലും അനുപാനമായി ഉപയോഗിക്കാം. മലബന്ധമുള്ളവർക്ക് ഈ ചേരുവയിൽ ചുക്കിനു പകരം അത്രയും അളവ് കടുക്കാത്തോടു ചേർക്കേണ്ടതാണ്.


</doc>
<doc id="176646" url="https://ml.wikipedia.org/wiki?curid=176646" title="തൊട്ടുകളി">
തൊട്ടുകളി

തൊട്ടുകളി എന്നത് ഒരു നാടൻ കളി ആണ്. കേരളത്തിൽ പല തരത്തിലുള്ള 'തൊട്ടുകളി'കൾ നിലവിലുണ്ട്. അത്തള പിത്തള തവളാച്ചി ഇതേ പോലുള്ള മറ്റൊരു കളിയാണ്. 

ഉത്തരകേരളത്തിൽ പെൺകുട്ടികൾ സംഘമായി ചേർന്ന് വട്ടത്തിലിരുന്ന് കളിക്കുന്ന കളിയാണ് തൊട്ടുകളി. ഒരു കുട്ടിയൊഴിച്ചുള്ളവരെല്ലാം കൈപ്പടങ്ങൾ മലർത്തി നിലത്തുവയ്ക്കും. കൈ വയ്ക്കാത്ത കുട്ടി തന്റെ കൈ ചുരുട്ടിപ്പിടിച്ചുകൊണ്ട് 'അത്തളി-ഇത്തളി-പറങ്കിത്താളി-സിറ്റുമ-സിറ്റുമ-സ' എന്നു പാടിക്കൊണ്ട് മറ്റു കുട്ടികളുടെ കൈപ്പടങ്ങളിൽ കുത്തും. 'സ' പറഞ്ഞുകൊണ്ടുള്ള കുത്തുകൊള്ളുന്നയാൾ കൈപ്പടം കമഴ്ത്തണം. ഒരു ചുറ്റു കഴിഞ്ഞ് പിന്നെയും അതേ കയ്യിൽ കുത്തു കിട്ടിയാൽ ആ കൈ പിൻവലിക്കണം. ഇങ്ങനെ രണ്ടുകയ്യും പിൻവലിക്കുന്ന ആൾ കളിയിൽ നിന്നു പിന്മാറണം. അവസാനം ബാക്കിയാകുന്ന ആൾ 'കാക്ക'ആകും. കാക്കയ്ക്കു പിടികൊടുക്കാതെ മറ്റുള്ളവർ ഓടും. അവരെ തൊടുവാനായുള്ള കാക്കയുടെ ഓട്ടമാണ് കളിയുടെ അടുത്ത ഘട്ടം.
'കാക്ക' എന്ന പേര് തെക്കൻ കേരളത്തിലെ തൊട്ടുകളിയിലില്ല. വായ്ത്താരി പറഞ്ഞോ, ഒന്നേ രണ്ടേ എന്ന് എണ്ണിയോ ഓരോരുത്തരെയായി പുറത്താക്കിയശേഷം പുറത്താകാതെ നില്ക്കുന്ന ആൾ മറ്റുള്ളവരെ തൊടാൻവേണ്ടി ശ്രമിക്കുക എന്നതാണ് അവിടത്തെ രീതി.
ഒരു കാൽ മടക്കിവച്ചു ചാടിക്കൊണ്ട് മറ്റുള്ളവരെ തൊടാനായി ശ്രമിക്കുന്ന തരം തൊട്ടുകളിയും തെക്കൻ കേരളത്തിലുണ്ട്. ഇതിന് കൊന്നിത്തൊട്ടുകളി എന്നാണ് പറയുന്നത്.
തൊട്ടുകളി മൈതാനത്തിലും പറമ്പിലുമെന്നപോലെ കുളത്തിലും മറ്റും കളിക്കുന്ന പതിവും തെക്കൻ കേരളത്തിലുണ്ട്. മുങ്ങിയും നീന്തിയും തൊടാൻ വരുന്നയാളിൽനിന്ന് മാറിമാറിപ്പോവുകയാണ് ഇതിൽ ചെയ്യുന്നത്.


</doc>
<doc id="176647" url="https://ml.wikipedia.org/wiki?curid=176647" title="അടി (ഏകകം)">
അടി (ഏകകം)

ബ്രിട്ടിഷ് സിസ്റ്റം അഥവാ ഫുട് -പൗണ്ട്-സെക്കൻഡ് (FPS) സിസ്റ്റത്തിൽ നീളത്തിന്റെ അടിസ്ഥാന ഏകകം ആണ് അടി . ഇന്നത്തെ അന്താരാഷ്ട്ര SI സംവിധാനവുമായി താരതമ്യപ്പെടുത്തിയാൽ 0.3048 മീ. ആണ് ഒരടി. എന്നാൽ യു.എസ്. സർവേ വിഭാഗം ഉപയോഗപ്പെടുത്തുന്ന 'അടി' മേൽപ്പറഞ്ഞ 'അടി'യെ അപേക്ഷിച്ച് 610 നാനോമീറ്റർ ദൈർഘ്യമേറിയതാണ്.
മനുഷ്യന്റെ കാല്പാദത്തിന്റെ ദൈർഘ്യത്തെ അടിസ്ഥാനമാക്കി നിർവചിക്കപ്പെട്ടിരുന്ന അടി സുമേറിയൻ സംസ്കാര കാലത്താണ് പ്രാബല്യത്തിൽ വന്നത്. തുടർന്ന് ഗ്രീക്, റോമൻ സംസ്കാരങ്ങളിലും ഇതിന് അംഗീകാരം ലഭിച്ചു. ബ്രിട്ടനിൽ 'അടി' എന്ന ഏകകം വ്യാപകമാക്കിയത് ഹെന്റി ഒന്നാമൻ രാജാവാണ്. അദ്ദേഹത്തിന്റെ കാല്പാദത്തിന്റെ നീളം ഒരടിയായി നിർവചിക്കപ്പെട്ടിരുന്നു. ഇന്നത്തെ അന്താരാഷ്ട്ര SI സംവിധാനവുമായി താരതമ്യപ്പെടുത്തിയാൽ 0.3048 മീ. ആണ് ഒരടി. എന്നാൽ യു.എസ്. സർവേ വിഭാഗം ഉപയോഗപ്പെടുത്തുന്ന 'അടി' മേൽപ്പറഞ്ഞ 'അടി'യെ അപേക്ഷിച്ച് 610 നാനോമീറ്റർ ദൈർഘ്യമേറിയതാണ്.


</doc>
<doc id="176652" url="https://ml.wikipedia.org/wiki?curid=176652" title="ആനകം">
ആനകം

വലിയ ഒരുതരം ചെണ്ട ആണ് ആനകം. നഗരാവ് എന്നും തപ്പട്ട എന്നും ഇതിനു പേരുണ്ട്. ഇത് മംഗളകർമാനുഷ്ഠാനങ്ങളോട് അനുബന്ധിച്ച് ഉപയോഗിക്കുന്നു. പടഹധ്വനി മുഴക്കുന്നതിനും ആനകം ഉപയോഗിച്ചിരുന്നു. സൈനികരെ ഉത്തേജിപ്പിക്കാനുള്ള കഴിവ് ഇതിന്റെ ശബ്ദത്തിനുണ്ടെന്നു കരുതപ്പെടുന്നു. ഇതിന്റെ ഒരുവശത്തുമാത്രം അടിച്ചാണ് ശബ്ദം ഉണ്ടാക്കുന്നത്. 


</doc>
<doc id="176660" url="https://ml.wikipedia.org/wiki?curid=176660" title="ഡോർസെറ്റ്">
ഡോർസെറ്റ്

തെക്കു പടിഞ്ഞാറൻ ഇംഗ്ളണ്ടിലെ ഒരു കൗണ്ടി ആണ് ഡോർസെറ്റ്. മുൻ വെസെക്സ് സാമ്രാജ്യത്തിന്റെ ആസ്ഥാനമായിരുന്ന ഡോർസെറ്റ് ഇംഗ്ളണ്ടിന്റെ ദക്ഷിണതീരത്താണ് സ്ഥിതിചെയ്യുന്നത്. വിസ്തൃതി: 2,655 ച.കി.മീ.; ആസ്ഥാനം: ഡാർ ചെസ്റ്റർ. ഇംഗ്ളീഷ് ചാനലിന് അഭിമുഖമായി സ്ഥിതിചെയ്യുന്ന ഡോർസെറ്റിന്റെ തീരദേശത്തിന് 137 കി.മീ. ദൈർഘ്യമുണ്ട്. 58 കി.മീറ്ററോളം ഉള്ളിലേക്കു വ്യാപിച്ചുകിടക്കുന്ന ഈ കൗണ്ടിയുടെ വ.കി. വിൽറ്റ്ഷയറും, കി.ഹാംഷയറും പ.ഡവോൺ, സമർസെറ്റ് എന്നിവയും സ്ഥിതിചെയ്യുന്നു.

നിരവധി കുന്നിൻപ്രദേശങ്ങളും താഴ് വരകളും നദികളും ഉൾപ്പെടുന്ന ഡോർസെറ്റിന്റെ ഭൂപ്രകൃതി തികച്ചും വൈവിധ്യമാർന്നതാണ്. സ്റ്റൗർ ആണ് മുഖ്യ നദി.
പൊതുവേ വരണ്ട കാലാവസ്ഥ അനുഭവപ്പെടുന്ന ഡോർസെറ്റിലെ അന്തരീക്ഷം സദാ പ്രസന്നമാണ്. വർഷപാതത്തിന്റെ ശരാശരി തോത് 890 മി.മീറ്ററാണ്; വാർഷിക ശരാശരി താപനില 13°C-നും 15°C-നും മധ്യേയും.

കാലിവളർത്തലിനു മുൻതൂക്കമുള്ള കാർഷികവൃത്തിയാണ് ഡോർസെറ്റിലെ പരമ്പരാഗത ഉപജീവനമാർഗം. മേച്ചിൽപ്പുറങ്ങളൊഴിച്ചുള്ള കൃഷിയിടങ്ങളിൽ ബാർലി തുടങ്ങിയ ധാന്യവിളകൾ ഉത്പാദിപ്പിക്കുന്നു. കാർഷിക വരുമാനത്തിന്റെ ഏറിയപങ്കും ഗവ്യോത്പന്നങ്ങളിൽനിന്നാണ് ലഭിക്കുന്നത്. മത്സ്യം വളർത്തലും വ്യാപകമായുണ്ട്. കൗണ്ടിയുടെ ഉപദ്വീപീയ ഭാഗമായ പർബൈക്കിൽനിന്നു മാർബിളും ഇതരനിർമ്മാണ ശിലകളും വാണിജ്യാടിസ്ഥാനത്തിൽ ഖനനം ചെയ്യപ്പെടുന്നു.
1950-കളുടെ അവസാനത്തോടെ ഇവിടെ എണ്ണനിക്ഷേപം കണ്ടെത്തി. പശ്ചിമയൂറോപ്പിൽ വൻകരഭാഗത്തെ ഏറ്റവും വലിയ എണ്ണപ്പാടമായ വൈറ്റിച്ച് 1979-ൽ ഉത്പാദനം ആരംഭിച്ചു. 1980-കളിൽ ഡോർസെറ്റ് ഒരു ധനകാര്യ-ഇൻഷ്വറൻസ് കേന്ദ്രമായി വികസിച്ചു. ബോൺമത്പൂളിലേക്ക് ആസ്ഥാനം മാറ്റിയതോടെയാണ് ഈ വികസനം സാധ്യമായത്. കളിമൺപാത്രങ്ങൾ, ഇലക്ട്രോണിക് സാമഗ്രികൾ, സംസ്കരിച്ച ഭക്ഷ്യവസ്തുക്കൾ എന്നിവയുടെ ഉത്പാദനം; കപ്പൽ നിർമ്മാണം, മറൈൻ എൻജിനീയറിങ്ങുമായി ബന്ധപ്പെട്ട വ്യവസായങ്ങൾ എന്നിവ ഇവിടെ കേന്ദ്രീകരിച്ചിരിക്കുന്നു. വിൻഫ്രിത്തിൽ ഒരു ആണവോർജ ഗവേഷണകേന്ദ്രവും പ്രവർത്തിക്കുന്നുണ്ട്.
ഡോർസെറ്റിന്റെ തീരപ്രദേശത്തെ പ്രധാന ധനാഗമമാർഗങ്ങളിൽ ഒന്നാണ് മത്സ്യബന്ധനം. ഇംഗ്ളണ്ടിലെതന്നെ പ്രധാന സുഖവാസ കേന്ദ്രങ്ങളിൽ ഒന്നായ ബോൺമത്ത് വേമത് ആണ് ഇവിടത്തെ മറ്റൊരു പ്രമുഖ സുഖവാസകേന്ദ്രം.
ലണ്ടനിൽ നിന്ന് ഡവോണിലേക്കും കോൺവാളിലേക്കുമുള്ള പ്രധാനപാതയായ A303 ഡോർസെറ്റിന്റെ വടക്കൻ മേഖലയിലൂടെ കടന്നു പോകുന്നു. A31 , A3 എന്നീ റോഡുകൾ ബോൺമത്തിനെ ലണ്ടനുമായി ബന്ധിപ്പിക്കുന്നു. ലണ്ടനിൽനിന്നു ഡോർസെറ്റിലെ എല്ലാ പ്രധാന പട്ടണങ്ങളിലേക്കും റെയിൽഗതാഗതം സാധ്യമാണ്. പൂളിലെ നൈസർഗിക തുറമുഖം ശ്രദ്ധേയമാണ്. തിരക്കേറിയ ഒരു തുറമുഖം കൂടിയാണ് ഡോർസെറ്റ്. ബോൺമത്തിൽ നിന്ന് ലണ്ടനിലേക്കും ചാനൽദ്വീപുകളിലേക്കും വിമാനസർവീസ് ലഭ്യമാണ്.


</doc>
<doc id="176663" url="https://ml.wikipedia.org/wiki?curid=176663" title="സെന്റ്‌ ജോർജ്ജ് ചർച്ച് പുത്തൻപള്ളി">
സെന്റ്‌ ജോർജ്ജ് ചർച്ച് പുത്തൻപള്ളി

രണ്ട് നൂറ്റാണ്ടിൽ ഏറെ പഴക്കമുള്ള വരാപ്പുഴയിലെ ക്രിസ്ത്യൻ ദേവാലയം. എ ഡി 1778 ൽ വരാപ്പുഴയിലെ പുത്തൻപള്ളിയിൽ സ്ഥാപിതമായി . പോർച്ചുഗീസ് - ഗോത്തിക്ക് മാതൃകയിൽ ആണ് നിർമ്മാണം . 2001 മുതൽ പള്ളിയുടെ മേൽനോട്ടം മുഴുവനായും പുരാവസ്തു വകുപ്പിന്റെ കീഴിൽ ആണ് . പുരാവസ്തു വകുപ്പിന്റെ സംരക്ഷിത സ്മാരകങ്ങളുടെ പട്ടികയിൽ പെടുന്നു


</doc>
<doc id="176664" url="https://ml.wikipedia.org/wiki?curid=176664" title="തലപ്പലം">
തലപ്പലം

കോട്ടയം ജില്ലയിൽ, മീനച്ചിൽ താലൂക്കിൽ തലപ്പലം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് തലപ്പലം. 

പശ്ചിമഘട്ടത്തിലെ ഇടനാട് മേഖലയിൽ ഉൾപ്പെടുന്ന ഒരു കാർഷിക ഗ്രാമമാണ് തലപ്പുലം. 'തല' ശബ്ദം പ്രാധാന്യത്തേയും 'പുലം' എന്നത് മേച്ചിൽപ്പുറം, കൃഷിയിടം എന്നിവയേയും സൂചിപ്പിക്കുന്നു. മുൻകാലത്ത് ഈ പ്രദേശത്തിനുണ്ടായിരുന്ന കാർഷിക പ്രാധാന്യത്തെയാണ് ഗ്രാമനാമം വ്യക്തമാക്കുന്നത്. 

കലാസാംസ്കാരിക രംഗങ്ങളിൽ ശ്രദ്ധേയമായ സംഭാവനകൾ നൽകിയ നിരവധി വ്യക്തികൾക്ക് തലപ്പുലം ജന്മം നൽകിയിട്ടുണ്ട്. ശ്രീയേശു വിജയം മഹാകാവ്യത്തിന്റെ കർത്താവും പാലായിൽ നിന്നു പ്രസിദ്ധീകരിച്ചിരുന്ന വിജ്ഞാന രത്നാകരം (1913) മാസികയുടെ പത്രാധിപരുമായിരുന്ന കട്ടക്കയം ചെറിയാൻ മാപ്പിളയുടെ ജന്മദേശം തലപ്പുലമാണ്. 


</doc>
<doc id="176666" url="https://ml.wikipedia.org/wiki?curid=176666" title="വെടി (തമിഴ് ചലച്ചിത്രം)">
വെടി (തമിഴ് ചലച്ചിത്രം)

പ്രഭുദേവ സംവിധാനം ചെയ്ത് വിശാൽ ,സമീരാ റെഡ്ഡി എന്നിവർ പ്രധാന വേഷങ്ങൾ അഭിനയിച്ച് 2011 സെപ്റ്റംബർ 30ന് പുറത്തിറങ്ങിയ തമിഴ് ചലച്ചിത്രമാണ് വെടി .സൌര്യം എന്ന 2008ൽ പുറത്തിറങ്ങിയ തെലുഗു ചലച്ചിത്രത്തിന്റെ പുനരാവിഷ്കാരമാണ് വെടി .


</doc>
<doc id="176682" url="https://ml.wikipedia.org/wiki?curid=176682" title="പി. മഹേശ്വരി">
പി. മഹേശ്വരി

ഒരു ഇന്ത്യൻ സസ്യഭ്രൂണശാസ്ത്രജ്ഞനാണ് പി. മഹേശ്വരി എന്ന പഞ്ചാനൻ മഹേശ്വരി (1904, നവംബർ 9 - 1966 മേയ് 18). "ആധുനിക ഭ്രൂണശാസ്ത്രത്തിന്റെ പിതാവ്" എന്ന് ഇദ്ദേഹം വിശേഷിപ്പിക്കപ്പെടുന്നു. ടെസ്റ്റ് ട്യൂബ് ഫെർട്ടിക്കലൈസേഷൻ സപുഷ്പികളിൽ പ്രായോഗികമാക്കിയത് പി. മഹേശ്വരിയാണ്. 

1904, നവംബർ 9-ന് ജയ്പ്പൂരിൽ ജനിച്ചു. വളരെ കഷ്ടതകൾ നിറഞ്ഞതായിരുന്നു മഹേശ്വരിയുടെ ബാല്യം. ജയ്പ്പൂരിലെ മെട്രിക്കുലേഷൻ പൂർത്തിയാക്കിയശേഷം അലഹാബാദ് യൂണിവേഴ്‌സിറ്റിക്കു കീഴിലെ ഇർവിംഗ് ക്രിസ്റ്റ്യൻ കോളേജിൽ ബിഎസ്‌സിക്ക് ചേർന്നു. അമേരിക്കൻ മിഷണറിയായിരുന്ന അദ്ധ്യാപകൻ വിൻഫീൽഡ് സ്‌കോട്ട് ഡഡ്ജിയോൺ അദ്ദേഹത്തിന് സഹായമേകി. തുടർന്ന് എംഎസ്‌സി, ഡിഎസ്‌സി ബിരുദങ്ങൾ ഇദ്ദേഹം നേടി. സസ്യശാസ്ത്രത്തിൽ അദ്ദേഹം ധാരാളം പ്രബന്ധങ്ങൾ ഡൽഹി സർവ്വകലാശാലയിൽ അവതരിപ്പിച്ചു. ഡൽഹി സർവ്വകലാശാല പി.മഹേശ്വരിക്ക് ഡോക്ടറേറ്റ് ബിരുദം നൽകി.അന്താരാഷ്ട്ര സസ്യശാസ്ത്രസമ്മേളനങ്ങൾക്ക് ഇന്ത്യൻ പ്രധിനിധിയായി പി.മഹേശ്വരിക്ക് പലതവണ ക്ഷണം ലഭിച്ചിട്ടൂണ്ട്. 1950-ൽ നടന്ന ഇന്ത്യൻ സയൻസ് കോൺഗ്രസിന്റെ മുഖ്യ സംഘാടകൻ പി.മഹേശ്വരി ആയിരുന്നു.ഇന്ത്യൻ ബോട്ടാണിക്കൽ സൊസൈറ്റി എന്നൊരു സംഘടനക്ക് അദ്ദേഹം രൂപം കൊടുത്തിട്ടുണ്ട്. 

സപുഷ്പികളുടെ ആന്തരികബാഹ്യ ഘടനയും, ഭ്രൂണശാസ്ത്രവും മഹേശ്വരി ആഴമായി മനസ്സിലാക്കിയിരുന്നു. 1931 മുതൽ ആഗ്ര കോളേജിൽ അദ്ധ്യാപകനായി പ്രവർത്തിച്ചു. അവിടെ അദ്ദേഹം ഭ്രൂണശാസ്ത്രഗവേഷണത്തിനായി പ്രത്യേക വിഭാഗം ആരംഭിച്ചു. സൂക്ഷ്മദർശിനിയും മൈക്രോടോമും ഉപയോഗിച്ച് മഹേശ്വരി നിരവധി സ്ലൈഡു മാതൃകകൾ നിർമ്മിച്ചു. അതിലൂടെ ഭ്രൂണ വളർച്ചയുടെ തുടർഘട്ടങ്ങൾ വ്യക്തമാക്കുന്ന നിഗമനങ്ങളിൽ അദ്ദേഹം എത്തിച്ചേർന്നു. 1936-ൽ യൂറോപ്പിലും, ഇംഗ്ലണ്ടിലും എത്തിച്ചേർന്ന മഹേശ്വരി മറ്റു ശാസ്ത്രജ്ഞരുമായി അടുപ്പമുണ്ടാക്കി. 1939-ൽ ഭാരതത്തിൽ തിരിച്ചെത്തുകയും തുടർന്ന് ഡാക്ക യൂണിവേഴ്‌സിറ്റിയിലും 1949 മുതൽ മഹേശ്വരി ഡൽഹി യൂണിവേഴ്‌സിറ്റിയിലും സസ്യഭ്രൂണവിജ്ഞാനത്തിനായി പ്രവർത്തനങ്ങൾ നടത്തി.

മേയ് 18-ന് അദ്ദേഹം മരിച്ചു


പുതുതായി കണ്ടെത്തിയ സസ്യങ്ങൾക്ക് ഇദ്ദേഹത്തോടുള്ള സ്മരണാർഥം "പാഞ്ചനേനിയ ജയ്പൂരിയെൻസിസ് ("Panchanania Jaipuriensis"), "ഐസൊറ്റെസ് പഞ്ചാനനി ("Isoetes panchanani") എന്നീ നാമങ്ങൾ നൽകിയിരുന്നു.


</doc>
<doc id="176691" url="https://ml.wikipedia.org/wiki?curid=176691" title="തിബത്തൻ മതം">
തിബത്തൻ മതം

തിബത്തിലെ ജനങ്ങളുടെ മതമാണ് തിബത്തൻ മതം. മതാധിഷ്ഠിതമായ ഒരു സംസ്കാരമാണ് തിബത്തിന്റേത്. ഓരോ വ്യക്തിയുടേയും ദൈനംദിന ജീവിതത്തിൽ മതവിശ്വാസങ്ങൾ വളരെയധികം പ്രഭാവം ചെലുത്തുന്നു. ബുദ്ധമതത്തിനാണ് തിബത്തിൽ ഏറ്റവുമധികം സ്വാധീനം ഉളവാക്കാൻ കഴിഞ്ഞതെങ്കിലും ക്രിസ്ത്വബ്ദം 8-ാം ശ.-ത്തിനു മുമ്പ് ബുദ്ധമതം ഇവിടെ ഉണ്ടായിരുന്നില്ല എന്നാണ് സൂചന. അതിനു മുമ്പ് നിലനിന്നിരുന്ന തദ്ദേശജന്യമായ മതത്തിന്റെ സ്ഥാനം ബുദ്ധമതം ക്രമേണ ഏറ്റെടുക്കുകയായിരുന്നു. 10-11 ശ.-ങ്ങൾ മുതൽ ബോൺ മതവും തിബത്തിൽ ആധിപത്യം സ്ഥാപിച്ചു. ബുദ്ധമതത്തിലും ബോൺ മതത്തിലും ഉൾപ്പെടുത്താനാവാത്ത നിരവധി വിശ്വാസങ്ങളും ആചാരങ്ങളും തിബത്തിൽ കാണപ്പെടുന്നുണ്ട്. ഇതിനെ സാമാന്യമതം എന്നു പറയാവുന്നതാണ്. ഇസ്ളാം മതവിശ്വാസികളായ ഒരു ന്യൂനപക്ഷവും തിബത്തിലുണ്ട്.

ബുദ്ധമതത്തിന്റെ പ്രചാരത്തിനുമുമ്പ് തിബത്തിൽ നിലനിന്നിരുന്ന തദ്ദേശജന്യ മതവിശ്വാസങ്ങളേയും സമ്പ്രദായങ്ങളേയും കുറിച്ച് വ്യക്തമായ രേഖകൾ ലഭ്യമല്ല. തിബത്തിലെ ജനങ്ങൾ രാജാവിനെ ദൈവമായി കരുതി ആരാധിച്ചിരുന്നു. രാജാവിന്റെ ദീർഘായുസ്സിനും യുദ്ധവിജയത്തിനും പരമാധികാരത്തിനും മറ്റുമായി ഹോമങ്ങളും യാഗങ്ങളും നടത്തുക പതിവായിരുന്നു. ആദ്യത്തെ രാജാവ് ആകാശത്തുനിന്ന് ഒരു മലയുടെ മുകളിൽ വന്നിറങ്ങുകയും താഴ്വാരത്തിൽവച്ച് തന്റെ പ്രജകളുമായി സന്ധിക്കുകയും ചെയ്തു എന്നും, ചില രാജാക്കന്മാർ ഉടലോടെ സ്വർഗത്തിലേക്ക് എടുക്കപ്പെട്ടു എന്നും, മറ്റു ചിലർ ദിവ്യ മലനിരകളിലേക്ക് ആവാഹിക്കപ്പെട്ടു എന്നുമുള്ള നിരവധി ഐതിഹ്യങ്ങൾ തിബത്തിൽ പ്രചരിച്ചിരുന്നു.

രാജാവിന്റെ മരണാനന്തരം ചെമ്മരിയാട്, കുതിര, ചമരിക്കാള മുതലായ മൃഗങ്ങളെ ബലിയർപ്പിക്കുകയും ശവകുടീരത്തിൽ വിലയേറിയ വസ്തുക്കൾ നിക്ഷേപിക്കുകയും ചെയ്തിരുന്നു. അന്തരിച്ച രാജാവിന്റെ തുണയ്ക്കായി ജോലിക്കാരേയും മറ്റു കുടുംബാംഗങ്ങളേയും ചുമതലപ്പെടുത്താറുണ്ടായിരുന്നെങ്കിലും, ഇവർക്ക് ജീവൻ ത്യജിക്കേണ്ടിയിരുന്നോ, അതോ ഒരു നിർദിഷ്ട സമയത്തേക്ക് ശവകുടീരത്തിനരികിൽ കഴിഞ്ഞാൽ മതിയായിരുന്നോ എന്നത് വ്യക്തമല്ല. മരണാനന്തരചടങ്ങുകളുടെ കാർമികത്വം വഹിച്ചിരുന്നവർ ബോൺപോസ് എന്നാണ് അറിയപ്പെട്ടിരുന്നത്.

ചാക്രികമായി വരുന്ന വ്യത്യസ്ത കാലഘട്ടങ്ങളെക്കുറിച്ച്, അതായത് നന്മയ്ക്ക് സർവാധിപത്യമുള്ള സുവർണ കാലത്തെക്കുറിച്ചും തിന്മ നടമാടുന്ന വിനാശകാലത്തെക്കുറിച്ചും മറ്റും ചില പുരാതന ഗ്രന്ഥങ്ങളിൽ പരാമർശിച്ചുകാണുന്നു. ദൈവങ്ങളുടെ ലോകമായ ആകാശം, മനുഷ്യരുടെ ലോകമായ ഭൂമി, ക്ളു എന്ന പേരിൽ അറിയപ്പെടുന്ന ഒരു വർഗം ജീവികളുടെ ലോകമായ പാതാളം എന്നിങ്ങനെ വിശ്വത്തിന് മൂന്ന് തലങ്ങളുള്ളതായി പുരാതന മതം ഉദ്ഘോഷിച്ചു. സൂര്യദേവൻ, ചന്ദ്രദേവൻ, യുദ്ധദേവൻ, അഗ്നിദേവൻ, ജീവദേവൻ, ഭൂമിദേവൻ തുടങ്ങി വ്യത്യസ്ത ദൈവങ്ങളെക്കുറിച്ച് പുരാതന ഗ്രന്ഥങ്ങളിൽ പരാമർശമുണ്ട്. ദൈവങ്ങൾക്കിടയിൽ പുരുഷന്മാരും സ്ത്രീകളുമുണ്ടെന്നും ഇവർക്കിടയിൽ പദവിക്കും അധികാരത്തിനും വ്യത്യാസങ്ങളുണ്ടെന്നും തിബത്തൻ ജനത വിശ്വസിച്ചു. പാതാളം ജലനിബദ്ധമാണെന്നും അവിടെ ജീവിക്കുന്ന ക്ളു ജീവികൾ പ്രകോപിപ്പിക്കപ്പെട്ടാൽ അവയെ പ്രീതിപ്പെടുത്തുവാൻ കർമങ്ങൾ നടത്തേണ്ടത് ആവശ്യമാണെന്നും ഇവർ കരുതി. ഭൂമി കിളയ്ക്കുക, കുഴിയ്ക്കുക മുതലായ പ്രവൃത്തികൾക്കൊപ്പം തന്നെ ക്ളു ജീവികളെ പ്രസാദിപ്പിക്കുവാനുള്ള കർമങ്ങൾ കൂടി അനുഷ്ഠിക്കുന്നത് തിബത്തിൽ പതിവായിരുന്നു. ഈ മതസമ്പ്രദായങ്ങൾ പൂർണമായും തദ്ദേശീയമായിരുന്നില്ല എന്നും ഇന്ത്യ, ചൈന, ഇറാൻ തുടങ്ങിയ രാജ്യങ്ങളിലെ സംസ്കാരത്തിനും മതത്തിനും ഇവയിൽ പ്രഭാവം ചെലുത്താൻ കഴിഞ്ഞിട്ടുണ്ടെന്നും മതപണ്ഡിതർക്കിടയിൽ അഭിപ്രായമുണ്ട്.

8-ാം ശ.-ത്തിൽ ഭരണാധികാരികളുടെ പിന്തുണയോടെയാണ് ബുദ്ധമതം തിബത്തിൽ ആധിപത്യം ഉറപ്പിച്ചത്. 7-ാം ശ.-ത്തിൽത്തന്നെ തിബത്ത് ഒരു ഏകീകൃത രാജ്യമായി മാറിയിരുന്നു. അയൽരാജ്യങ്ങളെ ആക്രമിച്ചു കീഴ്പ്പെടുത്തുകയും ശക്തമായ ഒരു മധ്യ ഏഷ്യൻ സാമ്രാജ്യം കെട്ടിപ്പടുക്കുകയുമായിരുന്നു തിബത്തിലെ ഭരണാധികാരികളുടെ ഉദ്ദേശ്യം. ഇങ്ങനെ രൂപീകൃതമാകുന്ന സാമ്രാജ്യം നിലനിർത്തുവാൻ സഹായകമായ രീതിയിൽ ശക്തമായ ഒരു മതം തിബത്തിൽ പ്രചരിപ്പിക്കുക എന്നതായിരുന്നു ബുദ്ധമതം പ്രചരിപ്പിക്കാനുണ്ടായ കാരണം. ഉദ്ദേശം 779-ലാണ് തിബത്തിലെ ആദ്യത്തെ ബൗദ്ധക്ഷേത്രം പണികഴിപ്പിക്കപ്പെട്ടത്. ബൗദ്ധ സന്ന്യാസിമാർക്ക് സാമൂഹികവും സാമ്പത്തികവുമായ നിരവധി പ്രത്യേക ആനുകൂല്യങ്ങളും അധികാരവും ലഭിച്ചിരുന്നു.

ഇന്ത്യയിൽ 7-8 ശ.-ങ്ങളിൽ നിലനിന്നിരുന്ന മഹായാന ബുദ്ധമതത്തിന്റെ മാതൃകയാണ് തിബത്ത് പിൻതുടർന്നത്. തന്ത്രവിധികളും വിപുലമായ സന്ന്യാസി മഠങ്ങളും മറ്റും ഇക്കാലത്തെ മഹായാന ബുദ്ധമതത്തിന്റെ പ്രത്യേകതകളായിരുന്നു. ഇവ ഇന്നും തിബത്തിലെ ബുദ്ധമതത്തിന്റെ പ്രത്യേകതകളായി നിലനില്ക്കുന്നു. 842-ൽ രാജവംശത്തിന്റെ തകർച്ചമൂലം ബുദ്ധമതത്തിന് താത്ക്കാലികമായ അപചയം സംഭവിച്ചെങ്കിലും അധികം വൈകാതെതന്നെ വീണ്ടും ശക്തിപ്രാപിച്ചു. തിബത്തിലെ ബുദ്ധമതത്തിന്റെ ആത്മീയ ഗുരു ലാമ എന്ന പേരിലാണറിയപ്പെടുന്നത്. ലാമായിസം എന്ന പേര് തിബത്തിലെ ബുദ്ധമതത്തിന് ചില മതപണ്ഡിതർ നല്കിയിട്ടുണ്ടെങ്കിലും ഏഷ്യയുടെ മറ്റു ഭാഗങ്ങളിൽ പ്രചാരത്തിലുള്ള ബുദ്ധമതത്തിൽനിന്ന് വ്യത്യസ്തമാണ് ഇവിടത്തെ ബുദ്ധമതം എന്ന ധ്വനി ഈ പേര് സൃഷ്ടിക്കുന്നതിനാൽ തിബത്തൻ വിശ്വാസികൾ അതിനെ എതിർക്കുന്നു. സന്ന്യാസി മഠങ്ങളുടെ തലവന്മാർ മുൻഗാമികളുടെ പുനർജന്മമാണെന്ന വിശ്വാസം തിബത്തിൽ നിലനിന്നിരുന്നു. മതാധിപൻമാർ ദൈവത്തിന്റെ അവതാരമാണെന്ന വിശ്വാസവും ചിലർ പുലർത്തി. അഞ്ചാമത്തെ ദലായ്ലാമ(1617-82)യിൽക്കൂടി ഈ രണ്ട് വിശ്വാസങ്ങളും ഒരാളിൽ സാക്ഷാത്ക്കരിക്കപ്പെട്ടു. ഇദ്ദേഹം തിബത്തിന്റെ ഭരണസാരഥ്യം ഏറ്റെടുക്കുകയും ബോധിസത്വനായ അവലോകിതേശ്വരന്റെ അവതാരമാണെന്ന് അവകാശപ്പെടുകയും ചെയ്തു. തുടർന്നുള്ള എല്ലാ ലാമമാരും അവലോകിതേശ്വരന്റെ അവതാരമാണെന്ന് തിബത്തുകാർ വിശ്വസിക്കുന്നു.

തിബത്തിലെ സന്ന്യാസി മതവും സാമാന്യ മതവും കൃത്യമായി വേർതിരിക്കുക പ്രയാസമാണ്. സന്ന്യാസിമാർ പലപ്പോഴും സാമാന്യമതത്തിന്റെ ആചാരങ്ങളിലും അനുഷ്ഠാനങ്ങളിലും പങ്കുകൊള്ളാറുണ്ട്. ബുദ്ധമതത്തിന്റേയും ബോൺ മതത്തിന്റേയും പ്രഭാവം സാമാന്യ മതാചാരങ്ങളിൽ ദൃശ്യമാണ്.

പുണ്യം നേടാനുള്ള നിരന്തര ശ്രമങ്ങളാണ് സാമാന്യ മതത്തിന്റെ മുഖമുദ്ര. ജീവകാരുണ്യ പ്രവർത്തനമാണ് പുണ്യം നേടാനുള്ള ഉത്തമ മാർഗ്ഗമെന്ന് അംഗീകരിക്കുന്നുവെങ്കിലും, സാധാരണക്കാർ കൂടുതലായി ആചാരാനുഷ്ഠാനങ്ങളിലൂടെ പുണ്യം നേടാനാണ് ശ്രമിക്കുന്നത്. അവലോകിതേശ്വരന്റെ മന്ത്രമായ "ഓം മണി പത്മേ ഹും" ആവർത്തിച്ചു ചൊല്ലുക, പ്രാർഥനാചക്രങ്ങൾ കറക്കുക, ശിലകളിലും ഭിത്തികളിലും മന്ത്രങ്ങൾ കൊത്തിവയ്ക്കുക, പ്രാർഥനകൾ എഴുതിയ പതാകകൾ നാട്ടുക തുടങ്ങിയ പ്രവൃത്തികളിലൂടെ പുണ്യം നേടാമെന്നാണ് വിശ്വാസം. തീർഥയാത്രകൾക്കും തിബത്തുകാർ വളരെയധികം പ്രാധാന്യം കല്പിക്കുന്നു. ലാസ, കൈലാസപർവതം, ബോധ്ഗയ, രാജഗൃഹ, ലുംബിനി, സാരനാഥ് തുടങ്ങിയ പ്രദേശങ്ങൾ നിരവധി തീർഥാടകരെ ആകർഷിക്കുന്നു.

പ്രാദേശിക പ്രാധാന്യമുള്ള ദൈവങ്ങളെ ആരാധിക്കുന്നതും സാമാന്യമതത്തിന്റെ ഭാഗമാണ്. ഓരോ വീടിനും രക്ഷകരായ ദൈവങ്ങളുണ്ടെന്ന സങ്കല്പത്തിൽ വീടുകളുടെ മേൽക്കൂരയിൽ പുരുഷ-സ്ത്രീ ദൈവങ്ങൾക്കായി പ്രത്യേകം അൾത്താരകൾ നിർമ്മിക്കുന്നു. ഇതിനു പുറമേ മിക്ക വീടുകളിലും ശത്രു ദൈവത്തിനു സമർപ്പിച്ച ബാനറുകളും കാണാവുന്നതാണ്.

10-11 ശ.-ങ്ങളിലാണ് ബോൺമതം തിബത്തിൽ പ്രചരിച്ചത് എന്ന് അഭിപ്രായമുണ്ടെങ്കിലും ബുദ്ധമതത്തിന്റെ പ്രചാരത്തിനു മുമ്പ് ഇവിടെ നിലനിന്നിരുന്ന മതസമ്പ്രദായങ്ങളെ ബോൺ എന്നു തന്നെയാണ് പ്രമുഖ മതപണ്ഡിതർ വിശേഷിപ്പിച്ചിരിക്കുന്നത്. ബുദ്ധമതത്തിനു മുമ്പുതന്നെ തങ്ങളുടെ മതം തിബത്തിൽ പ്രചരിച്ചിരുന്നു എന്ന് ബോൺ മതവിശ്വാസികളും അവകാശപ്പെടുന്നു. ദർശനം, ലക്ഷ്യം, സന്ന്യാസജീവിതം എന്നിവയിൽ ബുദ്ധമതവും ബോൺമതവും തമ്മിൽ ഗണ്യമായ വ്യത്യാസങ്ങൾ പ്രകടമാകുന്നില്ല. ആചാരാനുഷ്ഠാനങ്ങളിലുള്ള ചെറിയ വ്യത്യാസങ്ങളാണ് (ഉദാ. ബുദ്ധമത വിശ്വാസികൾ പ്രാർഥനാചക്രം തിരിക്കുന്നതിന്റെ എതിർ ദിശയിലാണ് ബോൺ വിശ്വാസികൾ പ്രാർഥനാചക്രം തിരിക്കുന്നത്.) ഈ മതങ്ങളെ വേർതിരിക്കുന്നത്.

1960-കളിലും 70-കളിലും ചൈനീസ് ഭരണകൂടം തിബത്തിൽ എല്ലാ തരത്തിലുള്ള മതപ്രവർത്തനങ്ങളും അടിച്ചമർത്തുകയും സന്ന്യാസാശ്രമങ്ങളും ക്ഷേത്രങ്ങളും നശിപ്പിക്കുകയും ചെയ്തു. 1980-കളിൽ ഈ നയത്തിൽ മാറ്റം വരികയും സാമ്പത്തിക നയങ്ങൾക്ക് തടസ്സമാകാത്ത രീതിയിലുള്ള മതപ്രവർത്തനങ്ങൾ അനുവദിക്കപ്പെടുകയും ചെയ്തു. എന്നാൽ തിബത്തിന്റെ ആത്മീയ ഗുരുവായ ദലൈ ലാമ ഇന്നും പ്രവാസിയായാണു കഴിയുന്നത്.


</doc>
<doc id="176695" url="https://ml.wikipedia.org/wiki?curid=176695" title="ബോൺ മതം">
ബോൺ മതം

ഒരു തിബത്തൻ മതം ആണ് ബോൺ മതം. 10-11 ശ.-ങ്ങളിലാണ് ബോൺമതം തിബത്തിൽ പ്രചരിച്ചത് എന്ന് അഭിപ്രായമുണ്ടെങ്കിലും ബുദ്ധമതത്തിന്റെ പ്രചാരത്തിനു മുമ്പ് ഇവിടെ നിലനിന്നിരുന്ന മതസമ്പ്രദായങ്ങളെ ബോൺ എന്നു തന്നെയാണ് പ്രമുഖ മതപണ്ഡിതർ വിശേഷിപ്പിച്ചിരിക്കുന്നത്. ബുദ്ധമതത്തിനു മുമ്പുതന്നെ തങ്ങളുടെ മതം തിബത്തിൽ പ്രചരിച്ചിരുന്നു എന്ന് ബോൺ മതവിശ്വാസികളും അവകാശപ്പെടുന്നു. ദർശനം, ലക്ഷ്യം, സന്ന്യാസജീവിതം എന്നിവയിൽ ബുദ്ധമതവും ബോൺമതവും തമ്മിൽ ഗണ്യമായ വ്യത്യാസങ്ങൾ പ്രകടമാകുന്നില്ല. ആചാരാനുഷ്ഠാനങ്ങളിലുള്ള ചെറിയ വ്യത്യാസങ്ങളാണ് (ഉദാ. ബുദ്ധമത വിശ്വാസികൾ പ്രാർഥനാചക്രം തിരിക്കുന്നതിന്റെ എതിർ ദിശയിലാണ് ബോൺ വിശ്വാസികൾ പ്രാർഥനാചക്രം തിരിക്കുന്നത്.) ഈ മതങ്ങളെ വേർതിരിക്കുന്നത്.


</doc>
<doc id="176700" url="https://ml.wikipedia.org/wiki?curid=176700" title="പരമഹംസ യോഗാനന്ദൻ">
പരമഹംസ യോഗാനന്ദൻ

നിരവധി പാശ്ചാത്യർക്ക് തന്റെ ആത്മകഥയായ "ഓട്ടോബയോഗ്രഫി ഓഫ് എ യോഗി" എന്ന കൃതിയിലൂടെ "ക്രിയ യോഗയുടെ" അടിസ്ഥാന തത്ത്വങ്ങൾ മനസ്സിലാക്കിക്കൊടുത്ത ഒരു ഋഷിവര്യനും യോഗിയുമായിരുന്നു പരമഹംസ യോഗാനന്ദൻ(ബംഗാളി: পরমহংস যোগানন্দ "Pôromohôngsho Joganondo", സംസ്കൃതം: परमहंस योगानं‍द "Paramahansa Yogānanda"; ജനുവരി 5, 1893മാർച്ച് 7, 1952)
1893 ജനുവരി അഞ്ചിന് ഉത്തരപ്രദേശിലെ ഗോരഖപുരത്ത് , ഒരു ബംഗാളി ക്ഷത്രിയ കുടുംബത്തിൽ ജനിച്ച ശ്രീ മുകുന്ദലാൽ ഘോഷ് , ഭാരതീയ യോഗിവര്യന്മാരിൽ പ്രമുഖനായ ശ്രീ യുക്തേശ്വരജിയുടെ ശിഷ്യനായി. അദ്ദേഹത്തിൽ നിന്നു യോഗദീക്ഷ നേടി പരമഹംസയോഗാനന്ദനെന്ന പേരിൽ ലോകസേവനം ചെയ്ത് അന്താരാഷ്ട്രപ്രശസ്തനായി. മനുഷ്യന്റെ ബോധസത്തയുടെ സൌന്ദര്യവും ശ്രേഷ്ഠതയും യഥാർത്ഥദൈവികതയും സക്ഷാത്കരിക്കുവാനും തങ്ങളുടെ ജീവിതത്തിൽ അവ സ്പഷ്ടമായി പകർത്തുവാനും വിവിധ വർഗ്ഗ ,ഗോത്ര ,മത വിശ്വാസികളായ ആളുകളെ സഹായിക്കുന്നതിന് അദ്ദേഹം തന്റെ ജീവിതം സമർപ്പിച്ചു.

ഭാരതത്തിന്റെ പുരാതന ധ്യാനമാർഗ്ഗമായ ക്രിയായോഗം ലോകമാകെ പ്രചരിപ്പിക്കുക എന്നതായിരുന്നു യോഗാനന്ദജിയുടെ ദിവ്യദൌത്യമെന്ന് ഗുരുവായ ശ്രീ യുക്തേശ്വരൻ പ്രവചിച്ചിരുന്നു.

ബോസ്റ്റണിലെ ഇന്റർനാഷണൽ കോൺഗ്രസ്സ് ഓഫ് റിലീജിയസ് ലിബറൽസിന്റെ പ്രതിനിധിയായി സേവനമനുഷ്ഠിക്കാനുള്ള ക്ഷണം സ്വീകരിച്ച് 1920 ൽ അദ്ദേഹം അമേരിക്കയിലേക്കു പോയി.ജനസഹസ്രങ്ങളെ ആകർഷിച്ച നിരവധി പ്രസംഗങ്ങൾ ചെയ്യുന്നതിന് അദ്ദേഹത്തിന് അവസരം ലഭിച്ചു. ധാരാളം ശിഷ്യരും അദ്ദേഹത്തിനുണ്ടായി. 
തന്റെയും ഗുരുപരമ്പരയുടെയും ആദർശങ്ങൾ പ്രചരിപ്പിക്കുന്നതിനു വേണ്ടി അദ്ദേഹം , യോഗദാ സത് സംഗ സൊസൈറ്റി / സെൽഫ് റിയലൈസേഷൻ ഫെല്ലോഷിപ്പ് എന്ന പ്രസ്ഥാനത്തിനു തുടക്കമിട്ടു. ഭാരതത്തിലും യൂറോപ്പിലും അമേരിക്കയിലും പ്രസംഗപര്യടനങ്ങൾ നടത്തിയും, ധ്യാനകേന്ദ്രങ്ങൾ സ്ഥാപിച്ചും, ലേഖനങ്ങൾ എഴുതി പ്രസിദ്ധീകരിച്ചും യോഗമാർഗ്ഗത്തിന്റെ ദർശനങ്ങളും ധ്യാനരീതിയും സാമാന്യജനത്തിനു പരിചയപ്പെടുത്തി.നിരവധി ആത്മീയഗ്രന്ഥങ്ങളുടെ രചയിതാവായ അദ്ദേഹത്തിന്റെ പ്രധാന രചന, സ്വന്തം ജീവിത കഥ തന്നെ. അതിൽ തന്റെ ഗുരുപരമ്പരയുടെ ദർശനവും ജീവിതവുമെല്ലാം സ്വാഭാവികമായി ഉൾച്ചേർന്നിരിക്കുന്നു. വിവിധഭാഷകളിൽ പ്രസിദ്ധം ചെയ്തിട്ടുള്ള ഈ ഗ്രന്ഥംലോകമെമ്പാടും നിരവധി പേരെ ആഴത്തിൽ സ്വാധീനിച്ചു. വിശിഷ്ടവും അമൂല്യവുമായ ഈ പുസ്തകം ഒരു യോഗിയുടെ ആത്മകഥ എന്ന പേരിൽ മലയാളത്തിൽ ലഭ്യമാണ്. 
1952 ൽ അദ്ദേഹം ലോസ് ആഞ്ജലിസിലെ ആശ്രമത്തിൽ വച്ച് അന്തരിച്ചു.

ഉപദേശങ്ങൾ

1917 ൽ പരമഹേഹൻ യോഗാനന്ദ "ആൺകുട്ടികൾക്കായി എങ്ങനെ 'എങ്ങനെ ജീവിക്കുമെന്ന' സ്കൂൾ രൂപകൽപ്പന ചെയ്ത് ജീവിതം ആരംഭിച്ചു. ആധുനിക വിദ്യാഭ്യാസ രീതികൾ ആത്മീയ ആദർശങ്ങളിൽ യോഗ പരിശീലനവും പ്രബോധനവും ഉൾപ്പെടുത്തി. 1920 ൽ ബോസ്റ്റണിലെ മതപരമായ ലിബറലറുകളുടെ ഒരു അന്താരാഷ്ട്ര കോൺഗ്രസിനായി ഇന്ത്യയുടെ പ്രതിനിധിയായി അദ്ദേഹം ക്ഷണിക്കപ്പെട്ടു. 'മതത്തിന്റെ ശാസ്ത്രത്തിന്' കോൺഗ്രസ്സിലേക്കുള്ള അദ്ദേഹത്തിന്റെ അഭിസംബോധന ആവേശത്തോടെ സ്വീകരിച്ചു. " അടുത്ത കുറേ വർഷങ്ങൾക്കായി അദ്ദേഹം അമേരിക്കയിലുടനീളം പ്രസംഗിക്കുകയും പഠിപ്പിക്കുകയും ചെയ്തു. യേശുവിന്റെ യഥാർത്ഥ പഠിപ്പിക്കലുകളും "ഭഗവാൻ കൃഷ്ണൻ പഠിപ്പിച്ച യഥാർത്ഥ യോഗ" ത്തിൻറെയും "ഐക്യം" പഠിപ്പിച്ച അദ്ദേഹത്തിന്റെ പ്രഭാഷണങ്ങൾ പഠിപ്പിച്ചു.


</doc>
<doc id="176832" url="https://ml.wikipedia.org/wiki?curid=176832" title="സന്താനഗോപാലം പാന">
സന്താനഗോപാലം പാന

പൂന്താനം നമ്പൂതിരി രചിച്ച വളരെ പ്രസിദ്ധമായ ഒരു പാനപ്പാട്ടാണ് സന്താനഗോപാലം. നാലു ഭാഗങ്ങളായി വിഭജിക്കപ്പെട്ടിരിക്കുന്ന ഈ കൃതി കുമാരഹരണം പാനയെന്നും അറിയപ്പെടുന്നു.

തനിക്കുണ്ടായിരുന്ന ഒൻപതു സന്താനങ്ങളും ചരമം പ്രാപിച്ചതിൽ അതീവ ദുഖിതനായ ഒരു ബ്രാഹ്മണൻ ശ്രീ കൃഷ്ണനെ സങ്കടം ബോധിപ്പിക്കുന്നു.


</doc>
<doc id="176836" url="https://ml.wikipedia.org/wiki?curid=176836" title="എം.സി. നമ്പൂതിരിപ്പാട്">
എം.സി. നമ്പൂതിരിപ്പാട്

കേരളത്തിലെ ശാസ്ത്രസാഹിത്യരചയിതാക്കളുടെ ആദ്യതലമുറയിൽപെട്ട പ്രമുഖനാണു് എം. സി. നമ്പൂതിരിപ്പാട് (ജനനം:1919 ഫെബ്രുവരി 2 മരണം:2012 നവംബർ 26). കേരളത്തിലെ ആദ്യത്തെ ശാസ്ത്രസാഹിത്യസംഘടനയായ കേരള ശാസ്ത്രസാഹിത്യ സമിതിയുടെ സ്ഥാപകനേതാക്കളിൽ ഒരാളായിരുന്നു അദ്ദേഹം. പിൽക്കാലത്ത് കേരള ശാസ്ത്രസാഹിത്യ പരിഷത്തിലും അദ്ദേഹം സജീവമായി പ്രവർത്തിച്ചു. 93-ആം വയസ്സിൽ അന്തരിച്ചു.

തന്റെ 92-ആമത്തെ വയസ്സിലാണു് "ശാസ്ത്രത്തിന്റെ സാമൂഹ്യധർമ്മങ്ങൾ” എന്ന കൃതി അദ്ദേഹം വിവർത്തനം ചെയ്ത് പ്രസിദ്ധീകരിക്കുന്നത് . ജോൺ ഡെസ്മോണ്ട് ബെർണാൽ രചിച്ച സോഷ്യൽ ഫങ്ഷൻസ് ഓഫ് സയൻസ് എന്ന ബൃഹദ് ഗ്രന്ഥത്തിന്റെ നേരിട്ടുള്ള വിവർത്തനമാണു് പരിഷത്ത് പ്രസിദ്ധീകരിച്ച ഈ കൃതി.

മൂത്തിരിങ്ങോട്ട് ചിത്രഭാനു നമ്പൂതിരിപ്പാട് എന്ന പൂർണ്ണനാമമുള്ള എം.സി. നമ്പൂതിരിപ്പാട് 1919 ഫെബ്രുവരി 2 നു് പട്ടാമ്പി മണ്ണാങ്ങോട് മൂത്തിരിങ്ങോട്ട് മനയിൽ, സുബ്രഹ്മണ്യൻ നമ്പൂതിരിപ്പാടിന്റെയും ഒളപ്പമണ്ണ മനയിലെ സാവിത്രി അന്തർജ്ജനത്തിന്റെയും മകനായി ജനിച്ചു. സാമൂഹ്യപരിഷ്കർത്താവായിരുന്ന ഭവത്രാദൻ നമ്പൂതിരിപ്പാട് മൂത്ത സഹോദരനായിരുന്നു.

ഒറ്റപ്പാലം ഹൈ സ്കൂൾ, കോഴിക്കോട് സാമൂതിരി കോളേജ് ( ഇപ്പോൾ ഗുരുവായൂരപ്പൻ കോളേജ്), തിരുച്ചിറപ്പിള്ളി സെന്റ് ജോസഫ് കോളേജ് (ഭൗതികശാസ്ത്രത്തിൽ ബിരുദം) , തിരുവനന്തപുരം പബ്ലിൿ ഹെൽത്ത് ലാബറട്ടറി എന്നിവിടങ്ങളിൽ വിദ്യാഭ്യാസം പൂർത്തിയാക്കി.

അവസാന കാലം വരെ തൃശ്ശൂരിലെ പോളിക്ലിനിൿ എന്ന സ്ഥാപനത്തിന്റെ മാനേജിങ്ങ് ഡയറക്ടറായി തുടർന്ന അദ്ദേഹം വളരെ ഊർജ്ജസ്വലനായി ശാസ്ത്രസാഹിത്യരചനകളിലും തന്റെ ഔദ്യോഗികരംഗത്തും പ്രവർത്തിച്ചിരുന്നു. തൃശ്ശൂർ നമ്പൂതിരി യോഗക്ഷേമ വിദ്യാഭ്യാസ ട്രസ്റ്റിന്റെ പ്രസിഡണ്ടായും പ്രവർത്തിച്ചു.

ശാസ്ത്രസാഹിത്യ പരിഷത്ത് കേന്ദ്ര നിർവ്വാഹക സമിതി അംഗമായിരുന്നു. ശാസ്ത്രഗതി, യുറീക്ക എഡിറ്ററായും പ്രവർത്തിച്ചിട്ടുണ്ട്.
പതിനേഴോളം ശാസ്ത്രഗ്രന്ഥങ്ങൾ പ്രസിദ്ധീകരിച്ചു .നിരവധി കൃതികൾ മലയാളത്തിലേക്ക് വിവർത്തനം ചെയ്തിട്ടുണ്ട്. ശാസ്ത്രസാഹിത്യപരിഷത്തിന്റെ പ്രസിദ്ധീകരണങ്ങളായ യൂറീക്ക, ശാസ്ത്രഗതി, ശാസ്ത്രകേരളം എന്നിവയിൽ നിരവധി ലേഖനങ്ങൾ പ്രസിദ്ധീകരിച്ചിട്ടുണ്ട്. *മംഗളോദയം, ജയകേരളം, പരിഷത് ദ്വൈവാരികം തുടങ്ങിയ മലയാളത്തിലെ പ്രസിദ്ധമായിരുന്ന സാംസ്കാരിക പ്രസിദ്ധീകരണങ്ങളിലും മാതൃഭൂമിയിലും ലേഖകനായും * "യോഗക്ഷേമം" "ഉണ്ണിനമ്പൂതിരി" മാസികകളുടെ എഡിറ്ററായും പ്രവർത്തിച്ചു.


</doc>
<doc id="176849" url="https://ml.wikipedia.org/wiki?curid=176849" title="പുല്ല്">
പുല്ല്

ഏകപത്രസസ്യങ്ങളെ പൊതുവെ അറിയപ്പെടുന്ന പേരാണ് പുല്ല്. അറുനൂറോളം വർഗ്ഗങ്ങളിലായി പതിനായിരത്തോളം ഇനങ്ങൾ ഉൾപ്പെടുന്നതും വൈവിദ്ധ്യവും വിചിത്രവുമായ ഒരു സസ്യ വിഭാഗമാണ് പുല്ല്. ലോകത്ത് ഇതുവരെ കണ്ടുപിടിക്കപ്പെട്ടിട്ടുള്ളവയിൽ 20 ശതമാനം സസ്യങ്ങൾ ഈ വിഭാഗത്തിൽ ഉൾപ്പെടുന്നു. 

Poaceae സസ്യകുടുംബത്തിൽ ഉൾപ്പെടുന്ന ഈ സസ്യവിഭാഗം "ഗ്രാമിനെ" എന്നായിരുന്നു അറിയപ്പെട്ടിരുന്നത്. മുള പുല്ലു വർഗത്തിൽ പെട്ട ഏറ്റവും വലിയ സസ്യമാണു്. കന്നുകാലികളൂടെ പ്രധാന ഭക്ഷണം പുല്ലാണ്.

Poaceae സസ്യകുടുംബത്തിൽ ഉൾപ്പെടാത്തതും സസ്യഘടനയിൽ പുല്ലുകളോട് സാമ്യമുള്ള സസ്യങ്ങളേയും പുല്ല് എന്ന വിഭാഗത്തിലാണ് അറിയപ്പെടുന്നത്. മറ്റ് സസ്യങ്ങളിൽ നിന്നും വ്യത്യസ്തമായി പുല്ല് വിഭാഗത്തിൽ പെടുന്ന സസ്യങ്ങൾക്ക് തനതായ രൂപഘടനയാണുള്ളത്. തായ്‌വേരില്ലാത്ത വേരുപടലമാണ് സാധാരണയായി പുല്ല് വിഭാഗത്തിൽ ഉൾപ്പെടുന്ന ചെടികൾക്ക് ഉണ്ടാകുക. പുല്ല് വിഭാഗത്തിലെ ചെടികളുടെ തണ്ടുകൾ ഉൾവശം പൊള്ളയായി കാണപ്പെടുന്നു. ഇങ്ങനെയുള്ള തണ്ടുകളിൽ സന്ധികൾ കാണപ്പെടുന്നു. സന്ധികളിൽ നിന്നോ വേരുപടലറ്റ്ഹ്തിൽ നിന്നോ ആയിരിക്കും സാധാരണയായി ഇലകൾ ഉണ്ടാകുക. ചില പുൽസസ്യങ്ങളുടെ അരികുകൾ മൂർച്ചയേറിയതായിരിക്കും. ഇലകളുടെ വിന്യാസത്തിലും പൂക്കളുടെ ഘടനയിലും ഓരോ പുല്ലിനങ്ങളും വ്യത്യാസപ്പെട്ടിരിക്കുന്നു. ചെറിയ പൂക്കൾ ചേർന്ന പൂങ്കുലകളാണ് സാധാരണ പുല്ലുകൾക്ക് കാണപ്പെടുന്നത്. ഓരോ പൂക്കളേയും വേർതിരിച്ച് രണ്ട് വലയങ്ങൾ കാണപ്പെടുന്നു. അകത്തു കാണാപ്പെടുന്ന വലയത്തിനെ 'ലെമ്മാ' "Lemma" എന്നും പുറത്തെ വലയത്തിനെ 'പാലിയ' "Palea" എന്നും പറയുന്നു. ഓരോ പൂങ്കുലയും ഇലകൾ പോലെ തോന്നിപ്പിക്കുന്ന ഭാഗങ്ങളാൽ സംരക്ഷിക്കപ്പെട്ടിരിക്കുന്നു. പുല്ലിനങ്ങളിൽ കാറ്റ് വഴിയാണ് സാധാരണ പരാഗണം നടക്കുന്നത്.


</doc>
<doc id="176855" url="https://ml.wikipedia.org/wiki?curid=176855" title="കൊറിയോലിസ് ബലം">
കൊറിയോലിസ് ബലം

കറങ്ങിക്കൊണ്ടിരിക്കുന്ന ഒരു വസ്തുവുമായി അതിന്റെ പുറത്തുകൂടി കറക്കത്തിന്റെ ദിശക്കു് ലംബമായി നീങ്ങുന്ന മറ്റൊരു വസ്തുവിന്റെ ദിശയിലുണ്ടാകുന്ന അപേക്ഷിക വ്യതിയാനത്തെയാണു് കൊറിയോലിസിസ് പ്രഭാവം എന്നു് പറയുന്നതു്.. ഈ പ്രഭാവത്തിനു് ആധാരമായ ബലത്തെ കൊറിയോലിസിസ് ബലം എന്നു് പറയുന്നു


</doc>
<doc id="176865" url="https://ml.wikipedia.org/wiki?curid=176865" title="പ്രക്ഷുബ്ദ്ധ തിരമാല">
പ്രക്ഷുബ്ദ്ധ തിരമാല

ഒരു പരിധിയിലധികം ഉയർന്നു് പൊട്ടിതകരുന്ന തിരമാലകളെയാണു് പ്രക്ഷുബ്ദ്ധ തിരമാലകൾ എന്നു് പറയുന്നതു്. ഇതുമൂലം തരംഗത്തിലെ ഗതികോർജ്ജം പ്രക്ഷുബ്ദ്ധമായ ഗതികോർജ്ജമായി മാറുന്നു


</doc>
<doc id="176869" url="https://ml.wikipedia.org/wiki?curid=176869" title="തിര">
തിര

കാറ്റുമൂലമോ, ഭൂകമ്പംമൂലമോ ജലാശയങ്ങളുടെ ഉപരിതലത്തിലുണ്ടാകുന്ന ജലതരംഗത്തെയാണു് തിര അല്ലെങ്കിൽ തിരമാല എന്നു് പറയുന്നതു്. സമുദ്രങ്ങൾ, തടാകങ്ങൾ, നദികൾ തുടങ്ങി തുറസ്സായ ഉപരിതലമുള്ള ജലാശയങ്ങളിൽ മുഖ്യമായും വായുപ്രവാഹം മൂലമാണ് ഈ ജലതരംഗങ്ങൾ രൂപം പ്രാപിക്കുന്നത്.

കുളങ്ങൾ, നീർക്കുഴികൾ, കിണറുകൾ തുടങ്ങിയ നന്നേ ചെറിയ ജലപ്പരപ്പുകളിൽ പോലും തിരകൾ ഉണ്ടാകാം. എങ്കിലും ഇത്തരം തിരകൾ പ്രായേണ നിസ്സാരവും ദുർബ്ബലവുമാണു്. ജലപ്പരപ്പിന്റെ പ്രതലവിസ്തീർണ്ണവും വായുപ്രവാഹത്തിന്റെ സ്വാധീനവും കൂടുന്നതിനനുസരിച്ച് തിരകളുടെ എണ്ണവും നീളവും ഉയരവും വർദ്ധിക്കുന്നു. കടൽത്തീരങ്ങളിലും വൻതടാകങ്ങളിലും മഹാനദികളിലും ചെറിയ അലകൾ മുതൽ ഭീമാകാരമായ വൻതിരകൾ വരെ കാണാം. കാലാവസ്ഥ, ഭൂപ്രകൃതി, സമുദ്രജലപ്രവാഹങ്ങൾ, സുനാമി, ഭൂകമ്പം, സമുദ്രാന്തർഭാഗത്തുള്ള അഗ്നിപർവ്വതങ്ങൾ തുടങ്ങിയ ഭൂമിശാസ്ത്രപരമായ പ്രതിഭാസങ്ങൾ എന്നിവയനുസരിച്ച് തിരമാലകളുടെ സ്വഭാവവും ദേശകാലാടിസ്ഥാനത്തിൽ വ്യത്യാസപ്പെട്ടിരിക്കും.

സമുദ്രതീരത്ത് കാണപ്പെടുന്ന തിരമാലകൾ മിക്കവയും അതിവിദൂരതയിൽ കാറ്റുമൂലം രൂപപ്പെട്ടവയാണു്. അനേകായിരം കിലോമീറ്ററുകൾ സഞ്ചരിച്ചെത്തുന്നവയായിരിക്കും ഇവയിൽ പലതും. പ്രാദേശികമായ വായുപ്രവാഹങ്ങൾക്കു് ഇവയിൽ പലപ്പോഴും പ്രകടമായ സ്വാധീനമില്ല.


</doc>
<doc id="176870" url="https://ml.wikipedia.org/wiki?curid=176870" title="അപ്പ്റ്റൻ">
അപ്പ്റ്റൻ

ഇംഗ്ലണ്ടിലെ വിറാൽ ഉപദ്വീപിലുള്ള ഒരു ഗ്രാമമാണ് അപ്പ്റ്റൻ. ബ്രിക്കൻഹെഡ്ഡിനടുത്താണ് അപ്പ്റ്റൻ സ്ഥിതിചെയ്യുന്നത്. 2001ലെ ജനസംഖ്യ കണക്കുകൾ സൂചിപ്പിക്കുന്നത് അപ്പ്റ്റണിൽ 15,731 ആൾക്കാർ താമസിക്കുന്നു എന്നാണ്. അതിൽ 7,268 ആണുങ്ങളും, 8,463 പെണ്ണുങ്ങളും ഉൾപ്പെടുന്നു. അപ്പ്റ്റന് വിസ്തീർണ്ണം ഉണ്ടെങ്കിലും ചെറിയ വിഭാഗമായി, വിറാലിലെ സ്വയം ഭരണാധികാരമുള്ള പട്ടണത്തിന് കീഴിൽ അപ്പ്റ്റൻ പ്രവർത്തിക്കുന്നു.


</doc>
<doc id="176872" url="https://ml.wikipedia.org/wiki?curid=176872" title="മെഴ്സിസൈഡ്">
മെഴ്സിസൈഡ്

വടക്ക് പടിഞ്ഞാറൻ ഇംഗ്ലണ്ടിലെ ഒരു മെട്രോപൊളിറ്റൺ പ്രദേശമാണ് മെഴ്സിസൈഡ് (). 1,365,900 ആണ് ഇവിടുത്തെ ജനസംഖ്യ. ലോക്കൽ ഗവൺമെന്റ് ആക്ട് 1972 പ്രകാരം 1974 ഏപ്രിൽ 1-നാണ് പ്രദേശം നിലവിൽ വന്നത്. മേഴ്സി നദിയിൽ നിന്നുമാണ് ഈ പേര് ലഭ്യമായത്. 249 ചതുരശ്ര മൈലാണ് (645 km2) ആകെ വിസ്തീർണ്ണം.ലാൻകാഷീർ (വടക്ക് കിഴക്കൻ അതിർത്തി), ഗ്രേറ്റർ മാഞ്ചസ്റ്റർ (കിഴക്കൻ അതിർത്തി), ച്ചെഷയർ (വടക്ക് കിഴക്കൻ അതിർത്തിയിൽ), ഐറിഷ് കടൽ(പടിഞ്ഞാറിൽ) എന്നിവയാണ് മെഴ്സിസൈഡിന്റെ അതിർത്തികൾ. 
ഡീ അഴിമുഖത്തിന് എതിരാണ് വടക്ക് വെയ്ൽസ്. മെഴ്സിസൈഡ് ജനസംക്യ ഉള്ള പലയധികം പട്ടണങ്ങളും, ചെറുപട്ടണങ്ങളും ചേരുന്നതാണ്. മെഴ്സിസൈഡ് കേന്ദ്രബിന്ദുവായി പല വലിയ വ്യവസായങ്ങളും നടത്തുന്നു, ലിവർപ്പൂൾ സിറ്റി സെൻറെറോടൊപ്പം. 

അറുപതടി ഉയരത്തിൽ മുഖം മാത്രമായുള്ള ഡ്രീം എന്ന ശില്പം മെഴ്സിസൈഡിൽ സട്ടനിൽ സ്ഥാപിച്ചിരിക്കുന്നു. 



</doc>
<doc id="176878" url="https://ml.wikipedia.org/wiki?curid=176878" title="ജനകീയ ജനാധിപത്യ വിപ്ലവം">
ജനകീയ ജനാധിപത്യ വിപ്ലവം

തൊഴിലാളി വർഗത്തിനെ അധികാരത്തിലെത്തിക്കുന്നതിനായിട്ട്, അവരുടെ നേതൃത്വത്തിൽ ജനാധിപത്യ ഭരണകൂടം സ്ഥാപിച്ചു കൊണ്ട് സാമ്രജ്യത്വവുമായി സഹകരിക്കുന്ന ബൂർഷ്വാ-ഭൂപ്രഭു ഭരണകൂടങ്ങളെ അധികാരത്തിൽ നിന്നും പുറംതള്ളുവാൻ സ്വീകരിക്കുന്ന വിപ്ലവ പദ്ധതിയെയാണ് ജനകീയ ജനാധിപത്യ വിപ്ലവം എന്ന് വിളിക്കുന്നത്. ജനകീയ ജനാധിപത്യ വിപ്ലവത്തിന്റെ നേതൃത്വം തൊഴിലാളികൾക്കായിരിക്കും. തൊഴിലാളികളും കൃഷിക്കാരും തമ്മിലുള്ള ഐക്യമാണ് ജനകീയ ജനാധിപത്യ വിപ്ലവത്തിന്റെ അച്ചുതണ്ടായി വർത്തിക്കുക .
രണ്ടാം ലോക മഹായുദ്ധത്തിന്റെ സമയത്തും അതിനു ശേഷവുമൊക്കെയായി യൂറോപ്പിലേയും ഏഷ്യയിലെയും വിവിധ രാജ്യങ്ങളിൽ വികസിച്ച ഒരു ജനാധിപത്യ വിപ്ലവ പദ്ധതിയാണ് ജനകീയ ജനാധിപത്യ വിപ്ലവം . ഇന്ത്യയിലെ ഒരു മുഖ്യധാരാ കമ്മ്യൂണിസ്റ്റ് പാർട്ടികളായ സി.പി.ഐ.(എം)മും സി.പി.ഐ(എം.എൽ)ഉം അവലംബിച്ചിരിക്കുന്നത് ഈ വിപ്ലവ പാതയാണ്.. ഒരു സമൂഹത്തിലെ സോഷ്യലിസ്റ്റ് പരിവർത്തനത്തിന് മുമ്പ് നടക്കുന്ന ഒന്നാണ് ഇത്. സാമ്രാജ്യത്വ-ജന്മിത്വ വിരുദ്ധതയാണ് ഈ പദ്ധതിയുടെ ഒരു ഗുണം. (പഴയ) ചെക്കൊസ്ലോവാക്യയിൽ ഇതിനെ ദേശീയ ജനാധിപത്യ വിപ്ലവമെന്നും, ഹംഗറിയിൽ ജനാധിപത്യ വിപ്ലവമെന്നും, ചൈനയിൽ നവ ജനാധിപത്യ വിപ്ലവമെന്നും ഇതറിയപ്പെടുന്നു .


</doc>
<doc id="176880" url="https://ml.wikipedia.org/wiki?curid=176880" title="മേഘ-ട്രോപിക്സ്">
മേഘ-ട്രോപിക്സ്

കാലാവസ്ഥാ പഠനങ്ങൾക്കായി 2011 ഒക്ടോബർ 12ന് ശ്രീഹരിക്കോട്ടയിലെ ബഹിരാകാശ ഗവേഷണകേന്ദ്രത്തിൽ നിന്നും വിക്ഷേപിച്ച ഇന്ത്യ-ഫ്രാൻസ് സംയുക്ത സംരംഭമായ 1000 കിലോ ഗ്രാം ഭാരമുള്ള ഉപഗ്രഹമാണ് മേഘ-ട്രോപിക്സ്.
മൺസൂണിനെ കുറിച്ചു കൂടുതൽ രഹസ്യങ്ങൾ ചുരുൾ നിവർക്കാൻ മേഘ സഹായിക്കും എന്ന് കരുതുന്നു.മഴ ,മേഘം,അന്തരീക്ഷത്തിലെ ഈർപ്പം എന്നിവയെ കുറിച്ചുള്ള വിശദമായ പഠനങ്ങളിലൂടെ കാലാവസ്ഥാ പ്രവചനം കൂടുതൽ ഫലപ്രദമാകും .ചുഴലികൊടുംകാറ്റിന്റെയും മറ്റും സാധ്യതയും പ്രവചിക്കാൻ കഴിയും .



</doc>
<doc id="176886" url="https://ml.wikipedia.org/wiki?curid=176886" title="തമ്പകം">
തമ്പകം

ഡിപ്റ്റിറോകാർപേസി സസ്യകുടുംബത്തിൽപ്പെടുന്ന ഒരു വലിയവൃക്ഷമാണ് തമ്പകം. ശാസ്ത്ര നാമം ഹോപ്പിയ പാർവിഫ്ളോറ (Hopea parviflora). പശ്ചിമഘട്ടത്തിലെ 1000 മീ. വരെ ഉയരം വരുന്ന മലകളിലെ ഈർപ്പമുള്ള നിത്യഹരിത വനങ്ങളിൽ ഇവ ധാരാളമായി വളരുന്നുണ്ട്. ഉയരം കുറഞ്ഞ മലകളിലെ പുഴയോരങ്ങളിൽ തമ്പകത്തിന്റെ കാടുകൾ തന്നെ കാണാം.

ധാരാളം ശാഖോപശാഖകളോടെ വളരുന്ന നിത്യഹരിത വൃക്ഷമാണിത്. ഏകാന്തരന്യാസത്തിൽ ക്രമീകരിച്ചിരിക്കുന്ന ഇലകൾ ലഘുവും അനുപർണങ്ങളുള്ളതുമാണ്. ഇലകൾക്ക് 5-10 സെ.മീ. നീളവും ഇതിന്റെ പകുതിയോളം വീതിയും ഉണ്ടായിരിക്കും. ഇലകളിൽ 8 മുതൽ12 വരെ ജോഡി പാർശ്വസിരകളുണ്ടായിരിക്കും. ഇലകളുടെ അടിവശത്തുള്ള പാർശ്വസിരകളുടെ കക്ഷ്യഭാഗത്തായി ചെറിയ ഗ്രന്ഥികൾ കാണപ്പെടുന്നു.

തമ്പകം അഞ്ചോ ആറോ വർഷത്തിൽ ഒരിക്കലേ പുഷ്പിക്കാറുള്ളൂ. ജനുവരി മാസമാണ് പുഷ്പകാലം. പുഷ്പങ്ങളുണ്ടാകുന്നത് പാനിക്കിൾ പുഷ്പമഞ്ജരിയായിട്ടാണ്. പുഷ്പമഞ്ജരി രോമിലമായിരിക്കും. പുഷ്പമഞ്ജരിയുടെ ശാഖകളിൽ ഒരു വശ ത്തു മാത്രമേ പുഷ്പങ്ങളുണ്ടാകാറുള്ളൂ. പുഷ്പങ്ങൾക്ക് സുഗന്ധ മുണ്ട്. അര സെ.മീ. മാത്രം വ്യാസമുള്ള പുഷ്പങ്ങൾക്ക് വെണ്ണ നിറമാണ്. ഇവ സമമിത ദ്വിലിംഗികളാണ്. ബാഹ്യദളപുടത്തിന്റെ അഞ്ചു പുടങ്ങളിൽ രണ്ടെണ്ണം മാത്രം വളർന്ന് ചിറകുപോലെയാ യിത്തീരുന്നു. അഞ്ച് ദളങ്ങളും 15 സ്വതന്ത്ര കേസരങ്ങളുമുണ്ടാ യിരിക്കും. അണ്ഡാശയം ഊർധ്വവർത്തിയാണ്. മൂന്ന് അറകളുള്ള അണ്ഡാശയത്തിന്റെ ഓരോ അറയിലും രണ്ട് ബീജാണ്ഡങ്ങൾ വീതമുണ്ടായിരിക്കും. കായ ഒറ്റവിത്തു മാത്രമുള്ള നട്ട് ആണ്. കായ്കളുടെ രണ്ടു ചിറകുപോലെയുള്ള ഭാഗങ്ങൾ ബാഹ്യദളപുടം വളർന്നുണ്ടായതാണ്. ഈ ചിറകുകളാണ് കാറ്റുമൂലം വിത്തുവിതരണം നടത്തുന്നതിനു സഹായിക്കുന്നത്. മഴക്കാലത്തിനു മുമ്പുതന്നെ കായ്കൾ വിളഞ്ഞു പാകമാകുന്നു.

തേക്കിനേക്കാൾ ഈടുള്ള തമ്പകത്തിന്റെ തടി ചിതലോ മറ്റു കീടങ്ങളോ കടിച്ചു നശിപ്പിക്കുകയില്ല. ഇതിന്റെ തടി അറുക്കാനും പണിയാനും പ്രയാസമാണ്. വീട്ടുപകരണങ്ങളുണ്ടാക്കാനും കെട്ടിട നിർമ്മാണത്തിനും വാഹനനിർമ്മാണത്തിനും ഇതിന്റെ തടി അനുയോജ്യമാണ്.

തമ്പകം, ഉരുപ്പ്, ഇരുമ്പകം, കൊങ്ങ്, പൊങ്ങ്.



</doc>
<doc id="176891" url="https://ml.wikipedia.org/wiki?curid=176891" title="തയ്ക്കുമ്പളം">
തയ്ക്കുമ്പളം

കുക്കുർബിറ്റേസി (Cucurbitaeceae) സസ്യകുടുംബത്തിൽപ്പെടുന്ന ഫലവർഗയിനമാണ് തയ്ക്കുമ്പളം. ശാസ്ത്രനാമം കുക്കുമിസ് മെലോ (Cucumis melo). കക്കിരിക്ക എന്ന പേരിലും ഇത് അറിയപ്പെടുന്നു. ഉത്തരേന്ത്യയിലെ ഒരു പ്രധാന പച്ചക്കറിയാണിത്. ബീഹാർ, ഉത്തർപ്രദേശ്, പഞ്ചാബ്, രാജസ്ഥാൻ എന്നിവിടങ്ങളിൽ ഇത് വൻതോതിൽ കൃഷി ചെയ്യുന്നു. ആന്ധ്രപ്രദേശ്, തമിഴ്നാട് എന്നിവിടങ്ങളിലും തയ്ക്കുമ്പളം കൃഷിചെയ്യുന്നുണ്ട്.

നിലത്തുപടർന്നു വളരുന്ന വാർഷിക സസ്യമാണ് തയ്ക്കുമ്പളം. തണ്ട് കുറുകിയതും കോണീയവും നേർത്ത രോമങ്ങളുള്ളതുമാണ്. നീണ്ടപത്രവൃന്തങ്ങളോടു കൂടിയ ഇതിന്റെ ഇലകൾ ഏകാന്തരന്യാസരീതിയിൽ ക്രമീകരിച്ചിരിക്കുന്നു. ഹൃദയാകാരത്തിലുള്ള പത്രപാളിയുടെ അരിക് ദന്തുരമായിരിക്കും. ഇലയുടെ ഉപരിതലം രോമിലമാണ്. ഇലയുടെ കക്ഷ്യങ്ങളിൽ നിന്ന് പ്രതാനങ്ങളും പുഷ്പങ്ങളും ഉണ്ടാകുന്നു. ആദ്യം ഉണ്ടാകുന്നത് ആൺപുഷ്പങ്ങളാണ്. ഇവ കുലകളായിട്ടാണ് കാണപ്പെടുന്നത്. പുഷ്പങ്ങൾക്ക് 5 മുതൽ 7 ആയി വിഭജിക്കപ്പെട്ടിട്ടുള്ള നിറയെ രോമിലമായ ബാഹ്യദളപുടവും 5 മുതൽ 7 ആയി ആഴത്തിൽ വിഭജിക്കപ്പെട്ടിട്ടുള്ള ഒരു ദളപുടക്കുഴലും ഉണ്ട്. അഞ്ചു സംയോജിത കേസരങ്ങളുണ്ടായിരിക്കും. പരാഗകോശങ്ങളുടെ സംയോജകം പുറത്തേക്കു തള്ളി നിൽക്കുന്നു. പെൺപുഷ്പങ്ങൾക്ക് പട്ടുപോലെ മിനുസമുള്ളതും രോമിലവുമായ നിരവധി അണ്ഡങ്ങളുള്ള ഒരു അധസ്ഥിതിത അണ്ഡാശയമുണ്ടായിരിക്കും. പെൺപുഷ്പങ്ങളിൽ വളർച്ചയെത്താത്ത കേസരങ്ങളും കാണപ്പെടുന്നു. അണ്ഡാശയത്തിനു പുറമേനിന്നും സംയോജിത വർത്തിക പുറപ്പെടുന്നു. വർത്തികാഗ്രം അഞ്ചായി വിഭജിക്കപ്പെട്ടതാണ്.

ഫലത്തിന്റെ ആകൃതിയിലും രുചിയിലും തയ്ക്കുമ്പളം വൈ വിധ്യം പുലർത്തുന്നു. ഫലങ്ങളുടെ പുറന്തൊലിക്ക് ഇളം മഞ്ഞയോ പച്ചയോ നിറമായിരിക്കും. ഉപരിതലം മിനുസമുള്ളതോ ജാലിതരൂപമോ പലതരം അടയാളങ്ങളോടു കൂടിയതോ ആയിരിക്കും. ഫലത്തിന്റെ കഴമ്പ് വെള്ള, മഞ്ഞ, ഓറഞ്ച് എന്നീ നിറങ്ങളിലോ ഇവയുടെ നിറഭേദങ്ങളിലോ ആയിരിക്കും. പോഷകമൂല്യമുള്ള ഈ ഫലം അപൂർവമായേ പാചകം ചെയ്ത് കറിയായി ഉപയോഗിക്കാറുള്ളൂ. മാംസ്യം, കൊഴുപ്പ്, കാത്സ്യം, കാർബോഹൈഡ്രേറ്റ്, നാര്, പഞ്ചസാര, ഇരുമ്പ്, ജീവകം 'സി', ജലാംശം എന്നിവ അടങ്ങിയതാണിത്.

നദീതീരങ്ങളിലെ മണൽ കലർന്ന മണ്ണിലാണ് ഇത് അധികവും കൃഷിചെയ്തുവരുന്നത്. നവംബർ-മാർച്ച് മാസങ്ങളാണ് കൃഷിയിറക്കു കാലം. ഒരു രാത്രി മുഴുവൻ വിത്തു കുതിർത്തുവച്ച ശേഷമാണ് വിതയ്ക്കുന്നത്. കായ്കളുടെ പുറംതൊലിയുടെ നിറഭേദമാണ് വിളവെടുപ്പിന് ആധാരം. മൂപ്പെത്തിയ ഫലങ്ങളുടെ ഞെട്ടിനുചുറ്റും വിള്ളലുണ്ടായി തണ്ടിൽ അടയാളം അവശേഷിപ്പിച്ചുകൊണ്ട് അടർന്നു താഴെ വീഴുന്നു.

ചൂർണപൂപ്പ്, ഇലപ്പുള്ളിരോഗം, മൃദുരോമപ്പൂപ്പ്, ഇലപ്പേനുകൾ തുടങ്ങിയ രോഗങ്ങളും കീടങ്ങളും ഇതിനെ ബാധിക്കാറുണ്ട്. രോഗപ്രതിരോധശേഷിയുള്ള ഇനങ്ങളെ നട്ടുവളർത്തുകയാണ് ഏറ്റവും നല്ല മാർഗം.



</doc>
<doc id="176900" url="https://ml.wikipedia.org/wiki?curid=176900" title="പക്ഷിശാസ്ത്രം">
പക്ഷിശാസ്ത്രം

ജന്തുശാസ്ത്രത്തിലെ പക്ഷിളെ കുറിച്ചു പഠിക്കുന്ന ശാഖയാണ് ഓർണിതോളജി അഥവാ പക്ഷിശാസ്ത്രം. 

പതിനെട്ടാം നൂറ്റാണ്ടിലാണ് ഇന്ത്യയിൽ പക്ഷിനിരീക്ഷണം ശാസ്ത്രീയമായി ആരംഭിക്കുന്നത്. ബ്രെയിൻ ഹോഡ്ജ്, എഡ്‌വേർഡ് ബ്ലൈത്ത്, ടി.സി. ജർഡൻ എന്നിവരായിരുന്നു ഇതിനു വിത്തുപാകിയത്. 1862ൽ ടി.സി. ജേർഡൻ ബേർഡ്സ് ഓഫ് ഇന്ത്യ എന്ന പേരിൽ ഒരു പുസ്തകം പ്രസിദ്ധീകരിച്ചു. ഇന്ത്യൻ നാഷണൽ കോണ്ഗ്രസിന്റെ സ്താപകനായിരുന്ന എ.ഒ. ഹ്യൂം തന്നെയാണ് "ഇന്ത്യൻ പക്ഷിശാസ്ത്രത്തിന്റെ പിതാവ്" എന്നും അറിയപ്പെടുന്നത്. സാലിം_അലി, ഹുമയൂൺ അബ്ദുലാലി തുടങ്ങി മലയാളിയായ ഇന്ദുചൂഢൻ വരെയുള്ള ഒട്ടേറെ മഹാരഥന്മാർ ഇന്ത്യൻ പക്ഷിശാസ്ത്രത്തിന് സംഭാനകൾ നല്കിയിട്ടുണ്ട്.


</doc>
<doc id="176901" url="https://ml.wikipedia.org/wiki?curid=176901" title="കോഴിക്കോട് അബ്ദുൽഖാദർ">
കോഴിക്കോട് അബ്ദുൽഖാദർ

ഒരു കേരളീയ ഗായകനാണ് കോഴിക്കോട് അബ്ദുൽഖാദർ. (1916, ഫെബ്രുവരി 19, – 1977 ഫെബ്രുവരി 13). 'കേരള സൈഗാൾ' എന്നു സഹൃദയരാൽ വിശേഷിപ്പിക്കപ്പെട്ടു.
കോഴിക്കോട് മിഠായി തെരുവിൽ വാച്ച് കമ്പനി നടത്തിയിരുന്ന ജെ.എസ്.ആൻഡ്രൂസിന്റെ മകനായി ജനിച്ചു. ലെസ്ലി എന്നായിരുന്നു ആദ്യപേര്. വയലിൻ വിദ്വാനായിരുന്ന പിതാവിൽനിന്ന് സംഗീതത്തിന്റെ ബാലപാഠങ്ങൾ പഠിച്ചു. വിദ്യാർഥി ജീവിതകാലത്തുതന്നെ അറിയപ്പെടുന്ന പാട്ടുകാരനായിരുന്നു. തൊഴിൽതേടി 1933-ൽ റംഗൂണിലേക്കുപോയി. അവിടെവച്ചു പരിചയപ്പെട്ട മുസ്ളീം ഗായകരുമായുണ്ടായ അടുപ്പം സംഗീതത്തിൽ പുതിയ തലങ്ങൾ സ്വായത്തമാക്കാൻ ഇദ്ദേഹത്തെ സഹായിച്ചു. തുടർന്ന് ഇസ്ളാംമതം സ്വീകരിച്ച ലെസ്ലി അബ്ദുൽ ഖാദറായി മാറി.

1936-ൽ കോഴിക്കോട്ടു തിരിച്ചെത്തിയ അബ്ദുൽഖാദർ അധികം താമസിയാതെ മികച്ച ഗായകനായി അറിയപ്പെട്ടു. കമ്മ്യൂണിസ്റ്റ് പ്രസ്ഥാനത്തിൽ ആകൃഷ്ടനായ ഇദ്ദേഹം പാർട്ടിവേദികളിൽ വിപ്ളവഗാനങ്ങൾ പാടി ഏവരുടെയും ശ്രദ്ധപിടിച്ചുപറ്റി. ഒരു ജനകീയഗായകൻ എന്ന ഖ്യാതിയും ഇക്കാലത്തു കിട്ടി.

സിനിമയിൽ അഭിനയിക്കുക എന്ന ലക്ഷ്യവുമായി 1940-ൽ ബോംബെയ്ക്കു പോയെങ്കിലും ആ മോഹം സഫലമായില്ല. നാട്ടിൽ തിരിച്ചെത്തിയ അബ്ദുൽഖാദർ ആകാശവാണി കോഴിക്കോട് നിലയത്തിൽ ഗായകനായി ചേർന്നു. 'സോജാ രാജകുമാരി സോജാ' തുടങ്ങിയ സൈഗാളിന്റെ ഗാനങ്ങൾ മനോഹരമായി പാടിയ ഇദ്ദേഹത്തെ 'കേരള സൈഗാൾ' എന്നാണ് ആരാധകർ വിശേഷിപ്പിച്ചത്. ഏതാനും ചലച്ചിത്രങ്ങളിലും ഇദ്ദേഹം പാടിയിട്ടുണ്ട്. 50-ഓളം റിക്കാർഡുകൾ ഇദ്ദേഹത്തിന്റേതായുണ്ട്. വീണ്ടും ഉത്തരേന്ത്യൻ പര്യടനങ്ങൾ നടത്തി സംഗീതസദസ്സുകൾ അവതരിപ്പിക്കുകയുണ്ടായി. 1977 ഫെ. 13-ന് അബ്ദുൽഖാദർ അന്തരിച്ചു. ഗായകനായ നജ്മൽ ബാബു ഇദ്ദേഹത്തിന്റെ പുത്രനാണ്.


</doc>
<doc id="176907" url="https://ml.wikipedia.org/wiki?curid=176907" title="തോലുവിലക്ക്">
തോലുവിലക്ക്

പ്രാചീനകേരളത്തിൽ നിലവിലിരുന്ന ഒരു വിലക്ക് ആണ് തോലുവിലക്ക്. ഈ നിരോധന സമ്പ്രദായത്തെപ്പറ്റി കേരളോല്പത്തിയിൽ പരാമർശമുണ്ട്. ഒരു വീടിനെച്ചൊല്ലി അവകാശത്തർക്കം വരുമ്പോൾ ആ വീടിനു മുന്നിൽ ബന്ധപ്പെട്ട അധികാരികൾ തോല് (ചെടിയുടെ ഇല അഥവാ ചപ്പ്) വയ്ക്കും. അങ്ങനെ തോലുവച്ചുകഴിഞ്ഞാൽ അവിടേക്ക് തർക്കക്കാർക്ക് പ്രവേശനം ഇല്ല എന്നാണ് അർഥം. കേരളോല്പത്തിയിൽ തോലുവിലക്കിന്റെ സൂചനയ്ക്കായി നാല് താളികൾ (തൂപ്പുകൾ) ഇടും എന്ന പരാമർശമാണുള്ളത്. തോലുവിലക്കിന് മാവില, ഏച്ചിൽതാളി, മരുതിൻതൂപ്പ്, ഞാറൽ എന്നിവ ഉപയോഗിച്ചിരുന്നതായും രേഖകളുണ്ട്. ചില പ്രദേശങ്ങളിൽ തുടരി, ഞള്ളു, വെള്ളില, തുമ്പ എന്നിവയാണത്രെ തോലുവിലക്കിന് ഉപയോഗിച്ചിരുന്നത്. തോലുവിലക്കിന് ചപ്പുവിലക്ക് എന്നും പേരുണ്ട്. വീടിനും പറമ്പിനും മാത്രമല്ല, ഫലവൃക്ഷങ്ങൾക്കുപോലും തോലുവിലക്ക് ഏർപ്പെടുത്തുന്ന പതിവ് പണ്ടുണ്ടായിരുന്നു. നായാട്ട്, മത്സ്യബന്ധനം എന്നിവ നിരോധിക്കാനും അധികാരികൾ തോലുവിലക്ക് ഉപയോഗിച്ചിരുന്നു.


</doc>
<doc id="176909" url="https://ml.wikipedia.org/wiki?curid=176909" title="പിച്ചർ ചെടി">
പിച്ചർ ചെടി

മുഖ്യമായും നെപ്പന്തേസീ, സറാസേനിയേസീ എന്നീ സസ്യകുടുംബങ്ങളിലെ കീടഭോജികളായ ഇരപിടിയൻ ചെടികൾ പിച്ചർ ചെടികൾ (Pitcher plant) എന്ന് അറിയപ്പെടുന്നു. ഈ സസ്യങ്ങളുടെ ഇല കുടം പോലെയാണ്. ഇലയ്ക്ക് അടപ്പും ഉണ്ട്. ഇവയ്ക്ക് പ്രാണിയെ ദഹിപ്പിക്കാനുള്ള ദഹനരസം ഒരു മണമുള്ള ദ്രാവകമാണ്. ഈ ദ്രാവകം ഇലയിലാണ് ഉള്ളത്

ദ്രാവകത്തിന്റെ മണത്തിൽ ആകൃഷ്ടരായി വരുന്ന പ്രാണികൾ ഈ ദ്രാവകത്തിൽ വീഴുന്നു. അടപ്പ് അടയുന്നു. പ്രാണികൾ ദഹിക്കുന്നു

കുടം പോലെയുള്ള ഇലയായതുകൊണ്ടാണ് ഈ പേരു ലഭിച്ചത്



</doc>
<doc id="176910" url="https://ml.wikipedia.org/wiki?curid=176910" title="ജെനീലിയ വയലോസിയ">
ജെനീലിയ വയലോസിയ

ഒരു ഇരപിടിയൻ സസ്യമാണ് ജെനീലിയ വയലോസിയ (Genlisea violacea). ഇതിന്റെ ഇലകൾക്ക് സ്വയം അനങ്ങാനുള്ള ശേഷിയുണ്ട്

ഇലയിലാണ് ഈ സസ്യത്തിന്റെ ദഹനരസം, ഈ സസ്യത്തിന്റെ ഇലയിൽ പ്രാണികൾ വന്ന് ഇരിക്കുമ്പോൾ ഇല ചുളുങ്ങി കുഴൽ പോലൊയാകുന്നു. പ്രാണികൾക്ക് രക്ഷപ്പെടാൻ വഴിയില്ലാതെയാകും. ദഹനരസം പ്രാണികളെ ദഹിപ്പിക്കുന്നു


</doc>
<doc id="176914" url="https://ml.wikipedia.org/wiki?curid=176914" title="തിരുമുല്ലവാരം മഹാവിഷ്ണുക്ഷേത്രം">
തിരുമുല്ലവാരം മഹാവിഷ്ണുക്ഷേത്രം

പ്രസിദ്ധമായ 108 മഹാവിഷ്ണു ക്ഷേത്രങ്ങളിൽ ഒന്നാണ് തിരുമുല്ലവാരം ക്ഷേത്രം. കൊല്ലം ജില്ലയിലെ തിരുമുല്ലവാരം കടലോരത്താണ് ഈ ക്ഷേത്രം സ്ഥിതി ചെയ്യുന്നത്. പ്രാചീന കാലത്തുണ്ടായിരുന്ന മൂലക്ഷേത്രം കടലിൽ താഴ്ന്നതാണെന്നും ഇപ്പോഴുള്ളത് പിന്നീട് പുതുക്കി പണിതീർത്തതാണെന്നുമാണ് ഐതിഹ്യം. പരബ്രഹ്മത്തിന്റെ രണ്ടു ഭാവങ്ങളായ ഭഗവാൻ "മഹാവിഷ്ണുവും" "പരമശിവനുമാണ്" പ്രധാന ആരാധനാ മൂർത്തികൾ. എങ്കിലും മഹാവിഷ്ണുവിനാണ് കൂടുതൽ പ്രാധാന്യം കല്പിച്ചിട്ടുള്ളത്. കിഴക്ക് ദർശനമായി മഹാവിഷ്ണുവും പടിഞ്ഞാറ് ദർശനമായി പരമശിവനും. വിഷ്ണുവിഗ്രഹം പ്രതിഷ്ഠിച്ചിട്ടുള്ള ശ്രീകോവിൽ വട്ടത്തിൽ പണികഴിപ്പിച്ചിട്ടുള്ളതാണ്. ദിവസം മൂന്ന് പൂജകളുണ്ട്. തിരുവിതാംകൂർ ദേവസ്വത്തിന്റെ മേൽക്കോയ്മയിലുള്ളതാണ് ഈ ക്ഷേത്രം. 

കുലശേഖര കാലഘട്ടത്തിൽ കൊല്ലം തലസ്ഥാനമാക്കി നാടു ഭരിച്ചിരുന്ന രാജാവിന്റെ ആരാധനാമൂർത്തിയായിരുന്നു ഇവിടുള്ള മഹാവിഷ്ണു എന്നൊരു വിശ്വാസം പ്രബലമായുണ്ട്. ക്ഷേത്രക്കുളം കടലോരത്താണെങ്കിലും ക്ഷേത്രക്കുളത്തിലെയും ക്ഷേത്രക്കിണറ്റിലെയും വെള്ളത്തിന് ഉപ്പുരസമില്ലെന്നത് ശ്രദ്ധേയമാണ്. ഇവിടെ ബലിയിട്ടാൽ പരേതാത്മാക്കൾക്ക് മോക്ഷം കിട്ടുമെന്നാണ് വിശ്വാസം. ഇവിടുത്തെ മഹാവിഷ്ണുവിനെ മോക്ഷദായകനായ "പരമാത്മാവ്‌" ആയിട്ടാണ് സങ്കൽപ്പിചിരിക്കുന്നത്. തിലഹോമമാണ് ഭഗവാന്റെ ഇഷ്ടവഴിപാട്.

പ്രാചീനകാലത്ത് ഈ ക്ഷേത്രം ഒരു പ്രസിദ്ധമായ ബുദ്ധവിഹാരമായിരുന്നു. ശ്രീമൂലവാസം എന്ന പുകൾപെറ്റ ബുദ്ധകേന്ദ്രമായിരുന്നു ഇത് എന്ന് നിർവധി ചരിത്രകാരന്മാർ രേഖപ്പെടുത്തിയിരിക്കുന്നു. അഫ്‌ഗാനിസ്ഥാനിൽ നിന്ന് കണ്ടെടുത്ത ബുദ്ധപ്രതിമകളിൽ "ദക്ഷിണപാഥേ ശ്രീമൂലവാസേ" എന്ന് രേഖപ്പെടുത്തിയിരിക്കുന്നത് ഈ സ്ഥലത്തെ പറ്റിയാണ്. ഈ പ്രതിമകൾ ക്രിസ്തുവിനു മുൻപ് നിർമ്മിക്കപ്പെട്ടവയാണ്. വീരരാഘവന്റെ തരിസാപ്പള്ളി ചെപ്പേടുകളിലും ശ്രീമൂലവാസം ക്ഷേത്രത്തിലേക്കു നൽകുന്ന സംഭാവനയെപ്പറ്റി വിവരണമുണ്ട്. കൊല്ലം ജില്ലയിൽ കര കടൽ കയറിയായിരിക്കാം ഈ പ്രദേശം നശിച്ചുപോയത് എന്നു ചരിത്രകാരന്മാർ അഭിപ്രായപ്പെടുന്നു. 2004 ഡിസംബർ 26-ന് ഇന്ത്യൻ മഹാസമുദ്രത്തിൽ ആഞ്ഞടിച്ച സുനാമി വരുന്നതിന് തൊട്ടുമുമ്പ് കടൽ ഉൾവലിഞ്ഞപ്പോൾ മൂലക്ഷേത്രം നിന്ന ഭാഗം ദൃശ്യമായിരുന്നു.

ഈ ക്ഷേത്രം പിതൃപൂജയ്ക്കും തിലഹോമത്തിനും പ്രസിദ്ധമാണ്. മേൽപ്പറഞ്ഞ പൂജകൾ നടത്തിയാൽ പിതൃക്കൾക്ക് മോക്ഷം ലഭിക്കുമെന്നും പിതൃദോഷം പരിഹരിക്കപ്പെടുമെന്നും ഉള്ള വിശ്വാസമാണ് ഇതിന്റെ കാരണം.

കർക്കിടകമാസത്തിലെ കറുത്തവാവുദിവസം ധാരാളം ഭക്തർ കടൽത്തീരത്ത് മരിച്ച ബന്ധുക്കൾക്ക് ബലിയിടാനായും തിലഹോമം നടത്താനും എത്തിച്ചേരുന്നു. 

മഹാദേവന്റെ ശ്രീകോവിലിൽ ശ്രീ പാർവ്വതീദേവി, ഗണപതിഭഗവാൻ, ധർമ്മശാസ്താവ്, ശ്രീമുരുകൻ എന്നിവരെ കൂടാതെ മറ്റുപദേവതകളായി ഭുവനേശ്വരിദേവിയും രക്ഷസ്സും കുടികൊള്ളുന്നുണ്ട്.

മീനമാസത്തിലെ അത്തംനാളിൽ കൊടിയേറി മഹാവിഷ്ണുവിന്റെ തിരുനാളായ തിരുവോണത്തിന് ആറാട്ടോടുകൂടി അവസാനിക്കുന്നു. ഇതോടൊപ്പം വർണ്ണാഭമായ "കടൽപൂരവും" നടത്തുന്നു.

1.
2. കേരളത്തിലെ ക്ഷേത്രങ്ങൾ 


</doc>
<doc id="176915" url="https://ml.wikipedia.org/wiki?curid=176915" title="കേരളാ സ്റ്റേറ്റ് സിവിൽ സപ്ലൈസ് കോർപ്പറേഷൻ">
കേരളാ സ്റ്റേറ്റ് സിവിൽ സപ്ലൈസ് കോർപ്പറേഷൻ

കേരളത്തിലെ പൊതുവിതരണരംഗത്ത് പ്രവർത്തിച്ചു വരുന്ന സർക്കാർ ഉടമസ്ഥതയിലുള്ള ഒരു കമ്പനി ആണ്‌ കേരളാ സ്റ്റേറ്റ് സിവിൽ സപ്ലൈസ് കോർപ്പറേഷൻ.ഇത് സപ്ലൈകോ എന്ന പേരിൽ കൂടുതലായി അറിയപ്പെടുന്നു.സംസ്ഥാനത്താകമാനം വ്യാപിച്ചുകിടക്കുന്ന വില്പനശാലകൾ വഴി കുറഞ്ഞ വിലയ്ക് അത്യാവശ്യസാധനങ്ങൾ വിതരണം ചെയ്യുന്നു.
1974 ലാണ് കേരളാ സ്റ്റേറ്റ് സിവിൽ സപ്ലൈസ് കോർപ്പറേഷൻ സ്ഥാപിച്ചത്.
അവശ്യസാധനങ്ങൾ ഏവർക്കും കയ്യെത്തും ദൂരത്ത് എന്നതാണ്‌ കേരളാ സ്റ്റേറ്റ് സിവിൽ സപ്ലൈസ് കോർപ്പറേഷന്റെ മുദ്രാവാക്യം .

കൊച്ചിയിലാണ്‌ കേരളാ സ്റ്റേറ്റ് സിവിൽ സപ്ലൈസ് കോർപ്പറേഷന്റെ ആസ്ഥാനം .

കേരളാ സ്റ്റേറ്റ് സിവിൽ സപ്ലൈസ് കോർപ്പറേഷന്റെ ഔദ്യോഗിക വെബ്സൈറ്റ്


</doc>
<doc id="176926" url="https://ml.wikipedia.org/wiki?curid=176926" title="തൊഴിലില്ലായ്മ">
തൊഴിലില്ലായ്മ

പണിയെടുക്കാൻ സന്നദ്ധമായിരുന്നിട്ടും പണി കിട്ടാത്ത അവസ്ഥയ്ക്കാണ് തൊഴിലില്ലായ്മ എന്ന് പറയുന്നത് .

തൊഴിലില്ലായ്മ എന്നതിന് പല നിർവ്വചനമുണ്ട് .അര ദിവസത്തിൽ ഒരു മണിക്കൂർപ്പോലും തൊഴിൽ കിട്ടാത്ത ആളാണ് തൊഴിൽരഹിതനെന്ന് ചില സാമ്പത്തിക വിദഗ്ദ്ധർ പറയുന്നു .
ഇന്ത്യയിൽ തൊഴിലില്ലായ്മയുടെ കണക്കെടുക്കുന്നത് നാഷണൽ സാമ്പിൾ സർവ്വെ ഓർഗനൈസേഷനാണ്(NSSO) .ഇന്ത്യയിലെ സെൻസസ് റിപ്പോർട്ടിലും ,എംപ്ലോയ്മെന്റ് എക്സ്ചേഞ്ചുകളുടെ റിപ്പോർട്ടിലും തൊഴിലില്ലായ്മ സംബന്ധിച്ച വിവരങ്ങളുണ്ട് .
ഇന്ത്യയിലെ തൊഴിലില്ലായ്മയുടെ സ്ഥിതി അത്യന്തം സങ്കീർണമാണ് .തൊഴിലില്ലായ്മ പലതരമുണ്ട് .

ഒരാൾ പണിയെടുക്കാൻ സന്നദ്ധനാവുകയും പണിയൊന്നും കിട്ടാതിരിക്കുകയുമാണെങ്കിൽ അത്
പ്രത്യക്ഷ തൊഴിലില്ലായ്മയാണ് .

വികസ്വരസമ്പദ്വ്യവസ്ഥകളിലെ കാർഷികമേഖലയിൽ കാണുന്ന ഒരു സവിശേഷതരം തൊഴിലില്ലായ്മയാണിത് .കൃഷിക്ക് ആവശ്യമായതിനേക്കാളേറെ ആളുകളെ പണിക്ക് നിയോഗിക്കുമ്പോഴുണ്ടാകുന്ന അവസ്ഥാവിശേഷമാണ് പ്രഛന്ന തൊഴിലില്ലായ്മ. അതായത് കൃഷിക്ക് നിയോഗിച്ചവരിൽ കുറെപ്പേരെ പിൻവലിച്ചാലും ഉത്പാദനത്തിൽ കുറവ് വരില്ല .ഇന്ത്യയിൽ പ്രഛന്ന തൊഴിലില്ലായ്മ വ്യാപകമാണ്

കാലാവസ്ഥയനുസരിച്ച് കുറച്ചുകാലം മാത്രം തൊഴിലുണ്ടാവുകയും മറ്റുള്ള സമയങ്ങളിൽ തൊഴിലില്ലാതിരിക്കുകയും ചെയ്യുന്നതിനെ കാലിക തൊഴിലില്ലായ്മയെന്ന് പറയുന്നു കൃഷിപ്പണി ഇതിനുദാഹരണമാണ് .






</doc>
<doc id="176927" url="https://ml.wikipedia.org/wiki?curid=176927" title="ഭൗതിക സമുദ്രശാസ്ത്രം">
ഭൗതിക സമുദ്രശാസ്ത്രം

താപത്തിന്റേയും ലവണത്തിന്റേയും വിന്ന്യാസം, സമുദ്രജലത്തിലെ ഭിന്നതലങ്ങളിലെ കലരൽ, സമുദ്രോപരിതല തിരകൾ, ആന്തരിക തിരകൾ, വേലിയേറ്റവും, വേലിയിറക്കവും തുടങ്ങിയ സമുദ്രത്തിന്റെ ഭൌതിക സവിശേഷതകളെ കുറിച്ചു് പഠിക്കുന്ന ശാസ്ത്രശാഖയാണ് ഭൌതിക സമുദ്രശാസ്ത്രം. സമുദ്രത്തിലെ ശബ്ദതരംഗം സമുദ്ര ശബ്ദശാസ്ത്രം, പ്രകാശകിരണം സമുദ്ര പ്രകാശശാസ്ത്രം, റേഡിയോതരംഗം എന്നിവയെ കുറിച്ചും ഇതിൽ പഠിക്കുന്നു.

ഭൂമിയിലെ വെള്ളത്തിന്റെ 97 ശതമാനവും സമുദ്രങ്ങളിലാണു്. കടലിന്റെ താപസംഭരണശേഷി അതിനാൽ വളരെ കൂടുതലാണു്. ഇതു് ഭൂമിയിലെ കാലാവസ്ഥ നിർണ്ണയിക്കുന്നതിൽ സമുദ്രങ്ങളുടെ പങ്ക് വലുതാക്കുന്നു

സമുദ്രജലത്തിന്റെ അധികഭാഗവും ആഴക്കടലിലായതിനാൽ സമുദ്രത്തിന്റെ ശരാശരി താപനില വളരെ കുറവായിരിക്കും.


</doc>
<doc id="176928" url="https://ml.wikipedia.org/wiki?curid=176928" title="കെ. ശ്രീകുമാർ">
കെ. ശ്രീകുമാർ

മലയാളത്തിലെ ഒരു ബാലസാഹിത്യകാരനും പത്രപ്രവർത്തകനുമാണ് കെ. ശ്രീകുമാർ.
എറണാകുളം ജില്ലയിലെ ചോറ്റാനിക്കരയിൽ 31 ഡിസംബർ 1967നു ജനിച്ചു. മാതൃഭൂമിയിൽ പത്രപ്രവർത്തകനായി ജോലി ചെയ്യുന്നു. എം.എ. എഫിൽ ബിരുദങ്ങളും പത്രപ്രവർത്തനത്തിൽ പി.ജി. ഡിപ്ലോമയും മലയാള സംഗീത നാടകങ്ങളെക്കുറിച്ചുള്ള ഗവേഷണത്തിന് ഡോക്ടറേറ്റും ലഭിച്ചു. നൂറോളം ബാല സാഹിത്യകൃതികൾ പ്രസിദ്ധീകരിച്ചു. ഭാര്യ : ഇന്ദു. മക്കൾ : വൈശാഖൻ, നയനതാര.




</doc>
<doc id="176936" url="https://ml.wikipedia.org/wiki?curid=176936" title="അവിഭക്ത കമ്മ്യൂണിസ്റ്റ് പാർട്ടി">
അവിഭക്ത കമ്മ്യൂണിസ്റ്റ് പാർട്ടി

1920 ഒക്ടോബർ 17-ന് സോവിയറ്റ് യൂണിയനിലെ (ഇന്ന് ഉസ്ബെക്കിസ്ഥാനിൽ സ്ഥിതി ചെയ്യുന്നു) താഷ്കന്റിൽ വെച്ച് രൂപീകൃതമായത് മുതൽ, 1964 ഒക്ടോബർ 31-ലെ സി.പി.ഐ. (എം) രൂപീകരണത്തിന് ഇടയാക്കിയ പിളർപ്പ് വരെയുള്ള കാലഘട്ടത്തിലെ കമ്മ്യൂണിസ്റ്റ് പാർട്ടി ഓഫ് ഇന്ത്യ എന്ന രാഷ്ട്രീയ കക്ഷിയെ വിശേഷിപ്പിക്കുവാൻ ഇന്നുപയോഗിക്കുന്ന നാമമാണ് അവിഭക്ത കമ്മ്യൂണിസ്റ്റ് പാർട്ടി എന്നത് .

അവിഭക്ത കമ്മ്യൂണിസ്റ്റ് പാർട്ടിയുടെ രൂപീകരണ തീയ്യതിയെ കുറിച്ച് പലവിധ തർക്കങ്ങൾ നിലനിൽക്കുന്നുണ്ട്. ഇന്നത്തെ സി.പി.ഐ.-യുടെ നിലപാട് പ്രകാരം 1925-ൽ കാൺപൂരിൽ വെച്ചാണ് അവിഭക്ത സി.പി.ഐ. രൂപീകൃതമായത് എന്നാണ്. എന്നാൽ സി.പി.ഐ.(എം)-ന്റെ നിലപാടാകട്ടെ, 1920-ൽ താഷ്കന്റിൽ വെച്ചാണ് സംഘടന രൂപീകരിച്ചതെന്നും.

ഇന്ത്യ ഉൾപ്പെടെയുള്ള പൗരസ്ത്യ രാജ്യങ്ങളിൽ ഉയർന്നു വന്ന വിപ്ലവമുന്നേറ്റങ്ങൾക്ക് ഒരു സംഘടിതരൂപം നൽകുവാൻ സോവിയറ്റ് യൂണിയനിലെ നേതാക്കൾ ഒരു കമ്മ്യൂണിസ്റ്റ് സർവ്വകലാശാലയ്ക്ക് രൂപം നൽകുകയുണ്ടായി. അവിടെ നിന്നും പരിശീലനം ലഭിച്ച നിരവധിയാളുകൾ ഇന്ത്യയിലേക്ക് തിരികെ പോയി കമ്മ്യൂണിസ്റ്റ് പാർട്ടി കെട്ടിപ്പടുക്കുവാൻ സഹായിച്ചിരുന്നുവെങ്കിലും, അത് മാത്രം പോരായെന്ന് തിരിച്ചറിഞ്ഞ് കൊണ്ട്, ഒരു കേന്ദ്രീകൃത നേതൃത്വം ഇന്ത്യയിലെ ഇടതുപക്ഷത്തിന് ആവശ്യമാണെന്ന് കണ്ട് 1920 ഒക്ടോബറിൽ താഷ്കെന്റിൽ വെച്ച് ഒരു കമ്മിറ്റി സംഘടിപ്പിച്ചു. എം.എൻ. റോയ്, അബാനി മുഖർജി, ഹസ്രത് അഹ്മദ് ഷഫീക്ക് തുടങ്ങി ഏതാനും ചില വ്യക്തികൾ പങ്കെടുത്ത ഈ ചടങ്ങലിലാണ് ഇന്ത്യൻ കമ്മ്യൂണിസ്റ്റ് പാർട്ടി രൂപീകരിക്കുവാൻ ധാരണ ആയത്. തുടർന്നുള്ള വർഷങ്ങളിലെ കമ്മ്യൂണിസ്റ്റ് പ്രസ്ഥാനത്തിന്റെ വളർച്ചയ്കും കാൺപൂരിലെ മീറ്റിങ്ങിനും വഴി വെച്ചത് താഷ്കെന്റിലെ മീറ്റിങ്ങാണെന്നാണ് സി.പി.ഐ. (എം) നേതാവും എഴുത്തുകാരനുമായ പി. ഗോവിന്ദപ്പിള്ള അഭിപ്രായപ്പെടുന്നത്.

1920-ലെ രൂപീകരണത്തിന് ശേഷം, അഹമ്മദാബാദിൽ വെച്ച് 1921-ൽ നടന്ന ഇന്ത്യൻ നാഷണൽ കോൺഗ്രസ്സിന്റെ സമ്മേളനത്തിൽ ഇന്ത്യൻ കമ്മ്യൂണിസ്റ്റ് പാർട്ടിയുടെ പേരിൽ മാനിഫെസ്റ്റോ വിതരണം നടന്നു. ആ സമ്മേളനത്തിൽ വെച്ച് തന്നെ താഷ്കെന്റ് കമ്മിറ്റി മുൻകൈ എടുത്തുകൊണ്ട് ദേശീയ പ്രസ്ഥാനത്തിന്റെ ലക്ഷ്യം പൂർണ്ണ സ്വരാജാണെന്ന് പ്രഖ്യാപിക്കുന്ന ഒരു പ്രമേയം മൗലാനാ ഹസ്രത്ത് മൊഹാനി അവതരിപ്പിക്കുകയുണ്ടായി.

പിന്നീട് ഗയയിലും ഗുവാഹത്തിയിലും വെച്ച് നടന്ന കോൺഗ്രസ്സ് സമ്മേളനങ്ങളിലും ഇന്ത്യൻ കമ്മ്യൂണിസ്റ്റ് പാർട്ടിയുടെ മാനിഫെസ്റ്റോ വിതരണം നടന്നു. 1922-ൽ ചേർന്ന അഖിലേന്ത്യാ ട്രേഡ് യൂണിയൻ കോൺഗ്രസ്സിന്റെ സമ്മേളനത്തിലും മൂന്നാം ഇന്റർനാഷണലിന്റെ സന്ദേശം അയയ്ക്കുകയുണ്ടായി.

1939 സെപ്റ്റമ്പർ 1-ന് തുടങ്ങിയ രണ്ടാം ലോകമഹായുദ്ധം, പ്രത്യേകിച്ചും 1941 വരെയുള്ള അതിന്റെ ആദ്യ രണ്ട് വർഷങ്ങൾ, സാമ്രാജ്യകോയ്മകളുടേതായ രണ്ട് ചേരികൾ തമ്മിലുള്ള യുദ്ധമായാണ് മാർക്സിസ്റ്റ്-ലെനിനിസ്റ്റുകൾ വിലയിരുത്തിയത്. ജർമ്മനിയും ഇറ്റലിയും ചേർന്ന (പിന്നീട് ജപ്പാനും) ഫാഷിസ്റ്റ് ചേരിയും അവർക്കെതിരായി ഇംഗ്ലണ്ട്, ഫ്രാൻസ് (പിന്നീട് അമേരിക്കയും) എന്നോ രാജ്യങ്ങൾ ചേർന്ന പാശ്ചാത്യസാമ്രാജ്യ ചേരിയും. ഫാസിസ്റ്റുകോയ്മകൾ പുതിയതായി രാജ്യങ്ങളെ അധീനതയിലാക്കുവാൻ ശ്രമിക്കുമ്പോൾ എതിർപക്ഷം സ്വന്തം അതിർത്തിയെ സംരക്ഷിക്കുന്നത് കൂടാതെ തങ്ങളുടെ അധീനതയിലുള്ള രാജ്യങ്ങളുമേൽ അധീശത്വം ഉറപ്പിക്കുവാനും ശ്രമിച്ചിരുന്നു.

അന്ന് പൊതുവിൽ ഇന്ത്യയടക്കമുള്ള അധീനരാജ്യങ്ങൾ ശ്രമിച്ചത് തങ്ങളുടെ ദേശീയ ശത്രു നേരിടുന്ന പ്രതിസന്ധിയെ സമർത്ഥമായി ഉപയോഗിച്ചു കൊണ്ട് സ്വാതന്ത്ര്യം നേടുക എന്നതായിരുന്നു. ഒന്നുകിൽ ഫാഷിസ്റ്റ് ശക്തികളുമായി കൂട്ടുകൂടി ശത്രുവിനെ പുറത്താക്കുക. തൊഴിലാളി വർഗ്ഗത്തിന്റെയും, കർഷകജനതയുടെയും സംഘാടനത്തിലൂടെ വിപ്ലവശക്തി സമാഹരിച്ചു കൊണ്ട് ബ്രിട്ടീഷ് സാമ്രാജ്യത്വത്തിനും നാടുവാഴിത്തത്തിനുമെതൊരായി സമരം ചെയ്യുക എന്നതായിരുന്നു രണ്ടാമത്തെ ഉപാധി.

അവിഭക്ത കമ്മ്യൂണിസ്റ്റ് പാർട്ടി ഇതിലെ രണ്ടാമത്തെ വഴി സ്വീകരിച്ചു. യുദ്ധം തുടങ്ങി ഒരു മാസം കഴിഞ്ഞിട്ട് 1939 ഒക്ടോബർ 2-ന് ബോംബെയിൽ നടന്ന പൊതുപണിമുടക്ക് ഇതിന്റെ തുടക്കമായിരുന്നു. യുദ്ധം മൂലം കുതിച്ചുകയറിയ നിത്യോപയോഗ സാധനങ്ങളുടെ വിലകളിൽ പ്രടിഷേധിക്കുകയും അത് മൂലമുള്ള നഷ്ടം നികത്തുന്നതിന് വേണ്ടിയുള്ള ക്ഷാമബത്ത ആവശ്യപ്പെട്ടു കൊണ്ടും നടത്തിയ പണിമുടക്ക് രാജ്യമെമ്പൊടും പണിമുടക്കുകളുടെ ഒരു വേലിയേറ്റം തന്നെ സൃഷ്ടിച്ചു.

രണ്ടാം ലോകമഹായുദ്ധം തുടങ്ങുന്നതിന് നാലു വർഷം മുമ്പ് ചേർന്ന കമ്മ്യൂണിസ്റ്റ് ഇന്റർനാഷണലിന്റെ ഏഴാം കോൺഗ്രസ്സ് വരുവാൻ പോകുന്ന യുദ്ധത്തിന്റെ സ്വഭാവം പ്രവചിച്ചത് പോലെ തന്നെ, മുതലാളിത്ത രാജ്യങ്ങളുടെ രണ്ട് ചേരികൾ തമ്മിൽ തുടങ്ങി വച്ച യുദ്ധം അവസാനം സോവിയറ്റ് യൂണിയന്റെ നേർക്കായി. നാസി ജർമ്മനിയുമായി സോവിയറ്റ് യൂണിയൻ ഒപ്പിട്ട അനാക്രമണ സന്ധിയിൽ നിന്നും ഏകപക്ഷീയമായി പിന്മാറിക്കൊണ്ട് ജർമ്മനി സോവിയറ്റ് യൂണിയനെതിരെ ഒരു സംഘടിതമായ സൈനികാക്രമണം നടത്തുകയുണ്ടായി. തൽഫലമായി സോവിയറ്റ് യൂണിയനും യുദ്ധത്തിലേക്ക് വലിച്ചിഴയ്ക്കപ്പെട്ടു. അങ്ങനെ സോവിയറ്റ് യൂണിയൻ കൂടെ ഉൾപ്പെടുന്ന ഒരു ഫാഷിസ്റ്റ് വിരുദ്ധ കൂട്ടുകെട്ട് രൂപീകൃതമായി. ഇതിന്റെ ഫലമായി ഇന്ത്യൻ കമ്മ്യൂണിസ്റ്റ് പാർട്ടി അതു വരെ സാമ്രാജ്യത്വ സംഘർഷമായിരുന്നതിൽ നിന്നും ഇന്ത്യൻ സ്വാതന്ത്ര്യത്തിന് വേണ്ടിയുള്ള ജനകീയ യുദ്ധമായി മാറിയെന്ന് വിലയിരുത്തി. അത് കൂടാതെ, സോവിയറ്റ് യൂണിയന്റെ രക്ഷയ്ക്കായി ലോകതൊഴിലാളിവർഗ്ഗം നടത്തുന്ന ഫാഷിസ്റ്റ് വിരുദ്ധയുദ്ധവുമായി ഘടിപ്പിച്ചുകൊണ്ടല്ലാതെ ഇന്ത്യയ്ക്ക് ദേശീയ സ്വാതന്ത്ര്യവുമായി മുന്നേറുവാനാകില്ലെന്നും അവിഭക്ത കമ്മ്യൂണിസ്റ്റ് പാർട്ടി കരുതി.

അതുകൊണ്ട് ഇന്ത്യയിൽ നടക്കുന്ന സമരങ്ങൾ ഫാസിസ്സത്തിന് അനുകൂലമായി വരും എന്ന ചരിത്ര സത്യം അവർ മനസ്സിൽ ആക്കി . സോവിയറ്റ് യൂണിയൻ ഫാസിസ്റ്റ് വിരുദ്ധ യുദ്ധത്തിൽ പങ്കെടുക്കാൻ മുന്നോട്ട് വെച്ച കോളനി രാജ്യങ്ങളുടെ സ്വാതന്ത്ര്യം എന്ന ആവശ്യം സഖ്യ കക്ഷികൾ അംഗീകരിച്ചത് കമ്യൂണിസ്റ്റ് പാർട്ടി ആ നിലപാട് സ്വീകരിക്കുന്നതിന് ഇടയാക്കി . ബ്രിട്ടീഷുകാർ ഇന്ത്യൻ വിട്ട് പോകാൻ ഉണ്ടായ സാഹചര്യം അത് ആയിരുന്നു . ഇന്ത്യ മാത്രം അല്ല . ലോകത്തിലെ ഏകദേശം 82 കോളനി രാജ്യത്തിന്റെ സ്വാതന്ത്ര്യം സ്റ്റാൻലിന്റെ ആ ധീരമായ തീരുമാനം കൊണ്ട് മാത്രം ആയിരുന്നു .

ഔദ്യോഗികമായി കമ്യൂണിസ്റ്റുകൾ ക്വിറ്റ് ഇന്ത്യാ പ്രക്ഷോഭത്തിന് എതിരായിരുന്നു 
എന്നാൽ കമ്യൂണിസ്റ്റ് പാർട്ടി മാത്രം ആണ് പൂർണ സ്വാതന്ത്ര്യം എന്ന മുദ്രാവാക്യം ആദ്യമായി ഉയർത്തിയത്. ബ്രിട്ടീഷ് രാജ്ഞിക്ക് എതിരെ കലാപത്തിന് ജനങ്ങളെ ഇളക്കി വിട്ടത് കൊണ്ട് പാർട്ടി പ്രവർത്തനം രാജ്യദ്രോഹം ആണ് എന്ന് പ്രഖ്യാപിച്ചു . നിരവധി കമ്യൂണിസ്റ്റ് പാർട്ടി അംഗങ്ങൾ രാജ്യത്ത് കൊല ചെയ്യപ്പെടുകയും നാട് കടത്തപ്പെടുകയും ചെയ്തു . രാജ്യത്ത് കമ്യൂണിസ്റ്റ് പാർട്ടിക്ക് മാത്രം ആയിരുന്നു നിരോധനം ഉണ്ടായിരുന്നത് എന്ന് ചരിത്രം ആരോ കൃത്യമായി മറച്ച് വെക്കാൻ ശ്രമിച്ചു . രാജ്യത്ത് സോഷ്യലിസ്റ്റ് വിപ്ലവം നടത്താനുള്ള കരുത്ത് ഇന്ത്യൻ കമ്യൂണിസ്റ്റ് പാർട്ടിക്ക് ഉണ്ട് എന്ന് തിരിച്ചറിഞ്ഞ ബ്രിട്ടീഷ് സർക്കാർ ഭരണം ഇന്ത്യൻ സമ്പന്ന മുതലാളികളെ ഏൽപ്പിച്ചു. ആ രാഷ്ട്രീയ നാടകത്തിലെ പ്രതിക്ഷേധമാണ് 1947-ൽ ഇന്ത്യക്ക് സ്വാതന്ത്ര്യം കിട്ടിയപ്പോൾ, ആഗസ്റ്റ് 15 കമ്മ്യൂണിസ്റ്റുകൾ കരിദിനമായി ആചരിച്ചതിന് കാരണം . "ഈ സ്വാതന്ത്ര്യം വ്യാജമാണ്" എന്നാണവർ വിശേഷിപ്പിച്ചത്. അടുത്ത വർഷം 1948ൽ അവർ കൽക്കത്തയിൽ ഒത്ത്ചേർന്ന് ഇന്ത്യയിൽ സായുധവിപ്ലവത്തിന് ആഹ്വാനം ചെയ്തു.

1962 ഇന്ത്യാ-ചൈന യുദ്ധവേളയിൽ കമ്യൂണിസ്റ്റ് പാർട്ടിയുടെ ഔദ്യോഗിക നിലപാട് ഇന്ത്യക്കെതിരെയും ചൈനയ്ക്ക് അനുകൂലവുമായിരുന്നില്ല കാരണം ഇന്ത്യൻ കമ്യൂണിസ്റ്റ് പാർട്ടി മാതൃക ആക്കിയത് സോവിയറ്റ് മാതൃക മാത്രം ആയിരുന്നു .ചൈനീസ് തിസീസ് കമ്യൂണിസ്റ്റ് പാർട്ടി അന്നും ഇന്നും അംഗീകാരിക്കുന്നിില്ല എങ്കിലും യുദ്ധത്തിന്റെ മറവിൽ രാഷ്ട്രീയ മുതലെടുപ്പ് നടത്തിയ ഭരണകൂടം കമ്യൂണിസ്റ്റ് പാർട്ടി നേതാക്കളെയും പ്രവർത്തകരെയും കുടുക്കാൻ ഈ അവസരം ഉപയോഗിച്ചു. ഇ.എം.എസ് നമ്പൂതിരിപ്പാട്‌ ഉൾപ്പെടെയുള്ള കമ്യൂണിസ്റ്റ് നേതാക്കൾ യുദ്ധത്തിന് കാരണക്കാർ ഇന്ത്യയാണെന്ന് പറഞ്ഞു എന്നത് കള്ളം ആയിരുന്നു . 


</doc>
<doc id="176938" url="https://ml.wikipedia.org/wiki?curid=176938" title="സമുദ്ര പ്രതിഭാസങ്ങൾ">
സമുദ്ര പ്രതിഭാസങ്ങൾ

സമുദ്ര പ്രതിഭാസങ്ങളെ പ്രധാനമായും സമുദ്രചലന പ്രതിഭാസങ്ങൾ എന്നും സമുദ്ര ജൈവ പ്രതിഭാസങ്ങൾ എന്നിങ്ങനെ രണ്ടായി തിരിക്കാം.


</doc>
<doc id="176943" url="https://ml.wikipedia.org/wiki?curid=176943" title="കടൽ അടിത്തട്ട്">
കടൽ അടിത്തട്ട്

സമുദ്രങ്ങളുടേയും കടലുകളുടേയും അടിയിലെ കരയാണു് കടൽ അടിത്തട്ട്. തീരപ്രദേശത്തിനടുത്തായി 40 മുതൽ 60 മീറ്റർ വരെ ആഴംവരുന്ന കടൽ അടിത്തട്ട് മനുഷ്യർ ഭക്ഷിക്കാനുപയോഗിക്കുന്ന മിക്ക മത്സ്യങ്ങളുടെയും പ്രജനന മേഖലയാണ്

സമുദ്രത്തിൽ സാധാരണഗതിയിൽ തിരശ്ചീന ദിശയിലാണു് ജലം സഞ്ചരിക്കുന്നതു്. കടലിന്റെ പരപ്പിനെ അപേക്ഷിച്ചു് ആഴം വളരെ കുറവായതിനാലും സമുദ്രത്തിലെ വ്യത്യസ്ത ആഴങ്ങളിൽ ജലത്തിനു് വ്യത്യസ്ത സവിഷേതകളായതിനാലും, ലംബദിശയിലെ ജലസഞ്ചാരം കുറവാണു്. അതിനാൽ സമുദ്രത്തിലെ ജലം വ്യത്യസ്ത സവിശേഷതകളുള്ള പല തട്ടുകളിലായിട്ടാണു് സ്ഥിതി ചെയ്യുന്നതു്.


</doc>
<doc id="176961" url="https://ml.wikipedia.org/wiki?curid=176961" title="ഹെൻറി ഫോക്സ് താൽബോട്ട്">
ഹെൻറി ഫോക്സ് താൽബോട്ട്

ഫോട്ടോഗ്രാഫിയുടെ സങ്കേതം വികസിപ്പിച്ചെടുത്ത ബ്രിട്ടിഷ് ശാസ്ത്രജ്ഞൻ ആണ് വില്യം ഹെൻറി ഫോക്സ് താൽബോട്ട് (11 February 180017 September 1877) .

ഹാരോവിലും കേംബ്രിജിലും കണക്കും സാഹിത്യവും പഠിച്ചു. പ്രഗദ്ഭനായ വിദ്യാർഥിയായിരുന്നു. കുറച്ചുനാൾ പാർലമെന്റിൽ അംഗമായി. സിൽവർ ലവണങ്ങളുപയോഗിച്ച് സാധാരണ കടലാസിൽ പരീക്ഷണങ്ങൾ നടത്തി. 1835-ൽ സ്വന്തം വീട്ടിലുള്ള വായനമുറിയിലെ ഒരു ജനാലയുടെ രൂപം കടലാസ്സിൽ തെളിഞ്ഞു. ഇന്ന് ലോകത്തുള്ളതിൽവച്ച് ഏറ്റവും പഴയ രാമത്തെ ഫോട്ടോ ആണത് (ആദ്യത്തേത് NIEPCE എടുത്ത ചിത്രമാണ്. അതും ഒരു ജനാലയുടേതുതന്നെ). ചൂടുള്ള ഗാലിക് ആസിഡ് ഉപയോഗിച്ച് ചിത്രം `ഡെവലപ്പു ചെയ്യാനും' `ഹൈപോ' കൊ് ആവശ്യമില്ലാത്ത സിൽവർ കഴുകിക്കളയാനുമുള്ള സംവിധാനവും കുപിടിച്ചു. മെഴുകുപയോഗിച്ച് സുതാര്യമാക്കിയ ചിത്രത്തിന്റെ പ്രിന്റുകളെടുക്കാനും താൽബോട്ടിനു സാധിച്ചു. ക്യാമറാ ഫോട്ടോഗ്രാഫുകളുള്ള ലോകത്തിലെ ആദ്യത്തെ പുസ്തകം ദി പെൻസിൽ ഒഫ് നേച്ചർ. 1844-ൽ താൽബോട്ട് പ്രസിദ്ധപ്പെടുത്തി. 1851-ൽ ഇലക്ട്രിക് ഫ്‌ളാഷ് ഫോട്ടോഗ്രഫിക്കും തുടക്കം കുറിച്ചു.



</doc>
<doc id="176964" url="https://ml.wikipedia.org/wiki?curid=176964" title="താലപ്പൊലി">
താലപ്പൊലി

കേരളത്തിലെ ഹൈന്ദവക്ഷേത്രങ്ങളിൽ നേർച്ചയായി നടത്തിപ്പോരുന്ന ഒരു ചടങ്ങ് ആണ് താലപ്പൊലി . കുളിച്ച് ശുഭ്രവസ്ത്രങ്ങളും കേരളീയമായ അലങ്കാരവസ്തുക്കളും അണിഞ്ഞ സ്ത്രീകൾ, മുഖ്യമായും ബാലികമാർ, ഓരോ താലത്തിൽ പൂവ്, പൂക്കുല, അരി എന്നിവയോടൊപ്പം ഓരോ ചെറിയ വിളക്കു കത്തിച്ചു കയ്യിലേന്തിക്കൊണ്ട് അണിനിരന്ന് കുരവ, ആർപ്പുവിളി, വാദ്യഘോഷം എന്നിവയോടുകൂടി ക്ഷേത്രത്തെ ചുറ്റിവരുന്ന സമ്പ്രദായം. ഭദ്രകാളി ക്ഷേത്രങ്ങളിൽ കുറെക്കാലം മുമ്പുവരെ ഇതു പതിവായി നടത്തിവന്നിരുന്നു; ഇപ്പോഴും ഈ പതിവ് നിലവിലുണ്ട് . മംഗളകരമായ ദാമ്പത്യത്തിനുവേണ്ടിയുള്ള നേർച്ചയാണിത്. താലംകൊണ്ട് പൊലിക്കുക അഥവാ ഐശ്വര്യം വരുത്തുക എന്നതാണ് ഇതിന്റെ പിന്നിലെ സങ്കല്പം. ഇപ്പോൾ വിവാഹപ്പന്തലിലേക്ക് വധൂവരന്മാരെയും പൊതുവേദികളിലേക്ക് വിശിഷ്ടാതിഥികളെയും ആനയിക്കാൻ താലപ്പൊലി നടത്താറുണ്ട്‌ .


</doc>
<doc id="176977" url="https://ml.wikipedia.org/wiki?curid=176977" title="മാലിയബിലിറ്റി">
മാലിയബിലിറ്റി

ലോഹങ്ങളെ അടിച്ചു പരത്താൻ സാധിക്കുന്ന അവയുടെ സവിശേഷതാണ് മാലിയബിലിറ്റി.

ലോഹങ്ങളിൽ ആറ്റങ്ങൾ തമ്മിലുള്ള ബന്ധനമുണ്ട് .ഈ ബന്ധനം അയവുള്ളതാണ് .അതായത് ഏത് രണ്ട് ആറ്റങ്ങൾ തമ്മിലും നിശ്ചിതമായ ഒരു രാസബന്ധനം ഇല്ല .ഈ ബന്ധനം ദിശാമാറ്റത്തിന് അതീതമാണ് .അതിനാൽ ലോഹത്തിന് മേൽ ബലം പ്രയോഗിക്കുമ്പോൾ അതിലെ ആറ്റങ്ങളുടെ നിരകൾ ഒന്നിനുമീതെ മറ്റൊന്നായി നീങ്ങുന്നു .ഇത് തെന്നിമാറൽ അഥവ സ്ലിപ്പിങ്ങ് എന്നറിയപ്പെടുന്നു . സ്ലിപ്പിങ്ങിന് ശേഷം അതിന്റെ ക്രിസ്റ്റൽ ഘടനയിൽ മാറ്റം സംഭവിക്കുന്നില്ല .അതിനാലാണ് ഇവയെ ബലം പ്രയോഗിച്ച് വിവിധ ആകൃതികളിലേക്ക് മാറ്റാൻ സാധിക്കുന്നത് .



</doc>
<doc id="176979" url="https://ml.wikipedia.org/wiki?curid=176979" title="ഉത്തരം (നിർമ്മിതി)">
ഉത്തരം (നിർമ്മിതി)

കേരളീയ ഗൃഹ നിർമ്മാണ രീതിയിൽ രണ്ടു തൂണുകളുടെ ഇടയിൽ കിടക്കുന്ന കെട്ടിടഭാഗം ആണ് ഉത്തരം (). മുകളിൽ നിന്നുള്ള ഭാരം താങ്ങുകയാണ് ഉത്തരങ്ങളുടെ ധർമ്മം. കെട്ടിടങ്ങൾ, പാലങ്ങൾ എന്നിവയുടെ മുകളിൽ നിന്നുള്ള ഭാരം താങ്ങി അത്തരം ഭാരം ചുമരുകളോ തൂണുകളോ വഴി താഴോട്ടെത്തിക്കുകയാണ് ഉത്തരങ്ങളുടെ പ്രധാന ധർമം. പുരാതന വാസ്തുശില്പങ്ങളിൽ മരവും കല്ലുമാണ് ഇതിന് ഉപയോഗിച്ചിരുന്നത്. മരം ഇന്നും ഉപയോഗിച്ചുവരുന്നു. കല്ലിന്റെ വലിവു ശക്തി കുറവായതുകാരണം ഉത്തരത്തിനായി കൂടുതൽ ഉപയോഗിച്ചുവരുന്നില്ല.ഉത്തരങ്ങളുടെ അറ്റങ്ങൾ താങ്ങുകളുമായാണ് ബന്ധിപ്പിച്ചിരിയ്ക്കുന്നത്.

ഉരുക്കിന്റെ ആവിർഭാവത്തോടെ വലിയ വലിയ ഉത്തരങ്ങൾ നിഷ്പ്രയാസം നിർമ്മിക്കാമെന്നായി. ഉരുക്കിന്റെ ഉയർന്ന മർദനശക്തിയും വലിവ് ശക്തിയും ഉപയോഗപ്പെടുത്തിയാണ് നീളൻ ഉരുക്കുത്തരങ്ങൾ നിർമ്മിക്കുന്നത്.

പ്രബലിത സിമന്റ് കോൺക്രീറ്റും പുർവ പ്രബലിത സിമന്റ് കോൺക്രീറ്റും ഉത്തരങ്ങളുടെ നിർമ്മാണപ്രക്രിയയെ ആകെ മാറ്റുകയായി.

കോൺക്രീറ്റ് ഉത്തരങ്ങൾക്ക് ഉരുക്കുത്തരങ്ങളെ അപേക്ഷിച്ച് സംരക്ഷണച്ചെലവ് കുറവാണ്.

വലിയ കെട്ടിടസമുച്ചയങ്ങളിലും പാലങ്ങളിലുമെല്ലാം അനിവാര്യമായ ഒരു ഘടകമാണ് ഇരുമ്പുകമ്പി ചേർത്ത കോൺക്രീറ്റ് ഉത്തരങ്ങൾ.സാങ്കേതികമായി രണ്ട് രീതിയിലുള്ള കമ്പി-കോൺക്രീറ്റ്(ശാക്തീകരിച്ച കോൺക്രീറ്റ് അഥവാ റീ-ഇൻഫോഴ്സ്ഡ് കോൺക്രീറ്റ്)ഉത്തരങ്ങളാണ് പൊതുവായി ഉപയോഗത്തിലുള്ളത്.

IS 456: 2000 അനുസരിച്ച് നീളവും ആഴവും തമ്മിലുള്ള അനുപാതം ഒരു പരിധിയിൽ താഴെയായാൽ അത് ടിമോഷെങ്കോ ഉത്തരം അഥവാ ആഴമുള്ള ഉത്തരം( Deep Beam) ആകുന്നു.ഇത്തരം ഉത്തരങ്ങളിൽ ചേർക്കേണ്ട കമ്പിയുടെ അളവ് എല്ലാ ക്രോസ് സെക്ഷനുകളിലും ഒന്നു തന്നെ ആയിരിയ്ക്കും.സമ്മർദ്ദബലവും വലിവുബലവും തമ്മിലുള്ള അകലത്തിൽ മാത്രമാണ് വ്യതിയാനം സംഭവിയ്ക്കുന്നത്.ഈ അകലം നടുഭാഗത്ത് അധികവും വശങ്ങളിൽ വളരെ കുറവുമായിരിയ്ക്കും(സിമ്പ്ലി സപ്പോർട്ടഡ് ഉത്തരത്തിന്റെ കാര്യത്തിൽ).ബോണ്ട് സ്ട്രെസ്സി( ചേർച്ചാ മർദ്ദം)ൽ വ്യതിയാനമില്ലാത്തതിനാലാണ് ഇരുമ്പിന്റെ അളവ് എല്ലാ ഭാഗത്തും സ്ഥായിയായിരിയ്ക്കുന്നത്.ഉത്തരത്തിനകത്ത് രൂപപ്പെടുന്ന കമാനാകൃതിയിലുള്ള ഒരു സമ്മർദ്ദമേഖലയാണ് ഇതിന്റെ ശക്തിയ്ക്കാധാരം.
പൊതുവേ എല്ലായിടത്തും കാണാറുള്ള റീ-ഇൻഫോഴ്സ്ഡ് കോൺക്രീറ്റ് ഉത്തരങ്ങൾ ഓയ്ലർ ബെർണോളി ഉത്തരങ്ങളാണ്.നീളത്തെ തട്ടിച്ച് നോക്കുമ്പോൾ ഇവയ്ക്ക് സ്വാഭാവികമായും ആഴം കുറവാകുകയാണ് പതിവ്.ഇതിൽ ആവശ്യമായ കമ്പിയുടെ അളവ് നടുഭാഗത്ത് കൂടുതലും വശങ്ങളിൽ കുറവുമാണ്(സിമ്പ്ലി സപ്പോർട്ടഡ് ഉത്തരത്തിന്റെ കാര്യത്തിൽ).സമ്മർദ്ദബലവും വലിവുബലവും തമ്മിലുള്ള അകലം ഇവിടെ സ്ഥിരാങ്കമാണ്.പകരം ബോണ്ട് സ്ട്രെസ്സിലുണ്ടാകുന്ന വ്യതിയാനം ഉത്തരത്തിന്റെ ഭാരം താങ്ങലിനെ സ്വാധീനിയ്ക്കുന്നുണ്ട്.ഓയ്ലർ ബെർണോളി ഉത്തര സിദ്ധാന്തം അടിസ്ഥാനപ്പെടുത്തിയാണ് ഈ ഉത്തരങ്ങൾ പ്രവർത്തിയ്ക്കുന്നത്.

 


</doc>
<doc id="176984" url="https://ml.wikipedia.org/wiki?curid=176984" title="മേള (ചലച്ചിത്രം)">
മേള (ചലച്ചിത്രം)

1980-ൽ പുറത്തിറങ്ങിയ ഒരു മലയാളചലച്ചിത്രമാണ് മേള. കെ.ജി. ജോർജ്ജാണ് ഈ ചിത്രം സംവിധാനം ചെയ്തത്. ശ്രീധരൻ ചമ്പാട്, കെ.ജി. ജോർജ്ജ് എന്നിവർ ആണ് തിരക്കഥ രചിച്ചത് .

ഒരു സർക്കസ് കൂടാരത്തിലാണ്‌ പ്രധാനമായും കഥ നടക്കുന്നത്. സർക്കസിലെ കോമാളിയായ കുള്ളന്റെ (രഘു) സുന്ദരിയായ ഭാര്യയും (അഞ്ജലി) പുതുതായി വരുന്ന മോട്ടോർ സൈക്കിൾ അഭ്യാസിയും സുന്ദരനുമായ യുവാവും (മമ്മൂട്ടി) തമ്മിൽ രൂപപ്പെടുന്ന പ്രണയം അവർ മൂന്നു പേരുടെയും ജീവിതത്തിൽ ഉണ്ടാക്കുന്ന കൊടുങ്കാറ്റുകൾ ആണ്‌ സിനിമയുടെ ഇതിവ്യത്തം.


മുല്ലനേഴി എഴുതിയ ഗാനങ്ങൾക്ക് സംഗീതം നൽകിയത് എം.ബി ശ്രീനിവാസൻ ആണ്‌.



</doc>
<doc id="176989" url="https://ml.wikipedia.org/wiki?curid=176989" title="സെൽവൺ">
സെൽവൺ

സെൽവൺ . CellOne . പൊതുമേഖലാ സ്ഥാപനമായ ബി.എസ്.എൻ.എല്ലിന്റെ മൊബൈൽ ഫോൺ വിഭാഗം. പോസ്റ്റ് പെയ്ഡ്, പ്രീ പെയ്ഡ്, മറ്റ് മൂല്യ വർദ്ദിത സേവനങ്ങളും നൽകിക്കൊണ്ടിരിക്കുന്നു.



</doc>
<doc id="176992" url="https://ml.wikipedia.org/wiki?curid=176992" title="പുലയർപാട്ട്">
പുലയർപാട്ട്

പുലയർ സമുദായരുടെയിടയിൽ കണ്ടുവരുന്ന പ്രത്യേക രീതിയിലുള്ള പാട്ടാണ് പുലയർപാട്ട്. പുലയർ വംശത്തിൽ മാത്രം കണ്ടുവരുന്നതിനാലാണ് പുലയർപാട്ട് എന്ന പേര് വന്നത് എന്ന് കരുതപ്പെടുന്നു. പുലയർക്കിടയിൽ അകൃത്രിമരമണീയങ്ങളായ അനേകം നാടൻപാട്ടുകൾ നിലവിലുണ്ട്. അവയിൽ ആവിഷ്കൃതമായ ഗ്രാമീണപുരാവൃത്തങ്ങൾ ശ്രദ്ധേയമാണ്. പുലയർപാട്ടുകളിൽ അനുഷ്ഠാനഗാനങ്ങൾ അനേകമുണ്ട്. കല്യാണപ്പാട്ടുകളും വിനോദഗാനങ്ങളും കാണാം. വീരചരിതഗാനങ്ങളും പുലയർപാട്ടുകളിൽ നിലവിലുണ്ട്.


</doc>
<doc id="176995" url="https://ml.wikipedia.org/wiki?curid=176995" title="പാണർപാട്ട്">
പാണർപാട്ട്

പാണന്മാരുടെ പാട്ടുകളിൽ തുയിലുണർത്തു പാട്ട് പ്രശസ്തമാണ് .പാണന്മാർ കർക്കിടക മാസത്തിൽ വെളുപ്പിനുമുമ്പ് ഓരോ ഭവനത്തിലും ചെന്ന് തുടികൊട്ടി തുയിലുണർത്തുന്നു .പാണർപാട്ടുകളിൽ കണ്ണേർപാട്ട് ,മന്ത്രവാദപ്പാട്ട് ,തോലുഴിച്ചിൽ പാട്ട് ,ബലിക്കളപ്പാട്ട് തുടങ്ങിയ മന്ത്രപ്പാട്ടുകൾ പ്രധാനമായ ഒരു വിഭാഗമാണ് .തെയ്യാട്ട് ,ബലിക്കള ,തിറയാട്ടം ,മുതലായവയ്ക്ക് മലബാറിലെ പാണന്മാർ തോറ്റംപാട്ടുകൾ പാടുന്നു .ഇവർക്കിടയിലുള്ള മറ്റൊരു ഗാനസമ്പത്താണ് ഗോദാവരിപ്പാട്ടുകൾ .


</doc>
<doc id="176999" url="https://ml.wikipedia.org/wiki?curid=176999" title="താപമലിനീകരണം">
താപമലിനീകരണം

ജലത്തിലേക്കോ വായുവിലേക്കോ താപോർജം പുറന്തള്ളുന്നതു മൂലമുണ്ടാകുന്ന പരിസ്ഥിതി മലിനീകരണമാണ് താപമലിനീകരണം. താപ വൈദ്യുത നിലയങ്ങളാണ് താപമലിനീകരണത്തിന്റെ ഏറ്റവും പ്രധാന ഉറവിടങ്ങൾ. ഈ നിലയങ്ങളിൽ, ഇന്ധനത്തിൽ നിന്ന് മൂന്നിലൊന്ന് ഊർജ്ജം മാത്രമേ വൈദ്യുതി ആയി മാറ്റപ്പെടുന്നുള്ളൂ. ബാക്കി വരുന്ന ഊർജ്ജം താപമായി പരിസ്ഥിതിയിലേക്ക് തള്ളപ്പെടുകയാണു ചെയ്യുന്നത്. ചൂടുള്ള മലിനജലമായി സമീപത്തുള്ള ജലാശയത്തിലോ ചൂടു വാതകങ്ങളായി വായുവിലോ എത്തുന്ന ഈ നിർഗമ താപം പരിസ്ഥിതിയിൽ ഗുരുതരമായ പ്രത്യാഘാതങ്ങൾ ഉളവാക്കുന്നതായി കണ്ടുവരുന്നു.

മലിനീകരണതാപം ജലാശയങ്ങളിൽ ലയിക്കുന്നതു മൂലം ജലത്തിന്റെ താപനിലയിൽ ഉണ്ടാകുന്ന വർധനവ് ജലജീവികൾക്ക് അതിജീവിക്കാൻ പലപ്പോഴും സാധിക്കാറില്ല. 60ലുള്ള ജലത്തിൽ ആൽഗേകൾക്കും ബാക്ടീരിയങ്ങൾക്കും ജീവിക്കാൻ പ്രയാസമാണ്. മത്സ്യങ്ങൾക്കും മറ്റു ജലജീവികൾക്കും ശരീരതാപം സ്ഥിരമായി നിലനിർത്തുവാനുള്ള താപനിയന്ത്രണ സംവിധാനങ്ങളില്ല. അതിനാൽ ജലത്തിന്റെ താപനിലയിൽ വരുന്ന മാറ്റങ്ങൾക്കനുസൃതമായി ശരീരതാപനിലയിലും മാറ്റങ്ങൾ സംഭവിക്കുന്നു. ആഹാരക്രമം, പ്രായം, കാലാവസ്ഥ, ജലത്തിന്റെ രാസസംയോഗം, മുൻകാലങ്ങളിൽ അനുഭവവേദ്യമായ പരമാവധി താപനില എന്നിവയെ ആശ്രയിച്ച് മത്സ്യങ്ങൾക്ക് മാരകമായേക്കാവുന്ന ഉയർന്ന താപനിലയിൽ മാറ്റങ്ങൾ വരാം. "ബ്രൗൺ ട്രോട്ട്" പോലെയുള്ള ചിലയിനം മത്സ്യങ്ങൾക്ക് 26C പോലും സഹനീയമല്ല. എന്നാൽ കാർപ് പോലെയുള്ള മത്സ്യങ്ങൾക്ക് 35C വരെയുള്ള താപനിലകളിൽ വലിയ ആഘാതം അനുഭവപ്പെടുകയില്ല. ചില ജലജീവികളിൽ താപനിലയിൽ വരുന്ന വളരെ ചെറിയ വ്യതിയാനങ്ങൾ പോലും ആഘാതം സൃഷ്ടിക്കാറുണ്ട്. ഉദാ. വസന്തകാലത്ത് സ്വാഭാവികമായി താപനില ഉയരുമ്പോഴാണ് കക്കകളും ചിപ്പികളും മുട്ട പൊഴിക്കുന്നത്. അതിനാൽ സമാനമായ താപവർധന മറ്റ് ഏതെങ്കിലും കാലത്ത് ഉണ്ടായാൽ അപക്വമായ മുട്ടകൾ പൊഴിയാനിടവരും. താപവ്യതിയാനങ്ങൾ മുട്ട വിരിഞ്ഞിറങ്ങാൻ വേണ്ട കാലദൈർഘ്യത്തേയും ബാധിക്കാറുണ്ട്. ഉയർന്ന ഊഷ്മാവിൽ മുട്ടകൾ സാധാരണയിലും വേഗം വിരിഞ്ഞിറങ്ങും. പക്ഷേ ഇപ്രകാരം ഉണ്ടാകുന്ന കുഞ്ഞുങ്ങൾക്ക് വലിപ്പവും ജീവിതദൈർഘ്യവും കുറവായിരിക്കും.

ഉയർന്ന താപനിലയിൽ ജലജീവികളുടെ കോശങ്ങളിലെ കൊഴുപ്പ് ഉരുകുകയും മാംസ്യം സാന്ദ്രീകരിക്കപ്പെടുകയും ചെയ്യുന്നതിനാൽ കോശസ്തരങ്ങളുടെ പ്രവേശ്യത കുറയുന്നു. കൂടാതെ ഉപാപചയ പ്രവർത്തനങ്ങൾ ത്വരിതമായി ഓക്സിജൻ ചോദനം വർധിക്കാനിടയാകുന്നു. എന്നാൽ ചൂടായ ജലത്തിൽ ഓക്സിജൻ കുറവായിരിക്കും. ലേയ ഓക്സിജൻ കുമിളകളായി പുറത്തേക്ക് നഷ്ടമാകുന്നതാണിതിനു കാരണം. ഓക്സിജന്റെ ആവശ്യം കൂടുകയും ലഭ്യത കുറയുകയും ചെയ്യുന്നത് ജലജീവികളുടെ ആയുർദൈർഘ്യം കുറയുവാനിടയാക്കുന്നു. ചില മത്സ്യങ്ങളിൽ ഓക്സിജൻ കുമിളകൾ ചെകിളയിൽ തങ്ങിനിന്ന് സ്വാഭാവിക ശ്വസനത്തിനു തടസ്സമായിത്തീരാറുണ്ട്. "വാതക കുമിള രോഗം" (Gas bubble disease) എന്നറിയപ്പെടുന്ന ഈ പ്രതിഭാസം മത്സ്യങ്ങൾക്ക് മാരകമാണ്.

ജലാശയത്തിന്റെ ഉപരിതലത്തിലാണ് ഉഷ്ണജലം നിലകൊള്ളുന്നത്. ഇവിടെ ഓക്സിജന്റെ അളവ് കുറവായിരിക്കും. ഉയർന്ന താപനില സഹിക്കാനാകാത്ത പ്ലവകങ്ങളും മറ്റും താഴെയുള്ള ശീതജലത്തിലേക്ക് കുടിയേറുന്നതു മൂലം അവിടെയും ഓക്സിജന്റെ അളവ് കുറയുന്നു. ചൂടുള്ള മലിനജലം ജൈവാവശിഷ്ടങ്ങൾ അടങ്ങുന്നതാണെങ്കിൽ അവയെ നശിപ്പിക്കാനായി സൂക്ഷ്മാണു പ്രവർത്തനം ഊർജ്ജിതമാവുകയും ഓക്സിജന്റെ അളവ് വീണ്ടും കുറയുകയും ചെയ്യുന്നു. ഉയർന്ന താപനിലയിൽ രാസമാലിന്യങ്ങളുടെ ലേയത വർധിക്കുകയും ഓക്സിജന്റേത് കുറയുകയും ചെയ്യുന്നു. ഇതെല്ലാം കൂടി ജലാശയത്തിന്റെ ജൈവ ഘടനയ്ക്ക് മാറ്റമുണ്ടാക്കുന്നു. തത്ഫലമായി പല ജലജീവികളും നശിക്കുകയോ പലായനം ചെയ്യുകയോ ചെയ്യുന്നു. ഈ സാഹചര്യത്തിൽ താപസഹിഷ്ണുതയുള്ള ചില ജനുസ്സുകൾ മത്സരം ഒന്നും കൂടാതെ അമിതമായി വളരാനിടയാകുന്നതു മൂലം ജൈവ വൈവിധ്യം നഷ്ടമാകുന്നു.

താപമലിനീകരണം മനുഷ്യർക്കും പ്രശ്നങ്ങൾ സൃഷ്ടിക്കാറുണ്ട്. അന്തരീക്ഷ താപനിലയിൽ വരുന്ന വ്യതിയാനങ്ങൾ ഒരു പരിധിയോളം ചെറുക്കാൻ മനുഷ്യശരീരം പ്രാപ്തമാണ്. ചൂടുമൂലം ത്വക്കിലെ രക്തധമനികൾ വികസിച്ച് ശരീരത്തിന്റെ ബാഹ്യപ്രതലത്തിലേക്ക് കൂടുതൽ രക്തപ്രവാഹമുണ്ടാകുന്നതിനാൽ ത്വക്കിലെ താപനില വർധിക്കുന്നു. സംവഹനം വഴിയും വികിരണം വഴിയും ഈ താപം ത്വക്കിൽ നിന്നു പുറന്തള്ളപ്പെടുന്നതിനാൽ ശരീരതാപനില സാധാരണ നിലയിൽത്തന്നെ നിലനിൽക്കുന്നു. എന്നാൽ ഉയർന്ന താപനിലകളിൽ പ്രവർത്തിക്കുന്ന ചൂളകളിലും മറ്റും ജോലി ചെയ്യുന്ന തൊഴിലാളികൾക്ക് പലവിധത്തിലുള്ള ശാരീരികാസ്വാസ്ഥ്യങ്ങൾ ഉണ്ടാകാറുണ്ട്. താപനില അമിതമായി വർധിച്ചാൽ സ്വേദഗ്രന്ഥികൾ കൂടുതൽ പ്രവർത്തനോന്മുഖമായി ശരീരം വിയർപ്പിൽ മുങ്ങുന്നു. ക്രമാനുസാരേണയുള്ള രക്തചംക്രമണം തകരാറിലാവുന്നതോടെ തളർച്ച, മയക്കം, ഛർദി, മാനസികാസ്വാസ്ഥ്യത്തിന്റെ ലക്ഷണങ്ങൾ എന്നിവ കണ്ടുതുടങ്ങും. വിയർപ്പിലൂടെ ലവണങ്ങൾ നഷ്ടമാവുന്നതു മൂലം ചൂടുകോച്ചലും (heat cramps) ഉണ്ടാകാം. പേശികൾക്കുണ്ടാകുന്ന ശക്തമായ വേദനയാണ് ലക്ഷണം. ലവണ ഗുളികകൾ പ്രയോജനപ്രദമാകാറുണ്ട്.

താപമലിനീകരണം മൂലം മനുഷ്യനുണ്ടാവുന്ന ഏറ്റവും ഗുരുതരമായ പ്രശ്നം താപാഘാത(heat stroke)മാണ്. താപം 40C-ൽ കൂടുതലായാൽ ശരീരത്തിനു വിയർക്കുവാനുള്ള ശേഷി നഷ്ട പ്പെടുവാനിടയുണ്ട്. ഇതോടെ ബോധക്ഷയമോ മരണം തന്നെയോ സംഭവിക്കാം. താപാഘാതത്തിനിരയാകുന്നവരിൽ സ്ഥായിയായ മസ്തിഷ്കത്തകരാറുകൾ ഉണ്ടാവാനിടയുണ്ട്.

നഗരവത്കരണവും ഊർജ വിനിയോഗവും ഇപ്പോഴത്തെ നിരക്കിൽ തുടർന്നു പോയാലുണ്ടാവുന്ന അധിക താപോർജ വിസർജനം മൂലം സൂര്യതാപത്തിൽ വർധനയുണ്ടാകാം എന്ന് നിരീക്ഷിക്കപ്പെടുന്നു. ഈ വർധന പ്രാദേശിക കാലാവസ്ഥയിൽ വരുത്തുന്ന മാറ്റങ്ങൾ ഭൂമിയുടെ ഭൌതിക പരിസ്ഥിതിയിൽ ഗുരുതരമായ വ്യതിയാനങ്ങൾ വരുത്തുവാൻ ഉതകുന്നതാണ്.

വ്യവസായങ്ങളിൽ നിന്നുള്ള താപമലിനീകരണം പരിഹരിക്കുന്നതിന് പല മാർഗങ്ങളും അവലംബിക്കാറുണ്ട്. ചൂടുള്ള മലിനജലം കൃത്രിമ ശീതീകരണ തടാകത്തിലേക്ക് ഒഴുക്കി തണുപ്പിച്ച ശേഷം മാത്രം നൈസർഗിക ജലസ്രോതസ്സുകളിലേക്ക് ഒഴുക്കുകയാണ് ഒരു മാർഗം. ഇത് ഒരു പ്രശ്നരഹിത പരിഹാരമായി കണക്കാക്കാനാവില്ല. കാരണം ശീതീകരണ തടാകത്തിൽ നിന്നുള്ള ബാഷ്പീകരണവും തുടർന്നുള്ള സംഘനനവും വഴി മൂടൽമഞ്ഞുണ്ടാവാനിടയുണ്ട്. നനവുള്ളതോ ഈർപ്പരഹിതമോ ആയ ശീതീകരണ സ്തംഭങ്ങൾ നിർമ്മിക്കുകയാണ് മറ്റൊരു പോംവഴി.

താപമലിനീകരണം ഗുണകരമായി പ്രയോജനപ്പെടുത്തുവാൻ പല മാർഗങ്ങളും നിർദ്ദേശിക്കപ്പെട്ടിട്ടുണ്ട്. ചിലയിനം വിളകളുടെ വളർച്ചാകാലം വർധിപ്പിക്കുവാനായി തോട്ടങ്ങളിലേക്ക് ചൂടുവെ ള്ളം ഒഴുക്കുന്നത് ഒരു സാധ്യമായ മാർഗ്ഗമായി കണക്കാക്കപ്പെടുന്നു. ശൈത്യരാജ്യങ്ങളിൽ നിരത്തുകളിലെ മഞ്ഞു ഉരുക്കുന്നതിനും അഴിമുഖങ്ങളിൽ മത്സ്യത്തിന്റെയും കക്കയുടെയും വളർച്ച ത്വരിപ്പിക്കുന്നതിനും മറ്റും താപജലം വിനിയോഗിക്കാവുന്നതാണ്. എന്നാൽ ഈ മാർഗങ്ങളൊന്നുംതന്നെ വൻ തോതിൽ പരീക്ഷിക്കപ്പെട്ടിട്ടില്ല. പരിസ്ഥിതി ശുചിത്വം, ഊർജ ഉപഭോഗ മാതൃകകൾ തുടങ്ങിയ പല ഘടകങ്ങളും കണക്കിലെടുത്തു മാത്രമേ ഈ മാർഗങ്ങൾ പ്രയോഗത്തിൽ വരുത്തുവാൻ സാധിക്കുകയുള്ളൂ.



</doc>
<doc id="177003" url="https://ml.wikipedia.org/wiki?curid=177003" title="തമാശ">
തമാശ

ജനങ്ങളെ ചിരിപ്പിക്കുന്ന തരത്തിലുള്ള പ്രവർത്തനങ്ങളെയോ സംസാരങ്ങളെയോ ഇടപെടലുകളെയോ ആണ് തമാശ"(Comedy)" എന്നു പറയുന്നത്. തമാശ സിനിമകളും തമാശ പരിപാടികളും തമാശ നാടകങ്ങളും തമാശ ഗാനങ്ങളുമെല്ലാം അവതരിപ്പിക്കപ്പെടാറുണ്ട്.


</doc>
<doc id="177005" url="https://ml.wikipedia.org/wiki?curid=177005" title="ഹാസ്യം">
ഹാസ്യം

ചില അനുഭവങ്ങളും, സംഭവങ്ങളും, ഇടപെടലുകളും ചിരി ഉളവാക്കുന്ന മാനസികാവസ്ഥയെയാണ് ഹാസ്യം അഥവാ ഹ്യൂമർ എന്ന് പറയുന്നത്. ഹ്യൂമറിസം എന്ന പ്രാചീന ഗ്രീക്ക് ശരീരശാസ്ത്ര തത്ത്വത്തിൽനിന്നാണ് ഹ്യൂമർ എന്ന വാക്കുണ്ടായത്. ഹാസ്യത്തിന്റെ ഒരു വകഭേദമാണ് തമാശ. ഹാസ്യത്തിനോടുള്ള സംവേദന പല മനുഷ്യരിലും പല രീതിയിലാണ്. ഉദാഹരണത്തിന് വേർഡ്പ്ലേ ഇനത്തിലുള്ള തമാശകൾ :

ഇവിടെ വാക്കുകൾ തമ്മിലുള്ള സാമ്യമാണ് ഹാസ്യമുളവാക്കുന്നത്. ഇമ്മാതിരി തമാശകൾ സ്കൂൾ കുട്ടികളെ ഹർഷപുളകിതരാക്കാമെങ്കിലും കുറച്ച് പ്രായം ചെന്ന ഒരാൾ ഇമ്മാതിരി തമാശകൾ കേട്ട് നെറ്റി ചുളിക്കാനാണ് കൂടുതൽ സാധ്യത. നർമ്മ ബോധം നിർണ്ണയിക്കുന്നത് പ്രായം, വിദ്യാഭ്യാസനിലവാരം, ഭാഷ എന്നിവയാണ്. ചില തമാശകൾ ഭാഷാന്തരം ചെയ്യുമ്പോൾ അനുവാചകനിൽ "ഇതെന്ത്?" എന്ന പ്രതീതിയുണ്ടാക്കുന്നത്, നർമം പലപ്പോഴും ഭാഷയെ ആശ്രയിക്കുന്നത്കൊണ്ടാണ്.


</doc>
<doc id="177006" url="https://ml.wikipedia.org/wiki?curid=177006" title="ആക്ഷേപഹാസ്യം">
ആക്ഷേപഹാസ്യം

വ്യക്തിയേയോ സംഭവങ്ങളെയോ പ്രസ്ഥാനങ്ങളെയോ പരിഹാസ രൂപേണ വിമർശിക്കുന്ന രീതിയാണ് ആക്ഷേപഹാസ്യം. ആക്ഷേപഹാസ്യത്തിലൂടെ വിമർശനങ്ങളും ആക്ഷേപങ്ങളും അവതരിപ്പിക്കാനും അതേ സമയം അനുവാചകരെ ചിരിപ്പിക്കാനും സാധിക്കുന്നു. ആക്ഷേപഹാസ്യ നാടകങ്ങൾ, ആക്ഷേപഹാസ്യ സിനിമകൾ, ആക്ഷേപഹാസ്യ പ്രഭാഷണങ്ങൾ, ആക്ഷേപഹാസ്യ കവിതകൾ, ആക്ഷേപഹാസ്യ ഗാനങ്ങൾ, ആക്ഷേപഹാസ്യ കഥാപ്രസംഗങ്ങൾ, ആക്ഷേപഹാസ്യ അഭിനയം, ആക്ഷേപഹാസ്യ നൃത്തങ്ങൾ, ആക്ഷേപഹാസ്യ രചനകൾ എന്നിവയെല്ലാം ആക്ഷേപഹാസ്യാവിഷാകാരത്തിന്റെ ഉദാഹരണങ്ങളാണ്.


</doc>
<doc id="177007" url="https://ml.wikipedia.org/wiki?curid=177007" title="കരച്ചിൽ">
കരച്ചിൽ

വൈകാരികാവസ്ഥയനുസരിച്ച് മനുഷ്യരിൽ നടക്കുന്ന പ്രതികരണ പ്രവർത്തനമാണ് കരച്ചിൽ. സാധാരണ നേത്രഘടനയ്ക്കോ പ്രവർത്തനങ്ങൾക്കോ ഒരുതരത്തിലുമുള്ള മാറ്റവും ഉളവാക്കാതെ കണ്ണുനീർഗ്രന്ഥികൾ കണ്ണുനീർ ഉത്പാദിപ്പിക്കുന്നു. നവജാതശിശുക്കൾ ആശയവിനിമയത്തിനും മുതിർന്നവർ സങ്കടമോ വിഷമമോ വേദനയോ അത്യാഹ്ലാദമോ ഉണ്ടെങ്കിലും കരയാം. ജനനം മുതൽ മരണം വരെ ജീവിതത്തിന്റെ പല ഘട്ടങ്ങളിലും കരച്ചിൽ ഉളവാക്കാവുന്ന അനുഭവങ്ങളോ സന്ദർഭങ്ങളോഉണ്ടാകാറുണ്ട്. ഇതരജന്തുക്കളിൽ കരച്ചിലിന്റെ വ്യാപ്തി ഇപ്പോഴും തർക്കസംഗതിയാണ്. പരീക്ഷണങ്ങളിൽ മനുഷ്യനെക്കൂടാതെ ആനകൾക്കും കണ്ണുനീരുൽപ്പാദിപ്പിക്കാൻ കഴിവുണ്ടെന്ന് തെളിഞ്ഞിരിക്കുന്നു. 
ഒരു ട്യൂബുലാർ അസിനാർ ഗ്രന്ഥിയാണ് കണ്ണുനീർഗ്രന്ഥി. ഓരോ കണ്ണിനും മുകളിൽ ലാക്രിമൽ ഫോസ എന്ന സ്ഥാനത്താണ് കണ്ണുനീർ ഗ്രന്ഥികൾ കാണപ്പെടുന്നത്. ഇവ ഉത്പാദിപ്പിക്കുന്ന കണ്ണുനീർ നേരിയ കുഴലുകളിലൂടെ ലാക്രിമൽ സഞ്ചിയിലെത്തുന്നു. കണ്ണിന്റെ മുൻഭാഗം മുഴുവൻ എപ്പോഴും കഴുകിത്തുടയ്ക്കാൻ കണ്ണുനീർ ഉപയോഗിക്കുന്നു. ഇതുവഴി കണ്ണുകളിലെത്താവുന്ന ചെറിയ പ്രാണികളേയും സൂക്ഷ്മജീവികളേയും തടയാൻ കഴിയുന്നു.അധികമായി കണ്ണിലെത്തുന്ന കണ്ണുനീർ നേസോലാക്രിമൽ കുഴൽ വഴി മൂക്കിനകത്തേയ്ക്ക് പ്രവേശിച്ച് പുറന്തള്ളപ്പെടുന്നു. കണ്ണിന്റെ മുൻഭാഗത്തെ പൊതിയുന്ന കണ്ണുനീരിന് മുന്നിൽ നിന്ന് പിന്നിലേയ്ക്ക് മൂന്നുപാളികളുണ്ട്. 
മീബോമിയൻ ഗ്രന്ഥികൾ അഥവാ ടാർസൽ ഗ്രന്ഥികൾ ഉത്പാദിപ്പിക്കുന്ന എണ്ണകളുണ്ടാക്കുന്ന പാളിയാണിത്. ഉള്ളിലെ അക്വസ് പാളിയെ പൊതിയുന്ന ഇവ കവിളിലേയ്ക്ക കണ്ണുനീർ പ്രവഹിപ്പിക്കാതെ നോക്കുന്നു. 
ഇവയാണ് കണ്ണുനീർ ഗ്രന്ഥികൾ ഉത്പാദിപ്പിക്കുന്നത്. ജലാംശവും മാംസ്യങ്ങളായ ലിപ്പോകാലിൻ, ലാക്ടോഫെറിൻ, ലൈസോസൈം, ലാക്രിറ്റിൻ എന്നിവ ഇതിൽ കാണപ്പെടുന്നു. വൃതിവ്യാപന മർദ്ദം നിയന്ത്രിക്കുന്നതും രോഗാണുബാധയെ തടയുന്നതും ഇവയാണ്.
നേത്രാവരണത്തിലെ ഗോബ്ലറ്റ് കോശങ്ങളാണ് ഇവ ഉത്പാദിപ്പിക്കുന്നത്. കോർണിയയ്ക്കുചുറ്റും പൊതിഞ്ഞ് ഒരു ജലഭീതപാളിയായി ഇത് മാറുന്നു.
കണ്ണുനീർ ഗ്രന്ഥികൾ ഉത്പാദിപ്പിക്കുന്ന കണ്ണുനീരിനെ മൂന്നുവിഭാഗങ്ങളായി തിരിക്കാം.
ബേസൽ ടിയർ: *

കണ്ണുനീർ ഗ്രന്ഥികൾ സ്ഥിരമായി ഉത്പാദിപ്പിക്കുന്ന വിഭാഗമാണിത്. കണ്ണിനെ ഈർപ്പമുള്ളതാക്കി നിലനിർത്തുകയും ലൂബ്രിക്കന്റായി പ്രവർത്തിക്കുകയും സംരക്ഷിക്കുകയുമാണ് ഇതിന്റെ ധർമ്മം.

പൊടി, പുക, കാറ്റ്, ഉള്ളി അരിയൽ തുടങ്ങി പുറമേ നിന്നുള്ള അസ്വസ്ഥത ജനിപ്പിക്കുന്ന പ്രേരകങ്ങളാണ് ഈ വിഭാഗത്തിലുള്ള കണ്ണീരിനു കാരണമാവുന്നത്.


</doc>
<doc id="177013" url="https://ml.wikipedia.org/wiki?curid=177013" title="ചാരക്കാട">
ചാരക്കാട

കാടകളിലെ ഒരിനമാണ് ചാരക്കാട - Common Quail. (ശാസ്ത്രീയനാമം: "Coturnix coturnix"). അപൂർവമായി മാത്രം കേരളത്തിലെത്തുന്ന ഒരു ദേശാടനക്കിളിയാണിത്.

വളർത്തു പക്ഷിയായ ജപ്പാനീസ് കാട (Coturnix Japonica)യുമായി തെറ്റാൻ സാദ്ധ്യതയുള്ളതാണ്.
17 സെ.മീറ്ററോളം മാത്രം വലിപ്പമുള്ള ചെറിയ പക്ഷിയാണ്. തവിട്ടു നിറത്തിലുള്ള വരകളോടുകൂടിയതാണ്. ആണിന് കവിളിൽ വെളുത്ത നിറമാണ്. ദേശാടനകിളിക്കു വേണ്ട നീണ്ട ചിറകുകളുണ്ട്. 
തറയിൽ കൂടുതലായി കഴിയുന്ന പക്ഷിയാണ്. തറയിൽ കാണുന്ന വിത്തുകളും പ്രാണികളും തിന്നു ജീവിക്കുന്നു. പറക്കാൻ മടിയുള്ള, എപ്പോഴും ചെടികളിൽ മറഞ്ഞു കഴിയുന്ന ഈ കിളിയെ കാണാൻ പ്രയാസമാണ്. പറക്കുകയ്യാണെങ്കിൽ തന്നെ, ഉടനെ തന്നെ ചെടികൾക്കുള്ളിൽ മറയുന്ന പക്ഷിയാണ്. സാന്നിദ്ധ്യം അറിയാൻ ആണിന്റെ ശബ്ദം മാത്രമാണ് പ്രധാന ആശ്രയം. കാലത്തും വൈകീട്ടും അപൂർവമായി രാത്രിയിലും ശബ്ദമുണ്ടാക്കും.
ആറു മുതൽ എട്ടുമാസം പ്രായമാകുമ്പോൾ യൂറോപ്പിലും ഏഷ്യയിലുമുള്ള കൃഷിയിടങ്ങളിലും പുല്പ്രദേശങ്ങളിലും നിലത്തുള്ള കൂടുകളിൽ 6-12 മുട്ടകളിടുന്നു 
. 16-18 ദിവസങ്ങൾക്കുള്ളിൽ മുട്ട വിരിയുന്നു.




</doc>
<doc id="177040" url="https://ml.wikipedia.org/wiki?curid=177040" title="വൈശാഖൻ">
വൈശാഖൻ

ഒരു പ്രമുഖ മലയാള കഥാകൃത്താണ് വൈശാഖൻ എന്ന തൂലികനാമത്തിൽ അറിയപ്പെടുന്ന എം.കെ.ഗോപിനാഥൻ നായർ. 1989-ലെ കേരള സാഹിത്യ അക്കാദമി പുരസ്കാരമടക്കമുള്ളവിവിധ പുരസ്കാരങ്ങൾ നേടിയിട്ടുണ്ട്. 
എ.വി.കൃഷ്‌ണക്കുറുപ്പിന്റെയും നാരായണി അമ്മയുടെയും പുത്രനായി 1940 ജൂണിൽ ജനിച്ചു. എറണാകുളം മഹാരാജാസ്‌, സെന്റ് ആൽബർട്‌സ്‌, മൂവാറ്റുപുഴ നിർമ്മല എന്നിവിടങ്ങളായി വിദ്യാഭ്യാസം. 1964-ൽ ദക്ഷിണ റെയിൽവേയിൽ സ്‌റ്റേഷൻമാസ്‌റ്റർ . നാല്‌ ദക്ഷിണേന്ത്യൻ സംസ്‌ഥാനങ്ങളിലായി ഇരുപത്‌ വർഷം റെയിൽവേയിൽ സേവനം അനുഷ്ഠിച്ചു. 1984-ൽ ഔദ്യോഗിക ജീവിതത്തിൽ നിന്നും സ്വയം വിരമിച്ചു. പദ്‌മയാണ് ഭാര്യ. പ്രവീൺ, പ്രദീപ്‌, പൂർണിമ എന്നിവർ മക്കളും.




</doc>
<doc id="177042" url="https://ml.wikipedia.org/wiki?curid=177042" title="കെ.എസ്. മണിലാൽ">
കെ.എസ്. മണിലാൽ

കോഴിക്കോട് സർവ്വകലാശാലയിലെ എമെരിറ്റസ് പ്രൊഫസറും പ്രഗല്ഭനായ ഒരു സസ്യശാസ്ത്രജ്ഞനും ജൈവവർഗ്ഗീകരണശാസ്ത്രപണ്ഡിതനുമാണു് പ്രൊഫസർ കെ.എസ്. മണിലാൽ (കാട്ടുങ്ങൽ സുബ്രഹ്മണ്യം മണിലാൽ എന്നാണ് പൂർണ്ണനാമം). ലത്തീനിൽ രചിക്കപ്പെട്ടിരുന്ന സുപ്രസിദ്ധ സസ്യശാസ്ത്രഗ്രന്ഥമായ ഹോർത്തൂസ് മലബാറിക്കൂസ് മണിലാൽ ആദ്യം ഇംഗ്ലീഷിലേക്കും തുടർന്നു് മലയാളത്തിലേക്കും വിശദമായ ടിപ്പണി സഹിതം വിവർത്തനം ചെയ്തു. തന്റെ ജീവിതകാലത്തെ സുപ്രധാനമായ 35 വർഷങ്ങൾ ഉഴിഞ്ഞുവെച്ചുകൊണ്ടാണു് അദ്ദേഹം ഈ തപസ്യ പൂർത്തിയാക്കിയതു്. സസ്യശാസ്ത്രത്തിനും മലബാറിന്റെ ചരിത്രത്തിനും ഒട്ടൊക്കെ അപ്രാപ്യമായിക്കിടന്നിരുന്ന ഹോർത്തുസ് മലബാറിക്കസിന്റെ അതിപ്രയോജനകരമായ ഉള്ളടക്കം മുന്നൂറിലധികം വർഷത്തിനു ശേഷം വെളിച്ചം കാണുവാൻ അദ്ദേഹത്തിന്റെ ഐതിഹാസികമായ ഈ പ്രയത്നം കളമൊരുക്കി.

ഹോർത്തൂസ്_മലബാറിക്കൂസിന്റെ പുനർനിർമ്മാണം സസ്യശാസ്ത്രത്തിൽ അദ്ദേഹത്തിന്റെ പല രീതിയിലുമുള്ള മികവുകളിൽ ഒന്നുമാത്രമാണെങ്കിലും, ആ ഒരൊറ്റ ഘടകം മാത്രമായിട്ടുതന്നെ സസ്യശാസ്ത്രത്തേയും മലബാറിന്റെ സാമൂഹ്യ, ഭാഷാ, രാഷ്ട്രീയ ചരിത്രപഠനത്തേയും ബാധിക്കുന്ന സുപ്രധാനമായ ഒരു നേട്ടമാണു്.



</doc>
<doc id="177043" url="https://ml.wikipedia.org/wiki?curid=177043" title="സൽമ (തമിഴ് സാഹിത്യകാരി)">
സൽമ (തമിഴ് സാഹിത്യകാരി)

പുതിയ തലമുറയിൽ പെട്ട ശ്രദ്ധേയയായ തമിഴ് സാഹിത്യകാരിയാണ് ‌സൽമ.തിരുച്ചിറപ്പള്ളിക്കു സമീപം തുവരൻകുറിച്ചി സ്വദേശിയാണ്‌.യഥാർഥപേര്‌ റുഖിയ രാജാത്തി എന്നാണ്‌.ജുനൈദാ ബീഗത്തിനു ശേഷം നോവലെഴുതിയ ആദ്യ തമിഴ്-മുസ്ലിം സ്ത്രീയാണ്‌ സൽമ.

ഒൻപതാം ക്ലാസിൽ ഔപചാരിക വിദ്യാഭ്യാസം നിർത്തിയ സൽമ തമിഴ് മുസ്ലിം വനിതകളെ പ്രതിനിധീകരിച്ച് ദൃഡമായ ഭാഷയിൽ കവിതകൾ എഴുതി. പൂനംപട്ടി പഞ്ചായത്ത് തലൈവി ആയിരുന്നു. ദ്രാവിഡ മുന്നേറ്റ കഴകത്തിൽ അംഗമാണ്‌.


സൽമയുടെ വെബ് സൈറ്റ് 
http://www.poetsalma.com


</doc>
<doc id="177044" url="https://ml.wikipedia.org/wiki?curid=177044" title="ചവറ കെ.എസ്. പിള്ള">
ചവറ കെ.എസ്. പിള്ള

മലയാള കവിയും ബാലസാഹിത്യകാരനും സാംസ്കാരിക പ്രവർത്തകനുമാണ് ചവറ കെ.എസ്. പിള്ള(ജനനം : 24 ഒക്ടോബർ 1939 )എന്നറിയപ്പെടുന്ന കെ. സദാശിവൻ പിള്ള.

1939 ഒക്ടോബർ 24 നു കൊല്ലം ജില്ലയിലെ ചവറയിൽ ജനിച്ചു. ചവറ മുക്കു ത്തോട് ഗവ.യൂ.പി.എസിലും ചവറ കൊറ്റംകുളങ്ങര സ്കൂളിലും ശങ്കരമംഗലം ഹൈസ്കൂളിലും പഠിച്ചു. ഏഴാംക്ലാസിൽ പഠിക്കുമ്പോൾ കവി ഒ. എൻ. വി. കുറുപ്പിന്റെ അവതാരികയോടെ ആദ്യ കവിതസമാഹാരം 'ചോരപ്പൂക്കൾ' പ്രസിദ്ധീകരിച്ചു. ആരോഗ്യ വകുപ്പിൽനിന്നും വിരമിച്ചു. യുവകലാസാഹിതിയുടെ സംസ്ഥാന വൈസ് പ്രസിഡ്ന്റ് ആണ്.ആശ്രയ മാതൃനാട് എന്ന മാസികയുടെ പത്രാധിപർ ആണു. സാഹിത്യ പ്രവർത്തക സഹകരണ സംഘത്തിന്റെ ദക്ഷിണ മേഖലാ പ്രതിനിധിയാണ്.കേരള സ്‌റ്റേറ്റ് ലൈബ്രറി കൗൺസിൽ സംസ്ഥാന വൈസ് പ്രസിഡണ്ടാണ്.



</doc>
<doc id="177051" url="https://ml.wikipedia.org/wiki?curid=177051" title="ഷഡ്കാല പല്ലവി">
ഷഡ്കാല പല്ലവി

കർണ്ണാടക സംഗീതത്തിലെ അപൂർവമായ ഒരു ആലാപന രീതിയാണ്‌ ഷഡ്കാല പല്ലവി. ഒരു ക്യതിയുടെ പല്ലവി ആറ് കാലങ്ങളിൽ പാടുന്നതാണീ രീതി.പ്രസിദ്ധനായ സംഗീതജ്ഞൻ ഷഡ്കാല ഗോവിന്ദമാരാരെ വിഖ്യാതനാക്കിയതിൽ ഇങ്ങനെ ആറു കാലങ്ങളിൽ പാടാനുള്ള കഴിവായിരുന്നു .ഷഡ്കാല നരസയ്യയും വിജയനഗരം വീണാവെങ്കിടനുമായിരുന്നു ഇങ്ങനെ പാടാൻ കഴിവുണ്ടായിരുന്ന രണ്ട് പേർ എന്നു കരുതപ്പെടുന്നു. പ്രസിദ്ധ സംഗീത സംവിധായകൻ ആയ ജി. ദേവരാജൻ ഏറെ നാളത്തെ ഗവേഷണത്തിനും പരിശ്രമത്തിനും ശേഷം ആറ് കാലങ്ങളിൽ പാടാവുന്ന തരത്തിൽ 150 ഓളം പല്ലവികൾ ചിട്ടപ്പെടുത്തുകയുണ്ടായി.
ചതുരശ്രം മൂന്ന് കാലം ,തിശ്രം മൂന്ന് കാലം ഇങ്ങനെ ആറു കാലം പാടുക എന്ന രീതിയാണ്‌ ജി. ദേവരാജൻ അവലംബിച്ചത്.

ജി. ദേവരാജന്റെ 75 ആം ജന്മദിനാഘോഷം സംബന്ധിച്ച് എറണാകുളം ഫൈൻ ആർട്സ് സൊസൈറ്റി ഹാളിൽ വെച്ച് 2002 സെപ്തംബർ 27 ആം തീയതി രാവിലെ പത്ത് മണിക്ക് ഷഡ്കാല പല്ലവിയുടെ ആദ്യത്തെ അവതരണം നടന്നു.മാവേലിക്കര പ്രഭാകര വർമ്മയും മാവേലിക്കര സുബ്രഹ്മണ്യനും ചേർന്നാണ്‌ ഇതു അവതരിപ്പിച്ചത്.


</doc>
<doc id="177057" url="https://ml.wikipedia.org/wiki?curid=177057" title="ഇന്ത്യയിലെ ജൈവവൈവിധ്യം">
ഇന്ത്യയിലെ ജൈവവൈവിധ്യം

ലോകത്തിലെ 17 മഹാ ജൈവവൈവിധ്യ കേന്ദ്രങ്ങളിലൊന്നാണ് ഇന്ത്യ. ആഗോളമായുള്ളതിൽ 7 മുതൽ 8 വരെ ശതമാനം സസ്യജാലസമ്പത്ത് ഇന്ത്യയിൽ കാണപ്പെടുന്നു. 900 മീറ്റർ മുതൽ 8000 മീറ്റർ വരെ ഉയരത്തിലുള്ള മലനിരകൾ ഇന്ത്യയിലുണ്ട്. കൂടാതെ മരുഭൂമി, താഴ്വരകൾ, പീഠഭൂമികൾ, സമുദ്രതീരങ്ങൾ തുടങ്ങിയവയെല്ലാം ഭാരതത്തിന്റെ ജൈവവൈവിധ്യത്തെ പോഷിപ്പിക്കുന്നു. 

ജൈവവൈവിധ്യത്തെ അടിസ്ഥാനമാക്കി ഇന്ത്യയെ പത്തു ജൈവഭൂമിശാസ്ത്രമേഖലകളാക്കി (Biogeographic Zones) തരം തിരിച്ചിരിക്കുന്നു. 



</doc>
<doc id="177058" url="https://ml.wikipedia.org/wiki?curid=177058" title="റിച്ചാർഡ് ഡോക്കിൻസ്">
റിച്ചാർഡ് ഡോക്കിൻസ്

ക്ലിന്റൺ റിച്ചാർഡ് ഡോക്കിൻസ് (26 മാർച്ച് 1941) ഇംഗ്ലീഷുകാരനായ സ്വാഭാവരൂപീകരണശാസ്‌ത്രജ്ഞനും പരിണാമ ശാസ്ത്രകാരനും എഴുത്തുകാരനും ഓക്സ്ഫഡിലെ ന്യൂ കോളേജിലെ എമിരിറ്റസ് പ്രൊഫസ്സറും ആകുന്നു. 1995 മുതൽ 2008 വരെ അദ്ദേഹം ഓക്സ്ഫഡ് സർവ്വകലാശാലയുടെ ശാസ്ത്രത്തിന്റെ പൊതുജനധാരണയ്ക്കായുള്ള പ്രൊഫസ്സറായും സേവനമനുഷ്ടിച്ചിട്ടുണ്ട്.
1976ൽ ദ സെൽഫിഷ് ജീൻ പ്രസിദ്ധീകരിച്ചതോടെയാണ്, ഡോക്കിൻസ് പ്രശസ്തനായത്. ഈ പുസ്തകം പരിണാമശാസ്ത്രത്തിന്റെ ജീൻ കേന്ദ്രീകൃത വീക്ഷണം ജനകീയമാക്കി. കൂടാതെ മീം(meme) എന്ന വാക്കും പ്രസിദ്ധമായി. 1982ൽ പരിണാമജീവശാസ്ത്രത്തിൽ പരക്കെ സ്വാധീനിച്ച ഒരു ആശയം അദ്ദേഹം മുന്നോട്ടുവച്ചു. ഒരു ജീനിന്റെ പ്രകടിതരൂപത്തിന്റെ പ്രഭാവം(phenotypic effects of a gene) ഒരു ജീവിയുടെ ശരീരത്തെ മാത്രമല്ല മറ്റു ജീവികളുടെ ശരീരങ്ങളുൾപ്പെട്ട പരിസ്ഥിതിയേയും സ്വാധീനിക്കുന്നു എന്ന് അദ്ദേഹം വാദിച്ചു. ഈ വീക്ഷണം തന്റെ എക്സ്ററൻന്റെഡ് ഫീനോടൈപ്പ് എന്ന പുസ്തകത്തിൽ അവതരിപ്പിച്ചിരിക്കുന്നു.
റിച്ചാഡ് ഡോക്കിൻസ് പ്രസിദ്ധനായ നിരീശ്വരവാദിയാണ്. ബ്രിട്ടിഷ് ഹ്യൂമനിസ്റ്റ് അസ്സോസിയേഷന്റെ ഉപാധ്യക്ഷനും ബ്രൈറ്റ്സ് മൂവ്മെന്റ് എന്ന സംഘടനയുടെ സഹകാരിയുമാണ്.അദ്ദേഹം സൃഷ്ടിവാദത്തിന്റെയും ബൗദ്ധികരൂപകല്പനാവീക്ഷണത്തിന്റെയും വിമർശകനും ആകുന്നു. 1986ൽ അദ്ദേഹം എഴുതിയ ദ ബ്ലൈന്റ് വാച്ച് മേക്കർ എന്ന ഗ്രന്ഥത്തിൽ വാച്ചുനിർമാതാവ് രൂപകല്പനയ്ക്കെതിരായി വാദഗതികൾ ഉയർത്തിയിട്ടുണ്ട്. പരിണാമത്തിന്റെ പ്രക്രിയകൾ ഒരു അന്ധനായ വാച്ചുനിർമാതാവിന്റേതാണെന്നാണു സ്ഥാപിക്കുന്നത്. 
ഡോക്കിൻസ് തുടർന്ന് അനേകം ജനകീയശാസ്ത്ര ഗ്രന്ഥങ്ങളെഴുതുകയും ടെലിവിഷനിലും റേഡിയോയിലും തുടർച്ചയായി പരിപാടികൾ അവതരിപ്പിച്ചുവരികയും ചെയ്തുവരുന്നു. 2006ൽ അദ്ദേഹം എഴുതിയ ദ ഗോഡ് ഡെല്യൂഷൻ എന്ന ഗ്രന്ഥം വളരെ പ്രസിദ്ധമാണ്. ജനുഅരി 2010 ലെ കണക്കു പ്രകാരം ഇതിന്റെ ഇംഗ്ലിഷ് ഭാഷയിലുള്ള 20 ലക്ഷം കോപ്പികൾ വിറ്റു കഴിഞ്ഞിരിക്കുന്നു. ഈ ഗ്രന്ഥം ലോകത്തെ മലയാളം ഉൾപ്പെടെയുള്ള 31 ഭാഷകളിൽ വിവർത്തനം ചെയ്തു കഴിഞ്ഞു.
.പുത്തൻ നിരീശ്വരവാദ സമീപനങ്ങളെ രൂപപ്പെടുത്തിയിരിക്കുന്നതിൽ ഇദ്ദേഹത്തിന്റെ ചിന്തയ്ക്കും പുസ്തകങ്ങൾക്കുമുള്ള പങ്ക് വലുതാണ്‌.ജനിതകശാസ്ത്രത്തിലും പ്രപഞ്ച വിജ്ഞാനീയത്തിലും മറ്റും നടന്ന നൂതന കണ്ടെത്തലുകളാണ് മതനിഷേധത്തിന്റെയും, നിരീശ്വര വാദത്തിന്റെയും ദർശനങ്ങൾ രൂപപ്പെടുത്താൻ അദ്ദേഹം ഉപയോഗിക്കുന്നത്.

ഡോക്കിൻസ് ജനിച്ചത് കെനിയയിലെ നയ്റോബിയിൽ ആയിരുന്നു.. അഛൻ ക്ലിന്റൻ ജോൺ ഡോക്കിൻസ് ന്യാസാലാൻഡിലെ ബ്രിട്ടീഷ് കൊളോണിയൽ അഡ്മിനിസ്റ്റ്രേഷനിൽ ഉദ്യോഗസ്ഥനായിരുന്നു. റിച്ചാർഡിന് എട്ട് വയസ്സുള്ള്പ്പോൾ കുടുംബം ആഫ്രിക്ക വിട്ടു ഇംഗ്ലണ്ടിലേക്ക് മടങ്ങി. 1954 മുതൽ 1959 ഔണ്ടിൽ പബ്ലിക് സ്ക്കൂളിൽ പഠിച്ചു.

മുൻതലമുറ നിരീശ്വരവാദങ്ങളുടെ അടിത്തറ തത്ത്വചിന്തയായിരുന്നുവെങ്കിൽ ഡോക്കിൻസിന്റെ പുതുനിരീശ്വരവാദം ശാസ്ത്രത്തിലാണ് ഊന്നുന്നത്.'ദൈവം ഉണ്ടെന്ന' പ്രസ്താവന ഒരു ഹൈപൊതിസിസ് ആണെന്നും, ഇത് ശാസ്ത്രീയ പരീക്ഷണത്തിന് വിധേയമാക്കുമ്പോൾ തെറ്റാണെന്ന് തെളിയിക്കാൻ കഴിയുമെന്നും ഡോക്കിൻസ് വാദിക്കുന്നു.

ഡോക്കിൻസിന്റെ ഏറ്റവും പ്രസിദ്ധമായ ഗ്രന്ഥം ദ ഗോഡ് ഡെല്യൂഷൻ ആണ്‌. പുസ്തകം ഇറങ്ങിയ ഉടൻ അമേരിക്കയിൽ ബെസ്റ്റ് സെല്ലറായി മാറി. ഒരു നിരീശ്വരവാദ ഗ്രന്ഥത്തിനു ലഭിച്ച ഈ വൻ പ്രചാരം അതിന്റെ എതിർത്തു കൊണ്ടും അനുകൂലിച്ചു കൊണ്ടും ഒട്ടേറെ പുസ്തകങ്ങൾ ലോകമെമ്പാടും ഇറങ്ങാനിടയാക്കി.അദ്ദേഹത്തിന്റെ മുൻപുസ്തകമായ ദ സെൽഫിഷ് ജീൻ ഉയർത്തിയതിനേക്കാൾ വിവാദമാണ്‌ ഈ പുസ്തകം സ്യഷ്ടിച്ചത്.



വീസൽ പ്രോഗ്രാം

Video
Selected writings
Audio


</doc>
<doc id="177064" url="https://ml.wikipedia.org/wiki?curid=177064" title="ഏങ്ങണ്ടിയൂർ ചന്ദ്രശേഖരൻ">
ഏങ്ങണ്ടിയൂർ ചന്ദ്രശേഖരൻ

കേരളത്തിലെ പ്രശസ്തനായ ചലച്ചിത്ര ഗാനരചയിതാവും നാടോടി പാരമ്പര്യം പിന്തുടരുന്ന കവിയുമാണ്'ഏങ്ങണ്ടിയൂർ ചന്ദ്രശേഖരൻ'

തൃശ്ശൂർ ജില്ലയിലെ ഏങ്ങണ്ടിയൂരിൽ ജനിച്ചു. ജീവിത സാഹചര്യങ്ങൾ പ്രതികൂലമായതിനാൽ പ്രാഥമിക വിദ്യാഭ്യാസം മാത്രമേ ലഭിച്ചുള്ളു. കുട്ടിക്കാലത്തു തന്നെ തൊഴിലിൽ ഏർപ്പെട്ടു. കുഞ്ഞുണ്ണി മാഷടെ അനുഗ്രഹത്തോടെ കാവ്യ രംഗത്ത് പ്രവേശിച്ചു.

വീതൂണ് കവിതാ സമാഹാരം. "എന്നേക്കാളും നിന്നെക്കാണാൻ ചന്തം തോന്നും..." എന്ന പാട്ട് ഏറെ പ്രശസ്തം. തട്ടത്തിൻ മറയത്ത്, ഉറുമി, ഒരു ബ്ലാക്ക് ആന്റ് വൈറ്റ് കുടുംബം, തസ്‌ക്കരലഹള, ഷെക്‌സ്പിയർ എം എ മലയാളം, ആത്മകഥ, സെല്ലുലോയിഡ് തുടങ്ങി പത്തോളം സിനിമകളുടെ ഗാന രചന നിർവഹിച്ചു



</doc>
<doc id="177066" url="https://ml.wikipedia.org/wiki?curid=177066" title="പെർഫ്യൂം: ദ സ്റ്റോറി ഓഫ് എ മർഡറർ (ചലച്ചിത്രം)">
പെർഫ്യൂം: ദ സ്റ്റോറി ഓഫ് എ മർഡറർ (ചലച്ചിത്രം)

ടോം ടൈക്കർ സംവിധാനം ചെയ്ത് 1998-ൽ പുറത്തിറങ്ങിയ ജർമ്മൻ സിനിമയാണ് പെർഫ്യൂം :ദ സ്റ്റോറി ഓഫ് എ മർഡറർ. ജർമ്മൻ സിനിമാ ചരിത്രത്തിലെ ഏറ്റവും കൂടിയ ബഡ്ജറ്റുകളിലൊന്നോടെയാണ് സിനിമ നിർമ്മിക്കപ്പെട്ടത്. പാട്രിക്ക് സസ്കിന്റ് എഴുതിയ പെർഫ്യൂം എന്ന നോവലിനെ ആസ്പദമാക്കിയാണ്‌ ഈ സിനിമ നിർമ്മിച്ചിട്ടുള്ളത്.



</doc>
<doc id="177076" url="https://ml.wikipedia.org/wiki?curid=177076" title="ഗുന്തർ ഗ്രാസ്">
ഗുന്തർ ഗ്രാസ്

വിഖ്യാത ജർമൻ നോവലിസ്റ്റും നാടകകൃത്തുമാണ് ‌ ഗുന്തർ ഗ്രാസ്(16 ഒക്ടോബർ 1927 - 13 ഏപ്രിൽ 2015).നോവൽ, കവിത, നാടകം തുടങ്ങിയ സാഹിത്യത്തിന്റെ സമസ്തമേഖലകളിലും ഗുന്തർ ഗ്രാസ് വ്യക്തിമുദ്ര പതിപ്പിച്ചു. ശിൽപനിർമ്മാണം, ഗ്രാഫിക് ആർട്ട് എന്നിവയിലും മികവ് പുലർത്തി. 
പോളണ്ടിന്റെ ഭാഗമായ ഡെൻസിഷിൽ പോളിഷ്- ജർമൻ വ്യാപാരിയുടെ മകനായി 1927 ഒക്ടോബർ 16നാണ് ഗുന്തർ ഗ്രാസ് ജനിച്ചത്. നിർബന്ധിത സൈനികസേവനത്തിന്റെ ഭാഗമായി പതിനാറാം വയസ്സിൽ ഹിറ്റ്‌ലറുടെ സൈനികവിഭാഗമായ "ലുഫ്ത്ത് വാഫെ'യിൽ ചേർന്നു. രണ്ടാം ലോകയുദ്ധകാലത്ത് ജർമൻസേനയിൽ നിർബന്ധിതസേവനം നടത്തി, യുദ്ധത്തടവുകാരനാകേണ്ടി വന്നു. അദ്ദേഹത്തിന്റെ പതിനേഴാം വയസ്സിലായിരുന്നു ഈ സംഭവമെന്നാണ് വെളിപ്പെടുത്തൽ. 1949ൽ ഡ്യൂസ്സൽ ഡോർഫിലെ ശാസ്ത്ര-കലാ അക്കാദമിയിൽനിന്ന് ചിത്രരചനയിൽ ബിരുദം നേടി. ജർമനിയിലെ സോഷ്യൽ ഡെമോക്രാറ്റിക് പാർട്ടിയുടെ സജീവ പ്രവർത്തകനായിരുന്ന ഗ്രാസിന്റെ മിക്ക രചനകളും ഇടതുപക്ഷ ആശയങ്ങളോട് അനുഭാവം വെച്ചുപുലർത്തി. 

2006ൽ പുറത്തു വന്ന പീലിങ് ദ ഒണ്യൻ എന്ന ആത്മകഥാപരമായ കൃതിയിൽ, ഹിറ്റ്‌ലറുടെ നാസി പട്ടാളത്തിൽ ജോലി ചെയ്ത ഒരു ഭൂതകാലം തനിക്കുണ്ടായിരുന്നു എന്ന വെളിപ്പെടുത്തൽ വലിയ വിമർശനമുയർത്തി.

ഇന്ത്യയുമായി അടുത്തബന്ധം പുലർത്തിയിരുന്ന അദ്ദേഹം മൂന്നുവട്ടം ഇവിടം സന്ദർശിച്ചിട്ടുണ്ട്. 1987-'88 കാലത്ത് ഭാര്യ യൂട്ടയുമൊത്ത് കൊൽക്കത്തയിൽ ഒരു വർഷത്തോളം കഴിഞ്ഞു. 'ദ പ്ലെബിയൻസ് റിഹേഴ്‌സ് ദ അപ്‌റൈസിങ്' എന്ന നാടകത്തിന്റെ ബംഗാൾ ഭാഷയിലുള്ള അവതരണത്തിന്റെ ഭാഗമായിട്ടായിരുന്നു അദ്ദേഹത്തിന്റെ കൊൽക്കത്താവാസം. 'ഷോ യുവർ ടങ്' എന്ന പേരിൽ ആ സ്മരണകൾ അദ്ദേഹം പുസ്തകമാക്കി. 
‍==കേരളത്തിൽ==
1975 ൽ കേരളം സന്ദർശിച്ചിരുന്നു. നായന്മാരെയും മുക്കുവന്മാരെയും കുറിച്ചുള്ള പഠനത്തിനായി എത്തിയ അദ്ദേഹം മഹാരാജാസിൽ പ്രസംഗിച്ചിരുന്നു. 
വാർദ്ധക്യസഹജമായ അസുഖങ്ങളെ തുടർന്ന് ല്യൂബെക്കിലെ ആശുപത്രിയിൽ 87ാം വയസ്സിൽ അന്തരിച്ചു.

രണ്ടാം ലോകയുദ്ധാനന്തരമുള്ള ദേശീയ അപരാധബോധത്തിന്റെ സ്വാധീനം പ്രകടമാകുന്ന അദ്ദേഹത്തിന്റെ കൃതികൾ സാധാരണ വിചിത്രരൂപത്തിലുള്ള രചനാഘടകവും ശക്തമായ ധാർമിക ഉള്ളടക്കവും ഉള്ളവയാണ്. നോബൽ സമ്മാനം ഉൾപ്പെടെ നിരവധി ബഹുമതികൾ നേടി.


അഭിമുഖങ്ങൾ


</doc>
<doc id="177087" url="https://ml.wikipedia.org/wiki?curid=177087" title="ദ കാബിനറ്റ് ഓഫ് ഡോ. കാലിഗറി">
ദ കാബിനറ്റ് ഓഫ് ഡോ. കാലിഗറി

1920 ൽ പുറത്തിറങ്ങിയ വിഖ്യാതമായ ജർമ്മൻ നിശ്ശബ്ദ ചലച്ചിത്രമാണ് ദ കാബിനറ്റ് ഓഫ് ഡോ.കാലിഗറി().ഇത് ഒരു ഹൊറർ സിനിമയാണ് .റോബർട്ട് വീൻ ‌ ആണ് ഈ സിനിമയുടെ സംവിധായകൻ .


ചലച്ചിത്ര കവാടം 



</doc>
<doc id="177091" url="https://ml.wikipedia.org/wiki?curid=177091" title="റോബർട്ട് വീൻ">
റോബർട്ട് വീൻ

വിഖ്യാതനായ ജർമ്മൻനിശ്ശബ്ദ ചലച്ചിത്ര സംവിധായകൻ ആണ് റോബർട്ട് വീൻ.



</doc>
<doc id="177096" url="https://ml.wikipedia.org/wiki?curid=177096" title="മുറം">
മുറം

ഒരു കേരളീയ വീട്ടുപകരണം ആണ് മുറം .അരി ,പയറുവർഗങ്ങൾ തുടങ്ങിയ ഭക്ഷണ സാധനങ്ങളിലെ മാലിന്യങ്ങൾ കളഞ്ഞു വ്യത്തിയാക്കുന്നതിനാണ് മുറം ഉപയോഗിക്കുന്നത് . വടക്കേ മലബാറിൽ ഇതിനെ തടുപ്പ എന്നു വിളിക്കുന്നു. അവിടെ മുറം എന്നറിയപ്പെടുന്നത് ധാന്യവും മറ്റും കോരിമാറ്റാൻ ഉപയോഗിക്കുന്ന മറ്റൊരു ഉപകരണത്തെയാണ്(ചിത്രം കാണുക).

ഓട(ഈറ്റ) കൊണ്ടാണ് കൊട്ട, മുറം എന്നിവ നിർമ്മിക്കുന്നത്. മൂത്ത ഓടയാണ് ഇതിന് ഉപയോഗിക്കുന്നത്. മൂത്ത ഓടകൾ ഉണക്കിയ ശേഷം ഓരോ ചീളുകളാക്കുന്നു. ഈ ചീളുകളും ഉണക്കിയ ശേഷം മാത്രമാണ് വസ്തുക്കൾ നിർമ്മിക്കാൻ ഉപയോഗിക്കുന്നത്. ഉണങ്ങിയ ചീളുകൾ ഉപയോഗിച്ച് കൈകൊണ്ട് കൊട്ട, മുറം തുടങ്ങിയ വസ്തുക്കൾ നിർമ്മിക്കുന്നു. കത്തിയാണ് ഇതിന്റെ നിർമ്മാണത്തിനായി പ്രധാന ആയുധമായി ഉപയോഗിക്കുന്നത്. 


</doc>
<doc id="177105" url="https://ml.wikipedia.org/wiki?curid=177105" title="ലാഹിരി മഹാശയൻ">
ലാഹിരി മഹാശയൻ

ഒരു ഭാരതീയ യോഗിയാണ് ലാഹിരി മഹാശയൻ. 

ബംഗാളിൽ കൃഷ്ണനഗരത്തിലെ നദിയാ താലൂക്കിൽ, ഘുർണി ഗ്രാമത്തിൽ 1828 സെപ്തംബർ 30 ന് ജനിച്ച ശ്യാമ ചരണ ലാഹിരിയാണ് പിൽക്കാലത്ത് ലാഹിരി മഹാശയൻ എന്ന പേരിൽ , ജാതിമതഭേദമെന്യേ, ആയിരങ്ങൾക്കു ക്രിയായോഗദീക്ഷ നൽകിയ യോഗിവര്യനായി മാറിയത്. കുട്ടിക്കാലത്തേ വാരാണസിയിൽ താമസമാക്കിയ അദ്ദേഹം ഹിന്ദി, ഉറുദു, സംസ്കൃതം, ബംഗാളി, ഫ്രഞ്ച്, ഇംഗ്ലീഷ് എന്നീ ഭാഷകൾ അഭ്യസിക്കുകയും വിശദമായ വേദപഠനം ആരംഭിക്കുകയും ചെയ്തു. ബ്രിട്ടീഷ് സർക്കാരിന്റെ മിലിട്ടറി എഞ്ചിനീയറിംഗ് വകുപ്പിൽ ഉദ്യോഗസ്ഥനായിരുന്ന അദ്ദേഹം 1861 ൽ, തന്റെ മുപ്പത്തിമൂന്നാം വയസ്സിൽ ഹിമാലയത്തിലെ റാണിഖേത്തിൽ വച്ച് തന്റെ ഗുരുനാഥനായ മഹാവതാര ബാബാജിയെ കണ്ടുമുട്ടുകയും ക്രിയാദീക്ഷ സ്വീകരിക്കയും ചെയ്തു. വേദശാസ്ത്രഗ്രന്ഥങ്ങളുടെ സിദ്ധാന്തപരമായ ചർച്ച ഒഴിവാക്കി, അവയെ സാക്ഷാത്കരിക്കുന്നതിന് സ്വയം സമർപ്പിക്കാൻ അദ്ദേഹം തന്റെ ശിഷ്യരെ പഠിപ്പിച്ചു. യോഗാഭ്യാസം ദുർജ്ഞേയമായ ഒരു അനുഷ്ഠാനമാണെന്ന തെറ്റിദ്ധാരണ അകറ്റാൻ അദ്ദേഹത്തിന്റെ സഫലമായ ജീവിതം ഉത്തമദൃഷ്ടാന്തമാണ്. 1895 സെപ്തംബർ 26 ന് അദ്ദേഹം ശരീരം വെടിഞ്ഞു.

ക്രിയാ യോഗം പഠിക്കാം;ലാഹിരി മഹാശയ പരമ്പരയിൽ നിന്ന്

മഹാ ക്രിയാ യോഗ ദീക്ഷ എറണാകുളത്ത്

ധന്യാത്മൻ ,

ശ്യാമചരണ ലാഹിരി ഫൗണ്ടേഷന്റെ ആഭിമുഖ്യത്തിൽ സംഘടിപ്പിക്കപ്പെടുന്ന *മഹാക്രിയാ യോഗ ദീക്ഷ* ചടങ്ങ് ഒക്ടോബർ 2017-ൽ എറണാകുളത്ത് വച്ച് നടക്കും.

മഹാ അവതാര ബാബാജിയുടെ പ്രിയ ശിഷ്യൻ ശ്രീ ലാഹിരി മഹാശയയുടെ Grand grandson ആയ, സൗമ്യാചാര്യ ദീക്ഷാ ചടങ്ങിന് നേതൃത്വം നൽകും..

വിശദ വിവരങ്ങൾക്ക് വിളിക്കുക:- 9526274785

ക്രിയയോഗം - ക്രിയാ യോഗ ദീക്ഷ എന്ത് ? എന്തിന്? എങ്ങനെ?

സംസ്കൃതത്തിലെ ' ക്രി' എന്ന ധാതുവിൽ നിന്നാണ് ക്രിയ എന്ന വാക്ക് ഉണ്ടായത്. അതിന്റെ അർത്ഥം " ചെയ്യുക, അനുഷ്ഠിക്കുക, പ്രവർത്തിക്കുക " എന്നിങ്ങനെയാണ്. ' യോഗം ' എന്ന വാക്കിന് " കൂടിച്ചേരൽ, ലയനം " എന്നർത്ഥം.

ക്രിയായോഗമെന്നാൽ ജഗദീശ്വരൻ, ഗുരുപരമ്പരകളിലൂടെ പ്രകാശിപ്പിച്ച ഒരു ' നിഗൂഡമായ അനുഷ്ഠാന പദ്ധതിയിലൂടെ ' സാധകൻ ഈശ്വരനിൽ എത്തിച്ചേരുന്ന ദൈവിക പരിശീലനമാണ്...

ഈശ്വര അന്വോഷണ പാതയിൽ മറ്റ് അനുഷ്ഠാനങ്ങളെ " ഒരു കാളവണ്ടി യാത്രയോട് " ഉപമിച്ചാൽ ക്രിയാ മാർഗ്ഗം ഒരു അതിവേഗ " എയറോ പ്ലയിൻ " മാർഗ്ഗമെന്ന് ഋഷികൾ ഉപമിക്കുന്നു.

ക്രിയാ യോഗം എന്തിന്

മാനവ ജീവിതത്തിന്റെ അത്യന്തിക ലക്ഷ്യം എന്നത് മോക്ഷമാണ്.


ക്രിയ എങ്ങനെ

ക്രിയാ യോഗം അഭ്യസിക്കേണ്ടത് യഥാർത്ഥ ഗുരു പരമ്പര വഴിയാണ്. ക്രിയാശാസ്ത്രം ആധുനിക കാലത്ത് പ്രചരിപ്പിക്കപ്പെട്ടത് മഹാ അവതാര ബാബ ജിയുടെ പ്രിയ ശിഷ്യൻ ശ്രീ. ലാഹിരി മഹാശയ വഴിയായിരുന്നു. ആ ഗുരു പരമ്പരയിൽപ്പെട്ട ശ്രീ. ശ്യാമചരണ ലാഹിരി ഫൗണ്ടേഷണിലെ ക്രിയാ ഗുരു ശ്രീ. സൗമ്യാചാര്യ [Grand Grandson of Lahiri Mahashaya] ഗുരു പരമ്പരകളുടെ നിർദ്ദേശാനുസരണം ക്രിയാ യോഗ പ്രചരണാർത്ഥം ലോകമെമ്പാടും യഥാർത്ഥ ക്രിയാ യോഗം പഠിപ്പിച്ചു വരുന്നു. *" ക്രിയയുടെ സുഗന്ധം സ്വാഭാവികമായി പരക്കട്ടെ... വണ്ട് തേനുള്ള പൂക്കളെത്തേടി എത്തുന്നതു പോലെ യഥാർത്ഥ സത്യാന്വോഷികൾ ക്രിയയെത്തേടിയെത്തും "* എന്ന ലാഹിരി ബാബയുടെ ദിവ്യ സന്ദേശത്തിൽ ഊന്നിയുള്ള പ്രവർത്തനമാണ് സംഘടനയുടേത്...

പ്രാചീന ഗുരുപരമ്പരയുമായി സാധകനെ ബന്ധിപ്പിക്കുന്ന " ദീക്ഷാ ചടങ്ങ് " ഈ സമ്പ്രദായത്തിലെ അവിഭാജ്യ ഘടകമാണ്. തന്റെ മുന്നിൽ ക്രിയ പഠിക്കണമെന്ന ആഗ്രഹവുമായി എത്തുന്ന ശിഷ്യനെ ഗുരു വാൽസല്യപൂർവ്വം അടുത്തിരുത്തി, തന്റെ ആത്മീയ ശക്തിയാൽ ശിഷ്യന്റെ കുണ്ഡലിനീ ശക്തിയെ activate ചെയ്യുന്ന മഹാ കർമ്മമാണ് ദീക്ഷ. ഗുരു ശിഷ്യന്റെ ആത്മീയ നേത്ര സ്ഥാനമായ ആജ്ഞയിൽ സ്പർശിച്ച് താൻ ഗുരുപരമ്പരകളിലൂടെയും, സാധനയിലൂടെയും ആർജിച്ച ശക്തിയെ കാരുണ്യ പൂർവ്വം ശിഷ്യനിലേക്ക് സംക്രമിപ്പിക്കുന്നു. ആ ശക്തി ശിഷ്യന്റെ നട്ടെല്ലിൽ സ്ഥിതി ചെയ്യുന്ന സുഷ്മ്നയിലെ ആധാര ചക്രങ്ങളിൽ പ്രവേശിക്കുന്നു. പ്രസ്തുത പ്രാണശക്തി, പൂർവ ജന്മ കർമ്മ ദോഷങ്ങളെയും, പാപങ്ങളേയും നീക്കുകയും, അതുപോലെ തന്നെ സുഷ്മ്നയിലെ Blockage കളെയും നീക്കി ശിഷ്യന് ആത്മീയതയുടെ മാർഗ്ഗം തെളിച്ച് കൊടുക്കുന്നു.

ജന്മ ജന്മാന്തര പുണ്യമുള്ളവർക്കാണ് ക്രിയാ യോഗ ദീക്ഷ ലഭിക്കുന്നത്.

ക്രിയാ ദീക്ഷയെന്നാൽ ഗുരു ശിഷ്യനിൽ ആത്മീയതയുടെ വിത്ത് പാകലാണ്... തന്റെ നിരന്തര അനുഷ്ഠാനമെന്ന കർമ്മത്താൽ ശിഷ്യൻ ആ വിത്തിനെ മുളപ്പിച്ച് ഒരു വൻ വൃക്ഷമാക്കണം. അത് അവനിൽ മാത്രം നിക്ഷിപ്തമായ ചുമതലയാണ്.

Practice, Practice , Practice ഇത് മാത്രമാണ് ക്രിയാ മേഖലയിലെ വിജയ കവാടത്തിന്റെ താക്കോൽ...

നന്ദി... ശുഭദിനം



</doc>
<doc id="177108" url="https://ml.wikipedia.org/wiki?curid=177108" title="ധാരാവി">
ധാരാവി

മുംബൈ നഗരത്തിലെ ഒരു ചേരിപ്രദേശമാണ് ധാരാവി. ഏഷ്യയിലെ ഏറ്റവും വലിയ ചേരിയായി അറിയപ്പെടുന്ന ധാരാവിയിൽ പത്തുലക്ഷത്തിലധികം ജനങ്ങൾ പാർക്കുന്നു. സെൻട്രൽ മുംബൈയിലെ മാഹിം നദീതീരത്ത് ഏകദേശം 1.75 ച.കി.മീ. വിസ്തൃതിയിൽ ഈ ചേരി വ്യാപിച്ചുകിടക്കുന്നു. ലോകത്തിലെതന്നെ വാടക കൂടിയ നഗരങ്ങളിലൊന്നായ മുംബൈയിലെ കുറഞ്ഞ വരുമാനക്കാർക്കും മറ്റു നാടുകളിൽനിന്ന് തൊഴിൽതേടി എത്തിയവർക്കും ഇവിടം അഭയമായി. മുംബൈയിലെ രണ്ട് പ്രധാന സബ്അർബൻ റെയിൽപ്പാതകളായ വെസ്റ്റേൺ, സെൻട്രൽ റെയിൽപ്പാതകൾക്ക് ഇടയ്ക്കാണ് ധാരാവിയുടെ സ്ഥാനം. ഇത് ജോലിക്കു പോകുന്നവർക്കും ചെറുകിട ഉത്പാദകർക്കും സൗകര്യമായിത്തീരുന്നു. വസ്ത്രനിർമ്മാണം, കളിമൺപാത്രനിർമ്മാണം എന്നീ പരമ്പരാഗത ചെറുകിട വ്യവസായങ്ങൾക്കു പുറമേ "റീസൈക്ളിങ്" വ്യവസായവും ഇവിടെ വൻതോതിലുണ്ട്. കയറ്റുമതിനിലവാരത്തിലുള്ള തുകൽസാധനങ്ങൾ, എംബ്രോയ്ഡറി ചെയ്ത തുണിത്തരങ്ങൾ എന്നിവ ഇവിടെ ഉത്പാദിപ്പിക്കുന്നു. ഇന്ത്യയ്ക്കകത്തും അന്താരാഷ്ട്ര കമ്പോളങ്ങളിലും ഇവ വിറ്റഴിയുന്നു. ചേരിയിലെ ഓരോ മുറിയും ഇത്തരം വസ്തുക്കളുടെ ഓരോ ചെറിയ ഉത്പാദക യൂണിറ്റുകളാണ്. 15,000-ൽപ്പരം "ഒറ്റമുറി ഫാക്റ്ററികൾ" ഇവിടെ ഉള്ളതായി കണക്കാക്കപ്പെടുന്നു.

വളരെക്കാലം മുമ്പ്, ധാരാവി ഒരു ചേരിപ്രദേശമായിരുന്നില്ല. അന്ന് ഇതൊരു മുക്കുവ ഗ്രാമമായിരുന്നു. 1909-ൽ പ്രസിദ്ധീകരിച്ച ഗസറ്റിയർ ഒഫ് ബോംബെ ആൻഡ് ഐലൻഡിൽ ധാരാവിയെപ്പറ്റി പരാമർശമുണ്ട്. "ബോംബെയിലെ മത്സ്യബന്ധന വിഭാഗക്കാരുടെ വിശാലമായ ആറ് കേന്ദ്രങ്ങളിൽ ഒന്ന്" (one of the six great kowliwadas of Bombay) എന്നാണ് അതിൽ പരാമർശിച്ചിരിക്കുന്നത്. അക്കാലത്ത് ധാരാവി ഒരു ചതുപ്പുനിലമായിരുന്നു. "കോളി" മുക്കുവരായിരുന്നു ഇവിടത്തെ ആദ്യ താമസക്കാർ. അറബിക്കടലിലേക്കു തള്ളിനിന്ന മുനമ്പായിരുന്നു അവരുടെ അധിവാസകേന്ദ്രം. ധാരാവിക്കടുത്ത് സിയോനിൽ (Sion) പണിത ഒരു അണക്കെട്ടുമൂലം വേറിട്ടുകിടന്ന രണ്ട് വ്യത്യസ്ത ദ്വീപുകൾ ക്രമേണ തമ്മിൽ ചേർന്ന് നീണ്ട് വീതികുറഞ്ഞ ഒരു പ്രദേശമായി മാറി. ഇത് "ഐലൻഡ് സിറ്റി ഒഫ് ബോംബെ"യുടെ രൂപീകരണത്തിനു വഴിതെളിച്ചു. നദി വറ്റിവരണ്ടതോടെ മുക്കുവർക്ക് പരമ്പരാഗതരീതിയിലുള്ള ജീവിതമാർഗ്ഗം അന്യമായി. കാലക്രമേണ നികന്ന ചതുപ്പുനിലങ്ങൾ പുറംനാടുകളിൽനിന്നു വന്ന കുടിയേറ്റക്കാർ താവളമാക്കി. ഈ കുടിയേറ്റക്കാരിൽ രണ്ട് വിഭാഗമുണ്ടായിരുന്നു. ഗുജറാത്തിൽനിന്നും കൊങ്കൺപ്രദേശത്തുനിന്നും വന്നവരാണ് ആദ്യ കൂട്ടർ. ഇവരിൽ സൗരാഷ്ട്രയിൽനിന്നു വന്ന കളിമൺപാത്രനിർമ്മാണക്കാരും ഉൾ പ്പെടുന്നു. ധാരാവിയിൽ ഇന്നു കാണുന്ന "കുംഭർവാഡകൾ" ഇങ്ങനെ നിലവിൽ വന്നവയാണ്. ഏതെങ്കിലും ഒരു പ്രത്യേക തൊഴിലിൽ വൈദഗ്ദ്ധ്യം നേടി ധാരാവിയിലെത്തി സ്ഥിരവാസമുറപ്പിച്ചവരാണ് രണ്ടാമത്തെ കൂട്ടർ. ഉദാഹരണമായി തമിഴ്നാട്ടിൽനിന്ന് ധാരാവിയിലെത്തിയ മുസ്ലിങ്ങളായ തുകൽപ്പണിക്കാർ ഇവിടെ ടാനിങ് വ്യവസായത്തിനു തുടക്കമിട്ടു. ഉത്തർപ്രദേശിൽനിന്നു വന്ന എംബ്രോയ്ഡറിതൊഴിലാളികൾ റെഡിമെയ്ഡ് വസ്ത്രവ്യാപാരം ആരംഭിച്ചു. തമിഴ്നാട്ടിൽനിന്നു വന്ന തൊഴിലാളികൾ ഇവിടെ മുറുക്ക്, ചിക്കി, മൈസൂർപാക്ക് തുടങ്ങിയ പലഹാരങ്ങളുടെ കച്ചവടം തുടങ്ങി. അങ്ങനെ ക്രമേണ പണ്ടത്തെ മുക്കുവഗ്രാമത്തോട് യാതൊരു സാദൃശ്യവുമില്ലാത്ത ഇന്നത്തെ ചേരിപ്രദേശമായി ധാരാവി മാറി.

അടിസ്ഥാന പൊതുജനാരോഗ്യ സംരക്ഷണ സൗകര്യങ്ങളുടെ കുറവ് ധാരാവി അഭിമുഖീകരിക്കുന്ന ഏറ്റവും വലിയ പ്രശ്നമാണ്. കുടിവെള്ളക്ഷാമം വളരെ രൂക്ഷമാണിവിടെ. ഭൂമിശാസ്ത്രപരമായ പ്രത്യേകതയും മോശപ്പെട്ട ഡ്രെയിനേജ് സംവിധാനവും മൺസൂൺകാലങ്ങളിൽ ബുദ്ധിമുട്ടുണ്ടാക്കാറുണ്ട്. മഹാരാഷ്ട്ര സംസ്ഥാന സർക്കാർ ഈ ചേരിയുടെഉദ്ധാരണത്തിനായി പദ്ധതികൾ ആസൂത്രണം ചെയ്തുവരുന്നു. "സ്ലം റീഹാബിലിറ്റേഷൻ അതോറിറ്റി"(SRA)യുടെ മേൽനോട്ടത്തിൽ "റീഡെവലപ്മെന്റ് ഒഫ് ധാരാവി" എന്ന പ്രോജക്റ്റ് 2007 ജൂൺ 1-ന് പ്രവർത്തനമാരംഭിച്ചു. മതിയായ പാർപ്പിടസൗകര്യങ്ങളും ഷോപ്പിങ് ക്ലോംപക്സും ആശുപത്രികളും സ്കൂളുകളും ഒക്കെയുള്ള ഒരു ആധുനിക ടൗൺഷിപ്പ് ആയി ധാരാവിയെ മാറ്റിയെടുക്കാനാണ് ഈ പുനരധിവാസ പദ്ധതികൊണ്ട് ഉദ്ദേശിക്കുന്നത്.



</doc>
<doc id="177110" url="https://ml.wikipedia.org/wiki?curid=177110" title="ജെയിംസ് ചാഡ്വിക്ക്">
ജെയിംസ് ചാഡ്വിക്ക്

സർ ജെയിംസ് ചാഡ്വിക്ക് ഇംഗ്ലണ്ടിൽ ജീവിച്ചിരുന്ന ഭൗതികശാസ്ത്ജ്ജനും, നോബൽ സമ്മാന ജേതാവുമാണ്. ന്യൂട്രോൺ കണികയുടെ കണ്ടുപിടിത്തതിന്റെ പേരിലാണ് ചാഡ്വിക്ക് ഏറ്റവുമധികം അറിയപ്പെടുന്നത്.

1891ൽ ഇംഗ്ലണ്ടിലെ മാൻചെസ്റ്ററിൽ ജനിച്ചു. കേംബ്രിഡ്ജ് യൂണിവേഴ്സിറ്റിയിലായിരുന്നു ഉപരിപഠനം. 1924ൽ കാവൻഡിഷ് ലാബോറട്ടറിയിൽ അസിസ്റ്റന്റ് ഡയറക്ടറായി നിയമിതനായി .ആറ്റത്തിലെ ന്യൂട്രോൺ കണിക കണ്ടുപിടിച്ചത് ജെയിംസ് ചാഡ്വിക്കാണ്. 1935ൽ ന്യൂട്രോൺ കണ്ടുപിടിത്തത്തിനു അദ്ദേഹത്തിന് നോബൽ സമ്മാനം ലഭിച്ചു. 1974ൽ അന്തരിച്ചു.



</doc>
<doc id="177121" url="https://ml.wikipedia.org/wiki?curid=177121" title="പത്മശ്രീ ഭരത് ഡോക്ടർ സരോജ് കുമാർ">
പത്മശ്രീ ഭരത് ഡോക്ടർ സരോജ് കുമാർ

ശ്രീനിവാസനെയും മംത മോഹൻദാസിനെയും പ്രധാന കഥാപാത്രങ്ങളാക്കി നവാഗതനായ സജിൻ രാഘവൻ സംവിധാനം ചെയ്ത് 2012 ജനുവരി 14-നു് പുറത്തിറങ്ങിയ മലയാളചലച്ചിത്രമാണ് പത്മശ്രീ ഭരത് ഡോ. സരോജ് കുമാർ. 2005-ൽ പുറത്തിറങ്ങിയ ഉദയനാണു താരം എന്ന ചിത്രത്തിൽ ശ്രീനിവാസൻ അവതരിപ്പിച്ച സരോജ് കുമാർ എന്ന ചലച്ചിത്രനടനെയാണ് ശ്രീനിവാസൻ ഈ ചിത്രത്തിലും അവതരിപ്പിക്കുന്നത്. ഉദയനാണു താരം എന്ന ചിത്രത്തിന്റെ രണ്ടാം ഭാഗം അല്ല ഈ ചലച്ചിത്രമെന്നും ഉദയനാണു താരത്തിലെ ചില കഥാപാത്രങ്ങൾ ഈ ചിത്രത്തിലും അഭിനയിച്ചിട്ടുണ്ട് എന്നേ ഉള്ളൂ എന്നു സംവിധായകൻ വിശദീകരിക്കുന്നു. കൊച്ചിയിലാണ് ഈ ചിത്രം പ്രധാനമായും ചിത്രീകരിച്ചിരിക്കുന്നത്




</doc>
<doc id="177128" url="https://ml.wikipedia.org/wiki?curid=177128" title="തേസ്">
തേസ്

പ്രിയദർശനൻ സംവിധാനം ചെയ്ത് അനിൽ കപൂർ ,മോഹൻലാൽ ,കങ്കണ റണാവത് ,സമീരാ റെഡ്ഡി ,സൈദ് ഖാൻ എന്നിവർ പ്രധാന കഥാപാത്രങ്ങളെ അവതരിപ്പിച്ച് 2012 ഏപ്രിൽ 27ന് പുറത്തിറങ്ങിയ ഹിന്ദി ചലച്ചിത്രമാണ് ടെസ്സ് .


</doc>
<doc id="177137" url="https://ml.wikipedia.org/wiki?curid=177137" title="ടെസ്റ്റോസ്റ്റിറോൺ">
ടെസ്റ്റോസ്റ്റിറോൺ

ഒരു പുരുഷ ലൈംഗിക ഹോർമോൺ ആണ് ടെസ്റ്റോസ്റ്റിറോൺ. ആൻഡ്രോജനുകൾ അഥവാ പുരുഷ ഹോർമോണുകളിൽ ഏറ്റവുമധികം ഉത്പാദിക്കപ്പെടുന്നത് ടെസ്റ്റോസ്റ്റിറോൺ ആണ്. ഏറെ പ്രവർത്തനക്ഷമമായ ഈ ഹോർമോണിന്റെ ഉറവിടം വൃഷണമാണ്. ശുക്ലജനക നാളികകൾക്കിടയിലുള്ള അന്തരാള കോശങ്ങളാണ് ഈ ഹോർമോണുകൾ സ്രവിക്കുന്നത്. ടെസ്റ്റോസ്റ്റിറോൺ ഉത്പാദനം അന്തരാള കോശ ഉത്തേജക ഹോർമോൺ എന്ന പിറ്റ്യൂട്ടറി ഹോർമോൺ ആണ് നിയന്ത്രിക്കുന്നത്. അസറ്റിക് അമ്ളവും മറ്റു ലഘു തന്മാത്രകളും ചേർന്ന് കോളസ്റ്റിറോളും അതിൽനിന്ന് ടെസ്റ്റോസ്റ്റിറോണും വൃഷണത്തിൽ ഉത്പാദിക്കപ്പെടുന്നു. 19 കാർബൺ അണുക്കളടങ്ങുന്ന ഒരു സ്റ്റിറോയിഡാണ് ടെസ്റ്റോസ്റ്റിറോൺ.
ടെസ്റ്റോസ്റ്റിറോൺ ഉത്പാദനത്തിന് ആവശ്യമായ എൻസൈം ഭ്രൂണാവസ്ഥയിൽ തന്നെ കാണപ്പെടുന്നു. ഗർഭാവസ്ഥയിൽ 7-നും 12-നും ഇടയ്ക്കുള്ള ആഴ്ചകളിൽ, ലിംഗവ്യത്യാസമില്ലാത്ത ഭ്രൂണത്തിനെ ഇത് ആൺ ശിശുവായി മാറ്റുന്നു. ഈ ഹോർമോണിന്റെ പ്രവർത്തനഫലമായി ആൺ ശിശുവിൽ പുരുഷാവയവങ്ങൾ വളരുന്നു. ജനനത്തിന് തൊട്ടു മുമ്പോ പിമ്പോ ആയി അന്തരാളകോശങ്ങൾ ചുരുങ്ങുന്നു. പിന്നീട് കൗമാരദശയിലാണ് ഈ കോശങ്ങൾ വീണ്ടും വളർച്ച പ്രാപിക്കുന്നത്. ശൈശവാവസ്ഥയിൽതന്നെ രക്തത്തിൽ പുരുഷ ഹോർമോണുകളായ ആൻഡ്രോജനുകൾ കാണാറുണ്ടെങ്കിലും വൃഷണ സ്രാവം യൗവനാരംഭത്തിലാണ് ഉണ്ടാവുന്നത്. പ്രാരംഭ ദശയിലെ വൃഷണസ്രാവം പ്രായപൂർത്തിയായവരുടേതിൽ നിന്ന് വ്യത്യസ്തമാണ്. ടെസ്റ്റോസ്റ്റിറോണിനെക്കാൾ ആൻഡ്രോസ്റ്റിനോഡൈയോൺ ആണ് ആദ്യം കൂടുതലായി ഉത്പാദിപ്പിക്കപ്പെടുന്നത്. വളർച്ചയെ സഹായിക്കുന്ന ഒരു ഹോർമോണാണിത്

ആഹാരത്തിലെ നൈട്രജൻ ശരീരത്തിനുള്ളിൽ നിലനിർത്തി പേശികളിലെ മാംസ്യമാക്കി മാറ്റാൻ ടെസ്റ്റോസ്റ്റിറോൺ സഹായകമാണ്. പുരുഷന്മാരുടെ വർധിച്ച പേശിബലത്തിന് നിദാനം ഇതാണ്. യൗവനാരാംഭത്തോടെ ശിശ്നം, വൃഷണസഞ്ചി, പുരുഷ ഉപഗ്രന്ഥികളായ ശയാനം, ശുക്ലാശയം എന്നിവയുടെ വളർച്ചയ്ക്കും വികാസത്തിനും കാരണം ടെസ്റ്റോസ്റ്റിറോൺ ആണ്. ശരീരത്തിലെ രോമ വളർച്ച, ശബ്ദ ഗാംഭീര്യം എന്നീ പുരുഷ ലക്ഷണങ്ങളും ടെസ്റ്റോസ്റ്റിറോണിന്റെ പ്രവർത്തനം മൂലമാണുണ്ടാകുന്നത്. ശുക്ലാണു ഉത്പാദനത്തിന് ആവശ്യമായ വിധത്തിൽ വൃഷണസഞ്ചിയുടെ താപം നിയന്ത്രിക്കുന്നതും ഈ ഹോർമോണാണ്. പുരുഷ ഉപഗ്രന്ഥികളിൽ വച്ച് ശുക്ല ഘടകങ്ങളായ ഫ്രക്ടോസ്, സിട്രിക് അമ്ലം എന്നിവ സംശ്ലേഷണം ചെയ്യുന്നത് ടെസ്റ്റോസ്റ്റിറോണിന്റെ പ്രവർത്തനഫലമായാണ്. വൃഷണച്ഛേദം മൂലം ശയാനം, ശുക്ളാശയം എന്നീ ഉപഗ്രന്ഥികളുടെ ശക്തി നശിക്കുന്നതിനുള്ള കാരണം ഇതാണ്. ശുക്ലാണു ഉത്പാദനത്തിന് ടെസ്റ്റോസ്റ്റിറോൺ കൂടിയേ കഴിയൂ. ലൈംഗികതയിലും ഇതിന്‌ പങ്കുണ്ട്. എങ്കിലും വർധിച്ച അളവിൽ ടെസ്റ്റോസ്റ്റിറോൺ ഉണ്ടാവുകയാണെങ്കിൽ പിറ്റ്യൂട്ടറി ഗോണാഡോട്രോഫിൻ ഹോർമോണുകളുടെ ഉത്പാദനം തടസ്സപ്പെടാനും അതുവഴി ശുക്ലാണു ഉത്പാദനം നിലയ്ക്കാനും ഇടയുണ്ട്.


</doc>
<doc id="177159" url="https://ml.wikipedia.org/wiki?curid=177159" title="വെൺകുറിശലഭം">
വെൺകുറിശലഭം

തെക്കേ ഇന്ത്യയിൽ മാത്രം കാണപ്പെടുന്ന ഒരു ചിത്രശലഭമാണ് വെൺകുറിശലഭം (Bicolour Ace, White Branded Ace). ശാസ്ത്രനാമം : "Sovia hyrtacus". കേരളവും കർണ്ണാടകയും ഉൾപ്പെടുന്ന പശ്ചിമഘട്ടത്തിലെ ഒരു തനതു (Endemic) ശലഭമാണിത്. കേരളത്തിൽ വിരളമായെ കണ്ടുവരാറുള്ളൂ.

പുല്ലും മുളകളും നിറഞ്ഞ ഇടങ്ങളിലാണ് കണ്ടുവരുന്നത്. ശരവേഗത്തിലാണ് പറക്കൽ. അരുവിയോരങ്ങളിലെ നനഞ്ഞ മണ്ണിലിരുന്ന് ലവണം ഉണ്ണുന്ന ശീലമുണ്ട്. സഹ്യപർവ്വതത്തിലെ ചെറിയ പ്രദേശത്ത് മാത്രം കാണപ്പെടുന്നതിനാൽ ഈ തനതു ശലഭം വംശനാശത്തിന്റെ വക്കിലാണ്. ഈറ്റക്കാടുകളുടേയും പുൽമേടുകളുടേയും വർദ്ധിച്ചുവരുന്ന നാശം ഇവയുടെ നിലനിൽപ്പിന് ഭീഷണിയാണ്.

ചിറകുകൾക്ക് തവിട്ടുനിറമാണ്. ചിറകിന്റെ അടിവശത്ത് ഒരു വെളുത്ത കുറിയുണ്ട്. ഇതുകൊണ്ടാണ് ഇവയെ വെൺകുറിശലഭം എന്ന് വിളിയ്ക്കുന്നത്. മുൻചിറകിന്റെ അടിവശത്ത് ഒരു വെളുത്ത പട്ട പോലെ അടയാളമുണ്ട്. പിൻചിറകിന്റെ പുറത്ത് പുള്ളികൾ കാണാറില്ല.

ഈറ്റയിൽ ആണ് ഇവ മുട്ടയിടുന്നത്. ശലഭപ്പുഴുവിന് ചാരകലർന്ന പച്ചനിറമാണ്. ഉരുണ്ട ശിരസിൽ രണ്ട് തവിട്ടുനിറത്തിലുള്ള പൊട്ടുകൾ കാണാം. പുഴുപ്പൊതിയ്ക്ക് മഞ്ഞയും തവിട്ടും വെളുപ്പും കലർന്ന നിറമാണ്.


</doc>
<doc id="177169" url="https://ml.wikipedia.org/wiki?curid=177169" title="ജയപ്രകാശ് കുളൂർ">
ജയപ്രകാശ് കുളൂർ

പ്രമുഖനായ ഒരു മലയാള നാടക കൃത്താണ് ജയപ്രകാശ് കുളൂർ. നാടക രചനയ്ക്കുള്ള കേരള സാഹിത്യ അക്കാദമി അവാർഡ് ഉൾപ്പെടെ നിരവധി പുരസ്കാരങ്ങൾ ലഭിച്ചിട്ടുണ്ട്
1952-ൽ ജനിച്ചു. സെന്റ്‌ ജോസഫ്‌​സ് ബോയ്‌സ്‌ ഹൈസ്‌കൂൾ, മലബാർ ക്രിസ്‌ത്യൻ കോളേജ്‌, ദേവഗിരി സെന്റ്‌ ജോസഫ്‌സ്‌ കോളേജ്‌, കോഴിക്കോട്‌ ഗവൺമെന്റ്‌ ലോകോളേജ്‌ എന്നിവിടങ്ങളിൽ വിദ്യാഭ്യാസം. അഭിഭാഷകനായി പ്രാക്‌ടീസ്‌ ചെയ്യുന്നു. ഭാര്യഃ അനുപമ, മക്കൾ :നമ്രത, രാമകൃഷ്‌ണൻ. 



</doc>
<doc id="177176" url="https://ml.wikipedia.org/wiki?curid=177176" title="ദ ഡെർട്ടി പിക്ചർ">
ദ ഡെർട്ടി പിക്ചർ

2011 ൽ പുറത്തിറങ്ങിയ ഒരു ഹിന്ദി ചലച്ചിത്രം ആണ് ദ ഡെർട്ടി പിക്ചർ(). പ്രസിദ്ധ തെന്നിന്ത്യൻ നടിയായിരുന്ന സിൽക്ക് സ്മിത യുടെ ജീവിത കഥയിൽ നിന്നാണ് ഈ സിനിമയുടെ പ്രചോദനം. സംവിധാനം ചെയ്തത് മിലൻ ലുത്രിയ ആണ്. കാണികളിൽ വിഭ്രമം ജനിപ്പിക്കുന്ന വിധത്തിൽ, മാധ്യമങ്ങളിലൂടെ വൻ കോലാഹലങ്ങൾ സൃഷ്ടിച്ചുകൊണ്ടാണ് ദ ഡേർട്ടി പിക്ച്ചർ പ്രദർശനത്തിനെത്തിയത്. ആദ്യ മൂന്നു ദിവസം കൊണ്ടു തന്നെ മുപ്പതു കോടി രൂപ ബോക്സാപ്പീസിൽ നിന്ന് ഈ ചിത്രം നേടിയെടുത്തു. ചിത്രത്തിലെ അഭിനയത്തിന് 2011-ലെ മികച്ച നടിക്കുള്ള ദേശീയ ചലച്ചിത്രപുരസ്കാരം വിദ്യാ ബാലന് ലഭിച്ചു.



</doc>
<doc id="177185" url="https://ml.wikipedia.org/wiki?curid=177185" title="കുറൂരമ്മ">
കുറൂരമ്മ

ഗുരുവായൂർ ശ്രീകൃഷ്ണക്ഷേത്രവുമായി ബന്ധപ്പെട്ട് കേൾക്കാറുള്ള ഒരു ഐതിഹ്യകഥയിലെ നായികയാണ് കുറൂരമ്മ. തൃശ്ശൂർ ജില്ലയിലെ (ചെങ്ങഴിനാട്) കേച്ചേരിക്കടുത്ത് വെങ്ങിലശ്ശേരിയിലുള്ള കുറൂർ ഇല്ലത്താണ് ഇവർ ജീവിച്ചിരുന്നത്. അവിടെ കുറൂരമ്മയുടെ പേരിൽ ഒരു ശ്രീകൃഷ്ണ ക്ഷേത്രവുമുണ്ട്. മേല്പത്തൂർ, വില്വമംഗലം, പൂന്താനം എന്നിവർ കുറൂരമ്മയുടെ സമകാലീനരായിരുന്നുവെന്ന് വിശ്വസിക്കുന്നു.

യഥാർത്ഥത്തിൽ പാലക്കാട് ജില്ലയിലായിരുന്നു കുറൂർമന. പാലക്കാടിനടുത്തുള്ള പ്രസിദ്ധമായ കല്ലേക്കുളങ്ങര ഹേമാംബികാ ക്ഷേത്രത്തിന്റെ ഉത്ഭവകഥയുമായി കുറൂർ മനയ്ക്ക് ബന്ധമുണ്ട്. കുറൂർ മനയിലെ മൂത്ത കാരണവരും പാലക്കാട്ടെ നാട്ടുരാജാവിനും തമ്മിൽ സ്വൈരക്കേടുണ്ടാവുകയും അതുവഴി ജീവഹാനി ഉണ്ടാവുമെന്ന് പേടിച്ച് കുറൂർ മനക്കാർ, ചെങ്ങഴിനാട് നാടുവാഴി ആയിരുന്ന ചെങ്ങഴിനമ്പ്യാരുടെ ക്ഷണപ്രകാരം വെങ്ങിലശേരിയിലേക്ക് വരികയുമായിരുന്നു. വെങ്ങിലശേരിയിൽ തഴച്ചുവളർന്ന കുറൂർ മനയിലെ ഒരു നമ്പൂതിരി തൃശൂർ ബ്രഹ്മസ്വം മഠത്തിലെ വേദാധ്യാപകനായിരുന്നു. അല്പം പ്രായമായപ്പോഴാണ് തന്റെ വേളിക്കാര്യത്തെപ്പറ്റി നമ്പൂതിരി ഓർമിച്ചത്. പുറയന്നൂർ മനയിലെ ഗൗരി അന്തർജ്ജനത്തെ വേളികഴിച്ചു കുറൂർമനയിലേക്കു കൊണ്ടുവരികയും ചെയ്തു. ശ്രീകൃഷ്ണഭക്തയായിരുന്നു ഇവർ. ഗൗരിയുടെ കൃഷ്ണഭക്തി മറ്റുള്ളവരുടെ പരിഹാസത്തിന് പാത്രമായിത്തുടങ്ങി. ഏറെ താമസിയാതെ വിധവയായ ഗൗരിയെ വെങ്ങിലശേരിയിൽ ഉപേക്ഷിച്ച് മനയിലെ മറ്റുള്ളവർ അടാട്ട് എന്ന സ്ഥലത്തേക്ക് താമസം മാറ്റി. വേളികഴിഞ്ഞ് അധികം താമസിയാതെ ഭർത്താവ് മരിച്ച് ബന്ധുക്കളെയെല്ലാം നഷ്ടപ്പെട്ട ഒറ്റയ്ക്കായ അവർ പരിചാരകയായ ലക്ഷ്മിയോടും അവരുടെ മകൻ മാധവനുമൊപ്പമാണ് കഴിഞ്ഞുവന്നത്. തനിക്കൊരു കുഞ്ഞ് ജനിക്കാത്തതിന്റെ ദുഃഖം ഉണ്ണിക്കണ്ണനോടുള്ള ഭക്തിയാക്കി അവർ മാറ്റി.

ഒരു ദിവസം മാധവൻ ചന്തയിൽ നിന്നും വന്നപ്പോൾ ഒക്കത്തു അമ്പാടിക്കണ്ണനെപ്പോലെ സുന്ദരനായ ഒരു ബാലനും ഉണ്ടായിരുന്നു. ആ ബാലൻ അവിടുത്തെ വീട്ട്ജോലികളും മറ്റും ചെയ്ത് അവിടെ കഴിഞ്ഞ് പോന്നു. അങ്ങനിരിക്കെ വില്വമംഗലത്ത് സ്വാമിയാർ കുറൂർ ഇല്ലത്ത് ഒരു പൂജയ്ക്കായി എത്തി. പൂജയ്ക്ക് കൃഷ്ണവിഗ്രഹത്തിൽ അർപ്പിക്കുന്ന പൂക്കൾ ഈ ബാലന്റെ കാൽച്ചുവട്ടിൽ എത്തിച്ചേരുന്നത് കണ്ട് അവർ അത്ഭുതപ്പെട്ടു. ഏറെ വൈകിയാണ് അത് കൃഷ്ണനായിരുന്നെന്ന കാര്യം അവർക്ക് ബോധ്യമായതെന്നാണ് ഐതിഹ്യം. 

കുറൂരമ്മയുടെ കാലശേഷം അവരുടെ പിന്മുറക്കാർ വെങ്ങിലശ്ശേരിയിൽ നിന്ന് തൃശ്ശൂരിനടുത്തുള്ള അടാട്ട് എന്ന സ്ഥലത്തേക്ക് താമസം മാറി. അവരുടെ പിന്മുറക്കാർ ഇന്നും അവിടെയുണ്ട്. ഈ വകയിൽ പെട്ട പൂർവ്വികനായിരുന്നു പ്രമുഖ സ്വാതന്ത്ര്യസമരസേനാനിയും ഗാന്ധിയനും മാതൃഭൂമി സ്ഥാപകരിലൊരാളുമായിരുന്ന കുറൂർ നീലകണ്ഠൻ നമ്പൂതിരിപ്പാട്


</doc>
<doc id="177190" url="https://ml.wikipedia.org/wiki?curid=177190" title="വി.കെ. ശശിധരൻ">
വി.കെ. ശശിധരൻ

കേരളത്തിലെ ഒരു ഗായകനും സാംസ്കാരിക പ്രവർത്തകനുമാണ് "വി.കെ.എസ്" എന്ന പേരിൽ അറിയപ്പെടുന്ന വി.കെ. ശശിധരൻ. കേരള ശാസ്ത്രസാഹിത്യ പരിഷത്തിന്റെ മുൻ ജനറൽ സെക്രട്ടറിയായിരുന്നു
1938 ൽ എറണാകുളം ജില്ലയിലെ വടക്കൻ പറവൂരിൽ ജനിച്ചു. ആലുവ യു.സി കോളേജിലെ പഠനത്തെ തുടർന്ന് തിരുവനന്തപുരം ഗവണ്മെന്റ് എഞ്ചിനീയറിംഗ് കോളേജിൽ നിന്നും ഇലക്‌ട്രിക്കൽ എഞ്ചിനീയറിംഗിൽ ബിരുദം കരസ്ഥമാക്കി. സ്കൂൾ വിദ്യാഭ്യാസ കാലത്ത് 6 വർഷത്തോളം പ്രമുഖ സംഗീതസംവിധായകരുടെ സഹായിയായിരുന്ന പരമുദാസിന്റെ പക്കൽ നിന്ന് കർണാടക സംഗീതത്തിൽ പരിശീലനം നേടുകയുണ്ടായി. മുപ്പതു വർഷക്കാലം ശ്രീ നാരായണ പോളിടെൿനിക്കിലെ അദ്ധ്യാപകനായിരുന്നു. 1967 ൽ അടൂർ ഗോപാലകൃഷ്ണന്റെ 'കാമുകി' എന്ന ചിത്രത്തിനു വേണ്ടി ഏറ്റുമാനൂർ സോമദാസൻ രചിച്ച നാലു ഗാനങ്ങൾ 'ശിവൻശശി' എന്ന പേരിൽ പി.കെ. ശിവദാസുമൊത്തു ചിട്ടപ്പെടുത്തി. ചിത്രം റിലീസ് ആകാതിരുന്നതിനെതുടർന്ന് 'തീരങ്ങൾ' എന്ന ചിത്രത്തിൽ ഉൾപ്പെടുത്തി. ഇരുവരും ആറ്റിങ്ങൽ ദേശാഭിമാനി തീയറ്റേഴ്സിനു വേണ്ടി നിരവധി നാടകങ്ങളിൽ ഒരുമിച്ച് പ്രവർത്തിച്ചു. കവിതാലാപനത്തിൽ വേറിട്ട വഴി സ്വീകരിച്ച വി.കെ ശശിധരൻ വി.കെ.എസ്. എന്ന ചുരുക്കപ്പേരിലും അറിയപ്പെടുന്നു. ഇടശ്ശേരിയുടെ പൂതപ്പാട്ട്, രവീന്ദ്രനാഥ ടാഗോറിന്റെ ഗീതാഞ്ജലി തുടങ്ങി നിരവധി കവിതകൾക്ക് സംഗീതാവിഷ്ക്കാരം നൽകി.ഗാനാലാപനം സാമൂഹ്യമാറ്റത്തിനായുള്ള ഒരു ഉപാധിയാണെന്നു ഇദ്ദേഹം കരുതുന്നു. ഗാനങ്ങൾക്ക് ഈണം പകരുമ്പോൾ സംഗീതത്തേക്കാളുപരി ആ വരികളുടെ അർത്ഥവും അതുൾക്കൊള്ളുന്ന വികാരവും പ്രതിഫലിപ്പിക്കാനാവണം എന്ന നിർബന്ധമാണ് വി.കെ.എസിന്റെ ഗാനങ്ങളെ ഗാംഭീര്യമുള്ളതാക്കുന്നത്.

കേരള ശാസ്ത്രസാഹിത്യ പരിഷത്തിന്റെ സജീവ പ്രവർത്തകനായിരുന്ന വി.കെ.എസ് നിരവധി പരിഷത്ത് കലാജാഥകൾക്കായി അനവധി ഗാനങ്ങൾക്ക് സംഗീതം നൽകി. 
ബർതോൾത് ബ്രഹത് , ഡോ.എം.പി .പരമേശ്വരൻ , മുല്ലനേഴി, കരിവെള്ളൂർ മുരളി തുടങ്ങി അനവധി പേരുടെ രചനകൾ സംഗീത ശില്പങ്ങളായും, സംഘഗാനങ്ങളായും ശാസ്ത്ര കലാജാഥകളിലൂടെ അവതരിക്കപ്പെട്ടു . 80 കളുടെ തുടക്കത്തിൽ കലാജാഥയിൽ പങ്കെടുത്തും , അഭിനയിച്ചും കേരളത്തിലുടനീളം സഞ്ചരിച്ചു കൂടാതെ ശാസ്ത്ര സംഘടനകളുടെ അഖിലേന്ത്യാ തലത്തിലുള്ള കലാജാഥകൾക്കു സംഗീതാവിഷ്കാരം നിർവഹിച്ചു. ശാസ്ത്ര സാഹിത്യപരിഷത്ത്, കേരള സാക്ഷരതാ സമിതി ,മാനവീയം മിഷൻ , സംഗീത നാടക അക്കാഡമി എന്നിവയ്ക്ക് വേണ്ടിയും ആഡിയോ ആൽബങ്ങൾ പ്രസിദ്ധീകൃതമായിട്ടുണ്ട്. കേരള ശാസ്ത്ര സാഹിത്യപരിഷത്തിന്റെ സംസ്ഥാന ജനറൽ സെക്രട്ടറി ,വൈസ് പ്രസിഡണ്ട്‌ എന്നീ നിലകളിൽ പ്രവർത്തിച്ചു.1993 ൽ കൊട്ടിയം ശ്രീനാരായണ പോളിടെൿനിക്കിൽ നിന്നും ഇലക്‌ട്രിക്കൽ വിഭാഗം മേധാവിയായി വിരമിച്ചു.

ഭാര്യ : വസന്ത ലത ,മകൾ :ദീപ്തി

കേരള സംഗീത നാടക അക്കാദമി ഏർപ്പെടുത്തിയ ഗുരു പൂജയ്ക്കായി (2008) തെരഞ്ഞെടുക്കപ്പെട്ടു



</doc>
<doc id="177201" url="https://ml.wikipedia.org/wiki?curid=177201" title="താങ്-താ">
താങ്-താ

മണിപ്പൂരിലെ ഒരായോധന കല ആണ് താങ്-താ. താങ്-താ എന്നതിന് വാൾ-കഠാര എന്ന അർഥമാണുള്ളത്. ഹുയെൻ ല ലോങ് എന്ന ആയോധന കലയ്ക്ക് താങ്-താ എന്ന പേരിലാണ് പ്രചാരം ലഭിച്ചത്. മണിപ്പൂരിലെ മെയ് തി ജനവിഭാഗങ്ങൾക്കിടയിലാണ് ഈ ആയോധനകലയ്ക്കു പ്രചാരം. മറ്റു പല ജനവിഭാഗങ്ങളുമായുള്ള ഏറ്റുമുട്ടലുകളാണ് ഇവരുടെ ചരിത്രത്തിൽ മുന്നിട്ടു നില്ക്കുന്നത്. താങ്-തായിൽ പ്രാവീണ്യം നേടിയ ഇവർ ശത്രുക്കളെ കീഴടക്കുന്നതിൽ സമർഥരായിരുന്നു.

മെയ് തി ജനവിഭാഗത്തിന്റെ സ്ഥാപകനായതിൽ സിദാബായുടെ അസ്ഥികളാണ് താങ്-തായിൽ ഉപയോഗിക്കുന്ന വാളുകളും കഠാരകളും എന്നാണ് ഐതിഹ്യം. 15-ാം ശ.-ത്തിന്റെ അവസാനഘട്ടത്തിൽ രാജ്യം ഭരിച്ചിരുന്ന ഖഗെംബരാജാവാണ് താങ്-തായെ പരിപോഷിപ്പിച്ചത്. മണിപ്പൂർ പിടിച്ചടക്കി ബ്രിട്ടിഷുകാർ അവിടത്തെ ആയോധന കലകളെ നിരോധിച്ചുവെങ്കിലും വളരെ രഹസ്യമായി താങ്-താ സംരക്ഷിക്കപ്പെട്ടു. 1949-ൽ മണിപ്പൂർ ഇന്ത്യൻ യൂണിയന്റെ ഭാഗമായപ്പോൾ താങ്-താ വീണ്ടും അരങ്ങേറി. ഇപ്പോൾ ആയോധന രംഗത്തു മാത്രമല്ല, നാടകവേദിയിലും മറ്റും ഈ കലയ്ക്ക് പ്രാമുഖ്യം ലഭിച്ചു വരികയാണ്. മണിപ്പൂരിലുള്ള അനേകം ആയോധന കലാസ്ഥാപനങ്ങൾ താങ്-തായിൽ പരിശീലനം നല്കിവരുന്നു. നൃത്തസംവിധായകരും നാടക സംവിധായകരും ഇതിൽ ആകൃഷ്ടരാണ്. പരമ്പരാഗതമായി താങ്-തായ്ക്ക് നാലു രീതികളുണ്ട്: താ-ഖൗസറോൾ (കഠാരനൃത്തകല), താങ്കായ്റോൾ (വാൾപ്പയറ്റ് കല), സരിത് - സരത് (ആയുധരഹിതയുദ്ധം), തെങ്കൌറോൾ (സ്പർശന സംബോധനകല) എന്നിവയാണിവ. ആദ്യത്തെ മൂന്നു രീതികളാണ് ഏറെ പ്രചാരത്തിലുള്ളത്. യുദ്ധത്തിൽ വിജയം ഉറപ്പാക്കു ന്നതിനുവേണ്ടി നടത്തുന്ന മന്ത്രവാദം കലർന്ന ഒരനുഷ്ഠാനമാണ് നാലാമത്തേത്.


</doc>
<doc id="177202" url="https://ml.wikipedia.org/wiki?curid=177202" title="സോളമൻ">
സോളമൻ

പുരാതന യഹൂദരാജ്യത്തിലെ രാജാക്കന്മാരിൽ രണ്ടാമനായ ദാവീദിന്റെ പുത്രനും ഭരണാധികാരിയുമായിരുന്നു സോളമൻ. ബൈബിൾ പഴയനിയമപ്രകാരം സോളമന്റെ ഭരണകാലത്ത് ഇസ്രയേൽ ജനത ഐശ്വര്യത്തിലും സമാധാനത്തിലും കഴിഞ്ഞിരുന്നു. ഇദ്ദേഹത്തിന്റെ ജ്ഞാനം വളരെ പ്രകീർത്തിക്കപ്പെട്ടിരുന്നു. എന്നാൽ അവസാനനാളുകളിൽ വിജാതീയരായ ഭാര്യമാർ സോളമനെ അന്യദേവന്മാരെ ആരാധിക്കുന്നതിലേക്ക് മനസു തിരിച്ചു.

ദാവീദിന് എലിയാമിന്റെ മകളും ഹിത്യനായ ഊറിയായുടെ ഭാര്യയുമായ ബത്‌ഷെബായിൽ അവിഹിതമായി ജനിച്ച പുത്രനാണ് സോളമൻ. ദാവീദ് ഈ ബന്ധം മൂലം ചതിവിൽ ഊറിയായെ കൊലപ്പെടുത്തിയിരുന്നു. ഈ ബന്ധത്തിൽ ആദ്യം ജനിച്ച പുത്രൻ ശിശുവായിരിക്കുമ്പോൾ തന്നെ മരണമടഞ്ഞു. ദാവീദിന് ഈ ബന്ധത്തിൽ രണ്ടാമതു ജനിച്ച പുത്രനാണ് സോളമൻ. ദാവീദിന്റെ അന്ത്യത്തോടെ സോളമൻ രാജാവായി അഭിഷിക്തനായി. 

സോളമൻ ഈജിപ്‌തിലെ ഭരണാധികാരിയായ ഫറവോയുടെ മകളെ വിവാഹം ചെയ്‌തു. അങ്ങനെ അവർ തമ്മിൽ ബന്ധുത്വമായി. കൊട്ടാരവും ദേവാലയവും ജറുസലേം നഗരത്തിനു ചുറ്റിലുമുള്ള മതിലും പൂർത്തിയാകും വരെയും അവളെ ദാവീദിന്റെ നഗരത്തിലാണ് പാർപ്പിച്ചത്. പിതാവായ ദാവീദിന്റെ നിർദ്ദേശങ്ങളാണ് സോളമൻ അനുവർത്തിച്ചത്. ഇസ്രായേലിന്റെ മുഴുവനും രാജാവായിരുന്നു സോളമൻ. 

സോളമൻെറ നാലാം ഭരണവർഷം രണ്ടാമത്തെ മാസമായ സീവു മാസത്തിലാണ് ദേവാലയ നിർമ്മാണം ആരംഭിച്ചത്. ഇസ്രായേൽ ജനത ഈജിപ്‌തിൽ നിന്നു മോചനം നേടിയതിന്റെ നാനൂറ്റിയെൺപതാം വാർഷികമായിരുന്നു ആ വർഷം. ഏഴു വർഷം കൊണ്ടാണ് ദേവാലയ നിർമ്മാണം പൂർത്തീകരിച്ചത്. പതിമൂന്നു വർഷം കൊണ്ടാണ് കൊട്ടാര നിർമ്മാണം പൂർത്തിയായി. ലബനോൻ കാനനമന്ദിരവും ഇതോടോപ്പം പൂർത്തിയാക്കി. അങ്ങനെ ആകെ ഇരുപതു വർഷം കൊണ്ടാണ് ദേവാലയത്തിന്റെയും കൊട്ടരത്തിന്റെയും നിർമ്മാണം പൂർത്തിയായത്. സോളമൻ നിർമ്മിച്ചു നൽകിയ ഭവനത്തിലേക്ക് ഫറവോയുടെ മകൾ ദാവീദിന്റെ നഗരത്തിൽ നിന്നും താമസം മാറി. സോളമൻ അനവധി വിദേശവനിതകളെയും അന്യവംശജകളായവരെയും ഭാര്യമാരായി സ്വീകരിച്ചിരുന്നു. നാല്പതു വർഷത്തെ ഇസ്രയേൽ ഭരണത്തോടെ സോളമൻ അന്തരിച്ചു. തുടർന്ന് മകൻ റഹോബോവോം അധികാരമേറ്റെടുത്തു. 



</doc>
<doc id="177204" url="https://ml.wikipedia.org/wiki?curid=177204" title="തിബത്തൻ ഭാഷ">
തിബത്തൻ ഭാഷ

സിനോ-തിബത്തൻ ഭാഷാ ഗോത്രത്തിലെ ഉപവിഭാഗമായ തിബത്തോ-ബർമനിൽപെട്ട ഭാഷ ആണ് തിബത്തൻ ഭാഷ (Standard Tibetan , , ; കൂടാതെ ). തിബത്തിലെ 15 ലക്ഷത്തോളം ജനങ്ങളുടെ സംസാര ഭാഷയാണിത്. ചൈനീസ് പ്രവിശ്യകളായ സെച്വൻ , ത്സിൻഗായ്, കാൻസു എന്നിവിടങ്ങളിലായി 20 ലക്ഷത്തോളം ജനങ്ങളും ഈ ഭാഷ സംസാരിക്കുന്നു. ഇതിനു പുറമേ നേപ്പാളിലെ 10 ലക്ഷം പേർ തിബത്തൻ രണ്ടാം ഭാഷയായി സ്വീകരിച്ചിട്ടുണ്ട്. ബർമീസുമായി തിബത്തനുള്ള സാദൃശ്യം പ്രകടമാണ്.

ഏഴാം ശ. മുതൽ സംസ്കൃതത്തിൽ നിന്ന് ഉരുത്തിരിഞ്ഞ ഒരു ലിപിവ്യവസ്ഥയാണ് തിബത്തൻ തുടർന്നുവരുന്നത്. ഈ ലിപി വ്യവസ്ഥയിൽ 35 അടിസ്ഥാന ഘടകങ്ങൾകൊണ്ട് അക്ഷരങ്ങളെ കുറിക്കുന്ന സംയുക്ത ചിഹ്നങ്ങൾക്ക് രൂപംനല്കുന്നു. തിബത്തിൽ നിന്ന് സംസ്കൃതം പഠിക്കാൻ കാശ്മീരിലേക്കു നിയോഗിക്കപ്പെട്ട ഒരു മന്ത്രിപ്രമുഖന്റെ ശ്രമമാണ് ഈ ലിപിസമ്പ്രദായം നടപ്പിലാക്കാൻ പ്രേരകമായതെന്ന അഭിപ്രായം നിലവിലുണ്ട്.

തിബത്തിൽ തന്നെ ഇതിന്റെ ഏഴിലധികം ഉപഭാഷകൾ പ്രചാരത്തിലുണ്ട്. നേപ്പാളിലെ ഷെർപ്പാ, മുസ്താങ്, ദോൾപോ എന്നിവ തിബത്തൻ ഭാഷാഭേദങ്ങളാണ്.


</doc>
<doc id="177210" url="https://ml.wikipedia.org/wiki?curid=177210" title="അസനവില്വാദി തൈലം">
അസനവില്വാദി തൈലം

തേച്ചുകുളിക്കാൻ ആയുർവേദവിധിയനുസരിച്ചു തയ്യാറാക്കി ഉപയോഗിച്ചുവരുന്ന ഒരു ഔഷധ തൈലം ആണ് അസനവില്വാദി തൈലം. നയനരോഗങ്ങൾ, കർണരോഗങ്ങൾ, ശിരോരോഗങ്ങൾ എന്നിവ ശമിപ്പിക്കാൻ ഇതു പര്യാപ്തമാണ്. രോഗമില്ലാത്തവർ പതിവായി ശീലിച്ചാൽ ഉത്തമാംഗത്തിനും കണ്ണിനും കാതിനും ആവശ്യമായ ആരോഗ്യവും കാര്യക്ഷമതയും നിലനിർത്താൻ സഹായകമാവും.

വേങ്ങക്കാതൽ, കൂവളവേര്, കുറുന്തോട്ടിവേര്, ചിറ്റമൃത് എന്നിവ തുല്യ അളവിൽ എടുത്ത് നുറുക്കി ചതച്ച് കഷായംവച്ച് ആ കഷായത്തിൽ നിർദിഷ്ട അളവ് എണ്ണയും അതിന്റെ നാലിരട്ടി പശുവിൻ പാലും, അതിമധുരം, ചുക്ക്, കടുക്കാത്തോട്, നെല്ലിക്കാത്തോട്, താന്നിക്കാത്തോട് എന്നീ മരുന്നുകൾ പൊടിച്ച് അരച്ചു കല്ക്കവും ചേർത്ത് കാച്ചി ഖരപാകത്തിൽ അരിച്ചെടുക്കുന്നു. പിന്നീട് അഞ്ജനക്കല്ലും കർപ്പൂരവും പാത്രപാകമായി ചേർക്കുന്നു. ഇടങ്ങഴി എണ്ണയുടെ കഷായത്തിനു 16 പലവും കല്ക്കത്തിനു 32 കഴഞ്ചും മരുന്നാണ് വേണ്ടത്. കഷായം 16 ഇടങ്ങഴി വെള്ളത്തിൽവച്ച് 4 ഇടങ്ങഴിയാക്കി വറ്റിച്ചിരിക്കണം.


</doc>
<doc id="177211" url="https://ml.wikipedia.org/wiki?curid=177211" title="അവിഡിൻ">
അവിഡിൻ

പാകം ചെയ്യാത്ത മുട്ടകളുടെ വെള്ളക്കരുവിൽ അടങ്ങിയിട്ടുള്ള ഒരു പ്രോട്ടീൻ ആണ് അവിഡിൻ. സ്വതന്ത്രാവസ്ഥയിലല്ല, നൂക്ലിയിക് ആസിഡ്, കാർബൊഹൈഡ്രേറ്റ് എന്നിവയുമായി സംയോജിച്ചനിലയിലാണ് ഇത് ഉപസ്ഥിതിചെയ്യുന്നത്. സ്വതന്ത്രനിലയിൽ ഇതു വളരെ ബേസിക് ആണ്; തന്മാത്രാഭാരം 60,000-70,000 ഉണ്ടായിരിക്കും. ദീപനവ്യൂഹത്തിൽ നിന്നു ബയോട്ടിൻ എന്ന ജീവകം അകത്തേക്ക് അവശോഷണം ചെയ്യപ്പെടുന്നതിനു തടസ്സമായി നിന്നുകൊണ്ട് ഇത് ഒരു പ്രതിജീവകം ആയി പ്രവർത്തിക്കുന്നു. ബയോട്ടിൻ എന്ന ജീവകം ജന്തുക്കൾക്ക് ആഹാരത്തിലൂടെ കിട്ടിയില്ലെങ്കിലും, കുടലിലുള്ള ബാക്റ്റീരിയ ഈ പദാർഥത്തെ സംശ്ലേഷണം വഴി നിർമിച്ചു നല്കാറുണ്ട്. എന്നാൽ പാകംചെയ്യാത്ത മുട്ട കഴിക്കുമ്പോൾ അതിലെ വെള്ളയിലുള്ള അവിഡിൻ കുടലിലുള്ള ബയോട്ടിനുമായി രാസപരമായിത്തന്നെ സംയോജിക്കുകയും അങ്ങനെ ശരീരത്തിനകത്തേക്കു അവശോഷണം ചെയ്യപ്പെടുന്നതിൽനിന്ന് അതിനെ വിലക്കുകയും ചെയ്യുന്നു. ഒരു അവിഡിൻ തന്മാത്ര രണ്ടു ബയോട്ടിൻ തന്മാത്രകളുമായിട്ടാണ് സംയോജിക്കുന്നത്. മുട്ട പാകം ചെയ്യപ്പെടുമ്പോൾ അവിഡിൻ വികൃതീകരിക്കപ്പെടുകയും തൻമൂലം പ്രസ്തുത ദോഷം സംഭവിക്കാതിരിക്കുകയും ചെയ്യും. 


</doc>
<doc id="177231" url="https://ml.wikipedia.org/wiki?curid=177231" title="യുറേഷ്യ">
യുറേഷ്യ

പരമ്പരാഗതഭൂഖണ്ഡങ്ങളായ യൂറോപ്പ്, ഏഷ്യ എന്നിവ ഉൾക്കൊള്ളുന്ന ഒരു ബൃഹത്‌ഭൂഖണ്ഡമാണ് യുറേഷ്യ (യൂറോപ്പ്, ഏഷ്യ എന്നീ വാക്കുകൾ കൂട്ടിച്ചേർത്താണ് യൂറേഷ്യ എന്ന പദമുണ്ടായത്). ഏകദേശം 5,29,90,000 ചതുരശ്രകിലോമീറ്റർ (2,08,46,000 ചതുരശ്രമൈൽ) വിസ്തൃതിയുള്ള യൂറേഷ്യ, ഭൂമിയുടെ ഉപരിതലവിസ്തീർണ്ണത്തിന്റെ 10.6% വരും (കരഭാഗത്തിന്റെ 36.2%). ഇതിന്റെ ഏറിയപങ്കും ഭൂമിയുടെ കിഴക്കൻ ഉത്തരാർദ്ധഗോളത്തിൽ സ്ഥിതിചെയ്യുന്നു. പ്ലേറ്റ് ടെക്സോണിയൽ സിദ്ധാതം അനുസരിച്ച് ഇന്ത്യൻ ഉപഭൂഖണ്ഡവും അറേബ്യൻ ഉപഭൂഖണ്ഡവും കിഴക്കൻ സാഖ പ്രദേശവുമൊഴിച്ചുള്ളവ യുറേഷ്യൻ പാളിയിലാണ്. ഇങ്ങനെ നോക്കിയാൽ ഇന്ത്യൻ ഉപഭൂഖണ്ഡം, അറേബ്യൻ ഉപഭൂഖണ്ഡം, തെക്കുകിഴക്കൻ ഏഷ്യൻ രാജ്യങ്ങൾ ഇവയെ മാറ്റിനിർത്തിയുള്ള മുൻ സോവിയറ്റ് രാജ്യങ്ങൾ, മധ്യപടിഞ്ഞാറൻ റഷ്യ, മധേഷ്യ, ട്രാൻസ്‌കൊക്കേഷ്യൻ റിപ്പബ്ലിക് (ആർമീനിയ, അസർബയ്ജാൻ, ജോർജിയ) എന്നിവയും യൂറോപ്പും ചേർന്ന ഭാഗമാണ് യുറേഷ്യ. ഇങ്ങനെ രണ്ടർത്ഥത്തിലും യുറേഷ്യ എന്ന പദം ഉപയോഗിക്കുന്നു.

ഭൂമിശാസ്ത്രപരമായി യൂറോപ്പും ഏഷ്യയും ഒറ്റ ഭൂഖണ്ഡമാണെങ്കിലും, പുരാതന ഗ്രീക്ക് റോമൻ കാലഘട്ടം മുതലേ ഇവ രണ്ടായി കണക്കാക്കുന്നു. എന്നാൽ ഇവ തമ്മിലുള്ള അതിർത്തി വ്യക്തവുമല്ല. പലപ്രദേശങ്ങളിലും യൂറോപ്പ് ഏഷ്യയിലേക്കും ഏഷ്യ യൂറോപ്പിലേക്കും സംക്രമണം ചെയ്തിരിക്കുന്നു. കിഴക്കൻ യൂറേപ്പും പടിഞ്ഞാറൻ ഏഷ്യയും ഏതാണ്ട് ഒന്നുതന്നെയാവുന്നതും ഇസ്താംബൂൾ പോലുള്ള നഗരങ്ങൾ രണ്ടു വൻകരകളുടെ സ്വഭാവം കാണിക്കുന്നതു കാരണം മറ്റൊന്നല്ല. സൂയസ് കനാൽ പ്രദേശത്ത് യൂറേഷ്യയും ആഫ്രിക്കൻ ഭൂഖണ്ഡവും ഒത്തുചേരുന്നതിനാൽ, യൂറോപ്പ്, ഏഷ്യ, ആഫ്രിക്ക എന്നീ മൂന്നു ഭൂഖണ്ഡങ്ങളേയും ഒരുമിച്ച് ആഫ്രോ-യുറേഷ്യ എന്ന ഒറ്റ ബൃഹത്‌ഭൂഖണ്ഡമായും വിഭാവനം ചെയ്യപ്പെടാറുണ്ട്. 400 കോടിയോളം ജനങ്ങൾ, അതായത് ലോകജനസംഖ്യയുടെ 72.5% പേർ യൂറേഷ്യയിൽ അധിവസിക്കുന്നു. (ഏഷ്യയിൽ 60-ഉം യൂറോപ്പിൽ 12.5 ശതമാനവും)


</doc>
<doc id="177232" url="https://ml.wikipedia.org/wiki?curid=177232" title="കബനീനദി ചുവന്നപ്പോൾ">
കബനീനദി ചുവന്നപ്പോൾ

പി.എ. ബക്കർ സം‌വിധാനം ചെയ്ത ഒരു മലയാളചലച്ചിത്രമാണ് കബനീനദി ചുവന്നപ്പോൾ. 1976-ൽ ആണ്‌ ഈ സിനിമ പുറത്തിറങ്ങിയത്.

നായകനായ ഗോപി ഒരു വിപ്ലവകാരിയാണ്. പൊലീസ് വേട്ടയാടുന്ന അയാൾ നാടുവിട്ട് നഗരത്തിലെത്തി തന്റെ പൂർവ്വകാമുകിയുടെ അടുത്ത് അഭയം തേടുന്നു. ഗോപിയും കാമുകിയും തമ്മിലുള്ള സംഭാഷണങ്ങളിലൂടെയാണ് സിനിമയുടെ രാഷ്ട്രീയം സംവാദാത്മകമാവുന്നത്. ഒടുവിൽ പൊലീസിനെ ഭയന്ന് കാമുകിയുടെ വീട്ടിൽനിന്നും രക്ഷപ്പെടുന്ന നായകൻ പൊലീസിന്റെ വെടിയേറ്റു മരിക്കുന്നു. നിലനില്ക്കുന്ന വ്യവസ്ഥകളോടു പോരാടുന്ന കഥാപാത്രമാണ് ഗോപി. പ്രണയവും വിമോചനസ്വപ്‌നങ്ങളും തമ്മിലുള്ള ഏറ്റുമുട്ടലിൽ സംഘർഷത്തിലാകുന്ന വ്യക്തിജീവിതത്തിന്റെ സവിശേഷമായൊരന്തരീക്ഷം ഈ ചിത്രത്തിലുണ്ട്. 
അടിയന്തരാവസ്ഥക്കാലത്താണ് കബനീനദി ചുവന്നപ്പോൾ പുറത്തു വരുന്നത്. ഇടതുപക്ഷ തീവ്രവാദമായിരുന്നു കബനീനദിയുടെ ആസന്നപ്രേരണ. കബനിയുടെ ആദ്യ ഷെഡ്യൂൾ പൂർത്തിയാക്കിയശേഷം മദ്രാസ്സിൽ എഡിറ്റിങ് നടത്തിക്കൊണ്ടിരുന്ന സന്ദർഭത്തിൽ നിർമാമാതാവ് പവിത്രനെയും ബക്കറിനെയും അറസ്റ്റ് ചെയ്തു. മദ്രാസ്സിൽനിന്നും തിരിച്ചെത്തി കേരളത്തിൽ ചിത്രീകരണം തുടങ്ങിയ വേളയിൽ കോഴിക്കോട് വെച്ച് പവിത്രനെയും ബക്കറിനെയും വീണ്ടും പൊലീസ് അറസ്റ്റ് ചെയ്ത് കോഴിക്കോട് ലോക്കപ്പിൽ വെക്കുകയുണ്ടായി വിപിൻദാസ് ക്യാമറയും ദേവരാജൻ മാസ്ററുർ സംഗീതവും നിർവ്വഹിച്ചു. കല്യാണസുന്ദരമായിരുന്നു എഡിറ്റർ. ടി.വി. ചന്ദ്രൻ,സലാം കാരശ്ശേരി, ചിന്ത രവി.

1976-ലെ മികച്ച രണ്ടാമത്തെ ചിത്രത്തിനുള്ള അവാർഡ് കബനീനദി ചുവന്നപ്പോൾ കരസ്ഥമാക്കി. ഏറ്റവും നല്ല സംവിധായകനുള്ള അവാർഡ് പി.എ. ബക്കറിനും ലഭിച്ചു.


</doc>
<doc id="177239" url="https://ml.wikipedia.org/wiki?curid=177239" title="മാധവൻ അയ്യപ്പത്ത്">
മാധവൻ അയ്യപ്പത്ത്

ഒരു പ്രമുഖ മലയാള കവിയാണ് മാധവൻ അയ്യപ്പത്ത് (ജനനം: ഏപ്രിൽ 24, 1934). കവിതയ്ക്കുള്ള കേരള സാഹിത്യ അക്കാദമി പുരസ്ക്കാരം ഉൾപ്പെടെ നിരവധി പുരസ്കാരങ്ങൾ നേടിയിട്ടുണ്ട്.

തൃശ്ശൂർ ജില്ലയിൽ കുന്നംകുളത്തിനടുത്ത്‌ ചൊവ്വന്നൂരിൽ അയ്യപ്പത്ത്‌ ലക്ഷ്‌മിക്കുട്ടിയമ്മയുടെയും പെരിങ്ങോട്ട്‌ കരുമത്തിൽ രാമുണ്ണിനായരുടെയും മകനായി 1934 ഏപ്രിൽ 24-ന്‌ ജനനം. മദ്രാസ്‌ യൂണിവേഴ്‌സിറ്റിയിൽനിന്ന്‌ ഇക്കണോമിക്‌സിൽ ബി.എ.യും ഇംഗ്ലീഷ്‌ സാഹിത്യത്തിൽ എം.എയും എടുത്തു. 1992 വരെ കേന്ദ്ര സർക്കാർ സേവനം.

ഭാര്യ: ടി.സി. രമാദേവി മക്കൾ: ഡോ. സഞ്ജയ്‌ ടി. മേനോൻ, മഞ്ജിമ ബബ്ലു. 




</doc>
<doc id="177253" url="https://ml.wikipedia.org/wiki?curid=177253" title="കൂദാശകൾ">
കൂദാശകൾ

ക്രിസ്തു സ്ഥാപിച്ചതും വരപ്രസാദം നല്കുന്നതുമായ പ്രതീകാത്മക ചടങ്ങുകൾ ആണ്‌ കൂദാശകൾ .കൂദാശകളിലൂടെ ദൈവത്തിന്റെ സാന്നിധ്യവും പ്രവർത്തനവും വഴി മനുഷ്യനുൾപ്പെടെയുള്ള ദൈവസൃഷ്ടികൾ വിശുദ്ധീകരിക്കപ്പെടുന്നു എന്നാണു ക്രൈസ്തവ വിശ്വാസം .

കൂദാശ എന്ന സുറിയാനി പദത്തിന് വിശുദ്ധീകരിക്കൽ എന്നാണർഥം.

കൂദാശകൾ ഏഴാണെന്ന് ആദ്യമായി സ്ഥാപിച്ചത് 12-ആം ശതകത്തിൽ പീറ്റർ ലൊബാർഡ് ആണ്. ലത്തീൻ സഭയിൽ ഇതു പ്രചരിപ്പിച്ചത് തോമസ് അക്വിനാസും.
ക്രൈസ്തവ സഭയിൽ അംഗത്വം നല്കുന്ന പ്രാരംഭകൂദാശയാണ് മാമ്മോദീസ. സ്‌നാനപ്പെടുന്ന വ്യക്തിയെ ജലത്തിൽ മൂന്നുതവണ പൂർണമായി മുക്കുകയായിരുന്നു പ്രാചീനരീതി. മെത്രാനോ വൈദികനോ ഡീക്കനോ തലയിൽ വെള്ളമൊഴിച്ച് പ്രാർഥിക്കുകയാണ് ഇന്നു ചെയ്യുന്നത്. അടിയന്തരഘട്ടങ്ങളിൽ ആർക്കും സ്‌നാനപ്പെടാം. പെന്തക്കൊസ്തർ മുതിർന്നവർക്ക് സ്നാനം നൽകുന്ന രീതിയാണ്‌ അനുവർത്തിച്ചു പോരുന്നത്.

ക്രിസ്തുവിന്റെ ഉത്ഥാനശേഷം സ്ഥാപിച്ചതാണ് പാപസങ്കീർത്തനം (കുമ്പസാരം). മനസ്താപപ്പെടുക, പാപങ്ങൾ ഏറ്റുപറയുക, പ്രായശ്ചിത്തംചെയ്യുക എന്നിവ അവശ്യഘടകങ്ങളാണ്. ആദിമ ക്രിസ്ത്യാനികളിൽ ഇതൊരു സാമൂഹിക കർമമായിരുന്നു.
പാപസങ്കീർത്തനംവഴി ദൈവവരപ്രസാദം നേടിയശേഷം മാത്രം സ്വീകരിക്കാവുന്നതാണ് വിശുദ്ധകുർബാന. സ്വയം ഉത്തമ മനസ്താപം നടത്തിയാലും മതിയാകും. വിശ്വാസികളുടെ ആധ്യാത്മിക ഭോജനമായ അപ്പത്തിലും വീഞ്ഞിലും ക്രിസ്തുവിന്റെ ജീവനുള്ള ശരീരവും രക്തവും ഉൾക്കൊള്ളുന്നുവെന്നാണ് സങ്കല്പം.

ക്രിസ്തുവിലുള്ള വിശ്വാസം സ്ഥിരീകരിക്കുന്ന പരിശുദ്ധാത്മാവിന്റെ പ്രത്യേകവരത്തെ കുറിക്കുന്നതാണ് സ്ഥൈര്യലേപനം. ക്രിസ്മ (ബാൾസവും ഒലിവെണ്ണയും ചേർന്ന തൈലം) നെറ്റിയിൽ പുരട്ടി പ്രാർഥിച്ചുകൊണ്ട് മെത്രാൻ നല്കുന്ന കൂദാശയാണിത്. ക്രിസ്മവഴി ക്രിസ്തുസദൃശനാകുന്നു എന്നാണ് വിശ്വാസം. പ്രൊട്ടസ്റ്റന്റ് സഭക്കാർ ഇത് അനുഷ്ഠിക്കുന്നില്ല. പൗരസ്ത്യസഭക്കാർ ജ്ഞാനസ്‌നാനത്തോടൊപ്പം ഇതു നല്കുന്നു. ജീവിതത്തിൽ ഒരിക്കൽ മാത്രം നല്കുന്നതാണ് ഈ കൂദാശ. പാശ്ചാത്യസഭക്കാർ 7 വയസ്സുകഴിഞ്ഞവർക്കേ ഇതു നല്കൂ.

കുടുംബജീവിതത്തിനു തുടക്കം കുറിക്കുന്ന വിവാഹം, പൗരോഹിത്യം എന്നീ കൂദാശകൾ, വൈദികനോ മെത്രാനോ അതിലും ഉയർന്ന പദവിയിലുള്ള വൈദികമേലധ്യക്ഷന്മാരോ ദേവാലയത്തിൽ വച്ചു മാത്രം നല്കുന്നവയാണ്. ഈ കൂദാശകൾ നിർബന്ധമായി അനുഷ്ഠിക്കേണ്ടവയല്ല.

രോഗിക്ക് ആശ്വാസം നല്കുന്ന രോഗീലേപനമാണ് തൈലാഭിഷേകം. വാസ്തവത്തിൽ ഇത് അന്ത്യകൂദാശയല്ല; ഒരിക്കൽ മാത്രമേ നല്കാവൂ എന്നുമില്ല.

കേരളത്തിൽ മലങ്കര ഓർത്തഡോക്സ്, യാക്കോബായ സുറിയാനി, മലങ്കര കത്തോലിക്ക, മലങ്കര മാർത്തോമ്മ, സീറോ മലബാർ കത്തോലിക്ക, തൊഴിയൂർ സഭ, ലത്തീൻ കത്തോലിക്ക എന്നീ സഭകൾ ഏഴു വി.കൂദാശകളും അനുഷ്ഠിക്കുന്നു.




</doc>
<doc id="177259" url="https://ml.wikipedia.org/wiki?curid=177259" title="കേരള സ്കൂൾ കലോത്സവം 2012">
കേരള സ്കൂൾ കലോത്സവം 2012

കേരളത്തിന്റെ അമ്പത്തി രണ്ടാമത് സ്കൂൾ കലോത്സവം 2012 ജനുവരി 16 മുതൽ ജനുവരി 22 വരെ തൃശ്ശൂരിൽ വെച്ച് നടന്നു.. ഏഷ്യയിലെ ഏറ്റവും വലിയ കലോത്സവമാണ് സംസ്ഥാന സ്ക്കൂൾ യുവജനോത്സവം.

അമ്പത്തി രണ്ടാമത് കേരള സ്കൂൾ കലോത്സവത്തിന്റെ ഉദ്ഘാടനം 2012 ജനുവരി 16-നു് തൃശ്ശൂർ തേക്കിൻകാട് മൈതാനത്ത് ഡി.പി.ഐ. എ. ഷാജഹാൻ നിർവ്വഹിച്ചു. കലോത്സവത്തിന്റെ ഔദ്യോഗികമായ ഉദ്ഘാടനം 16-നു വൈകീട്ട് ചലച്ചിത്ര പിന്നണി ഗായകൻ കെ.ജെ. യേശുദാസ് നിർവ്വഹിച്ചു. എണ്ണായിരത്തോളം കുട്ടികളാണ് വിവിധ മത്സരങ്ങളിൽ പങ്കെടുക്കുന്നത് .

2012 ജനുവരി 22-നു് തൃശ്ശൂർ കോർപ്പറേഷൻ സ്റ്റേഡിയത്തിൽ നടന്ന സമാപന സമ്മേളനം കേരള മുഖ്യമന്ത്രി ഉമ്മൻ ചാണ്ടി നിർവ്വഹിച്ചു. മന്ത്രിമാരായ പി.കെ. അബ്ദുറബ്ബ്, എം.കെ. മുനീർ, സി.എൻ. ബാലകൃഷ്ണൻ എന്നിവർ ചടങ്ങിൽ സംബന്ധിച്ചു. കലോത്സവത്തിൽ വിജയികളായ കോഴിക്കോട് ജില്ലക്ക് മുഖ്യമന്ത്രി ചടങ്ങിൽ മുഖ്യമന്ത്രി 117.5 പവൻ സ്വർണ്ണക്കപ്പ് സമ്മാനിച്ചു.

2013-ലെ സംസ്ഥാന സ്കൂൾ കലോത്സവം മലപ്പുറം ജില്ലയിലാണ് നടക്കുക.

വിജയികളാകുന്ന ജില്ലയ്ക്ക് 117.5 പവൻ തൂക്കമുള്ള സ്വർണ്ണക്കപ്പാണ് സമ്മാനമായി ലഭിക്കുക. 1987 ൽ ആണ് വിജയികൾക്ക് സ്വർണ്ണക്കപ്പ് ഏർപ്പെടുത്തിയത്.

കഴിഞ്ഞ വർഷത്തെ ജേതാക്കളായത് കോഴിക്കോട്ജില്ലയാണ്. ഒമ്പതു തവണ വിജയികളായ കോഴിക്കോടിനാണ് ഈ സ്വർണ്ണക്കപ്പ് ഏറ്റവും അധികം തവണ കൈവശം വെക്കാനുള്ള ഭാഗ്യമുണ്ടായത്. തൃശ്ശൂർ മൂന്നു തവണ ജേതാക്കളായിട്ടുണ്ട്.

ഈ വർഷത്തെ മത്സരങ്ങളിൽ കോഴിക്കോട് ജില്ല തുടർച്ചയായ ആറാം തവണയും ജേതാക്കളായി സ്വർണ്ണക്കപ്പ് കരസ്ഥമാക്കി. 810 പോയന്റുകൾ നേടിയാണ് കോഴിക്കോട് ജേതാക്കളായത്. (ആതിഥേയരായ തൃശ്ശൂർ 779 പോയന്റോടെ രണ്ടാം സ്ഥാനവും, മലപ്പുറം 776 പോയന്റോടെ മൂന്നാം സ്ഥാനവും നേടി.)

മത്സരങ്ങളിൽ കോഴിക്കോട് ജില്ല തുടർച്ചയായ ആറാം തവണയും ജേതാക്കളായി. 810 പോയന്റുകൾ നേടിയാണ് കോഴിക്കോട് ജേതാക്കളായത്. ആതിഥേയരായ തൃശ്ശൂർ 779 പോയന്റോടെ രണ്ടാം സ്ഥാനവും, മലപ്പുറം 776 പോയന്റോടെ മൂന്നാം സ്ഥാനവും നേടി. അറബിക് കലോത്സവത്തിൽ 95 പോയന്റുകളോടെ പാലക്കാട്, മലപ്പുറം, കോഴിക്കോട് എന്നീ ജില്ലകൾ ഒന്നാം സ്ഥാനവും, 93 പോയന്റോടെ കാസർഗോഡും, കണ്ണൂരും രണ്ടാം സ്ഥാനവും നേടി. സംസ്കൃതോത്സവത്തിൽ 93 പോയന്റോടെ തൃശ്ശൂരും, മലപ്പുറവും ഒന്നാം സ്ഥാനവും, 91 പോയന്റോടെ പാലക്കാട്, കണ്ണൂർ, എറണാകുളം, കോഴിക്കോട് എന്നീ ജില്ലകൾ രണ്ടാം സ്ഥാനവും നേടി. 

ഹയർസെക്കന്ററി വിഭാഗത്തിൽ 137 പോയന്റുകൾ നേടി കാഞ്ഞങ്ങാട് ദുർഗ ഹയർസെക്കന്ററി സ്കൂൾ ഏറ്റവുമധികം പോയന്റ് നേടുന്ന വിദ്യാലയമായി. 98 പോയന്റുകളോടെ കോഴിക്കോട് സിൽവർ ഹിൽസ് ഹയർസെക്കന്ററി സ്കൂൾ രണ്ടാം സ്ഥാനത്തെത്തി. 

ഹൈസ്കൂൾ വിഭാഗത്തിൽ 81 പോയന്റുകൾ നേടി പാലക്കാട് ആലത്തൂർ ബി.എസ്.എസ്.ജി.എച്ച്.എസ്.എസ്. ഒന്നാം സ്ഥാനം നേടി. 75 പോയന്റുകൾ നേടി കണ്ണൂർ സെന്റ് തേരാസസ് ആംഗ്ലോ ഇന്ത്യൻ ഹയർസെക്കന്ററി സ്കൂൾ രണ്ടാം സ്ഥാനം നേടി. 

ഹൈസ്കൂൾ വിഭാഗം അറബിക് കലോത്സവത്തിൽ 39 പോയന്റുകൾ നേടി പത്തനം തിട്ട പി.എസ്.വി. പി.എം. എച്ച്.എസ്.എസ്. ഇരവൺ കോന്നി ഒന്നാം സ്ഥാനം നേടി. 30 പോയന്റുകൾ നേടി പാലക്കാട് എച്ച്.എസ്.എസ്. വല്ലപ്പുഴ രണ്ടാം സ്ഥാനം നേടി.

ഹൈസ്കൂൾ വിഭാഗം സംസ്കൃതോത്സവത്തിൽ 43 പോയന്റുകൾ നേടി കാഞ്ഞങ്ങാട് ദുർഗ ഹയർസെക്കന്ററി സ്കൂൾ ഏറ്റവുമധികം പോയന്റ് നേടുന്ന വിദ്യാലയമായി. 39 പോയന്റുകൾ നേടി ഇടുക്കി എം.എം.എച്ച്.എസ്. നരിയാംപാറ രണ്ടാം സ്ഥാനം നേടി. 
ഹൈസ്കൂൾ, ഹയർസെക്കന്ററി എന്നീ വിഭാഗങ്ങളിൽ ഓരോ ജില്ലയും നേടുന്ന ആകെ പോയന്റുകൾ ചേർത്താണ് സ്വർണ്ണ കപ്പു നേടുന്ന ജില്ലയെ നിർണ്ണയിക്കുന്നത്.

തൃശ്ശൂർ നഗരത്തിലെ 17 വേദികളിലായാണ് മത്സരങ്ങൾ നടന്നത്. 


</doc>
<doc id="177262" url="https://ml.wikipedia.org/wiki?curid=177262" title="കെ.പി. നിർമൽ കുമാർ">
കെ.പി. നിർമൽ കുമാർ

ശ്രദ്ധേയനായ ഒരു മലയാള ചെറുകഥാകൃത്താണ് കെ.പി. നിർമൽ കുമാർ.
1947-ൽ ജനിച്ചു. ബി.കോം. പാസ്സായശേഷം ബാങ്കിൽ ജോലി സ്വീകരിച്ചു. ബറോഡാ ബാങ്കിന്റെ കാഞ്ഞിരപ്പള്ളി ശാഖയിൽ ഉദ്യോഗസ്ഥനായിരുന്നു ഏറെക്കാലം. ആധുനിക ജീവിതത്തിലെ സങ്കീർണതയും പുതിയ സംസ്കൃതിയിൽ നഷ്ടപ്പെടുന്ന ജീവിതത്തനിമയും ചിത്രീകരിക്കുന്ന നിരവധി കഥകൾ നിർമൽ കുമാർ രചിച്ചിട്ടുണ്ട്. ചേലക്കരയുടെ അതീതസ്വപ്നങ്ങൾ, ജലം, ഒരു സംഘം അഭയാർഥികൾ, കൃഷ്ണഗന്ധകജ്വാലകൾ എന്നിവയാണ് പ്രധാന കഥാസമാഹാരങ്ങൾ. സമ്മർ ഇൻ കൽക്കത്ത എന്ന ഗ്രന്ഥം മലയാളത്തിലേക്ക് പരിഭാഷപ്പെടുത്തിയിട്ടുമുണ്ട്. 
നിശിതവും സംക്ഷിപ്തവുമാണ് നിർമൽ കുമാറിന്റെ ആദ്യകാല കഥകളിൽ അധികവും. ഒന്നിലേറെ ഭാഗങ്ങളുള്ള ചില നീണ്ടകഥകളും എഴുതിയിട്ടുണ്ട്. ആമുഖപരാമർശങ്ങളോ വർണനകളോ കൂടാതെ നേരിട്ട് ക്രിയാഘടനയിലേക്ക് കടക്കുന്ന ഒരു നൂതന ശൈലിയാണ് ഇദ്ദേഹം സ്വീകരിച്ചിട്ടുള്ളത്. കൽക്കത്തയുടെ യാന്ത്രികവും പിരിമുറുക്കം നിറഞ്ഞതുമായ അന്തരീക്ഷം പല കഥകളിലും കാണാം. എന്നാൽ ആ അന്തരീക്ഷത്തിലേക്ക് ചേലക്കരയുടെ ഗ്രാമീണഭാവങ്ങൾ ഇടയ്ക്കിടയ്ക്ക് കടന്നുവരുന്നുമുണ്ട്.




</doc>
<doc id="177266" url="https://ml.wikipedia.org/wiki?curid=177266" title="കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) പാർട്ടി കോൺഗ്രസ്സ്">
കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) പാർട്ടി കോൺഗ്രസ്സ്

കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) ന്റെ അഖിലേന്ത്യാ സമ്മേളനമാണ് കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) പാർട്ടി കോൺഗ്രസ്സ്. ബ്രാഞ്ച്, ലോക്കൽ, ഏരിയ, ജില്ല, സംസ്ഥാന സമ്മേളനങ്ങൾ ഇതിന് മുന്നോടിയായി നടക്കുന്നു. ജനാധിപത്യപരമായി നടക്കുന്ന ഈ സമ്മേളനങ്ങളിലൂടെയാണ് സി.പി.ഐ.എമ്മിന്റെ ഓരോ തലത്തിലുള്ള ഭാരവാഹികളെ തിരഞ്ഞെടുക്കുന്നത് . കമ്മ്യൂണിസ്റ്റ് പാർട്ടിയുടെ ജീവിതത്തിലെ ഏറ്റവും പ്രധാന സംഭവമാണ് പാർട്ടി കോൺഗ്രസ്സ് എന്ന കരുതപ്പെടുന്നു. കോൺഗ്രസ്സ് എടുക്കുന്ന തീരുമാനങ്ങളായിരിക്കും ഒരു നിർദ്ദിഷ്ട കാലയളവിലേക്കുള്ള പാർട്ടിയുടെ ലക്ഷ്യങ്ങളും മാർഗ്ഗവും നിർണ്ണയിക്കുന്നത്. 

സി.പി.ഐ. (എം)-ന്റെ ഭരണഘടന പ്രകാരം പാർട്ടിയിൽ ഇന്ത്യയിലെ പരമോന്നത ഘടകം അഖിലേന്ത്യാ പാർട്ടി കോൺഗ്രസ്സാണ്. സാധാരണ ഗതിയിൽ മൂന്ന് വർഷത്തിലൊരിക്കൽ ആണ് പാർട്ടി കോൺഗ്രസ്സുകൾ നടത്തുന്നത്. പാർട്ടിയുടെ കേന്ദ്ര കമ്മിറ്റിയാണ് അഖിലേന്ത്യാ സമ്മേളനം വിളിച്ചു കൂട്ടേണ്ടത്. പാർട്ടി കോൺഗ്രസ്സിന്റെ കർത്തവ്യങ്ങളും അധികാരങ്ങളും താഴെ പറയുന്നവയാണ്.


1943 ൽ മുംബൈയിലാണ് ആദ്യത്തെ പാർട്ടി കോൺഗ്രസ് ചേർന്നത്. മെയ് 28 മുതൽ ജൂൺ ഒന്നുവരെയാണ് ചേർന്നത്. 14 അംഗങ്ങളാണ് കേന്ദ്രകമ്മറ്റിയിലുണ്ടായിരുന്നത്. പി.സി. ജോഷി, ജി. അധികാരി, ബി.ടി. രണദിവെ എന്നിവരായിരുന്നു ആദ്യ പൊളിറ്റ് ബ്യൂറോ അംഗങ്ങൾ. ഇത് വരെ നടന്നിട്ടുള്ള 19 പാർട്ടി കോൺഗ്രസ്സുകളിൽ മൂന്നെണ്ണം കേരളത്തിൽ വെച്ചാണ് നടത്തിയിട്ടുള്ളത്. പാലക്കാട് വെച്ച് 1956-ലും, കൊച്ചിയിൽ വെച്ച് 1968-ലും, തിരുവനന്തപുരത്ത് വെച്ച് 1989-ലും ആണ് ഇതിന് മുമ്പ് പാർട്ടി കോൺഗ്രസ്സുകൾ നടന്നിട്ടുള്ളത്. ഏറ്റവും കൂടുതൽ പാർട്ടി കോൺഗ്രസ്സുകൾ നടന്നിട്ടുള്ളത് കൊൽക്കത്തയിലാണ്. അവിടെ നാലു തവണ പാർട്ടി കോൺഗ്രസ്സുകൾ നടന്നിട്ടുണ്ട് . 1964 ലെ ഏഴാം പാർട്ടി കോൺഗ്രസ്സിനെ സി.പി.ഐ(എം)ന്റെ ഒന്നാം കോൺഗ്രസ്സായി പരിഗണിച്ചുവരുന്നു. ജനകീയ ജനാധിപത്യം എന്ന ലക്ഷ്യത്തോടെ ഒരു പുതിയ പാർട്ടി രൂപീകരണം നടന്നത് ഏഴാം പാർട്ടി കോൺഗ്രസ്സിലാണ്.

ഇരുപതാം പാർട്ടി കോൺഗ്രസ്സ് 2012 ഏപ്രിൽ 4 തൊട്ട് 9 വരെ കോഴിക്കോട് വച്ചു നടന്നു. .

1943 മെയ്‌ 28 തൊട്ട് ജൂൺ 1 വരെ ബോംബെയിൽ വെച്ചാണ് ഒന്നാം പാർട്ടി കോൺഗ്രസ്സ് നടന്നത്. പി. സി. ജോഷിയെ ജനറൽ സെക്രട്ടറിയായും, ജി. അധികാരി, ബി.ടി. രണദിവെ എന്നിവരെ പൊളിറ്റ് ബ്യൂറോ മെമ്പർമാരായും കേന്ദ്രകമ്മിറ്റിയിലേക്ക് 14 അംഗങ്ങളെയും ഈ സമ്മേളനത്തിൽ തിരഞ്ഞെടുത്തു .വിവിധ പ്രദേശങ്ങളിലെ മൂന്നുലക്ഷം തൊഴിലാളികളെ പ്രതിനിധീകരിച്ച് 22 തൊഴിലാളി പ്രവർത്തകരും, നാലുലക്ഷം കർഷകരെ പ്രതിനിധീകരിച്ച് 25 കർഷകരും വൻകിട ജന്മി വിഭാഗത്തിൽപ്പെട്ട മൂന്നുപേരും, ചെറുകിട ജന്മി വിഭാഗത്തിൽപ്പെട്ട രണ്ടുപേരും, ഒരു കച്ചവടക്കാരനും പങ്കെടുത്തു. എഴുന്നൂറു വനിതാ അംഗങ്ങളെ പ്രതിനിധീകരിച്ച് 13 സ്ത്രീകൾ പങ്കെടുത്തു.

ബോംബെയിലെ കാംഗർ മൈതാനത്തിനടുത്തുള്ള എം.ആർ.ഭട്ട് സ്കൂൾ ഹോളിലാണ് കോൺഗ്രസ്സ് ചേർന്നത്. മാതൃരാജ്യത്തിന്റെ സംരക്ഷണത്തിനായി പോരാടാൻ അണികളോടായി കോൺഗ്രസ്സ് ആഹ്വാനം ചെയ്തു.
ജപ്പാന്റെ ആക്രമണവും, രാജ്യത്തു വളർന്നുവരുന്ന ആഭ്യന്തരപ്രശ്നങ്ങളും വൻവിപത്തു സൃഷ്ടിച്ചിരിക്കുന്നുവെന്നും ദേശീയസുരക്ഷക്കുവേണ്ടി നിലകൊള്ളുന്ന നമ്മുടെ പാർട്ടിയെ മറ്റു പാർട്ടികൾ ഒറ്റപ്പെടുത്തിയിരിക്കുന്നതായും കോൺഗ്രസ്സിൽ അവതരിപ്പിച്ച് പ്രമേയത്തിൽ പറയുന്നു.

ബ്രിട്ടീഷ് കമ്മ്യൂണിസ്റ്റ് പാർട്ടിയുടെ സെക്രട്ടറി ഹാരിപോളിറ്റ്, രജനിപാംദത്ത്, വില്യം റസ്സ്, വില്യം ഗല്ലാക്കർ എന്നിവർ ഒപ്പിട്ടയച്ച സന്ദേശങ്ങളും, ചിറ്റഗോങ് വീരന്മാരുടെ അമ്മമാർ അയച്ച സന്ദേശങ്ങളും കോൺഗ്രസ്സിൽ വായിച്ചു. ദേശീയസുരക്ഷ, നേതാക്കളുടെ മോചനം, ഭക്ഷ്യപ്രതിസന്ധി, ഉല്പാദനവർദ്ധനവ്, രാജ്യരക്ഷ തുടങ്ങിയ മുദ്രാവാക്യങ്ങളുയർത്തി ജനങ്ങളെ സംഘടിപ്പിക്കുന്നതിന് പ്രചാരണപരിപാടികൾ സംഘടിപ്പിക്കാൻ തീരുമാനിച്ചു. 
1948 ഫെബ്രുവരി 28 മുതൽ മാർച്ച് 27 വരെ കൽക്കട്ടയിൽ വെച്ചാണ് രണ്ടാം പാർട്ടി കോൺഗ്രസ്സ് നടന്നത്. ബി.ടി. രണദിവെയെ സെക്രട്ടറി ആയും, ഭവാനി സെൻ, സോമനാഥ്‌ ലാഹിരി, ജി. അധികാരി, അജയ്‌ഘോഷ്‌, എൻ. കെ. കൃഷ്‌ണൻ, സി. രാജേശ്വരറാവു, എം. ചന്ദ്രശേഖരറാവു, എസ്‌. എസ്‌. യൂസഫ്‌ എന്നിവരെ പൊളിറ്റ് ബ്യൂറോ അംഗങ്ങളായും ഈ സമ്മേളനം തിരഞ്ഞെടുത്തു. ഇതോടൊപ്പം പാർട്ടി കേന്ദ്ര കമ്മിറ്റിയിലേക്ക് 31 അംഗങ്ങളേയും ഈ സമ്മേളനം തിരഞ്ഞെടുക്കുകയുണ്ടായി . രണ്ടാം ലോകമഹായുദ്ധത്തിൽ ആഗോളതലത്തിൽ നടന്നുകൊണ്ടിരിക്കുന്ന ഫാസിസ്റ്റ് വിരുദ്ധ സമരങ്ങളുമായി ഇന്ത്യൻ സ്വാതന്ത്ര്യമരത്തേയും ചേർക്കേണ്ടതുണ്ടെന്ന ശരിയായ തീരുമാനം കൈക്കൊണ്ടത് രണ്ടാം പാർട്ടി കോൺഗ്രസ്സായിരുന്നു. അതുപോലെ തന്നെ ഈകാലഘട്ടത്തിൽ ദേശീയ തലത്തിൽ നടന്ന സമരങ്ങൾക്ക് ഊർജ്ജം പകരുവാൻ പാർട്ടിക്കു കഴിയാതെപോയി. അന്താരാഷ്ട്ര തലത്തിൽ നടന്ന മുന്നേറ്റങ്ങളിൽ ശ്രദ്ധപതിപ്പിക്കേണ്ടതുകൊണ്ടായിരുന്നു ഇത്. ക്വിറ്റ് ഇന്ത്യാ സമരത്തോടെടുത്ത തെറ്റായ നിലപാടുകാരണം ദേശീയതലത്തിൽ പാർട്ടി ഒറ്റപ്പെടുകപോലുമുണ്ടായി.

ഇന്ത്യയുടെ വിവിധ പ്രദേശങ്ങളിൽ നിന്നായി 632 പ്രതിനിധികൾ ഈ സമ്മേളനത്തിൽ പങ്കെടുത്തു. എന്നാൽ 1950 മേയ് മാസത്തിൽ കൂടിയ കേന്ദ്രകമ്മിറ്റി യോഗം കേന്ദ്രകമ്മിറ്റിയേയും പൊളിറ്റ് ബ്യൂറോയെയും പുനസംഘടിപ്പിക്കുകയുണ്ടായി. കൽക്കട്ടാ തീസിസ് നിരാകരണത്തിന്റെ പശ്ചാത്തലത്തിലായിരുന്നു ഇത് സംഭവിച്ചത്. ഈ കൂടിച്ചേരലിൽ കേന്ദ്രക്കമ്മിറ്റി അംഗങ്ങളെ 9 ആയി ചുരുക്കി. ട്രോട്സ്കി-ടിറ്റോ നയങ്ങൾ പിന്തുടരുന്നു എന്ന ആരോപണത്തിനു വിധേയനായ ബി.ടി,രണദിവെക്കു പകരം പുതിയ സെക്രട്ടറി ആയി സി. രാജേശ്വരറാവുവിനെയും, പൊളിറ്റൂ ബ്യൂറോ അംഗങ്ങളായി എം. ബസവപുന്നയ്യ, ബിമേഷ്‌ മിശ്ര എന്നിവരെയും തിരഞ്ഞെടുക്കുകയുണ്ടായി. രണ്ടാം പാർട്ടി കോൺഗ്രസ്സിൽ പ്രധാനമായും മൂന്നു രേഖകൾ അവതരിപ്പിക്കപ്പെട്ടു. ബി.ടി.രണദിവെ അവതരിപ്പിച്ച കരട് രാഷ്ട്രീയ പ്രമേയം, ഭവാനിസെൻ അവതരിപ്പിച്ച പാകിസ്താൻ റിപ്പോർട്ട്, പോയ അഞ്ചു വർഷക്കാലത്തെ പാർട്ടി നയങ്ങളുടെ സ്വയം വിമർശനരേഖ എന്നിവയായിരുന്നു അത്.

1953 ഡിസംബർ 27 മുതൽ ജനുവരി 4 വരെയാണ് മൂന്നാം പാർട്ടി കോൺഗ്രസ്സ് നടന്നത്. തമിഴ്നാട്തമിഴ്നാട്ടിലെ മധുരയിൽ വെച്ചായിരുന്നു ഇത്. അജയ്ഘോഷിനെ ജനറൽ സെക്രട്ടറി ആയും, ഹർകിഷൻ സിംഗ് സുർജിത്, ഇ.എം.എസ്. നമ്പൂതിരിപ്പാട്, എസ്‌. എ. ഡാങ്കെ, പി. രാമമൂർത്തി, രണേൻ സെൻ, സി. രാജേശ്വരറാവു, പി. സുന്ദരയ്യ, സെഡ്‌. എ. അഹമ്മദ്‌ എന്നിവരെ പൊളിറ്റ് ബ്യൂറോ അംഗങ്ങളായും 39 പേരെ കേന്ദ്ര കമ്മിറ്റി അംഗങ്ങളായും ഈ സമ്മേളനം തിരഞ്ഞെടുത്തു .

1956 ഏപ്രിൽ 19 മുതൽ 29 വരെ പാലക്കാട് വെച്ചാണ് നാലാം പാർട്ടി കോൺഗ്രസ്സ് നടന്നത്. ഈ സമ്മേളനത്തിൽ അജയ്ഘോഷിനെ ജനറൽ സെക്രട്ടറി ആയി തിരഞ്ഞെടുക്കുകയുണ്ടായി. പൊളിറ്റ് ബ്യൂറോ അംഗങ്ങളായി ഇ.എം.എസ്. നമ്പൂതിരിപ്പാട്, എസ്‌. എ. ഡാങ്കെ, പി. രാമമൂർത്തി, ഹർകിഷൻ സിംഗ് സുർജിത്, ഭൂപേഷ്‌ ഗുപ്‌ത, പി. സുന്ദരയ്യ, സി. രാജേശ്വരറാവു, സെഡ്‌. എ. അഹമ്മദ്‌ എന്നിവരെയും തിരഞ്ഞെടുത്തു .

1958 ഏപ്രിൽ 6 മുതൽ 13 വരെ അമൃത്സറിൽ വെച്ചാണ് അഞ്ചാം പാർട്ടി കോൺഗ്രസ്സ് നടന്നത്. നാഷണൽ കൌൺസിലിൽ 101 അംഗങ്ങളെയും, കേന്ദ്ര എക്സിക്യൂട്ടീവ് കമ്മിറ്റിയിൽ 25 അംഗങ്ങളെയും ഈ സമ്മേളനം തിരഞ്ഞെടുത്തു. പാർട്ടി സെക്രട്ടേറിയറ്റിലേക്ക് എസ്‌. എ. ഡാങ്കെ, ഭൂപേഷ്‌ ഗുപ്‌ത, സെഡ്‌. എ. അഹമ്മദ്‌, ബി.ടി. രണദിവെ, പി. സി. ജോഷി, എ. കെ. ഗോപാലൻ, എം. ബസവപുന്നയ്യ എന്നിവരെയും ജനറൽ സെക്രട്ടറി ആയി അജയ്‌ഘോഷിനേയും ഈ സമ്മേളനം തിരഞ്ഞെടുക്കുകയുണ്ടായി .

1961 ഏപ്രിൽ 7 മുതൽ 16 വരെ വിജയവാഡയിൽ വെച്ചാണ് ആറാം പാർട്ടി കോൺഗ്രസ്സ് നടന്നത്. നാഷണൽ കൌൺസിലിലേക്ക് 110 അംഗങ്ങളെയും, കേന്ദ്ര എക്സിക്യൂട്ടീവ് കമ്മിറ്റിയിലേക്ക് 24 അംഗങ്ങളേയും ഈ സമ്മേളനം തിരഞ്ഞെടുക്കുകയുണ്ടായി. അജയ്ഘോഷ് ജനറൽ സെക്രട്ടറി ആയും, എസ്‌. എ. ഡാങ്കെ, ഭൂപേഷ്‌ ഗുപ്‌ത, സെഡ്‌. എ. അഹമ്മദ്‌, എം.എൻ. ഗോവിന്ദൻ നായർ എന്നിവരെ നാഷണൽ കൌൺസിൽ അംഗങ്ങളായും തിരഞ്ഞെടുത്തു. എന്നാൽ 1962-ൽ അജയ്‌ഘോഷിന്റെ നിര്യാണത്തെ തുടർന്ന് എസ്.എ. ഡാങ്കെയെ ചെയർമാനായിട്ടും, ഇ.എം.എസ്-നെ ജനറൽ സെക്രട്ടറിയുമായും തെരഞ്ഞെടുത്തു. 1964 ഏപ്രിൽ 14 ന്‌ ചേർന്ന നാഷണൽ കൗൺസിലിൽ നിന്നും 32 പേർ ഇറങ്ങിപ്പോന്നു. അവരാണ്‌ സി.പി.ഐ. (എം) രൂപീകരണത്തിന്‌ നേതൃത്വം നൽകുകയും ചെയ്തു .

1964 ഏപ്രിലിൽ അവിഭക്ത കമ്മ്യൂണിസ്റ്റ് പാർട്ടിയുടെ കേന്ദ്രകമ്മിറ്റിയിൽ നിന്നും പ്രത്യയശാസ്ത്രപരമായ വിഭാഗീയത മൂലം 31 പേർ ഇറങ്ങിപ്പോന്ന പശ്ചാത്തലത്തിലാണ് ഏഴാം പാർട്ടി കോൺഗ്രസ്സ് നടക്കുന്നത്. ഇറങ്ങിപ്പോയ 31 നേതാക്കൾ ആന്ധ്രാപ്രദേശിലെ തെനാലിയിൽ വെച്ച് ഒരു കൺവെൻഷൻ നടത്തുകയും കൊൽക്കത്തയിൽ വെച്ച് പാർട്ടി കോൺഗ്രസ്സ് നടത്തുവാൻ തീരുമാനമാവുകയും ചെയ്തു. അതിനിടെ എസ്.എ. ഡാങ്കെയുടെ നേതൃത്വത്തിൽ അവിഭക്ത കമ്മ്യൂണിസ്റ്റ് പാർട്ടിയിലെ ഒരു വിഭാഗം ബോംബെയിൽ വെച്ച് ഇതിന് സമാന്തരമായി പാർട്ടി സമ്മേളനം നടത്തുവാനും തീരുമാനിച്ചു .

1964 ഒക്ടോബർ 31 മുതൽ നവംബർ 7 വരെ കൽക്കട്ടയിൽ വെച്ചാണ് ഏഴാം പാർട്ടി കോൺഗ്രസ്സ് നടന്നത്. കേന്ദ്രകമ്മിറ്റിയിലേക്ക് 41 അംഗങ്ങളെ ഈ സമ്മേളനം തിരഞ്ഞെടുത്തു. ജനറൽ സെക്രട്ടറി ആയി പി. സുന്ദരയ്യയെയും, പൊളിറ്റ് ബ്യൂറോ അംഗങ്ങളായി എം. ബസവപുന്നയ്യ, പി. രാമമൂർത്തി, ഹർകിഷൻ സിങ്ങ് സുർജിത്‌, ജ്യോതി ബസു, എ. കെ. ഗോപാലൻ, ഇ.എം.എസ്‌. നമ്പൂതിരിപ്പാട്, പ്രമോദ്‌ ദാസ്‌ഗുപ്‌ത, ബി.ടി. രണദിവെ എന്നിവരെയും തിരഞ്ഞെടുക്കുകയുണ്ടായി .

1968 ഡിസംബർ 23 മുതൽ 29 വരെ കൊച്ചിയിലാണ് എട്ടാമത്തെ പാർട്ടി കോൺഗ്രസ്സ് നടന്നത്. കേന്ദ്ര കമ്മിറ്റി അംഗങ്ങളായി 28 പേരെ ഈ സമ്മേളനത്തിൽ തിരഞ്ഞെടുക്കുകയുണ്ടായി. പി. സുന്ദരയ്യയെ ജനറൽ സെക്രട്ടറി ആയി നിലനിർത്തി. എം. ബസവപുന്നയ്യ, പി. രാമമൂർത്തി, ഹർകിഷൻ സിങ്ങ് സുർജിത്‌, ജ്യോതി ബസു, എ.കെ. ഗോപാലൻ, ഇ.എം.എസ്‌. നമ്പൂതിരിപ്പാട്, പ്രമോദ്‌ ദാസ്‌ഗുപ്‌ത, ബി.ടി. രണദിവെ എന്നിവരെ പൊളിറ്റ് ബ്യുറോയിലേക്കും തിരഞ്ഞെടുത്തു .
സംസ്ഥാനങ്ങൾക്ക് കൂടുതൽ സ്വയം ഭരണാധികാരം നൽകണം. പാർട്ടി കോൺഗ്രസ്;
കൊച്ചി: (കൃഷ്ണപിള്ള നഗർ) സംസ്ഥാനങ്ങൾക്ക് കൂടുതൽ സ്വയം ഭരണാധികാരം നൽകണമെന്ന് ഇപ്പോൾ ഇവിടെ നടന്നുവരുന്ന കമ്മ്യൂണിസ്റ്റു പാർട്ടിയുടെ എട്ടാം കോൺഗ്രസ് കേന്ദ്രത്തോട് ആവശ്യപ്പെട്ടിരിക്കുന്നു. ഭരണഘടനയുടെ എട്ടാം ഷെഡ്യൂളിൽ പറയുന്ന കൺകറന്റ് വിഷയങ്ങളും സംസ്ഥാനങ്ങൾക്ക് ശെകമാറാനും കേന്ദ്രം വസൂലാക്കുന്ന നികുതികളുടെ 70 ശതമാനം പ്രരാംഭമായി സ്റ്റേറ്റുകൾക്ക് വിട്ടുകൊടുക്കാനും കോൺഗ്രസ് ആവശ്യപ്പെടും. പാർട്ടികോൺഗ്രസ് ഇന്ന് പാസാക്കിയ പ്രമേയം വഴിയാണ് ഇക്കാര്യം ആവശ്യപ്പെടുന്നത്്. മുപ്പതുമണിക്കൂർ നേരം ചർച്ച ചെയ്താണ് പ്രമേയം പാസാക്കിയത്.
ഇൻക്വിലാബ് സിന്ദാബാദ്കമ്യൂണിസ്റ്റുപാർട്ടി സിന്ദാബാദ്രക്തസാക്ഷികൾ സിന്ദാബാദ്ഞങ്ങൾ വരുന്നു ഞങ്ങൾ വരുന്നുജനാധിപത്യം സംരംക്ഷിക്കാൻകോൺഗ്രസിവിടെ തല്ലിയുടക്കുംജനാധിപത്യം രക്ഷിക്കാൻഞങ്ങൾ വരുന്നു പുതിയൊരു നാളിൻപുലരി രചിക്കാൻ പടയണിയായ്അടിയും വെടിയും കൊണ്ടു ഭരിക്കുംകോൺഗ്രസ് വാഴ്ച തകർക്കനായ്മർദ്ദനഭരണത്തേരോട്ടത്തിന്പോലീസ് രാജ് രചിക്കാനായ്കരനിയമത്തിൻ കൈകളുയർത്തുംകോൺഗ്രസ് വാഴ്ച തകർത്തീടുംമുന്നണിഭരണം കേരളനാട്ടിൽനൻമയുണർത്തും നടപടികൾകേന്ദ്രൻമാരുടെ ചങ്കിനുകൊണ്ടുവിരണ്ടു നടപ്പു നടപ്പു നാടെങ്ങുംഅരാജകത്വം സൃഷ്ടിക്കാൻഅതിക്രമത്തിനു മുതിരുന്നുഅട്ടിമറിപ്പണി മറച്ചുവെച്ച്അരക്ഷിതത്വം പാടുന്നുദൽഹിയിൽ വാഴും പാദുഷമാരെഫ്യൂഡലിസത്തിൽ പൂജാരികളെനിങ്ങൾക്കെതിരെയുയരുന്നുണ്ടൊരുബഹുജനവിപ്ലവപ്രസ്ഥാനംഭക്ഷ്യം രാഷ്ട്രീയായുധമാക്കുംദുഷ്ടൻമാരെ സൂക്ഷിച്ചോഈ ചെങ്കൊടിയാണേ സൂക്ഷിച്ചോഇക്കളി നിർത്തും കാട്ടായം

കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്)-യുടെ ഒമ്പതാം കോൺഗ്രസ്‌ 1972 ജൂൺ 27 മുതൽ ജൂലൈ 2 വരെ മധുരയിൽ വെച്ചാണ് നടത്തിയത്. കേന്ദ്ര കമ്മിറ്റിയിലേക്ക് 31 അംഗങ്ങളെ ഈ സമ്മേളനം തിരഞ്ഞെടുക്കുകയുണ്ടായി. പി. സുന്ദരയ്യയെ ജനറൽ സെക്രട്ടറി ആയി നിലനിർത്തുകയുണ്ടായി. എം. ബസവപുന്നയ്യ, പി. രാമമൂർത്തി, ഹർകിഷൻ സിങ്ങ് സുർജിത്‌, ജ്യോതി ബസു, എ.കെ. ഗോപാലൻ, ഇ.എം.എസ്‌. നമ്പൂതിരിപ്പാട്, പ്രമോദ്‌ ദാസ്‌ഗുപ്‌ത, ബി.ടി. രണദിവെ എന്നിവർ പൊളിറ്റ് ബ്യൂറോയിലേക്കും തിരഞ്ഞെടുക്കപ്പെട്ടു .

1978 ഏപ്രിൽ 2 മുതൽ 8 വരെ ജലന്ധറിൽ വെച്ചാണ് കമ്മ്യൂണിസ്റ്റ് പാർട്ടിയുടെ പത്താം കോൺഗ്രസ്സ് നടന്നത്. കേന്ദ്ര കമ്മിറ്റിയിലേക്ക് 44 അംഗങ്ങളെയും, പൊളിറ്റ് ബ്യൂറോയിലേക്ക് ഇ.എം.എസ്. നമ്പൂതിരിപ്പാടിനെ ജനറൽ സെക്രട്ടറിയായും, ബി.ടി. രണദിവെ, എം. ബസവപുന്നയ്യ, പി. സുന്ദരയ്യ, പി. രാമമൂർത്തി, ഹർകിഷൻ സിംഗ് സുർജിത്‌, സമർ മുഖർജി, എ. ബാലസുബ്രഹ്മണ്യം, ഇ. ബാലാനന്ദൻ, ജ്യോതി ബസു, പ്രമോദ്‌ ദാസ്‌ഗുപ്‌ത എന്നിവരെയും തിരഞ്ഞെടുക്കപ്പെടുകയുണ്ടായി .

1992 ജനുവരി 26 മുതൽ 31 വരെ ആന്ധ്രപ്രദേശിലെ വിജയവാഡയിലാണ് പതിനൊന്നാം പാർട്ടി കോൺഗ്രസ്സ് സമ്മേളിച്ചത്. ഇ.എം.എസ്. നമ്പൂതിരിപ്പാടിനെ ജനറൽ സെക്രട്ടറി ആയും, ബി.ടി. രണദിവെ, എം. ബസവപുന്നയ്യ, പ്രമോദ്‌ ദാസ്‌ഗുപ്‌ത, പി. രാമമൂർത്തി, ഹർകിഷൻ സിങ്ങ്‌ സുർജിത്‌, സമർ മുഖർജി, ജ്യോതി ബസു, ഇ. ബാലാനന്ദൻ എന്നിവരെ പൊളിറ്റ് ബ്യൂറോ അംഗങ്ങളായും ഈ സമ്മേളനം തിരഞ്ഞെടുക്കുകയുണ്ടായി. കേന്ദ്രക്കമ്മിറ്റിയിലേക്ക് 42 അംഗങ്ങളെ ഈ പാർട്ടി കോൺഗ്രസ്സ് തിരഞ്ഞെടുത്തു .

1986 ഡിസംബർ 24 മുതൽ 29 വരെ കൽക്കട്ടയിലാണ് പന്ത്രണ്ടാമത്തെ പാർട്ടി കോൺഗ്രസ്സ് നടന്നത്. കേന്ദ്ര കമ്മിറ്റിയിലേക്ക് 70 അംഗങ്ങളെ ഈ സമ്മേളനം തിരഞ്ഞെടുത്തു. ജനറൽ സെക്രട്ടറി ആയി ഇ.എം.എസ്. നമ്പൂതിരിപ്പാടിനെയും, ബി. ടി. രണദിവെ, എം. ബസവപുന്നയ്യ, നൃപൻ ചക്രവർത്തി, സരോജ്‌ മുഖർജി, ഹർകിഷൻ സിങ്ങ്‌ സുർജിത്‌, സമർ മുഖർജി, ജ്യോതി ബസു, ഇ. ബാലാനന്ദൻ, വി.എസ്. അച്യുതാനന്ദൻ എന്നിവരെ പൊളിറ്റ് ബ്യൂറോയിലേക്ക് തിരഞ്ഞെടുക്കുകയുണ്ടായി .

1988 ഡിസംബർ 27 മുതൽ 1989 ജനുവരി 1 വരെ തിരുവനന്തപുരത്താണ് പതിമൂന്നാം പാർട്ടി കോൺഗ്രസ്സ് നടന്നത്. കേന്ദ്ര കമ്മിറ്റിയിലേക്ക് 70 അംഗങ്ങളെയും, കേന്ദ്ര സെക്രട്ടറിയേറ്റിയിലേക്ക് 5 അംഗങ്ങളെയും ഈ സമ്മേളനം തിരഞ്ഞെടുത്തു. ഇ.എം.എസിനെ ജനറൽ സെക്രട്ടറിയായും പോളിറ്റ്‌ബ്യൂറോയിലേക്ക് ബി. ടി. രണദിവെ, എം. ബസവപുന്നയ്യ, നൃപൻ ചക്രവർത്തി, സരോജ്‌ മുഖർജി, ഹർകിഷൻ സിംഗ് സുർജിത്‌, സമർ മുഖർജി, ജ്യോതി ബസു, ഇ. ബാലാനന്ദൻ, വി.എസ്‌. അച്യുതാനന്ദൻ, എ. നല്ലശിവം, എൽ.ബി. ഗംഗാധരറാവു എന്നിവരെ തിരഞ്ഞെടുക്കുകയുണ്ടായി.

പതിനാലാം കോൺഗ്രസ്‌ 1992 ജനുവരി 3 മുതൽ 10 വരെ മദ്രാസിൽ വെച്ചാണ് നടന്നത്. കേന്ദ്ര കമ്മിറ്റിയിലേക്ക് 63 അംഗങ്ങളെ ഈ സമ്മേളനം തിരഞ്ഞെടുത്തു. ഹർകിഷൻ സിങ്ങ് സുർജിത്തിനെ ജനറൽ സെക്രട്ടറിയായും, ഇ.എം.എസ്‌., ഇ. ബാലാനന്ദൻ, നൃപൻ ചക്രവർത്തി, ഇ. കെ. നായനാർ, സീതാറാം യെച്ചൂരി, എസ്‌. രാമചന്ദ്രൻ പിള്ള, ജ്യോതി ബസു, ബിനോയ്‌ കൃഷ്‌ണ ചൗധരി, വി. എസ്‌. അച്യുതാനന്ദൻ, എ. നല്ലശിവം, എൽ. ബി. ഗംഗാധരറാവു, പ്രകാശ് കാരാട്ട്, എം. ഹനുമന്തറാവു, സുനിൽ മൊയ്‌ത്ര, പി. രാമചന്ദ്രൻ, ശൈലേൻദാസ്‌ ഗുപ്‌ത എന്നിവരെ തിരഞ്ഞെടുക്കുകയുണ്ടായി .

കമ്മ്യൂണിസ്റ്റ് പാർട്ടിയുടെ പതിനഞ്ചാം പാർട്ടി കോൺഗ്രസ്സ് 1995 ഏപ്രിൽ 2 മുതൽ 8 വരെ ചണ്ഡീഗഡിൽ വെച്ചാണ് നടന്നത്. ഈ സമ്മേളനത്തിൽ കേന്ദ്ര കമ്മിറ്റി അംഗങ്ങളായി 71 പേരെ തിരഞ്ഞെടുക്കുകയുണ്ടായി. ഹർകിഷൻ സിങ്ങ് സുർജിത്തിനെ സെക്രട്ടറി ആയി നിലനിർത്തി. പൊളിറ്റ് ബ്യൂറോ അംഗങ്ങളായി ഇ.എം.എസ്‌., ഇ. ബാലാനന്ദൻ, ആർ. ഉമാനാഥ്‌, ഇ. കെ. നായനാർ, സീതാറാം യെച്ചൂരി, എസ്‌. രാമചന്ദ്രൻ പിള്ള, ജ്യോതി ബസു, ബിനോയ്‌ കൃഷ്‌ണ ചൗധരി, വി. എസ്‌. അച്യുതാനന്ദൻ, പി. രാമചന്ദ്രൻ, എൽ. ബി. ഗംഗാധരറാവു, പ്രകാശ്‌ കാരാട്ട്‌, ശൈലേൻദാസ്‌ ഗുപ്‌ത, സുനിൽ മൊയ്‌ത്ര എന്നിവരെയും തിരഞ്ഞെടുത്തു .

കൊൽക്കത്തയിൽ വെച്ച് 1998 ഒക്ടോബർ 5 മുതൽ 11 വരെയാണ് പതിനാറാം പാർട്ടി കോൺഗ്രസ്സ് നടന്നത്. കേന്ദ്ര കമ്മിറ്റി അംഗങ്ങളായി 75 പേരെ ഈ സമ്മേളനം തിരഞ്ഞെടുത്തു. ഹർകിഷൻ സിങ്ങ് സുർജിത്തിനെ പാർട്ടി ജനറൽ സെക്രട്ടറി ആയി നിലനിർത്തി. പൊളിറ്റ് ബ്യൂറോ അംഗങ്ങളായി മണിക്‌ സർക്കാർ, ഇ. ബാലാനന്ദൻ, ആർ. ഉമാനാഥ്‌, ഇ.കെ. നായനാർ, സീതാറാം യെച്ചൂരി, എസ്‌. രാമചന്ദ്രൻ പിള്ള, ജ്യോതി ബസു, ബിമൻ ബസു, വി.എസ്‌. അച്യുതാനന്ദൻ, പി. രാമചന്ദ്രൻ, അനിൽ വിശ്വാസ്‌, പ്രകാശ്‌ കാരാട്ട്‌, ശൈലേൻദാസ്‌ ഗുപ്‌ത, എം.കെ. പന്ഥെ, പിണറായി വിജയൻ എന്നിവരെയും തിരഞ്ഞെടുത്തു .

സി.പി.ഐ. (എം)-ന്റെ പതിനേഴാം പാർട്ടി കോൺഗ്രസ്സ് 2002 മാർച്ച് 19 മുതൽ 24 വരെ ഹൈദരാബാദിൽ വെച്ച് സമ്മേളിക്കുകയുണ്ടായി. കേന്ദ്ര കമ്മിറ്റിയിലേക്ക് 77 അംഗങ്ങളെ ഈ സമ്മേളനത്തിലൂടെ തിരഞ്ഞെടുക്കുകയുണ്ടായി. ഹർകിഷൻ സിങ്ങ് സുർജിത്ത് വീണ്ടും ജനറൽ സെക്രട്ടറി ആയി തിരഞ്ഞെടുക്കപ്പെട്ടു. പൊളിറ്റ് ബ്യൂറോയിലേക്ക് മണിക്‌ സർക്കാർ, ഇ. ബാലാനന്ദൻ, ആർ. ഉമാനാഥ്‌, ഇ.കെ. നായനാർ, സീതാറാം യെച്ചൂരി, എസ്‌. രാമചന്ദ്രൻ പിള്ള, ജ്യോതി ബസു, ബിമൻ ബസു, വി.എസ്‌. അച്യുതാനന്ദൻ, പി. രാമചന്ദ്രൻ, അനിൽ വിശ്വാസ്‌, പ്രകാശ്‌ കാരാട്ട്‌, ബുദ്ധദേവ്‌ ഭട്ടാചാര്യ, എം.കെ. പന്ഥെ, കോർത്താല സത്യനാരായണ, പിണറായി വിജയൻ എന്നിവരെ തിരഞ്ഞെടുത്തു .

2005 ഏപ്രിൽ 6 മുതൽ 11 വരെ ന്യൂഡെൽഹിയിൽ വെച്ചാണ് പതിനെട്ടാം പാർട്ടി കോൺഗ്രസ്സ് നടന്നത്. പ്രകാശ് കാരാട്ടിനെ ജനറൽ സെക്രട്ടറിയായി ഈ സമ്മേളനം തിരഞ്ഞെടുക്കുകയുണ്ടായി. പൊളിറ്റ് ബ്യൂറോ അംഗങ്ങളായി വി.എസ്‌. അച്ചുതാനന്ദൻ, എസ്. രാമചന്ദ്രൻ പിള്ള, സീതാറാം യെച്ചൂരി, എം.കെ. പാന്ഥെ, ബിമൻ ബസു, മാണിക്ക്‌ സർക്കാർ, പിണറായി വിജയൻ, ബുദ്ധദേവ്‌ ഭട്ടാചാര്യ, കെ. വരദ രാജൻ, ബി.വി. രാഘവുലു, ഹർകിഷൻ സിങ്ങ് സുർജിത്‌, അനിൽ വിശ്വാസ്‌, വൃന്ദ കാരാട്ട്‌, ചിത്തബ്രത മജൂംദാർ, ജ്യോതി ബസു, ആർ. ഉമാനാഥ്‌ എന്നിവരെ തിരഞ്ഞെടുത്തു .

2008 മാർച്ച് 29 മുതൽ ഏപ്രിൽ 3 വരെ കോയമ്പത്തൂർ വെച്ചാണ് പത്തൊമ്പതാം പാർട്ടി കോൺഗ്രസ്സ് നടന്നത്. പ്രകാശ് കാരാട്ടിനെ ഈ സമ്മേളനം ജനറൽ സെക്രട്ടറി ആയി നിലനിർത്തുകയുണ്ടായി. പോളിറ്റ്‌ ബ്യൂറോ അംഗങ്ങളായി വി.എസ്. അച്യുതാനന്ദൻ, എസ്‌. രാമചന്ദ്രൻ പിള്ള , സീതാറാം യെച്ചൂരി, എം.കെ. പാന്ഥെ, ബിമൻ ബസു, മാണിക് സർക്കാർ, പിണറായി വിജയൻ, ബുദ്ധദേവ്‌ ഭട്ടാചാര്യ കെ. വരദ രാജൻ, ബി.വി. രാഘവലു, ബൃന്ദ കാരാട്ട് മൊഹമ്മദ്‌ അമീൻ, കൊടിയേരി ബാലകൃഷ്‌ണൻ, നിരുപം സെൻ എന്നിവരെയും, ജ്യോതി ബസുവിനെ പൊളിറ്റ് ബ്യൂറോയിലേക്കുള്ള പ്രത്യേക ക്ഷണിതാവായും തിരഞ്ഞെടുക്കുകയുണ്ടായി. ഈ സമ്മേളനം തിരഞ്ഞെടുത്ത പ്രതിനിധികളാണ് ഇപ്പോൾ നിലവിലുള്ളത്.

ഇരുപതാം പാർട്ടി കോൺഗ്രസ്സ് 2012 ഏപ്രിൽ 4 തൊട്ട് 9 വരെ കോഴിക്കോട് വച്ച് നടന്നു.പ്രകാശ് കാരാട്ടിനെ ഈ സമ്മേളനം ജനറൽ സെക്രട്ടറി ആയി വീണ്ടും തെരഞ്ഞെടുക്കപ്പെട്ടു. പോളിറ്റ്‌ ബ്യൂറോ അംഗങ്ങളായി എസ്‌. രാമചന്ദ്രൻ പിള്ള , സീതാറാം യെച്ചൂരി,എം എ ബേബി,ബിമൻ ബസു, മാണിക്ക്‌ സർക്കാർ, പിണറായി വിജയൻ, ബുദ്ധദേവ്‌ ഭട്ടാചാര്യ കെ. വരദ രാജൻ, ബി.വി. രാഘവുലു, ബൃന്ദ കാരാട്ട്,സൂര്യ കാന്ത് മിശ്ര,കൊടിയേരി ബാലകൃഷ്‌ണൻ, നിരുപം സെൻ,എ കെ പദ്മനാഭൻ എന്നിവരെ തെരഞ്ഞെടുത്തു. .

ഇരുപത്തി ഒന്നാം പാർട്ടി കോൺഗ്രസ്സ് 2015 ഏപ്രിലിൽ വിശാഖപട്ടണത്ത് വെച്ച് നടക്കും.


</doc>
<doc id="177267" url="https://ml.wikipedia.org/wiki?curid=177267" title="ജഗതി എൻ.കെ. ആചാരി">
ജഗതി എൻ.കെ. ആചാരി

മലയാളത്തിലെ ഒരു നാടക അഭിനേതാവും രചയിതാവുമായിരുന്നു ജഗതി എൻ.കെ. ആചാരി (1924–1997). മലയാളചലച്ചിത്രങ്ങളിലും ഇദ്ദേഹം പ്രവർത്തിച്ചിരുന്നു. മലയാളചലച്ചിത്രനടനായ ജഗതി ശ്രീകുമാർ ഇദ്ദേഹത്തിന്റെ മകനാണ്.

മലയാള റേഡിയോ നാടകങ്ങൾ ഉൾപ്പെടെ നിരവധി നാടകങ്ങൾ രചിക്കുകയും റേഡിയോ നാടകങ്ങൾക്ക് ശബ്ദം നൽകുകയും ചെയ്തിരുന്നു. ആകാശവാണിയിൽ പ്രോഗ്രാം എക്സിക്യൂട്ടിവായും പ്രവർത്തിച്ചു. കേരളത്തിലെ ഒരു സ്ഥിരം നാടകവേദിയായ കലാനിലയം നാടകസമിതിയുടെ ഒരു പാർട്ണറുമായിരുന്നു. കായംകുളം കൊച്ചുണ്ണി, കടമറ്റത്ത് കത്തനാർ തുടങ്ങിയ നാടകങ്ങളിലും ഇദ്ദേഹം അഭിനയിച്ചിട്ടുണ്ട്. മൂന്നാം പക്കം, ദേശാടനക്കിളി കരയാറില്ല, വേലുത്തമ്പി ദളവ തുടങ്ങിയ ചലച്ചിത്രങ്ങളിലും ഇദ്ദേഹം അഭിനയിച്ചു. 1997-ൽ 73-ആം വയസ്സിൽ ഇദ്ദേഹം അന്തരിച്ചു.



</doc>
<doc id="177270" url="https://ml.wikipedia.org/wiki?curid=177270" title="വി.കെ. ഗോവിന്ദൻ നായർ">
വി.കെ. ഗോവിന്ദൻ നായർ

പ്രമുഖനായ ഒരു മലയാള കവിയാണ് വി.കെ. ഗോവിന്ദൻ നായർ.(4 ഫെബ്രുവരി 1903 - 15 ഒക്ടോബർ 1977)

പാലക്കാട് ജില്ലയിലെഒറ്റപ്പാലത്തിനടുത്ത് തൃക്കടീരിയിൽ ജനിച്ചു. നാട്ടിലെ പ്രാഥമിക വിദ്യാഭ്യാസത്തിനു ശേഷം തൃശ്ശൂരും തൃശ്ശിനാപ്പള്ളിയിലുമായി ഉന്നത വിദ്യാഭ്യാസം നേടി. മദിരാശിയിലെ ഗവൺമെന്റ് പ്രസ്സിൽ ഗുമസ്തനായിരുന്നു. കേരള സംസ്ഥാന രൂപീകരണത്തോടെ തിരുവനന്തപുരത്തേക്ക് പോന്നു. 1958 ൽ പെൻഷൻ പറ്റി നാട്ടിലേക്കു മടങ്ങി. അറുപത് വയസ്സിനു ശേഷമാണ് ആദ്യ കവിതാ സമാഹാരമായ 'അവിൽപ്പൊതി' പ്രസിദ്ധീകരിച്ചത്. ശ്രീകൃഷ്ണാവതാരത്തെ ചുറ്റിപ്പറ്റി എഴുതിയ മുക്തകങ്ങളുടെ ഈ സമാഹാരത്തിനു 1965 ലെകേരള സാഹിത്യ അക്കാദമി പുരസ്കാരം ലഭിച്ചു. 'മുത്തുകൾ' എന്നപേരിലും അദ്ദേഹത്തിന്റെ മുക്തകങ്ങൾ സമാഹരിക്കപ്പെട്ടിട്ടുണ്ട്.ഗുരുവായൂരിലെ വാകചാ൪ത്തിനെക്കുറിച്ച്:
'വാകച്ചാ൪ത്തി൯ വല്ലവണ്ണവുമൂണ൪ന്നെത്തുമ്പൊഴേയ്ക്കമ്പൊഴേയ്ക്കമ്പലം മാകന്ദാശുഗമാനദണ്ഡ മഹിളാമാണിക്യമാലാഞ്ചിതം വാകപ്പൂ മ്യദുമെയ്യു മെയ്യിലുരസുമ്പോഴെ൯െറ ഗോപീജന- ശ്രീകമ്രസ്തന കുങ്കുമാങ്കിത,മനസ്സോടുന്നു വല്ലേടവും !'


</doc>
<doc id="177272" url="https://ml.wikipedia.org/wiki?curid=177272" title="നാലാങ്കൽ കൃഷ്ണപിള്ള">
നാലാങ്കൽ കൃഷ്ണപിള്ള

കവി എന്ന നിലയിലും ക്ഷേത്രചരിത്രകാരൻ എന്ന നിലയിലും പ്രശസ്തനായ മലയാള സാഹിത്യകാരനാണ് നാലാങ്കൽ‌ കൃഷ്ണപിള്ള (1910- 1991)
കോട്ടയത്തെ ഒളശ്ശയിൽ 1910 സെപ്റ്റംബർ 15-ന് ചിങ്ങമാസത്തിൽ തിരുവോണം നാളിൽ ജനനം. അച്ഛൻ‌ അറയ്ക്കൽ കേശവപിള്ള, അമ്മ നാലാങ്കൽ‌ ജാനകിക്കുട്ടിയമ്മ. ഒളശ്ശയിലും കോട്ടയത്തുമായി സ്കൂൾ‌ വിദ്യാഭ്യാസം. തിരുവനന്തപുരം ആർട്ട്സ് കോളേജ് ട്രെയിനിംങ് കോളേജ് എന്നിവിടങ്ങളീൽ‌ നിന്നും പ്രശസ്തമായ നിലയിൽ‌ സ്വർ‌ണ്ണമെഡലോടെ എം. എ ,എൽ.ടി ബിരുദങ്ങൾ‌. അദ്ധ്യാപകനായി ജോലിയിൽ പ്രവേശിച്ച അദ്ദേഹം റീജിയണൽ‌ ഡെപ്യൂട്ടി ഡയറക്ടറായാണ്‌ ജോലിയിൽ‌ നിന്നും വിരമിച്ചത്. ഏറെക്കാലം പ്രമേഹബാധിതനായിരുന്ന അദ്ദേഹം പ്രമേഹാനുബന്ധപ്രശ്നങ്ങളെത്തുടർന്ന് 1991 ജൂലൈ 2-ന് 81-ആം വയസ്സിൽ അന്തരിച്ചു. 

"ഭാഷാ ഭഗവതിയുടെ നെറ്റിത്തടത്തിലെ സിന്ദൂരക്കുറിപ്പെ"ന്ന് "വെണ്ണിക്കുളം" പ്രശംസിച്ചവയാണ് നാലാങ്കലിന്റെ ഭാവഗീതങ്ങൾ. 


</doc>
<doc id="177273" url="https://ml.wikipedia.org/wiki?curid=177273" title="പി. നാരായണക്കുറുപ്പ്">
പി. നാരായണക്കുറുപ്പ്

കവിതയ്ക്കും നിരൂപണത്തിനും കേരള സാഹിത്യ അക്കാദമി അവാർഡ് ലഭിച്ച പ്രമുഖ മലയാള എഴുത്തുകാരനാണ് പി. നാരായണക്കുറുപ്പ്.
ആലപ്പുഴ ജില്ലയിലെ ഹരിപ്പാടിൽ 5 സെപ്റ്റംബർ 1934 ൽ ജനിച്ചു. ഇംഗ്ലീഷ്‌ സാഹിത്യത്തിൽ എം.എ. ബിരുദം നേടി. കേന്ദ്ര വാർത്താവകുപ്പ്‌, കേരള ഭാഷാ ഇൻസ്‌റ്റിറ്റ്യൂട്ട്‌ എന്നിവയുടെ എഡിറ്റർ, റിസർച്‌ ഓഫീസർ എന്നീ നിലകളിൽ പ്രലർത്തിച്ചു. സ്കൂൾ വിദ്യാഭ്യാസം കരുവാറ്റ എൻ.എസ്.എസ്. ഹൈസ്കൂളിലും, കോളജ് വിദ്യാഭ്യാസം ആലപ്പുഴ എസ്.ഡി. കോളജ്, തിരുവനന്തപുരം യൂണിവേഴ്സിറ്റി കോളജ്, തിരുവനന്തപുരം ട്രെയിനിംഗ് കോളജ്, ഗാസിയാബാദിലെ എം. എം. കോളജ് എന്നിവിടങ്ങളിലും പൂർത്തിയാക്കി. ഇംഗ്ലീഷ് സാഹിത്യത്തിൽ ബിരുദാനന്തരബിരുദവും ബി.എഡും പാസ്സായ നാരായണക്കുറുപ്പ് 1956-ൽ അധ്യാപകനായാണ് ജോലിയിൽ പ്രവേശിച്ചത്. 1957-ൽ സെൻട്രൽ സെക്രട്ടേറിയേറ്റ് സർവീസിലും 1971-75 കാലത്ത് കേരള ഭാഷാ ഇൻസ്റ്റിറ്റ്യൂട്ടിലും (റിസർച്ച് ഓഫീസർ) പ്രവർത്തിച്ച ഇദ്ദേഹം, സെൻട്രൽ ഇൻഫർമേഷൻ സർവീസിൽ എഡിറ്റർ, വിശ്വവിജ്ഞാനകോശം, സർവവിജ്ഞാനകോശം ഇൻസ്റ്റിറ്റ്യൂട്ട് എന്നിവയിൽ ഗസ്റ്റ് എഡിറ്റർ, ആഗ്രയിലെ സൻസ്കാർ ഭാരതിയുടെ വൈസ് പ്രസിഡന്റ് എന്നീ നിലകളിലും സേവനമനുഷ്ഠിച്ചിട്ടുണ്ട്. 1986-ൽ കേന്ദ്രസർവീസിൽ നിന്നു പിരിഞ്ഞു.






</doc>
<doc id="177277" url="https://ml.wikipedia.org/wiki?curid=177277" title="ഫെലിക്സ്">
ഫെലിക്സ്

റോമൻ കത്തോലിക്കാ സഭയിലെ ഒരു വിശുദ്ധനാണ് നോലയിലെ വിശുദ്ധ ഫെലിക്സ്. 

മൂന്നാം നൂറ്റാണ്ടിൽ സിറിയൻ സെനികന്റെ മകനായി ഇറ്റലിയിലെ നേപ്പിൾസിനു സമീപമുള്ള നോല എന്ന സ്ഥലത്ത് ജനിച്ചു. യേശുക്രിസ്തുവിൽ വിശ്വസിച്ചിരുന്ന ഫെലിക്സ് പിതാവിന്റെ മരണത്തോടെ തന്റെ സകല സ്വത്തുവകകളും വിറ്റ് സാധുക്കൾക്കു വിതരണം ചെയ്ത ശേഷം പൗരോഹിത്യം സ്വീകരിച്ചു. ഫെലിക്സും നോലയിലെ തന്നെ മറ്റൊരു വിശുദ്ധനായ മാക്സിമസും ഒരുമിച്ചായിരുന്നു സുവിശേഷ പ്രവർത്തനം നടത്തിയിരുന്നത്. ഡെസിയസ് ചക്രവർത്തിയുടെ മതപീഡനകാലമായിരുന്നതിനാൽ പിടിക്കപ്പെടാതിരിക്കുവാൻ മാക്സിമസ് നാടു കടന്നു. എന്നാൽ ഫെലിക്സ് അവിടെ തന്നെ തുടരുകയും ഒടുവിൽ പിടിക്കപ്പെടുകയും ചെയ്തു. ക്രൂരമായ മർദനങ്ങളാണ് അദ്ദേഹത്തിന് ഏറ്റുവാങ്ങേണ്ടി വന്നത്. വിശ്വാസത്തിനു വേണ്ടി പീഡനമേൽക്കുന്നത് ഭാഗ്യമായി അദ്ദേഹം കരുതിയിരുന്നു. 

രോഗിയായ മാക്സിമസിനെ പരിചരിക്കാൻ ഫെലിക്സിനെ തടവറയിൽ നിന്നും രക്ഷപ്പെടുത്തിയത് മാലാഖമാരാണെന്നു റോമൻ ഐതിഹ്യങ്ങളിൽ പറയുന്നു. ഒരു ഒഴിഞ്ഞ കെട്ടിടത്തിനുള്ളിൽ ഫെലിക്സ് മാക്സിമസിനെ പ്രവേശിപ്പിക്കുകയും അവർ പ്രവേശിച്ചതോടെ കെട്ടിടത്തിന്റെ കവാടങ്ങൾ ചിലന്തിവലയാൽ മൂടപ്പെട്ടെന്നും പരിശോധനക്കായെത്തിയ സൈനികർ ഇതു കണ്ട് ഉള്ളിൽ ആരും പ്രവേശിച്ചിട്ടില്ലെന്നു കരുതി മടങ്ങുകയും ചെയ്തെന്നു ഐതിഹ്യത്തിൽ വിവരിക്കുന്നു. ചക്രവർത്തിയുടെ അന്ത്യത്തോടെ അവർ വീണ്ടും പുറത്തിറങ്ങി സുവിശേഷ പ്രവർത്തനം ആരംഭിച്ചു. പിന്നീട് മാക്സിമസ് അന്തരിക്കുകയും ഫെലിക്സ് ബിഷപ്പായി തിരഞ്ഞെടുക്കപ്പെട്ടു. എന്നാൽ ഈ സ്ഥാനം നിരസിച്ച ഫെലിക്സ് തന്നെക്കാൾ ഒരാഴ്ച മുൻപ് പൗരോഹിത്യം സ്വീകരിച്ചയാളെ ബിഷപ്പാക്കി. ഫെലിക്സിന്റെ അന്ത്യത്തിനു ശേഷം നിരവധി അത്ഭുത പ്രവർത്തനങ്ങൾ അദ്ദേഹത്തിന്റെ മാധ്യസ്ഥത്തിൽ നടന്നു. അദ്ദേഹത്തിന്റെ നാമത്തിലുള്ള ദേവാലയത്തിൽ എത്തിയവരുടെ അനുഭവ സാക്ഷ്യങ്ങൾ വിശുദ്ധ പോളിനസ് കുറിച്ചിട്ടുണ്ട്. രോഗബാധയാലാണ് ഫെലിക്സ് മരിച്ചതെങ്കിലും റോമൻ ചക്രവർത്തിയുടെ പീഡനങ്ങൾ തടവറയിൽ ഏറ്റുവാങ്ങേണ്ടി വന്നതിനാൽ ഒരു രക്തസാക്ഷിയായാണ് ഫെലിക്സ് പരിഗണിക്കപ്പെടുന്നത്.



</doc>
<doc id="177294" url="https://ml.wikipedia.org/wiki?curid=177294" title="തിന">
തിന

ഉഷ്ണമേഖലാപ്രദേശങ്ങളിൽ വളരുന്ന പുൽ‌വർഗ്ഗത്തിൽപ്പെട്ട ഒരു ധാന്യമാണ് തിന. ചൈനയാണ് തിനയുടെ ജന്മദേശം. കളസസ്യമായും വഴിയോരങ്ങളിലും കണ്ടുവരുന്ന തിന; "ഇറ്റാലിയൻ മില്ലറ്റ്, ജർമ്മൻ മില്ലറ്റ്, ഹംഗേറിയൻ മില്ലറ്റ്" എന്നിങ്ങനെ വളരുന്ന രാജ്യങ്ങളുടെ പേരിൽ അറിയപ്പെടുന്നു. Poaceae സസ്യകുടുംബത്തിൽ ഉൾപ്പെടുന്ന ഇതിന്റെ ശാസ്ത്രീയനാമം "Setaria italica" എന്നാണ്. പക്ഷികളൂടേയും എലി പോലെയുള്ള ജന്തുക്കളുടേയും മുഖ്യ ആഹാരമായ ഇതിനെ മനുഷ്യരും ആഹരിക്കാറുണ്ട്.

ശരാശരി ഒരു മീറ്റർ മുതൽ ഒന്നര മീറ്റർ വരെ പൊക്കത്തിൽ വളരുന്ന ഒരു ഏകവർഷി സസ്യമാണിത്. കട്ടികുറഞ്ഞതും പച്ചനിറമുള്ളതുമായ തണ്ടുകളാണ് തിനയ്ക്കുള്ളത്. ഈ തണ്ടുകളിൽ ഏകാന്തരക്രമത്തിൽ നീളമുള്ളതും അഗ്രഭാഗം കൂത്തതുമായ ഇലകൾ ക്രമീകരിച്ചിരിക്കുന്നു. വേനൽക്കാലത്താണ് ഇതിൽ പൂക്കൾ ഉണ്ടാകുന്നത്. തണ്ടുകളുടെ അറ്റത്തായി പൂക്കൾ ഉണ്ടാകുന്നു. രോമാവൃതമായ വെളുത്ത പൂക്കളിൽ കാറ്റിന്റെ സഹായത്താലാണ് പരാഗണം നടത്തുന്നത്.


</doc>
<doc id="177297" url="https://ml.wikipedia.org/wiki?curid=177297" title="ആറ്റുകരിമ്പ്">
ആറ്റുകരിമ്പ്

അലങ്കാരസസ്യമായി നട്ടുവളർത്താൻ കഴിയുന്ന ഒരു മിതോഷ്ണമേഖലാസസ്യമാണ് ആറ്റുകരിമ്പ്(Giant cane). ചതുപ്പ് പ്രദേശങ്ങളിലും തടാകങ്ങളുടേയും നീരോഴുക്കുകളുടേയും സമീപത്തായും ഈ സസ്യം കൂടുതൽ കാണപ്പെടുന്നു. പുൽവർഗ്ഗത്തിൽ ഉൾപ്പെടുന്ന ഈ സസ്യത്തിന്റെ ജന്മദേശം ഇന്ത്യയാണെന്ന് കരുതപ്പെടുന്നു. ഒരു ബഹുവർഷി സസ്യം കൂടിയായ ഇത് മണ്ണൊലിപ്പ് തടയുന്നതിനും ഉപയോഗിക്കുന്നു. ഇവയുടെ തണ്ട് ഉപയോഗിച്ച് കുട്ട പായ് തുടങ്ങിയവ ഉണ്ടാക്കുന്നു.

രൂപത്തിൽ മുളയുമായി സാമ്യമുള്ളൊരു സസ്യമാണ് ആറ്റുകരിമ്പ്. ഭൂകാണ്ഡത്തിൽ നിന്നുമുള്ള നീളമുള്ളതും ബലമേറിയതുമായ വേരുപടലം ഭൂ നിരപ്പിൽ നിന്നും ഏകദേശം ഒരു മീറ്റർ വരെ ആഴത്തിൽ പരന്നു കിടക്കുന്നു. ഏകദേശം അഞ്ച് മീറ്റർ മുതൽ ഇരുപത്തഞ്ച് മീറ്റർ വരെ പൊക്കത്തിൽ വളരുന്ന ഇതിന്റെ തണ്ടുകൾ ബലമേറിയതും ഉൾവശം പൊള്ളയുമാണ്. തണ്ടിന്റെ ഇരുവശങ്ങളിൽ ഏകാന്തരക്രമത്തിൽ ഇലകൾ സമ്മുഖമായി വിന്യസിച്ചിരിക്കുന്നു. വീതി കുറഞ്ഞ് അറ്റം കൂർത്തതും അടിഭാഗം രോമാവൃതവുമായ ഇലകൾക്ക് 50-60 സെന്റീമീറ്റർ വരെ നീളമുണ്ടാകും. വേനലിന്റെ അവസാനത്തോടെ വെളുത്ത പൂക്കൾ ഉണ്ടാകുന്ന ഈറയിൽ ചെറുപ്രാണികൾ വഴിയാണ് പരാഗണം നടത്തപ്പെടുന്നത്. 

കേരള വന ഗവേഷണ ഇൻസ്റ്റിറ്റ്യൂട്ടിന്റെ ഗവേഷണഫലങ്ങൾ അനുസരിച്ച് ഈ സസ്യത്തെ ഒരു നിർണ്ണായക അധിനിവേശ സ്പീഷീസ് ആയി കണക്കാക്കുന്നുണ്ടു്. 

പുനരുപയോഗ ഊർജ്ജമേഖലയിലെ ഭാവി വാഗ്ദാനമായി ആറ്റുകരിമ്പിനെ കരുതുന്നുണ്ട്. വേഗമേറിയ വളർച്ചയും, വരൾച്ചയെ പ്രതിരോധിക്കാനുള്ള കഴിവും ആറ്റുകരിമ്പിനുണ്ട്. ജൈവോർജ്ജ മേഖലയിൽ ആറ്റുകരിമ്പ് മികച്ച സസ്യമാണ്. കുറഞ്ഞ സ്ഥലത്ത് വളരെയേറെ ഉണ്ടാകുമെന്നതും, ഒരിക്കൽ നട്ടാൽ പിന്നീട് കാര്യമായ ചെലവ് ആവശ്യമില്ലെന്നതും ഇതിന്റെ സവിശേഷതയാണ്. എന്നാൽ അധിനിവേശസസ്യമെന്നും ഇവയെ കരുതിവരുന്നു.



</doc>
<doc id="177298" url="https://ml.wikipedia.org/wiki?curid=177298" title="ബജ്റ">
ബജ്റ

ഭക്ഷ്യധാന്യമായി ലോകത്തിലെല്ലായിടത്തും കൃഷി ചെയ്തുവരുന്ന ഒരു പുൽവർഗ്ഗ സസ്യമാണ് ബജ്റ (ശാസ്തനാമം : "പെന്നിസെറ്റം ടൈഫോയിഡെയ്") . ഉഷ്ണമേഖലാപ്രദേശങ്ങളിൽ കണ്ടുവരുന്ന ഒരു സസ്യമായ ഇതിനെ ഇന്ത്യ, അമേരിക്ക, ഓസ്ട്രേലിയ തുടങ്ങിയ രാജ്യങ്ങളിലും ആഫ്രിക്കയുടെ പടിഞ്ഞാറൻ പ്രദേശങ്ങളിലും വൻതോതിൽ വ്യാപകമായി കൃഷിചെയ്തുവരുന്നു. ഉത്തരേന്ത്യയിൽ വ്യാപകമായി ഉപയോഗിക്കുന്ന ഒരു ധാന്യമാണിത്. ഇംഗ്ലീഷിൽ പേൾ മില്ലറ്റ് എന്നു പേരുള്ള ഈ സസ്യത്തിന് കാറ്റ്ടെയിൽ മില്ലറ്റ്, ബുൾ റഷ് എന്നും പേരുകളുണ്ട്. 

ബലമുള്ള തണ്ടുകൾ ഉള്ളതും വേഗത്തിൽ വളരുന്നതുമായ ഒരു വേനൽക്കാലവിളയാണിത്. നല്ല പച്ചനിറത്തിലുള്ള ഇലകൾ നാരുകൾ നിറഞ്ഞതും മാർദ്ദവമുള്ളതുമാണ്. അഗ്രം കൂർത്ത ഇലകൾ തണ്ടിൽ ഒന്നിടവിട്ടാണ് നിൽക്കുന്നത്. തണ്ടിന്റെ അഗ്രത്തിലുള്ള പൂങ്കുലകൾ നാരുകൾ നിറഞ്ഞതും ഉരുണ്ടു നീണ്ട് ഏതാണ്ട് ത്രികോണാകൃതിയിലുള്ളതുമാണ്. ഒരു തണ്ടിൽ തന്നെ ചിലപ്പോൾ ഒന്നിലേറെ പൂങ്കുലകൾ കാണുന്നു. വിത്തുകൾ ഇളംമഞ്ഞനിറത്തിലോ സ്വർണ്ണനിറത്തിൽ കാപ്പിനിറം കലർന്നതോ ആയിരിക്കും. ചിലയിടത്ത് മഞ്ഞയിൽ ചുവപ്പു കലർന്നും കാണാറുണ്ട്.ആയിരത്തിലധികം വിത്തുകൾ ഒരു പൂങ്കുലയിൽ ഉൾകൊള്ളുന്നു. ഇതിന്റെ വിത്തുകൾ ചോളവിത്തുകളോടു സാമ്യമുള്ളവയാണ് 


</doc>
<doc id="177303" url="https://ml.wikipedia.org/wiki?curid=177303" title="മിറാക്കിൾ ഫ്രൂട്ട്">
മിറാക്കിൾ ഫ്രൂട്ട്

ഒരു ആഫ്രിക്കൻ പഴച്ചെടിയാണ് മിറാക്കിൾ ഫ്രൂട്ട്. ചെറുശാഖകളോടും ഇലകളോടും കൂടി വളരുന്ന ഈ ചെറു സസ്യത്തിന്റെ ഒരു പഴം കഴിച്ചാൽ രണ്ടു മണിക്കൂർ നേരം കഴിക്കുന്ന ഭക്ഷണവും വെള്ളവുമെല്ലാം മധുരതരമായി അനുഭവപ്പെടുന്നു. മിറാക്കിൾ ഫ്രൂട്ടിൽ അടങ്ങിയ 'മിറാക്കുലിൻ' എന്ന പ്രോട്ടീൻ ഘടകം നാവിലെ രസമുകുളങ്ങളെ ഉണർത്തി പുളി, കയ്പ് രുചികൾക്കു പകരം താത്കാലികമായി മധുരം അനുഭവപ്പെടുത്തുന്നതിനാലാണ് ഇങ്ങനെ സംഭവിക്കുന്നത്.
പടിഞ്ഞാറൻ ആഫ്രിക്കയിൽ 18-ാം നൂറ്റാണ്ടു മുതൽക്കേ ഉപയോഗിച്ചിരുന്നതായി യൂറോപ്യൻ സഞ്ചാരി ഷെവലിയർ ദ മാർകിസ് എഴുതിയിട്ടുണ്ട് 1970 ൽ അമേരിക്കയിൽ ഈ പഴത്തിന്റെ വാണിജ്യ സാധ്യതകൾ ഉപയോഗപ്പെടുത്താനുള്ള ശ്രമങ്ങൾ നടന്നെങ്കിലും അമേരിക്കൻ ഭക്ഷണ - മരുന്ന് .വകുപ്പ് (FDA) ഭക്ഷ്യ മായമായി ഈ പഴത്തെ വർഗ്ഗീകരിക്കുകയുണ്ടായി. കുത്തക പഞ്ചസാര കമ്പനികളുടെ ഇടപെടിനെത്തുടർന്നാണിത് എന്ന് വിവാദമുണ്ടായെങ്കിലും ഇതു സംബന്ധിക്കുന്ന ഫയലുകൾ വെളിപ്പെടുത്താൻ വകുപ്പ് തയ്യാറായില്ല.

'സപ്പോട്ടേസിയ' സസ്യകുടുംബത്തിൽപ്പെടുന്ന ഇവ ഒരാൾ ഉയരത്തിൽ വരെ വളരാറുണ്ട്. സാവധാന വളർച്ചയുള്ള മിറാക്കിൾ ഫ്രൂട്ട് പുഷ്പിക്കാൻ മൂന്നാലു വർഷമെടുക്കും.

വേനൽക്കാലമാണ് പഴക്കാലമെങ്കിലും 'സപ്പോട്ട'യുടെ കുടുംബത്തിൽ പെടുന്ന ഈ ചെടിയിൽ കേരളത്തിലെ കാലാവസ്ഥയിൽ പലതവണ കായ് പിടിക്കാൻ സാധ്യതയുണ്ട്. ഭാഗികമായ തണൽ ഇഷ്ടപ്പെടുന്ന മിറക്കിൾ ഫ്രൂട്ട് ചെടിച്ചട്ടികളിൽ ഇൻഡോർ പ്ലാന്റായി പോലും വളർത്താം. മനോഹരമായ ഇലച്ചാർത്തോടുകൂടി ഈ നിത്യഹരിത സുന്ദരി ഉദ്യാനച്ചെടിയാക്കാനും യോജിച്ചതാണ്.

അർബുദരോഗചികിത്സയിലെ കീമോതെറാപ്പിക്കു വിധേയരായി നാവിന്റെ രുചിനഷ്ടപ്പെടുന്ന രോഗികൾക്ക് ഭക്ഷണത്തിന്റെ തനതുരുചി ആസ്വദിക്കാൻ മിറാക്കിൾ ഫ്രൂട്ട് സഹായിക്കുമെന്നുംപ്രമേഹരോഗികൾക്ക് ഇത് കഴിക്കാമെന്നുംചില ശാസ്ത്രഞ്ജർ അവകാശപ്പെടുന്നുണ്ടെങ്കിലും ശാസ്ത്രീയമായി തെളിയിക്കപ്പെട്ടിട്ടില്ല.

ജപ്പാനിൽ പ്രമേഹ രോഗികൾക്കിടയിലും ഭക്ഷണം നിയന്ത്രിക്കുന്നവർക്കിടയിലും ജനകീയമാണ്.



</doc>
<doc id="177305" url="https://ml.wikipedia.org/wiki?curid=177305" title="നൻപൻ">
നൻപൻ

എസ്. ഷങ്കർ സംവിധാനം ചെയ്ത് വിജയ്, ജീവ, ശ്രീകാന്ത്, സത്യൻ, സത്യരാജ് എന്നിവർ അഭിനയിച്ച ഹാരിസ് ജയരാജ് പശ്ചാത്തലം നിർവ്വഹിച്ച് 2012 ജനുവരി 12ന് പുറത്തിറങ്ങിയ തമിഴ് ചലച്ചിത്രമാണ് നൺപൻ. 2009-ൽ പുറത്തിറങ്ങിയ ഹിന്ദി ചലച്ചിത്രമായ 3 ഇഡിയറ്റ്സിന്റെ പുനഃരാവിഷ്കാരമാണ് നൻപൻ.



</doc>
<doc id="177307" url="https://ml.wikipedia.org/wiki?curid=177307" title="ഈറ്റ">
ഈറ്റ

ഉഷ്ണ-മിതോഷ്ണമേഖലയിൽ കണ്ടുവരുന്ന ഒരു സസ്യമാണ് ഈറ്റ (elephant bamboo - India reed bamboo). ഇതിന്റെ ശാസ്ത്രീയനാമം "Ochlandra travancorica" എന്നാണ്. കേരളത്തിലെ പശ്ചിമഘട്ട മലനിരകളിലും തണ്ണീർതടങ്ങളുടേയും നദീ തടങ്ങളിലും കണ്ടുവരുന്ന ഈറ്റ ഒരു ബഹുവർഷി സസ്യം കൂടിയാണ്. 

നേരെ വളരുന്ന പ്രകൃതമുള്ള ഈറ്റ കൂട്ടമായി വളരുന്ന ഒരു സസ്യമാണ്. പുൽ വർഗ്ഗത്തിൽ ഉൾപ്പെടുന്ന ഇത് ഏകദേശം 1 മീറ്റർ മുതൽ രണ്ട് മീറ്റർ വരെ ഉയരത്തിൽ വളരുന്നു. ചാരനിറത്തിൽ അകം പൊള്ളയായ കാണ്ഡത്തിൽ നിന്നും വശങ്ങളിലേയ്ക്ക് ശാഖകൾ ഉണ്ടാകുന്നു. രോമാവൃതമായി പ്രാരംഭദിശയിൽ കാണപ്പെടുന്ന ഈ ശാഖകൾ പിന്നീട് കറുപ്പു നിറത്തിലോ തവിട്ടു നിറത്തിലോ കാണപ്പെടുന്നു. ശാഖകളിൽ നിന്നും ഉണ്ടാകുന്ന തണ്ടുകളിൽ സമ്മുഖമായി ക്രമീകരിച്ചിരിക്കുന്ന ഇലകൾ മിനുസമുള്ളതും അടിവശം രോമിലവും ആയിരിക്കും. ഏകദേശം 10 മുതൽ 30 സെന്റീമീറ്റർ വരെ നീളമുള്ള ഇലകളുടെ അഗ്രഭാഗം കൂർത്തതാണ്. സഹപത്രങ്ങളോടുകൂടിയ പൂങ്കുലകൾ കാണപ്പെടുന്ന ഈറ്റയിൽ ഒരു പൂങ്കുലയിൽ ഒരു പെൺപുഷ്പം മാത്രമായിരിക്കും ഉണ്ടാവുക. അണ്ഡാകൃതിയിൽ കാണപ്പെടുന്ന പൂങ്കുലകൾക്ക് ഏകദേശം അൻപത് മില്ലീമീറ്റർ മുതൽ എഴുപത്തഞ്ച് മില്ലീമീറ്റർ വരെ നീളമുണ്ടാകും. 

പുഴുങ്ങിയ നെല്ല് ഉണക്കുന്നതിനായി ഉപയോഗിച്ചിരുന്ന പനമ്പ് (ഒരു തരം പായ) ഉണ്ടാക്കുന്നത് ഈറ്റയിൽ നിന്നുമാണ്. കൂടാതെ വട്ടി, കുട്ട, മുറം തുടങ്ങിയ വസ്തുക്കളുടെ നിർമ്മാണത്തിനും ഈറ്റ ഉപയോഗിക്കുന്നു. വേരിന്റെ പടലമുള്ളതിനാൽ മണ്ണൊലിപ്പ് തടയുന്നതിന് ജൈവവേലിയായും ഉപയോഗിക്കുന്നു. കൂടാതെ ആനയുടെ പ്രധാന ആഹാരമാണ് ഈറ്റ. ആനയേക്കൂടാതെ പുല്ലിന്റെ അഭാവത്തിൽ കുതിരകളും ഈറ്റ ഭക്ഷണമാക്കാറുണ്ട്.



</doc>
<doc id="177314" url="https://ml.wikipedia.org/wiki?curid=177314" title="ശ്രീയുക്തേശ്വരഗിരി">
ശ്രീയുക്തേശ്വരഗിരി

ബംഗാളിലെ ശ്രീരാമപുരത്ത് 1855 മേയ് 10 ന് ജനിച്ച പ്രിയനാഥ് കരാർ,മദ്ധ്യവയസ്സോടടുത്ത് ,ക്രിയായോഗപ്രയോക്താവായ ലാഹിരിമഹാശയന്റെ 
ശിഷ്യനായി യോഗദീക്ഷ നേടുകയും ശ്രീയുക്തേശ്വരഗിരി എന്ന പേരു സ്വീകരിച്ച് നിരവധി ശിഷ്യന്മാരെ ക്രിയായോഗം പരിശീലിപ്പിക്കുകയും ചെയ്തു.യുക്തേശ്വരൻ എന്നാൽ ഈശ്വരനുമായി സംയോജിച്ചവൻ എന്ന് അർത്ഥം.ലളിതമായ ജീവിതം നയിച്ചിരുന്ന അദ്ദേഹത്തിന്റെ ദാർശനിക ജ്ഞാനം അതിരറ്റതായിരുന്നു. ഭാരതീയദർശനങ്ങളും സത്യവേദപുസ്തകത്തിലെ വചനങ്ങളും സമഞ്ജസമായി സമന്വയിക്കുന്ന ‘ദ് ഹോളി സയൻസ് ‘ എന്ന കൃതി അപൂർവ്വവും അമൂല്യവുമായൊരു രചനയാണ്. ബംഗാളി, ഹിന്ദി, ഫ്രഞ്ച്,ഇംഗ്ലീഷ്, എന്നീ ഭാഷകൾ ഒഴുക്കോടെ സംസാരിക്കാൻ അദ്ദേഹത്തിനാവുമായിരുന്നു.സംസ്കൃത ഭാഷയും അദ്ദേഹത്തിനു സ്വായത്തമായിരുന്നു. നമ്മുടെ ഇപ്പോഴത്തെ കാലഘട്ടത്തിന് , 24000 കൊല്ലങ്ങളുള്ള ഒരു വിഷുവചക്രത്തിന്റെ ഗണിതശാസ്ത്രപരമായ പ്രയോഗസാദ്ധ്യതയെ ശ്രീയുക്തേശ്വരൻ കണ്ടുപിടിച്ചു.ദ് ഹോളി സയൻസ് എന്ന പുസ്തകത്തിന്റെ തുടക്കത്തിൽ ഇതു വിശദീകരിച്ചിട്ടുണ്ട്. ഹിന്ദുവേദശാസ്ത്രങ്ങളിലെ നിരീക്ഷണങ്ങളിൽ നിന്നു വ്യത്യസ്തമാണ് ഈ കാലഗണന.
1936 മാർച്ച് 9 -ന് തന്റെ പുരി ആശ്രമത്തിൽ വച്ച് അദ്ദേഹം ശരീരം വെടിഞ്ഞു.
അദ്ദേഹത്തിന്റെ പ്രമുഖശിഷ്യനാണ് പരമഹംസ യോഗാനന്ദൻ.


</doc>
<doc id="177315" url="https://ml.wikipedia.org/wiki?curid=177315" title="അമ്മാനക്കളി">
അമ്മാനക്കളി

കേരളീയ വനിതകളുടെ ഒരു നാടൻകളിയാണ് അമ്മാനക്കളി അഥവാ അമ്മാനാട്ടം. ഈ കളിക്കുപയോഗിക്കുന്ന കരു അമ്മാനക്കരു (അമ്മാനക്കായ) എന്നും കളിക്കുമ്പോൾ പാടുന്ന പാട്ട് അമ്മാനപ്പാട്ട് എന്നും അറിയപ്പെടുന്നു. തടികൊണ്ടുണ്ടാക്കുന്ന ഉരുണ്ട കരുവാണ് സാധാരണയായി കളിക്ക് ഉപയോഗിക്കുന്നത്. ചെറുനാരങ്ങ, പുന്നയ്ക്ക എന്നിവയും ഇതിനായി ഉപയോഗിക്കാറുണ്ട്. ഒരു കൈ കൊണ്ടോ ഇരു കൈകൾ കൊണ്ടോ അമ്മാനമാട്ടം നടത്താറുണ്ട്. നന്നായി പരിചയം സിദ്ധിച്ചവർ എട്ടു വരെ കരുക്കൾ ഉപയോഗിച്ച് ആട്ടം നടത്തുന്നു. ഓണാഘോഷ പരിപാടികളിൽ മത്സരമായി നടത്താറുണ്ട്.

കരുക്കൾ ഒന്നൊന്നായി ക്രമത്തിൽ മുകളിലേക്ക് എറിയുകയും അവ തിരിച്ചു വീഴുമ്പോൾ കൈ കൊണ്ട് അതേ നിരയിൽ പിടിച്ചെടുക്കുകയും വീണ്ടും മുകളിലേക്ക് എറിയുകയും ചെയ്യുന്നു. പരിചയം ഏറിയവർ ഇത് അതിവേഗത്തിൽ ആവർത്തിക്കുന്നു. കരുക്കൾ താഴേക്കു പതിക്കുമ്പോൾ അവ വെട്ടിപ്പിടിച്ച് മുകളിലേക്കു എറിയുന്ന രീതിയും നിലനിന്നിരുന്നു. കളിക്കിടയിൽ കരു താഴെ വീഴുകയോ കൈക്കുള്ളിൽ ഇരുന്നു പോകുകയോ ചെയ്താൽ കളിക്കുന്ന വ്യക്തി പുറത്താകും.


</doc>
<doc id="177322" url="https://ml.wikipedia.org/wiki?curid=177322" title="കെ.വി. രാമകൃഷ്ണൻ">
കെ.വി. രാമകൃഷ്ണൻ

ഒരു പ്രമുഖ മലയാള കവിയും അദ്ധ്യാപകനുമാണ് കെ.വി. രാമകൃഷ്ണൻ.കവിതയ്ക്കുള്ള കേരളസാഹിത്യഅക്കാദമി അവാർഡു നേടിയിട്ടുണ്ട്.
1933-ൽ മലപ്പുറം ജില്ലയിലെ ക്ഷേത്രഗ്രാമമായ കാടാമ്പുഴയിൽ ജനിച്ചു. അമ്മ : കെ.വി. പാർവതി വാരസ്യാർ. അച്ഛൻ : എം.രാഘവവാരിയർ. 1954 മുതൽ 1962 വരെ സർക്കാർ ഉദ്യോഗസ്ഥനായിരുന്നു പിന്നീട് എറണാകുളം മഹാരാജാസ്‌ കോളേജിൽ ഉപരിപഠനം. 1966-67 ൽ കോതമംഗലം മാർ അത്തനേഷ്യസ്‌ കോളേജിൽ ഇംഗ്ലീഷ്‌ ലക്‌ചറർ. 1988-ൽ ഗുരുവായൂർ ശ്രീകൃഷ്‌ണാ കോളെജിൽ പ്രൊഫസറായിരിക്കെ സ്വമേധയാ വിരമിച്ച്‌ മാതൃഭൂമി ആഴ്‌ചപ്പതിപ്പിന്റെ അസിസ്‌റ്റന്റ്‌ എഡിറ്ററായി ചേർന്നു.



</doc>
<doc id="177323" url="https://ml.wikipedia.org/wiki?curid=177323" title="ധാർമികനീതി">
ധാർമികനീതി

ധർമത്തെ അടിസ്ഥാനമാക്കി വിഭിന്ന ജനസമുദായങ്ങൾ അനുഷ്ഠിക്കേണ്ട നിയമങ്ങളെയാണ് ധാർമികനീതി എന്നു പറയുന്നത്. നല്ല പെരുമാറ്റം തന്നെയാണ് ധർമം. ധർമം എന്ന പദത്തിന് മതം എന്നും അർഥമുണ്ട്. ഹിന്ദുധർമം, ബുദ്ധധർമം തുടങ്ങിയ പ്രയോഗങ്ങൾ അങ്ങനെ ഉണ്ടായതാണ്. ഹിന്ദുക്കളുടെ പെരുമാറ്റച്ചട്ടങ്ങളുടെ ലിഖിത രൂപങ്ങളാണ് ധർമസൂത്രവും ധർമശാസ്ത്രവും മറ്റും. ബുദ്ധമതക്കാരുടെ മതഗ്രന്ഥമാണ് ധർമപദം. പാലി ഭാഷയിൽ ധമ്മപദം എന്നാണ് പറയുക. വ്യാസന്റെ അഭിപ്രായത്തിൽ നല്ല ആചാരങ്ങളിലൂടെയാണ് ധർമം ഉരുത്തിരിയുന്നത്. ധർമം ആയുസ്സിനെ വർധിപ്പിക്കുന്നു.
<poem>
ആചാരപ്രഭവോ ധർമഃ
ധർമാദായുർവിവർധതേ
</poem>

ധാർമികമായ പ്രവൃത്തികൾ മാത്രമേ ചെയ്യാവൂ എന്ന് പഞ്ചതന്ത്രവും നിർദ്ദേശിക്കുന്നുണ്ട്.
<poem>
സത്കുലേ യോജയേത് കന്യാം
പുത്രം വിദ്യാസു യോജയേത്
വ്യസനേ യോജയേച്ഛത്രും
ഇഷ്ടം ധർമേണ യോജയേത്
</poem>

(കന്യകയെ നല്ല കുടുംബത്തോടും പുത്രനെ വിദ്യയോടും ശത്രുവിനെ വ്യസനത്തോടും കർത്തവ്യകർമത്തെ ധർമത്തോടും യോജിപ്പിക്കണം.) ഏറ്റവും വലിയ ധർമം അഥവാ ധർമസർവസ്വം എന്താണെന്ന കാര്യത്തിലും പഞ്ചതന്ത്രകാരന് വ്യക്തമായ അഭിപ്രായമുണ്ട്.
<poem>
ശ്രൂയതാം ധർമസർവസ്വം ശ്രുത്വാചൈവാവധാര്യതാം
ആത്മനഃ പ്രതികൂലാനിപരേഷാം ന സമാചരേത്
</poem>
(ധർമസർവസ്വം എന്താണെന്ന് കേട്ടുമനസ്സിലാക്കിയാലും. തന്നോട് മറ്റുള്ളവർ ചെയ്യരുതെന്നു കരുതുന്ന കാര്യങ്ങൾ മറ്റുള്ളവരോടും ചെയ്യരുത്.) മഹത്തായ ഈ ആശയം വിദേശീയർ പോലും അംഗീകരിച്ച് അവരുടെ ഭാഷകളിൽ അവതരിപ്പിച്ചിട്ടുണ്ട്. മനുസ്മൃതി സനാതനമായ ധർമത്തെപ്പറ്റി പറഞ്ഞിരിക്കുന്നത് ഇപ്രകാരമാണ്:-
<poem>
സത്യം ബ്രൂയാത് പ്രിയം ബ്രൂയാത്
ന ബ്രൂയാത് സത്യമപ്രിയം
നാസത്യം ച പ്രിയം ബ്രൂയാത്
ഏഷധർമഃ സനാതനഃ
</poem>

(സത്യം പറയണം. എന്നാൽ ആ സത്യം കേൾക്കുന്നവർക്ക് പ്രിയമുള്ളതായിരിക്കണം. അപ്രിയ സത്യം പറയാതിരിക്കയാണു നല്ലത്. കേൾക്കുന്നവർക്ക് പ്രിയമുള്ളതാണെങ്കിൽക്കൂടി അസത്യ ഭാഷണം ഒരിക്കലും നടത്തരുത്. ഇതാണ് സനാതനമായ ധർമം).

വാല്മീകിയുടെ അഭിപ്രായത്തിൽ സനാതനമായ ധർമം മറ്റൊന്നാണ്.
<poem>
കൃതേ ച പ്രതികർത്തവ്യം
ഏഷ ധർമഃ സനാതനഃ
</poem>

(ഉപകാരത്തിന് പ്രത്യുപകാരം ചെയ്യാൻ മറക്കരുത്. ഇതാണ് സനാതന ധർമം.) സാഗരലംഘനം നടത്തുന്ന ഹനുമാനോട് തന്റെ ശിഖരത്തിൽ വിശ്രമിച്ച് ആതിഥ്യം സ്വീകരിച്ചു പോകാൻ മൈനാകം പറയുന്നതാണ് സന്ദർഭം. രാമന്റെ വംശക്കാരാണ് പണ്ട് സാഗരം വലുതാക്കിയത്. അതിനു പ്രത്യുപകാരമാണ് രാമദൂതനു നൽകുന്ന ഈ അതിഥിപൂജ. "ഏഷ ധർമഃസനാതനഃ" എന്ന വാക്യം ആദികവിയിൽനിന്ന് മനുസ്മൃതികാരനായ ഭൃഗു മുനി കടമെടുത്തതാകാം.

മൃഗങ്ങളിൽനിന്ന് മനുഷ്യനെ വേറിട്ടുനിർത്തുന്ന വിശിഷ്ടഗുണം ധർമമാണെന്ന് താഴെച്ചേർക്കുന്ന ശ്ലോകം സമർഥിക്കുന്നു.
<poem>
ആഹാരനിദ്രാഭയമൈഥുനം ച
സാമാന്യമേതത്പശുഭിർനരാണാം
ധർമോ ഹി തേഷാമധികോ വിശേഷോ
ധർമേണ ഹീനാഃ പശുഭിസ്സമാനാഃ
</poem>
(ഭക്ഷണം, ഉറക്കം, ഭയം, ഇണചേരൽ എന്നിവ മനുഷ്യർക്കും മൃഗങ്ങൾക്കും ഉള്ള പൊതുസ്വഭാവമാണ്. ധർമാനുഷ്ഠാനം ഒന്നു മാത്രമത്രെ മൃഗങ്ങളിൽനിന്ന് മനുഷ്യരെ വേർതിരിക്കുന്ന ഗുണം. ധർമഹീനർ മൃഗതുല്യർതന്നെ). സാധാരണ മനുഷ്യർ മാത്രമല്ല ഭരണാധികാരികളും ധർമനിഷ്ഠരായിരിക്കണം എന്ന് ധർമ ശാസ്ത്രജ്ഞന്മാർ അനുശാസിച്ചിരുന്നു. 
<poem>
കിം ചിത്രം യദി രാജ
നീതികുശലോ രാജാ ഭവേദ്ധാർമികഃ 
</poem>
(രാജനീതികുശലനായ രാജാവ് ധർമിഷ്ഠനാണെങ്കിൽ അതിൽ അത്ഭുതപ്പെടാനെന്തിരിക്കുന്നു). "ധർമോസ്മത് കുലദൈവതം" എന്ന മുദ്രാവാക്യം മുറുകെപ്പിടിച്ചിട്ട് ആദർശജീവിതം നയിച്ചിരുന്നവരാണ് വേണാട്ടരചന്മാർ. "സ്വധർമേ നിധനം ശ്രേയഃ" എന്ന ഗീതാവാക്യവും സ്മരണീയമാണ്.

ധർമത്തെപ്പറ്റി അറിയാമെങ്കിലും ധർമനിഷ്ഠരാകാൻ കഴിയാത്തതിലുള്ള കൗരവന്മാരുടെ ധർമസങ്കടം മഹാഭാരതത്തിൽ വ്യാസൻ ഇങ്ങനെ വ്യക്തമാക്കിയിരിക്കുന്നു:
<poem>
ജാനാമിധർമം ന ച മേ പ്രവൃത്തിഃ
ജാനാമ്യധർമം ന ച മേ നിവൃത്തിഃ
കേനാപി ദേവേന ഹൃദിസ്ഥിതേന
യഥാ നിയുക്തോസ്മി തഥാ കരോമി
</poem>

(ധർമം എന്തെന്നറിയാം. പക്ഷേ പ്രാവർത്തികമാക്കാൻ സാധിക്കുന്നില്ല. അധർമം എന്തെന്നറിയാം. എന്നാൽ അത് ഒഴിവാക്കാൻ പറ്റുന്നില്ല. ഉള്ളിലിരുന്ന് ഏതോ ഒരു ദുഷ്ടദേവത ആജ്ഞാപിക്കുന്നതുപോലെ ഞാൻ എന്തൊക്കെയോ കാട്ടിക്കൂട്ടുന്നു എന്നുമാത്രം.) ഇത് ധൃതരാഷ്ട്രന്റെ മാത്രമല്ല, ധർമധീരതയില്ലാത്ത ഓരോ ദുർബലചിത്തന്റെയും വിലാപമാണ്. 


</doc>
<doc id="177325" url="https://ml.wikipedia.org/wiki?curid=177325" title="ദ പാഷൻ ഓഫ് ദ ക്രൈസ്റ്റ്">
ദ പാഷൻ ഓഫ് ദ ക്രൈസ്റ്റ്

മെൽ ഗിബ്സൺ സംവിധാനം ചെയ്ത് 2004ൽ പുറത്തിറങ്ങിയ അമേരിക്കൻ നാടക ചലച്ചിത്രമാണ് ദ പാഷൻ ഓഫ് ദ ക്രൈസ്റ്റ് .യേശുവിന്റെ ജീവചരിത്രത്തെ അടിസ്ഥാനമാക്കിയിട്ടുള്ളതാണ് സിനിമയുടെ കഥ .


</doc>
<doc id="177343" url="https://ml.wikipedia.org/wiki?curid=177343" title="തക്രപാക ചൂർണം">
തക്രപാക ചൂർണം

ഒരു ആയുർവേദ ഔഷധം ആണ് തക്രപാക ചൂർണം. ഗ്രഹണി, അർശസ്, അഗ്നിമാന്ദ്യം, അതിസാരം, പാണ്ഡുരോഗം എന്നീ രോഗങ്ങളുടെ ചികിത്സയ്ക്ക് നിർദ്ദേശിക്കാറുണ്ട്.

പുളിയാറൽ, ശുദ്ധിചെയ്ത കാട്ടുചേന, കുടകപ്പാലവേരിൻ തൊലി, മുത്തങ്ങാ, കൂർമുള്ളിൻ വേര്, വെളുത്ത അമ്പഴത്തിൻ തൊലി, ചെറുകടലാടി, നിലമ്പരണ്ട, ഇഞ്ചി, കദളിവാഴയുടെ കൂമ്പ്, മാങ്ങയണ്ടിയുടെ പരിപ്പ്, പ്ളാവിന്റെ തൊലി, കൊടിത്തൂവവേര്, ചന്ദനം, നാല്പാമരത്തൊലി; ചെറുനാരകം, കറിനാരകം, വള്ളിനാരകം, മാതളനാരകം ഇവയുടെ വേര് ഇവ 30 ഗ്രാം വീതം നന്നായി ചതച്ച് 12 ലി. പശുവിൻ മോരിൽ (തക്രം) കുറുക്കി 3 ലി. ആകുമ്പോൾ പിഴിഞ്ഞ് അരിച്ചെടുക്കണം. തിപ്പലി, ചതകുപ്പ, കൃമി ശത്രു, അതിവിടയം, അക്രാവ്, തൂവർച്ചിലക്കാരം, ചവർക്കാരം, ഇന്തുപ്പ്, വെടിയുപ്പ്, ജീരകം, കിരിയാത്ത്, ചുവന്നരത്ത, വാൽമുളക്, അയമോദകം, ഏലത്തരി, വിഴാലരി, ഇലവർങം, മാഞ്ചി, ത്രിഫലത്തോട്, ജാതിക്ക, മാശിക്ക എന്നീ ഔഷധങ്ങൾ 8 ഗ്രാം വീതം എടുത്ത് പൊടിച്ച് ഭസ്മമാക്കി അരിച്ചുവച്ചിരിക്കുന്ന തക്രക്വാഥത്തിൽ കലക്കണം.

ഈ മിശ്രിതം അടുപ്പിൽ വച്ച് തിളപ്പിച്ചു കുറുക്കിയെടുത്ത് ഒരു പലകയിൽ തേച്ചുണക്കി പൊടിയാക്കുന്നു. ഈ പൊടി അഞ്ചു ഗ്രാം വീതം തേനിൽ ചാലിച്ച് ദിവസം രണ്ടുനേരം കഴിക്കാനാണ് സാധാരണ നിർദ്ദേശിക്കാറുള്ളത്.


</doc>
<doc id="177344" url="https://ml.wikipedia.org/wiki?curid=177344" title="ഒറ്റ">
ഒറ്റ

ഉഷ്ണ-ഉപോഷ്ണമേഖലയിലെ കാടുകളിലും നദീതടങ്ങളും കണ്ടുവരുന്ന ഒരു പുൽ വർഗ്ഗ സസ്യമാണ് ഒറ്റ. "ഒട്ടൽ" , "ഓട" എന്നീ പേരുകൾ ഉള്ള ഈ സസ്യത്തിന് മുളയുടെ ഘടനയാണുള്ളത്. "Poaceae" സസ്യകുടുംബത്തിൽ ഉൾപ്പെടുന്ന ഇതിന്റെ ശാസ്ത്രീയനാമം "Ochlandra scriptoria" എന്നാണ്. പശ്ചിമഘട്ടതദ്ദേശവാസിയായ ഒരു ബഹുവർഷസസ്യമാണിത്.



</doc>
<doc id="177346" url="https://ml.wikipedia.org/wiki?curid=177346" title="നാസികാചൂർണം">
നാസികാചൂർണം

സഹസ്രയോഗത്തിൽ വിവരിക്കുന്ന ഒരു ഔഷധയോഗം ആണ്നാസികാചൂർണം. ദുഷ്ടപീനസം, തലയ്ക്കകത്തുണ്ടാകുന്ന കഫക്കെട്ട്, തലവേദന, വായ്നാറ്റം തുടങ്ങിയ അസുഖങ്ങൾ ഈ ചൂർണം മൂക്കിൽ വലിച്ചാൽ മാറിക്കിട്ടുന്നതാണ്.

നെല്ലിക്കാത്തോട്, ജീരകം, മയിൽപ്പീലി, ജാതിക്ക, ജാതിപത്രി, ഇരുവേലി, രാമച്ചം, വെള്ളക്കൊട്ടം, ഇരട്ടിമധുരം, കച്ചോലം ഇവ തുല്യ അളവിൽ എടുത്തശേഷം, ഇവ എല്ലാം കൂടുന്നതിനു സമം ചന്ദനവും പുകയിലയും കൂട്ടിച്ചേർത്ത് ഉണക്കിപ്പൊടിച്ച് നാരങ്ങാനീരിൽ അരച്ചുണക്കി അതു വീണ്ടും കരിക്കിൻ വെള്ളത്തിൽ അരച്ചുണക്കി നല്ലതുപോലെ പൊടിച്ചെടുക്കുന്നു. ഇതിൽ പച്ചക്കർപ്പൂരം, സാമ്പ്രാണി, വെരുകും പുഴു ഇവയും ചേർത്തരച്ച് യോജിപ്പിച്ച് വീണ്ടും ഉണക്കിപ്പൊടിച്ചെടുത്താണ് നാസികാചൂർണം തയ്യാറാക്കുന്നത്.


</doc>
<doc id="177348" url="https://ml.wikipedia.org/wiki?curid=177348" title="കോസ്‌റ്റാ കോൺകോർഡിയ കപ്പൽചേതം">
കോസ്‌റ്റാ കോൺകോർഡിയ കപ്പൽചേതം

2012 ജനുവരി 13 വെള്ളിയാഴ്ച രാത്രി ( ഇന്ത്യൻ സമയം ശനിയാഴ്ച പുലർച്ചെ) ആഡംബരക്കപ്പലായ "'കോസ്‌റ്റാ കോൺകോർഡിയ", മദ്ധ്യധരണ്യാഴിയിൽ ഇറ്റലിക്കു സമീപം ഐസോളോ ഡെൽ ഗിഗ്ലിഒ ( Isolo del Giglio) ദ്വീപിന്റെ തീരത്ത്‌ കടൽപ്പാറയിൽ ഇടിച്ചു ചരിഞ്ഞ് പാതി മുങ്ങി. ദ്വീപിന്റെ തീരത്തിന് 300 മീറ്റർ സമീപം കൂടി സഞ്ചരിച്ചിരുന്ന കപ്പൽ നാവിക ചിത്രത്തിൽ കാണിച്ചിട്ടില്ലാത്ത പാറയിൽ ഇടിക്കുകയും, വെള്ളം കയറിക്കൊണ്ടിരിക്കുമ്പോൾ വീണ്ടും 1000 മീറ്ററോളം മുന്നോട്ടു സഞ്ചരിച്ചു. അപ്പോൾ ഗിഗ്ലിഒ തുറമുഖത്തേക്ക് കപ്പൽ വെട്ടിത്തിരിച്ചപ്പോൾ ചരിഞ്ഞ് മുങ്ങാൻ തുടങ്ങി എന്നാണു അപകടത്തിൽ നിന്നും രക്ഷപ്പെട്ട ക്യാപ്ടൻ പറഞ്ഞത്. സിവിതാവേഷ്യ തുറമുഖത്തു നിന്ന്‌ വടക്കുപടിഞ്ഞാറൻ ഇറ്റലിയിലെ സവോനയിലേക്കു യാത്ര പുറപ്പെട്ട്‌ മൂന്നു മണിക്കൂർ കഴിഞ്ഞായിരുന്നു അപകടം. 

രാത്രി യാത്രക്കാർ അത്താഴം കഴിച്ചുകൊണ്ടിരിക്കേ പൊടുന്നനേ ലൈറ്റുകൾ അണഞ്ഞു. വൻശബ്‌ദത്തോടെ കപ്പൽ ഉലഞ്ഞു. അത്താഴമേശയിൽനിന്നു പാത്രങ്ങൾ നിലത്തുവീണു. അതു ടൈറ്റാനിക്കിലെ ഒരു രംഗം പോലെയുണ്ടായിരുന്നു എന്ന് രക്ഷപ്പെട്ട യാത്രക്കാരിലൊരാളായ പത്രപ്രവർത്തക മാരാ പാംജിയാനി പറഞ്ഞു..പാറയിൽത്തട്ടിയ കപ്പലിന്റെ ഇടതുവശം 50 മീറ്ററോളം പിളർന്നു. കപ്പൽ ചെരിയുകയും ലൈഫ്‌ ജാക്കറ്റ്‌ ധരിക്കാൻ ക്യാപ്‌ടൻ നിർദ്ദേശിക്കുകയും ചെയ്‌തതോടെ യാത്രക്കാർ പരിഭ്രാന്തരായി. ചിലർ കടലിലേക്ക്‌ എടുത്തുചാടി.

കപ്പലിൽ യാത്രക്കാരും ജീവനക്കാരുമായി 4232 പേരാണ് ഉണ്ടായിരുന്നത്. ഇവരിൽ മലയാളികൾ ഉൾപ്പെടെയുള്ള ഇന്ത്യക്കാരുമുള്ളതായാണു സൂചന. ചില യാത്രക്കാരുടെ മൃതദേഹങ്ങൾ കടലിൽനിന്നു കണ്ടെടുത്തു. . യാത്രക്കാരെയും ജീവനക്കാരെയും ലൈഫ്‌ ബോട്ടുകളിലും തീരസേനയുടെ ഹെലികോപ്‌ടറുകളിലുമായി രക്ഷപ്പെടുത്തി. കപ്പലിൽ ശേഷിക്കുന്നവരെ രക്ഷപ്പെടുത്താൻ ശ്രമം നടക്കുന്നു. ആകെ 6 പേർ മരണമടയുകയും 15 പേരെ കാണാതായി എന്നുമാണ് ബീ. ബീ. സീ റിപ്പോർട്ട്‌. . 

രക്ഷപ്പെടുത്തിയവരെയെല്ലാം വിനോദസഞ്ചാരത്തിനു പേരുകേട്ട ചെറുദ്വീപായ ടസ്‌കാനിലെ സ്‌കൂളുകൾ, ഹോട്ടലുകൾ, പള്ളി എന്നിവിടങ്ങളിൽ പാർപ്പിച്ചു. തീര-നാവികസേന, വ്യോമസേന എന്നിവയുടെ അഞ്ചു ഹെലികോപ്‌ടറുകളാണു രക്ഷാപ്രവർത്തനത്തിൽ ഏർപ്പെട്ടത്‌. തീരസേനാംഗങ്ങളിൽ ഒരാൾ കപ്പലിൽ ഇറങ്ങി യാത്രക്കാരെ പ്രത്യേക ബാസ്‌കറ്റിൽ കയറ്റി ഹെലികോപ്‌ടറിലേക്ക്‌ ഉയർത്താൻ സഹായിച്ചു. കോസ്‌റ്റാ ക്രൂയിസ്‌ എന്ന കമ്പനിയുടേതാണു കപ്പൽ.


</doc>
<doc id="177349" url="https://ml.wikipedia.org/wiki?curid=177349" title="തിക്തകം">
തിക്തകം

തിക്ത (കയ്പു) രസമുള്ള ആയുർവേദ ഔഷധ ദ്രവ്യങ്ങളെ മൊത്തമായി പറയുന്ന പേരാണ് തിക്തകം. ഈ ഗണത്തിൽ ഏറ്റവും ശ്രേഷ്ഠമായ ദ്രവ്യം പടോലം ആണ്. കുലകം, തിക്തം, പാണ്ഡുകം, കയ്ക്കശച്ഛദം, രാജീഫലം, പാണ്ഡുഫലം, രാജേയം, അമൃതഫലം, ബീജഗർഭം, പ്രതീകം, കുഷ്ഠഹാ കാസഭഞ്ജനം എന്നിവ പര്യായങ്ങൾ. ഇത് ആമത്തെ പചിപ്പിക്കും, ഹൃദ്യവും വ്യഷ്യവും ലഘുവും അഗ്നിദീപനവും സ്നിഗ്ധവും ഉഷ്ണവുമാണ്. കാസം, ജ്വരം, ത്രിദോഷം,കൃമി ഇവയെ ശമിപ്പിക്കും. വേര് സുഖവിരേചനത്തെയുണ്ടാക്കും. തണ്ട് കഫത്തേയും പത്രം പിത്തത്തേയും ഫലം ത്രിദോഷത്തേയും ശമിപ്പിക്കും. ഘൃതം, കഷായം, ചൂർണം തുടങ്ങിയ കല്പനകളായി ഉപയോഗപ്പെടുത്തുന്നു.


</doc>
<doc id="177350" url="https://ml.wikipedia.org/wiki?curid=177350" title="അസംഗജനനം">
അസംഗജനനം

ലൈംഗികത പൂർണമായും ഒഴിവാക്കിക്കൊണ്ടുള്ള പ്രത്യുത്പാദനരീതി ആണ് അസംഗജനനം. മിക്ക ജീവികളിലും ലൈംഗിക പ്രത്യുത്പാദനമാണ് നടക്കുന്നത്. ബീജാണ്ഡസംയോജനം ഇത്തരത്തിലുള്ള പ്രത്യുത്പാദനത്തിന് അനിവാര്യമാണ്. ബീജാണ്ഡങ്ങളുടെ പരിപക്വനസമയത്ത് ക്രോമസോമുകളുടെ എണ്ണം പകുതിയായി കുറയുന്നതുമൂലം ബീജസങ്കലനഘട്ടത്തിൽ സ്പീഷീസിനു സഹജമായ ക്രോമസോം നില കൈവരുന്നു. ഇങ്ങനെ പ്രത്യുത്പാദനം നടന്നുകൊണ്ടിരിക്കുന്ന പല ജീവികളിലും കാലക്രമത്തിൽ പരിണാമം സംഭവിച്ച് ലൈംഗികത നഷ്ടപ്പെടുകയും അലൈംഗികമായ മാർഗങ്ങളാൽ പ്രത്യുത്പാദനം നടക്കാനിടയാകുകയും ചെയ്യുന്നു. ഈ പ്രതിഭാസമാണ് അസംഗജനനം. ലൈംഗികമായും അലൈംഗികമായും പ്രത്യുത്പാദനം നടക്കുന്ന പല സസ്യങ്ങളുമുണ്ട്; ഈ രീതിയെ അസംഗജനനമായി കണക്കാക്കാനാകില്ല.

ജന്തുക്കളിൽ ഇപ്രകാരം പ്രത്യുത്പാദനം നടക്കുന്നത് അനിഷേകജനനം മൂലമാണ്. ബീജസങ്കലനമില്ലാതെതന്നെ ഇവയിൽ അണ്ഡവികാസം സംഭവിക്കുന്നു. ചില റോട്ടിഫെറുകൾ, വിരകൾ , ക്രസ്റ്റേഷ്യകൾ , പ്രാണികൾ തുടങ്ങിയവ ഉദാഹരണങ്ങളാണ്. അണ്ഡകോശത്തിലെ ക്രോമസോമുകളുടെ എണ്ണം പരിപക്വനസമയത്ത് കുറയാതെ നിലനിർത്തുന്നതിനു പല സമ്പ്രദായങ്ങളും കണ്ടുവരുന്നു. ഐച്ഛികമായുള്ള അനിഷേകജനനം തേനീച്ചകളിൽ കണ്ടുവരുന്നുണ്ട്. ബീജസങ്കലനമില്ലാതെ അണ്ഡം വികാസം പ്രാപിക്കുന്നതാണ് ആൺതേനീച്ചകൾ; മറിച്ച് ബീജസങ്കലനമുണ്ടാകുമ്പോൾ പെൺതേനീച്ചകളും ഉണ്ടാകുന്നു. ചില റോട്ടിഫെറുകളിലും ക്രസ്റ്റേഷ്യകളിലും അനിഷേകജനനം മാത്രമാണ് പ്രത്യുത്പാദനമാർഗം.

ചില പന്നൽച്ചെടികൾ, തൃണവർഗങ്ങൾ, ഉള്ളി വർഗങ്ങൾ തുടങ്ങിയ സസ്യങ്ങളിൽ അസംഗജനനം മൂലമാണ് പ്രത്യുത്പാദനം നടക്കുന്നത്. എലോഡിയ കാനഡെൻസിസ് ഐച്ഛികമായ അസംഗജനനത്തിന് ഉദാഹരണമാണ്. ശൈത്യമേഖലകളിൽ കായികപ്രജനനം മൂലവും, ഉഷ്ണമേഖലാപ്രദേശങ്ങളിൽ ലൈംഗികവും അലൈംഗികവുമായ മാർഗങ്ങൾ മുഖേനയുമാണ് ഈ സസ്യത്തിൽ പ്രത്യുത്പാദനം നടക്കുന്നത്. അവികല്പരൂപത്തിലുള്ള അസംഗജനനം സസ്യങ്ങളിൽ വിരളമാണെങ്കിലും ചില തൃണവർഗങ്ങളിൽ ഇതു സാധാരണമാണ്. മറ്റു ചിലവയെ അപൂർണമായ അവികല്പി എന്നു വിളിക്കാവുന്നതാണ്. ഇവയിൽ ചിലപ്പോഴെല്ലാം പുഷ്പങ്ങൾ വിരിയുകയും അപ്പോഴെല്ലാം ലൈംഗികമായ പ്രത്യുത്പാദനം നടക്കുകയും ചെയ്യുന്നു. അസംഗജനനത്തിന്റെയും ലൈംഗിക പ്രത്യുത്പാദനത്തിന്റെയും ആവൃത്തി നിശ്ചയിക്കുന്നത് ജനിതകഘടനയും പരിസരവുമായുള്ള ലോലമായ പൊരുത്തത്തിലൂടെയാണ്. തൃണവർഗങ്ങളും ഉള്ളി ഇനങ്ങളും പെട്ടെന്നു പെരുകുന്നത് വിത്തുകൾക്കു പകരം ബൾബിൽസ് എന്നറിയപ്പെടുന്ന പ്രോപ്പഗ്യുളുകൾ മുഖേനയാണ്.

പായലുകൾ, പന്നൽവർഗച്ചെടികൾ തുടങ്ങിയ പല സസ്യങ്ങളിലും ഗാമറ്റോഫൈറ്റ്, സ്പോറോഫൈറ്റ് എന്നീ സ്പഷ്ടമായ രണ്ടു പരമ്പരകൾ ആവർത്തനരൂപത്തിലുണ്ടായിരിക്കും. ലൈംഗികമായ പ്രത്യുത്പാദനം നടക്കുന്നവയിൽ ഗാമറ്റോഫൈറ്റ് ഏകഗുണിതവും സ്പോറോഫൈറ്റ് ദ്വിഗുണിതവുംആയിരിക്കും. ബീജസങ്കലനവും ന്യൂനീകരണവിഭജനവും ആണ് ഈ നില കൈവരുത്തുന്നത്. അസംഗജനനം മാത്രമുള്ള ചില പന്നൽ വർഗങ്ങളിലും പ്രസ്തുത പരമ്പരകൾ ഒന്നിടവിട്ടു കാണാം. ഗാമറ്റോഫൈറ്റിൽ ന്യൂനീകരണവിഭജനമില്ലാതെ ദ്വിഗുണിത അവസ്ഥ നിലനില്ക്കുന്നതുകൊണ്ടും ബീജസങ്കലനമില്ലാത്ത അണ്ഡവികാസംകൊണ്ട് സ്പോറോഫൈറ്റുണ്ടാകുന്നതിനാലുമാണ് ഇതു സാധ്യമാകുന്നത്.

പായലുകൾ, പന്നൽവർഗച്ചെടികൾ തുടങ്ങിയ പല സസ്യങ്ങളിലും ഗാമറ്റോഫൈറ്റ്, സ്പോറോഫൈറ്റ് എന്നീ സ്പഷ്ടമായ രണ്ടു പരമ്പരകൾ ആവർത്തനരൂപത്തിലുണ്ടായിരിക്കും. ലൈംഗികമായ പ്രത്യുത്പാദനം നടക്കുന്നവയിൽ ഗാമറ്റോഫൈറ്റ് ഏകഗുണിതവും സ്പോറോഫൈറ്റ് ദ്വിഗുണിതവുംആയിരിക്കും. ബീജസങ്കലനവും ന്യൂനീകരണവിഭജനവും ആണ് ഈ നില കൈവരുത്തുന്നത്. അസംഗജനനം മാത്രമുള്ള ചില പന്നൽ വർഗങ്ങളിലും പ്രസ്തുത പരമ്പരകൾ ഒന്നിടവിട്ടു കാണാം. ഗാമറ്റോഫൈറ്റിൽ ന്യൂനീകരണവിഭജനമില്ലാതെ ദ്വിഗുണിത അവസ്ഥ നിലനില്ക്കുന്നതുകൊണ്ടും ബീജസങ്കലനമില്ലാത്ത അണ്ഡവികാസംകൊണ്ട് സ്പോറോഫൈറ്റുണ്ടാകുന്നതിനാലുമാണ് ഇതു സാധ്യമാകുന്നത്.

അസംഗജനനത്തെക്കുറിച്ചുള്ള പഠനങ്ങൾ ആരംഭിച്ചത് വിങ്ക്ളർ എന്ന ശാസ്ത്രകാരനാണ്. സസ്യങ്ങളിലുള്ള അസംഗജനനത്തിന്റെ ഉത്പത്തി, പരിണാമം, അടിസ്ഥാനം എന്നീ വിഷയങ്ങളെക്കുറിച്ച് സ്റ്റെബിൻസ് , ഗസ്റ്റാഫ്സൺ തുടങ്ങിയവർ വിപുലമായ പഠനങ്ങൾ നടത്തിയിട്ടുണ്ട്. വർഗസങ്കരണത്തിൽനിന്നാണ് അസംഗജനനമുള്ള പല സ്പീഷീസുകളുടെയും ഉദ്ഭവമെന്നും, അവയിൽ പലതും ബഹുഗുണിതങ്ങളാണെന്നും കാണുന്നുണ്ട്; ഇവ (വർഗസങ്കരണവും ബഹുഗുണിതാവസ്ഥയും) എപ്പോഴും അസംഗജനനത്തിനു കാരണമല്ല. വർഗസങ്കരണംകൊണ്ട് വൈവിധ്യമുള്ള ക്രോമസോമുകൾ ഒത്തുകൂടുമ്പോൾ അസംഗജനനത്തിനുള്ള ജനിതകാടിസ്ഥാനം യാദൃച്ഛികമായി വന്നുകൂടാവുന്നതാണ്. അല്ലിയം ഇനങ്ങളിൽ നടത്തിയ ചില സങ്കരണപരീക്ഷണങ്ങൾ , അസംഗജനനത്തിനു ജനിതകപരമായ അടിസ്ഥാനങ്ങളുണ്ടെന്നു കാണിക്കുന്നു. ചിലവയിൽ ഒരു പ്രഭാവിത ജീൻ ആണ് ഇതിനു കാരണമെങ്കിൽ മറ്റു ചിലവയിൽ രണ്ടുമൂന്നു വ്യത്യസ്ത ജീനുകളുടെ സംയോജിതപ്രവർത്തനമായിരിക്കും. ദ്വിഗുണിതം ലൈംഗികവും, ബഹുഗുണിതം അസംഗജനനികവുമായി കാണപ്പെടുന്ന സ്പീഷീസിൽ 'ബഹുഗുണിത' നിലതന്നെയാണ് അസംഗജനനത്തിനു നിദാനമെന്നു കരുതാം. അസംഗജനനത്തിനു കാരണഭൂതമാകാവുന്ന ജീനുകൾ അധികരിച്ച രീതിയിൽ ഒരു പോളിപ്ലോയിഡിൽ വരാവുന്നതാണ്.
ലൈംഗികതയുടെ ഏറ്റവും വലിയ നേട്ടം, ജനിതകപരമായ വിഭിന്നത ക്രമാനുഗതമായി കൈവരുത്തി പരിണാമത്തിനുള്ള കളമൊരുക്കുന്നുവെന്നതാണ്. അസംഗജനനം മൂലം ഈ പ്രധാനനേട്ടം നഷ്ടമാകുന്നുണ്ടെങ്കിലും പ്രകൃതിയിൽ വിജയിക്കാനാവശ്യമായ സംഖ്യാബലം വേഗം നേടിയെടുക്കുവാൻ ഇതു സഹായകമാവുന്നുണ്ട്. മാതൃവഴി മാത്രം പ്രത്യുത്പാദനം നടക്കുന്നതുകൊണ്ട് അതിവേഗം പെരുകാനും ഒരു പ്രദേശത്തു കാലുറപ്പിക്കാനും ഇവയ്ക്കു സാധിക്കുന്നു. ലൈംഗികപ്രക്രിയയ്ക്ക് അനിവാര്യമായ ചില പരിസരഘടകങ്ങൾ ലഭ്യമാകാത്ത പ്രദേശങ്ങളിൽ അസംഗജനനികസ്പീഷിസിനു കടന്നുചെല്ലാനും ഇതു സഹായകമാണ്.


</doc>
<doc id="177352" url="https://ml.wikipedia.org/wiki?curid=177352" title="അരിമേദാദി തൈലം">
അരിമേദാദി തൈലം

ഒരു ആയൂർവേദൗഷധം ആണ് അരിമേദാദി തൈലം. എല്ലാവിധ മുഖരോഗങ്ങളുടെയും ശമനത്തിന് ഇത് ഉപയോഗിച്ചുവരുന്നു; ദന്തരോഗങ്ങളിൽ വിശേഷിച്ചും ഇത് ഫലപ്രദമായി കാണുന്നുണ്ട്. പല്ലുവേദന, പല്ലുവേദനകൊണ്ട് മുഖത്തുണ്ടാകുന്ന നീര് എന്നീ രോഗങ്ങളിൽ കവിൾക്കൊള്ളാനും തേച്ചുകുളിക്കാനും ഇത് ഉപയോഗിച്ചുവരുന്നു. മുൻപറഞ്ഞ രോഗങ്ങളിൽ നസ്യം, വസ്തി എന്നീ ക്രിയാക്രമങ്ങൾക്കും ഇതു പ്രയോഗിച്ചുവരുന്നു. ഇത് ഉള്ളിൽ സേവിക്കുകയും ചെയ്യാം.

കരിവേലപ്പട്ട 100 പലം, പേരാൽപ്പട്ട, അത്തിപ്പട്ട, അരയാൽപ്പട്ട, ഇത്തിപ്പട്ട ഇവയെല്ലാംകൂടി 100 പലം. ഈ മരുന്നുകളെല്ലാം ചതച്ച് 64 ഇടങ്ങഴി വെള്ളത്തിൽ കഷായം വച്ച് നാലിലൊന്നാക്കി വറ്റിച്ച് അരിച്ചെടുക്കണം. ഈ കഷായത്തിൽ 4 ഇടങ്ങഴി എള്ളെണ്ണ ചേർത്തു താഴെ പറയുന്ന മരുന്നുകൾ പൊടിച്ചരച്ച് കല്ക്കമായി ചേർത്തു പാകപ്പെടുത്തണം.അതിമധുരം, ഏലം, ഇലവർങം, പച്ചില, മഞ്ചട്ടി, കരിങ്ങാലിക്കാതൽ, പാച്ചോറ്റിത്തൊലി, കുമിഴിൻവേര്, നാല്പാമരപ്പട്ട, കരിവേലപ്പട്ട, മുത്തങ്ങാക്കിഴങ്ങ്, അകിൽ, ചന്ദനം, രക്തചന്ദനം, കർപ്പൂരം, ജാതിക്കായ്, തക്കോലം, മാഞ്ചി, താതിരിപ്പൂവ്, കാവിമണ്ണ്, താമരവളയം, ശതകുപ്പ, തിപ്പലി, താമരയല്ലി, കുങ്കുമപ്പട്ട, കോലരക്ക്, പറച്ചുണ്ടവേര്, ചെറുവഴുതിനവേര്, പകുതിവിളവുള്ള കൂവളക്കായ്, ദേവതാരം, കന്മദം, ചരളം, ചോനകപ്പുല്ല്, പ്ളാശിൻപട്ട, വരട്ടുമഞ്ഞൾ, മരമഞ്ഞൾത്തൊലി, ഞാഴൽപൂവ്, ചെറുപ്പുന്നയരി, നീർമരുതിൻവേരിൻതൊലി, കൊഴിഞ്ഞിൽവേര്, ത്രിഫലത്തോട്, ചെഞ്ചല്യം, പുഷ്കരമൂലവേര്, വെളുത്തവഴുതിനവേര്, മലങ്കാരയ്ക്കായ് എന്നീ മരുന്നുകൾ ഓരോന്നും മൂന്നു കഴഞ്ചു വീതം, പാകത്തിന് അരിച്ച് അഞ്ജനക്കല്ല്, കർപ്പൂരം എന്നിവ പാത്രപാകം ചേർത്ത് എടുക്കുമ്പോൾ നിർമ്മാണം പൂർത്തിയാകുന്നു.


</doc>
