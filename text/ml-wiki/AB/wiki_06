<doc id="120270" url="https://ml.wikipedia.org/wiki?curid=120270" title="മസീഹുദജ്ജാൽ">
മസീഹുദജ്ജാൽ



</doc>
<doc id="120271" url="https://ml.wikipedia.org/wiki?curid=120271" title="നായ്ക്കുമ്പിൾ">
നായ്ക്കുമ്പിൾ



</doc>
<doc id="120272" url="https://ml.wikipedia.org/wiki?curid=120272" title="ഇന്ത്യയിലെ യുനെസ്കോ ലോകപൈതൃകസ്ഥാനങ്ങൾ">
ഇന്ത്യയിലെ യുനെസ്കോ ലോകപൈതൃകസ്ഥാനങ്ങൾ



</doc>
<doc id="120273" url="https://ml.wikipedia.org/wiki?curid=120273" title="വണ്ടൂർഗ്രാമപഞ്ചായത്ത്">
വണ്ടൂർഗ്രാമപഞ്ചായത്ത്



</doc>
<doc id="120274" url="https://ml.wikipedia.org/wiki?curid=120274" title="വണ്ടൂർ">
വണ്ടൂർ

 
മലപ്പുറം ജില്ലയിലെ കിഴക്കൻ മേഖലയിലെ വണ്ടൂർ ഗ്രാമപഞ്ചായത്തിലെ ഒരു പട്ടണമാണ് വണ്ടൂർ. STATE ഹൈവേ കടന്നു പോകുന്നത് വണ്ടൂരിലൂടെയാണ്. പെരിന്തൽമണ്ണയിൽ നിന്നും ഗൂഡല്ലൂരിലേക്കുള്ള മാർഗ മദ്ധ്യേ ആണ് വണ്ടൂരിൻറെ സ്ഥാനം.
എത്തിച്ചേരാൻ.
മൂന്ന് കിലോമീറ്റർ ദൂരമുള്ള വാണിയമ്പലമാണ് ഏറ്റവും അടുത്ത റെയിൽവെ സ്റ്റേഷൻ. ഷൊർണൂർ റെയിൽവെ സ്റ്റേഷനിൽ നിന്നും നിലമ്പൂർ റൂട്ടിൽ ഒന്നര മണിക്കൂർ ട്രെയിൻ യാത്രയിലൂടെ വാണിയമ്പലത്ത് എത്തിച്ചേരാം.
മഞ്ചേരി യും, നിലമ്പൂരും പെരിന്തൽമണ്ണയും ആണ് വണ്ടൂരിനടുത്ത പ്രധാന ബസ് സ്റ്റേഷനുകൾ. ഏറ്റവും അടുത്ത വിമാനത്താവളം കരിപ്പൂർ ആണ്.
വിദ്യാഭ്യാസരംഗം.
സഹ്യ ആർട്‌സ് ആന്റ് സയൻസ് കോളേജ്‌
സംസ്കാരം.
ലോകപ്രശസ്തമായ നിലമ്പൂർ തേക്കിൻ സമൃദ്ധി വണ്ടൂരിനു കൂടെ അവകാശപ്പെട്ടതാണ്. ഗവൺമെൻറ് വി. എം. സി. ഹയർ സെക്കണ്ടറി സ്കൂൾ, ഗവൺമെൻറ് ഗേൾസ് ഹയർ സെക്കണ്ടറി സ്കൂൾ എന്നിവയാണ് വണ്ടൂരിലെ പ്രധാന വിദ്യാലയങ്ങൾ. വണ്ടൂർ മഹാദേവ ക്ഷേത്രം, വണ്ടൂർ ജുമാ മസ്ജിദ് പള്ളിക്കുന്ന്, അൽ ഫാറൂഖ് മസ്ജിദ്, നടുവത്ത് മഹാദേവ ക്ഷേത്രം, പാറയിൽ ഭഗവതി ക്ഷേത്രം , സെൻ്റ്.മേരീസ് പള്ളി വാണിയമ്പലം തുടങ്ങിയവയാണ് പ്രധാന ആരാധനാലയങ്ങൾ. ആധുനിക സൗകര്യങ്ങളോടു കൂടിയ ഗവ. താലൂക്ക് ആശുപത്രി, സ്വകാര്യ മേഖലയിൽ പ്രവർത്തിക്കുന്ന നിംസ് ആശുപത്രി, എന്നിവയാണ് വണ്ടൂരിലെ പ്രധാന ആതുരാലയങ്ങൾ.
മാപ്പിളപ്പാട്ട് സാഹിത്യത്തിലെ ശ്രദ്ധേയമായ പ്രദേശമാണ് വണ്ടൂർ. മാപ്പിള സാഹിത്യത്തിലെ കുലപതിയായിരുന്ന പുലിക്കോട്ടിൽ ഹൈദർ സാഹിബിന്റെ നാട് ആണ് വണ്ടൂർ.
1921 ലെ മലബാർ സമരത്തിന്റെയും ഏടുകൾ വണ്ടൂരിന് പറയാനുണ്ട്. അന്തമാൻ ദ്വീപിലെ വണ്ടൂർ എന്ന പ്രദേശം സാമ്രാജ്യത്വ വിരുദ്ധേ പോരാട്ടങ്ങളിൽ വണ്ടൂരിന്റെ സാന്നിധ്യത്തിന് തെളിവാണ്

</doc>
<doc id="120275" url="https://ml.wikipedia.org/wiki?curid=120275" title="ധനം (ചലച്ചിത്രം)">
ധനം (ചലച്ചിത്രം)

 
സിബി മലയിലിന്റെ സംവിധാനത്തിൽ മോഹൻലാൽ, മുരളി, നെടുമുടി വേണു, ചാർമ്മിള എന്നിവർ പ്രധാനവേഷങ്ങളിൽ അഭിനയിച്ച് 1991-ൽ പുറത്തിറങ്ങിയ ഒരു മലയാളചലച്ചിത്രമാണ് ധനം. ചന്ദ്രകാന്ത് ഫിലിംസിന്റെ ബാനറിൽ എം.എം. രാമചന്ദ്രൻ ആണ് ഈ ചിത്രം നിർമ്മിച്ചത്. എ.കെ. ലോഹിതദാസ് ആണ് ചിത്രത്തിന്റെ തിരക്കഥ രചിച്ചിരിക്കുന്നത്.
സംഗീതം.
പി.കെ. ഗോപി എഴുതിയ ഗാനങ്ങൾക്ക് സംഗീതം പകർന്നത് രവീന്ദ്രൻ ആണ്. പശ്ചാത്തലസംഗീതം ചെയ്തിരിക്കുന്നത് ജോൺസൺ.
അവലംബം.
&lt;templatestyles src="Reflist/styles.css" /&gt;

</doc>
<doc id="120276" url="https://ml.wikipedia.org/wiki?curid=120276" title="നബി മുഹമ്മദി">
നബി മുഹമ്മദി



</doc>
<doc id="120277" url="https://ml.wikipedia.org/wiki?curid=120277" title="സോളാർ ഇംപൾസ് പദ്ധതി">
സോളാർ ഇംപൾസ് പദ്ധതി

 
സൗരോർജ വിമാനം വികസിപ്പിക്കാനുള്ള യൂറോപ്യൻ പദ്ധതിയാണ് സോളാർ ഇംപൾസ്‌.1999ൽ ലോകം ചുറ്റിയുള്ള ബലൂൺ യാത്രയ്‌ക്കു ചുക്കാൻ പിടിച്ച ബെർട്രാൻഡ്‌ പിക്കാർഡ്‌ ആണ് ഈ പദ്ധതിയുടെ ടീം ലീഡർ.2010 ജൂലൈ 7ന് സൌരോർജ്ജമുപയോഗിച്ച് പറക്കുന്ന ‘സോളാർ ഇമ്പൾസ് HB-SIA’ എന്ന വിമാനംസ്വിറ്റ്സർലണ്ടിലെ പയേൺ വിമാനത്താവളത്തിനു മീതെ കുത്തനെ ദീർഘ വൃത്താകാരത്തിൽ 24 മണിക്കൂറിലേറെ പരീക്ഷണപ്പറക്കൽ നടത്തി. ഇന്ധനമില്ലാതെ ലോകം ചുറ്റിപ്പറക്കുന്നതിന് മുന്നോടിയായിരുന്നു ഇത്.രാത്രിയിലും പകലും ഇന്ധനമില്ലാതെ സൌരോർജ്ജം മാത്രം ഉപയോഗിച്ച് പറക്കുക എന്നതായിരുന്നു പരീക്ഷണത്തിന്റെ ലൿഷ്യം. സ്വിറ്റ്സർലൻഡിലെ പയേൺ വിമാനത്താവളത്തിൽ നിന്ന് പറന്നുയർന്ന വിമാനം 27,900 അടി ഉയരത്തിൽ എത്തിക്കാനും രാത്രിയിൽ 4,920 അടി താഴേക്ക് കൊണ്ടുവരാനുമായിരുന്നു തീരുമാനം.ഇന്ധനം വേണ്ടാത്ത സോളാർ ഇമ്പൾസിന്റെ ശക്തി 12,000 സൗരോർജ്ജ ബാറ്ററികളാണ്. സൗരോർജ സെല്ലുകളിലായി സംഭരിച്ച ഊർജ്ജമാണ്‌ സോളാർ ഇംപൾസിന്റെ രാത്രിസഞ്ചാരത്തിനു തുണയായത്‌.തുടർച്ചയായി 26 മണിക്കൂറിലേറെ കോക്‌പിറ്റിലിരുന്നു വിമാനം പറത്തിയത് ആന്ദ്രെ ബോഷ്‌ബെർഗ്‌ എന്ന പൈലറ്റായിരുന്നു. സൗരോർജ വിമാനം തുടർച്ചയായി 24 മണിക്കൂറിലേറെ പറന്നത്‌ ആദ്യമായാണ്.
പൊതുവിവരം.
സോളാർ ഇംപൾസ് പ്രോജക്റ്റിൽ നിന്നും
2013ലെ പുതിയ റെക്കോർഡ്.
2013 മേയിൽ സോളാർ ഇംപൾസ്' 1,541 കിലോമീറ്റർ സഞ്ചരിച്ച് ചരിത്രം കുറിച്ചു. 2012 ലെ റിക്കോർഡാണ് തിരുത്തിയത്. യു.എസ്സിലെ ഫീനിക്‌സിൽ നിന്ന് ഡാളസ് വരെയായിരുന്നു ഈ വിമാന യാത്ര.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
http://www.solarimpulse.com/en/documents/hbsia_mission.php?lang=en&amp;group=hbsia 

</doc>
<doc id="120279" url="https://ml.wikipedia.org/wiki?curid=120279" title="Mahalakshmi Temple, Kolhapur">
Mahalakshmi Temple, Kolhapur



</doc>
<doc id="120282" url="https://ml.wikipedia.org/wiki?curid=120282" title="സോളാർ ഇംപൾസ്">
സോളാർ ഇംപൾസ്



</doc>
<doc id="120283" url="https://ml.wikipedia.org/wiki?curid=120283" title="Solar Impulse project">
Solar Impulse project



</doc>
<doc id="120288" url="https://ml.wikipedia.org/wiki?curid=120288" title="ന്യൂനപക്ഷ അവകാശങ്ങൾ">
ന്യൂനപക്ഷ അവകാശങ്ങൾ



</doc>
<doc id="120290" url="https://ml.wikipedia.org/wiki?curid=120290" title="മഹാലക്ഷ്മി ക്ഷേത്രം, കോൽഹാപുർ">
മഹാലക്ഷ്മി ക്ഷേത്രം, കോൽഹാപുർ



</doc>
<doc id="120292" url="https://ml.wikipedia.org/wiki?curid=120292" title="മഹാലക്ഷ്മി ക്ഷേത്രം, കോലാപൂർ">
മഹാലക്ഷ്മി ക്ഷേത്രം, കോലാപൂർ



</doc>
<doc id="120295" url="https://ml.wikipedia.org/wiki?curid=120295" title="സോളാർ ഇം‌പൾസ്">
സോളാർ ഇം‌പൾസ്



</doc>
<doc id="120297" url="https://ml.wikipedia.org/wiki?curid=120297" title="മങ്കട ടി. അബ്ദുൾ അസീസ്">
മങ്കട ടി. അബ്ദുൾ അസീസ്



</doc>
<doc id="120298" url="https://ml.wikipedia.org/wiki?curid=120298" title="കോലാപൂർ മഹാലക്ഷ്മീക്ഷേത്രം">
കോലാപൂർ മഹാലക്ഷ്മീക്ഷേത്രം



</doc>
<doc id="120305" url="https://ml.wikipedia.org/wiki?curid=120305" title="മിക്സ്ചർ">
മിക്സ്ചർ

 
ഇന്ത്യയിലെല്ലായിടത്തും കാണപ്പെടുന്ന ഒരു പലഹാരമാണ്‌ മിക്ചർ എന്ന കൂട്ടുപലഹാരം. ചായ സമയത്താണ്‌ പ്രധാനമായും മിക്സ്ചർ കഴിക്കുന്നത്. കടലമാവ് ചെറിയ കൊള്ളികളായും കുമിളകളായും തിളക്കുന്ന എണ്ണയിലേക്ക് പ്രത്യേക അച്ചുകളിലൂടെ കടത്തിവിട്ട് പൊരിച്ചെടുത്ത് അതിൽ പലതരത്തിലുള്ള കടലകൾ വറുത്തിട്ടാണ് മിക്സ്ചർ ഉണ്ടാക്കുന്നത്. എരിവും മധുരവും ഉപ്പുമുള്ള പലതരം മിക്ചറുകൾ ലഭ്യമാണ്. മിശ്രണം ചെയ്തത് എന്ന അർത്ഥത്തിലുള്ള "മിക്സ്" എന്ന ആംഗലേയപദത്തിൽനിന്നാവണം മിക്സ്ചർ എന്ന പേരു വന്നത്.[""] നിലക്കടല, ഉണക്കമുന്തിരി, പച്ചപ്പട്ടാണി തുടങ്ങിയവ ചേർത്ത പലതരം മിക്സ്ചറുകൾ കാണാം.മുട്ട മിക്സചർ, വെളുത്തുള്ളി മിക്സ്ചർ, കോൺ മിക്ചർ,ബോംബെ മിക്സ്ചർ എന്നപേരിൽ ഇന്ദുപ്പ് ചേർത്തുള്ള പ്രത്യേക മിക്സ്ചറുകൾ എല്ലാം കേരളത്തിൽ കാണാം

</doc>
<doc id="120311" url="https://ml.wikipedia.org/wiki?curid=120311" title="പോൾ നീരാളി">
പോൾ നീരാളി

 
സാധാരണ നീരാളി കുടുംബത്തിൽപ്പെട്ട ഒരു നീരാളിയാണ്‌ പോൾ നീരാളി (ഇംഗ്ലീഷ്:Paul the Octopus or Paul Oktopus). ഫുട്ബോൾ മത്സരങ്ങളുടെ ഫലം പ്രവചിച്ചതിലൂടെ ഈ നീരാളി പ്രശസ്തനായി. പ്രത്യേകിച്ചും ജർമ്മനി കളിക്കുന്ന മത്സരങ്ങളുടെ ഫലം പ്രവചിക്കാനായിട്ടാണ്‌ ഇതിനെ ഉപയോഗിക്കുന്നത്. 2010 ലെ ഫുട്ബോൾ ലോകപ്പിലെ ജർമ്മനിയുടെ മത്സരങ്ങളുടെ ഫലങ്ങൾ കൃത്യമായി പ്രവചിക്കുക വഴി ഈ നീരാളി ശ്രദ്ധേയത നേടി. 
2008 ജനുവരിയിലായിരുന്നു പോളിന്റെ ജനനം. 2010 ഒക്ടോബർ 26-ന് പോൾ നീരാളി കഥാവശേഷനായി.ജർമ്മനിയിലെ ഒരു പ്രധാന ആകർഷണ കേന്ദ്രമായ സീ ലൈഫ് സെന്റേഴ്സ് എന്ന സ്ഥലത്തായിരുന്നു ഇതിനെ സൂക്ഷിച്ചിരുന്നത്.
പ്രവചനരീതി.
പ്രവചിക്കുന്ന സമയം നീരാളിയുടെ മുൻപിൽ രണ്ട് പെട്ടികൾ കൊണ്ടുവയ്ക്കും ഈ രണ്ട് പെട്ടികളിലും ഭക്ഷണം വച്ചിട്ടുണ്ടാകും. അതുപോലെ തന്നെ ഈ പെട്ടികളിൽ വരാൻപോകുന്ന ഫുട്ബോൾ മത്സരത്തിൽ കളിക്കുന്ന രണ്ട് രാഷ്ട്രങ്ങളുടേയും പതാകകളുടെ ചിത്രവും വെച്ചിരിക്കും. രണ്ട് പെട്ടികളിൽ ഏതിൽ നിന്നാണോ നീരാളി ഭക്ഷണം എടുക്കുന്നത് ആ ടീം വരാൻ പോകുന്ന മത്സരത്തിൽ വിജയിക്കും. ഇങ്ങനെയാണ്‌ പോൾ പ്രവചനം നടത്തുന്നത്. 2008 ലെ യൂറോ കപ്പിൽ ജർമ്മനിയുടെ ആറ് മത്സരങ്ങളിൽ 4 എണ്ണവും, 2010 ലോകകപ്പിലെ ജർമ്മനിയുടെ എല്ലാ മത്സരങ്ങളും നീരാളി കൃത്യമായി പ്രവചിച്ചു. 
ജൂലൈ 11ന്‌ നടക്കുന്ന 2010 ലോകകപ്പിന്റെ ഫൈനലിൽ സ്പെയിൻ ഹോളണ്ടിനേ തോൽ‌പ്പിക്കുമെന്ന് പോൾ പ്രവചിച്ചു.
ആദ്യകാല ജീവിതം.
ഇംഗ്ലണ്ടിലെ വെമൗത്തിലുള്ള കടൽ ജീവി കേന്ദ്രത്തിൽ വച്ച് 2008ലാണ് മുട്ടയിൽ നിന്ന് പോളിനെ വിരിയിച്ചെടുത്തത്‌. പിന്നീട് ജർമ്മനിയിലുള്ള ഒബർഹൗസെനിലെ കടൽ ജീവി കേന്ദ്രത്തിലെ ഒരു ടാങ്കിലേക്ക് മാറ്റി. കുട്ടികൾക്കു വേണ്ടി കവിതകൾ എഴുതുന്ന ജർമ്മൻ‌കാരനായ ബൊയ് ലൊർസെന്റെ(Boy Lornsen) "Der Tintenfisch Paul Oktopus" എന്ന കൃതിയിൽ നിന്നുമാണ്‌ പോൾ എന്ന പേര്‌ തെരെഞ്ഞെടുത്തത്.. ഒബർഹൗസെനിലെ ഡോക്ടർമാരുടെ അഭിപ്രായത്തിൽ അദ്യകാലം മുതൽക്കുതന്നെ പോൾ സമർത്ഥനായിരുന്നു. സന്ദർശകർ ടാങ്കിനടുത്തേക്ക് വരുമ്പോൾ പോൾ അവരെ നോക്കുന്നത് ഒരു പ്രത്യേക രീതിയിലാണ്‌. അപരിചിതമായ ഒരു സ്വഭാവ സവിശേഷതയാണിത്.
അവലംബം.
&lt;templatestyles src="Reflist/styles.css" /&gt;

</doc>
<doc id="120312" url="https://ml.wikipedia.org/wiki?curid=120312" title="Paul the Octopus">
Paul the Octopus



</doc>
<doc id="120320" url="https://ml.wikipedia.org/wiki?curid=120320" title="വടക്കേക്കര ഗ്രാമപഞ്ചായത്ത്">
വടക്കേക്കര ഗ്രാമപഞ്ചായത്ത്

 
എറണാകുളം ജില്ലയുടെ വടക്കേ അറ്റത്തായി സ്ഥിതി ചെയ്യുന്ന ഒരു ഗ്രാമപഞ്ചായത്താണ് വടക്കേക്കര. ദേശീയപാത പതിനേഴിനു ഇരുവശവുമായി പരന്നു കിടക്കുന്ന ഒരു പഞ്ചായത്താണ് വടക്കേക്കര ഗ്രാമപഞ്ചായത്ത്. എറണാകുളം ജില്ലയിൽ പറവൂർ താലൂക്കിൽ പറവൂർ ബ്ളോക്കിലാണ് വടക്കേക്കര പഞ്ചായത്ത് സ്ഥിതി ചെയ്യുന്നത്. മുത്തകുന്നം, വടക്കേക്കര എന്നീ വില്ലേജുകളിലായി ആണ് വടക്കേക്കര പഞ്ചായത്ത് വിഭജിച്ച് കിടക്കുന്നത്. പഞ്ചായത്തിന്റെ അതിരുകൾ വടക്കുഭാഗത്ത് പുത്തൻ വേലിക്കര, തൃശ്ശൂർ ജില്ലയിലെ എറിയാട്, മേത്തല പഞ്ചായത്തുകളും, തെക്കുഭാഗത്ത് ചിറ്റാറ്റുകര, പള്ളിപ്പുറം പഞ്ചായത്തുകളും, കിഴക്കുഭാഗത്ത് ചേന്ദമംഗലം, പുത്തൻ വേലിക്കര, ചിറ്റാറ്റുകര പഞ്ചായത്തുകളും, പടിഞ്ഞാറുഭാഗത്ത് പള്ളിപ്പുറം, എറിയാട് (തൃശ്ശൂർ) പഞ്ചായത്തുകളുമാണ്. വടക്കേക്കര പഞ്ചായത്ത് കൊടുങ്ങല്ലൂർ അഴിമുഖത്തോട് ചേർന്ന് കിടക്കുന്ന സ്ഥലമാണ്. എറണാകുളം ജില്ലയുടെ വടക്കേ അതിർത്തി കൂടിയാണ് ഈ പഞ്ചായത്ത്. പെരിയാറിന്റെ കൈവഴിയായ തോടിന്റെ വടക്കേക്കരയിൽ സ്ഥിതിചെയ്യുന്ന പ്രദേശം എന്ന നിലയിലാണ് വടക്കേക്കര എന്ന പേര് ഉത്ഭവിച്ചത് . 
ചരിത്രം.
വടക്കേക്കര എന്ന സ്ഥലവുമായി ബന്ധപ്പെട്ട ഒന്നാണ് സെയ്ന്റ് തോമസ് മാല്യങ്കരയിൽ കപ്പലിറങ്ങിയ ഐതിഹ്യം. ആദ്യകാലത്ത് ഇന്നത്തെ പറവൂർ തോട് കുറച്ചുകൂടി വടക്കോട്ട് മാറിയാണ് ഒഴുകിയിരുന്നതെന്ന് പറയപ്പെടുന്നു. ഇന്ന് മുറവൻതുരുത്ത്, ഒറവൻതുരുത്ത്, കട്ടത്തുരുത്ത്, മടപ്ളാത്തുരുത്ത്, ഗോതുരുത്ത്, തെക്കേതുരുത്ത്, തുരുത്തിപ്പുറം, പാല്ല്യത്തുരുത്ത്, വാവക്കാട്,പാല്ല്യത്തുരുത്ത് ചെട്ടിക്കാട്, കൊട്ടുവള്ളിക്കാട്, മുത്തകുന്നം, മാല്യങ്കര, കുഞ്ഞിതൈ എന്ന പേരുകളിൽ അറിയപ്പെടുന്ന കുറേയേറെ തുരുത്തുകൾ ആദ്യകാലത്ത് വടക്കേക്കരകൾ എന്ന വിളിപ്പേരിൽ അറിയപ്പെട്ടിരുന്നു. എറണാകുളം ജില്ലയുടെ വടക്കേ അറ്റത്തു സ്ഥിതി ചെയ്യുന്നത് കൊണ്ടും പണ്ടത്തെ കൊച്ചി തിരുവിതാം കൂർ രാജ്യങ്ങളുടെ വടക്കേ അതിർത്തി ആയതു കൊണ്ടും കൂടിയായിരിക്കും ഈ പ്രദേശത്തിന് ഈ പേര് വരാൻ കാരണം...
ഭരണചരിത്രം.
1947-ലാണ് ഈ പ്രദേശത്തിന്റെ വികസനം ലക്ഷ്യമാക്കി വില്ലേജ് അപ്ലിഫ്റ്റ് കമ്മിറ്റി രൂപീകൃതമായി പ്രവർത്തനം ആരംഭിക്കുന്നത്. അതൊരു നോമിനേറ്റഡ് കമ്മിറ്റി ആയിരുന്നു. അന്ന് എട്ടര ചതുരശ്രമൈൽ വിസ്തീർണ്ണവും മുപ്പത്തയ്യായിരത്തിലേറെ ജനസംഖ്യയുമുള്ള, മുനമ്പം, പള്ളിപ്പുറം പ്രദേശങ്ങളടക്കം പറവൂർ പാലത്തിന്റെ വടക്കേ ഭാഗത്തുള്ള മുഴുവൻ കരകളുമടങ്ങിയതായിരുന്നു ഈ കമ്മിറ്റിയുടെ ഭരണാധിപത്യത്തിലുണ്ടായിരുന്ന പ്രദേശങ്ങൾ. രാജ്യത്താകെ 18 അപ്ലിഫ്റ്റ് സെന്ററുകളുണ്ടായിരുന്നതിൽ ഒന്നായിരുന്നു ഈ കമ്മിറ്റിയുടെ കീഴിലുള്ള വടക്കേക്കര സെന്റർ. ഈ വലിയ പ്രദേശത്തിന്റെ വികസനാവശ്യങ്ങൾ വില്ലേജ് അപ്ലിഫ്റ്റ് ഓഫീസറുടെ ശ്രദ്ധയിൽ കൊണ്ടുവരിക എന്നതുമാത്രമായിരുന്നു കമ്മിറ്റിയുടെ പ്രവർത്തനം. എന്നാൽ നടപടിക്കുള്ള അധികാരം ആ ഓഫീസർക്കായിരുന്നു. കമ്മിറ്റി ഓഫീസ് ഇല്ലാത്തതുകൊണ്ട് ആദ്യത്തെ അഞ്ചു കമ്മിറ്റികളും സ്ഥിരം പ്രസിഡന്റായിരുന്ന ഡോ.ടി.അനന്തൻ പിള്ളയുടെ വീടായ ശ്രീവിലാസത്തുവച്ചാണ് കൂടിക്കാണുന്നത്. 1953 അവസാനകാലത്ത് പഞ്ചായത്തിനെ രണ്ടാക്കി ചിറ്റാറ്റുകര പഞ്ചായത്ത് പുതുതായി ഉണ്ടാക്കി. പള്ളിപ്പുറം പഞ്ചായത്ത് നിലവിൽ വന്നതോടെ മുനമ്പം-പള്ളിപ്പുറം പ്രദേശങ്ങൾ വടക്കേക്കര പഞ്ചായത്തിൽ നിന്നും മാറ്റപ്പെട്ടു. ഇപ്പോൾ മുറവൻതുരുത്ത്, തുരുത്തിപ്പുറം, കട്ടത്തുരുത്ത്, മടപ്ളാത്തുരുത്ത്, മുത്തകുന്നം, കൊട്ടുവള്ളിക്കാട്, മാല്യങ്കര, ചെട്ടിക്കാട്, കുഞ്ഞിതൈ, വാവക്കാട് പാല്ല്യത്തുരുത്ത് എന്നീ പ്രദേശങ്ങൾ ഉൾക്കൊള്ളുന്ന പ്രദേശങ്ങളാണ് പഞ്ചായത്തിലുള്ളത്.
സാമൂഹ്യചരിത്രം.
ഏതാണ്ട് രണ്ടു നൂറ്റാണ്ടുകൾക്കകം മാത്രം ആണ് ഇവിടെ ജനവാസം ആരംഭിച്ചത്. ഇവിടുത്തെ ഏറ്റവും പഴക്കമുള്ള സ്ഥാപനം 1882 ലാണ് സ്ഥാപിക്കപ്പെട്ടതെന്നു സൂചനയുണ്ട്. പഞ്ചായത്തിനു ചുറ്റുമുള്ള പ്രദേശങ്ങളായ കൊടുങ്ങല്ലൂർ, പറവൂർ, പട്ടണം, ചേന്ദമംഗലം, പള്ളിപ്പുറം എന്നീ പ്രദേശങ്ങൾ ചരിത്രപ്രസിദ്ധങ്ങളാണുതാനും. 1788-നും 1805-നും ഇടയ്ക്കു് ടിപ്പുവിന്റെ പടയോട്ടകാലത്ത് തന്നെ ഇവിടെ ജനവാസം തുടങ്ങിക്കാണും എന്നു കരുതുന്നു. ഇവിടുത്തെ ഒരു സ്ഥലമാണ് കുര്യാപ്പിള്ളി (കറിയ പള്ളി-വാലത്ത്) ഇത് ഒരു പ്രധാന യുദ്ധകേന്ദ്രമായിരുന്നു. ഇവിടെ കുര്യാപ്പിള്ളിക്കോട്ടയും ഒരു ഗുഹയും ഉണ്ടായിരുന്നതായി പറയപ്പെടുന്നുണ്ട്. മറ്റെല്ലാ പ്രദേശങ്ങളിലുമെന്നപോലെ ഓലകൊണ്ടും ചെറ്റ കൊണ്ടും ഉണ്ടാക്കിയെടുത്ത വീടുകളായിരുന്നു. പുരുഷൻമാർ വശത്തേക്കു ചരിച്ചിട്ട കുടുമയുള്ളവരായിരുന്നു. അവർ കടുക്കൻ ധരിച്ചിരുന്നു (ഒരു ചെവി ആഭരണമാണ് കടുക്കൻ). സ്ത്രീകൾക്കും കാതിലും, കഴുത്തിലും ആഭരണങ്ങളുണ്ടായിരുന്നു.
ഭൂപ്രകൃതി.
വടക്കേക്കര പഞ്ചായത്തിന്റെ ഒരതിരിലൂടെയാണ് പറവൂർ പുഴ ഒഴുകി കടലിൽ ചെന്നു ചേരുന്നത്. പൊതുവെ ചതുപ്പ് പ്രദേശമാണ് ഇത്. ഈ പഞ്ചായത്തിന്റെ നടുവിലൂടെ ദേശീയപാത പതിനേഴ് കടന്നുപോകുന്നു. വടക്കേക്കര പഞ്ചായത്തിന്റെ മൂന്നതിരിലും പുഴയാണ്.
ജീവിതോപാധി.
ഒരുകാലത്ത് വൻതോതിൽ ചെമ്മീൻപരിപ്പു കയറ്റുമതി, ഉണക്കമീൻ കയറ്റുമതി എന്നിവ ഇവിടങ്ങളിൽ നിന്നുണ്ടായിരുന്നു. കുറെ നാൾ മുമ്പ് വരെ ചകിരി പിരിച്ച് കയറാക്കി വിപണനം നടത്തിയിരുന്നു. സഹകരണസംഘങ്ങൾ വഴി ആയിരുന്നു ഈ വിപണനം നടത്തിയിരുന്നത്. പിന്നീട് ഇത് നിന്നു പോകുകയായിരുന്നു. ചില വീടുകളിൽ ഇപ്പോഴും കയറു റാട്ടും മറ്റും ഒരു ചരിത്രത്തിന്റെ അവശേഷിപ്പുപോലെ കാണാനാവും. ചില കുടുംബങ്ങളെങ്കിലും മത്സ്യബന്ധനം ഒരു ഉപജീവനമായി കാണുന്നുണ്ട്. ധാരാളമായുള്ള തോടുകളും മറ്റും ഇതിനവരെ സഹായിക്കുന്നു. നടത്തിയിരുന്നവരാണ്. കൊപ്ര കയർ എന്നിവ വ്യാവസായിക അടിസ്ഥാനത്തിൽ ഇവിടെ ഉത്പാദിപ്പിച്ചിരുന്നു. ഇതു കൂടാതെ ചക്കരയുത്പാദനം, കള്ളുല്പാദനം എന്നിവ വിപുലമായി നടത്തിയിരുന്നു. കള്ള് കുടങ്ങളിലാക്കി വഞ്ചിയിലാക്കി തോടുകളിലൂടെ നടന്ന് വില്പന നടത്തിയിരുന്നു. ചാരായത്തിനു താവറം എന്നു പേരുണ്ടായിരുന്നു.

</doc>
<doc id="120322" url="https://ml.wikipedia.org/wiki?curid=120322" title="വരാപ്പുഴ ഗ്രാമപഞ്ചായത്ത്">
വരാപ്പുഴ ഗ്രാമപഞ്ചായത്ത്

 
എറണാകുളം ജില്ലയിൽ പറവൂർ താലൂക്കിൽ ആലങ്ങാട് ബ്ളോക്ക് പരിധിയിൽ ഉൾപ്പെടുന്ന ഗ്രാമപഞ്ചായത്താണ് വരാപ്പുഴ ഗ്രാമപഞ്ചായത്ത്. 
ആമുഖം.
പഞ്ചായത്തിന്റെ വിസ്തീർണ്ണം 7.74 ച.കി.മീറ്ററാണ്. പഞ്ചായത്തിന്റെ അതിരുകൾ വടക്ക് ആലങ്ങാട്, കോട്ടുവള്ളി പഞ്ചായത്തുകൾ തെക്ക് കടമക്കുടി പഞ്ചായത്ത്, കിഴക്ക് ഏലൂർ, ചേരാനല്ലൂർ പഞ്ചായത്തുകൾ പടിഞ്ഞാറ് ഏഴക്കര, കടമക്കുടി, കോട്ടുവള്ളി പഞ്ചായത്തുകൾ എന്നിവയാണ്. പെരിയാർ നദിയുടെ ഡൽറ്റാ പ്രദേശമാണ് വരാപ്പുഴ പഞ്ചായത്ത്. മൂന്നു വശവും വെള്ളത്താൽ ചുറ്റപ്പെട്ടു കിടക്കുന്നു. പെരിയാർ നദിയുടെ ശാഖകളാണ് കിഴക്കും തെക്കും പടിഞ്ഞാറും ഭാഗങ്ങളിൽ ഒഴുകുന്ന പുഴകൾ. തീരസമതലമാണ് പഞ്ചായത്തിന്റെ പൊതുവായ ഭൂപ്രകൃതി. കിസ്തുമത പ്രചാരണത്തിനായി പതിനാറാം നൂറ്റാണ്ടിന്റെ ആറാം ശതകത്തിൽ കേരളത്തിലെത്തിയ കർമ്മലീത്ത മിഷനറിമാരാണ് പെരിയാറിന്റെ തീരത്ത് തലയുയർത്തി നിൽക്കുന്ന മനോഹരമായ ക്രൈസ്തവ ദേവാലയങ്ങളുടെ മാതാവായ വരാപ്പുഴ കർമ്മലമാതാപള്ളിയുടെ സ്ഥാപകർ. മലബാർ പ്രദേശമൊഴിച്ചാൽ കേരളത്തിൽ ആദ്യകാലത്തുണ്ടായിരുന്ന മുഴുവൻ പള്ളികളുടെയും ക്രൈസ്തവ വിശ്വാസികളുടെയും മെത്രാസനമായിരുന്നു വരാപ്പുഴ. പഴയ കൊച്ചി സംസ്ഥാനത്തിൽപ്പെട്ട പ്രദേശങ്ങളായിരുന്നു ആലങ്ങാടും, പറവൂരും. ടിപ്പുവിന്റെ ആക്രമണത്തിൽ നിന്നും കൊച്ചിയെ രക്ഷിക്കാൻ സഹായിച്ചതിന് പാരിതോഷികമായി തിരുവിതാംകൂർ മഹാരാജാവിന് സമ്മാനിച്ചതാണ് ആലങ്ങാടും പറവൂരും. അന്നത്തെ ആലങ്ങാട് ദേശത്തിൽ ഉൾപ്പെട്ടതാണ് വരാപ്പുഴ. തിരുവിതാംകൂറും കൊച്ചിയും സംയോജിപ്പിച്ച് 1949-ൽ തിരുകൊച്ചിയായി. സംസ്ഥാന പുനഃസംഘടനയോടു കൂടി ഭാഷാടിസ്ഥാനത്തിൽ കേരളം രൂപീകരിക്കപ്പെട്ടപ്പോൾ മലബാർ പ്രദേശവും കൂടി തിരുക്കൊച്ചിയോട് ചേർക്കപ്പെട്ടു. വരാപ്പുഴ പഞ്ചായത്തിന്റെ പൂർവ്വ രൂപം തുടങ്ങുന്നത് പഴയ തിരുവിതാംകൂർ സംസ്ഥാനത്തെ വില്ലേജ് യൂണിയനിലായിരിക്കും. കരമടക്കുന്ന ജന്മിമാർക്കു മാത്രം വോട്ടവകാശമുണ്ടായിരുന്ന ആ സംവിധാനത്തിൽ നിന്നും പരിണമിച്ച് ഇന്നത്തെ വരാപ്പുഴ പഞ്ചായത്ത് രൂപം കൊള്ളുന്നത് 1958-ൽ ആണ്. 1949 വരെ കോട്ടയം റവന്യൂ ജില്ലയുടെ ഭാഗമായിരുന്നു ഈ പ്രദേശം. പിന്നീട് വരാപ്പുഴ തിരുക്കൊച്ചി സംസ്ഥാനത്തിന്റെ ഭാഗമായ തൃശൂർ ജില്ലയുടെ ഭാഗമായി . 1956 നവംബർ ഒന്നുമുതൽ കേരള സംസ്ഥാനം രൂപം കൊണ്ടെങ്കിലും എറണാകുളം ജില്ലയുടെ ഭാഗമായി വരാപ്പുഴ രൂപപ്പെടുന്നത് 1958-ൽ ആണ്. ഇന്നത്തെ വരാപ്പുഴ, ഏലൂർ പഞ്ചായത്തുകൾ ഉൾപ്പെട്ട പ്രദേശമായിരുന്നു വരാപ്പുഴ വില്ലേജ് യൂണിയന്റെയും ആദ്യകാല പഞ്ചായത്തിന്റെയും വ്യാപകാതിർത്തി. 1990 ൽ വരാപ്പുഴ പഞ്ചായത്ത് വിഭജിക്കപ്പെട്ട് ഇന്നത്തെ രൂപത്തിൽ ഏലൂർ-വരാപ്പുഴ പഞ്ചായത്തുകൾ ആയി മാറി. വരാപ്പുഴ വില്ലേജ് യൂണിയന്റെ ആദ്യത്തെ പ്രസിഡന്റായിരുന്നു പോൾ തളിയത്ത്. അതിനുശേഷം നിലവിൽ വന്ന വരാപ്പുഴ പഞ്ചായത്തിന്റെയും ആദ്യത്തെ പ്രസിഡന്റ് പോൾ തളിയത്ത് തന്നെ ആയിരുന്നു.
ചരിത്രം.
ഫ്യൂഡൽ വ്യവസ്ഥയുടെ അവസാന കണ്ണിയായിരുന്നു തേവർകാട്ടിലെ അറക്കൽ ജനാർദ്ദനനായ്ക്കന്റേത്. ചില ശിക്ഷണാധികാരങ്ങൾ അന്നത്തെ ഭരണകർത്താക്കളിൽ നിന്നും ലഭിച്ചിരുന്ന ഒരു നാട്ടു പ്രമാണി കൂടിയായിരുന്നു അദ്ദേഹം. ക്ഷേത്രപ്രവേശനം പോലെയുളള സാമൂഹ്യ പരിഷ്കരണ കാര്യത്തിൽ സുപ്രധാനമായ ഒരു പങ്കുവഹിച്ച വ്യക്തിയായിരുന്നു വലിയ വീട്ടിൽ ശ്രീകമലനാഥപൈ. ഇ.എം.എസ് 1948-ൽ തന്റെ ഏതാനും നാളത്തെ ഒളിവു ജീവിതകാലം കഴിച്ചു കൂട്ടിയത് പുത്തൻപള്ളിയിലെ പാലക്കപ്പറമ്പു തറവാട്ടിലായിരുന്നു എന്നത് അദ്ദേഹത്തിന്റെ ആത്മകഥയിൽ രേഖപ്പെടുത്താത്തതാണെങ്കിലും ഒരു ചരിത്ര യാഥാർത്ഥ്യമായി അവശേഷിക്കുന്നു. വരാപ്പുഴ പ്രദേശത്ത് വ്യക്തി ഭൂവുടമകൾ വളരെ കുറവായിരുന്നതായാണ് കാണുന്നത്. ഭൂമിയിൽ ഭൂരിഭാഗവും തുറവൂർ, ആലപ്പുഴ ദേവസ്വങ്ങളുടേതായിരുന്നു. ഭൂമിയിൽ താമസിച്ചിരുന്നവരിൽ ഭൂരിഭാഗവും പാട്ടക്കുടിയാന്മാരോ കുടികിടപ്പുകാരോ ആയിരുന്നു. ഭൂപരിഷ്കരണ നിയമത്തിന്റെ പ്രാരംഭഘട്ടമായ ഭൂനയബിൽ 1957-ൽ ഇ.എം.എസിന്റെ ഭരണകാലത്ത് വന്നതോടെയാണ് കുടികിടപ്പുകാരെ തങ്ങളുടെ കുടിയിടത്തിൽ നിന്നും ഒഴിപ്പിക്കാതിരിക്കാനുള്ള സംരക്ഷണം നിലവിൽ വന്നത്. തുടർന്ന് ഭൂപരിഷ്കരണ നിയമം നടപ്പിൽ വന്നങ്കിലും അതിനുമുമ്പേ തന്നെ 1969-ൽ വരാപ്പുഴയിലെ ഉന്നത ഭൂവുടമകളായ വലിയ വീട്ടിൽ തറവാട്ടുകാർ സ്വമേധയാ നൂറുപേർക്ക് എ.കെ.ജി.യെക്കൊണ്ട് കുടികിടപ്പവകാശം കൊടുപ്പിച്ചത് ഭൂപരിഷ്കരണ പ്രസ്ഥാനത്തിലെ സുപ്രധാന നാഴികക്കല്ലായിരുന്നു. ഭൂപരിഷ്കരണത്തിലൂടെ കുടികിടപ്പുകാർക്കും കർഷകർക്കും മറ്റും ഉടമാവകാശം സിദ്ധിച്ചതോടെ സാമ്പത്തികമായും വിദ്യാഭ്യാസപരമായും സാമൂഹ്യപരമായും വമ്പിച്ച നേട്ടങ്ങളാണ് ഈ പ്രദേശത്തിന് കൈവരിക്കാൻ കഴിഞ്ഞിട്ടുള്ളത്.എ.ഡി.1400-ന് മുമ്പേ തന്നെ പഞ്ചായത്തിന്റെ വടക്കുഭാഗത്തായി ശിവക്ഷേത്രം നിലനിന്നിരുന്നതായി രേഖകൾ ഉണ്ട്. എ.ഡി.1400-ൽ എഴുതപ്പെട്ട കോക സന്ദേശം എന്ന കാവ്യത്തിന്റെ കർത്താവ് തിരുമുപ്പം ക്ഷേത്രം സന്ദർശിച്ചിട്ടുള്ളതായി രേഖപ്പെടുത്തിയിട്ടുണ്ട്. സാംസ്കാരികമായി പൊതുവെ ഉയർന്ന നിലവാരം പുലർത്തുന്ന പഞ്ചായത്തുകളിലൊന്നാണ് വരാപ്പുഴ ഗ്രാമ പഞ്ചായത്ത്. ഈ രംഗത്ത് ഉന്നത നിലവാരം പുലർത്തിയിട്ടുള്ള മഹത് വ്യക്തികളെ സംഭാവന ചെയ്യുവാൻ വരാപ്പുഴ ഗ്രാമ പഞ്ചായത്തിന് കഴിഞ്ഞിട്ടുണ്ട്.
വിദ്യാഭ്യാസ സ്ഥാപനങ്ങൾ.
,പുത്തൻപള്ളി

</doc>
<doc id="120328" url="https://ml.wikipedia.org/wiki?curid=120328" title="കണെക്‌റ്റിക്കട്ട്">
കണെക്‌റ്റിക്കട്ട്



</doc>
<doc id="120329" url="https://ml.wikipedia.org/wiki?curid=120329" title="കല്ല്യാണക്കച്ചേരി">
കല്ല്യാണക്കച്ചേരി

 
അനിൽ ചന്ദ്രയുടെ സംവിധാനത്തിൽ മുകേഷ്, ജഗതി ശ്രീകുമാർ, ബൈജു, ശോഭന എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പുറത്തിറങ്ങിയ ഒരു മലയാളചലച്ചിത്രമാണ് കല്ല്യാണക്കച്ചേരി. ക്രിസ്റ്റൽ വിഷൻസിന്റെ ബാനറിൽ ഉമ്മൻ എബ്രഹാം നിർമ്മിച്ച ചെയ്ത ഈ ചിത്രം സർഗ്ഗം റിലീസ്, ദേവി, കാസ് എന്നിവർ വിതരണം ചെയ്തിരിക്കുന്നു . ഈ ചിത്രത്തിന്റെ കഥ യേശുദാസിന്റേതാണ്‌. തിരക്കഥ, സംഭാഷണം എന്നിവ നിർവ്വഹിച്ചത് രാജൻ കിരിയത്ത്, വിനു കിരിയത്ത് എന്നിവർ ചേർന്നാണ്. 
പരാമർശങ്ങൾ.
&lt;templatestyles src="Reflist/styles.css" /&gt;

</doc>
<doc id="120332" url="https://ml.wikipedia.org/wiki?curid=120332" title="Vadakkekkara Gramapanchayath">
Vadakkekkara Gramapanchayath



</doc>
<doc id="120334" url="https://ml.wikipedia.org/wiki?curid=120334" title="Varapuzha Gramapanchayath">
Varapuzha Gramapanchayath



</doc>
<doc id="120337" url="https://ml.wikipedia.org/wiki?curid=120337" title="2010 FIFA World Cup">
2010 FIFA World Cup



</doc>
<doc id="120342" url="https://ml.wikipedia.org/wiki?curid=120342" title="ശിവസൂത്രങ്ങൾ">
ശിവസൂത്രങ്ങൾ

 
സംസ്കൃത വ്യാകരണവുമായി ബന്ധപ്പെട്ടതാണ് മാഹേശ്വരസൂത്രങ്ങൾ അഥവാ ശിവസൂത്രങ്ങൾ. സംസ്കൃതഭാഷയിലെ വർണ്ണങ്ങളെ വർഗ്ഗങ്ങളായി വിഭജിച്ച് എഴുതിയിട്ടുള്ള പതിനാലു സൂത്രങ്ങളുടെ ഗണമാണ്‌ ശിവസൂത്രങ്ങൾ. മഹേശ്വരസൂത്രങ്ങൾ എന്ന പേരും ഇവയ്ക്കുണ്ട്. സംസ്കൃതവ്യാകരണത്തിന്റെ അടിസ്ഥാനപാഠമായ പാണിനിയുടെ അഷ്ടാധ്യായി പിന്തുടരുന്നത് ഈ സൂത്രമാലയിലെ വർണ്ണവിഭജനമാണ്‌. പാണിനീയപാരമ്പര്യത്തിൽ ഈ സൂത്രമാലയ്ക്ക് അക്ഷരസമാമ്നായം എന്നും പേരുണ്ട്. ആദ്യത്തെ നാലു സൂത്രങ്ങളിൽ സ്വരവർണ്ണങ്ങളും അവശേഷിക്കുന്ന പത്തു സൂത്രങ്ങളിൽ വ്യഞ്ജനങ്ങളും ഉൾക്കൊള്ളിച്ചിരിക്കുന്നു. സങ്കീർണ്ണമായ നിയമങ്ങളെ ഓർമ്മയിൽ തങ്ങും വിധമുള്ള ലഘു വാക്യങ്ങളിൽ ഒതുക്കിവയ്ക്കുകന്ന സൂത്രശൈലിയുടെ ഒന്നാം കിട മാതൃകയാണ്‌ ഈ സൂത്രമാല. 
ഉല്പത്തി.
പരമശിവൻ പാണിനിയ്ക്ക് വെളിപ്പെടുത്തിയവ എന്ന അർത്ഥത്തിലാണ്‌ ഈ സൂത്രങ്ങൾക്ക് ശിവസൂത്രങ്ങൾ എന്ന പേരു വന്നത്. വർഷൻ എന്ന ഗുരുവിന്റെ ശിഷ്യനായിരുന്ന പാണിനി മന്ദബുദ്ധിയായിരുന്നതിനാൽ പഠനം തുടരാനാകാഞ്ഞ് ശിവപ്രീതികായി തപസ്സനുഷ്ടിച്ചെന്നും അപ്പോൾ പ്രത്യക്ഷനായ ശിവൻ തന്റെ തുടി 14 വട്ടം കൊട്ടി ഈ സൂത്രങ്ങൾ കേൾപ്പിച്ചതിനെ തുടർന്ന് ബുദ്ധി കൈവന്നപ്പോഴാണ്‌ അഷ്ടാധ്യായി എഴുതിയതെന്നും കഥാസരിത്സാഗരത്തിൽ പറയുന്നു. .
&lt;poem&gt;
നൃത്താവസാനേ നടരാജരാജോ
നനാദ ഢക്കാം നവപഞ്ചവാരം
ഉദ്വർത്തുകാമോ സനകാദിസിദ്ധാ-
ദിനേതദ് വിമർശേ ശിവസൂത്രജാലം
&lt;/poem&gt;
(സാരം: തന്റെ താണ്ഡവനൃത്താവസാനം സനകനേയും മറ്റു സിദ്ധന്മാരേയും അനുഗ്രഹിക്കാനുദ്യമിച്ച് തന്റെ ഢക്ക പതിനാലു പ്രാവശ്യം ഇളക്കിയപ്പോൾ ഇപ്രകാരം പതിനാലു ശിവസൂത്രങ്ങൾ പൊഴിഞ്ഞുവീണു) എന്ന പ്രസിദ്ധശ്ലോകം ഈ കഥയെക്കുറിച്ചാണു്.
അഷ്ടാധ്യായിയുടെ അനുബന്ധപാഠങ്ങളിൽ ഒന്നായി പാണിനി സ്വയം രചിച്ചതോ പാണിനിയ്ക്കു മുൻപേ ഉണ്ടായിരുന്നതോ ആവാം ഈ സൂത്രമാല. കൃതിയുടെ പ്രാരംഭത്തിൽ തന്നെ ഇപ്രകാരമൊരു വർഗ്ഗീകരണക്രമം ഉണ്ടായിരിക്കുക എന്നതു് അഷ്ടാദ്ധ്യായിയുടെ മൊത്തം ഘടനയ്ക്കും ഉള്ളടക്കത്തിനും അവശ്യമാണു്.
പ്രത്യാഹാരങ്ങൾ.
ഒരു വർഗ്ഗം വർണ്ണങ്ങൾ അടങ്ങുന്ന ഓരോ സൂത്രവും അതിൽ ഉൾക്കൊള്ളുന്ന വർണ്ണങ്ങളുടെ സൂചകമായ അനുബന്ധത്തിൽ അവസാനിക്കുന്നു. ഒന്നാം സൂത്രം അ, ഇ, ഉ എന്നീ മൂന്നു വർണ്ണങ്ങൾക്കൊടുവിൽ 'ണ്‌' എന്ന അനുബന്ധം ചേർന്നതാണ്‌. രണ്ടാം സൂത്രം ഋ, ഌ എന്നീ രണ്ടു വർണ്ണങ്ങൾക്കൊടുവിൽ 'ക്' അനുബന്ധമായി ചേർന്നതാണ്‌. റോമൻ അക്ഷരമാലയിൽ എഴുതുമ്പോൾ അനുബന്ധങ്ങൾ വലിയ അക്ഷരങ്ങളിൽ ആണ്‌ എഴുതാറ്. വ്യാകരണ നിയമങ്ങളുടെ വിശദീകരണത്തിൽ ഒരു വർണ്ണവും ഒരനുബന്ധവും മാത്രം ചേർന്ന പ്രത്യാഹാരങ്ങൾ ഉപയോഗിച്ച് വർണ്ണമാലയിലെ ഖണ്ഡങ്ങളെ പരാമർശിക്കാൻ ഈ സൂത്രക്രമം പാണിനിയേയും പിൽക്കാല വൈയാകരണന്മാരേയും സഹായിച്ചു. ഉദാഹരണമായി, ആദ്യസൂത്രത്തിന്റെ ആരംഭവർണ്ണമായ 'അ'-യും അവസാനസൂത്രത്തിന്റെ അനുബന്ധമായ 'ല'-യും ചേർന്ന "അല" എന്ന പ്രത്യാഹാരം മുഴുവൻ വർണ്ണങ്ങളേയും സൂചിപ്പിക്കുന്നു. ഒന്നാം സൂത്രത്തിലെ ആദ്യവർണ്ണമായ 'അ'-യും നാലാം സൂത്രത്തിന്റെ അനുബന്ധമായ 'ച'-യും ചേർന്ന "അച" എന്ന പ്രത്യാഹാരം മുഴുവൻ സ്വരങ്ങളേയും സൂചിപ്പിക്കുന്നു. അഞ്ചാം സൂത്രത്തിലെ ആദ്യവർണ്ണമായ 'ഹ'-യും അവസാനസൂത്രത്തിന്റെ അനുബന്ധമായ 'ല'-യും ചേർന്ന "ഹല" എന്ന പ്രത്യാഹാരം എല്ലാ വ്യഞ്ജനങ്ങളേയും സൂചിപ്പിക്കുന്നു. 
ഏക വർണ്ണത്തെ മാത്രം സൂചിപ്പിക്കാനായി പാണിനി ഒരിക്കലും പ്രത്യാഹാരം ഉപയോഗിച്ചിട്ടില്ല. അത്തരം പ്രത്യാഹാരങ്ങളെ ഒഴിവാക്കിയാലും, ഈ സൂത്രമാലയിലെ പതിനാലു സൂത്രങ്ങളിൽ നിന്ന് 281 പ്രത്യാഹാരങ്ങൾ രൂപപ്പെടുത്താനാകും. എങ്കിലും പാണിനി 41 പ്രത്യാഹാരങ്ങൾ മാത്രമേ അഷ്ടാധ്യായിയിൽ ഉപയോഗിക്കുന്നുള്ളൂ. 'ണ' രണ്ടു സൂത്രങ്ങൾക്ക് അനുബന്ധമാവുന്നതും മറ്റും ചില പ്രത്യാഹാരങ്ങളിൽ അവ്യക്തതയുണ്ടാക്കിയേക്കാം. "ണ' അനുബന്ധമായുള്ള "അണ" എന്ന പ്രത്യാഹാരത്തെ പാണിനി അതിന്റെ രണ്ടു സാധ്യതകളിലും ഉപയോഗിച്ചിട്ടുണ്ട്.
വർഗ്ഗീകരണത്തിലെ യുക്തി.
ഒരേ തരത്തിലുള്ള ഉച്ചാരണരീതി പിന്തുടരുന്ന വർണ്ണങ്ങൾ ശിവസൂത്രത്തിൽ ഒരേ ഗണത്തിൽ പെട്ടു കാണാം. ഏഴാം സൂത്രത്തിൽ അനുനാസികങ്ങളും പതിമൂന്നാം സൂത്രത്തിൽ ഉഷ്മവർണ്ണങ്ങളും ഉൾപ്പെടുത്തിയിരിക്കുന്നത് ഇതിനുദാഹരണമാണ്‌. ഉച്ചാരണപ്രയത്നം കൊണ്ടു് പ്രകൃത്യാ സ്വയം രൂപാന്തരപ്പെട്ടുവരുന്നവയാണു് മർത്ത്യഭാഷകളിലെ അടിസ്ഥാനവ്യാകരണനിയമങ്ങൾ എന്നു് പാണിനി വിശ്വസിച്ചു. വ്യാകരണനിയമങ്ങളിലെ മിതവ്യയത്വത്തെയും(economy) അനായാസത്വത്തേയും സഹായിക്കുക എന്നതായിരിക്കണം വർണ്ണങ്ങളുടെ ക്രമീകരണത്തിന്റെ പിന്നിലെ മുഖ്യപരിഗണന. അതിനാൽ, ഉച്ചാരണത്തിലെ സമാനതകളെ അടിസ്ഥാനപ്പെടുത്തി വർണ്ണങ്ങളെ ശാസ്ത്രീയമായി ക്രമീകരിക്കുകയും അവയെ വ്യാകരണനിയമങ്ങളിൽ ഉപയോഗിക്കാൻ സൗകര്യപ്പെടും വിധമുള്ള ഗണങ്ങളായി വർണ്ണങ്ങളായി തിരിക്കുകയുമാണു് പാണിനി ശിവസൂത്രങ്ങളിലൂടെ ചെയ്തതു്.
പുറത്തേക്കുള്ള കണ്ണികൾ.
 Paper by Paul Kiparsky on 'Economy and the Construction of the Śiva sūtras'.
 Paper by Wiebke Peterson on 'A Mathematical Analysis of Pāṇini’s Śiva sūtras.

</doc>
<doc id="120343" url="https://ml.wikipedia.org/wiki?curid=120343" title="Shiva Sutra">
Shiva Sutra



</doc>
<doc id="120355" url="https://ml.wikipedia.org/wiki?curid=120355" title="കോട്ടുവള്ളി ഗ്രാമപഞ്ചായത്ത്">
കോട്ടുവള്ളി ഗ്രാമപഞ്ചായത്ത്

 
എറണാകുളം ജില്ലയിലെ പറവൂർ താലൂക്കിലെ പറവൂർ ബ്ലോക്കിലെ ഒരു ഗ്രാമപഞ്ചായത്താണ് കോട്ടുവള്ളി. ദേശീയ പാത പതിനേഴിന്റെ ഇരുവശത്തും ആയി വിഭജിക്കപ്പെട്ടു കിടക്കുകയാണ് കോട്ടുവള്ളി എന്ന ഗ്രാമം. 
ചരിത്രം.
1958 വരെ ഈ പ്രദേശം തൃശ്ശൂർ ജില്ലയിലായിരുന്നു. തൃശ്ശുർ ജില്ലയിലാകുന്നതിനു മുമ്പ് പറവൂർ കോട്ടുവള്ളി പ്രദേശങ്ങൾ കോട്ടയം ജില്ലയുടെ ഭാഗമായിരുന്നു. ഇവിടുത്തെ ഭൂമി സംബന്ധമായ രേഖകളിൽ ഇപ്പഴും കോട്ടയം ജില്ലയുടെ ഭാഗമായിരുന്നതിന്റെ തെളിവുകൾ കാണാം. തിരുവിതാംകൂറിൽ ആദ്യമായി രൂപീകരിക്കപ്പെട്ട 9 വില്ലേജ് യൂണിയനുകളിൽ ഒന്നാണ് കോട്ടുവള്ളി വില്ലേജ് യൂണിയൻ. നെല്ലപ്പിള്ളി നാരായണപിള്ളയായിരുന്നു ഇതിന്റെ ആദ്യ പ്രസിഡന്റ്. ശ്രീമൂലം പ്രജാസഭയിൽ അംഗമായിരുന്ന ആട്ടയിൽ കുമാരൻ വൈദ്യർ (ആലങ്ങാട്) ആണ് കോട്ടുവള്ളി വിലേജിനു ശ്രമിച്ച പ്രമുഖ വ്യക്തികളിൽ ഒരാൾ . കോട്ടുവള്ളി പഞ്ചായത്തിൽ പെട്ട വള്ളുവള്ളിയിൽ പണ്ട് മണ്ണ് എടുക്കാനായി ശ്രമിച്ചപ്പോൾ നിധി കിട്ടിയതായി ചരിത്രത്തിൽ പറയുന്നുണ്ട്.
അതിരുകൾ.
വടക്ക് ചിറ്റാറ്റുകര പഞ്ചായത്തും പറവൂർ മുനിസിപ്പാലിറ്റിയും , തെക്ക് വരാപ്പുഴ , ആലങ്ങാട് , ഏഴിക്കര പഞ്ചായത്തുകൾ . കിഴക്ക് ആലങ്ങാട്, കരുമാലൂർ പഞ്ചായത്തുകൾ, പടിഞ്ഞാറ് ഏഴിക്കര പഞ്ചായത്ത് പറവൂർ മുനിസിപ്പാലിറ്റി
ജീവിതോപാധി.
ജീവിതോപാധി പ്രധാനമായും കൃഷി തന്നെയാണ്. പണ്ടുകാലത്ത് കൈതോലകൾ ധാരാളമായുണ്ടായിരുന്നതാണ് ഈ സ്ഥലം , ആ പേരിലുള്ള ഒരു സ്ഥലം ഈ പഞ്ചായത്തിലുണ്ട്. കൈതാരം എന്ന പേരിലാണ് ഈ സ്ഥലം അറിയപ്പെടുന്നത്.
പെരിയാറിന്റെ ഒരു കൈവഴി ഇതിലൂടെ സഞ്ചരിക്കുന്നതിനാൽ കൂറെ ആളുകൾ മത്സ്യബന്ധനം ഒരു നിത്യതൊഴിലായി സ്വീകരിച്ചിരിക്കുന്നു. മുൻ കാലങ്ങളിൽ കയറു വ്യവസായം ഇവിടെ അഭിവൃദ്ധി പ്രാപിച്ചിരുന്നു. എന്നാൽ വിപണിമൂല്യം നഷ്ടപെട്ടതും 
കൂടുതൽ മുതൽമുടക്ക് വേണ്ടി വരുന്നതും ഈ വ്യവസായം ക്ഷയോൻമുഖമായി തീർന്നു. കള്ള് ചെത്തൽ ഒരു ജീവിതോപാധിയായി സ്വീകരിച്ചിരിക്കുന്നവരും ഇവിടെയുണ്ട്.
വ്യവസായം.
കോട്ടുവള്ളി പഞ്ചായത്തിൽ ഒരു മിനി വ്യവസായ കേന്ദ്രം സ്ഥാപിക്കപ്പെട്ടിട്ടുണ്ട്. എന്നാൽ ഇതിന്റെ പ്രവർത്തനം നിർജ്ജീവാവസ്ഥയിലാണ്. ചെറുകിട വ്യവസായങ്ങൾ തുടക്കമിട്ടെങ്കിലും വളർച്ചപ്രാപിക്കാനായിട്ടില്ല. പ്രധാന വ്യവസായം കൃഷി തന്നെയാണ്. പിന്നെ ചില ചെറുകിട വ്യവസായ യൂണിറ്റുകളും ഏതാനും വീടുകൾ കേന്ദ്രീകരിച്ച് പ്രവർത്തിക്കുന്നുണ്ട്.

</doc>
<doc id="120357" url="https://ml.wikipedia.org/wiki?curid=120357" title="Kottuvally Gramapanchayath">
Kottuvally Gramapanchayath



</doc>
<doc id="120358" url="https://ml.wikipedia.org/wiki?curid=120358" title="മോഹൻലാലിന്റെ ആരാധകസംഘം">
മോഹൻലാലിന്റെ ആരാധകസംഘം



</doc>
<doc id="120359" url="https://ml.wikipedia.org/wiki?curid=120359" title="മനുഷ്യാവകാശ കമ്മീഷൻ">
മനുഷ്യാവകാശ കമ്മീഷൻ



</doc>
<doc id="120362" url="https://ml.wikipedia.org/wiki?curid=120362" title="മിച്ചർ">
മിച്ചർ



</doc>
<doc id="120364" url="https://ml.wikipedia.org/wiki?curid=120364" title="ഇസ്മയിൽ ഖാൻ">
ഇസ്മയിൽ ഖാൻ

 
 
അഫ്ഗാനിസ്താനിൽ സോവിയറ്റ് സേനക്കെതിരെ പോരാടിയ പ്രമുഖ മുജാഹിദീൻ സേനാനായകനും, ഇന്ന് രാജ്യത്തെ ഊർജ്ജമന്ത്രിയുമാണ് ഇസ്മയിൽ ഖാൻ. 1946-ൽ ജനിച്ച ഇദ്ദേഹം പടിഞ്ഞാറൻ അഫ്ഗാനിസ്താനിലെ ഹെറാത്തിൽ നിന്നുള്ള ഒരു താജിക് വംശജനാണ്. കമ്മ്യൂണിസ്റ്റ് ഭരണത്തിന്റെ തകർച്ചക്കു ശേഷം അധികാരത്തിൽ വന്ന മുജാഹിദീൻ സർക്കാറീനു കീഴിൽ ഹെറാത്തിലെ ഗവർണറായി ഭരണം നടത്തിയ ഇസ്മായിൽ ഖാൻ, താലിബാൻ ഭരണകാലത്ത്, അവർക്കെതിരെ പോരാടിയ വടക്കൻ സഖ്യത്തിലെ പ്രമുഖ നേതാവുമായിരുന്നു.
സോവിയറ്റ് യുദ്ധകാലത്ത് റബ്ബാനിയുടെ ജാമിയത്ത്-ഇ ഇസ്ലാമി കക്ഷിയിൽ പ്രവർത്തിച്ച ഇസ്മായിൽ ഖാൻ, ഇന്ന് റബ്ബാനിയുടെ നേതൃത്വത്തിൽത്തന്നെയുള്ള പുതിയ കക്ഷിയായ യുണൈറ്റഡ് നാഷണൽ ഫ്രണ്ടിന്റെ പ്രമുഖനേതാവുമാണ്.
ഹെറാത്തിന്റെ ഗവർണർ സ്ഥാനത്ത്.
യുദ്ധകാലത്ത് വിവിധ പ്രതിരോധകക്ഷികളുടെ ഏകോപനത്തിൽ മുഖ്യ പങ്കുവഹിച്ച ഇദ്ദേഹം, യുദ്ധാനന്തരം ഹെറാത്തിന്റെ ഗവർണർ ആയിരുന്ന കാലത്ത് അവിടെ മികച്ച ഭരണം കാഴ്ചവച്ചു. 1992-ൽ കാബൂളടക്കമുള്ള അഫ്ഗാനിസ്താനിലെ മറ്റു പ്രദേശങ്ങൾ‌ മുജാഹിദീൻ കക്ഷികൾ തമ്മിലുള്ള പോരാട്ടം മൂലം അശാന്തിയിലായിരുന്നെങ്കിൽ ഇസ്മയിൽ ഖാന്റെ നിയന്ത്രണത്തിലായിരുന്ന പടിഞ്ഞാറൻ അഫ്ഗാനിസ്താനിലെ സ്ഥിതി തികച്ചും ശാന്തമായിരുന്നു.
1995-ൽ ഹെറാത്തിന്റെ ഗവർണർ ആയിരിക്കേ, കന്ദഹാർ പിടിച്ചെടുക്കാൻ ഇസ്മയിൽ ഖാൻ ഒരു ശ്രമം നടത്തി. കന്ദഹാർ ഈ സമയത്ത് താലിബാന്റെ നിയന്ത്രണത്തിലായിരുന്നു. 1995 ഓഗസ്റ്റിൽ കന്ദഹാറിന് സമീപം വരെ ഇസ്മയിൽ ഖാന് എത്താൻ സാധിച്ചെങ്കിലും തിരിച്ചടിച്ച താലിബാൻ, 1995 സെപ്റ്റംബർ 3-ന് ഷിൻഡൻഡീലെ വ്യോമകേന്ദ്രവും സെപ്റ്റംബർ 5-ന് ഹെറാത്തും പിടിച്ചടക്കി. ഇതോടെ ഇസ്മാഈൽ ഖാൻ ഇറാനിലേക്ക് പലായനം ചെയ്തു.
അവലംബം.
&lt;templatestyles src="Reflist/styles.css" /&gt;

</doc>
<doc id="120365" url="https://ml.wikipedia.org/wiki?curid=120365" title="മുഹമ്മദ് ഇസ്മയിൽ">
മുഹമ്മദ് ഇസ്മയിൽ



</doc>
<doc id="120366" url="https://ml.wikipedia.org/wiki?curid=120366" title="ഇസ്മ ഈൽ ഖാൻ">
ഇസ്മ ഈൽ ഖാൻ



</doc>
<doc id="120367" url="https://ml.wikipedia.org/wiki?curid=120367" title="മുഹമ്മദ് ഇസ്മാഈൽ ഖാൻ">
മുഹമ്മദ് ഇസ്മാഈൽ ഖാൻ



</doc>
<doc id="120368" url="https://ml.wikipedia.org/wiki?curid=120368" title="ഇന്ത്യയിലെ ദേശീയോദ്യാനങ്ങളുടെ പട്ടിക">
ഇന്ത്യയിലെ ദേശീയോദ്യാനങ്ങളുടെ പട്ടിക

 
ദേശീയോദ്യാനങ്ങളുടെ പട്ടിക.
 

</doc>
<doc id="120369" url="https://ml.wikipedia.org/wiki?curid=120369" title="ഇന്ത്യയിലെ ദേശീയോദ്യാനങ്ങൾ">
ഇന്ത്യയിലെ ദേശീയോദ്യാനങ്ങൾ



</doc>
<doc id="120370" url="https://ml.wikipedia.org/wiki?curid=120370" title="മോഹൻലാലിൻറെ ആരാധകസംഘം">
മോഹൻലാലിൻറെ ആരാധകസംഘം



</doc>
<doc id="120373" url="https://ml.wikipedia.org/wiki?curid=120373" title="ഇസ്മാഈൽ ഖാൻ">
ഇസ്മാഈൽ ഖാൻ



</doc>
<doc id="120374" url="https://ml.wikipedia.org/wiki?curid=120374" title="ഇസ്മാ ഈൽ ഖാൻ">
ഇസ്മാ ഈൽ ഖാൻ



</doc>
<doc id="120375" url="https://ml.wikipedia.org/wiki?curid=120375" title="മൈൻഡ് മാപ്">
മൈൻഡ് മാപ്

 
ഒരു പ്രധാന ആശയത്തിനു ചുറ്റുമായി അതിനനുബന്ധമായ ആശയങ്ങളും, പ്രവർത്തനങ്ങളും, കുറിപ്പുകളും മറ്റും നിരത്തിയ രൂപരേഖയെയാണ് മൈൻഡ് മാപ് അഥവാ ചിന്താചിത്രം (mind map) എന്നു പറയുന്നത്. ആശയങ്ങൾ വികസിപ്പിക്കുന്നതിനോ, പഠിക്കുന്നതിനോ, ക്രമീകരിക്കുന്നതിനോ, അവതരിപ്പിക്കുന്നതിനോ, തീരുമാനങ്ങൾ എടുക്കുന്നതിനോ ഈ രീതി അവലംബിക്കുന്നു. ചിന്താചിത്രം ചിലപ്പോൾ ശ്രേണീ ബദ്ധവും പരസ്പരപൂരകവുമായ ഒരു പൂർണതയെ പ്രദർശിപ്പിക്കുന്നതായിത്തീരുന്നു. ഒരു പ്രധാന ആശയത്തിൽനിന്ന് പല ചില്ലകളായി പിരിഞ്ഞ്, വീണ്ടും ചെറു ചില്ലകളായി പിരിഞ്ഞ് പടർന്ന് പന്തലിക്കുന്ന ആശയ പടലത്തെ ചിന്താചിത്രം എന്ന് പറയാം. വാക്കുകൾ മാത്രമല്ല ചിത്രങ്ങളും ശബ്ദങ്ങളും ചലനദൃശ്യങ്ങളുമെല്ലാം മൈൻഡ് മാപ്പിന്റെ ഭാഗമാകാം.
മനസ്സ് കുരങ്ങനെ പോലെയാണ് എന്ന് പറയാറുണ്ട്. കൃത്യമായ, രേഖീയമായ ഒരു ദിശയിലല്ല മനസ്സിൻറെ സഞ്ചാരം. അതുകൊണ്ടുതന്നെ ആശയങ്ങൾ പലപ്പോഴും ശ്രേണീബദ്ധമായി മനസ്സിൽ ഉടലെടുക്കാറില്ല. പൊതുവായ കാര്യത്തെപ്പറ്റി ചിന്തിക്കുമ്പോഴും മനസ്സിൽ അതിനോട് ബന്ധപ്പെട്ട സ്വകാര്യ വിചാരങ്ങളും കടന്നുവരാറുണ്ട്. മൈൻഡ് മാപ്പിൽ അവ ഉൾപ്പെടുത്തേണ്ടതാണ്. എത്തര ത്തിലാണ് മനുഷ്യ മനസ്സ് പ്രവർത്തിക്കുന്നത് എന്നതിൻറെ ഒരു ബാഹ്യ രൂപരേഖയാണ് ചിന്താചിത്രം. വിദ്യാഭ്യാസത്തിൽ മൈൻഡ് മാപ്പിങ്ങിന് വലിയ പ്രാധാന്യമുണ്ട്. കവിതാ പഠനത്തിലും മറ്റും വളരെ ആഴത്തിലുള്ള ഉൾക്കാഴ്ച നൽകാൻ ചിന്താചിത്രം സഹായിക്കും. 
ടോണി ബുസാൻ എന്ന ബ്രിട്ടീഷ് മനശാസ്ത്രജ്ഞനാണ് മൈൻഡ് മാപ്പിംഗ് എന്ന സങ്കേതം ശാസ്ത്രീയമായി പ്രയോഗത്തിൽ വരുത്തിയത്.
രീതി.
ഇത് സാധാരണ രീതിയിൽ ഒരു ഒറ്റപേജ് ചിത്രം (ഡയഗ്രം) ആയിരിക്കും. ഇതിനു കേന്ദ്രീകൃതമായ ഒരു ആശയം ഉണ്ടായിരിക്കും. അതിന്റെ അനുബന്ധ ആശയങ്ങൾ അതിന്റെ പ്രാധാന്യമനുസരിച്ച് ശാഖകളായോ, എരിയകളായോ, കൂട്ടമായോ തിരിച്ചിട്ടുണ്ടാകും.
ആശയങ്ങളെ റേഡിയലായോ ( radial), ചിത്രീകരണ രീതിയിലോ ( graphical), നോൺ‌ലീനിയർ രീതിയിലോ (non-linear manner) അവതരിപ്പിക്കുന്നത് നല്ല രീതിയിൽ ഓർമ്മ നിൽക്കാനും, ജോലികളെ കൃത്യമായി ക്രമീകരിക്കുന്നതിനും സഹായിക്കുന്നു.
ഉപയോഗം.
ഇത് ആശയങ്ങളെ ഓർത്തുവക്കാനായി പ്രധാനമായും ഉപയോഗിക്കുന്നു.

</doc>
<doc id="120376" url="https://ml.wikipedia.org/wiki?curid=120376" title="Mind map">
Mind map



</doc>
<doc id="120378" url="https://ml.wikipedia.org/wiki?curid=120378" title="തച്ചോളി ചന്തു">
തച്ചോളി ചന്തു

 
 
വടക്കൻ പാട്ടിലെ ഒരു കഥാപാത്രമാണ്‌ തച്ചോളി ചന്തു. തച്ചോളി ഒതേനന്റെ മരുമക നാണ് ചന്തു. ചന്തുവിന്റെ വീരസാഹസിക കഥകൾ വിവരിക്കുന്ന ഏതാനും പാട്ടുകൾ തച്ചോളിപ്പാട്ടുകളിലുണ്ട്. വീരസാഹസികനായ തച്ചോളിച്ചന്തുവിന്റെ കഥയ്ക്ക് കുഞ്ചാക്കോ ചലച്ചിത്രഭാഷ്യം ചമച്ചിട്ടുണ്ട്.
വീരകഥകൾ.
ചീരുവിന്റെ പുത്രനായി ജനിച്ച ചന്തു വിധിപ്രകാരമുള്ള കളരി പഠനം ബാല്യത്തിലേ ആരംഭിച്ചു. 18-ാം വയസ്സുമുതൽ ചന്തുവിന്റെ പടപ്പുറപ്പാടുകളുടെ കഥ തുടങ്ങുന്നു. ആദ്യം അമ്പു ചെട്ടിക്കു വേണ്ടി പൊന്നു തിരിച്ചുവാങ്ങാനായി വയനാട്ടിലേക്കു പോകുന്ന ദൗത്യമാണ് ഏറ്റെടുത്തത്. വയനാടൻ മൂപ്പന്റെ കോട്ട ലക്ഷ്യം വച്ചു നീങ്ങിയ ചന്തുവിന് കോട്ടയിലേക്ക് അത്ര എളുപ്പം പ്രവേശിക്കാനാകില്ലെന്നു മനസ്സിലായി. അതുകൊണ്ട് ചന്തു ഒരു തന്ത്രം പ്രയോഗിച്ചു. സന്ന്യാസിവേഷം ധരിച്ചാണ് പിന്നീട് യാത്ര തുടർന്നത്. യാത്രയ്ക്കിടെ കൊയിലേരിയിടത്ത് കുഞ്ഞിക്കുങ്കിയുടെ വീട്ടിൽ ഒരു നാൾ ചന്തു അന്തിയുറങ്ങി. പോകാൻ നേരത്ത് അവൾ ചന്തുവിന് ഒരു പച്ചമരുന്നു നല്കി. ആ മരുന്നിന്റെ ശക്തിയാൽ കോട്ടവാതിലുകൾ തനിയെ തുറന്നു. അകത്തു കടന്ന് ചന്തു വയനാടൻ മൂപ്പനുമായി അങ്കം വെട്ടി. നൂറു കണക്കിന് പടയാളികളോട് ചന്തുവിന് ഒറ്റയ്ക്കു പിടിച്ചു നില്ക്കാനാകില്ലെന്നു കണ്ടപ്പോൾ കൊയിലേരി കുഞ്ഞിക്കുങ്കിയുടെ ആങ്ങളമാർ തുണയ്ക്കെത്തി. അവർ പിന്തിരിയുന്ന അവസ്ഥയിൽ പോരാട്ടം രൂക്ഷമായി. ഒടുവിൽ ഒതേനൻ തന്നെ അവിടെയെത്തി കേളുമൂപ്പന്റെ കഥ കഴിച്ചു. മടക്കത്തിൽ ചന്തു കൊയിലേരി കുഞ്ഞിക്കുങ്കിയെ തച്ചോളിത്തറവാട്ടിലേക്കു കൊണ്ടുപോന്നു.
ചന്തുവിന്റെ മറ്റൊരു ഭാര്യയാണ് പാലൂർ മഠത്തിൽ കുഞ്ഞിക്കന്നി. ഈ കഥ പാലൂർ മഠത്തിൽ കുഞ്ഞിക്കന്നി എന്ന പാട്ടുകഥ യിലുണ്ട്.
വടകര ബപ്പന്റെ കഥ.
ചന്തുവിന്റെ വീരസാഹസിക കഥകളിൽ രസകരമായ ഒന്നാണ് വടകര ബപ്പനെ ഒരു പാഠം പഠിപ്പിക്കാൻ പോയ കഥ. അതിങ്ങനെയാണ്.
ഒരു ദിവസം തച്ചോളിത്തറവാട്ടിൽ ചന്തു പകലൂണും കഴിഞ്ഞിരിക്കുകയായിരുന്നു. അപ്പോഴാണ് തന്റെ അമ്മാവന്റെ കാലശേഷം വടകരനാട്ടിൽ നിന്ന് പാട്ടവും പണവുമൊന്നും കിട്ടിയില്ലെന്നോർമ വന്നത്. ചന്തു ചെമ്പോലയെടുത്ത് കണക്കുകൾ നോക്കി. അപ്പോൾ മറ്റൊന്നു കൂടി വ്യക്തമായി. വടകരയിൽ രാജാവിനെപ്പോലെ വാഴുന്ന ബപ്പൻ പന്തീരായിരം പൊൻപണവും പന്തീരായിരം പറ നെല്ലും അമ്മാവനിൽ നിന്ന് കടമായി വാങ്ങിയിട്ടുമുണ്ട്.
ചന്തു ഉടൻ തന്നെ ചാപ്പനെ വിളിച്ചു പറഞ്ഞു, "നമുക്ക് വടകര വരെ പോകണം. ഇപ്പൊ തച്ചോളിത്തറവാട്ടിലെ വരവെല്ലാം മുടങ്ങിയിരിക്കുകയാണല്ലോ.
ഉടൻ തന്നെ ചന്തുവും ചാപ്പനും അങ്കച്ചമയങ്ങളണിഞ്ഞു. ചന്തു തൊപ്പിയും ധരിച്ച് ഉറുമിയുമെടുത്തു. ആ പുറപ്പാട് കണ്ടയുടൻ എവിടേക്കാണെന്ന് അമ്മ ചോദിച്ചു. കാര്യം പറഞ്ഞ് അവരിരുവരുമിറങ്ങി.
കണ്ണൻപുഴ കടന്ന് ചന്തുവും ചാപ്പനും വടകരയിലെത്തി. അവിടെ ഒരു ആൽത്തറയിലിരുന്ന് വെറ്റിലമുറുക്കുമ്പോൾ ജോനകർ ആയുധങ്ങളുമായെത്തി അവരെ ചോദ്യം ചെയ്തു. ചന്തുവിനെ തിരിച്ചറിഞ്ഞപ്പോൾ അവർ മാപ്പു പറഞ്ഞു. ദുഷ്ടനായ ബപ്പനെ ഒന്നടക്കി നിറുത്തണമെന്ന് അവർ ചന്തുവിനോട് ആവശ്യപ്പെടുകയും ചെയ്തു.
ചന്തുവും ചാപ്പനും കൂടി ബപ്പന്റെ മാളികയിലെത്തി. ബപ്പന്റെ ഗർവമടക്കാൻ ചന്തുവിന് ആയുധമെടുക്കേണ്ടിവന്നില്ല. ഭയന്ന ബപ്പൻ ചന്തുവിനെ പൊൻകസേരയിലിരുത്തി. തുടർന്ന് ഇടപാടുകളെല്ലാം തീർത്തു.
അവിടെ നിന്നിറങ്ങാൻ നേരത്ത് അതിസുന്ദരിയായ ഒരു പെൺ കിടാവിനെ ചന്തു കണ്ടു. അപ്പോൾ ചന്തു ഇങ്ങനെ ഓർത്തു:
&lt;templatestyles src="Template:Quote/styles.css"/&gt;'മാനത്തുന്നെങ്ങാനും പൊട്ടിവീണോ 
ഭൂമിയീന്നെങ്ങാനും മുളച്ചുവന്നോ
എന്തു നിറമെന്നു ചൊല്ലേണ്ടു ഞാൻ
കുന്നത്തെ കൊന്നയും പൂത്തപോലെ
ആദിത്യചന്ദ്രനെ കണ്ടപോലെ
പൊൻപാളം തട്ട്യങ്ങു നീട്ട്യപോലെ
വയനാടൻ മഞ്ഞൾ മുറിച്ചപോലെ.
മൂന്നുവർഷം തപസ്സുചെയ്ത് ഭദ്രകാളിയിൽ നിന്ന് ശ്രീഭദ്രവാൾ നേടിയെടുത്ത കൊടുമല കുഞ്ഞിക്കുങ്കിയാണതെന്ന് ബപ്പൻ പറഞ്ഞു. മദിരാശിപ്പട്ടാളത്തെ അടവുകൾ പഠിപ്പിക്കുന്ന കുഞ്ഞിക്കുങ്കനാണ് അവളുടെ ആങ്ങളയെന്നും തുളുനാടൻ കണ്ണൻ എന്ന വീരനാണ് അവളുടെ ഭർത്താവെന്നും ബപ്പൻ കൂട്ടിച്ചേർത്തു.
ബപ്പന്റെ വീട്ടിൽ നിന്ന് എണ്ണയും തേച്ച് ചന്തു കുളക്കടവിലെത്തിയപ്പോൾ കുങ്കി താളി തേയ്ക്കുകയായിരുന്നു. ചന്തു അവളോട് താളി ചോദിച്ചു. അവൾ നല്കിയില്ല. ചന്തു ഉറുമിയെടുത്ത് ചുഴറ്റി, അവളെ തന്നോടൊപ്പം കൂട്ടി.
'ഇതാ അമ്മയ്ക്കൊരു മരുമകളെ'ന്നു പറഞ്ഞ് ചന്തു കുങ്കിയെ തച്ചോളിത്തറവാട്ടിലെത്തിച്ചു. അമ്മ ഭയന്നു. കൊടുമല കുങ്കനും തുളുനാടൻ കണ്ണനും ഇതറിഞ്ഞാൽ എന്താകുമെന്നവർ ചോദിച്ചു. ചന്തു ഒന്നും പറഞ്ഞില്ല.
കുങ്കനും കണ്ണനും മദിരാശിപ്പട്ടാളവുമായി തച്ചോളിത്തറവാട്ടിലെത്തി. അപ്പോൾ,
&lt;templatestyles src="Template:Quote/styles.css"/&gt;'പടകലി കൊണ്ടങ്ങു ചെന്നു ചന്തു
നേരിട്ടു ചെന്നങ്ങു നിന്നവനും
അതുതാനേ കാണുന്ന കണ്ണനല്ലോ
അപ്പോൾപ്പറയുന്നു കണ്ണനാണെ
പെണ്ണിനെക്കട്ടൊരു കണ്ണാ നീയ്
എന്നുടെ പെണ്ണിനെ കട്ട കള്ളാ...'
അതോടെ യുദ്ധം ആരംഭിക്കുകയായി. ആ വൻപടയ്ക്കു നേരെ ചന്തു,
&lt;templatestyles src="Template:Quote/styles.css"/&gt;'ഉറുമി പരിശ എടുത്തവനും
ഈറ്റപ്പുലിപോലെ ചാടി പിന്നെ
കണ്ണന്റെ മുന്നിലും ചെന്നു നിന്നു
ചന്തൂനെക്കണ്ടവൻ കണ്ണനല്ലോ
സരസ്വതിയങ്കം പിടിച്ചവര്
ഗണപതിയങ്കവും തരം താഴ്ത്തി'.
അങ്ങനെ തുടങ്ങിയ പോരാട്ടത്തിനൊടുവിൽ ചന്തു തളർന്നു. പക്ഷേ കുങ്കി ആൺവേഷം ധരിച്ച് ചന്തുവിന്റെ മുന്നിൽ നിന്ന്, തന്റെ ആങ്ങളയോടും ഭർത്താവിനോടും പടവെട്ടി, ചന്തുവിനെ രക്ഷിച്ചു. തുടർന്ന് ചന്തുവും കുങ്കിയും തച്ചോളിത്തറവാട്ടിൽ സസുഖം വാണു.
ചന്തുവിന് നാലു ഭാര്യമാരുണ്ടായിരുന്നതായി കാണുന്നു. നാലാമത്തെ ഭാര്യ താഴത്തുമഠത്തിൽ മാതുക്കുട്ടിയാണ്. ഒരിക്കൽ ഓമല്ലൂർക്കാവിൽ കുളിച്ചുതൊഴാൻ പോയ മാതുവിനെ തുളുനാടൻ കോട്ടയുടെ അധിപനായ കണ്ടർമേനോൻ ബലം പ്രയോഗിച്ച് കടത്തിക്കൊണ്ടു പോയി. ചന്തു സന്ന്യാസിവേഷം ധരിച്ച് കോട്ടയിലെത്തി കണ്ടർമേനോന്റെ കഥകഴിച്ച് മാതുവിനെ സ്വതന്ത്രയാക്കി.

</doc>
<doc id="120383" url="https://ml.wikipedia.org/wiki?curid=120383" title="അരശ്">
അരശ്



</doc>
<doc id="120384" url="https://ml.wikipedia.org/wiki?curid=120384" title="ആദം പാലം">
ആദം പാലം



</doc>
<doc id="120386" url="https://ml.wikipedia.org/wiki?curid=120386" title="Tamarind">
Tamarind



</doc>
<doc id="120387" url="https://ml.wikipedia.org/wiki?curid=120387" title="Alstonia scholaris">
Alstonia scholaris



</doc>
<doc id="120388" url="https://ml.wikipedia.org/wiki?curid=120388" title="അത്തി">
അത്തി

 
മൊറേസീ സസ്യകുടുംബത്തിലെ ഒരു വൃക്ഷമാണ്‌ അത്തി. #തിരിച്ചുവിടുക . കാതലില്ലാത്ത, ബഹുശാഖിയായ ഈ വൃക്ഷം 10 മീ. വരെ ഉയരത്തിൽ വളരും. കട്ടിയുള്ള ഇലകളുടെ പർണവൃന്തങ്ങൾ നീളമുള്ളവയാണ്. ഇലകൾക്ക് 10-20 സെ.മീ. നീളം ഉണ്ടു്. ഇതിന്റെ ജന്മദേശം ഏഷ്യയാണ്. അനുകൂലസാഹചര്യങ്ങളിൽ 10°C മുതൽ 20°C വരെ ശൈത്യം നേരിടാൻ ഇവയ്ക്കു കഴിവുണ്ട്. എന്നാൽ പൊതുവേ മിതോഷ്ണമേഖലയിലാണ് ഇവ സമൃദ്ധമായി ഉള്ളത്. അത്തിക്കു് ഉദുംബരം, ഉഡുംബരം, ജന്തുഫലം, യജ്ഞാംഗം, ശുചിദ്രുമം എന്നിങ്ങനെയും പേരുകളുണ്ട്. ഇംഗ്ലീഷിൽ ക്ലസ്റ്റർ ഫിഗ് ട്രീ, കണ്ട്രീഫിഗ്, ഇന്ത്യൻ ഫിഗ് എന്നും അറിയുന്നു. 
കാർ‌ത്തിക നാളുകാരുടെ ജന്മനക്ഷത്ര വൃക്ഷം ആണു്.
പ്രത്യേകതകൾ.
അധികം പ്രായമാകാത്ത വൃക്ഷങ്ങളുടെ ഇളം കൊമ്പുകളിലാണ് പേരയ്ക്കയുടെ ആകൃതിയിലുള്ള ഫലങ്ങളുണ്ടാക്കുന്നത്. തണ്ടിന്റെ വശത്തുനിന്നും ശാഖകൾപോലെ ഇവ വളരുന്നു. ഇവയുടെ അകം പൊള്ളയാണ്. ഉള്ളിൽ അനേകം ചെറിയ വിത്തുകളുണ്ട്.
ഗ്ളാസ് ഹൌസിനുള്ളിലും അത്തികൾ വളർത്താറുണ്ട്. ഇവയിൽനിന്നും വർഷത്തിൽ രണ്ടോ അതിലധികമോ വിളഫലങ്ങൾ കിട്ടും. പാശ്ചാത്യർ പാകം ചെയ്യാത്ത അത്തിപ്പഴങ്ങൾ ഭക്ഷിക്കുന്നു. ഉണക്കിയെടുത്ത പഴങ്ങൾക്കു വാണിജ്യപ്രാധാന്യമുണ്ട്. മൂപ്പെത്തിയ കമ്പുകൾ മുറിച്ചുനട്ട് പുതിയ അത്തിച്ചെടികൾ വളർത്തിയെടുക്കാം. പാർശ്വമുകുളത്തിനു തൊട്ടു താഴെ ചരിച്ചു വെട്ടിയാണ് കമ്പുകൾ എടുക്കേണ്ടത്. ഇത്തരത്തിലുള്ള ചെടികൾ 2-4 വർഷത്തിനകം കായ്ച്ചു തുടങ്ങും. എന്നാൽ ചിലയിനം അത്തികൾ വിത്തുകളിൽനിന്നു മാത്രമേ വളർത്തിയെടുക്കാനാകൂ.
കമ്പുകൾ മുറിച്ചുനട്ട് അത്തികൾ വളർത്തുന്നത് വ്യവസായോദ്ദേശ്യത്തോടെയാണ്. കുരങ്ങ്, അണ്ണാൻ, വവ്വാൽ, കാക്ക തുടങ്ങിയവ അത്തിപ്പഴത്തോടൊപ്പം അതിന്റെ വിത്തുകളും അകത്താക്കും. ദഹിക്കാതെ പുറത്തുവരുന്ന ഈ വിത്തുകൾ തെങ്ങിന്റെയോ മറ്റു വൃക്ഷങ്ങളുടെയോ മുകളിലിരുന്നു വളരാൻ തുടങ്ങുന്നു. ഇവ കുറെ വളർന്നു കഴിയുമ്പോൾ ആധാരവൃക്ഷത്തിനു ചുറ്റുമായി വേരുകൾ പുറപ്പെടുവിച്ചും ഇലകളാൽ മറച്ചും അതിനെ നശിപ്പിക്കും. അതിനുശേഷം ഇവ സ്വതന്ത്രമായി വളരാൻ തുടങ്ങും. ഫൈക്കസ് റിലിജിയോസ (F.religiosa) എന്നറിയപ്പെടുന്ന അരയാൽ ഇത്തരത്തിലാണ് വളരുന്നത്. ഇന്ത്യയിൽ വളരുന്ന ഫൈ. ബംഗാളൻസിസ് (F.bengalensis) എന്ന ഇനവും ഈ പ്രത്യേകതയുള്ളതാണ്. ഇതിന്റെ ഇല ആനയ്ക്കു പ്രിയങ്കരമായ ഒരു ഭക്ഷണപദാർഥമാണ്.
'ഇന്ത്യാ-റബർ' ഉത്പാദിപ്പിച്ചിരുന്ന ഫൈ. എലാസ്റ്റിക്കയും (F.elastica) ഇന്ത്യയിലും ജാവയിലും ഉള്ള മറ്റൊരിനം അത്തി തന്നെ. ഇന്ത്യയിൽ ധാരാളമായി കണ്ടുവരുന്ന ഫൈ. ഗ്ളോമറേറ്റ (F.glomerata) എന്ന ഇനം അത്തി ഉയരം കൂടിയതും ശിഖരങ്ങൾ മറ്റിനങ്ങളേക്കാൾ കനക്കുറവുള്ളതുമാണ്. ആഗസ്റ്റ് മാസത്തോടുകൂടി ഇവയുടെ ഇലകൾ പൊഴിയുന്നു.
വിത്ത് മുളപ്പിച്ചാണ്‌ തൈകൾ ഉണ്ടാക്കുന്നത്.
അത്തി, ഇത്തി, അരയാൽ, പേരാൽ എന്നീ നാലു മരങ്ങളുടെ തൊലികൾ ചേർന്നതാണ് നാല്പാമരപ്പട്ട. നാല്പാമരാദി എണ്ണയിലെ ഒരു പ്രധാനഘടകവുമാണ് അത്തി. 
നാല്പാമരത്തിന്റെ തോലോടു കൂടി കല്ലാൽതൊലി ചേരുന്നതാണു് പഞ്ചവല്ക്കലം.ഈ മരങ്ങളുടെ തളിരുകളെ പഞ്ചപല്ലവം എന്നും പറയുന്നു.
ഇതിന്റെ ഫലങ്ങൾ തടിയിൽ നിന്നും നേരിട്ട് ഉണ്ടാവുന്നവയാണു്. ഫലങ്ങൾ ഭക്ഷ്യയോഗ്യമാണു്. നവംബർ - ഡിസംബർ മാസങ്ങളിലാണു് കായ ഉണ്ടാവുന്നതു്.കായകളുടെ ഉള്ളിൽ പുഴുക്കളോ പ്രാണികളൊ ഉണ്ടാവാറുള്ള്തു കൊണ്ടു് ഭക്ഷിക്കുമ്പോൾ ശ്രദ്ധിക്കേണ്ടതാണു്. 
ജാം, ജെല്ലി എന്നിവ ഉണ്ടാക്കാനും ഉപയോഗിക്കാം.
ഔഷധ ഉപയോഗങ്ങൾ.
തൊലി, കായ്, വേരു് എന്നിവയാണു് ഔഷധയോഗ്യമായത്.ഗർഭം അലസാതിരിക്കാൻ പ്രതിരോധമെന്ന നിലയ്ക്കു് ഇതു കഴിക്കാവുന്നതാണ്. അത്തിപ്പഴം പഞ്ചസാര ചേർത്തു കഴിച്ചാൽ നവദ്വാരങ്ങളിൽ കൂടെയുള്ള രക്തസ്രാവം നിലയ്ക്കും. ബലക്ഷയം മാറുന്നതിനു അത്തിപ്പഴം കഴിച്ചാൽ നല്ലതാണ്. വിളർച്ച, വയറിളക്കം, അത്യാർത്തവം, ആസ്മ, ലൈംഗിക ശേഷിക്കുറവ് എന്നിവയ്ക്കും അത്തിപ്പഴം നല്ലതാണ്. 
മറ്റ് ഉപയോഗങ്ങൾ.
അത്തിപ്പഴത്തിന്റെ കറ പാൽ പിരിയ്ക്കാൻ ഉപയോഗിക്കാം. ഇതിൽനിന്നും ഉണ്ടാക്കുന്ന ദഹനരസം മാംസത്തെ മൃദുവാക്കാൻ ഉപയോഗിക്കാം.ഇലയിൽ നിന്നും ഉണ്ടാക്കുന്ന ഫിഗ് ലീഫ് അബ്സൊല്യൂട്ട് എന്നത് സുഗന്ധദ്രവ്യ നിർമ്മാണത്തിനു് ഉപയോഗിക്കുന്നു. 

</doc>
<doc id="120389" url="https://ml.wikipedia.org/wiki?curid=120389" title="Guava">
Guava



</doc>
<doc id="120390" url="https://ml.wikipedia.org/wiki?curid=120390" title="Adenanthera pavonina">
Adenanthera pavonina



</doc>
<doc id="120391" url="https://ml.wikipedia.org/wiki?curid=120391" title="Erythrina variegata">
Erythrina variegata



</doc>
<doc id="120393" url="https://ml.wikipedia.org/wiki?curid=120393" title="Hevea brasiliensis">
Hevea brasiliensis



</doc>
<doc id="120394" url="https://ml.wikipedia.org/wiki?curid=120394" title="Sapodilla">
Sapodilla



</doc>
<doc id="120395" url="https://ml.wikipedia.org/wiki?curid=120395" title="Common fig">
Common fig



</doc>
<doc id="120397" url="https://ml.wikipedia.org/wiki?curid=120397" title="Thacholi Chandu">
Thacholi Chandu



</doc>
<doc id="120398" url="https://ml.wikipedia.org/wiki?curid=120398" title="തളിക്കോട്ട യുദ്ധം">
തളിക്കോട്ട യുദ്ധം

വിജയനഗരസാമ്രാജ്യവും ഡെകാൻ സുൽത്താനത്തുകളും തമ്മിൽ 1565 ൽ നടന്ന യുദ്ധമാണ് തളിക്കോട്ട യുദ്ധം. തളിക്കോട്ട എന്ന സ്ഥലപേര് കന്നഡയിൽ താളിക്കോട്ടെ എന്നും തെലുങ്കിൽ തളിക്കോട്ട എന്നുമാണ്. (Kannada ತಾಳಿಕೋಟೆ(or Tellikota) (തെലുഗ്: ). തളിക്കോട്ട യുദ്ധം അവസാനിച്ചത് തെക്കേ ഇന്ത്യയിലെ ഹിന്ദു രാജ്യമായിരുന്ന വിജയനഗരസാമ്രാജ്യത്തിൻറെ തകർച്ചയിലാണ്. ഇന്ന് വടക്കൻ കർണ്ണാടകയിലെ ബീജാപൂർ ജില്ലയിൽ ഉൾപെടുന്ന തളിക്കോട്ട താലൂക്കിൻറെ ആസ്ഥാനം, തളിക്കോട്ട എന്ന ചെറു പട്ടണമാണ്. ചരിത്ര പുസതകങ്ങളിൽ തളിക്കോട്ട യുദ്ധം എന്നാണ് അറിയപ്പെടുന്നതെങ്കിലും യഥാർഥ പടക്കളം കൃഷ്ണാനദിയുടെ വടക്കെകരയിൽ സ്ഥിതിചെയ്യുന്ന രാക്ഷസി-തംഗഡി (തംഗഡാഗി എന്നും പറയും) എന്നീ ഗ്രാമങ്ങൾക്കിടയിലുള്ള സമതലമായിരുന്നെന്നു പറയപ്പെടുന്നു. അതിനാൽ ചില ചരിത്രകാരന്മാർ ഈ യുദ്ധത്തെ രാക്ഷസി-തംഗഡി യുദ്ധമെന്നും വിശേഷിപ്പിക്കുന്നു . രാക്ഷസി-തംഗഡി ഗ്രാമങ്ങൾ ഇന്ന് ബീജാപൂർ ജില്ലയിലെ മുദ്ദെ ബെഹാൽ താലൂക്കിൽ ഉൾപെടുന്നു. 
പശ്ചാത്തലം.
ബീജാപ്പൂർ, അഹമ്മദ്നഗർ, ഗോൽക്കൊണ്ട, ബിഡാർ എന്നിവിടങ്ങളിലെ സുൽത്താന്മാരുടെ സംയുക്ത സൈന്യവും വിജയനഗര സൈന്യവും തമ്മിലായിരുന്നു യുദ്ധം. 
1336-ലാണ് ദക്ഷിണേന്ത്യയിലെ കർണാടക പ്രദേശത്ത് വിജയനഗരം സ്ഥാപിതമായത്, ഒരു ഹിന്ദുരാഷ്ട്രമായതിനാൽ അത് സ്വാഭാവികമായി ദക്ഷിണദേശത്തെ മുസ്‌ലിം രാജ്യങ്ങളിൽ നിന്ന് ഒട്ടേറെ അഭയാർഥികളെ ആകർഷിച്ചു. രാജ്യത്തിന്റെ വളർച്ച വളരെ വേഗത്തിലായിരുന്നു. അചിരേണ വിജയനഗരസാമ്രാജ്യം ഡെക്കാനിലെ പ്രബലശക്തിയായിത്തീർന്നു.
വിജയനഗരത്തിലെ ഏറ്റവും പ്രബല രാജാവായ കൃഷ്ണദേവരായന്റെ കാലത്ത് (1509-50) വിജയനഗരത്തിന്റെ പ്രതാപം പാരമ്യത്തിലെത്തി. 
"അളിയ" രാമരായർ.
കന്നഡ-തെലുഗു ഭാഷകളിൽ അളിയ എന്ന പദത്തിന് മകളുടെ ഭർത്താവ് എന്നാണർഥം. കൃഷ്ണദേവരായരുടെ മകളുടെ ഭർത്താവായിരുന്ന രാമരായർ കൃഷ്ണദേവരായരുടെ വലം കൈയും പ്രധാനസൈന്യാധിപരിൽ ഒരാളും ഏതാനും പ്രവിശ്യകളുടെ ഭരണകർത്താവും ആയിരുന്നു. എങ്കിലും കൃഷ്ണദേവരായരുടെ മരണശേഷം സഹോദരൻ അച്യുതരായരാണ് സിംഹാസനമേറിയത്. അതോടെ രാമരായരുടെ പ്രാധാന്യം കുറഞ്ഞു. അച്യുതരായർക്കു ശേഷം പുത്രൻ വെങ്കടാദ്രിക്ക് ഒരു കൊല്ലം തികച്ചു ഭരിക്കാനായില്ല. കൊട്ടാര ഉപജാപങ്ങളിലൂടെ അടുത്ത കിരീടാവകാശിയായെത്തിയ സദാശിവരായൻ കുഞ്ഞായിരുന്നതിനാൽ രാമരായരാണ് രാജ പ്രതിനിധിയായി ഭരണം നടത്തിയത്. എന്നാൽ പ്രായപൂർത്തിയായ ശേഷവും സദാശിവരായർ പേരിന് മാത്രമായിരുന്നു രാജാവ്. യഥാർഥ ഭരണാധികാരി രാമരായരായിരുന്നു. തന്ത്രശാലിയായിരുന്ന രാമരായർ മുസ്ലീം സുൽത്താന്മാരെ പരസ്പരം കലഹിപ്പിച്ച് നേട്ടങ്ങൾ കൊയ്തിരുന്നു. ഈ നേട്ടങ്ങൾ അദ്ദേഹത്തെ അഹംഭാവിയാക്കി മാറ്റുക മാത്രമല്ല, തത്ത്വദീക്ഷയില്ലാത്ത പല പ്രവർത്തനങ്ങൾ ചെയ്യാൻ പ്രേരിപ്പിക്കുകയും ചെയ്തു. 1558-ൽ ഗോൽക്കൊണ്ടയും ബീജാപ്പൂരുമായി ചേർന്ന് രാമരായർ അഹമ്മദ്നഗർ ആക്രമിച്ചപ്പോൾ മുസ്ലീം ജനതയുടേയും അവരുടെ പുണ്യസ്ഥലങ്ങളുടേയും നേരെ കാണിച്ച അക്രമങ്ങൾ രാമരായനെതിരായി മുസ്ലീം വികാരം ആളിക്കത്തിച്ചു. വിജയനഗരത്തിന്റെ അനുപമമായ ഉയർച്ച അനൈക്യത്തിൽ കഴിഞ്ഞിരുന്ന മുസ്ലീം സുൽത്താന്മാർക്ക് തങ്ങളെ അഭിമുഖീകരിച്ചിട്ടുള്ള വിപത്ത് ബോധ്യപ്പെടുത്തി.
രാഷ്ട്രീയ വിവാഹങ്ങൾ.
ഉൾപോരുകളെല്ലാം മറന്ന് സംഘടിക്കാൻ തീരുമാനിച്ച സുൽത്താൻമാർ ഈ കൂട്ടായ്മയെ വിവാഹബന്ധങ്ങളിലൂടെ ഊട്ടിയുറപ്പിച്ചു. അഹ്മദ്നഗർ സുൽത്താൻ നൈസാംഷാ തൻറെ മൂത്ത പുത്രി ചാന്ദ് ബീവിയുടെ വിവാഹം ബീജപൂർ സുൽത്താൻ അലി അദിൽഷായുമായും മറ്റൊരു പുത്രിയുടേത് ഗോൽക്കൊണ്ട സുൽത്താൻ കുത്തബ് ഷാഹിയുമായും നടത്തി. നൈസാം ഷായുടെ പുത്രൻ മൂർതസാ, ബീജപൂർ സുൽത്താൻ അലി അദിൽഷായുടെ സഹോദരി ഫലാബീബീ ഹദിയ സുൽത്താനയെ വേട്ടു.
രാജകീയ തലത്തിൽ ഹിന്ദു-മുസ്ലീം ചേരിതിരിവ് ഉണ്ടായെങ്കിലും തളിക്കോട്ട യുദ്ധം വെറുമൊരു ഹിന്ദു-മുസ്ലീം യുദ്ധമായി കാണാനാവില്ലെന്ന് അഭിപ്രായപ്പെടുന്ന ചരിത്രകാരന്മാരും ഉണ്ട്
യുദ്ധത്തിനുള്ള ഒരുക്കങ്ങൾ.
മുസ്ലീം സൈന്യങ്ങൾ ബീജാപ്പൂർ സുൽത്തനത്തിൽ സ്ഥിതി ചെയ്തിരുന്ന തളിക്കോട്ടയിൽ സന്ധിച്ചു. കൃഷ്ണാനദിക്ക് ഇരുപത്തിയഞ്ചു മൈൽ വടക്കായി, ദോണിപ്പുഴയുടെ വലംകരയിലായിരുന്നു തളിക്കോട്ട സ്ഥിതി ചെയ്തിരുന്നത്, . 
രാമരായർക്ക് എൺപതോ അതിലധികമോ പ്രായമായിരുന്നെന്നും പ്രായാധിക്യം കാരണം യുദ്ധക്കളത്തിൽ നിന്ന് വിട്ടു നിൽക്കണമെന്ന് സഹോദരന്മാർ വെങ്കടാദ്രി, തിരുമല (തിമ്മരാജ) എന്നിവർ അഭ്യർഥിച്ചതായും പറയപ്പെടുന്നു. എന്നാൽ രാമരായർ കൂട്ടാക്കിയില്ല. വിജയനഗരസാമ്രാജ്യം മൊത്തം ഒമ്പതു ലക്ഷത്തോളം ഭടന്മാരേയും ഒരുലക്ഷത്തോളം കുതിരകളേയും യുദ്ധക്കളത്തിൽ ഇറക്കിയത്രെ. ഈ സൈന്യവ്യൂഹം മൂന്നായി വിഭജിക്കപ്പെട്ടു , സഹോദരന്മാർ ഓരോ വിഭാഗത്തെ നയിക്കാൻ തയ്യാറെടുത്തു. 
യുദ്ധതന്ത്രങ്ങൾ.
1564 ഡിസമ്പർ അവസാനത്തെ ആഴ്ച നിസാംഷായുടെ നേതൃത്വത്തിൽ സുൽത്തനത്ത് സൈന്യം തളിക്കോട്ടയിൽ നിന്ന് തെക്കോട്ടുള്ള നീക്കം ആരംഭിച്ചു. ശത്രുവിന്റെ ശക്തി മനസ്സിലാക്കിയ രാമരായർ വിപുലമായ സൈന്യത്തെ സജ്ജീകരിച്ച് കൃഷ്ണാനദിയുടെ ഇരുകരകളും പാലങ്ങളും പ്രതിരോധിച്ചിരുന്നു. സുൽത്തനത്ത് സൈന്യം കൃഷ്ണാനദിയുടെ വടക്കെകരയിൽ ദൂരെ മാറി രാക്ഷസി ഗ്രാമത്തിൽ തമ്പടിച്ചു. മുസ്ലീം സൈന്യത്തിന് കടക്കാനാവാത്തവിധം രാമരായരുടെ സൈന്യം നദിക്കു കുറുകേയുള്ള പാലങ്ങൾ കനത്ത ജാഗ്രതയിൽ കാത്തു. തന്ത്രശാലിയായ നിസാംഷാ സുൽത്തനത്ത് സൈന്യത്തെ നദിയോടടുപ്പിക്കാതെ കിഴക്കോട്ടു നയിച്ച്, വിജയനഗരസൈന്യത്തിന്റെ ശ്രദ്ധ തിരിച്ചു. രാക്ഷസി ഗ്രാമത്തിനു പതിനഞ്ചു കിലോമീറ്റർ വടക്കുള്ള തഗഡി പാലത്തിലെ ജാഗ്രത കുറക്കുകയായിരുന്നു സുൽത്തനത്ത് സൈന്യത്തിൻറെ ലക്ഷ്യം. ഇതറിയാതെ വിജയനഗരസൈന്യവും ശത്രുസൈന്യത്തിനു സമാന്തരമായി കിഴക്കോട്ടു നീങ്ങി. നിർണായകനിമിഷത്തിൽ മുസ്ലീം സൈന്യത്തിലെ വലിയൊരു വിഭാഗം കുതിരപ്പട്ടാളം അതിവേഗം പിന്തിരിഞ്ഞ് തഗഡിയിലേക്കു കുതിച്ചു. ത്വരിതഗതിയിൽ പാലം കടന്ന് തെക്കെകരയിലെത്തി. വിജയനഗരസാമ്രാജ്യത്തിലെ ആനപ്പട്ടാളത്തിന് അത്രയും വേഗതയോടെ പാലത്തിനു സമീപമെത്തി പ്രതിരോധിക്കാനായില്ല 
യുദ്ധക്കളത്തിൽ.
രാക്ഷസ-തംഗഡി ഗ്രാമങ്ങൾക്കിടയിലെവിടേയോ വെച്ച് ഇരു സൈന്യങ്ങളും ഏറ്റുമുട്ടി. നിർണായകമായ ഈ യുദ്ധം ആരംഭിച്ചത് 1565 ജനു. 23-നാണ്. രാമരായർ നൈസാം ഷായുടെ സൈന്യത്തേയും, വെങ്കടാദ്രി അലി അദിൽഷായുടെ സൈന്യത്തേയും തിമ്മരാജ ഇബ്രാഹിം കുതുബ്ഷായുടേയും അലി ബാരീദിൻറേയും സംയുക്തസൈന്യത്തേയും നേരിട്ടു. തന്റെ വിജയം സുനിശ്ചിതമാണെന്നുറപ്പിച്ച രാമരായർ, യുദ്ധത്തിനിടെ കുതിരപ്പുറത്തുനിന്നോ അഥവാ ആനപ്പുറത്തുനിന്നോ താഴെയിറങ്ങി, രാജപല്ലക്കിൽ ഉപവിഷ്ഠനായെന്നും, സ്വർണരത്നാദികൾ വാരിയെറിഞ്ഞ് സ്വന്തം ഭടന്മാരെ ഉത്തേജിതരാക്കിയെന്നും ഫെരിഷ്ത തന്റെ പുസ്തകത്തിൽ പറയുന്നു. വിജയനഗരസൈന്യം ആവേശത്തോടെ മുന്നേറിക്കൊണ്ടേയിരിക്കേ പൊടുന്നനേയാണ് യുദ്ധത്തിൻറെ ഗതി മാറി വീശിയത്. 
പരാജയകാരണങ്ങൾ.
നൈസാംഷായുടെ ആന കുതറിയോടി രാമരായരുടെ പല്ലക്കിനു നേരെ വന്നതോടെ ചുമട്ടുകാർ പല്ലക്കുപേക്ഷിച്ച് ഓടി രക്ഷപ്പെട്ടു. വീണ്ടും കുതിരപ്പുറത്തേറാൻ ശ്രമിച്ച രാമരായരെ, നൈസാം ഷായുടെ സൈനികർ കീഴ്പെടുത്തി, നൈസാംഷായുടെ മുന്നിലെത്തിച്ചു. ഷായുടെ സേനാധിപതി റൂമിഖാൻ രാമരായരുടെ തലയറുത്ത് കുന്തത്തിൽ കോർത്ത് യുദ്ധക്കളത്തിൽ പ്രദർശിപ്പിച്ചു. ഇത് കണ്ട് പരിഭ്രാന്തരായ വിജയനഗരസൈന്യം ദിക്ഭാന്തരായി യുദ്ധക്കളം വിട്ടോടി. രാമരായരുടെ സഹോദരന്മാർ തിരുമലയും വെങ്കടാദ്രിയും കഠിനമായ പരിക്കുകളോടെ രണാങ്കണത്തിൽ നിന്ന് ഓടി രക്ഷപ്പെട്ടു. 
എന്നാൽ വിജയനഗരസൈന്യത്തിലുണ്ടായിരുന്ന രണ്ടു സേനാപതികൾ അവസാനനിമിഷത്തിൽ കൂറുമാറിയതാണ് പരാജയകാരണമെന്നും പറയപ്പെടുന്നു. ഇവരുടെ പൊടുന്നനെയുള്ള കാലുമാറ്റം വിജയനഗരസൈനികരെ അന്ധാളിപ്പിച്ചെന്നും തുടർന്നുണ്ടായ കുഴപ്പവും പരിഭ്രാന്തിയുമാണ് പിന്നീടുള്ള സംഭവങ്ങൾക്കു വഴിവെച്ചതെന്നും പറയപ്പെടുന്നു. . 
യുദ്ധാനന്തരം.
മുസ്ലീം സൈന്യം സമ്പദ്സമൃദ്ധമായ വിജയനഗരം മുച്ചൂടും കൊള്ളയടിച്ചു അത് മാസങ്ങളോളം നീണ്ടു നിന്നു. മനോഹാരിത മുറ്റിനിന്നിരുന്ന നഗരമാകെ തല്ലിത്തകർത്ത് തരിപ്പണമാക്കി. ചേതോഹരങ്ങളായ മണിമേടകളും അംബരചുംബികളായ കൊട്ടാരങ്ങളും സുഭഗങ്ങളായ ക്ഷേത്രങ്ങളും നിശ്ശേഷം നശിപ്പിച്ചു. ലോകോത്തരങ്ങളായ ശില്പങ്ങൾ തകർന്നു. വിജയനഗരം ജീർണവസ്തുക്കളുടെ ഒരു വൻ കൂമ്പാരമായിത്തീരുന്നതുവരെ വിധ്വംസനം തുടർന്നു. 
ചരിത്രഗതിയെ മാറ്റിമറിച്ച യുദ്ധങ്ങളിലൊന്നാണ് തളിക്കോട്ട യുദ്ധം. വിജയനഗരത്തിന്റെ നാശം ദക്ഷിണ ഭാരതത്തിലെ ഏറ്റവും ശക്തമായ ഹൈന്ദവ സാമ്രാജ്യത്തിന്റെ അന്ത്യമാണ് കുറിച്ചത്. രാമരായന്റെ സഹോദരൻ തിരുമലരായർ ശത്രുരാജാക്കന്മാരുമായി ഒത്തു തീർപ്പിലെത്തി. രാജസ്ഥാനം കൈക്കലാക്കാനായി തിരുമലരായർ 1568-ൽ സദാശിവരായരെ കൊലപ്പെടുത്തി. എന്നാൽ പഴയ പ്രൗഢിയോടെ സാമ്രാജ്യം പുനഃസ്ഥാപിക്കാനുള്ള ശ്രമം വിജയിച്ചില്ല.
രാക്ഷസ-തംഗഡി : ചരിത്ര നാടകം.
തളിക്കോട്ട യുദ്ധത്തെ ആസ്പദമാക്കി ഗിരീഷ് കാർനാഡ് കന്നഡഭാഷയിൽ രചിച്ച ചരിത്ര നാടകമാണ് രാക്ഷസ-തംഗഡി . പുസ്തകത്തിൻറെ ഇംഗ്ലീഷു പരിഭാഷയും ലഭ്യമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="120399" url="https://ml.wikipedia.org/wiki?curid=120399" title="Battle of Talikota">
Battle of Talikota



</doc>
<doc id="120405" url="https://ml.wikipedia.org/wiki?curid=120405" title="എളങ്കുന്നപ്പുഴ ഗ്രാമപഞ്ചായത്ത്">
എളങ്കുന്നപ്പുഴ ഗ്രാമപഞ്ചായത്ത്

 
എറണാകുളം ജില്ലയിലെ ഇടപ്പള്ളി ബ്ലോക്കിൽ പെട്ട ഒരു ഗ്രാമപഞ്ചായത്താണ് എളങ്കുന്നപ്പുഴ. വൈപ്പിൻ ദ്വീപിന്റെ പടിഞ്ഞാറു ഭാഗത്ത് അറബിക്കടലിനോട് മുട്ടിയുരുമ്മി കിടക്കുന്ന ഗ്രാമമാണ് എളങ്കുന്നപ്പുഴ. ഗ്രാമസ്വരാജ് പദ്ധതിയുടെ ഭാഗമായി രൂപീകരിക്കപ്പെട്ടതാണ് ഈ പഞ്ചായത്ത്.
ചരിത്രം.
1914 ൽ വില്ലേജ് നിയമം അനുസരിച്ച് ഓരോ താലൂക്കിലും ഓരോ പഞ്ചായത്തെന്ന രീതിയിൽ നിലവിൽ വന്ന അഞ്ച് പഞ്ചായത്തിൽ ഒന്നാണ് എളങ്കുന്നപ്പുഴ. എന്നിരിക്കിലും പ്രായപൂർത്തിവോട്ടവകാശത്തിന്റെ അടിസ്ഥാനത്തിൽ തെരഞ്ഞെടുപ്പ് നടന്നത് 1953 ലാണ്. കുടുംബി വിഭാഗക്കാർ ഒരു കൂട്ടമായി താമസിക്കുന്ന അപൂർവ്വം ചില സ്ഥലങ്ങളിലൊന്നാണ് ഇത്. മത്സ്യബന്ധനം പ്രധാന ഉപജീവനമാർഗ്ഗമാക്കിയ ആളുകളാണ് പ്രധാനമായും വൈപ്പിൻ ഭാഗത്തെ കുടുംബി സമുദായക്കാർ. 
ഭൂപ്രകൃതി.
മൂന്നുഭാഗവും വെള്ളത്താൽ ചുറ്റപ്പെട്ടതാണ് എളങ്കുന്നപ്പുഴ പഞ്ചായത്ത്. പടിഞ്ഞാറ് അറബിക്കടൽ വടക്ക് ഞാറക്കൽ പഞ്ചായത്ത് കിഴക്ക് കൊച്ചി കോർപറേഷൻ. 
വ്യവസായം.
വൈപ്പിൻ ദ്വീപിന്റെ മുഖഛായതന്നെ മാറ്റാനായി പോകുന്ന പ്രകൃതി വാതക പ്രൊജക്ട് എളങ്കുന്നപ്പുഴയിലാണ് നിർമ്മാണം നടക്കുന്നത്. കൂടാതെ കാർഷിക സർവകലാശാലയുടെ കീഴിൽ നടത്തപ്പെടുന്ന ഒരു ഗവേഷണ സ്ഥാപനവും ഇവിടെയുണ്ട്.
ജീവിതോപാധി.
മത്സ്യബന്ധനം തന്നെയാണ് പ്രധാന വരുമാന മാർഗം. നേരത്തേ ചിലയിടങ്ങളിൽ നെൽകൃഷി ചെയ്തുപോന്നിരുന്നു. വെള്ളത്തിന്റെ ദൗർലഭ്യത ഇതിനെ വളർച്ച നശിപ്പിച്ചുകളഞ്ഞു. 

</doc>
<doc id="120406" url="https://ml.wikipedia.org/wiki?curid=120406" title="കവിടി കളി">
കവിടി കളി



</doc>
<doc id="120407" url="https://ml.wikipedia.org/wiki?curid=120407" title="List of U.S. states by date of statehood">
List of U.S. states by date of statehood



</doc>
<doc id="120408" url="https://ml.wikipedia.org/wiki?curid=120408" title="അമേരിക്കൻ ഐക്യനാടുകളിലെ സംസ്ഥാനങ്ങളുടെ പട്ടിക (സംസ്ഥാനങ്ങൾ യൂണിയനിൽ ചേർന്ന സമയക്രമത്തിൽ)">
അമേരിക്കൻ ഐക്യനാടുകളിലെ സംസ്ഥാനങ്ങളുടെ പട്ടിക (സംസ്ഥാനങ്ങൾ യൂണിയനിൽ ചേർന്ന സമയക്രമത്തിൽ)

 
 
&lt;onlyinclude&gt;
അമേരിക്കൻ ഐക്യനാടുകളിൽ സംസ്ഥാനങ്ങൾ ഓരോന്നായി ചേർന്നതിന്റെ സമയക്രമമനുസരിച്ച് ചിട്ടപ്പെടുത്തിയ പട്ടികയാണിത്. അമേരിക്കയിലെ 50 സംസ്ഥാനങ്ങളിൽ ആദ്യ 13 എണ്ണം 1776 ജൂലൈ 4ലെ സ്വാതന്ത്ര്യപ്രഖ്യാപനത്തോടുകൂടി രാജ്യത്തിന്റെ ഭാഗമായെന്ന് കണക്കാക്കാം. അതിനാൽ ഈ സംസ്ഥാനങ്ങൾ അമേരിക്കൻ ഐക്യനാടുകളുടെ ഭരണഘടന അംഗീകരിച്ച സമയക്രമമനുസരിച്ചാണ് ഇവിടെ അവതരിപ്പിച്ചിരിക്കുന്നത്. &lt;/onlyinclude&gt;
അമേരിക്കൻ ആഭ്യന്തര യുദ്ധത്തിനിടെ 11 സംസ്ഥാനങ്ങൾ വിട്ടുപോയി അമേരിക്കൻ കോൺഫെഡറേറ്റ് സംസ്ഥാനങ്ങൾ രൂപീകരിച്ചതും പിന്നീട് അവയുടെ അമേരിക്കൻ കോൺഗ്രസിലുള്ള പ്രാതിനിധ്യം 1866നും 1870നും ഇടയ്ക്കു തിരിച്ചുനൽകപ്പെട്ടതും ഈ പട്ടികയിൽ കണക്കാക്കപ്പെട്ടിട്ടില്ല.
സംസ്ഥാനങ്ങൾ.
&lt;/includeonly&gt;&lt;/onlyinclude&gt;
കുറിപ്പുകളും അവലംബവും.
 ‡ 1776 മുതലുള്ള തനത് 13 സംസ്ഥാനങ്ങൾ.
 * 1803 ഫെബ്രുവരി 19ന് കോൺഗ്രസ് ഒഹയോ സംസ്ഥാനത്തെ അംഗീകരിച്ചു, എന്നാൽ പ്രസ്തുത പ്രഖ്യാപനമോ പിന്നീടുള്ള പ്രഖ്യാപനങ്ങളോ ഒഹയോയ്ക്ക് ഒരു ഔദ്യോഗിക സംസ്ഥാന രൂപീകരണ ദിവസം നിശ്ചയിച്ചില്ല. 1953 ഓഗസ്റ്റ് 7ന് കോൺഗ്രസ് ഒഹയോയുടെ സംസ്ഥാന രൂപീകരണദിവസം ഒഹയോയുടെ നിയമനിർമ്മാണസഭ ആദ്യമായി സമ്മേളിച്ച 1803 മാർച്ച് 1ന് ആണെന്ന് പ്രഖ്യാപിച്ചു. 
 † നോർത്ത് ഡക്കോട്ടയുടെയും സൌത്ത് ഡക്കോട്ടയുടെയും സംസ്ഥാനപ്രഖ്യാപനങ്ങളുടെ ക്രമം ഇവയിൽ ഏത് സംസ്ഥാനമാണ് ആദ്യം ചേർന്നതെന്ന് അറിയാതിരിക്കാൻവേണ്ടി മാറ്റിമറിച്ചു . പ്രസിഡന്റ് ബെഞ്ജമിൻ ഹാരിസണാകട്ടെ, പ്രസ്തുത സംസ്ഥാന രൂപീകരണബില്ലുകളിൽ ഏതാണ് ആദ്യം ഒപ്പിട്ടതെന്ന് മനഃപൂർവ്വം ഒരിക്കലും പറഞ്ഞില്ല. എന്നിരുന്നാലും പ്രഖ്യാപനം "Statutes at Large"ൽ പ്രസിദ്ധീകരിച്ചപ്പോൾ നോർത്ത് ഡക്കോട്ടയുടെ പ്രഖ്യാപനമാണ് അക്ഷരമാലാക്രമമനുസരിച്ച് ആദ്യം പ്രസിദ്ധീകരിച്ചത്.
&lt;templatestyles src="Reflist/styles.css" /&gt;

</doc>
<doc id="120415" url="https://ml.wikipedia.org/wiki?curid=120415" title="വാഷിങ്ടൺ">
വാഷിങ്ടൺ



</doc>
<doc id="120416" url="https://ml.wikipedia.org/wiki?curid=120416" title="ചെല്ലോ">
ചെല്ലോ

 
വയലിൻപോലെതന്നെ വലിയ ബോ കൊണ്ട് വായിക്കുവാൻ ഉപയോഗിക്കുന്ന ഒരു സഗീതോപകരണമാണ് ചെല്ലോ. ഒരു തന്ത്രി വാദ്യമായ ഇത് ഇറ്റാലിയൻ പദമായ വയലിൻ ചെല്ലോ എന്നതിൽ നിന്നുമാണ് രൂപം കൊണ്ടത്. ചെല്ലോ വായിക്കുന്ന ആളെ ചെല്ലിസ്റ്റ് എന്ന് വിളിക്കുന്നു. സോളോ വായിക്കുവാൻ ഉപയോഗിക്കുന്ന യുറോപ്യൻ ക്ലാസിക്കൽ സംഗീതോപരണമായ ഇത് ചേമ്പർ മ്യൂസിക്കിലും സിംഫണിയിലുമാണ് കൂടുതൽ ഉപയോഗിക്കുന്നത്. ആധുനിക സിംഫണി ഓർക്കസ്ട്രയിൽ ഡബിൾ ബേസ് കഴിഞ്ഞാൽ രണ്ടാമത്തെ ഏറ്റവും വലിയ സംഗീതോപകരണമാണ് ചെല്ലോ. വയലിൻ കുടുംബത്തിൽ ഏറ്റവും താഴത്തെ സ്വരങ്ങൾ വായിക്കുവാൻ ഉതകുന്ന ഒരു ഉപകരണമാണ് ചെല്ലോ. മരം കൊണ്ടാണ് ഇത് നിർമ്മിക്കുന്നത്. എന്നാൽ പല പരീഷണങ്ങളുടെയും ഭാഗമായി ഇപ്പോൾ ഫൈബർ കൊണ്ടും, അലൂമിനിയം കൊണ്ടും ഉള്ള ചെല്ലോകൾ രൂപപ്പെടുത്തിയിട്ടുണ്ട്. ഇലക്ട്രിക്‌ ചെല്ലോകളും പിൽക്കാലത്ത് നിലവിൽ വന്നു. എന്നാൽ പഴയ രീതിയിലുള്ള ചെല്ലോകൾ തന്നെയാണ് വായനക്കായി ഇപ്പോഴും ഉപയോഗിച്ച് വരുന്നത്.

</doc>
<doc id="120419" url="https://ml.wikipedia.org/wiki?curid=120419" title="Prajapati">
Prajapati



</doc>
<doc id="120422" url="https://ml.wikipedia.org/wiki?curid=120422" title="Achari">
Achari



</doc>
<doc id="120423" url="https://ml.wikipedia.org/wiki?curid=120423" title="നാല്പാമരം">
നാല്പാമരം



</doc>
<doc id="120424" url="https://ml.wikipedia.org/wiki?curid=120424" title="ജലോത്സവം (ചലച്ചിത്രം)">
ജലോത്സവം (ചലച്ചിത്രം)

 
സിബി മലയിലിന്റെ സംവിധാനത്തിൽ കുഞ്ചാക്കോ ബോബൻ, നെടുമുടി വേണു, നവ്യ നായർ എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പുറത്തിറങ്ങിയ ഒരു മലയാളചലച്ചിത്രമാണ് ജലോത്സവം. ഗ്രേറ്റ് മൂവി എന്റർടൈൻ‌മെന്റിന്റെ ബാനറിൽ ശ്യാം ജയൻ, എൽ. ഗോപകുമാർ എന്നിവർ നിർമ്മിച്ച ഈ ചിത്രം സ്വാമി ഫിലിംസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് എം. സിന്ധുരാജ് ആണ്.
സംഗീതം.
ബിയാർ പ്രസാദ്, വയലാർ ശരത്ചന്ദ്രവർമ്മ, സുരേഷ് മാധവ്, വരുൺ ജെ. തിലക് എനിവർ എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് അൽഫോൻസ് ജോസഫ് ആണ്. പശ്ചാത്തലസംഗീതം ചെയ്തിരിക്കുന്നത് ജോൺസൺ. ഗാനങ്ങൾ വിപണനം ചെയ്തത് മീഡിയ ക്യാറ്റ്.

</doc>
<doc id="120425" url="https://ml.wikipedia.org/wiki?curid=120425" title="ഓസ്റ്റിൻ (ടെക്സസ്)">
ഓസ്റ്റിൻ (ടെക്സസ്)

 
 
അമേരിക്കൻ സംസ്ഥാനമായ ടെക്സസിന്റെ തലസ്ഥാനവും ട്രാവിസ് കൌണ്ടിയുടെ കൌണ്ടി സീറ്റുമാണ് ഓസ്റ്റിൻ. അമേരിക്കൻ ഐക്യനാടുകളിലെ 15ആമത്തെ ഏറ്റവും വലിയ നഗരവും ടെക്സസിലെ 4ആമത്തെ ഏറ്റവും വലിയ നഗരവുമാണ്‌ അമേരിക്കൻ സൗ‌ത്ത്‌വെസ്റ്റിന്റെ കിഴക്കേഅറ്റത്തുള്ള ഈ മദ്ധ്യടെക്സസ് നഗരം. 2000 മുതൽ 2006 വരെ രാജ്യത്തെ മൂന്നാമത്തെ ഏറ്റവും ത്വരിതവളർച്ചയുള്ള നഗരവുമായിരുന്നു. 2009ലെ യു.എസ്. സെൻസസ് പ്രകാരം ഓസ്റ്റിൻ ജനസംഖ്യ 786,382 ആണ്‌.. അമേരിക്കയിലെ 35ആമത്തെ ഏറ്റവും വലിയ മെട്രോപ്പൊളിറ്റൻ പ്രദേശമായ ഓസ്റ്റിൻ-റൗണ്ട് റോക്ക് പ്രദേശത്തിന്റെ സാംസ്കാരിക സാമ്പത്തിക തലസ്ഥാനമാണ്‌ ഓസ്റ്റിൻ. 2009ലെ യു.എസ്. സെൻസസ് കണക്കുപ്രകാരം 1,705,075 ആളുകൾ ഈ മെട്രോപ്പോളിറ്റൻ പ്രദേശത്ത് അധിവസിക്കുന്നു. 

</doc>
<doc id="120427" url="https://ml.wikipedia.org/wiki?curid=120427" title="അസ്പെൻ-എസ്ലിങ് യുദ്ധം">
അസ്പെൻ-എസ്ലിങ് യുദ്ധം

 
ഫ്രഞ്ചുസൈന്യവും ഓസ്ട്രിയൻ സൈന്യവും തമ്മിൽ അസ്പെൻ-എസ്ലിങ് ഗ്രാമങ്ങളിൽവച്ച് 1809 മേയ് 21, 22 തീയതികളിൽ നടത്തിയ യുദ്ധമാണ്‌ അസ്പെൻ-എസ്​ലിങ് യുദ്ധം (ഇംഗ്ലീഷ്:"'Battle of Aspern-Essling") (21–22 May 1809). നെപ്പോളിയൻ നടത്തിയ യുദ്ധങ്ങളുടെ (1796-1815) ഭാഗമായി നടന്ന ഈ ഏറ്റുമുട്ടലിൽ ആസ്റ്റ്രിയൻ സേനയെ നയിച്ചത് ആർച്ച് ഡ്യൂക്ക് ചാൾസ് (1771-1847) ആയിരുന്നു. ബവേറിയ ആക്രമിച്ച ഓസ്ട്രിയൻ സൈന്യത്തിന് ആദ്യഘട്ടത്തിൽ ഫ്രഞ്ചുസേനയോടു തോറ്റു പിന്തിരിയേണ്ടിവന്നു. അതിനാൽ ആസ്ട്രിയൻ സൈന്യം രണ്ടു വിഭാഗങ്ങളായി പിരിഞ്ഞ് കിഴക്കൻ ഭാഗത്തേക്ക് പിൻമാറി. അവരെ പിന്തുടർന്നുവന്ന ഫ്രഞ്ചുസൈന്യം മേയ് 12-ന് വിയെന്നയിൽ പ്രവേശിച്ചപ്പോൾ ഡാന്യൂബ് നദിയിലെ പാലം ഉപയോഗശൂന്യമായി കിടക്കുന്നതായും, ശത്രുസൈന്യം നദിയുടെ ഉത്തരഭാഗത്ത് കേന്ദ്രീകരിച്ചിരിക്കുന്നതായും മനസ്സിലാക്കി. വിയെന്നയ്ക്ക് 9 കി.മീ. താഴെയായി ഡാന്യൂബ് നദി ചെറിയ കൈവഴികളിലായി പിരിയുന്ന ലോബോദ്വീപിൽക്കൂടി നദികടക്കാൻ നെപ്പോളിയൻ ഉത്തരവു പുറപ്പെടുവിച്ചു. ആ നദി കടന്ന ഫ്രഞ്ചുസൈന്യം അസ്പെൻ-എസ്ലിങ് ഗ്രാമങ്ങളുടെ കരയിൽ നിലയുറപ്പിച്ചു. ഫ്രഞ്ചു മാർഷൽ ആൻഡ്ര മസേന (1758-1817) ആസ്റ്റ്രിയൻ സൈന്യത്തെ തോല്പിച്ച് അസ്പെനും മാർഷൽ ലാനെസ് എസ്ലിങ്ങും തിരിച്ചുപിടിച്ചു. ഫ്രഞ്ചുകാർ മധ്യഭാഗത്ത് ശ്രദ്ധ കേന്ദ്രീകരിച്ചതോടെ അസ്പെൻ അവർക്ക് വീണ്ടും നഷ്ടമായി. വലത്തേകരയിലുള്ള പാലങ്ങൾ വേർപെടുത്തപ്പെട്ടതോടെ നെപ്പോളിയൻ സൈന്യത്തെ തിരിച്ചുവിളിച്ചു. ഇതാണ് നെപ്പോളിയന്റെ യുദ്ധചരിത്രത്തിൽ ആദ്യത്തെ പരാജയം. ഫ്രഞ്ചുകാരുടെ ചെറുത്തുനില്പും ചാൾസിന്റെ അനിശ്ചിതനിലയും മൂലമാണ് ഫ്രഞ്ചുസൈന്യത്തിന് ലോബോയിൽ തിരിച്ചെത്താൻ തന്നെ കഴിഞ്ഞത്. യുദ്ധത്തിൽ ഫ്രഞ്ചുകാർക്ക് 20,000 ആളുകളും (സൈന്യനേതാവായ ലാനെസ് ഉൾ​പ്പെടെ) ആസ്റ്റ്രിയക്കാർക്ക് 23,360 ആളുകളും നഷ്ടമായി. ഇതിനു പ്രതികാരമായി 1809 ജൂല. 6-ന് ഫ്രഞ്ചുസൈന്യം ഡാന്യൂബ് കടന്ന് വഗ്രാം യുദ്ധത്തിൽ ചാൾസിനെ തോല്പിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="120428" url="https://ml.wikipedia.org/wiki?curid=120428" title="Battle of Aspern-Essling">
Battle of Aspern-Essling



</doc>
<doc id="120429" url="https://ml.wikipedia.org/wiki?curid=120429" title="തായംകളി">
തായംകളി



</doc>
<doc id="120434" url="https://ml.wikipedia.org/wiki?curid=120434" title="ഓസ്റ്റിൻ">
ഓസ്റ്റിൻ



</doc>
<doc id="120435" url="https://ml.wikipedia.org/wiki?curid=120435" title="Austin">
Austin



</doc>
<doc id="120436" url="https://ml.wikipedia.org/wiki?curid=120436" title="യു.എസ്. സംസ്ഥാനങ്ങൾ സംസ്ഥാനപദവി ലഭിച്ച ക്രമത്തിൽ">
യു.എസ്. സംസ്ഥാനങ്ങൾ സംസ്ഥാനപദവി ലഭിച്ച ക്രമത്തിൽ



</doc>
<doc id="120437" url="https://ml.wikipedia.org/wiki?curid=120437" title="അന്താരാഷ്ട്ര തൊഴിൽ സംഘടന">
അന്താരാഷ്ട്ര തൊഴിൽ സംഘടന

 
അന്താരാഷ്ട്രതലത്തിൽ തൊഴിൽ പ്രശ്നങ്ങളെ കൈകാര്യം ചെയ്യുന്ന ഐക്യരാഷ്ട്രസഭയുടെ ഒരു ഏജൻസിയാണ്‌ അന്താരാഷ്ട്ര തൊഴിൽ സംഘടന. (The International Labour Organization (ILO) ) ഇതിന്റെ ആസ്ഥാനം സ്വിറ്റ്‌സർലന്റിലെ ജനീവയിലാണ്. ഈ സംഘടനക്ക് 1969 ലെ സമാധാനത്തിനുള്ള നോബൽ സമ്മാനം ലഭിച്ചിട്ടുണ്ട്. 
ചരിത്രം.
സംഘടനയുടെ ആവിർഭാവം. സാർവത്രികമായ വ്യവസായവത്കരണവും അന്താരാഷ്ട്ര-സാമ്പത്തിക മത്സരങ്ങളും ഉൾക്കൊണ്ട സമാധാനഭഞ്ജകങ്ങളായ വിപത്തുകളെയും തൊഴിലാളികളുടെ ദുരിതങ്ങളെയും അവ ഇല്ലാതാക്കാൻ ഭരണകൂടങ്ങൾ തമ്മിൽ സാമ്പത്തികക്കരാറുകൾ ഉണ്ടാക്കുന്നതിന്റെയും അഭിലഷണീയത 19-ാം ശ.-ത്തിൽതന്നെ പല സാമ്പത്തിക ശാസ്ത്രജ്ഞൻമാർക്കും ബോധ്യപ്പെട്ടുതുടങ്ങിയിരുന്നു. അതിന്റെ ഫലമായി സ്വിറ്റ്സർലൻഡിലെ ബേസിൽ നഗരം ആസ്ഥാനമാക്കി തൊഴിൽ നിയമനിർമ്മാണത്തിന് 1900-ൽ 'ഇന്റർനാഷണൽ അസോസിയേഷൻ ഫോർ ലേബർ ലജിസ്ളേഷൻ' (International Association for labour Legislation) എന്ന ഒരു അന്താരാഷ്ട്രസംഘം സ്വകാര്യമേഖലയിൽ ഉദയം ചെയ്തു. അന്താരാഷ്ട്ര തൊഴിൽസംഘടനയുടെ മുൻഗാമികളിൽ ഒന്നായിരുന്നു ഈ സ്ഥാപനം.
ഒന്നാംലോകയുദ്ധകാലത്ത് വ്യവസായശാലകളിൽ തീവ്രയത്നം നടത്താനും പടക്കളങ്ങളിൽ ജീവത്യാഗം ചെയ്യാനും പ്രേരിതരായ തൊഴിലാളികൾ സമാധാന-സന്ധിയാലോചനക്കാലത്ത് തങ്ങളുടെ നേതാക്കൾ മുഖേന അതിൽ പ്രാതിനിധ്യം വേണമെന്ന് വാദിച്ചു. 1919-ൽ ആദ്യം ബേൺ നഗരത്തിൽ ചേർന്ന ഒരു അന്താരാഷ്ട്ര തൊഴിലാളി സമ്മേളനം തൊഴിലാളികൾക്ക് പകുതി അംഗസംഖ്യയുള്ളതും നിയമ നിർമ്മാണാധികാരം ഉള്ളതുമായ ഒരു അന്താരാഷ്ട്രതൊഴിൽ പാർലമെന്റ് ഉണ്ടാക്കണമെന്നാവശ്യപ്പെട്ടു. ഇതിന്റെ ഫലമായി 'അമേരിക്കൻ ഫെഡറേഷൻ ഒഫ് ലേബറി'ന്റെ പ്രസിഡന്റായ സാമുവൽ ഗോംപേഴ്സിന്റെ അധ്യക്ഷതയിൽ ഒരു കമ്മീഷൻ രൂപവത്കൃതമായി. നിയമനിർമ്മാണാധികാരമുളള ഒരു മഹാസമിതിയുടെ രൂപവത്കരണം അപ്രായോഗികമെന്ന് ബോധ്യമായതിനാൽ ത്രികക്ഷി പ്രാതിനിധ്യമുള്ളതും അംഗരാഷ്ട്രങ്ങൾക്കു ശുപാർശ ചെയ്യുവാൻ അധികാരമുള്ളതുമായ ഒരു സംഘടന വിഭാവന ചെയ്യപ്പെട്ടു. ഇവ അംഗീകരിച്ച് വാഴ്സായി സമാധാന ഉടമ്പടിയുടെ ഭാഗമാക്കിയാണ് അന്താരാഷ്ട്രതൊഴിൽസംഘടന രൂപംകൊണ്ടത്. അന്താരാഷ്ട്രക്കരാറുകൾ, ശുപാർശകൾ, സാങ്കേതികസഹായം, ഗവേഷണം, പ്രചാരണം എന്നീ രംഗങ്ങളിൽ സംഘടന ശ്രദ്ധിക്കുവാൻ തുടങ്ങി. ജനാധിപത്യ ഗവൺമെന്റുകളിൽ നിന്നാണ് ഈ സ്ഥാപനം അതിന്റെ നിയാമകശക്തിയും, മറ്റു വിഭവങ്ങളും സംഭരിക്കുന്നത്.
ഒന്നാം ലോകയുദ്ധത്തിനു പൂർണവിരാമമിട്ട 1919-ലെ സന്ധിപ്രമാണത്തിന്റെ ഫലമായി രൂപംകൊണ്ട ഒരു അന്താരാഷ്ട്ര സ്ഥാപനം 'ലീഗ് ഒഫ് നേഷൻസി'ന്റെ ഭാഗമായി പ്രവർത്തിച്ചുവന്നിരുന്ന ഈ സംഘടന 1946-ൽ തൊഴിൽപരമായ കാര്യങ്ങളിൽ ഐക്യരാഷ്ട്രസഭയുടെ വിദഗ്ദ്ധമണ്ഡലമായിത്തീർന്നു. എല്ലാ രാഷ്ട്രങ്ങളിലുമുള്ള തൊഴിലാളികളുടെ ജീവിതനിലവാരം ഉയർത്തുന്നതിനും സാമ്പത്തിക-സാമൂഹികനീതി കൈവരിക്കുന്നതിനും യോജിച്ചു പ്രവർത്തിക്കുക എന്നതാണ് ഈ സംഘടനയുടെ ലക്ഷ്യം. അന്താരാഷ്ട്രസംഘടനകളിൽ ത്രികക്ഷി പ്രാതിനിധ്യമുള്ള ഏകസ്ഥാപനമാണ് അന്താരാഷ്ട്രതൊഴിൽസംഘടന. ഓരോ അംഗരാഷ്ട്രത്തിന്റെയും ഗവൺമെന്റുകൾക്കു മാത്രമല്ല. അവിടങ്ങളിലെ സംഘടിത തൊഴിലുടമകൾക്കും തൊഴിലാളികൾക്കും ഈ സംഘടനയിൽ പ്രാതിനിധ്യമുണ്ട്. ഗവൺമെന്റ്, മുതലുടമ, തൊഴിലാളി എന്നിവരുടെ പ്രാതിനിധ്യം 2:1:1 എന്ന അനുപാതത്തിലാണ്. എല്ലാ അംഗങ്ങൾക്കും തുല്യവോട്ടവകാശമുണ്ട്. 
അന്താരാഷ്ട്രതൊഴിൽസംഘടനയുടെ പ്രഥമസമ്മേളനം 1919 ഒ.-ൽ വാഷിങ്ടണിൽ ചേർന്നു. ആൽബർട് തോമസ് സംഘടനയുടെ ആദ്യ ഡയറക്ടർ ജനറലായി. തോമസിന്റെ നേതൃത്വത്തിൽ, സംഘടനയുടെ പ്രവർത്തനലക്ഷ്യങ്ങൾ വിഭാവന ചെയ്യുകയും സംഘടന കൂടുതൽ ശക്തിപ്പെടുകയും ചെയ്തു. ലീഗ് ഒഫ് നേഷൻസ് ഈ സംഘടനയുടെ പ്രാതിനിധ്യം അംഗീകരിച്ചു. 1932-ൽ ഹാരോൾഡ് ബട്ലർ ഡയറക്ടർ ജനറലായി. വൈനന്റും, ഡേവിഡ് മോർസും, എഡ്വേർഡ് ഫിലനേയും പിന്നീട് ഡയറക്ടർ ജനറൽമാരായി. 1940-ൽ സംഘടനയുടെ ആസ്ഥാനം ജനീവയിൽ നിന്ന് മോൺട്രിയലിലേക്കുമാറ്റി. യുദ്ധാനന്തര പ്രവർത്തനങ്ങൾക്ക് രൂപംകൊടുക്കുന്നതിന് 1944-ഫിലാഡൽഫിയയിൽ ഒരു അന്താരാഷ്ട്രസമ്മേളനം വിളിച്ചുകൂട്ടി. 1946-ൽ അന്താരാഷ്ട്രതൊഴിൽസംഘടന ഐക്യരാഷ്ട്രസംഘടനയുടെ ഭാഗമായിത്തീർന്നു. 1946 വരെ തൊഴിൽപരമായ നിരീക്ഷണങ്ങളിലും തൊഴിലാളികളുടെ ജീവിതനിലവാരം മെച്ചപ്പെടുത്തുന്നതിനാവശ്യമായ നിയമനിർമ്മാണങ്ങളിലും കൂടുതൽ ശ്രദ്ധിച്ചിരുന്നു. 1946-നുശേഷം അല്പവികസിതരാഷ്ട്രങ്ങൾക്കു സാങ്കേതിക സഹായങ്ങൾ ചെയ്തുകൊടുക്കുന്നതിൽ കൂടുതലായി ശ്രദ്ധിച്ചുതുടങ്ങി.
ലക്ഷ്യങ്ങൾ.
സാമ്പത്തികസമത്വത്തിലും സാമൂഹികനീതിയിലും കൂടി മാത്രമേ ലോകമെങ്ങും സ്ഥായിയായ സമാധാനം ഉണ്ടാക്കാൻ കഴിയൂ എന്നതാണ് സംഘടനയുടെ മൌലികതത്ത്വം. 1919-ൽ സംഘടനയുടെ ഭരണഘടന ഉണ്ടാക്കിയപ്പോഴും 1944-ൽ ഫിലാഡൽഫിയയിൽ നടന്ന തൊഴിൽസമ്മേളനത്തിലും ഈ വസ്തുത ഊന്നിപ്പറഞ്ഞിരുന്നു. തൊഴിലാളികളുടെ ജീവിതനിലവാരം മെച്ചപ്പെടുത്താതിരിക്കുന്നതും അവർക്കു ദോഷം ഉണ്ടാകുന്ന രീതിയിൽ തൊഴിൽ സാഹചര്യങ്ങൾ ഉണ്ടാകുന്നതും ലോകസമാധാനത്തിന് അപകടമാണെന്നതുകൊണ്ട് ഈ ദുഃസ്ഥിതി അവസാനിപ്പിക്കണമെന്ന് സംഘടന വ്യക്തമാക്കിയിട്ടുണ്ട്. സംഘടനയുടെ പ്രധാനോദ്ദേശ്യങ്ങൾ 1944-ൽ പ്രസ്താവിച്ചപ്പോഴും മൌലികതത്ത്വങ്ങൾക്ക് കൂടുതൽ പ്രാധാന്യം നല്കിയിരുന്നു. "എവിടെയെങ്കിലും ദാരിദ്രമുണ്ടെങ്കിൽ അത് എല്ലായിടത്തും ഐശ്വര്യത്തിന് വിഘാതമായിരിക്കും" എന്നത് സംഘടനയുടെ ആദർശസൂക്തമാണ്. ജനങ്ങൾക്ക് സ്വാതന്ത്ര്യവും സാമ്പത്തികസുരക്ഷിതത്വവും അവസരസമത്വവും പ്രദാനം ചെയ്യുന്നതോടൊപ്പം അവർക്ക് ഭൗതികവും മാനസികവുമായ വളർച്ചയുണ്ടാകാൻ കഴിയണമെന്നും ഈ ലക്ഷ്യങ്ങൾ നടപ്പിലാക്കുകയാണ് സംഘടനയുടെ ദേശീയവും അന്താരാഷ്ട്രീയവുമായ പ്രവർത്തനങ്ങളുടെയെല്ലാം അടിസ്ഥാനമെന്നും ഇതിന്റെ വെളിച്ചത്തിൽ എല്ലാ അന്താരാഷ്ട്ര സാമ്പത്തികബന്ധങ്ങളും പരിശോധിക്കുന്നതിനുള്ള ചുമതല അന്താരാഷ്ട്രതൊഴിൽ സംഘടനയ്ക്കുള്ളതാണെന്നും സംഘടനയുടെ നയപ്രഖ്യാപനത്തിൽ വ്യക്തമാക്കിയിട്ടുണ്ട്.
മൌലികോദ്ദേശ്യങ്ങളുടെ അടിസ്ഥാനത്തിൽ തൊഴിൽ സംബന്ധമായ എല്ലാ പരിപാടികളും നിർവഹിക്കുകയും അവയുടെ അഭിവൃദ്ധിക്കുവേണ്ടി സംഘടന സജീവമായി പ്രവർത്തിക്കുകയും ചെയ്യുന്നു. തൊഴിൽസാഹചര്യങ്ങൾ വർധിപ്പിക്കുന്നതിനും ജീവിതനിലവാരം ഉയർത്തുന്നതിനും വേണ്ട പദ്ധതികൾ ആവിഷ്കരിക്കുക; തൊഴിലാളികൾക്ക് സാങ്കേതികപരിശീലനം നല്കുക; ജോലിസമയം, വേതനം എന്നിവയെ സംബന്ധിച്ച നയങ്ങൾ രൂപവത്കരിക്കുക; സൌഹാർദപരമായ മുതലാളി-തൊഴിലാളി ബന്ധങ്ങൾക്ക് പ്രോത്സാഹനം നല്കുക; തൊഴിലാളികൾക്ക് സാമൂഹിക സുരക്ഷിതത്വം ഏർപ്പെടുത്തുക; ആരോഗ്യസംരക്ഷണം, അടിസ്ഥാന വിദ്യാഭ്യാസം എന്നിവ സംഘടിപ്പിക്കുക തുടങ്ങിയവ സംഘടനയുടെ പ്രവർത്തനപരിധിയിൽപ്പെടുന്നു. ഇവ കൂടാതെ അന്താരാഷ്ട്ര കൺവൻഷനുകൾ ഏർപ്പെടുത്തുന്നതിന് അംഗരാഷ്ട്രങ്ങളോടു ശുപാർശ ചെയ്യുക, അംഗരാജ്യങ്ങൾ അന്യോന്യം സാങ്കേതിക സഹായങ്ങൾ നല്കുക, ചെറുകിട വ്യവസായങ്ങളെ പ്രോത്സാഹിപ്പിക്കുക, തൊഴിലില്ലായ്മ നിർമാർജ്ജനം ചെയ്യുക എന്നിവയും സംഘടനയുടെ പ്രവർത്തനങ്ങളാണ്.
ഭരണസംവിധാനം.
സംഘടനയ്ക്ക് അന്താരാഷ്ട്ര തൊഴിൽ കോൺഫറൻസ്, ഭരണസമിതി, അന്താരാഷ്ട്ര തൊഴിൽകാര്യാലയം എന്നിങ്ങനെ മൂന്ന് പ്രധാന ഭരണഘടകങ്ങൾ ഉണ്ട്. അംഗരാഷ്ട്രങ്ങളിലെ പ്രതിനിധികളെ ഉൾക്കൊള്ളുന്ന കോൺഫറൻസാണ് സംഘടനയുടെ ഭരണപരമായ കാര്യങ്ങൾ തീരുമാനിക്കുന്നത്. സംഘടനയുടെ ബഡ്ജറ്റ് ചർച്ച, ഡയറക്ടർ ജനറലിന്റെ നിയമനം, തൊഴിൽകാര്യാലയത്തിന്റെ പ്രവർത്തനം തുടങ്ങിയവ ഭരണസമിതിയുടെ അധികാരത്തിൽപ്പെടുന്നു. കോൺഫറൻസിൽ എല്ലാ അംഗരാഷ്ട്രങ്ങൾക്കും തുല്യമായ അധികാരങ്ങളുണ്ട്. ഓരോ പ്രതിനിധിക്കും ഓരോ വോട്ട് രേഖപ്പെടുത്താം. ഭരണസമിതിയുടെ അംഗങ്ങളിൽ വ്യവസായപ്രാധാന്യമുള്ള 10 അംഗരാഷ്ട്രങ്ങളിൽനിന്നുള്ള 10 പ്രതിനിധികൾ ഉൾപ്പെടുന്നു.
അംഗത്വം.
ഏതു രാജ്യത്തിനും സംഘടനയുടെ അംഗമാകാവുന്നതാണ്. 1919-ൽ ജർമനിയും 1934-ൽ അമേരിക്കയും റഷ്യയും സംഘടനയിൽ അംഗങ്ങളായി. 1939-ൽ റഷ്യ സംഘടനയിൽനിന്ന് പിൻമാറിയെങ്കിലും 1954-ൽ വീണ്ടും ചേരുകയുണ്ടായി. 1977-80 കാലത്ത് യു.എസ്. സംഘടനയിൽ നിന്ന് വിട്ടുനിന്നു. രണ്ടാം ലോകയുദ്ധത്തിനുശേഷം പടിഞ്ഞാറൻ ജർമനി അംഗത്വം സ്വീകരിച്ചു. ലീഗ് ഒഫ് നേഷൻസിലും ഐക്യരാഷ്ട്രസഭയിലും അംഗങ്ങളായിട്ടുള്ള രാഷ്ട്രങ്ങൾക്ക് സംഘടനയുടെ ഭരണഘടനയും വ്യവസ്ഥകളും ഒപ്പുവച്ച് സംഘടനയിൽ അംഗങ്ങളാകാം. 2006-ൽ അന്താരാഷ്ട്ര തൊഴിൽ സംഘടനയിൽ 179 അംഗങ്ങളുണ്ട്. ലീഗ് ഒഫ് നേഷൻസിലും ഐക്യരാഷ്ട്രസഭയിലും അംഗങ്ങളല്ലാത്ത രാഷ്ട്രങ്ങളുടെ പ്രവേശനം ഗവൺമെന്റ് പ്രതിനിധികളിൽ മൂന്നിൽ രണ്ടു ഭാഗംകൂടി ഉൾക്കൊള്ളുന്ന സമ്മേളനപ്രതിനിധികളുടെ മൂന്നിൽ രണ്ടുഭാഗത്തിന്റെ വോട്ടുകൊണ്ടു മാത്രമേ സാധ്യമാകൂ.
കൺവെൻഷനുകളും ശുപാർശകളും.
അന്താരാഷ്ട്രസാമൂഹിക-സാമ്പത്തികപ്രശ്നങ്ങൾ ചർച്ച ചെയ്യുകയും അവയ്ക്ക് പരിഹാരമാർഗങ്ങൾ കണ്ടുപിടിക്കുകയുമാണ് സംഘടനയുടെ ജോലി. കൺവെൻഷനും ശുപാർശയും ഇതിനുള്ള രണ്ടുമാർഗങ്ങളാണ്. കൺവെൻഷന്റെയും ശുപാർശയുടെയും കരട് തൊഴിൽകാര്യാലയമാണ് തയ്യാറാക്കുന്നത്. ഗവൺമെന്റുകളുമായി ചർച്ച ചെയ്ത് തയ്യാറാക്കുന്ന കരടുകൾ കോൺഫറൻസ് കമ്മിറ്റിയുടെ പരിശോധനയ്ക്കയയ്ക്കുന്നു. കോൺഫറൻസിൽ മൂന്നിലൊന്നു ഭൂരിപക്ഷത്തോടെ ഇതംഗീകരിക്കപ്പെടുന്നു. അംഗരാഷ്ട്രങ്ങൾക്ക് നിയമമാക്കാൻ പാകത്തിലുള്ള മാതൃകാനിയമാവലിയാണ് കൺവെൻഷൻ. ശുപാർശകൾക്ക് കൺവെൻഷനെക്കാൾ കുറഞ്ഞ നിയമസാധ്യതയേയുള്ളൂ.
സാങ്കേതികസഹായം.
തൊഴിൽനിയമനിർമ്മാണത്തിലും അവ നടപ്പിലാക്കുന്നതിലുമായിരുന്നു സംഘടന ആദ്യകാലങ്ങളിൽ ശ്രദ്ധ പതിപ്പിച്ചിരുന്നത്. 1949-നുശേഷം സംഘടന അതിന്റെ സാങ്കേതിക സഹായപരിപാടികൾ വിപുലീകരിച്ചു. തൊഴിൽസാധ്യതകൾ ആരായുന്നതിനും ഉന്നതപരിശീലനത്തിനും കൃഷി, വ്യവസായം, ചെറുകിട തൊഴിലുകൾ എന്നിവയുടെ വികസനത്തിനും വേണ്ട സഹായങ്ങൾ നല്കിവരുന്നുണ്ട്.
തൊഴിലാളി യൂണിയനുകളുണ്ടാക്കുന്നതിനുള്ള അവകാശം നേടുന്നതിനായി 1948-ൽ ആദ്യത്തെ കൺവെൻഷൻ നടത്തി. തൊഴിൽ സംഘടനകൾ രൂപവത്കരിക്കുന്നതിലും സംഘടിതമായ വിലപേശലിനുംവേണ്ടി 1949-ലും കൺവെൻഷൻ നടത്തുകയുണ്ടായി. പരാതികളെപ്പറ്റി അന്വേഷിക്കുന്നതിന് ഭരണസമിതി 1951-ൽ ഒരു സമിതിയെ നിയോഗിച്ചു. നിർബന്ധമായി തൊഴിലെടുപ്പിക്കുന്നതിനെക്കുറിച്ചന്വേഷിക്കുന്നതിന് 1951-ൽ നിയമിച്ച ഒരു അഡ്ഹോക്ക് സമിതി 24 രാജ്യങ്ങളിലായി 100 അന്വേഷണങ്ങൾ നടത്തി. അന്താരാഷ്ട്രതൊഴിൽ സംഘടനയുടെ ആഭിമുഖ്യത്തിൽ 1968 ഒ. 23 മുതൽ ന. 15 വരെ ജംഷഡ്പൂരിൽ സാങ്കേതിക വിദഗ്ദ്ധ പരിശീലനത്തെപ്പറ്റി ഏഷ്യൻ രാജ്യങ്ങൾക്കായുള്ള ഒരു സെമിനാർ നടത്തുകയുണ്ടായി. 14 ഏഷ്യൻ രാജ്യങ്ങളിലെ വിദഗ്ദ്ധൻമാർ ചേർന്ന് 'ഏഷ്യൻ അസോസിയേഷൻ ഒഫ് പേർസണേൽ മാനേജ്മെന്റ്' രൂപവത്കരിച്ചു. എല്ലാ രാജ്യങ്ങളും 1969 ജൂല. 15-ന് ഈ അസോസിയേഷന്റെ അംഗത്വം സ്വീകരിച്ചു. ആഗോളവത്കരണത്തിന്റെ വരവും ലോകവാണിജ്യ സംഘടനയുടെ രൂപീകരണവും ഈ സംഘടനയുടെ പ്രസക്തിയെയും പ്രവർത്തനങ്ങളെയും സാരമായി ബാധിച്ചിരിക്കുന്നു. കാരണം ഐ.എൽ.ഒയുടെ തീരുമാനങ്ങൾ ലോകവാണിജ്യ സംഘടനയുടെ ആഭിമുഖ്യത്തിൽ ഉടലെടുക്കുന്ന അന്താരാഷ്ട്ര ഉടമ്പടികളുടെ തീർപ്പിന് വിധേയമാണ്. ഇന്റർനാഷണൽ ലേബർ റിവ്യു (International Labour Review), ബുള്ളറ്റിൻ ഒഫ് ലേബർ സ്റ്റാറ്റിസ്റ്റിക്സ് (Bulletin of Labour Statistics ), ട്രെയിനിങ് ഫോർ പ്രോഗ്രസ് (Training for progress) എന്നിവ അന്താരാഷ്ട്ര തൊഴിൽ സംഘടനയുടെ പ്രധാന പ്രസിദ്ധീകരണങ്ങളാണ്. 
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
പുറത്തേക്കുള്ള മറ്റ് കണ്ണികൾ.
&lt;br style="clear: both"&gt;

</doc>
<doc id="120438" url="https://ml.wikipedia.org/wiki?curid=120438" title="International Labour Organization">
International Labour Organization



</doc>
<doc id="120439" url="https://ml.wikipedia.org/wiki?curid=120439" title="വടക്കേ ഡക്കോട്ട">
വടക്കേ ഡക്കോട്ട



</doc>
<doc id="120440" url="https://ml.wikipedia.org/wiki?curid=120440" title="Elankunnapuzha Gramapanchayath">
Elankunnapuzha Gramapanchayath



</doc>
<doc id="120444" url="https://ml.wikipedia.org/wiki?curid=120444" title="ഏഴിക്കര ഗ്രാമപഞ്ചായത്ത്">
ഏഴിക്കര ഗ്രാമപഞ്ചായത്ത്

 
എറണാകുളം ജില്ലയിലെ പറവൂർ ബ്ലോക്കിലെ ഒരു ചെറിയ ഗ്രാമപഞ്ചായത്താണ് ഏഴിക്കര. ചെറുതുരുത്തുകളും , തോടുകളും , പൊക്കാളി നെൽവയലുകളും ഈ ഗ്രാമത്തെ മനോഹരമാക്കുന്നു. വിനോദസഞ്ചാര കേന്ദ്രമായി വികസിച്ചു വരാനായി സാധ്യതയുള്ള സ്ഥലം കൂടിയാണ് ഏഴിക്കര.
ചരിത്രം.
ആഴിയുള്ള കര , ആഴിയുമായി ബന്ധപ്പെട്ട കര എന്ന പേരിൽ നിന്നാണ് ഏഴിക്കര എന്ന പേരുണ്ടായതെന്ന് കരുതപ്പെടുന്നു.
ചരിത്രം
പഞ്ചായത്തിന്റെ പടിഞ്ഞാറേ അറ്റം തിരുവിതാംകൂർ രാജ്യത്തിന്റെ അതിർത്തിയായതിനാൽ ചുങ്കം പിരിക്കുന്നതിനായി ചാത്തനാട്, പുളിങ്ങനാട്, കടക്കര, കെടാമംഗലം, എട്ടിയോടം എന്നിവിടങ്ങളിൽ ചൌക്കകൾ സ്ഥാപിച്ചിരുന്നതിന്റെ അവശിഷ്ടം കാണാം. തെക്ക് പുളിങ്ങനാട് മുതൽ വടക്ക് കിഴക്കെ മൂലയായ എട്ടിയോടം വരെ സഞ്ചരിക്കാൻ യോഗ്യമായ പറവൂർ ബണ്ട് എന്ന ഒരു തീരദേശനടപ്പാത അന്നുണ്ടായിരുന്നു. തിരു-കൊച്ചി സംയോജനത്തിനുശേഷം ചൌക്കകൾ ഇല്ലാതായതോടെ ഈ റോഡ് ഉപയോഗശൂന്യമായി. ജലഗതാഗതത്തെ ആശ്രയിച്ചായിരുന്നു പണ്ടുകാലത്തെ യാത്ര. എന്നാൽ ചാത്തനാട്-പറവൂർ റോഡ് നിലവിൽ വന്നതോടെ ജലഗതാഗതത്തിന്റെ പ്രസക്തി നഷ്ടപ്പെടുകയാണുണ്ടായത്. പഞ്ചായത്തിന്റെ പേര് ആഴിയുമായി ബന്ധപ്പെട്ട കര എന്നർത്ഥത്തിൽ ആഴിക്കര പരിണമിച്ച് ഏഴിക്കരയായതാണെന്നു പറയപ്പെടുന്നു. കടലിൽനിന്നു രൂപം കൊണ്ട കര എന്ന നിഗമനത്തിനു പ്രസക്തിയുള്ള കടൽ+കര യിൽ നിന്നും ആയിരിക്കാം എന്നും പറയപ്പെടുന്നു. കുടിപള്ളിക്കൂടങ്ങളാണ് പഞ്ചായത്തിലെ ആദ്യകാല വിദ്യാഭ്യാസ കേന്ദ്രങ്ങൾ. തറമേൽ ഗോവിന്ദ പണിക്കർ ചിറ്റേപ്പറമ്പിൽ സംഭാവനയായി നൽകിയ 29 സെന്റ് സ്ഥലത്താണ് ആദ്യമായി ഒരു സ്ക്കൂൾ സ്ഥാപിക്കപ്പെട്ടത്. ഏതാണ്ട് നൂറു വർഷം മുമ്പ് ഇതേകാലത്തു തന്നെ കൊടാമംഗലത്തും നന്ത്യാട്ടുകുന്നത്തും സ്ക്കൂളുകൾ ആരംഭിച്ചു. ഈ പഞ്ചായത്തിലെ ഒരേയൊരു ഹൈസ്ക്കൂളാണ് ഏഴിക്കര ഗവ. ഹൈസ്ക്കൂൾ. ജന്മി-നാടുവാഴി സാമൂഹ്യ വ്യവസ്ഥയാണ് ഈ പഞ്ചായത്തിൽ നിലനിന്നിരുന്നത്. ഏതാനും നായർ തറവാട്ടുകാരുടെയും ദേവസ്വങ്ങളുടെയും പുറംപ്രദേശത്തുള്ള ജന്മിമാരുടെയും വകയായിരുന്നു ഭൂമി. ഭൂവുടമകൾ കൃഷിഭൂമിയിൽ നേരിട്ടു പണി എടുത്തിരുന്നില്ല. തൊഴിലെടുത്തിരുന്നത് കർഷക തൊഴിലാളികളായിരുന്നു. ജാതി അടിസ്ഥാനത്തിലുള്ള തൊഴിൽ വിഭജനമാണുണ്ടായിരുന്നത്. ആചാരാനുഷ്ഠാനങ്ങളിലും ഈ വ്യത്യാസം പ്രകടമായിരുന്നു. തെക്കും വടക്കുമുള്ള ശാസ്താ ക്ഷേത്രങ്ങൾ, ചിറ്റേപ്പറമ്പ് കുടിയാകുളങ്ങര ഭഗവതി ക്ഷേത്രങ്ങൾ എന്നിവ സവർണ്ണ ഹിന്ദുക്കളുടെ ആരാധനാലയങ്ങളായിരുന്നങ്കിൽ അവർണ്ണ ഹിന്ദു ജനങ്ങളുടെ ആരാധനാലയങ്ങൾ കാളി, കുളങ്ങര, നീണ്ടൂത്തറ, പുളിയാംപിള്ളി, തിയ്യപറമ്പ് തുടങ്ങിയവയായിരുന്നു. ക്ഷേത്രപ്രവേശനത്തോടെ ഇതിനെല്ലാം മാറ്റങ്ങൾ വന്നിട്ടുണ്ട്. ക്രൈസ്തവ ദേവാലയമായി 200 കൊല്ലങ്ങൾക്കുമുമ്പ് വിൻസെന്റ് റഫർ എന്ന വിശുദ്ധന്റെ നാമധേയത്തിൽ കേരളത്തിൽ ആദ്യമായുണ്ടായത് ചാത്തനാട് പള്ളിയാണ്. 200-ഓളം കൊല്ലത്തെ പഴക്കമുള്ള മുസ്ളീം ദേവാലയമായ കെടാമംഗലം ജുമാ മസ്ജിദ് തുടങ്ങിയവയും പ്രധാന ആരാധനാലയങ്ങളാണ്. സ്വാതന്ത്ര്യസമര പ്രക്ഷോഭത്തിന്റെ ഭാഗമായുള്ള സമരങ്ങളിൽ വജ്രക്കുറുപ്പ് എന്ന പേരിൽ അറിയപ്പെടുന്ന നെല്പാടത്ത് ചന്ദ്രശേഖരക്കുറുപ്പ് ഉൾപ്പെടെ നിരവധി പേർ സ്വാതന്ത്ര്യസമരത്തിൽ പങ്കാളികളായിരുന്നു. അദ്ധ്യാപകനെന്ന നിലയിലും തുടർന്ന് എ.ഇ.ഒ എന്ന നിലയിലുമൊക്കെ പ്രവർത്തിച്ച് അദ്ധ്യാപക പുരസ്കാരത്തിനർഹനായ ഇടയാട്ടിൽ ഇ.കെ.പരമേശ്വരൻ പിള്ള പഞ്ചായത്തിലെ ആദരണീയനായ വ്യക്തിയാണ്.
ഭൂപ്രകൃതി.
പാടശേഖരങ്ങളും പുഴകളും ഇടവിട്ട് കാണുന്നതും അവയെ തമ്മിൽ ഇടത്തോടുകൾ ബന്ധിപ്പിക്കുന്നതുമായ ജലാശയ പശ്ചാത്തലമാണ് ഏഴിക്കരയുടേത്. വടക്ക് പെരുമ്പടന്ന മുതൽ തെക്ക് ചാത്തനാട് വരെ കോട്ടപ്പുറം കൊല്ലം ദേശീയ ജലപാത യോടുചേർന്നു കിടക്കുന്ന ഭൂഭാഗമാണ് ഏഴിക്കര ഗ്രാമപഞ്ചായത്ത്.
ജീവിതോപാധി.
കൃഷിയും ഉൾനാടൻ മത്സ്യബന്ധനവുമാണ് പരമ്പരാഗത ജീവിതോപാധികൾ. നീണ്ടുകിടക്കുന്ന പൊക്കാളി പാടശേഖരങ്ങൾ ഇത് വെളിവാക്കുന്നു. ഉപ്പു ജലമുള്ള ഇടങ്ങളിൽ വളരുന്ന പൊക്കാളി നെല്ല് ഇവിടെ ധാരാളമായി കൃഷി ചെയ്തിരുന്നു. എന്നാൽ വളരെ കാലങ്ങളായി പൊക്കാളി കൃഷി കുറയുകയും ആ പാടങ്ങൾ ചെമ്മീൻ കെട്ട് എന്നറിയപ്പെടുന്ന ചെമ്മീൻ വളർത്തൽ കേന്ദ്രങ്ങളായി മാറുകയും ചെയ്തു . മത്സ്യബന്ധനവും ഒരു പ്രധാന ജീവിതോപാധി തന്നെയാണ്. മൂന്നു വശവും ചുറ്റപ്പെട്ട കായലും , ചെറു തോടുകളും മത്സ്യ സമ്പത്തുകൊണ്ട് നിറഞ്ഞവയാണ്. ഇവിടെ നിന്നും ചെറിയ തോതിൽ മത്സ്യങ്ങൾ വിദേശ രാജ്യങ്ങളിലേക്ക് കയറ്റി അയക്കപ്പെടുകയും ചെയ്യുന്നുണ്ട്.

</doc>
<doc id="120445" url="https://ml.wikipedia.org/wiki?curid=120445" title="Ezhikkara Gramapanchayath">
Ezhikkara Gramapanchayath



</doc>
<doc id="120452" url="https://ml.wikipedia.org/wiki?curid=120452" title="Alangadu Gramapanchayath">
Alangadu Gramapanchayath



</doc>
<doc id="120457" url="https://ml.wikipedia.org/wiki?curid=120457" title="ചേന്ദമംഗലം ഗ്രാമപഞ്ചായത്ത്">
ചേന്ദമംഗലം ഗ്രാമപഞ്ചായത്ത്

 
എറണാകുളം ജില്ലയിലെ പറവൂർ ബ്ലോക്കിലെ ഒരു ഗ്രാമപഞ്ചായത്താണ് ചേന്ദമംഗലം. കേരളചരിത്രത്തിൽ വലിയ പ്രാധാാന്യമുള്ള ഒരു സ്ഥലം കൂടിയാണ് ചേന്ദമംഗലം. കേരളത്തിൽ അപൂർവ്വമായ ജൂതക്കോളനികളിൽ ഒന്ന് ചേന്ദമംഗലത്തായിരുന്നു സ്ഥിതി ചെയ്തിരുന്നത്. പാലിയത്തച്ചന്റെ ആസ്ഥാനമായ പാലിയംകുന്ന് സ്ഥിതിചെയ്യുന്നതിവിടെയാണ്. 
സ്ഥലനാമോല്പത്തി.
ചൂർണ്ണമംഗലം അഥവാ ജയന്തമംഗലം ലോപിച്ച് ചേന്ദമംഗലമായതാണെൻ എറണാകുളം ജില്ലാ ഗസറ്റിയറിൽ രേഖപ്പെടുത്തിരിക്കുന്നു. എന്നാൽ ചേന്ദമംഗലം എന്ന പേരു തമിഴ്നാട്ടിലുണ്ടെന്ന കാരണം ചൂർണ്ണമംഗലം അല്ല കാരണം എന്ന നിഗമനത്തിലെത്താൽ സ്ഥലനാമോല്പത്തി ചരിത്രകാരൻ വി.വി.കെ. വാലത്ത് ഉപയോഗിക്കുന്നു. അദ്ദേഹത്തിന്റെ നിഗമനപ്രകാരം ചേന്ദമംഗലം എന്ന പേരു ലോപിച്ചിട്ടില്ല എന്നും ജയന്തൻ എന്ന പേരിന്റെ പാലി രൂപമായ ചേന്ദൻ തന്നെയാണ് പേരിനുല്പത്തി എന്നുമാണ്. അദ്ദേഹത്തിന്റെ അഭിഒരായത്തിൽ ചേന്ദമംഗലത്തിനു തമിഴ് സംഘകാലത്ത് പല്ലാൻ കുൻറം എന്നു പേരുണ്ടായിരുന്നു. പാലിയം എന്ന തറവാട്ടു പേരിനു ആധാരമായ ആകരമാണത്. അകനാനൂറിലെ 168 ആം പാട്ടിലെ വരികൾ ഈ ധാരണയെ ഉറപ്പിക്കുന്നു. 
സംഘകാലത്തെ കൂടൽ എന്നും ചേരൽ എന്നും മലയാളത്തിൽ വിളിച്ചിരുന്നു. ഇപ്രകാരമുള്ള സംഘങ്ങൾ അഥവാ ആശ്രമത്തിന്റെ കീഴിലുള്ള ക്ഷേത്രമാണ് ചേർന്ന മംഗലം അഥവാ ചേന്ദമംഗലം എന്നു ചിലർ കരുതുന്നു.
ചരിത്രം.
പുരാതന കാലത്തെ ബൗദ്ധകേന്ദ്രമായിരുന്നു കൊരട്ടി ചേന്ദമംഗലത്തിനു കീഴിലായിരുന്നു. 
തമിഴ് സംഘകാലത്ത്, എ.ഡി. 14 ൽ രചിക്കപ്പെട്ട കോകസന്ദേശത്തിൽ ചേന്ദമംഗലത്തെ അതേ പേരിൽ തന്നെ പരമാർശിച്ചിരിക്കുന്നു. എന്നാൽ എ.ഡി. 15 രചിക്കപ്പെട്ട ഉദ്ദണ്ഡശാസ്ത്രികളുടെ കോകിലസന്ദേശത്തിൽ ജയന്തമംഗലം എന്ന് പ്രതിപാദിച്ചിരിക്കുന്നു. തമിഴ് സംഘകാലത്ത് പാലിയം കുന്ന് ഇവിടെ സ്ഥിതിചേയ്യുന്നു.
ചേന്ദമംഗലത്തിനു വില്ലാർവട്ടം എന്നും പേരുണ്ടായിരുന്നു. വില്ലവരുടെ സംഘം എന്നതിൽ നിന്നാണ് ഈ പേരു വന്നത്. വില്ലവർ എന്നത് ചേരരാജാക്കന്മാരുടെ ബിരുദങ്ങളിൽ ഒന്നാണ്. വില്ലാർവട്ടം രാജവംശം പുരാതനമായ ഒന്നാണെന്നു ചരിത്രകാരന്മാർ കരുതുന്നു. എന്നാൽ കേരളചരിത്രത്തിൽ ഇവർ പ്രത്യക്ഷപ്പെടുന്നത് പോർട്ടുഗീസുകാരുടെ വരവോടു കൂടിയാണ്. കൊച്ചീരാജാവിന്റെ ഒരു സാമന്തനായിരുന്നു വില്ലാർവട്ട രാജാവ് എന്നും അദ്ദേഹത്തിന്റെ കീഴിലെ ഒരു ഇടപ്രഭുവായിരുന്നു പാലിയത്തച്ചൻ എന്നും സി.അച്യുതമേനോൻ കൊച്ചി സ്റ്റേറ്റ് മാനുവലിൽ പറയുന്നു. 
1502 ൽ വാസ്കോഡഗാമ കൊച്ചിയിലെത്തിയപ്പോൾ വില്ലാർവട്ടം രാജവംശം പോർട്ടുഗീസു രാജാവിന്റെ സാമന്തപദവി സ്വീകരിച്ചുവെന്നും ചേരമാൻ നൽകിയ അടയാള ചിഹ്നങ്ങൾ കാഴ്ചവച്ചുവെന്നും ഗുണ്ടർട്ട് രേഖപ്പെടുത്തിയിരിക്കുന്നു. എന്നാൽ വില്ലാർവട്ടം രാജാവ് ക്ഷത്രിയനായിരുന്നു എന്നും ഒടുവിലത്തെ രാജാവ് ക്രിസ്തുമതത്തിൽ ചേർന്നതിനാൽ കൊച്ചീരാജാവ് അദ്ദ്ദേഹത്തെ രാജ്യഭൃഷ്ടനാക്കി ആ സ്ഥാനം പാലിയത്തച്ചനു കൊടുത്തുവെന്നും കൊടുങ്ങല്ലൂർ കുഞ്ഞികുട്റ്റൻ തമ്പുരാന്റെ കോകില സന്ദേശവ്യാഖ്യാനത്തിൽ കാണുന്നു. 
പുരാതന ക്ഷേത്രമായ കുന്നത്തളി ക്ഷേത്രം ഇവിടെ സ്ഥിതി ചെയ്യുന്നു. ഈ ക്ഷേത്രത്തിന്റെ നിയന്ത്രണാധികാരം പാലിയം കുടുംബത്തിനാണ്. 
ചേന്ദമംഗലത്താണ് പുരാതനമായ ജൂതക്കോളനികളിൽ ഒന്ന്. കറുത്ത ജൂതന്മാരുടെ പള്ളി അവിടെ അവശേഷിക്കുന്നു. എ.ഡി. 13 നൂറ്റാണ്ടിലെ ഹീബ്രു ഭാഷയിലെഴുതിയ ഒരു ശിലാലിഖിതം ഇവിടെ ഉണ്ട്. എ.ഡി. 68 ൽ ജറുശലേമിലെ അധിനിവേശത്തെത്തുടർന്ന് ഒരു സംഘം ജൂതന്മാർ അഭായാർത്ഥികളായി കേരളത്തിൽ കപ്പലിറങ്ങിയെന്നും അവർ കൊടുങ്ങല്ലൂർ, മാള ചേന്ദമംഗലം എന്നിവടങ്ങളിൽ വാസമുറപ്പിച്ചുവെന്നും രേഖപ്പെടുത്തിയിരിക്കുന്നു. 
എ.ഡി. 16 നൂൂറ്റാണ്ടിൽ പോർട്ടുഗീസുകാർ ചരിത്രപ്രസിദ്ധമായ വൈപ്പിക്കോട്ട സെമിനാരി ചേന്ദമംഗലത്തു മാറ്റി സ്ഥാപിച്ചു. ആർച്ചു ബിഷപ്പ് മെനെസിസ് ഉദയം പേരൂർ സുനഹദൊസിന്റെ കരടുരേഖ തയ്യാറാക്കിയത് ഇവിടെ വെച്ചാണ്. 
ആരാധനാലയങ്ങൾ.
ഇവിടെ ഹിന്ദു , ക്രിസ്ത്യൻ , മുസ്ലീം , യഹൂദ മതക്കാരുടെ ആരാധനാലയങ്ങൾ തൊട്ടുരുമ്മി നിലനില്ക്കുന്നു.

</doc>
<doc id="120458" url="https://ml.wikipedia.org/wiki?curid=120458" title="Chendamangalam Gramapanchayath">
Chendamangalam Gramapanchayath



</doc>
<doc id="120459" url="https://ml.wikipedia.org/wiki?curid=120459" title="ഇഷ്ടം">
ഇഷ്ടം



</doc>
<doc id="120460" url="https://ml.wikipedia.org/wiki?curid=120460" title="വടക്കൻ സഖ്യം">
വടക്കൻ സഖ്യം

 
1996-ൽ താലിബാനെതിരെ പോരാടുന്നതിന് അഫ്ഗാനിസ്താനിലെ മുജാഹിദീൻ സർക്കാർ രൂപം കൊടുത്ത ഒരു സൈനിക-രാഷ്ട്രീയമുന്നണിയാണ് വടക്കൻ സഖ്യം എന്ന് പൊതുവേ അറിയപ്പെടുന്ന യുണൈറ്റഡ് ഇസ്ലാമിക് ഫ്രണ്ട് ഫോർ ദ സാൽവേഷൻ ഓഫ് അഫ്ഗാനിസ്താൻ (ജഭായി മുത്താഹിദി ഇസ്ലാമിയി മില്ലി ബരായി നജാതി അഫ്ഗാനിസ്താൻ). യു.ഐ.എഫ്. എന്ന ചുരുക്കരൂപത്തിലും അറിയപ്പെടുന്നു. താലിബാന്റെ ഉയർച്ചയോടെ, അതുവരെ പരസ്പരം പോരടിച്ചിരുന്ന മുജാഹിദീൻ കക്ഷികൾ താലിബാനെതിരായി ഒന്നിച്ചുനിന്ന് പോരാടുന്നതിനാണ് ഈ ഐക്യവേദി രൂപീകരിച്ചത്. വടക്കൻ അഫ്ഗാനിസ്താൻ ആയിരുന്നു ഇവരുടെ ശക്തികേന്ദ്രം എന്നതിനാലാണ് സഖ്യത്തിന് വടക്കൻ സഖ്യം എന്ന പേരുവന്നത്.
2001 അവസാനം, അമേരിക്കൻ വ്യോമസേനയുടെ പിന്തുണയിൽ, താലിബാനിൽ നിന്നും അഫ്ഗാനിസ്താന്റെ ഭൂരിഭാഗം പ്രദേശങ്ങളും തിരിച്ചുപിടിക്കാൻ വടക്കൻ സഖ്യത്തിനായി.
പശ്ചാത്തലം.
അഫ്ഗാനിസ്താനിൽ 1980-കളുടെ തുടക്കം മുതൽ സോവിയറ്റ് സൈനികസാന്നിധ്യത്തിനെതിരെയും, സോവിയറ്റ് യൂനിയന്റെ പിന്തുണയോടെ രാജ്യത്ത് ഭരണത്തിലിരുന്ന കമ്മ്യൂണിസ്റ്റ് സർക്കാരിനെതിരെയും ഇസ്ലാമികപ്രതിരോധകക്ഷികൾ (മുജാഹിദീൻ) യുദ്ധം ചെയ്തിരുന്നു. ശീതയുദ്ധത്തിന്റെ പശ്ചാത്തലത്തിൽ മുജാഹിദീനുകളുടെ പോരാട്ടത്തിന് അമേരിക്കയടക്കുമുള്ള പാശ്ചാത്യശക്തികളുടേയും, അറബി രാജ്യങ്ങളുടേയും പിന്തുണയും ഉണ്ടായിരുന്നു.
സോവിയറ്റ് യൂനിയന്റെ ശിഥിലീകരണത്തിനു ശേഷം, 1992-ൽ കമ്മ്യൂണിസ്റ്റ് സർക്കാരിനെ അധികാരത്തിൽ നിന്നും പുറത്താക്കി മുജാഹിദീനുകൾ കാബൂളിൽ സർക്കാർ സ്ഥാപിച്ചു. എന്നാൽ വിവിധ പ്രതിരോധകക്ഷികളുടെ പരസ്പരമത്സരം മൂലം ഈ സർക്കാർ ഫലപ്രദമായിരുന്നില്ല. 1996-ഓടെ പാകിസ്താന്റെ പരോക്ഷപിന്തുണയോടുകൂടി, മൗലിക ഇസ്ലാമികവാദികളായ താലിബാൻ, പ്രതിരോധകക്ഷികളെ ഒന്നൊന്നായി പരാജയപ്പെടുത്തി, കാബൂളിൽ അധികാരത്തിലെത്തി.
1996 ഒക്ടോബറിൽ കാബൂളിന് വടക്കുള്ള ബാഖ്‌ലാൻ പ്രവിശ്യയിലെ ഖിൻ‌ജാനിൽ വച്ച് അഹ്മദ് ഷാ മസൂദും അബ്ദുൾ റഷീദ് ദോസ്തവും, താലിബാനെതിരെ ഒരു സഖ്യമുണ്ടാക്കാനുള്ള ഒരു കരാറിലെത്തി. ഇതാണ് വടക്കൻ സഖ്യത്തിന്റെ രൂപീകരണത്തിൽ നിർണ്ണായകമായത്. അന്ന് ഇരുവരുടേയും നിയന്ത്രണത്തിലുണ്ടായിരുന്ന ഒമ്പത് വടക്കൻ പ്രവിശ്യകളിൽ പരമ്പരാഗതരീതിയിലുള്ള ഒരു സർക്കാർ ഉണ്ടാക്കുന്നതിനുമായിരുന്നു ഈ കരാർ. ഒരു പ്രവിശ്യയുടെ നിയന്ത്രണം കൈവശമുണ്ടായിരുന്ന ഷിയകളുടെ നേതാവായ അബ്ദുൾ കരീം ഖലീലിയും ഈ കരാറിൽ ഒപ്പുവച്ചു. മസാർ-ഇ ശരീഫിലെ റഷ്യൻ കോൺസുൽ ജനറൽ ആയിരുന്ന ഒലെഗ് നെവെലയേവിന്റെ സാന്നിധ്യത്തിൽ നടന്ന ഈ കരാറിന് റഷ്യയുടെ നയതന്ത്രപിന്തുണയുമുണ്ടായിരുന്നു. ഈ സമയത്ത് പത്തൊമ്പത് പ്രവിശ്യകൾ താലിബാന്റെ നിയന്ത്രണത്തിലായിരുന്നു.
വടക്കൻ സഖ്യത്തിലെ കക്ഷികൾ.
താജിക്, ഹസാര, ഉസ്ബെക്, തുർക്മെൻ വംശജരാണ് വടക്കൻ സഖ്യത്തിൽ ഉൾപ്പെട്ടിരുന്നത്. ഇവരിൽ ചിലർ (ഉദാഹരണം: ഹസാരകൾ) ഷിയകളുമായിരുന്നു. വടക്കൻ സഖ്യത്തിലെ കക്ഷികൾ താഴെപ്പറയുന്നവയാണ്
തളർച്ചയും ഉയർത്തെഴുന്നേൽപ്പും.
വടക്കൻ സഖ്യത്തിന് ആദ്യകാലങ്ങളിൽ താലിബാനെതിരെ പിടിച്ചുനിൽക്കാനായെങ്കിലും താലിബാന്റെ ആക്രമണങ്ങൾ മൂലം 1997 മദ്ധ്യത്തോടെ അബ്ദുൾ റഷീദ് ദോസ്തവും, ബുർഹാനുദ്ദീൻ റബ്ബാനിയുമടക്കമുള്ള പല നേതാക്കളും രാജ്യം വിട്ടതോടെ സഖ്യം, വടക്കൻ അഫ്ഗാനിസ്താനിൽ ബദാഖ്ശാനിലും പരിസരപ്രദേശത്തുമായി മാത്രം ഒതുങ്ങി. സഖ്യത്തിന്റെ നേതൃത്വം പ്രധാനമായും അഹ്മദ് ഷാ മസൂദിനായിരുന്നു.. 2001 വരെ അഫ്ഗാനിസ്താനിൽ താലിബാനെതിരെ പോരാടി നിന്ന ഒരേയൊരു സൈനികനേതാവായിരുന്നു മസൂദ്. 2001 സെപ്റ്റംബറിൽ അൽ ഖ്വയ്ദയുടെ പ്രവർത്തകർ മസൂദിനെ വധിച്ചതോടെ വടക്കൻ സഖ്യത്തിന്റെ സേനാംഗങ്ങൾ ആശയക്കുഴപ്പത്തിലുമായി.
എന്നാൽ 2001 സെപ്റ്റംബർ 11-ന് അമേരിക്കയിൽ നടന്ന ഭീകരാക്രമണത്തിന് ഉത്തരവാദിയെന്ന് ആരോപിക്കപ്പെട്ട ഒസാമ ബിൻ ലാദനെ വിട്ടുകിട്ടുന്നതിന് അമേരിക്കയുടെ നേതൃത്വത്തിലുള്ള പാശ്ചാത്യസേന താലിബാനെതിരെ സൈനികനടപടി ആരംഭിച്ചതോടെ, അവർ വടക്കൻ സഖ്യത്തെ കൂട്ടുപിടിച്ചു. അങ്ങനെ വടക്കൻ സഖ്യത്തിന് അമേരിക്കയുടേയും ബ്രിട്ടന്റേയും സൈനികസഹായങ്ങൾ ലഭിച്ചു. പാശ്ചാത്യസൈനികസഹായത്തോടെ വടക്കൻ സഖ്യം കൂടുതൽ ശക്തിപ്രാപിച്ചു.
താലിബാൻ നിയന്ത്രിത പ്രദേശങ്ങൾ‌ അധീനതയിലാക്കുന്നു.
2001 ഒക്ടോബർ മാസം തുടക്കം, അമേരിക്കൻ-ബ്രിട്ടീഷ് സമ്യുക്തസേന, താലിബാൻ കേന്ദ്രങ്ങൾക്കുനേരെ ശക്തമായ ബോബാക്രമണം തുടങ്ങിയിരുന്നു. നവംബർ 9-ന് വടക്കൻ സഖ്യം, മസാർ-ഇ ശരീഫിന്റെ നിയന്ത്രണം കൈക്കലാക്കി. തുടർന്ന് ഇവർ രാജ്യത്തിന്റെ വടക്കുഭാഗത്തിന്റെ മുഴുവൻ നിയന്ത്രണമേറ്റെടുത്തു. പടിഞ്ഞാറ്‌ ഹെറാത്ത്, നവംബർ 12-നും, തലസ്ഥാനമായ കാബൂൾ, നവംബർ 13-നും, വടക്കൻ സഖ്യത്തിന്റെ നിയന്ത്രണത്തിലായി.
നവംബർ 14-ന് പാകിസ്താൻ അതിർത്തിയിലുള്ള ജലാലാബാദും വടക്കൻ സഖ്യത്തിന്റെ നിയന്ത്രണത്തിലായി. വടക്കുഭാഗത്ത് താലിബാന്റെ നിയന്ത്രണത്തിൽ അവശേഷിച്ചിരുന്ന ഒരേയൊരു പട്ടണമായ ഖുണ്ടുസ്, നവംബർ 26-ന് പിടിച്ചെടുത്തു. താലിബാന്റെ നിയന്ത്രണത്തിൽ പിന്നീടുണ്ടായ ഒരേയൊരു പ്രധാന പട്ടണം കന്ദഹാർ ആയിരുന്നു. 2001 ഡിസംബർ 7-ന് ഈ പട്ടണവും താലിബാനിൽ നിന്നും വടക്കൻ സഖ്യം പിടിച്ചെടുത്തു. 
കന്ദഹാറിന്റെ പതനത്തിനു മുൻപേ തന്നെ മുല്ല ഒമർ അടക്കമുള്ള താലിബാൻ നേതാക്കൾ പാകിസ്താനിലേക്ക് രക്ഷപ്പെട്ടു. ഒസാമ ബിൻ ലാദനും അയാളുടെ അടുത്ത അനുയായികളും ഇതോടൊപ്പം പാകിസ്താനിലേക്ക് രക്ഷപ്പെട്ടു എന്നാണ് കരുതുന്നതെങ്കിലും പാകിസ്താനി അധികൃതർ ഇത് നിഷേധിച്ചിരുന്നു.
യുദ്ധാനന്തരം.
താലിബാന്റെ പതനത്തിനു ശേഷം, 2001 ഡീസംബറിൽ, ജർമ്മനിയിലെ ബേണിനടുത്തുള്ള പീറ്റേഴ്സ്ബർഗിൽ അഫ്ഗാനിസ്താനിലേയും വിദേശരാജ്യങ്ങളിലേയും നേതാക്കൾ ഒരു സമ്മേളനം നടത്തി. ഇതനുസരിച്ച് ഹമീദ് കർസായിയെ അഫ്ഗാനിസ്താന്റെ ഇടക്കാല പ്രസിഡണ്ട് പദവി ഏറ്റെടുക്കാൻ ചുമതലപ്പെടുത്തി. വടക്കൻ സഖ്യം ഈ ധാരണ അംഗീകരിക്കുകയും സഖ്യത്തിലെ നിരവധി നേതാക്കൾ‌ പുതിയ സർക്കാറിൽ പ്രധാന സ്ഥാനങ്ങൾ വഹിക്കുകയും ചെയ്തു. 2004-ലെ തിരഞ്ഞെടുപ്പിൽ ഹമീദ് കർസായി പ്രസിഡണ്ടായി തിരഞ്ഞെടുക്കപ്പെട്ടപ്പോൾ, വടക്കൻ സഖ്യത്തിന്റെ മുൻ നേതാവായ അഹ്മദ് ഷാ മസൂദിന്റെ ഇളയ സഹോദരനായ അഹ്മദ് സിയ മസൂദിനെയാണ് വൈസ് പ്രസിഡണ്ടായി നിർദ്ദേശിച്ചത്. 
ഇന്ന് വടക്കൻ സഖ്യത്തിലെ പ്രമുഖ നേതാക്കളെല്ലാം, ബുർഹാനുദ്ദീൻ റബ്ബാനി നയിക്കുന്ന യുണൈറ്റഡ് നാഷണൽ ഫ്രണ്ട് എന്ന കക്ഷിയിലാണ് പ്രവർത്തിക്കുന്നത്. ഈ കക്ഷി, പ്രസിഡണ്ട് ഹമീദ് കർസായിയുടെ ഔപചാരിക പ്രതിപക്ഷമായി വർത്തിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="120465" url="https://ml.wikipedia.org/wiki?curid=120465" title="നാദിയ വിശ്വവിദ്യാലയം">
നാദിയ വിശ്വവിദ്യാലയം

പതിനാലാം നൂറ്റാണ്ടോടെ പ്രശസ്തിയിലേക്ക് കുതിച്ചുകയറിയ നാദിയ (നവദ്വീപ്) വിശ്വവിദ്യാലയം മീമാംസ, ന്യായം, നിയമം, ധർമ്മശാസ്ത്രം, സ്മൃതികൾ, തന്ത്രം, വേദാന്തം, യുക്തിവാദം, ഭക്തിപ്രസ്ഥാനം തുടങ്ങിയ വിഷയങ്ങൾക്ക് പ്രസിദ്ധമായിരുന്നു. ചൈതന്യൻ, പക്ഷധരൻ, രഘുനാഥശിരോമണി തുടങ്ങിയ ആചാര്യന്മാർ ഉണ്ടായിരുന്ന നാദിയ, കിഴക്കുഭാഗത്തെ ഏറ്റവും വലിയ വിദ്യാഭ്യാസകേന്ദ്രമായിരുന്നു. 1757ലെ പ്ലാസി യുദ്ധം വരെ നില നിന്നിരുന്ന നാദിയ യുദ്ധത്തിൽ തറക്കപ്പെട്ടു. ഈ പ്രസിദ്ധ സംസ്കൃതവിദ്യാകേന്ദ്രം ഇന്ന് ഒരു ചെറിയ പട്ടണം മാത്രമായവശേഷിക്കുന്നു.

</doc>
<doc id="120466" url="https://ml.wikipedia.org/wiki?curid=120466" title="നവദ്വീപ്">
നവദ്വീപ്



</doc>
<doc id="120467" url="https://ml.wikipedia.org/wiki?curid=120467" title="പ്രാഗ്ജ്യോതിഷ">
പ്രാഗ്ജ്യോതിഷ

 
പുരാതനകാലത്ത് പ്രാഗ്‌ജ്യോതിഷ എന്നറിയപ്പെട്ടിരുന്ന രാജ്യത്തിന്റെ ഭാഗമായിരുന്നു ഇന്ത്യയിലെ വടക്കുകിഴക്കൻ മേഖല. ആസ്സാമിൽ ഗൗഹതിക്കു കിഴക്കുമാറിയാണ് പ്രാഗ്‌ജ്യോതിഷപുരം. വസിഷ്ഠ മഹർഷിയുടെ ആശ്രമം നിലനിന്നിരുന്നു എന്നു കരുതുന്ന ഇവിടം ജ്യോതിശാസ്ത്രം, ഖഗോളശാസ്ത്രം എന്നിവയുടെ പ്രമുഖപഠനകേന്ദ്രമായിരുന്നു. രാമായണം, മഹാഭാരതം തുടങ്ങിയ ഇതിഹാസങ്ങളിലും ചില പുരാണങ്ങളിലും പ്രാഗ്ജ്യോതിഷയെക്കുറിച്ച് പരാമർശമുണ്ട്. എന്നാൽ പുരാണങ്ങളിലെ പ്രാഗ്ജ്യോതിഷ വലിയ ഒരു രാജ്യമായിരുന്നു. തെക്ക് ബംഗാൾ ഉൾക്കടൽ മുതൽ പടഞ്ഞാറ് കാരതോയ നദി വരെ രാജ്യത്തിനു വിസ്തൃതിയുണ്ടായിരുന്നതായി മഹാഭാരതത്തിൽ പറയുന്നു. പശ്ചിമ ബംഗാളിലൂടെ ഒഴുകുന്ന ഒരു നദിയാണ് കാരാതോയ. രാമായണത്തിൽ പറയുന്നത് പ്രാഗ്ജ്യോതിഷയ്ക്ക് ബിഹാറിലെ കോസി നദി വരെ വിസ്തൃതിയുണ്ടായിരുന്നു എന്നാണ്. നേപ്പാൾ, ഭൂട്ടാൻ എന്നീ രാജ്യങ്ങളുടെ ഏതാനം മേഖലകളും പ്രാഗ്ജ്യോതിഷയിൽ ഉൾപ്പെട്ടിരുന്നു. ഇവിടെ ചിത്രാചലത്തിൽ പ്രസിദ്ധമായ ഒരു നവഗ്രഹക്ഷേത്രമുണ്ട്. ഗൗഹതിയ്ക്ക് പ്രാഗ്ജ്യോതിഷം എന്നു കൂടി പേരു വരാൻ കാരണം ഈ ക്ഷേത്രമാണ്.

</doc>
<doc id="120468" url="https://ml.wikipedia.org/wiki?curid=120468" title="പ്രാഗ്ജ്യോതിഷം">
പ്രാഗ്ജ്യോതിഷം



</doc>
<doc id="120472" url="https://ml.wikipedia.org/wiki?curid=120472" title="അടിപിടി">
അടിപിടി

 
ക്രമസമാധാനം തകർക്കുന്ന തരത്തിൽ രണ്ടോ അതിലധികമോ പേർ പൊതുസ്ഥലത്തുവച്ച് നടത്തുന്ന പോരാട്ടത്തെയാണ് അടിപിടി എന്നു വിളിക്കുന്നത്. അടിപിടിയുടെ നിർവചനവും, ശിക്ഷയും മറ്റും രാജ്യങ്ങൾക്കനുസരിച്ച് വ്യത്യസ്തമാണ്.
ഇന്ത്യൻ ശിക്ഷാനിയമത്തിൽ.
രണ്ടോ അതിൽകൂടുതലോ ആളുകൾചേർന്ന് പൊതുസമാധാനം ഭഞ്ജിക്കത്തക്കവിധത്തിൽ ഒരു പൊതുസ്ഥലത്തുവച്ചു പൊരുതുന്നതിനെ അടിപിടി (Affray) ആയി ഇന്ത്യൻ ശിക്ഷാനിയമം 159-ാം വകുപ്പിൽ വിവരിച്ചിരിക്കുന്നു. Affraier എന്ന ഫ്രഞ്ച് വാക്കിൽ നിന്നാണ് Affray എന്ന ഇംഗ്ലീഷ് വാക്ക് രൂപം കൊണ്ടത്. ഈ പദത്തിന്റെ നിയമപരമായ അർഥം ഉൾക്കൊള്ളുന്ന മലയാളപദമായി അംഗീകരിക്കപ്പെട്ടിരിക്കുന്നത് "അടിപിടി" എന്ന സംജ്ഞയാണ്.
പൊതുസ്ഥലത്തുവച്ചു നടക്കുന്ന സംഭവമായതിനാൽ പൊതുജനങ്ങൾക്ക് സംഭ്രാന്തിയും ശല്യവും സംജാതമാകാൻ സാധ്യതയുള്ളതുകൊണ്ട് "അടിപിടി" പൊതുസമാധാനത്തിന് എതിരായ ഒരു കുറ്റമായി കരുതപ്പെടുന്നു. കുറഞ്ഞത് രണ്ടാളുകൾ തമ്മിൽ പോരു നടന്നാൽ മാത്രമേ ഇന്ത്യൻ ശിക്ഷാനിയമം അനുസരിച്ച് ശിക്ഷാർഹമാകുകയുള്ളു. പോരു നടക്കുന്നത് പൊതുസ്ഥലത്തുവച്ചായിരിക്കണം. പൊതുജനങ്ങൾക്ക് പ്രവേശനം നല്കിക്കൊണ്ടുള്ള പരിപാടികൾ സ്വകാര്യസ്ഥലത്തുവച്ച് നടത്തുമ്പോൾ പ്രസ്തുതസ്ഥലം തത്സമയം പൊതുസ്ഥലമായി ഗണിക്കപ്പെടുന്നതാണ്. പൊതുജനങ്ങൾ അവകാശപ്രകാരമോ, അല്ലാതെയോ സാധാരണ സഞ്ചരിക്കുന്നതോ ഉപയോഗിക്കുന്നതോ ആയ സ്ഥലവും പൊതുസ്ഥലമായി കരുതപ്പെടുന്നു. വാക്കുതർക്കങ്ങൾക്ക് അതീതമായി ശരിക്കു പോരു നടന്നാൽ മാത്രമേ ‘'അടിപിടി'‘ എന്ന കുറ്റമാകുകയുള്ളു. ഒരു മാസത്തെ തടവോ നൂറുരൂപാ പിഴയോ രണ്ടുംകൂടിയോ ശിക്ഷ നല്കാവുന്ന ഒരു കുറ്റമാണിത്.
അടിപിടിയും ലഹളയും (riot) വ്യത്യസ്തങ്ങളായ കുറ്റങ്ങളാണ്. "ലഹള" സ്വകാര്യസ്ഥലത്തുവച്ചും നടക്കാം. അതിനുകുറഞ്ഞത് അഞ്ചുപേരെങ്കിലും പങ്കെടുത്തിരിക്കണം. അതുപോലെതന്നെ അടിപിടിയും ആക്രമണവും വ്യത്യസ്തങ്ങളാണ്. ആക്രമണമെന്നകുറ്റം ഏതു സ്ഥലത്തുവച്ചും ചെയ്യാവുന്നതാണ്. അത് ഒരു വ്യക്തിക്കെതിരായ കുറ്റമേ ആകുന്നുമുള്ളു.

</doc>
<doc id="120473" url="https://ml.wikipedia.org/wiki?curid=120473" title="Affray">
Affray



</doc>
<doc id="120476" url="https://ml.wikipedia.org/wiki?curid=120476" title="Northern Alliance">
Northern Alliance



</doc>
<doc id="120479" url="https://ml.wikipedia.org/wiki?curid=120479" title="Pragjyotisha Kingdom">
Pragjyotisha Kingdom



</doc>
<doc id="120485" url="https://ml.wikipedia.org/wiki?curid=120485" title="South Atlantic Ocean">
South Atlantic Ocean



</doc>
<doc id="120492" url="https://ml.wikipedia.org/wiki?curid=120492" title="അസെൻഷൻ ദ്വീപ്">
അസെൻഷൻ ദ്വീപ്

 
തെക്കേ അറ്റ്ലാന്റിക് മഹാസമുദ്രത്തിലെ ഒരു അഗ്നിപർവതദ്വീപാണ് അസെൻഷൻ ദ്വീപ് (Ascension Island ). ആഫ്രിക്കയിൽ നിന്നും ദൂരത്തിലും തെക്കേ അമേരിക്കയിൽ നിന്നും ദൂരത്തിലുമായാണ് ഈ ദ്വീപ് സ്ഥിതി ചെയ്യുന്നത്. (7°56′S 14°22′Coordinates: 7°56′S 14°22′W) ഇതിന്റെ തലസ്ഥാനം ജോർജ് ടൗൺ ആണ്. ഇവിടുത്തെ ഔദ്യോഗിക ഭാഷ ഇംഗ്ലീഷ് ആണ്. 
ചരിത്രം.
പോർച്ചുഗീസ് നാവികനായ ജോവാ ദെ നോവായാണ് ഈ ദ്വീപ് കണ്ടെത്തിയത് (1501). 'അസെൻഷൻ ഡേ'യിൽ കരയ്ക്കിറങ്ങിയതിനെ ആസ്പദമാക്കിയാണ് ദ്വീപിന് ഈ പേര് നല്കപ്പെട്ടത്. 200 വർഷങ്ങൾക്കുശേഷം ബ്രിട്ടീഷ് പര്യവേക്ഷകനായ വില്യം ഡാംപിയറും സംഘവും കപ്പൽച്ഛേദത്തെത്തുടർന്ന് ഈ ദ്വീപിൽ രണ്ടു മാസത്തോളം തങ്ങി. നെപ്പോളിയനെ സെന്റ് ഫെലീനയിലേക്ക് നാടുകടത്തിയപ്പോൾ (1815) അസെൻഷൽ ദ്വീപ് ഒരു ബ്രിട്ടീഷ് നാവികസങ്കേതമായിത്തീർന്നു.
ഭൂമിശാസ്ത്രം.
ഇതിന്റെ വിസ്തീർണം ഏകദേശം 91 ച.കി.മീ ആണ്. ഏറിയ ഭാഗവും നിമ്നോന്നതമായ ശൂന്യപ്രദേശമാണ്. ഏറ്റവും ഉയർന്ന ഭാഗമായ ഗ്രീൻ പർവതത്തിന് സമുദ്രനിരപ്പിൽനിന്നും സു. 875 മീ. ഉയരമുണ്ട്. ഏതാണ്ടു കോണാകൃതിയിൽ എഴുന്നുനില്ക്കുന്ന മൊട്ടക്കുന്നുകൾ ഇവിടെ ധാരാളം കാണാം. ബ്രിട്ടീഷ് കോളനിയായ സെന്റ് ഹെലീനയുടെ ഒരു സംരക്ഷിതപ്രദേശമാണ് ഈ ദ്വീപ്. 
കാലാവസ്ഥ.
ഉഷ്ണമേഖലാ-സമുദ്ര കാലാവസ്ഥയാണ് ഇവിടെ അനുഭവപ്പെടുന്നത്. തെ. കിഴക്കൻ വാണിജ്യവാതങ്ങളിൽ നിന്നും സാമാന്യമായ മഴ ലഭിക്കുന്നു. ഉയർന്ന പ്രദേശങ്ങളിൽ കൃഷിയും കാലിമേക്കലും അഭിവൃദ്ധിപ്പെട്ടിട്ടുണ്ട്.
സ്ഥിതിവിവരക്കണക്കുകൾ.
ഏതാണ്ട് ഒറ്റപ്പെട്ടുകിടക്കുന്ന ഈ ദ്വീപിൽ പരിമിതമായ ജനവാസമേയുള്ളു. ജനസംഖ്യ: 1100(2007); ഉദ്ദേശം 1,200 കി.മീ. ദൂരെയുള്ള സെന്റ് ഹെലീന ദ്വീപിൽ നിന്നും വന്നു പാർക്കുന്നവരാണ് ഏറിയ പേരും. ആധുനിക രീതിയിലുള്ള ഗോൾഫ് മൈതാനങ്ങളും നീന്തൽക്കുളങ്ങളും ഇവിടെ നിർമ്മിക്കപ്പെട്ടിട്ടുണ്ട്. സമുദ്രതീരം അടിയൊഴുക്കുകളും, സ്രാവിന്റെ ശല്യവും മൂലം സ്നാനഘട്ടങ്ങളാക്കാൻ പറ്റിയവയല്ല.
ജന്തുശാസ്ത്രപരമായ പഠനങ്ങൾക്കായി ചാൾസ് ഡാർവിൻ ഇവിടെ താമസിച്ചിട്ടുണ്ട് (1831-36). ഈ ദ്വീപിനെ സംബന്ധിച്ച ധാരാളം വിവരങ്ങൾ അന്ന് അദ്ദേഹം ശേഖരിക്കുകയുണ്ടായി. അന്താരാഷ്ട്ര കേബിൾ ബന്ധത്തിലെ ഒരു സുപ്രധാന സ്റ്റേഷനാണ് അസെൻഷൻ ദ്വീപ്. 

</doc>
<doc id="120493" url="https://ml.wikipedia.org/wiki?curid=120493" title="Ascension Island">
Ascension Island



</doc>
<doc id="120494" url="https://ml.wikipedia.org/wiki?curid=120494" title="ഇന്ത്യൻ ജമാ‌അത്തെ ഇസ്‌ലാമി">
ഇന്ത്യൻ ജമാ‌അത്തെ ഇസ്‌ലാമി



</doc>
<doc id="120499" url="https://ml.wikipedia.org/wiki?curid=120499" title="ശാശ്വതീകാനന്ദ">
ശാശ്വതീകാനന്ദ

 
ശാശ്വതീകാനന്ദ ശ്രീനാരായണഗുരുവിന്റെ ശിഷ്യപരമ്പരയിൽ പെട്ട സന്യാസിയും ശ്രീനാരായണ ധർമ്മസംഘം ട്രസ്റ്റ് പ്രസിഡന്റും ആയിരുന്നു.
ജനനം,പൂർ‌വ്വാശ്രമം,പ്രാഥമിക വിദ്യാഭ്യാസം.
1952-ൽ തിരുവനന്തപുരം മണക്കാട് പഴഞ്ചിറ കായിക്കര കുടുംബത്തിൽ ചെല്ലപ്പന്റെയും വർക്കല സ്വദേശിനി കൗസല്യയുടെയും മൂത്ത മകനായി ജനിച്ച സ്വാമിയുടെ പൂർ‌വ്വാശ്രമത്തിലെ പേര്‌ ശശിധരൻ എന്നായിരുന്നു. ശശിധരന്‌ രണ്ട് സഹോദരന്മാരും ഒരു സഹോദരിയും ഉണ്ടായിരുന്നു. വളരെ ചെറുപ്പത്തിൽ തന്നെ ശശിധരൻ ശിവഗിരിയിൽ എത്തി. അദ്ദേഹത്തിന്റെ വലിയ മുത്തച്ഛൻ സ്വാമി കുമാരാനന്ദ ശ്രീനാരായണഗുരുവിന്റെ ശിഷ്യനായിരുന്നു. ശശിധരൻ ശിവഗിരി സ്കൂളിൽ ചേർന്ന് പ്രാഥമിക വിദ്യാഭ്യാസം പൂർത്തിയാക്കി. ശശിധരൻ പഠനത്തോടൊപ്പം ശിവഗിരി ശാരദാ മഠത്തിലെ പൂജാരിയായും സേവനം ചെയ്തു.
പൂർവ്വാശ്രമ വിവാദങ്ങൾ.
1989-ൽ സ്വാമി വിശുദ്ധാനന്ദയെ പരാജയപ്പെടുത്തി ശാശ്വതികാനന്ദ പ്രസിഡന്റായി. എന്നാൽ തെരഞ്ഞെടുപ്പിൽ കൃത്രിമം നടന്നെന്നാരോപിച്ച് എതിർവിഭാഗം കോടതിയിൽ നിന്നും അനുകൂല വിധി സമ്പാദിക്കുകയും 1994-ൽ ഹൈക്കോടതി ഭരണസമിതി പിരിച്ചുവിടുകയും ചെയ്തു. തുടർന്നുവന്ന തിരഞ്ഞെടുപ്പിൽ സ്വാമി പ്രകാശാനന്ദ മഠാധിപതിയായി തിർഞ്ഞെടുക്കപ്പെട്ടു. വീണ്ടും തുടർച്ചയായ നിയമയുദ്ധം തുടർന്നു. 1995-ൽ എ.കെ. ആന്റണി മുഖ്യമന്ത്രിയായപ്പോൾ ശാശ്വതികാനന്ദയെ ഒഴിവാക്കി പ്രകാശാനന്ദയെ അവരോധിച്ചു. ഈ സംഭവം അക്കാലത്ത് വൻ വിവാദം സൃഷ്ടിച്ചിരുന്നു. പിന്നീടുവന്ന ഇടതുപക്ഷ സർക്കാർ പ്രകാശാനന്ദയെ പുറത്താക്കുകയും അഡ്മിനിസ്ട്രേറ്റർ ഭരണം ഏർപ്പെടുടുത്തുകയും ചെയ്തു. തുടർന്ന് ആറു വർഷങ്ങൾക്കു ശേഷം 1996 ഒക്ടോബർ 11-ന് പൊലീസ് നടപടിയിലൂടെ പുറത്താക്കപ്പെട്ട ശാശ്വതികാനന്ദ പ്രകാശാനന്ദയെ പരാജയപ്പെടുത്തി ശിവഗിരി ഭരണം നേടിയെടുത്തു. 2001 ഒക്ടോബർ 11-ന് നടന്ന ശിവഗിരി ശ്രീനാരായണ ധർമ്മസംഘം സമിതിയുടെ തെരഞ്ഞെടുപ്പിൽ ശാശ്വതികാനന്ദ മത്സരിച്ചിരുന്നില്ല. എങ്കിലും സ്വാമിയുടെ പക്ഷത്തുള്ളവരാണ് മുഴുവൻ സീറ്റുകളും സ്വന്തമാക്കിയത്. 
മരണം.
2002 ജൂലൈ 1-ന് തിരുവനന്തപുരത്ത് നിന്ന് ആലുവ അദ്വൈതാശ്രമത്തിൽ ശിവഗിരിയുടെ ഡയറക്ടർബോർഡ് യോഗത്തിൽ പങ്കെടുക്കാൻ വന്ന സ്വാമി ശാശ്വതീകാനന്ദ പെരിയാറിൽ കുളിക്കാൻ ഇറങ്ങി. ഏറെ നേരം കഴിഞ്ഞിട്ടും അദ്ദേഹത്തെ കാണാതായതിനെത്തുടർന്ന് അന്വേഷിച്ചപ്പോൾ അദ്ദേഹത്തെ മുങ്ങിമരിച്ച നിലയിൽ കണ്ടെത്തുകയായിരുന്നു.
മരണത്തിലെ ദുരൂഹതകൾ.
ശാശ്വതീകാനന്ദയുടെ മരണം കൊലപാതകമാണെന്നും വെള്ളാപ്പള്ളി നടേശൻ നിർദ്ദേശിച്ചത് പ്രകാരം പ്രിയൻ എന്ന് പേരായ ആളാണ്‌ കൊല നടത്തിയതെന്നും ഡോ.ബിജു രമേശ്‌ പ്രസ്താവിച്ചത് വീണ്ടും മരണത്തെ കുറിച്ചുള്ള ദുരൂഹത വീണ്ടും ചർച്ചയായി. ഈ സംഭവത്തോടെ കേസ് വീണ്ടും അന്വേഷിക്കണമെന്ന ആവശ്യവും ഉയർന്നു. ശാശ്വതീകാനന്ദയുടെ സഹോദരിയും ഇതേ ആവശ്യവുമായി രംഗത്തെത്തി.
അവലംബം.
&lt;templatestyles src="Reflist/styles.css" /&gt;

</doc>
<doc id="120502" url="https://ml.wikipedia.org/wiki?curid=120502" title="Swami Saswathikananda">
Swami Saswathikananda



</doc>
<doc id="120503" url="https://ml.wikipedia.org/wiki?curid=120503" title="അയിരുസംസ്കരണം">
അയിരുസംസ്കരണം

 
അയിരിലെ മാലിന്യങ്ങളും ഉപഖനിജങ്ങളും വേർതിരിച്ച് ലോഹ (അലോഹ) പദാർഥത്തെ ശുദ്ധീകരിച്ചെടുക്കുന്ന യാന്ത്രികപ്രക്രിയയാണ്‌ അയിരുസംസ്കരണം (Ore Dressing). മാലിന്യങ്ങൾ ദൂരീകരിച്ച് വ്യാപ്തത്തിലും പിണ്ഡത്തിലും കുറവുള്ള സാന്ദ്രിതപദാർഥമാക്കി അയിരിനെ മാറ്റിയെടുക്കുന്നതാണ് ആദ്യത്തെ ഘട്ടം. പിന്നീട് അയിർ-ധാതുവിലടങ്ങിയിരിക്കുന്ന സമ്പദ്പ്രധാനങ്ങളായ വസ്തുക്കളെ വേർതിരിച്ചെടുക്കുന്നു. ധാതുപദാർഥത്തിന്റെ ഘടനയിലോ സ്വഭാവത്തിലോ മാറ്റം വരുത്താതെയുള്ള ഭൌതികപ്രക്രിയകൾ മൂലമാണ് ഇതു സാധിച്ചുപോന്നത്. എന്നാൽ ഏറ്റവും പുതിയ സമ്പ്രദായമായ നിക്ഷാളനരീതി (leaching process) രാസികപ്രക്രിയകൾകൂടി ഉൾക്കൊള്ളുന്നുണ്ട്; ലോഹാംശത്തിനെ സാന്ദ്രിതമാക്കുന്നതിനുള്ള ഒരുപാധിയായി അവയുടെ സംഘടന (composition) ത്തിൽ വ്യത്യാസം വരുത്തുന്നു. അയിരുകളുടെ പ്രസാധനം (dressing), സജ്ജീകരണം (benefication), സാന്ദ്രണം (concentration), പേഷണം (milling) എന്നിവയൊക്കെത്തന്നെ അയിരുസംസ്കരണത്തെ സൂചിപ്പിക്കുന്ന വിവിധ പദങ്ങളാണ്.
ഖനനം ചെയ്തെടുക്കുന്ന അസംസ്കൃത അയിരുകൾക്ക് വ്യാപാരാവശ്യത്തിനു താഴെപ്പറയുന്നവയെ മുൻനിർത്തിയുള്ള സംസ്കരണം അത്യന്താപേക്ഷിതമാണ്. ശുദ്ധീകരണ ശാലകളിലേക്കു നീക്കുമ്പോഴുള്ള ചരക്കുകൂലി ഏറ്റവും കുറഞ്ഞിരിക്കേണ്ടതുണ്ട്. സാധനവ്യാപ്തം കുറയുന്നതോടൊപ്പം ഉരുക്കുന്നതിനുള്ള ചെലവ് ഗണ്യമായി കുറയ്ക്കാവുന്നതാണ്. ചില ലോഹ അയിരുകളെ അടിച്ചുടച്ചും പൊടിച്ചും പേഷണവിധേയമാക്കുന്നതിലൂടെ, ഉരുക്കുമ്പോഴുണ്ടാകുന്ന നഷ്ടം ഒഴിവാക്കാം.
ശുദ്ധീകരണം.
ധാതുക്കളുടെയും അവയെ ഉൾക്കൊള്ളുന്ന ശിലകളുടെയും ഭൌതികവും രാസികവുമായ സ്വഭാവഗുണങ്ങളെ ആശ്രയിച്ചാണ് മേല്പറഞ്ഞ രീതിയിലുള്ള ശുദ്ധീകരണം നടത്തുന്നത്. അയിരിലെ മുഖ്യധാതുവിന്റെയും ഗാംഗ്ധാതുക്കളുടെയും സ്വഭാവഭേദങ്ങളെ വച്ചുകൊണ്ട് അനുയോജ്യമായ രീതികളിലൂടെ അവയെ വേർതിരിക്കുന്നു. 
താഴെപറയുന്ന ഭൗതികഗുണങ്ങളാണ് ഇത്തരം സംസ്കരണത്തിനു സഹായകമാകുന്നത്.
ഇവകൂടാതെ ചുരുക്കമായി മാത്രം ഉപയോഗപ്പെടുത്തി വരുന്ന ഭൗതിക രാസികമോ കൊളോയ്ഡ് രാസികമോ ആയ ചില സവിശേഷതകളുമുണ്ട്. സാധാരണഗതിയിൽ അയിർ പ്രസാധനം (oredressing) മൂലം ധാതുക്കളുടെ ഭൗതിക സ്വഭാവങ്ങൾക്കാണ് വ്യത്യാസം ഉണ്ടാവുന്നത്; രാസികമാറ്റം അനുഭവപ്പെടുന്നില്ല. ഭൗതികവ്യതിയാനങ്ങൾ പലവിധത്തിലാകാം. ചൂടുമൂലം കാന്തശീലതയ്ക്കു കുറവുണ്ടാകുന്നു. പശിമ, മിനുസം, സംസക്തി (cohesion), ധ്രുവത (polarity), പ്രതലബലം (surface tension), സ്പർശകോണം (contact angle) എന്നീ ബാഹ്യസ്വഭാവങ്ങളിലും മാറ്റമുണ്ടാകുന്നു. അധിശോഷണം (adsorption) മൂലമുണ്ടാകുന്ന ഗുണഭേദങ്ങളും ഗണനീയമാണ്.
ഘട്ടങ്ങൾ.
അയിർസംസ്കരണ പ്രക്രിയ പൊതുവിൽ മാലിന്യനിസ്തരണം (liberation), ധാത്വംശസാന്ദ്രണം (concentration) എന്നിങ്ങനെ രണ്ടു ഘട്ടമായി വിഭജിക്കപ്പെട്ടിരിക്കുന്നു.
ഗാംഗ് പദാർഥങ്ങളും മറ്റു മലിനവസ്തുക്കളും ഒഴിവാക്കി അയിരിനെ ശുദ്ധീകരിക്കുകയാണ് നിസ്തരണം കൊണ്ടുദ്ദേശിക്കുന്നത്. അയിർശിലകളെ തല്ലി ഉടച്ചും പൊടിച്ചും ഇത്തരം വേർതിരിക്കലിനു തയ്യാറാക്കുന്നു. പൊടിക്കലിന്റെ കൂടുതൽ കുറവ് അയിരിന്റെ ധാതുപരമായ സവിശേഷതകളെ ആശ്രയിച്ചിരിക്കും; സമ്പന്നധാതുക്കളുടെ പ്രകീർണനം (dissemination) ആണ് പ്രധാനമായി പരിഗണിക്കേണ്ടത്.
സാന്ദ്രണം.
സാന്ദ്രണത്തിന്റെ ഫലമായി രണ്ടോ അതിലധികമോ വസ്തുക്കൾ ഉണ്ടാകുന്നു. മുഖ്യധാതുവിന്റെയോ ധാതുക്കളുടെയോ സഞ്ചയവും അവശിഷ്ടവസ്തുക്കളും (tailings) വേർതിരിക്കപ്പെടുന്നു. രണ്ടിലുംപെടുത്താനാകാത്ത മധ്യമ വസ്തുക്കളും (middlings) ഉണ്ടായിരിക്കും. ഇവയെ പുനഃസാന്ദ്രണത്തിനു വിധേയമാക്കുന്നു. സാന്ദ്രണത്തിന്റെ പ്രധാനരീതികൾ താഴെചേർക്കുന്നവയാണ്.
ചികയൽ (Hand picking).
പ്രാകൃത ഖനനസമ്പ്രദായമാണ് ഇത്. ഇന്നത്തെ യാന്ത്രികയുഗത്തിലും ഭൂമുഖത്തെ വിവിധഭാഗങ്ങളിൽ ഈ രീതി പ്രയോഗത്തിൽ തുടരുന്നു. അയിർ പദാർഥത്തെ ചുറ്റികകളോ കൂടങ്ങളോ ഉപയോഗിച്ച് തല്ലിയുടച്ച് അവയിൽ നിന്നും ധാത്വംശം കൂടുതലുള്ള ഭാഗം ചികഞ്ഞെടുത്തു വേർതിരിക്കുന്ന സമ്പ്രദായമാണിത്. ധാത്വംശം കുറഞ്ഞ അയിരുകളെ ഉപേക്ഷിക്കുന്നതുമൂലം അമൂല്യങ്ങളായ ലോഹ-അലോഹ ശേഖരങ്ങളുടെ നല്ലൊരു ഭാഗം നഷ്ടപ്പെട്ടുപോകുവാൻ സാധ്യതയുണ്ടെന്നതാണ് ചികയൽ സമ്പ്രദായത്തിന്റെ ഒരു വലിയ പോരായ്മ.
ഗുരുത്വ-സാന്ദ്രണം (Gravity concentration).
അയിരിലെ ഘടകപദാർഥങ്ങൾ വ്യത്യസ്തഘനത്വമുള്ളവയാകുമ്പോഴാണ് ഈ രീതി പ്രായോഗികമാകുന്നത്. ദ്രാവകങ്ങളിൽ അടിഞ്ഞുതാഴുന്നതിന് അനുവദിക്കുമ്പോൾ ഘനത്വം അടിസ്ഥാനമാക്കിയുള്ള വേർതിരിയലിന് പദാർഥങ്ങൾ വിധേയമാകുന്നു. എന്നാൽ ഒരേ വലിപ്പത്തിലുള്ള തരികളായി പൊടിച്ചതിനുശേഷമേ ഗുരുത്വ-സാന്ദ്രണരീതി പ്രാവർത്തികമാക്കാവൂ. ഘനത്വം കൂടിയ ഒരു പദാർഥത്തിന്റെ തരികളും ഘനത്വം കുറഞ്ഞ മറ്റൊരു പദാർഥത്തിന്റെ താരതമ്യേന വലിയ തരികളും ഒരേ അവസരം അടിഞ്ഞുതാഴുന്നത് ഒഴിവാക്കാനാണ് മേല്പറഞ്ഞ ഏകതാനത (uniformity) പാലിക്കേണ്ടത്. ഗുരുത്വ-സാന്ദ്രണത്തിനു നാനാതരം ഉപകരണങ്ങൾ ഉപയോഗത്തിലുണ്ട്. ജിഗ് (jig), വൈബ്രേറ്റിങ് ടേബിൾ (vibrating table) എന്നിവയാണ് കൂടുതൽ പ്രചാരത്തിലുള്ളത്.
ഘന-ദ്രവസാന്ദ്രണം (Heavy fluid separation).
ജെലീന (gelena), ഫേൺസിലിക്കൺ (fernsilicon) തുടങ്ങിയ വസ്തുക്കളുടെ നന്നേ നേർത്ത ധൂളികൾ വെള്ളത്തിൽ കലക്കി ഉണ്ടാക്കുന്ന വ്യാജദ്രവത്തിൽ (pseudo-liquid) പൊടിയാക്കിയ അയിർ പദാർഥം കലർത്തി ചെറുതായി ഇളക്കുന്നു. ഈ വ്യാജദ്രവത്തിന്റെ ഘനത്വം അതിൽ പ്ലവം (suspension) ചെയ്യിക്കുന്ന ധൂളികളുടെ കൂടുതൽകുറവനുസരിച്ച് ആവശ്യാനുസരണം വ്യത്യാസപ്പെടുത്താവുന്നതാണ്. അയിരിലെ മുഖ്യധാതു സാമാന്യം നല്ല ഘനത്വമുള്ളതാവുമ്പോൾ ഈ രീതിയിൽ സാന്ദ്രണം ചെയ്യപ്പെടുന്നു.
സ്ഥിര വൈദ്യുത-സാന്ദ്രണം (Electro static separation).
അയിരിലെ ഘടകങ്ങൾ വൈദ്യുതവാഹികളും അവാഹികളും ആയി വേർതിരിക്കപ്പെടാവുന്നവയാകുമ്പോൾ അവയെ സ്ഥിരവൈദ്യുതിപ്രവാഹത്തിനു വിധേയമാക്കി സാന്ദ്രണം നടത്താം.
പ്ലവന-സാന്ദ്രണം (Flotation).
വെള്ളവും എണ്ണയും കലർന്ന മിശ്രിതത്തെ നന്നായി ഇളക്കി പതപ്പിച്ചതിനുശേഷം, ചൂർണാവസ്ഥയിലാക്കിയ അയിർപദാർഥം അതിൽ കലർത്തുന്നു. അയിരിലെ ഘനംകൂടിയ വസ്തുക്കൾ അടിഞ്ഞുതാഴുകയും, ഭാരം കുറഞ്ഞവ പൊങ്ങിക്കിടക്കുകയും ചെയ്യും.
കാന്തിക-സാന്ദ്രണം (Magnetic separation).
അയിർ ഘടകങ്ങളുടെ കാന്തശീലതയിലെ ഏറ്റക്കുറച്ചിലുകൾ ഉപയോഗപ്പെടുത്തിയുള്ള സാന്ദ്രണരീതിയാണ് ഇത്. കാന്തികസ്വഭാവം നന്നേ കുറവായ ധാതുക്കളെപ്പോലും ഈ രീതിയിൽ വേർതിരിക്കാറുണ്ട്.
രസമിശ്രണ-സാന്ദ്രണം (Amalgamation separation).
സ്വർണം, വെള്ളി തുടങ്ങി പ്രകൃത്യാ ശുദ്ധമായ ലോഹങ്ങളെയാണ് ഈ രീതിയിൽ സാന്ദ്രണം ചെയ്യാറുള്ളത്. പൊടിയാക്കിയ അയിരിനെ രസവുമായി കൂട്ടിക്കലർത്തുന്നു. സ്വർണത്തരികൾക്കു രസമിശ്രണം സംഭവിക്കുന്നു. ഇവയെ രസമിശ്രണം നടത്തിയ ചെമ്പുതകിടുകളിൽ പറ്റിപ്പിടിക്കുവാൻ അനുവദിക്കുകയും മറ്റു മലിനപദാർഥങ്ങളെ കഴുകിക്കളയുകയും ചെയ്യുന്നു. ചെമ്പുതകിടുകളിൽനിന്നു വേർപെടുത്തിയെടുത്ത് ഇരുമ്പുവാലുക (retort) കളിൽ സ്വേദനവിധേയമാക്കുന്നതോടെ രസം വേർപെടുന്നു. 

</doc>
<doc id="120504" url="https://ml.wikipedia.org/wiki?curid=120504" title="Ore dressing">
Ore dressing



</doc>
<doc id="120509" url="https://ml.wikipedia.org/wiki?curid=120509" title="ഉദ്ധാരണം">
ഉദ്ധാരണം

 
ലിംഗം (penis) രക്തം നിറഞ്ഞു ദൃഢമാവുന്ന ഒരു ശാരീരിക പ്രതിഭാസമാണ് "ഉദ്ധാരണം (erection)" എന്നറിയപ്പെടുന്നത്. മനഃശാസ്‌ത്രവിഷയകവും, സിരാവിഷയകവും ധമനീവിഷയകവുമായ ഒരു സങ്കീർണ്ണമായ പരസ്പര പ്രവർത്തനം മൂലമാണ് ഉദ്ധാരണം സംഭവിക്കുന്നതെങ്കിലും, ഇത് പുരുഷ ലൈംഗികതയുമായി വളരെ അധികം ബന്ധപ്പെട്ടിരിക്കുന്നു. അതുകൊണ്ട് തന്നെ തലച്ചോർ, ഹൃദയം എന്നി സുപ്രധാന അവയവങ്ങളുടെ പ്രവർത്തനഫലമായിട്ടാണ് ഉദ്ധാരണം നടക്കുന്നതെന്ന് പറയാം. ഉദ്ധാരണം പുരുഷന്മാരിലെ ലൈംഗിക ഉത്തേജനത്തിന്റെ ഒരു പ്രധാന ലക്ഷണവും ലൈംഗിക സംതൃപ്തിക്ക് വളരെ അത്യാവശ്യവും കൂടിയാണിത്. മത്തിഷ്ക്കത്തിലെ ലൈംഗിക ഉത്തേജനമാണ് ഇതിന്റെ മൂല കാരണം. അതോടൊപ്പം ലിംഗാഗ്രത്തിൽ ചെറിയ തോതിൽ വഴുവഴുപ്പുള്ള സ്നേഹദ്രവവും ഉണ്ടാകാറുണ്ട്. ഇതിനു പുറമേ, മൂത്രസഞ്ചി നിറയുമ്പോഴും ഉദ്ധാരണം സംഭവിക്കാറുണ്ട്. ചില പുരുഷന്മാരിൽ, ഏതു സമയത്തും, സ്വമേധയാ ഉദ്ധാരണം നടക്കുമ്പോൾ, ചിലരിൽ ഇത് ഉറങ്ങുന്ന സമയത്തും അതിരാവിലെയും സംഭവിക്കുന്നു. ലിംഗോദ്ധാരണം മാനസികവും ശാരീരികവുമായി ആരോഗ്യമുള്ള പുരുഷനിൽ നടക്കുന്ന സ്വാഭാവികമായ ഒരു പ്രവർത്തനം മാത്രമാണ്. കൗമാരക്കാരിലും ചെറുപ്പക്കാരിലും ഉറക്കത്തിൽ ഉദ്ധാരണവും സ്ഖലനവും നടക്കുന്നത് സ്വാഭാവികമാണ്. മത്തിഷ്ക്കവും, നാഡീ ഞരമ്പുകളും, ഹോർമോണുകളും, ഹൃദയവും ഇതിൽ കൃത്യമായ പങ്കു വഹിക്കുന്നു. സ്ഖലനത്തോടെ ഉദ്ധാരണം അവസാനിക്കുന്നു. അതോടെ കോടിക്കണക്കിനു ബീജങ്ങൾ അടങ്ങിയ ശുക്ലദ്രാവകം ശക്തിയായി പുറത്തേക്ക് പോകുന്നു അഥവാ യോനിയിലേക്ക് നിക്ഷേപിക്കപ്പെടുന്നു. സ്ഖലനശേഷം പുരുഷന്മാരിൽ പ്രൊലാക്ടിൻ എന്ന ഹോർമോണിന്റെ ഉത്പാദനം താത്കാലികമായി വർധിക്കുന്നു. അത് പുരുഷന്മാരെ വിശ്രാന്തിയിലേക്ക് നയിക്കുന്നു. ചില ആളുകൾക്ക് ഇതൊരു ക്ഷീണം പോലെ അനുഭവപ്പെടാറുണ്ട്. മാനസികമോ ശാരീരികമോ ആയ കാരണങ്ങൾകൊണ്ട് ഉദ്ധാരണം ഉണ്ടാകാത്ത അവസ്ഥയെ "ഉദ്ധാരണശേഷിക്കുറവ് (Erectile dysfunction)" എന്ന്‌ വിളിക്കുന്നു. ഇത് ലിംഗത്തിലേക്കുള്ള രക്തയോട്ടം കുറയുക, പ്രമേഹം, ഹൃദ്രോഗം, കാൻസർ തുടങ്ങി പല രോഗങ്ങളുടെയും ഒരു ലക്ഷണം കൂടിയായി വൈദ്യശാസ്ത്രം കണക്കാക്കുന്നു. പ്രായക്കൂടുതൽ കൊണ്ടും ടെസ്റ്റോസ്റ്റീറോൺ പോലെയുള്ള പുരുഷഹോർമോണുകളുടെ കുറവ് മൂലവും ചിലർക്ക് ഉദ്ധാരണശേഷിക്കുറവ് ഉണ്ടാകാറുണ്ട്. എന്നിരുന്നാലും വയാഗ്ര പോലെയുള്ള മരുന്നുകളുടെ കണ്ടുപിടുത്തം ഇക്കാര്യത്തിൽ ഗുണപരമായ മാറ്റങ്ങൾ വരുത്തിയിട്ടുണ്ട്. പോഷസമൃദ്ധമായ ഭക്ഷണം, ചിട്ടയായ വ്യായാമം, ആവശ്യത്തിന് ഉറക്കം, സന്തോഷകരമായ മാനസികാവസ്ഥ എന്നിവ ഉദ്ധാരണശേഷി നല്ലരീതിയിൽ നിലനിർത്തുന്നതിന് സഹായിക്കുന്നു. പ്രത്യേകിച്ച് ഓട്ടം, വേഗത്തിലുള്ള നടത്തം, സൈക്കിൾ ചവിട്ടൽ, പടികൾ കയറൽ പോലെയുള്ള വ്യായാമങ്ങൾ ശീലിക്കുന്നത് പൊതുവായ ആരോഗ്യത്തിനും ഉദ്ധാരണശേഷിക്കും ഏറെ നല്ലതാണ്. മദ്യപാനം, പുകവലി, അമിതമായ മാനസിക സമ്മർദ്ദം, പങ്കാളിയോടുള്ള താൽപര്യക്കുറവ്, വിഷാദം, അമിതമായി ഉപ്പും കൊഴുപ്പും മധുരവും അടങ്ങിയ ആഹാരം എന്നിവയൊക്കെ ഉദ്ധാരണശേഷിയെ മോശമായി ബാധിക്കുന്ന ഘടകങ്ങളാണ്. സാമാന്യം ആരോഗ്യമുള്ള ഏതൊരു പുരുഷനും ഏത് പ്രായത്തിലും ഉദ്ധാരണം ഉണ്ടാകാറുണ്ട്. വാർധക്യത്തിൽ അതിന് അല്പം കൂടി സമയം എടുത്തെന്നും വരാം. അതല്ലാതെ കാര്യമായ മാറ്റങ്ങൾ ഒന്നും ഉദ്ധാരണശേഷിക്ക് ഉണ്ടാകണമെന്നില്ല. ശരീരത്തിന്റെ സ്വാഭാവികമായ പ്രവർത്തനങ്ങൾ ഏത് പ്രായത്തിലും നിലനിർത്തുക എന്നത് തന്നെയാണ് ആരോഗ്യത്തിന് അഭികാമ്യം.
ശരീരശാസ്‌ത്രം.
ലിംഗത്തിലുള്ള രണ്ട് രക്തക്കുഴലുകളിലേക്ക് (corpora cavernosa) സിരകളിലൂടെ രക്തപ്രവാഹമുണ്ടാവുകയും, അതു വഴി ഈ രക്തക്കുഴലുകൾ വീർക്കുകയും ചെയ്യുമ്പോഴാണ് ഉദ്ധാരണം സംഭവിക്കുന്നത്. ശരീരശാസ്ത്രപരമായ പല ഉത്തേജനങ്ങൾ ഈ രക്തപ്രവാഹത്തിനു കാരണമാവുന്നു. കോർപറ കവർനോസകളുടെ(corpora cavernosa) തൊട്ടുതാഴെയായി സ്ഥിതിചെയ്യുന്ന കുഴലായ കോർപ്പസ് സ്പോഞ്ചിയോസത്തിന്റെ(corpus spongiosum) അറ്റത്തുള്ള മൂത്രദ്വാരത്തിലൂടെ, മൂത്രമൊഴിക്കുമ്പോൾ മൂത്രവും, സ്‌ഖലനസമയത്ത് ശുക്ലവും, ചെറിയ തോതിൽ സ്നേഹദ്രവവും പുറത്തേക്ക് വരുന്നു. ഉദ്ധാരണസമയത്ത് കോർപ്പസ് സ്പോഞ്ചിയോസവും ചെറിയ തോതിൽ വീർക്കാറുണ്ട്. 
ലൈംഗികപ്രവർത്തനസമയത്ത്.
മനസ്സിൽ ലൈംഗിക വികാരം ഉണ്ടാകുമ്പോൾ ഉദ്ധാരണം സംഭവിക്കുന്നു. ഉദ്ധാരണസമയത്ത് ലിംഗ അറകളിൽ ഉണ്ടാകുന്ന രക്തം നിറയൽ, ലിംഗത്തിനുണ്ടാവുന്ന വീക്കം, വലുതാവൽ, ദൃഢത എന്നിവ ലൈംഗികബന്ധം സാധ്യമാക്കുന്നു. ഉദ്ധാരണത്തോടൊപ്പം, വൃഷണസഞ്ചിയും മുറുകി ദൃഢമാവാറുണ്ട്, ഒപ്പം തന്നെ മിക്ക സന്ദർഭങ്ങളിലും, ലിംഗാഗ്രചർമ്മം പിന്നോട്ട് മാറി ലിംഗമുകുളം പുറത്തേക്ക് കാണപ്പെടുന്നു. ലിംഗം ഉദ്ധരിക്കുമ്പോൾ അല്പം വഴുവഴുപ്പുള്ള സ്രവവും പുറത്തേക്ക് വരുന്നു. ഇതൊരു ചെറിയ അണുനാശിനിയായും, സുഖകരമായ സംഭോഗത്തിന് സ്നിഗ്ദത നൽകുന്ന ലൂബ്രിക്കന്റായും, യോനീനാളത്തിലെ പിഎച്ച് ക്രമീകരിക്കാനും അതുവഴി ബീജങ്ങൾ നശിച്ചു പോകാതിരിക്കാനും സഹായിക്കുന്നു. എല്ലാ ലൈംഗികപ്രവർത്തനങ്ങൾക്കും ഉദ്ധാരണം ഒരു അവശ്യഘടകമല്ല. എന്നിരുന്നാലും ലിംഗം യോനിയിൽ പ്രവേശിപ്പിച്ചു ചലിപ്പിക്കുന്ന രീതിയിലുള്ള ലൈംഗികബന്ധത്തിന് ഇത് ആവശ്യമാണ്. 
ലൈംഗികബന്ധം മൂലമോ, സ്വയംഭോഗം മൂലമോ, അല്ലെങ്കിൽ മറ്റേതെങ്കിലും കാരണത്താലോ ശുക്ലസ്‌ഖലനം സംഭവിച്ചുകഴിഞ്ഞാൽ സാധാരണയായി ഉദ്ധാരണവും അവസാനിക്കും. എന്നാൽ ലിംഗത്തിന്റെ നീളവും വണ്ണവും അനുസരിച്ച് ഉദ്ധാരണം സംഭവിച്ച ലിംഗം പൂർവ്വസ്ഥിതിയിലെത്താനുള്ള സമയം വ്യത്യാസപ്പെടുന്നു. ശുക്ല സ്ഖലനത്തിനുശേഷം വീണ്ടും ഉദ്ധാരണം സംഭവിക്കാൻ കുറച്ചധികം സമയം എടുത്തേക്കാം. 
ആകൃതിയും വലിപ്പവും.
മിക്ക ലിംഗങ്ങളും ഉദ്ധാരണസമയത്ത് മുകളിലേക്ക് ചൂണ്ടിയാണ് നിൽക്കാറുള്ളതെങ്കിലും, ലിംഗത്തെ താങ്ങുന്ന അസ്ഥിബന്ധത്തിന്റെ സമ്മർദ്ദമനുസരിച്ച്, കുത്തനെയും, തിരശ്ചീനമായും, താഴേക്കു ചൂണ്ടിയുമെല്ലാം ഉദ്ധരിച്ച ലിംഗം കാണപ്പെടുന്നത് സധാരണവും, സ്വാഭാവികവുമാണ്. ഒപ്പം തന്നെ ലിംഗം നിവർന്നും, ഇടത്തോട്ടോ, വലത്തോട്ടോ, മുകളിലേക്കോ, താഴേക്കോ വളഞ്ഞും ഉദ്ധാരണം സംഭവിക്കാറുണ്ട്. പെയ്‌റോണി രോഗം(Peyronie's disease) ബാധിച്ചവരിൽ ഉദ്ധാരണസമയത്തെ ലിംഗത്തിന് അധികമായി വളവ് കാണുന്നത്, ഉദ്ധാരണ പ്രവർത്തനക്ഷമതിയില്ലായ്മ (erectile dysfunction), ഉദ്ധാരണസമയത്ത് വേദന എന്നിവയ്ക്ക് കാരണമാവുകയും, രോഗബാധിതന് ശാരീരികമായും, മാനസികമായും വിഷമതകളുണ്ടാക്കുകയും ചെയ്യുന്നു. അകത്തേക്ക് കഴിക്കുന്ന കോൾഷെസിൻ(Colchicine) പോലുള്ള മരുന്നുകൾ ഉപയോഗിച്ച് ചികിത്സിക്കപ്പെടുന്ന ഈ രോഗം, അവസാന മാർഗ്ഗമായി ശസ്ത്രക്രിയയിലൂടെ ഭേദമാക്കാറുണ്ട്. 
ഉദ്ധാരണ സമയത്ത് ലിംഗത്തിനു വളവ് സംഭവിക്കുന്നതിന്റെ വിശദവിവരങ്ങൾ; നേരെ നിൽക്കുന്ന പുരുഷലിംഗത്തിന്റെ വളവ് ഡിഗ്രിയിലും, ഒപ്പം പ്രസ്തുത വളവ് എത്ര ശതമാനം പേരിൽ കാണപ്പെടുന്നു എന്നും താഴെ പട്ടികയിൽ നൽകിയിരിക്കുന്നു. വയറിനു നേരേ കുത്തനെ വരുന്നതിനെ 0 ഡിഗ്രി കൊണ്ടും, മുന്നോട്ട് തിരശ്ചീനമായി വരുന്നതിനെ 90 ഡിഗ്രി കൊണ്ടും, പാദത്തിനു നേരെ വരുന്നതിനെ 180 ഡിഗ്രി കൊണ്ടും സൂചിപ്പിച്ചിരിക്കുന്നു. ഉദ്ധരിച്ച ലിംഗം മുകളിലേക്ക് ചൂണ്ടിയിരിക്കുന്നതായാണ് സാധാരണ കാണപ്പെടാറ്.
സാധാരണയായി ഉദ്ധരിച്ച ലിംഗത്തിന്റെ വലിപ്പം യൌവ്വനാരംഭത്തിനുശേഷം ജീവിതകാലം മുഴുവനും മാറ്റമില്ലാതെ തുടരും. ശസ്ത്രക്രിയ വഴി ഇത് വർദ്ധിപ്പിക്കാമെങ്കിലും, ഇതിന്റെ ഉപയോക്താക്കളിൽ ഭൂരിപക്ഷവും ശസ്ത്രക്രിയയുടെ ഫലത്തിൽ സംതൃപ്തരല്ല എന്ന് ഒരു പഠനം ചൂണ്ടിക്കാട്ടുന്നു.
എങ്ങനെയുണ്ടാകുന്നു.
ലിംഗത്തിൽ സ്​പർശമോ മനസ്സിൽ ലൈംഗികചിന്തയോ മറ്റ് ഉദ്ദീപനങ്ങളോ ഉണ്ടാകുമ്പോൾ ലിംഗത്തിനകത്തെ നനുത്ത അറകളാൽ നിർമിതമായ ഉദ്ധാരണകലകൾ വികസിക്കുന്നു; പ്ര ധാനമായും കാവർണോസ അറകളുടെ വികാസത്താലാണ് ഉദ്ധാരണമുണ്ടാകുന്നത്. ഇങ്ങനെ വികസിക്കുന്ന അറകളിലേക്ക് ശരീരത്തിൽനിന്ന് രക്തം പ്രവഹിക്കുന്നു. ഇങ്ങനെ അറകൾ വീർത്ത് ചുറ്റുമുള്ള ചെറുസിരാപടലങ്ങൾ അടയുകയും കയറിയ രക്തം പുറത്തുപോവാതിരിക്കുകയും ചെയ്യും. ഇങ്ങനെ ഉദ്ധരിച്ച അവസ്ഥ നിലനിൽക്കുന്നു.
ലിംഗത്തിൽ പരമാവധി രക്തം നിറഞ്ഞ അവസ്ഥയാണ് പൂർണ്ണഉദ്ധാരണം . തുടർന്ന് ലിംഗത്തിന്റെ മൂലഭാഗത്തുള്ള പേശികൾ ചുരുങ്ങി ഉറപ്പ് വീണ്ടും കൂടുന്നു. ഈ അവസ്ഥയെ ദൃഢ ഉദ്ധാരണം എന്നു പറയും. ഈ സമയത്ത് ലിംഗത്തിനകത്തെ രക്തസമ്മർദ്ദം ശരീരത്തിന്റെ ഇതരഭാഗങ്ങളെ അപേക്ഷിച്ച് എത്രയോ മടങ്ങായിരിക്കും. ഉദ്ധാരണത്തെയും ലൈംഗിക ഉദ്ദീപനത്തെയും ത്വരിതപ്പെടുത്തുന്നതിൽ നൈട്രിക് ഓക്‌സൈഡ് എന്ന രാസവസ്തുവിന് സുപ്രധാന പങ്കുണ്ടെന്നത് തെളിയിക്കപ്പെട്ടത് അടുത്തയിടെയാണ്. സി ൽഡിനാഫിൽ സിട്രേറ്റ് എന്ന രാസനാമമുള്ള വയാഗ്ര ഗുളിക ഈ തത്ത്വമാണ് പ്രയോജനപ്പെടുത്തിയത്. വൈദ്യശാസ്ത്രരംഗത്ത്, ഈ കണ്ടുപിടിത്തം 'നൂറ്റാണ്ടിന്റെ കണ്ടുപിടിത്തം' എന്നാണറിയപ്പെടുന്നത്.
ഉദ്ധാരണശേഷിക്കുറവ്.
ലിംഗത്തിന് ഉദ്ധാരണം ഉണ്ടാകാത്ത അവസ്ഥയെ ഉദ്ധാരണശേഷിക്കുറവ് (Erectile dysfunction)എന്ന് വിളിക്കുന്നു. ഇതിന് ശാരീരികവും മാനസികവുമായ കാരണങ്ങളുണ്ട്. ഉദ്ധാരണപ്രശ്‌നങ്ങളുടെ മുഖ്യ ശാരീരികകാരണങ്ങളെ മൂന്നായി തിരിക്കാവുന്നതാണ്. ഉദ്ധാരണത്തിനാവശ്യമായ ചോദനകൾ ലിംഗത്തിലേക്കെത്താത്ത ഞരമ്പ് സംബന്ധിച്ച കാരണങ്ങളാണ് ആദ്യത്തേത്. ലൈംഗികചോദനകൾ ശരിയായി സഞ്ചരിക്കാത്തത് തലച്ചോറിന്റെയോ സുഷുമ്‌നാനാഡിയുടെയോ സുഷുമ്‌നയിൽ നിന്ന് അരക്കെട്ടിലേക്കുള്ള അസംഖ്യം ചെറു ഞരമ്പുകളിലെയോ പ്രശ്‌നമാവാം. തലച്ചോറിനെ ബാധിക്കുന്ന മൾട്ടിപ്പിൾ സ്‌ക്ലീറോസിസ് പോലുള്ള പ്രശ്‌നങ്ങൾ, ഞരമ്പുകൾക്കേൽക്കുന്ന ക്ഷതങ്ങൾ, പക്ഷവാതം, ഞരമ്പിൽ രക്തം കട്ടപിടിക്കൽ, സുഷുമ്‌നയ്‌ക്കോ നട്ടെല്ലിനോ ഏറ്റ ക്ഷതം, വിറ്റാമിൻ ആ12 ന്റെ അപര്യാപ്തത, മൈലൈറ്റിസ്‌ പോലുള്ള രോഗങ്ങൾ, അരക്കെട്ടിലോ ബ്ലാഡറിലോ ഒക്കെ കാൻസറോ മറ്റോ വന്ന് നടത്തിയ വലിയ സർജറികൾ എന്നിവയും ഉദ്ധാരണപ്രശ്‌നമുണ്ടാക്കുന്ന ഞരമ്പുസംബന്ധിച്ച കാരണങ്ങളിൽപെടും. ദീർഘനാളത്തെ പ്രമേഹംകൊണ്ടും ഇതേ ബുദ്ധിമുട്ട് അനുഭവപ്പെടാം.
ലിംഗത്തിലേക്ക് വേണ്ടത്ര രക്തം കയറാത്ത പ്രശ്‌നമാണ് രണ്ടാമത്തേത്. ഇതിനെ ധമനീജന്യ പ്രശ്‌നങ്ങളെന്നു വിളിക്കാം. ലിംഗത്തിലെ കാവർണോസ അറകളിലേക്ക് രക്തമെത്തിക്കുന്ന ധമനികളിലെ പ്രശ്‌നംകൊണ്ടാകുമിത്. ഈവഴിക്കുള്ള ധമനികളിലെവിടെയെങ്കിലും അതിറോസ്‌ക്ലീറോസിസ് മൂലം തടസ്സമുണ്ടായിട്ടുണ്ടാവാം. പുകവലി, രക്തസമ്മർദ്ദം, കൊളസ്‌ട്രോൾ ആധിക്യം, അരക്കെട്ടിന്റെ ഭാഗത്തേൽക്കുന്ന റേഡിയേഷൻ തുടങ്ങിയവ അതിറോസ്‌ക്ലീറോസിസ് സാധ്യത കൂട്ടും. ധമനികൾക്കേൽക്കുന്ന ക്ഷതങ്ങൾ, വീഴ്ച തുടങ്ങിയവയും ധമനീജന്യ ഉദ്ധാരണപ്രശ്‌നങ്ങൾക്ക് വഴിവെക്കാം. ചന്തികുത്തിയുള്ള വീഴ്ച, ഇടുപ്പെല്ല് പൊട്ടൽ, കാലുകൾ ഇരുവശത്തേക്കും അകന്നുള്ള വീഴ്ച എന്നിവയും ധമനികൾക്ക് കേടുവരുത്താം.
ലിംഗത്തിലെത്തിയ രക്തം അവിടെ സംഭരിക്കപ്പെടാതെ (ഉദ്ധാരണം നീണ്ടുനിൽക്കാൻ ഇതുവേണം) തിരിച്ചിറങ്ങിപ്പോകുന്ന പ്രശ്‌നമാണ് അടുത്തത്. സിരാസംബന്ധിയായ പ്രശ്‌നമാണിത്. കാവർ ണോസയിലെ മൃദുപേശികളിലും മറ്റുമുള്ള സിരകളുടെ പ്രശ്‌നമാണിത്. സ്ഖലനം കഴിഞ്ഞശേഷവും ഉദ്ധാരണം ചുരുങ്ങാത്ത രോഗാവസ്ഥയ്ക്ക് ചെയ്യുന്ന ശസ്ത്രക്രിയകൊണ്ടും ഇത്തരം സിരാപ്രശ്‌നങ്ങൾ വരാം.
ഹൃദ്രോഗം, മൃദു പേശികളെ ബാധിക്കുന്ന പൈറോണീസ് രോഗം, അതിമദ്യാസക്തി, വ്യായാമക്കുറവ്, അമിതാധ്വാനം, ലൈംഗികവിരക്തി തുടങ്ങിയവയും ഉദ്ധാരണശേഷിക്കുറവിന് കാരണമാകാം. വ്യായാമം ശരീരത്തിലെ രക്തയോട്ടം മെച്ചപ്പെടുത്തുക വഴി ഉദ്ധാരണശേഷിക്കുറവിനെ ചെറുക്കുന്നുണ്ട്. കീഗൽസ് വ്യായാമം ചെയ്യുന്നതും നല്ലതാണ്. 
പ്രായമായ ആളുകൾക്ക് ഉദ്ധാരണം ഉണ്ടാകാൻ കൂടുതൽ സമയം വേണ്ടി വന്നേക്കാം. ഇവർക്ക് ഉദ്ധാരണത്തിന് നേരിട്ടുള്ള സ്പർശനം ഇതിന് ആവശ്യമാണ്. അതിനാൽ ലിംഗഭാഗത്തു നേരിട്ട് ഉത്തേജിപ്പിക്കുന്നത് ഇത്തരം പ്രശ്നങ്ങളെ മറികടക്കാൻ അനുയോജ്യമാണ്. ഇവരുടെ പങ്കാളിയുടെ മനോഭാവവും ഇതിൽ പ്രധാനമാണ്. ദീർഘനേരം സംഭോഗപൂർവലീലകൾ അഥവാ ഫോർപ്ലേയ്ക്ക് സമയം ചിലവഴിക്കുന്നത് മതിയായ ഉദ്ധാരണം ലഭിക്കാൻ പുരുഷന്മാരെ സഹായിക്കുന്നു. ചെറുപ്പക്കാർക്കും ഫോർപ്ലേ കൂടുതൽ ദൃഢതയും ഉദ്ധാരണവും കൈവരിക്കുന്നതിന് സഹായിക്കും. 
മാനസികരോഗങ്ങൾ കൊണ്ടും ഉദ്ധാരണശേഷിക്കുറവ് ഉണ്ടാകാകുന്നതിന് പല കാരണങ്ങളുണ്ട്. വിഷാദരോഗം, ഉത്കണ്ഠ തുടങ്ങിയ മാനസികപ്രശ്നങ്ങൾ, ജോലിസ്ഥലത്തെ മാനസികസമ്മർദ്ദം, ക്ഷീണം, കുടുംബ പ്രശ്നങ്ങൾ, ഉറക്കമില്ലായ്മ, പങ്കാളിയോടുള്ള താൽപര്യക്കുറവ്, വെറുപ്പ്, അവരുടെ വൃത്തിയില്ലായ്മ, ലൈംഗികതാൽപര്യക്കുറവ് തുടങ്ങിയ പലതും ഉദ്ധാരണശേഷിക്കുറവിന് കാരണമായേക്കാം. പ്രത്യേകിച്ച് ചെറുപ്പക്കാരിൽ കാണുന്ന ഉദ്ധാരണ പ്രശ്നങ്ങളുടെ മുഖ്യകാരണം തിരിച്ചറിയപ്പെടാത്ത മാനസിക പ്രശ്നങ്ങൾ മൂലമാകാം. ഇത്തരക്കാർക്ക് സ്വയംഭോഗം ചെയ്യുമ്പോൾ ഉദ്ധാരണം ഉണ്ടാവുകയും സംഭോഗത്തിന് ബലക്കുറവ് അനുഭവപ്പെടുകയും ചെയ്യുന്നു. ആദ്യമായി ലൈംഗിക ബന്ധത്തിലേർപ്പെടുന്ന ചിലരിൽ ഉത്കണ്ഠ മൂലവും ഉദ്ധാരണ പ്രശ്നങ്ങൾ ഉണ്ടാകാറുണ്ട്. എന്നാൽ പലപ്പോഴും ആളുകൾ മടിയോ നാണക്കേടോ അറിവില്ലായ്മ കൊണ്ടോ ഇത്തരം പ്രശ്നങ്ങൾ മൂടി വയ്ക്കുകയോ അശാസ്ത്രീയമായ ചികിത്സ ചെയ്യുന്നവരെ രഹസ്യമായി സമീപിക്കുകയോ ചെയ്യാറുണ്ട്. ഇത് ഗുണത്തേക്കാളേറെ ദോഷമാകും വരുത്തുക. അതിനാൽ ഇത്തരം പ്രശ്നങ്ങൾ അനുഭവിക്കുന്നവർ ആരോഗ്യവിദഗ്ധരുടെ സേവനം തേടാൻ മടി കാണിക്കരുത് എന്നാണ് വിദഗ്ദമതം. 
വയാഗ്ര.
സിൽഡനാഫിൽ പ്രധാനചേരുവയായ ഒരു ഔഷധമാണ് വയാഗ്ര. വയാഗ്രയുടെ കണ്ടുപിടുത്തം തികച്ചും യാദൃശ്ചികമായിരുന്നു എന്ന് പറയപ്പെടുന്നു. ഫാർമസ്യൂട്ടിക്കൽ രംഗത്തെ പ്രസിദ്ധരായ ഫൈസർ (Pfizer) ഹൃദയസംബന്ധമായ അസുഖത്തിനെതിരെ ഒരു മരുന്ന് കണ്ടു പിടിക്കുകയുണ്ടായി. എന്നാലിത് ആ ഉദ്ദേശ്യത്തിൽ തികഞ്ഞ പരാജയമായിരുന്നു. അതേ സമയം അതിൻ്റെ മറ്റൊരു പ്രവർത്തനം പ്രതീക്ഷിക്കാത്ത ഉപയോഗത്തിനുള്ളതുമായി മാറി. അങ്ങനെ ആ നീലക്കളറിലുള്ള ഗുളിക വയാഗ്ര എന്ന പേരിൽ അവതരിക്കപ്പെട്ടു. 
വയാഗ്ര ഒരു ലൈംഗിക ഉത്തേജന ഔഷധം മാത്രം ആണെന്നാണ് പൊതുധാരണ. എന്നാലത് തെറ്റാണ്. പുരുഷന്മാരിൽ ലൈംഗികതാല്പര്യം ജനിപ്പിക്കാനോ കൂട്ടാനോ ഇതുകൊണ്ട് സാധിക്കില്ല, മറിച്ച് ലൈംഗികതാല്പര്യമുള്ള സമയത്ത് മാത്രമേ വയാഗ്രയുടെ ഉപയോഗം കൊണ്ട് ഗുണമുള്ളൂ. രക്തപ്രവാഹം വർദ്ധിപ്പിച്ച് ലിംഗ ഉദ്ധാരണത്തെ ശക്തിപ്പെടുത്തുക എന്നതാണ് വയാഗ്രയുടെ പ്രവർത്തന രീതി.
ഉദ്ധാരണശേഷിക്കുറവിന്റെ ചികിത്സയിൽ വലിയ പുരോഗതി സൃഷ്ടിച്ച ഒരു ഔഷധമാണ് വയാഗ്ര. എന്നാൽ ഉദ്ധാരണ സഹായി എന്നതിനപ്പുറം അസാധാരണമായ പല ഉപയോഗങ്ങളുമുണ്ട് ഇതിന്. അവ എന്തൊക്കെയാണെന്ന് കൂടി നോക്കാം. 
ഗർഭകാലത്തിൻ്റെ 37 ആഴ്ചകൾക്ക് മുൻപേ മാസം തികയാതെ ജനിക്കുന്ന കുഞ്ഞുങ്ങളുടെ ശ്വാസകോശം ദുർബലമായതിനാൽ ശ്വസനോപകരണങ്ങളുടെ സഹായത്തോടെ മാത്രമേ ഇവരിൽ ശ്വസനം നടക്കൂ. നേരിയ തോതിൽ നൽകുന്ന വയാഗ്ര രക്തധമനികളെ വിസ്തൃതമാക്കി, രക്തസമ്മർദം കുറച്ച് ശ്വാസകോശത്തിന് സുഗമമായി പ്രവർത്തിക്കാനുള്ള വഴിയൊരുക്കുന്നു. വയാഗ്രയിലെ പ്രധാനഘടകമായ സിൽഡനാഫിൽ ആണ് ഇതിന് സഹായിക്കുന്നത്. വയാഗ്രയുടെ ഉപയോഗം ക്രമേണ വെൻ്റിലേറ്റർ ഒഴിവാക്കുന്ന അവസ്ഥയിലെത്താൻ കുഞ്ഞുങ്ങളെ പ്രാപ്തമാക്കുന്നു.
കഠിനമായ തണുപ്പോ വൈകാരിക സംഘർഷങ്ങളോ മൂലം കാൽവിരലിലെയും കൈവിരലിലെയും തുമ്പുകളിൽ രക്തപ്രവാഹം നിലയ്ക്കുന്നതാണ് റെയ്നോൾഡ് സിൻഡ്രോം എന്ന രോഗം. വിളറി വെളുത്ത നിറവും വേദനയുമായിരിക്കും രോഗിക്ക് അനുഭവപ്പെടുക. രക്തയോട്ടം മെച്ചപ്പെടുത്തുന്ന വയാഗ്രയുടെ കഴിവ് ഈ രോഗത്തിനുള്ള ഉത്തമൗഷധമാക്കി അതിനെ മാറ്റി.
പൂക്കൾ വാടാതെ നിൽക്കുന്നതിനും വയാഗ്ര ഉപയോഗിക്കുന്നുണ്ട്. ഒരു മില്ലിഗ്രാം വയാഗ്ര വെള്ളത്തിലലിയിച്ച് മുറിച്ചെടുത്ത പൂക്കൾ അതിലിറക്കി വച്ചാൽ പൂക്കൾ കൂടുതൽ നേരം വാടാതെ നിൽക്കുമെന്നാണ് കണ്ടെത്തിയത്.
കായിക മത്സരത്തിൽ മികച്ച പ്രകടനം കാഴ്ചവെക്കാൻ വേണ്ടി അത്ലറ്റുകളും ഇവ ഉപയോഗിക്കാറുണ്ട്. സമുദ്രനിരപ്പിൽ നിന്നും ഏറെ ഉയരത്തിൽ നടക്കുന്ന മത്സരങ്ങളിൽ കൂടുതൽ മെച്ചപ്പെട്ട പ്രകടനം വയാഗ്ര സഹായിക്കുമെന്നാണ് കണ്ടെത്തൽ. ഉയരത്തിലെത്തുന്തോറും ഓക്സിജൻ താരതമ്യേന കുറയുന്ന അന്തരീക്ഷത്തിൽ വയാഗ്രയിലെ സിൽഡനാഫിൽ ശ്വാസകോശത്തിന്റെ മർദം കുറയ്ക്കാനും ശ്വാസോച്ഛ്വാസം അല്പം കൂടി സുഗമമാക്കാനും സഹായിക്കുന്നു. എന്നാൽ മറ്റൊരു തരത്തിലുമുള്ള കായിക ഉത്തേജനം നൽകാൻ വയാഗ്രയ്ക്ക് സാധിക്കില്ലെന്നതിനാൽ കായികതാരങ്ങളിൽ വയാഗ്രയുടെ ഉപയോഗം നിരോധിച്ചിട്ടില്ല.
ലൈംഗിക ഉത്തേജനത്തിനുള്ള ഔഷധമെന്ന വിശ്വാസത്തിന്റെ പേരിൽ പല മൃഗങ്ങളെയും കൊന്ന് അവയുടെ അവയവങ്ങൾ മോഷ്ടിക്കുന്ന പതിവ് ധാരാളമായുണ്ടായിരുന്നു. അതുപോലെ അശാസ്ത്രീയമായ പല ചികിത്സകളും നിലവിലുണ്ടായിരുന്നു. വയാഗ്രയും മറ്റ് ചികിത്സകളും നിലവിൽ വന്നതോടെ അതെല്ലാം ഒരുപരിധിവരെ നിന്നുപോയെന്നു പറയാം. 
ലൈംഗികതയുമായി ബന്ധപ്പെട്ട് സ്ത്രീകളിൽ എന്തെങ്കിലും ഗുണങ്ങളുണ്ടാക്കാൻ വയാഗ്രയ്ക്ക് സാധിക്കില്ല. അതിനാൽ സ്ത്രീകൾക്കുപയോഗിക്കാൻ നിർദ്ദേശിക്കപ്പെട്ടിട്ടില്ലാത്ത ഒരൗഷധമാണ് വയാഗ്ര. എന്നാൽ ഫീമെയിൽ വയാഗ്ര എന്ന പേരിൽ ചില മരുന്നുകൾ ലഭ്യമാക്കുന്നുണ്ടെങ്കിലും അവയ്ക്ക് യാതൊരു ശാസ്ത്രീയ അടിത്തറയുമില്ല. 
ഏറ്റവും കൂടുതൽ വ്യാജനിറങ്ങിയ മരുന്ന് എന്ന ഖ്യാതിയും വയാഗ്രയ്ക്ക് സ്വന്തം. യഥാർത്ഥ വയാഗ്ര നീലകളറും മിനുസമാർന്ന എഡ്ജുകളോട് കൂടി വജ്ര ആകൃതിയിലുമാണ്.ഒരെണ്ണം മാത്രമായോ അതല്ലെങ്കിൽ നാലെണ്ണം അടങ്ങുന്ന ഒരു പാക്കറ്റായോ ആണ് വയാഗ്ര ലഭ്യമാവൂ.
പാർശ്വഫലങ്ങൾ ഉള്ളതിനാൽ ഡോക്ടറുടെ നിർദേശ പ്രകാരം മാത്രമേ ഇവ ഉപയോഗിക്കാവൂ. ഹൃദയാരോഗ്യ സംബന്ധമായ പ്രശ്നം ഉള്ളവർ വയാഗ്ര ഉപയോഗിക്കുന്നത് അപകടകരമാണ്.
അവലംബം.
&lt;templatestyles src="Reflist/styles.css" /&gt;
‌‌__സൂചിക__
__പുതിയവിഭാഗംകണ്ണി__

</doc>
<doc id="120512" url="https://ml.wikipedia.org/wiki?curid=120512" title="Erection">
Erection



</doc>
<doc id="120514" url="https://ml.wikipedia.org/wiki?curid=120514" title="ഢോലൿ">
ഢോലൿ

 
ഒരു ചർമവാദ്യമാണ് ഢോലൿ. ഉത്തരേന്ത്യയിലാണ് ഈ വാദ്യം കൂടുതൽ പ്രചാരത്തിലുള്ളത്. ആകൃതിയിൽ മൃദംഗത്തിൽ നിന്നു അല്പം വ്യത്യസ്തമാണ്. കനം കുറഞ്ഞ് നീളം കൂടിയ ആകൃതിയാണ് ഇതിനുള്ളത്. ഇരുവശവും തോൽ കെട്ടി ഉറപ്പിച്ചിരിക്കുന്നു. തബല, മൃദംഗം, ഗഞ്ചിറ എന്നിവക്ക് സമാനമായ വാദനമാണ് ഢോലക്കിന്റേത്. 
ഉപയോഗിക്കുന്ന രീതി.
ഇത് സാധാരണയയായി വായിക്കുന്നയാളുടെ മടിയിലോ, അല്ലെങ്കിൽ തോളിൽ തൂക്കിയിട്ടോ ആണ്‌ വായിക്കുന്നത് . ഇതിന്റെ വലത് വശത്ത് തുകലിനു കനവും വ്യാസവും ഇടതു വശത്തെ തുകലിനപേക്ഷിച്ച് കുറവായിരിക്കും. ഇടതു വശത്തെ തുകലിനു ഒരു കോട്ടിങ്ങും ഉണ്ടായിരിക്കും. ഇത് അല്പം വ്യത്യസ്തമായ ചെറിയ പിച്ചിലുള്ള ശബ്ദം വരുവാൻ സഹായിക്കുന്നു.ഇതിന്റെ ഇടതുവശത്തെ തുകൽ ഭാഗം ഒരു ചെറിയ (1/4"/6 mm or less) നീളമുള്ള വടികൊണ്ടും, വലതു വശം (over 14"/30 cm) നീളമുള്ള വടികൊണ്ടും വായിക്കാം. പക്ഷേ ഈ ഉപകരണം പലയിടത്തും വടികൂടാതെ കൈ കൊണ്ടും വായിക്കുന്ന രീതി ഉണ്ട്. 
സംസ്കാരികപ്രാധാന്യം.
മണിപ്പൂരി നൃത്തയിനങ്ങളായ പുങ്ചോലം, കർതൻചോലം മുതലായവയിൽ നർത്തകർ നൃത്തം ചെയ്യുമ്പോൾ ഢോലക് കയ്യിലേന്തി വാദനം നടത്താറുണ്ട്.
ദക്ഷിണേന്ത്യൻ വാദ്യമായ ഗഞ്ചിറയ്ക്ക് ചില സ്ഥലങ്ങളിൽ ഢോലക് എന്ന പേരുണ്ട്. അയ്യപ്പഭജനയ്ക്കും മറ്റും ഇത് തെക്കൻ കേരളത്തിൽ ഉപയോഗിക്കുന്നുണ്ട്. 
ഉത്തരേന്ത്യയിൽ പല സമൂഹങ്ങളിലും കല്യാണത്തിനു മുൻപുള്ള ചടങ്ങുകളിൽ ഢോലൿ വാദ്യം ഉപയോഗിക്കറുണ്ട്. കൂടാതെ ഇന്ത്യൻ ചലച്ചിത്രങ്ങളിലും ഈ വാദ്യം ഉപയോഗിക്കുന്നുണ്ട്. ഫിജി ദ്വീപുകളിൽ ഢോലക് ഭജനകളിലും കീർത്തനങ്ങളിലുമാണ്‌ ഇത് ഉപയോഗിക്കുന്നത്. 

</doc>
<doc id="120515" url="https://ml.wikipedia.org/wiki?curid=120515" title="Dholak">
Dholak



</doc>
<doc id="120519" url="https://ml.wikipedia.org/wiki?curid=120519" title="അതിസാരം">
അതിസാരം

 
പല തവണ, സ്വാഭാവികമല്ലാത്ത രീതിയിലുള്ള മലം പോകുന്ന രോഗമാണ് അതിസാരം. രോഗിയുടെ മലത്തിൽക്കൂടിയാണ് ഇതിന്റെ രോഗാണുക്കൾ മറ്റുള്ളവരിലെക്കു പകരുന്നത്. വിഷബാധയുള്ള ഭക്ഷ്യസാധനങ്ങൾ, കുടലിലെ ചലനം വർദ്ധിപ്പിക്കുന്ന ബാക്ടീരിയകൾ‍, പ്രോട്ടോസോവകൾ, വിരകൾ മുതലായവ അതിസാരമുണ്ടാക്കുന്നു. അന്നപഥത്തിലെ ക്ഷയം, അർബുദം, റ്റൈഫോയ്ഡ് എന്നീ രോഗങ്ങളുടെ ലക്ഷണമായും അതിസാരമുണ്ടാകാം. ഇതു തടയാത്തപക്ഷം ശരീരത്തിൽ ജലാംശവും ലവണങ്ങളും നഷ്ടപ്പെടും.
ആയുർവേദത്തിൽ‍, ത്രിദോഷാടിസ്ഥാനത്തിൽ ആറു വിധത്തിലുള്ള അതിസാരങ്ങൾ വിവരിക്കുന്നുണ്ട്. വാതപ്രധാനമായ അതിസാരത്തിൽ നുരയും പതയും ഉള്ളതും പിത്താതിസാരത്തിൽ രക്തവും ദുർന്ധമുള്ളതും കഫാതിസാരത്തിൽ ദഹിക്കാത്തതും കഫത്തോടുകൂടിയതും ആയ മലമാണ് അതിസരിക്കുക.
ദഹനപ്രശ്നം മൂലമോ ശാരീര പ്രതിപ്രവർത്തനം മൂലമോ ശരീരത്തിൽ നിന്നും മലം സാധാരണയിൽ കവിഞ്ഞോ സമയ ക്രമം പാലിക്കാതെയോ ഒഴിഞ്ഞു പോവുന്നതിനെയാണ് വയറിളക്കം എന്നു പറയുന്നത്. പൊതുവെ ദ്രവരൂപത്തിലുള്ള ഈ ഒഴിഞ്ഞു പോക്കിന് പ്രതിവിധയായി പ്രഥമശുശ്രൂഷ തന്നെ മതിയാവുന്നതാണ്. ചർദ്ദിലും ഇതിനോടനുബന്ധിച്ച് ഉണ്ടാവാറുണ്ട്. പ്രത്യേക ലായനിയാണ് ഇതിന് പെട്ടെന്നുള്ള പരിഹാരം. ശരീരത്തിൽ നിന്നും ജലാംശം നഷ്ടപ്പെടുന്നതിനാൽ വെള്ളം ധാരാളമായി കുടിക്കുകയും വേണം. മലബന്ധത്തിന് വിപരീതമായ ഒരു ശാരീരികാവസ്ഥയാണ് വയറിളക്കം.
അവലംബം.
&lt;templatestyles src="Reflist/styles.css" /&gt;

</doc>
<doc id="120521" url="https://ml.wikipedia.org/wiki?curid=120521" title="Diarrhea">
Diarrhea



</doc>
<doc id="120522" url="https://ml.wikipedia.org/wiki?curid=120522" title="കിളിച്ചുണ്ടൻ മാമ്പഴം (ചലച്ചിത്രം)">
കിളിച്ചുണ്ടൻ മാമ്പഴം (ചലച്ചിത്രം)

 
പ്രിയദർശന്റെ സംവിധാനത്തിൽ മോഹൻലാൽ, ശ്രീനിവാസൻ, തിലകൻ, സൗന്ദര്യ, സീമ എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് കിളിച്ചുണ്ടൻ മാമ്പഴം. ആശീർവാദ് സിനിമാസിന്റെ ബാനറിൽ ആന്റണി പെരുമ്പാവൂർ നിർമ്മിച്ച ഈ ചിത്രം വിതരണം ചെയ്തത് സാഗരിഗ റിലീസ് ആണ്. ഈ ചിത്രത്തിന്റെ കഥ ശ്രീനിവാസന്റേതാണ്‌. തിരക്കഥ, സംഭാഷണം എന്നിവ നിർവ്വഹിച്ചത് പ്രിയദർശൻ ആണ്.
കഥാസംഗ്രഹം.
മൊയ്തുക്കുട്ടി ഹാജി മൂന്നാമതും വിവാഹം കഴിച്ച് ഗ്രാമത്തിലേക്ക് മടങ്ങുന്നു. അവന്റെ പുതിയ ഭാര്യ ആമിന ചെറുപ്പവും സുന്ദരിയുമാണ്. അവന്റെ മറ്റ് രണ്ട് ഭാര്യമാർ ഇത് കാണുന്നതിൽ ശരിക്കും അസന്തുഷ്ടരാണ്, പക്ഷേ അവർക്ക് ഇത് അംഗീകരിക്കുകയല്ലാതെ മറ്റ് മാർഗമില്ല. ആമിന അബ്ദുവുമായി പ്രണയത്തിലായിരുന്നു. അബ്ദുവും ഉസ്മാനും ഗ്രാമത്തിൽ വരുന്നു, അവർ വളകൾ വിൽക്കാൻ മൊയ്തുക്കുട്ടി ഹാജിയുടെ വീട്ടിൽ വരുന്നു.
അബ്ദു ആമിനയെ കാണുകയും മൊയ്തുക്കുട്ടി ഹാജിയുടെ വീട്ടിൽ കയറാൻ പല തന്ത്രങ്ങളും പ്രയോഗിക്കുകയും ചെയ്യുന്നു, പക്ഷേ മൊയ്തുക്കുട്ടി ഹാജി അവരെ ഓടിച്ചു. അബ്ദു ഗൾഫിൽ ആയിരുന്നപ്പോൾ ആമിനയുടെ ദുഷ്ടനായ പിതാവ് പോസ്റ്റ്മാന് കൈക്കൂലി കൊടുത്ത് അബ്ദു അയച്ച കത്തുകളെല്ലാം രഹസ്യമായി മോഷ്ടിച്ചു. ആമിനയുടെ വിവാഹം അവർ അംഗീകരിക്കാതെയാണ് നടന്നത്. അബ്ദു തന്റെ സുഹൃത്തുക്കളുടെ സഹായത്തോടെ ആമിനയെ തിരികെ കൊണ്ടുവരാൻ രഹസ്യ നീക്കങ്ങൾ നടത്തുന്നു. ഇവിടെ നിന്ന് സംഭവിക്കാൻ പോകുന്ന സംഭവങ്ങളാണ് കഥയുടെ ഇതിവൃത്തമാക്കുന്നത്.
സംഗീതം.
ബി.ആർ. പ്രസാദ് എഴുതിയ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്. ഗാനങ്ങൾ ജോണി സാഗരിഗ വിപണനം ചെയ്തിരിക്കുന്നു. 

</doc>
<doc id="120524" url="https://ml.wikipedia.org/wiki?curid=120524" title="ശാശ്വതീകാനന്ദ സ്വാമികൾ">
ശാശ്വതീകാനന്ദ സ്വാമികൾ



</doc>
<doc id="120525" url="https://ml.wikipedia.org/wiki?curid=120525" title="അബ്ദുൾ‌ റഷീദ് ദോസ്തം">
അബ്ദുൾ‌ റഷീദ് ദോസ്തം



</doc>
<doc id="120526" url="https://ml.wikipedia.org/wiki?curid=120526" title="ഒഹയോ">
ഒഹയോ



</doc>
<doc id="120527" url="https://ml.wikipedia.org/wiki?curid=120527" title="വെസ്റ്റ് വിർജീനിയ">
വെസ്റ്റ് വിർജീനിയ



</doc>
<doc id="120529" url="https://ml.wikipedia.org/wiki?curid=120529" title="Austin, Texas">
Austin, Texas



</doc>
<doc id="120531" url="https://ml.wikipedia.org/wiki?curid=120531" title="പടവെട്ട്">
പടവെട്ട്

പതിനാറു വീതം കരുക്കൾ ഉപയോഗിച്ച് രണ്ടു കളിക്കാർക്ക് കളിക്കാവുന്ന ഒരു വിനോദമാണ്‌ പടവെട്ട്. തന്റെ ഒരു കരുവെങ്കിലും ബാക്കി നിർത്തി, എതിരാളിയുടെ പതിനാറു കരുക്കളും വെട്ടിപ്പുറത്താക്കുക എന്നതാണ്‌ ഈ കളിയുടെ ലക്ഷ്യം. നിലത്തു കളം വരച്ച്, ഈർക്കിൽകഷണങ്ങളോ കല്ലുകളോ പോലുള്ള ഇഷ്ടമുള്ള കരുക്കൾ നിരത്തിയാണ്‌ ഈ കളി കളിക്കാറുള്ളത്. ചിത്രത്തിലെപ്പോലെ ഒരു സമചതുരത്തിനു ചുറ്റുമായി നാല്‌ സമചതുരങ്ങളും, ഓരോ സമചതുരത്തിലും നെടുകേയും കുറുകേയും കോണോടു കോണും വരകൾ വരച്ചാണ്‌ പടവെട്ട് കളിക്കുന്നതിനുള്ള കളം തയ്യാറാക്കുന്നത്.
കളിരീതി.
വളരെ ലളിതമായ നിയമങ്ങളുള്ള ഒരു കളിയാണ് പടവെട്ട്. കളത്തിലെ വരകളിലൂടെ ഒരു കവലയിൽ നിന്നും അടുത്ത കവലയിലേക്ക് ഒരു കരുവിനെ നീക്കാനുള്ള അവകാശമാണ്‌ ഓരോ കളിക്കാരനും ഒരു അവസരത്തിലുള്ളത്. അതുകൊണ്ട്, കളി തുടങ്ങുന്ന കളിക്കാരൻ തന്റെ നീക്കാൻ സാധിക്കുന്ന നാലു കരുക്കളിൽ ഏതെങ്കിലും ഒന്നിനെ കളത്തിന്റെ ഒത്തനടുവിലുള്ള കവലയിലേക്ക് നീക്കിക്കൊണ്ടാണ്‌ കളി ആരംഭിക്കുക. ആദ്യത്തെ കളിക്കാരന്റെ ഊഴത്തിനു ശേഷം എതിരാളിക്ക് തന്റെ നീക്കം നടത്താം.
ഒരു കളിക്കാരന്റെ കരുവിരിക്കുന്നതിന്‌ തൊട്ടടുത്ത കവലയിൽ എതിർകളിക്കാരന്റെ കരുവിരിക്കുകയും, അതിനു തൊട്ടടുത്ത് നേരെയുള്ള കവല ഒഴിഞ്ഞുകിടക്കുകയുമാണെങ്കിൽ, സ്വന്തം കരുവിനെ എതിരാളിയുടെ കരുവിനു മുകളിൽക്കൂടി ചാടിച്ച്, ഒഴിഞ്ഞ കവലയിൽ എത്താനും എതിരാളിയുടെ കരുവിനെ വെട്ടിപ്പുറത്താക്കാനും സാധിക്കും. ഈ കരു ഉപയോഗിച്ചു തന്നെ തുടർന്നും മറ്റു കരുക്കളെ വെട്ടാൻ സാധിക്കുകയാണെങ്കിൽ, വെട്ടൽ പ്രക്രിയ തുടർന്നുകൊണ്ടിരിക്കാം. അങ്ങനെ ഒരു ഊഴത്തിൽ എതിരാളിയുടെ എത്ര കരുക്കളെ വേണമെങ്കിലും ഒരു കരു ഉപയോഗിച്ച് തുടർച്ചയായി വെട്ടി മാറ്റാം.
ബുദ്ധിപൂർ‌വ്വമുള്ള നീക്കങ്ങളിലൂടെ എതിരാളിയുടെ എല്ലാ കരുക്കളേയും വെട്ടിപ്പുറത്താക്കി ഈ കളിയിൽ വിജയം കൈവരിക്കാം. 

</doc>
<doc id="120532" url="https://ml.wikipedia.org/wiki?curid=120532" title="അൽമാ യുദ്ധം">
അൽമാ യുദ്ധം

 
മുൻപ് റഷ്യയുടെ ഭാഗമായിരുന്ന ക്രിമിയയുടെ തെക്കു പടിഞ്ഞാറുള്ള അൽമാനദീതീരത്തുവച്ച് 1854 സെപ്റ്റംബർ 20-ന് ഫ്രാങ്കോ-ബ്രിട്ടീഷ് സഖ്യശക്തികളും റഷ്യയും തമ്മിൽ നടത്തിയ യുദ്ധം. ക്രിമിയൻയുദ്ധത്തിന്റെ ഭാഗമായാണ് ഈ യുദ്ധത്തെ കണക്കാക്കുന്നത്. കരിങ്കടലിലേക്കു പ്രവേശിക്കുന്ന അൽമാനദിയുടെ തെക്കേ കര അവസാനിക്കുന്നത് കുത്തനെയുള്ള ഒരിടുക്കിലാണ്. റഷ്യക്കാർ സഖ്യശക്തികളെ ചെറുക്കാൻ അലക്സാണ്ടർ മെൻഷിക്കോവ് രാജകുമാരന്റെ നേതൃത്വത്തിൽ ഈ ഇടുക്കിൽ താവളമടിച്ചു; ജനറൽ റാഗ്ലൻ പ്രഭുവിന്റെയും മാർഷൽ ആർമണ്ട് ദെ സെന്റ് ആർണോഡിന്റെയും നേതൃത്വത്തിലണിനിരന്ന ഫ്രഞ്ചു-തുർക്കി സൈന്യങ്ങൾ ഇടത്തെ കരയിലും നിലയുറപ്പിച്ചു. ബ്രിട്ടീഷ് സൈന്യം അതിന്റെ പിന്നിലായി നിന്നു. യുദ്ധത്തിൽ പങ്കെടുത്ത സൈനികരുടെ എണ്ണത്തെ സംബന്ധിച്ച് ഭിന്നാഭിപ്രായങ്ങളുണ്ട്. യുദ്ധത്തിൽ സഖ്യശക്തികൾ വിജയിച്ചു. റഷ്യക്കാർക്കാണ് കൂടുതൽ ആൾനാശമുണ്ടായത്. ബേൺടിന്റെയും ഹാംലിയുടെയും രേഖയനുസരിച്ചു റഷ്യക്കാർക്ക് 5,700 പേരും ബ്രിട്ടീഷുകാർക്ക് 2,000 പേരും ഫ്രഞ്ചുകാർക്ക് 1340 പേരും നഷ്ടപ്പെട്ടിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="120533" url="https://ml.wikipedia.org/wiki?curid=120533" title="Battle of Alma">
Battle of Alma



</doc>
<doc id="120536" url="https://ml.wikipedia.org/wiki?curid=120536" title="Antenna (electronics)">
Antenna (electronics)



</doc>
<doc id="120537" url="https://ml.wikipedia.org/wiki?curid=120537" title="ട്രാൻസ്‌മിറ്റർ">
ട്രാൻസ്‌മിറ്റർ

 
ഒരു ആന്റിനയുടെ സഹായത്തോടെ റേഡിയോ, ടെലിവിഷൻ, അല്ലെങ്കിൽ മറ്റ് ടെലികമ്മ്യൂണിക്കേഷൻ ഉപകരണങ്ങളുടെ ഇലക്ട്രോമാഗ്നറ്റിക് സിഗ്നലുകളുടെ പ്രക്ഷേപണം നടത്താൻ ഉപയോഗിക്കുന്ന ഒരു ഉപകരണമാണ്‌ ട്രാൻസ്‌മിറ്റർ (transmitter) അഥവാ പ്രക്ഷേപിണി.
മർദ്ദ, ശബ്ദ, തരംഗങ്ങളെ വിദ്യുത് സിഗ്നലാക്കി മാറ്റി അതിനെ ടെലിഫോൺ കമ്പിയിലൂടെ പ്രവഹിപ്പിക്കുന്ന മൗത്ത്പീസ് ഇതിനൊരു ഉദാഹരണമാണ്. വാർത്താവിനിമയ സംവിധാനത്തിന്റെ സ്വഭാവമനുസരിച്ച് ട്രാൻസ്മിറ്ററുടെ സങ്കീർണതയും പൊതുവേ വർദ്ധിക്കാറുണ്ട്.
രീതി.
ആദ്യമായി, വിനിമയം ചെയ്യേണ്ട സിഗ്നലിനെ, വാഹക സിഗ്നലുമായി കലർത്തി വാഹക സിഗ്നലിനെ മോഡുലനം ചെയ്യുന്നു. മോഡുലനത്തിനായി AM (ആയാമ മോഡുലനം), FM (ആവ്യത്തി മോഡുലനം), PM (പൾസ് മോഡുലനം) തുടങ്ങിയ രീതികൾ സ്വീകരിക്കാറുണ്ട്. ഇവയിൽനിന്ന് അനുയോജ്യമായവ തിരഞ്ഞെടുക്കുന്നു. ഉദാഹരണമായി റേഡിയൊ പ്രക്ഷേപണത്തിന് ആയാമ മോഡുലനം, ആവൃത്തി മോഡുലനം എന്ന രീതികളും, ടെലിഫോൺ ശൃംഖലയിൽ പൾസ് കോഡ് മോഡുലന രീതിയും സ്വീകരിക്കുന്നു. മോഡുലിത സിഗ്നലിനെ പ്രവർത്തിപ്പിച്ചാണ് പ്രേഷണം ചെയ്യുന്നത്. സ്വീകാര്യ സ്റ്റേഷനിൽ മോഡുലിത സിഗ്നലിൽ നിന്ന് വിവര സിഗ്നലിനെ വേർപെടുത്തുകയും ചെയ്യുന്നു.
തരങ്ങൾ.
റേഡിയൊ ട്രാൻസ്മിറ്റർ, ടിവി ട്രാൻസ്മിറ്റർ എന്നിങ്ങനെ വിവിധതരം ട്രാൻസ്മിറ്ററുകൾ ഇന്ന് പ്രവർത്തിച്ചു വരുന്നുണ്ട്. 

</doc>
<doc id="120538" url="https://ml.wikipedia.org/wiki?curid=120538" title="Transmitter">
Transmitter



</doc>
<doc id="120540" url="https://ml.wikipedia.org/wiki?curid=120540" title="അടിവാക്യം">
അടിവാക്യം

പാദംകൊണ്ട് നിഴലിന്റെ നീളം അളന്ന് സമയം നിർണയിക്കുന്നതിനായി ഉപയോഗിച്ചിരുന്ന സൂത്രവാക്യമാണ്‌ അടിവാക്യം. ഇതിന് അടിയളവുവാക്യം എന്നും പേരുണ്ട്. 
കേരളത്തിലെ നമ്പൂതിരിഗൃഹങ്ങളിൽ കുട്ടികൾ അക്ഷരാഭ്യാസം കഴിഞ്ഞാൽ ഗീർനശ്ശ്രേയഃ എന്ന ഉച്ചാരണത്തോടെ അടിവാക്യം, നക്ഷത്രവാക്യം മുതലായവ ഉരുവിടുക പതിവായിരുന്നു. ചുവട്ടടിയെ നാഴിക ആയും വിനാഴിക ആയും മാറ്റുന്നതിനുള്ള സൂത്രങ്ങൾ അടിവാക്യത്തിൽ ഉൾപെടുന്നു. സൂര്യോദയം കഴിഞ്ഞ് ഇത്ര സമയം ആയെന്നും അസ്തമയത്തിന് ഇത്ര സമയം ഉണ്ടെന്നും ഈ വാക്യങ്ങൾ ഉപയോഗിച്ച് തിട്ടപ്പെടുത്താറുണ്ട്. ഈ സമ്പ്രദായത്തെ അനുസ്മരിപ്പിക്കുന്നതാണ് പിന്നീട് പ്രചാരത്തിൽ വന്ന സൂര്യഘടികാരം (Sun-dial)

</doc>
<doc id="120549" url="https://ml.wikipedia.org/wiki?curid=120549" title="കുഞ്ഞിക്കുട്ടൻ തമ്പുരാൻ">
കുഞ്ഞിക്കുട്ടൻ തമ്പുരാൻ



</doc>
<doc id="120550" url="https://ml.wikipedia.org/wiki?curid=120550" title="ദക്ഷൻ">
ദക്ഷൻ

 
ഹിന്ദു പുരാണ കഥാപാത്രമാണ് ദക്ഷൻ ( Daksha). പ്രജാപതികളിൽ പ്രമുഖൻ എന്നും അറിയപ്പെടുന്നു. .
ജനനം.
ബ്രഹ്മാവിന്റെ ദക്ഷിണാംഗുഷ്ഠത്തിൽ (വലത്തേ പെരുവിരലിൽ) നിന്നാണ് ദക്ഷൻ ജനിച്ചത് എന്നും ബ്രഹ്മാവിന്റെ മാനസപുത്രന്മാരിൽ (മനസ്സിൽ അഥവാ സങ്കല്പത്താൽ ജനിച്ചവർ) ഒരാളാണ് എന്നും വ്യത്യസ്തമായ പ്രസ്താവങ്ങളുണ്ട്. പ്രപഞ്ചസൃഷ്ടിയിൽ തന്നെ സഹായിക്കാൻ വേണ്ടിയാണ് ബ്രഹ്മാവ് പ്രജാപതിമാരെ സൃഷ്ടിച്ചത്. ദക്ഷനും പരമശിവനുമായുണ്ടായ മത്സരവും ഇതിന്റെ പരിണതഫലമായി ദക്ഷൻ വധിക്കപ്പെട്ടതും പുരാണകഥകളിൽ പ്രസിദ്ധമാണ്. ഈ കഥ ഇതിവൃത്തമായി സംസ്കൃതത്തിലും മറ്റെല്ലാ ഭാരതീയ ഭാഷകളിലും അനേകം സാഹിത്യസൃഷ്ടികളുണ്ടായിട്ടുണ്ട്. വൃക്ഷങ്ങളുടെ പുത്രിയും ചന്ദ്രന്റെ വളർത്തുപുത്രിയുമായ മാരിഷയുടെയും പ്രചേതസ്സുകളുടെയും പുത്രനായി ദക്ഷപ്രജാപതി ജനിച്ചു എന്ന കഥയും പുരാണങ്ങളിൽ കാണപ്പെടുന്നു.
ഐതിഹ്യം.
ദക്ഷനും പ്രജാസൃഷ്ടിയും.
ബ്രഹ്മാവിന്റെ നിർദ്ദേശത്താൽ ദേവന്മാർ, അസുരന്മാർ, ഋഷികൾ, ഗന്ധർവന്മാർ, നാഗങ്ങൾ തുടങ്ങിയവരെ ദക്ഷൻ സൃഷ്ടിച്ചെങ്കിലും ഇവരുടെ സംഖ്യ പരിമിതമായതിനാൽ പ്രജാസൃഷ്ടിയുടെ ഉദ്ദിഷ്ടഫലം ലഭിച്ചില്ല. വിന്ധ്യപർവതത്തിൽ തപസ്സനുഷ്ഠിച്ച ദക്ഷന്റെ മുന്നിൽ മഹാവിഷ്ണു പ്രത്യക്ഷനായി അസിക്നിയെ പത്നിയായി നല്കി. ദക്ഷന് പില്ക്കാലത്ത് മനുവിന്റെ പുത്രിയായ പ്രസൂതിയെയും പത്നിയായി ലഭിച്ചു. അസിക്നിയിൽ ജനിച്ച അയ്യായിരം പുത്രന്മാർ ഹര്യശ്വന്മാർ എന്ന പേരിലറിയപ്പെട്ടു. പ്രജാസൃഷ്ടിയിൽ തന്നെ സഹായിക്കാൻ ദക്ഷൻ അഭ്യർഥിച്ചെങ്കിലും ഇവർ നാരദന്റെ ഉപദേശം സ്വീകരിച്ച് ലൌകികജീവിതം ഉപേക്ഷിച്ച് സത്യാന്വേഷകരായി ലോകം ചുറ്റി നടന്നു. ദക്ഷന് പിന്നീടുണ്ടായ ആയിരം പുത്രന്മാർ ശബലാശ്വന്മാർ എന്ന പേരിലറിയപ്പെട്ടു. ഇവരും ജ്യേഷ്ഠന്മാരുടെ മാർഗ്ഗം പിന്തുടർന്നു. കുപിതനായ ദക്ഷൻ നാരദനെ 'ഒരിടത്തും സ്ഥിരമായി വസിക്കാതെ ലോകം ചുറ്റി നടക്കാനിടവരും' എന്നു ശപിച്ചു. പിന്നീട് ദക്ഷന് അസിക്നിയിൽ അറുപത് പുത്രിമാരാണുണ്ടായത്. ഇവരെയും പ്രസൂതിയിൽ ജനിച്ച ഇരുപത്തിനാലു പുത്രിമാരെയും കശ്യപൻ, ചന്ദ്രൻ, ധർമദേവൻ തുടങ്ങിയവർക്ക് വിവാഹം ചെയ്തു നല്കി. സതിയെ പരമശിവനാണു നല്കിയത്.
പരമശിവനോടുള്ള വിദ്വേഷം.
ദക്ഷന് പരമശിവനോട് വിദ്വേഷമുണ്ടാകുന്നതിനു കാരണമായി വ്യത്യസ്ത കഥകൾ പുരാണങ്ങളിൽ വർണിക്കുന്നുണ്ട്. അതിൽ പ്രസിദ്ധമായത് ഇതാണ്: പ്രജാപതിമാർ ഒരു യാഗം നടത്തി. ത്രിമൂർത്തികൾ (ബ്രഹ്മാവ്, വിഷ്ണു, പരമശിവൻ) അവിടെ സന്നിഹിതരായിരുന്നു. യജ്ഞവേദിയിലേക്ക് ദക്ഷൻ കടന്നുവന്നപ്പോൾ ദേവന്മാർ ബഹുമാനപുരസ്സരം എഴുന്നേറ്റുനിന്ന് അദ്ദേഹത്തെ ആദരിച്ചു. തന്റെ ജാമാതാവായ ശിവൻ എഴുന്നേല്ക്കാതിരുന്നതു കണ്ട ദക്ഷനു കോപമുണ്ടായി. ശിവന്റെ ഈശ്വരഭാവത്തെ അനുസ്മരിക്കാതെ ദക്ഷൻ ശിവനെ അപമാനിതനാക്കാൻ ഉപായമാലോചിച്ചു.
ശിവനെയും സതിയേയും ക്ഷണിക്കാതെ ദക്ഷൻ സ്വന്തമായി ബൃഹസ്പതിസവനം എന്ന യജ്ഞം ആരംഭിച്ചു. ഇതറിയാതെ ബ്രഹ്മാവും ദേവന്മാരും ഋഷിമാരും എത്തി. ക്ഷണം ലഭിച്ചില്ലെങ്കിലും ബന്ധുജനങ്ങളെല്ലാം സന്നിഹിതരാകുന്ന യജ്ഞത്തിൽ പങ്കെടുക്കാൻ പോകുന്നതിന് സതീദേവി ആഗ്രഹം പ്രകടിപ്പിച്ചു. അപമാനിതയാകുമെന്ന് ശിവൻ മുന്നറിയിപ്പു നല്കിയെങ്കിലും അതു വിശ്വസിക്കാതെ ശുഭാപ്തിവിശ്വാസത്തോടെ സതീദേവി സ്വപിതാവിന്റെ ഗൃഹത്തിലെത്തി. ദക്ഷൻ ശിവനെയും സതിയെയും നിന്ദിച്ചു സംസാരിച്ചു. അപമാനിതയും ദുഃഖിതയുമായ സതീദേവി അഗ്നിയിൽ സ്വയം ദഹിച്ചു. ഇതറിഞ്ഞ പരമശിവൻ ക്രോധമൂർത്തിയായി സ്വന്തം ജട പിഴുത് നിലത്തടിച്ചപ്പോൾ അവിടെ വീരഭദ്രനും ഭദ്രകാളിയും പ്രത്യക്ഷരായി. അവർ ഭൂതഗണങ്ങളോടൊപ്പം ചെന്ന് യജ്ഞവേദി പൂർണമായി നശിപ്പിച്ചു. ദക്ഷന്റെ ശിരസ്സറുത്ത് യാഗാഗ്നിയിൽ നിക്ഷേപിക്കുകയും ചെയ്തു. യജമാനനെ (യജ്ഞം നടത്തുന്ന ഗൃഹസ്ഥൻ) കൂടാതെ യാഗം അവസാനിപ്പിക്കാൻ സാധിക്കാത്തതിനാൽ ബ്രഹ്മാവും വിഷ്ണുവും ശിവന്റെ സഹായമഭ്യർഥിക്കുകയും അവരുടെ അഭ്യർഥന മാനിച്ച് ഒരു ആടിന്റെ തല വച്ച് ദക്ഷനെ പുനരുജ്ജീവിപ്പിക്കുന്നതിന് ശിവൻ അനുവാദം നല്കുകയും ചെയ്തു. അങ്ങനെ പുനർജനിച്ച ദക്ഷൻ ക്ഷമായാചനം ചെയ്ത് ശിവനെ സ്തുതിച്ചു.
ചന്ദ്രനെ ശപിച്ച കഥ.
ദക്ഷൻ ചന്ദ്രനെ ശപിച്ച കഥ മഹാഭാരതത്തിൽ (ശല്യപർവം, 35-ാം അധ്യായം) വിവരിക്കുന്നുണ്ട്. അശ്വതി, ഭരണി, കാർത്തിക തുടങ്ങിയ ഇരുപത്തിയേഴു പുത്രിമാരെ ദക്ഷൻ ചന്ദ്രന് വിവാഹം ചെയ്തു നല്കി. ചന്ദ്രനാകട്ടെ, രോഹിണിയോടുമാത്രം പ്രത്യേകം പ്രേമം പ്രകടിപ്പിച്ചു. ഇതിൽ ദുഃഖിതരായ മറ്റുള്ളവർ പിതാവിനോട് പരാതി പറഞ്ഞു. എല്ലാ പത്നിമാരോടും സമാനമായ സ്നേഹം പ്രകടിപ്പിക്കണമെന്ന് ദക്ഷൻ ചന്ദ്രനോട് അഭ്യർത്ഥിച്ചെങ്കിലും ചന്ദ്രൻ അതിനു ശ്രമിച്ചില്ല. 'ക്ഷയ'രോഗിയായിത്തീരട്ടെ എന്ന് ദക്ഷൻ ചന്ദ്രനെ ശപിച്ചു. ഇതോടെ സസ്യജാലമെല്ലാം ക്ഷീണിതമായി ലോകംതന്നെ നശിക്കും എന്നു മനസ്സിലാക്കിയ ദേവന്മാർ ദക്ഷനെക്കണ്ട് ശാപത്തിൽ ഇളവു വരുത്തുന്നതിനഭ്യർത്ഥിച്ചു. ഓരോ മാസവും പകുതി ദിവസം മാത്രം 'ക്ഷയ'രോഗബാധിതനാകുമെന്നും അതുകഴിഞ്ഞാൽ രോഗം മാറുമെന്നും ശാപം കുറച്ചുകൊടുത്തു. ഇതാണത്രെ ചന്ദ്രന് വൃദ്ധിക്ഷയങ്ങൾ ഉണ്ടാകാൻ കാരണം.
കൃതികൾ.
ദക്ഷയാഗം, ദക്ഷയജ്ഞം, ദക്ഷയജ്ഞധ്വംസനം, ദക്ഷയജനം തുടങ്ങിയ പേരുകളിൽ ദക്ഷന്റെ കഥ വിവരിക്കുന്ന അനേകം കൃതികളുണ്ട്. മേല്പുത്തൂർ നാരായണ ഭട്ടതിരിയുടെ ദക്ഷയജ്ഞപ്രബന്ധം ചമ്പു കൃതിയാണ്. ദക്ഷയജനം എന്ന പേരിൽ മലയാളത്തിൽ ഒരു പാഠകഗദ്യവും 1600-ാമാണ്ടിനടുത്തു രചിച്ച ദക്ഷയാഗം ഭാഷാചമ്പുവുമുണ്ട്. കുഞ്ചൻ നമ്പ്യാരുടെ ദക്ഷയാഗം തുള്ളൽക്കഥയാണ് പ്രസ്താവ്യമായ മറ്റൊരു പ്രാചീന കൃതി. ദക്ഷയാഗം പതിനെട്ടു വൃത്തം കൈകൊട്ടിക്കളിപ്പാട്ടാണ്. കൊച്ചി വീരകേരളവർമ, ഇരയിമ്മൻ തമ്പി . രവിവർമൻ തമ്പി എന്നിവരുടെ ദക്ഷയാഗം ആട്ടക്കഥകളും കുഞ്ഞുക്കുട്ടൻ തമ്പുരാൻ രചിച്ച ദക്ഷയാഗശതകം എന്ന ഭാഷാകാവ്യവുമുണ്ട്. ഇരയിമ്മൻ തമ്പിയുടെ ആട്ടക്കഥ കഥകളിയുടെ രംഗാവിഷ്കരണത്തിലൂടെ വിപുലമായ സഹൃദയ പ്രശംസ നേടി. 
അവലംബം.
&lt;templatestyles src="Reflist/styles.css" /&gt;

</doc>
<doc id="120551" url="https://ml.wikipedia.org/wiki?curid=120551" title="Daksha">
Daksha



</doc>
<doc id="120554" url="https://ml.wikipedia.org/wiki?curid=120554" title="Kilichundan Mampazham">
Kilichundan Mampazham



</doc>
<doc id="120559" url="https://ml.wikipedia.org/wiki?curid=120559" title="ജബുലാനി">
ജബുലാനി

 
ഫുട്ബോൾ മത്സരങ്ങളിൽ ഉപയോഗിക്കുന്നതിനായി, അഡിഡാസ് കമ്പനി പുറത്തിറക്കിയ പന്താണ് ജബുലാനി. ഇംഗ്ലണ്ടിലെ ലോബറോ സർവ്വകലാശാലയിൽ രൂപകൽ‌പ്പന ചെയ്യപ്പെട്ട ജബുലാനി പന്ത് ഫിഫ 2010 ലോകകപ്പ് ഫുട്ബോൾ മത്സരങ്ങളുടെ ഔദ്യോഗിക പന്തായിരുന്നു.
വായുവിലെ ചലനം സുഗമമാക്കുന്നതിനായി, ഉപരിതലത്തിൽ വെറും എട്ട് കഷ്ണങ്ങൾ മാത്രം കൂട്ടിയോജിപ്പിച്ചുകൊണ്ട് നിർമ്മിക്കപ്പെട്ടതാണ് ജബുലാനി പന്ത്. എന്നിരുന്നാലും, ലോകകപ്പിനു മുൻപും, ലോകകപ്പ് സമയത്തും, വായുവിലെ ചലനങ്ങൾ പ്രവചനാതീതമാണെന്നതിന്റെ പേരിൽ ജബുലാനി പന്ത് വളരെയധികം വിമർശിക്കപ്പെട്ടു. 
രൂപകൽ‌പ്പന.
നവീന രൂപകൽ‌പ്പനയിൽ, താപമുപയോഗിച്ച് കൂട്ടിയോജിപ്പിക്കപ്പെട്ട എട്ട് ത്രിമാന ഭാഗങ്ങൾ കൊണ്ടാണ്, ജബുലാനി പന്ത് നിർമ്മിക്കപ്പെട്ടിരിക്കുന്നത്. ഇവ എതിലീൻ വിനൈൽ അസറ്റേറ്റ്, തെർമോപ്ലാസ്റ്റിക് പോളിയൂറിത്തീൻ എന്നിവയിൽ നിന്നും രൂപപ്പെടുത്തിയെടുത്തതാണ്. 2006 -ലെ ലോകകപ്പ് ഫുട്ബോൾ മത്സരങ്ങൾക്കുപയോഗിച്ച പന്ത് 14 ഭാഗങ്ങൾ കൊണ്ട് നിർമ്മിക്കപ്പെട്ടതായിരുന്നു. പന്തിന്റെ വായുവിലെ ചലനത മെച്ചപ്പെടുത്തുന്നതിനായി അഡിഡാസ് വികസിപ്പിച്ചെടുത്ത സാങ്കേതികവിദ്യയായ ഗ്രിപ്പ് ൻ ഗ്രൂവ് ഉപയോഗിച്ച് ജബുലാനിയുടെ ഉപരിതലത്തിൽ സൂക്ഷ്മമായ ചാലുകൾ സൃഷ്ടിച്ചിരുന്നു. ഇംഗ്ലണ്ടിലെ ലോബറോ സർവ്വകലാശാലയിലെ ശാസ്ത്രജ്ഞരുടെ ഗവേഷണഫലങ്ങൾ ഈ പന്തിന്റെ രൂപകൽ‌പ്പനയ്ക്കായി ഉപയോഗിച്ചു. 
വർണ്ണം നൽകൽ.
വെളുത്ത പശ്ചാത്തലത്തിൽ നാല് ത്രികോണങ്ങൾ അടങ്ങിയതാണ് ജബുലാനിയുടെ രൂപകൽ‌പ്പന. ഒരു ഫുട്ബോൾ സംഘത്തിലെ 11 കളിക്കാരെയും, സൗത്ത് ആഫ്രിക്കയിലെ 11 ഔദ്യോഗിക ഭാഷകളേയും, 11 ആഫ്രിക്കൻ വർഗ്ഗങ്ങളേയും പ്രതിനിധീകരിച്ചുകൊണ്ടുള്ള 11 വർണ്ണങ്ങളാണ് ജബുലാനി പന്തിൽ ഉപയോഗിച്ചിരിക്കുന്നത്. 
നിർമ്മാണം.
റബർ മരങ്ങളിൽ നിന്നും ലഭിക്കുന്ന സ്വാഭാവിക റബ്ബർ ലാറ്റക്സ്, എതിലീൻ വിനൈൽ അസറ്റേറ്റ്, ഐസോട്രോപ്പിക് പോളിസ്റ്റർ/പരുത്തി, പശ, ചൈനയിൽ നിന്നുള്ള മഷി, തായ്‌വാനിൽ നിന്നുള്ള തെർമോപ്ലാസ്റ്റിക് പോളിയൂറിത്തീൻ എലാസ്റ്റമർ എന്നിവയുപയോഗിച്ച് ചൈനയിലാണ് ജബുലാനി പന്തിന്റെ നിർമ്മാണം നടന്നത്. ജബുലാനി പന്തിന്റെ ബ്ലാഡർ നിർമ്മിക്കാനാവശ്യമുള്ള സ്വാഭാവിക റബ്ബർ ശേഖരിച്ചത് കേരളത്തിൽ നിന്നാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="120560" url="https://ml.wikipedia.org/wiki?curid=120560" title="Jabulani">
Jabulani



</doc>
<doc id="120561" url="https://ml.wikipedia.org/wiki?curid=120561" title="കണ്ടു കണ്ടറിഞ്ഞു">
കണ്ടു കണ്ടറിഞ്ഞു

 
സാജന്റെ സംവിധാനത്തിൽ മമ്മൂട്ടി, മോഹൻലാൽ, റഹ്‌മാൻ, മേനക, ജലജ, നദിയ മൊയ്തു എന്നിവർ പ്രധാനവേഷങ്ങളിൽ അഭിനയിച്ച് 1985-ൽ പുറത്തിറങ്ങിയ ഒരു മലയാളചലച്ചിത്രമാണ് കണ്ടു കണ്ടറിഞ്ഞു. വിജയ മൂവീസിന്റെ ബാനറിൽ പി.ടി. സേവ്യർ നിർമ്മിച്ച ഈ ചിത്രം വിജയ മൂവീസ് വിതരണം ചെയ്തിരിക്കുന്നു. പ്രഭാകരൻ ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവ നിർവ്വഹിച്ചത് എസ്.എൻ. സ്വാമി ആണ്.
സംഗീതം.
ചുനക്കര രാമൻ‌കുട്ടി, കല അടൂർ എന്നിവർ എഴുതിയ ഗാനങ്ങൾക്ക് സംഗീതം പകർന്നത് നിർവ്വഹിച്ചത് ശ്യാം ആണ്. ഗാനങ്ങൾ വിപണനം ചെയ്തത് നിസരി.

</doc>
<doc id="120563" url="https://ml.wikipedia.org/wiki?curid=120563" title="ധനം">
ധനം



</doc>
<doc id="120565" url="https://ml.wikipedia.org/wiki?curid=120565" title="വേമ്പനാട് പാലം">
വേമ്പനാട് പാലം

 
ഇന്ത്യയിലെ ഏറ്റവും നീളം കൂടിയ റെയിൽപാലമാണ് കൊച്ചിയിൽ വേമ്പനാട്ട് കായലിനു കുറുകേയുള്ള വേമ്പനാട് പാലം. 4.62 കിലോമീറ്ററാണ് ഈ പാലത്തിന്റെ നീളം. വല്ലാർപാടം കണ്ടെയ്നർ ടെർമിനലിനോടനുബന്ധിച്ച്, വല്ലാർപാടം ദ്വീപും ഇടപ്പള്ളിയും തമ്മിൽ ബന്ധിപ്പിക്കുന്ന റെയിൽപാതയിലാണ് ഈ പാലം ഉൾക്കൊള്ളൂന്നത്. പാലമുൾപ്പടെ ഈ റെയിൽപാതയുടെ ആകെ നീളം 8.86 കിലോമീറ്ററാണ്. വല്ലാർപാടത്തു നിന്നും ഈ പാത ആരംഭിക്കുന്നയിടത്താണ് പാലം സ്ഥിതി ചെയ്യുന്നത്.
പാലമുൾപ്പടെയുള്ള ഈ റെയിൽപാതയുടെ പണി 2007 ജൂൺ മാസത്തിലാണ് ആരംഭിച്ചത്. 350 കോടി രൂപ മുതൽമുടക്കിൽ നിർമ്മാണം പൂർത്തിയായ ഈ പാതയിലൂടെ 2009 ഏപ്രിലിൽ പരീക്ഷണ ട്രെയിൻ ഓടിച്ചു. റെയിൽ വികാസ് നിഗം ലിമിറ്റെഡ് ആണ് ഈ പാതയുടെ നിർമ്മാണം നടത്തിയത്.
നിർമ്മാണം.
ഇതിന്റെ നിർമ്മാണത്തിൽ 11,700 ടൺ സ്റ്റീലും, 58,000 ടൺ സിമന്റും, 99,000 ക്യുബിക് മീറ്റർ മെറ്റലും, 73,500 ക്യുബിക് മീറ്റർ മണലും, 1,27,000 ക്യുബിക് മീറ്റർ കോൺക്രീറ്റും ഉപയോഗിച്ചിട്ടുണ്ട്. മൊത്തം 12.5 ഹെക്ടർ ഭൂമി ഇതിനു വേണ്ടി റെയിൽ‌വേ ഉപയോഗിച്ചിട്ടുണ്ട്. ഇതിൽ സർക്കാറിന്റേയും, കൊച്ചിൻ പോർട് ട്രസ്റ്റിന്റേയും ഉടമസ്ഥതയിലുള്ള ഭൂമി ഉണ്ട്. 
ഇടപ്പള്ളിയിലുള്ള പുതുക്കിയ സ്റ്റേഷൻ ഈ പാലം പദ്ധതിയുടെ ഭാഗമാണ്‌.
അവലംബം.
&lt;templatestyles src="Reflist/styles.css" /&gt;

</doc>
<doc id="120567" url="https://ml.wikipedia.org/wiki?curid=120567" title="Kandu Kandarinju">
Kandu Kandarinju



</doc>
<doc id="120570" url="https://ml.wikipedia.org/wiki?curid=120570" title="പുലികളി">
പുലികളി



</doc>
<doc id="120572" url="https://ml.wikipedia.org/wiki?curid=120572" title="United Islamic Front for the Salvation of Afghanistan">
United Islamic Front for the Salvation of Afghanistan



</doc>
<doc id="120573" url="https://ml.wikipedia.org/wiki?curid=120573" title="യുണൈറ്റഡ് ഇസ്ലാമിക് ഫ്രണ്ട് ഫോർ ദ് സാൽ‌വേഷൻ ഓഫ് അഫ്ഗാനിസ്താൻ">
യുണൈറ്റഡ് ഇസ്ലാമിക് ഫ്രണ്ട് ഫോർ ദ് സാൽ‌വേഷൻ ഓഫ് അഫ്ഗാനിസ്താൻ



</doc>
<doc id="120574" url="https://ml.wikipedia.org/wiki?curid=120574" title="മലർവാടി ആർട്സ് ക്ലബ്">
മലർവാടി ആർട്സ് ക്ലബ്

 
മലയാളത്തിലെ പ്രശസ്ത സിനിമാതാരമായ വിനീത് ശ്രീനിവാസന്റെ രചനയിലും സം‌വിധാനത്തിലും 2010-ൽ നിർമ്മിക്കപ്പെട്ട ചലച്ചിത്രമാണ് മലർ‌വാടി ആർട്സ് ക്ലബ്. ചിത്രത്തിന്റെ നിർമ്മാണം നടൻ ദിലീപ് ആണ്‌.
ഉത്തരമലബാറിലെ മനശ്ശേരി ഗ്രാമത്തിലെ മലർ‌വാടി ആർട്സ് ആന്റ് സ്പോർട്സ് ക്ലബ്ബിലെ അംഗങ്ങളായ അഞ്ചു സുഹൃത്തുക്കളുടെ സുഹൃദ്ബന്ധത്തിന്റെ കഥയാണ്‌ ഈ ചിത്രം പറയുന്നത്. ഇതിലെ സുഹൃത്തുക്കളായ അഞ്ചു പേരെ പുതുമുഖങ്ങളാണ്‌ അവതരിപ്പിക്കുന്നത്. രണ്ടു നായികാ കഥാപാത്രങ്ങളും പുതുമുഖങ്ങളാണ്‌. ഇവരെക്കൂടാതെ ജഗതി ശ്രീകുമാർ, സലീം കുമാർ, നെടുമുടി വേണു, സുരാജ് വെഞ്ഞാറമൂട് എന്നിവരും ഈ ചിത്രത്തിൽ അഭിനയിക്കുന്നു.
കഥ.
പ്രകാശ്, പ്രവീൺ, കുട്ടു, പുരുഷു, സന്തോഷ് എന്നീ യുവാക്കളുടെ കഥയാണ് ചിത്രം പറയുന്നത്. മലർവാടി പിള്ളേർ എന്നാണ് ഇവരെ അറിയപ്പെടുന്നത്.
സംഗീതം.
ഷാൻ റഹ്‌മാൻ സംഗീതം നൽകിയിരിക്കുന്ന ഈ ചിത്രത്തിലെ ഗാനങ്ങൾ രചിച്ചിരിക്കുന്നത് വിനീത് ശ്രീനിവാസൻ ആണ്‌.

</doc>
<doc id="120575" url="https://ml.wikipedia.org/wiki?curid=120575" title="Malarvadi Arts Club">
Malarvadi Arts Club



</doc>
<doc id="120576" url="https://ml.wikipedia.org/wiki?curid=120576" title="മലർ‌വാടി ആർട്ട്സ് ക്ലബ്ബ്">
മലർ‌വാടി ആർട്ട്സ് ക്ലബ്ബ്



</doc>
<doc id="120578" url="https://ml.wikipedia.org/wiki?curid=120578" title="ണത്വവിധാനം">
ണത്വവിധാനം

'ന'കാരത്തിനു പകരം 'ണ'കാരം ഉപയോഗിക്കേണ്ട സന്ദർഭങ്ങളെക്കുറിക്കുന്ന നിയമങ്ങളാണ് സംസ്കൃതവ്യാകരണത്തിൽ ണത്വവിധാനം എന്നറിയപ്പെടുന്നത്. പാണിനീയത്തിന്റെ എട്ടാം അധ്യായത്തിൽ ണത്വവിധാനം വിവരിച്ചിരിക്കുന്നു. പാണിനി പറഞ്ഞ നിയമത്തിൽ കാർത്യായനനും മറ്റും കൂട്ടിച്ചേർക്കലുകൾ നടത്തി. ണത്വവിധാനനിയമങ്ങൾ അനുസരിച്ച് സംസ്കൃതവാക്കുകളിൽ പലയിടങ്ങളിലും 'ന'കാരത്തിനുപകരം 'ണ'കാരം വരും. ഇത് 'ന'കാരത്തിനു 'ണത്വം' ഭവിക്കുന്നു എന്ന് അറിയപ്പെടുന്നു.
ഉദാഹരണങ്ങൾ:
വിശദീകരണം.
മുകളിൽ പറഞ്ഞ നിയമങ്ങൾ ഉദാഹരണങ്ങളിലൂടെ വിവരിക്കാം:

</doc>
<doc id="120585" url="https://ml.wikipedia.org/wiki?curid=120585" title="ധോലക്">
ധോലക്



</doc>
<doc id="120587" url="https://ml.wikipedia.org/wiki?curid=120587" title="അൽ ശബാബ്">
അൽ ശബാബ്

 
സൊമാലിയയിലെ ഇടക്കാല സർക്കാറിനെതിരെ ഏറ്റുമുട്ടിക്കൊണ്ടിരിക്കുന്ന ഇസ്ലാമിക് തീവ്രവാദി വിഭാഗമാണ് അൽശബാബ്. ആഫ്രിക്കയിലെ അൽ ഖ്വെയ്ദ ശാഖയായാണ് അൽ ശബാബ് വിലയിരുത്തപ്പെടുന്നത്.
എത്യോപ്യയുടെ സൈനിക നടപടിക്കുമുമ്പ് കുറച്ചുകാലം സൊമാലിയ ഭരിച്ചിരുന്ന ഇസ്‌ലാമിക കോർട്‌സ് യൂണിയന്റെ യുവജന വിഭാഗമായാണ് അൽ ശബാബു് പ്രവർത്തനം തുടങ്ങിയത്. യുവാക്കൾ എന്നാണീ അറബ്‌വാക്കിന്റെ അർഥം. എത്യോപ്യയുടെ സൈനിക നടപടി യൂണിയന്റെ നേതാക്കളെ പ്രവാസത്തിലേക്ക് നയിച്ചപ്പോൾ പോരാളികൾ ശബാബിന്റെ കുടക്കീഴിലാണ് അണിനിരന്നത്.
സൊമാലിയയുടെ 80 ശതമാനവും ഇപ്പോൾ ശബാബിന്റെ നിയന്ത്രണത്തിലാണ്. മുഹമ്മദ് ആബ്ദി ഗെദേയ്ൻ എന്ന മതപുരോഹിതനാണ് സംഘടനയുടെ പരമാധികാരി. സൊമാലിലാൻഡുകാരനായ മുഹമ്മദ് ആബ്ദി പൊതുജനമധ്യത്തിൽ അപൂർവമായേ പ്രത്യക്ഷപ്പെടാറുള്ളൂവെങ്കിലും പ്രാദേശിക മാധ്യമങ്ങളും സംഘടനയുടെ വെബ്‌സൈറ്റുകളും വഴി ഓഡിയോ സന്ദേശങ്ങൾ നിരന്തരം പുറത്തുവിടാറുണ്ട്.ശരിയത്ത് നിയമം കർക്കശമാണെന്ന് പ്രഖ്യാപിക്കുന്ന ശബാബ് പരപുരുഷബന്ധം ആരോപിച്ച് സ്ത്രീകളെ കല്ലെറിഞ്ഞുകൊന്നും മോഷണക്കുറ്റത്തിന് കൈയും കാലും ഛേദിച്ചും താലിബാൻ മോഡൽ ശിക്ഷ നടപ്പാക്കി ലോകത്തെ ഞെട്ടിച്ചു. പൊതുവെ മതകാര്യത്തിൽ മിതവാദികളായിരുന്നു സൊമാലിയൻ ജനത. സൊമാലിയയിൽ വിദേശത്തുനിന്നും ഭീകരർ എത്തി ശബാബ് പോരാളികൾക്ക് പരിശീലനം നൽകുന്നുണ്ട്. അൽശബാബിലെ ഏഴായിരം സായുധ പോരാളികളിൽ മൂവായിരും പേരും ഒളിയുദ്ധത്തിൽ പ്രാവീണ്യം നേടിയവരാണ്. ജെയ്ഷ്അൽ-ഉസ്‌റഹ് എന്ന സായുധ വിഭാഗവും ജയ്ഷ് അൽ-ഹിസ്ബാഹ് എന്ന ആശയപ്രചാരണ വിഭാഗവുമുണ്ട്. മൊഗാദിഷുവിലെ തെരുവിൽ നടന്ന സംഘടനയുടെ പരേഡിൽ ബുർഖയും തോക്കുമേന്തിയ വനിതാ തീവ്രവാദികളുടെ നിരയുമായി അൽ ശബാബ് തീവ്രവാദത്തിന്റെ പുതിയ മുഖവും ലോകത്തിന് കാട്ടിക്കൊടുത്തു. ഖനികളിലെ തട്ടിക്കൊണ്ടുപോവലും കടൽക്കൊള്ളയ്ക്കുള്ള സഹായവും വഴിയാണ് ഇവർക്ക് പണം കിട്ടുന്നത്. തീവ്രവാദികളുടെ ഭീഷണി കാരണം ഐക്യരാഷ്ട്രസംഘടനയുടെ സൗജന്യ ഭക്ഷണ വിതരണ പരിപാടി, സൊമാലിയയിൽ നിർത്തിവെക്കേണ്ടിവന്നു.
പ്രധാന ആക്രമണങ്ങൾ.
2010 ഫുട്ബോൾ ലോകകപ്പ് ഫൈനൽ ടെലിവിഷനിൽ കാണുന്നതിനിടെയുണ്ടായ ചാവേർ ബോംബ് സ്‌ഫോടനത്തിൽ ഉഗാണ്ടയിൽ 74 പേർ മരിച്ചു. തലസ്ഥാനമായ കംപാലയിൽ റസ്‌റ്റോറന്റിലും റഗ്ബി ക്ലബിലുമാണ് ഒരേസമയം സ്‌ഫോടനമുണ്ടായത്.
സോമാലിയയിൽ ആഫ്രിക്കൻ യൂനിയൻ സമാധാന മിഷനിലേക്ക് സൈനികരെ സംഭാവന ചെയ്തതാണ് അൽ ശബാബ് ഉഗാണ്ടക്കെതിരെ തിരിയാൻ കാരണമെന്ന് സംശയിക്കുന്നു.

</doc>
<doc id="120588" url="https://ml.wikipedia.org/wiki?curid=120588" title="Bharathappuzha">
Bharathappuzha



</doc>
<doc id="120589" url="https://ml.wikipedia.org/wiki?curid=120589" title="Meenachil River">
Meenachil River



</doc>
<doc id="120590" url="https://ml.wikipedia.org/wiki?curid=120590" title="സ്ഫോടവാദം">
സ്ഫോടവാദം

ഭാരതീയ ഭാഷാദർശനത്തിലെ ഒരു പ്രധാന ആശയമാണ്‌ സ്ഫോടവാദം. ഭാഷയെ ബോധത്തിൽ നിന്ന് അഭേദമായി കാണുന്ന സ്ഫോടവാദം ഭാഷാചിന്തയിലെ ശബ്ദാദ്വൈതപക്ഷത്തിന്റെ(speech monistic school) നിലപാടാണ്. ഭാഷണത്തിന്റെ പിറവി, ഭാഷയുടെ ഘടകങ്ങളെ ഗ്രാഹ്യമായ അർത്ഥവും ആശയങ്ങളുമായി മനസ്സ് ക്രമീകരിക്കുന്നതെങ്ങനെ, എന്നീ വിഷയങ്ങളുമായി ഇതു ബന്ധപ്പെട്ടിരിക്കുന്നു. "സ്ഫോട"-സങ്കല്പത്തിന്റെ സൂചനകൾ പതഞ്ജലി പോലുള്ള മുൻ‌കാല വൈയാകരണന്മാരുടെ കൃതികളിലും കാണാമെങ്കിലും ക്രി.വ. അഞ്ചാം നൂറ്റാണ്ടിലെ വൈയാകരണനും, ഭാഷാചിന്തകനും കവിയുമായിരുന്ന ഭർതൃഹരിയുടെ വാക്യപദീയം എന്ന രചനയിലാണ്‌ ഭാഷാസിദ്ധാന്തമെന്ന നിലയിൽ ഇത് വ്യക്തതയോടെ ആദ്യമായി അവതരിപ്പിക്കപ്പെട്ടത്. 
ഭർതൃഹരിക്കു മുൻപ്.
ഔദുംബരായണനും മറ്റും.
ഒരു ഭാഷാസിദ്ധാന്തമെന്ന നിലയിൽ സ്ഫോടവാദത്തിന്റെ തുടക്കം ഭർതൃഹരിയിൽ ആയിരിക്കാമെങ്കിലും, സംസ്കൃതവ്യാകരണത്തിലെ സാങ്കേതികസംജ്ഞകൾക്കിടയിൽ "സ്ഫോട"-ശബ്ദത്തിന്‌ ഭർതൃഹരിയേക്കാൾ പഴക്കമുണ്ട്. തന്റെ സിദ്ധാന്തത്തിന്‌, മുൻ‌കാല വൈയാകരണന്മാരുടെ, ഇന്നു ലഭ്യമല്ലാത്ത രചനകളെ ഭർതൃഹരി ആശ്രയിച്ചിരിക്കാനും സാധ്യതയുണ്ട്. നിരുക്തം എന്ന പ്രഖ്യാത രചനയിൽ ഭാഷയുടെ ശാശ്വത സ്വഭാവത്തെക്കുറിച്ച് പറയുന്ന യാസ്കൻ 'ഔദുംബരായണൻ' എന്ന പൂർ‌വവൈയാകരണനെ ഉദ്ധരിക്കുന്നുണ്ട്. ഔദുംബരായണന്റെ കൃതിയെക്കുറിച്ച് ഒരു വിവരവും ഇല്ലെങ്കിലും അദ്ദേഹത്തിലാണ്‌ സ്ഫോട-സങ്കല്പത്തിന്റെ തുടക്കം എന്നു കരുതുന്നവരുണ്ട്.യാസ്കനുശേഷം ജീവിച്ചിരുന്ന പാണിനി, അഷ്ടാധ്യായി എന്ന പ്രഖ്യാതഗ്രന്ഥത്തിൽ, സ്ഫോടായനൻ എന്നൊരു വൈയാകരണനെ തന്റെ തന്നെ പൂർ‌വഗാമികളിൽപ്പെടുത്തി പേരെടുത്തു പറയുന്നുണ്ട്. ഇതിന്റെ അടിസ്ഥാനത്തിൽ, സ്ഫോടവാദത്തിന്റെ തുടക്കം സ്ഫോടായനനിൽ ആണെന്ന് പാണിനിയുടെ മദ്ധ്യകാല വ്യാഖ്യാതാക്കളായ ഹരദത്തനും മറ്റും വാദിച്ചു. പാണിനിയുടെ വ്യാകരണത്തിന്റെ പ്രഥമഭാഷ്യമായ "സംഗ്രഹ"-ത്തിന്റെ രചയിതാവായി കരുതപ്പെടുന്ന വൈയാകരണൻ വ്യാദിയും സ്ഫോട-സങ്കല്പത്തിന്റെ വികാസത്തെ സഹായിച്ചിരിക്കാമെന്നും ധ്വനിയെ സംബന്ധിച്ച ചില ആശയങ്ങൾക്ക് ഭർതൃഹരി കടപ്പെട്ടിരിക്കുന്നത് വ്യാദിയോടാണെന്നും നിർദ്ദേശിക്കപ്പെട്ടിട്ടുണ്ട്.
പതഞ്ജലി.
ക്രി.വ. രണ്ടാം നൂറ്റാണ്ടിൽ പാണിനിയുടെ അഷ്ടാദ്ധ്യായിയ്ക്ക് മഹാഭാഷ്യം രചിച്ച വൈയാകരണൻ പതഞ്ജലി സ്ഫോടസങ്കല്പത്തെ ആശ്രയിച്ചിട്ടുണ്ട്. ഭാഷ ഉരുവിടുന്നതിനൊപ്പം മനസ്സിൽ അർത്ഥവും ആശയങ്ങളും പൊട്ടിവിടർന്ന് സ്ഫുടമാകുന്ന പ്രക്രിയയെ സൂചിപ്പിക്കുന്ന സാങ്കേതിക ശബ്ദമായിരുന്നു അദ്ദേഹത്തിന്‌ സ്ഫോടം. ഭാഷ സം‌വഹിക്കുന്ന അർത്ഥത്തിന്റേയും ആശയത്തിന്റേയും സ്ഥായീഭാവത്തെ സൂചിപ്പിക്കാനാണ്‌ അദ്ദേഹം അതുപയോഗിച്ചത്. ഭാഷണത്തിൽ ശ്രവ്യമാകുന്ന ധ്വനി, ആൾഭേദത്തിനനുസരിച്ച് ദീർഘമോ ഹ്രസ്വമോ, ഖരമോ മൃദുവോ ആകാമെങ്കിലും സ്ഫോടത്തിനു മാറ്റമില്ലെന്നും വർണ്ണങ്ങളുടെ സ്ഥായീഭാവം ഉച്ചാരണഭേദത്തെ അതിലംഘിച്ചു നിൽക്കുന്നു എന്നും പതഞ്ജലി വാദിച്ചു..
ഭർതൃഹരി.
ശബ്ദബ്രഹ്മം.
വാക്യപദീയത്തിൽ ഭർതൃഹരി, സ്ഫോടശബ്ദത്തെ ആശ്രയിച്ച് ഭാഷയുടെ അഖണ്ഡതയേയും സ്ഥായീഭാവത്തേയും പറ്റി, തരളവും സങ്കീർണ്ണവും ബഹുതലസ്പർശിയുമായൊരു ദർശനം അവതരിപ്പിക്കുന്നു. സ്ഫോടത്തെ മനുഷ്യന്റെ ഭാഷണക്ഷമതയായി കാണുന്ന അദ്ദേഹം തന്റെ സിദ്ധാന്തത്തെ ഒരു അതിഭൗതികഭൂമികയിൽ പ്രതിഷ്ഠിച്ചു..പരമയാഥാർത്ഥ്യം തന്നെ ഭാഷയിലൂടെ ശബ്ദബ്രഹ്മമായി വെളിപ്പെടുന്നുവെന്നു അദ്ദേഹം കരുതി. വാക്യപദീയത്തിന്റെ അതിഭൗതികഭൂമിക കണക്കിലെടുത്ത എ.ബി.കീത്തിനെപ്പോലുള്ളവർ, ഭർതൃഹരിയ്ക്ക് സ്ഫോടം ഒരു യോഗാത്മസങ്കല്പമായിരുന്നെന്നു കരുതി. എന്നാൽ അതിനെ ഒരു മന:ശാസ്ത്രസങ്കല്പമായി കാണുന്നവരാണ്‌ ഇന്നധികവും. മിന്നൽ‌വേഗത്തിൽ ലഭിക്കുന്ന ഉൾക്കാഴ്ചയോ വെളിപാടോ ഒക്കെയായി സ്ഫോടം സങ്കല്പിക്കപ്പെടുന്നു എന്നതും ഈ വീക്ഷണത്തിനു ശക്തിപകരുന്നു. 
സ്ഫോടവും നാദവും.
പതഞ്ജലിയുടെ യോഗസങ്കല്പത്തെ വർണ്ണസ്ഫോടം, പദസ്ഫോടം, വാക്യസ്ഫോടം എന്നിങ്ങനെ മൂന്നു തലങ്ങളിൽ വികസിപ്പിച്ച് അന്വേഷിക്കുകയാണ്‌ വാക്യപദീയത്തിൽ ഭർതൃഹരി. ശബ്ദ-വാക്യരൂപങ്ങളിലെ ഭാഷയിൽ നാദത്തിന്റെ പ്രാതീകാത്മകതയ്ക്കു പിന്നിലുള്ള തനതുരൂപം സ്ഫോടമാണെന്ന്, വാക്യപദീയം ഒന്നാം ഭാഗം 93-ആം പദ്യത്തിൽ ഭർതൃഹരി പറയുന്നു. ഏകവും അഭേദ്യവുമായ സ്ഫോടത്തെ അദ്ദേഹം പൂർ‌വാപരക്രമത്തോടെ വിഭക്തമായിരിക്കുന്ന നാദത്തിൽ നിന്നു വേർതിരിച്ചു കണ്ടു. സ്ഫോടം ശബ്ദത്തിന്റേയും വാക്യത്തിന്റേയും കാരണമൂലവും ഉദ്ദേശവുമാണ്‌‌. ഈ അർത്ഥത്തിൽ അത് പാശ്ചാത്യഭാഷദർശനത്തിലെ 'ലെമ്മാ'(lemma) എന്ന സങ്കല്പത്തിനു സമമാണ്‌. എന്നാൽ ലെമ്മായിൽ നിന്നു ഭിന്നമായി 'സ്ഫോടം' പറയുന്നവനിലും കേൾക്കുന്നവനിലും ഒരുപോലെ സംഭവിക്കുന്നു. നാദം ഉച്ചരിച്ച ആളിൽ ഉണ്ടാക്കിയ അതേ സ്ഫോടം തന്നെ കേൾക്കുന്ന ആളിലും ഉളവാക്കുന്നു - അത് തിരിച്ചറിവിന്റെ നിമിഷത്തിൽ, ഘട്ടം-ഘട്ടമായല്ലാതെ മിന്നൽ‌പ്പിണർ പോലെ ഒറ്റയടിക്കു സംഭവിക്കുന്നതാണ്‌. വാക്യസ്ഫോടത്തിന്റെ കാര്യത്തിൽ ഇത് പ്രത്യേകം ഏടുത്തുപറയേണ്ടതാണ്‌. പറയുന്നയാളുടെ സങ്കല്പത്തിൽ ഒന്നോടെ ഏകസ്ഫോടമായി വാക്യം ഉദിക്കുന്നു. കേൾക്കുന്നയാൾ അത് ഏകസ്ഫോടത്തിൽ തിരിച്ചറിയുകയും ചെയ്യുന്നു.
വാക്യവും പദവും.
വാക്യങ്ങളുടെ അർത്ഥം അവ ഉൾക്കൊള്ളുന്ന പദങ്ങളുടെ അർത്ഥങ്ങൾ ചേർന്നുണ്ടാകുന്നതാണെന്ന നിലപാട്, ഭാഷാദർശനത്തിലെ അഖണ്ഡപക്ഷം പിന്തുടർന്ന ഭർതൃഹരി തള്ളിക്കളഞ്ഞു. ഭാഷയുടെ കാതലായ ഘടകം വാക്യമാണെന്ന് ഭർതൃഹരി കരുതി. വാക്കുകൾക്ക് അവയിൽ തന്നെ പൂർണ്ണതയില്ല. വാക്യങ്ങളുടെ പശ്ചാത്തലത്തിലല്ലാതെ വാക്കുകൾ അർത്ഥരഹിതവും അയഥാർത്ഥവുമാണ്‌. വാക്യങ്ങളാണ്‌ അർത്ഥത്തിന്റെ സം‌വാഹകരാകുന്നത്. അർത്ഥത്തിന്റെ തിരിച്ചറിവാകട്ടെ, ഒറ്റനിമിഷത്തിൽ പ്രതിഭയുടെ മിന്നലൊളിയിൽ സം‌ഭവിക്കുന്നതാണ്‌.
ചിന്തയും ഭാഷയും.
ഭർതൃഹരിയുടെ സ്ഫോടം നാദത്തിനു പിന്നിലുള്ള അർത്ഥത്തെയല്ലാതെ ഒരു പ്രത്യേകതരം സ്വരത്തെ മാത്രമാണ്‌ സൂചിപ്പിക്കുന്നതെന്ന് സംസ്കൃത പണ്ഡിതൻ എസ്.ഡി. ജോഷി അഭിപ്രായപ്പെട്ടിട്ടുണ്ട്. ബിമൽ കെ.മാതിലാൽ, ഈ നിലപാടുകളെ സമന്വയിപ്പിക്കാൻ ശ്രമിച്ചു. ഭർതൃഹരി സങ്കല്പിക്കുന്ന ചിന്താപ്രക്രിയ തന്നെ പ്രകമ്പനം(സ്ഫോടനം) ഉൾപ്പെട്ടതാകയാൽ, ചിന്തയിൽ നാദസമാനമായ ഗുണങ്ങൾ ഉൾക്കൊള്ളുന്നുവെന്ന് അദ്ദേഹം കരുതി. അങ്ങനെ ചിന്ത നാദത്തെ മാധ്യമമാക്കി പ്രവർത്തിക്കയാൽ ചിന്തയുടേയും ഭാഷയുടേയും പ്രക്രിയകൾ ഒന്നുതന്നെയാണെന്നും ഭാഷയുടെ സഹായമില്ലാതെ ചിന്ത അസാധ്യമാണെന്നാണ്‌ ഭർതൃഹരി കരുതിയതെന്നും അദ്ദേഹം വാദിച്ചു.
ഭർതൃഹരിക്കു ശേഷം.
ഭർതൃഹരിക്കുശേഷമുള്ള നൂറ്റാണ്ടുകളിൽ സ്ഫോടവാദം ഭാരതീയരുടെ ഭാഷാദർശനത്തിലെ ഒരു കേന്ദ്രസങ്കല്പമായിരിക്കുകയും ഏറെ ചർച്ച ചെയ്യപ്പെടുകയും ചെയ്തു. മിക്കവാറും വൈയാകരണന്മാരുടെ അംഗീകാരം അതിനു ലഭിച്ചെങ്കിലും, മീമാംസാവാദികൾക്കും ന്യായവാദികൾക്കും അത് സ്വീകാര്യമായില്ല. ഭാഷയിലെ ആശയങ്ങൾ സങ്കല്പിക്കപ്പെടുന്നതും ഗ്രഹിക്കപ്പെടുന്നതും, ഖണ്ഡങ്ങളായല്ലാതെ ഒന്നോടെയാണെന്ന സ്ഫോടവാദത്തിന്റെ നിലപാട് ഭാഷാദർശനത്തിലെ അഖണ്ഡപക്ഷമായിരുന്നു. ഇതിനെതിരെ, മീമാംസകന്മാർ വിശേഷിച്ചും, ഖണ്ഡപക്ഷമാണ്‌ വാദിച്ചത്. വാക്കുകളുടെ അർത്ഥം അത് ഉൾക്കൊള്ളുന്ന വാക്യങ്ങളുടെ വിശകലനത്തെ ആശ്രയിച്ചിരിക്കുമെന്നായിരുന്നു ഈ പക്ഷം. സ്ഫോടവാദത്തിനെതിരെയുള്ള മീമാംസകന്മാരുടെ നിലപാടിന്റെ ഏറ്റവും അറിയപ്പെടുന്ന വക്താവായത് ഏഴാം നൂറ്റാണ്ടിൽ കുമാരിലഭട്ടനാണ്‌. ന്യായചിന്തകന്മാർക്കിടയിൽ സ്ഫോടവാദത്തിന്റെ ഏറ്റവും അറിയപ്പെടുന്ന വിമർശകൻ 9-ആം നൂറ്റാണ്ടിലെ ജയന്തൻ ആയിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="120591" url="https://ml.wikipedia.org/wiki?curid=120591" title="Champakulam Moolam Boat Race">
Champakulam Moolam Boat Race



</doc>
<doc id="120592" url="https://ml.wikipedia.org/wiki?curid=120592" title="Chundan Vallam">
Chundan Vallam



</doc>
<doc id="120593" url="https://ml.wikipedia.org/wiki?curid=120593" title="Al-Shabaab">
Al-Shabaab



</doc>
<doc id="120594" url="https://ml.wikipedia.org/wiki?curid=120594" title="അരിച്ചെള്ള്‌">
അരിച്ചെള്ള്‌

 
കോളിയോപ്റ്റെറ (Coleoptera) പ്രാണിഗോത്രത്തിൽ കുർക്യുലിയോണിഡേ (Curculeonidae) കുടുംബത്തിലെ ഒരംഗമാണ് അരിച്ചെള്ള്‌. ശാസ്ത്ര നാമം സൈറ്റോഫിലസ് ഒറൈസ ("Sitophilus oryza"). അരിച്ചെള്ള് ലോകത്തെവിടെയും കാണപ്പെടുന്നു. അരി, ധാന്യങ്ങൾ‍, ഉണക്കിയ പയറുവർഗങ്ങൾ എന്നീ ഭക്ഷണപദാർഥങ്ങൾ ഇവ തിന്നു നശിപ്പിക്കാൻ ഇതിനു അസാമാന്യമായ കഴിവുണ്ട്.
ശരീര ഘടന.
3-4 മീല്ലി മീറ്റർ. നീളവും തിളങ്ങുന്ന തവിട്ടുനിറവുമുള്ള ചെറിയ വണ്ടാണ് അരിച്ചെള്ള്. ഉഷ്ണമേഖലാപ്രദേശങ്ങളിലാണ് ഇത് സുലഭമായി കണ്ടുവരുന്നത്. ഇന്ത്യയാണിതിന്റെ ജന്മദേശമെന്നു കരുതപ്പെടുന്നു. ചരക്കുകപ്പലുകൾ മുഖേനയാവണം ലോകത്തിന്റെ നാനാഭാഗങ്ങളിലും ഇവ എത്തിച്ചേർന്നത്.
ആഹാരം.
മനുഷ്യന് ഏറ്റവുമധികം നഷ്ടമുണ്ടാക്കുന്ന പ്രാണികളിൽ ഒന്നാണിത്. നെല്ലറകളിലും കളപ്പുരകളിലും മറ്റും സൂക്ഷിച്ചിട്ടുള്ള ധാന്യങ്ങൾ മുഴുവനായും നശിപ്പിക്കാൻ ഇവയ്ക്കു കഴിയും; ചീത്തയാകുന്ന ധാന്യങ്ങൾ കുതിർന്നിട്ട് പലപ്പോഴും മുളയ്ക്കുകയും ചെയ്യും. ധാന്യങ്ങളുടെ പരിപ്പുകൾ ഇവ തിന്നു തീർക്കുന്നു. ധാന്യമാവോ മുഴുവൻ ധാന്യങ്ങളോ പ്രായമെത്തിയ വണ്ടുകൾ തിന്നുതീർക്കുമ്പോൾ അവയുടെ ലാർവകൾ ധാന്യങ്ങൾക്കുള്ളിൽ ജീവിക്കുകയാണ് ചെയ്യുന്നത്. ധാന്യമാവ് കട്ടപിടിച്ചാൽ മാത്രമേ ലാർവകൾക്ക് ഇതിനുള്ളിൽ കഴിയാൻ സാധിക്കൂ.
പ്രത്യുൽ‌പാദനം.
പെൺവണ്ടുകൾ ധാന്യത്തിന്റെ പരിപ്പിനുള്ളിൽ കരണ്ടുണ്ടാക്കുന്ന ചെറിയ കുഴികളിൽ ഓരോരോ മുട്ടകളിടുന്നു. മുട്ടകൾ വെളുത്തതും വലിപ്പം കുറഞ്ഞതുമാണ്. മുട്ടയിട്ടശേഷം പശപോലെയുള്ള ഒരു സ്രവത്താൽ കുഴികൾ മൂടിവയ്ക്കും. ഏതാനും ദിവസങ്ങൾക്കുള്ളിൽ മുട്ടവിരിഞ്ഞു വെളുത്തുതടിച്ച കാലില്ലാത്ത പുഴുക്കൾ / ലാർവകൾ പുറത്തുവരും. ധാന്യം ഭക്ഷിച്ചുവളരുന്ന ഇവ വളരെ വേഗം പ്യൂപ്പയും വണ്ടുമായി മാറുന്നു. അനുകൂല പരിതഃസ്ഥിതികളിൽ 4-7 ആഴ്ചയാണ് ഇതിന്റെ ജീവിതചക്ര ദൈർഘ്യം. 2-3 ആഴ്ചവരെ ഈ വണ്ടുകൾക്ക് ആഹാരമില്ലാതെ ജീവിക്കാൻ സാധിക്കും. സാധാരണ 7-8 മാസമാണ് ഇതിന്റെ ആയുഷ്കാലം. എന്നാൽ രണ്ടു വർഷത്തിലേറെ ജീവിക്കുന്നവയും ഉണ്ട്. പൂർണവികസിതമായ ചിറകുകളുള്ള അരിച്ചെള്ള് ഉഷ്ണകാലത്തു മിക്കപ്പോഴും പറന്നുകൊണ്ടിരിക്കും.
അവലംബം.
&lt;templatestyles src="Reflist/styles.css" /&gt;

</doc>
<doc id="120595" url="https://ml.wikipedia.org/wiki?curid=120595" title="Rice weevil">
Rice weevil



</doc>
<doc id="120601" url="https://ml.wikipedia.org/wiki?curid=120601" title="മയ്യിത്ത് നമസ്കാരം">
മയ്യിത്ത് നമസ്കാരം



</doc>
<doc id="120603" url="https://ml.wikipedia.org/wiki?curid=120603" title="നാദിയ">
നാദിയ



</doc>
<doc id="120607" url="https://ml.wikipedia.org/wiki?curid=120607" title="സ്കറ്റെല്ലെറിഡെ">
സ്കറ്റെല്ലെറിഡെ

 
പ്രാണികളുടെ ഒരു കുടുംബമാണ് സ്കറ്റെല്ലെറിഡെ. വൈവിധ്യവും തീവ്രവുമായ നിറങ്ങളുള്ളതിനാൽ രത്ന മൂട്ട (jewel bug) എന്ന് അറിയപ്പെടുന്നു. ഇവയുടെ തൊറാക്സിന്റെ അവസാന ഭാഗം ചിറകും ഉദരവും ആവരണം ചെയ്യുന്നതിനാൽ കവചിത പുറമുള്ള മൂട്ട (shield-backed bug) എന്നും പേരുണ്ട്. ഈ പ്രത്യേകത ഇവയെ ഹെറ്റെറോപ്റ്റെറയിലെ മറ്റ് കുടുംബങ്ങളിൽനിന്നും വ്യത്യസ്തമാക്കുന്നു. ഇതേ കാരണം‌മൂലം ഇവ ഒരുതരം വണ്ടായി തെറ്റിദ്ധരിക്കപ്പെടാറുണ്ട്. കാർഷികവിളകളുൾപ്പെടെയുള്ള സസ്യങ്ങളുടെ ചാറാണ് ഭഷണം. ശല്യപ്പെടുത്തിയാൽ ഇവയിൽ ചിലത് ദുർഗന്ധം പുറപ്പെടുവിക്കും.

</doc>
<doc id="120608" url="https://ml.wikipedia.org/wiki?curid=120608" title="Scutelleridae">
Scutelleridae



</doc>
<doc id="120613" url="https://ml.wikipedia.org/wiki?curid=120613" title="സ്റ്റുട്ട്ഗാർട്ട്">
സ്റ്റുട്ട്ഗാർട്ട്

 
ദക്ഷിണ ജർമ്മനിയിലെ ഒരു പ്രധാന നഗരമാണ് സ്റ്റുട്ട്ഗാർട്ട്. ജർമ്മനിയിലെ മൂന്നാമത്തെ വലിയ സംസ്ഥാനമായ ബാഡൻ-വ്യൂർട്ടംബർഗിന്റെ തലസ്ഥാനവും വലിയ നഗരവുമാണ് സ്റ്റുട്ട്ഗാർട്ട്. നെക്കാർ നദീതീരത്ത് സ്റ്റുട്ട്ഗാർട്ട് കൌൾഡ്രൺ എന്നറിയപ്പെടുന്ന ഫലഭൂയിഷ്ഠമായ താഴ്വരയിൽ ആണ് സ്റ്റുട്ട്ഗാർട്ട് സ്ഥിതി ചെയ്യുന്നത്. സ്വാബിയൻ ആൽബ്സ്, ബ്ലാക്ക് ഫോറസ്റ്റ് എന്നീ മലനിരകൾ സമീപത്തു സ്ഥിതി ചെയ്യുന്നു. നഗരത്തിന്റെ ജനസംഖ്യ 609,219 ആണ്. 27 ലക്ഷം ജനങ്ങൾ നഗരത്തിന്റെ ഭരണ പ്രദേശത്തും 53 ലക്ഷം പേർ മെട്രോപ്പോളിറ്റൻ പ്രദേശത്തും വസിക്കുന്നു. ജർമ്മനിയിലെ ആറാമത്തെ വലിയ നഗരവും നാലാമത്തെ വലിയ മെട്രോപ്പോളിറ്റൻ പ്രദേശവുമാണ് സ്റ്റുട്ട്ഗാർട്ട്. മൊത്ത ആഭ്യന്തര ഉത്പാദനത്തിൽ യൂറോപ്പിലെ മികച്ച 20 മെട്രോപ്പോളിറ്റൻ പ്രദേശങ്ങളിൽ ഒന്നാണ് സ്റ്റുട്ട്ഗാർട്ട്. ജീവിതനിലവാരം അടിസ്ഥാനമാക്കി "മെർസർ" തയ്യാറാക്കിയ 2015 ലെ നഗരങ്ങളുടെ പട്ടികയിൽ സ്റ്റുട്ട്ഗാർട്ട് 21-ാം സ്ഥാനത്തായിരുന്നു. മറ്റൊരു ഏജൻസിയുടെ പട്ടികയിൽ 24-ാം സ്ഥാനത്തും ഇടം പിടിച്ചു. ഗ്ലോബലൈസേഷൻ ആന്റ് വേൾഡ് സിറ്റീസ് റിസർച്ച് നെറ്റ് വർക്ക് 2014 സർവേയിൽ ബീറ്റ്-സ്റ്റാറ്റസ് ലോക നഗരമായി സ്റ്റുട്ട്ഗാർട്ടിനെ ഉൾപ്പെടുത്തി.
ബി.സി. 6-ാം നൂറ്റാണ്ടു മുതൽ തന്നെ സ്റ്റുട്ട്ഗാർട്ട് ഒരു പ്രധാന കാർഷിക പ്രദേശമായിത്തീർന്നിട്ടുണ്ട്. നെക്കാർ താഴ്വരയുടെ ഫലഭൂയിഷ്ടമായ മണ്ണ് പ്രയോജനപ്പെടുത്തി നിരവധി ജനവിഭാങ്ങൾ സ്റ്റുട്ട്ഗാർട്ടിലേക്കെത്തി. 83 എ.ഡി യിൽ റോമാ സാമ്രാജ്യം ഈ പ്രദേശം കീഴടക്കി ബാഡ് കാൻസ്റ്റാറ്റിനു അടുത്ത് ഒരു വലിയ കാസ്ട്രം നിർമ്മിച്ചു. ഇത് നൂറ്റാണ്ടുകളായി സ്റ്റുട്ട്ഗാർട്ടിലെ ഏറ്റവും പ്രധാനപ്പെട്ട ഒരു വാണിജ്യകേന്ദ്രമാണ്. സ്വാബിയൻ പ്രഭു 10-ാം നൂറ്റാണ്ടിൽ തന്റെ പടക്കുതിരകൾക്കായി സ്റ്റുട്ട്ഗാർട്ടിൽ ഒരു ഫാം ആരംഭിച്ചു. കാൻസ്റ്റാറ്റ് കേന്ദ്രീകരിച്ച് നഗരം പതിയെ വളർന്നു. 1320-ൽ ഒരു ചാർട്ടറും നൽകി. 15-ാം നൂറ്റാണ്ടിൽ വ്യൂർട്ടംബർഗ് രാജാക്കന്മാർ സ്റ്റുട്ട്ഗാർട്ടിനെ തങ്ങളുടെ തലസ്ഥാനമാക്കി. മുപ്പതുവർഷ യുദ്ധത്തിലും പ്ലേഗിലും രണ്ടാം ലോകമഹായുദ്ധത്തിലും തിരിച്ചടികൾ സംഭവിച്ചെങ്കിലും 1952 ആയപ്പോഴേക്കും നഗരം വളർച്ചയുടെ പാതയിൽ തിരിച്ചെത്തി. ഇന്ന് യൂറോപ്പിലെ പ്രധാന സാമ്പത്തിക, വ്യവസായ, ടൂറിസം, പ്രസിദ്ധീകരണ കേന്ദ്രമാണ് സ്റ്റുട്ട്ഗാർട്ട്. "യൂറോപ്പിന്റെ പുതു ഹൃദയം" (ജർമ്മൻ: "Das neue Herz Europas") എന്ന് സ്റ്റുട്ട്ഗാർട്ട് വിശേഷിപ്പിക്കപ്പെടുന്നു. പോർഷെ, ബോഷ്, ഡൈമ്ലർ (മെഴ്‌സിഡസ് ബെൻസ്) തുടങ്ങി നിരവധി പ്രധാന കമ്പനികളുടെ ആസ്ഥാനമാണ് സ്റ്റുട്ട്ഗാർട്ട്. സ്റ്റുട്ട്ഗാർട്ട് ഒരു ട്രാൻസ്പോർട്ട് ജംഗ്ഷനും ജർമ്മനിയിലെ ആറാമത്തെ ഏറ്റവും വലിയ വിമാനത്താവളവുമാണ്. 
കുന്നുകളിലും താഴ്വരകളിലുമായി വ്യാപിച്ചു കിടക്കുന്ന സ്റ്റുട്ട്ഗാർട്ട് നഗരം മറ്റു ജർമ്മൻ പട്ടണങ്ങളിൽ നിന്നു ചില വ്യത്യസ്തതകൾ പുലർത്തുന്നു. നഗരപ്രദേശത്ത് മുന്തിരിത്തോട്ടങ്ങളുള്ള ഒരേയൊരു പ്രധാന നഗരമാണ് സ്റ്റുട്ട്ഗാർട്ട്. നഗരത്തിനുള്ളിലും പ്രാന്തപ്രദേശങ്ങളിലും വ്യാപിച്ചു കിടക്കുന്ന പാർക്കുകളും പൂന്തോട്ടങ്ങളും "വാഹനങ്ങളുടെ കളിതൊട്ടിൽ" എന്നു വിശേഷിപ്പിക്കുന്ന നഗരം സന്ദർശിക്കാനെത്തുന്നവരെ ആശ്ചര്യപ്പെടുത്തുന്നു. നഗരത്തിന്റെ വിനോദസഞ്ചാര മുദ്രാവാക്യം "സ്റ്റുട്ട്ഗാർട്ട് കൂടുതൽ നൽകുന്നു" എന്നാണ്. 
കുടിയേറ്റക്കാരുടെ എണ്ണം ദേശീയ ശരാശരിയിലും കൂടുതലുള്ള ഒരു നഗരമാണ് സ്റ്റുട്ട്ഗാർട്ട്. ഡോർലിംഗ് കിന്റേഴ്സ്ലി തന്റെ അയ് വിറ്റ്നസ് ട്രാവൽ ഗൈഡ് റ്റു ജർമനി എന്ന പുസ്തകത്തിൽ, "സ്റ്റുട്ട്ഗാർട്ട് പട്ടണത്തിൽ മൂന്നിൽ ഒരാൾ വിദേശിയാണെന്നു" പരാമർശിക്കുന്നു. സ്റ്റുട്ട്ഗാർട്ടിലെ ജനസംഖ്യയുടെ 40 ശതമാനവും, അഞ്ച് വയസ്സിനുതാഴെയുള്ള ജനസംഖ്യയുടെ 64 ശതമാനവും, കുടിയേറ്റ പശ്ചാത്തലമുള്ളവരാണ്.
പദോത്പത്തി.
കുതിര ഫാം (സ്റ്റഡ് ഫാം) എന്ന് അർത്ഥം വരുന്ന ആൾട്ട് ഹോഖ് ജർമ്മൻ (Althochdeutsch) പദമായ "സ്റ്റ്വൊട്ട്ഗാർട്ടൻ" (Stuotgarten) ൽ നിന്നാണ് സ്റ്റുട്ട്ഗാർട്ട് എന്ന പേർ വരുന്നത്. സ്വാബിയൻ പ്രദേശത്തിന്റെ മദ്ധ്യഭാഗത്ത് സ്ഥിതി ചെയ്യുന്നതിനാൽ സ്വാബിയൻ മെട്രോപോളിസ് (Schwabenmetropole) എന്നൊരു വിളിപ്പേരും സ്റ്റുട്ട്ഗാർട്ടിനുണ്ട്. 
ചരിത്രം.
പുരാതന കാലം.
തുടക്കത്തിൽ നെക്കാർ നദീതടത്തിലെ ഏറ്റവും പ്രധാനപ്പെട്ട സ്ഥലം സ്റ്റുട്ട്ഗാർട്ട് തടത്തിനു ചുറ്റുമുള്ള ഇന്നത്തെ ബാഡ് കാൻസ്റ്റാറ്റ് ഉൾപ്പെടുന്ന മലയിടുക്കായിരുന്നു. റോമാക്കാർ സ്ഥാപിച്ച ബാഡ് കാൻസ്റ്റാറ്റിലെ കാസ്റ്റ്രം ആയിരുന്നു സ്റ്റുട്ട്ഗാർട്ടിലെ ആദ്യ പ്രധാന കേന്ദ്രം. മയ്ൻസ് മുതൽ ഔഗ്സ്ബുർഗ് വരെയുള്ള വില്ലകളും മുന്തിരിത്തോട്ടികളും സംരക്ഷിക്കുന്നതിനായി എ.ഡി. 90 ലാണ് ഇതിന്റെ നിർമ്മാണം. പല സൈനികസ്ഥാപനങ്ങളും റോമാക്കാർ ഇതിനോടനുബന്ധിച്ച് നിർമ്മിച്ചു. റോമാക്കാർ കൂടുതൽ കിഴക്കോട്ട് സഞ്ചരിച്ചതിനുശേഷവും ഇതിനടുത്തു വാസമുറപ്പിച്ച ജനങ്ങൾ അവിടെത്തന്നെ തുടർന്നു. ഭംഗിയുള്ള കരകൗശലവസ്തുക്കളുടെ നിർമ്മാണത്തിൽ വൈദഗ്ദ്ധ്യമുള്ളവരായിരുന്നു അവർ. മൂന്നാം നൂറ്റാണ്ടിൽ അലാമണിക്കാരോടു പരാജയപ്പെട്ടു റോമാക്കാർ തിരികെയെത്തിയപ്പോൾ, ആ കുടിയേറ്റം താൽക്കാലികമായി ചരിത്രത്തിൽ നിന്നും 7-ആം നൂറ്റാണ്ട് വരെ അപ്രത്യക്ഷമായി.
മദ്ധ്യകാലഘട്ടം.
എ.ഡി 950-ൽ, വിശുദ്ധ റോമാസാമ്രാജ്യ ചക്രവർത്തി ഓട്ടോ ഒന്നാമന്റെ മകനായ ലിയുഡോൾഫ് പ്രഭു, യൂറോപ്പിലെ ഹംഗേറിയൻ കടന്നുകയറ്റത്തെ നേരിടാൻ തന്റെ കുതിരപ്പടയുടെ ഒരു സ്റ്റഡ് ഫാം സ്ഥാപിക്കാൻ തീരുമാനിച്ചു. നെസൻബാഹ് നദീതടത്തിന്റെ തെക്ക് 5 കി മീ തെക്ക് പഴയ റോമൻ കാസ്റ്റ്രം അദ്ദേഹം ഇതിനായി തിർഞ്ഞെടുത്തു. 1089 ൽ, കാല്വിലെ ബ്രൂണോ പ്രഭു സ്റ്റുട്ട്ഗാർട്ടിലെ പഴയ കോട്ടയുടെ മുൻകാല കെട്ടിടം നിർമിച്ചു.
1108 എ.ഡി.യിൽ ആദ്യമായി രേഖപ്പെടുത്തപ്പെട്ട, സ്റ്റുട്ട്ഗാർട്ടിലെ മുന്തിരിത്തോട്ടങ്ങൾ ആ കാലഘട്ടത്തിൽ സ്റ്റഡ് ഫാമിനടുത്ത പ്രദേശങ്ങളിലേക്ക് ജനങ്ങളെ ആകർഷിച്ചു. എന്നാൽ കാൻസ്റ്റാറ്റിനടുത്ത ഈ പ്രദേശം പല യൂറോപ്യൻ വ്യാപാര പാതകളും കടന്നുപോയിരുന്ന സ്ഥലമായതിനാൽ ഇതിനു പുറത്തേയ്ക്ക് വ്യാപിക്കാൻ അപ്പോഴും നഗരത്തിനു കഴിഞ്ഞില്ല. എ.ഡി. 1219 ൽ, സ്റ്റുട്ട്ഗാർട്ട് (അന്നത്തെ പേർ സ്റ്റുവോട്ട്ഗാർട്ടൻ) ബാഡനിലെ ഹെർമൻ അഞ്ചാമന്റെ കീഴിലായി. ബെസിഗ്ഹൈം, ഫോർസൈം എന്നീ നഗരങ്ങൾക്കൊപ്പം ഇന്നത്തെ സ്റ്റുട്ട്ഗാർട്ട് നഗരത്തിന്റെയും സ്ഥാപകൻ അദ്ദേഹമാണെന്നു പറയാനാകും. 1251 ൽ സ്റ്റുട്ട്ഗാർട്ടിന്റെ ഉടമസ്ഥത ബാഡനിൽ നിന്നുള്ള സ്ത്രീധനമായി വ്യൂർട്ടംബർഗിലെ ഉൾറിച്ച് ഒന്നാമനു ലഭിച്ചു. അദ്ദേഹത്തിന്റെ മകൻ എബെർഹാർഡ് ഒന്നാമൻ സ്റ്റുട്ട്ഗാർട്ടിൽ തന്റെ പ്രവർത്തനങ്ങൾ കേന്ദ്രീകരിച്ചു. എബെർഹാർഡ് യുദ്ധത്തിൽ പരാജയപ്പെടുകയും സ്റ്റുട്ട്ഗാർട്ടിന്റെ നിയന്ത്രണം 1312 മുതൽ 1315 വരെ എസ്സ്ലിൻഗന്റെ കീഴിൽ ആകുകയും ചെയ്തു. വിശുദ്ധ റോമാസാമ്രാജ്യ ചക്രവർത്തി ഹെൻറി ഏഴാമന്റെ മരണശേഷം 1316 ൽ സ്റ്റുട്ട്ഗാർട്ടിന്റെ ഭരണം എബെർഹാർഡ് തിരിച്ചുപിടിച്ചു. എബെർഹാർഡ് വ്യൂർട്ടംബർഗ് കോട്ട ശക്തിപ്പെടുത്തുകയും 1320 ൽ തലസ്ഥാനം സ്റ്റുട്ട്ഗാർട്ടിലേക്ക് മാറ്റുകയും ചെയ്തു. വ്യൂർട്ടംബർഗ് പ്രഭുക്കന്മാരുടെ കീഴിൽ സ്റ്റുട്ട്ഗാർട്ട് ബാഡ് കാൻസ്റ്റാറ്റിനു പുറത്തേക്കും വളർന്നു. 1542-44 കാലഘട്ടത്തിൽ ഇന്നത്തെ ഷില്ലർപ്ലാറ്റ്സ് നഗരസമുച്ചയം നിർമ്മാണം പൂർത്തിയായി. ഫാഫ് തടാകം, ഗ്ലെംസ്, നെസൻബാഹ് നദി എന്നിവിടങ്ങളിൽ നിന്നും നഗരത്തിലേക്ക് വെള്ളം എത്തിക്കാനുള്ള പദ്ധതികൾ പൂർത്തിയായി. 1575 ൽ കൊട്ടാരം ശില്പിയായ ഗിയൊർഗ് ബെയറിന്റെ നേതൃത്വത്തിൽ ലുസ്റ്റ്ഹൗസിന്റെ നിർമ്മാണം പൂർത്തിയാക്കി. സ്റ്റാംഹയിം കോട്ടയുടെയും ഷില്ലർപ്ലാറ്റ്സിലെ ഫ്രുക്റ്റ്കാസ്റ്റന്റെയും നിർമ്മാണം പിന്നീട് പൂർത്തിയാക്കി.
1618–1648 കാലത്തെ മുപ്പതുവർഷ യുദ്ധം നഗരത്തെ ഏറെക്കുറെ തകർത്തു. വ്യൂർട്ടംബർഗ് പ്രഭു എബെർഹാർഡ് മൂന്നാമൻ ഫ്രാൻസിലെ സ്റ്റ്രാസ്ബൗർഗിലേക്ക് പലായനം ചെയ്യുകയും നഗരത്തിന്റെ ഭരണം ഓസ്ട്രിയയിലെ ഹാബ്സ്ബുർഗ് പ്രഭുക്കന്മാരുടെ കീഴിൽ വരികയും ചെയ്തു. ഹാബ്സ്ബുർഗ് ഭരണകാലത്താണ് പ്രൊട്ടസ്റ്റന്റ് സഭ നഗരത്തിൽ പ്രബലമാകുന്നത്. എന്നാൽ വൈകാതെ തന്നെ നഗരത്തിന്റെ ഭരണം വിശുദ്ധ റോമാസാമ്രാജ്യ ചക്രവർത്തി ഫെർഡിനാന്റ് മൂന്നാമന്റെ കീഴിലാകുകയും പള്ളികളെല്ലാം വീണ്ടും കത്തോലിക്കാസഭയുടെ കീഴിൽ വരികയും ചെയ്തു. സ്റ്റുട്ട്ഗാർട്ടിലെയും വ്യൂർട്ടംബർഗിലെ തന്നെയും മൂന്നിലൊന്നു ജനസംഖ്യ തുടരെയുള്ള യുദ്ധങ്ങളും പ്ലേഗ് രോഗവും മൂലം മരിച്ചിരുന്നു. പിന്നീടു നടന്ന ഫ്രാൻസുമായുള്ള ഒൻപത് വർഷത്തെ യുദ്ധം വ്യൂർട്ടംബർഗ് റീജന്റ് മഗ്ദലേന സിബില്ലയുടെ നയതന്ത്ര ശേഷി കാരണം സ്റ്റുട്ട്ഗാർട്ടിൽ കാര്യമായ നാശനഷ്ടം ഉണ്ടാക്കിയില്ല. മഗ്ദലേന സിബില്ലയുടെ മകൻ എബെർഹാർഡ് ലൂഡ്വിഗ് 1718 ൽ വ്യൂർട്ടംബർഗിന്റെ തലസ്ഥാനം 1704 ൽ മാത്രം സ്ഥാപിതമായ ലൂഡ്വിഗ്സ്ബുർഗിലേക്ക് മാറ്റി. ലൂഡ്വിഗിന്റെ മരണശേഷം ഭരിച്ച അദ്ദേഹത്തിന്റെ അനന്തരനായ ചാൾസ് അലക്സാണ്ടറും ലൂഡ്വിഗ്സ്ബുർഗ് ആസ്ഥാനമാക്കിയാണ്. 1737-ൽ ചാൾസ് അലക്സാണ്ടർ മരിച്ചു. ഒൻപതാം വയസ്സിൽ അദ്ദേഹത്തിന്റെ മകൻ ചാൾസ് ഓയ്ഗീൻ രാജാവായി. പ്രഷ്യയിലെ ഫ്രെഡറിക് മഹാരാജാവിന്റെ കൊട്ടാരത്തിൽ നിന്നും വിദ്യാഭ്യാസം കഴിഞ്ഞെത്തിയ ചാൾസ് ഓയ്ഗീൻ സ്റ്റുട്ട്ഗാർട്ടിലേക്ക് തലസ്ഥാനം മാറ്റാൻ ആഗ്രഹിച്ചു. 1746-ൽ പുതിയ കോട്ടയുടെയും (ജർമ്മൻ: നോയ് ഷ്ലോസ്സ്) 1763-ൽ കാസിൽ സൊളിറ്റ്യൂടിന്റെയും, 1770 ൽ കാൾസ് ഷൂളെ സൈനിക അക്കാദമിയുടെയും 1785 ൽ ഹോഹൻഹൈം കോട്ടയുടെയും നിർമ്മാണം ചാൾസ് ഓയ്ഗീൻ ആരംഭിച്ചു. വിഖ്യാത ദാർശനികനും, നാടകകൃത്തും എഴുത്തുകാരനുമായിരുന്നു ഫ്രെഡറിക് ഷില്ലർ (1796–1841) ഈ കാലഘട്ടത്തിലാണ് ജീവിച്ചിരുന്നത്. പതിനെട്ടാം നൂറ്റാണ്ടിന്റെ അവസാനത്തിൽ സ്റ്റുട്ട്ഗാർട്ട്, ഇരുപതിനായിരത്തോളം താമസക്കാർ, ഇടുങ്ങിയ വീടുകൾ, കൃഷി, കന്നുകാലി എന്നിവ അടങ്ങുന്ന ഒരു പ്രാദേശിക പട്ടണമായി തന്നെ തുടർന്നു. വ്യൂർട്ടംബർഗ് പ്രഭുക്കന്മാരുടെ തലസ്ഥാനവും സീറ്റുമായിരിക്കുമ്പോഴും സൈന്യത്തിന്റെ പ്രധാനികളൊന്നും നഗരത്തിൽ ഉണ്ടായിരുന്നില്ല. 1794-ൽ ചാൾസ് പ്രഭു സൈനിക അക്കാദമി പിരിച്ചുവിട്ടു. 1803-ൽ വ്യൂർട്ടംബർഗ് ഒരു ഇലക്ടറേറ്റ് ആയപ്പോഴും 1805-ൽ രാജ്യം ആയപ്പോഴും സ്റ്റുട്ട്ഗാർട്ട് തലസ്ഥാനം ആയി തന്നെ തുടർന്നു.
ആധുനിക കാലത്ത്.
നെപ്പോളിയൻ ഒന്നാമൻ 1805-ൽ ഒരു വ്യൂർട്ടംബർഗിനു ഒരു രാജ്യം എന്ന സ്ഥാനം നൽകി. വ്യൂർട്ടംബർഗിലെ ഫ്രഡറിക്ക് ഒന്നാമനു ജർമ്മനിയിലെ രാജാക്കന്മാരുടെ റൈൻ കോൺഫെഡറേഷനിൽ മുൻനിര സ്ഥാനമുണ്ടായിരുന്നു. പിന്നീടു വന്ന വിൽഹെം ഒന്നാമന്റെ കാലത്താണ് വിൽഹെം പാലസ്, കാഥറീന ഹോസ്പിറ്റൽ, സ്റ്റേറ്റ് ഗ്യാലറി, വില്ല ബെർഗ്, ക്യോണിഗ്സ്ബാവ് ഉൾപ്പെടെ സ്റ്റുട്ട്ഗാർട്ടിലെ പ്രധാന കെട്ടിടങ്ങൾ നിർമ്മിക്കപ്പെട്ടത്. 1818-ൽ വിൽഹെം രാജാവും കാതറിൻ രാജ്ഞിയുമാണ് വർഷം തോറും ക്ഷാമവും മറ്റും മൂലം ഉണ്ടാകുന്ന കഷ്ടപ്പാടുകൾക്ക് പരിഹാരം കാണുന്നതിനായി, ഒരു വർഷത്തെ വിളവെടുപ്പു കൊയ്ത്തു ആഘോഷിക്കാൻ ആദ്യത്തെ കാൻസ്റ്റാറ്റർ ഫോക്സ്ഫെസ്റ്റ് നടത്തുന്നത്. ഹോഹൻഹൈം സർവകലാശാല 1818 ലാണ് സ്ഥാപിച്ചത്. രണ്ട് വർഷത്തിനുശേഷം വ്യൂർട്ടംബർഗ് കോട്ട നിന്നിരുന്ന സ്ഥാനത്ത് വ്യൂർട്ടംബർഗ് മൗസോളിയവും പൂർത്തിയാക്കി. 1846 ൽ സ്റ്റുട്ട്ഗാർട്ടിലെ മെയിൻ റെയിൽവേ സ്റ്റേഷൻ (ജർമ്മൻ: ഹൗപ്റ്റ്ബാൻഹോഫ്) ആരംഭിച്ചതോടെ നഗരത്തിന്റെ സാമ്പത്തിക പുനരുദ്ധാരണത്തിന്റെ തുടക്കം അനുഭവപ്പെട്ടു തുടങ്ങി. അതിനു മുൻപ് തന്നെ, റോസെൻസ്റ്റീൻ കോട്ട (1822-1830), സ്റ്റുട്ട്ഗാർട്ട് സർവ്വകലാശാല (1829), സ്റ്റാറ്റ്സ്ഗാലറി (1843), യൂണിവേഴ്സിറ്റി ഓഫ് മ്യൂസിക് ആൻഡ് പെർഫോമിംഗ് ആർട്സ് (1857) എന്നിവയും സ്ഥാപിക്കപ്പെട്ടു. 1848–49 കാലത്തെ ജർമ്മൻ വിപ്ലവത്തിലും നഗരം പ്രധാന പങ്കു വഹിച്ചു. വിൽഹെം ഹൗഫ്, ലുഡ്വിഗ് ഉഹ്ലാൻഡ്, ഗുസ്റ്റാവ് ഷ്വാബ്, എഡാർഡ് മോറിക് തുടങ്ങിയ എഴുത്തുകാർ ഈ കാലഘട്ടത്തിൽ സ്റ്റുട്ട്ഗാർട്ടിന്റെ സാഹിത്യ പാരമ്പര്യത്തെ പരിപോഷിപ്പിച്ചു. സ്റ്റുട്ട്ഗാർട്ട് ചരിത്രത്തിലെ മറ്റൊരു നാഴികക്കല്ലാണ് കൻസ്റ്റാറ്റ് മുതൽ ഉണ്ടർട്യൂർഖൈം വരെ 1845 ഒക്ടോബർ 22-ന് ആരംഭിച്ച തീവണ്ടിപ്പാത. വ്യാവസായിക വിപ്ലവം സ്റ്റുട്ട്ഗാർട്ടിലേക്ക് വൻതോതിൽ ജനങ്ങളെ ആകർഷിച്ചു: 1834-ൽ 35,200 ജനസംഖ്യ 1852-ൽ 50,000 വും 1864-ൽ 69,084 വും, ഒടുവിൽ 1871-ൽ 91,000 വും ആയി വർദ്ധിച്ചു. സമീപനഗരങ്ങൾ സ്റ്റുട്ട്ഗാർട്ടിനോട് യോജിപ്പിക്കുക കൂടെ ചെയ്തതോടെ 1904 ൽ ജനസംഖ്യ 200,000 കവിഞ്ഞു. 1871-ൽ ജർമ്മനിയുടെ ഏകീകരണത്തിനു ശേഷം, വ്യൂർട്ടംബർഗ് ഓട്ടോ വോൺ ബിസ്മാർക്കിന്റെ നേതൃത്വത്തിൽ രൂപീകരിച്ച ജർമ്മൻ സാമ്രാജ്യത്തിൽ ചേർന്നു. 
1887 ൽ കാൾ ബെൻസ്, ഗോട്ട്ലീബ് ഡൈമ്ലർ, വിൽഹെം മേയ്ബാക്ക് എന്നിവരുടെ നേതൃത്വത്തിൽ സ്റ്റുട്ട്ഗാർട്ടിലെ കാൻസ്റ്റാറ്റിൽ വാഹന നിർമ്മാണം ആരംഭിക്കുന്നു. ലോക ഓട്ടോമൊബൈൽ വ്യവസായത്തിന്റെ തുടക്കം അവിടെ നിന്നായിരുന്നു. ഇതിനും ഒരു വർഷം മുൻപ് റോബർട്ട് ബോഷ് ഇലക്ട്രിക്കൽ/പ്രസിഷൻ എഞ്ചിനീയറിങ്ങ് കമ്പനിയായ ബോഷ് സ്റ്റുട്ട്ഗാർട്ടിൽ ആരംഭിച്ചിരുന്നു. പോർഷെ വളരെക്കാലത്തിനു ശേഷം 1931 ൽ ആണ് സ്ഥാപിതമായത്. 1907 ൽ സ്റ്റുട്ട്ഗർട്ടിൽ നടന്ന ഇന്റർനാഷണൽ സോഷ്യലിസ്റ്റ് കോൺഗ്രസ് സമ്മേളനത്തിൽ 60,000 പേർ പങ്കെടുത്തു. 1912-ൽ ഫാവ് എഫ് ബി സ്റ്റുട്ട്ഗാർട്ട് (VfB Stuttgart) ഫുട്ബോൾ ക്ലബ് സ്ഥാപിതമായി. രണ്ടു വർഷം കഴിഞ്ഞ് സ്റ്റുട്ട്ഗാർട്ട് ഹൗപ്റ്റ്ബാൻഹോഫിന്റെ ഇപ്പോഴത്തെ കെട്ടിടം പൂർത്തിയായി. ഒന്നാം ലോകമഹായുദ്ധകാലത്ത് ഈ നഗരം എയർ റെയ്ഡുകളുടെ ലക്ഷ്യമായിരുന്നു.
വൈമർ റിപ്പബ്ലിക്ക്.
ഒന്നാം ലോകമഹായുദ്ധത്തിന്റെ അവസാനത്തിൽ, 1918 നവംബർ 30 ന് നവംബർ വിപ്ലവകാരികൾ വിൽഹെം പാലസ് പിടിച്ചെടുത്തു. വ്യൂർട്ടംബർഗിലെ വിൽഹം II രാജാവ് സ്ഥാനം ഒഴിയാൻ നിർബന്ധിതനായി, പക്ഷെ വിപ്ലവം പകുതിയിൽ പരാജയപ്പെട്ടു. വിപ്ലവകാരികളുടെ സമ്മർദം മൂലം, വിൽഹെം രാജാവ് കിരീടം നിരസിച്ചു, എന്നാൽ, സിംഹാസനം ഉപേക്ഷിക്കാനും വിസമ്മതിച്ചു. ഒടുവിൽ, വിൽഹെം സ്ഥാനം ഒഴിയുകയും വൈമർ റിപ്പബ്ലിക്കിന്റെ ഭാഗമായി ഫ്രീ സ്റ്റേറ്റ് ഓഫ് വ്യൂർട്ടംബർഗ് സ്ഥാപിക്കപ്പെട്ടു. സ്റ്റുട്ട്ഗാർട്ട് അതിൻറെ തലസ്ഥാനമായി പ്രഖ്യാപിക്കപ്പെട്ടു. 1919 ഏപ്രിൽ 26-ന് ഒരു പുതിയ ഭരണഘടന നിർമ്മിക്കപ്പെട്ടു. ഭരണകൂടം ബെർലിനിൽ നിന്നും പലായനം ചെയ്തപ്പോൾ 1920 ൽ സ്റ്റട്ട്ഗാർട്ട് താൽക്കാലികമായി ജർമ്മൻ ദേശീയ ഗവൺമെന്റിന്റെ ആസ്ഥാനമായി മാറി. 1920-ൽ എർവിൻ റോമ്മെൽ സ്റ്റുട്ട്ഗാർട്ടിൽ രൂപം നൽകിയ 13-ആം ഇൻഫൻട്രി റെജിമെറ്റിന്റെ കമ്മാൻഡർ ആയി. അടുത്ത ഒമ്പത് വർഷക്കാലം തുടരുകയും ചെയ്തു.
നാസി കാലഘട്ടം.
നാസി പാർട്ടിയുടെ ഏകാധിപത്യത്തിനു കീഴിൽ സ്റ്റുട്ട്ഗാർട്ടിനു പ്രാധാന്യം നഷ്ടപ്പെട്ടു. എങ്കിലും സെൻട്രൽ നെക്കാർ മേഖലയുടെ സാംസ്കാരികവും സാമ്പത്തികവുമായ കേന്ദ്രമായി തുടരുകയും ചെയ്തു. നാസി ഭരണകൂടം സ്റ്റുട്ട്ഗാർട്ടിനു പ്രത്യേക പദവികൾ നൽകിയിട്ടുണ്ട്. 1936 ൽ "ജർമ്മനിയിലെ വിദേഷികളുടെ നഗരം" എന്ന പേരു സ്റ്റുട്ട്ഗാർട്ടിനു ലഭിച്ചു. ഫോക്സ്-വാഗൺ ബീറ്റിലിന്റെ പ്രോടോടൈപ്പ് ഫെർഡിനാൻഡ് പോർഷെ സ്റ്റുട്ട്ഗാർട്ടിൽ വച്ചാണ് രൂപകൽപ്പന ചെയ്തത്.
രാഷ്ട്രീയ സായുധസേനകളെ പിടികൂടുകയും മർദ്ദിക്കുകയും ചെയ്യുന്നതിനായി 1933 മുതൽ ഗെസ്റ്റപ്പോ സ്റ്റുട്ട്ഗാർട്ടിലെ ഹോട്ടൽ സിൽബർ ഉപയോഗിച്ചു വന്നു. സ്റ്റുട്ട്ഗാർട്ടിലെ ജൂതരെ 1934 മുതൽ വെൽസ്ഹൈമിലെ ജയിലിലേക്കോ ഡഖാവിലെ കോൺസണ്ട്രേഷൻ കാമ്പുകളിലേക്കും മാറ്റി തുടങ്ങി. വ്യൂർട്ടംബർഗിലെ മറ്റിടങ്ങളിൽ നിന്നുള്ള ജൂതരെ സ്റ്റുട്ട്ഗാർട്ടിലെ ഘെറ്റോകളിലേക്കും കൊണ്ടുവന്നിരുന്നു. ജർമനിയുടെ പ്രധാന നഗരങ്ങളെപ്പോലെ തന്നെ സ്റ്റുട്ട്ഗാർട്ടും സഖ്യശക്തികളുടെ സായുധ ആക്രമണങ്ങളിൽ ഏറെക്കുറെ മുഴുവനായും തന്നെ തകർക്കപ്പെട്ടിരുന്നു. ബെൻസ് ഫാക്ടറിയിൽ രാജ്യത്തിനു വേണ്ടി യുദ്ധസാമഗ്രികൾ നിർമ്മിച്ചിരുന്നതാണ് സ്റ്റുട്ട്ഗാർട്ടിനെ ലക്ഷ്യം വക്കാൻ പ്രധാനമായും സഖ്യശക്തികളെ പ്രേരിപ്പിച്ചത്. യുദ്ധത്തിൽ സ്റ്റുട്ട്ഗാർട്ട് 53 തവണ ബോംബിംഗുകൾക്ക് വിധേയമായി. നഗരത്തിലെ 57.7 ശതമാനം കെട്ടിടങ്ങളും തകർന്നു. 4500 ഓളം സാധാരണ പൗരൻമാർ മരിക്കുകയും 9000 ഓളം പേർക്ക് പരിക്കേൽക്കുകയും ചെയ്തു. 1945 ഏപ്രിലിൽ സ്റ്റുട്ട്ഗാർട്ട് വീണു. അമേരിക്കൻ സഹായത്തോടെ ഫ്രഞ്ച് പട്ടാളക്കാരുടെ കീഴിലായി നഗരം. നഗരത്തിലെ ബാക്കിയുള്ള വീടുകളിൽ ഫ്രഞ്ച് പട്ടാളക്കാർ ബലമായി ക്വാർട്ടർ ചെയ്തു. ബലാത്സംഗങ്ങളും മറ്റു മനുഷ്യാവകാശ ധ്വംസനങ്ങളും പതിവായി. 
യുദ്ധത്തിനു ശേഷം.
1945 ജൂലൈ 8-ന് അമേരിക്കയുടെ സമ്മർദ്ദത്തിനു വഴങ്ങി ഫ്രഞ്ച് സൈന്യം സ്റ്റുട്ട്ഗാർട്ടിൽ നിന്നു പിന്മാറി. 1945 മുതൽ 1952 വരെ ബാഡൻ-വ്യൂർട്ടംബർഗിലെ സഖ്യകക്ഷികളുടെ അധിനിവേശത്തിന്റെ മൂന്നു മേഖലകളിലൊന്നായ വ്യൂർട്ടംബർഗ്-ബാഡന്റെ തലസ്ഥാനമായിരുന്നു സ്റ്റുട്ട്ഗാർട്ട്. ബാഡൻ, വ്യൂർട്ടംബർഗ്-ബാഡൻ, വ്യൂർട്ടംബർഗ്-ഹോഹൻസൊല്ലേർൺ എന്നീ സംസ്ഥാനങ്ങൾ യോജിപ്പിച്ച് 1952-ൽ ആണ് ബാഡൻ വ്യൂർട്ടംബർഗ് രൂപീകരിച്ചപ്പോൾ സ്റ്റുട്ട്ഗാർട്ട് അതിന്റെ തലസ്ഥാനമായി തുടർന്നു.
ഇന്ത്യാ ചരിത്രത്തിൽ.
ഇന്ത്യാചരിത്രത്തിലും സ്റ്റുട്ട്ഗാർട്ടിനു പ്രാധാന്യമുണ്ട്. 1907 ൽ സ്റ്റുട്ട്ഗർട്ടിൽ നടന്ന ഇന്റർനാഷണൽ സോഷ്യലിസ്റ്റ് കോൺഗ്രസ് സമ്മേളനത്തിൽ വച്ചാണ് ആദ്യമായി ഇന്ത്യൻ പതാക ഒരു വിദേശ മണ്ണിൽ ഉയർത്തിയത്. മാഡം കാമയാണ് കൽക്കത്ത പതാകയെ മാതൃകയാക്കി വന്ദേ മാതരം എന്ന് രേഖപ്പെടുത്തിയ ത്രിവർണ്ണ പതാക സ്റ്റുട്ട്ഗാർട്ടിൽ ഉയർത്തിയത്. ഇന്ത്യൻ സ്വാതന്ത്ര സമരത്തിലെ ഒരു നാഴികക്കല്ലായിരുന്നു ഈ സംഭവം. പൂനെയിലെ കേസരി ലൈബ്രറിയിൽ ഈ പതാക സൂക്ഷിച്ചിട്ടുണ്ട്. 
കേരളത്തിനും മലയാള ഭാഷയ്ക്കും ശ്രദ്ധേയമായ സംഭാവനകൾ നൽകിയ ഹെർമൻ ഗുണ്ടർട്ട്, ആധുനിക വൈദ്യശാസ്ത്രത്തിലേക്ക് കേരളത്തെ വഴി നടത്തിയ യൂജിൻ ലീബെൻദർഫെർ എന്നിവർ ജനിച്ചത് സ്റ്റുട്ട്ഗാർട്ടിലാണ്.
ഭരണസംവിധാനം.
ബാഡൻ-വ്യൂർട്ടംബർഗ് നാലു ഭരണ ജില്ലകൾ (ജർമ്മൻ: Regierungsbezirk) ആയി തിരിച്ചിരിക്കുന്നു. അവയിലൊന്നാണ് സ്റ്റുട്ട്ഗാർട്ട് (Regierungsbezirk Stuttgart). ഈ ജില്ല സ്റ്റുട്ട്ഗാർട്ട്, ഹൈൽബ്രോൺ-ഫ്രാങ്കൻ, കിഴക്കൻ വ്യൂർട്ടംബർഗ് എന്നിങ്ങനെ മൂന്ന് മേഖലകളായി (Region) തിരിച്ചിരിക്കുന്നു. ഇവ 11 ജില്ലകളും 2 നഗരങ്ങളും ആയി വീണ്ടും തിരിച്ചിരിക്കുന്നു.
സ്റ്റുട്ട്ഗാർട്ട് നഗരവും ബ്യോബ്ലിൻഗൻ, എസ്സ്ലിൻഗൻ, ഗ്യോപ്പിൻഗൻ, ലൂഡ്വിഗ്സ്ബുർഗ്, റെംസ്-മുറ് എന്നീ ജില്ലകളും (സ്റ്റുട്ട്ഗാർട്ട് നഗരകേന്ദ്രത്തിൽ നിന്നും ഏകദേശം 20 കി.മീ. ദൂരത്തിലുള്ള പ്രദേശങ്ങൾ) ചേർന്ന 3700 ചതുരശ്ര കിലോമീറ്റർ പ്രദേശം. 27 ലക്ഷം ആണ് സ്റ്റുട്ട്ഗാർട്ട് മേഖലയിലെ ജനസംഖ്യ. ജർമ്മനിയിലെ ഏറ്റവും ജനസാന്ദ്രതയേറിയ പ്രദേശങ്ങളിലൊന്ന് (708/ച.കി.മീ).
"ഇതും കാണുക: ജർമ്മനിയിലെ മെട്രോപൊളിറ്റൻ മേഖലകൾ"
സ്റ്റുട്ട്ഗാർട്ട് നഗരകേന്ദ്രത്തിൽ നിന്നും ഏകദേശം 50 കി.മീ. ദൂരത്തിലുള്ള പ്രദേശങ്ങൾ ഉൾപ്പെട്ടതാണ് സ്റ്റുട്ട്ഗാർട്ട് മെട്രോപൊളിറ്റൻ മേഖല. 53 ലക്ഷം ആണ് ജനസംഖ്യ.
താഴെ പറയുന്ന 23 ജില്ലകൾ (Stadtbezirk) ചേർന്നതാണ് സ്റ്റുട്ട്ഗാർട്ട് നഗരം. ജനസംഖ്യ: 632,743
ഭൂമിശാസ്ത്രം.
കാലാവസ്ഥ.
ബ്രിട്ടൻ, വടക്കൻ ഫ്രാൻസ് തുടങ്ങിയിടങ്ങളിലെ പോലെ സ്റ്റുട്ട്ഗാർട്ടിൽ ഒരു സമുദ്ര കാലാവസ്ഥയുണ്ടെങ്കിലും (കോപ്പൻ കാലാവസ്ഥാ വിഭാഗീകരണ രീതി: Cfb), ചില സമയങ്ങളിൽ ഇത് വളരെ തീവ്രമാണ്. നഗരത്തിന്റെ സാന്ദ്രമായ വികസനം മൂലം ശരാശരി താപനില ജൂൺ മുതൽ ആഗസ്ത് വരെ 20 ഡിഗ്രി സെൽഷ്യസിനെക്കാൾ കൂടുതലും, സെപ്തംബറിൽ ഇതിനോടു വളരെ അടുത്തുവരികയും ചെയ്യാറുണ്ട്. ശൈത്യകാലത്ത് താപനില വളരെ മൃദുവും, തണുപ്പേറിയ ജനുവരി-ഫെബ്രുവരി മാസങ്ങളിൽ പോലും ശരാശരി 0 ° സെൽഷ്യസിൽ താഴാറില്ല. വർഷം മുഴുവനും മിതമായ മഴ ലഭിക്കുന്ന കാരണം നഗരത്തിന് വരണ്ട കാലാവസ്ഥയില്ല. വർഷം തോറും 869 mm (34.2 in) മഴ ലഭിക്കുന്നു (ജർമൻ ശരാശരി 700 mm (28 in)). സ്റ്റുട്ട്ഗർട്ടിൽ പ്രതിവർഷം ശരാശരി 1,807 മണിക്കൂർ സൂര്യപ്രകാശം ലഭിക്കുന്നു. 9 ° C (48 ° F) ആണ് ശരാശരി താപനില.
സാധാരണഗതിയിൽ വേനൽക്കാലത്ത്, സ്വാബിയൻ ആൽബ്സ്, ബ്ലാക്ക് ഫോറസ്റ്റ്, ഷുർവാൾഡ്, സ്വാബിയൻ-ഫ്രാൻക്കോണിയൻ ഫോറസ്റ്റ് എന്നീ മലനിരകൾ കടുത്ത കാലാവസ്ഥയിൽ നിന്ന് സ്റ്റുട്ട്ഗാർട്ടിനെ സംരക്ഷിക്കുന്നു. പക്ഷേ പലപ്പോഴും ഇടിയോടു കൂടിയ മഴയും ശൈത്യകാലത്ത് ദീർഘനാൾ നീണ്ടുനിൽക്കുന്ന മഞ്ഞുവീഴ്ചയും പതിവാണ്. ഡിസംബർ മുതൽ മാർച്ച് വരെയാണ് ശൈത്യകാലം. മഞ്ഞുവീഴ്ച സാധാരണഗതിയിൽ കുറച്ചു ദിവസങ്ങൾ മാത്രം നീണ്ടു നിൽക്കുന്നതാണെങ്കിലും ചിലപ്പോൾ ഏതാനും ആഴ്ചകൾ നീളുന്നു (ഉദാ: 2010 ൽ). വേനൽക്കാലത്ത് ശരാശരി താപനില 20 ഡിഗ്രി സെൽഷ്യസ് (68 ° F) ആണ്. ജൂലൈ, ഓഗസ്റ്റ് മാസങ്ങളാണ് ചൂടുകൂടിയത്. സ്റ്റുട്ട്ഗർട്ടിൽ വളരെ അപൂർവമായി മാത്രം ആലിപ്പഴം വീഴാറുണ്ട്. ഈ പ്രതിഭാസത്തെ നേരിടാൻ "ഹഗെൽ ഫ്ലീഗർ" എന്ന് വിളിക്കപ്പെടുന്ന കാലാവസ്ഥാ കേന്ദ്രങ്ങൾ നഗരത്തിനടുത്തായി സ്ഥാപിക്കപ്പെട്ടിട്ടുണ്ട്. മുനിസിപ്പൽ പ്രദേശത്ത് നിരവധി പാർക്കിങ് സ്ഥലങ്ങളും ഫാക്ടറികളും പരിപാലിക്കുന്ന ഡൈംലർ (ബെൻസ്) ഈ സംരംഭങ്ങൾക്കു വലിയതോതിൽ ധനസഹായം നൽകുന്നു.
പ്രധാന സ്ഥലങ്ങൾ.
സ്റ്റുട്ട്ഗാർട്ട് നഗരമദ്ധ്യത്തിൽ തന്നെ അനവധി പൂന്തോട്ടങ്ങൾ ഉണ്ട്. മാപ്പിൽ അതിന്റെ ആകൃതി കാരണം, തദ്ദേശവാസികൾ ഗ്രീൻ യു എന്നാണ് അതിനെ വിളിക്കുന്നത്.
വ്യൂർട്ടംബർഗ് സ്റ്റേറ്റ് മ്യൂസിയം (Landesmuseum Württemberg, 1862) ചരിത്ര മ്യൂസിയം (Haus der Geschichte, 1987), റോസൻസ്റ്റൈൻ പാർക്കിലെ പ്രകൃതി ചരിത്ര മ്യൂസിയം (Staatliches Museum für Naturkunde Stuttgart, 1985), മെഴ്‌സിഡസ് ബെൻസ് മ്യൂസിയം (Mercedes-Benz Welt, 1936), പോർഷെ മ്യൂസിയം (1976), ആർട് മ്യൂസിയം (Kunstmuseum Stuttgart, 2005), സ്റ്റാറ്റ്സ്ഗാലറി (Staatsgalerie, 1843), ഹേഗലിന്റെ ജന്മസ്ഥലത്തുള്ള ഹേഗൽ ഹൗസ് (Hegelhaus), ലിൻഡൻ എത്നോളജി മ്യൂസിയം (Linden-Museum, 1911) എന്നിവ സ്റ്റുട്ട്ഗാർട്ടിലെ പ്രധാന മ്യൂസിയങ്ങളാണ്.
സംസ്കാരം.
സമ്പന്നമായ സാംസ്കാരിക പൈതൃകമുള്ള നഗരമാണ് സ്റ്റുട്ട്ഗാർട്ട്. സെപ്റ്റംബർ-ഒക്ടോബർ മാസങ്ങളിൽ നടക്കുന്ന കാൻസ്റ്റാറ്റർ ഫോക്സ്ഫെസ്റ്റ് അതിപ്രശസ്തമാണ്. വിളവെടുപ്പുത്സവമായി 1818 ൽ തുടങ്ങിയ ഫോക്സ്ഫെസ്റ്റ് ഇന്നു മ്യൂണിക്കിലെ ഒക്റ്റോബർഫെസ്റ്റ് മാതൃകയിൽ ഒരു കാർണിവൽ അല്ലെങ്കിൽ ബിയർ ഫെസ്റ്റ് രീതിയിലാണ് നടക്കുന്നത്. സമാന രീതിയിൽ ഏപ്രിൽ മാസത്തിൽ ഒരു വസന്തകാല ഫെസ്റ്റും സ്റ്റുട്ട്ഗാർട്ടിൽ നടത്താറുണ്ട്. നവംബർ ഡിസംബർ മാസങ്ങളിൽ നടക്കുന്ന സ്റ്റുട്ട്ഗാർട്ട് ക്രിസ്തുമസ് മാർക്കറ്റ് യൂറോപ്പിലെ തന്നെ ഏറ്റവും വലുതും പഴക്കം ചെന്നതുമായ ക്രിസ്തുമസ് മാർക്കറ്റുകളിൽ ഒന്നാണ്.
സ്റ്റുട്ട്ഗാർട്ടിലെ സ്വാബിയൻ ഭക്ഷ്യവിഭവങ്ങളും, പ്രത്യേകം തയ്യാർ ചെയ്ത ബിയറും വൈനും പ്രശസ്തമാണ്. പാസ്തയ്ക്കുള്ളിൽ ഇറച്ചി നിറച്ച് തയ്യാർ ചെയ്യുന്ന മൗൾടാഷെ (Maultasche), ഗയിസ്ബുർഗർ മാർഷ് (Gaisburger Marsch) എന്നറിയപ്പെടുന്ന ഒരു തരം ബീഫ് സ്റ്റ്യൂ എന്നിവ സ്വാബിയൻ വിഭവങ്ങളാണ്. സ്റ്റുട്ട്ഗാർട്ടർ ഹോഫ്റ്റ്ബ്രോയ്, ഡിങ്കലാക്കർ, ഷ്വാബൻ ബ്രോയ്, വുല്ലെ എന്നിവ സ്റ്റുട്ട്ഗാർട്ടിൽ ബ്രൂ ചെയ്തെടുക്കുന്ന ബിയർ ആണ്. 
നഗരത്തിനുള്ളിലെ മുന്തിരിത്തോട്ടങ്ങൾ ഇവിടുത്തെ ആകർഷണമാണ്. പ്രത്യേക രീതിയിൽ നിർമ്മിച്ച പടികൾ ഈ തോട്ടങ്ങളുടെ പ്രത്യേകതയാണ്. നഗരത്തിനുള്ളിലെ ഇത്തരം പടികൾ മാത്രം ചേർത്തുവച്ചാൽ ഏകദേശം 20 കിലോമീറ്ററോളം നീളം വരും. 
ഓപ്പറ, ബാലെ, നാടകം എന്നിവ നടക്കറുള്ള സ്റ്റുട്ട്ഗാർട്ട് സ്റ്റാറ്റ്സ് തിയേറ്റർ പ്രസിദ്ധമാണ്. സ്റ്റാറ്റ്സ് ഗാലറി ആർട് എക്സിബിഷനുകൾക്ക് പ്രശസ്തമാണ്. സർ റോജർ നോറിങ്ട്ടന്റെ നേതൃത്വത്തിലുള്ള സ്റ്റുട്ട്ഗാർട്ട് റേഡിയോ സിംഫണി ഓർക്കസ്ട്ര സ്റ്റുട്ട്ഗാർട്ടിലെ ലീഡർഹാല്ലെയിൽ (Liederhalle) കൺസേട്ടുകൾ അവതരിപ്പിക്കാറുണ്ട്.
ജനങ്ങൾ.
ജനസംഖ്യ.
2017 ലെ കണക്കു പ്രകാരം സ്റ്റുട്ട്ഗാർട്ട് നഗരത്തിലെ ജനസംഖ്യ 632,743 ആണ്. ഇതിൽ സ്ത്രീകളുടെ എണ്ണം 316,617 ഉം പുരുഷന്മാരുടെ എണ്ണം 316,126 ഉം ആണ്, അഥവാ സ്ത്രീപുരുഷാനുപാതം സ്റ്റുട്ട്ഗാർട്ട് തുല്യമാണ്. 2011 ലെ കണക്കു പ്രകാരം 90,668 പേർ 0-17 വയസ്സു വരെ ഉള്ളവരും 385,929 പേർ 18-64 വയസ്സു വരെ ഉള്ളവരും 109,293 പേർ 65 നു മുകളിൽ പ്രായമുള്ളവരുമാണ്.
1960 നും (637,539) 2000 നും (586,978) ഇടയിൽ സ്റ്റുട്ട്ഗാർട്ടിലെ ജനസംഖ്യ ക്രമേണ കുറഞ്ഞു. എന്നാൽ, തൊഴിൽ ലഭ്യതയും ആകർഷകമായ സെക്കൻഡറി വിദ്യാഭ്യാസ അവസരങ്ങളും പിന്നീടിങ്ങോട്ട് ജനസംഖ്യയുടെ വളർച്ചയ്ക്ക് വഴിവെച്ചു, പ്രത്യേകിച്ചും കിഴക്കൻ ജർമ്മനിയിലെ യുവാക്കൾ ധാരാളമായി സ്റ്റുട്ട്ഗാർട്ടിലേക്കെത്തി. ദശാബ്ദങ്ങളിൽ ആദ്യമായി, 2006 ൽ, മരണങ്ങളെക്കാൾ നഗരത്തിൽ കൂടുതൽ ജനനമുണ്ടായിരുന്നു. 2008 ഏപ്രിലിൽ നഗര ജനസംഖ്യ 590,720 നിവാസികൾ ആയിരുന്നു.
ഭാഷ.
ജർമ്മൻ ഭാഷാഭേദമായ ഷ്വേബിഷ് (സ്വാബിയൻ പ്രദേശങ്ങളിൽ സംസാരിക്കുന്നത് എന്ന അർത്ഥത്തിൽ) ആണ് സ്റ്റുട്ട്ഗാർട്ടിൽ ഉപയോഗത്തിലുള്ള ഭാഷ. ബാഡൻ-വ്യൂർട്ടംബർഗിന്റെ മദ്ധ്യ ഭാഗത്തും തെക്കു കിഴക്കൻ ഭാഗങ്ങളിലും ബവേറിയയുടെ തെക്കു പടിഞ്ഞാറൻ ഭാഗങ്ങളിലും ആണ് ഷ്വേബിഷ് സംസാരിക്കുന്നത്.
മതങ്ങൾ.
വിശുദ്ധ റോമാസാമ്രാജ്യത്തിനു കീഴിൽ പ്രധാനമായും റോമൻ കത്തൊലിക്കരായിരുന്നു സ്റ്റുട്ട്ഗാർട്ട് ഉൾപ്പെടുന്ന വ്യൂർട്ടംബർഗ് പ്രവിശ്യയിൽ കൂടുതലും. എന്നാൽ, 1534-ൽ നവോത്ഥാനത്തിനു ശേഷം സ്ഥിതി മാറി. ഇതിനു ശേഷം വ്യൂർട്ടംബർഗ് പ്രധാനമായും പ്രൊട്ടസ്റ്റന്റ് ആയിരുന്നു. എന്നിരുന്നാലും, 1975 മുതൽ സ്റ്റുട്ട്ഗാർട്ടിൽ പ്രൊട്ടസ്റ്റന്റുകളുടെ എണ്ണം 300,000 ൽ നിന്ന് 200,000 ആയി കുറഞ്ഞു. 2014 ൽ 26.2% നിവാസികളും പ്രൊട്ടസ്റ്റൻറുകാരും 24.0% റോമൻ കത്തോലിക്കരും ആയിരുന്നു. ജനസംഖ്യയിലെ 49.8% മറ്റു വിഭാഗങ്ങളായാണ്.
വിദേശികൾ.
സ്റ്റുട്ട്ഗാർട്ടിലെ ഇന്നത്തെ ജനസംഖ്യയിൽ പകുതിയിലധികവും സ്വാബിയൻ പശ്ചാത്തലമുള്ളവരല്ല. ജർമ്മനിയിലെ ഭൂരിഭാഗം പ്രദേശങ്ങളെയും അപേക്ഷിച്ച് തൊഴിലവസര സാഹചര്യം കൂടുതലായതിനാൽ ധാരാളം പേർ 1950-കൾ മുതൽ സ്റ്റുട്ട്ഗാർട്ടിലേക്കു കുടിയേറിയിട്ടുണ്ട്. 1960-കളിലെ ഗസ്റ്റാർബൈറ്റർ പദ്ധതിയുടെ ഭാഗമായും 1990 കളിൽ യുഗോസ്ലാവിയയിലെ യുദ്ധങ്ങളിൽ നിന്നുള്ള അഭയാർഥികളായും 2000 ത്തിനുശേഷം സിറിയൻ യുദ്ധത്തിൽ നിന്നുള്ള അഭയാർഥികളായും നിരവധി പേർ സ്റ്റുട്ട്ഗാർട്ടിലേക്കെത്തി. ഇന്ന് നഗരത്തിലെ ജനസംഖ്യയുടെ 40% വും വിദേശ പശ്ചാത്തലമുള്ളവരാണ്. 2000 ൽ ജനസംഖ്യയിലെ 22.8% പേർക്കും ജർമൻ പൗരത്വം ഉണ്ടായിരുന്നില്ല, 2006 ൽ ഇത് 21.7 ശതമാനമായി കുറഞ്ഞു. വിദേശികളിൽ തുർക്കികളാണ് ഏറ്റവും കൂടുതൽ, 22,025 പേർ. ഗ്രീസ് (14,341), ഇറ്റലി (13,978), ക്രൊയേഷ്യ (12,985), സെർബിയ (11,547), റൊമേനിയ, ബോസ്നിയ ഹെർസഗോവിന, പോർച്ചുഗൽ, പോളണ്ട്, ഫ്രാൻസ്, ഓസ്ട്രിയ എന്നിവിടങ്ങളിൽ നിന്നും ധാരാളം പേർ സ്റ്റുട്ട്ഗാർട്ടിലുണ്ട്.
ഗതാഗതം.
റെയിൽവേ.
സ്റ്റാഡ്റ്റ്ബാൻ എന്നറിയപ്പെടുന്ന ലൈറ്റ് റെയിൽ സിസ്റ്റം സ്റ്റുട്ട്ഗാർട്ടിൽ പ്രവർത്തിക്കുന്നു. സിറ്റി സെന്ററിലും കെട്ടിടങ്ങൾ തിങ്ങിനിറഞ്ഞ ഇടങ്ങളിലും സ്റ്റാഡ്റ്റ്ബാൻ ഭൂഗർഭ പാതയിലൂടെ സഞ്ചരിക്കുന്നു. എസ് ബാൻ (S-Bahn), ഉ ബാൻ (U-Bahn) എന്നിങ്ങനെ രണ്ടു തരം സ്റ്റാഡ്റ്റ്ബാൻ സർവ്വീസുകളുണ്ട്. ഉ ബാൻ ചിലയിടങ്ങളിൽ ഭൂഗർഭ പാതയിലൂടെയും ചിലയിടങ്ങളിൽ സമാന്തര പാതയിലൂടെയും ചിലയിടങ്ങളിൽ ട്രാം രൂപത്തിൽ റോഡിലൂടെയും സഞ്ചരിക്കുന്നു. സബർബൻ പ്രദേശങ്ങളിലേക്കുള്ള റെയിൽവേ സംവിധാനമായ എസ് ബാൻ ജർമ്മൻ ദേശീയ റെയിൽവേ (Deutsche Bahn) അഥവാ ഡി.ബി. (DB) യുടെ ട്രാക്കുകളെ ഉപയോഗപ്പെടുത്തുന്നു. സ്റ്റുട്ട്ഗാർട്ടർ സ്ട്രാസ്സൻ ബാൻ (Stuttgarter Straßenbahnen) അഥവാ എസ്.എസ്.ബി. (SSB) യുടെ കീഴിൽ ആണ് ഈ സർവ്വീസുകളെല്ലാം പ്രവർത്തിക്കുന്നത്. ദീർഘദൂര ട്രയിനുകളും (റീജിയണൽ ബാൻ, ഇന്റർസിറ്റി ട്രെയിൻ) മറ്റു എക്സ്പ്രസ്സ് സർവ്വീസുകൾ (ഇന്റർസിറ്റി എക്സ്പ്രസ്സ്) തുടങ്ങിയവ ഡി.ബി. ആണ് നടത്തുന്നത്. പാരിസ്, വിയെന്ന, സൂറിച്ച്, സ്ട്രാസ്ബർഗ് തുടങ്ങിയ നഗരങ്ങളിലേക്ക് ദിവസേന തീവണ്ടി സർവീസ് ഉണ്ട്. ദീർഘ ദൂര സർവ്വീസുകൾ പ്രധാനമായും സ്റ്റുട്ട്ഗാർട്ട് ഹൗപ്റ്റ്ബാൻഹോഫിൽ നിന്നുമാണ് പ്രവർത്തിക്കുന്നത്.
റോഡുകൾ.
കാൾസ്റൂഹെയിൽ നിന്നും മ്യൂണിക്ക് വരെ പോകുന്ന ഔട്ടൊബാൻ എ8 (Autobahn A8), വ്യൂർസ്ബുർഗിൽ നിന്നും സിൻഗൻ വരെ പോകുന്ന ഔട്ടൊബാൻ എ81 (Autobahn A81) എന്നീ അതിവേഗ പാതകൾ സ്റ്റുട്ട്ഗാർട്ടിലൂടെ കടന്നു പോകുന്നു. ഔട്ടൊബാൻ എ831 (Autobahn A831) ലൂടെ സ്റ്റുട്ട്ഗാർട്ടിന്റെ തെക്കു ഭാഗത്തെ സ്ഥലങ്ങളിലേക്കെത്താം. ഈ ഔട്ടോബാനുകൾക്ക് പുറമെ സ്റ്റുട്ട്ഗർട്ടിലൂടെ ധാരാളം അതിവേഗ പാതകളും കടന്നു പോകുന്നു. ബുണ്ടസ് സ്ട്രാസ്സെ (Bundesstraße) എന്നറിയപ്പെടുന്ന അവയിൽ പലതും ഔട്ടോബാൻ നിലവാരമുള്ളവയാണ്. ബി 10, ബി 14, ബി 27, ബി 29 എന്നീ പ്രധാന പാതകൾ സ്റ്റുട്ട്ഗാർട്ടിനെ അതിന്റെ സബർബുകളുമായി ബന്ധിപ്പിക്കുന്നു. കുന്നുകൾ നിറഞ്ഞ പ്രദേശമായതിനാൽ റോഡുകളിൽ ടണലുകൾ സാധാരണമാണ്.
താഴെ പറയുന്ന 11 പാതകൾ സ്റ്റുട്ട്ഗാർട്ടിനെ സമീപ പ്രദേശങ്ങളുമായി ബന്ധിപ്പിക്കുന്നു
പൊതുഗതാഗതത്തിനായി മികച്ച ബസ് സർവ്വീസും ഉണ്ട്. ഇതും എസ്.എസ്.ബി. യുടെ കീഴിൽ ആണ് പ്രവർത്തിക്കുന്നത്. മൈ ടാക്സി, എസ്.എസ്.ബി. നടത്തുന്ന എസ്.എസ്.ബി. ഫ്ലെക്സ് എന്നിവയാണ് പ്രധാന ടാക്സി സർവ്വീസുകൾ.
വ്യോമഗതാഗതം.
സ്റ്റുട്ട്ഗാർട്ട് വിമാനത്താവളം (Flughafen Stuttgart) ജർമ്മനിയിലെ ആറാമത്തെ വലുതും തിരക്കേറിയതുമായ വിമാനത്താവളമാണ്. 2015 ലെ കണക്കു പ്രകാരം വർഷം 1 കോടിയിലധികം യാത്രക്കാർ സ്റ്റുട്ട്ഗാർട്ട് വിമാനത്താവളത്തിലൂടെ യാത്ര ചെയ്യുന്നു. ആദ്യം ബ്യോബ്ലിങ്ങനിൽ പ്രവർത്തിച്ചിരുന്ന വിമാനത്താവളം 1939-ൽ ആണ് ഇന്നു പ്രവർത്തിക്കുന്ന എഷ്ടർഡിൻഗനിലേക്കു മാറ്റിയത്. യൂറോപ്പിലെ എല്ലാ പ്രധാന നഗരങ്ങളിലേക്കും അമേരിക്കയിലെ അറ്റ്ലാന്റയിലേക്കും സ്റ്റുട്ട്ഗാർട്ടിൽ നിന്ന് ദിവസേന സർവ്വീസ് ഉണ്ട്. വിമാനത്താവളത്തിലെത്താൻ ഹൌപ്റ്റ്ബാൻഹോഫിൽ നിന്നും മറ്റിടങ്ങളിൽ നിന്നും എസ് ബാൻ സർവ്വീസുകൾ ഉണ്ട്. എക്സ്പോകൾ നടക്കുന്ന സ്റ്റുട്ട്ഗാർട്ട് മെസ്സെ (Messe Stuttgart) വിമാനത്താവളത്തിനടുത്താണ്.
ജലഗതാഗതം.
സ്റ്റുട്ട്ഗാർട്ട് ഹേഡൽഫിൻഗനിൽ നെക്കാർ നദിയിൽ ഒരു ഇൻലാൻഡ് തുറമുഖം പ്രവർത്തിക്കുന്നു. 
രാഷ്ട്രീയം.
വ്യൂർട്ടംബർഗ് പ്രഭുക്കന്മാർ നിയമിച്ച ഫോഗ്റ്റ് (Vogt) എന്നു പേരായ പ്രൊട്ടക്ടറേറ്റിനു ആയിരുന്നു സ്റ്റുട്ട്ഗാർട്ടിന്റെ ഭരണ ചുമതല. 1811-ന് ശേഷം സ്റ്റാഡ്റ്റ് ഡിറക്ടർ (Stadtdirektor) ആയിരുന്നു ഈ ജോലി നിർവഹിച്ചത്. 1819-നു ശേഷം ജനങ്ങൾക്കു തന്നെ മേയറെ തിരഞ്ഞെടുക്കാനുള്ള അവകാശം കൈവന്നു. ഷൂൾട്ഹൈസ് (Schultheiß) എന്നയിരുന്നു മേയർ പദവിയുടെ ജർമ്മനിയിലെ പേർ. 1930 മുതൽ സ്റ്റുട്ട്ഗാർട്ടിന്റെയും 20,000 ത്തിലധികം ജനസംഖ്യയുള്ള മറ്റു വ്യൂർട്ടംബർഗ് നഗരങ്ങളുടെയും ഭരണച്ചുമതല ഓബർബ്യുർഗർമൈസ്റ്ററുടെ (Oberbürgermeister) ചുമതലയാണ്. സ്റ്റുട്ട്ഗാർട്ടിലെ നിലവിലെ മേയർ (Bürgermeister) ഗ്രീൻ പാർട്ടിയുടെ (Die Grünen) ഫ്രിറ്റ്സ് കൂൻ ആണ്.
പരമ്പരാഗതമായി ആംഗല മെർക്കലിന്റെ പാർട്ടിയായ ക്രിസ്ത്യൻ ഡെമോക്രാറ്റിക്‌ യൂണിയന്റെ (Christlich Demokratische Union Deutschlands) ശക്തികേന്ദ്രമാണ് സ്റ്റുട്ട്ഗാർട്ട്. 2009-ലെ സിറ്റി കൗൻസിൽ തിരഞ്ഞെടുപ്പിൽ ആദ്യമായി ക്രിസ്ത്യൻ ഡെമോക്രാറ്റിക്‌ യൂണിയൻ പിന്തള്ളപ്പെട്ടു. സെന്റർ ഇടതു കൂട്ടായ്മയായ ഗ്രീൻ പാർട്ടി ഭൂരിപക്ഷം നേടുകയും അധികാരത്തിലേറുകയും ചെയ്തു. ഒരു പ്രധാന നഗരത്തിലെ ഗ്രീൻ പാർട്ടിയുടെ ആദ്യത്തെ വിജയമായിരുന്നു അത്. വിവാദമായ സ്റ്റുട്ട്ഗാർട്ട് 21 അതിവേഗ റെയിൽ പദ്ധതിയിൽ ജനങ്ങൾക്കുള്ള അതൃപ്തിയാണ് ക്രിസ്ത്യൻ ഡെമോക്രാറ്റിക്‌ യൂണിയന്റെ പരാജയത്തിനു കാരണമെന്ന് വിലയിരുത്തപ്പെടുന്നു.
&lt;templatestyles src="Legend/styles.css" /&gt;  SÖS-ഇടത്-പൈറേറ്റ്സ്: 8 സീറ്റ് &lt;templatestyles src="Legend/styles.css" /&gt;  എസ്.പി.ഡി.: 9 സീറ്റ് &lt;templatestyles src="Legend/styles.css" /&gt;  ഗ്രീൻ: 14 സീറ്റ് &lt;templatestyles src="Legend/styles.css" /&gt;  STAdTISTEN: 1 സീറ്റ് &lt;templatestyles src="Legend/styles.css" /&gt;  സ്വതന്തർ: 4 സീറ്റ് &lt;templatestyles src="Legend/styles.css" /&gt;  എഫ്.ഡി.പി.: 3 സീറ്റ് &lt;templatestyles src="Legend/styles.css" /&gt;  സി.ഡി.യു.: 17 സീറ്റ് &lt;templatestyles src="Legend/styles.css" /&gt;  എൽ.കെ.ആർ.: 1 സീറ്റ് &lt;templatestyles src="Legend/styles.css" /&gt;  BZS23: 2 സീറ്റ് &lt;templatestyles src="Legend/styles.css" /&gt;  എ.എഫ്.ഡി.: 1 സീറ്റ്
ബാഡൻ-വ്യൂർട്ടംബർഗ് സ്റ്റേറ്റ് പാർലമെന്റ് (Landtag), ജർമ്മൻ പാർലമെന്റ് (Bundestag), യൂറോപ്യൻ യൂണിയൻ (Europäische Union), സ്റ്റുട്ട്ഗാർട്ട് റീജിയൺ, സ്റ്റുട്ട്ഗാർട്ട് സിറ്റി കൗൺസിൽ (Gemeinderat) എന്നീ തിരഞ്ഞെടുപ്പ് കണക്കുകൾ താഴെ കൊടുത്തിരിക്കുന്നു.
സമ്പദ് വ്യവസ്ഥ.
ജർമ്മനിയിലെ സാമ്പത്തിക അഭിവൃധിയിൽ ഏറ്റവും മുന്നിൽ നിൽക്കുന്ന നഗരം സ്റ്റുട്ട്ഗാർട്ടാണ്. പ്രതിശീർഷ മൊത്ത ആഭ്യന്തര ഉത്പാദനം (ജിഡിപി പെർ ക്യാപിറ്റ) 57,100 യൂറോയും പ്രതിശീർഷ ജിഡിപി പർച്ചേസ് പവർ പാരിറ്റി (പിപിപി) 55,400 യൂറോയും ആണ്. സ്റ്റാറ്റ്ഗാർട്ടിന്റെ മൊത്ത ആഭ്യന്തര ഉത്പാദനം 33.9 ബില്ല്യൺ യൂറോ ആണ്. ഇതിൽ സേവനമേഖല 65.3%, വ്യവസായം 34.5%, കൃഷി 0.2% എന്നിങ്ങനെ സംഭാവന ചെയ്യുന്നു.
സ്റ്റുട്ട്ഗാർട്ട് ഒരു വ്യാവസായിക നഗരമാണ്. ഡയിംലർ, മെഴ്‌സിഡസ് ബെൻസ്, പോർഷെ, ബോഷ്, സെലെസിയോ എന്നീ കമ്പനികളുടെ ആസ്ഥാനം സ്റ്റുട്ട്ഗാർട്ടാണ്. ഹ്യൂലെറ്റ്-പക്കാർഡ് (എച്ച്.പി.), ഐബിഎം, സിക എന്നിവയുടെ യൂറോപ്പിലെ ആസ്ഥാനവും സ്റ്റുട്ട്ഗാർട്ടാണ്. നൂറുകണക്കിന് ചെറുകിട ഇടത്തരം സംരംഭങ്ങൾ സ്റ്റുട്ട്ഗാർട്ട് ആസ്ഥാനമായി പ്രവർത്തിക്കുന്നു. പ്രധാനമായും ഓട്ടോമോട്ടീവ്, ഇലക്ട്രോണിക്സ്, എൻജിനീയറിങ്, ഹൈടെക് വ്യവസായം എന്നീ രംഗത്തു പ്രവർത്തിക്കുന്ന ഈ കമ്പനികൾ മിക്കതും ഇപ്പോഴും കുടുംബ ഉടമസ്ഥതയിലാണ്. സ്റ്റുട്ട്ഗാർട്ട് എയർപോർട്ടിന് തൊട്ടടുത്തുള്ള സ്റ്റുട്ട്ഗാർട്ട് ട്രേഡ് ഫെയർ (Messe Stuttgart) ജർമനിയുടെ ഒമ്പതാമത്തെ വലിയ പ്രദർശന കേന്ദ്രമാണ്.
വാഹന വ്യവസായം.
വാഹന വ്യവസായത്തിന്റെ ഈറ്റില്ലം എന്ന നിലയിലാണ് സ്റ്റുട്ട്ഗാർട്ടിന്റെ പ്രാധാന്യം. ഓട്ടോമൊബൈൽ, മോട്ടോർ സൈക്കിൽ എന്നിവ കണ്ടുപിടിച്ചത് സ്റ്റുട്ട്ഗാർട്ടിൽ വച്ചാണ്. കാൾ ബെൻസ് 1887 ലാണ് ലോകത്തിലെ ആദ്യത്തെ പ്രായോഗിക കാർ സ്റ്റുട്ട്ഗാർട്ടിൽ വച്ച് നിർമ്മിക്കുന്നത്. ഇദ്ദേഹം പിന്നീട്, ഗോട്ട്ലീബ് ഡയ്മ്‌ലർ, വിൽഹെം മേബാഖ് എന്നിവരുമായി ചേർന്ന് ഡയ്മ്‌ലർ കമ്പനി ആരംഭിക്കുകയും വ്യാവസായിക അടിസ്ഥാനത്തിൽ ലോകത്തിൽ ആദ്യമായി വാഹനങ്ങൾ നിർമ്മിക്കുകയും ചെയ്തു. മെഴ്‌സിഡസ് ബെൻസ് ഇന്നും ലോകത്തിലെ പ്രധാന ഓട്ടോമൊബൈൽ കമ്പനികളിലൊന്നാണ്. 1931 ൽ ഫെർഡിനാന്റ് പോർഷെ സ്റ്റുട്ട്ഗാർട്ടിൽ പോർഷെ കമ്പനി ആരംഭിച്ചു. ആഡംബര വാഹന നിർമ്മാണത്തിലെ മുൻനിര കമ്പനിയാണിന്ന് പോർഷെ. ഓട്ടോമൊബൈൽ പാർട്സ് നിർമ്മണത്തിലെ വമ്പന്മാരായ ബോഷ്, മാലെ എന്നീ കമ്പനികളും സ്റ്റുട്ട്ഗാർട്ട് ആസ്ഥാനമായി പ്രവർത്തിക്കുന്നു.
ബാങ്കിംഗ്.
സ്റ്റുട്ട്ഗാർട്ട് സ്റ്റോക്ക് എക്സ്ചേഞ്ചാണ് ഫ്രാങ്ക്ഫർട്ടു കഴിഞ്ഞാൽ ജർമ്മനിയിലെ ഏറ്റവും വലിയ സ്റ്റോക്ക് എക്സ്ചേഞ്ച്. ബാങ്കിംഗ് രംഗത്തെ ജർമ്മനിയിലെ പല പ്രധാന കമ്പനികളും സ്റ്റുട്ട്ഗാർട്ട് ആസ്ഥാനമായി പ്രവർത്തിക്കുന്നു. ജർമ്മനിയിലെ ഏറ്റവും വലിയ സ്റ്റേറ്റ് ഫണ്ടട് ബാങ്കായ ലാൻഡസ് ബാങ്ക് ബാഡൻ-വ്യൂർട്ടംബർഗ് (LBBW), വ്യൂസ്റ്റൻറോട്ട് ഉൺട് വ്യൂർട്ടംബർഗിഷെ (Wüstenrot &amp; Württembergische), അല്ലയൻസ് ലൈഫ് ഇൻഷുറൻസ് എന്നിവ അതിൽ ചിലതാണ്.
ഗവേഷണം.
ജർമനിയുടെ ശാസ്ത്രീയ, ഗവേഷണ സ്ഥാപനങ്ങൾ ഏറ്റവും ഉയർന്ന സാന്ദ്രതതിൽ ഉള്ള നഗരമാണ് സ്റ്റുട്ട്ഗാർട്ട്. ജർമ്മനിയിലെ മറ്റേതു നഗരത്തെക്കാളും പേറ്റന്റുകളും ഡിസൈനുകളും സ്റ്റുട്ട്ഗാർട്ടിൽ രജിസ്റ്റർ ചെയ്യപ്പെടുന്നുണ്ട്. ജർമ്മനി റിസർച്ച് &amp; ഡവലപ്മെന്റിനു വേണ്ടി ചിലവഴിക്കുന്ന തുകയുടെ 11 ശതമാനത്തിലേറെ സ്റ്റുട്ട്ഗാർട്ടിലാണെത്തുന്നത് (പ്രതിവർഷം ഏകദേശം 4.3 ബില്ല്യൺ യൂറോ). സർവ്വകലാശാലകളും കോളേജുകളും (ഉദാ: സ്റ്റുട്ട്ഗാർട്ട് സർവ്വകലാശാല, ഹോഹൻഹൈം സർവകലാശാല, സ്റ്റുട്ട്ഗാർട്ട് ഇൻസ്റ്റിറ്റ്യൂട്ട് ഓഫ് മാനേജ്മെന്റ് ആന്റ് ടെക്നോളജി, സ്റ്റുട്ട്ഗാർട്ട് യൂണിവേഴ്‌സിറ്റി ഓഫ് അപ്ലൈഡ് സയൻസസ്) കൂടാതെ ഈ മേഖലയിൽ ആറു ഫ്രൗൺഹോഫർ ഇൻസ്റ്റിറ്റ്യൂട്ടുകൾ, രണ്ട് മാക്സ് പ്ലാങ്ക് ഇൻസ്റ്റിറ്റ്യൂട്ടുകൾ, ജർമ്മൻ ഏറോസ്പേസ് സെന്ററിന്റെ (ഡിഎൽആർ) ഒരു പ്രധാന സ്ഥാപനം എന്നിവ പ്രവർത്തിക്കുന്നു.
കൃഷി.
ജർമനിയിലെ നഗരപ്രദേശത്ത് മുന്തിരിത്തോട്ടങ്ങളുള്ള ഒരേയൊരു പ്രധാന നഗരമാണ് സ്റ്റുട്ട്ഗാർട്ട്. റോട്ടൻബർഗ്, യുൾബാഖ്, ഉണ്ടർട്യൂർഖൈം എന്നിവിടങ്ങളിൽ വലിയ മുന്തിരിത്തോട്ടങ്ങളുണ്ട്. 1108 മുതൽ നഗരത്തിൽ മുന്തിരി കൃഷി നടന്നിരുന്നതായി രേഖകളുണ്ട്. പതിനേഴാം നൂറ്റാണ്ടിൽ വിശുദ്ധ റോമാസാമ്രാജ്യത്തിൽ മുന്തിരി ഉത്പ്പാദനത്തിൽ മൂന്നാമതായിരുന്നു സ്റ്റുട്ട്ഗാർട്ട്. 19-ാം നൂറ്റാണ്ടു വരെ സ്റ്റുട്ട്ഗാർട്ടിന്റെ മുഖ്യ വരുമാനമാർഗ്ഗമായിരുന്നു മുന്തിരി കൃഷി. മുന്തിരിത്തോട്ടങ്ങളോടനുബന്ധുച്ച് നഗരത്തിനുള്ളിൽ തന്നെ വൈൻ ബ്ര്യൂവറികൾ പ്രവർത്തിക്കുന്നു. സ്റ്റുട്ട്ഗാർട്ടർ ഹോഫ്റ്റ്ബ്രോയ്, ഡിങ്കലാക്കർ, ഷ്വാബൻ ബ്രോയ്, വുല്ലെ എന്നിവ സ്റ്റുട്ട്ഗാർട്ടിൽ ബ്രൂ ചെയ്തെടുക്കുന്ന ബിയർ ആണ്.
വിദ്യാഭ്യാസം.
ജർമ്മൻ ചിന്തയുടെയും സാഹിത്യത്തിന്റെയും പ്രധാന കേന്ദ്രങ്ങളിലൊന്നാണ് സ്റ്റുട്ട്ഗാർട്ട്. ഗോർഗ് വിൽഹെം ഫ്രീഡ്രിക്ക് ഹെഗലും ഫ്രീഡ്രിക്ക് ഷില്ലറും ഫ്രീഡ്രിക്ക് ഹോൾഡർലിനും സ്റ്റുട്ട്ഗാർട്ടിൽ നിന്നുള്ളവരായിരുന്നു. വാഹനവ്യവസായത്തിന്റെ കളിത്തൊട്ടിൽ എന്ന വിശേഷണം, സാങ്കേതിക രംഗത്തു എല്ലായ്പ്പോഴും ഗവേഷണവും പുതുമയും ഫലപുഷ്ടിയുള്ള ഒരു സ്ഥലമായി സ്റ്റുട്ട്ഗാർട്ടിനെ നിലനിർത്തുന്നു. ഫ്രൗൻഹോഫർ സൊസൈറ്റി പോലുള്ള ഗവേഷന സ്ഥാപനങ്ങൾ ഏറ്റവും അധികം ഉള്ള സ്ഥലമാണ് സ്റ്റുട്ട്ഗാർട്ട് (ഡ്രെസ്ഡനു ശേഷം).
1829-ൽ സ്ഥാപിതമായ സ്റ്റുട്ട്ഗാർട്ട് സർവ്വകലാശാലയാണ് (Universität Stuttgart) സ്റ്റുട്ട്ഗാർട്ടിലെ പ്രധാന വിദ്യാഭ്യാസ കേന്ദ്രം. ജർമ്മനിയിലെ ഏറ്റവും വലുതും മികച്ചതുമായ സാങ്കേതിക സർവ്വകലാശാലകളിലൊന്നാണ് സ്റ്റുട്ട്ഗാർട്ട് സർവ്വകലാശാല. ഹോഹൻഹൈം സർവ്വകലാശാല (Universität Hohenheim) 1818-ൽ കൃഷി, പ്രകൃതിശാസ്ത്രം എന്നീ വിഷയങ്ങൾക്കായി സ്ഥാപിച്ചതാണ്. സ്റ്റേറ്റ് യൂണിവേഴ്സിറ്റി ഓഫ് മ്യൂസിക് ആന്റ് പെർഫോമിംഗ് ആർട്സ് (Staatliche Hochschule für Musik und Darstellende Kunst Stuttgart) 1857-ൽ സ്ഥാപിതമായി. സ്റ്റേറ്റ് അക്കാഡമി ഓഫ് ഫൈൻ ആർട്സ് (Staatliche Akademie der Bildenden Künste Stuttgart) 1761-ൽ സ്ഥാപിക്കപ്പെട്ടതാണ്. സ്റ്റുട്ട്ഗാർട്ട് സാങ്കേതിക സർവ്വകലാശാല (Hochschule für Technik Stuttgart), സ്റ്റുട്ട്ഗാർട്ട് മീഡിയ സർവ്വകലാശാല (Hochschule der Medien), ബിസിനസ് അഡ്മിനിസ്ട്രേഷൻ ആൻഡ് ഭാഷാ അക്കാദമി (Akademie für Betriebswirtschaft und Welthandelssprachen), സ്റ്റുട്ട്ഗാർട്ട് ഇൻസ്റ്റിറ്റ്യൂട്ട് ഓഫ് മാനേജ്മെന്റ് ആൻഡ് ടെക്നോളജി (Stuttgart Institute of Management and Technology), സ്റ്റുട്ട്ഗാർട്ട് സ്വതന്ത്ര സർവ്വകലാശാല (Freie Hochschule Stuttgart), മെർസ് അക്കാദമി (Merz Akademie GmbH) എന്നിവയും നഗരത്തിൽ സ്ഥിതി ചെയ്യുന്നു. കൂടാതെ എസ്സ്ലിൻഗൻ സാങ്കേതിക സർവ്വകലാശാല (Hochschule Esslingen), ന്യൂട്രിൻഗൻ സാമ്പത്തിക-പരിസ്ഥിതി സർവ്വകലാശാല (Hochschule für Wirtschaft und Umwelt Nürtingen-Geislingen) എന്നിവയും സ്റ്റുട്ട്ഗാർട്ട് മേഖലയ്ക്കുള്ളിലാണ്. ഗവേഷണത്തിനായുള്ള 2 മാക്സ് പ്ലാങ്ക് ഇൻസ്റ്റിറ്റ്യൂട്ടുകളും 5-ഓളം ഫ്രൗൻഹോഫർ സൊസൈറ്റികളും മറ്റനേകം ഗവേഷണസ്ഥാപനങ്ങളും നഗരത്തിനുള്ളിൽ പ്രവർത്തിക്കുന്നു.
1919-ലാണ് ആദ്യ വാൽഡോർഫ് സ്കൂൾ സ്റ്റുട്ട്ഗാർട്ടിൽ വരുന്നത്. 1985-ൽ സ്റ്റുട്ട്ഗാർട്ടിനടുത്ത് സിൻഡൽഫിൻഗനിൽ ആരംഭിച്ച സ്റ്റുട്ട്ഗാർട്ട് അന്താരാഷ്ട്ര വിദ്യാലയം (International School of Stuttgart) അന്താരാഷ്ട്ര ബാക്കലോറിയേറ്റ് (International Baccalaureate) ഡിപ്ലോമകൾ നൽകുന്ന ലോകത്തിലെ 100 ഓളം വിദ്യാലയങ്ങളിൽ ഒന്നാണ്.
കായികം.
ജർമ്മനിയുടെ മറ്റ് ഭാഗങ്ങളിൽ എന്ന പോലെ ഫുട്ബോളാണ് സ്റ്റുട്ട്ഗാർട്ടിലെയും ജനപ്രിയമായ കായിക വിനോദം. ഫാവ് എഫ് ബേ സ്റ്റുട്ട്ഗാർട്ട് (VfB Stuttgart) ആണ് പ്രധാന ടീം. 1893 ൽ ആരംഭിച്ച ക്ലബ് അഞ്ചു തവണ ബുണ്ടെസ്‌ലിഗാ കിരീടം നേടിയുട്ടുണ്ട് (1950, 1952, 1984, 1992, 2007). ചാമ്പ്യൻസ് ലീഗ് കളിച്ചിട്ടുള സ്റ്റുട്ട്ഗാർട്ട് യൂറോപ്പ ലീഗിൽ രണ്ടാം സ്ഥാനത്ത് എത്തിയുട്ടുണ്ട്. ബാഡ് കൻസ്റ്റാറ്റിലുള്ള മെഴ്‌സിഡസ് ബെൻസ് അരീനയാണ് സ്റ്റുട്ട്ഗാർട്ടിന്റെ ഹോം ഗ്രൗണ്ട്.
സ്റ്റുട്ട്ഗാർട്ടർ കിക്കേഴ്സ് പ്രാദേഷിക ലീഗിൽ കളിക്കുന്ന ടീം ആണ്. ഗാസി സ്റ്റേഡിയം സ്റ്റുട്ട്ഗാർട്ടർ കിക്കേഴ്സിന്റെ ഹോം ഗ്രൗണ്ടാണ്. ഹാൻഡ്ബോൾ, വാട്ടർ പോളോ, ഐസ് ഹോക്കി തുടങ്ങിയ ഇനങ്ങളുടെ ടീമുകളും സ്റ്റുട്ട്ഗാർട്ടിൽ ഉണ്ട്.
സഹോദര നഗരങ്ങൾ.
താഴെ പറയുന്ന നഗരങ്ങൾ സ്റ്റുട്ട്ഗാർട്ടിന്റെ സഹോദര നഗരങ്ങളാണ്.

</doc>
<doc id="120614" url="https://ml.wikipedia.org/wiki?curid=120614" title="അച്ചൻ‌കോവിലാർ">
അച്ചൻ‌കോവിലാർ



</doc>
<doc id="120620" url="https://ml.wikipedia.org/wiki?curid=120620" title="ചങ്ങാതിപ്പൂച്ച">
ചങ്ങാതിപ്പൂച്ച

 
എസ്.പി. മഹേഷിന്റെ സംവിധാനത്തിൽ ജയസൂര്യ, നെടുമുടി വേണു, ജഗതി ശ്രീകുമാർ, രാധിക എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പുറത്തിറങ്ങിയ ഒരു മലയാളചലച്ചിത്രമാണ് ചങ്ങാതിപ്പൂച്ച. ഫ്ലയിംഗ് ഫിലിംസിന്റെ ബാനറിൽ പി. റഷീദ് നിർമ്മാണം ചെയ്ത ഈ ചിത്രം എമിൽ &amp; എറിക് റിലീസ് വിതരണം ചെയ്തിരിക്കുന്നു.ഷാനി ഖാദർ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.
സംഗീതം.
ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ഔസേപ്പച്ചൻ ആണ്.

</doc>
<doc id="120621" url="https://ml.wikipedia.org/wiki?curid=120621" title="മുല്ല ഒമർ">
മുല്ല ഒമർ



</doc>
<doc id="120622" url="https://ml.wikipedia.org/wiki?curid=120622" title="അഞ്ചാംപനി">
അഞ്ചാംപനി

 
മീസിൽസ് വൈറസ് മൂലമുണ്ടാകുന്ന ഒരു സാംക്രമികരോഗമാണ് അഞ്ചാംപനി. മണ്ണന്‍, പൊങ്ങമ്പനി എന്നീ പേരുകളിലും അറിയപ്പെടുന്നു. ഇതിന്റെ ഉദ്ഭവനകാലം 10-14 ദിവസങ്ങളാണ്. പ്രായമായവരെയും ഈ രോഗം ബാധിക്കുമെങ്കിലും കുട്ടികളിലാണിത് സാധാരണയായി കണ്ടുവരുന്നത്. ശരീരത്തിലെ എല്ലാ അവയവവ്യൂഹങ്ങളെയും ഇതു ബാധിക്കുന്നു. ശ്വസനവ്യൂഹത്തിലെ ശ്ളേഷ്മസ്തരം, ത്വക്ക്, നേത്രശ്ളേഷ്മസ്തരം, വായ് എന്നീ ഭാഗങ്ങളെയാണ് ഇത് കൂടുതലായി ബാധിക്കുന്നത്.
രോഗബാധിതരുടെ ചുമയിലൂടെയും തുമ്മലിലൂടെയും വായുവിലൂടെ ഒരാളിൽ നിന്ന് മറ്റൊരാളിലേക്ക് എളുപ്പത്തിൽ പകരുന്ന രോഗമാണ് അഞ്ചാംപനി. വായയിലെയോ മൂക്കിലെയോ സ്രവങ്ങളുമായോ നേരിട്ടുള്ള സമ്പർക്കത്തിലൂടെയും ഇത് പകരാം. അഞ്ചാംപനി അങ്ങേയറ്റം പകരുന്നതാണ്. രോഗബാധിതനായ വ്യക്തിയുമായി താമസസ്ഥലം പങ്കിടുന്ന പ്രതിരോധശേഷി കുറഞ്ഞ പത്തിൽ ഒമ്പത് പേർക്കും ഈ രോഗം പിടിപെടും. ചുണങ്ങു തുടങ്ങുന്നതിന് നാല് ദിവസം മുമ്പ് മുതലുെ നാല് ദിവസം വരെയും രോഗികളിൽ നിന്ന് മറ്റുള്ളവർക്ക് രോഗം പകരാവുന്നതാണ്. അഞ്ചാംപനിയെ പലപ്പോഴും കുട്ടിക്കാലത്ത് ബാധിക്കുന്ന രോഗമായി കണക്കാക്കപ്പെടുന്നുണ്ടെങ്കിലും ഏത് പ്രായത്തിലുമുള്ളവരെയും ഇത് ബാധിക്കാം. മിക്ക ആളുകൾക്കും ഒന്നിലധികം തവണ രോഗം പിടിപെടാറില്ല. സംശയാസ്പദമായ കേസുകളിൽ മീസിൽസ് വൈറസിന്റെ പരിശോധന പൊതുജനാരോഗ്യരംഗത്തിനു പ്രധാനമാണ്. മറ്റ് മൃഗങ്ങളിൽ സാധാരണയായി അഞ്ചാംപനി കണ്ടുവരാറില്ല.
രോഗബാധിതർക്ക് പ്രത്യേക ചികിത്സ ലഭ്യമല്ല. എന്നാലും ശ്രദ്ധയോടെയുള്ള പരിചരണ ആരോഗ്യനില മെച്ചപ്പെടുത്തും. അത്തരം പരിചരണത്തിൽ ഓറൽ റീഹൈഡ്രേഷൻ ലായനി, ആരോഗ്യകരമായ ഭക്ഷണം, പനി നിയന്ത്രിക്കാനുള്ള മരുന്നുകൾ എന്നിവ ഉൾപ്പെടാം. ചെവി അണുബാധയോ ന്യുമോണിയയോ പോലുള്ള ബാക്ടീരിയ അണുബാധകൾ ഉണ്ടായാൽ ആൻറിബയോട്ടിക്കുകൾ നിർദ്ദേശിക്കണം. കുട്ടികൾക്ക് വിറ്റാമിൻ എ സപ്ലിമെന്റേഷനും ശുപാർശ ചെയ്യുന്നു. 1985 നും 1992 നും ഇടയിൽ യു.എസ്.എയിൽ റിപ്പോർട്ട് ചെയ്യപ്പെട്ട കേസുകളിൽ 0.2% കേസുകളിൽ മാത്രമാണ് മരണം സംഭവിച്ചത്. എന്നാൽ പോഷകാഹാരക്കുറവുള്ളവരിൽ മരണനിരക്ക് 10% വരെയാകാം. അണുബാധ മൂലം മരിക്കുന്നവരിൽ ഭൂരിഭാഗവും അഞ്ച് വയസ്സിന് താഴെയുള്ളവരാണ്.
അഞ്ചാംപനി വാക്സിൻ രോഗം തടയാൻ ഫലപ്രദവും സുരക്ഷിതവുമാണ്. മറ്റ് വാക്സിനുകളുമായി സംയോജിപ്പിച്ചാണ് ഇത് നൽകുന്നത്. 2000-നും 2017-നും ഇടയിൽ വാക്സിനേഷൻ അഞ്ചാംപനി മൂലമുള്ള മരണങ്ങളിൽ 80% കുറവുണ്ടാക്കി. പ്രതിവർഷം ഏകദേശം 2 കോടി ആളുകളെ അഞ്ചാംപനി ബാധിക്കുന്നു. ഇത് പ്രധാനമായും ആഫ്രിക്കയിലും ഏഷ്യയിലുമാണ്. 1980-ൽ 26 ലക്ഷം പേർ അഞ്ചാംപനി ബാധിച്ച് മരിച്ചു. 1990-ൽ 545,000 പേർ ഈ രോഗം മൂലം മരിച്ചു. 2014 ആയപ്പോഴേക്കും ആഗോള വാക്സിനേഷൻ പ്രോഗ്രാമുകൾ അഞ്ചാംപനി ബാധിച്ച് മരിച്ചവരുടെ എണ്ണം 73,000 ആയി കുറച്ചു. ഈ പ്രവണതകൾ ഉണ്ടായിരുന്നിട്ടും, പ്രതിരോധ കുത്തിവയ്പ്പിലെ കുറവ് കാരണം 2017 മുതൽ 2019 വരെ രോഗത്തിന്റേയും മരണങ്ങളുടെയും നിരക്ക് വർദ്ധിച്ചു.
രോഗലക്ഷണങ്ങൾ.
പനി, കണ്ണിൽനിന്നും മൂക്കിൽ നിന്നും വെള്ളമെടുപ്പ്, ചെറിയ ചുമ, ശബ്ദമടപ്പ് തുടങ്ങിയവയാണ് പ്രാരംഭലക്ഷണങ്ങൾ. നാലഞ്ചു ദിവസങ്ങൾക്കകം ചുവന്ന ത്വക്ക്-ക്ളോമങ്ങൾ പ്രത്യക്ഷമാകുന്നു. വായ്ക്കകത്ത് സ്ഫോടങ്ങൾ ഇതിനു മുമ്പുതന്നെ പ്രത്യക്ഷമായിട്ടുണ്ടായിരിക്കും. ഈ സ്ഫോടങ്ങൾ ദേഹമാസകലം വ്യാപിക്കുകയും ത്വക്ക് ചുവന്നു തടിക്കുകയും ചെയ്യുന്നു. രോഗത്തിന്റെ തീവ്രത കുറയുന്നതോടെ ഈ പുള്ളികൾ മങ്ങി തവിട്ടുനിറമാകുകയും ക്രമേണ മായുകയും ചെയ്യുന്നു.
ശ്വേതമണ്ഡലത്തിലെ പുണ്ണ്, വായ്പ്പുണ്ണ് ബ്രോങ്കോന്യൂമോണിയ, മധ്യകർണശോഥം, വയറിളക്കം എന്നിവ സങ്കീർണതകളായി ഇതിനോടൊപ്പം ഉണ്ടാകാറുണ്ട്. 
ചികിത്സ.
പ്രത്യേക ചികിത്സ ഇല്ല. ലാക്ഷണിക പ്രതിവിധികൾ സ്വീകരിക്കുകയും സങ്കീർണത വരാതെ സൂക്ഷിക്കുകയും ആണ് ചെയ്യേണ്ടത്. രോഗിയെ രോഗാരംഭം മുതൽ മാറ്റിത്താമസിപ്പിക്കേണ്ടതാണ്.
രോഗപ്രതിരോധം.
ആന്റിമീസിൽസ് വാക്സിൻ സജീവരോഗപ്രതിരോധമായും ഗാമാഗ്ളോബുലിൻ നിഷ്ക്രിയപ്രതിരോധശക്തി നല്കാനായും ഉപയോഗിക്കുന്നു. 1958-ൽ എൻഡേഴ്സും (Enders) സഹപ്രവർത്തകരുംകൂടിയാണ് ആന്റിമീസിൽസ് വാക്സിൻ ആദ്യമായി പരീക്ഷിച്ചുനോക്കിയത്. മറ്റൊരു മൃതവൈറസ് വാക്സിനും ലഭ്യമാണ്. ആജീവനാന്തപ്രതിരോധത്തിന് ജീവനുള്ള നിഷ്ക്രിയവൈറസുകളുടെ വാക്സിനാണ് പറ്റിയത്. മൃതവൈറസ് വാക്സിൻ താത്കാലികപ്രതിരോധശക്തി മാത്രമേ നല്കുന്നുള്ളു. ഈ വാക്സിനുകൾ എല്ലാം 1960 മുതൽ ഉപയോഗത്തിൽ വന്നു തുടങ്ങിയിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="120623" url="https://ml.wikipedia.org/wiki?curid=120623" title="Measles">
Measles



</doc>
<doc id="120624" url="https://ml.wikipedia.org/wiki?curid=120624" title="ജർമൻ മീസിൽസ്">
ജർമൻ മീസിൽസ്

 
അപകടകാരിയല്ലാത്ത ഒരു സാംക്രമികരോഗം. പത്തൊൻപതാം ശതകത്തിൽ ജർമനിയിൽ പടർന്നുപിടിച്ച ഈ രോഗം വിശദമായ പഠനങ്ങൾക്കു വിധേയമാകുകയും ജർമൻ മീസിൽസ് എന്ന പേരിൽ അറിയപ്പെടുകയും ചെയ്തു. ഇതും ഒരു പ്രത്യേക വൈറസ് മൂലമാണുണ്ടാകുന്നതെന്ന് ഹിരോ, ടസാക്ക എന്നിവർ 1938-ൽ ചൂണ്ടിക്കാട്ടുകയുണ്ടായി. എന്നാൽ 1962-ൽ മാത്രമാണ് ഈ വൈറസിനെ വേർതിരിച്ചെടുത്തത്.
മുതിർന്ന കുട്ടികളിലും ചെറുപ്പക്കാരിലുമാണ് സാധാരണയായി ഈ രോഗം കണ്ടുവരുന്നത്.
ലക്ഷണങ്ങൾ.
ഉദ്ഭവനകാലം 10 മുതൽ 20 ദിവസങ്ങളാണ്. സാധാരണ 17-18 ദിവസങ്ങൾ മതിയാകും. ശരീരത്തിൽ തടിപ്പ് (rash) ആണ് ആദ്യം പ്രകടമാകുന്ന രോഗലക്ഷണം. അഞ്ചാംപനിയിലുള്ളതിനെക്കാൾ മങ്ങിയ നിറമേ കാണാറുള്ളു. ഇത് ഒരു ദിവസത്തിനുള്ളിൽതന്നെ പ്രത്യക്ഷപ്പെടുകയും രണ്ടു ദിവസങ്ങൾക്കുശേഷം അപ്രത്യക്ഷമാകുകയും ചെയ്യുന്നു. കൊപ്ളിക് സ്ഫോടങ്ങൾ ഉണ്ടാകാറില്ല. സാധാരണയായി പനി കാണാറില്ല. കഴുത്തിൽ ചെവിക്കു പുറകിലായി ലസികാഗ്രന്ഥി (lymphgland) വീർത്തുവരുന്നു. ശരീരത്തിന്റെ മറ്റു ചില ഭാഗങ്ങളിലും വീക്കം അനുഭവപ്പെടാറുണ്ട്. 
പ്രതിരോധം.
റുബെല്ല രോഗം പ്രതിരോധിക്കാൻ റുബെല്ല വാക്സിൻ (Rubella vaccine) ഉപയോഗിക്കുന്നു.
ചികിത്സ.
പരിപൂർണവിശ്രമവും ജലാംശം കൂടുതലുള്ള ലഘു ആഹാരവും മൂലം രോഗം ഭേദപ്പെടുന്നു.
ഗർഭിണികളിൽ.
ഗർഭിണികൾക്കു ജർമൻ മീസിൽസ് പിടിപെട്ടാൽ ഗർഭസ്ഥശിശുവിനു ചില വൈകല്യങ്ങൾ വരാനിടയുണ്ട്. ഗർഭകാലത്ത് ഈ രോഗം ബാധിക്കുക മൂലം, ജനിക്കുന്ന ശിശുക്കളുടെ കണ്ണിനും ഹൃദയത്തിനും വൈകല്യങ്ങൾ വരുന്നതായി ഓസ്ട്രേലിയൻ ഡോക്ടറായ എൻ.എം. ഗ്രെഗ് (1941) രേഖപ്പെടുത്തിയിട്ടുണ്ട്. ശിശുക്കളുടെ മിക്കവാറും എല്ലാ അവയവങ്ങളെയും ഈ രോഗം പ്രതികൂലമായി ബാധിക്കാറുണ്ട്. ഈ രോഗം മൂലം മരിച്ച ശിശുക്കളുടെ അസ്ഥികൾ‍, ശ്വാസകോശങ്ങൾ‍‍, കരൾ‍, ഹൃദയം, മലം, മൂത്രം എന്നിവയിൽ വൈറസുകളുടെ സാന്നിധ്യം കണ്ടുപിടിക്കപ്പെട്ടിട്ടുണ്ട്.
ഗർഭകാലത്തിന്റെ ആദ്യഘട്ടങ്ങളിൽ ഈ രോഗം ബാധിക്കാതിരിക്കാൻ പ്രത്യേകം ശ്രദ്ധിക്കേണ്ടതുണ്ട്. രോഗികളുമായുള്ള സമ്പർക്കം ഒഴിവാക്കുകയും പ്രതിരക്ഷാ നടപടികളെടുക്കുകയും വേണം.
അവലംബം.
&lt;templatestyles src="Reflist/styles.css" /&gt;

</doc>
<doc id="120625" url="https://ml.wikipedia.org/wiki?curid=120625" title="Rubella">
Rubella



</doc>
<doc id="120626" url="https://ml.wikipedia.org/wiki?curid=120626" title="German measles">
German measles



</doc>
<doc id="120627" url="https://ml.wikipedia.org/wiki?curid=120627" title="അഞ്ചാം‌പനി">
അഞ്ചാം‌പനി



</doc>
<doc id="120633" url="https://ml.wikipedia.org/wiki?curid=120633" title="പൊങ്ങമ്പനി">
പൊങ്ങമ്പനി



</doc>
<doc id="120639" url="https://ml.wikipedia.org/wiki?curid=120639" title="വിസർഗ്ഗം">
വിസർഗ്ഗം



</doc>
<doc id="120641" url="https://ml.wikipedia.org/wiki?curid=120641" title="അഃ">
അഃ



</doc>
<doc id="120642" url="https://ml.wikipedia.org/wiki?curid=120642" title="സിമന്റ്">
സിമന്റ്

 
കെട്ടിട നിർമ്മാണത്തിനുപയോഗിക്കുന്ന ഒരു പദാർഥമാണ് സിമന്റ്. ഇത് ഇഷ്ടിക, കല്ല് എന്നിവയെ ഉറപ്പിക്കാനായി ഉപയോഗിക്കുന്നു. വെള്ളവുമായി യോജിച്ചാൽ ഇത് സ്വയം ഉറയ്ക്കുകയും മറ്റുള്ള വസ്തുക്കളെ കൂട്ടി ഉറപ്പിക്കുകയും ചെയ്യുന്നു. 
സിമന്റ് (Cement) എന്ന വാക്കുണ്ടായത് "opus caementicium" എന്ന റോമൻ വാക്കിൽ നിന്നാണ്‌.
രാസസംയോഗം.
പ്രധാനമായി കാൽസിയം,സിലിക്ക,അലുമിന,ചുണ്ണാമ്പ് എന്നിവയാണ് സിമന്റിൽ ചേർക്കുന്നവ. രാസസംയോഗം താഴെ കൊടുത്ത പോലെയായിരിക്കും
നിർമ്മാണ പ്രക്രിയ.
കാൽസിയം,സിലിക്ക,അലുമിന,ചുണ്ണാമ്പ് പിന്നെ മറ്റു ചില ചേരുവകൾ റോട്ടറി ക്ളിന്നിൽ ഇട്ട് 15000C ഓളം വേവിക്കും. ഈ വേവിച്ച മിശൃതം തണുപ്പിച്ച് ജിപ്പ്സം പോലുള്ള ചേരുവകളും ചേർത്ത് പൊടിച്ചാണ് സിമന്റ് നിർമ്മിക്കുന്നത്. സിമന്റ് നിർമ്മാണം രണ്ടു തരത്തിലുള്ളണ്ട്.
ജല-സിമന്റ് അനുപാതം.
കോൺക്രീറ്റിൽ ചേർക്കുന്ന സിമന്റിന്റെ ഭാരവും ജലത്തിന്റെ ഭാരവും തമ്മിലുള്ള അനുപാതമാണ് ജല-സിമന്റ് അനുപാതം. ഇത് കോൺക്രീറ്റിന്റെ ബലത്തെയും (strength) പണിവഴക്കത്തേയും (Workabilty) സ്വാധീനിക്കുന്ന ഘടകമാണ്.

</doc>
<doc id="120643" url="https://ml.wikipedia.org/wiki?curid=120643" title="കോമെലിന">
കോമെലിന

 
170 സസ്യവർഗ്ഗങ്ങളുൾപ്പെടുന്ന ഒരു ജനുസ്സാണ്ണ് കോമെലിന. ഹ്രസ്വമായ ജീവിതകാലമുള്ള പൂക്കളുള്ളതിനാൽ പകൽ‌പൂക്കളെന്ന് പൊതുവെ അറിയപ്പെടുന്നു. വിധവയുടെ കണ്ണീർ എന്ന് പേരുമുണ്ടിവക്ക്. കൊമെലിനേസിയ കുടുംബത്തിലെ ഏറ്റവും വലിയ ജനുസ്സാണിത്. 18-ആം നൂറ്റാണ്ടിലെ ഒരു ടാക്സോണമിസ്റ്റായ കാൾ ലിനേയസ്, ഡച്ച് സസ്യശാസ്ത്രജ്ഞരായ ജാൻ കൊമെലിന്റെയും അനന്തരവനായ കാസ്പർ കൊമെലിന്റെയും ബഹുമാനാർത്ഥമാണ് ഈ ജനുസിനെ കൊമെലിന എന്ന് നാമകരണം ചെയ്തത്. 
രണ്ടിലധികം വർഷങ്ങൾ നിലനിൽക്കുന്നവയും ഒരു വർഷം മാത്രം നിലനിൽക്കുന്നവയുമായ വർഗ്ഗങ്ങൾ ഈ ജനുസ്സിലുണ്ട്. ഇവയുടെ സൈഗോമോർഫിക് പൂക്കളെയും ഞെട്ടിന് ചുറ്റുമായി കാണുന്ന സഹപത്രങ്ങളായ പാളയെയും അടിസ്ഥാനമാക്കിയാണ് ഇവയെ വേർതിരിച്ചറിയുന്നത്. 
കോമെലിന കാരൊളിലിയാന, കൊമെലിന ബെംഗാളെൻസിസ് എന്നീ ഇനങ്ങണാള് ഇന്ത്യയിൽ കാണപ്പെടുന്നത്.

</doc>
<doc id="120644" url="https://ml.wikipedia.org/wiki?curid=120644" title="Commelina">
Commelina



</doc>
<doc id="120649" url="https://ml.wikipedia.org/wiki?curid=120649" title="കിളിച്ചുണ്ടൻ മാമ്പഴം">
കിളിച്ചുണ്ടൻ മാമ്പഴം



</doc>
<doc id="120650" url="https://ml.wikipedia.org/wiki?curid=120650" title="ട്രാൻസ്മിറ്റർ">
ട്രാൻസ്മിറ്റർ



</doc>
<doc id="120651" url="https://ml.wikipedia.org/wiki?curid=120651" title="അൽമ യുദ്ധം">
അൽമ യുദ്ധം



</doc>
<doc id="120653" url="https://ml.wikipedia.org/wiki?curid=120653" title="Sansad Bhavan">
Sansad Bhavan



</doc>
<doc id="120658" url="https://ml.wikipedia.org/wiki?curid=120658" title="Sukhiyan">
Sukhiyan



</doc>
<doc id="120659" url="https://ml.wikipedia.org/wiki?curid=120659" title="Sarkkarapuratti">
Sarkkarapuratti



</doc>
<doc id="120660" url="https://ml.wikipedia.org/wiki?curid=120660" title="Kheer">
Kheer



</doc>
<doc id="120661" url="https://ml.wikipedia.org/wiki?curid=120661" title="Plantain Fritters">
Plantain Fritters



</doc>
<doc id="120666" url="https://ml.wikipedia.org/wiki?curid=120666" title="Cement">
Cement



</doc>
<doc id="120668" url="https://ml.wikipedia.org/wiki?curid=120668" title="കൽക്കം">
കൽക്കം

 
മെലീഗ്രസ് ( Meleagris) എന്ന വർഗ്ഗത്തിൽ പെട്ട ജീവിച്ചിരിക്കുന്ന വലിയ വർഗ്ഗങ്ങളിൽപ്പെട്ട പക്ഷികളാണ്‌ കൽക്കം അഥവാ ടർക്കി. കൽക്ക്, കളക്കം, വാങ്കോഴി എന്നിങ്ങനെ പേരുകളിലും അറിയപ്പെടുന്നു. മുട്ടക്കും ഇറച്ചിക്കുമായി മനുഷ്യൻ ഇണക്കി വളർത്തുന്നുണ്ട്. ഇതിൽ "മെലീഗ്രിസ് ഗാലോപാവ" എന്ന വർഗ്ഗത്തിൽ പെട്ട പക്ഷികൾ വൈൽഡ് ടർക്കി എന്നും അറിയപ്പെടുന്നു. ഇത് സാധാരണയായി വടക്കേ അമേരിക്കയിലാണ്‌ കണ്ടു വരുന്നത്. മറ്റൊരു വർഗ്ഗമായ മെലിഗ്രസ് ഓസിലാറ്റ എന്ന വർഗ്ഗം ഓസിലേറ്റഡ് ടർക്കി എന്നും അറിയപ്പെടുന്നു. ഇത് സാധാരണ പെനിസുലിയൻ വനങ്ങളിലാണ്‌ കാണപ്പെടുന്നത്. 

</doc>
<doc id="120669" url="https://ml.wikipedia.org/wiki?curid=120669" title="Turkey (bird)">
Turkey (bird)



</doc>
<doc id="120671" url="https://ml.wikipedia.org/wiki?curid=120671" title="പൊന്നാനി വലിയ ജുമുഅത്ത് പള്ളി">
പൊന്നാനി വലിയ ജുമുഅത്ത് പള്ളി

 
കേരളത്തിലെ മുസ്ലിം പള്ളികളിൽ ചരിത്രപ്രാധാന്യം അർഹിക്കുന്ന ഒരു പള്ളിയാണ്‌ മലപ്പുറം ജില്ലയിലെ പൊന്നാനിയിൽ സ്ഥിതിചെയ്യുന്ന പൊന്നാനി വലിയ ജുമുഅത്ത് പള്ളി. ഒരു കാലത്ത് മലബാറിലെ 'ചെറിയ മക്ക' എന്ന വിശേഷിപ്പിക്കപ്പെട്ടിരുന്ന പൊന്നാനിയുടെ വൈജ്ഞാനിക രംഗത്ത് ഈ ജുമുഅത്ത് പള്ളി സുപ്രധാന പങ്കാണ്‌ വഹിച്ചിരുന്നത്. അക്കാലത്ത് പൊന്നാനിയിൽ വിജ്ഞാനം തേടിയെത്തുന്നവരുടെ ആസ്ഥാനവും ഈ പള്ളിയായിരുന്നു. 
ചരിത്രം.
ക്രിസ്തുവർഷം 1510 (ഹിജ്റ 925-ൽ) ശൈഖ് സൈനുദ്ദീൻ നിർമ്മിച്ചതാണ്‌ പൊന്നാനിയിലെ വലിയ ജുമുഅത്ത് പള്ളി എന്ന് വില്യം ലോഗൻ തന്റെ മലബാർ മാനുവൽ രണ്ടാം ഭാഗത്ത് രേഖപ്പെടുത്തിയിട്ടുണ്ട്. ഹിജ്റ 925ന്‌ തുല്യമായ ക്രിസ്തുവർഷം 1519 ആയതിനാൽ ആ വർഷത്തിലാണ്‌ നിർമ്മാണം നടന്നിട്ടുണ്ടാവുക എന്നും അഭിപ്രായപ്പെടുന്നവരുണ്ട്. പള്ളിയുടെ നിർമ്മാതാവായ വലിയ സൈനുദ്ദീൻ മഖ്ദൂം എന്നു വിളിക്കപ്പെടുന്ന ശൈഖ് സൈനുദ്ദീൻ ഇബ്‌നുഅലി ഇബ്‌നുഅഹ്‌മദ് മ‌അബരി ക്രിസ്തുവർഷം 1522 ജൂലൈയിൽ മരണപ്പെട്ടതിനാൽ അതിനു മുമ്പ് പള്ളിയുടെ നിർമ്മാണം പൂർത്തീകരിച്ചുവെന്ന് വിശ്വസിക്കപ്പെടുന്നു. 90 അടി നീളവും 60 അടി വീതിയുമുള്ളതാണ്‌ പൊന്നാനി വലിയ ജുമുഅത്ത് പള്ളിയുടെ ഉൾഭാഗം.
വിദ്യാഭ്യാസ കേന്ദ്രം.
പള്ളിയുടെ നിർമ്മാണശേഷം ശൈഖ് സൈനുദ്ദീൻ മഖ്ദൂം തന്നെ പള്ളിയിൽ അദ്ധ്യാപനം ആരംഭിച്ചു. മലബാറിലെ പള്ളിദർസ് സമ്പ്രദായത്തിന്റെ തുടക്കം ഇതാണെന്ന കരുതപ്പെടുന്നു.
വിളക്കത്തിരിക്കൽ.
പള്ളിയുടെ അകത്ത് സ്ഥാപിച്ച എണ്ണവിളക്കിന്ന് ചുറ്റുമിരുന്ന് മതപഠനം നടത്തി മഖ്ദൂമിൽ നിന്ന് മുസ്ല്യാർ പദം നേടുന്ന പതിവുണ്ടായിരുന്നു. ഇതിനായി മലബാറിന്റെ വിവിധഭാഗങ്ങളിൽ നിന്ന് വിദ്യാർഥികൾ വരുമായിരുന്നു. ഇങ്ങനെ എണ്ണവിളക്കിനു ചുറ്റും ഇരുന്ന് വിദ്യനേടുന്ന രീതിക്ക് 
'വിളക്കത്തിരിക്കൽ' എന്നു പേരായി. 1887 ൽ നാനൂറോളം പേർ മറുനാടുകളിൽ നിന്ന് വന്നു പൊന്നാനി വലിയ പള്ളിയിൽ പഠനം നടത്തിയിരുന്നതായി ലോഗൻ മലാബാർ മാന്വലിൽ രേഖപ്പെടുത്തുന്നു.
200 കൊല്ലങ്ങൾക്കു മുമ്പു ജീവിച്ചിരുന്ന വടക്കേ മലബാർ സ്വദേശിയും ഫലിതശിരോമണിയും 'നൂൽമുഹമ്മദ്','കപ്പപ്പാട്ട്' എന്നീ കൃതികളുടെ രചയിതാവുമായ കുഞ്ഞായൻ മുസ്ല്യാർ,കവിയും ബ്രിട്ടീഷ് ഭരണത്തിനെതിരെ പോരാടിയ ധീരനുമായ വെളിയങ്കോട് ഉമർഖാസി, തുടങ്ങിയവർ ഈ പള്ളിയുമായി ഉറ്റബന്ധം പുലർത്തിയവരിൽ പ്രമുഖരാണ്‌. മമ്പുറം തങ്ങൾ പള്ളിയിലെ ഒരു സന്ദർശകനായിരുന്നു.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണി.
 

</doc>
<doc id="120674" url="https://ml.wikipedia.org/wiki?curid=120674" title="Ponnani Juma Masjid">
Ponnani Juma Masjid



</doc>
<doc id="120690" url="https://ml.wikipedia.org/wiki?curid=120690" title="പാണലുണ്ണി">
പാണലുണ്ണി

 
ലൈകേനിഡേ കുടുംബത്തിലെ ഒരംഗമായ ചിത്രശലഭമാണ് പാണലുണ്ണി("Neopithecops zalmora"/Quaker). 
പേരിന്റെ പിന്നിൽ.
പാണൽച്ചെടിയെ ആശ്രയിച്ച് ജീവിക്കുന്നതിനാലാണ് ഇവയ്ക്ക് പാണലുണ്ണി എന്ന് പേര് വന്നത്. 
ശരീരഘടന.
ആൺ/പെൺ ശലഭങ്ങൾക്ക് മാന്തളിർനിറം കലർന്ന തവിട്ടു നിറത്തിലുള്ള മുകൾ വശവും, വെള്ളയായ അടിവശവുമാണ്. ഇവയുടെ വർണ്ണം നനഞ്ഞ കാലാവസ്ഥയിലുള്ളതിനേക്കാൾ മങ്ങിയാണ് വരണ്ട കാലാവസ്ഥയിൽ കാണുക. 
ചിറകിന്റെ മുകൾ വശം.
തവിട്ടു നിറത്തിൽ മങ്ങിയ വെളുത്ത പാടുകൾ. 
ചിറകിന്റെ അടി വശം.
വെളുപ്പിൽ ഒരു വലിയ തവിട്ട് പൊട്ടും, ഏതാനും ചെറിയ പൊട്ടുകളും.
ചിറകിന്റെ അരിക്.
കടും തവിട്ട് കരയും, അതിനടിയിൽ കടും തവിട്ട് പൊട്ടുകളും. 
ആഹാരരീതി.
മണ്ണിൽ നിന്നും ലഭിക്കുന്ന ലവണം മുഖ്യമായും ഭക്ഷിന്നുന്ന ഇവ പൂന്തേനും കഴിക്കാറുണ്ട്
ജീവിതചക്രം.
പാണൽ ചെടിയിൽ ഇടുന്ന വെളുത്ത മുട്ടകൾ രണ്ടു ദിവസത്തിനു ശേഷം വിരിഞ്ഞ് പുറത്തുവരുന്ന ശലഭപ്പുഴുക്കൾ പച്ച നിറത്തിലാണ് കാണപ്പെടുന്നത്. ഇവ പുഴുപ്പൊതിയാവുമ്പോൾ ആദ്യം പച്ചനിറവും, പിന്നീട് ഇരുണ്ടനിറവും ആവും. പുഴുപ്പൊതി ഇരുണ്ടുകഴിഞ്ഞാൽ ഒരു ദിവസത്തിനു ശേഷം ചിത്രശലഭം പുറത്തുവരുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="120691" url="https://ml.wikipedia.org/wiki?curid=120691" title="Quaker">
Quaker



</doc>
<doc id="120693" url="https://ml.wikipedia.org/wiki?curid=120693" title="Rice congee">
Rice congee



</doc>
<doc id="120694" url="https://ml.wikipedia.org/wiki?curid=120694" title="Kuzhakkattai">
Kuzhakkattai



</doc>
<doc id="120695" url="https://ml.wikipedia.org/wiki?curid=120695" title="ചെഞ്ചോരത്തുഞ്ചൻ">
ചെഞ്ചോരത്തുഞ്ചൻ

 
പിയറിഡേ കുടുംബത്തിലെ ഒരംഗമായ ചിത്രശലഭമാണ് ചോരത്തുഞ്ചൻ("Colotis danae"/Crimson Tip/Scarlet Tip). 
പേരിന്റെ പിന്നിൽ.
ചിറകിന്റെ തുഞ്ചത്ത് (അറ്റത്ത്) ചോര (രക്തം) പുരണ്ടിട്ടുള്ളതുപോലെ കാണപ്പെടുന്നതിനാലാണ് ഇവയ്ക്ക് ചോരത്തുഞ്ചൻ എന്ന് പേര് വന്നത്. 
ശരീരഘടന.
ചോരത്തുഞ്ചന്മാരുടെ, പ്രത്യേകിച്ചും പെൺ ചോരത്തുഞ്ചൻ ശലഭങ്ങളുടെ വർണ്ണം വൈവിധ്യമാർന്നതാണ്. ചിറകിന്റെ നീളം 40 - 52 മില്ലിമീറ്റർ. 
ചിറകിന്റെ മുകൾ വശം.
വെളുത്ത ചിറകിന്റെ അറ്റത്തായി രക്തവർണ്ണം. പെൺ ചോരത്തുഞ്ചൻ ശലഭങ്ങളിൽ ഈ രക്തവർണ്ണം വീതികുറഞ്ഞ് കാണപ്പെടുന്നു.
ചിറകിന്റെ അടി വശം.
മങ്ങിയ ഗന്ധകത്തിന്റെ മഞ്ഞനിറം/ ഓറഞ്ച് നിറം കലർന്ന ഇളം മഞ്ഞനിറം. 
ചിറകിന്റെ അരിക്.
കറുത്ത അരികുകൾ. 
ജീവിതചക്രം.
കടും ചുവപ്പ് നിറമുള്ള മുട്ടകൾ വിരിഞ്ഞ് പുറത്തുവരുന്ന ശലഭപ്പുഴുക്കൾ പച്ച നിറത്തിലാണ് കാണപ്പെടുന്നത്. ഇവ പുഴുപ്പൊതിയാവുമ്പോൾ ആദ്യം പച്ചനിറവും, പിന്നീട് ഇരുണ്ടനിറവും ആവും. 
അവലംബം.
&lt;templatestyles src="Reflist/styles.css" /&gt;

</doc>
<doc id="120696" url="https://ml.wikipedia.org/wiki?curid=120696" title="Crimson Tip">
Crimson Tip



</doc>
<doc id="120697" url="https://ml.wikipedia.org/wiki?curid=120697" title="Scarlet Tip">
Scarlet Tip



</doc>
<doc id="120698" url="https://ml.wikipedia.org/wiki?curid=120698" title="വടക്കെ ഇന്ത്യൻ ഭക്ഷണവിഭവങ്ങൾ">
വടക്കെ ഇന്ത്യൻ ഭക്ഷണവിഭവങ്ങൾ

 
ഇന്ത്യയുടെ വടക്കു ഭാഗത്തുള്ള സംസ്ഥാനങ്ങളിലെ ഭക്ഷണങ്ങളെ പൊതുവെ പറയുന്ന പേരാണ്‌ വടക്കേ ഇന്ത്യൻ ഭക്ഷണവിഭവങ്ങൾ (North Indian cuisine) (Hindustani: शुमाली हिन्दुस्तानी खाना, "Shumālī Hindustānī Khānā"). ഇത് ഇന്ത്യൻ ഭക്ഷണവിഭവങ്ങളുടെ ഒരു ഭാഗമാണ്‌. ഇങ്ങനെ പൊതുവെ വടക്കെ ഇന്ത്യൻ ഭക്ഷണവിഭവങ്ങൾ എന്ന് അറിയപ്പെടുന്നത് ജമ്മു കശ്മീർ, പഞ്ചാബ്, ഹരിയാന, ഹിമാചൽ പ്രദേശ്, രാജസ്ഥാൻ, ഉത്തരാഖണ്ഡ് (കുമാവോൺ) , മധ്യ-പടിഞ്ഞാറ് ഉത്തർ പ്രദേശ് (അവധ് , ബ്രജ്) എന്നീ സംസ്ഥാനങ്ങളിലെ ഭക്ഷണങ്ങളെയും അവയുടെ രീതികളെയുമാണ്‌. 
പ്രധാനമായും വടക്കെ ഇന്ത്യൻ ഭക്ഷണ വിഭവങ്ങളിൽ താഴെപ്പറയുന്നവയാണ്‌ പ്രധാനം:

</doc>
<doc id="120699" url="https://ml.wikipedia.org/wiki?curid=120699" title="വടക്കെ ഇന്ത്യൻ വിഭവങ്ങൾ">
വടക്കെ ഇന്ത്യൻ വിഭവങ്ങൾ



</doc>
<doc id="120700" url="https://ml.wikipedia.org/wiki?curid=120700" title="North Indian cuisine">
North Indian cuisine



</doc>
<doc id="120701" url="https://ml.wikipedia.org/wiki?curid=120701" title="South India">
South India



</doc>
<doc id="120702" url="https://ml.wikipedia.org/wiki?curid=120702" title="തെക്കെ ഇന്ത്യൻ ഭക്ഷണവിഭവങ്ങൾ">
തെക്കെ ഇന്ത്യൻ ഭക്ഷണവിഭവങ്ങൾ

 
 
തെക്കേ ഇന്ത്യൻ സംസ്ഥാനങ്ങളായ ആന്ധ്രപ്രദേശ്, കർണാടക, കേരളം , തമിഴ് നാട് എന്നീ സംസ്ഥാനങ്ങളിലെ ഭക്ഷണവിഭവങ്ങളെ പൊതുവായി വിശേഷിപ്പിക്കുന്നതാണ്‌ തെക്കേ ഇന്ത്യൻ ഭക്ഷണ വിഭവങ്ങൾ അഥവ സൗത്ത് ഇന്ത്യൻ കുസിൻ (South Indian Cuisine).
സമാനതകളും വ്യത്യസ്തതകളും.
തെക്കേ ഇന്ത്യയിലെ നാലു സംസ്ഥാനങ്ങളിലേയും മിക്ക ഭക്ഷണവിഭവങ്ങളിലും, അരിയുടെയും പയറു വർഗ്ഗങ്ങളുടേയും, സുഗനന്ധവ്യഞ്ജനങ്ങളുടേയും ഉപയോഗമാണ്‌ കൂടുതൽ ദർശിക്കാനാകുക. കൂടാതെ ധാരാളം മുളകും, തേങ്ങയും, ഇവിടുങ്ങളിലെ ഭക്ഷണത്തിൽ ഉപയോഗിക്കുന്നു.
ആന്ധ്ര ഭക്ഷണം.
തെക്കേ ഇന്ത്യയിലെ നാലു സംസ്ഥാനങ്ങളിലേയും ഏറ്റവും കൂടുതൽ എരിവ് കൂടുതലുള്ള ഭക്ഷണം ആന്ധ്ര ഭക്ഷണവിഭവങ്ങളാണ്‌. ആന്ധ്രഭക്ഷണത്തിൽ കൂടുതൽ ചുവന്ന മുളകുപൊടി, എണ്ണ, പുളി എന്നിവ ഉപയോഗിക്കുന്നു. ആന്ധ്രഭക്ഷണവിഭവങ്ങളിൽ പ്രധാനമായും പച്ചക്കറിയോ, ധാന്യമോ അടിസ്ഥാനപ്പെടുത്തിയുള്ള ഭക്ഷണങ്ങളാണ്‌ കൂടുതലുള്ളത്. ഇവിടെ തന്നെ ആന്ധ്രപ്രദേശിന്റെ തലസ്ഥാനമായ ഹൈദരബാദിന്റെ തനതായ ഭക്ഷണങ്ങൾ പ്രസിദ്ധമാണ്‌. ഇത് ആന്ധ്രയിലെ മറ്റ് ഭക്ഷണങ്ങളേക്കാൾ വ്യത്യസ്തമാണ്‌. ആന്ധ്രയിലെ ആദ്യകാല ഭരണാധികാരികളായ നിസാം ഹൈദരബാദിലെ ഭക്ഷണവിഭവങ്ങൾക്ക് കാര്യമായ സംഭാവനകൾ നൽകിയിട്ടുണ്ട്. ഇവരുടെ ഭക്ഷണങ്ങൾ കൂടുതൽ എരിവ്, പുളി നിറഞ്ഞതായിരുന്നു. ഇതിൽ കച്ചേ ഗോഷ്ട് കി ബിരിയാണി, ദം ക മുർഗ് ബിരിയാണി, ബാഘരെ ബൈംഗൻ, അച്ചാറി സബ്ജി എന്നിവ വളരെ നിസാമിന്റെ സംഭാവനകളായി പ്രസിദ്ധമായ വിഭവങ്ങളാണ്‌.
കർണാടക ഭക്ഷണം.
തേക്കേ ഇന്ത്യൻ സംസ്ഥാനങ്ങളിലെ ഭക്ഷണവിഭവങ്ങളിൽ എരിവ് പുളിയിൽ ഏറ്റവും കാഠിന്യം കുറഞ്ഞ ഭക്ഷണമാണു് കർണാടകയിലെ ഭക്ഷണ വിഭവങ്ങൾ. കർണാടക ഭക്ഷണത്തിൽ കൂടുതലായി കണ്ടുവരുന്ന ഒരു സാധനമാണു് പനംചക്കര. (palm sugar or Jaggery). മറ്റ് സംസ്ഥാനങ്ങളിലേക്കാൾ താരതമ്യേന സസ്യഭുക്കുകൾ കൂടുതലുള്ളതുകൊണ്ട് തന്നെ ഇവിടെ കൂടുതലായി കാണുന്നത് സസ്യവിഭവങ്ങളാണ്. ഉഡുപ്പി ഭക്ഷണ വിഭവങ്ങൾ കർണാടകയിലെ വിഭവങ്ങളിലെ പ്രധാന ഭക്ഷണവിഭവങ്ങളാണു്.
വടക്കേ കർണാടകയിൽ തനതായ ധാന്യവിഭവങ്ങൾ ജോവർ (Jowar), ബാജ്‌റ (Bajra) എന്നിവയാണു്. റൊട്ടി സാധാരണയായി ഈ ധാന്യങ്ങൾ ഉപയോഗിച്ചാണു് ഉണ്ടാക്കുന്നതു്. കൂടാതെ ഇനിനു കറികളായി വഴുതന, പയറുവർഗ്ഗങ്ങൾ, പുഴുങ്ങിയ പയറു വർഗങ്ങൾ എന്നിവയുപയോഗിച്ചുണ്ടാക്കുന്നു. കൂടാതെ രുചിവർദ്ധക ഭക്ഷണപദാർഥങ്ങളായ ചട്ണി പൗഡർ, അച്ചാർ എന്നിവയും ധാരാളമായി ഇവിടെ ഉപയോഗിച്ചു വരുന്നു. 
കർണാടകയുടെ തീരദേശപ്രദേശങ്ങളിൽ ധാരാളമായി കടലിൽ നിന്ന് ലഭിക്കുന്ന ഭക്ഷണപദാർഥങ്ങൾ ധാരാളമായി ഉപയോഗിക്കുന്നു. വിവിധരീതിയിലുള്ള മത്സ്യവിഭവങ്ങളുടെ കൂടെ പ്രധാന ഭക്ഷണം ഇവിടുങ്ങളിൽ അരി ഭക്ഷണം ഉപയോഗിക്കുന്നു. ഇവിടങ്ങളിൽ രസം പോലുള്ള ചോറിനോടൊപ്പം വിളമ്പുന്ന ഒരു വിഭവമാണു് സാരു (Saaru)/ കൂടെ പാല്യ (Palya) എന്ന പേരിൽ പച്ചക്കറിവിഭവവും ഇവിടെ സാധാരണമാണു്. 
കർണാടകയിലെ ഭക്ഷണവിഭവങ്ങൾക്ക് പുറമേ, ഇവിടുത്തെ കൂർഗി (Coorgi cuisine) ഭക്ഷണവിഭവങ്ങൾ അല്പം വ്യത്യസ്തത പുലർത്തുന്നതാണു്. മറ്റ് കർണാടക സംസ്കാരങ്ങളിൽ നിന്ന് അല്പം വ്യത്യസ്തമാണു് ഇവരുടേതു്. ഇവരുടെ ഭക്ഷണവിഭവങ്ങളിൽ പോർക്ക്, ഇറച്ചി മുതലായവ ഒഴിച്ചുകൂടാനാവത്തതാണ്. പ്രധാന ഭക്ഷണം അരി കൊണ്ട് ഉണ്ടാക്കിയത് തന്നെയാണ്. ചോറും അത് സംബന്ധമായ ഭക്ഷണങ്ങളും, വേവിച്ച അരി, അരി ഡംബ്ലീങ്ങുകൾ, റൈസ് റോട്ടി എന്നിവയാണ് പ്രധാന വിഭവങ്ങൾ.
തെക്കേ കർണാടകയിലെ വിഭവങ്ങൾ, പ്രധാനമായും ഓൾഡ് മൈസൂർ ഭക്ഷണവിഭവങ്ങൾ എന്ന് പൊതുവെ അറിയപ്പെടുന്നു. ഇവരുടെ ഭക്ഷണത്തിലെ പ്രധാന ഘടകം റാഗി ആണ്. റാഗി അടങ്ങിയ ഭക്ഷണത്തിന്റെ കൂടെ, സൈഡ് വിഭവങ്ങളായി പാല്യ, ഗോജ്ജു, അച്ചാറുകൾ, റ്ടോവെ, (പയർ വർഗ്ഗങ്ങൾ നെയ്യിൽ വേവിച്ചത്), ടിലി സാരു ( രസം പോലുള്ള വിഭവം) എന്നിവയും വിളമ്പുന്നു. 
രസം, സൂപ്പ് പോലുള്ള ഒരു വിഭവമാണ് ബാസ് സാരു. ഇതിൽ പച്ചക്കറികളുടെ സത്ത് ആണ് പ്രധാനം. കൂടാതെ ഉപ്പ് സാരു എന്ന വിഭവത്തിൽ അരി, പയർ, പച്ചക്കറി എന്നിവയുടെ സത്ത് അടങ്ങിയ സൂപ്പ് പോലുള്ള ഒരു വിഭവമാണ്. വേനൽക്കാലത്തെ ഒരു പ്രധാന വിഭവം അവരെ കൽ ആണ് (ഇന്ത്യൻ ബീൻസ്). ഇത് ഉസലി, ഉപ്പ്മാ, ഹുളി, ഹിടാകിഡ. ബേലെ സാരു എന്നീ കറികളിൽ പ്രധാന ഘടകമാണ്. പരമ്പരാഗത ഭക്ഷണരീതികളിൽ അരിഭക്ഷണം രണ്ടാമതായിട്ടാണ് വിളമ്പുന്നത്. ഇതിൽ ചില പ്രധാന അരി വിഭവങ്ങൾ ബിസി ബെലെ ബാത്, ചിത്രാന, ഹുലിയാന എന്നിവയാണ്. 
കട്ടിത്തൈര് ഇവിടുത്തെ ഭക്ഷണവിഭവങ്ങളിൽ ഒഴിച്ചുകൂടാനാവത്ത ഒരു വിഭവമാണ്. കർണാടകയിലെ എല്ലാ ഭാഗങ്ങളിലും തൈര് ഭക്ഷണത്തിന്റെ ഭാഗമാണ്. ഉച്ചഭക്ഷണത്തിൽ സാധാരണ അവസാനഘട്ടത്തിൽ ചോറും, തൈരും കൂട്ടിക്കഴിക്കുന്ന എല്ലായിടങ്ങളിലും പതിവാണ്. ബട്ടർ മിൽക്ക് സുഗന്ധവ്യഞ്ജനങ്ങളും, മസാലയും ചേർത്ത് കഴിക്കുന്ന പതിവാണ്. 
കർണാടക ഭക്ഷണവിഭവങ്ങൾ ഇന്ത്യയിലെങ്ങും പ്രസിദ്ധിയാർജ്ജിച്ചതിനു പിന്നിൽ ഉഡുപ്പി ഹോ‍ട്ടലുകൾക്ക് വലിയ പങ്കുണ്ട്. ഇന്ത്യയിലെങ്ങും ഉള്ള ഉഡുപ്പി ഹോട്ടലുകളിൽ എല്ലാ തെക്കേ ഇന്ത്യൻ ഭക്ഷണങ്ങളും വിളമ്പുമെങ്കിലും അടിസ്ഥാനപരമായി ഇത് കർണാടക ഭക്ഷണവിഭവങ്ങൾക്കാണ് പ്രാധാന്യം കൊടുക്കുന്നത്. പ്രസിദ്ധമായ മസാല ദോശയുടെ ഉറവിടം ഉഡുപ്പി ഭക്ഷണവിഭവങ്ങളിൽ നിന്നാണ്.
കേരളീയ ഭക്ഷണം.
തെക്കേ ഇന്ത്യയിലെ പൊതുവേയുള്ള ഭക്ഷണവിഭവങ്ങളിൽ അല്പം വ്യത്യസ്തതയാർന്ന ഭക്ഷണവിഭവങ്ങളാണ് കേരളത്തിലേത്. കേരളത്തിലെ വിവിധതരം ജാതി,മത സമൂഹങ്ങളിൽ വിവിധതരത്തിലുള്ള ഭക്ഷണരീതികൾ നിലനിൽക്കുന്നതു കൊണ്ട് തന്നെ കേരളീയ ഭക്ഷണരീതി വളരെയധികം വൈവിധ്യം നിറഞ്ഞതാണ്. ഹിന്ദുക്കളിൽ പ്രത്യേകിച്ചും നമ്പൂതിരി, നായർ സമുദായങ്ങളിൽ പൊതുവെ സസ്യ (വെജിടേറിയൻ) ഭക്ഷണരീതിയാണ് നിലനിൽക്കുന്നത്. ക്രിസ്ത്യൻ , മുസ്ലീം സമുദായങ്ങളി പൊതുവേ സസ്യേതര (നോൺ-വെജിടേറിയൻ) ഭക്ഷണരീതിയാണ്. ഇതിൽ സിറിയൻ ക്രിസ്ത്യനും, മലബാറി മുസ്ലീം ഭക്ഷണവിഭവങ്ങൾ പ്രസിദ്ധമാണ്. കേരളത്തിലെ പ്രധാന കാർഷികോൽപ്പനം നാളികേരമായതുകൊണ്ട് തന്നെ, മിക്കവാറും എല്ലാ ഭക്ഷണവിഭവങ്ങളിൽ നാളികേരത്തിന്റെ സ്വാധീനം കൂടുതലായി കാണാവുന്നതാണ്. ഇത് തേങ്ങ നേരിട്ടൊ, വെളിച്ചെണ്ണയായിട്ടൊ കറികളിൽ ഉപയോഗിക്കുന്നു. കൂടാതെ ഒരു തീരദേശസംസ്ഥനമായതു കൊണ്ട് മത്സ്യോത്പന്നങ്ങളും ഇവിടുത്തെ ഭക്ഷണവിഭവങ്ങളിൽ കാണപ്പെടുന്നു.
തമിഴ് ഭക്ഷണം.
തമിഴ് ഭക്ഷണങ്ങളിൽ വിശിഷ്ടവേളകളിലെ പ്രധാന വിഭവം ഇവിടുത്തെ സദ്യയാണ് . ഇതിൽ ഏകദേശം 20 നടുത്ത് വിഭവങ്ങൾ ഉണ്ടാകും. ഇതിൽ കറികളും, ചെറിയവിഭവങ്ങളും, അച്ചാർ മുതലായവ ഉണ്ട്. 
ഇതിൽ എരിവുകൂടിയതും അല്ലാത്തതുമായ വിഭവങ്ങൾ പ്രധാനമായും പച്ചക്കറിവിഭവങ്ങളാണുള്ളത്. ഇതിലെ പ്രധാന വിഭവം വേവിച്ച അരിഭക്ഷണമാന്. 
ഒരു തമിഴ് സദ്യയിലെ പ്രധാന വിഭവമായ ചോറിന്റെ കൂടെ കഴിക്കുന്ന കറികൾ സാധാരണ കുഴമ്പ്, സാമ്പാർ, പരുപ്പ്, രസം, തൈരു, കടയ്യൽ എന്നിവയാണ്. ഇതിന്റെ കൂടാതെ സൈഡ് വിഭവങ്ങളായ കൂട്ട്, കറി, പൊരിയൽ, അച്ചാർ, പപ്പടം എന്നിവയും ഉണ്ടാകും. മൂന്നാമത്തെ സെറ്റ് വിഭവങ്ങൾ വട, ബോണ്ട, ബജ്ജി, സൂപ്പ്, ചട്ണി, തൈരു പച്ചടി എന്നിവയാണ്. അവസാനത്തെ സെറ്റ് ഭക്ഷണം മധുരമാണ്. ഇതിൽ സാധാരണ പായസം, ഖീർ, കേസരി എന്നിവയാണ് ഉണ്ടാവുക. 
ഒരു സാധാരണ തമിഴ് പ്രധാന ഉച്ച ഭക്ഷണത്തിലും നാലു വിഭാഗങ്ങൾ ഉണ്ടാകും. ഇതിൽ ആദ്യം വേവിച്ച ചോറ് ആദ്യം പരുപ്പ്, നെയ്യ് എന്നിവ ചേർത്ത് കഴിക്കുന്നു. പിന്നീട് ചോറ്, കുഴമ്പ്, സാമ്പാർ, എന്നിവ ചേർത്ത് കഴിക്കുന്നു. ഇതാണ് ഭക്ഷണത്തിലെ പ്രധാ‍ന ഭാഗം. പിന്നീട് ചോറ് രസം ചേർത്ത് കഴിക്കുന്നു. ഇതിനു ശേഷം തൈര് ചേർത്തും ചോറ് കഴിക്കൂന്നു. കൂടെ അച്ചാറും പതിവുണ്ട്. അവസാനമായി മധുരവും കഴിക്കുന്നു. ഭക്ഷണത്തിനു ശേഷം പഴം, അല്ലെങ്കിൽ പാൻ കഴിക്കുന്ന പതിവും ഇവിടങ്ങളിൽ ഉണ്ട്. 
തമിഴ് സസ്യേതര ഭക്ഷണത്തിന്റേയും രീതി ഏകദേശം ഒന്ന് പോലെ തന്നെയാണ്.ഇതിൽ ആദ്യത്തേതും, രണ്ടാമത്തേതും ഭാഗത്തിൽ ചോറിനു പകരം ഏതെങ്കിലും രീതിയിലുള്ള ബിരിയാണിയും മാംസഭക്ഷണവും , ഗ്രേവി നിറഞ്ഞ കറികളും ഉണ്ടാകും. 
ഏതു രീതിയിയിലായാലും ഭക്ഷണം വിളമ്പുന്നത് വാഴയിലയിലാണ്. 
തമിഴ് ഭക്ഷണങ്ങൾ മധുരം, പുളി, ഉപ്പ് , ചവർപ്പ്, എരിവ്, പരുഷം എന്നീ രുചിഭേദങ്ങളായി തിരിച്ചിരിക്കുന്നു. തമിഴ് ഭക്ഷണരീതി ഈ രുചികളെല്ലാം ഉൾപ്പെടുത്തിയുള്ള ഒരു ഭക്ഷണരീതിയാണ്. 
ഈ രുചികൾ കിട്ടുന്ന ഭക്ഷണങ്ങൾ ഏതെങ്കിലും തന്നെ ഒരു സദ്യയിൽ, അല്ലെങ്കിൽ പ്രധാന ഭക്ഷണത്തിൽ ഉൾപ്പെടുത്തുന്നു. 
ചെട്ടിനാട് ഭക്ഷണ വിഭവങ്ങൾ.
തമിഴ് നാട്ടിൽ നിന്ന് വ്യത്യസ്തമായ രുചിഭേദങ്ങളുള്ള ഒരു ഭക്ഷണവിഭവങ്ങളാണ് ചെട്ടിനാട് ചെട്ടിനാട് പാചകവിഭവങ്ങൾ. ഇതിൽ പ്രധാനമായും സസ്യേതര വിഭവങ്ങളാണുള്ളത്. പലതരം മസാലകൾ ചേർത്ത് വ്യത്യസ്ത രീതിയിൽ മാംസാഹരമുണ്ടാകുന്നതിൽ ചെട്ടിനാട് പ്രസിദ്ധമാണ്. മത്സ്യം, ചെമ്മീൻ, കൊഞ്ച്, ഞണ്ട്, കോഴിയിറച്ചി, ആട്ടിറച്ചി എന്നിവയാണ് ചെട്ടിനാട് വിഭവങ്ങളിലെ മാംസങ്ങൾ. പോത്ത്, പോർക്ക് എന്നിവ ചെട്ടിനാട് വിഭവങ്ങളിൽ കാണാറില്ല. മിക്ക വിഭവങ്ങളും ചോറിന്റെ കൂടെ ആണ് കഴിക്കുന്നത്. കൂടാതെ, ദോശ, ഇഡ്ഡലി, അപ്പം, അട എന്നിവയുടെ കൂടെയും മാംസാഹാരവിഭവങ്ങൾ കഴിക്കാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="120703" url="https://ml.wikipedia.org/wiki?curid=120703" title="കേരളനിയമസഭ">
കേരളനിയമസഭ



</doc>
<doc id="120704" url="https://ml.wikipedia.org/wiki?curid=120704" title="അറിയാത്ത വീഥികൾ">
അറിയാത്ത വീഥികൾ

 
കെ.എസ്‌. സേതുമാധവന്റെ സംവിധാനത്തിൽ മധു, മമ്മൂട്ടി, മോഹൻലാൽ, റഹ്‌മാൻ, രോഹിണി, സബിത ആനന്ദ് എന്നിവർ പ്രധാനവേഷങ്ങളിൽ അഭിനയിച്ച് 1984 -ൽ പ്രദർശനത്തിനെത്തിയ ഒരു മലയാളചലച്ചിത്രമാണ് അറിയാത്ത വീഥികൾ. സെഞ്ച്വറി ഫിലിംസിന്റെ ബാനറിൽ രാജു മാത്യു നിർമ്മാണം ചെയ്ത ഈ ചിത്രം സെൻ‌ട്രൽ പിൿചേഴ്സ് ആണ് വിതരണം ചെയ്തത്. സി.എൽ. ജോസ് ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ജോൺപോൾ ആണ്.
സംഗീതം.
പി. ഭാസ്കരൻ, പൂവച്ചൽ ഖാദർ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് എം.എസ്‌. വിശ്വനാഥൻ ആണ്.

</doc>
<doc id="120705" url="https://ml.wikipedia.org/wiki?curid=120705" title="Nizam">
Nizam



</doc>
<doc id="120707" url="https://ml.wikipedia.org/wiki?curid=120707" title="ഹെക്ടേർ">
ഹെക്ടേർ

 
10,000 ചതുരശ്ര മീറ്റർ അളവുള്ള ഭൂവിസ്തീർണ്ണ അളവാണ് ഹെക്ടേർ. ഇതു മെട്രിക് അളവുകളിലെ ഒരു ഭാഗമാണ്. ക്രി. ശേ. 1795-ആം ആണ്ടിൽ മെട്രിക് അളവുകൾ സ്ഥാപിച്ചപ്പോൾ 100 ചതുരശ്ര മീറ്ററുകൾ അടങ്ങുന്നയളവിന് "ഏർ" എന്ന പേരു നിയമിച്ചു. ഇതിനോട് "നൂറ്" എന്ന് യവന ഭാഷയിൽ അർത്ഥം വരുന്ന "ഹെക്ടോ" എന്ന ഉപസർഗ്ഗത്തെച്ചേർത്താണ് ഈ വാക്ക് രൂപീകരിച്ചത്. അതായത് 100 ചതുരശ്ര മീറ്റർ അഥവാ ചതുരശ്ര കിലോമീറ്റർ എന്നതാണ് ഒരു ഹെക്ടേർ എന്നർത്ഥം കൊടുത്തിരുന്നത്. 1960-ൽ അന്താരാഷ്ട്ര ഏകകവ്യവസ്ഥ സ്ഥാപിച്ചതോടുകൂടി ഏർ എന്നയളവിന്റെ അംഗീകാരം പിൻവലിക്കിലും ഹെക്ടേർ എന്നയളവിനെ പുതിയ അളവുതൂക്ക സമ്പ്രദായത്തിൽ കൂട്ടിച്ചേർത്തു. 
പരിവർത്തനം.
പൊതുവെ ഉപയോഗിക്കുന്നത് കനപ്പിച്ച് കാണിച്ചിരിക്കുന്നു. 
The most commonly used units are in bold.
ഒരു ഹെക്ടേർ സമാനമായത് :
 
 

</doc>
<doc id="120711" url="https://ml.wikipedia.org/wiki?curid=120711" title="Paratha">
Paratha



</doc>
<doc id="120717" url="https://ml.wikipedia.org/wiki?curid=120717" title="ആസ്മ">
ആസ്മ

ശ്വാസനാളത്തിൽ ഉണ്ടാകുന്ന സ്ഥായിയായ കോശജ്വലനത്താൽ ശരീരത്തിന്റെ സ്വാഭാവിക രോഗപ്രതിരോധസംവിധാനം അമിതമായി പ്രതികരിക്കുകയും തന്മൂലം വലിവും ശ്വാസം മുട്ടലും ചുമയും കഫക്കെട്ടും ഉണ്ടാകുകയും ചെയ്യുന്ന ഒരു കാസ രോഗമാണ് ആസ്മ. ശ്വാസനാളത്തെ മുഴുവനായോ ഭാഗികമായോ ബാധിക്കുന്ന വായുസഞ്ചാരതടസത്തെ സ്വാഭാവികമായോ മരുന്നു കൊണ്ടോ മാറ്റി ശ്വസനം പഴയപടിയിലെത്തിക്കാമെന്നതാണ് ആസ്മയെ സനാതന ശ്വാസതടസ്സ രോഗങ്ങളിൽ (Chronic Obstructive Pulmonary Diseases) നിന്ന് വേറിട്ടതാക്കുന്നത്.
ജനിതകവും പാരിസ്ഥിതികവും തൊഴിൽ‌പരവും സാമൂഹികവുമായ ബഹുവിധഘടകങ്ങളുടെ പാരസ്പര്യമാണു ആസ്മയ്ക്ക് നിദാനം. ഇതു ചികിത്സിച്ച് മാറ്റാവുന്ന ഒരു രോഗമല്ല, എന്നാൽ ലക്ഷണങ്ങളെ പൂർണമായും നിയന്ത്രിച്ചു നിർത്താനാവും. ശ്വാസനാളസങ്കോചത്തിനു കാരണമാകുന്ന ജൈവപ്രക്രിയകളെയും രോഗപ്രതിരോധവ്യൂഹത്തിന്റെ അമിതപ്രതികരണങ്ങളെയും നിയന്ത്രിക്കാനുള്ള മരുന്നുകളാണു മുഖ്യമായും ആസ്മയ്ക്കുള്ള ചികിത്സയിൽ ഉപയോഗിച്ചുവരുന്നത്.
പേരിനു് പിന്നിൽ.
“ആയാസപ്പെട്ട് ശ്വസിക്കുക”, “കിതയ്ക്കുക” തുടങ്ങിയ അർത്ഥമുള്ള "അസെയ്ൻ" (azein) എന്ന ഗ്രീക്ക് വാക്കിൽ നിന്നാണു ആസ്മ എന്ന രോഗനാമം ഉത്ഭവിച്ചിരിക്കുന്നത്. ഇന്നുകാണുന്ന വിധമുള്ള നിർവചനത്തിലല്ലെങ്കിലും, ഈ വാക്ക് ഹിപ്പോക്രാറ്റീസിന്റെ എഴുത്തുകളിൽ ആവർത്തിച്ചു ഉപയോഗിച്ചിട്ടുണ്ട്. വിവിധ പ്രാദേശിക വകഭേദങ്ങളിൽ ആസ്മാ, ആസ്ത്മ, ആസ്തമ എന്നൊക്കെ ഉച്ചരിക്കാറുണ്ട്.
കാരണങ്ങളും രോഗനിദാനശാസ്ത്രവും (Pathophysiology).
ശ്വാസകോശത്തിൽ സൂക്ഷ്മവും സ്ഥൂലവുമായ പല മാറ്റങ്ങളും ആസ്മയിൽ കാണാം. ഇവ മുഖ്യമായും താഴെപ്പറയുന്നവയാണ് : 
ശ്വാസനാളികളുടെ അമിതപ്രതികരണമാണ് ആസ്മയുടെ മുഖ്യലക്ഷണവും കാരണവും. എന്നാൽ ഇതിലേക്കു നയിക്കാവുന്ന സംഗതികൾ ഇനിപ്പറയുന്നവയാണ് :
പ്രത്യൂർജ്ജതയുടെ പങ്ക്.
ശ്വാസനാളത്തിലും ശ്വാസകോശത്തിലെ ചെറു വായു അറകളിലുമായി ഉണ്ടാകുന്ന കോശജ്വലനത്തിന്റെ മുഖ്യകാരണങ്ങളിലൊന്ന് പലതരം വസ്തുക്കളോട് രോഗിക്കുള്ള പ്രത്യൂർജതയാണ് (Allergy) എന്നതാണ് ഈ സിദ്ധാന്തം മുന്നോട്ടുവയ്ക്കുന്ന അനുമാനം.
ശ്വാസകോശത്തിലൂടെ പ്രത്യൂർജ്ജകങ്ങളുടെ (Allergen) പൊടിയോ കണികകളോ ഉള്ളിലെത്തിയാൽ ശ്വാസകോശത്തിലെ പലതരം ശ്വേതരക്താണുക്കളുടെ സംഘങ്ങൾ പ്രകോപിതരാകുന്നു. സാധാരണനിലയ്ക്ക് രോഗപ്രതിരോധം നടത്തുന്ന വെളുത്ത രക്തകോശങ്ങൾ തന്നെയാണ് ഇവിടെയും പ്രതികരിക്കുന്നതെങ്കിലും ഈ പ്രതികരണം ആവശ്യമായ അളവിലും അധികമാകുന്നുവെന്നതാണ് ആസ്മയിലെ മുഖ്യപ്രശ്നം. പ്രത്യൂർജ്ജകവസ്തുവെന്നതുകൊണ്ട് പ്രത്യൂർജ്ജത ഉണ്ടാക്കാൻ സാധ്യതയുള്ള ഏത് കണികയെയും – ഉദാഹരണത്തിനു അന്തരീക്ഷത്തിലെ പൊടി, ചെറിയ പ്രാണികൾ, പൂമ്പൊടി, വ്യാവസായിക മാലിന്യങ്ങൾ, മരുന്നുകൾ, പലതരം ആഹാരപദാർത്ഥങ്ങൾ - വിവക്ഷിക്കാം. നിത്യപരിചയം കൊണ്ട് പല വസ്തുക്കളും തങ്ങൾക്ക് പ്രത്യൂർജ്ജകമാണോ അല്ലയോ എന്ന് ആസ്മരോഗികൾക്ക് സാധാരണ തിരിച്ചറിയാൻ സാധിക്കും
ശ്വേതരക്താണുക്കളിൽ ദ്രുമികകോശങ്ങളാണ് (Dendritic Cells) ആദ്യം ശ്വാസകോശ വായു അറകളുടെ ഉൾഭാഗത്തെ ശ്ലേഷ്മസ്തരത്തിലെത്തി പ്രത്യ്യുർജ്ജകത്തിന്റെ തന്മാത്രകളെ “വിഴുങ്ങു”കയും ഉള്ളിലിട്ട് ചില രാസമാറ്റങ്ങൾക്ക് വിധേയമാക്കുകയും ചെയ്യുന്നത്. അവയെ രാസമാറ്റം വരുത്തി സംസ്കരിച്ച് പ്രതിജനകപെപ്റ്റൈഡ് തന്മാത്രകളാക്കിയ ശേഷം ഈ ദ്രുമിക കോശങ്ങൾ അടുത്തുള്ള ലസികാഗ്രന്ഥികളിലെ (lymph node) ടി-കോശങ്ങളെ ഉത്തേജിപ്പിക്കുന്നു. ഇതോടൊപ്പം സൈറ്റോകൈനുകളുടെ പ്രഭാവത്താൽ കൂടുതൽ ടി-കോശങ്ങൾ ശ്വാസകോശശ്ലേഷ്മസ്തരത്തിലേയ്ക്ക് ആകർഷിക്കപ്പെടുന്നു.
ക്ലസ്റ്റർ ഡിഫറൻസിയേഷൻ 4+ (CD4+) സംവർഗത്തിൽ പെടുന്ന സഹായി ടി-കോശങ്ങളിലെ ടി.എച്2 വകഭേദമാണു ആസ്മയിലെ പ്രത്യൂജ്ജതാനുബന്ധ പ്രതികരണങ്ങളുടെയെല്ലാം ആണിക്കല്ലായി പ്രവർത്തിക്കുന്നത്. ഇവ ബി-കോശങ്ങളെ കൂടുതൽ ഇമ്മ്യൂണോഗ്ലോബുലിൻ-ഇ (Immunoglobulin E, IgE) തന്മാത്രകളുടെ സൃഷ്ടിക്കായി പ്രേരിപ്പിക്കുന്നു. ഇമ്മ്യൂണോഗ്ലോബുലിൻ-ഇ തന്മാത്രകൾ നേരെ ചെന്നു മാസ്റ്റ് കോശങ്ങളെയും (mast cells) ബേയ്സോഫിൽ കോശങ്ങളെയും (basophils) കൂടുതൽ കോശജ്വലന പ്രക്രിയകളിലേക്ക് നിയോഗിക്കുന്നു. 
ഈ ബൃഹത് പ്രതികരണപദ്ധതി അതിസൂക്ഷമതലത്തിൽ കൃത്യമായി നിയന്ത്രിക്കപ്പെടുന്നതാണ്. ഇമ്മ്യൂണോഗ്ലോബുലിൻ-ഇ ഒരുവശത്ത് പ്രത്യൂർജ്ജകതന്മാത്രയുമായും മറുവശത്ത് മാസ്റ്റ്, ബേയ്സോഫിൽ കോശങ്ങളുമായും കുറുകണ്ണികൾ (cross-links) ഉണ്ടാക്കുന്നു. മാസ്റ്റ്, ബേയ്സോഫിൽ കോശങ്ങളിൽനിന്ന് കടുത്ത പ്രത്യൂർജ്ജതയ്ക്ക് കാരണമാകുന്ന രാസവസ്തുക്കളായ ഹിസറ്റമീനുകളും ല്യൂക്കോട്രയീനുകളും വൻതോതിൽ ഉത്സർജ്ജിക്കപ്പെടുന്നു. ഇതിൽ ഹിസ്റ്റമീനും ല്യൂക്കോട്രയീനുകളും ചേർന്ന് ശ്വാസനാളികളുടെ ഭിത്തിയിലുള്ള മൃദുലപേശികളെ (smooth muscle) പ്രകോപിപ്പിച്ച് ശ്വാസനാളികൾ ചുരുങ്ങി അടയാൻ വഴിയൊരുക്കുന്നു. ഇതോടൊപ്പം ഈ ഭിത്തിയോട് ചേർന്നുനിൽക്കുന്ന ലോമികകളിൽനിന്നും രക്തത്തിലെ ദ്രവഭാഗമായ പ്ലാസ്മ ഊറി പുറത്തേക്ക് പരക്കാനും തന്മൂലം ശ്വാസനാളിക്കകത്തും ചുറ്റുമായി നീർക്കെട്ടുണ്ടാകാനും ഹിസ്റ്റമീൻ-ല്യൂക്കോട്രയീൻ സംഘം കാരണമാകുന്നു. മാസ്റ്റ് കോശങ്ങളിൽ നിന്നും വിസർജ്ജിക്കപ്പെടുന്ന കീമോകൈനുകൾ എന്ന ഗണത്തിലുള്ള രാസവസ്തുക്കൾ അതേസമയം ടി-കോശങ്ങളിൽ നിന്നും ബി-കോശങ്ങളിൽ നിന്നും പുറപ്പെടുന്ന ഇന്റർല്യൂക്കിനുകളുമായി (വിശേഷിച്ച് ഇന്റർല്യൂക്കിൻ-5) ചേർന്ന് രക്തത്തിലൂടെ മജ്ജയിൽ എത്തി അവിടെനിന്നുമുള്ള ഇയോസിനോഫിൽ കോശങ്ങളുടെ ഉല്പാദനത്തിന് വേഗത കൂട്ടുന്നു. ഈ കരണപ്രതികരണങ്ങളെല്ലാം പ്രത്യൂർജകവസ്തു ശ്വാസകോശത്തിലെത്തി ഏതാണ്ട് 4 മുതൽ 6 മണിക്കൂർ സമയം കൊണ്ട് അതിന്റെ പരമാവധിയിലെത്തുമെങ്കിലും 7 മണിക്കൂർ മുതൽ 3 ദിവസം വരെ ഇയോസിനോഫിലുകളും അവ നയിക്കുന്ന കോശജ്വലനപ്രക്രിയയും നീണ്ടുനിൽക്കാം.
മജ്ജയിൽ നിന്ന് രക്തംവഴി ശ്വാസകോശ വായു അറകളിലേക്ക് അതിവേഗത്തിൽ ആകർഷിക്കപ്പെടുന്ന ഇയോസിനോഫിലുകളുടെ പ്രവർത്തനം മൂലമാണ് ശ്ലേഷ്മസ്തരകോശങ്ങൾ പെട്ടെന്ന് തൽസ്ഥാനത്തു വർധിക്കുകയും കഫം സമൃദ്ധമായി ഉണ്ടാകുകയും ചെയ്യുന്നത്. പെരുകുന്ന ശ്ലേഷ്മകോശങ്ങൾ ഈ കൊഴുത്ത കഫത്തിന്റെ കട്ടകളോടു കൂടിക്കുഴഞ്ഞാണു കഫകീലകങ്ങൾ (mucus plugs) ഉണ്ടാകുന്നത്. ഇവ ചെറു ശ്വാസനാളികളെ അടയ്ക്കുന്നു. തന്മുലം നാളികളിൽ വായു പുറത്തുപോകാതെ പെട്ടുപോകുന്നു.
വൈറൽ അണുബാധകൾ.
ആസ്മരോഗികളിൽ പ്രത്യൂർജതയ്ക്ക് സമാനമായ അവസ്ഥയുളവാക്കാൻ അജൈവവസ്തുക്കൾ തന്നെ വേണമെന്നില്ല. ഒരു ബാക്റ്റീരിയയോ വൈറസ്സോ പൂപ്പലോ മൂലമുള്ള അണുബാധയും ശ്വാസനാളികളുടെ അമിതപ്രതിരോധപ്രതികരണം ഉളവാക്കി ആസ്മ മൂർച്ഛിക്കാൻ ഇടയാക്കാം. ഏറ്റവും കൂടുതലായി ആസ്മ മൂർച്ഛിക്കാനിടയാക്കുന്ന അണുബാധ വൈറസുകൾ മൂലമുള്ളതാണ്. ഇതാണ് ആസ്മയിലെ വൈറൽ സ്വാധീനത്തെ സംബന്ധിച്ച സിദ്ധാന്തമായി വികസിച്ചത്.
മറ്റൊരു രോഗിയിൽനിന്ന് വിസർജ്ജിക്കപ്പെട്ടതോ അന്തരീക്ഷത്തിൽ തങ്ങിനിൽക്കുന്നതോ ആയ വൈറസുകൾ ഒരു ആസ്മരോഗിയുടെ ശ്വാസനാളത്തിലേയ്ക്ക് വായുവിലെ ജലകണങ്ങളിലുൾപ്പെട്ട് പ്രവേശിക്കുന്നതോടെയാണു ഈ പ്രക്രിയയ്ക്ക് തുടക്കമാവുന്നത്. ശ്വാസനാളത്തിന്റെ ഉൾപ്പാളിയിലെ ബാഹ്യകോശങ്ങളെയാണ് വൈറസ് ആദ്യം ബാധിക്കുന്നത്. തന്മൂലം ഈ കോശങ്ങളിൽ ചിലത് കോശാത്മഹത്യയ്ക്ക് (apoptosis) വിധേയമാകുന്നു. ചത്തതോ ചത്തുകൊണ്ടിരിക്കുന്നതോ ആയ കോശങ്ങളിൽ നിന്ന് വിസർജ്ജിക്കപ്പെടുന്ന IL12 p40, CCL5 തുടങ്ങിയ രാസാനുചാലകഘടകങ്ങൾ (chemotactic factors) ബൃഹദ്ഭക്ഷകകോശങ്ങളെ (macrophage) ശ്വാസനാളത്തിലേയ്ക്ക് ആകർഷിക്കുന്നു.
ചത്ത ബാഹ്യകോശങ്ങളെ “വിഴുങ്ങു”ന്ന ബൃഹദ്ഭക്ഷകകോശങ്ങളിൽനിന്നും വിസർജ്ജിക്കപ്പെടുന്ന ചില രാസവസ്തുക്കളുണ്ടാക്കുന്ന പ്രകോപനം മൂലം ശ്വാസനാളികളിൽ പേശീസങ്കോചവും നീരുവീഴ്ചയും സംഭവിക്കുകയും നാളികൾ ചുരുങ്ങുകയും ചെയ്യുന്നു. ഇതേ സമയത്തു തന്നെ വൈറസ് ഒരു പ്രത്യൂർജ്ജകവസ്തുവായും ശ്വാസകോശത്തിൽ പ്രവർത്തിക്കുന്നു. ഈ പ്രത്യൂർജകവസ്തുവിനെ സ്ഥലത്തുനിന്നും നീക്കം ചെയ്യാനായി എത്തുന്ന ദ്രുമിക കോശങ്ങൾ ഇവയെ ആക്രമിച്ചു വിഴുങ്ങി രാസപരിണാമം വരുത്തിയശേഷം ക്ലസ്റ്റർ ഒഫ് ഡിഫറൻസിയേഷൻ 8+ സംവർഗ്ഗത്തിലുള്ള (CD8+) രണ്ടാം തരം സഹായി ടി-കോശങ്ങൾക്ക് (Th2 cells) കാഴ്ചവയ്ക്കുന്നു (antigenic presentation). ഇത് ടി-2 സഹായികളെ ഗാമാഇന്റർഫീറോൺ (IFN γ) ഉല്പാദിപ്പിക്കാൻ പ്രചോദിപ്പിക്കുന്നു. ടി-കോശങ്ങളുല്പാദിപ്പിച്ചു വിസർജ്ജിക്കുന്ന പെർഫറിൻ (perforin) മാംസ്യങ്ങൾ പോയി വൈറൽ അണുബാധയേറ്റ ശ്വാസനാളിയിലെ എപ്പീത്തീലിയൽ കോശസ്തരങ്ങളിൽ തുളകൾ സൃഷ്ടിച്ച് അവയെ “കോശാത്മഹത്യ”യ്ക്ക് പ്രേരിപ്പിക്കുന്നു. ടി-കോശങ്ങളുടെ രാസഘടകങ്ങൾ ബി-കോശങ്ങളെയും ഉണർത്തുന്നുണ്ട് ഈ പ്രക്രിയയിൽ. അവ ഉല്പാദിപ്പിക്കുന്ന ജി-ഇമ്മ്യൂണോഗ്ലോബുലിനുകൾ (IgG) വൈറസ് കോശങ്ങളെ നിർവീര്യമാക്കാൻ സഹായിക്കുന്നു. എപ്പിത്തീലിയൽ കോശങ്ങളുടെ നശീകരണത്തെത്തുടർന്ന് ആരംഭിക്കുന്ന ഈ ബൃഹദ് പ്രക്രിയയുടെ ഫലമായി ശ്വാസനാളികളിലെ പേശീസങ്കോചം, നീർക്കെട്ട്, കഫവൃദ്ധി എന്നിവ സനാതനമായി തുടരുന്നു എന്നതാണ് ആസ്മയിലെ വൈറൽ ബാധാ സിദ്ധാന്തം മുന്നോട്ടുവയ്ക്കുന്ന നിഗമനം.
ജനിതകപശ്ചാത്തലം.
ആസ്മ ഒരു ബഹുഘടകനിയന്ത്രിതരോഗം (multifactorial disease) ആണെങ്കിലും പ്രത്യൂർജ്ജതയുമായുള്ള അതിന്റെ ബന്ധവും ഒരേ കുടുംബങ്ങളിലെ പലതലമുറകളിൽ ആവർത്തിച്ചുവരുന്നതുമൊക്കെ നിരീക്ഷിച്ചിരുന്ന ശാസ്ത്രം വളരെ മുൻപേ തന്നെ ഇതിനെ ഒരു ജനിതകനിർണീതരോഗം ആയി തിരിച്ചറിഞ്ഞിരുന്നു. എന്നാൽ കേവലം ഒരു ജീനിന്റെ സ്വാധീനം കൊണ്ടല്ല ആസ്മ വരുന്നതെന്ന് പഠനങ്ങൾ വ്യക്തമാക്കിയിട്ടുണ്ട്. ഒന്നിലേറെ ജീനുകളാൽ നിയന്ത്രിക്കപ്പെടുന്ന ശരീരപ്രകൃതവും പലവിധ പാരിസ്ഥിതികസ്വാധീനങ്ങളും ചേരുമ്പോഴാണു ആസ്മ പൂർണരൂപത്തിൽ രോഗികളിൽ അവതരിക്കാറ്.
പരിസ്ഥിതിയും ജനിതകസ്വാധീനങ്ങളും തമ്മിലുള്ള കരണപ്രതികരണങ്ങളുടെ ഫലമായാണു ആസ്മയുടെ പലവിധത്തിലുള്ള പ്രകടരൂപങ്ങൾ ഉണ്ടാകുന്നത്. ഉദാഹരണത്തിനു ആസ്പിരിൻ മരുന്നു കഴിക്കുമ്പോൾ ആസ്മാലക്ഷണങ്ങൾ കാണിക്കുന്ന ഒരുകൂട്ടം രോഗികളെ ഇങ്ങനെ ഒരു പ്രകടരൂപസംവർഗ്ഗമായി കണക്കാക്കാം. ആസ്പിരിൻ മൂലമുള്ള ആസ്മ (Aspirin Induced Asthma) കാണപ്പെടുന്ന രോഗികളിൽ 70%ത്തിലും ല്യൂക്കോട്രൈയീനുകളെ നിർമ്മിക്കാൻ സഹായിക്കുന്ന രാസത്വരകത്തിന്റെ ജീൻ (LTCR synthase gene) ജനിതകബഹുരൂപത്വം (genetic polymorphism) കാണിക്കുന്നുണ്ട്. ഇത് ആ പ്രത്യേക അവസ്ഥയിലെ ലക്ഷണങ്ങളിൽ പ്രധാനമായൊരു പങ്ക് വഹിക്കുന്നുണ്ടെന്നാണു കരുതപ്പെടുന്നത്. ഇയോസിനോഫിലിയ പ്രകടമായതും ഇയോസിനോഫീലിയ ഇല്ലാത്തതുമായ രോഗികളെ ഇത്തരത്തിൽ മറ്റൊരു പ്രകടരൂപസംവർഗ്ഗമായി കണക്കാം. ഈ രണ്ടു കൂട്ടരും സ്റ്റീറോയ്ഡ് മരുന്നുകൾക്ക് രണ്ട് രീതിയിലാണ് പ്രതികരിക്കുന്നതെന്ന് നിരീക്ഷിക്കപ്പെട്ടിട്ടുണ്ട്.
ക്രോമസോം 5-ലെ ഇമ്മ്യൂണൊഗ്ലോബുലിൻ-ഇ അളവുകളെ നിയന്ത്രിക്കുന്ന ജീനുകൾക്ക് അടുത്തുതന്നെയുള്ള ചില ജീനുകൾക്ക് സംഭവിക്കുന്ന ഉൽപ്പരിവർത്തനങ്ങൾ (mutation) മൂലം ചില ആളുകളിലെ ശ്വാസനാളികൾ പ്രത്യൂർജ്ജകവസ്തുക്കളോട് അമിതമായി പ്രതികരിക്കുന്നുവെന്ന് കണ്ടിട്ടുണ്ട്. ബെയ്റ്റ-2 സ്വീകരിണീ ഉത്തേജനത്തിനു കൊടുക്കുന്ന മരുന്നുകളോട് പല രോഗികളും പലരീതിയിൽ പ്രതികരിക്കുന്നത് അവരിലെ ശ്വാസകോശ ബെയ്റ്റ-2 സ്വീകരിണി പ്രോട്ടീനുകളെയുണ്ടാക്കാൻ സഹായിക്കുന്ന ജീനുകളിൽ ഉള്ള വ്യതിയാനങ്ങൾ മൂലമാണെന്ന് നിരീക്ഷിച്ചിട്ടുണ്ട്. ആസ്മയുമായി ബന്ധമുള്ളതെന്ന് സംശയിക്കുന്ന ജീനുകളെ 2, 5, 6, 11, 12, 13, 16, 19 എന്നീ ക്രോമസോമുകളിലെ പലസ്ഥാനങ്ങളിലായി കണ്ടെത്തിയിട്ടുണ്ട്. ഈ ജീനുകൾ മുഖ്യമായും ടി-കോശങ്ങളുടെ പ്രകോപനത്തെ തന്മാത്രാതലത്തിൽ നിയന്ത്രിക്കുന്നവയാണ്. സൈറ്റോക്കൈനുകൾ, ഇമ്മ്യൂണോഗ്ലോബുലിൻ-ഇയെ തിരിച്ചറിയാനുള്ള സ്വീകരിണികൾ, ബെയ്റ്റാ സ്വീകരിണികൾ തുടങ്ങിയവയുടെ നിർമ്മാണനിയന്ത്രണങ്ങൾക്കുള്ള ജീനുകളും മേൽപ്പറഞ്ഞ ക്രോമസോം സ്ഥാനങ്ങളിലുണ്ട്. ശ്വാസനാളികളിലെ വരയില്ലാപ്പേശികളിലും ഫൈബ്രോബ്ലാസ്റ്റ് കോശങ്ങളിലും കാണപ്പെടുന്ന ചില ലോഹമാംസ്യസംയുക്തങ്ങളെ നിയന്ത്രിക്കുന്ന ജീനുകൾ (ഉദാ: ADAM33) ആസ്മയിൽ ശ്വാസകോശ വായു അറകളുടെ ഘടനയെത്തന്നെ മാറ്റുന്നതിൽ പങ്കുവഹിക്കുന്നുണ്ട്. ഇവ കൂടാതെ മറ്റനേകം “ആസ്മാജീനുകൾ” നിലവിൽ ഗവേഷണത്തിനു വിധേയമാക്കപ്പെടുന്നു.
രോഗലക്ഷണങ്ങൾ.
ചെറിയ തോതിലുള്ള ചുമയിലാരംഭിച്ച് വലിവിലേക്കും ശ്വാസം മുട്ടലിലേക്കും വികസിക്കുന്നതാണ് ആസ്മയിൽ സാധാരണയായി കണ്ടുവരുന്നത്. മിക്ക രോഗികളിലും ആസ്മ ബാധയുടെ ഇടവേളകൾ താരതമ്യേന പ്രശ്നരഹിതമായിരിക്കും. ഈ പ്രശ്നരഹിതമായ ഇടവേളകളിലും ശ്വാസനാളത്തിലുടനീളം ഉണ്ടാകുന്ന കോശജ്വലനം (inflammation‌) തുടരുന്നതുകൊണ്ട് ശ്വാസം മുട്ടലോ മറ്റ് അനുസാരി ലക്ഷണങ്ങളോ ഇല്ലാതിരിക്കുന്ന അവസരങ്ങളിലും പലർക്കും ചികിത്സ തുടരേണ്ടുന്ന അവസ്ഥയുണ്ട്.
ചുമ.
കഫമുള്ളതോ അല്ലാത്തതോ ആയ ചുമ ആസ്മയിൽ കാണാറുണ്ട്. പലപ്പോഴും ആസ്മ ആരംഭിക്കുന്നതു തന്നെ തൊണ്ടയിൽ കാറിച്ചയോടു കൂടിയുള്ള ചുമയായിട്ടാണെങ്കിലും ചെറിയൊരു ശതമാനം രോഗികളിൽ ആസ്മയിൽ ചുമ മാത്രമേ ലക്ഷണമായി കാണാറുള്ളൂ (Cough-variant Asthma).
വലിവ് (wheeze).
വായു അറകളിലും ശ്വാസനാളത്തിലും ഉടനീളം കാണുന്ന കോശജ്വലനപ്രക്രിയയുടെ ഭാഗമായി ശ്വാസനാളികളുടെ ഭിത്തിയിലെ വരയില്ലാപ്പേശികൾ ചുരുങ്ങുന്നതു മൂലം ശ്വാസനാളികളിലൂടെയുള്ള വായുസഞ്ചാരം ബുദ്ധിമുട്ടേറിയതാവുന്നു. ഇതാണു വലിവ് (wheezing) ഉണ്ടാക്കുന്നത്. നേർത്ത ചൂളം വിളിയുടെ ശബ്ദമാണു പൊതുവേ ഇതിനു. നെഞ്ചിൽ സ്റ്റെതസ്കോപ്പ് വച്ചു കേൾക്കുന്ന വലിവുകളെ പരമ്പരാഗതമായി ഭിഷഗ്വരന്മാർ “റോങ്കൈ” Rhonchi (ബഹുവചനം) എന്നു പറയുന്നു. ശക്തമായ വലിവുള്ളപ്പോൾ സ്റ്റെതസ്കോപ്പിന്റെ സഹായമില്ലാതെ തന്നെ ഈ ശബ്ദം പുറമേ നിന്ന് കേൾക്കാനാവും.
=== ശ്വാസം 
ശ്വസന തോത് ഉയരുക, നെഞ്ചിടിപ്പു കൂടുക എന്നിവ സർവ്വസാധാരണയാണ്. നെഞ്ചിൽ വിരലുകൾ വച്ച് കൊട്ടി (percussion) നോക്കുമ്പോൾ ഒഴിഞ്ഞ ഭരണിയിൽ കൊട്ടുന്നതുപോലുള്ള ഒരു അസാധാരണ മുഴക്കം (hyperresonance) കേൾക്കാം. പരമാവധി ജീവവായു ഉള്ളിലെത്തിക്കാനുള്ള ശ്രമത്തിൽ സാധാരണ ശ്വസന പ്രക്രിയയിൽ അത്രകാര്യമായി ഉപയോഗിക്കപ്പെടാത്ത വാരിയെല്ലുകൾക്കിടയിലും കഴുത്തിലുമുള്ള ശ്വസനസഹകാരിപേശികൾ (accessory muscles of respiration) ശ്വാസം മുട്ടലിൽ രോഗി ഉപയോഗിക്കുന്നു. 
കടുത്ത ആസ്മ ബാധയുടെ ലക്ഷണങ്ങളായി കണക്കാക്കപ്പെടുന്നവ ഇവയാണ് :
അപായസാദ്ധ്യതാ ഘടകങ്ങൾ (Risk Factors).
ആസ്മയിലേക്ക് നയിക്കാവുന്നതോ, നിലവിലുള്ള ആസ്മയുടെ അടിയ്ക്കടിയുള്ള വർദ്ധനവിനു കാരണമാകാവുന്നതോ ആയ അനവധി ജനിതക, സാമൂഹ്യ, പാരിസ്ഥിതിക ഘടകങ്ങളെ ശാസ്ത്രം തിരിച്ചറിഞ്ഞിട്ടുണ്ട്. ഇവയിൽ ചിലത് നേരിട്ട് ശാരീരിക പ്രതികരണങ്ങളിൽ ഇടപെട്ട് ആസ്മയ്ക്ക് കാരണമാകുന്നു. ചിലത് നിരീക്ഷണപരീക്ഷണങ്ങളിൽ ആസ്മയുമായി ബന്ധപ്പെട്ട് കൂടുതലായി കാണപ്പെടുന്നു. പ്രധാനപ്പെട്ട അപായ സാദ്ധ്യതാഘടകങ്ങൾ ഇനിപ്പറയുന്നവയാണ് :
ജനിതകം.
പ്രത്യൂർജ്ജക ചർമ്മരോഗം, പ്രത്യൂർജ്ജക മൂക്കൊലിപ്പ്, ആസ്മ എന്നിവയുടെ ത്രിത്വത്തെ “അട്ടോപ്പി” എന്നു വിളിക്കുന്നു. പ്രത്യൂർജ്ജകരോഗലക്ഷണങ്ങൾ കൂടുതലായുള്ളവരിൽ കണ്ടുവരുന്ന രണ്ട് പ്രധാന ജനിതക ഘടകങ്ങളാണ് രക്തത്തിലെയും കലകളിലെയും ഇമ്മ്യൂണോഗ്ലോബുലിൻ-ഇയുടെ വർദ്ധനവും ശ്വാസനാളികളുടെ അമിതപ്രതികരണവും. കുടുംബങ്ങളിലെ രക്തബന്ധമുള്ളവരിൽ ഈ “അട്ടോപ്പി” ത്രിത്വം പലപ്പോഴും പലതലമുറകളിലും ആവർത്തിച്ചുകാണാറുണ്ട്. ക്രോമസോം 20ലെ ADAM33 എന്ന ജീനിന്റെ ജനിതകബഹുരൂപിത്വം മൂലം ആളുകളിൽ പ്രത്യൂർജ്ജകങ്ങളോടുള്ള ശ്വാസനാളീപ്രതികരണങ്ങൾ വ്യത്യാസപ്പെടുന്നതായി കണ്ടിട്ടുണ്ട്. സൈറ്റോക്കൈനുകളുടെ വിസർജ്ജനത്തെയും അവയുടെ കോശസ്വീകരിണികളിലെ പ്രവർത്തനത്തെയും ഈ ജീൻരൂപവ്യതിയാനങ്ങൾ സ്വാധീനിക്കുന്നുണ്ട്. ആസ്മയിൽ ശ്വാസനാളീവികാസത്തിനു സഹായിക്കുന്ന ബെയ്റ്റ-2 ഉത്തേജകങ്ങൾ പലരോഗികളിലും പലതരത്തിലാണ് ഫലം കാണിക്കുന്നത്. ഇതിന് ഒരു കാരണം ബെയ്റ്റ-2 സ്വീകരിണികളിലെ അമിനോ അമ്ലങ്ങളുടെ ക്രമത്തിൽ കാണുന്ന വ്യതിയാനങ്ങളാണെന്നു കണ്ടിട്ടുണ്ട്. ഈ പഠനങ്ങളൊക്കെ സൂചിപ്പിക്കുന്നത് ആസ്മയുടെ ആവിർഭാവത്തിലും പിൽക്കാല വികാസത്തിലും ഗതിവിഗതികളിലും, ചികിത്സയോടുള്ള പ്രതികരണങ്ങളിലും വരെ ജനിതകസ്വാധീനങ്ങൾ ശക്തമാണെന്നതാണ്.
പാരിസ്ഥിതികം.
ഒരാളിൽ ആസ്മ ആവിർഭവിക്കുന്നതിനു പാരിസ്ഥിതിക സ്വാധീനങ്ങൾ നേരിട്ട് കാരണമാകുമെന്ന് നിശങ്കുശമായ തെളിവുകളില്ലെങ്കിലും ആസ്മാ രോഗികളിൽ രോഗമൂർച്ഛയുണ്ടാക്കാനോ ലക്ഷണങ്ങളെ പ്രകോപ്പിക്കാനോ അവർക്ക് ചുറ്റുമുള്ള ഒട്ടനവധി സംഗതികൾക്ക് സാധിക്കുമെന്നത് അനിഷേധ്യമായ കാര്യമാണ്. ഏറ്റവും പ്രധാനപ്പെട്ട പാരിസ്ഥിതിക അപായസാധ്യതാ ഘടകങ്ങളിൽ ചിലതാണ് ഇവ:
പ്രത്യൂർജ്ജകങ്ങൾ.
പ്രത്യൂർജ്ജകങ്ങളോടുള്ള അമിതപ്രതികരണ പ്രവണത രോഗിക്ക് പലപ്പോഴും ജനിതകമായിത്തന്നെ ലഭിക്കുന്നതാണെങ്കിലും ആ പ്രക്രിയകളെ പ്രകോപിപ്പിക്കുന്നത് രോഗിയുടെ നേരിട്ടുള്ള ചുറ്റുപാടുകളിലെ പ്രത്യൂർജ്ജകങ്ങളാണ്. ഇതിൽ നിസ്സംശയം സ്ഥിരീകരിക്കപ്പെട്ട പ്രത്യൂർജ്ജകങ്ങളാണ് : പൂമ്പൊടി, വീട്ടു പൊടി ചെള്ള് (House Dust Mite - HDM) എന്ന സൂക്ഷ്മപ്രാണി , പൂച്ച,പട്ടി എന്നിവയുടെ രോമം, ആസ്പെർജിലസ് എന്ന പൂപ്പൽ, പാറ്റതുടങ്ങിയ കീടങ്ങളുടെ ശരീര നിർമ്മാണ വസ്തുവായ കൈറ്റിന് ‍എന്നിവ. കുട്ടികളിൽ ഏതാണ്ട് 3 വയസ്സിനു മുൻപ് ഇത്തരം പ്രത്യൂർജ്ജകങ്ങളുമായി സ്ഥിരമായ സമ്പർക്കമുണ്ടാകുന്നത് അവരിൽ ടി.വസ്തുക്കളോട് അതിസംവേദനത്വമുണ്ടാക്കുമെന്നും ഇത് ഭാവിയിൽ പ്രതിരോധവ്യൂഹത്തിന്റെ അമിതപ്രതികരണങ്ങൾക്ക് വഴിമരുന്നിടുമെന്നുമാണ് അലർജന്യവസ്തുക്കളെ സംബന്ധിച്ച അനുമാനം. 
തൊഴിൽബദ്ധ ആസ്മയെ സംബന്ധിച്ചിടത്തോളം അലർജന്യവസ്തുക്കളുടെ പ്രാധാന്യം കൂടുതലാണ്. തൊഴിൽബദ്ധ പ്രത്യൂർജ്ജതകൾ ആസ്മയാകുന്നത് മിക്കപ്പോഴും മുതിർന്നവരിലായതിനാൽ അവ ഒഴിവാക്കുന്നതിലൂടെ രോഗം ശമിപ്പിക്കാനാവും. ഇതേപ്പറ്റി കൂടുതൽ ചുവടേപറയുന്നതു നോക്കുക.
അന്തരീക്ഷമലിനീകരണം.
പട്ടണചുറ്റുപാടുകളിലുള്ളവരെ അപേക്ഷിച്ച് നാട്ടിൻപുറങ്ങളിൽ വളരുന്ന കുട്ടികളിൽ ആസ്മയുടെ സാന്നിധ്യം കുറവാണെന്ന് കണ്ടിട്ടുണ്ട്. മാത്രമല്ല അന്തരീക്ഷ മലിനീകരണം കൂടുതലുള്ള സ്ഥലങ്ങളിൽ വസിക്കുന്ന കുട്ടികളിൽ ശ്വസന ശേഷി ചുരുങ്ങുന്നതായും നിരീക്ഷിക്കപ്പെട്ടിട്ടുണ്ട് . അന്തരീക്ഷത്തിലെ വാതകമാലിന്യങ്ങൾ വർദ്ധിക്കുമ്പോൾ ആസ്മ മൂർച്ഛിക്കുന്നതും സാധാരണയാണ്. എന്നാൽ പ്രത്യേകമായ ഏതെങ്കിലും മാലിന്യത്തെയോ പ്രത്യൂർജ്ജകത്തെയോ ഇത്തരക്കാരിലെ ആസ്മയുടെ മൂലകാരണമായി അടയാളപ്പെടുത്താ‍നായിട്ടില്ല. വാഹനപ്പുക, വ്യാവസായിക വാതകങ്ങൾ, പാചകവാതകപ്പുക, പൂപ്പൽ എന്നിവയുടെ വർദ്ധിച്ച സാന്നിധ്യവും ആസ്മയും തമ്മിലെ കാര്യ-കാരണബന്ധത്തെ സംബന്ധിച്ച് തീർച്ചമൂർച്ചയുള്ള വിവരങ്ങൾ ഇനിയും ലഭ്യമാകാനുണ്ട്.
പുകവലി.
പൊതുവേ എല്ലാതരം ശ്വാസകോശരോഗങ്ങളിലും രോഗമൂർച്ഛയ്ക്ക് കാരണമാകുകയോ രോഗനിയന്ത്രണത്തിനെ തടസ്സപ്പെടുത്തുകയോ ചെയ്യാറുണ്ട് പുകവലി. ആസ്മയിൽ ശ്വസനശേഷി കുറയാൻ പുകവലി കാരണമാകുന്നു, ഒപ്പം ആസ്മയിലുപയോഗിക്കുന്ന മരുന്നുകളുടെ (വിശേഷിച്ച് സ്റ്റീറോയ്ഡുകളുടെ) ഫലപ്രാപ്തിയെയും കുറയ്ക്കുന്നു. പുകവലിക്കാരിലെ ആസ്മ ആശുപത്രിയിലെ കിടത്തിച്ചികിത്സകൾക്ക് ആവർത്തിച്ചു വഴിവയ്ക്കുന്നു എന്ന് പഠനങ്ങൾ കാണിക്കുന്നു .
സാധാരണ കുട്ടികളെ അപേക്ഷിച്ച് ഗർഭകാലത്ത് പുകവലിക്കുന്ന അമ്മമാരുടെ കുട്ടികളിൽ ആസ്മയ്ക്കു സമാനമായ കാസരോഗങ്ങളുണ്ടാകാനുള്ള സാധ്യത നാലിരട്ടിയാണ്. അമ്മയുടെ പുകവലി കുട്ടിയുടെ ഭ്രൂണാവസ്ഥയിലെ ശ്വാസകോശവളർച്ചയെ ബാധിക്കുമെന്ന് പഠനങ്ങൾ സൂചിപ്പിക്കുന്നു. കുട്ടിക്കാലത്ത് സിഗരറ്റ് പുകയുമായി നിരന്തരസമ്പർക്കമുള്ളവരിൽ വളരെ നേരത്തേ തന്നെ ആസ്മയ്ക്ക് സമാനമായ അവസ്ഥകൾ കണ്ടേക്കാം. കുട്ടികൾ നേരിട്ട് പുകവലിച്ചില്ലെങ്കിലും വീട്ടിലുള്ളവരുടെ പുകവലിയിൽ നിന്ന് വരുന്ന പരോക്ഷപുക സ്ഥിരമായി ശ്വസിക്കാനിടയാവുന്ന കുട്ടികളിൽ ശ്വാസനാള അണുബാധകൾക്ക് സാധ്യതയേറുന്നുവെന്ന് തെളിഞ്ഞിട്ടുണ്ട്. കുട്ടികൾ വീട്ടിലുള്ളപ്പോൾ പുകവലി ഒഴിവാക്കാൻ പൊതുവിൽ നിർദ്ദേശിക്കാറുണ്ട് . 
 സിഗരറ്റ് പുകയിൽ ഏതെങ്കിലും പ്രത്യൂർജ്ജകം ഉണ്ടാക്കുന്ന പ്രതിരോധവ്യൂഹ പ്രതികരണങ്ങൾ ആസ്മയ്ക്ക് കാരണമാകുന്നുണ്ടോ എന്ന് ഉറപ്പാക്കിയിട്ടില്ല. എന്നാൽ പുകവലിശീലമുള്ള ആസ്മാരോഗികളിലെ ശ്വാസനാളീസ്രവങ്ങളുടെ സൂക്ഷ്മ ഗവേഷണം സൂചിപ്പിക്കുന്നത് ഇയോസിനീഫിൽ കോശങ്ങളേക്കാൾ ന്യൂട്രോഫിൽ (neutrophil) കോശങ്ങളാണു മുൻപന്തിയിൽ എന്നാണ്. പുകവലിശീലക്കാരിൽ കോർട്ടിക്കോസ്റ്റീറോയിഡ് മരുന്നുകൾ മികച്ച ഫലം തരാത്തത് ഇതുകൊണ്ടാണോ എന്ന് ഗവേഷകർ സംശയിക്കുന്നു.
തൊഴിൽ‌പരം.
ഏകദേശം 300 ആസ്മാജന്യ വസ്തുക്കളെങ്കിലും തൊഴിലിടവുമായി ബന്ധപ്പെട്ടതെന്ന് ഇതിനോടകം സംശയപ്പട്ടികയിൽ ഇടം പിടിച്ചിട്ടുണ്ട്. പക്ഷിമൃഗാദികളെ കൈകാര്യം ചെയ്യുന്നവർ, മാവുപയോഗിച്ചുള്ള റൊട്ടി, കേക്ക് ആദിയായ പലഹാരങ്ങളുണ്ടാക്കുന്ന ജോലിക്കാർ, സ്പ്രേ പെയിന്റിംഗ്, വെൽഡിംഗ് ജോലിയിലേർപ്പെട്ടിരിക്കുന്നവർ രാസപ്ലാന്റുകളിലെ ജീവനക്കാർ, മരം അറുപ്പ് - തടി മിൽ തൊഴിലാളികൾ എന്നിവരൊക്കെയാണു സർവ്വസാധാരണയായി ദീർഘകാല പ്രത്യൂർജ്ജക പ്രകോപനങ്ങൾ മൂലം ശ്വാസനാളീ തടസ്സവും ആസ്മയും കാണിക്കുന്നത്. 
രണ്ടുതരം തൊഴിൽബദ്ധ ആസ്മയാണു സാധാരണ കാണാറ്. തൊഴിൽശാലയിലെ രൂക്ഷമായ ബാഷ്പ/പൊടി രൂപത്തിലെ മാലിന്യങ്ങളോ വാതകങ്ങളോ ശ്വസിച്ചാൽ ഉണ്ടാവുന്ന ശ്വാസകോശപ്രകോപനവും തുടർന്നു പെട്ടെന്നുണ്ടാവുന്ന ശ്വാസതടസ്സവും ആണ് ഒരെണ്ണം. ചെറിയ അളവുകളിലാണെങ്കിലും ദീർഘകാലാടിസ്ഥാനത്തിൽ ശ്വാസകോശത്തെ പ്രകോപിപ്പിക്കുകയും അതേത്തുടർന്ന് പ്രതിരോധപ്രക്രിയകളുടെ അമിതപ്രതികരണം അടിയ്ക്കടി ഉണ്ടാവുകയും ചെയ്യുന്ന തരം ആസ്മയാണു രണ്ടാമത്തേത്. ഇവിടെയും രോഗം പിടിപെടുന്നതിനു അനുകൂലമായ ചില ജനിതക സാധ്യതകളെയും ആ ജീനുകളെ സ്വാധീനിക്കുകയും ഉത്തേജിപ്പിക്കുകയും ചെയ്യുന്ന പാരിസ്ഥിതിക ഘടങ്ങളെയും പരിഗണിക്കേണ്ടതുണ്ട്. . ഭൂരിഭാഗം തൊഴിൽബദ്ധ ആസ്മാരോഗികളിൽ കാണുന്നതും ഈ രണ്ടാം തരം ആണ്. തൊഴിൽബദ്ധ ആസ്മാരോഗികളെ അവരിൽ ലക്ഷണങ്ങളുണ്ടാക്കുന്ന പ്രത്യൂർജ്ജക വസ്തുക്കളേവ എന്നുതിരിച്ചറിഞ്ഞ് ആ അന്തരീക്ഷത്തിൽ നിന്ന് മാറ്റിയാൽ നല്ലൊരു പങ്കിലെയും ശ്വാസതടസ്സ ലക്ഷണങ്ങൾ മാറുകയും ചെയ്യും.
തൊഴിൽ‌ബദ്ധ ആസ്മയെ പലപ്പോഴും സനാതന ശ്വാസതടസ്സ രോഗമായി (COPD) തെറ്റിദ്ധരിക്കുന്നത് ഇതിന്റെ ശരിയായ ചികിത്സ വൈകിച്ചേക്കാം. തൊഴിലിടവുമായി ബന്ധപ്പെട്ട് രോഗലക്ഷണങ്ങൾ വർദ്ധിക്കുന്നതോ ഉദ്ദീപിപ്പിക്കപ്പെടുന്നതോ ആണ് രോഗ നിർണയത്തിൽ മുഖ്യ തെളിവാകുന്നത്. പുകവലിശീലമില്ലാത്തവരിൽ ശ്വാസമ്മുട്ടലും അനുസാരി ലക്ഷണങ്ങളും പുതുതായി കണ്ടുതുടങ്ങിയാൽ സനാതന ശ്വാസതടസ്സ രോഗം എന്നുറപ്പിക്കുന്നതിനു മുൻപേ തൊഴിൽബദ്ധ ആസ്മയല്ലെന്ന് ഉറപ്പുവരുത്തേണ്ടതുണ്ട് .
കാർഷിക-കാർഷികാനുബന്ധ ജോലികൾ, പെയിന്റിംഗ് പ്രവൃത്തികൾ, ശുചീകരണവുമായി ബന്ധപ്പെട്ട തൊഴിലുകൾ, പ്ലാസ്റ്റിക് ഉല്പാദനം എന്നിവയാണു തൊഴിൽബദ്ധ ആസ്മയുമായി ബന്ധപ്പെട്ട ഏറ്റവും വലിയ അപായസാധ്യതാ ഘടകങ്ങൾ.
തൊഴിൽബദ്ധ ആസ്മയുമായി ബന്ധപ്പെട്ട ഏതാനും പ്രത്യൂർജ്ജകങ്ങളുടെ പട്ടിക :
സാമൂഹികം.
ആസ്മ ഏതെങ്കിലും പ്രത്യേക ജനവിഭാഗങ്ങളെ കൂടുതലായി ബാധിക്കുന്നുവെന്ന് സാമാന്യവൽക്കരിക്കാനാവില്ല. മുൻ കാലങ്ങളിലെ സ്ഥിതിവിവരക്കണക്കുകളനുസരിച്ച് പാശ്ചാത്യ വികസിത ദേശങ്ങളിൽ ആസ്മ കൂടുതൽ റിപ്പോട്ട് ചെയ്യപ്പെട്ടിരുന്നുവെങ്കിലും പുതിയ കണക്കുകൾ കാണിക്കുന്നത് ആസ്മയുടെ പ്രാബല്യം വികസിത-വികസ്വര രാജ്യങ്ങളിൽ വർദ്ധിച്ചുവരുന്നുവെന്നാണ്. ലോകമാകെത്തന്നെ ആസ്മ രോഗമുണ്ടെന്ന് കണ്ടെത്തപ്പെടുന്നവരുടെ എണ്ണവും വർദ്ധിക്കുന്നു. ഈ പുതു വർദ്ധനവ് ലാറ്റിനമേരിക്ക, ആഫ്രിക്ക, ഏഷ്യ എന്നീഭൂഖണ്ഡങ്ങളിലെ രാജ്യങ്ങളിൽ പ്രകടമാണ്. ആസ്മയുടെ ആഗോളതലത്തിലെ വർദ്ധനവ് പലരീതിയിൽ വിശദീകരിക്കപ്പെടാറുണ്ട്.പുതുതായ എന്തെങ്കിലും ജീവശാസ്ത്ര കാരണങ്ങൾ ഇതിനു പിന്നിലില്ലെന്നും ആസ്മയുടെ സാങ്കേതിക നിർവചനവും രോഗനിർണയോപാധികളും പരിഷ്കരിച്ചതിനു ശേഷം ലോകമാകെ ഈ അസുഖത്തിനെതിരേയുള്ള പ്രവർത്തനങ്ങൾക്ക് ഒരു ഏകീകൃത മുഖം നൽകാനായിട്ടുണ്ടെന്നും തത്ഫലമായിട്ടാണു പിന്നാക്ക രാജ്യങ്ങളിൽ നിന്ന് ഇപ്പോൾ കൂടുതലായി കണക്കുകൾ വരുന്നതെന്നുമാണ് ഇതിനു ഈ രംഗത്തെ ചില വിദഗ്ദ്ധർ നൽകുന്ന വിശദീകരണം. എന്നാൽ ആഗോളതലത്തിൽ പ്രത്യൂർജ്ജകവസ്തുക്കളുടെ സാന്നിധ്യം പരിസ്ഥിതിയിൽ വർദ്ധിച്ചിട്ടുണ്ടെന്നും അതിന്റെ പ്രതിഫലനമാണ് ആസ്മാരോഗികളിലെ വർദ്ധനവ് എന്നും ആരോപണം ഉണ്ട്. പ്രത്യൂർജ്ജസംബന്ധിയായ മൂക്കൊലിപ്പും ത്വക് രോഗങ്ങളുമൊക്കെ വർദ്ധിച്ചത് ഇതിനു കാരണമായി ചൂണ്ടിക്കാണിക്കപ്പെടുന്നുണ്ട്. ആഹാരം മുതൽ വീടിനകത്തെയും പുറത്തെയും അന്തരീക്ഷത്തിലെ അണുക്കൾ വരെ മാറുന്നതിനനുസരിച്ചുണ്ടായ മാറ്റമാണു ആസ്മയുടെ വർദ്ധനവ് എന്നും സിദ്ധാന്തിക്കപ്പെട്ടിട്ടുണ്ട്.
കുട്ടികളിൽ ശ്വാസകോശത്തെ സാധാരണയായി ബാധിക്കുന്ന അണുക്കളായ റെസ്പിരറ്റോറി സിൻസീഷ്യൽ വൈറസ് (RSV), പാരാഇൻഫ്ലുവെൻസ വൈറസ് എന്നിവയുണ്ടാക്കുന്ന ബ്ലോങ്കിയൊളൈറ്റിസിന്റെ പല ലക്ഷണങ്ങളും ആസ്മയ്ക്ക് സമാനമാണെന്ന് കാണാം. ജനസാന്ദ്രതയുള്ള സ്ഥലങ്ങളിൽ (ഉദാ: സ്കൂളുകൾ നെഴ്സറികൾ) കുട്ടികൾ കൂടുതൽ സമയം ചെലവിടേണ്ടിവരുമ്പോഴാണ് ഈ വൈറസുകൾ പകരാൻ സാധ്യതയേറുന്നത്. ആർ.എസ്.വി അണുബാധയുണ്ടാകുന്ന കുട്ടികളിൽ ഏതാണ്ട് 40%ത്തോളം പേരിൽ ആസ്മയുടെ ലക്ഷണങ്ങൾ പിൽക്കാലത്തും തുടരുന്നതായി നിരീക്ഷിക്കപ്പെട്ടിട്ടുണ്ട് . വിരകൾ ഉൾപ്പെടെയുള്ള പരാദജീവികൾ ബാധിക്കുന്നവരിൽ പിൽക്കാലത്ത് ആസ്മയും ചിലതരം പ്രത്യൂർജ്ജതകളും കുറവായിരിക്കുമെന്ന് സാമാന്യമായി സിദ്ധാന്തിക്കപ്പെട്ടിട്ടുണ്ടെങ്കിലും പഠനങ്ങൾ ഇത് ഇനിയും തീർച്ചയാക്കിയിട്ടില്ല. എങ്കിലും കൊക്കപ്പുഴുവിന്റെ (Hookworm) സാന്നിധ്യമുള്ളവരിൽ ആസ്മയ്ക്കുള്ള സാധ്യത കുറവാണെന്നും അതേസമയം ഉരുണ്ടവിര (Roundworm)യുടെ സാന്നിധ്യം ആസ്മയെ അനുകൂലിക്കുന്നുവെന്നും ചൂണ്ടിക്കാണിക്കപ്പെട്ടിട്ടുണ്ട് .
ശുചിത്വ പരികല്പന (Hygiene hypothesis) എന്ന പൂർണമായും സ്ഥാപിക്കപ്പെട്ടിട്ടില്ലാത്ത ഒരു പരികല്പനയുണ്ട്. ഇതിന്റെ ചുരുക്കം ഇങ്ങനെയാണ് : വികസിതരാജ്യങ്ങളിലെ ഉയർന്ന ജീവിത നിലവാരവും പരിസ്ഥിതി ശുചിത്വവും മൂലം ആളുകളിൽ വരുന്ന അണുബാധകളും പൊതുവേ കുറവാണ്. അതേസമയം വികസ്വര-അവികസിത രാജ്യങ്ങളിലെ ശുചിത്വക്കുറവും ജനസാന്ദ്രതയും മൂലം ചെറുപ്രായത്തിൽ തന്നെ വിവിധ അണുബാധകൾ ഉണ്ടാവുന്നു. ഇത് അവരുടെ രോഗപ്രതിരോധവ്യൂഹത്തെ വളരെ നേരത്തേതന്നെ ഇവയ്ക്കെതിരേ പ്രതിരോധശേഷി ആർജ്ജിക്കാൻ സഹായിക്കുന്നു. ഇങ്ങനെ ശരീരത്തിന്റെ പ്രതിരോധകോശങ്ങൾക്കും അനുബന്ധ ഘടകങ്ങൾക്കുമൊക്കെ അവയുടെ എതിരാളികളെ തിരിച്ചറിയാനുള്ള “പരിശീലനം” കിട്ടി വളരുന്നതുകൊണ്ട് പ്രത്യൂർജ്ജകങ്ങളോട് ഇവ അമിതപ്രതികരണം കാണിക്കാറില്ല. സ്വാഭാവികമായും അത്തരം ആളുകളിൽ ആസ്മയുടെയും ആസ്മയിലേക്ക് നയിക്കാവുന്ന പ്രത്യൂർജ്ജക പ്രകൃതങ്ങളുടെയും പ്രാബല്യം കുറവായിരിക്കും. അംഗങ്ങൾ കൂടുതലുള്ള കുടുംബങ്ങളിലെ കുട്ടികളിലും, മൂത്ത സഹോദരങ്ങൾ എണ്ണത്തിൽ കൂടുതലുള്ള കുട്ടികളിലും ആസ്മയുടെ സാധ്യതകൾ കുറവാണെന്ന കണ്ടെത്തൽ ശുചിത്വ സിദ്ധാന്തത്തിനു പിന്തുണയേകുന്നുണ്ട്. എന്നാൽ അവികസിത- വികസ്വര രാജ്യങ്ങളിലെ രോഗനിർണയ രീതികൾ അന്താരാഷ്ട്രമായ മാനദണ്ഡങ്ങൾക്കനുസരിച്ചല്ലാത്തതു മൂലം ആസ്മ രോഗം നിർണയിക്കപ്പെടുന്നതിലെ എണ്ണക്കുറവാണ് ഈ വ്യത്യാസത്തിനു കാരണം എന്നൊരു വിശദീകരണവും മറുവശത്തുണ്ട്. ശുചിത്വ പരികല്പനയെ അനുകൂലിച്ചും എതിർത്തും ധാരാളം ഗവേഷണഫലങ്ങളും അവലോകനങ്ങളും വരുന്നെങ്കിലും ഇങ്ങനെയൊരു പ്രതിഭാസം സത്യത്തിൽ ഉണ്ടോ എന്നിനിയും ഉറപ്പാക്കിയിട്ടില്ല.
സംസ്കരിച്ചതും നിരോക്സീകാരികളുടെ അളവു കുറഞ്ഞതുമായ ആഹാരങ്ങൾ ഭക്ഷണക്രമത്തിന്റെ ഭാഗമായ പടിഞ്ഞാറൻ ശീലം ആസ്മയുടെയും “അട്ടോപ്പി” ലക്ഷണങ്ങളുടെയും പ്രാബല്യം വർദ്ധിക്കാൻ കാരണമായിട്ടുണ്ട് എന്ന് ചില പഠനങ്ങൾ സൂചിപ്പിക്കുന്നു. എൻ-3 അപൂരിതഎണ്ണകളേക്കാൾ കൂടുതലായി എൻ-6 അപൂരിതഎണ്ണ കൂടുതൽ ഉപയോഗിക്കുന്ന ശീലവും ഇതിനു കാരണമായി ആരോപിക്കപ്പെട്ടിട്ടുണ്ട്. അമ്മയുടെ മുലപ്പാൽ കുടിച്ചുവളരുന്ന കുട്ടികളെയപേക്ഷിച്ച് പശുവിൻ പാലോ ഫോർമുല ആഹാരങ്ങളോ കുടിച്ച് വളരുന്ന കുട്ടികളിൽ കൂടുതൽ പേർക്ക് “വലിവു” പ്രശ്നങ്ങൾ കാണുന്നതായി നിരീക്ഷണമുണ്ട്.
മറ്റ് ഘടകങ്ങൾ.
ആൺ-പെൺ വ്യത്യാസങ്ങൾ.
കൌമാരപ്രായമെത്തും വരെയുള്ള കാലം നോക്കിയാൽ ആസ്മ കൂടുതലും ആൺകുട്ടികളിലാണു കാണാറ്. എന്നാൽ അതിനുശേഷമുള്ള പ്രായവിഭാഗത്തിലെ ആസ്മക്കാരിൽ പെൺകുട്ടികളാണു മുന്നിൽ. ആൺകുട്ടികളിലെ ആസ്മയാകട്ടെ ഈ പ്രായത്തിനു ശേഷം ശമിക്കുകയോ തീവ്രതകുറയുകയോ ചെയ്യുന്നതായാണു കാണാറ് 
ഇതേ തരത്തിലുള്ള ലിംഗവ്യത്യാസം അട്ടോപ്പി അവസ്ഥകളിലും നിരീക്ഷിക്കപ്പെട്ടിട്ടുണ്ട്.ശ്വാസ നാളത്തിന്റെ അമിതപ്രതികരണ പ്രവണതകളും ഈ നിരീക്ഷണങ്ങളുമായി ഒത്തുപോകുന്നവയാണ്. കുട്ടിക്കാലത്ത് അത് ഏറെയും ആൺകുട്ടികളിൽ കാണപ്പെടുകയും മുതിരുന്നതോടെ അതിന്റെ പ്രാബല്യം സ്ത്രീകളിൽ ആവുകയും ചെയുന്നു. ഈ ലിംഗവ്യത്യാസങ്ങൾ ഒക്കെയും സൂചിപ്പിക്കുന്നത് ആണിലും പെണ്ണിലും ആസ്മയിലേക്ക് നയിക്കുന്ന സൂക്ഷ്മ ശ്വാസനാളീമാറ്റങ്ങൾ തങ്ങളിൽ ചില്ലറ വ്യത്യാസങ്ങളെങ്കിലും ഉണ്ടാവാമെന്നാണ്.
വൈകാരിക വിക്ഷോഭവും ആസ്മയും.
ചില രോഗികളിൽ അമിതമായ ദുഃഖമോ സന്തോഷമോ വരുമ്പോൾ ആസ്മ മൂർച്ഛിക്കുന്നത് നിരീക്ഷിക്കപ്പെട്ടിട്ടുണ്ട്. ഇതിന്റെ ജൈവരാസതല വിശദാംശങ്ങൾ ഇനിയും പൂർണമായും അനാവരണം ചെയ്യപ്പെട്ടിട്ടില്ലെങ്കിലും ചില വിശദീകരണങ്ങൾ ലഭ്യമാണ്. പൊട്ടിച്ചിരിയും കരച്ചിലും കോപതാപങ്ങളും ഉണ്ടാക്കുന്ന അതിദ്രുതമായ ശ്വാസോച്ഛ്വാസം മൂലം രക്തത്തിലെ കാർബൺ ഡൈയോക്സൈഡ് വായുവിലൂടെ നഷ്ടപ്പെടുന്നുവെന്നും ഒരു പരിധി കഴിയുമ്പോൾ ഇത് ശ്വാസനാളീസങ്കോചത്തിനു കാരണമാകുന്നുവെന്നും ആണ് ഒരു വിശദീകരണം. എന്നാൽ പുതിയ പഠനങ്ങൾ പലതും അതിവൈകാരികതയിൽ മസ്തിഷ്കം എങ്ങനെ ശരീരവ്യൂഹങ്ങളെ ബാധിക്കുന്നു എന്നതിന്റെ പശ്ചാത്തലത്തിലാണ് ഈ വിഷയത്തെ സമീപിക്കുന്നത്. വികാരവിക്ഷോഭങ്ങളിൽ തലച്ചോർ നൽകുന്ന സിഗ്നലുകൾ രോഗപ്രതിരോധവ്യവസ്ഥിതിയെ ഉദ്ദീപിക്കാറുണ്ടെന്നതുപോലെത്തന്നെ രോഗപ്രതിരോധവ്യൂഹത്തിന്റെ ഉല്പന്നങ്ങളായ ജൈവരാസവസ്തുക്കൾക്ക് തിരിച്ച് തലച്ചോറിനെയും സ്വാധീനിക്കാനാവും. ആസ്മയിൽ ശ്വാസമ്മുട്ടലിനു കാരണമാകുന്നതായി കണ്ടിട്ടുള്ള ചില സൈറ്റോക്കൈനുകൾ തന്നെ വിഷാദരോഗത്തിലും (Depression) രക്തത്തിൽ ഉയരുന്നതായി കണ്ടിട്ടുണ്ട്. പ്രതിരോധവ്യൂഹകോശങ്ങളുടെ നിയന്ത്രിക്കാനുള്ള ഗ്ലൂക്കോകോർട്ടിക്കോയ്ഡുകളുടെ ശ്രമം മാനസിക സമ്മർദ്ദം കൂടിയ അവസ്ഥകളിൽ പൂർണമായും ഫലപ്രദമാകുന്നില്ലെന്നും കണ്ടെത്തിയിട്ടുണ്ട്.
അമിതവണ്ണവും ആസ്മയും.
മറ്റ് പല ശ്വാസകോശ രോഗങ്ങളിലുമെന്നപോലെ അമിതവണ്ണം ആസ്മയിലും പ്രശ്നങ്ങൾ ഉണ്ടാക്കുന്നുണ്ട്.അമിതവണ്ണം പലപ്പോഴും ശ്വാസോച്ഛ്വാസ പ്രക്രിയയിൽ നെഞ്ചിന്റെ സ്വച്ഛമായ വികാസസങ്കോചങ്ങൾ നടക്കുന്നതിനെതിനു തടസ്സങ്ങളുണ്ടാക്കുന്നു. ഉയർന്ന ശരീരപിണ്ഡസൂചിക (Body Mass Index) ഉള്ളവരിൽ ആസ്മയുടെ ആധിക്യമുള്ളതായി സ്ഥിതിവിവരം സൂചിപ്പിക്കുന്നു. തൂക്കം കുറയ്ക്കുന്നതിനനുസരിച്ച് ശ്വസന നിർവഹണ പരീക്ഷകളിൽ (Lung Function Tests) മെച്ചവും കാണാറുണ്ട്. അതിവണ്ണക്കാരിൽ ആസ്മയും നിദ്രാബദ്ധ ശ്വസന നിരോധവും (Obstructive Sleep Apnea) ഒരുമിച്ചുകാണുന്നത് രോഗലക്ഷണങ്ങളെയും ചികിത്സയെയും സങ്കീർണമാക്കുന്നു.
സ്ഥിതിവിവരക്കണക്കുകൾ.
ലോകമെങ്ങുമുള്ള ഏകദേശം 30കോടി ആളുകളെ ബാധിക്കുന്ന രോഗമാണ് ആസ്മ. ആഗോളതലത്തിൽ എല്ലാ പ്രദേശങ്ങളിലും അംഗീകരിക്കപ്പെട്ട ഏകീകൃതമായ പ്രു നിർവചനത്തിന്റെ അഭാവം മൂലം ആസ്മാ പ്രാബല്യത്തിന്റെ കൃത്യമായ കണക്കുകൾ പറയുക ബുദ്ധിമുട്ടാണെങ്കിലും വിവിധ രാജ്യങ്ങളിലെ 1% മുതൽ 18% വരെ ജനങ്ങളിൽ ആസ്മാ രോഗികളുണ്ട് എന്ന് പഠനങ്ങൾ സൂചിപ്പിക്കുന്നു. കുട്ടികളിലെ ഏറ്റവും സാധാരണയായ സനാതനരോഗമാണ് ആസ്മ. വാർഷിക ആഗോള മരണങ്ങൾ 2,50,000 ആണെന്നാണ് ഒരു കണക്ക്. ആസ്മയുടെ പ്രാബല്യക്കണക്കുകളുമായി താരതമ്യം ചെയ്യുമ്പോൾ ഈ കണക്കിൽ ചേർച്ചക്കുറവുള്ളതിനു കാരണം ഒരുപക്ഷേ ആസ്മമൂലമുള്ള മരണങ്ങൾ വേണ്ടവിധം തിരിച്ചറിയാതെയോ രേഖപ്പെടുത്താതെയോ പോകുന്നതാവാം. എന്നിരുന്നാലും ആസ്മ മരണങ്ങളുടെ 80%ത്തിലധികം മരണങ്ങളും ഇടത്തരമോ താഴ്ന്നതോ ആയ സാമ്പത്തികശേഷിയുള്ള രാജ്യങ്ങളിലാണ്.
വർഷന്തോറും ആസ്മയുടെ പ്രാബല്യം ഏകദേശം 50% കണ്ട് വർദ്ധിക്കുന്നുമുണ്ട്. വികസിതരാജ്യങ്ങൾ 10% വരെ ആസ്മ പ്രാബല്യത്തിലുണ്ടെന്ന് കണക്കുകൾ സൂചിപ്പിക്കുമ്പോഴും പിന്നാക്കരാജ്യങ്ങളിലെ കൃത്യമായ കണക്കുകൾ ലഭ്യമല്ലാത്തതുമൂലം ശരിയായ താരതമ്യങ്ങൾ നടത്താനാവാത്ത സ്ഥിതിയുണ്ട്. എങ്കിലും കൂടുതൽ പാശ്ചാത്യ ശൈലികൾ വ്യാപിക്കുന്നതിനൊപ്പം ആസ്മയും വികസ്വരരാജ്യങ്ങളിൽ പ്രബലമാകുന്നതായി പഠനങ്ങൾ വ്യക്തമാക്കുന്നു. വാർദ്ധക്യകാല ആസ്മയും വർദ്ധിക്കുകയാണെന്നാണ് കണക്കുകൾ. 
ലഭ്യമായ കണക്കുകൾ പറയുന്നതനുസരിച്ച് ലോകത്തിലേറ്റവും ആസ്മാ രോഗികൾ ബ്രിട്ടൻ, ന്യൂസീലന്റ്, ഓസ്റ്റ്രേലിയ, ഐയർലന്റ്, ക്യാനഡ അമേരിക്കൻ ഐക്യനാടുകൾ എന്നിവിടങ്ങളിലാണുള്ളത്. വികസ്വരരാജ്യങ്ങളിലും ഇതിനോട് കിടപിടിക്കുന്ന കണക്കുകളാണു വന്നിട്ടുള്ളത്. ഇതനുസരിച്ച് പെറു, കോസ്റ്റാറീക്ക, ബ്രസീൽ എന്നിവിടങ്ങളിൽ 13% മുതൽ 11% വരെ ആസ്മാ പ്രാബല്യമുണ്ട്. ആഫ്രിക്കൻ ഭൂഖണ്ഡത്തിൽ ഏറ്റവും വേഗത്തിൽ പാശ്ചാത്യവൽക്കരിക്കപ്പെടുന്ന ദക്ഷിണാഫ്രിക്കയിൽ 8.1% ആണ് ആസ്മ പ്രാബല്യം. കൃത്യമായ കണക്കുകൾ ലഭ്യമല്ലെങ്കിലും ഇക്കാര്യത്തിൽ ഇന്ത്യയിലെയും ചൈനയിലെയും സ്ഥിതി വ്യത്യസ്തമാവാനിടയില്ല എന്നാണു അനുമാനങ്ങൾ.
രോഗനിർണയം.
ആസ്മ പൊതുവേ ലാബ് പരിശോധനകൾ ആവശ്യമില്ലാത്ത ഒരു രോഗമാണ്. രോഗലക്ഷണങ്ങളുടെ ചരിത്രം, ഗതിവിഗതികൾ എന്നിവയും രോഗീപരിശോധനയിൽ കിട്ടുന്ന സൂചനകളും വച്ചുതന്നെ ആസ്മയാണോ എന്ന് ഏതാണ്ടുറപ്പിക്കാം. എന്നാൽ ആസ്മയോട് വളരെ സാമ്യമുള്ള ചില രോഗങ്ങൾ ഏതാണ്ടതേ തോതിൽത്തന്നെ കണ്ടുവരുന്നതിനാൽ ഒരുവിഭാഗം രോഗികളിലെങ്കിലും ചില പരീക്ഷകൾ വേണ്ടിവരാറുണ്ട്.
പരിശോധനകൾ.
സാധാരണ ഗതിയിൽ ആസ്മാരോഗിയിൽ ചെയ്യുന്ന ചില പരിശോധനകൾ പട്ടികയിൽ നൽകിയിരിക്കുന്നു. ഇവ എല്ലാ രോഗികളിലും ആവശ്യമുള്ളവയല്ല. ചികിത്സകന്റെ വിവേചനശേഷിയുപയോഗിച്ചു തെരഞ്ഞെടുക്കുന്നവ മാത്രമേ നടത്താറുള്ളൂ. 
ശ്വസനശേഷിയുടെ മാനകങ്ങളായി ഒട്ടനവധി അളവുകൾ നോക്കാവുന്നതാണെങ്കിലും സാധാരണ മാനദണ്ഡമായി ഉപയോഗിക്കുന്നത് പ്രേരിത നിശ്വാസവായു അളവ്, നിശ്വാസമൂർദ്ധന്യ തോത് എന്നിവയിലൊന്നാണ്. പ്രേരിത നിശ്വാസവായു വ്യാപ്തത്തിനു സ്പൈറോമീറ്ററും നിശ്വാസമൂർദ്ധന്യ തോത് നോക്കുന്നതിനു പീക്ക് ഫ്ലോ മീറ്ററുകളും ഉപയോഗിക്കുന്നു. ശ്വാസനാളീവികാസകങ്ങളായ മരുന്നുകളേതെങ്കിലും (ഉദാ: ബെയ്റ്റ-2 ഉത്തേജകം) നൽകിയ ശേഷം നിശ്വാസവായു അളക്കുമ്പോൾ അത് മരുന്നു നൽകുന്നതിനു മുൻപുള്ള അളവിനെയപേക്ഷിച്ചു മെച്ചപ്പെടുന്നതായി കാണാം. ഇത് ആസ്മാരോഗ നിർണയത്തിനു ഒരു പരീക്ഷയായി (test) ഉപയോഗിക്കാറുണ്ട്. പ്രേരിത നിശ്വാസവായു വ്യാപ്തം 200മില്ലിലിറ്ററും ശതമാനം 12%ത്തിലേറെയും മെച്ചപ്പെടുന്നതാണ് രോഗനിർണയ മാനദണ്ഡങ്ങളിലൊന്ന്. എന്നാൽ ശ്വാസനാളീസങ്കോചത്തിനെ നീക്കുന്ന മരുന്നുകളാണുപയോഗിക്കുന്നത് എന്നതുകൊണ്ടുതന്നെ ഈ പരീക്ഷ കഫം മൂലം ശ്വാസതടസ്സം നിലനിൽക്കുന്ന ആളുകളിലും മറ്റും തെറ്റായ ഫലം തരും. ആസ്മയ്ക്ക് സമാനമായ ശ്വാസനാളീസങ്കോചാവസ്ഥകളെ ആസ്മയിൽ നിന്ന് വേർതിരിക്കാൻ ഈ പരീക്ഷയ്ക്ക് എല്ലായ്പ്പോഴും കഴിയാറുമില്ല. ഇത്തരം പരിമിതികൾ കണക്കിലെടുത്തുവേണം ഈ അളവിനെ സമീപിക്കാൻ .
കൈയ്യിൽ കൊണ്ടുനടക്കാവുന്ന വലിപ്പം മാത്രമുള്ള പീക്ക് ഫ്ലോ മീറ്ററുകൾ (Peak Flow Meter) ഉപയോഗിച്ചുള്ള ശ്വസനശേഷി അളക്കൽ പലപ്പോഴും ആസ്മാരോഗികൾക്കു തന്നെ സ്വയം ചെയ്യാവുന്ന പരീക്ഷകളിലൊന്നാണ്. ആസ്മയുടെ തുടർചികിത്സയിൽ മരുന്നുകൾ എത്രമാത്രം ഫലിക്കുന്നുവെന്നും ശ്വാസകോശരോഗം എത്രകണ്ട് പുരോഗമിച്ചുവെന്നുമൊക്കെ അറിയാനാണു നിശ്വാസമൂർദ്ധന്യ തോത് അളക്കുന്നത്. രാത്രി കിടക്കുന്നതിനു തൊട്ടുമുൻപും രാവിലെ ഉണർന്നുകഴിഞ്ഞാലുടനെയും ആണ് ഈ അളവുകൾ എടുക്കുക. രോഗിയുടെ തന്നെ മികച്ചതും മോശപെട്ടതുമായ അളവുകളെ തമ്മിലാണു സാധാരണ താരതമ്യം ചെയ്യാറ്. ശ്വാസനാളീവികാസക മരുന്നുകൾ എടുക്കും മുൻപും ശേഷവുമുള്ള അളവുകളെ തമ്മിൽ താരതമ്യപ്പെടുത്തുന്നതും സാധാരണ അനുവർത്തിച്ചുപോരുന്ന രീതിയാണ്.
പ്രേരിത നിശ്വാസ അളവ്.
ആസ്മ രോഗനിർണയത്തിൽ അതീവപ്രാധാന്യമുള്ള ഒരു അളവാണു പ്രേരിത നിശ്വാസ വ്യാപ്തം (Forced Expiratory Volume, FEV). ശ്വാസകോശം പരമാവധി വികസിക്കുന്ന രീതിയിൽ വായു ഉള്ളിലേക്കെടുത്തതിനു ശേഷം സ്പൈറോമെട്രി () എന്ന ഒരു യന്ത്രത്തിന്റെ കുഴലിലൂടെ ശക്തമായി പുറത്തേക്ക് ഊതുന്നു. ഇങ്ങനെ ഊതുമ്പോൾ ശ്വാസകോശത്തിൽ നിന്ന് പരമാവധി പുറന്തള്ളാൻ പറ്റുന്ന വായുവിന്റെ മൊത്തം അളവിനെ പ്രേരിത ശ്വസന ശേഷി (Forced Vital Capacity, FVC) എന്നു പറയുന്നു. പുറത്തെയ്ക്കൊഴുകുന്ന ഈ നിശ്വാസ വായുവിനെ സമയബന്ധിതമായി അളന്ന് കിട്ടുന്ന അങ്കങ്ങളിലൊന്നാണ് “പ്രേരിത നിശ്വാസ വായുവ്യാപ്തം” (Forced Expiratory Volume). ഒരു സെക്കന്റിൽ എത്ര ലിറ്റർ വായു പുറത്തേക്കൊഴുക്കാൻ രോഗിക്ക് കഴിഞ്ഞു എന്നതിനെയാണു FEV1 എന്നതുകൊണ്ട് ഉദ്ദേശിക്കുന്നത്.
ആസ്മാ രോഗനിർണയത്തിന്റെ ഒരു പ്രധാന പടിയായും പ്രേരിത നിശ്വാസ വ്യാപ്തത്തെ ഉപയോഗിക്കാം. അതായത് രോഗാവസ്ഥയിലിരിക്കുമ്പോൾ മരുന്നായി നൽകുന്ന ശ്വാസനാള വികസന പ്രേരകങ്ങൾ (bronchodilators) മൂലം രോഗിയുടെ പ്രേരിത നിശ്വാസ അളവ് ശതമാനക്കണക്കിൽ 12%ൽ കൂടുതലും വ്യാപ്തക്കണക്കിൽ 200 മില്ലിലിറ്ററിൽ കൂടുതലും വർധിക്കുന്നുവെങ്കിൽ അയാൾക്ക് ആസ്മയുള്ളതായി കണക്കാക്കാം. രോഗിക്ക് ശ്വാസം മുട്ടൽ ഇല്ലാതിരിക്കുന്ന അരോഗാവസ്ഥയിലെ “പ്രേരിത നിശ്വാസ വായുവ്യാപ്ത”വും ശ്വാസം മുട്ടലുള്ളപ്പോഴുള്ള അളവും തമ്മിൽ താരതമ്യം ചെയ്ത് ആദ്യത്തേതിനെ അപേക്ഷിച്ചു രണ്ടാമത്തേത് എത്രശതമാനം കണ്ട് കുറഞ്ഞിട്ടുണ്ടെന്നു നോക്കി രോഗത്തിന്റെ ഗതിവിഗതികൾ പ്രവചിക്കാം. ഈ രീതി മുഖ്യമായും രോഗം നിർണയിക്കപ്പെട്ട ഒരാളിലെ ചികിത്സ എത്രത്തോളം ഫലിക്കുന്നു എന്നും രോഗത്തിന്റെ ഭാവിഗതി എന്തായിരിക്കും എന്നും പ്രവചിക്കാനാണുത്തമം. 
മറ്റൊരു പ്രധാന കണക്കാണ് ഒരു സെക്കന്റിലെ പ്രേരിത നിശ്വാസ വ്യാപ്തത്തെ മൊത്തം പ്രേരിത ശ്വസന ശേഷി കൊണ്ട് ഭാഗിക്കുമ്പോൾ കിട്ടുന്ന അനുപാതം. ഇതിനെ FEV1/FVC അഥവാ ഒരു സെക്കന്റിലെ പ്രേരിത നിശ്വാസ വ്യാപ്ത ശതമാനം എന്നുപറയുന്നു. സാധാരണനിലയിൽ ഇത് പ്രേരിത ശ്വസന ശേഷിയുടെ 75% മുതൽ 80% വരെയാണ്. ആസ്മയിലും സമാനമായ ശ്വാസതടസ്സ രോഗങ്ങളിലും (ഉദാ:എംഫൈസീമ, സനാതന ബ്രോങ്കൈറ്റിസ്) ഈ ശതമാനം കുറയുന്നു. ആസ്മ രോഗികളിൽ പലപ്പോഴും ഇത് 75%ത്തിൽ താഴെയാണു.
ആസ്മയിലോ മറ്റ് സമാന രോഗങ്ങളിലോ ശ്വാസനാളികളുടെ അമിതപ്രതികരണമാണോ ശ്വാസം മുട്ടലിനു കാരണമാകുന്നതെന്ന് പരീക്ഷിക്കാനായി മെഥാക്കൊളീൻ (Methacholine), കാർബക്കോൾ (Carbachol), ഹിസ്റ്റമീൻ (Histamine) തുടങ്ങിയ രാസവസ്തുക്കളെ മരുന്നു രൂപത്തിൽ രോഗിക്ക് നൽകി പ്രകോപനപരീക്ഷ (provocation challenge) നടത്താറുണ്ട്. മെഥാക്കൊളീനോ ഹിസ്റ്റമീനോ മറ്റ് സമാന ശ്വാസനാളീ പ്രകോപന വസ്തുക്കളോ നൽകിയശേഷം ശ്വാസനാളിയുടെ അടവു പരിശോധിക്കാനായി പ്രേരിത നിശ്വാസ വായുവ്യാപ്തം അളക്കുമ്പോൾ നിശ്വാസവായുവ്യാപ്തം സാധാരണ അവസ്ഥയിൽ നിന്ന് 20% കണ്ട് കുറയുന്നുവെങ്കിൽ അതിനെ ഒരു പോസിറ്റിവ് പരീക്ഷണമായി കണക്കാക്കാം.
ലാക്ഷണിക വർഗീകരണം.
ശ്വാസനാളികളിലെ കോശജ്വലനത്തിന്റെയും പേശീസങ്കോചത്തിന്റെയും തന്മൂലമുണ്ടാകുന്ന അടവിന്റെയും പ്രകോപനത്തിനുള്ള കാരണം എന്തുതന്നെയായാലും ആധുനിക ചികിത്സോപാധികൾ ഏതാണ്ട് ഒന്നുതന്നെയാണ് ആസ്മയിൽ. തന്മൂലം ആസ്മയുടെ ആധുനികവർഗീകരണം അതിന്റെ കാരണങ്ങളെ അടിസ്ഥാനമാക്കിയല്ല, മറിച്ച് രോഗത്തിന്റെ തീവ്രതയെ അടിസ്ഥാനമാക്കിയാണു നടത്തിയിരിക്കുന്നത്. 
ചില പ്രത്യേകതരം ആസ്മകൾ.
ആസ്മയുടെ പൊതുവേയുള്ള ലക്ഷണങ്ങൾ ഒന്നാണെങ്കിലും ചിലപ്പോഴൊക്കെ അന്യ രോഗങ്ങളുടെ ഭാഗമായോ, ശ്വാസം മുട്ടലുൾപ്പെടുന്ന മറ്റു ലക്ഷണ സംഘാതങ്ങളുടെ ഭാഗമായോ ആസ്മ കാണാറുണ്ട്. ഇവയുടെ ചില ഉദാഹരണങ്ങളാണു ചുവടെ:
കായികാധ്വാനപ്രേരിത ആസ്മ.
കായികാധ്വാനം തുടങ്ങി 5 -10 മിനിറ്റു കഴിയുമ്പോൾ വലിവോടു കൂടിയ ശ്വാസം മുട്ടൽ ആരംഭിക്കുക എന്നതാണ് ഇതിന്റെ മുഖലക്ഷണം. ആയാസം കൊണ്ട് സാധാരണ വരുന്ന ശ്വാസം മുട്ടലോ കിതപ്പോ അല്ല മറിച്ചു ആസ്മയിൽ കാണുന്നതുപോലുള്ള ശ്വാസനാളീതടസ്സം തന്നെയാണ് ഇതിൽ കാണപ്പെടുക. തണുത്തതും വരണ്ടതുമായ അന്തരീക്ഷവായു ശ്വാസനാളികളിലെത്തുമ്പോൾ നാളീഭിത്തിയിലെ ശ്ലേഷ്മസ്തരത്തിന്റെ ജലാംശം ഈ വായുവിലേക്ക് ബാഷ്പമായി ലയിക്കുകയും അതേത്തുടർന്ന് ശ്വാസനാളികളുടെ ഉൾഭാഗം വരളുകയും ചെയ്യുന്നു. ഈ വരൾച്ചയാണു നാളീയുടെ സങ്കോചവും അടവും ഉണ്ടാക്കുന്നത് . ഇതേത്തുടർന്ന് ശ്വാസനാളിയിൽ ഉത്തേജിപ്പിക്കപ്പെടുന്ന ജൈവപ്രക്രിയകൾ എന്തൊക്കെയാണെന്നു കൃത്യമായി കണ്ടെത്തിയിട്ടില്ലെങ്കിലും ശ്വാസകോശ എപ്പിത്തീലിയൽ പാളികളിൽ മാസ്റ്റ് കോശങ്ങളുടെയും അനുബന്ധ രാസത്വരകങ്ങളുടെയും പൊടുന്നനെയുള്ള വർദ്ധനവു നിരീക്ഷിക്കപ്പെട്ടിട്ടുണ്ട്. സാധാരണ ഗതിയിൽ മരുന്നില്ലാതെ വിശ്രമിച്ചാൽ തന്നെ 30-60 മിനിറ്റുകൾക്കുള്ളിൽ ഈ ആസ്മ മാറാറുണ്ട്.
ആസ്പിരിൻ മൂലമുണ്ടാകുന്ന ആസ്മ.
ആസ്പിരിൻ ഗുളികയോ, ടാർട്രസീൻ സൾഫൈറ്റുകൾ തുടങ്ങിയ ആഹാരത്തിലുപയോഗിക്കുന്ന വസ്തുക്കളോ കഴിച്ചാൽ ചിലരിൽ വ്യക്തിബദ്ധമായ (idiosyncratic) ശ്വാസകോശലക്ഷണങ്ങൾ ഉണ്ടാകുന്നതിനെ ആസ്മയുടെ പ്രത്യേക ഒരു ഉപവർഗ്ഗമായി കണക്കാക്കാറുണ്ട്. ആസ്പിരിൻ കഴിച്ച് ഏതാണ്ടു 4 മണിക്കൂറിനകം പ്രത്യക്ഷപ്പെടുന്ന ശ്വാസതടസ്സം, മൂക്കടപ്പ്, മൂക്കൊലിപ്പ്, കണ്ണുചുവക്കൽ എന്നിവയാണു സാധാരണ ഇതിൽ കാണുന്ന ലക്ഷണങ്ങൾ. ഏതാണ്ട് 20%ത്തോളം ആസ്മാ രോഗികളിൽ ആസ്പിരിൻ-അതിസംവേദനത്വം (sensitivity) കാണാറുണ്ട്. 
മൂക്കിനുള്ളിലെ ശ്ലേഷ്മപടലം (polyp) തള്ളി വരൽ, ആസ്മ, ആസ്പിരിനോടുള്ള അതിസംവേദനത്വം എന്നീ ലാക്ഷണിക ത്രിത്വം (triad) ആണു ആസ്പിരിൻ മൂലമുള്ള ആസ്മയുടെ കാതൽ. ഈ “ആസ്പിരിൻ ആസ്മ”യുടെ പിന്നിലുള്ള ജൈവരസതന്ത്രമെന്താണെന്നതിനെപ്പറ്റി ഇനിയും തീർച്ചമൂർച്ചവന്നിട്ടില്ലെങ്കിലും സാധാരണ നൽകിവരുന്ന വിശദീകരണം ഇങ്ങനെയാണ് : അരാക്കിഡോനിക് ആസിഡ് എന്ന എണ്ണ തന്മാത്രകളെ സൈക്ലോ ഓക്സിജനേയ്സ് (Cyclooxygenase) എന്ന രാസത്വരകത്തിന്റെ സഹായത്തോടെ പ്രോസ്റ്റഗ്ലാൻഡിൻ-ഇ2 (PGE2) ആക്കുന്ന സ്വാഭാവിക പ്രക്രിയയെ ആസ്പിരിനും ആസ്പിരിനു സമാനമായ പ്രവർത്തനമുള്ള എൻ.എസ്.ഏ.ഐ.ഡി (NSAID) വർഗ്ഗത്തിലെ വേദനസംഹാരി മരുന്നുകളും തടയുന്നു. സൈക്ലോ ഓക്സിജനേയ്സ് ചക്രത്തിലേക്ക് പോകേണ്ട അരാക്കിഡോനിക് ആസിഡ് തന്മാത്രകൾ ഇതോടെ ലൈപ്പോക്സിജനേയ്സ് (Lipoxygenase) എന്ന രാസത്വരകം നിർണയിക്കുന്ന പാതയിലേക്ക് പോകുന്നു. പ്രോസ്റ്റഗ്ലാൻഡിൻ-ഇ2 ഉണ്ടാകേണ്ട സ്ഥാനത്ത് അതോടെ ല്യൂക്കോട്രൈയീനുകൾ ഉണ്ടാകുന്നു. പ്രോസ്റ്റഗ്ലാൻഡിൻ-ഇ2 ശക്തമായ ഒരു കോശജ്വലനവിരുദ്ധ രാസവസ്തുവാണെങ്കിൽ ല്യൂക്കോട്രയീനുകൾ നേരെ മറിച്ച് കടുത്ത കോശജ്വലനം ഉണ്ടാക്കുന്നവയാണ്. ഇങ്ങനെയുണ്ടാകുന്ന ല്യൂക്കോട്രൈയീനുകൾ ശ്വാസനാളീസങ്കോചവും അടവും ഉണ്ടാക്കുന്നതാണു ശ്വാസം മുട്ടലിനു കാരണം. 
എന്നാൽ ഈ സിദ്ധാന്തത്തെ നിരാകരിക്കുന്ന ചില വസ്തുതകളും "ആസ്പിരിൻ ആസ്മ"യിൽ കാണാം; ഉദാഹരണത്തിനു ഇത്തരം രോഗികളിൽ ചെറിയൊരു ശതമാനത്തിനു ആസ്പിരിൻ നൽകുന്നതിലൂടെ ശ്വാസം മുട്ടൽ മെച്ചപ്പെടുന്നതു കണ്ടിട്ടുണ്ട്. മറ്റൊന്ന്, ആസ്മ രോഗികളിൽ എല്ലാവരിലും ഇത്തരത്തിലുള്ള 'ആസ്പിരിൻ അതിസംവേദനത്വം കാണുന്നില്ല എന്നതാണ്. മൂന്നാമതായി, ഈ സിദ്ധാന്തത്തെ ശരിവയ്ക്കുന്ന രീതിയിൽ എല്ലാ ആസ്പിരിൻ ആസ്മ രോഗികളിലും അങ്ങനെ ഉയർന്ന ല്യൂക്കോട്രൈയീൻ അളവുകൾ കണ്ടെത്തിയിട്ടുമില്ല (ചിലരിൽ അങ്ങനെ കണ്ടിട്ടുണ്ട്, അത്തരക്കാരിൽ ‘ല്യൂക്കോട്രൈയീൻ രോധി’ മരുന്നുകൾ നല്ല ഫലം തരുന്നുമുണ്ട്).
ഈ പരിമിതികൾ കണക്കിലെടുക്കുമ്പോൾ രണ്ടാമതൊരു സിദ്ധാന്തത്തിനു സാധ്യതയുണ്ട്. അതിങ്ങനെയാണ്: ആസ്പിരിൻ ആസ്മക്കാരിൽ സൈക്ലോ ഓക്സിജനേയ്സ് പാത തടയപ്പെടുമ്പോൾ പ്രോസ്റ്റഗ്ലാൻഡിൻ നിർമ്മാണം കുറയുന്നു. മാസ്റ്റ് കോശങ്ങളിൽ നിന്നും മറ്റും വിസർജ്ജിക്കപ്പെടുന്ന, സ്വതേ കോശജ്വലനത്തിനു വഴിവയ്ക്കുന്ന, ജൈവരസങ്ങളെ തടയുന്നവയാണ് പ്രോസ്റ്റഗ്ലാൻഡിനുകൾ. ഇവയുടെ അളവു താഴുമ്പോൾ ജൈവരസങ്ങളുടെ സ്വാഭാവിക സന്തുലനം തകരുകയും കോശജ്വലനത്തിലേയ്ക്ക് നയിക്കുന്ന ജൈവരസങ്ങൾ ശക്തിപ്രാപിക്കുകയും ചെയ്യുന്നു. തുടർന്ന് ശ്വാസനാളഭിത്തിയിലെ നീരുവീഴ്ചയും പേശീസങ്കോചവും മറ്റും സംഭവിക്കുന്നു. അടിസ്ഥാന ജൈവപ്രക്രിയ എന്തുതന്നെയായാലും ഒരു മുൻകരുതലെന്ന നിലയ്ക്ക് ആസ്മ രോഗികളോട് പൊതുവേ വേദന സംഹാരി മരുന്നുകളെ - വിശേഷിച്ച് കോക്സ് രാസത്വരക നിരോധികളായ (COX inhibitor) മരുന്നുകളെ - ഒഴിവാക്കാനാണു നിർദ്ദേശിക്കാറ്.
ആഹാരജന്യ ആസ്മ.
ആസ്പിരിനു സമാനമായി ആസ്മയുണ്ടാക്കാനോ ശ്വാസം മുട്ടൽ മൂർച്ഛിക്കാനോ ഇടയാക്കുന്ന രാസവസ്തുക്കളാണ് ആഹാരവും മറ്റും കേടുകൂടാതെ സംരക്ഷിക്കാൻ വ്യാവസായികാടിസ്ഥാനത്തിൽ ഉപയോഗിക്കപ്പെടുന്ന "സൈൾഫൈറ്റുകൾ". ചെമ്മീൻ, കക്ക തുടങ്ങിയ പലതരം കടൽവിഭവങ്ങളിലും ചില പഴവർഗ്ഗങ്ങളിലും വീഞ്ഞിലുമൊക്കെ പ്രകൃത്യാതന്നെ ധാരാളം സൾഫൈറ്റുകൾ കാണാം. ആഹാരസാധനങ്ങൾ മാത്രമല്ല പല ഔഷധങ്ങളും കേടുകൂടാതെ സൂക്ഷിക്കാനായി സൾഫൈറ്റുകൾ ചേർക്കുന്നുണ്ട്. ഇവ ഉള്ളിൽ ചെന്നാൽ സൾഫൈറ്റ് പ്രത്യൂർജ്ജതയോ സൾഫൈറ്റ് അതിസംവേദനത്വമോ ഉള്ളവരിൽ കടുത്ത ആസ്മാ ബാധയുണ്ടാകാം.എങ്കിലും പൊതുവിൽ ഇവർ മരുന്നുകളോട് നല്ലരീതിയിൽ പ്രതികരിക്കാറുണ്ട്. നിയന്ത്രിതമായ ഒരു പരീക്ഷയിൽ സൾഫൈറ്റ് നൽകി രോഗലക്ഷണങ്ങൾ നിരീക്ഷിക്കുകയാണ് സൾഫൈറ്റ് പ്രത്യൂർജ്ജതയോ അതിസംവേദനത്വമോ ഒരാൾക്ക് ഉണ്ടോയെന്ന് പരിശോധിക്കാൻ പറ്റിയ മാർഗ്ഗം.
വ്യാവസായികാടിസ്ഥാനത്തിൽ വളരെ വ്യാപകമായി ഭക്ഷ്യവസ്തുക്കളിൽ ചേർത്തുവരുന്ന ഒരു അംഗീകൃത കൃത്രിമ മഞ്ഞവർണകമാണു "ടാർട്രസീൻ". ചില ആളുകളിൽ ഈ വസ്തുവിന് ആസ്മയ്ക്ക് സമാനമായ അവസ്ഥകളുണ്ടാക്കാനാവുമെന്ന് ചില പഠനങ്ങളെങ്കിലും കാണിച്ചിട്ടുണ്ട്. ഇവ ഭൂരിപക്ഷവും ആസ്പിരിൻ ആസ്മ ഉള്ളവരിലാണു കണ്ടിട്ടുള്ളതും. മറ്റു ചില പഠനങ്ങളാകട്ടെ അങ്ങനെയൊരു പ്രശ്നമേയില്ല എന്നും പറയുന്നു . വളരെ വ്യാപകമായാണു ടാർട്രസീൻ ഭക്ഷ്യവസ്തുക്കളിൽ ചേർത്തുവരുന്നത് എന്നതിനാൽ ഇന്ന് ലഭിക്കുന്ന ആഹാരവസ്തുക്കളിൽ ടാർട്രസീൻ ഇല്ലാത്തവ തെരഞ്ഞെടുത്തു കഴിക്കാൻ തന്നെ ബുദ്ധിമുട്ടാണ്. അതുകൊണ്ട് ട്രാർട്രസീൻ മൂലം ആസ്മയുണ്ടാകുന്ന ഒരാൾക്ക് ആഹാരവസ്തുക്കളിൽ നിയന്ത്രണം നിശ്ചയിക്കുക എന്നതു കഠിനവുമാണ്
ആഹാരവസ്തുക്കളിൽ രുചിവർധകങ്ങളായി ചേർക്കപ്പെടുന്ന അജിനോമോട്ടോയ്ക്ക് (മോണോ സോഡിയം ഗ്ലൂട്ടമേയ്റ്റ്) എതിരേയും ഇത്തരത്തിൽ ഒരാരോപണം ഉണ്ട്. ഇത്തരം “പ്രത്യൂർജ്ജത” ഉണ്ടെന്ന പല ആളുകളുടെയും അവകാശവദങ്ങൾ നിലനിൽക്കുന്നുവെങ്കിലും അജിനോമോട്ടോ-പ്രത്യൂർജ്ജതയോ അജിനോമോട്ടോ മൂലമുള്ള ആസ്മയോ കൃത്യമായി രൂപകല്പന ചെയ്ത വലിയ പഠനങ്ങളിലൊന്നും സ്ഥിരീകരിക്കപ്പെട്ടിട്ടില്ല . അതിനാൽ അത്തരത്തിലെ പ്രത്യൂർജ്ജതകൾ സംശയിക്കപ്പെടുന്നവരിൽ ഒറ്റയ്ക്കൊറ്റയ്ക്ക് പ്രത്യൂർജ്ജതാ പരീക്ഷ നടത്തി ഭക്ഷണനിയന്ത്രണങ്ങൾ ഏർപ്പെടുത്താനാണു വൈദ്യശാസ്ത്രരംഗത്തെ നിലവിലുള്ള നിർദ്ദേശം.
ചികിത്സ.
പൊതു തത്ത്വങ്ങൾ.
മുൻ കാലങ്ങളിൽ നിന്നു വ്യത്യസ്തമായി ആസ്മയിലും ശ്വാസമ്മുട്ടലിൽ പൊതുവിലും ഉപയോഗിക്കുന്ന മരുന്നുകളെപ്പറ്റി ഇന്ന് ശാസ്ത്രത്തിനുള്ള അറിവ് വളരെയധികം വർദ്ധിച്ചിട്ടുണ്ട്. ഈ സാഹചര്യത്തിൽ ഔഷധപ്രയോഗത്തിൽ വളരെയേറെ നിയന്ത്രണങ്ങളും നിർദ്ദേശകതത്വങ്ങളും വിവിധ വിദഗ്ദ്ധ സംഘങ്ങൾ പ്രസിദ്ധീകരിച്ചിട്ടുണ്ട്. ഇവയുടെ പൊതു നിർദ്ദേശങ്ങളെ ഇങ്ങനെ ക്രോഡീകരിക്കാം :
പടിപടിയായുള്ള ഔഷധപ്രയോഗം.
ആസ്മയ്ക്കെതിരേയുള്ള ആഗോള പോരാട്ടത്തിനായി രൂപീകരിക്കപ്പെട്ട ഗ്ലോബൽ ഇനീഷ്യേറ്റിവ് വിദഗ്ദ്ധ സംഘം പുറത്തിറക്കിയിട്ടുള്ള മാർഗ്ഗ നിർദ്ദേശങ്ങളനുസരിച്ച് 5 പടികളായി ആസ്മയുടെ തീവ്രതയ്ക്കനുസരിച്ചുള്ള ചികിത്സയെ വർഗ്ഗീകരിക്കാം. ഇവയിലുപയോഗിക്കുന്ന മരുന്നുകളും അതനുസരിച്ച് മാറുന്നു. താഴെക്കൊടുത്തിട്ടുള്ള പട്ടിക ഈ നിർദ്ദേശങ്ങളുടെ സംഗൃഹീത രൂപമാണ് :
അത്യാസന്ന ആസ്മയുടെ ചികിത്സ.
ആസ്മാ രോഗം മൂർച്ഛിച്ചു നിൽക്കുന്ന അവസ്ഥയിൽ ഏറ്റവും പ്രധാനം രോഗിക്ക് എത്രയും വേഗം പ്രാണവായു നൽകുക എന്നതാണ്. അത്യാസന്ന ആസ്മയിൽ രോഗനിർണയത്തിനു ഡോക്ടറുടെ പരിശോധന മാത്രം മതിയാകും. കടുത്ത ശ്വാസതടസ്സത്തിന്റെ ലക്ഷണങ്ങളുണ്ടോ എന്നതാണ് മുഖ്യമായും ഈ ഘട്ടത്തിൽ ഡോക്ടർ നോക്കുക. രക്തപരിശോധനകളോ എക്സ്-റേ ചിത്രമെടുക്കുന്നതു പോലുള്ള മറ്റ് പരിശോധനകളോ ചെയ്യുന്നതിനു മുൻപേ അതിദ്രുത ശ്വാസതടസ്സ നിവാരിണി മരുന്നുകൾ നെബുലൈസർ വഴി രോഗിയുടെ ശ്വാസകോശത്തിലെത്തിക്കാനാണ് ഈ ഘട്ടത്തിൽ ചികിത്സകർ ശ്രമിക്കുക. ദ്രുതപ്രവർത്തനമുള്ള ബെയ്റ്റ-2 ഉത്തേജകങ്ങൾ (ഉദാ: സാൽബ്യൂട്ടമോൾ) ഓക്സിജനുമായി ചേർത്ത് കണികാരൂപത്തിൽ ശ്വസിക്കാൻ നൽകുന്നതാണ് അത്യാസന്ന ആസ്മയുടെ പ്രധാന ചികിത്സ. കടുത്ത ആസ്മാബാധയിൽ ഏതാണ്ട് 20-30 മിനിറ്റുകൾ വരെ ഇത് തുടരേണ്ടതായി വരും. രക്തഓക്സിജൻ 90%മെങ്കിലും പൂരിതമായി നിലനിർത്തുന്നതിനാണു ഓക്സിജൻ ശ്വസിക്കാൻ നൽകുന്നത്. 
ബെയ്റ്റ-2 ഉത്തേജകങ്ങളെക്കൂടാതെ ഇപ്രാട്രോപ്പിയം പോലുള്ള ശ്വാസനാളീ വികാസകങ്ങളും നെബുലൈസർ ലായനിയിൽ ചേർത്ത് ശ്വസിപ്പിക്കാറുണ്ട്. ഗൌരവമുള്ള പാർശ്വഫലങ്ങൾ ഉള്ളതുകൊണ്ട് അത്യാസന്ന ഘട്ടങ്ങളിൽ ഒന്നാം ശ്രേണിമരുന്നായുള്ള തിയോഫിലിന്റെ ഉപയോഗം പൊതുവേ വിദഗ്ദ്ധ സംഘങ്ങളുടെ നിർദ്ദേശകതത്വങ്ങളിൽ നിരുത്സാഹപ്പെടുത്തിയിട്ടുണ്ട് . തിയോഫിലിൻ-ഈറ്റോഫിലിൻ മിശ്രിതമായ ഡെറിഫിലിൻ എന്ന മരുന്ന് കുത്തിവയ്പ്പു രൂപത്തിലും ഗുളികരൂപത്തിലും ഇന്ത്യയിൽ ഉപയോഗിച്ചുവരുന്നു.
അത്യാസന്ന ആസ്മയിൽ ഉപയോഗിക്കപ്പെടുന്ന സുപ്രധാനമായ മറ്റൊരു കൂട്ടം മരുന്നുകളാണ് ഗ്ലൂക്കോക്കോർട്ടിക്കോ സ്റ്റീറോയ്ഡുകൾ. ബെയ്റ്റ-2 ഉത്തേജകങ്ങളുടെ ദ്രുത പ്രവർത്തനത്തെ ദൃഡീകരിക്കുകയും ദീർഘനേരത്തേയ്ക്ക് ശരീരത്തിൽ തങ്ങി നിന്ന് പുതുതായി ശ്വാസകോശത്തിലും രക്തത്തിലും കോശജ്വലന പ്രകോപനങ്ങൾ ഉണ്ടാകാതെ നോക്കുകയും ചെയ്യുന്നു ഇവ. അത്യാസന്ന നിലകളിൽ കുത്തിവയ്പ്പുകളായാണു പൊതുവേ കൊടുക്കുന്നതെങ്കിലും ഗുളികരൂപത്തിൽ കഴിക്കുന്നതും കുത്തിവയ്പ്പും തമ്മിൽ ഫലത്തിൽ വ്യത്യാസങ്ങളൊന്നും ഇല്ല. കുത്തിവയ്പ്പുകൾ കൂടാതെ ബെയ്റ്റ-2 ഉത്തേജകങ്ങൾക്കൊപ്പം കണികാരൂപത്തിൽ നേരിട്ട് രോഗിക്ക് ശ്വസിക്കാൻ സാധിക്കുന്ന പുതിയതരം സ്റ്റീറോയ്ഡുകൾ ഇന്ന് വ്യാപകമായി ഉപയോഗിക്കുന്നു. അത്യാസന്ന നില തരണം ചെയ്താലും തുടർചികിത്സയിൽ സ്റ്റീറോയ്ഡ് ഗുളികകൾ ഒന്നുരണ്ടാഴ്ചവരെ കഴിക്കാൻ നൽകാറുണ്ട്.
ആസ്മയിലെ മരുന്നുകൾ.
ആസ്മയിൽ ഉപയോഗിക്കുന്ന ആധുനികഔഷധങ്ങളുടെ ചുരുക്കിയ വിവരം : 
പ്രതിരോധചികിത്സ (Immunotherapy).
സാധാരണ ഒരു ആസ്മാരോഗിയിൽ പ്രത്യൂർജ്ജതയുളവാക്കാൻ സാധ്യതയുള്ള വസ്തുക്കളുടെ - ഉദാ: പൂമ്പൊടി, പൂപ്പലുകൾ, വീട്ടുപൊടിച്ചെള്ളിന്റെ മാംസ്യങ്ങൾ തുടങ്ങിയവയുടെ - തന്മാത്രകളുൾക്കൊള്ളുന്ന നേർപ്പിച്ച ലായനികളിൽ നിന്ന് അല്പാല്പമായി രോഗിയുടെ ചർമ്മത്തിനടിയിലേക്കു കുത്തിവച്ച് അയാളുടെ രോഗപ്രതിരോധസംവിധാനത്തെ അമിതപ്രതികരണത്തിൽ നിന്നും ക്രമേണ പിന്തിരിപ്പിക്കുകയും “മയപ്പെടുത്തി”യെടുക്കുകയും ചെയ്യുന്ന പ്രക്രിയയാണു ഇമ്മ്യൂണോതെറാപ്പി (പ്രതിരോധചികിത്സ). അട്ടോപ്പിക അവസ്ഥകളിലും രോഗപ്രതിരോധസംവിധാനത്തിന്റെ അതിപ്രതികരണം മൂലമുണ്ടാകുന്ന റൂമാറ്റിക് സന്ധിവാതം പോലുള്ള കോശജ്വലന രോഗങ്ങളിലും പ്രയോഗിക്കുന്ന ഈ ചികിത്സാമുറ ചില വിഭാഗം ആസ്മാരോഗികളിൽ ഫലപ്രദമാണെന്നു കണ്ടിട്ടുണ്ട്. സാധാരണ 6 മാസം മുതൽ 1 വർഷം വരെ നീളുന്ന പല ഘട്ടങ്ങളിലെ കുത്തിവയ്പ്പുകളിലൂടെയാണു പ്രതിരോധസംവിധാനത്തെ “മെരുക്കി”യെടുക്കുക.എന്നാൽ 3 മുതൽ 5 വർഷം വരെ ഈ ചികിത്സ നീളാം.ആസ്മയുടെ ചികിത്സയ്ക്കായുള്ള മാർഗനിർദ്ദേശക വിദഗ്ദ്ധസമിതികൾ ഈ പ്രതിരോധചികിത്സ എപ്പോൾ ആരംഭിക്കണമെന്ന കാര്യത്തിൽ യോജിപ്പിലല്ല. ആസ്മയ്ക്കെതിരേയുള്ള ആഗോള മുന്നേറ്റ സമിതി (GINA) നിർദ്ദേശിക്കുന്നതനുസരിച്ച് മറ്റ് ചികിത്സകളും മരുന്നുകളുമൊക്കെ പ്രയോഗിച്ചുഫലം കാണുന്നില്ലെന്ന് കാണുമ്പോൾ അറ്റകൈയ്ക്ക് പ്രയോഗിക്കാവുന്ന രീതിയാണു പ്രതിരോധ ചികിത്സ. അതേസമയം അമേരിക്കയുടെ ആസ്മാ വിദ്യാഭ്യാസത്തിനും നിവാരണത്തിനുമുള്ള ദേശീയ പദ്ധതിയുടെ വിദഗ്ദ്ധ സമിതിയുടെ (NAEPP) നിർദ്ദേശം 5 വയസ്സിനു മുകളിലുള്ള എല്ലാ ആസ്മാരോഗികളിലും രണ്ടാംശ്രേണി മുതൽ നാലാം ശ്രേണിവരെയുള്ള മരുന്നുകളുടെ കൂട്ടത്തിൽ പ്രതിരോധചികിത്സാമുറയും ആരംഭിക്കാമെന്നാണ്.
ബ്രോങ്കിയൽ തെർമോപ്ലാസ്റ്റി (Bronchial Thermoplasty).
മുതിർന്ന രോഗികളിലെ മരുന്നുകളും മറ്റു നിവാരണരീതികളും കൊണ്ട് നിയന്ത്രിക്കാനാവാത്ത കടുത്ത ആസ്മ ചികിത്സിക്കാനായി പ്രയോഗിക്കപ്പെടുന്ന ഒരു മുറയാണു ബ്രോങ്കിയൽ തെർമോപ്ലാസ്റ്റി. ഉപശ്വാസനാളികളിലേയ്ക്ക് റേഡിയൊതരംഗാവൃത്തിയിലുള്ള താപോർജ്ജ സിഗ്നലുകൾ അയച്ച് ശ്വാസനാളികളിലെ കലകളെ പൊള്ളിച്ച് നശിപ്പിക്കുക എന്നതാണു ഇതിന്റെ അടിസ്ഥാനരീതി. പൊള്ളലേൽക്കുന്ന കലകൾ ഏതാനും ആഴ്ചകൾക്കുള്ളിൽ തിരികെ വളരുമെങ്കിലും അവയോടൊപ്പം നശിപ്പിക്കപ്പെടുന്ന മൃദുപേശികൾ ഒരിക്കൽ നശിപ്പിക്കപ്പെട്ടാൽ തിരികെ വളരുന്നില്ല. ഇങ്ങനെ മൃദുപേശീസങ്കോചം മൂലമുണ്ടാകുന്ന ശ്വാസതടസ്സത്തെ സ്ഥിരമായി ഇല്ലാതാക്കാനാണ് ബ്രോങ്കിയൽ തെർമോപ്ലാസ്റ്റി എന്ന സങ്കേതം ഉപയോഗപ്പെടുത്തുന്നത്. മുഖ്യശ്വാസനാളികൾക്കപ്പുറം ശാഖോപശാഖകളായി കാണപ്പെടുന്ന 3 മില്ലിമീറ്റർ വരെ വലിപ്പമുള്ള ഉപശ്വാസനാളികളിലാണു റേഡിയോതരംഗ താപോർജ്ജം കൊണ്ടുള്ള “പൊള്ളിക്കൽ” നടപ്പിലാക്കുക.മൂന്നാഴ്ചകളുടെ ഇടവേളകളിൽ മൂന്ന് തവണകളിലായിട്ടാണു ഈ ചികിത്സ ചെയ്യാറ്.ഒരോ തവണയും മരുന്നുകൊടുത്തു മയക്കിയ ശേഷം ശ്വാസകോശത്തിന്റെ ഓരോ ഭാഗത്തെ നാളികളെയാണു താപോർജ്ജമുപയോഗിച്ചു പൊള്ളിക്കുക.ഈ ചികിത്സാമുറ പ്രയോഗിക്കപ്പെട്ടവർ തുടർന്നും മരുന്നുകൾ ഉപയോഗിക്കേണ്ടിവരുമെങ്കിലും തുടർപഠനങ്ങൾ കാണിക്കുന്നത് ശ്വാസനാളികളുടെ കടുത്ത അതിസംവേദനത്വത്തിൽ നിന്ന് ചുരുങ്ങിയത് 2 വർഷമെങ്കിലും രോഗി മുക്തനാകുന്നു എന്നാണ്.വിവിധ വ്യവസ്ഥാപിതാവലോകനങ്ങൾ ഇത് സുരക്ഷിതമാണെന്നും ചൂണ്ടിക്കാണിച്ചിട്ടുണ്ട്.എങ്കിലും ഈ ചികിത്സോപാധി ഇപ്പോഴും പരീക്ഷണ ഘട്ടത്തിലാണു.ഈ ചികിത്സോപാധി അമേരിക്കൻ ഐക്യനാടുകളിൽ ഉപയോഗത്തിനായി അംഗീകരിക്കപ്പെട്ടിട്ടുണ്ടെങ്കിലും വിവിധ ചികിത്സാകേന്ദ്രങ്ങളിൽ നിന്നായി അടുത്ത 5 വർഷങ്ങളിലെ പഠനങ്ങളിലൂടെ ഇതിന്റെ ദീർഘകാല സുരക്ഷിതത്വവും പ്രായോജകതയും സ്ഥിരീകരിക്കപ്പെടേണ്ടതുണ്ട്.
രോഗപൂർവ്വനിരൂപണം (Prognosis).
ആസ്മ സ്ഥിരീകരിക്കപ്പെടുന്ന കുട്ടികളിൽ ഏകദേശം 50-80% പേർ അഞ്ചാം വയസ്സിനു മുൻപ് തന്നെ അതിന്റെ ലക്ഷണങ്ങൾ കാണിക്കുന്നു. ഈ പ്രായക്കാരിൽ പലപ്പോഴും ആസ്മയെ മറ്റു പല ശ്വാസരോഗങ്ങളായി നിർണയിക്കുകയും തന്മൂലം ആസ്മയ്ക്കുള്ള ശരിയായ ചികിത്സ വൈകുകയും ചെയ്യുന്ന പ്രശ്നമുണ്ട്.
ശ്വാസകോശ അണുബാധകളോടൊപ്പം വലിവ് കൂടി കാണപ്പെടുന്ന 5 വയസ്സിൽ താഴെയുള്ള കുട്ടികളിൽ രണ്ട് തരത്തിൽ പിൽക്കാലത്ത് ആസ്മ അവതീർണമാകാറുണ്ട്: ഒന്നുകിൽ സ്കൂൾ പ്രായത്തിനു മുൻപേ ഈ ലക്ഷണങ്ങൾ പൂർണമായും നിലയ്ക്കാം. അല്ലെങ്കിൽ കുട്ടിക്കാലം മുഴുവൻ നീളുന്ന ആസ്മയിലേക്ക് നീങ്ങാം. ഭാവിയിലെ ആസ്മയെ സംബന്ധിച്ച് കുട്ടികളിൽ കൃത്യമായ പ്രവചനങ്ങൾ സാധ്യമല്ലെങ്കിലും ചില ഏകദേശ സൂചനകൾ നൽകാവുന്നതാണ് .
3 വയസ്സിൽ താഴെ പ്രായമുള്ളതും കഴിഞ്ഞ ഒരു വർഷത്തിൽ നാലോ അതിൽക്കൂടുതലോ തവണ വലിവിനോടുകൂടിയ ശ്വാസമ്മുട്ടൽ ഉണ്ടായതും അത് ഒന്നിൽക്കൂടുതൽ ദിവസങ്ങൾ നീണ്ടുനിൽക്കുകയും ഉറക്കത്തെ തടസ്സപ്പെടുത്തും വിധം തീവ്രമായിരിക്കുകയും ചെയ്യുന്ന ഒരു കുട്ടിയിൽ താഴെപ്പറയുന്ന മാനദണ്ഡങ്ങൾ പൂർത്തീകരിക്കപ്പെട്ടാൽ അവൻ/അവൾ 5 വയസ്സിന് ശേഷം സനാതന ആസ്മയിലേക്ക് പോകാൻ സാധ്യതയുണ്ട്: 
ആസ്മയുള്ള കുട്ടികളിലെ രോഗനിദാനമായ മാറ്റങ്ങളും ശ്വാസകോശഘടനാ വ്യതിയാനങ്ങളും സ്കൂൾ കാലത്തിനു മുൻപു തന്നെ ഉറയ്ക്കുന്നതായാണു കണ്ടിട്ടുള്ളത്. കുട്ടിക്കാലത്ത് സൌമ്യ സനാതനമോ മിതസനാതനമോ ആയ ആസ്മയുള്ളവരുടെ ശ്വസനശേഷി ഭാവിയിൽ നിരന്തരമായി കുറയുമെന്ന അനുമാനത്തെ നിലവിലെ പഠനങ്ങൾ അനുകൂലിക്കുന്നില്ല. മഹാ ഭൂരിപക്ഷം കുട്ടിക്കാല ‘വലിവ്’ രോഗങ്ങളും 6 വയസ്സിനപ്പുറം ശ്വസനസംബന്ധിയായ ലക്ഷണങ്ങളിലേക്ക് നയിക്കുന്നില്ല. എന്നാൽ സമയത്ത് കണ്ടെത്തി ചികിത്സിച്ചാലും ഇല്ലെങ്കിലും ആസ്മാരോഗികളായ കുട്ടികളിൽ ഒരു ചെറിയ വിഭാഗത്തിനു നിരന്തരമായ ശ്വാസോച്ഛ്വാസ ശേഷി നഷ്ടം ഉണ്ടാകുന്നു . ഈ ചെറുവിഭാഗത്തിൽ ഏതാണ്ട് 3 വയസ്സിനു മുൻപുതന്നെ ശ്വാസകോശത്തിൽ ആസ്മയ്ക്ക് അനുകൂലമായ സൂക്ഷ്മ മാറ്റങ്ങൾ ഉണ്ടാകുന്നുവെന്നും മുതിരുമ്പോൾ ഉണ്ടാവേണ്ട ശ്വസനശേഷിയിലെ വികാസം മുരടിക്കുന്നുവെന്നും പഠനങ്ങൾ സൂചിപ്പിക്കുന്നു . ഇത്തരക്കാർ ഭാവിയിൽ സനാതന ആസ്മക്കാരായി മാറാനുള്ള സാധ്യതയെ മുൻനിർത്തി കൂടുതൽ വൈകാതെയുള്ള ഇടപെടലുകൾ വേണമെന്ന സൂചനയും ഇതുതരുന്നു. നിലവിൽ കുട്ടിക്കാല ആസ്മയ്ക്ക് നൽകപ്പെടുന്ന ചികിത്സ സമയോചിതമല്ലെന്നും അത് സമയോചിതമായാൽ ആസ്മാമൂർച്ഛകളെയും ലക്ഷങ്ങളുടെ തീവ്രതയെയും കുറയ്ക്കുമെന്നും കണ്ടിട്ടുണ്ട്.
മുതിർന്ന ആളുകളിൽ കണ്ടുവരുന്ന ആസ്മ മൂന്നു തരത്തിലാവാം: കുട്ടിക്കാല ആസ്മയുടെ തുടർച്ചയാവാം, കുട്ടിക്കാലത്തെ ആസ്മയ്ക്ക് ശമനമുണ്ടായി വർഷങ്ങൾ കഴിഞ്ഞുള്ള പുനരാവർത്തനമാവാം, അതുമല്ലെങ്കിൽ എല്ലാ അർത്ഥത്തിലും പുതുതായിവരുന്ന ആസ്മയും ആവാം. അവസാനം പറഞ്ഞ വിഭാഗത്തിലെ പ്രഥമഗണനീയമായിട്ടുള്ളത് തൊഴിൽജന്യ ആസ്മയാണ്. കുട്ടിക്കാല ആസ്മയുള്ളവരിൽ 30-50%ത്തിലും പൂർണമായും ആസ്മാബാധകൾ അപ്രത്യക്ഷമാകുന്നുവെങ്കിലും മുതിരുമ്പോൾ ഈ ലക്ഷണങ്ങൾ വീണ്ടും വരുന്നതായി കാണുന്നുണ്ട്.കുട്ടികളിലെപ്പോലെ മുതിർന്നവരിലും ആസ്മാബാധമൂലം ക്രമേണയുള്ള ശ്വസനശേഷീനഷ്ടം ഉണ്ടാകാറുണ്ട്.എന്നാൽ സനാതനശ്വാസതടസ്സ രോഗങ്ങളിലേക്ക് ഇവ പിൽക്കാലത്തു നയിക്കുമോ എന്ന കാര്യം ഇനിയും തീർച്ചപ്പെടുത്തിയിട്ടില്ല.
രോഗ പ്രതിരോധവും നിവാരണവും.
മരുന്നുകളുടെ വിവേകപൂർവ്വമായ ഉപയോഗത്തിലൂടെ ആസ്മയിൽ രോഗം നിയന്ത്രിച്ചു നിറുത്തുന്നതിനോടൊപ്പം തന്നെ പ്രധാനമാണ്, രോഗമൂർച്ഛകൾക്ക് കാരണമാകുന്ന ഘടകങ്ങളെ ഓരോ രോഗിയിലും തിരിച്ചറിഞ്ഞ് പ്രതിരോധ നടപടി എടുക്കുന്നത്. സാമാന്യമായ പ്രതിരോധഘടകങ്ങളെക്കുറിച്ച് രോഗിയിൽ അവബോധമുണ്ടാക്കുന്നതിനൊപ്പം ഓരോരുത്തരിലും വ്യക്തിവിശേഷമായി കാണുന്ന പ്രത്യൂർജ്ജകഘടകങ്ങളെയും പാരിസ്ഥിതികാവസ്ഥകളെയും മനസ്സിലാക്കുക എന്നതും പ്രധാനമാണ്. സർവ്വസാധാരണയായി തിരിച്ചറിഞ്ഞിട്ടുള്ള പ്രത്യൂർജ്ജകങ്ങളെ പല രീതികളിൽ ഒഴിവാക്കുന്നതു സംബന്ധിച്ച് ധാരാളം പഠനങ്ങൾ നടന്നിട്ടുണ്ടെങ്കിലും ചികിത്സാ തലത്തിൽ പൂർണഫലം തന്നിട്ടുള്ള ഏതെങ്കിലും രീതി നിലവിലില്ല. എങ്കിലും ലഭ്യമായ വിവരങ്ങൾ വച്ചു താഴെപ്പറയുന്ന നിർദ്ദേശങ്ങൾ പൊതുവായി നൽകാം:
ഗവേഷണം.
ആസ്മയുടെ രോഗനിദാനശാസ്ത്രം, ജനിതകാടിത്തറ, പ്രത്യൂർജ്ജതകളുമായുള്ള പാരസ്പര്യം, ആസ്മാ ചികിത്സ, ചികിത്സോപാധികളുടെ ഫലദായകത്വം, ചികിത്സാ സൌകര്യങ്ങളുടെ ലഭ്യത, മാനദണ്ഡങ്ങളുടെ പ്രായോഗികത എന്നിങ്ങനെ അനവധി രംഗങ്ങളിൽ ഇന്ന് ഗവേഷണം നടക്കുന്നു. പ്രധാനപ്പെട്ട ചിലതിനെപ്പറ്റി താഴെ:
പുതിയ ഔഷധങ്ങൾ.
ആസ്മാ ചികിത്സയുടെ ഭാവിയെമാറ്റിമറിക്കാൻ പോന്ന വളരെയധികം പരീക്ഷണങ്ങൾ നടക്കുന്ന മേഖലയാണു മരുന്നുകളുടേത്. ശ്വാസകോശത്തിലേക്ക് മരുന്ന് നേരിട്ട് കണികകളായി എത്തിക്കുന്ന ഇൻഹേലറുകളിൽ തന്നെ പലവിധ പരീക്ഷണങ്ങൾ നടക്കുന്നുണ്ട്. ഉയർന്ന ചികിത്സാശ്രേണിയിലെ രോഗികൾക്ക് ഒരുദിവസം തന്നെ സ്റ്റീറോയ്ഡ്, ബെയ്റ്റ-2 ഉത്തേജകം തുടങ്ങിയ പലമരുന്നുകൾ മാറിമാറി എടുക്കേണ്ടിവരുന്ന ബുദ്ധിമുട്ടൊഴിവാക്കാൻ ഇവകളെ സ്ഥിരമായ മാത്രകളിലെ സംയുക്തങ്ങളാക്കാനുള്ള (Fixed Dose Combination) പരീക്ഷണങ്ങൾ നടക്കുന്നുണ്ട്. രണ്ട് നേരവും മൂന്ന് നേരവുമൊക്കെ ഉപയോഗിക്കേണ്ടുന്ന ഹ്രസ്വകാല പ്രയോജനക്ഷമതയുള്ള മരുന്നുകളിൽ നിന്ന് ഒറ്റനേരം ഉപയോഗിക്കുന്നതിലൂടെത്തന്നെ ദിവസം മുഴുവൻ പ്രഭാവം നീണ്ടുനിൽക്കുന്നതരം മരുന്നുകൾ പരീക്ഷണത്തിലുണ്ട്. സൈക്ലെസൊണൈഡ് അങ്ങനെയൊരു കോർട്ടിക്കോസ്റ്റീറോയ്ഡാണ്. നിലവിലുള്ള മരുന്നുകളെത്തന്നെ ദീർഘനേര പ്രഭാവത്തിനുതകുന്ന രീതിയിൽ മെച്ചപ്പെട്ട ഘടനയുള്ള ഉപകണികാപടലമാക്കി മാറ്റാനും ശ്രമം നടക്കുന്നു. യൂണിറ്റ് ഡോസ് ബ്യൂഡെസണൈഡ് (UDB) ഇതിന്റെ ഉദാഹരണമാണ്.
ഏറ്റവും അടുത്ത് ആസ്മയിൽ ഔദ്യോഗികമായി അംഗീകരിച്ച രീതികളിലൊന്നായ പ്രതിരോധചികിത്സയിൽത്തന്നെ പലവിധപരീക്ഷണങ്ങൾ നടക്കുന്നു. പ്രത്യൂർജ്ജകങ്ങളെ നേർപ്പിച്ച ലായനി ചർമ്മത്തിനടിയിലേക്ക് നേരിട്ട് കുത്തിവയ്ക്കുന്ന രീതിയ്ക്ക് പകരം രോഗിയുടെ നാവിനടിയിലേക്ക് നിക്ഷേപിച്ച് നടത്തുന്ന പ്രതിരോധചികിത്സാരീതി (Sublingual Immunotherapy; SLIT) ഫലപ്രദമാണെന്നു കണ്ടിട്ടുണ്ട്. മാസങ്ങളോ വർഷങ്ങളോ കൊണ്ട് നേടാവുന്ന പ്രതിരോധചികിത്സയുടെ ഫലങ്ങളെ ഏതാനും ദിവസങ്ങൾ കൊണ്ട് “വേഗത്തിൽ” നടത്താവുന്ന ദ്രുതപ്രതിരോധചികിത്സയും (Rush Immunotherapy) പരീക്ഷണാടിസ്ഥാനത്തിൽ നിലവിലുണ്ട്
പ്രതിരോധപ്രക്രിയകളെയും കോശജ്വലനത്തെയും മന്ദീഭവിപ്പിക്കാനുപയോഗിക്കുന്ന ടാക്രോലൈമസ് എന്ന ഔഷധത്തിനു ടി-2 സഹായി കോശങ്ങൾ (Th2) ഉത്സർജ്ജികുന്ന സൈറ്റോകൈനുകളെ തടയാൻ കഴിവുണ്ട്. ഇത് ആസ്മയിൽ പ്രയോജനപ്പെടുത്താമോ എന്ന അന്വേഷണം നടന്നുവരുന്നു. ഔഷധഗുണമുള്ള മാംസ്യതന്മാത്രകളുടെ ഒരു സുപ്രധാന വർഗ്ഗമാണ് ഏക ക്ലോൺ പ്രതിദ്രവ്യങ്ങളുടേത് (monoclonal antibody). ആസ്മയിലെ കരണപ്രതികരണങ്ങളിൽ പങ്കാളികളാകുന്ന പലവിധ രാസാനുചാലകഘടകങ്ങൾക്കെതിരെയും പ്രതിദ്രവ്യങ്ങളെ ഉണ്ടാക്കിയെടുക്കാൻ കഴിയും. ഒരേ പരമ്പരയിലെ കോശങ്ങളിൽ നിന്ന് ക്ലോൺ ചെയ്തെടുക്കുന്നതായതു കൊണ്ട് ഈ പ്രതിദ്രവ്യങ്ങളെ മോണോക്ലോണൽ പ്രതിദ്രവ്യങ്ങൾ എന്ന് പറയുന്നു. ഓമലിറ്റ്സൂമാബ് ഈ ഗണത്തിൽ‌പ്പെട്ട മരുന്നാണ്. മാസ്റ്റ് കോശങ്ങൾ ഉത്സർജ്ജിക്കുന്ന ട്യൂമർ നെക്രോസിസ് ഘടകം-ആല്ഫ (TNF-α) എന്ന രാസാനുചാലകഘടകത്തിനെതിരേ പ്രവർത്തിക്കുന്ന ഏകക്ലോണിക പ്രതിദ്രവ്യമാണു ഇൻഫ്ലിക്സിമാബ്. ശ്വാസനാളികളിലെ കോശജ്വലനരംഗത്തേയ്ക്ക് ഇയോനോഫിലുകളെ ആകർഷിക്കുന്നതിൽ മുഖ്യപങ്കുള്ള ഇന്റർല്യൂക്കിൻ-5ന് എതിരേ പ്രവർത്തിക്കുന്ന ഏകക്ലോണിക പ്രതിദ്രവ്യമാണ് മെപലിറ്റ്സുമാബ്.ഇവയും പരീക്ഷണാടിസ്ഥാനത്തിലുള്ള ആസ്മാ മരുന്നുകളാണ്.
ജീൻ സന്നിവേശ ചികിത്സ.
സ്വതേയുള്ള ജനിതകവസ്തുവിലേക്ക് പുതുതായി ജീനുകൾ കയറ്റിവിടുകയും ആ ജീനുകളെക്കൊണ്ട് നിലവിലുള്ളതോ പുതിയതോ ആയ മാംസ്യ ഘടകങ്ങളെ ഉത്പാദിപ്പിച്ചും ആണ് ആസ്മയിൽ ജീൻസന്നിവേശചികിത്സ (Gene Therapy) നടപ്പിലാക്കുന്നത്. ഉദാഹരണത്തിനു ഇന്റർല്യൂക്കിൻ 12 എന്ന രാസാനുചാലകഘടകത്തെ അധികമായി ഉണ്ടാക്കാനുള്ള ജീൻ എലികളിലേക്ക് സന്നിവേശിപ്പിക്കുന്നതോടെ അവയിലെ ടി-സഹായി 2 കോശങ്ങൾ മൂലമുള്ള അമിതപ്രതികരണത്തിന്റെ തോത് നന്നേ കുറയുന്നു.വൈറസുകൾക്കെതിരേയുള്ള ശ്വാസനാളികളുടെ പ്രതിരോധശേഷിയും ഇതിലൂടെ വർദ്ധിക്കുന്നതായി കണ്ടിട്ടുണ്ട്.ഗാമാ ഇന്റർഫീറോണുകൾ (IFN-γ) ഉത്പാദിപ്പിക്കാനുള്ള ജീനുകളും കോർട്ടിക്കോസ്റ്റീറോയ്ഡ് സ്വീകരിണീ ജീനുകളും ഒക്കെ ഇത്തരത്തിൽ ജനിതകസന്നിവേശത്തിന് ഇണക്കിയെടുക്കാവുന്നവയാണെന്ന് നിരീക്ഷണങ്ങളുണ്ട്. ഈ ഫലങ്ങൾ ആസ്മയിൽ ഉപയോഗപ്പെടുത്താനാവുന്നവയാണ്.
നിർദ്ദേശകതത്വങ്ങളെ സംബന്ധിച്ച പഠനങ്ങൾ.
ആസ്മാ ചികിത്സോപാധികളിൽ നടക്കുന്ന ഗവേഷണങ്ങളോളം തന്നെ പ്രധാനമാണു രോഗനിർണയത്തിനുള്ള മാനകങ്ങളെപ്പറ്റി നടക്കുന്ന ഗവേഷണങ്ങളും നിർദ്ദേശകതത്വങ്ങൾ വികസിപ്പിക്കലും.ഏതാണ്ട് കാൽനൂറ്റാണ്ടോളമായി ലോകമാകെയുള്ള വിദഗ്ദ്ധസംഘങ്ങളിൽ നിന്ന് നമുക്ക് പലതരം മാർഗ്ഗനിർദ്ദേശങ്ങൾ ലഭിച്ചുകൊണ്ടിരിക്കുന്നു.മുൻ‌കാലങ്ങളിൽ വിദഗ്ദ്ധരായ ഭിഷഗ്വരന്മാരുടെയും അഭിപ്രായങ്ങൾക്കും പൊതുവായി ശേഖരിക്കപ്പെടുന്ന വ്യക്ത്യധിഷ്ഠിത പ്രതികരണങ്ങൾക്കും മുൻഗണന നൽകിക്കൊണ്ടാണ് നിർദ്ദേശകതത്വങ്ങൾ നിർമ്മിക്കപ്പെട്ടിരുന്നതെങ്കിൽ ഇന്ന് വൈയക്തികാനുഭവങ്ങളേക്കാൾ ജനസംഖ്യാടിസ്ഥാനത്തിലെ പരീക്ഷണനിരീക്ഷണങ്ങളിലൂടെ വെളിപ്പെടുന്ന തെളിവുകളിൽ അധിഷ്ഠിതമായ വസ്തുതകൾക്ക് പ്രാമുഖ്യം കൊടുത്തുകൊണ്ടാണു നിർദ്ദേശകതത്വങ്ങൾക്ക് രൂപം നൽകുന്നത്. ഇന്ന് ലോകമാകെ പിന്തുടരുന്നവയിൽ ഏറ്റവും പ്രധാനപ്പെട്ട ആസ്മാചികിത്സാതത്വങ്ങൾ ആസ്മാ വിദ്യാഭ്യാസത്തിനും നിവാരണത്തിനുമുള്ള അമേരിക്കൻ ദേശീയ പദ്ധതിയുടെ (NAEPP) വിദഗ്ദ്ധ സമിതി നിർദ്ദേശങ്ങളും ആസ്മയ്ക്കെതിരേയുള്ള ആഗോള മുന്നേറ്റ സമിതിയുടെ (GINA) നിർദ്ദേശങ്ങളുമാണ്. ഇവ എത്രത്തോളം സാർവ്വലൌകികമായ പ്രയോഗക്ഷമതയുള്ളതാണെന്ന അന്വേഷണങ്ങൾ പ്രധാനമാണ്. ആസ്മാരോഗി തന്റെ രോഗതീവ്രതയെയും, ലഭിക്കുന്ന ചികിത്സയെയും കാണുന്നതെങ്ങനെയാണ് എന്ന് നിർണയിക്കാൻ ചോദ്യാവലികൾ ഉണ്ടാക്കപ്പെടുന്നു. ആസ്മയിലെ പടിപടിയായുള്ള ചികിത്സാരീതി, കുട്ടികളിലെ ദീർഘകാല ആസ്മാസാധ്യത കണക്കാക്കാൻ ശുപാർശചെയ്യപ്പെട്ടിട്ടുള്ള സൂചിക,രോഗം നിയന്ത്രണവിധേയമാണോ അല്ലയോ എന്നളക്കാനുള്ള രീതികളുടെ മൂല്യനിർണയം, തുടങ്ങിയവയൊക്കെ എത്രത്തോളം ഉപയോഗപ്രദമാണ് സ്ഥാപിക്കാനുള്ള ജനസംഖ്യാടിസ്ഥാനത്തിലെ പഠനങ്ങൾ തുടരുകയാണ്. ഈ നിർദ്ദേശകതത്വങ്ങൾ വൈദ്യന്മാർ അനുവർത്തിക്കുന്ന ചികിത്സാരീതികളെയും രോഗനിർണയോപാധികളെയും എത്രകണ്ട് മാറ്റിയിട്ടുണ്ട് എന്നതും പഠനവിഷയമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="120719" url="https://ml.wikipedia.org/wiki?curid=120719" title="Asthma">
Asthma



</doc>
<doc id="120720" url="https://ml.wikipedia.org/wiki?curid=120720" title="തെക്കെ ഇന്ത്യൻ വിഭവങ്ങൾ">
തെക്കെ ഇന്ത്യൻ വിഭവങ്ങൾ



</doc>
<doc id="120721" url="https://ml.wikipedia.org/wiki?curid=120721" title="Hectare">
Hectare



</doc>
<doc id="120737" url="https://ml.wikipedia.org/wiki?curid=120737" title="ആസ്ത്‌മ">
ആസ്ത്‌മ



</doc>
<doc id="120738" url="https://ml.wikipedia.org/wiki?curid=120738" title="ആസ്ത്മ">
ആസ്ത്മ



</doc>
<doc id="120740" url="https://ml.wikipedia.org/wiki?curid=120740" title="തൃപ്പടിദാനം">
തൃപ്പടിദാനം

മാർത്താണ്ഡവർമ്മ മഹാരാജാവ് തിരുവിതാംകൂർ രാജ്യത്തെ ശ്രീപദ്മനാഭന് സമർപ്പിച്ച ചരിത്രസംഭവമാണ്‌ തൃപ്പടിദാനം. 1750 ജനുവരി മൂന്നാം തീയതിയാണ് (കൊല്ലവർഷം 925 മകരം 5; രേവതി നക്ഷത്രവും പൂർവ പക്ഷത്ത് സപ്തമിയും ചേർന്ന സുദിനം) രാജാവ് ഉടവാൾ ശ്രീപദ്മനാഭന് അടിയറവച്ച് രാജ്യം തൃപ്പടിയിൽ ദാനം ചെയ്തത്. അതിനുശേഷം ശ്രീപദ്മനാഭദാസൻ എന്ന പേരിൽ ഉടവാൾ തിരികെ വാങ്ങി. അന്നുമുതൽ അദ്ദേഹവും പിൻഗാമികളും ശ്രീപദ്മനാഭന്റെ ദാസന്മാർ എന്നനിലയ്ക്ക് ശ്രീപദ്മനാഭന്റെ പ്രതിപുരുഷന്മാരായി രാജ്യം ഭരിച്ചുകൊള്ളാമെന്നതായിരുന്നു തൃപ്പടിദാനത്തിന്റെ ആന്തരാർഥം. തിരുവിതാംകൂർ രാജാക്കന്മാർ അന്നു മുതൽ തങ്ങളുടെ പേരിനോട് ശ്രീ പദ്മനാഭദാസനെന്നു ചേർത്തുവന്നു. അവസാനത്തെ മഹാരാജാവായിരുന്ന ശ്രീ ചിത്തിര തിരുനാൾ വരെയുള്ള രാജാക്കന്മാർ തങ്ങളുടെ പേരിനൊപ്പം ഈ ബിരുദവും കൂടി ചേർത്തിരുന്നു.
ഒരുക്കങ്ങൾ.
തൃപ്പടിദാനം നിർവഹിക്കുന്നതിനുമുമ്പ് ശ്രീപദ്മനാഭസ്വാമി ക്ഷേത്രത്തിൽ പല പരിഷ്ക്കാരങ്ങളും മാർത്താണ്ഡവർമ വരുത്തിയിരുന്നു. ക്ഷേത്രഭരണത്തിനും പൂജകൾക്കും മറ്റും ചിട്ടയും ക്രമവും വരുത്തി. ക്ഷേത്രത്തിന്റെ അറ്റകുറ്റപ്പണികളും അനുബന്ധ മന്ദിരങ്ങളുടേയും മുഖമണ്ഡപത്തിന്റേയും നിർമ്മാണവും പൂർത്തിയാക്കി. നേപ്പാളിലെ കാളീഗന്ധകി നദീതടത്തിൽനിന്നു കൊണ്ടുവന്ന 12,000 സാളഗ്രാമങ്ങൾ കൊണ്ടാണ് ശ്രീപദ്മനാഭ വിഗ്രഹത്തിന് നവ്യശോഭ വരുത്തിയത്.
കാരണം.
എട്ടുവീട്ടിൽ പിള്ളമാർ എന്ന മാടമ്പിമാരേയും കുടുംബാംഗങ്ങളേയും വകവരുത്തിയതും വെട്ടിപ്പിടിച്ച പ്രദേശങ്ങളിലെ രാജാക്കന്മാരെ സ്ഥാനഭ്രഷ്ടരാക്കി അവരുടെ രാജ്യങ്ങൾ തിരുവിതാംകൂറിനോടു ചേർത്തതും കേരളീയ കീഴ്വഴക്കങ്ങൾക്ക് വിരുദ്ധമായിരുന്നു. ഈ പ്രവർത്തികൾമൂലം നേരിട്ട വമ്പിച്ച ജീവനാശത്തിന് പാപ പരിഹാരമായിട്ടും രാജ്യത്തിന്റെ ക്ഷേമത്തിനും ഭദ്രതയ്ക്കും വേണ്ടിയുമാണ് താൻ നേടിയ രാജ്യം മഹാരാജാവ് ശ്രീപദ്മനാഭന് തൃപ്പടിദാനം ചെയ്തത്.
രണ്ടാം തൃപ്പടിദാനം.
രണ്ടാമത്തെ തൃപ്പടിദാനം നടന്നത് മാർത്താണ്ഡവർമക്കുശേഷം തിരുവിതാംകൂർ ഭരിച്ച കാർത്തിക തിരുനാളിന്റെ (1758-98) കാലത്താണ്. അദ്ദേഹത്തിന്റെ ശ്രമഫലമായി തിരുവിതാംകൂറിൽ കൂട്ടിച്ചേർത്ത സ്ഥലങ്ങൾകൂടി 1766 ജൂല.യിൽ (941 മിഥുനം 23) രാജാവ് ശ്രീപദ്മനാഭസ്വാമി തൃപ്പടിയിൽ സമർപ്പിച്ചു.
ചരിത്ര വീക്ഷണം.
തൃപ്പടിത്താനം മത താല്പര്യത്തിനേക്കാൾ രാജ്യത്തിന്റെ സുരക്ഷക്കായി ചെയ്തതായാണ് ചരിത്രകാരന്മാർ വീക്ഷിക്കുന്നത്. രാജ്യം ദൈവത്തിന്റെ പേരിലായാൽ അതിനെതിരെ വരുന്ന ഏത് ഭീഷണിയും ദൈവത്തിനു നേരേയുള്ളത് എന്ന് വിവക്ഷിക്കാമെന്നും ഇത് ജനകീയ കലാപങ്ങളെ ഭാവിയിൽ അമർച്ച ചെയ്യാൻ സഹായിക്കാം എന്നും മാർത്താണ്ഡ വർമ്മ വിശ്വസിച്ചിരിക്കണം. സിംഹാസനവും തന്റെ കുടുംബാംഗങ്ങളുടെ സുരക്ഷയും അങ്ങനെ അദ്ദേഹം ഉറപ്പാക്കി.

</doc>
<doc id="120741" url="https://ml.wikipedia.org/wiki?curid=120741" title="തൃപ്പടിത്താനം">
തൃപ്പടിത്താനം



</doc>
<doc id="120742" url="https://ml.wikipedia.org/wiki?curid=120742" title="തൃപ്പടി ദാനം">
തൃപ്പടി ദാനം



</doc>
<doc id="120749" url="https://ml.wikipedia.org/wiki?curid=120749" title="അൽ ഖ്വെയ്ദ">
അൽ ഖ്വെയ്ദ



</doc>
<doc id="120752" url="https://ml.wikipedia.org/wiki?curid=120752" title="ചെറുചെമ്പൻ അറബി">
ചെറുചെമ്പൻ അറബി



</doc>
<doc id="120754" url="https://ml.wikipedia.org/wiki?curid=120754" title="Small Salmon Arab">
Small Salmon Arab



</doc>
<doc id="120755" url="https://ml.wikipedia.org/wiki?curid=120755" title="മുഹമ്മ">
മുഹമ്മ

 
കേരളത്തിലെ ആലപ്പുഴ ജില്ലയിലെ ചേർത്തല താലൂക്കിലെ ഒരുഗ്രാമമാണ് മുഹമ്മ (Muhamma). കളരിക്ക് പ്രസിദ്ധകേട്ട തറവാടായ പച്ചയിൽ ചിറ ഇവിടെയാണ് സ്ഥിതി ചെയ്യുന്നത്. .കയറും കക്കയും ജനങ്ങളുടെ പ്രധാന ഉപജീവന വഴികളാണ്.
വേമ്പനാട് തടാകത്തിലെ പാതിരാമണൽ എന്ന ദ്വീപ് മുഹമ്മ പഞ്ചായത്തിന്റെ ഭാഗമാണ്. നിരവധി ദേശാടന പക്ഷികളുടെ ആവാസ കേന്ദ്രമാണിവിടം. കായിപ്പുറത്തു നിന്നും ഇവിടെ എത്താം. കേരളത്തിലെ ആദ്യത്തെ സമ്പൂർണ്ണ യോഗ ഗ്രാമം ആണ് മുഹമ്മ .
മുഖം ,മേൽ എന്നീ രണ്ടു വാക്കുകൾ ചേർന്നാണ് മുഹമ്മ എന്ന സ്ഥല നാമം രൂപപ്പെട്ടത് എന്ന് കരുതാം .മുഖം എന്നത് ജലാശയത്തോടു ചേർന്ന സ്ഥലം മേൽ മേക്ക് ദിക്ക് അതായതു പടിഞ്ഞാറ്. വേമ്പനാട് കായൽ എന്ന ജലാശയത്തോട് ചേർന്ന് പടിഞ്ഞാറ് വശത്തു കാണപ്പെടുന്ന പ്രദേശം എന്നർത്ഥം.
വേമ്പനാട് കായലിലെ ഏറ്റവും വീതി കൂടിയ ഭാഗം ആണ് മുഹമ്മ - കുമരകം . ഏകദേശം 8 കിലോമീറ്റര് വീതിയുണ്ട് ഈ ഭാഗത്തിന്.
സ്ഥിതിവിവരക്കണക്കുകൾ.
2001 ലെ കാനേഷുമാരി പ്രകാരം , മുഹമ്മയിലെ ജനസംഖ്യം 24,513 ആണ്. ഇതിൽ 48% പുരുഷന്മാരും 52% സ്ത്രീകളുമാണ്. ശരാശരി സാക്ഷരത് 85% ആണ്.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
മധുര ദേശീയപാത മുഹമ്മയിലൂടെ കടന്നുപോകുന്നു. ഈ പാതയിൽ മുഹമ്മ ജംഗ്ഷൻ അതുപോലെ തുരുത്തൻകവല എന്നിവിടങ്ങളിൽ നിന്നും തുടങ്ങുന്ന നേർ റോഡുകൾ മണ്ണുത്തി ദേശിയപതയുമായി ബന്ധിപ്പിക്കുന്നു അതുവഴി എറണാകുളം തൃശൂർ ഭാഗത്തേക്ക്‌ യാത്ര ചെയ്യുന്ന വിനോദ സഞ്ചാരികൾക്ക് ഉപകാരപ്പെടുവിധം രൂപകല്പന ചെയ്തിരിക്കുന്നു. 

</doc>
<doc id="120756" url="https://ml.wikipedia.org/wiki?curid=120756" title="ടെമ്പറ">
ടെമ്പറ

 
ജലത്തിലും, ഒപ്പം മറ്റൊരു കൊഴുപ്പുള്ള ദ്രാവകത്തിലും ചായം കലർത്തി ചിത്രരചന നടത്തുന്ന രീതിയാണ് ടെമ്പറ. മുട്ടയുടെ മഞ്ഞക്കരുവാണ് സാധാരണയായി ഇതിനുപയോഗപ്പെടുത്തുന്നത്. മഞ്ഞക്കരുമാറ്റിയെടുത്ത് തുല്യമായ തോതിൽ വെള്ളം ചേർത്ത് ക്രീം പരുവത്തിലാക്കി ഉപയോഗിക്കുന്നു. വെള്ളക്കരു, അറബിക് പശ, മെഴുക് എന്നിവയും ഇതിനായി ഉപയോഗപ്പെടുത്താറുണ്ട്. വെള്ളക്കരു ഉണങ്ങുമ്പോൾ വിണ്ടുകീറുന്നതു കാരണം അപൂർമായേ ഉപയോഗിക്കാറുള്ളൂ. വെള്ളത്തിൽ തയ്യാറാക്കുന്ന എല്ലാ ഇരുണ്ട പെയിന്റുകളും ടെമ്പറ എന്ന പേരിലാണിപ്പോൾ അറിയപ്പെടുന്നത്. 
ചരിത്രം.
പുരാതനകാലത്തെ ഈജിപ്തിലും റോമിലുമാണ് ടെമ്പറ പെയിന്റിങ് ആരംഭിച്ചത്. സമാനവിദ്യകൾ ഉപയോഗിച്ചുള്ള ചിത്രങ്ങൾ മദ്ധ്യകാല ഇന്ത്യയിലെ ചിത്രർചനകളിലും, ഗുഹാക്ഷേത്രങ്ങളിലും കാണാം. മധ്യകാലത്ത് യൂറോപ്യൻ പാനൽ പെയിന്റേഴ്സ് ടെമ്പറ ഉപയോഗപ്പെടുത്തി. നവോത്ഥാനകാലത്താണ് ഇതിന് ഏറെ പ്രചാരം ലഭിച്ചത്. 
പ്രവൃത്തിരീതി.
കനം കുറഞ്ഞ ഫിലിമുകളിലാണ് ടെമ്പറ ഉപയോഗിക്കുന്നത്. ഇതു പെട്ടെന്ന് ഉണങ്ങി കട്ടിയാകുന്നു. വിണ്ടുകീറുന്നതു കാരണം ക്യാൻ‌വാസിൽ ഇത് ഉപയോഗിക്കാറില്ല. പകരം കനം കുറഞ്ഞ പലകകളിലും മറ്റുമാണ് ടെമ്പറ പെയിന്റിങ് നടത്തുന്നത്. ചോക്ക്, പ്ലാസ്റ്റർ ഓഫ് പാരിസ്, പശ എന്നിവയുടെ സങ്കരം പലകകളിൽ തേച്ചുപിടിപ്പിക്കുന്നതുമൂലം പെയിന്റിങ്ങിന് കൂടുതൽ ആകർഷകത്വം ലഭിക്കുന്നു. ആധുനിക സങ്കേതങ്ങൾ ഉപയോഗിച്ച് പലകകളിലെ വിടവുകൾ വെളിവാകാതെ പെയിന്റിങ് നടത്താനാകും. 
ഓയിൽ പെയിന്റിങ്ങും ടെമ്പറ പെയിന്റിങ്ങും സംയോജിപ്പിക്കുവാൻ പല ശ്രമങ്ങളും നടന്നിട്ടുണ്ട്. മുട്ടക്കരുവിനോടൊപ്പം പലതരം ഓയിലുകൾ കലർത്തിയാണ് പരീക്ഷണങ്ങൾ നടത്തപ്പെട്ടിട്ടുള്ളത്. ടെമ്പറ പെയിന്റിങ്ങിനുമുകളിലായി ഓയിലുപയോഗിച്ച് ചിത്രം മെച്ചപ്പെടുത്താനുള്ള ശ്രമങ്ങളും നടക്കുന്നുണ്ട്.
വിഷമതകൾ.
പെട്ടെന്ന് ഉണങ്ങുന്നതു കാരണം വിവിധനിറങ്ങൾ എളുപ്പത്തിൽ ചേർക്കുവാൻ ടെമ്പറ പെയിന്റിംഗ് രീതിയിൽ പ്രയാസമാണ്. കൂടുതൽ സമയമെടുക്കുന്നതു കാരണം പലരും ടെമ്പറ പെയിന്റിങ്ങിൽ നിന്നു പിന്മാറുകയാണുണ്ടായത്. പെയിന്റ് കൂടുതലായുപയോഗിച്ചാൽ വിണ്ടുകീറുമെന്ന പ്രശ്നവും ഇതിനുണ്ട്. ഉണങ്ങുന്തോറും ടെമ്പറ നിറങ്ങൾക്ക് കാഠിന്യം കുറയുന്നു. തിളക്കമില്ലാത്തതു കാരണം ഓയിൽ പെയിന്റിങ്ങിന്റെ സുതാര്യത ഇതിനു ലഭിക്കുന്നുമില്ല. 
ടെമ്പറ കലാകാരന്മാർ.
ഇറ്റലിയിൽ ജിയോവന്നി ബെലിനിയും മറ്റും ടെമ്പറയിൽ ഓയിൽ ഉപയോഗിച്ച് പരീക്ഷണങ്ങൾ നടത്തിയ ചിത്രകാരൻ‌മാരാണ്. വെറോഷിയോയുടെ "ബാപ്റ്റിസം ഓഫ് ക്രൈസ്റ്റ്" ഇതിന് ഒരുത്തമോദാഹരണമാണ്. എങ്കിലും പില്ക്കാലത്ത് ചിത്രകാരന്മാർ ടെമ്പറ ഏതാണ്ട് പൂർണ്ണമായും ഉപേക്ഷിക്കുകയാണുണ്ടായത്.
ഇരുപതാം നൂറ്റാണ്ടിൽ അമേരിക്കയിലെ ചിത്രകാരൻ‌മാർക്കിടയിൽ ടെമ്പറ പെയിന്റിങ്ങിന് ഒരു പുതിയ മാനം ലഭിച്ചു. റെജിനാൾഡ് മാർഷ്, പോൾ കാഡ്മസ്, ആൻ‌ഡ്രൂ വെയ്ത്ത്, ബർണാഡ് പെർലിൻ‍, ബെൻഷാഹൻ തുടങ്ങിയ കലാകാരന്മാർ ടെമ്പറ പെയിന്റിങ്ങിനെ പരിഷ്കരിച്ചവരിൽ പ്രമുഖരാണ്. 

</doc>
<doc id="120757" url="https://ml.wikipedia.org/wiki?curid=120757" title="Tempera">
Tempera



</doc>
<doc id="120758" url="https://ml.wikipedia.org/wiki?curid=120758" title="ചിറ്റാട്ടുകര ഗ്രാമപഞ്ചായത്ത്">
ചിറ്റാട്ടുകര ഗ്രാമപഞ്ചായത്ത്

 
എറണാകുളം ജില്ലയിലെ പറവൂർ ബ്ലോക്കിലെ ഒരു ഗ്രാമപഞ്ചായത്താണ് ചിറ്റാട്ടുകര ഗ്രാമപഞ്ചായത്ത്. പറവൂർ പുഴയുടെ അരികിൽ സ്ഥിതിചെയ്യുന്ന ഒരു പഞ്ചായത്താണ് ചിറ്റാറ്റുകര.
ചിറ്റാറ്റുകര ഗ്രാമപ്പഞ്ചായത്ത് (ചരിത്രം).
പുരാതന കാലത്ത് പറവൂർ നാട്ടുരാജ്യത്തിൻറെ ഭാഗമായിരുന്നു. പെരിയാറിൻറെ തുരത്തുകളായ ചെറിയ വല്ലംതുരുത്തും വലിയ വല്ലംതുരത്തും പഴയ തിരുവിതാംകൂറിൻറെ ഭാഗമായിരുന്നു. തുരുത്തിൻറെ തെക്കു നിന്നും വടക്കോട്ട് കിഴക്കേ അതിരിൽ തിരുവിതാംകൂർ കൊച്ചി നാട്ടുരാജ്യങ്ങളെ വേർ തിരിച്ചിരുന്ന അതിർത്തി(കൊതി)ക്കല്ലുകൾ കാണാം. ശക്തമായ ജന്മിത്ത വ്യവസ്ഥിതി നിലനിന്നിരുന്ന പ്രദേശമാണിത്.
ഈ പഞ്ചായത്തിലെ കല്ലറയ്ക്കൽ തറവാട്ടിൽ ചട്ടമ്പിസ്വാമികൾ ഏറെക്കാലം താമസിച്ചിരുന്നു ചട്ടമ്പിസ്വാമികളുടെയും ശ്രീനാരായണ ഗുരുവിൻറെയും സംഗമ വേദിയായിട്ടുണ്ട് ഇവിടം.
1947 ൽ സഞ്ചാര സ്വാതന്ത്ര്യത്തിനായി നടന്ന പാലിയം സമരം ശ്രദ്ധേയമാണ് കയർ, ചെത്ത് എന്നീ തൊഴിൽ മേഖലകളിലെ ശക്തമായ സമരങ്ങൾ ഈ പ്രദേശത്ത് നടന്നിട്ടുണ്ട്.
ആറുകളാൽ ചുറ്റപ്പെട്ട പ്രദേശം എന്ന അർഥത്തിലാണ് ചിറ്റാറ്റുകര എന്ന പേരുവന്നതെന്നാണ് പഴമക്കാരുടെ വിശ്വാസം
വടക്കേക്കര വില്ലേജ് യൂണിയന്റെയും പറവൂർ വില്ലേജ് യൂണിയൻറെയും ഭാഗങ്ങൾ ചേർത്ത് 1953-ൽ ചിറ്റാറ്റുകര ഗ്രാമപ്പഞ്ചായത്ത് രൂപീകരിക്കപ്പെട്ടു. പ്രഥമ പ്രസിഡന്റായി എ.വി. ഈപ്പനെ തെരഞ്ഞെടുത്തു.
ജീവിതോപാധി.
ജീവിതോപാധി പ്രധാനമായും കൃഷിയാണ്. പുഴയുടെ കരയായതിനാൽ മത്സ്യബന്ധനം ഒരു തൊഴിലാണ്. അതുമൂലം ഉപജീവനം കഴിക്കുന്ന ധാരാളം കുടുംബങ്ങളുണ്ട്.

</doc>
<doc id="120759" url="https://ml.wikipedia.org/wiki?curid=120759" title="കടുങ്ങല്ലൂർ ഗ്രാമപഞ്ചായത്ത്">
കടുങ്ങല്ലൂർ ഗ്രാമപഞ്ചായത്ത്

 
എറണാകുളം ജില്ലയിലെ ആലങ്ങാട് ബ്ലോക്കിൽ പെട്ട ഒരു പഞ്ചായത്താണ് കടുങ്ങല്ലൂർ ഗ്രാമപഞ്ചായത്ത്. ആലുവയിലെ ഏക വ്യവസായ ഏസ്റ്റേറ്റ് കടുങ്ങല്ലൂർ പഞ്ചായത്തിലെ മുപ്പത്തടം - ഏടയാർ എന്ന ഭാഗത്താണ്. വ്യാവസായികമായി ഏറെ വികസിച്ച ഒരു പഞ്ചായത്താണ് കടുങ്ങല്ലൂർ. ഏലൂരിലുള്ള വൻകിട വ്യവസായ സ്ഥാപനങ്ങളുടെ അനുബന്ധ യൂണിറ്റുകളായി ധാരാളം ചെറുകിട വ്യവസായ സ്ഥാപനങ്ങൾ ഇവിടെ പ്രവർത്തിച്ചുപോരുന്നു. കൂടാതെ ബിനാനി സിങ്കി, കൊച്ചിൻ മിനറൽസ് ആന്റ് റൂറൽസ് ലിമിറ്റഡ്. തുടങ്ങിയ വലിയ സ്ഥാപനങ്ങളും ഇവിടെയുണ്ട്. ഇത്തരം വ്യവസായസ്ഥാപനങ്ങളു‌ടെ പ്രവർത്തനം മൂലം ഇവിടുത്തെ അന്തരീക്ഷം മലിനമാണ്. എന്നിരിക്കിലും സിംഹഭാഗം ആളുകളും ഈ വ്യവസായത്തെ ആശ്രയിച്ചു ജീവിക്കുന്നു.
ചരിത്രം.
രാവണൻ പുഷ്പകവിമാനത്തിൽ സീതയെ തട്ടിക്കൊണ്ടുപോകുമ്പോൾ തടഞ്ഞ ജടായുവിനെ വെട്ടിവീഴ്ത്തിയപ്പോൾ നടുഭാഗം വീണ സ്ഥലമാണത്രേ കടുങ്ങല്ലൂർ. നടുങ്ങല്ലൂർ ലോപിച്ച് കടുങ്ങല്ലൂർ ആയതായിരിക്കാം കടുങ്ങല്ലൂർ ഉൾപ്പെടുന്ന പ്രദേശം ആദ്യകാലത്തിൽ ആലങ്ങാട് സ്വരൂപത്തിന്റെ കീഴിലായിരുന്നു. എന്നാൽ പിന്നീട് തിരൂവിതാംകൂറിന്റെ ഭാഗമായിത്തീർന്നു. 
സാംസ്ക്കാരികമായി വളരെ മുന്നിൽ നിന്നിരുന്ന ഒരു പ്രദേശമായിരുന്നു ഇത്. ചില സമുദായക്കാർ ആശയവിനിമയത്തിനായി ഗൂഢഭാഷകൾ ഉപയോഗിച്ചിരുന്നു. മൂലഭദ്രം , ചോണഭാഷ തുടങ്ങിയവ ഉദാഹരണങ്ങളാണ്. മതമൈത്രിയിൽ അഭിമാനം കൊള്ളാവുന്ന ഒരു പ്രദേശം കൂടിയാണ് ഇത്. പള്ളിയിൽ ഹിന്ദുക്കൾ നേർച്ച കഴിക്കുക, ക്ഷേത്രത്തിൽ മുസ്ളീങ്ങൾ വഴിപാട് കഴിക്കുക എന്നിവ ഒരു അലോസരവും ഇല്ലാതെ നടന്നുപോന്നിരുന്നു, കാലങ്ങൾക്കു മുമ്പ്. പെരുന്തച്ചൻ പണിതു എന്നു കരുതപ്പെടുന്ന ഒരു ക്ഷേത്രം കടുങ്ങല്ലൂരിരെ ഉളിയന്നൂർ എന്ന പ്രദേശത്തുണ്ട്. പെരുന്തച്ചൻ തന്റെ മകനെ ഉളി എറിഞ്ഞുകൊലപ്പെടുത്തിയ സ്ഥലമായതിനാലാണ് ഉളിയന്നൂർ എന്ന പേരു വന്നത് എന്നും ഒരു വിശ്വാസമുണ്ട് 
ജീവിതോപാധി.
ജീവിതോപാധി പ്രധാനമായും ധാരാളമായി ഉള്ള ചെറുകിട വ്യവസായങ്ങളാണ്. എന്നാൽ പടിഞ്ഞാറെ കടുങ്ങല്ലൂരിലും , മുപ്പത്തടത്തിന്റെ ചില ഭാഗങ്ങളിലും ആളുകൾ കൃഷി ചെയ്തുപോരുന്നു. വേനൽകാലത്ത് ധാരാളമായി പൊട്ടുവെള്ളരി കൃഷി ചെയ്തുപോരുന്ന ഒരു സ്ഥലമാണ് കടുങ്ങല്ലൂർ. 

</doc>
<doc id="120760" url="https://ml.wikipedia.org/wiki?curid=120760" title="Kadungallore Gramapanchayath">
Kadungallore Gramapanchayath



</doc>
<doc id="120762" url="https://ml.wikipedia.org/wiki?curid=120762" title="പവിത്രം">
പവിത്രം

 
ടി.കെ. രാജീവ് കുമാറിന്റെ സംവിധാനത്തിൽ മോഹൻലാൽ, തിലകൻ, ശോഭന, വിന്ദുജ മേനോൻ എന്നിവർ പ്രധാനവേഷങ്ങളിൽ അഭിനയിച്ച് 1994-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് പവിത്രം. വിന്ദുജ മേനോന്റെ ആദ്യ ചിത്രമായിരുന്നു ഇത്. വിശുദ്ധി ഫിലിംസിന്റെ ബാനറിൽ തങ്കച്ചൻ നിർമ്മിച്ച ഈ ചിത്രം വിതരണം ചെയ്തത് ജൂബിലി പിൿചേഴ്‌സ് ആണ്. പി. ബാലചന്ദ്രൻ, ടി.കെ. രാജീവ് കുമാർ എന്നിവരാണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് പി. ബാലചന്ദ്രൻ ആണ്.
സംഗീതം.
ഒ.എൻ.വി. കുറുപ്പ് എഴുതിയ ഇതിലെ ഗാനങ്ങളുടെ സംഗീതസംവിധാനം നിർവ്വഹിച്ചത് ശരത് ആണ്. 

</doc>
<doc id="120763" url="https://ml.wikipedia.org/wiki?curid=120763" title="മലർവാടി ആർട്ട്സ് ക്ലബ്">
മലർവാടി ആർട്ട്സ് ക്ലബ്



</doc>
<doc id="120764" url="https://ml.wikipedia.org/wiki?curid=120764" title="അരിച്ചെള്ള്">
അരിച്ചെള്ള്



</doc>
<doc id="120765" url="https://ml.wikipedia.org/wiki?curid=120765" title="ഹമീദ് കർസായി">
ഹമീദ് കർസായി



</doc>
<doc id="120766" url="https://ml.wikipedia.org/wiki?curid=120766" title="Pavithram">
Pavithram



</doc>
<doc id="120767" url="https://ml.wikipedia.org/wiki?curid=120767" title="Muhamma">
Muhamma



</doc>
<doc id="120769" url="https://ml.wikipedia.org/wiki?curid=120769" title="ആസ്തമ">
ആസ്തമ



</doc>
<doc id="120770" url="https://ml.wikipedia.org/wiki?curid=120770" title="ആസ്മാ">
ആസ്മാ



</doc>
<doc id="120773" url="https://ml.wikipedia.org/wiki?curid=120773" title="ഹെക്റ്റർ">
ഹെക്റ്റർ



</doc>
<doc id="120774" url="https://ml.wikipedia.org/wiki?curid=120774" title="വിസർഗസന്ധി">
വിസർഗസന്ധി

വിസർഗവും മറ്റൊരു വർണവുമായുള്ള സന്ധിയാണ് വിസർഗസന്ധി (വിസർഗ്ഗസന്ധി എന്നും എഴുതാറുണ്ട്). 
സന്ധിനിയമങ്ങൾ.
ഉദാഹരണങ്ങൾ:
 നഃ + ചിരം = നശ്ചിരം
 ഛന്ദഃ + ശാസ്ത്രം = ഛന്ദഃശാസ്ത്രം / ഛന്ദശ്ശാസ്ത്രം
ഉദാഹരണങ്ങൾ:
പ്രീതഃ + അത്ര = പ്രീതോऽത്ര (ഇവിടെ, ഉത്തരപദാദിയായ 'അ'കാരം പൂർവവർണത്തോടു ചേർന്നതിനാൽ കാണ്മാനില്ല എന്ന് ബോധിപ്പാൻ പ്രശ്ലേഷചിഹ്നം (ऽ) ചേർത്തിരിക്കുന്നു.)

</doc>
<doc id="120775" url="https://ml.wikipedia.org/wiki?curid=120775" title="വിസർഗ്ഗസന്ധി">
വിസർഗ്ഗസന്ധി



</doc>
<doc id="120780" url="https://ml.wikipedia.org/wiki?curid=120780" title="മൂസ">
മൂസ



</doc>
<doc id="120785" url="https://ml.wikipedia.org/wiki?curid=120785" title="എഡ്മണ്ട് സ്പെൻസർ">
എഡ്മണ്ട് സ്പെൻസർ

 
പ്രശസ്തനായ ഒരു ആംഗലേയ കവിയാണ് എഡ്മണ്ട് സ്പെൻസർ. ടൂഡർ രാജവംശത്തെയും എലിസബത്ത് രാജ്ഞിയെയും ആലങ്കാരികമായി പ്രതിപാദിക്കുന്ന ഫെയറി ക്വീൻ എന്ന ഇതിഹാസ കവിതയാണ് ഇദ്ദേഹത്തിന്റെ പ്രധാന രചന. ആംഗലേയ ഭാഷയിലെ ഏറ്റവും മികച്ച കവികളിലൊരാളായിട്ടും ആധുനിക ആംഗലേയ കവിതയുടെ ശൈശവ ദശയിലെ ഏറ്റവും മികച്ച കവികളിലൊരാളായിട്ടുമാണ് ഇദ്ദേഹത്തെ കാണുന്നത്.
ജീവിതം.
1552ൽ ലണ്ടനിലാണ് ഏഡ്മണ്ട് സ്പെൻസർ ജനിച്ചത്. കുട്ടിയായിരുന്നപ്പോൾ, ലണ്ടനിലെ മർച്ചന്റ് റ്റെയ്‌ലേഴ്സ് വിദ്യാ‍ലയത്തിലാണ് പഠിച്ചത്. കേംബ്രിഡ്ജിലെ പെംബ്രുക് കോളെജിലാണ് അദ്ദേഹം മട്രിക്കുലേഷൻ പാസായത്. .
1580 ജൂലൈയിൽ സ്പെസർ ഐർലണ്ടിലെ പുതിയ ലോഡ് ഡെപ്യൂട്ടിയായ ആർതർ ലോഡ് ഗ്രേ ദെ വിൽറ്റണിന്റെ കീഴിൽ ജോലിക്കായി ചേർന്നു. പിന്നീട് രണ്ടാം ഡെസ്മൊണ്ട് കലാപത്തിൽ ഇംഗ്ലിഷ് സൈന്യത്തിലും സ്പെൻസർ സേവനമനുഷ്ഠിച്ചു. ആ കലാപം അടിച്ചമർത്തിയതിനു ശേഷം ഐർലണ്ട് അധിനിവേശ യുദ്ധം നടന്നുകൊണ്ടിരുന്നപ്പോൾ അവിടത്തെ കോർക്ക് കൌണ്ടിയിൽ മൻസ്റ്റർ തോട്ടത്തിന്റെ സ്ഥലം സ്പെൻസറിന് പാരിതോഷികമായി നൽകി.അവിടെ അദ്ദേഹത്തിന്റെ അയൽ‌വാസിയായിരുന്നു പ്രശസ്തനായ സാമ്രാജ്യത്വവാദി വാൾട്ടർ റെയ്ലി.
തന്റെ കവിതകളിലൂടെ രാജസദസ്സിലൊരു സ്ഥാനം പ്രതീക്ഷിച്ചിരുന്ന സ്പെൻസർ, റെയ്ലിയോടൊപ്പം തന്റെ പ്രശസ്ത കൃതിയായ "ഫെയറി ക്വീൻ" അവതരിപ്പിക്കുവാൻ രാജസദസ്സിൽ പങ്കെടുത്തു. എന്നാൽ രാജ്ഞിയുടെ പ്രധാന കാര്യദർശിയായ, ലോർഡ് ബർഗ്ലിയുമായി തർക്കമുണ്ടായതിനാൽ, 1591-ൽ ഒരു പെൻഷൻ മാത്രമാണ് അദ്ദേഹത്തിന് ലഭിച്ചത്. തന്റെ കവിതക്ക് സ്പെൻസറിന് 100 പൗണ്ട് സമ്മാനമായി നൽകാമെന്ന് അഭിപ്രായമുണ്ടായപ്പോൾ, "എന്ത്, ഒരു പാട്ടിന് ഇത്രയുമോ!" എന്നാണ് ബർഗ്ലി പ്രതിവചിച്ചത്.
1596-ൽ അയർലണ്ടിൽ 16 വർഷം ചെലവിട്ടു കഴിഞ്ഞപ്പോൾ 'അയർലണ്ടിന്റെ പ്രത്യക്ഷകാല കാഴ്ചപ്പാട്'(A View of the Present State of Ireland) എന്ന പേരിൽ ഒരു ലഘുലേഖ സ്പെൻസർ എഴുതിയി. ഏറെക്കാലം ലഘുലേഖയായി മാത്രം നിലവിലുണ്ടായിരുന്ന ഈ കൃതി വിവാദപരമായ ഉള്ളടക്കം മൂലമാവാം, സ്പെൻസറുടെ മരണശേഷം 1633-ൽ മാത്രമാണ് പ്രസിദ്ധികരിക്കുപ്പെട്ടത്. സ്പെൻസറുടെ ഏകഗദ്യരചനയായ ഇത് സംഭാഷണരൂപത്തിലാണ്. 
ബലാൽക്കാരമായാൽ പോലും അയർലണ്ടിന്റെ തനതായ ഭാഷയും പാരമ്പര്യങ്ങളും നശിപ്പിക്കുന്നതുവരെ അവിടെ സമാധാനമുണ്ടാവരുത് എന്നായിരുന്നു ഈ ലഘുലേഖയിലെ വാദം. ഡെസ്മണ്ട് വിപ്ലവത്തിലും മറ്റും ഉപയോഗിച്ചതുപോലെ ക്ഷാമമുണ്ടാക്കുന്ന രീതിയിൽ ഭൂമി തീവച്ച് നശിപ്പിക്കണം എന്ന് അദ്ദേഹം നിർദ്ദേശിച്ചു. കുതിരപ്പടയും കാലാളും ചേർന്ന ഒരു വലിയ സൈന്യത്തെ കൊണ്ടു വന്ന ശേഷം അയർലണ്ടുകാർക്ക് കീഴടങ്ങാൻ ഇത്തിരി സമയം നൽകണമെന്നും പിന്നെ ചെറുത്തു നിൽക്കുന്നവരെ കാട്ടുമൃഗങ്ങളെപ്പോലെ വേട്ടയാടണമെന്നും അദ്ദേഹം വാദിച്ചു. ശൈത്യവും, പട്ടിണിയും, രോഗവും സൈന്യത്തിന്റെ ജോലി എളുപ്പമാക്കുമെന്നതിനാൽ, രണ്ടു ശീതകാലങ്ങളിലെ വേട്ട കഴിയുമ്പോൾ അയർലണ്ടിൽ ശാന്തിയുണ്ടാകുമെന്ന് സ്പെൻസർ വിശ്വസിച്ചു. വംശഹത്യാപരമായ ഈ രചന, പതിനാറാം നൂറ്റാണ്ടിലെ അയർലണ്ടിന്റെ ചരിത്രത്തിനെക്കുറിച്ചുള്ള ഒരു പ്രധാന രേഖയായി കണക്കാക്കപ്പെടുന്നു. അയർലണ്ടിന്റെ ഗെയ്‌ലിക് കാവ്യപാരമ്പര്യത്തെ കുറെയൊക്കെ പുകഴ്ത്തുന്ന സ്പെൻസർ, അയർലണ്ടുകാരുടെ പൂർവികർ സിത്തിയൻ "കാടന്മാർ" ആയിരുന്നെന്നു സ്ഥാപിക്കാൻ ഗൂഢപക്ഷപാതം നിറഞ്ഞ വ്യാജവിശകലനത്തെ ലോഭമില്ലാതെ ആശ്രയിക്കുന്നുമുണ്ട് ഈ രചനയിൽ.
കുറിപ്പുകൾ.
൧ സ്പെൻസറുടെ ലഘുലേഖയ്ക്ക് ഇംഗ്ലണ്ടിൽ നല്ല സ്വീകരണമാണ് ലഭിച്ചത്. അയർലണ്ടിന്റെ കാര്യത്തിൽ ഇംഗ്ലീഷ് ഭരണവർഗ്ഗം അക്കാലത്തു സ്വീകരിച്ചിരുന്ന സാധാരണ നിലപാടുമായുള്ള താരതമ്യത്തിൽ, സ്പെൻസർ നിർദ്ദേശിച്ച പരിഹാരങ്ങൾ "മിതവാദപരമായിരുന്നു" എന്നും ചൂണ്ടിക്കാണിക്കപ്പെട്ടിട്ടുണ്ട്.

</doc>
<doc id="120786" url="https://ml.wikipedia.org/wiki?curid=120786" title="മോഹൻ സിതാര">
മോഹൻ സിതാര



</doc>
<doc id="120787" url="https://ml.wikipedia.org/wiki?curid=120787" title="ആദിച്ചനല്ലൂർ ഗ്രാമപഞ്ചായത്ത്">
ആദിച്ചനല്ലൂർ ഗ്രാമപഞ്ചായത്ത്

 
കേരളത്തിലെ കൊല്ലം ജില്ലയിൽ കൊല്ലം താലൂക്കിൽ ഇത്തിക്കര ബ്ലോക്കിൽ ഉൾപ്പെടുന്ന ഗ്രാമപ്പഞ്ചായത്താണ് ആദിച്ചനല്ലൂർ (ഇംഗ്ലീഷ്:Adichanalloor Gramapanchayat). ആദിച്ചനല്ലൂർ, തഴുത്തല എന്നീ വില്ലേജുകളാണ്‌ ഈ പഞ്ചായത്തിലെ വില്ലേജുകൾ. 
ഭൂമിശാസ്ത്രം.
ഇത്തിക്കരപക്കിയുടെ നാടാണ് ആദിച്ചനല്ലൂർ. ഇത്തിക്കരയാറും പള്ളിക്കൽ ആറും ഇവിടുത്തെ പ്രധാന ജലസ്രോതസ്സുകളാണ്‌. നദികളുടെ കരപ്രദേശങ്ങളിലെ ഫലഭൂയിഷ്ഠത നെൽ‌ കൃഷിയുടേയും തെങ്ങു കൃഷിയുടെയും സമ്പൽ സമൃദ്ധമായ വളർച്ചയ്ക്ക് പ്രകൃതി കനിഞ്ഞു നല്കിയ വരദാനങ്ങളാണ്. തിരുവിതാംകൂറിലെ ആറ്റിങ്ങലിനും, കൊല്ലത്തിനും മദ്ധ്യേയുള്ള ഏറ്റവും പ്രധാനപ്പെട്ട ഒരു വ്യാപര കേന്ദ്രമായിരുന്ന കൊട്ടിയം വഴി യാത്രക്കാരുടെ വിശ്രമത്തിനു വേണ്ടി മഹാരാജാവിന്റെ പ്രത്യേക നിർ‌ദ്ദേശത്തിൽ കൊട്ടിയത്ത് ഒരു വഴിയമ്പലം നിർ‌മ്മിക്കുകയും പിൽക്കാലത്ത് അതിനെ കൊട്ടിയം അമ്പലം എന്നു നാമകരണം ചെയ്തിട്ടുളളതുമാണ്. 
അതിരുകൾ.
പഞ്ചായത്തിന്റെ അതിരുകൾ കിഴക്ക് പൂയപ്പളളി, വടക്കുകിഴക്ക് നെടുമ്പന, വടക്കുപടിഞ്ഞാറ് തൃക്കോവിൽവട്ടം, പടിഞ്ഞാറ് മയ്യനാട്, തെക്ക് ചാത്തന്നൂർ എന്നീ പഞ്ചായത്തുകളാണ്‌.
സ്ഥിതിവിവരക്കണക്കുകൾ.
2001 ലെ ഇന്ത്യാ കാനേഷുമാരി പ്രകാരം ആദിച്ചനല്ലൂരിലെ ജനസംഖ്യ 27767 ആണ്‌. ഇതിൽ 12980 പുരുഷന്മാരം 14787 സ്ത്രീകളുമാണ്‌. 
അവലംബം.
&lt;templatestyles src="Reflist/styles.css" /&gt;

</doc>
<doc id="120788" url="https://ml.wikipedia.org/wiki?curid=120788" title="Adichanalloor Gramapanchayat">
Adichanalloor Gramapanchayat



</doc>
<doc id="120789" url="https://ml.wikipedia.org/wiki?curid=120789" title="ആദിച്ചനല്ലൂർ (ഗ്രാമപഞ്ചായത്ത്)">
ആദിച്ചനല്ലൂർ (ഗ്രാമപഞ്ചായത്ത്)



</doc>
<doc id="120790" url="https://ml.wikipedia.org/wiki?curid=120790" title="കൊല്ലം ലോക്‌സഭാമണ്ഡലം">
കൊല്ലം ലോക്‌സഭാമണ്ഡലം



</doc>
<doc id="120794" url="https://ml.wikipedia.org/wiki?curid=120794" title="Malayan Night Heron">
Malayan Night Heron



</doc>
<doc id="120798" url="https://ml.wikipedia.org/wiki?curid=120798" title="Edmund Spenser">
Edmund Spenser



</doc>
<doc id="120819" url="https://ml.wikipedia.org/wiki?curid=120819" title="ഇരുളൻ പുൽനീലി">
ഇരുളൻ പുൽനീലി

 
നീലി ചിത്രശലഭ കുടുംബത്തിലെ ഒരംഗമായ ചിത്രശലഭമാണ് ഇരുളൻ പുൽനീലി ("Zizeeria karsandra"/Dark Grass Blue). 
പേരിന്റെ പിന്നിൽ.
ഇരുണ്ട നീല നിറമുള്ള ശലഭം ഇരുളൻ പുൽനീലിയായി.
ശരീരഘടന.
വാൽ ഇല്ലാത്ത ചിത്രശലഭമായ ഇരുളൻ പുൽനീലികളിൽ ആൺ ശലഭവും, പെൺ ശലഭവും കാഴ്ചയിൽ വ്യത്യസ്തമാണ്. 
ചിറകിന്റെ മുകൾ വശം.
ആൺ ശലഭങ്ങൾക്ക് ഇരുണ്ട നീല നിറം, പെൺ ശലഭങ്ങൾക്ക് തവിട്ടു നിറം
ചിറകിന്റെ അടി വശം.
ആൺ ശലഭങ്ങൾക്ക് ചാര നിറം, ഒപ്പം തവിട്ട് പുള്ളികളും. പെൺ ശലഭങ്ങൾക്ക് നീല നിറം
ചിറകിന്റെ അരിക്.
മുകളിൽ രോമനിരകളുള്ള തവിട്ട് നിറമുള്ള അരികുകൾക്ക് കീഴെ ചെറിയ തവിട്ട് രൂപങ്ങൾ കാണപ്പെടുന്നു. 
ആഹാരരീതി.
പൂന്തേനാണ് ഇരുളൻ പുൽനീലിയുടെ മുഖ്യഭക്ഷണം. ഒപ്പം വെള്ളക്കെട്ടുകളിൽ നിന്നും ലവണവും ഭക്ഷിക്കുന്നു. കുപ്പച്ചീര (Amaranthus viridis), മധുരച്ചീര (Amaranthus tricolor), തുടങ്ങിയവ ശലഭപ്പുഴുവിന്റെ പ്രധാന ആഹാര സസ്യങ്ങളാണ്.
അവലംബം.
&lt;templatestyles src="Reflist/styles.css" /&gt;
പുറം കണ്ണികൾ.
 

</doc>
<doc id="120820" url="https://ml.wikipedia.org/wiki?curid=120820" title="Dark Grass Blue">
Dark Grass Blue



</doc>
<doc id="120825" url="https://ml.wikipedia.org/wiki?curid=120825" title="വടക്കേ ഇന്ത്യൻ ഭക്ഷണവിഭവങ്ങൾ">
വടക്കേ ഇന്ത്യൻ ഭക്ഷണവിഭവങ്ങൾ



</doc>
<doc id="120826" url="https://ml.wikipedia.org/wiki?curid=120826" title="ജർമ്മൻ മീസിൽസ്">
ജർമ്മൻ മീസിൽസ്



</doc>
<doc id="120830" url="https://ml.wikipedia.org/wiki?curid=120830" title="ചെറു പുൽനീലി">
ചെറു പുൽനീലി

 
ലൈകാനിഡേ കുടുംബത്തിലെ ഒരംഗമായ ചിത്രശലഭമാണ് ചെറു പുൽനീലി("Zizina otis"/Lesser Grass Blue). ഈ ശലഭം പലപ്പോഴും Zizina labradus ആണെന്ന് തെറ്റിദ്ധരിക്കപ്പെടാറുണ്ട്. 
പേരിന്റെ പിന്നിൽ.
ഇരുളൻ പുൽനീലിയുടെ കുടുംബത്തിലെ ചെറിയ അംഗം.
ശരീരഘടന.
ചെറു പുൽനീലികളിൽ ആൺ ശലഭവും, പെൺ ശലഭവും കാഴ്ചയിൽ വ്യത്യസ്തമാണ്. 
ചിറകിന്റെ മുകൾ വശം.
ആൺ ശലഭങ്ങൾക്ക് വെള്ളി കലർന്ന മങ്ങിയ നീല നിറം, പെൺ ശലഭങ്ങൾക്ക് നീല കലർന്ന തവിട്ടു നിറം
ചിറകിന്റെ അടി വശം.
ആൺ ശലഭങ്ങൾക്ക് മങ്ങിയ ചാര നിറം, ഒപ്പം കറുത്ത പുള്ളികളും. പെൺ ശലഭങ്ങളുടെ അടിവശം ആൺ ശലഭങ്ങളേക്കാൾ ഇരുണ്ടിരിക്കും
ചിറകിന്റെ അരിക്.
കറുത്ത നിറത്തിലുള്ള വര കാണുന്നു.
ആഹാരരീതി.
പൂന്തേനാണ് ചെറു പുൽനീലിയുടെ മുഖ്യഭക്ഷണം. ഒപ്പം വെള്ളക്കെട്ടുകളിൽ നിന്നും ലവണവും ഭക്ഷിക്കുന്നു. 
അവലംബം.
&lt;templatestyles src="Reflist/styles.css" /&gt;
പുറം കണ്ണികൾ.
 

</doc>
<doc id="120831" url="https://ml.wikipedia.org/wiki?curid=120831" title="Lesser Grass Blue">
Lesser Grass Blue



</doc>
<doc id="120832" url="https://ml.wikipedia.org/wiki?curid=120832" title="പൊന്നാനി നഗരസഭ">
പൊന്നാനി നഗരസഭ

 
മലപ്പുറം ജില്ലയിലെ പൊന്നാനി താലൂക്കിൽ‌പെടുന്ന മുനിസിപ്പാലിറ്റിയാണ്‌ പൊന്നാനി മുനിസിപ്പാലിറ്റി. മലപ്പുറം ജില്ലയിലെ ഏറ്റവും കൂടുതൽ വാർഡുകളുള്ള നഗരസഭയാണ്‌ പൊന്നാനി മുനിസിപ്പാലിറ്റി. 199.32 ച. കി. വിസ്തീർണ്ണം. വടക്ക് പുറത്തൂർ പഞ്ചായത്തും കിഴക്കും തെക്കും ഇഴുവത്തിരുത്തി പഞ്ചായത്തും പടിഞ്ഞാറ് അറബിക്കടലും ആണ്‌ പൊന്നാനി മുനിസിപ്പാലിറ്റിയുടെ അതിരുകൾ.51 വാർഡുകൾ ഉൾപ്പെടുന്നതാണ്‌ ഈ നഗരസഭ. 26 വാർഡുകൾ വനിതാസം‌വരണ വാർഡുകളാണ്‌. 1,4,5,6,11,17,18,19,21,23,25,26,27,29,31,32,33,35,36,42,45,46,48,49,51 വാർഡുകളാണ് ജനറൽ വനിതകൾക്ക് സംവരണം ചെയ്തത്. ഒന്നാം വാർഡായ അഴീക്കലും 26-ആം വാർഡായ കടവനാട് നോർത്തും പട്ടികജാതി ജനറൽ സംവരണമാണ്. പൊന്നാനി, ഇഴുവത്തിരുത്തി എന്നീ രണ്ടു വില്ലേജുകളാണ്‌ പൊന്നാനി നഗരസഭയിലുള്ളത് 
ചരിത്രം.
1977 നവംബർ 19-ആം തിയതിയാണ്‌ നഗരസഭ നിലവിൽ വന്നത്. 1979-സെപ്റ്റംബറിൽ നടന്ന തദ്ദേശസ്വയം ഭരണ സ്ഥാപനങ്ങളിലേക്കുള്ള തിരഞ്ഞെടുപ്പിൽ 24 അംഗങ്ങൾ ഉൾപ്പെടുന്ന പ്രഥമ കൗൺസിൽ അധികാരമേറ്റു. ഇ.കെ. അബൂബക്കർ ആയിരുന്നു പ്രഥമ മുനിസിപ്പൽ ചെയർമാൻ.
നഗരസഭ തിരഞ്ഞെടുപ്പ്.
2010 ഒക്ടോബർ 23,25 തിയതികളിലായി നടന്ന തദ്ദേശസ്വയഭരണ തിരഞ്ഞെടുപ്പിൽ പൊന്നാനിയിൽ യു.ഡി.എഫിനു് 26 (മുസ്ലിം ലീഗ്:14, കോൺഗ്രസ്:12) സീറ്റും എൽ.ഡി.എഫിന് 22 (സി.പി.എം:21,സിപി.ഐ:1) സീറ്റും ബി.ജെ.പി ഒന്നും ലീഗ് വിമതൻ (43-ആം വാർഡ്) ഒന്നും യു.ഡി.എഫ് സ്വതന്ത്രൻ ഒന്നും സീറ്റുകൾ നേടി വിജയം വരിച്ചു.
2020 ഡിസംബർ 8,12,14 തിയതികളിലായി നടന്ന തദ്ദേശസ്വയഭരണ തിരഞ്ഞെടുപ്പിൽ പൊന്നാനിയിൽ യു.ഡി.എഫിനു് 9 സീറ്റും എൽ.ഡി.എഫിന് 38 സീറ്റും ബി.ജെ.പി മൂന്നും മറ്റുള്ളവർ ഒന്നും നേടി വിജയം വരിച്ചു.
അവലംബം.
&lt;templatestyles src="Reflist/styles.css" /&gt;
 

</doc>
<doc id="120834" url="https://ml.wikipedia.org/wiki?curid=120834" title="കോളാമ്പി (സസ്യം)">
കോളാമ്പി (സസ്യം)

 
 
ബ്രസീൽ സ്വദേശിയായ ഒരു നിത്യഹരിതസസ്യമാണ്‌ അപ്പോസൈനേസീ (Apocynaceae) കുടുംബത്തിൽപ്പെടുന്ന കോളാമ്പി. മുറുക്കി തുപ്പുന്നതിന് കേരളത്തിൽ സർവസാധാരണയായി ഉപയോഗിച്ചുവന്നിരുന്ന കോളാമ്പിയുടെ ആകൃതിയോട് ഈ പുവിന് സാമ്യമുള്ളതിനാലാണ് ഈ പൂവിനെ കോളാമ്പിയെന്ന് വിളിക്കുന്നത്. മൂന്ന് മീറ്റർ വരെ ഉയരത്തിൽ വളരുന്ന ഇതിൽ 5 മുതൽ 7 സെന്റീമീറ്റർ വ്യാസമുള്ള, മഞ്ഞ നിറത്തിലുള്ള പൂവുകൾ ഉണ്ടാവും. സംസ്കൃതത്തിൽ ചക്ഷപുഷ്പി എന്നും ഇംഗ്ലീഷിൽ ഗോൾഡൻ ട്രമ്പറ്റ് (golden trumpet), കോമൺ ട്രംപറ്റ്വൈൻ (common trumpetvine), യെല്ലോ അലമാണ്ട (yellow allamanda) എന്നും പേരുണ്ട്.. 
അവലംബം.
 

</doc>
<doc id="120835" url="https://ml.wikipedia.org/wiki?curid=120835" title="Ponnani Municipality">
Ponnani Municipality



</doc>
<doc id="120836" url="https://ml.wikipedia.org/wiki?curid=120836" title="സ്ട്രീമിംഗ് മീഡിയ">
സ്ട്രീമിംഗ് മീഡിയ

 
തുടർച്ചയായി പുതുക്കിക്കൊണ്ടിരിക്കുകയും ഒരു സേവനദാതാവ് അന്തിമ ഉപയോക്താവിന് (എൻഡ് യൂസർ) നൽകിക്കൊണ്ടിരിക്കുകയും ചെയ്യുന്ന തരം മൾട്ടിമീഡിയ ഉള്ളടക്കത്തെയാണ് സ്ട്രീമിംഗ് മീഡിയ എന്ന് വിളിക്കുന്നത്. ഇത് ഉള്ളടക്കം ഉപയോക്താവിലെത്തിക്കുന്ന രീതിയെ വിളിക്കുന്ന പേരാണ്. ഉള്ളടക്കത്തെയല്ല ഈ പേരുകൊണ്ട് വിവക്ഷിക്കുന്നത്.
ഉപയോക്താവിന്റെ അറ്റത്തുള്ള ക്ലയന്റ് മീഡിയ പ്ലേയറിന് ഡേറ്റ (ഉദാഹരണത്തിന് ചലച്ചിത്രം) മുഴുവൻ ലഭ്യമാകുന്നതിനു മുൻപുതന്നെ ഇത് പ്രദർശിപ്പിക്കാൻ സാധിക്കും. 1990-കളിൽ ഐ.പി. നെറ്റ്‌വർക്കുകളിൽ ആവശ്യാനുസര‌ണം ലഭിക്കുന്ന വീഡിയോയ്ക്ക് കൂടുതൽ നല്ല വിവരണം എന്ന രീതിയിലാണ് "സ്ട്രീമിംഗ്" എന്ന പദം ഈ അർത്ഥത്തിൽ ആദ്യമായി ഉപയോഗിക്കപ്പെട്ടുതുടങ്ങിയത്. ഇതിനു മുൻപ് "സ്റ്റോർ ആൻഡ് ഫോർവേഡ് വീഡിയോ", എന്നായിരുന്നു ഇത് അറിയപ്പെട്ടിരുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="120837" url="https://ml.wikipedia.org/wiki?curid=120837" title="ഏലൂർ നഗരസഭ">
ഏലൂർ നഗരസഭ

 
എറണാകുളം ജില്ലയിലെ ആലങ്ങാട് ബ്ലോക്കിലെ ഒരു നഗരസഭയാണ് ഏലൂർ. 2010-ലാണ് പഞ്ചായത്തായിരുന്ന ഏലൂരിനെ നഗരസഭയായി ഉയർത്തിയത്. കേരളത്തിലെ വ്യവസായിക കേന്ദ്രം കൂടിയാണ് ഏലൂർ. വടക്കുഭാഗത്ത് കടുങ്ങല്ലൂർ, ആലങ്ങാട് പഞ്ചായത്തുകളും, കിഴക്കുഭാഗത്ത് കളമശ്ശേരി മുനിസിപ്പാലിറ്റിയും, ചൂർണ്ണിക്കര, കടുങ്ങല്ലൂർ പഞ്ചായത്തുകളും, തെക്കുഭാഗത്ത് കൊച്ചി കോർപ്പറേഷനും, കളമശ്ശേരി മുനിസിപ്പാലിറ്റിയും, പടിഞ്ഞാറുഭാഗത്ത് വരാപ്പുഴ, ആലങ്ങാട്, ചേരാനല്ലൂർ എന്നിവയാണ് ഏലൂർ പഞ്ചായത്തിന്റെ അതിർത്തികൾ. ഏലൂർ തിരുവിതാംകൂറിന്റെ ഭാഗമായിരുന്ന ഒരു കൊച്ചു ദ്വീപായിരുന്നു.
ചരിത്രം.
ഏലന്റെ ഊര് എന്നത് ചേർന്ന് ആണ് ഏലൂർ ആയി മാറിയെന്ന് ഒരു വിശ്വാസമുണ്ട്. എന്നാൽ ഏലൻ എന്നത് വിഷ്ണുവിന്റെ പര്യായമാണ് എന്നും , ഏലേല ചിങ്ങൻ പള്ളിബാണപ്പെരുമാളിന്റെ വാണിജ്യകാര്യ മന്ത്രിയായിരുന്നുവെന്നും വ്യത്യസ്ത അഭിപ്രായങ്ങൾ നിലനിൽക്കുന്നു.. ശുകസന്ദേശത്തിൽ പറയുന്ന ഹിമോപരിനഗരം വാഴും ദേവൻ , ഇതിൽ ഹിമോപരിനഗരം എന്നത് മഞ്ഞുമേർ ആണെന്നും ഈ മേർ പിന്നീട് ലോപിച്ച് മേൽ ആയതും സ്ഥല നാമം മഞ്ഞുമ്മൽ ആയി തീർന്നതും ആകാം എന്ന് ചരിത്രകാരൻമാർ പറയൂന്നുണ്ട്. ഏല് എന്നത് ഇയലുക അഥവാ കൂടിച്ചേരുക എന്നർത്ഥം വരുന്നതാണ്. പെരിയാറിന്റെ കൈവഴി വരാപ്പുഴ കായലിൽ ചെന്നു ചേരുന്നിടത്താണ് ഏലൂർ സ്ഥിതിചെയ്യുന്നത്. ഏലൂർ എന്ന പേര് ഇതീലൂടെ വന്നതാകാം എന്ന ഒരു വിശ്വാസവും നിലവിലുണ്ട്.
വ്യവസായം.
ഇതു കൂടാതെ ധാരാളം മറ്റു വ്യവസായങ്ങളും , അനുബന്ധ വ്യവസായ യൂണിറ്റുകളും, നിരവധി സ്വകാര്യ വ്യവസായ യൂണിറ്റുകളും ഉണ്ട്.

</doc>
<doc id="120838" url="https://ml.wikipedia.org/wiki?curid=120838" title="Eloor Gramapanchayath">
Eloor Gramapanchayath



</doc>
<doc id="120845" url="https://ml.wikipedia.org/wiki?curid=120845" title="ഏഴുപുന്നതരകൻ">
ഏഴുപുന്നതരകൻ

 
പി.ജി. വിശ്വംഭരന്റെ സംവിധാനത്തിൽ മമ്മൂട്ടി, മധു, ജഗദീഷ്, നമ്രത ശിരോദ്കർ, രസിക എന്നിവർ പ്രധാനവേഷങ്ങളിൽ അഭിനയിച്ച് 1999-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ഏഴുപുന്നതരകൻ. ലിയോ ഗ്രൂപ്പ് ഓഫ് കമ്പനീസിന്റെ ബാനറിൽ ജോർജ്ജ് പി. ജോസഫ് നിർമ്മിച്ച ഈ ചിത്രം വിതരണം ചെയ്തതും ലിയോ ഗ്രൂപ്പ് ഓഫ് കമ്പനീസ് ആണ്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് കലൂർ ഡെന്നീസ് ആണ്.
സംഗീതം.
ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് വിദ്യാസാഗർ ആണ്. ഗാനങ്ങൾ വിപണനം ചെയ്തത് സർഗ്ഗം സ്പീഡ് ഓഡിയോസ്.

</doc>
<doc id="120847" url="https://ml.wikipedia.org/wiki?curid=120847" title="Chittattukara Gramapanchayath">
Chittattukara Gramapanchayath



</doc>
<doc id="120851" url="https://ml.wikipedia.org/wiki?curid=120851" title="ആപ്പിൾ സാർവ്വജനിക അനുവാദപത്രം">
ആപ്പിൾ സാർവ്വജനിക അനുവാദപത്രം

 
 
ഒരു സ്വതന്ത്ര സോഫ്റ്റ്‌വെയർ അനുവാദപത്രമാണ്‌ ആപ്പിൾ സാർവ്വജനിക അനുവാദപത്രം. ഇത് ആപ്പിളിന്റെ ഡാർവിൻ ഓപ്പറേറ്റിംഗ് സിസ്റ്റത്തിനൊപ്പം 2000-ൽ പുറത്തിറക്കി. 
ആപ്പിൾ പബ്ലിക് സോഴ്‌സ് ലൈസൻസിന്റെ ആദ്യ പതിപ്പ് ഓപ്പൺ സോഴ്‌സ് ഇനിഷ്യേറ്റീവ് (OSI) അംഗീകരിച്ചു. 2003 ജൂലൈ 29-ന് പുറത്തിറങ്ങിയ പതിപ്പ് 2.0, സ്വതന്ത്ര സോഫ്റ്റ്‌വെയർ ഫൗണ്ടേഷന്റെ (FSF) ഒരു സ്വതന്ത്ര സോഫ്‌റ്റ്‌വെയർ ലൈസൻസായി അംഗീകരിച്ചിട്ടുണ്ട്, ഇതിനകം തന്നെ ഈ ലൈസൻസിന് കീഴിൽ വരുന്ന പ്രോജക്റ്റുകളിൽ പ്രവർത്തിക്കുന്നതിന് ഡെവലപ്പർമാർക്ക് താൽപര്യമുണ്ടെന്ന് കണ്ടെത്തുന്നു. എന്നിരുന്നാലും, ഈ ലൈസൻസിന് കീഴിൽ ഡെവലപ്പർമാർ പുതിയ പ്രോജക്റ്റുകൾ പുറത്തിറക്കരുതെന്ന് എഫ്എസ്എഫ് ശുപാർശ ചെയ്യുന്നു, കാരണം ഭാഗിക കോപ്പിലെഫ്റ്റ് ഗ്നു ജനറൽ പബ്ലിക് ലൈസൻസുമായി പൊരുത്തപ്പെടാത്തതിനാൽ പൂർണ്ണമായും ഉടമസ്ഥതയിലുള്ള സോഫ്റ്റ്‌വെയറായി പുറത്തിറക്കിയ ഫയലുകളുമായി ലിങ്ക് ചെയ്യാൻ അനുവദിക്കുന്നു. യഥാർത്ഥ ഉറവിടത്തിന്റെ ഏതെങ്കിലും ഡെറിവേറ്റീവുകൾ ബാഹ്യമായി പുറത്തുവിടുകയാണെങ്കിൽ, അവയുടെ ഉറവിടം ലഭ്യമാക്കണമെന്ന് ലൈസൻസ് ആവശ്യപ്പെടുന്നു; സ്വതന്ത്ര സോഫ്‌റ്റ്‌വെയർ ഫൗണ്ടേഷൻ ഈ ആവശ്യകതയെ അതിന്റെ സ്വന്തം ഗ്നു അഫെറോ ജനറൽ പബ്ലിക് ലൈസൻസിലെ സമാന ആവശ്യവുമായി താരതമ്യം ചെയ്യുന്നു.
ആപ്പിളിൽ നിന്നുള്ള നിരവധി സോഫ്‌റ്റ്‌വെയർ റിലീസുകൾ ഇപ്പോൾ ബോൺജൂർ സീറോകോൺ സ്റ്റാക്ക് പോലെയുള്ള കൂടുതൽ ലിബറൽ അപ്പാച്ചെ ലൈസൻസിന് കീഴിലാണ്. എന്നിരുന്നാലും, മിക്ക ഒഎസ് കമ്പോണന്റ് സോഴ്‌സ് കോഡുകളും എപിഎസ്എല്ലി(APSL)-ന് കീഴിൽ തുടരുന്നു.

</doc>
<doc id="120863" url="https://ml.wikipedia.org/wiki?curid=120863" title="അകിടുവീക്കം">
അകിടുവീക്കം

 
കറവപ്പശുക്കളിൽ ഉണ്ടാകാറുള്ള ഒരു രോഗമാണ്‌ അകിടുവീക്കം (ഇംഗ്ലീഷിൽ:Mastitis). എല്ലാ രാജ്യങ്ങളിലുമുള്ള പശുക്കൾക്ക് ഈ രോഗം ബാധിക്കാറുണ്ട്. ചെമ്മരിയാടുകളിലും കോലാടുകളിലും ഈ രോഗം ഉണ്ടാകാം. കൂടുതൽ കറവയുള്ള പശുക്കളിലാണ് ഈ രോഗം അധികമായി കണ്ടുവരുന്നത്. 
രോഗാണുക്കൾ.
ഒന്നോ അതിലധികമോ തരം രോഗാണുക്കളുടെ ആക്രമണം മൂലം രോഗമുണ്ടാകുന്നു. രോഗബാധയ്ക്കു കാരണമാകുന്ന പ്രധാനപ്പെട്ട രോഗാണുക്കൾ ഇവയാണ്. 
ഇവയിൽ "സ്ട്രെപ്റ്റോകോക്കസ് അഗലാക്ടിയേ" എന്ന രോഗാണുവാണ് 80 ശതമാനത്തിലധികം രോഗബാധയ്ക്കും കാരണം. രോഗത്തെ തീവ്രതയനുസരിച്ച് ഉഗ്രം (acute), മിതോഗ്രം (Suvacute), മന്ദം (chronic) എന്നിങ്ങനെ മൂന്നായി തരംതിരിച്ചിട്ടുണ്ട്.
ലക്ഷണങ്ങൾ.
അകിടിലും മുലക്കാമ്പുകളിലുമുണ്ടായേക്കാവുന്ന മുറിവുകളിലൂടെയാണ് രോഗാണുക്കൾ ഉള്ളിലേക്കു കടക്കുന്നത്. അകിടിൽ നീരുവന്നു വീർക്കുകയാണ് ആദ്യലക്ഷണം. ക്രമേണ അകിടിലെ സംയോജകപേശികൾ വർദ്ധിച്ച് അകിടു കല്ലിച്ചുപോകുന്നു. ഇത്തരം അകിടുവീക്കത്തിനു ചിലദിക്കുകളിൽ "കല്ലകിട്" എന്നു പറയാറുണ്ട്. പാലിൽ ആദ്യമായിക്കാണുന്ന മാറ്റം (സൂക്ഷിച്ചുനോക്കിയാൽ പോലും വളരെ വിഷമിച്ചു മാത്രമേ മനസ്സിലാക്കാൻ കഴിയൂ) കുറച്ചു പാടത്തരികളുടെ ആവിർഭാവമാണ്. ക്രമേണ പാല് മഞ്ഞനിറമാകുകയും മഞ്ഞവെള്ളവും പിരിഞ്ഞ പീരയുമായി മാറുകയും ചെയ്യും. ചിലപ്പോൾ ചോരയും കണ്ടേക്കാം.
സ്ഫൈലോകോക്സൈ രോഗാണുക്കൾ 5 ശതമാനത്തോളം അകിടുവീക്കങ്ങൾക്കു കാരണമാകുന്നു. അകിട് ആദ്യഘട്ടത്തിൽ ചുവന്നു ചൂടുള്ളതായിരിക്കും; പാല് ആദ്യം വെള്ളം പോലെയും രക്തം കലർന്നതും ദുർഗന്ധമുള്ളതും ആയിരിക്കും. ഒന്നു രണ്ടു ദിവസങ്ങൾക്കകം അകിട് പഴുക്കുകയും പാലിനു പകരം ചലം വരികയും ചെയ്യും.
രോഗത്തിന്റെ ബാഹ്യസ്വഭാവവും രോഗകാരണങ്ങളായ അണുപ്രാണികളും വ്യത്യസ്തങ്ങളാകാമെങ്കിലും അകിട് വീങ്ങുകയും പാലിൽ മാറ്റങ്ങളുണ്ടാവുകയുമാണ് അകിടുവീക്കത്തിന്റെ അടിസ്ഥാന ലക്ഷണങ്ങൾ.
പ്രതിരോധ മാർഗ്ഗങ്ങൾ.
അകിടു വൃത്തിയായി സൂക്ഷിക്കുക, അകിടിൽ മുറിവും പോറലും വരാതെ നോക്കുക, തൊഴുത്തും പരിസരങ്ങളും ശുചിയായി വയ്ക്കുക എന്നിവ രോഗപ്പകർച്ചയ്ക്കുള്ള സാധ്യതകളെ കുറയ്ക്കും. കറവക്കാരുടെ കൈകൾ കറവയ്ക്കുമുമ്പും പിമ്പും രോഗാണുനാശിനികളെക്കൊണ്ടു കഴുകുന്നതിലും കറവ കഴിഞ്ഞാൽ അകിടു കഴുകി വൃത്തിയായി സൂക്ഷിക്കുന്നതിലും ശ്രദ്ധിക്കണം.അകിട് നെർത്ത പൊട്ടാസ്യം പെർമാംഗനെറ്റ് ലായനി കൊണ്ട് കഴുകി വൃത്തി ഉള്ള തുണി ഉപയൊഗിച്ചു തുടക്ക്നം. അകിടുവീക്കം നിയന്ത്രിക്കുന്നതിന് "ശുചിത്വം" ഒരു പ്രധാന ഘടകമാണ്.
രോഗമുള്ള പശുക്കളെ പ്രത്യേകം മാറ്റി നിർത്തി കറക്കുകയോ അവസാനം കറക്കുകയോ ചെയ്യുന്നതാണ് നല്ലത്. അല്ലെങ്കിൽ മറ്റു പശുക്കൾക്ക് രോഗം പകരാനുള്ള സാധ്യത കൂടുതലാണ്. അകിടിലെ പാൽ മുഴുവനും കറക്കാതെ കെട്ടി നിൽക്കുകയാണെങ്കിൽ അകിടുവീക്കം ഉണ്ടാകാനുള്ള സാധ്യതയുണ്ട്. കറവ വറ്റുന്ന സമയത്ത് പ്രത്യേകമായി നിർമിച്ചിട്ടുള്ള മരുന്നുകൾ കാമ്പിനുള്ളിൽ ഉപയോഗിക്കുന്നതുവഴി അകിടുവീക്കം ഒരു പരിധിവരെ നിയന്ത്രിക്കാൻ കഴിയും. 
രോഗകാരണങ്ങൾ.
മിക്ക പശുക്കളിലും പ്രസവത്തോടനുബന്ധിച്ചോ അതിന് ഒരാഴ്ച മുമ്പോ പിമ്പോ ആണ് അകിടുവീക്കം കൂടുതലായി കാണുന്നത്. ഈ സമയത്ത് തൊഴുത്തും പരിസരവും വളരെ വൃത്തിയായി സൂക്ഷിക്കേണ്ടതുണ്ട്. വിസർജ്ജ്യങ്ങൾ യഥാസമയം മാറ്റാതെ വരുമ്പോൾ അതിനു പുറത്ത് പശു കിടക്കാനിടയാകുകയും മുലക്കാമ്പുകൾ വഴി രോഗാണുക്കൾ കടന്ന് രോഗമുണ്ടാകുകയും ചെയ്യും.
ചികിത്സ.
രോഗമുണ്ടെന്നു സംശയം തോന്നുന്ന പശുക്കളെ ഉടൻതന്നെ വിദഗ്ദ്ധമായ ചികിത്സയ്ക്കു വിധേയമാക്കണം. പെനിസിലിൻ, സ്ട്രെപ്റ്റോമൈസിൻ, ആറിയോമൈസിൻ, ജെന്റാമൈസിൻ, ക്ളോറാംഫിനിക്കോൾ, എന്റോഫ്ളോക്സാഡിൻ, അമോക്സിസില്ലിൻ, ക്ളോക്സാസില്ലിൻ മുതലായ ആന്റിബയോട്ടിക്കുകളും സൽഫാ മരുന്നുകളും ഫലപ്രദമായ പ്രതിവിധികളാണ്. എ,ഇ എന്നീ ജീവകങ്ങൾ, മറ്റു ധാതുലവണങ്ങൾ എന്നിവ നൽകുന്നത് രോഗസാധ്യത കുറയ്ക്കുന്നതായി പഠനങ്ങൾ തെളിയിച്ചിട്ടുണ്ട്.
രോഗനിർണ്ണയം.
പാലിലെ പാടത്തരികൾ ആദ്യമേ കണ്ടെത്തുവാൻ സഹായിക്കുന്ന സ്ട്രിപ്പ്കപ്പ് (Strip cup), പ്രത്യേക ഡൈ(Dye)കളിൽ പാൽ ഉണ്ടാക്കുന്ന വർണവ്യത്യാസങ്ങളിൽ നിന്നും രോഗബാധ നിർണയിക്കുവാൻ സഹായിക്കുന്ന 'മാസ്റ്റൈറ്റിസ് കാർഡുകൾ' എന്നിവ പൊതുവായ രോഗനിർണയത്തിനുള്ള ഉപാധികളാണ്. സൂക്ഷ്മദർശനികൊണ്ടുള്ള പരിശോധനയിൽ മാത്രമേ രോഗകാരികളായ അണുപ്രാണികളെ മനസ്സിലാക്കാൻ സാധിക്കുകയുള്ളു.
കാലിഫോർണിയൻ മാസ്റ്റൈറ്റിസ് ടെസ്റ്റ് എന്ന ടെസ്റ്റ് വഴി ഒരു പ്രത്യേക ലായിനി ഉപയോഗിച്ച് പാൽ പരിശോധിക്കുന്നത് അകിടുവീക്കം തുടക്കത്തിലേ തന്നെ മനസ്സിലാക്കാൻ സഹായിക്കും. ഇത് കർഷകർക്ക് സ്വന്തമായി വീടുകളിൽ ചെയ്യാൻ കഴിയുന്ന ഒരു പരിശോധനാരീതിയാണ്. തുടക്കത്തിലേ രോഗബാധ ഉണ്ടെന്ന് കണ്ടെത്താൻ കഴിഞ്ഞാൽ ചികിത്സാപ്രയോഗങ്ങൾ വിജയകരമായിത്തീരുകയും അസുഖം മൂലമുണ്ടാകുന്ന നഷ്ടം കുറയ്ക്കുവാൻ കഴിയുകയും ചെയ്യും. യഥാർഥ അണുപ്രാണികളെ മനസ്സിലാക്കാൻ കഴിഞ്ഞാൽ അതിനെതിരെയുള്ള കൃത്യമായ മരുന്നുപയോഗിച്ച് ചികിത്സ വളരെ ഫലപ്രദമാക്കിത്തീർക്കാൻ സാധിക്കും. 
അവലംബം.
&lt;templatestyles src="Reflist/styles.css" /&gt;

</doc>
<doc id="120864" url="https://ml.wikipedia.org/wiki?curid=120864" title="Mastitis in dairy cattle">
Mastitis in dairy cattle



</doc>
<doc id="120865" url="https://ml.wikipedia.org/wiki?curid=120865" title="ദേവദാരു">
ദേവദാരു

 
അനാവൃതബീജി സസ്യവിഭാഗത്തിലെ പൈനേസീ (Pinaceae) കുടുംബത്തിൽപ്പെടുന്ന ഔഷധ വൃക്ഷമാണ്‌ ദേവദാരു(ഇംഗ്ലീഷ്:Cedrus deodara).ഉർദു: ديودار "deodār"; ഹിന്ദി, സംസ്കൃതം: देवदार "devadāru". ശാസ്ത്രനാമം: സിഡ്രസ് ഡിയോഡര (Cedrus deodara). സംസ്കൃതത്തിൽ ദേവദാരു, സുരദാരു, ഭദ്രദാരു, ദേവകാഷ്ഠം, അരമദാസ, പാരിഭദ്ര, സ്നേഹവൃക്ഷാ, മസ്തദാരു, മഹാച്ഛദഃ എന്നീ പേരുകളിൽ അറിയപ്പെടുന്നു. 1,050 മുതൽ 3,600 വരെ മീറ്റർ ഉയരമുള്ള ഹിമാലയ പ്രദേശങ്ങളിൽ വന്യമായി വളരുന്ന ഈ വൃക്ഷം ഹിമാചൽ പ്രദേശ്, കാശ്മീർ‍, ഉത്തർപ്രദേശിന്റെ വടക്കൻ ഭാഗങ്ങൾ, പഞ്ചാബ് എന്നിവിടങ്ങളിൽ കൃഷിചെയ്തുവരുന്നു.
വൃക്ഷത്തിന്റെ ഘടന.
85 മീറ്ററോളം ഉയരത്തിൽ വളരുന്ന നിത്യഹരിതവൃക്ഷമാണ് ദേവദാരു. 750-900 വർഷം പഴക്കമുള്ള ദേവദാരു വൃക്ഷങ്ങൾ കണ്ടെത്തിയിട്ടുണ്ട്. ഇതിന്റെ മരപ്പട്ട പരുക്കനും കട്ടിയുള്ളതുമാണ്. ഇതിൽ ആഴത്തിൽ വിള്ളലുകളും കാണാം. ശാഖകൾ ക്രമരഹിതമാണ്. തൈച്ചെടികളിൽ കീഴോട്ടു തൂങ്ങിക്കിടക്കുന്ന ശാഖകളാണുള്ളത്. സൂച്യാകാരത്തിലുള്ള ഇലകൾ കട്ടിയേറിയതും 2-3 സെന്റി മീറ്റർ നീളമുള്ളതുമാണ്. ദീർഘകാണ്ഡത്തിൽ ഏകാന്തരന്യാസത്തിൽ വിന്യസിച്ചിരിക്കുന്ന പത്രങ്ങളുടെ കക്ഷ്യങ്ങളിൽനിന്ന് ഹ്രസ്വ കാണ്ഡങ്ങളുണ്ടാകുന്നു. ഹ്രസ്വ കാണ്ഡങ്ങളിൽ ദീർഘ കാണ്ഡങ്ങളിലേതിനെ അപേക്ഷിച്ച് പത്രങ്ങൾ ദീർഘകാലം നിലനില്ക്കുന്നു. പത്രങ്ങളുടെ കക്ഷ്യങ്ങളിൽനിന്നാണ് പ്രത്യുത്പാദനാവയവങ്ങളായ കോണുകൾ ഉണ്ടാകുന്നത്. ദേവദാരുവിന് ആൺകോണുകളും പെൺകോണുകളുമുണ്ട്. ശാഖാഗ്രങ്ങളിലെ പത്രകക്ഷ്യങ്ങളിലാണ് പെൺകോണുകളുണ്ടാകുന്നത്. കോണുകളിൽ ധാരാളം ശല്ക്കങ്ങൾ അമർന്നിരിക്കും. വിത്തുകളുണ്ടാകുന്ന കോണുകൾക്ക് അണ്ഡാകൃതിയാണുള്ളത്. വിത്തുകളിൽ ചിറകുപോലെയുള്ള അവയവങ്ങളും കാണാം.
ഉപയോഗങ്ങൾ.
ദേവദാരുവിന്റെ തടി ഈടും ഉറപ്പും ഉള്ളതാണ്. കടുപ്പവും സുഗന്ധവുമുള്ള കാതലിന് മഞ്ഞ കലർന്ന ഇളം തവിട്ടുനിറമായിരിക്കും. കാതലിൽനിന്ന് സെഡാർ തൈലം ലഭിക്കുന്നു. തടിയിലെ കറയോടുകൂടിയ ഈ തൈലത്തിലുള്ള ഒലിയോറെസിൻ (Oleoresin) 'കലങ്കതേൻ' എന്നറിയപ്പെടുന്നു. ടർപന്റയിൻ, കൊളെസ്റ്റെറിൻ എന്നിവയും ഇതിൽ അടങ്ങിയിട്ടുണ്ട്. ഡിയോഡോറോൺ, സെൻഡാറോൾ, ഐസോ സെൻഡാറോൾ, ഓക്സിഡോണിമക്കാലിൻ തുടങ്ങിയ പദാർഥങ്ങളും ഈ തൈലത്തിൽനിന്നു വേർതിരിച്ചെടുത്തിട്ടുണ്ട്.
രസാദി ഗുണങ്ങൾ.
രസം :തികതം, കടു
ഗുണം :ലഘു, സ്നിഗ്ദ്ധം
വീര്യം :ഉഷ്ണം
വിപാകം :കടു
ഔഷധയോഗ്യ ഭാഗം.
കാതൽ, തൈലം
ഔഷധ ഗുണങ്ങൾ.
ദേവദാരുവിന്റെ ഇലയും കാതലും തൈലവും ഔഷധയോഗ്യമാണ്. ഇതിന്റെ തൈലം ലേപനംചെയ്യുന്നത് വേദനയ്ക്കും വാതരോഗങ്ങൾക്കും ആശ്വാസമുണ്ടാക്കും. വൃക്കകളിലെയും മൂത്രാശയത്തിലെയും "കല്ലുകളെ" ഉന്മൂലനം ചെയ്യാൻ സഹായകമായ ഇതിന്റെ തൈലം രക്തദൂഷ്യം, കുഷ്ഠം, പ്രമേഹം, ജ്വരം, പീനസം, കാസം, ചൊറിച്ചില്‍, മലബന്ധം എന്നിവയെയും ശമിപ്പിക്കും. എപ്പിലെപ്സി, മൂലക്കുരു, ഹൃദ്രോഗങ്ങൾ‍, ത്വഗ്രോഗങ്ങൾ, പനി മുതലായ രോഗങ്ങൾക്കുള്ള ഔഷധനിർമ്മാണത്തിനും ഇത് ഉപയോഗിക്കുന്നു.
സഹചരാദി കഷായം, ദേവദ്രുമാദി ചൂർണം, ദേവദാര്വ്യാരിഷ്ടം എന്നിവ ഉണ്ടാക്കുന്നതിന് ഉപയോഗിക്കുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="120866" url="https://ml.wikipedia.org/wiki?curid=120866" title="ദേവദാരം">
ദേവദാരം



</doc>
<doc id="120867" url="https://ml.wikipedia.org/wiki?curid=120867" title="Cedrus deodara">
Cedrus deodara



</doc>
<doc id="120868" url="https://ml.wikipedia.org/wiki?curid=120868" title="Deodar">
Deodar



</doc>
<doc id="120869" url="https://ml.wikipedia.org/wiki?curid=120869" title="ദേവതാരം">
ദേവതാരം



</doc>
<doc id="120871" url="https://ml.wikipedia.org/wiki?curid=120871" title="തുരപ്പനെലി">
തുരപ്പനെലി

 
ഏഷ്യയിൽ കണ്ടൂ വരുന്ന ഒരിനം വലിയ എലിയാണ്‌ തുരപ്പനെലി (ഇംഗ്ലീഷ്: Lesser Bandicoot Rat). സസ്തനികളിലെ റോഡൻഷ്യ (Rodentia) ഗോത്രത്തിലെ മ്യൂറിഡെ കുടുംബത്തിന്റെ ഉപകുടുംബമായ മ്യൂറിനെ (Murinae)യിൽപ്പെടുന്നു. ശാസ്ത്ര നാമം ബൻഡിക്കോട്ട ബംഗാളൻസിസ് (Bandicota bengalensis). മണ്ണിനടിയിൽ വളരെ വിപുലമായ രീതി യിൽ തുരങ്കങ്ങളുണ്ടാക്കാനുള്ള കഴിവിൽ നിന്നാണ് ഇവയ്ക്ക് "തുരപ്പനെലി" എന്ന പേരു ലഭിച്ചത്. 
ശരീരഘടന.
തുരപ്പനെലിക്ക് പെരുച്ചാഴിയോടു സാദൃശ്യമുണ്ടെങ്കിലും അവയുടെയത്ര വലിപ്പമില്ല. ഇളം തവിട്ടു നിറമുള്ള ശരീരത്തിൽ നീളത്തിലുള്ള പരുക്കൻ രോമങ്ങൾ ഉണ്ടായിരിക്കും. ഉടലിന് 15-28 സെന്റി മീറ്റർ വരെയും വാലിന് 13-18 സെന്റി മീറ്റർ വരെയും നീളമുണ്ട്. 1.5 കിലോ ഗ്രാമാണ് ശരാശരി ഭാരം. വിക്ഷോഭ വേളകളിൽ ഇവ പുറത്തെ രോമങ്ങൾ കുഞ്ചിരോമം പോലെ ഉയർത്തി പ്രത്യേക ശബ്ദം പുറപ്പെടുവിക്കാറുണ്ട്. 
ആവാസ മേഖലകൾ.
ഇന്ത്യയുടെ എല്ലാ ഭാഗങ്ങളിലും തുരപ്പനെലികളെ കണ്ടുവരുന്നു. ഈർപ്പമുള്ള എക്കൽ പ്രദേശമാണ് ഇവയുടെ ഇഷ്ടവാസ സ്ഥലം. കൃഷി സ്ഥലങ്ങളിലും മേച്ചിൽപ്പുറങ്ങളിലും തരിശു ഭൂമികളിലും ഇവയുടെ മാളങ്ങൾ കാണാം. 20 മീറ്ററോളം നീളമുള്ള മാളങ്ങൾ വരെ ഇവ നിർമിച്ചിട്ടുള്ളതായി കാണാൻ കഴിഞ്ഞിട്ടുണ്ട്. ഒരു മാളത്തിൽ ഒരു എലി മാത്രമേ ജീവിക്കാറുള്ളൂ.
ആഹാരങ്ങൾ.
ഭക്ഷണ സാധനങ്ങൾ ശേഖരിച്ചു വയ്ക്കുന്നത് മാളങ്ങൾക്കുള്ളിലാണ്. വിളവെടുപ്പു കാലത്ത് ഇവ ധാരാളം ധാന്യങ്ങൾ ശേഖരിച്ച് കാർഷിക വിളകൾക്ക് നാശം ഉണ്ടാക്കുന്നു. ഇവയ്ക്ക് വെള്ളത്തിൽ നീന്താനും മുങ്ങാങ്കുഴിയിടാനും കഴിയും. അതിനാൽ നെല്പാടങ്ങളിൽ ജീവിക്കുന്നതിനും ഇവയ്ക്കു സാധിക്കുന്നു. കിഴങ്ങുവർഗ വിളകൾക്ക്, പ്രത്യേകിച്ച് മരച്ചീനിക്ക്, ഇവ വൻ നാശം ഉണ്ടാക്കാറുണ്ട്.
പ്രത്യുത്പാദനം.
തുരപ്പനെലികൾക്ക് പ്രത്യേക പ്രജനന കാലമൊന്നും തന്നെയില്ല. ഒരു പ്രസവത്തിൽ 10-12 കുഞ്ഞുങ്ങൾ ഉണ്ടായിരിക്കും. ജനിച്ച വേളയിൽ കുഞ്ഞുങ്ങൾക്ക് രോമങ്ങളും കാഴ്ച ശക്തിയും ഉണ്ടായിരിക്കില്ല. ഇലകളും വയ്ക്കോലും പാകിയ അറകളിലാണ് ഇവ കുഞ്ഞുങ്ങളെ സംരക്ഷിക്കുന്നത്. കുഞ്ഞുങ്ങൾ മൂന്ന് മാസം പ്രായമാകുമ്പോഴേക്കും പ്രത്യുത്പാദനത്തിനു പ്രാപ്തമാകുന്നു.
പ്ലേഗ് രോഗ വാഹകർ.
ഇത്തരം എലികൾ പ്ലേഗ് രോഗത്തിന്റെ വാഹകരാണെന്ന് കണ്ടെത്തിയിട്ടുണ്ട്.എലികൾക്കിടയിലും,എലികളിൽനിന്നും മനുഷ്യരിലേക്കും , ബുബോനിക് പ്ലേഗിനു കാരണമാകുന്ന പാസടുരെല്ല പെസ്ടിസ് ബാക്ടീരിയയെ സംക്രമിപ്പിക്കുന്ന എലി ചെള്ളുകൾ (Xeopsylla ജനുസ്സുകൾ) എലിയുടെ തൊലിപ്പുറത്ത് ചോരകുടിച്ച് വസിക്കുന്ന ബാഹ്യ പരാദങ്ങൾ ആണ് .
അവലംബം.
&lt;templatestyles src="Reflist/styles.css" /&gt;

</doc>
<doc id="120873" url="https://ml.wikipedia.org/wiki?curid=120873" title="Lesser Bandicoot Rat">
Lesser Bandicoot Rat



</doc>
<doc id="120874" url="https://ml.wikipedia.org/wiki?curid=120874" title="തുരപ്പൻ എലി">
തുരപ്പൻ എലി



</doc>
<doc id="120877" url="https://ml.wikipedia.org/wiki?curid=120877" title="ലിംഗോദ്ധാരണം">
ലിംഗോദ്ധാരണം



</doc>
<doc id="120879" url="https://ml.wikipedia.org/wiki?curid=120879" title="അകിട്">
അകിട്

 
പശു, ആട്, എരുമ തുടങ്ങിയ നാല്ക്കാലികളുടെ പാൽ ചുരത്തുന്ന ഗ്രന്ഥിയാണ്‌ അകിട്(ഇംഗ്ലീഷിൽ:Udder). ഉദരവുമായി ഇത് വംക്ഷണനാളി (Inguinal canal)യിലൂടെ ബന്ധപ്പെട്ടിരിക്കുന്നു. വംക്ഷണനാളി ഏകദേശം 10 മി.മീ. നീളം വരുന്ന ശക്തിയേറിയ ഒരു കുഴലാണ്. ഉദരത്തിൽ നിന്നും പുറപ്പെടുന്ന രക്തക്കുഴലുകളും ലസികാവാഹി (lymphduct)കളും നാഡീതന്തു (nervefibre) ക്കളും അകിടിലെത്തുന്നത് ഈ നാളിവഴിയാണ്. (കാളകളുടെ വംക്ഷണനാളി ഉദരത്തെയും വൃഷണത്തെയും ബന്ധിക്കുന്നു.) ഉദരത്തിൽ അസാമാന്യ മർദം അനുഭവപ്പെടുമ്പോൾ പോലും ഉദരാവയവങ്ങൾ വംക്ഷണനാളിയിലേക്ക് കടക്കുകയില്ല.
രൂപം.
അകിടിന്റെ രൂപം സമചതുരമെന്നു പുറമേ തോന്നാമെങ്കിലും അത് ഏതാണ്ട് വർത്തുളമാണ്. ഇരുവശങ്ങളും തുടകൊണ്ട് മറയ്ക്കപ്പെട്ടിരിക്കുന്നു. അകിടിനെ ഇടതും വലതും ഭാഗങ്ങളാക്കി തിരിക്കുന്ന ഒരു സ്തനമധ്യരേഖ കാണാം. മുന്നകിടും പിന്നകിടും തമ്മിൽ മിക്കപ്പോഴും യോജിപ്പിച്ചിരിക്കുന്നത് അവയെ വേർതിരിച്ചിരിക്കുന്ന രേഖ കാണാനൊക്കാത്തവിധത്തിലാണ്. പിന്നകിടിനാണ് താരതമ്യേന വലിപ്പക്കൂടുതൽ. ബന്ധപ്പെട്ട സ്നായുക്കൾ ക്ഷയിക്കുമ്പോൾ അകിട് താഴോട്ടു തൂങ്ങുന്നു. ഇവിടെ അകിടുഗ്രന്ഥികൾ ഉദരഭിത്തിയിൽനിന്ന് ഭാഗികമായി വേറിടുകയാണ്. ഉദരപേശികൾക്കുണ്ടാവുന്ന 'വലിച്ചിൽ' അകിടിന് ഉള്ളതിലധികം വലിപ്പം തോന്നിപ്പിക്കുന്നു. സംയോജക കല കൂടുതലായിരുന്നാലും അകിടിന് വലിപ്പം തോന്നാം. പ്രായമേറുമ്പോൾ, ധാരാളം പാൽ തരുന്ന മൃഗങ്ങളിൽ പ്രത്യേകിച്ചും അകിടു തൂങ്ങാറുണ്ട്. ഊറുന്ന പാലിന്റെ ഭാരവും കീഴ്വലിവും ആണ് ഇതിനു കാരണം.
അകിട് മുന്നാക്കം ഏന്തിനിന്നാൽ മാത്രമേ കൂടുതൽ പാൽ ഉൾക്കൊള്ളാൻ സാധ്യമാകൂ. ഉറവെടുക്കുന്ന പാലിന്റെ 40 ശ.മാ. മാത്രമാണ് സംഭരണകേന്ദ്രങ്ങളിൽ കൊള്ളുന്നത്; ബാക്കി 60 ശ.മാ. സംഭരിക്കാൻ വലിച്ചിൽകൊണ്ടുണ്ടാകുന്ന സ്ഥലം വേണം. അകിടിന്റെ ഈ സംഭരണശേഷി ക്ഷീരത്തിന്റെ മർദത്തിലും അകിടിന്റെ ബാഹ്യരൂപത്തിലും കാര്യമായ മാറ്റങ്ങളുണ്ടാക്കാതെ സൂക്ഷിക്കുന്നു. അകിടിനെ ആവരണം ചെയ്തിരിക്കുന്ന ചർമം ഒരു രക്ഷാകവചമായി പ്രവർത്തിക്കുന്നതോടൊപ്പം നടക്കുമ്പോൾ അധികം ആടാതിരിക്കാൻ അതിനെ സഹായിക്കുകയും ചെയ്യുന്നു. 
പശുവിന്റെ അകിടിൽ സാധാരണ നാലു മുലകൾ ഉണ്ട്. വശങ്ങളിൽ വരിയൊപ്പിച്ച് ഒന്നോ രണ്ടോ ചെറുമുലകൾ (അധിസംഖ്യകങ്ങൾ) കൂടിയുണ്ടാകാം. ഈ ചെറുമുലകൾക്കും ചിലപ്പോൾ ക്ഷീരോത്പാദനഗ്രന്ഥി ഉണ്ടാകാം. ഏകദേശം 40 ശതമാനം പശുക്കൾക്ക് ഇങ്ങനെ ഒന്നോ ഒന്നിലധികമോ ചെറുമുലകൾ കാണാറുണ്ട്. സാധാരണയായി ഈ ചെറുമുലകൾ പിൻമുലകളിലാണ് കാണുക. ചിലപ്പോൾ പിന്നിലെയും മുന്നിലെയും മുലകൾക്കിടയിലും ആകാം. മുന്നിലെ മുലയുടെ മുമ്പിൽ വളരെ വിരളമായേ ഈ 'അഞ്ചാംമുലകൾ' കാണാറുള്ളു.
ആന്തരിക ഘടന.
അകിടിന്റെ ഉൾഭാഗം ഛേദിച്ചു നോക്കിയാൽ സാമാന്യം കനമുള്ള ഒരു സ്നായുഭിത്തി അതിനെ ഇടതും വലതും അറകളാക്കി വേർതിരിക്കുന്നതു കാണാം. അകിടിനുള്ളിൽ നാലറകൾ ഉണ്ട്.
അപ്രകാരം നാലു കർമഗ്രന്ഥികളും നാലു സ്രോതസ്സുകളും സ്രോതസ്സുകളുടെ ബഹിർഗമനകവാടങ്ങളും നാലു മുലകളും കൂടിയതാണ് അകിടിന്റെ ആന്തരികഘടന. മുലയുടെ തുമ്പിൽ സുഷിരസങ്കോച പേശികൾ ഘടിപ്പിക്കപ്പെട്ടിരിക്കുന്നു. ഇവയിലെ ഒരു സുഷിരത്തിന് അര മുതൽ ഒന്നര സെ.മീ. വരെ നീളം കാണും. സുഷിരസങ്കോചിയുടെ മുകളിലായി, ദ്വാരം തുറക്കുന്നിടത്ത് മുലയ്ക്കകത്തെ ഉൾസ്തരം തെല്ലു മടങ്ങിക്കിടക്കും; മുകളിൽനിന്നൊരു മർദമുണ്ടായാൽ ഈ മടക്കുകൾ നിവരും; ഇവ ദ്വാരത്തിൽ നിറഞ്ഞുനിന്ന് ഓട്ടയടയ്ക്കുകയും ചെയ്യും. 12 കി.ഗ്രാം പാൽ അകിടിൽ കെട്ടിനിന്ന അവസരത്തിൽ, കനത്ത ആ മർദത്തിനുപോലും ഈ മടക്കിനെ ദുർബലമാക്കാൻ കഴിയാതിരുന്ന ഉദാഹരണങ്ങളുണ്ട്. അധികോത്പാദനശേഷിയുള്ള പശുക്കളിൽ പ്രകൃതിയുടെ ഈ ദ്വിപ്രതിരോധനിര ഊർജ്ജിതമായി പ്രവർത്തിച്ചേ പറ്റൂ. ഇല്ലെങ്കിൽ ഉറവെടുക്കുന്ന പാലെല്ലാം പുറത്തുപോകും. (സുഷിരപേശിയുടെ ശക്തിക്ഷയിക്കുമ്പോഴോ പേശീദ്വാരത്തിൽ എന്തെങ്കിലും വളർച്ചയുണ്ടാകുമ്പോഴോ ഇത് സംഭവിക്കാറുണ്ട്.) പാൽ പുറത്തു പോകുന്നതിനെ തടയുന്നതോടൊപ്പം അപകടകാരികളായ രോഗബീജങ്ങളെ അകത്തേക്കു പ്രവേശിപ്പിക്കാതിരിക്കുകയും കൂടി ചെയ്യുന്നുണ്ട് ഈ പ്രതിരോധനിര.
അവലംബം.
&lt;templatestyles src="Reflist/styles.css" /&gt;

</doc>
<doc id="120880" url="https://ml.wikipedia.org/wiki?curid=120880" title="Udder">
Udder



</doc>
<doc id="120884" url="https://ml.wikipedia.org/wiki?curid=120884" title="ഇ. വാസു">
ഇ. വാസു

 
മലയാളത്തിലെ ഒരു നോവലിസ്റ്റും ചെറുകഥാകൃത്തുമാണ് ഇ.വാസു. "പാപത്തിന്റെ പൊങ്ങച്ചസഞ്ചി" എന്ന യാത്രാവിവരണത്തിന് 1998-ൽ സാഹിത്യ അക്കാഡമി പുരസ്കാരം ലഭിച്ചു. 1966-ൽ പുറത്തിറങ്ങിയ ചുവപ്പുനാട അദ്ദേഹത്തിന്റെ ഏറ്റവും പ്രശസ്തമായ കൃതിയാണ്.
ജീവിതരേഖ.
1935 ഡിസംബറിൽ കോഴിക്കോട് ജില്ലയിലെ നടുവട്ടത്ത് ചന്തുക്കുട്ടിയുടെയും ഉണ്ണൂലിയുടെയും മകനായി ജനിച്ചു. ബേപ്പൂരിലും ഫറോക്കിലുമായി വിദ്യാഭ്യാസം നേടിയ ശേഷം ഗ്രാമവികസനം, കൃഷി, സഹകരണം, പബ്ലിക് റീലേഷൻ എന്നീ സർക്കാർ വകുപ്പുകളിൽ ജോലി ചെയ്തു. സാഹിത്യ പ്രവർത്തക സഹകരണ സംഘം വൈസ് പ്രസിഡണ്ടായും പ്രവർത്തിച്ചിട്ടുണ്ട്. കഥ, നോവൽ, യാത്രാവിവരണം, ഉപന്യാസം തുടങ്ങിയ ഇനങ്ങളിലായി നാല്പതിലേറെ കൃതികളുടെ കർത്താവ്. ബ്യൂറോക്രസിയെ വിമർശിച്ചുകൊണ്ടെഴുതിയ ചുവപ്പുനാട അദ്ദേഹത്തിന്റെ ഏറ്റവും മികച്ച കൃതിയായി വിലയിരുത്തപ്പെടുന്നു.
പ്രസിദ്ധീകരിച്ച കൃതികൾ.
ചെറുകഥ.
കുചേലൻ
മില്ലേനിയം
സ്നേഹപൂർവ്വം നാഥുറം
ഒരു പിടിച്ചോറ്
40 - 120

</doc>
<doc id="120891" url="https://ml.wikipedia.org/wiki?curid=120891" title="പി.കെ. പോക്കർ">
പി.കെ. പോക്കർ

 
കാലിക്കറ്റ് സർ‌വകലാശാലയിലെ തത്ത്വചിന്താവിഭാഗം പ്രൊഫസറും കേരള ഭാഷാ ഇൻസ്റ്റിറ്റ്യൂട്ട് മുൻ ഡയറക്ടറുമാണ്‌ ഡോ. പി.കെ. പോക്കർ. "സ്വത്വരാഷ്ട്രീയം" എന്ന അദ്ദേഹത്തിന്റെ ഗ്രന്ഥം 2008-ലെ ഏറ്റവും നല്ല വൈജ്ഞാനിക സാഹിത്യ കൃതിക്കുള്ള കേരള സാഹിത്യ അക്കാദമി പുരസ്കാരം നേടുകയുണ്ടായി. ആധുനികോത്തരതയുടെ കേരളീയ പരിസരം എന്ന 1996-ൽ പ്രസിദ്ധീകരിച്ച പോക്കറിന്റെ കൃതി ശ്രദ്ധനേടിയതും 1997-ലെ സാഹിത്യ വിമർശനത്തിനുള്ള തായാട്ട് അവാർഡിനർഹമായതുമാണ്‌.
ജീവിതം.
പേരിലാംകുളത്ത് കുഞ്ഞഹമ്മദ് ഹാജിയുടേയും പുത്തൻപീടികയിൽ അയിഷുവിൻടെയും മകനായി കോഴിക്കോട് ജില്ലയിലെ ഓർക്കാട്ടേരിയിൽ ജനനം. ഡോ. വി.സി നാരായണദാസിന്റെ കീഴിൽ 'സർഗ്ഗാത്മകതയും സ്വാതന്ത്ര്യവും മാർക്‌സിയൻ കാഴ്‌ചപ്പാടിൽ’ എന്ന വിഷയത്തെ ഉപജീവിച്ചു നടത്തിയ ഗവേഷണത്തിനു കോഴിക്കോട് സർവകലാശാലയിൽ നിന്ന് ഡോക്ടറേറ്റ് ലഭിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="120894" url="https://ml.wikipedia.org/wiki?curid=120894" title="ആഖ്യാനകാവ്യം">
ആഖ്യാനകാവ്യം

 
കഥാകഥനപ്രധാനമായ കാവ്യമാണ് ആഖ്യാനകാവ്യം. ലൗകികതയെയും അലൗകികതയെയും കൂട്ടിയിണക്കുന്ന ഇതിഹാസകൃതികളും ഭൗതികതയിൽ ഊന്നിനില്ക്കുന്ന കാല്പനികകാവ്യങ്ങളും ഓരോ അർഥത്തിൽ ആഖ്യാനകാവ്യങ്ങളായി കണക്കാക്കുന്നു. ആഖ്യാനകാവ്യത്തെ കേവലം ഒരു ശില്പമായി പരിഗണിക്കുമ്പോൾ മഹാകാവ്യം, ഖണ്ഡകാവ്യം എന്നിവയിൽ നിന്നും വ്യത്യസ്തമായ വീരഗാഥകളാണ് ഇതിന്റെ ഏറ്റവും നല്ല മാതൃകകൾ‍. കാവ്യനാടകവും ഭാവഗീതവും ഇതിന്റെ നിർവചനത്തിൽ‌പ്പെടുന്നു എങ്കിലും ഏതെങ്കിലും നാടോടിക്കഥാകാവ്യം ആയിരിക്കും ആഖ്യാനകാവ്യം എന്ന വിശേഷണത്തിന് അർ‌ഹമാവുക. ചരിത്രകഥകളും പ്രാദേശികവിശ്വാസങ്ങളും ആണ് ഇത്തരം കാവ്യത്തിന്റെ ആധാരം. ഓർത്തുവച്ച് ഉരുവിടാൻ ഉദ്ദേശിക്കപ്പെട്ടിരുന്നതുകൊണ്ട്‍, ശ്ലോകനിബദ്ധമായാണ് പ്രാചീന ആഖ്യാനകാവ്യങ്ങൾ രചിക്കപ്പെട്ടിട്ടുള്ളത്. ചില പ്രയോഗങ്ങളും ശൈലികളും അവയിൽ ആവർത്തിക്കപ്പെടുന്നു. സാധാരണയായി ആഖ്യാനകാവ്യങ്ങളിൽ കഥാനായകൻ സാഹസികനും താൻ‌പോരിമക്കാരനും ആയിരിക്കും‍. അതിനാൽ വിവിധദേശങ്ങളിലുള്ള ആഖ്യാനകാവ്യങ്ങളിലെ നായകവർണ്ണനകളിൽ ഐകരൂപ്യം കാണാം.
അതിപ്രാചീനമായ പല ദേശചരിത്രങ്ങളും അധിഷ്ഠിതമായിരിക്കുന്നത് ലഭ്യമായ ആഖ്യാനകാവ്യസാമഗ്രികളിലാണ്. ഗിൽഗാമേഷ് ഇതിഹാസത്തിന്റെ (Gilgamesh epic) അസീറിയൻ പാഠം (ബി.സി. 7-ാം ശ.) കണ്ടെടുക്കപ്പെട്ടിട്ടുണ്ട്. ഈ ആഖ്യാനകാവ്യം ഭാരതീയയവനേതിഹാസങ്ങളിൽ സ്വാധീനത ചെലുത്തിയിട്ടുണ്ട് എന്ന് വിശ്വസിക്കപ്പെടുന്നു. ആധുനിക ഇംഗ്ലീഷിൽ ആഖ്യാനകാവ്യത്തിന്റെ തുടക്കം കുറിക്കുന്നത് ചോസറുടെ കാന്റർബറി കഥകളാണ്.
മലയാളത്തിൽ വടക്കൻപാട്ടുകളാണ് ആഖ്യാനകാവ്യത്തിന്റെ പ്രസിദ്ധമാതൃക. നോവലും ചെറുകഥയും പില്ക്കാലത്ത് ബഹുജനസമ്മതിയെ മറികടന്നെങ്കിലും, ആധുനികകാലത്ത് ആഖ്യാനകാവ്യം പുനരുജ്ജീവനം നേടിയിട്ടുണ്ട്.

</doc>
<doc id="120895" url="https://ml.wikipedia.org/wiki?curid=120895" title="Narrative poetry">
Narrative poetry



</doc>
<doc id="120896" url="https://ml.wikipedia.org/wiki?curid=120896" title="P.K. Pokker">
P.K. Pokker



</doc>
<doc id="120898" url="https://ml.wikipedia.org/wiki?curid=120898" title="പള്ളിപ്പുറം ഗ്രാമപഞ്ചായത്ത്">
പള്ളിപ്പുറം ഗ്രാമപഞ്ചായത്ത്

 
എറണാകുളം ജില്ലയിലെ വൈപ്പിൻ ബ്ലോക്കിലെ ഒരു ഗ്രാമപഞ്ചായത്താണ് പള്ളിപ്പുറം. എറണാകുളം ജില്ലയുടെ വടക്ക് പടിഞ്ഞാറേ അതിർത്തിയിലാണ് പള്ളിപ്പുറം. ചരിത്ര രേഖകളിൽ സ്ഥാനം പിടിച്ചിട്ടുള്ള ഒരു ഗ്രാമം കൂടിയാണ് പള്ളിപ്പുറം. വൈപ്പിൻ ദ്വീപിന്റെ വടക്കേ അറ്റത്താണ് പള്ളിപ്പുറം. 1963 ലാണ് പള്ളിപ്പുറം പഞ്ചായത്ത് നിലവിൽ വന്നത്. നിലവിലുണ്ടായിരുന്ന കുഴുപ്പിള്ളി ഭാഗത്തെ അടർത്തിമാറ്റി പകരം വടക്കേക്കരയുടെ ഭാഗമായിരുന്ന മുനമ്പത്തെ കൂട്ടിച്ചേർത്താണ് പള്ളിപ്പുറം ഗ്രാമപഞ്ചായത്ത് രൂപീകരിച്ചത്. പഴയകാലത്ത്, പ്രതാപം മുറ്റി നിന്നിരുന്ന മുസിരിസ് എന്ന തുറമുഖം​ പിന്നീട് കാലപഴക്കത്തിൽ ശോഷിച്ച് മുനമ്പം അഴിമുഖം മാത്രമായി മാറി. ഇന്ന് അറിയപ്പെടുന്ന ഒരു മത്സ്യബന്ധന തുറമുഖം മാത്രമാണ് പള്ളിപ്പുറത്തെ മുനമ്പം എന്ന പ്രദേശം
ചരിത്രം.
1331 ൽ രൂപം കൊണ്ട വൈപ്പിൻ ദ്വീപിന്റെ വടക്കേ അറ്റത്താണ് പള്ളിപ്പുറം എന്ന കൊച്ചു ഗ്രാമം. ആ കാലത്തുണ്ടായ ഭീകരമായ വെള്ളപ്പൊക്കത്തിൽ മുസിരിസ് എന്ന തുറമുഖം നശിപ്പിക്കപ്പെട്ടുപോകുകയും പകരം കൊച്ചിയിൽ ഒരു പ്രകൃതിദത്ത തുറമുഖംഉണ്ടാവുകയും ചെയ്തു എന്നാണ് ചരിത്രത്തിൽ രേഖപ്പെടുത്തിയിരിക്കുന്നത്.. കടലിനോട് ചേർന്നു കിടക്കുന്ന ഭാഗമായതിനാൽ വൈദേശികാക്രമണങ്ങൾ ഏറെ ഉണ്ടായ സ്ഥലമാണിത്. ഇതിന്റെ പ്രത്യക്ഷ തെളിവുകൾ ധാരാളം ഇവിടെ കാണാനാകും. പോർച്ചുഗീസുകാർ ഇവിടെ നിർമ്മിച്ച ആറു കോണുകളുള്ള കോട്ട ഇപ്പോഴും തലയുയർത്തി നില്ക്കുന്നു. ഇത് പള്ളിപ്പുറം കോട്ട എന്നറിയപ്പെടുന്നു. പക്ഷേ, പിന്നീട് 1663 ൽ ഡച്ചുകാർ ഇത് കൈവശപ്പെടുത്തി. തിരുവിതാംകൂർ പിന്നീട് ഇത് വിലക്കു വാങ്ങുകയായിരുന്നു. 
ജീവിതോപാധി.
ഇവിടുത്തെ ജനങ്ങളുടെ ജീവിതോപാധി പ്രധാനമായും മത്സ്യബന്ധനം തന്നെയാണ്. എന്നാൽ നല്ല വളക്കൂറുള്ള മണ്ണായതിനാൽ ഈ സ്ഥലംമറ്റു കൃഷികൾക്കും അനുയോജ്യമാണ് . ശുദ്ധജലം ലഭ്യമല്ലാത്തതിനാൽ ചുരുക്കം ചില സ്ഥലങ്ങളില്ലാതെ മറ്റു കൃഷികളൊന്നും കാണപ്പെടുന്നില്ല. മൂന്നു ചുറ്റും ഉപ്പുവെള്ളം ആണ് , അതുകൊണ്ട് കൃഷിക്കനുയോജ്യമല്ല. എന്നാൽ ശുദ്ധജലം ആവശ്യമില്ലാത്ത പൊക്കാളി കൃഷി പലയിടങ്ങളിലും ചെറുതായി കണ്ടുവരുന്നു.
വിനോദസഞ്ചാരകേന്ദ്രങ്ങൾ.
ലോക വിനോദസഞ്ചാര ഭൂപടത്തിൽ ഇന്ന് അറിയപ്പെടുന്ന ഒരു സ്ഥലമാണ് ചെറായി. ആദ്യകാലത്ത് നാട്ടുകാരും ചില വിദേശികളും മാത്രമേ ഇവിടെ സന്ദർശിക്കാറുണ്ടായിരുന്നുള്ളു. എന്നാൽ ഇന്ന് ദിവസേന ആയിരക്കണക്കിനു വിദേശികൾ ഇവിടം സന്ദർശിക്കുന്നു.

</doc>
<doc id="120900" url="https://ml.wikipedia.org/wiki?curid=120900" title="Pallippuram Gramapanchayath">
Pallippuram Gramapanchayath



</doc>
<doc id="120902" url="https://ml.wikipedia.org/wiki?curid=120902" title="മിസ്റ്റർ ബ്രഹ്മചാരി">
മിസ്റ്റർ ബ്രഹ്മചാരി

 
 
തുളസീദാസിന്റെ സംവിധാനത്തിൽ മോഹൻലാൽ, നെടുമുടി വേണു, ജഗതി ശ്രീകുമാർ, മീന എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മിസ്റ്റർ ബ്രഹ്മചാരി. അരോമ മൂവി ഇന്റർനാഷണലിന്റെ ബാനറിൽ എൻ. അനിൽകുമാർ നിർമ്മിച്ച ഈ ചിത്രം വിതരണം ചെയ്തതും അരോമ മൂവി ഇന്റർനാഷണൽ ആണ്. ഈ ചിത്രത്തിന്റെ കഥ മഹേഷ് മിത്രയുടേതാണ്‌. തിരക്കഥ, സംഭാഷണം എന്നിവ നിർവ്വഹിച്ചത് ജെ. പള്ളാശ്ശേരി ആണ്.
സംഗീതം.
ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് മോഹൻ സിതാര ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. ഗാനങ്ങൾ സുനിത ഓഡിയോസ് വിപണനം ചെയ്തിരിക്കുന്നു. 

</doc>
<doc id="120903" url="https://ml.wikipedia.org/wiki?curid=120903" title="കോളാമ്പി">
കോളാമ്പി

ഈ താൾ കോളാമ്പി എന്ന പാത്രത്തെക്കുറിച്ചുള്ളതാണ്. ഇതേ പേരിലുള്ള സസ്യത്തെക്കുറിച്ചറിയാൻ കോളാമ്പി (സസ്യം) എന്ന താൾ കാണുക. 
മുറുക്കിത്തുപ്പുന്നതിനായി, ദക്ഷിണേന്ത്യയിൽ ഉപയോഗിക്കുന്ന ഒരു പാത്രമാണ് കോളാമ്പി. പൊതുവേ ഓട് കൊണ്ടാണ് കോളാമ്പി നിർമ്മിക്കാറുള്ളത്. ഇതു ഓട് കൊണ്ടൂം അലൂമിനിയം കൊണ്ടും വെള്ളി കൊണ്ടും നിർമ്മിക്കപ്പെടാറുമുണ്ട്. പ്രായമായവർക്കും, അവശർക്കും, മലമൂത്രവിശർജ്ജനം നടത്തുന്നതിനുള്ള വലിയ കോളാമ്പികളെ വട്ടക്കോളാമ്പി എന്നും പറയുന്നു.

</doc>
<doc id="120905" url="https://ml.wikipedia.org/wiki?curid=120905" title="ദക്ഷിണേന്ത്യൻ ഭക്ഷണവിഭവങ്ങൾ">
ദക്ഷിണേന്ത്യൻ ഭക്ഷണവിഭവങ്ങൾ



</doc>
<doc id="120908" url="https://ml.wikipedia.org/wiki?curid=120908" title="എഴുപുന്ന തരകൻ">
എഴുപുന്ന തരകൻ



</doc>
<doc id="120909" url="https://ml.wikipedia.org/wiki?curid=120909" title="തുരപ്പൻ">
തുരപ്പൻ



</doc>
<doc id="120910" url="https://ml.wikipedia.org/wiki?curid=120910" title="വടക്കൻ പറവൂർ പെരുവാരം മഹാദേവക്ഷേത്രം">
വടക്കൻ പറവൂർ പെരുവാരം മഹാദേവക്ഷേത്രം

 
 എറണാകുളം ജില്ലയിലെ വടക്കൻ പറവൂരിൽ സ്ഥിതി ചെയ്യുന്ന ഒരു ശിവക്ഷേത്രമാണ് പെരുവാരം മഹാദേവ ക്ഷേത്രം (Peruvaram Mahadeva Temple). പുരാതനമായ ഈ ക്ഷേത്രത്തിൽ കിഴക്കോട്ട് ദർശനമായി ശ്രീപരമേശ്വരനേയും പടിഞ്ഞാറോട്ട് ദർശനമായി ശ്രീപാർവ്വതീദേവിയേയും ഒറ്റ ശ്രീകോവിലിൽ പ്രതിഷ്ഠിച്ചിരിക്കുന്നു. ശ്രീകോവിൽ വൃത്താകൃതിയിലാണ്. ഉപദേവതകളായി കന്നിമൂലയിൽ ഗണപതിയും വെളിയിൽ വടക്കുവശത്ത് പാലച്ചുവട്ടിൽ യക്ഷിയും തെക്കുവശത്ത് ധർമ്മശാസ്താവും നാഗദൈവങ്ങളും കുടികൊള്ളുന്നു. ക്ഷേത്രത്തിൽ നിന്നും ഏകദേശം ഒരു മൈൽ കിഴക്കായി മന്ദം സുബ്രഹ്മണ്യസ്വാമി ക്ഷേത്രം സ്ഥിതി ചെയ്യുന്നു. ഉത്സവകാലത്തൊഴിച്ച് എല്ലാദിവസവും ശ്രീമഹാദേവന് സഹസ്രകുംഭാഭിഷേകം നടത്തപ്പെടുന്നുവെന്നുള്ളത് ഈ ക്ഷേത്രത്തിന്റെ മാത്രം പ്രത്യേകതയാണ്. മിക്കദിവസങ്ങളിലും ക്ഷീരധാര, കളഭം തുടങ്ങിയ വഴിപാടുകളും നടത്തപ്പെടുന്നു. ക്ഷേത്രത്തിന്റെ കിഴക്കുവശത്തും പടിഞ്ഞാറുവശത്തും ഓരോ കുളം വീതമുണ്ട്. തിരുവിതാംകൂർ ദേവസ്വം ബോർഡിനു കീഴിലാണ് ക്ഷേത്രം. 
 ക്ഷേത്രത്തിന്റെ താന്ത്രികാവകാശം വേഴപ്പറമ്പ് മനയ്ക്കലേക്കാണ്. മേൽശാന്തി പുറപ്പെടാ ശാന്തിയാണ്. ചെറുവല്ല്യാകുളങ്ങര വാര്യം, വയലിൽ വീട് എന്നിവിടത്തേയ്ക്കാണ് കാരായ്മ കഴകം. ആലുവ - പറവൂർ സംസ്ഥാന പാതയിൽ "മനയ്ക്കപ്പടി" എന്ന സ്ഥലത്ത് "വേഴപ്പറമ്പ് മന" സ്ഥിതി ചെയ്യുന്നു. ക്ഷേത്രത്തിനോട് ചേർന്ന് പടിഞ്ഞാറായി മേൽശാന്തിയുടെ മഠവും വടക്കുവശത്തായി "വയലിൽ വീടും" 250 മീറ്റർ തെക്കു പടിഞ്ഞാറായി "ചെറുവല്യാകുളങ്ങര വാര്യവും" സ്ഥിതി ചെയ്യുന്നു.
പെരുവാരത്ത് മേടമാസത്തിലെ തിരുവാതിര ആറാട്ടായി ഉത്സവം പത്തുദിവസം ഗംഭീരമായി ആഘോഷിച്ചു വരുന്നു. കൊല്ലവർഷപ്രകാരം കേരളത്തിലെ ക്ഷേത്രോത്സവങ്ങളിൽ അവസാനം നടക്കുന്ന ഉത്സവങ്ങളിൽ ഒന്നാണ് ഇവിടുത്തേത്.
ചരിത്രം.
 പറവൂർ തമ്പുരാൻ (പിണ്ടിനിവട്ടത്ത് സ്വരൂപം) പണികഴിപ്പിച്ചതാണീ ക്ഷേത്രം എന്നു പറയപ്പെടുന്നു. ക്ഷേത്ര നിർമ്മാണ രീതിയും കൊത്തുപണികളുടെ ശൈലിയും നോക്കിയാൽ ഉദ്ദേശം 600-800 കൊല്ലത്തെ പഴക്കം ക്ഷേത്രത്തിനു കല്പിക്കാമെന്ന് ഗവേഷകർ പറയുന്നു. പരശുരാമനാൽ സ്ഥാപിതമായ കേരളത്തിലെ അറുപത്തിനാലു ഗ്രാമങ്ങളിലൊന്നായ പറവൂരിന്റെ ഗ്രാമക്ഷേത്രമാണ് പെരുവാരം. പറവൂർ തമ്പുരാന്റെ ഇഷ്ടദേവനായിരുന്നു പെരുവാരത്തപ്പൻ. ടിപ്പുവിന്റെ പടയോട്ടക്കാലത്ത് ക്ഷേത്രത്തിലെ സ്വർണ്ണക്കൊടിമരം പിഴുതെടുക്കുകയും എന്നാൽ കൊണ്ടുപോകുവാൻ കഴിയാതെ അമ്പലത്തിന്റെ വടക്കുവശത്തുള്ള "പുല്ലംകുളം" എന്ന സ്ഥലത്ത് കുഴിച്ചിട്ടുവെന്നും പറയപ്പെടുന്നു. ടിപ്പു തകർത്ത "പെരുംകുളങ്ങര കാവ്" എന്ന കാവും ക്ഷേത്രത്തിനു വടക്കായി സ്ഥിതി ചെയ്യുന്നു.
ഐതിഹ്യം.
 മന്ദം സുബ്രഹ്മണ്യക്ഷേത്രത്തിനും പെരുവാരം മഹാദേവ ക്ഷേത്രത്തിനും ഇടയിലായി വാണിയക്കാട് ഉള്ള ഒരു ചെറിയ ക്ഷേത്രമാണ് കുന്നത്ത് അമ്പലം. ഈ മൂന്ന് ക്ഷേത്രങ്ങളെക്കുറിച്ചും ഒരു കഥ നിലവിലുണ്ട്. ഈ മൂന്നു ക്ഷേത്രങ്ങളും ഒറ്റ രാത്രികൊണ്ട് പണി തീർക്കാനാണത്രേ ഉദ്ദേശിച്ചിരുന്നത്. എന്നാൽ പെരുവാരം ക്ഷേത്രം പണി തീരുന്നതിനു മുമ്പായി നേരം വെളുത്തുപോയി. പണിക്കാർ പണി തുടരാതെ നിർത്തപോയി. അതുകൊണ്ടാണത്രേ ഇപ്പോഴും , എന്തെങ്കിലും ക്ഷേത്രവുമായി ബന്ധപ്പെട്ട പണികൾ അവിടെ എപ്പോഴും കാണും. മന്നം , കുന്നം , പണി തീരാ പെരുവാരം ഈ രീതിയിലുള്ള ഒരു ചൊല്ലും മൂന്നു ക്ഷേത്രങ്ങളെ കുറിച്ച് പറയാറുണ്ട്.
പേരിനു പിന്നിൽ.
ശ്രീപരമേശ്വരൻ തന്റെ പരിവാരങ്ങളോടെ കുടികൊള്ളുന്നതിനാൽ പരിവാരം എന്നത് ലോപിച്ച് പെരുവാരം ആയതാണെന്ന് പറയപ്പെടുന്നു. ക്ഷേത്രത്തിന്റെ പേരു തന്നെയാണ് സ്ഥലത്തിനും.
ഉപക്ഷേത്രങ്ങൾ.
പെരുവാരം മഹാദേവ ക്ഷേത്രത്തിനു കീഴിൽ ചെറുവല്യാകുളങ്ങര ശ്രീകൃഷ്ണസ്വാമി ക്ഷേത്രം, വേട്ടയ്ക്കൊരുമകൻ സ്വാമി ക്ഷേത്രം എന്നീ ക്ഷേത്രങ്ങൾ നിലവിലുണ്ട്.
ചെറുവല്യാകുളങ്ങര ശ്രീകൃഷ്ണസ്വാമി ക്ഷേത്രം.
പെരുവാരം മഹാദേവ ക്ഷേത്രത്തിൽ നിന്നും സുമാർ 250 മീറ്റർ തെക്കുപടിഞ്ഞാറായി ചെറുവല്യാകുളങ്ങര വാര്യത്തിനു നടുവിലായി സ്ഥിതി ചെയ്യുന്നു. ഗുരുവായൂരപ്പനാണു പ്രതിഷ്ഠ. പണ്ട് ചെറുവല്യാകുളങ്ങര വാര്യത്തിന്റെ വകയായിരുന്ന ക്ഷേത്രം ഇപ്പോൾ തിരുവിതാംകൂർ ദേവസ്വം ബോർഡിനു കീഴിലാണ്. ക്ഷേത്രത്തിനു ചുറ്റും വാര്യങ്ങളാണ്. കിഴക്കുവശത്തായി കുളവുമുണ്ട്.
വേട്ടയ്ക്കൊരുമകൻ സ്വാമി ക്ഷേത്രം.
വേട്ടയ്ക്കൊരുമകൻ സ്വാമി ക്ഷേത്രം പെരുവാരം ക്ഷേത്രത്തിനു തൊട്ടു പടഞ്ഞാറു വശത്തായി സ്ഥിതി ചെയ്യുന്നു. വേട്ടയ്ക്കരനാണ് പ്രതിഷ്ഠ. കേരളത്തിലെ അപൂർവ്വം വേട്ടയ്ക്കൊരുമകൻ ക്ഷേത്രങ്ങളിൽ ഒന്നാണിത്. എല്ലാ ധനുമാസത്തിലേയും ആദ്യ ശനിയാഴ്ച "വേട്ടയ്ക്കൊരുമകൻ സ്വാമി പാട്ട്" നടന്നുവരുന്നു.
സമീപ ക്ഷേത്രങ്ങൾ.
പെരുവാരം മഹാദേവ ക്ഷേത്രത്തിനു ഏകദേശം രണ്ടു കിലോമീറ്റർ ചുറ്റളവിലായി സ്ഥിതി ചെയ്യുന്ന പ്രധാന ക്ഷേത്രങ്ങൾ
ക്ഷേത്രത്തിനു തൊട്ടു പടിഞ്ഞാറു വശത്തായി ഒരു ശ്രീരാമസ്വാമി ക്ഷേത്രവും മറ്റൊരു ശ്രീകൃഷ്ണ ക്ഷേത്രവും ഉണ്ട്.

</doc>
<doc id="120912" url="https://ml.wikipedia.org/wiki?curid=120912" title="ഉത്തര മലബാർ">
ഉത്തര മലബാർ



</doc>
<doc id="120915" url="https://ml.wikipedia.org/wiki?curid=120915" title="പള്ളിപ്പുറം (ഗ്രാമപഞ്ചായത്ത്)">
പള്ളിപ്പുറം (ഗ്രാമപഞ്ചായത്ത്)



</doc>
<doc id="120917" url="https://ml.wikipedia.org/wiki?curid=120917" title="കുഴുപ്പിള്ളി ഗ്രാമപഞ്ചായത്ത്">
കുഴുപ്പിള്ളി ഗ്രാമപഞ്ചായത്ത്

 
എറണാകുളം ജില്ലയിലെ വൈപ്പിൻ ബ്ലോക്കിലെ ഒരു ഗ്രാമപഞ്ചായത്താണ് കുഴുപ്പിള്ളി. പ്രാരംഭകാലത്ത് ഇത് പള്ളിപ്പുറം പഞ്ചായത്തിനോടു അനുബന്ധിച്ചായിരുന്നെങ്കിലും പിന്നീടു വന്ന ഭരണപരിഷ്കാരങ്ങളിൽ പള്ളിപ്പുറത്തുനിന്നും അടർത്തി ഒരു പഞ്ചായത്താക്കുകയായിരുന്നു.വടക്ക് പള്ളിപ്പുറം പഞ്ചായത്ത്, അറബികടൽ, തെക്ക് പള്ളിപ്പുറം പഞ്ചായത്ത്, അറബികടൽ, കിഴക്ക് പള്ളിപ്പുറം പഞ്ചായത്ത് പടിഞ്ഞാറ് അറബികടൽ എന്നിവയാണ് കുഴുപ്പിള്ളി പഞ്ചായത്തിന്റെ അതിരുകൾ. കുഴുപ്പിള്ളി ബീച്ച് വളരെവേഗത്തിൽ വികസിച്ചുകൊണ്ടിരിക്കുന്ന ഒരു വിനോദസഞ്ചാരകേന്ദ്രം കൂടിയാണ്.
ചരിത്രം.
1962 ജനുവരി ഒന്നാം തീയതി കുഴുപ്പിള്ളി പഞ്ചായത്ത് നിലവിൽ വന്നു. 
ജീവിതോപാധി.
പൊക്കാളി നെൽകൃഷി. മത്സ്യബന്ധനം. എന്നിവയാണ് പ്രധാന ഉപജീവനമാർഗ്ഗങ്ങൾ. 

</doc>
<doc id="120918" url="https://ml.wikipedia.org/wiki?curid=120918" title="Kuzhuppilly Gramapanchayath">
Kuzhuppilly Gramapanchayath



</doc>
<doc id="120924" url="https://ml.wikipedia.org/wiki?curid=120924" title="എടവനക്കാട് ഗ്രാമപഞ്ചായത്ത്">
എടവനക്കാട് ഗ്രാമപഞ്ചായത്ത്

 
എറണാകുളം ജില്ലയിലെ വൈപ്പിൻ ബ്ലോക്കിലെ ഒരു പഞ്ചായത്താണ് എടവനക്കാട്. വടക്ക് കുഴുപ്പിള്ളി പഞ്ചായത്ത്, കിഴക്ക് ഏഴിക്കര പഞ്ചായത്ത്, തെക്ക് നായരമ്പലം,
 പഞ്ചായത്തുകൾ പടിഞ്ഞാറ് അറബിക്കടൽ എന്നിവയാണ് ഏടവനക്കാട് പഞ്ചായത്തിന്റെ അതിരുകൾ. വൈപ്പിൻ കരയുടെ ഏതാണ്ട് മധ്യത്തിലാണ് ഏടവനക്കാട് പഞ്ചായത്ത് സ്ഥിതിചെയ്യുന്നത്.
ചരിത്രം.
നെടുങ്ങാട്, പുക്കാട്, എളങ്കുന്നപ്പുഴ, മഞ്ഞനക്കാട്, ഓച്ചന്തുരുത്ത് എന്നീ ചെറിയ പ്രദേശങ്ങൾ പണ്ടുതൊട്ടേ ഉണ്ടായിരുന്നു. എന്നാൽ എ.ഡി. 1341-ൽ പെരിയാറിൽ ഉണ്ടായ വെള്ളപ്പൊക്കത്തിൽ ഈ ചെറിയ കരകൾ കൂടിച്ചേർന്ന് ഏടവനക്കാട് ഉണ്ടായി എന്ന് ചരിത്രകാരൻമാർ വിശ്വസിക്കുന്നു. 
ആരാധനലായങ്ങൾ.
കൂടാതെ പള്യാരിക്കൽ അമ്പലം, രണ്ട് മുസ്ലീം പള്ളികൾ എന്നിവ എടവനക്കാട് ഗ്രാമിത്തിന്റെ വളരെ പഴയ ആരാധനാലയങ്ങളാണ്...
വിദ്യാഭ്യാസസ്ഥാപനങ്ങൾ.
4.എസ് ഡി പി വൈ കെ പി എം എച്ച് എസ്

</doc>
<doc id="120926" url="https://ml.wikipedia.org/wiki?curid=120926" title="Edavanakad Gramapanchayath">
Edavanakad Gramapanchayath



</doc>
<doc id="120928" url="https://ml.wikipedia.org/wiki?curid=120928" title="ഇടവഴി">
ഇടവഴി

ഒരുകാലത്ത് കേരളത്തിന്റെ ഗ്രാമങ്ങളിലെ യാത്രാവഴികളായിരുന്നു ഇടവഴി. ചരിത്രപരമായും സാംസ്കാരിക പരമായും ഇവയ്ക് ചില പ്രാധാന്യങ്ങൾ ഉണ്ട്.ഇപ്പോഴും കേരളത്തിലെ ഗ്രാമങ്ങളിൽ സഞ്ചാരയോഗ്യമായ ധാരാളം ഇടവഴികൾ ഉണ്ട്.വയലുകളിലേക്കും പുഴയോരങ്ങളിലേക്കുമുള്ള വഴികൾ കൂടുതലും ഇത്തരത്തിലുള്ളതാണ്.

</doc>
<doc id="120932" url="https://ml.wikipedia.org/wiki?curid=120932" title="ഉദ്ധാരണം എങ്ങനെയുണ്ടാകുന്നു">
ഉദ്ധാരണം എങ്ങനെയുണ്ടാകുന്നു



</doc>
<doc id="120936" url="https://ml.wikipedia.org/wiki?curid=120936" title="എപ്പിക് (വെബ് ബ്രൗസർ)">
എപ്പിക് (വെബ് ബ്രൗസർ)

 
മോസില്ല ഫയർഫോക്സ് അടിസ്ഥാനമാക്കിയുള്ള വിൻഡോസ് ഓപ്പറേറ്റിങ്ങ് സിസ്റ്റത്തിനു വേണ്ടിയുള്ള ഒരു വെബ്‌ബ്രൗസിംഗ് സോഫ്റ്റ്‌വെയറാണ്‌ എപ്പിക് (Epic ). ഇത് ഡെവലപ് ചെയ്തത് ഇന്ത്യയിൽ നിന്നുള്ള ഹിഡൺ റിഫ്ലക്സ് എന്ന കമ്പനിയാണ്. ബാംഗ്ലൂർ കേന്ദ്രമായി പ്രവർത്തിക്കുന്ന ചെറുകിട സോഫ്റ്റ്‌വെയർ സ്ഥാപനമായ ഹിഡൻ റിഫ്ളക്സാണ് 'എപ്പിക്കി'ന് പിന്നിൽ. നിരവധി സോഷ്യൽ നെറ്റ്‌വർകിന്റെ ടൂളുകൾ ഇതിൽ ഇൻബിൽറ്റ് ഉണ്ട്. ഇന്ത്യയിൽ നിന്നുള്ള ആദ്യത്തെ വെബ്‌ബ്രൗസറാണ് ഇത്. എപിക് ബ്രൗസർ സൗജന്യമായി ഡൗൺലോഡ് ചെയ്യാവുന്നതാണ്. ഇത് ഇപ്പോൾ മൈക്രോസോഫ്റ്റ്‌ വിൻഡോസ്‌ പ്ലാറ്റ്ഫോം മാത്രമേ പിന്തുണക്കുന്നുള്ളൂ. 
വെബ്ദർശ്ശിനിക്കു ശേഷം ഇന്ത്യയിൽ നിന്നും പുറത്തിറക്കുന്ന ആദ്യത്തെ വെബ് ബ്രൗസർ എന്ന ബഹുമതിക്ക് പുറമേ ആദ്യത്തെ ബിൽറ്റ്- ഇൻ - ആന്റിവൈറസ് സോഫ്റ്റ്‌വെയറുള്ള വെബ് ഗമനോപാധി എന്ന വിശേഷണം എപ്പിക്കിന് സ്വന്തം. മലയാളം, ഹിന്ദി, ബംഗാളി, പഞ്ചാബി, സംസ്കൃതം, മറാത്തി, ഗുജറാത്തി, നേപ്പാളി, തമിഴ്, തെലുങ്ക്, കന്നഡ, ഉർദു മുതലായ പന്ത്രണ്ടോളം ഇന്ത്യൻ ഭാഷകളെ എപ്പിക് പിന്തുണയ്കുന്നു. ഇതുകൂടാതെ അറബി, ഗ്രീക്ക്, പേർഷ്യൻ, റഷ്യൻ ഭാഷകൾക്കും ലിപ്യന്തരണ പിന്തുണ എപ്പിക് നൽകുന്നുണ്ട്. വെബ് പര്യടനം കൂടുതൽ സുരക്ഷിതവും കാര്യക്ഷമവുമാക്കുക എന്നതിനു പുറമേ ഭാരതീയരുടെ ആഭിരുചിക്കിണങ്ങിയ ഒരു വെബ് അനുഭവം പങ്കുവയ്ക്കുക എന്നതും എപികിന്റെ ആവിർഭാവത്തിനു പിന്നിൽ പ്രചോദനമായി നിലകൊള്ളുന്നു. 
ചിഹ്നം.
ഇന്ത്യൻ ത്രിവർണ്ണ പതാകയിലെ മൂന്ന് നിറങ്ങൾ ഒരു വൃത്തത്തെ ചുറ്റി നിൽക്കുന്നു. ഭൂമിയെ പൊതിയുന്ന ഇന്ത്യൻ പതാകയെയാണ് ഇത് സൂചിപ്പിക്കുന്നത്
പ്രത്യേകതകൾ.
സ്വതന്ത്ര സോഫ്റ്റ്‌വേറായ മോസില്ലയിൽ അധിഷ്ഠിതമായാണ് എപ്പിക് നിർമിച്ചിരിക്കുന്നത്. മറ്റ് ബ്രൗസറുകളിൽ നിന്ന് വ്യത്യസ്തമായി, ആന്റി വൈറസ് സംവിധാനവും ഇതിൽ ഉൾപ്പെടുത്തിയിട്ടുണ്ട്. മറ്റ് ബ്രൗസറുകളേക്കാൾ ആയിരത്തിയഞ്ഞൂറിലധികം അധിക സൗകര്യങ്ങൾ (ഫീച്ചറുകൾ) എപ്പിക്കിലുണ്ട്. സൈഡ് ബാറുകളിൽ ടെക്സ്റ്റ്, ഫോട്ടോ, വീഡിയോ ഫയലുകൾ ശേഖരിക്കാനും എഡിറ്റു ചെയ്യാനുമുള്ള സംവിധാനമുണ്ട്.
സൈഡ്ബാറിൽ തന്നെ ആർ.എസ്.എസ്. ഫീഡ് ഉപയോഗിച്ച് അപ്പപ്പോഴുള്ള വാർത്തകൾ നിരത്താനും ഇതിന് കഴിയും.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
സൗജന്യ ഡൗൺലോഡ്

</doc>
<doc id="120941" url="https://ml.wikipedia.org/wiki?curid=120941" title="Epic (web browser)">
Epic (web browser)



</doc>
<doc id="120944" url="https://ml.wikipedia.org/wiki?curid=120944" title="മാടായി മോസ്ക്">
മാടായി മോസ്ക്



</doc>
<doc id="120948" url="https://ml.wikipedia.org/wiki?curid=120948" title="സ്വർണ്ണത്തവള">
സ്വർണ്ണത്തവള

 
Hylarana aurantiaca എന്ന ശാസ്ത്ര നാമത്തിൽ അറിയപ്പെടുന്ന തവളയെയാണ് സ്വർണ്ണ തവള എന്ന് വിളിച്ചു വരുന്നത്. ഇത് 
Trivandrum Frog, Common wood frog, Small wood frog എന്നീ പേരുകളിലും അറിയപ്പെടുന്നു. ശ്രീലങ്കയിലെയും പശ്ചിമഘട്ടത്തിലേയും ഒരു തദ്ദേശീയ ജീവിയാണിത്. 
വർഗ്ഗീകരണം.
ഒരു സങ്കീർണമായ ശാസ്ത്ര നാമമാണ് "Hylarana aurantiaca" എന്നത്. ഈ പേരിൽ ഉപകുടുംബങ്ങൾ ഉണ്ടായേക്കാം. ശ്രീലങ്കയിൽ നിന്നും 
കണ്ടെത്തിയ "Hylarana aurantiaca" എന്ന പേരിലുള്ള തവള ഒരു പക്ഷെ പുതിയ ജീവി ആയിരിക്കാം എന്ന് ജന്തുശാസ്ത്രജ്ഞന്മാർ കരുതുന്നു.
തിരുവനന്തപുരത്ത് നിന്നും ബ്രിട്ടീഷ് -ബെൽജിയൻ ജന്തുശാസ്ത്രജ്ഞനായ ജോർജ്ജ് ആൽബർട്ട് ബൊളിൻജർ 1904 ലാണ് ഇതിനെ ആദ്യമായി കണ്ടെത്തിയത്. ആദ്യകാലത്ത് ഇതിന്റെ ശാസ്ത്രനാമം "Rana aurantiaca" എന്നായിരുന്നു.
വിവരണം.
ഇടത്തരം വലിപ്പമുള്ള തവളയാണിത്. ആൺ തവളകൾ 32 മുതൽ 55.7 മില്ലീമീറ്റർ വരെ ഉയരമുള്ളതാണ്. പൊതുവെ വലിപ്പം കൂടിയ പെൺ തവളകൾക്ക് 62.6 മില്ലീമീറ്റർ വരെ ഉയരമുണ്ടാകും. പേര് സൂചിപ്പിക്കുന്നത് പോലെ സ്വർണ്ണനിറമാണ് ഇവയ്ക്ക്. 
തടാകങ്ങൾ, കുളങ്ങൾ, അരുവികൾ എന്നിവ മുതൽ പുഴകളിൽ വരെ ഇവ കാണപ്പെടുന്നു. നിത്യഹരിത വനങ്ങൾ, മുളങ്കാടുകൾ, തീരപ്രദേശങ്ങൾ, വയലുകൾ എന്നിവിടങ്ങളിൽ വച്ചും ഇവയെ കണ്ടെത്തിയിട്ടുണ്ട്. പൊതുവെ മരച്ചില്ലകളിലാണു പ്രായപൂർത്തി ആയ സ്വർണ്ണ തവളകളെ കാണുക. ആവാസസ്ഥാനങ്ങളുടെ നാശം നിമിത്തം ഭേദ്യമായ അവസ്ഥയിലാണ് IUCN 3.1- Vulnerable ) ഇന്ന് ഈ തവള.
അവലംബം.
&lt;templatestyles src="Reflist/styles.css" /&gt;

</doc>
<doc id="120950" url="https://ml.wikipedia.org/wiki?curid=120950" title="Golden toads">
Golden toads



</doc>
<doc id="120951" url="https://ml.wikipedia.org/wiki?curid=120951" title="Golden toad">
Golden toad



</doc>
<doc id="120953" url="https://ml.wikipedia.org/wiki?curid=120953" title="എടച്ചേരി ഗ്രാമപഞ്ചായത്ത്">
എടച്ചേരി ഗ്രാമപഞ്ചായത്ത്

 
കോഴിക്കോട് ജില്ലയിൽ വടകര താലൂക്കിൽ തൂണേരി ബ്ളോക്കിലെ ഒരു ഗ്രാമപഞ്ചായത്ത്. വിസ്തീർണം 16.17 ചതുരശ്ര കിലോമീറ്റർ.
എടച്ചേരി പഞ്ചായത്തിന്റെ അതിരുകൾ വടക്കുഭാഗത്ത് തൂണേരി, കണ്ണൂർ ജില്ലയിലെ പെരിങ്ങത്തൂർ, തൃപ്രങ്ങോട്ടൂർ പഞ്ചായത്തുകളും കിഴക്കുഭാഗത്ത് പുറമേരി, തൂണേരി പഞ്ചായത്തുകളും തെക്കുഭാഗത്ത് ഏറാമല, പുറമേരി പഞ്ചായത്തുകളും പടിഞ്ഞാറുഭാഗത്ത് ഏറാമല, കരിയാട്(കണ്ണൂർ ജില്ല) പഞ്ചായത്തുകളുമാണ്.
മയ്യഴിപ്പുഴ ഈ പഞ്ചായത്തിന്റെ അതിരിലൂടെ ഒഴുകുന്നു.
2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 23979 ഉം സാക്ഷരത 86.16 ശതമാനവുമാണ്.

</doc>
<doc id="120954" url="https://ml.wikipedia.org/wiki?curid=120954" title="എടച്ചേരി (ഗ്രാമപഞ്ചായത്ത്)">
എടച്ചേരി (ഗ്രാമപഞ്ചായത്ത്)



</doc>
<doc id="120955" url="https://ml.wikipedia.org/wiki?curid=120955" title="എലത്തൂർ ഗ്രാമപഞ്ചായത്ത്">
എലത്തൂർ ഗ്രാമപഞ്ചായത്ത്

കോഴിക്കോട് ജില്ലയിലെ കോഴിക്കോട് താലൂക്കിൽ ചേളന്നൂർ ബ്ളോക്കിലെ ഒരു ഗ്രാമപഞ്ചായത്ത്. വിസ്തീർണം 13.58 ചതുരശ്രകിലോമീറ്റർ.
എലത്തൂർ റെയിൽവേ സ്റ്റേഷൻ, ഹിന്ദുസ്ഥാൻ പെട്രോളിയം,പോലീസ് സ്റ്റേഷൻ, വില്ലേജ് ഓഫീസ്, വളരെ പുരാതനമായ സി എം സി ഗേൾസ് ബോയ്സ് ഹൈസ്കൂൾ, SBI ബാങ്ക്, എലത്തൂർ ശ്രീ ബാല സുബ്രഹ്മണ്യ ക്ഷേത്രം,ജുമാ മസ്ജിത്. എ കെ ജി പഠന ഗവേഷണ കേന്ദ്രം തുടങ്ങിയവ ഈ പ്രദേശത്തെ പ്രസിദ്ധമാക്കുന്നു.
അതിരുകൾ വടക്ക് ചേമഞ്ചേരി, തലക്കുളത്തൂർ പഞ്ചായത്തുകൾ, തെക്ക് കോഴിക്കോട് കോർപ്പറേഷൻ, കിഴക്ക് കോഴിക്കോട് കോർപ്പറേഷൻ, കക്കാടി പഞ്ചായത്ത്, പടിഞ്ഞാറ് അറബിക്കടൽ എന്നിവയാണ്. കോരപ്പുഴ ഈ പഞ്ചായത്തിലൂടെ ഒഴുകുന്നു
2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 36787 ഉം സാക്ഷരത 92.52 ശതമാനവുമാണ്.

</doc>
<doc id="120956" url="https://ml.wikipedia.org/wiki?curid=120956" title="എലത്തൂർ (ഗ്രാമപഞ്ചായത്ത്)">
എലത്തൂർ (ഗ്രാമപഞ്ചായത്ത്)



</doc>
<doc id="120957" url="https://ml.wikipedia.org/wiki?curid=120957" title="ഫറോക്ക് നഗരസഭ">
ഫറോക്ക് നഗരസഭ

 
കോഴിക്കോട് ജില്ലയിലെ കോഴിക്കോട് താലൂക്കിലെ ഒരു നഗരസഭ. വിസ്തീർണം 15.54 ചതുരശ്രകിലോമീറ്റർ. 38 വാർഡുകൾ. 
അതിരുകൾ തെക്ക് കടലുണ്ടി പഞ്ചായത്ത്, വടക്ക് കോഴിക്കോട് കോർപ്പറേഷനും രാമനാട്ടുകര നഗരസഭയും, കിഴക്ക് ചേലേമ്പ്ര (മലപ്പുറം) പഞ്ചായത്ത്, പടിഞ്ഞാറ് കടലുണ്ടി, കോഴിക്കോട് കോര്പറേഷൻ എന്നിവയാണ്.
2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 44494 ഉം സാക്ഷരത 90.54 ശതമാനവുമാണ്.

</doc>
<doc id="120958" url="https://ml.wikipedia.org/wiki?curid=120958" title="ഫറോക്ക് (ഗ്രാമപഞ്ചായത്ത്)">
ഫറോക്ക് (ഗ്രാമപഞ്ചായത്ത്)



</doc>
<doc id="120960" url="https://ml.wikipedia.org/wiki?curid=120960" title="നായരമ്പലം ഗ്രാമപഞ്ചായത്ത്">
നായരമ്പലം ഗ്രാമപഞ്ചായത്ത്

 
എറണാകുളം ജില്ലയിലെ വൈപ്പിൻ ബ്ലോക്കിലെ ഒരു പഞ്ചായത്താണ് നായരമ്പലം ഗ്രാമപഞ്ചായത്ത്. വടക്ക് എടവനക്കാട്, ഏഴിക്കര ഗ്രാമപഞ്ചായത്തുകളും, തെക്ക് ഞാറക്കൽ ഗ്രാമപഞ്ചായത്തും, കിഴക്ക് ഏഴിക്കര, കടമക്കുടി പഞ്ചായത്തുകളും പടിഞ്ഞാറ് അറബിക്കടലുമാണ് നായരമ്പലം പഞ്ചായത്തിന്റെ അതിരുകൾ. 1946 ആഗസ്റ്റിലാണ് നായരമ്പലം പഞ്ചായത്ത് രൂപം കൊണ്ടത്. 
ചരിത്രം.
നായരമ്പലത്ത് പണ്ട് ഒരു സൂര്യക്ഷേത്രം ഉണ്ടായിരുന്നത്രെ. സൂര്യൻ ഞായർ എന്നും അർത്ഥമുണ്ട് . അപ്പോൾ ഞായറിന്റെ അഥവാ സൂര്യന്റെ അമ്പലം എന്നത് ലോപിച്ചാണ് നായരമ്പലം ഉണ്ടായത് എന്നാണ് വിശ്വാസം.. കോകസന്ദേശത്തിൽ പറയുന്ന നെടുങ്ങാട് നായരമ്പലം ഉൾപ്പെടുന്ന പ്രദേശം ആണെന്നു കരുതുന്നു. നെടുങ്ങാട് കൊട്ടാരപ്പറമ്പ്, വെളിയത്താംപറമ്പിലുള്ള പുതിയേടം കോവിലകം, എന്നിവ പണ്ട് കൊച്ചി മഹാരാജാവിന്റെ വിശ്രമകേന്ദ്രങ്ങളായിരുന്നു. ഇവിടുത്തെ ക്ഷേത്രങ്ങൾ പണ്ട് ,സവർണ്ണർക്കുമാത്രം പ്രവേശനം നല്കിയിരുന്നുള്ളു. എന്നാൽ പിന്നീട് ചരിത്രത്തിന്റെ ഭാഗമായ ക്ഷേത്രപ്രവേശനവിളംബരം ത്തിലൂടെ ഇവിടുത്തെ ക്ഷേത്രങ്ങളിലും മാറ്റങ്ങൾ വരുകയുണ്ടായി.
ജീവിതോപാധി.
കായലും, തോടുകളും പൊക്കാളിപ്പാടങ്ങളും, തെങ്ങും, കവുങ്ങും എല്ലാം കൊണ്ട് അനുഗൃഹീതമാണ് നായരമ്പലം പഞ്ചായത്ത്. ഈ പ്രകൃതി കനിഞ്ഞ ഉറവിടങ്ങളെല്ലാം തന്നെ ആളുകൾ ഉപജീവനത്തീനായി ഉപയോഗിക്കുന്നു. യാത്രാസൗകര്യങ്ങൾ വർദ്ധിച്ചപ്പോൾ ഇപ്പോൾ ഒട്ടനവധി ആളുകൾ എറണാകുളം നഗരത്തെ ആശ്രയിച്ചു് വ്യാപാരവും തൊഴിലുമായി കഴിയുന്നു. 
ആരാധനാലയങ്ങൾ.
ചെറുതും വലുതുമായ അനേകം ആരാധനാലയങ്ങൾ നായരമ്പലം പഞ്ചായത്തിൽ സ്ഥിതി ചെയ്യുന്നു. ഇതിൽ പ്രധാനപ്പെട്ടവ മാത്രം ഇവിടെ ചേർക്കുന്നു.

</doc>
<doc id="120961" url="https://ml.wikipedia.org/wiki?curid=120961" title="Nayarambalam Gramapanchayath">
Nayarambalam Gramapanchayath



</doc>
<doc id="120962" url="https://ml.wikipedia.org/wiki?curid=120962" title="അസ്സോസ്സിയേഷൻ ഫുട്ബോൾ">
അസ്സോസ്സിയേഷൻ ഫുട്ബോൾ



</doc>
<doc id="120963" url="https://ml.wikipedia.org/wiki?curid=120963" title="തൃക്കാവ് ശ്രീ ദുർഗ്ഗാഭഗവതിക്ഷേത്രം">
തൃക്കാവ് ശ്രീ ദുർഗ്ഗാഭഗവതിക്ഷേത്രം

 
മലപ്പുറം ജില്ലയിലെ പൊന്നാനിയിൽ സ്ഥിതിചെയ്യുന്ന ഒരു ഹൈന്ദവ ക്ഷേത്രമാണ്‌ തൃക്കാവ് ശ്രീ ദുർഗ്ഗാ ഭഗവതി ക്ഷേത്രം. ഈ ക്ഷേത്രത്തിലെ പ്രധാന പ്രതിഷ്ഠ ദുർഗ്ഗാദേവിയാണ്‌. ക്ഷേത്രത്തെ കുറിച്ച് ആധികാരിക വിവരങ്ങളൊന്നും ലഭ്യമല്ലങ്കിലും കേരളത്തിൽ പരശുരാമനാൽ പ്രതിഷ്ഠിക്കപ്പെട്ട 108 മഹാക്ഷേത്രങ്ങളിൽ ഒന്നായി തൃക്കാവ് ക്ഷേത്രം പരിഗണിക്കപ്പെടുന്നു. തൃക്കാവ് എന്ന പേര്‌ തൃക്കണിക്കാട് എന്നതിൽ നിന്ന് ഉത്ഭവിച്ചതാണെന്ന് വിശ്വസിക്കപ്പെടുന്നു.
ചരിത്രം.
കോഴിക്കോട് സാമൂതിരി രാജാവാണ് ക്ഷേത്രത്തിന്റെ ഉടമ. ലോഗന്റെ മലബാർ മാന്വൽ പ്രകാരം മൈസൂർ ഭരണാധികാരികളായിരുന്ന ഹൈദർ അലി, ടിപ്പുസുൽത്താൻ എന്നിവരുടെ ആക്രമണം (ക്രി:1766-1792) മൂലം ക്ഷേത്രത്തിനു സാരമായ കേടുപറ്റി. ക്ഷേത്രം, ടിപ്പുവിന്റെ ആയുധപ്പുരയാക്കി മാറ്റുകയും ചെയ്തു. 1861 ൽ സാമൂതിരി രാജാവ് ക്ഷേത്രത്തിനു വിപുലമായ പുനരുദ്ധാരണം നടത്തുകയുണ്ടായി.
പ്രതിഷ്ഠ.
ഇവിടുത്തെ പ്രധാന പ്രതിഷ്ഠ ശംഖചക്രങ്ങൾ ധരിച്ചും, വരദ കടീബദ്ധ മുദ്രകളോടും കൂടിയ ചതുർബാഹുവായ ദുർഗ്ഗയുടേതാണ്. ലക്ഷ്മിയായും സരസ്വതിയായും വേറെയും സങ്കൽപ്പങ്ങളുണ്ട്. കിഴക്കോട്ട് ദർശനം. ഗണപതി, അയ്യപ്പൻ, ശ്രീകൃഷ്ണൻ, ഹനുമാൻ, നാഗദൈവങ്ങൾ, ബ്രഹ്മരക്ഷസ്സ് എന്നിവരെ ഉപദേവതകളായി പ്രതിഷ്ഠിച്ചിരിയ്ക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="120969" url="https://ml.wikipedia.org/wiki?curid=120969" title="തൃക്കാവ് അമ്പലം">
തൃക്കാവ് അമ്പലം



</doc>
<doc id="120970" url="https://ml.wikipedia.org/wiki?curid=120970" title="Thrikkavu Temple">
Thrikkavu Temple



</doc>
<doc id="120971" url="https://ml.wikipedia.org/wiki?curid=120971" title="Association Football">
Association Football



</doc>
<doc id="120974" url="https://ml.wikipedia.org/wiki?curid=120974" title="Turnip">
Turnip



</doc>
<doc id="120976" url="https://ml.wikipedia.org/wiki?curid=120976" title="ആനന്ദ് പട്‌വർദ്ധൻ">
ആനന്ദ് പട്‌വർദ്ധൻ

 
ഒരു ഇന്ത്യൻ ഡോക്യുമെന്ററി സം‌വിധായകനാണ്‌ ആനന്ദ് പട്‌വർദ്ധൻ. മനുഷ്യാവകാശ പോരാളി, സാമൂഹ്യപ്രവർത്തകൻ, ആക്റ്റിവിസ്റ്റ് എന്നീ നിലകളിലും പ്രശസ്തനാണ് .ആണവ പരീക്ഷണങ്ങളുടെയും, ആണവോർജ്ജത്തിന്റെയും പ്രത്യാഘാതങ്ങൾ, അഴിമതി, പാർശ്വവൽക്കരിക്കപ്പെടുന്ന സമൂഹത്തിന്റെ പ്രശ്നങ്ങൾ തുടങ്ങിയ സാമൂഹ്യപ്രതിബദ്ധതയുള്ള വിഷയങ്ങളിലാണ്‌ ആനന്ദ് ഡോക്യുമെന്ററികൾ നിർമ്മിച്ചിട്ടുള്ളത്. "രാം കേ നാം" (1992) , "പിത്ര് പുത്ര് ഓർ ധർമ്മയുദ്ധ" (1995), "ജാംഗ് ഓർ അമൻ" (2002) എന്നിവയാണ്‌ പ്രധാനമായി നിർമ്മിച്ച ഡോക്യുമെന്ററികൾ. ഇതിൽ "ജാംഗ് ഒർ അമൻ" എന്ന ഡോക്യുമെന്ററിക്ക് നിരവധി ദേശീയ, അന്തർദ്ദേശീയപുരസ്കാരങ്ങൾ ലഭിച്ചിട്ടുണ്ട്. പതിനൊന്നാമത് രാജ്യാന്തര ഡോക്യുമെന്ററി ഹ്രസ്വ ചലച്ചിത്രമേളയുടെ പ്രഥമ ലൈഫ് ടൈം
അച്ചീവ്മെന്റ് അവാർഡ് ലഭിച്ചു.
ജീവിതരേഖ.
[[പ്രമാണം:Anandpatwardhan.jpeg|thumb|300px|ആനന്ദ് പട്‌വർദ്ധൻ]]
[[പ്രമാണം:AnandPatwardhan at Kollam.jpeg|thumb|300px|കൊല്ലത്ത് തന്റെ റാം കേ നാം സിനിമ പ്രദർശനത്തിനു മുന്നോടിയായി ആനന്ദ് പട്‌വർദ്ധൻ സംസാരിക്കുന്നു]]
1950 ൽ [[മഹാരാഷ്ട്ര|മഹാരാഷ്ട്രയിലെ]] [[മുംബൈ|മുംബൈയിലാണ്‌]] ആനന്ദ് പട്‌വർദ്ധൻ ജനിച്ചത്.
1970-ൽ [[ബോംബെ സർ‌വ്വകലാശാല|ബോംബെ സർ‌വ്വകലാശാലയിൽ]] നിന്ന് ഇംഗ്ലീഷിൽ ബിരുദവും, 1972-ൽ ബ്രാൻഡൈസ് സർ‌വ്വകലാശാലയിൽ നിന്ന് സോഷ്യോളജിയിൽ ബിരുദവും, 1982-ൽ മക്ഗൈൽ സർ‌വ്വകലാശാലയിൽ നിന്ന് കമ്യൂണിക്കേഷനിൽ ബിരുദാനന്തര ബിരുദവും നേടി.. 
 ഭരണകൂടം അനുമതി നൽകാതെ തടസപ്പെടുത്താൻ ശ്രമിച്ചതുൾപ്പടെ 14 ഡോക്യുമെന്ററികൾ സംവിധാനം ചെയ്തു. കോടതികളിൽ നടന്ന നീണ്ടകാല നിയമയുദ്ധങ്ങളിലൂടെയാണ് പല ഡോക്യുമെന്ററികൾക്കും പ്രദർശനാനുമതി നേടിയെടുത്തത് .
'എ ടൈം ടു റൈസ്', 'ബോംബെ ഔർ സിറ്റി', 'ഇൻ മെമ്മറി ഓഫ് ഫ്രണ്ട്‌സ്', 'രാം കെ നാം ', 'ഫാദർ സൺ ആൻഡ് ഹോളി വാർ', 'എ നർമദാ ഡയറി', 'വാർ ആൻഡ് പീസ്' തുടങ്ങിയവയാണ് സംവിധാനം ചെയ്ത പ്രമുഖ ഡോക്യുമെന്ററികൾ. അഞ്ച് ദേശീയ അവാർഡുകൾ ഉൾപ്പെടെ രാജ്യത്തിനകത്തും പുറത്തു നിന്നുമായി നിരവധി പുരസ്‌കാരങ്ങൾ നേടിയിട്ടുണ്ട്.
റിബൺസ് ഫോർ പീസ്.
ഇന്ത്യയും പാകിസ്താനും തമ്മിലുള്ള ന്യൂക്ലിയർ പരീക്ഷണങ്ങളുടെ അനന്തര ഫലമാണ് 'റിബൺ ഫോർ പീസ്' എന്ന മ്യൂസിക് വീഡിയോയുടെ പ്രമേയം. 
വി ആർ നോട്ട് യുവർ മങ്കീസ്.
രാമായണത്തിലെ ജാതിയും ലിംഗപരവുമായ അടിച്ചമർത്തലുകളും വിമർശനാത്മകമായി ചിത്രീകരിക്കുന്നതാണ് വി ആർ നോട്ട് യുവർ മങ്കീസ്.
യു കാൻ ഡിസ്ട്രോയ് ദി ബോഡി.
ഫാസിസ്റ്റുകളുടെ അക്രമത്തിനിരയായവർക്കുള്ള ശ്രദ്ധാഞ്ജലിയായാണ് യു കാൻ ഡിസ്ട്രോയ് ദി ബോഡിയുടെ അവതരണം.
അവലംബം.
[[വർഗ്ഗം:ഇന്ത്യൻ ചലച്ചിത്രസംവിധായകർ]]
[[വർഗ്ഗം:ആവിഷ്കാര സ്വാതന്ത്ര്യം ഇന്ത്യയിൽ]]
[[വർഗ്ഗം:അയോദ്ധ്യാ തർക്കം]]
[[വർഗ്ഗം:1950-ൽ ജനിച്ചവർ]]
[[വർഗ്ഗം:ആണവ വിരുദ്ധ പ്രവർത്തകർ]]
[[വർഗ്ഗം:ഇന്ത്യൻ ചലച്ചിത്രസം‌വിധായകർ - അപൂർണ്ണലേഖനങ്ങൾ]]

</doc>
<doc id="120977" url="https://ml.wikipedia.org/wiki?curid=120977" title="Anand Patwardhan">
Anand Patwardhan



</doc>
<doc id="120978" url="https://ml.wikipedia.org/wiki?curid=120978" title="ടാഗലോഗ് ജനവിഭാഗം">
ടാഗലോഗ് ജനവിഭാഗം

 
ഫിലിപ്പീൻസിലെ ഒരു ജനവിഭാഗമാണ് ടാഗലോഗ്. രാജ്യത്തിലെ ആകെ ജനസംഖ്യയുടെ 21 ശതമാനത്തോളം വരും ഇവരുടെ എണ്ണം. ഇവിടത്തെ മറ്റു ജനവിഭാഗങ്ങളുമായി തട്ടിച്ചു നോക്കുമ്പോൾ എണ്ണത്തിൽ രണ്ടാം സ്ഥാനത്താണെങ്കിലും ഫിലിപ്പീൻസ് ദേശീയ രാഷ്ട്രീയത്തിൽ ടാഗലോഗുകളാണ് മുന്നിട്ടു നിൽക്കുന്നത്. മലേഷ്യൻ ജനവിഭാഗമായ മലയൻ വംശജരായ ഇവരുടെ പൂർവികർ 13-ാം ശതകത്തോടെ ഫിലിപ്പീൻസിലെത്തിയെന്നു കരുതപ്പെടുന്നു. മധ്യ ലുസോണിലെ ഫലഭൂയിഷ്ഠമായ സമതലങ്ങളിലും മിൻഡോറോയിലുമാണ് ടാഗലോഗുകൾ ഏറെയും താമസമുറപ്പിച്ചിട്ടുള്ളത്. മനില മെട്രോപ്പൊളിറ്റൻ നഗരത്തിലും ക്വിസോൺ നഗരത്തിലും ഇവർ വളരെ കൂടുതലായി കേന്ദ്രീകരിച്ചിരിക്കുന്നു. 
മലയോ-പോളിനേഷ്യൻ വിഭാഗത്തിൽ‌പ്പെടുന്ന 'ടാഗലോഗ്' ആണ് ഇവരുടെ ഭാഷ. ഇത് 'ഫിലിപ്പിനോ' എന്ന പേരിലും അറിയപ്പെടുന്നു. ഫിലിപ്പീൻസിലെ ദേശീയ ഭാഷയാണിത്. മനില മെട്രോപ്പൊളിറ്റൻ നഗരത്തിൽ കേന്ദ്രീകരിച്ചിട്ടുള്ള ടാഗലോഗുകൾക്ക് വിദേശികളുമായി ഇടപഴകാൻ ഏറെ അവസരം ലഭിച്ചിട്ടുണ്ട്. ചൈനക്കാരും യൂറോപ്യൻ‌മാരും അമേരിക്കക്കാരുമായി ഇവർക്ക് വിവാഹബന്ധമുണ്ടാവുകയും തദ്ഫലമായി ഇവരുടെ സന്തതിപരമ്പരകൾക്ക് ഫിലിപ്പീൻസുകാരുടെ തനതായ ശരീരഘടനയിൽ നിന്നും പ്രാദേശികാചാരങ്ങളിൽ നിന്നും അല്പാല്പമായ വ്യതിയാനങ്ങൾ വന്നുചേരുകയും ചെയ്തിട്ടുണ്ട്. കൃഷി, വ്യവസായം, വാണിജ്യം, ആരോഗ്യം, വിദ്യാഭ്യാസം, കല, രാഷ്ട്രീയം എന്നീ മേഖലകളിൾ ടാഗലോഗുകൾ മുൻ‌പന്തിയിലാണ്. സ്പെയിനിൽ നിന്നും സ്വാതന്ത്ര്യം നേടാനായി പ്രവർത്തിച്ച ജോസ് റിസാൽ‍, ആന്ദ്രെ ബോണിഫാഷ്യോ, എമിലിയോ അഗ്വിനാൾഡോ തുടങ്ങിയ പ്രമുഖ വിപ്ലവകാരികളെയും മാനുവൽ ക്വിസോൺ‍, രമൺ മഗ്സാസെ തുടങ്ങിയ പ്രശസ്ത രാജ്യതന്ത്രജ്ഞരെയും ഫിലിപ്പീൻസിനു സംഭാവന ചെയ്തത് ഈ ജനവിഭാഗമാണ്. 

</doc>
<doc id="120979" url="https://ml.wikipedia.org/wiki?curid=120979" title="Tagalog people">
Tagalog people



</doc>
<doc id="120980" url="https://ml.wikipedia.org/wiki?curid=120980" title="അന്താരാഷ്ട്രവാണിജ്യം">
അന്താരാഷ്ട്രവാണിജ്യം

 
മൂലധനമോ, വസ്തുക്കളോ,സേവനങ്ങളോ അന്താരാഷ്ട്ര അതിരുകൾ വഴി രാഷ്ടങ്ങൾ തമ്മിൽ കൈമാറുന്നതിന്റെ അന്താരാഷ്ട്ര വാണിജ്യം ( International trade) എന്നു പറയുന്നു. . ഇത് പണ്ട് മുതൽക്കേ നില നിന്നിരുന്ന ഒരു ഇടപാടാണ്‌.
അടിസ്ഥാനം.
വ്യക്തികൾ തമ്മിലായാലും രാഷ്ട്രങ്ങൾ തമ്മിലായാലും വാണിജ്യം നടക്കുന്നതിനുള്ള അടിസ്ഥാനകാരണം ഒന്നുതന്നെയാണ്. ഓരോ വ്യക്തിയും തനിക്ക് ഏറ്റവും നന്നായി നിർമ്മിക്കുവാൻ കഴിയുന്ന വസ്തുക്കൾ ഉത്പാദിപ്പിക്കുകയും മറ്റുള്ളവരെപ്പോലെ നന്നായി ഉത്പാദിപ്പിക്കാൻ കഴിയാത്ത വസ്തുക്കൾക്ക് അവരെ ആശ്രിയിക്കുകയും ചെയ്യുന്നു. രാഷ്ട്രങ്ങൾ തമ്മിലുള്ള വാണിജ്യത്തിലും ഈ തത്ത്വം തന്നെയാണ് അന്തർലീനമായിട്ടുള്ളത്.
ചരിത്രം.
വാണിജ്യത്തിന്റെ തുടക്കം കുറിക്കുന്നത് മാറ്റക്കച്ചവടമാണ്. മാനവസംസ്കാരത്തിന്റെ ആദ്യത്തെ ചുവടുവയ്പായിരുന്നു ഇത്. സംസ്കാരത്തിന്റെയും സമ്പത്തിന്റെയും അനുക്രമമായ വർധനയോടെ മനുഷ്യൻ രാഷ്ട്രീയാതിർത്തികൾ വിട്ട് ക്രയവിക്രയം നടത്തുവാൻ തുടങ്ങി. യന്ത്രവത്കരണവും നാഗരികതയിലുള്ള പുരോഗതിയും അന്താരാഷ്ട്രവാണിജ്യം സങ്കീർണമാക്കി. വ്യവസായമേഖലകളിലും ഗതാഗത-വാർത്താവിനിമയമേഖലകളിലുമുണ്ടായ കണ്ടുപിടിത്തങ്ങളുടെ കാലാനുസൃതമായ വളർച്ചയോടെ അന്താരാഷ്ട്രവാണിജ്യം ആധുനികരീതിയിൽ വളർച്ച പ്രാപിച്ചു. ഇന്ന് ശാസ്ത്രീയ-സാങ്കേതികമേഖലകളിൽ മൌലികങ്ങളായ പല പരിവർത്തനങ്ങളും നടന്നുകൊണ്ടിരിക്കുകയാണ്. ഒരു 'രണ്ടാംവ്യവസായവിപ്ളവ'ത്തിനുതന്നെ കളമൊരുക്കുന്ന ഈ പരിവർത്തനങ്ങൾ സമകാലിക അന്താരാഷ്ട്രവാണിജ്യത്തിന്റെ മുഖച്ഛായ തന്നെ മാറ്റിക്കൊണ്ടിരിക്കുന്നു.
അതിപ്രാചീനകാലത്തുതന്നെ രാജ്യാന്തരവാണിജ്യം നടന്നു വന്നിരുന്നതായി ചരിത്രാതീതകാലഗവേഷണങ്ങൾ തെളിയിക്കുന്നു. ക്രിസ്ത്വബ്ദത്തിനുമുൻപുതന്നെ ഇന്ത്യയും മധ്യപൌരസ്ത്യരാജ്യങ്ങളുമായി സമുദ്രാന്തരസമ്പർക്കമുണ്ടായിരുന്നു. പുരാതനഗ്രീസിലേയും റോമിലേയും ലിഖിതങ്ങളിൽ ചൈനയെക്കുറിച്ചു കാണുന്ന വിവരങ്ങൾ ഈ രാഷ്ട്രങ്ങൾ തമ്മിലുണ്ടായിരുന്ന വ്യാപാരബന്ധങ്ങളിലേക്ക് വെളിച്ചം വീശുന്നുണ്ട്. ചൈനയിൽനിന്നുള്ള കരമാർഗ്ഗം മധ്യേഷയിലെ പട്ടണങ്ങളിൽകൂടി കാബൂളിലേക്കും പേർഷ്യൻപട്ടണങ്ങളിൽകൂടി അലപ്പോയിയിലേക്കും ഡമാസ്കസിലേക്കും മെഡിറ്ററേനിയൻതീരത്തുള്ള തുറമുഖങ്ങളിലേക്കും വ്യാപിച്ചു കിടന്നിരുന്നു. വിലകൂടിയ തുണിത്തരങ്ങൾ, പട്ടുതരങ്ങൾ, സുഗന്ധദ്രവ്യങ്ങൾ തുടങ്ങിയവ ഈ മാർഗ്ഗത്തിൽകൂടിയാണ് കടന്നിരുന്നത്. ഗതാഗതസൌകര്യങ്ങളുടെ കുറവുമൂലം ഈ കാലഘട്ടത്തിൽ രാജ്യാന്തരവാണിജ്യം മിക്കവാറും വിലപിടിപ്പുള്ള വസ്തുക്കളിൽ ഒതുങ്ങിനിന്നു.
എ.ഡി. 15-ാം ശ.-ത്തിന്റെ അന്ത്യവും 16-ാം ശ.വും അന്താരാഷ്ട്രവാണിജ്യചരിത്രത്തിലെ വഴിത്തിരിവുകളാണ്. 1492-ൽ കൊളംബസ് അമേരിക്ക കണ്ടുപിടിച്ചതോടെ അത്ലാന്തിക് സമുദ്രത്തിലൂടെ രാജ്യാന്തരങ്ങളിലേക്കുള്ള സഞ്ചാരമാർഗ്ഗം സുഗമമായി. ഇതിനെത്തുടർന്ന് മെക്സിക്കോ, പെറു എന്നീ രാജ്യങ്ങളിൽ സ്പെയിൻ ആധിപത്യം സ്ഥാപിച്ചു. കുടിയേറിപ്പാർപ്പും യൂറോപ്യൻ ചരക്കുകളുടെ വിപണിയും സ്പാനിഷ് പുത്രികാരാജ്യങ്ങളിലാണ് ആദ്യമായി വികാസംപ്രാപിച്ചത്.
ഇതേസമയംതന്നെ പോർത്തുഗീസ് നാവികർ ആഫ്രിക്കൻ തീരങ്ങൾചുറ്റി ഏഷ്യയെ സമീപിക്കുന്നുണ്ടായിരുന്നു. ഗുഡ്ഹോപ് മുനമ്പുവഴി വാസ്കോഡഗാമ ഇന്ത്യയിൽ എത്തിച്ചേർന്നതോടെ (1498) പോർത്തുഗൽ അധികാരത്തിന്റെയും സമ്പത്തിന്റെയും ഇരിപ്പിടമായിമാറി. ചുരുക്കത്തിൽ വെനീസിലെ രണ്ടു കപ്പലുകളിലും മധ്യപൂർവദേശങ്ങളിലെ ഒട്ടകങ്ങളിലും ഒതുങ്ങിനിന്ന വാണിജ്യത്തിന് പുതിയ രൂപവും ഭാവവും സിദ്ധിച്ചു. 16-ാം ശ.-ത്തിന്റെ മധ്യത്തോടുകൂടി പോർത്തുഗൽ അതിന്റെ ഔന്നത്യത്തിലെത്തിച്ചേർന്നു. ഇന്ത്യ, സിലോൺ, മലയാ, വ.കിഴക്കൻ ഏഷ്യൻരാജ്യങ്ങൾ എന്നിവയുമായി വ്യാപാരത്തിൽ കുത്തക സ്ഥാപിക്കുവാൻ ഇക്കാലങ്ങളിൽ പോർത്തുഗീസുകാർക്ക് കഴിഞ്ഞു.
സമുദ്രാന്തരകപ്പൽമാർഗങ്ങളുടെ ആവിർഭാവത്തോടുകൂടി വാണിജ്യ-സമ്പദ് വ്യവസ്ഥകളിൽ വിപ്ളവാത്മകങ്ങളായ പരിവർത്തനങ്ങൾ ദൃശ്യമായിത്തുടങ്ങി. സോഫാല, ഓർമസ് (പേർഷ്യാ), സൂറത്ത്, കോഴിക്കോട്, മലാക്കാ, ബന്താം (ജാവാ), മക്കാവോ, ഹിരാദോ (ജപ്പാൻ) തുടങ്ങിയ തുറമുഖ പട്ടണങ്ങൾ ലോകവാണിജ്യഭൂപടത്തിൽ ഉയർന്നുവന്നത് ഇക്കാലത്താണ്. 17-ാം ശ.-ത്തിന്റെ മധ്യത്തോടെ പ്രധാന യൂറോപ്യൻരാജ്യങ്ങളും ഏഷ്യൻരാജ്യങ്ങളുമായി വാണിജ്യബന്ധങ്ങൾ സ്ഥാപിതമായി. ഇംഗ്ളീഷുകാരുടെയും ഡച്ചുകാരുടെയും രംഗപ്രവേശം പോർത്തുഗീസുകാർക്കുള്ള ഏഷ്യയിലെ കച്ചവടക്കുത്തക നഷ്ടപ്പെടുത്തി. നാവികശക്തിയുടെ ഉയർച്ചയോടെ രാജ്യാന്തരവാണിജ്യത്തിൽ ബ്രിട്ടൻ നേതൃസ്ഥാനം പിടിച്ചുപറ്റുകയും ചെയ്തു.
അന്താരാഷ്ട്ര വാണിജ്യവും ആഭ്യന്തരവാണിജ്യവും.
അന്താരാഷ്ട്രവാണിജ്യത്തിന്റെയും ആഭ്യന്തരവാണിജ്യത്തിന്റെയും അടിസ്ഥാനകാരണങ്ങൾ ഒന്നുതന്നെയാണെങ്കിലും ഇവ തമ്മിൽ ചില മൗലിക വ്യത്യാസങ്ങളുണ്ട്. ഒരു രാജ്യാതിർത്തിക്കുള്ളിൽ തൊഴിലിന്റെയും മൂലധനത്തിന്റെയും ചലനക്ഷമത ഏറിയിരിക്കും. പ്രതിഫലത്തിന്റെ തോതനുസരിച്ച് ഈ ഘടകങ്ങൾ ഒരു ഉത്പാദനശാലയിൽനിന്ന് മറ്റൊന്നിലേക്കോ ഒരു സ്ഥലത്തുനിന്ന് മറ്റൊരിടത്തേക്കോ പ്രവഹിക്കുന്നു. തത്ഫലമായി കാലാന്തരത്തിൽ ഇവയ്ക്കു ലഭിക്കുന്ന പ്രതിഫലം ഏറെക്കുറെ സമമായിത്തീരുന്നു. നേരേമറിച്ച് ഇവയുടെ രാജ്യാന്തരചലനക്ഷമത തുലോം കുറവാണ്. ഇതുമൂലം ഉത്പാദനഘടകങ്ങൾക്ക് വിവിധ രാഷ്ട്രങ്ങളിൽ ലഭിക്കുന്ന പ്രതിഫലം വ്യത്യസ്തമായിരിക്കും. ഈ വസ്തുത ആദ്യമായി വിശകലനം ചെയ്തത് ക്ളാസിക്കൽ ധനശാസ്ത്രജ്ഞൻമാരാണ്. ഇതിനെതിരായി വളരെയേറെ വിമർശനങ്ങൾ ഉയർന്നുവന്നിട്ടുണ്ട്. വിശ്വാസങ്ങളിലും ആചാരങ്ങളിലും ഭാഷകളിലുമുള്ള വ്യത്യാസങ്ങൾ, പ്രാദേശികപരിഗണനകൾ, ഗതാഗതതടസ്സങ്ങൾ എന്നിവ ഉത്പാദനഘടകങ്ങളുടെ ചലനക്ഷമതയെ ഒരു രാജ്യാതിർത്തിക്കുള്ളിൽതന്നെ നിയന്ത്രിക്കുന്നുവെന്നാണ് മുഖ്യമായ വിമർശനം. അതേസമയംതന്നെ ഇവയ്ക്ക് രാജ്യാന്തരചലനക്ഷമത തീരെയില്ല എന്നും പറഞ്ഞുകൂടാ. സാമ്പത്തിക ആഗോളവൽക്കരണത്തിന്റെ ഫലമായി രാജ്യാന്തര ചലനക്ഷമത ഇന്ന് വളരെയേറെ സജീവമായിട്ടുണ്ട്. രാഷ്ട്രീയാനിശ്ചിതത്വം, വിദേശീയരെപ്പറ്റിയുള്ള വിശ്വാസക്കുറവ്, വിദേശീയഭാഷകളിലുള്ള അജ്ഞത, കുടിയേറ്റനിയന്ത്രണങ്ങൾ, വിദേശനിക്ഷേപനിയന്ത്രണങ്ങൾ, നിയമപരമായി പരിഹാരം നേടുന്നതിനുളള വൈഷമ്യങ്ങൾ, യുദ്ധാനന്തരനാണയപ്പെരുപ്പം എന്നിവയായിരുന്നു രാജ്യാന്തരചലനക്ഷമതയെ നിയന്ത്രിച്ചിരുന്ന ഘടകങ്ങൾ. എന്നാൽ, ഇവയ്ക്ക് പ്രസക്തി നഷ്ടപ്പെട്ടിരിക്കുന്നു. അതിനാൽ അന്താരാഷ്ട്ര വാണിജ്യം ഇന്ന് ഏറ്റവും സജീവവും ചലനാത്മകവുമായ ഒരു സാമ്പത്തിക പ്രക്രിയയായി മാറിയിരിക്കുന്നു, 
സ്വാധീനിക്കുന്ന ഘടകങ്ങൾ.
പ്രകൃതിവിഭവങ്ങളുടെ ചോദന-പ്രദാനങ്ങളിലുള്ള വിടവ്.
ധാതുക്കൾ, കാർഷികവിഭവങ്ങൾ തുടങ്ങിയവയുടെ ഭൂമിശാസ്ത്രപരമായ വിതരണത്തിൽ ഗണ്യമായ അസമത്വങ്ങളുണ്ട്. മറ്റുള്ള രാഷ്ട്രങ്ങളിൽനിന്നെല്ലാം തികച്ചും സ്വതന്ത്രമായി നില്ക്കുവാൻ തക്കവണ്ണം വിഭവശേഷിയുടെ കാര്യത്തിൽ സ്വയംപര്യാപ്തത നേടുവാൻ ഒരു രാഷ്ട്രത്തിനും സാധ്യമല്ല. തൻമൂലം ഓരോ രാഷ്ട്രവും അതതിന്റെ ആവശ്യങ്ങൾ നിറവേറ്റുന്നതിന് മറ്റു രാഷ്ട്രങ്ങളുമായി വാണിജ്യബന്ധം സ്ഥാപിക്കുവാൻ നിർബബന്ധിതമാകുന്നു.
വിശേഷവത്കരണവും ആപേക്ഷിക വ്യയസിദ്ധാന്തവും.
പലപ്പോഴും ഒരു രാഷ്ട്രം അതിനുതന്നെ ഉത്പാദിപ്പിക്കുവാൻ കഴിയുന്ന ചരക്കുകൾകൂടി മറ്റു രാഷ്ട്രങ്ങളിൽനിന്നു വാങ്ങുന്നു. ഇതിനു കാരണം അന്തർദേശീയവിശേഷവത്കരണവും (Specialisation) അതിന്റെ അടിസ്ഥാനമായ ആപേക്ഷിക വ്യയസിദ്ധാന്തവു(Principle of Comparative Cost)മാണ്. ഈ തത്ത്വപ്രകാരം ഓരോ രാഷ്ട്രവും അതതിന് ഏറ്റവും കൂടുതൽ ആപേക്ഷികാനുകൂല്യമുള്ളതോ ഏറ്റവും കുറവ് ആപേക്ഷികപ്രാതികൂല്യമുള്ളതോ ആയ ചരക്കുകളുടെ ഉത്പാദനത്തിൽ ശ്രദ്ധ കേന്ദ്രീകരിച്ച് മറ്റുള്ള രാഷ്ട്രങ്ങളുമായി വ്യാപാരം നടത്തുന്നതായാൽ എല്ലാ രാഷ്ട്രങ്ങൾക്കും ലാഭകരമായിരിക്കും. മറ്റൊരുതരത്തിൽ പറഞ്ഞാൽ വിവിധ രാഷ്ട്രങ്ങളിൽ വിഭിന്നചരക്കുകളുടെ സൂക്ഷ്മവ്യയ-വില വ്യത്യാസാനുപാതം (Differential cost price ratio) അന്താരാഷ്ട്ര വാണിജ്യത്തിന് പ്രേരകമായ ഒരു മുഖ്യഘടകമാണ്.
സാമ്പത്തികപുരോഗതിയിലുണ്ടാകുന്ന വ്യതിയാനങ്ങൾ.
വികസിതരാഷ്ട്രമായ ബ്രിട്ടൻ അത്രയുംതന്നെ വികസിതമല്ലാത്ത ആസ്റ്റ്രേലിയാ, ആർജന്റീനാ, ദക്ഷിണാഫ്രിക്ക തുടങ്ങിയ പ്രദേശങ്ങളിൽനിന്നും അസംസ്കൃതവസ്തുക്കൾ വാങ്ങുകയും പകരം നിർമിതവസ്തുക്കൾ നല്കുകയും ചെയ്യുന്നു. യു.എസ്സും ബ്രിട്ടനും തമ്മിലുള്ള വാണിജ്യചരിത്രവും ഈ വസ്തുത തെളിയിക്കുന്നു. ഒരു കാലത്ത് കാർഷികപ്രധാനമായിരുന്ന യു.എസ്. ബ്രിട്ടനെ സംബന്ധിച്ചിടത്തോളം അസംസ്കൃതവസ്തുക്കളുടെയും ഭക്ഷണവിഭവങ്ങളുടെയും പ്രഭവസ്ഥാനവും നിർമിതവസ്തുക്കളുടെ ഒരു മുഖ്യവിപണിയുമായിരുന്നു. എന്നാൽ ഇന്ന് യു.എസ്. ഈ സ്ഥിതിവിശേഷത്തെ അതിജീവിച്ചിരിക്കുന്നുവെന്നുമാത്രമല്ല, ലോകവിപണികളിൽ മുഖ്യശക്തിയായി മാറുകയും ചെയ്തു.
ജനസംഖ്യാവിതരണത്തിലുള്ള വ്യത്യാസങ്ങൾ.
ജനപ്പെരുപ്പമുള്ള പ്രദേശങ്ങളിലെ ജനത തങ്ങളുടെ മിച്ചമനുഷ്യപ്രയത്നം സമ്പൂർണ ഉത്പന്നങ്ങളാക്കി മാറ്റി ജനബാഹുല്യം കുറഞ്ഞ രാഷ്ട്രങ്ങളിലെ മിച്ചകാർഷികവിഭവങ്ങൾക്കും അസംസ്കൃതസാധനങ്ങൾക്കുമായി കൈമാറ്റം ചെയ്യുന്നു. ഇതൊരു സാമാന്യതത്ത്വമായി അംഗീകരിക്കാമെങ്കിലും ഇതിന് ചില അപവാദങ്ങൾ കാണുന്നുണ്ട്. ദക്ഷിണപൂർവേഷ്യൻ രാഷ്ട്രങ്ങൾ ലോകത്തിലെ ഏറ്റവും ജനബാഹുല്യമുള്ള പ്രദേശങ്ങളാണെങ്കിൽക്കൂടി അതിനനുസരണമായി വിദേശവാണിജ്യം ഇവിടെ വളർന്നിട്ടില്ല എന്നത് ഇതിനുദാഹരണമാണ്.
ഗതാഗത-വാർത്താവിനിമയസൗ കര്യങ്ങൾ.
പ്രാചീനകാലവാണിജ്യത്തിന്റെ അതിർത്തികൾ ചുരുങ്ങിയിരുന്നതിനുള്ള ഒരു പ്രധാനകാരണം കാര്യക്ഷമമായ ഗതാഗത-വാർത്താവിനിമയ സൗ കര്യങ്ങളുടെ അഭാവമായിരുന്നു. ഇവയിലുണ്ടായ ഓരോ പുരോഗതിയും അന്താരാഷ്ട്രവാണിജ്യത്തിലെ ഓരോ നാഴികക്കല്ലായിരുന്നു.
മറ്റുള്ളവ.
മുകളിൽ വിവരിച്ച അടിസ്ഥാനഘടകങ്ങൾക്കു പുറമേ ദേശീയസമ്പത്ത്, രാഷ്ട്രീയമായ ചേരിതിരിവുകൾ, ദേശീയസ്വഭാവങ്ങൾ, ആചാരരീതികൾ, വൻതോതിലുള്ള ഉത്പാദനം എന്നിവയും അന്താരാഷ്ട്രവാണിജ്യത്തെ സ്വാധീനിക്കുന്ന ഘടകങ്ങളാണ്.
ആളോഹരിവരുമാനത്തെയും മൂലധനത്തെയും ആസ്പദമാക്കിയുള്ള ദേശീയസമ്പത്ത് ജനങ്ങളുടെ ഉപഭോഗരീതിയിൽമാറ്റങ്ങൾ വരുത്തുന്നു. ഒരു സമ്പന്നരാഷ്ട്രത്തിലെ ജനത അവരുടെ ജീവിതസൌകര്യങ്ങൾ വർധിപ്പിക്കുവാനും അവയ്ക്ക് വൈവിധ്യം നല്കുവാനും മറ്റുരാഷ്ട്രങ്ങളുമായി വാണിജ്യബന്ധത്തിൽ ഏർപ്പെടുന്നു.
വിദേശീയ മുതൽമുടക്കും അന്താരാഷ്ട്രവ്യാപാരവും തമ്മിലുള്ള ബന്ധത്തിന് കരീബിയൻമേഖല ഒരുത്തമദൃഷ്ടാന്തമാണ്. യു.എസ്. ഇവിടെ മുടക്കിയ മൂലധനനിക്ഷേപങ്ങൾ ഈ മേഖലയ്ക്ക് അന്താരാഷ്ട്രവാണിജ്യത്തിൽ ഒരു പ്രമുഖസ്ഥാനം സമ്പാദിച്ചുകൊടുത്തു.
വിദേശവാണിജ്യവും ദേശീയസമ്പദ്‌വ്യവസ്ഥയും.
ഒരു രാഷ്ട്രത്തിന്റെ വിദേശവാണിജ്യവും ദേശീയസമ്പദ്വ്യവസ്ഥയും തമ്മിൽ അഭേദ്യമായ ബന്ധമുണ്ടെങ്കിലും മൊത്തം ദേശീയോത്പാദനവും വിദേശവാണിജ്യവും തമ്മിലുളള അനുപാതം ആ രാഷ്ട്രത്തിന്റെ സാമ്പത്തിക വികാസത്തെ സൂചിപ്പിക്കണമെന്നില്ല. വിദേശവ്യാപാരത്തിന്റെ ആകെത്തുക ഒരു രാഷ്ട്രത്തിന്റെ സാമ്പത്തികവികാസത്തിന്റെ കേവലസൂചികയായിക്കണക്കാക്കുവാൻ സാധ്യമല്ല. ദൃഷ്ടാന്തമായി മൊത്തം വിദേശവ്യാപാരത്തിൽ സ്വീഡനെക്കാൾ വളരെ മുൻപന്തിയിലാണ് ഇന്ത്യ. എന്നാൽ സാമ്പത്തികപുരോഗതിയിലും തദ്വാരാ ജീവിതനിലവാരത്തിലും സ്വീഡൻ മുൻപന്തിയിൽ നില്ക്കുന്നു. ആളോഹരിവിദേശവ്യാപാരവും ദേശീയസമ്പദ്വ്യവസ്ഥയുടെ കേവലമാനദണ്ഡമായി കണക്കാക്കുവാൻ വിഷമമുണ്ട്. പല വികസിതരാഷ്ട്രങ്ങളുടെയും ആളോഹരി വിദേശവ്യാപാരം ഗണ്യമാണെന്നുള്ളത് ശരിയാണ്. പക്ഷേ, സാമ്പത്തികവികാസത്തിൽ പിന്നാക്കം നില്ക്കുന്ന പല രാഷ്ട്രങ്ങളുടെയും ആളോഹരിവിദേശവ്യാപാരം യു.എസ്സിന്റെതിനെക്കാൾ കൂടുതലാണ്.
വ്യവസായവിപ്ളവം.
ഏതാണ്ട് ഈ കാലഘട്ടത്തിൽത്തന്നെയാണ് 'കച്ചവടസിദ്ധാന്ത'ത്തിന്റെയും ഉദയം. എന്തുവിലകൊടുത്തും 'ഇറക്കുമതി ചുരുക്കുക, കയറ്റുമതി പരമാവധിയാക്കുക' എന്നുള്ളതായിരുന്നു ഈ സിദ്ധാന്തത്തിന്റെ രത്നച്ചുരുക്കം. അതനുസരിച്ച് പല രാഷ്ട്രങ്ങളും രൂക്ഷമായ നിയന്ത്രണങ്ങൾ ഏർപ്പെടുത്തി.
കച്ചവടസിദ്ധാന്തം അതിന്റെ അത്യുന്നതിയിൽ നില്ക്കുമ്പോൾത്തന്നെ അതിനെതിരായി അഭിപ്രായങ്ങൾ പൊങ്ങിവരാൻ തുടങ്ങി. മുതലാളിത്തത്തിന്റെ വികാസത്തോടെ 17-ാം ശ.-ത്തിന്റെ ഉത്തരാർധത്തിലും 18-ാം ശ.-ത്തിന്റെ ആരംഭത്തിലും സാമ്പത്തികസ്വാതന്ത്യ്രത്തിനുവേണ്ടിയുള്ള മുറവിളി കൂടുതൽ ഉച്ചത്തിലാകുകയും സർക്കാർ നിയന്ത്രണങ്ങളിൽ പല അയവുകൾ വരികയും ചെയ്തു. പ്രസിദ്ധ ധനശാസ്ത്രജ്ഞനായ ആഡംസ്മിത്ത് ഇത്തരുണത്തിൽ സ്മരണീയനാണ്. സ്വതന്ത്രവ്യാപാരത്തിനുവേണ്ടിയുള്ള അദ്ദേഹത്തിന്റെ വാദങ്ങൾ ലോകപ്രശസ്തിയാർജിച്ചു. വ്യവസായവിപ്ളവത്തോടുകൂടി പ്രത്യേകിച്ചും ഈ വാദമുഖങ്ങളുടെ ആഘാതം ദൃശ്യമായിത്തുടങ്ങി.
ഇംഗ്ളണ്ടിന്റെ വ്യവസായവിപ്ളവം കണ്ടുപിടിത്തങ്ങളുടെ ഒരു ശൃംഖലതന്നെ സൃഷ്ടിച്ചു. പരമ്പരയായ കണ്ടുപിടിത്തങ്ങൾ ഇരുമ്പുവ്യവസായത്തിലും തുണിവ്യവസായത്തിലും വമ്പിച്ച മാറ്റങ്ങൾ വരുത്തി. ആവിയന്ത്രത്തിന്റെ ആവിർഭാവം വ്യവസായമണ്ഡലത്തിൽ ഒരു പുതിയ യുഗത്തെത്തന്നെ കുറിക്കുന്നു.
18-ാം ശ-ത്തിന്റെ അന്ത്യഘട്ടത്തിൽ ആഡംസ്മിത്തിന്റെ സ്വതന്ത്രവ്യാപാരതത്ത്വങ്ങൾ അടിയുറയ്ക്കുകയും 'യഥേച്ഛാകാരിതാ' (Laissez-faire) സിദ്ധാന്തം സാമ്പത്തിക ബന്ധങ്ങളുടെ അടിസ്ഥാനതത്ത്വമായി അംഗീകരിക്കപ്പെടുകയും ചെയ്തു. 1860-ൽ സ്വതന്ത്രവ്യാപാരനയം ബ്രിട്ടൻ നിയമപരമായി അംഗീകരിച്ചു. ഫ്രാൻസ്, ഹോളണ്ട്, ബൽജിയം, യു.എസ്., ജർമനി തുടങ്ങിയ രാഷ്ട്രങ്ങളും രാജ്യാന്തരവ്യാപാരനയങ്ങളിൽ പല അയവുകളും വരുത്തി. നിയന്ത്രണങ്ങളിൽനിന്നും വിമുക്തമായതോടെ അന്താരാഷ്ട്രവാണിജ്യം വിപുലമാകുവാൻ തുടങ്ങി. വാണിജ്യവ്യാപനത്തിനനുസൃതമായി ലോകമെമ്പാടും വിശേഷവത്കരണം ഒരു പ്രാഥമികതത്ത്വമായി അംഗീകരിക്കപ്പെട്ടു. 1870-ൽ സ്വർണമാനവ്യവസ്ഥ (Gold Standard System) മിക്ക രാഷ്ട്രങ്ങളും സ്വീകരിച്ചതോടെ അന്താരാഷ്ട്രവാണിജ്യം കൂടുതൽ സുഗമമാകുകയും ചെയ്തു.
ആദ്യഘട്ടങ്ങളിൽ ബ്രിട്ടന്റെ വളരെ പുറകിൽ നിന്നിരുന്ന ജർമനി 20-ാം ശ.-ത്തോടുകൂടി അഭൂതപൂർവമായ വ്യാവസായികവളർച്ച പ്രാപിച്ചു. യു.എസ്സിന്റെ വ്യാവസായികപുരോഗതി ഇതിലും ആശ്ചര്യജനകമായിരുന്നു. ഒന്നാം ലോകയുദ്ധത്തിനു മുൻപുതന്നെ ഈ രാഷ്ട്രം ബ്രിട്ടനെ പിന്നിലാക്കി.
ആധുനികവികാസം.
അന്താരാഷ്ട്രവാണിജ്യത്തിൽ 1815-നും 1914-നും ഇടയ്ക്കുണ്ടായ ഗണ്യമായ പുരോഗതി പ്രത്യേകം ശ്രദ്ധേയമാണ്. ഈ കാലയളവിൽ ലോകജനസംഖ്യ ഇരട്ടിയോടടുക്കുകയും ലോകവാണിജ്യം ഇരുപതുമടങ്ങുകണ്ട് വർധിക്കുകയും ചെയ്തു. സ്വർണമാനവ്യവസ്ഥയുടെ അംഗീകാരം, ഉഷ്ണമേഖലാപ്രദേശങ്ങളുടെയും അവയുടെ ഉത്പന്നങ്ങളുടെയും വർധമാനമായ പ്രാധാന്യം, സമശീതോഷ്ണമേഖലാപ്രദേശങ്ങളുടെ വികാസം, യു.എസ്സിന്റെയും ജർമനിയുടെയും വ്യാവസായികോത്സാഹം, യൂറോപ്യൻ വൻകരയിലുണ്ടായ കാർഷികപുരോഗതി തുടങ്ങിയവ ഒന്നാം ലോകയുദ്ധത്തിനു തൊട്ടുമുൻപുള്ള അരനൂറ്റാണ്ടിൽ ലോകവാണിജ്യത്തിന്റെ ബഹുമുഖമായ വളർച്ചയ്ക്ക് വഴിയൊരുക്കി.
ഒന്നാം ലോകയുദ്ധം പല രാഷ്ട്രങ്ങളുടെയും വിദേശ വ്യാപാരത്തിന് കനത്ത ആഘാതം ഏല്പിച്ചു. രാഷ്ട്രങ്ങൾ ഒന്നൊന്നായി സ്വർണമാനവ്യവസ്ഥ ഉപേക്ഷിക്കുവാൻ നിർബന്ധിതമായി. സ്വർണത്തെ ആസ്പദമാക്കിയുള്ള വിവിധനാണയങ്ങളുടെ ആഗോളവിനിമയത്തിൽ സംജാതമായ സ്തംഭനാവസ്ഥയായിരുന്നു ഇതിന്റെ ഫലം. 19-ാം ശ.-ത്തിന്റെ അന്ത്യത്തിൽത്തന്നെ തലപൊക്കുവാൻ തുടങ്ങിയ ദേശീയത കൂടുതൽ ശക്തിപ്പെട്ടു. യുദ്ധം മൂലമുണ്ടായ സാമ്പത്തികോപരോധം രാജ്യാന്തരവാണിജ്യഗതിയിൽ നിർണായകമായ പല മാറ്റങ്ങൾക്കും വഴിതെളിച്ചു. പരമ്പരാഗതമായ തുറകളിൽനിന്ന് ചരക്കുകൾ കിട്ടാൻ വൈഷമ്യം നേരിട്ടപ്പോൾ രാഷ്ട്രങ്ങൾ മറ്റു മാർഗങ്ങൾ ആരായുവാൻ തുടങ്ങി. അവയിൽത്തന്നെ ചിലത് അവയുടേതായ ഉത്പാദനമാർഗങ്ങൾ വികസിപ്പിക്കുവാനും നിർബന്ധിതമായി. സമാധാനം കൈവന്നതിനുശേഷവും ലോകവിപണികളിൽ തങ്ങളുടെ സ്ഥാനം പുനരാർജിക്കുവാൻ പല രാഷ്ട്രങ്ങൾക്കും കഴിഞ്ഞില്ല. ഇതിൽനിന്നെല്ലാം വ്യത്യസ്തമായിരുന്നു യു.എസ്സിന്റെ നില. യുദ്ധാവസാനത്തോടെ ലോകവാണിജ്യത്തിൽ ഈ രാഷ്ട്രത്തിന്റെ സ്ഥാനം കൂടുതൽ കെട്ടുറപ്പുള്ളതായിത്തീരുകയാണുണ്ടായത്.
യൂറോപ്പിന്റെ യുദ്ധാനന്തര പുനർനിർമ്മാണം മികച്ചതായിരുന്നു. 1928 ആയപ്പോഴേക്കും നാല്പതോളം രാഷ്ട്രങ്ങൾ ചില മാറ്റങ്ങൾക്ക് വിധേയമായി സ്വർണമാനവ്യവസ്ഥ വീണ്ടും സ്വീകരിച്ചു. 1914-നും 1929-നും ഇടയ്ക്ക് ആഗോള-ഇറക്കുമതി ഏതാണ്ട് ഇരട്ടിയായി; കയറ്റുമതിയാകട്ടെ 67 ശ.മാ.-ത്തോളം ഉയരുകയും ചെയ്തു.
ആഗോളമാന്ദ്യകാലം.
1929 അവസാനമായപ്പോഴേക്കും ലോകത്തെമ്പാടും സാമ്പത്തിക വ്യാപാരമാന്ദ്യത്തിന്റെ ലക്ഷണങ്ങൾ കണ്ടുതുടങ്ങി. മൂന്നു വർഷത്തോളം ഇതിന്റെ കെടുതികൾ നീണ്ടുനിന്നു. സാമ്പത്തികദേശീയതയുടെ (Economic Nationalism) അതിപ്രസരം സ്ഥിതിഗതികളെ കൂടുതൽ വഷളാക്കി. 1931 ആയപ്പോഴേക്കും ബ്രിട്ടൻ ഉൾപ്പെടെ പല രാഷ്ട്രങ്ങളും സ്വർണമാനവ്യവസ്ഥ ഉപേക്ഷിച്ചു. സംരക്ഷണനികുതികൾ, വിദേശവിനിമയനിയന്ത്രണങ്ങൾ, നാണയവിമൂല്യനം (devaluation) തുടങ്ങിയവ രാഷ്ട്രങ്ങളുടെ വിദേശവ്യാപാരത്തെ താറുമാറാക്കി.പരസ്പരം വാണിജ്യബന്ധത്തിലേർപ്പെട്ടിരുന്ന രാജ്യങ്ങളിൽ പകർച്ച വ്യാധിക്കു സമാനമായി മാന്ദ്യം പടർന്ന് പിടിച്ചു. അടഞ്ഞ വാതിൽ നയം സ്വീകരിച്ചിരുന്ന ചൈന പോലുള്ള രാജ്യങ്ങൾ മാത്രമേ മാന്ദ്യത്തിൽ നിന്നും രക്ഷപ്പെട്ടുള്ളു.
രണ്ടാം ലോകയുദ്ധവും അനന്തരസംഭവങ്ങളും അന്താരാഷ്ട്രവാണിജ്യത്തിൽ വീണ്ടും ചലനങ്ങൾ സൃഷ്ടിച്ചു. സാമ്രാജ്യശക്തികളുടെ തിരോധാനം, വ്യവസായവത്കരണം ത്വരിതപ്പെടുത്തുവാനുള്ള വികസ്വരരാഷ്ട്രങ്ങളുടെ വ്യഗ്രത, അന്താരാഷ്ട്രസംഘടനകളുടെയും വാണിജ്യച്ചേരികളുടെയും ആവിർഭാവം, ശാസ്ത്രീയ-സാങ്കേതികമണ്ഡലങ്ങളിലുണ്ടായ മൌലികങ്ങളായ പരിവർത്തനങ്ങൾ എന്നിവ ആധുനികലോകവാണിജ്യത്തിൽ ദൂരവ്യാപകമായ പല വ്യതിയാനങ്ങളും വരുത്തി.
അന്താരാഷ്ട്രവാണിജ്യം ഇന്ന്.
ഒന്നാം ലോകയുദ്ധം കഴിഞ്ഞുള്ള അരശതാബ്ദത്തിൽ അന്താരാഷ്ട്രവാണിജ്യത്തിലുണ്ടായ വളർച്ച അത്ഭുതാവഹമാണ്. രണ്ടാം ലോകയുദ്ധത്തിനു മുൻപുണ്ടായിരുന്ന കാലഘട്ടവുമായി തട്ടിച്ചുനോക്കുമ്പോൾ ഇന്ന് ലോകവാണിജ്യം വിലയുടെയും പരിമാണത്തിന്റെയും അടിസ്ഥാനത്തിൽ പലമടങ്ങു വർധിച്ചിരിക്കുന്നതായി കാണാൻ കഴിയും. ഇതോടൊപ്പം തന്നെ ഇതിന്റെ ഘടനയിലും പ്രവാഹത്തിലും സാരമായ പല പരിവർത്തനങ്ങളുമുണ്ടായിട്ടുണ്ട്.
മുഖ്യവാണിജ്യവിഭവങ്ങൾ.
നിർമിതോത്പന്നങ്ങളുടെ വർധമാനമായ പ്രാധാന്യം ലോകവാണിജ്യഘടനയുടെ മാറ്റങ്ങളിലൊന്നാണ്. ഇതിന്റെ അനുസിദ്ധാന്തമായി ആഗോളവാണിജ്യത്തിൽ വികസിതരാഷ്ട്രങ്ങളുടെ ഓഹരിയും അത്രകണ്ടു വർധിച്ചിട്ടുണ്ട്. 1913-ൽ ആഗോളക്കയറ്റുമതിയുടെ മൂന്നിലൊരുഭാഗമായിരുന്ന നിർമിതോത്പന്നങ്ങളും യന്ത്രസാമഗ്രികളും ഇന്ന് പകുതിയിലേറെയാണ്. ഇവയിൽത്തന്നെ മൂന്നിൽ രണ്ടുഭാഗം മൂലധനസാന്ദ്രമായ ഉത്പന്നങ്ങളാണ്. ഈ ഉത്പന്നങ്ങളുടെ വ്യാപാരത്തിൽ വികസിത രാഷ്ട്രങ്ങൾ തമ്മിൽ കടുത്ത മാത്സര്യം നിലവിലുണ്ടെങ്കിലും അവയുടെ വ്യാപാരം ഒന്നിനൊന്ന് വർധിച്ചുവരുന്നതേയുള്ളു.
ലോകവാണിജ്യത്തിൽ ഇന്ധനങ്ങൾ, ധാതുക്കൾ എന്നിവയുടെ ഓഹരിയും ഉയർന്നിട്ടുണ്ട്. ഇവയിൽ പ്രഥമസ്ഥാനത്തു നില്ക്കുന്നത് പെട്രോളിയം ഉത്പന്നങ്ങളാണ്. രണ്ടാം ലോകയുദ്ധത്തിനു മുൻപുതന്നെ പെട്രോളിയം ഉത്പന്നങ്ങൾ ലോകവാണിജ്യത്തിൽ പരുത്തിയെ ഒന്നാം സ്ഥാനത്തുനിന്ന് പുറംതള്ളുകയുണ്ടായി. 
പെട്രോളിയത്തെ സംബന്ധിച്ചിടത്തോളം ഒന്നാംകിട കയറ്റുമതിമേഖല എന്ന നിലയിലേക്കുള്ള മധ്യപൂർവദേശത്തിന്റെ ഉയർച്ചയോടെ ഇതിന്റെ വ്യാപാരഗതിയിലും സാരമായ വ്യതിയാനങ്ങൾ സംഭവിച്ചു. ലോകത്തിലെ ഏറ്റവും വലിയ പെട്രോളിയം കയറ്റുമതിരാഷ്ട്രമായിരുന്ന യു.എസ്. ഇന്ന് ഏറ്റവും വലിയ ഇറക്കുമതിരാഷ്ട്രമായി മാറിയിരിക്കുകയാണ്.
ഇന്ധനങ്ങളുടെ പട്ടികയിൽ കല്ക്കരിയുടെ ലോകവ്യാപാരം 1913-നുശേഷം നിരന്തരമായി ക്ഷയിക്കുകയാണുണ്ടായത്. ഏറ്റവും വലിയ കല്ക്കരി കയറ്റുമതി രാഷ്ട്രങ്ങളെന്ന് 1914-നു മുൻപ് ബഹുമതിയാർജിച്ച പല രാഷ്ട്രങ്ങളും ഇന്ന് ഇറക്കുമതി രാഷ്ട്രങ്ങളായി പരിണമിച്ചിരിക്കുന്നു.
ടിൻ ഒഴികെയുള്ള ലോഹങ്ങളുടെയും ലോഹ അയിരുകളുടെയും രാജ്യാന്തരവ്യാപാരം മൊത്തത്തിൽ വർധിച്ചിട്ടുണ്ട്. ഇവയുടെയും ആഗോളവ്യാപാരഘടനയിൽ സാരമായ പരിവർത്തനങ്ങളുണ്ടായി. ഇരുമ്പയിർ, ചെമ്പ്, ഈയം, ടിൻ തുടങ്ങിയവയുടെ കയറ്റുമതിയിൽ നേതൃസ്ഥാനത്തുനിന്നിരുന്ന യു.എസ്. ഇന്ന് ഇവയുടെ പ്രധാന ഇറക്കുമതിരാഷ്ട്രമായിത്തീർന്നിരിക്കുന്നു. ലാറ്റിൻ അമേരിക്ക, ആഫ്രിക്ക എന്നിവ ഇവയുടെ ഉത്പാദനത്തിലും പ്രദാനത്തിലും കൂടുതൽ പ്രാധാന്യം ആർജിച്ചുവരികയുമാണ്.
ഭക്ഷണപദാർഥങ്ങളും അസംസ്കൃതകാർഷികവസ്തുക്കളും ലോകവാണിജ്യത്തിന്റെ മൂന്നിലൊരു ഭാഗം കൈയടക്കിവച്ചിരിക്കുന്നു. ഇവയിൽ പരുത്തി, ഗോതമ്പ്, കമ്പിളി, കാപ്പി, പഞ്ചസാര, റബർ എന്നിവയാണ് ലോകവിപണികളിൽ ആധിപത്യം പുലർത്തിപ്പോരുന്നത്. ഇവയിൽത്തന്നെ കാപ്പി ഒന്നാം സ്ഥാനത്ത് നില്ക്കുന്നു. മൊത്തത്തിൽ വർധനവുണ്ടായിട്ടുണ്ടെങ്കിൽക്കൂടി ആഗോളവാണിജ്യത്തിൽ ഇവയുടെ ഓഹരി നിരന്തരം കുറഞ്ഞുവരികയാണ്. വികസ്വര രാഷ്ട്രങ്ങളെ സംബന്ധിച്ചിടത്തോളം ഈ വസ്തുത പ്രാധാന്യമർഹിക്കുന്നു.
മറ്റു അടിസ്ഥാനവ്യവസായങ്ങളുടെ പട്ടികയിൽ വനവിഭവങ്ങൾ, സമുദ്രവിഭവങ്ങൾ തുടങ്ങിയവയുടെ വ്യാപാരത്തിൽ ഗണ്യമായ വർധനം ഉണ്ടായിട്ടുണ്ട്.
വികസിത രാഷ്ട്രങ്ങൾ.
അന്താരാഷ്ട്രവാണിജ്യത്തിൽ പശ്ചിമയൂറോപ്പ്, യു.എസ്., കാനഡാ എന്നിവയ്ക്ക് അതുല്യമായ സ്ഥാനമാണുള്ളത്. മൊത്തം ലോകവാണിജ്യത്തിന്റെ പകുതിയിലേറെ ഈ രാഷ്ട്രങ്ങൾ കൈയടക്കിവച്ചിരിക്കുന്നു; പശ്ചിമയൂറോപ്പിന്റെ മാത്രം ഓഹരി 40 ശ.മാ.-ത്തോളവും. ഇത് ഗണ്യമായ ഒരനുപാതമാണെന്ന് ഒറ്റനോട്ടത്തിൽ തോന്നാമെങ്കിലും പശ്ചിമയൂറോപ്പ് ഉൾക്കൊള്ളുന്ന രാഷ്ട്രങ്ങളുടെ ബഹുലതകൂടി കണക്കിലെടുക്കേണ്ടതുണ്ട്.
രണ്ടാം ലോകയുദ്ധത്തിനുശേഷം ഏഷ്യൻ വാണിജ്യഘടനയിൽ ഏറ്റവുമധികം പരിവർത്തനമുണ്ടായത് മധ്യപൂർവദേശങ്ങളിലും വിദൂരപൂർവദേശങ്ങളിലുമാണ്. ഇവയിൽത്തന്നെ പ്രത്യേകിച്ചും ശ്രദ്ധേയമാണ് ജപ്പാന്റെ സ്ഥിതി. ചുരുങ്ങിയ കാലയളവിനുള്ളിൽ അസൂയാർഹമായ സാമ്പത്തികപുരോഗതി നേടിയ ജപ്പാന്റെ വാണിജ്യഘടനയിലും ഗതിയിലും ഗണ്യമായ മാറ്റങ്ങൾ സംഭവിക്കുകയുണ്ടായി. ജപ്പാന്റെ മുഖ്യവ്യാപാരപങ്കാളികളായിരുന്ന ഏഷ്യൻ രാഷ്ട്രങ്ങളെ പുറംതള്ളിക്കൊണ്ട് വടക്കേഅമേരിക്കൻ രാഷ്ട്രങ്ങൾ ഇന്ന് ആ സ്ഥാനം കരസ്ഥമാക്കിയിരിക്കുന്നു.
രാജ്യാന്തരവ്യാപാരഘടന വിശകലനം ചെയ്യുമ്പോൾ ചിലരാഷ്ട്രങ്ങളുടെ കയറ്റുമതി ഏതാനും ഇനങ്ങളിൽ ഒതുങ്ങി നില്ക്കുന്ന ഒരു സവിശേഷത പരിഗണനയർഹിക്കുന്നു. ശ്രീലങ്ക, മ്യാൻമാർ, ഐസ്ലൻഡ്, കോസ്റ്റോറിക്ക, ബ്രസീൽ, ആർജന്റീന, ന്യൂസിലൻഡ്, സ്പെയിൻ, നൈജീരിയാ, അൾജീരിയാ, ഡെൻമാർക്ക്, അയർലൻഡ്, സോമാലിയാ, തുർക്കി തുടങ്ങിയ രാഷ്ട്രങ്ങളുടെ കയറ്റുമതിയിൽ സിംഹഭാഗവും ഭക്ഷ്യവിഭവങ്ങളാണ്; ഇവയിൽത്തന്നെ വൈവിധ്യം നന്നെക്കുറയും. വെനീസുലാ, പാകിസ്താൻ, ഈജിപ്ത് എന്നീ രാഷ്ട്രങ്ങളും ഈ വിഭാഗത്തിൽപ്പെടുന്നു. ഇവയുടെ മുഖ്യകയറ്റുമതിച്ചരക്കുകൾ ഭക്ഷ്യവിഭവങ്ങളല്ലാത്ത അസംസ്കൃതവസ്തുക്കളാണ്. കയറ്റുമതിയിലുള്ള വൈവിധ്യക്കുറവ് - പ്രത്യേകിച്ചും കാർഷികോത്പന്നങ്ങളിൽ-ഒട്ടും അഭിലഷണീയമല്ലതന്നെ. കാരണം, ലോകവിപണികളിലുണ്ടാകാവുന്ന വിലയുടെ ഏറ്റക്കുറച്ചിലുകൾ ആ രാഷ്ട്രത്തിന്റെ സാമ്പത്തിക വികാസത്തെ സാരമായി ബാധിക്കുന്നു.
സമകാലികഅന്താരാഷ്ട്രവാണിജ്യത്തിന്റെ ചരിത്രത്തിൽ വികസ്വരരാഷ്ട്രങ്ങളുടെ സ്ഥിതി പ്രത്യേകം എടുത്തുപറയത്തക്കതാണ്. ഈ രാഷ്ട്രങ്ങൾ കയറ്റുമതിവ്യാപാരം വികസനപ്രക്രിയയുടെ ഒരു നിർണായകഘടകമായി കരുതുന്നുണ്ടെങ്കിലും ഇവയുടെ വിദേശവ്യാപാരപുരോഗതി പ്രോത്സാഹജനകമല്ല. ലോകജനസംഖ്യയുടെ നാലിൽ മൂന്നുഭാഗം നിവസിക്കുന്ന ഈ രാഷ്ട്രങ്ങളുടെ രാജ്യാന്തരകയറ്റുമതിയിൽ ഇവയുടെ വിഹിതം അഞ്ചിലൊന്നുമാത്രമാണ്. അടിസ്ഥാന ഉത്പന്നങ്ങളുടെയും നിർമിത ഉത്പന്നങ്ങളുടെയും കയറ്റുമതിയിൽ ഇവയുടെ പങ്കാളിത്തം തീരെ കുറവാണ്. മൊത്തം വിദേശവ്യാപാരത്തിൽ വർധന കാണുന്നുണ്ടെങ്കിലും ലോകവാണിജ്യത്തിൽ ഇവയുടെ ഓഹരി നിരന്തരമായി കുറഞ്ഞുകൊണ്ടിരിക്കുന്നു. 
അന്താരാഷ്ട്രസംഘടനകൾ.
യുദ്ധാനന്തരകാലഘട്ടത്തിലെ പ്രാധാന്യമർഹിക്കുന്ന ഒരു സംഭവവികാസം അന്താരാഷ്ട്രസംഘടനകളുടെ ആവിർഭാവമാണ്. അന്താരാഷ്ട്രനാണയനിധി (International Monetary Fund), ലോകബാങ്ക് (International Bank for Reconstruction and Development), ഗാട്ട് (GATT-General Agreements on Tariff and Trade) എന്നിവ അന്താരാഷ്ട്രവാണിജ്യപുരോഗതിക്ക് വിലയേറിയ സംഭാവനകൾ നല്കിയിട്ടുണ്ട്; പ്രത്യേകിച്ചും ഗാട്ട്കരാർ. ഈ കരാറിലെ മൌലികതത്ത്വങ്ങൾ ഇവയാണ്: (1) അന്താരാഷ്ട്രവാണിജ്യം വിവേചനാപരമാക്കരുത്; (2) പരിമാണത്തെ അടിസ്ഥാനമാക്കിയുള്ള നിയന്ത്രണങ്ങൾ കഴിയുന്നതും ഉപേക്ഷിക്കുക; (3) അഭിപ്രായഭിന്നതകൾ കൂട്ടായ ചർച്ചകൾമൂലം പരിഹരിക്കുക. ചുരുക്കിപ്പറഞ്ഞാൽ, രാജ്യാന്തരവാണിജ്യത്തിന്റെ നല്ലനടത്തിപ്പിനുളള ഒരു പ്രാഥമികനിയമസംഹിതയായി ഈ കരാറിനെ കണക്കാക്കാം; ഇപ്പോൾ ഗാട്ട് നിലവിലില്ല. ഗാട്ടിന്റെ ഉറുഗ്വേവട്ടചർച്ചകളിലൂടെ ഗാട്ട് കരാറിൽ 1995-ൽ രൂപംകൊണ്ട ലോകവ്യാപാര സംഘടന (WTO-World Trade Organisation) ഇന്ന് അന്താരാഷ്ട്ര വാണിജ്യത്തെ നിയന്ത്രിക്കുന്ന പരമോന്നതസമിതിയാണ്. ഭൂരിപക്ഷം രാജ്യങ്ങളും ലോകവ്യാപാര സംഘടനയിൽ അംഗമായതോടെ അതിന്റെ നിയമങ്ങളും ചട്ടങ്ങളുമാണ് അന്താരാഷ്ട്ര വാണിജ്യത്തെ നിയന്ത്രിക്കുന്നത്. 149 രാജ്യങ്ങൾ ഇന്ന് ഡബ്ളിയു.ടി.ഓയിൽ അംഗങ്ങളാണ്.
അന്തർദേശീയതലത്തിൽ വിവിധചരക്കുകളെ സംബന്ധിച്ചും കരാറുകൾ ഉണ്ടായിട്ടുണ്ട്. പ്രധാനമായും വിലയിലുണ്ടാകുന്ന ഏറ്റക്കുറച്ചിലുകളെ നിയന്ത്രിച്ച് ലോകവിപണികളിൽ സ്ഥിരത കൈവരുത്തുക എന്നുള്ളതാണ് ഈ രാജ്യാന്തര ഉത്പന്ന ഉടമ്പടി (International Commodity Agreements)കളുടെ ലക്ഷ്യം. ഗോതമ്പ്, കാപ്പി, പഞ്ചസാര, ടിൻ എന്നിവയെ സംബന്ധിച്ചാണ് ഇപ്രകാരമുള്ള കരാറുകൾ ഉണ്ടായിരിക്കുന്നത്. ഇവയ്ക്കും അന്താരാഷ്ട്രകരുതൽ ശേഖരം (Buffer stock) ഉണ്ടാക്കിയിട്ടുണ്ട്.
ഇതേ കാലയളവിൽതന്നെ പ്രാദേശികതലത്തിലും വിവിധ വാണിജ്യച്ചേരികൾ രൂപംകൊണ്ടിട്ടുണ്ട്. യൂറോപ്യൻ പൊതുവിപണി (European Common Market -1958) യൂറോപ്യൻ സ്വതന്ത്രവ്യാപാരസംഘടന (European Free Trade Association-1960), ലാറ്റിൻ അമേരിക്കൻ സ്വതന്ത്രവ്യാപാരമേഖല (Latin American Free Trade Area -1962), മധ്യഅമേരിക്കൻ സാമ്പത്തികോദ്ഗ്രഥന ഉടമ്പടി (Treaty for Central American Economic Intergration 1962), അറബ് കോമൺ മാർക്കറ്റ് (Arab Common Market -1964), അസോസിയേഷൻ ഒഫ് സൌത്ത് ഈസ്റ്റ് ഏഷ്യൻ നേഷൻസ് (Association of South East Asian Nations-ASEAN-1967), ഗൾഫ് കോ-ഓപ്പറേഷൻ കൌൺസിൽ (Gulf Co-operation Council-1981) തുടങ്ങിയവ ദൃഷ്ടാന്തങ്ങളാണ്. അംഗരാഷ്ട്രങ്ങൾ തമ്മിലുള്ള വ്യാപാരനിയന്ത്രണങ്ങളും ഇറക്കുമതിച്ചുങ്കങ്ങളും ക്രമേണ നിർത്തലാക്കി. ഒരു പൊതുവിപണി ഏർപ്പെടുത്തുകയും മറ്റു രാഷ്ട്രങ്ങളുമായുള്ള വാണിജ്യബന്ധങ്ങളിൽ ഒരു പൊതുനയം സ്വീകരിക്കുകയും ചെയ്യുക എന്നുള്ളതാണ് ഇവയുടെ സാമാന്യലക്ഷ്യം.
അന്താരാഷ്ട്രവാണിജ്യവും സാമ്പത്തിക വികാസവും.
അന്താരാഷ്ട്രവാണിജ്യം ഒരു രാഷ്ട്രത്തിന്റെ സാമ്പത്തികവികാസത്തെ ഏതുതരത്തിൽ ബാധിക്കുമെന്നുള്ളത് തർക്കവിഷയമാണ്. 'വളർച്ചയുടെ യന്ത്രം' (Engine of Growth) എന്നാണ് ഡി.എച്ച്. റോബർട്ട്സൺ മുതലായവർ വിദേശവ്യാപാരത്തെ വിശേഷിപ്പിച്ചിരിക്കുന്നത്. ഒരു രാഷ്ട്രത്തിന്റെ സാമ്പത്തികവികാസത്തിന് വിദേശവ്യാപാരം കാതലായ സംഭാവനകൾ നല്കുന്നുവെന്നാണ് ധനശാസ്ത്രജ്ഞരുടെ അഭിപ്രായം. ഈ വിഭാഗത്തിൽപെട്ട ധനശാസ്ത്രജ്ഞരുടെ വാദഗതി ഇപ്രകാരം സംഗ്രഹിക്കാം:
ഒരു രാഷ്ട്രം ലോകവിപണികളുമായി ബന്ധം സ്ഥാപിക്കുമ്പോൾ വ്യവസായവത്കരണം ത്വരിതപ്പെടുത്തുന്നതിനുള്ള മൂലധനസാമഗ്രികൾ മറ്റു രാഷ്ട്രങ്ങളിൽനിന്നും ഇറക്കുമതി ചെയ്യുവാൻ സാധിക്കുന്നു. വിദേശവ്യാപാരം മൂലം വിപുലീകരിക്കപ്പെട്ട ഉത്പാദനമേഖല വൻതോതിലുള്ള ഉത്പാദനമാർഗങ്ങൾ സുസാധ്യമാക്കിത്തീർക്കുകയും യന്ത്രവത്കരണം, തൊഴിൽവിഭജനം, പുതിയ കണ്ടുപിടിത്തങ്ങൾ തുടങ്ങിയവയ്ക്ക് വഴിതെളിക്കുകയും ചെയ്യുന്നു. ആഭ്യന്തര ഉത്പാദനഘടകങ്ങളിൽ, പ്രത്യേകിച്ചും മൂലധനസഞ്ചയത്തിൽ (capital accumulation) വിദേശവ്യാപാരം ഉളവാക്കുന്ന ചലനങ്ങളും ശ്രദ്ധേയമാണ്. അന്താരാഷ്ട്രവാണിജ്യം സുകരമാക്കുന്ന ഉത്പാദനോപാധികളുടെ കാര്യക്ഷമമായ വിതരണം യഥാർഥവരുമാനത്തെയും സമ്പാദിക്കുവാനുള്ള കഴിവിനെയും ഉയർത്തുന്നു. അതോടൊപ്പം വളർന്നുവരുന്ന ഉത്പാദനശാഖകളിൽ ഈ സമ്പാദ്യം ലാഭകരമായി മുടക്കുവാനും സാധിക്കുന്നു.
മുകളിൽ വിവരിച്ച വാദഗതിക്ക് ഉപോദ്ബലകമായി ബ്രിട്ടൻ, യു.എസ്., സ്വീഡൻ, ഡെൻമാർക്ക്, കാനഡാ, സ്വിറ്റ്സർലൻഡ് തുടങ്ങിയ രാഷ്ട്രങ്ങളുടെ പുരോഗതി ചൂണ്ടിക്കാണിക്കാവുന്നതാണ്. വിദേശവ്യാപാരം ഇവയുടെയെല്ലാം സാമ്പത്തികവികാസത്തിൽ ഗണ്യമായ പങ്കുവഹിച്ചിട്ടുണ്ടെന്നുള്ളതിൽ പക്ഷാന്തരമില്ല.
അതേസമയം വിദേശവ്യാപാരത്തിൽ ഗണ്യമായ വർധനം ഉണ്ടായിട്ടുണ്ടെങ്കിൽക്കൂടി ഇന്നും അല്പവികസിതരാഷ്ട്രങ്ങളായിത്തുടരുന്ന നിരവധി ദൃഷ്ടാന്തങ്ങളും ചൂണ്ടിക്കാണിക്കുവാൻ കഴിയും. അതുകൊണ്ടാണ് ഹൻസ് സിംഗർ, ഗുണ്ണാർ മിർഡാൽ എന്നീ ധനശാസ്ത്രജ്ഞൻമാർ മറ്റു വിദഗ്ദ്ധൻമാരുടെ വാദഗതിക്കെതിരെ ശബ്ദമുയർത്തിയത്. വികസിതവും വികസ്വരവുമായ രണ്ടു രാഷ്ട്രങ്ങൾ തമ്മിൽ തികച്ചും സ്വതന്ത്രമായി നടക്കുന്ന വ്യാപാരം വികസ്വരരാഷ്ട്രത്തെ നിഷ്ക്രിയത്വത്തിലേക്കും പാപ്പരത്തത്തിലേക്കും നയിക്കുന്ന പ്രക്രിയയുടെ തുടക്കംകുറിക്കലാണെന്നാണ് മിർഡാലിന്റെ അഭിപ്രായം.
ഈ അഭിപ്രായം അപ്പാടെ ശരിയല്ലെന്ന് മറ്റൊരു കൂട്ടർ വാദിക്കുന്നു. വികസ്വരരാഷ്ട്രങ്ങളെ സംബന്ധിച്ചിടത്തോളം 'വളർച്ചയുടെ യന്ത്രം' വളരെയേറെ മന്ദഗതിയിലാണ് പ്രവർത്തിക്കുന്നതെന്ന് ഈ കൂട്ടരും സമ്മതിക്കുന്നുണ്ട്. 
പുതിയ പ്രശ്നങ്ങൾ.
19-ാം ശ.-ത്തിൽ വികാസം പ്രാപിച്ച രാഷ്ട്രങ്ങളുടെതിൽനിന്നും പല കാരണങ്ങൾകൊണ്ടും തികച്ചും വ്യത്യസ്തമായ ഒരു പശ്ചാത്തലമാണ് ഇന്ന് വികസ്വരരാഷ്ട്രങ്ങൾക്ക് അഭിമുഖീകരിക്കേണ്ടിവന്നിരിക്കുന്നത്. യു.എസ്., കാനഡാ, ആസ്റ്റ്രേലിയാ, ബ്രിട്ടൻ തുടങ്ങിയ രാഷ്ട്രങ്ങളുടെ വളർച്ചയിൽ അനുകൂല സാഹചര്യങ്ങൾ എത്രയും സഹായകരമായിരുന്നുവെന്നുള്ളത് ഒരു ചരിത്രസത്യമാണ്. അന്താരാഷ്ട്രവാണിജ്യത്തിന്റെ ഉയർച്ചയോടെ ഇവയുടെ ആഭ്യന്തരവിപണികളും വിപുലീകരിക്കപ്പെട്ടു. വിദേശവ്യാപാരമേഖലകളിലുണ്ടായ ശാസ്ത്രീയ-സാങ്കേതികപുരോഗതി ആഭ്യന്തര ഉത്പാദനമേഖലകളിലും പരിവർത്തനങ്ങൾ വരുത്തി. എന്നാൽ വികസ്വരരാഷ്ട്രങ്ങൾക്ക് ഇന്നു നേരിടേണ്ടിവന്നിരിക്കുന്ന ചുറ്റുപാടുകൾ തികച്ചും വിഭിന്നമാണ്. ഇവയുടെ വിദേശവ്യാപാരവും സാമ്പത്തികവികാസവും തമ്മിലുള്ള ബന്ധം വിശകലനം ചെയ്യുമ്പോൾ താഴെപ്പറയുന്ന വസ്തുതകൾ കൂടി കണക്കിലെടുക്കേണ്ടതുണ്ട്.
ഒരു വസ്തുതകൂടി കണക്കിലെടുക്കേണ്ടതുണ്ട്. വ്യവസായവത്കരണം ത്വരിതപ്പെടുത്തുവാനുപകരിക്കുന്ന സാങ്കേതിക-സാമ്പത്തികസഹായങ്ങൾ വികസിതരാഷ്ട്രങ്ങൾ വികസ്വരരാഷ്ട്രങ്ങൾക്ക് നല്കുന്നുണ്ടെങ്കിലും ഇവയുടെ കയറ്റുമതിച്ചരക്കുകൾ ലോകവിപണികളിലെത്തുമ്പോൾ കർശനമായ സംരക്ഷണനടപടികൾ സ്വീകരിക്കുകയും കടുത്ത മാത്സര്യത്തിലേർപ്പെടുകയും ചെയ്യുന്ന വിരോധാഭാസം ഇന്ന് നിലവിലുണ്ട്. പരസ്പരധാരണയിലും കൂട്ടായ പ്രവർത്തനങ്ങളിലും അധിഷ്ഠിതമായ ഒരു അന്താരാഷ്ട്ര വാണിജ്യസംവിധാനം ലോകരാഷ്ട്രങ്ങളുടെ സാമ്പത്തികവികാസത്തിന് അനുപേക്ഷണീയമാണ്. അതേസമയം വികസ്വരരാഷ്ട്രങ്ങളിൽ വളർന്നുവരുന്ന പ്രാഥമികവ്യവസായങ്ങൾക്ക് (Infant Industries ) വിദേശച്ചരക്കുകളുടെ മത്സരത്തിൽ നിന്നും സംരക്ഷണം നല്കേണ്ടതായും വരും.
ഇന്ത്യയുടെ വിദേശവ്യാപാരം.
മൊത്തം ലോകവാണിജ്യത്തിൽ ഇന്ത്യയുടെ ഓഹരി 1 ശ.മാ.-ത്തിൽ താഴെയാണ്. 1950-ൽ ഇത് 1.78 ശ.മാ. ആയിരുന്നു. 1991-ൽ ഇത് കുറഞ്ഞ് 0.53 ശ.മാ. ആയി. എന്നാൽ 1991-ന്ശേഷം നേരിയ തോതിൽ വർധിച്ചു. വ്യവസായവത്കരണം, സ്വയംപര്യാപ്തത എന്നിവയെ ആധാരമാക്കിയുള്ള സാമ്പത്തികനയം സ്വീകരിച്ചിരിക്കുന്ന ഈ രാഷ്ട്രത്തെ സംബന്ധിച്ചിടത്തോളം വിദേശവ്യാപാരം വളരെയേറെ പ്രാധാന്യമർഹിക്കുന്നു.
സ്വാതന്ത്യ്രലബ്ധിക്കുശേഷം ഇന്ത്യയുടെ വിദേശവ്യാപാരത്തിൽ പല മാറ്റങ്ങളും വന്നിട്ടുണ്ട്. ഇതിൽ പ്രധാനപ്പെട്ടവ താഴെപ്പറയുന്നു:
വ്യാപാരഘടനയിലുണ്ടായ വ്യതിയാനങ്ങൾ.
1950-ൽ ഇന്ത്യയുടെ പ്രധാന കയറ്റുമതിച്ചരക്കുകൾ, അവയുടെ പ്രാധാന്യമനുസരിച്ച് താഴെപ്പറയുന്നവയായിരുന്നു: പരുത്തിത്തുണി, ചണം ഉത്പന്നങ്ങൾ, തേയില, തുകൽ സാധനങ്ങൾ, സസ്യഎണ്ണകൾ. ഇന്നാകട്ടെ ഈ സ്ഥാനങ്ങൾ യഥാക്രമം ചണം ഉത്പന്നങ്ങൾ, പരുത്തിത്തുണി, ഇരുമ്പും ഉരുക്കും, രത്നം-വജ്രം, സുഗന്ധവ്യഞ്ജനങ്ങൾ, കംപ്യൂട്ടർ സോഫ്റ്റ് വെയർ, മനുഷ്യവിഭവശേഷി എന്നിവ നേടിയിരിക്കുന്നു. അതോടൊപ്പം പരമ്പരാഗതമായ കയറ്റുമതി ഇനങ്ങളിൽ ശ്രദ്ധ കേന്ദ്രീകരിക്കുന്ന പതിവിനും മാറ്റമുണ്ടായി. രണ്ടു ദശകത്തിനു മുൻപ് നൂറിൽ താഴെ ഇനങ്ങൾ കയറ്റുമതി ചെയ്തിരുന്ന ഇന്ത്യ ഇന്ന് 3,000 ഇനങ്ങളാണ് കയറ്റുമതി ചെയ്യുന്നത്.
ഇറക്കുമതിയുടെ കാര്യത്തിലും സാരമായ വ്യത്യാസങ്ങളുണ്ട്. സ്വാതന്ത്യ്രലബ്ധിക്കു മുൻപ് ഇന്ത്യ നിർമിതോത്പന്നങ്ങളാണ് ഇറക്കുമതി ചെയ്തിരുന്നതെങ്കിൽ ഇന്ന് മുഖ്യഇറക്കുമതി ഇനങ്ങൾ യന്ത്രങ്ങൾ, ലോഹങ്ങൾ, എണ്ണ, പെട്രോളിയം ഉത്പന്നങ്ങൾ, രാസവളം എന്നിവയാണ്.
1990-കളിലെ ഉദാരവൽക്കരണ നയങ്ങളുടെ ഫലമായി ഇന്ത്യയുടെ കയറ്റുമതിയിൽ സാങ്കേതികാധിഷ്ഠിത ഉല്പന്നങ്ങളുടെ വിഹിതം വർധിച്ചിരിക്കുകയാണ്. 2002-2007 കാലയളവിലെ കയറ്റുമതിനയം വിഭാവന ചെയ്യുന്നത് ആഗോളകയറ്റുമതിയിൽ കുറഞ്ഞത് 1 ശ.മാ. വിഹിതമാണ്. 1990-91-ൽ ഇന്ത്യയുടെ മൊത്തം വിദേശവ്യാപാരം ആഭ്യന്തരമൊത്ത ഉൽപ്പന്നത്തിന്റെ 13.32 ശ.മാ. ആയിരുന്നുവെങ്കിൽ 2000-01-ൽ ഇത് 21.8 ശ.മാ. ആയി വർധിച്ചു. 1992-93 ധനകാര്യവർഷം മൊത്തം ആഗോളകയറ്റുമതിയിൽ ഇന്ത്യയുടെ വിഹിതം 0.41 ശ.മാ. ആയിരുന്നത് 2000-01-ൽ 0.67 ശ.മാ. ആയി ഉയർന്നു. ഇന്ത്യയുടെ പ്രധാന വ്യാപാരപങ്കാളികൾ യു.എസ്.എ., കാനഡ, ജപ്പാൻ എന്നീ രാജ്യങ്ങളും യൂറോപ്യൻ യൂണിയനുമാണ്. 1990-91-നും 2000-01-നുമിടയ്ക്കുള്ള 10 വർഷക്കാലത്ത് യു.എസ്സുമായുള്ള കയറ്റുമതിയിൽ 7 ശ.മാ. വർധനവുണ്ടായിട്ടുണ്ട്. ഈ കാലയളവിൽ കയറ്റുമതി-ഇറക്കുമതി അനുപാതത്തിലും ഗണ്യമായ പുരോഗതി ഉണ്ടായി. മൊത്തം ഇറക്കുമതിയുടെ 66 ശ.മാ.വും പെട്രോളിയം ഉത്പന്നങ്ങളാണ്. 1994 നും 2001 നും ഇടയ്ക്ക് പെട്രോളിയം ഉത്പന്നങ്ങളുടെ ഇറക്കുമതിയിൽ 10.84 ശ.മാ. വർധനവുണ്ടായി. ഇതേ കാലയളവിൽ ഇന്ത്യയുടെ കയറ്റുമതി വളർച്ച ലോകശരാശരിയെക്കാൾ കൂടുതലാണെന്ന വസ്തുത ശ്രദ്ധേയമാണ്. ലോകവ്യാപാരസംഘടനയുടെ കണക്കുകൾ പ്രകാരം 2000-ൽ ലോകകയറ്റുമതി വളർച്ച 12.4 ശ.മാ. ആയിരുന്നുവെങ്കിൽ ഇന്ത്യയുടേത് 16.46 ശ.മാ. ആയിരുന്നു.
വ്യാപാരഗതിയിലുണ്ടായ വ്യതിയാനങ്ങൾ.
മുൻപ്, ഇന്ത്യയുടെ പ്രധാന വ്യാപാരപങ്കാളികൾ ബ്രിട്ടനും മറ്റു കോമൺവെൽത്ത് രാഷ്ട്രങ്ങളുമായിരുന്നു. ഇന്നാകട്ടെ, യു.എസ്സും റഷ്യയുമാണ് മുഖ്യ വ്യാപാരപങ്കാളികൾ. കൂടാതെ ജപ്പാൻ, പശ്ചിമ ജർമനി, യു.എ.ഇ. തുടങ്ങി വലുതും ചെറുതുമായ ഒട്ടേറെ രാഷ്ട്രങ്ങളുമായി ഇന്ത്യ വിദേശവ്യാപാരബന്ധം സ്ഥാപിച്ചിട്ടുണ്ട്. 
2001-ൽ അന്താരാഷ്ട്ര വാണിജ്യത്തിലുണ്ടായ മാന്ദ്യം ഇന്ത്യയെയും പ്രതികൂലമായി ബാധിക്കുകയുണ്ടായി. പൊതുസാമ്പത്തികമാന്ദ്യം, ജപ്പാന്റെ സാമ്പത്തികമാന്ദ്യം, യൂറോപ്യൻ യൂണിയന്റെ സാമ്പത്തിക പ്രതിസന്ധി തുടങ്ങിയ ഘടകങ്ങളാണ് ഇതിന് കാരണമായി ചൂണ്ടിക്കാണിക്കപ്പെടുന്നത്.
2006 ജൂണിൽ ഇന്ത്യയുടെ കയറ്റുമതി വരുമാനം 45904.48 കോടി രൂപയും ഇറക്കുമതി ചെലവ് 63390.96 കോടി രൂപയുമായിരുന്നു. 2005 ജൂണിൽ ഇത് യഥാക്രമം 30992.11 കോടി രൂപയും 48383.16 കോടി രൂപയുമായിരുന്നു. കയറ്റുമതിയിൽ 48.12 ശ.മാ.വും ഇറക്കുമതിയിൽ 31.02 ശ.മാ. വും വർധനവാണ് രേഖപ്പെടുത്തിയത്. 2006 ജൂണിലെ വിദേശവ്യാപാരക്കമ്മി 17486.48 കോടി രൂപയാണ്. 
പ്രതികൂലവ്യാപാരനില.
രണ്ടാം ലോകയുദ്ധത്തിനുമുൻപ് ഇന്ത്യയ്ക്ക് അനുകൂല വ്യാപാരമിച്ചമുണ്ടായിരുന്നു. അതിനുശേഷം ഈ രാഷ്ട്രത്തിന് നിരന്തരമായ പ്രതികൂലവ്യാപാരനിലയാണ് നേരിടേണ്ടിവന്നിരിക്കുന്നത്. 1950-51-ൽ 49.5 കോടി രൂപയായിരുന്ന വ്യാപാരക്കമ്മി 1966-67 ആയപ്പോഴേക്കും 921.9 കോടി രൂപയായി ഉയർന്നു. അതിനുശേഷം ഈ നില ഭേദപ്പെട്ടുവരികയാണ്. 1969-70-ൽ ഇന്ത്യയുടെ വ്യാപാരക്കമ്മി 154.3 കോടി രൂപയായിക്കുറഞ്ഞു. 
കേരളവും വിദേശവ്യാപാരവും.
ഇന്ത്യയുടെ ആകെ വിസ്തീർണത്തിന്റെ 1.2 ശ.മാ. മാത്രം വരുന്ന കേരളം വിദേശനാണയസമ്പാദനത്തിൽ മുൻപന്തിയിൽ നില്ക്കുന്നു. മൊത്തം കയറ്റുമതിയിൽ ഈ സംസ്ഥാനത്തിന്റെ പങ്ക് 10 ശ.മാ.-ത്തിലധികം വരും. തേയില, കശുവണ്ടി, കയറും കയറുത്പന്നങ്ങളും, സുഗന്ധദ്രവ്യങ്ങൾ, കാപ്പി, സമുദ്രവിഭവങ്ങൾ എന്നിവയാണ് കേരളത്തിന്റെ പ്രധാന കയറ്റുമതിച്ചരക്കുകൾ. അപൂർവധാതുക്കൾ (rare earth), കൈത്തറിവസ്ത്രങ്ങൾ, മരത്തടി തുടങ്ങിയവയും കേരളത്തിൽനിന്ന് കയറ്റുമതി ചെയ്യപ്പെടുന്നുണ്ട്. കേരളത്തിന്റെ കയറ്റുമതിയിനങ്ങളിലുള്ള ഒരു പ്രത്യേകത അവയിൽ സിംഹഭാഗവും കാർഷികോത്പന്നങ്ങളോ അവയെ ആശ്രയിച്ചുള്ള നിർമിതവസ്തുക്കളോ ആണെന്നുള്ളതാണ്. കേരളത്തിന്റെ തുറമുഖസൌകര്യങ്ങളും മറ്റും വച്ചു നോക്കുമ്പോൾ കയറ്റുമതിമേഖല വികസിപ്പിക്കുന്നതിന് ഇനിയും സാധ്യതകളുണ്ടെന്നാണ് വിദഗ്ദ്ധാഭിപ്രായം.
മുൻ പന്തിയിൽ നിൽക്കുന്ന രാജ്യങ്ങൾ.
Source : Exports . Imports . The World Factbook.
അവലംബം.
&lt;templatestyles src="Reflist/styles.css" /&gt;

</doc>
<doc id="120981" url="https://ml.wikipedia.org/wiki?curid=120981" title="International trade">
International trade



</doc>
<doc id="120982" url="https://ml.wikipedia.org/wiki?curid=120982" title="മൗണ്ട് ആഥോസ്">
മൗണ്ട് ആഥോസ്

 
ഗ്രീസിന്റെ രക്ഷാധികാരത്തിൻകീഴിൽ, വടക്കുകിഴക്കൻ ഗ്രീസിലെ ചാൽസിഡൈസ് ഉപദ്വീപിന്റെ മുനമ്പിൽ സ്ഥിതിചെയ്യുന്ന ഒരു മതാധിഷ്ഠിതരാഷ്ട്രമാണ് (Theocratic State) മൗണ്ട് ആഥോസ്. പ്രാചീനകാലത്ത് ഈ മുനമ്പ് അക്ടെ എന്നാണറിയപ്പെട്ടിരുന്നത്. പേർ‍ഷ്യൻ ചക്രവർ‍ത്തിയായിരുന്ന സെർ‍ക്സിസിന്റെ (ബി.സി. 519-465) ഗ്രീസ് ആക്രമണകാലത്ത് (ബി.സി. 483-481) ഇദ്ദേഹം തന്റെ നാവികസേനയെ ഈ മുനമ്പ് ചുറ്റിക്കൊണ്ടു പോകുന്നതിനുള്ള ക്ലേശം ഒഴിവാക്കാനായി അതിന്റെ വീതി കുറഞ്ഞ ഭാഗത്ത് ഒരു തോടു വെട്ടിക്കുകയുണ്ടായി. അതിന്റെ അവശിഷ്ടങ്ങൾ ഇന്നും ഇവിടെ കാണാം. ഇന്ന് ഈ പ്രദേശം ഹോളി മൗണ്ടൻ (Holy Mountain) എന്നറിയപ്പെടുന്ന ഒരു സ്വതന്ത്ര റിപ്പബ്ലിക്കാണ്. ഇതിന്റെ വിസ്തൃതി 390 ചതുരശ്ര കിലോമീറ്ററും, ജനസംഖ്യ 2,250 -ഉം തലസ്ഥാനം കാരിയേഴ്സുമാണ്.
ഗ്രീക്ക് ഗണരാജ്യത്തിനുള്ളിലെ സ്വയം ഭരണപ്രദേശമായ ഇവിടം കോൺസ്റ്റാന്റിനോപ്പിളിലെ എക്യൂമെനിക്കൽ പാത്രിയർക്കീസിന്റെ നേർനിയന്ത്രണത്തിലുള്ള 20 പുരാതന പൗരസ്ത്യക്രിസ്തീയ സന്യാസാശ്രമങ്ങളുടെ ഇരിപ്പിടം എന്ന നിലയിൽ പ്രസിദ്ധവും, യുനെസ്കോ ലോകപൈതൃകസ്ഥാനവുമാണ്. 
പൗരസ്ത്യക്രിസ്തീയതയതയിലെ സന്യാസത്തിന്റേയും ആത്മീയപാരമ്പര്യത്തിന്റേയും മുഖ്യസ്രോതസ്സുകളിലൊന്നും പരിരക്ഷണസ്ഥാനവുമായി ഈ പ്രദേശം മാനിക്കപ്പെടുന്നു. ബൈസാന്തിയൻ സഭാവിശ്വാസികൾക്കിടയിൽ ഇവിടം 'വിശുദ്ധമല' എന്നും അറിയപ്പെടുന്നു. പൗരസ്ത്യപാരമ്പര്യത്തിലുള്ള പുരുഷസന്യസ്ഥർ മാത്രം ജീവിക്കുന്ന ഈ പ്രദേശത്ത് സ്ത്രീകൾക്ക് സന്ദർശകരെന്ന നിലയിൽ പോലും പ്രവേശനമില്ല.
നിവാസികൾ.
ക്രിസ്തുമതത്തിലെ ഓർ‍ത്തഡോക്സ് വിഭാഗത്തിൽപ്പെട്ട സന്ന്യാസികളുടെ 20 ആശ്രമങ്ങളും അവയെ ആശ്രയിച്ചുകഴിയുന്ന ഉദ്യോഗസ്ഥൻമാരും തൊഴിലാളികളും ഉൾപ്പെട്ട ഒരു സംഘം ജനങ്ങളും ഇവിടെ വസിച്ചുവരുന്നു. ഇവിടത്തെ ഏക പട്ടണം തലസ്ഥാനമായ കരിയേഴ്സാണ് ആണ്. പുരുഷൻമാർ‍ മാത്രം അധിവസിക്കുന്ന ഈ റിപ്പബ്ലിക്കിലെ ജനസംഖ്യയിൽ 2,000 പേർ‍ സന്ന്യാസികളും ബാക്കിയുള്ളവർ‍ ഉദ്യോഗസ്ഥൻമാരും തൊഴിലാളികളുമാണ്. എ.ഡി. 1045-ലെ ഒരു നിയമപ്രകാരം സ്ത്രീകളെയും പെൺ‌വർ‍ഗത്തിലുള്ള ജന്തുക്കളെയും ഈ പ്രദേശത്ത് നിരോധിച്ചിരിക്കുന്നു. ഇവിടത്തെ സ്വയം ഭരണാവകാശമുള്ള 20 ആശ്രമങ്ങളുടെ മേൽനോട്ടം വഹിക്കുന്നത് കോൺസ്റ്റാന്റിനോപ്പിളിലെ എക്യൂമെനിക്കൽ പാത്രിയർക്കീസ് ആണ്
പുരാവൃത്തം.
ഹോമറിന്റെ ഇലിയഡ് ഉൾപ്പെടെയുള്ള പുരാതന ഗ്രീക്ക് രചനകളിൽ ഈ ഉപദ്വീപ് പരാമർശിക്കപ്പെടുന്നുണ്ട്. യവനലോകത്തെ പുരാതനചരിത്രകാരനായ ഹെറോഡോട്ടസിന്റെ ചരിത്രത്തിലും അതു പ്രത്യക്ഷപ്പെടുന്നു. ബിസി അഞ്ചാം നൂറ്റാണ്ടിൽ ഗ്രീസിനെ ആക്രമിക്കാൻ ശ്രമിച്ച പേർഷ്യൻ സാമ്രാട്ട് സെർക്സ്സ്, ഈ മുനമ്പിന്റെ വടക്കു ഭാഗത്തെ ഇടുക്കിലൂടെ ഒരു കടൽപ്പാത നിർമ്മിക്കാനുള്ള ശ്രമത്തിൽ മൂന്നു വർഷം ചെലവഴിച്ചതായി ഹെറോഡോട്ടസ് പറയുന്നു. ഈ ഉപദ്വീപിന്റെ പിൽക്കാലചരിത്രത്തിൽ അവ്യക്തതയുണ്ട്. 
അഥോസിലെ സന്യാസപാരമ്പര്യം അതിന്റെ ചരിത്രത്തെ വിശുദ്ധമാതാവുമായി ബന്ധിപ്പിക്കുന്നു. അതനുസരിച്ച്, യേശു മരണത്തിൽ നിന്ന് ഉയർപ്പിച്ച ലാസറിനെ സന്ദർശിക്കാൻ ജോപ്പായിൽ നിന്നു സൈപ്രസ്സിലേക്ക്, യേശുശിഷ്യനും സുവിശേഷകനുമായ യോഹന്നാനോടൊപ്പം യാത്ര ചെയ്ത മാതാവിന്റെ കപ്പൽ കൊടുങ്കാറ്റിൽ പെട്ടതു മൂലം അഥോസിലെത്തി. അവിടെ ഇപ്പോഴുള്ള ഇവിറോൺ ആശ്രമത്തിനടുത്തുള്ള ക്ലെമന്റ് തുറമുഖത്ത് കപ്പൽ നങ്കൂരമിട്ടു. അഥോസ് മലയുടെ കാനനഭംഗിയിൽ ആകൃഷ്ഠയായി അതിനെ അനുഗ്രഹിച്ച മാതാവ് തനിക്ക് ഒരുദ്യാനമായി അതു കിട്ടാൻ ആഗ്രഹിച്ച മാത്രയിൽ, "ഇവിടം നിനക്ക് അവകാശപ്പെട്ട ഉദ്യാനവും മുക്തി തേടുന്നവർക്ക് പറുദീസയും രക്ഷയുടെ അഭയസ്ഥാനവും ആകട്ടെ" എന്ന അശരീരി കേട്ടത്രെ. അപ്പോൾ മുതൽ ദൈവമാതാവിന്റെ ഉദ്യാനമായി മാറ്റിവയ്ക്കപ്പെട്ട ഈ മല, മറ്റെല്ലാ സ്ത്രീകൾക്കും വിലക്കപ്പെട്ടതായെന്ന് ഈ പാരമ്പര്യം അവകാശപ്പെടുന്നു. ഇവിടത്തെ എല്ലാ ആശ്രമങ്ങളും വിശുദ്ധമാതാവിനു സമർപ്പിക്കപ്പെട്ടവയാണ്.
ചരിത്രം.
ബൈസാന്തിയൻ സാമ്രാജ്യത്തിന്റെ ഭാഗമായിരുന്ന ഈ പ്രദേശത്ത് എ.ഡി. 850-നു മുൻപു മുതൽ ക്രൈസ്തവ സന്ന്യാസിമാർ‍ അധിവാസം തുടങ്ങി. 10-ാം ശതാബ്ദത്തിൽ അവർ‍ ചെറിയ സമൂഹങ്ങളായി പ്രോട്ടോസ് എന്ന പ്രധാന സന്ന്യാസിയുടെ നേതൃത്വത്തിൻകീഴിൽ സംഘടിതരായി. അഥോസിലെ സാമൂഹികസന്യാസത്തിനു തുടക്കമായത് ബൈസാന്തിയൻ രാജധാനികോൺസ്റ്റാന്റിനോപ്പിളിലെ ആശ്രമങ്ങളിൽ നിലനിന്നിരുന്ന അച്ചടക്കമില്ലായ്മ ഇഷ്ടപ്പെടാതിരുന്ന "അഥോസിലെ" വിശുദ്ധ അത്തനാസിയൂസ് എഡി 963-ൽ "വലിയ ലാവ്രാ " (The Great Lavra) ആശ്രമം സ്ഥാപിച്ചതോടെയാണ്. തുടർന്ന് ഗ്രീക്കു ഭാഷ സംസാരിക്കുന്ന സന്യാസികളുടെ മറ്റു സമൂഹങ്ങളും ഇവിടെ നിലവിൽ വന്നു. താമസിയാതെ പൗരസ്ത്യസഭയിലെ ഇതരഭാഷാ പ്രവിശ്യകളിൽ നിന്നുള്ളവരുടെ ആശ്രമങ്ങളും സ്ഥാപിക്കപ്പെട്ടു. ഗ്രേറ്റ്‌ ലാവ്റ ആശ്രമത്തിന്റെ സ്ഥാപനസഹസ്രാബ്ദി 1973-ൽ ആഡംബരപൂർ‍വം ആഘോഷിക്കപ്പെടുകയുണ്ടായി. എ. ഡി. 10-ഉം 11-ഉം ശതകങ്ങളിൽ കൂടുതൽ ആശ്രമങ്ങൾ ഇവിടെ സ്ഥാപിതമായി. 
1046-ൽ കോൺസ്റ്റാന്റീൻ IX (1042 - 1054) വർ‍ധിച്ചുവന്ന സന്ന്യാസികളുടെ ജീവിതക്രമങ്ങളിൽ ചില ചിട്ടകളും നിയന്ത്രണങ്ങളും നടപ്പാക്കി. 12-ാം ശതകത്തിൽ ഒരു റഷ്യൻ ആശ്രമം ഇവിടെ സ്ഥാപിതമായി. സെർ‍ബിയക്കാർ‍ 1198-ൽ മറ്റൊരാശ്രമം ഇവിടെ സ്ഥാപിച്ചു. 4-ാം കുരിശുയുദ്ധത്തിനുശേഷം (1204) ഈ പ്രദേശം ആക്രമണവിധേയമായി. 1307-09 കാലഘട്ടത്തിൽ കറ്റലൻസേന ഈ പ്രദേശം കൊള്ളയടിച്ചു. എന്നാൽ 14-ാം ശതാബ്ദത്തിൽ ഈ ആശ്രമങ്ങൾ വീണ്ടും ഉദ്ധരിക്കപ്പെട്ടു. അൻഡ്രോണിക്കസ് II (1282 - 1328) ഇവിടത്തെ ആശ്രമങ്ങളെ കോൺ‌സ്റ്റാന്റിനോപ്പിളിലെ പേട്രിയാർ‍ക്കിന്റെ ഭരണത്തിൻകീഴിലാക്കി. 1400-ഓടുകൂടി 19 സന്ന്യാസാശ്രമങ്ങൾ ഇവിടെ സ്ഥാപിതമായിക്കഴിഞ്ഞിരുന്നു; 20-ാമത്തെ ആശ്രമം 1542-ലും സ്ഥാപിക്കപ്പെട്ടു.
15-ആം ശതകത്തിൽ വീണ്ടും ആശ്രമങ്ങളിലെ അന്തേവാസികളായ സന്ന്യാസികളുടെ ജീവിതക്രമത്തിലും ചിട്ടകളിലും ചില മാറ്റങ്ങൾ ഉണ്ടാക്കി. കൂട്ടായ ഉടമസമ്പ്രദായത്തിൽ അയവു വരുത്തി, ചില സാധനങ്ങൾ സ്വന്തമായി കൈവശം വയ്ക്കാനുള്ള അനുമതി അന്തേവാസികൾക്കു നല്കി; ആശ്രമ ഭരണം ആണ്ടുതോറും തിരഞ്ഞെടുക്കുന്ന രണ്ടു ട്രസ്റ്റികളുടെ കീഴിലുമാക്കി. തുർ‍ക്കി സുൽത്താൻ സലോണിക്ക കീഴടക്കിയതോടുകൂടി (1430) ഈ സന്ന്യാസാശ്രമങ്ങൾ സുൽത്താന് കീഴടങ്ങുകയും കപ്പം കൊടുക്കാൻ നിർ‍ബന്ധിതമാകുകയും ചെയ്തു. ഇത് ഈ ആശ്രമങ്ങളെ സാമ്പത്തികവിഷമത്തിലാക്കി. 16-ാം ശ. മുതൽ പള്ളികൾക്കു ചുറ്റുമായി സ്വതന്ത്രജനവാസകേന്ദ്രങ്ങൾ സ്ഥാപിതമായി. 1749-ൽ ഒരു അഥോണൈറ്റ് അക്കാദമി ഇവിടെ നിലവിൽ വന്നു. 1783-ൽ പെട്രിയാർ‍ക്കായ ഗബ്രിയേൽ കഢ ആശ്രമങ്ങളിൽ ചില പരിഷ്കാരങ്ങൾ ഏർ‍പ്പെടുത്തി. തുർ‍ക്കിക്കെതിരായുണ്ടായ ഗ്രീക്കു സ്വാതന്ത്ര്യസമരങ്ങ (1821)ളുടെ കാലത്ത് തുർ‍ക്കിസേന ഈ ആശ്രമങ്ങൾക്കു കേടുവരുത്തി. 19-ാം ശതകത്തിൽ റഷ്യൻ ആശ്രമം സാമ്പത്തികമായി വളരെ അഭിവൃദ്ധിപ്പെടുകയും മൗണ്ട് ആഥോസിൽ റഷ്യൻ സ്വാധീനം വർ‍ധിക്കുകയും ചെയ്തു. 1912 -ൽ ഗ്രീക്കുസേന മൌണ്ട് ആഥോസ് തുർ‍ക്കിയിൽ നിന്നു സ്വതന്ത്രമാക്കി. 1913, 1920, 1923 എന്നീ വർ‍ഷങ്ങളിൽ ഉണ്ടായ സന്ധികളുടെ ഫലമായി ഈ പ്രദേശം ഗ്രീസിന്റെ രക്ഷാധികാരത്തിൻകീഴിലുള്ള ഒരു സ്വതന്ത്ര റിപ്പബ്ളിക്കായിത്തീർ‍ന്നു.
1924-ൽ ഇവിടത്തെ സന്ന്യാസാശ്രമങ്ങളിലെ അന്തേവാസികൾ അവർ‍ക്കായി ഒരു ഭരണഘടനയുണ്ടാക്കി; 1927-ലെ ഗ്രീക് ഭരണഘടനയുടെ ഒരു ഭാഗമായി. ഗ്രീക് ഗവൺ‌മെന്റിനെ പ്രതിനിധാനം ചെയ്യുന്ന ഒരു പ്രീഫെക്റ്റ് ഉണ്ടെങ്കിലും, മൗണ്ട് ആഥോസിലെ യഥാർ‍ഥഭരണം 20 ആശ്രമങ്ങളിൽനിന്നു തെരഞ്ഞെടുക്കപ്പെടുന്ന 20 സന്ന്യാസിമാരടങ്ങുന്നു ഹോളി കമ്യൂണിറ്റിയുടെ (Holy Community) നിയന്ത്രണത്തിലാണ്. ഇവരുടെ കാലാവധി ഒരു വർ‍ഷമാണ്. നാല് സന്ന്യാസിമാരടങ്ങുന്ന ഒരു ഭരണസമിതിയും (Holy Epistasia) നിലവിലുണ്ട്. പ്രധാനമായും രണ്ടു രീതിയിലുള്ള ആചാരാനുഷ്ഠാനങ്ങൾ പിന്തുടരുന്ന ആശ്രമങ്ങൾ മൗണ്ട് ആഥോസിൽ കാണാം. എല്ലാ ആശ്രമങ്ങളും കടൽത്തീരത്തായിട്ടാണ് സ്ഥിതി ചെയ്യുന്നത്. സന്ന്യാസികൾ പ്രാർ‍ഥനയിലും ഉപവാസത്തിലും സമയം ചെലവഴിക്കുന്നു. ജീവസന്ധാരണത്തിനായി അവർ‍ കൃഷി, മത്സ്യബന്ധനം, വിഗ്രഹ വ്യാപാരം, കൈത്തൊഴിൽ എന്നിവയിൽ ഏർ‍പ്പെട്ടിരിക്കുന്നു.
പ്രാധാന്യം.
കുരിശുയുദ്ധങ്ങളുടേയും ഇസ്ലാമിക മുന്നേറ്റത്തിന്റേയും ആഘാതങ്ങളിലൂടെ പൗരസ്ത്യക്രിസ്തീയത കടന്നു പോയ നൂറ്റാണ്ടുകളിൽ, മൗണ്ട് അഥോസിന്റെ ഭൂമിശാസ്ത്രപരമായ ഒറ്റപ്പെടൽ അവിടത്തെ സന്യാസസമൂഹങ്ങൾക്ക് അനുഗ്രഹമായതിനാൽ ബൈസാന്തിയൻ സഭാപാരമ്പര്യത്തിന്റെ പരിരക്ഷകരാകാൻ അവയ്ക്കു കഴിഞ്ഞു. ബൈസാന്തിയൻ സാമ്രാജ്യത്തിന്റേയും സഭയുടേയും ആസ്ഥാനമായിരുന്ന കോൺസ്റ്റാന്റിനോപ്പിൾ ആദ്യം വെനീസുകാരായ ലത്തീൻ ക്രിസ്ത്യാനികളുടേയും തുടർന്ന് ഓട്ടമൻ മുസ്ലിങ്ങളുടേയും നിയന്ത്രണത്തിലായപ്പോഴും അഥോസിലെ സന്യാസസമൂഹങ്ങൾക്ക് താരതമ്യേനയുള്ള സ്വാതന്ത്ര്യം നിലനിർത്താനായി. 'വിശുദ്ധമല' അങ്ങനെ ഓർത്തഡോക്സ് വിശ്വാസത്തിന്റെ ഏറ്റവും പ്രധാന മുതൽക്കൂട്ടുകളിൽ ഒന്നായി നിലനിന്നു.
കുറിപ്പുകൾ.
൧ മനുഷ്യന്റെ അനുവാദത്തോടെ, പെൺജാതിയിൽ പെട്ട പക്ഷി-പറവകൾക്കു പോലും പ്രവേശനമില്ലാത്ത ലോകത്തിലെ ഏക 'രാജ്യസീമ' എന്ന് മൗണ്ട് അഥോസ് വിശേഷിപ്പിക്കപ്പെടുന്നു. ("...the only state in the world with an entirely male population, including any animal or bird within human control.")
അവലംബം.
&lt;templatestyles src="Reflist/styles.css" /&gt;

</doc>
<doc id="120983" url="https://ml.wikipedia.org/wiki?curid=120983" title="Mount Athos">
Mount Athos



</doc>
<doc id="120984" url="https://ml.wikipedia.org/wiki?curid=120984" title="Holy Mountain">
Holy Mountain



</doc>
<doc id="120985" url="https://ml.wikipedia.org/wiki?curid=120985" title="പെരുവാരം മഹാദേവ ക്ഷേത്രം">
പെരുവാരം മഹാദേവ ക്ഷേത്രം



</doc>
<doc id="120986" url="https://ml.wikipedia.org/wiki?curid=120986" title="NorthParavoor Peruvaram Mahadeva Temple">
NorthParavoor Peruvaram Mahadeva Temple



</doc>
<doc id="120987" url="https://ml.wikipedia.org/wiki?curid=120987" title="ഞാറക്കൽ ഗ്രാമപഞ്ചായത്ത്">
ഞാറക്കൽ ഗ്രാമപഞ്ചായത്ത്

 
എറണാകുളം ജില്ലയിലെ വൈപ്പിൻ ബ്ലോക്കിലെ ഒരു ഗ്രാമപഞ്ചായത്താണ് ഞാറക്കൽ. വടക്ക് നായരമ്പലം പഞ്ചായത്ത്, കിഴക്ക് കടമക്കുടി, മുളവുകാട് പഞ്ചായത്തുകൾ തെക്ക് മുളവുകാട്, എളങ്കുന്നപ്പുഴ പഞ്ചായത്തുകൾ, പടിഞ്ഞാറ് അറബിക്കടൽ എന്നിവയാണ് ഞാറക്കൽ പഞ്ചായത്തിന്റെ അതിരുകൾ.
ചരിത്രം.
 1341-ലെ പ്രളയത്തിനു മുമ്പുതന്നെ നെടുങ്ങാട്, മഞ്ഞനക്കാട്, പുക്കാട്, എളങ്കുന്നപ്പുഴ ഓച്ചന്തുരുത്ത്, പനമ്പുക്കാട് എന്ന പ്രദേശങ്ങൾ ഇവിടെ ഉണ്ടായിരുന്നു. ഞാറ പക്ഷികൾ ചേക്കേറുന്ന സ്ഥലം എന്നതിൽ നിന്നാണ് ഞാറക്കൽ എന്ന പേരുണ്ടായതെന്നാണ് വിശ്വാസം.. പുതിയേടത്ത് ഭഗവതീ ക്ഷേത്രം (ഇപ്പോഴത്തെ ശിവക്ഷേത്രം) പഴയകാലത്തെ ഒരു പ്രശസ്തമായ ക്ഷേത്രമായിരുന്നത്രെ. കൊച്ചിരാജവംശത്തിലെ തമ്പുരാട്ടിമാർ ഇവിടെ തൊഴാൻ വരാറുണ്ടായിരുന്നു. ഏതാണ്ട് അഞ്ഞൂറു വർഷങ്ങൾക്കു മുമ്പാണ് സുറിയാനി ക്രിസ്ത്യാനികൾ ഇവിടെ താമസം തുടങ്ങിയത് . 1824-ലാണ് ഇന്ന് കാണുന്ന രീതിയിലുള്ള ദേവാലയം പണി കഴിപ്പിച്ചത്. റോഡുഗതാഗതത്തേക്കാൾ ജലഗതാഗതമായിരുന്നു ഞാറക്കൽ പണ്ടുണ്ടായിരുന്നത്. ബന്തർ കനാലും(ഇന്നത്തെ പുത്തൻ തോട്) അപ്പങ്ങാട് തോടും ജലഗതാഗതത്തിനുപയോഗിച്ചിരുന്നു.
ജീവിതോപാധി.
പ്രധാന ജീവിതോപാധി കൃഷി തന്നെയാണ്. പഞ്ചായത്തിൽ ധാരാളമായി കണ്ടുവരുന്ന നെൽപാടങ്ങൾ ഇത് വിളിച്ചുപറയുന്നു. എന്നാൽ പുതിയ തലമുറയിലെ ആളുകൾ നെൽ വ്യവസായത്തിലെ നഷ്ടം ഓർത്ത് പുതിയ തരത്തിലുള്ള കൃഷിക്കായി അവരുടെ നെൽവയലുകൾ ഉപയോഗിക്കുന്നു. ചെമ്മീൻ കെട്ട് , അലങ്കാരം മത്സ്യം വളർത്തൽ , ഭക്ഷ്യയോഗ്യമായ മത്സ്യം വളർത്തൽ എന്നിവയാണ് ഇത്. മഞ്ഞനിക്കരയിൽ കാണപ്പെടുന്ന ഒറ്റ തിരിഞ്ഞുള്ള വൻകിട വ്യവസായികളുടെ ഉടമസ്ഥതയിലുള്ള റിസോർട്ടുകൾ ഈ സ്ഥലത്തിനു ഭാവിയിൽ വിനോദസഞ്ചാരത്തിനുള്ള സാധ്യതകളെ ശരിവക്കുന്നു. 
വ്യവസായം.
ഞാറക്കൽ ഫിഷ്പോണ്ട് ആണ് പ്രകൃതിയുടെ ചുറ്റുപാടിൽ തീർക്കപ്പെട്ട ആദ്യത്തെ ഫിഷ്പോണ്ട്. ഇവിടേക്ക് ആളുകൾ ധാരാളമായി വന്നുകൊണ്ടിരിക്കുന്നു. ഒഴിവു ദിനം ചിലവഴിക്കാനും , മത്സ്യബന്ധനത്തിലേർപ്പെടാനും മറ്റുമായി ചിലർ ചെലവു കുറഞ്ഞ ഈ സ്ഥലം തിരഞ്ഞെടുക്കുന്നു.
പ്രധാനവ്യക്തികൾ.
ഞാറക്കൽ ശ്രീനി മഹാ നടനം 
വിശ്വാസ് ഞാറക്കൽ... സർവോദയം കുര്യൻ... കാരുണ്യ പ്രവർത്തനം കൊണ്ടും... അശരണരുടെ മനസ്സുകളിൽ ആശ കിരണം തൂകിയ കർമധീർരനായ ഒറ്റയാൾ പട്ടാളം... അമ്മുണ്ണി ഭാഗവതർ.. നാടകകലകളിൽ അരങ്ങു അടക്കിവാണ അതുല്യ നടന വിസ്മയം... കൂടാതെ ഭാഗവതർ.. ചിത്രകാരൻ.. കവി... കാഥികൻ... ഹാർമോണിസ്റ്റ്... സംഗീത സംവിധായകൻ.. എന്നീ മേഖലകളിൽ കഴിവ് തെളിയിച്ച സകല കലാ പ്രതിഭ... 
അവലംബം.
4ഞാറക്കൽ ഗ്രാമ പഞ്ചായത് വികസന രേഖ 2010

</doc>
<doc id="120988" url="https://ml.wikipedia.org/wiki?curid=120988" title="Narakal Gramapanchayath">
Narakal Gramapanchayath



</doc>
<doc id="120989" url="https://ml.wikipedia.org/wiki?curid=120989" title="ഞാറയ്ക്കൽ ഗ്രാമപഞ്ചായത്ത്">
ഞാറയ്ക്കൽ ഗ്രാമപഞ്ചായത്ത്



</doc>
<doc id="120991" url="https://ml.wikipedia.org/wiki?curid=120991" title="പോണോഗ്രഫി">
പോണോഗ്രഫി

 
-ലൈംഗികവികാരങ്ങളെ ഇളക്കിവിടാൻ പര്യാപ്തമായ സാഹിത്യമാണ് അശ്ലീലസാഹിത്യം അഥവാ പോണോഗ്രഫി (Pornography). ഗ്രാമ്യം, അസഭ്യം, ജുഗുപ്സാവഹം എന്നീ പദങ്ങളുടെ ദുസ്സൂചനകൾ അശ്ലീലം എന്ന പദത്തിൽ അടങ്ങിയിരിക്കുന്നു. ഭാരതീയ കാവ്യസങ്കല്പപ്രകാരം വ്രീഡാദായി, ജുഗുപ്സാദായി, അമംഗളാതങ്കാദായി എന്നിങ്ങനെയുള്ള ഭേദം നിമിത്തം അശ്ലീലം മൂന്നുവിധമാണ് എന്ന് വാമനാലങ്കാരം എന്ന സാഹിത്യശാസ്ത്രഗ്രന്ഥത്തിൽ പറഞ്ഞിട്ടുണ്ട്. അശ്ലീലപ്രതീതി ജനിപ്പിക്കുന്ന ലേഖനങ്ങളെയും ഗ്രന്ഥങ്ങളെയും മറ്റും തടയാൻ എല്ലാ പരിഷ്കൃത രാജ്യങ്ങളിലും നിയമങ്ങൾ ഏർപ്പെടുത്തിയിട്ടുണ്ട്. അനുവാചകഹൃദയത്തെ അസാൻമാർഗിക പ്രേരണയ്ക്കു വിധേയമാക്കുന്നു എന്നതാണ് ഇത്തരം കൃതികൾക്കെതിരായി ഉന്നയിക്കപ്പെടാറുള്ള ആക്ഷേപം.
നിയതമായ പരിധി കല്പിക്കുവാൻ കഴിയുന്ന സാഹിത്യത്തിന്റെ ഒരു ശാഖയോ വിഭാഗമോ ആയി സങ്കല്പിച്ചുകൊണ്ടാണ് അശ്ലീലസാഹിത്യത്തിന്റെ പ്രചാരത്തെ തടയുന്നതിനുവേണ്ടിയുള്ള ആഹ്വാനങ്ങൾ സാധാരണയായി മുഴങ്ങികേൾക്കാറുള്ളത്. പക്ഷേ, ഏതുതരം കൃതികളെയാണ് ഈ സാഹിത്യശാഖയിൽ ഉൾപ്പെടുത്തേണ്ടത് എന്നുള്ള പ്രാഥമികവും അടിസ്ഥാനപരവുമായ കാര്യത്തെക്കുറിച്ച് ആർക്കുംതന്നെ വ്യക്തമായ ധാരണകളോ, അഭിപ്രായങ്ങളോ രൂപീകരിക്കാൻ കഴിഞ്ഞിട്ടില്ല എന്നത് ഒരു വസ്തുതയാണ്. അതിനുകാരണം, അശ്ലീലതയെപ്പറ്റി സാർവജനീനമായ ഒരു സങ്കല്പം ഉണ്ടാക്കാൻ സാധ്യമല്ലാത്തതുതന്നെ. കാലദേശഭേദങ്ങൾക്കതീതമായ ഒരളവുകോൽ കണ്ടെത്തുവാൻ കഴിഞ്ഞെങ്കിൽ മാത്രമേ അശ്ലീലതയ്ക്കു സാർവത്രിക സമ്മതി നേടുവാൻ കഴിവുള്ള ഒരു നിർവചനം സാധ്യമാവുകയുള്ളു. പക്ഷേ, അശ്ലീലതയുടെ കാര്യത്തിൽ അപ്രകാരമുള്ള ഒരു മാനദണ്ഡം കണ്ടെത്തുക ദുഷ്കരമാണ്. അശ്ലീലതാസങ്കല്പത്തെപ്പോലെ, ദേശകാലഭേദമനുസരിച്ച് മാറിമറിഞ്ഞുകൊണ്ടിരിക്കുന്ന മറ്റൊരു സങ്കല്പം ഉണ്ടെങ്കിൽ അതൊരുപക്ഷേ ലൈംഗികസദാചാരത്തെക്കുറിച്ചുള്ളതായിരിക്കും.
സങ്കല്പ വൈരുദ്ധ്യങ്ങൾ.
ഒരേ സംസ്കാരത്തിന്റെയോ സമുദായത്തിന്റെയോ പരിധിക്കുള്ളിൽപ്പെടുന്നവർപോലും അശ്ലീലതയെപ്പറ്റി വിഭിന്നവും വ്യത്യസ്തവുമായ ആശയങ്ങളാണ് വച്ചുപുലർത്തുന്നത്. പുരാണേതിഹാസങ്ങളിലെയും ലബ്ധപ്രതിഷ്ഠങ്ങളായ സാഹിത്യകൃതികളിലെയും അശ്ലീലഭാഗങ്ങളുടെ നേരെ നിസ്സംഗമനോഭാവം പുലർത്തുന്നവർതന്നെ ആനുകാലികകൃതികളിൽ അശ്ലീലാംശം കാണുമ്പോൾ അസ്വസ്ഥചിത്തരായിത്തീരുന്നു. സംസ്കൃതത്തിലെ സ്തനനിതംബവർണനകളിലും സംഭോഗശൃംഗാര പ്രതിപാദനങ്ങളിലും സാഹിത്യഭംഗി ദർശിക്കുവാൻ കഴിയുന്ന വിമർശകരിലും ആസ്വാദകരിലുംപെടുന്ന ഒരു വലിയ വിഭാഗത്തിനു പലപ്പോഴും ആധുനിക കൃതികളിലെ, ഒരുപക്ഷേ കുറേക്കൂടി ഗോപനം ചെയ്ത ഏതാദൃശഭാഗങ്ങൾ അരോചകമായി അനുഭവപ്പെടുന്നതായിട്ടാണ് അവരുടെ പൊതുപ്രസ്താവനകളിൽനിന്നു മനസ്സിലാകുന്നത്. സാധാരണക്കാരന് മനസ്സിലാകാത്ത സംസ്കൃത കൃതികളിലെ അശ്ലീലാംശങ്ങൾ പച്ചമലയാളത്തിൽ അവതരിപ്പിക്കുമ്പോൾ അവയ്ക്ക് വ്യാപകമായ പ്രസിദ്ധീകരണവും പ്രചാരവും ലഭിക്കുമെന്ന് ഒരുപക്ഷേ വാദിച്ചേക്കാം. അക്കാരണത്താൽത്തന്നെയായിരിക്കണം, ഗ്രീക്-റോമൻ ക്ലാസ്സിക്കുകൾ ഇംഗ്ലീഷിലേക്കു പരിഭാഷപ്പെടുത്തുമ്പോൾ അശ്ലീലച്ചുവയുണ്ടെന്ന് സംശയിക്കുന്ന ഭാഗങ്ങൾ ലത്തീൻഭാഷയുടെ തിരസ്കരണിക്കുള്ളിൽ ഒതുക്കിനിറുത്തി അവതരിപ്പിക്കുന്നത്. എന്നാൽ ഭാഷയുടെ മാന്യതയോ, സാഹിത്യകൃതികളുടെ പഴക്കമോ, പ്രതിപാദ്യത്തിന്റെ ആവിഷ്കരണഭംഗിയോ അശ്ലീലതയുടെ സത്തയ്ക്കു മാറ്റം വരുത്തുവാൻ പര്യാപ്തമല്ല.
അശ്ലീലതാസങ്കല്പത്തിൽ കടന്നുകൂടിയിട്ടുള്ള ഈ വൈരുദ്ധ്യങ്ങളെ കണക്കിലെടുത്തുകൊണ്ട് അശ്ലീലതയെന്ന് ഒന്നുണ്ടെന്ന് കരുതുന്നവരുടെ മനോമണ്ഡലത്തിലോ വികാരസാമ്രാജ്യത്തിലോ മറ്റൊരിടത്തും അതു കണ്ടെത്താൻകഴിയുന്നതല്ലെന്ന ഒരു ചിന്താഗതി രൂപംപ്രാപിച്ചിട്ടുണ്ട്. 'ഒരു ഗ്രന്ഥത്തിന്റെയോ ചിത്രത്തിന്റെയോ സ്വഭാവമായി അശ്ലീലതയെ കണക്കാക്കുവാൻ സാധ്യമല്ലെന്ന് നിയോഡാർ വ്യുഡറും, ഭാഷയല്ല മനസാണ് ഈജിയൻ തൊഴുത്തായി കരുതേണ്ടതെന്ന് ഡി. എച്ച്. ലോറൻസും വാദിക്കുന്നു.
നിയമത്തിന്റെ ഇടപെടൽ.
അശ്ലീലസാഹിത്യപ്രചാരം നിയമത്തിന്റെ അധീനതയിലുള്ള നിയന്ത്രണ-നിരോധന നടപടികൾകൊണ്ട് തടയണമെങ്കിൽ അശ്ലീലമെന്ന പദത്തിനു വ്യക്തവും നിശ്ചിതവുമായ അർഥകല്പന നടത്തേണ്ടത് അത്യാവശ്യമാണ്. നീതിന്യായനടപടിക്രമത്തിന്റെ വിവിധതലങ്ങളിൽ തീരുമാനങ്ങൾ എടുക്കേണ്ടുന്ന വിധികർത്താക്കൾക്കു തങ്ങളുടെ കർത്തവ്യനിർവഹണം സാധ്യമാകണമെങ്കിൽ അശ്ലീലതയെന്ന സങ്കല്പത്തെ നിശ്ചിതവും പ്രയോഗക്ഷമവുമായ ഒരു നിർവചനത്തിന്റെ പരിധിക്കുള്ളിൽ ഒതുക്കി നിർത്തിയേ മതിയാവൂ. ഇത്രയും വൈരുദ്ധ്യം നിറഞ്ഞതും സങ്കീർണവുമായ ഒരു സങ്കല്പത്തെ മേല്പറഞ്ഞതരത്തിലുള്ള ഒരു നൈയാമിക നിർവചനത്തിന്റെ പരിധിക്കുള്ളിൽ കൊണ്ടുവരുന്ന കാര്യത്തിൽ ന്യായാധിപൻമാർക്കു പല ബുദ്ധിമുട്ടുകളും അനുഭവപ്പെട്ടിട്ടുണ്ട്.
അശ്ലീലസാഹിത്യപ്രചാരത്തെ തടയുവാൻ ഉദ്ദേശിച്ചിട്ടുള്ള വിവിധരാജ്യങ്ങളിലെ നിയമവ്യവസ്ഥകൾ പരിശോധിക്കുമ്പോഴാണ് നിയമനിർമാതാക്കൾക്ക് ഈ മണ്ഡലത്തിൽ നേരിട്ടിട്ടുള്ള പരാജയത്തിന്റെ കഥ വെളിവാകുന്നത്. പല രാജ്യങ്ങളിലും നിലവിലുള്ള അശ്ലീലനിരോധന നിയമങ്ങൾ അശ്ലീലതയുടെ നിർവചനം ഉൾക്കൊള്ളുന്നതേയില്ല. നിർവചനത്തിനു മുതിരാതെ അശ്ലീലതയെ അശ്ലീലത എന്നുമാത്രം വിവരിച്ചുകൊണ്ടു തുടുങ്ങുന്ന നിയമങ്ങൾ തുടർന്നുള്ള ഭാഗങ്ങളിൽ അശ്ലീലതയെ മറ്റുചില പദപ്രയോഗങ്ങൾകൊണ്ട് വിശേഷിപ്പിക്കുക മാത്രമേ ചെയ്യുന്നുള്ളു. 'അസാന്മാർഗികം', 'അധാർമികം', 'അവിശുദ്ധം', 'അസഭ്യം', 'ആഭാസം', 'വൃത്തിഹീനം', 'അസഹ്യം', 'ലൈംഗിക വികാരോത്തേജകം' എന്നീ വിശേഷണപദങ്ങൾ നിയമനിർമാതാക്കൾ കൂടെക്കൂടെ ഉപയോഗിക്കുന്ന പര്യായങ്ങളാണ്.
അശ്ലീലവികാരങ്ങളെ ഇളക്കിവിടുന്ന രചനകളുടെ പ്രസിദ്ധീകരണത്തെ 18-ാം ശതകം വരെ ബ്രിട്ടനിൽ കൈകാര്യം ചെയ്തുപോന്നത് ക്രൈസ്തവസഭകളായിരുന്നു. 1727-ലാണ് ഈ വിഷയം ഒരു കോടതിവിചാരണയ്ക്ക് ആദ്യം വിധേയമാകുന്നത്. അശ്ലീല പ്രസിദ്ധീകരണങ്ങളെ നിരോധിച്ചുകൊണ്ടുള്ള ആദ്യത്തെ നിയമം (Obscene Publications Act) 1857-ൽ ബ്രിട്ടീഷ് പാർലമെന്റ് പാസ്സാക്കി. ഇപ്പോൾ അവിടെ നിലവിലുള്ളത് ഇതേ പേരിലുള്ള 1859-ലെ നിയമമാണ്. ഈ നിയമം സ്കോട്ട്‌ലാൻ‌ഡിനും വടക്കേ അയർലന്റിനും ഇത് ബാധകമല്ല. അമേരിക്കയിലെ എല്ലാ സ്റ്റേറ്റുകളിലും ഇതിനു തുല്യമായ നിയമനിർമ്മാണങ്ങൾ നടന്നിട്ടുണ്ട്. 'ചർച്ചാവിഷയമായ വസ്തു (സാഹിത്യസൃഷ്ടി) സമൂഹനിലവാരങ്ങൾവച്ചു നോക്കിയാൽ ഒരു ശരാശരി വ്യക്തിയുടെ അധമവികാരങ്ങളെ (prurient interests) ഉത്തേജിപ്പിക്കാൻ പര്യാപ്തമാണോ' എന്നതാണ് അശ്ലീലസാഹിത്യത്തിന്റെ അളവുകോലായി യു.എസ്. സുപ്രീംകോടതി സ്വീകരിച്ചിരിക്കുന്നത് (റോത്ത് കേസ്, 1957). 1968-ലെ ഹിക്ളിൻ കേസിൽ ഇംഗ്ളണ്ടിലെ ഒരു കോടതി പുസ്തകത്തെ സാകല്യേനയല്ല, അതിലെ ഒറ്റപ്പെട്ട പരാമർശങ്ങളെയാണ് ഇതിന്റെ പരിധിയിൽപ്പെടുത്തിയത്.
ഇംഗ്ലണ്ടിൽ കാംപ്ബെൽ പ്രഭു രൂപംകൊടുത്ത നിയമത്തിൽ 'അശ്ലീലത' നിർവചിക്കപ്പെട്ടിട്ടില്ലായിരുന്നു. കുമ്പസാരത്തിന്റെ പൊയ്മുഖം മാറ്റപ്പെടുന്നു എന്ന ഒരു ലഘു ഗ്രന്ഥത്തിലെ ചില ഭാഗങ്ങൾ പ്രസ്തുത നിയമത്തിന്റെ പരിധിയിൽപ്പെടുമോ എന്ന പ്രശ്നം 1868-ൽ കോടതി മുൻപാകെ ഉന്നയിക്കപ്പെട്ടു. ചീഫ് ജസ്റ്റീസ് കോക്ളോൺ ആ അവസരം വിനിയോഗിച്ച് അശ്ലീലതയ്ക്ക് ഒരു നിർവചനം നല്കാൻ ഒരുമ്പെടുകയുണ്ടായി. അശ്ലീലത ഉണ്ടെന്ന് ആരോപിതമായ പ്രസിദ്ധീകരണത്തിന് അതു വായിക്കാനും അസാൻമാർഗിക പ്രേരണയ്ക്ക് വശംവദരാകാനും ഇടയുള്ളവരായ ഒരു വിഭാഗത്തെ അധഃപതിപ്പിക്കുകയും ദുഷിപ്പിക്കുകയും ചെയ്യുവാനുമുള്ള പ്രവണത ഉണ്ടെന്നു വരികിൽ അത് അശ്ലീലപ്രസിദ്ധീകരണമായി പരിഗണിക്കപ്പെടേണ്ടതാണെന്ന് ഇദ്ദേഹം അഭിപ്രായപ്പെട്ടു. ഹിക്ളിൻ നിയമശാസനം എന്ന പേരിൽ അറിയപ്പെടുന്ന പ്രസ്തുത വിധി, 19-ാം ശതകത്തിന്റെ ഉത്തരാർധത്തിൽ ബ്രിട്ടീഷുകാർ രാഷ്ട്രീയ മേധാവിത്വവും സ്വാധീനശക്തിയും പുലർത്തിയിരുന്ന രാജ്യങ്ങളിലൊക്കെയും അംഗീകൃതമായി. ഏകദേശം ഒരു നൂറ്റാണ്ടുകാലം 'ഹിക്ളിൻ നിയമം' നിലനിന്നുപോന്നു.
20-ാം നൂറ്റാണ്ടിന്റെ പ്രാരംഭകാലം മുതല്ക്കുതന്നെ ഹിക്ളിൻ പ്രമാണത്തിനെതിരായി ന്യായവാദങ്ങൾ അമേരിക്കയിൽ ഉയർന്നു തുടങ്ങിയിരുന്നു. എങ്കിലും പ്രസിദ്ധമായ യൂലിസസ് കേസിന്റെ തീർപ്പോടുകൂടി(1934)യാണ് ഹിക്ളിൻ നിയമാനുശാസനം തിരസ്കരിക്കുവാൻ അമേരിക്കൻ കോടിതികൾക്കു സാധിച്ചത്. ഒരു ഗ്രന്ഥം അശ്ലീലമാണോ എന്നു നിശ്ചയിക്കേണ്ടത് അതിന്റെ പ്രകടവും പ്രസ്ഫുടവുമായ ഭാവം നോക്കിയിട്ടുവേണം; ആക്ഷേപകരമെന്നു തോന്നുന്ന ഭാഗങ്ങൾക്കു പ്രതിപാദ്യവുമായിട്ടുള്ള ബന്ധം, അത് ആധുനികമാണെങ്കിൽ അംഗീകൃതനിരൂപകൻമാരുടെ ഇടയിൽ ഗ്രന്ഥത്തിനു നേടാൻ കഴിഞ്ഞിട്ടുള്ള പ്രചാരം, ഗ്രന്ഥം പ്രാചീനമാണെങ്കിൽ കഴിഞ്ഞ കാലത്ത് അതിനു നേടാൻ കഴിഞ്ഞിട്ടുള്ള അനുകൂലാഭിപ്രായം എന്നിവയൊക്കെ മേല്പറഞ്ഞ മാനദണ്ഡം പ്രയോഗിക്കുന്നതിനു സഹായകങ്ങളായ തെളിവുകളാണ്. തിരുത്തിയെഴുതപ്പെട്ട ഒരു മാനദണ്ഡം അനുസരിച്ച് ജെയിംസ് ജോയ്സിന്റെ യൂലിസസ് ഒരു അശ്ലീലഗ്രന്ഥമല്ലെന്നു കോടതി വിധി കല്പിച്ചു. അമേരിക്കൻ സുപ്രീംകോടതിയുടെ റോത്ത് കേസിലെ വിധി (1957) ഹിക്ളിൻ പ്രമാണത്തെ ഐക്യനാടുകളിൽനിന്നും പൂർണമായി നിഷ്കാസനം ചെയ്തു.
ഇന്ത്യയിൽ.
ഇന്ത്യയിലും ഹിക്ളിൻ നിയമത്തിന്റെ മാതൃകയിലുള്ള അശ്ലീല പ്രസിദ്ധീകരണ നിരോധന നിയമങ്ങൾ സംസ്ഥാനങ്ങളിൽ നിലവിലുണ്ട്. ഇന്ത്യൻ ശിക്ഷാനിയമത്തിലെ 292, 293, 294 എന്നീ വകുപ്പുകൾ അശ്ലീലതയെക്കുറിച്ചുള്ള വ്യവസ്ഥകൾ ഉൾക്കൊള്ളുന്നു. ലോകമെങ്ങുമുള്ള വായനക്കാരിൽ നിന്നും സമ്മിശ്രമായ സ്വീകരണം ലഭിച്ച ഡി. എച്ച്. ലോറൻസിന്റെ ലേഡി ചാറ്റർലിയുടെ കാമുകൻ എന്ന നോവൽ അശ്ലീലതയുടെ അതിർവരമ്പുകൾ അതിലംഘിക്കുന്നുണ്ടോ എന്ന പ്രശ്നം നിർണയിക്കുവാൻ ഇന്ത്യൻ സുപ്രീംകോടതി മുൻപാകെ അവതരിപ്പിക്കപ്പെട്ടു. പ്രസ്തുത ഗ്രന്ഥത്തിൽ ലേഡി ചാറ്റർലി സ്വകാമുകനുമായി ലൈംഗികവേഴ്ച നടത്തുന്ന പന്ത്രണ്ടിലധികം സന്ദർഭങ്ങൾ ഉണ്ട് എന്നു ചൂണ്ടിക്കാണിച്ചുകൊണ്ട് ആ സന്ദർഭങ്ങളുടെ വർണനാ രീതിയും നായികാനായകൻമാർ ആ അവസരത്തിൽ ഉപയോഗിക്കുന്ന ഭാഷയും കുലീനമല്ലെന്ന് കോടതി അഭിപ്രായപ്പെട്ടു. 'സഭ്യതയുടെയും സദാചാരത്തിന്റെയും അതിർവരമ്പുകൾ അതിലംഘിക്കുന്ന' പ്രസക്തഭാഗങ്ങളെ പ്രധാനമായും അടിസ്ഥാനമാക്കി ഗ്രന്ഥം അശ്ലീലമാണെന്നു കോടതി വിധി കല്പിക്കുകയും ചെയ്തു.
അശ്ലീലസാഹിത്യം ഉൾക്കൊള്ളുന്ന ഗ്രന്ഥങ്ങളും പ്രസിദ്ധീകരണങ്ങളും വായനക്കാരന്റെ മനസ്സിനെ ദുഷിപ്പിക്കുകയും അധഃപതിപ്പിക്കുകയും ചെയ്യുന്നതിനു പ്രേരകമായി ഭവിക്കുമെന്നുള്ളതാണ് അവയുടെ പ്രചാരത്തെ തടയുന്നതിനായി മുന്നോട്ടു വയ്ക്കുന്ന ന്യായവാദം. ജനതാമധ്യത്തിൽ പരക്കെ അംഗീകാരം സിദ്ധിച്ചിട്ടുള്ള ഈ വിശ്വാസത്തെ സനിഷ്കർഷം പരിശോധിക്കേണ്ടതുണ്ട്.
വാദഗതികൾ.
അശ്ലീലസാഹിത്യം ഉളവാക്കുന്ന പ്രേരണയുടെ ഫലം എന്താണ്? വായനക്കാരന്റെ ചിന്താമണ്ഡലത്തെ മാത്രമാണോ അതു ഗ്രസിക്കുന്നത്? അതോ, അയാളുടെ പെരുമാറ്റത്തിലുംകൂടി അതിന്റെ അനാശാസ്യഫലങ്ങൾ പ്രകടമാകുമോ? പ്രവൃത്തികളിൽ ദൂഷ്യഫലങ്ങൾ പ്രകടിതമാകുന്നില്ലെങ്കിൽ അയാളുടെ മാനസികവ്യാപാരങ്ങളുടെ 'പരിശുദ്ധി' പരിരക്ഷിക്കുന്നതിനായി മാത്രം നിയമനടപടികൾ പ്രയോഗിക്കാമോ? തുടങ്ങിയ ചോദ്യങ്ങളാണ് അശ്ലീലസാഹിത്യവുമായി ബന്ധപ്പെട്ട് പ്രധാനമായും ഉയരുന്നത്.
അശ്ലീലസാഹിത്യം വായനക്കാരന്റെ പ്രവൃത്തികളിൽ നിർണായകമായ സ്വാധീനം ചെലുത്തുമെന്നു പരക്കെ ഒരുധാരണയുണ്ട്. എന്നാൽ ഈ ധാരണയ്ക്ക് ഉപോദ്ബലകങ്ങളായ തെളിവുകൾ ഒന്നും ലഭിച്ചിട്ടില്ല. ഡാനിഷ് ഗവൺമെന്റ് നിയോഗിച്ചിരുന്ന ഒരു കമ്മിഷന്റെ റിപ്പോർട്ടനുസരിച്ച് അശ്ലീലപ്രസിദ്ധീകരണങ്ങൾക്കെതിരായ നിയമങ്ങൾ പിൻവലിച്ചിരുന്ന ഒരു വർഷത്തിൽ ലൈംഗിക കുറ്റങ്ങൾ 25 ശതമാനം കുറയുകയുണ്ടായി എന്നാണ് കാണുന്നത്. അശ്ലീലസാഹിത്യം കുറ്റകൃത്യങ്ങൾ ചെയ്യുന്നതിനോ അസാൻമാർഗിക കാര്യങ്ങളിൽ ഏർപ്പെടുന്നതിനോ പ്രേരണ നല്കുമെന്നു തെളിയിക്കപ്പെട്ടില്ലാത്തതിനാൽ വായനക്കാരന്റെ മനോമണ്ഡലത്തിൽ ഉളവാകുമെന്നു കരുതപ്പെടുന്ന ദൂഷ്യഫലങ്ങളെ ഒഴിവാക്കുകയെന്നതു മാത്രമേ അശ്ലീലസാഹിത്യത്തിന് എതിരേ കൈക്കൊള്ളുന്ന നിരോധനനിയന്ത്രണ നടപടികൾക്കു സാധൂകരണമാകുകയുള്ളു.
'അവിശുദ്ധമായ ലൈംഗികവികാരം ജനിപ്പിക്കുകയും വിഷയാസക്തിക്ക് ഉത്തേജനം നല്കുകയും' ചെയ്യുമെന്നുള്ള കാരണത്താലാണ് അശ്ലീലസാഹിത്യത്തിനെതിരെ വിലക്കു നീട്ടിയിരിക്കുന്നത്. പക്ഷേ, ഏതുതരത്തിലുള്ള ആസക്തിയും അഭിനിവേശവുമാണ് ലൈംഗികമായി അവിശുദ്ധവും അക്കാരണത്താൽ വർജ്ജനീയവുമെന്ന് ആരും വ്യക്തമാക്കുന്നില്ല. നിയമാനുസാരമായ ലൈംഗികവേഴ്ചയ്ക്കു വേണ്ടിയുള്ള ആഗ്രഹമോ ആസക്തിയോ ജനിപ്പിക്കുന്നത് ഒഴിവാക്കേണ്ടതുണ്ടോ? അതോ വിവാഹബാഹ്യമായ ലൈംഗികവേഴ്ചയ്ക്കോ ലൈംഗികവൈകൃതങ്ങൾക്കോ ഉള്ള ആസക്തി ജനിപ്പിക്കുന്നത് തടയുക മാത്രമാണോ ലക്ഷ്യം?
ലൈംഗികപ്രശ്നങ്ങൾ സൃഷ്ടിക്കുന്ന സംഘട്ടനാത്മകമായ സന്ദർഭങ്ങൾ വികാരതീവ്രതയ്ക്കു ഭംഗംവരാതെ അനുവാചകഹൃദയങ്ങളിലേക്ക് പകർത്തുവാൻ ഉദ്യമിക്കുന്ന വേളയിലാണ് പലപ്പോഴും സാഹിത്യകൃതികളിൽ അശ്ലീലാംശം കടന്നുകൂടുന്നത്. വിവാഹിതരായ ദമ്പതികളുടെ ലൈംഗികജീവിതത്തിൽ അസാധാരണമായൊന്നുമില്ലെങ്കിൽ മേല്പറഞ്ഞ രീതിയിലുള്ള വൈകാരികസംഘട്ടനങ്ങൾ ഉണ്ടാവുക സാധ്യമല്ല. അതിനാൽ സാഹിത്യകൃതികളിൽ അവ സാധാരണ പരാമർശവിധേയമാകുകയുമില്ല; നേരെമറിച്ച് വൈവാഹികബന്ധത്തിനു വെളിയിലുള്ള സ്ത്രീപുരുഷ സമ്പർക്കവും തദനുബന്ധിയായ ലൈംഗിക പ്രശ്നങ്ങളും അവ വൈകാരികതലത്തിൽ ഉളവാക്കുന്ന സംഘട്ടനങ്ങളും അതിന്റെ പ്രത്യാഘാതങ്ങളും പകർത്തുമ്പോൾ പലപ്പോഴും ലൈംഗികാംശം ഒരു നോവലിലോ ചെറുകഥയിലോ കടന്നുകൂടിയെന്നുവരാം. പല സാഹിത്യകൃതികളുടെയും ആത്മസത്ത തന്നെയും അത്തരം സന്ദർഭങ്ങളുടെ ഹൃദയാവർജകങ്ങളായ ആവിഷ്കരണഭംഗിയിലായിരിക്കും സ്ഥിതി ചെയ്യുന്നത്. വിവാഹത്തിനു പുറത്തുള്ള ലൈംഗികബന്ധത്തെക്കുറിച്ചുള്ള പരാമർശങ്ങളോ വിവരങ്ങളോ അടങ്ങുന്ന കൃതികൾക്കെതിരെ പൂർണവും കർക്കശവുമായ നിരോധനം ഏർപ്പെടുത്തിയാൽ, വിശ്വസാഹിത്യത്തിലെ വിശ്രുതഗ്രന്ഥങ്ങളിൽ വളരെകുറച്ചു മാത്രമേ ഗ്രന്ഥശാലകളിൽ അവശേഷിക്കുകയുള്ളു.
പുനഃപരിശോധന.
സദാചാരവിരുദ്ധപ്രവൃത്തികളുടെ സ്വാദ് അനുഭവിച്ചറിഞ്ഞവർക്ക് ലൈംഗികസാഹിത്യം ശാരീരികമോ മാനസികമോ ആയ സംതൃപ്തി നല്കുവാൻ തീരെയും പര്യാപ്തമാകുകയില്ല എന്നാണ് അന്യനാടുകളിൽ നടത്തിയ ചില പഠനങ്ങളിൽനിന്ന് വെളിവാകുന്നത്. ലൈംഗികസാഹിത്യം അംഗീകൃത നടപടിച്ചട്ടങ്ങളിൽ നിന്നു വ്യതിചലിക്കുവാൻ വിമനസ്കരായ-അതിനുള്ള കാരണം എന്തായാലും-ഒരു വിഭാഗത്തെയാണ് സാധാരണയായി ആകർഷിക്കാറുള്ളത്. അവരുടെ മോഹങ്ങളും മോഹഭംഗങ്ങളും ലൈംഗികസാഹിത്യകൃതികളുടെ താളുകളിൽ മാത്രം ഒതുങ്ങി നില്ക്കുന്നു. താരതമ്യേന നിരുപദ്രവമായ രീതിയിൽ ഇപ്രകാരം ലൈംഗികദാഹശമനം നേടുന്നത് വ്യക്തിയെ സംബന്ധിച്ചും സമുദായത്തെ സംബന്ധിച്ചും ആശ്വാസകരമാണെന്നു ചിലർ വാദിക്കാറുണ്ട്.
സാഹിത്യാസ്വാദകരും സ്വയംപ്രചോദിതരായ സദാചാര സംരക്ഷകരും തമ്മിൽ ഏറെക്കാലമായി നടന്നുവരുന്ന പോരാട്ടത്തിൽ നിയമം അനുവർത്തിക്കേണ്ട നിലപാടിനെക്കുറിച്ച് കിഴക്കും പടിഞ്ഞാറുമുള്ള രാജ്യങ്ങളിൽ പുനഃപരിശോധന നടന്നുകൊണ്ടിരിക്കുകയാണ്. ഹിക്ളിൻ സിദ്ധാന്തത്തിന്റെ പ്രഖ്യാപനം സാമൂഹ്യഭദ്രതാവാദികളായ സദാചാരസംരക്ഷകരുടെ വിജയവൈജയന്തിയായി കരുതിപ്പോന്നിരുന്ന ഒരു കാലഘട്ടമുണ്ടായിരുന്നു. ദുരുപയോഗസാധ്യതകളുള്ള അവ്യക്തമായ ആ നിയമാനുശാസനം സദാചാരത്തെയും ലൈംഗികവികാരത്തെയുംപറ്റി അബദ്ധജടിലമായ ധാരണകൾ വച്ചുപുലർത്തിയിരുന്നു. നിയമഖഡ്ഗത്തിന്റെ ആഘാതമേറ്റ് സംസ്കാരത്തിന്റെയും സദാചാരത്തിന്റെയും ബലിപീഠത്തിൽ ശിരസ്സറ്റു വീണത് പലപ്പോഴും കലാമൂല്യം നിറഞ്ഞ അസുലഭസാഹിത്യസൃഷ്ടികളായിരുന്നു. ദീർഘവും ക്ളേശപൂർണവുമായ പരിശ്രമത്തിന്റെ പരിണതഫലമായി രൂപംകൊള്ളുന്ന സാഹിത്യകൃതികളെ, ആശയസൌകുമാര്യത്തെയോ ആവിഷ്കരണഭംഗിയെയോകുറിച്ച് ആധികാരികമായ അഭിപ്രായം പ്രകടിപ്പിക്കുവാൻ അർഹത നേടിയിട്ടില്ലാത്ത ചിലരുടെ വിധിക്കു വിധേയമാക്കുന്നത് ഔചിത്യരാഹിത്യമാണ്. സർഗാത്മകസാഹിത്യകൃതികൾ ഇപ്രകാരം വിപച്ഛങ്ക നേരിടുമ്പോൾത്തന്നെ ലൈംഗികാസക്തി വളർത്താൻ മാത്രമായി രചിക്കപ്പെടുന്ന തരംതാണ പ്രസിദ്ധീകരണങ്ങൾ നിയമപാലകരുടെ കണ്ണു വെട്ടിച്ച് എത്തേണ്ട സ്ഥാനങ്ങളിൽ എത്തുകയും ചെയ്യുന്നു. ലൈംഗികദാഹശമനം കൈവരുത്തുവാൻ അച്ചടിച്ച താളുകളെ അഭയം തേടുന്ന ഒരു ജനവിഭാഗം ഉള്ളിടത്തോളംകാലം സാഹിത്യശുഷ്കങ്ങളായ കൃതികൾക്ക് ആവശ്യക്കാരും ഉണ്ടാകും; പീടികയുടെ പിൻഭാഗത്തുനിന്നു മാത്രമേ അവ ലഭ്യമാകുകയുള്ളു എന്നുവരികയാൽ അവയ്ക്ക് ആസ്വാദ്യത ഏറിയിരിക്കുകയും ചെയ്യും.
പുതിയ മാനദണ്ഡങ്ങൾ.
പുസ്തകങ്ങളുടെ വില കൂടിയിരിക്കുകയും സാക്ഷരത്വം ഒരു ന്യൂനപക്ഷത്തിന്റെ മാത്രം കുത്തകയായി കഴിയുകയും ചെയ്തിടത്തോളം കാലം അശ്ലീലസാഹിത്യത്തിന്റെ മേൽ കൈവയ്ക്കണമെന്ന് ഗവൺ‌മെന്റുകൾ കരുതിയില്ല. എന്നാൽ ഇത്തരം സാഹിത്യസൃഷ്ടികൾ പെരുകുകയും അവയെ തടയാൻ കോടതി നടപടികളുൾപ്പെടെയുള്ള നീക്കങ്ങൾ ഭരണാധികാരികൾ ആരംഭിക്കുകയും ചെയ്തതോടുകൂടി ഗ്രന്ഥകാരൻമാരും വായനക്കാരും പുതിയ നിയമനിർമ്മാണസംരംഭങ്ങളെ കടന്നാക്രമിക്കാൻ തുടങ്ങി. സാമൂഹിക യാഥാർഥ്യങ്ങളെ മറച്ചുവയ്ക്കാൻ ഗ്രന്ഥകാരന്മാരെ ഭരണകൂടം നിർബന്ധിക്കുന്നുവെന്നും വായനാശീലത്തിന്റെ വ്യാപനത്തെ തടയുന്നുവെന്നും പുസ്തകത്തിന്റെ മുഖ്യസന്ദേശത്തെ ലഘൂകരിച്ച് ഒറ്റപ്പെട്ട ഖണ്ഡികകളിൽ കോടതികൾ കുറ്റം കണ്ടുപിടിക്കുന്നുവെന്നും ഉള്ള വിമർശനങ്ങളാണ് നിയമങ്ങളെക്കുറിച്ച് പൊതുവേ ഉണ്ടായത്. പുസ്തകങ്ങളുടെ ഉള്ളടക്കങ്ങളെക്കുറിച്ച് പ്രായേണ അജ്ഞരായ പ്രസിദ്ധീകരണശാലക്കാരാണ് മിക്കപ്പോഴും കുറ്റാരോപണങ്ങൾക്കു വിധേയരാകുന്നത് എന്ന വസ്തുതയും നിശിതമായ ആക്ഷേപങ്ങൾക്കു വക നല്കി.
ഈ വിമർശനങ്ങൾക്കുള്ള പഴുതുകൾ ആധുനികകാലത്തെ നീതിന്യായാധിപന്മാർ തന്നെ നീക്കിവരികയാണ്. 1954-ൽ ഓൾഡ്ബെയ്ലിയിൽ വിചാരണയ്ക്കുവന്ന വാർബർഗ് കേസിൽ സാഹിത്യവും, 'വൃത്തികേടിനുവേണ്ടിയുള്ള വൃത്തികേടും' (filth for filth's sake) തമ്മിൽ വിവേചിച്ചറിയേണ്ടതിന്റെ ആവശ്യം ജഡ്ജി എടുത്തുപറയുകയുണ്ടായി. 'ജീവിതത്തിന്റെയും പ്രേമത്തിന്റെയും ലൈംഗികതയുടെയും' യാഥാർഥ്യങ്ങളെപ്പറ്റി പ്രതിപാദിക്കുന്നതുകൊണ്ട് ഒരു പ്രസിദ്ധീകരണത്തെ തരംതാഴ്ത്തരുതെന്നും ലൈംഗികത ഒരു 'വൃത്തികേടോ' പാപമോ അല്ലെന്നും, 14 വയസ്സായ ഒരു ബാലികയ്ക്കു വായിക്കാൻ പറ്റിയതാണോ എന്നുള്ളതായിരിക്കരുത് ഒരു സാഹിത്യസൃഷ്ടിയുടെ സാഹിത്യപരവും സാൻമാർഗികവും നിയമപരവുമായ മാനദണ്ഡമെന്നും ഈ കേസിൽ ജസ്റ്റിസ് ഡബ്ള്യൂ.എൻ. സ്റ്റേബിൾ എടുത്തു പറഞ്ഞു.
ബ്രിട്ടീഷ് അശ്ലീലതാ നിരോധന നിയമം.
1959-ലെ ബ്രിട്ടീഷ് അശ്ലീലതാ നിരോധന നിയമത്തിന്റെ വ്യവസ്ഥകളിൽ താഴെപ്പറയുന്നവ ഉൾപ്പെടുന്നു;
ഡി.എച്ച്. ലാറൻസിന്റെ ലേഡി ചാറ്റർലിയുടെ കാമുകൻ, ഹെൻട്രി മില്ലറുടെ ട്രോപിക് ഓഫ് കാൻസർ, ജോൺ ക്ളേലാൻഡിന്റെ ഫാനിഹിൽ എന്നിവ ഈ മാനദണ്ഡങ്ങളനുരിച്ച് കോടതിയുടെ അംഗീകാരം കിട്ടിയവയാണ്. എന്നാൽ റാൽഫ് ഗിൻസ് ബർഗിന്റെ ഈറോസ് എന്ന ഗ്രന്ഥത്തെ കോടതി നിരോധിച്ചു (1966). സാധാരണക്കാരുടെ അധമവികാരങ്ങളെ ഉദ്ദീപിപ്പിക്കാൻ ഈ കൃതിയെ പ്രസാധകൻമാർ 'കച്ചവടാവശ്യങ്ങൾക്ക് ചൂഷണം ചെയ്തു' എന്നതായിരുന്നു ഇതിന്റെമേൽ ചുമത്തപ്പെട്ട പ്രധാന കുറ്റങ്ങളിൽ ഒന്ന്.

</doc>
<doc id="120992" url="https://ml.wikipedia.org/wiki?curid=120992" title="Pornography">
Pornography



</doc>
<doc id="120995" url="https://ml.wikipedia.org/wiki?curid=120995" title="വാചാലം">
വാചാലം

 
ബിജു വർക്കിയുടെ സംവിധാനത്തിൽ മനോജ്‌ കെ. ജയൻ, നെടുമുടി വേണു, തിലകൻ, ഗൗതമി തടിമല്ല, മാതു എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് വാചാലം. അശ്വതി ഫിലിംസിന്റെ ബാനറിൽ എം.ആർ. സുദർശനൻ പിള്ള നിർമ്മിച്ച ചെയ്ത ഈ ചിത്രം സഹൃദയ പിൿചേഴ്‌സ് റിലീസ് ആണ് വിതരണം ചെയ്തത്. ചിത്രത്തിന്റെ രചന നിർവ്വഹിച്ചതും ബിജു വർക്കി ആണ്.
സംഗീതം.
കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം പകർന്നത് ജോൺസൺ ആണ്. ഗാനങ്ങൾ കിരീടം ഓഡിയോസ് വിപണനം ചെയ്തിരിക്കുന്നു. 

</doc>
<doc id="121005" url="https://ml.wikipedia.org/wiki?curid=121005" title="അന്റോണൈൻ കോട്ട">
അന്റോണൈൻ കോട്ട

 
സ്കോട്ട്‌ലൻഡിലെ പഴയ ഒരു റോമൻ കോട്ടയാണ്‌ അന്റോണൈൻ കോട്ട. അന്റോണിനസ് പയസി(എ.ഡി. 86-161)ന്റെ കീഴിൽ ഗവർണർ ആയിരുന്ന ലോലിയസ് അർബിക്കസ് എ.ഡി. 142-ൽ പണിയിച്ചതാണിത്. ഫോർത്ത്, ക്ളൈഡ് എന്നീ നദികളുടെ മുഖങ്ങളെ തമ്മിൽ ബന്ധിക്കുന്നതാണീ കോട്ട.
നിർമ്മാണം.
ഈ കോട്ടയ്ക്ക് ഏതാണ്ട് 56 കിലോമീറ്റർ. നീളവും ഏകദേശം 7 കിലോമീറ്റർ ഉയരവുമുള്ള തിട്ടയുണ്ടായിരുന്നു. പടിഞ്ഞാറു ഭാഗത്ത് പൊറ്റയും കിഴക്ക് ചെളിയും ചേർത്താണ് ഇത് നിർമിച്ചത്. അടിത്തറ 6 കിലോമീറ്റർ വീതിയിൽ കല്ലു പടുത്തുണ്ടാക്കിയതാണ്. അതിനോടു ചേർന്ന് ശരാശരി 4 കിലോമീറ്റർ. ആഴമുള്ള കിടങ്ങ് കുഴിച്ചിരുന്നു. ഇതിന്റെ പ്രതിരോധാർഥം ഏതാണ്ട് 19-ഓളം കൊത്തളങ്ങൾ ഉണ്ടായിരുന്നു. ഇവയിൽ മമ്രില്ലിസ് കൊത്തളത്തിന് 2.53 ഹെക്ടർ വിസ്തീർണമുണ്ടായിരുന്നു. ഇത് പടത്തലവന്റെ ആസ്ഥാനമായിരുന്നുവെന്ന് ഊഹിക്കപ്പെടുന്നു. മറ്റുള്ളവയുടെ വിസ്തീർണം 0.40 മുതൽ 1.62 ഹെക്ടർ വരെ വരും. മറ്റു സാധാരണ കോട്ടകൾക്ക്, പ്രത്യേകിച്ച് ഹാഡ്രിയൻ കോട്ടയ്ക്ക്, ഇതുപോലെ ദുർഗമന്ദിരങ്ങളോ താഴികക്കുടങ്ങളോ ഗോപുരങ്ങളോ ഉണ്ടായിരുന്നില്ല. കൊത്തളങ്ങൾ തടികൊണ്ടു നിർമ്മിക്കപ്പെട്ടവയായിരുന്നു. ഈ മതിൽ ബ്രിട്ടനിലെ റോമൻ ഗവർണറായിരുന്ന അഗ്രിക്കോള നിർമിച്ച (എ.ഡി. 81) ഒരു താത്കാലിക അതിർത്തിക്കോട്ടയുടെ സ്ഥാനത്തുതന്നെയാണ് പണിയപ്പെട്ടതെന്ന് ഉത്ഖനനങ്ങൾ തെളിയിച്ചിട്ടുണ്ട്. മൂന്ന് ബ്രിട്ടിഷ് സേനാവ്യൂഹങ്ങളാണ് ഇതിന്റെ പണിയിൽ ഏർപ്പെട്ടിരുന്നത്. ഓരോ വ്യൂഹവും നിർമിച്ച പണിയുടെ ദൈർഘ്യം ശിലകളിൽ രേഖപ്പെടുത്തിയിരിക്കുന്നു. 
ഹാഡ്രിയൻ കോട്ടയേക്കാൾ ദൈർഘ്യം കുറഞ്ഞ ഒരു പ്രതിരോധദുർഗം ഉണ്ടാക്കുക എന്ന ആശയമായിരിക്കണം ഈ കോട്ട പണികഴിപ്പിക്കാൻ പ്രേരണ നല്കിയത്. സൈന്യങ്ങൾക്ക് ചുറ്റി നടക്കാനുള്ള സൌകര്യം ഉണ്ടായിരിക്കണമെന്ന് ഉദ്ദേശിച്ചിരുന്നതുകൊണ്ടായിരിക്കാം പ്രത്യേകിച്ച് കാവൽമന്ദിരങ്ങളോ ഗോപുരങ്ങളോ ഇതിൽ ഏർപ്പെടുത്താതിരുന്നത്. ഏതായാലും ഈ പദ്ധതി അത്ര വിജയപ്രദമായിരുന്നില്ല. രണ്ടു പ്രാവശ്യം ഈ കോട്ട ആക്രമണവിധേയമായി; കുറെ നാശനഷ്ടങ്ങളുമുണ്ടായി. എ.ഡി.
200-ാമാണ്ടോടുകൂടി ഈ കോട്ട പരിപൂർണമായും ഉപേക്ഷിക്കപ്പെട്ട നിലയായി. 
അവലംബം.
&lt;templatestyles src="Reflist/styles.css" /&gt;

</doc>
<doc id="121006" url="https://ml.wikipedia.org/wiki?curid=121006" title="Antonine Wall">
Antonine Wall



</doc>
<doc id="121009" url="https://ml.wikipedia.org/wiki?curid=121009" title="ടേബിൾ പർ‌വ്വതം">
ടേബിൾ പർ‌വ്വതം

 
ദക്ഷിണാഫ്രിക്കയിലെ കേപ് ഉപദ്വീപിലുള്ള ഒരു പർവ്വതമാണ്‌ ടേബിൾ പർ‌വ്വതം. ടാഫേൽബെർഗ് (Tafeberg) എന്നും ഇത് അറിയപ്പെടുന്നു. കേപ് ടൗണിനോടു ചേർന്ന് ടേബിൾ ബേയ്ക്കഭിമുഖമായി സ്ഥിതിചെയ്യുന്ന ടേബിൾ മൗണ്ടൻ സുമാർ 200 കി.മീ. ദൂരത്തിൽനിന്നു വരെ കടലിൽ നിന്നു ദൃശ്യമാണ്. 
ടേബിൾ മൗണ്ടന്റെ പരന്ന മുകൾപരപ്പ് ഇതിന് മേശയോടു സാമാനമായ ആകൃതി പ്രദാനം ചെയ്യുന്നു. "ടേബിൾ ക്ലോത്ത്" എന്നു വിളിക്കുന്ന വെളുത്ത മേഘപടലം പലപ്പോഴും ഈ പർവതത്തെ ആവരണം ചെയ്തു കാണപ്പെടാറുണ്ട്.
ഷെയ്‌ൽ, മണൽക്കല്ല് എന്നീ ശിലകളാലാണ് പ്രധാനമായും ടേബിൾ മൗണ്ടൻ രൂപം കൊണ്ടിരിക്കുന്നത്. മണൽക്കല്ലിലടങ്ങിയിട്ടുള്ള ക്വാർട്സ് ആണ് പർവതത്തിന്റെ മുകൾഭാഗത്തു കാണപ്പെടുന്ന പ്രധാന ശിലാധാതു. താരതമ്യേന ദുർബലമായ മറ്റു പദാർഥങ്ങൾ ക്ഷയിച്ചുപോയതിനുശേഷം ഉറപ്പും പ്രതിരോധശേഷിയും കൂടിയ ക്വാർട്സ് മാത്രം അവശേഷിക്കുന്നതിനാലാണിത്.
1086 മീ. ഉയരമുള്ള മക്ലിയർസ് ബീകൺ (Maclear's Beacon) ആണ് ടേബിൾ മൌണ്ടനിലെ ഏറ്റവും ഉയരം കൂടിയ പ്രദേശം. 1929-ൽ ഒരു 'കേബിൾ വേ' ഇവിടെ പ്രവർത്തനമാരംഭിച്ചു. ഇന്ന് ദക്ഷിണാഫ്രിക്കയിലെ ഒരു പ്രധാന ദേശീയ സംരക്ഷിത പ്രദേശമാണ് ടേബിൾ മൗണ്ടൻ.
അവലംബം.
&lt;templatestyles src="Reflist/styles.css" /&gt;

</doc>
<doc id="121010" url="https://ml.wikipedia.org/wiki?curid=121010" title="Table Mountain">
Table Mountain



</doc>
<doc id="121016" url="https://ml.wikipedia.org/wiki?curid=121016" title="തിത്തിരിപ്പക്ഷി">
തിത്തിരിപ്പക്ഷി

 
കരാഡ്രിഡേ(Charadriidae) പക്ഷികുടുംബത്തിൽപ്പെടുന്ന, മണൽക്കോഴികളോട് അടുത്ത ബന്ധമുളള പക്ഷികളാണ്‌ തിത്തിരിപ്പക്ഷികൾ (ഇംഗ്ലീഷ്:Lapwings)‍.തുറസായ പ്രദേശങ്ങളിലും ചതുപ്പുനിലങ്ങളിലും താമസിക്കാൻ ഇഷ്ടപ്പെടുന്ന ഇവ സദാ ശബ്ദിച്ചിക്കൊണ്ടിരിക്കുന്ന പക്ഷികളാണ്. ചെങ്കണ്ണി തിത്തിരി, മഞ്ഞക്കണ്ണി, ചാരത്തലയൻ തിത്തിരി, വെള്ളവാലൻ തിത്തിരി തുടങ്ങി ഏഴിനങ്ങളാണ് ഇന്ത്യയിൽ കാണപ്പെടുന്ന തിത്തിരിപ്പക്ഷികൾ.ഇതിൽ അഞ്ചിനം പക്ഷികളെ കേരളത്തിലും കാണാം. മഞ്ഞക്കണ്ണിയുടെ മുഖത്തിന് മഞ്ഞനിറവും ചെങ്കണ്ണിയുടേതിന് ചുവപ്പുനിറവുമാണ്. ചെങ്കണ്ണിയുടെ മാറിടത്തിന് കറുപ്പുനിറമായിരിക്കും. മഞ്ഞക്കണ്ണിയും ചെങ്കണ്ണിയും തമ്മിൽ ഏറെ രൂപസാദൃശ്യമുണ്ട്. എന്നാൽ ശബ്ദത്തിലൂടെ ഇവയെ വേഗത്തിൽ തിരിച്ചറിയാൻ സാധിക്കും.
തിത്തിരിപ്പക്ഷികളുടെ സ്പീഷ്യസ് പട്ടിക.
Genus "Vanellus"
Genus "Erythrogonys"
അവലംബം.
&lt;templatestyles src="Reflist/styles.css" /&gt;

</doc>
<doc id="121017" url="https://ml.wikipedia.org/wiki?curid=121017" title="Lapwings">
Lapwings



</doc>
<doc id="121018" url="https://ml.wikipedia.org/wiki?curid=121018" title="തിത്തിരിപ്പക്ഷികൾ">
തിത്തിരിപ്പക്ഷികൾ



</doc>
<doc id="121019" url="https://ml.wikipedia.org/wiki?curid=121019" title="മുളവുകാട് ഗ്രാമപഞ്ചായത്ത്">
മുളവുകാട് ഗ്രാമപഞ്ചായത്ത്

 
 എറണാകുളം ജില്ലയിലെ ഇടപ്പള്ളി ബ്ലോക്കിലെ ഒരു ഗ്രാമപഞ്ചായത്താണ് മുളവുകാട്. വൈപ്പിൻ ദ്വീപിൽ നിന്നും ഒറ്റപ്പെട്ടുകിടക്കുന്ന മറ്റൊരു ദ്വീപാണ് മുളവുകാട്. വടക്ക് കടമക്കുടി, ഞാറയ്ക്കൽ പഞ്ചായത്തുകളും, കിഴക്കും തെക്കും കൊച്ചി കോർപ്പറേഷനും, പടിഞ്ഞാറ് എളങ്കുന്നപ്പുഴ പഞ്ചായത്തുമാണ് മുളവുകാട് പഞ്ചായത്തിന്റെ അതിരുകൾ. എറണാകുളം നഗരത്തിൽ നിന്നും വളരെയടുത്താണ് മുളവുകാട് എന്ന നാലുപാടും വെള്ളത്താൽ ചുറ്റപ്പെ‌ട്ടുകിടക്കുന്ന ഈ ദ്വീപ് സ്ഥിതിചെയ്യുന്നത്. കാലങ്ങൾക്കു മുമ്പ് ഇങ്ങോട്ടുള്ള ഗതാഗതത്തിനുപയോഗിച്ചിരുന്നത് ജലമാർഗ്ഗമാണ്. എന്നാൽ ഗോശ്രീ പാലം രൂപീകൃതമായതോടെ ഈ ദ്വീപിലേക്കുള്ള ജനസഞ്ചാരം എളുപ്പമായി. മുളവുകാട് ദ്വീപിന്റെ തെക്കേ അറ്റത്തുള്ള ബോൾഗാട്ടി കൊട്ടാരം അറിയപ്പെടുന്ന ഒരു വിനോദ സഞ്ചാരകേന്ദ്രമാണ്. 1744-ൽ ഡച്ചുകാർ നിർമ്മിച്ചതാണ് ഈ കൊട്ടാരം എന്നു കരുതപ്പെടുന്നു. ഇപ്പോൾ ഇത് കേരളം വിനോദസഞ്ചാര വകുപ്പിന്റെ അധീനതയിൽ പെടുന്നു.
ചരിത്രം.
 ആദ്യകാലങ്ങളിൽ ഇവിടുത്തെ ജനങ്ങളെ കരിച്ചോറ് തിന്നുന്നവർ എന്നാണ് വിശേഷിപ്പിച്ചിരുന്നത് (കരിക്കപ്പലിൽ ജോലി ചെയ്യവേ സമയക്കുറവു മൂലം കൈ കഴുകാതെ ചോറുണ്ണുന്ന അവസ്ഥ). പിന്നീട് ഡോക്ക് ലേബർ ബോർഡിലെ രജിസ്ട്രേഷനിലൂടെയും മറ്റും ഇവിടുത്തെ ജനങ്ങൾക്ക് മെച്ചപ്പെട്ട കൂലിയും അതോടനുബന്ധിച്ച് ഉയർന്ന ജീവിത സൗകര്യങ്ങളും ഉണ്ടായി. എങ്കിലും ഗോശ്രീ പാലത്തിന്റെ വരവോടുകൂടി ഇവിടെ വല്ലാത്തൊരു മുന്നേറ്റം തന്നെയുണ്ടായി.
ജീവിതോപാധി.
 ആദ്യകാലത്ത് തുഛമായ കൂലിക്കാണ് ഇവിടുത്തെ ആളുകൾ ജോലിയെടുത്തിരുന്നത്. കയർ പിരിക്കുക , കരിക്കപ്പലിൽ പണിയെടുക്കുക തുടങ്ങിയവയായിരുന്നു പ്രധാന ഉപജീവനമാർഗ്ഗം . എന്നാൽ പിന്നീട് കൊച്ചി കേന്ദ്രമായി , ടാറ്റ , ബർമാഷെൽ , കൊച്ചിൻ തുറമുറം തുടങ്ങിയവ വന്നതോടെ ഈ ദ്വീപിലെ 80% ആളുകൾക്കും മെച്ചപ്പെട്ട , സ്ഥിരമായ വരുമാനം ലഭിക്കുവാൻ തുടങ്ങി. വ്യാവസായികമായി വളരെ തളർന്ന ഒരു സ്ഥലമാണെങ്കിലും ഏറ്റവും അടുത്തുള്ള എറണാകുളത്തെ വ്യവസായിക വളർച്ചയിൽ സഹായിച്ചത് ഈ കൊച്ച് ദ്വീപുകാരാണ്.. എന്നാൽ വല്ലാർപാടം കണ്ടെയ്നർ ടെർമിനലിന്റെ വരവോടുകൂടി ഈ പ്രദേശമാകെ ഒരു കുതിച്ചുചാട്ടത്തിനൊരുങ്ങുകയാണ്. . 

</doc>
<doc id="121022" url="https://ml.wikipedia.org/wiki?curid=121022" title="Red Wattled Lapwing">
Red Wattled Lapwing



</doc>
<doc id="121023" url="https://ml.wikipedia.org/wiki?curid=121023" title="അമേരിക്കൻ കാട്ടുപോത്ത്">
അമേരിക്കൻ കാട്ടുപോത്ത്

 
വടക്കേ അമേരിക്കൻ പുൽമേടുകളിൽ (Prairie) കൂട്ടങ്ങളായി കണ്ടുവരുന്ന പ്രത്യേകതരം വന്യജന്തുവാണ്‌ അമേരിക്കൻ കാട്ടുപോത്ത്. ബൈസൺ ബൈസൺ (Bison bison) എന്ന് ശാസ്ത്രനാമത്തിൽ അറിയപ്പെടുന്ന ഇവ 'ബോവിഡേ' (Bovidae) എന്ന ജന്തുകുടുംബത്തിൽ ഉൾപ്പെടുന്നു. ഏഷ്യയിലും ആഫ്രിക്കയിലും കണ്ടുവരുന്ന കാട്ടുപോത്തുകൾ ഇവയിൽനിന്നും വ്യത്യസ്തങ്ങളാണ്.
പ്രത്യേകതകൾ.
അമേരിക്കൻ കാട്ടുപോത്ത് കരുത്തുറ്റ ഒരു മൃഗമാണ്. പൂർണവളർച്ചയെത്തുമ്പോൾ ഉദ്ദേശം 2 മീ. ഉയരവും 765 കി.ഗ്രാം തൂക്കവും വരും. തലയും കഴുത്തും ചുമലും ഇരുണ്ട തവിട്ടു നിറമുള്ള രോമത്താൽ ആവൃതമാണ്. തലയിലെ നീണ്ട രോമവും താടിരോമവും മൂലം തലയ്ക്ക് ഉള്ളതിലധികം വലിപ്പം തോന്നിക്കുന്നു. ചുമലിന് ഒരു കൂനുണ്ട്. ഉടലിന്റെ പിൻഭാഗം താരതമ്യേന കൃശമാണ്. 
ഒരു കാലത്ത് ധാരാളമായുണ്ടായിരുന്ന കാട്ടുപോത്ത് ഇന്ന് യു.എസ്സിന്റെ പശ്ചിമഭാഗത്തും കാനഡയിലെ ചില സുരക്ഷിതമേഖലകളിലും മാത്രം കാണപ്പെടുന്നു. 
പത്തൊമ്പതാം നൂറ്റാണ്ടിലെ കാട്ടുപോത്തുവേട്ട.
പത്തൊൻപതാം നൂറ്റാണ്ടിൽ അമിതമായ വേട്ടകൊണ്ട് ഏതാണ്ട് വംശനാശത്തിന്റെ അടുത്തെത്തിയിരുന്നു അമേരിക്കൻ കാട്ടുപോത്ത്. അവയുടെ തോലിനായിട്ടാണ് ഈ കാട്ടുപോത്തുകളെ വേട്ടയാടിയിരുന്നത്. തോലെടുത്തതിനു ശേഷമുള്ള ദേഹം കിടന്നു ചീഞ്ഞു പോവാനായിരുന്നു വിട്ടിരുന്നത്. ദ്രവിച്ചുകഴിയുമ്പോൾ അവയുടെ എല്ലുകൾ പെറുക്കി കിഴക്കൻ ദേശത്തേക്ക് വലിയ അളവിൽ കയറ്റിയയച്ചിരുന്നു.
ഇത്തരം കൂട്ടക്കൊലയ്ക്ക് അമേരിക്കൻ സേനയുടെ പിന്തുണ ഉണ്ടായിരുന്നു. പലകാരണങ്ങൾ ഇതിനു പിന്നിൽ കാണാം. കന്നുകാലിവളർത്തുന്നവയ്ക്ക് മൽസരം ഒഴിവാക്കാൻ ഇതുപകരിച്ചിരുന്നു. അമേരിക്കൻ ഇന്ത്യക്കാരുടെ മുഖ്യഭക്ഷണസ്രോതസ്സ് ആയിരുന്നു ഈ കാട്ടുപോത്തുകൾ. കാട്ടുപോത്തുകൾ ഇല്ലെങ്കിൽ ഒന്നുകിൽ അവർ നാടുവിട്ടുപോവുകയോ അല്ലെങ്കിൽ മരണത്തിനു കീഴടങ്ങുകയോ ചെയ്യേണ്ട അവസ്ഥയായിരുന്നു. ഇതായിരുന്നു അമേരിക്കൻ സേന ഈ കൂട്ടക്കൊലയെ പിന്തുണച്ചതിന്റെ കാരണം.
1830-കൾ ആയപ്പോഴേക്കും ഈ വേട്ടയാടൽ മൂർദ്ധന്യത്തിലെത്തി. ഒരു കൊല്ലം 280000 എണ്ണത്തെ വരെ കൊന്നിരുന്നു. വെടിമരുന്നും കുതിരകളും ഇവയുടെ തോലിനുള്ള നല്ല വിലയും എല്ലാം കൂടിയായപ്പോൾ കാട്ടുപോത്തുകളുടെ നിലനിൽപ്പ് പരുങ്ങളിലായി. 1830 മുതൽ ഏതാണ്ട് 15 വർഷം നീണ്ടുനിന്ന വരളച്ച കൂടിയായപ്പോൾ കാട്ടുപോത്തുകളുടെ കൂട്ടങ്ങൾ അപ്രത്യക്ഷമായി. 1860കളിൽ മഴ തിരിച്ചെത്തിയതോടെയാണ് പോത്തുകൾക്ക് രക്ഷയായത്.
തീവണ്ടി വന്നപ്പോൾ തീവണ്ടിക്കമ്പനികൾക്ക് ഈ പോത്തുകൾ ശല്യമായി. പോത്തിനെ ഇടിച്ച് വണ്ടികൾക്ക് അപകടം വന്നു. കൂട്ടമായിട്ട് തണുപ്പുകാലത്ത് പാളങ്ങളിൽ അഭയം തേടിയ പോത്തിൻകൂട്ടങ്ങൾ ആഴ്ചകളോളം തീവണ്ടി ഗതാഗതത്തിനു തടസ്സമായി.
കാട്ടുപോത്തുകൾ വംശനാശഭീഷണിയിലാവാനുള്ള പ്രധാന കാരണം പക്ഷേ, അവയെ അമിതമായി വാണിജ്യാവശ്യത്തിനു വേട്ടയാടിയിരുന്നതു തന്നെയാണ്.
പോത്തിന്റെ തോൽ വസ്ത്രങ്ങൾക്കും യന്ത്രങ്ങളുടെ ബെൽറ്റ് ഉണ്ടാക്കാനും ഉപയോഗിച്ചിരുന്നു. നല്ല ഉറപ്പുള്ളതും തേയ്മാനം കുറഞ്ഞിരുന്നതുമാണ് ഇവ യന്ത്രങ്ങളിലെ ബെൽറ്റ് ഉണ്ടാക്കാൻ ഉപയോഗിക്കാൻ കാരണം. തോൽക്കുപ്പായങ്ങൾക്കും വലിയ മാർക്കറ്റ് ആയിരുന്നു.
എണ്ണം വളരെയേറെ കുറഞ്ഞപ്പോൾ പോത്തുകളെ രക്ഷിക്കാൻ വേണ്ടി പല ഭാഗത്തും നിന്നും സമ്മർദ്ദങ്ങൾ ഉണ്ടായെങ്കിലും അമേരിക്കൻ പ്രസിഡണ്ട് യൂലിസ്സസ് ഗ്രാന്റ് അടക്കം അതു തടയുകയാണു ചെയ്തത്. ബാക്കിയുള്ളവയെ കൂടി കൂട്ടക്കൊല ചെയ്താൽ ഭക്ഷണം ഇല്ലാതെ അമേരിക്കൻ ഇന്ത്യക്കാർ നശിച്ചോളും എന്നു 1875ൽ ജനറൽ ഫിലിപ്പ് ഷെരിഡൻ അമേരിക്കൻ കോൺഗ്രസ്സിൽ വാദിച്ചിരുന്നു. 1884 ആയപ്പോഴേയ്ക്കും പോത്തുകൾ വംശനാശത്തിന്റെ വക്കിൽ എത്തിയിരുന്നു. 18-ാം ശതകത്തിന്റെ അവസാനത്തോടെ മിസിസിപ്പിയുടെ പൂർവഭാഗങ്ങളിൽനിന്നും പൂർണമായി ഇവ അപ്രത്യക്ഷമായിക്കഴിഞ്ഞിരുന്നു. 1889ൽ ഏതാണ്ട് ആയിരത്തോളം കാട്ടുപോത്തുകൾ മാത്രമേ ശേഷിച്ചിരുന്നുള്ളു എന്ന് കണക്കുകൾ സൂചിപ്പിക്കുന്നു.
ഇന്ന് സുരക്ഷിതമേഖലകളിലായി 20,000ത്തോളം കാട്ടുപോത്തുകൾ യു.എസ്സിലും കാനഡയിലുമായി ഉണ്ടെന്നാണ് കരുതപ്പെടുന്നത്. 
അമേരിക്കൻ കാട്ടുപോത്തിന്റെ അടുത്ത ബന്ധുവായി കണക്കാക്കപ്പെടുന്നത് യൂറോപ്യൻ ബൈസൺ (European Bison) മാത്രമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="121024" url="https://ml.wikipedia.org/wiki?curid=121024" title="American Bison">
American Bison



</doc>
<doc id="121026" url="https://ml.wikipedia.org/wiki?curid=121026" title="ദക്ഷിണായനം">
ദക്ഷിണായനം



</doc>
<doc id="121029" url="https://ml.wikipedia.org/wiki?curid=121029" title="ട">
ട

മലയാള അക്ഷരമാലയിലെ പതിനൊന്നാമത്തെ വ്യഞ്ജനമാണ് ട. ടവർഗത്തിലെ ഒന്നാക്ഷരമായ "ട" ഒരു ഖരമാണ്.
ശബ്ദവായുവിനെ മൂർദ്ധന്യത്തിൽ ഒരുക്ഷണത്തിലതികം തടസപ്പെടുത്തി വിട്ടയക്കുമ്പോൾ "ട്" എന്ന കേവലവ്യഞ്ജനശബ്ദം ലഭിക്കുന്നു.
ട് + അ = ട
=ടകരം =
മലയാള അക്ഷരമാലയിലെ പതിനൊന്നാമത്തെ വ്യഞ്ജനമാണ് ട. 'ട' വർഗത്തിലെ ഖരാക്ഷരവും ആദ്യത്തെ അക്ഷരവുമാണ് 'ട'. ഇതിന്റെ ശുദ്ധവ്യഞ്ജനരൂപം 'ട്' ആണ്. സ്പർശിയായ മൂർധന്യസ്വനമാണിത്. ഭാഷാശാസ്ത്രത്തിൽ ഇത് 'പ്രതിവേഷ്ടിതസ്വനം' എന്നറിയപ്പെടുന്നു. (നാക്കിന്റെ മുകൾഭാഗം ഉയർത്തി പിറകോട്ട് വളച്ച് മൂർധാവിൽ സ്പർശിച്ചതിനുശേഷം, സ്പർശം നീക്കുമ്പോൾ പുറപ്പെടുന്ന സ്വനം.) ഉച്ചാരണസൗകര്യത്തിനു വേണ്ടി 'ട്' എന്ന വ്യഞ്ജനത്തോട് അകാരം ചേർത്തുണ്ടാക്കുന്ന രൂപമാണ് 'ട'. (ട് + അ = ട). മറ്റു സ്വരങ്ങൾ ചേരുമ്പോൾ ടാ, ടി, ടീ, ടു, ടൂ, ടൃ, ടെ, ടേ, ടൈ, ടൊ, ടോ, ടൗ എന്നീ ലിപിരൂപങ്ങൾ ലഭിക്കുന്നു. ആഭ്യന്തര പ്രയത്നത്തെ സംബന്ധിച്ചിടത്തോളം ഇത് സ്പൃഷ്ട'മെന്ന വിഭാഗത്തിൽപ്പെടുന്നു. ബാഹ്യപ്രയത്നത്തിന്റെ കാര്യത്തിൽ 'ശ്വാസി' (നാദരഹിതം) ആണ്. ഉച്ചാരണത്തിൽ ഹകാരധ്വനി കലരാത്തത് എന്ന അടിസ്ഥാനത്തിൽ കേരളപാണിനി ഇതിനെ 'അഘോഷി'യായി കണക്കാക്കുന്നു. ഭാഷാശാസ്ത്രപ്രകാരം 'അല്പപ്രാണ'മാണിത്. മിക്ക ഭാരതീയ ഭാഷകളിലും 'ട' തന്നെയാണ് പതിനൊന്നാമത്തെ വ്യഞ്ജനം. എന്നാൽ തമിഴിൽ ഇതിന് അഞ്ചാമത്തെ സ്ഥാനമാണുള്ളത്.
മലയാളത്തിൽ 'ട'യിലോ 'ട' ചേർന്ന കൂട്ടക്ഷരത്തിലോ തുടങ്ങുന്ന തനതു പദങ്ങൾ ഇല്ല. ഇംഗ്ലീഷ്, ഫ്രഞ്ച്, പേർഷ്യൻ തുടങ്ങിയ അന്യഭാഷകളിൽ നിന്നു കടമെടുത്തവയോ, സ്വനപരിണാമംമൂലം കാലാന്തരത്തിൽ രൂപം കൊണ്ടവയോ ആയ പദങ്ങൾ മാത്രമാണ് മലയാളത്തിൽ 'ട'കാരത്തിൽ ആരംഭിക്കുന്നതായുള്ളത്. 
ഉദാ: 
ട്രെയിൻ, ട്രാം, ടർപെന്റയിൻ, ടപ്പ തുടങ്ങിയവ.
പദമധ്യത്തിലെ'ട' ചിലപ്പോൾ 'ള' ആയി ഉച്ചരിക്കുകയും എഴുതുകയും ചെയ്യുന്ന രീതി നിലവിലുണ്ട്.[""]
ഉദാ: 
ഷട്പദം - ഷൾപദം
വിട്ചരം - വിൾചരം
ചില സംസ്കൃതപദങ്ങളിലെ മറ്റ് മൂർധന്യസ്വനങ്ങളുടെ സ്ഥാനത്ത് മലയാള തദ്ഭവങ്ങളിൽ 'ട'കാരം കാണുന്നുണ്ട്.
ഉദാ: 
ശണ്ഠ - ചണ്ട
ഢക്ക - ഇടക്ക
മേഷം - മേടം
'ട'കാരം പദമധ്യത്തിൽ വരുമ്പോൾ അതിനെ മൃദുവ്യഞ്ജനമെന്നപോലെ കേരളീയർ ഉച്ചരിക്കാറുണ്ട്. 
ഉദാ:
വട - വഡ
അട - അഡ
എന്നാൽ സംസ്കൃതം, ഹിന്ദി തുടങ്ങിയ ഭാഷകൾ വ്യവഹരിക്കുന്നവർ ഖരോച്ചാരണം തന്നെ നടത്തുന്നു.
അന്താരാഷ്ട്രീയ സ്വനലിപിമാലയിൽ (International Phonetic Alphabet) 't' എന്ന് രേഖപ്പെടുത്തുന്ന സ്വനത്തിന് സമാനമാണ് 'ട്' എന്ന മലയാള വ്യഞ്ജനം.
'ട'കാരത്തിന്റെ കൂട്ടക്ഷരങ്ങൾ.
'ട'കാരത്തിന്റെ ഇരട്ടിച്ച രൂപമാണ് 'ട്ട'. ഇത് ധാരാളം മലയാള പദങ്ങളിൽ പ്രയോഗിക്കപ്പെടുന്നു. 'ട'കാരം മറ്റ് വ്യഞ്ജനങ്ങളോട് ചേർന്ന് ഉണ്ടാകുന്ന കൂട്ടക്ഷരങ്ങളാണ് ട്ക, ട്ഖ, ട്ച, ട്ട്വ, ട്ഠ, ട്ണ, ട്ത, ട്ത്ര, ട്ത്വ, ട്പ, ട്പ്ര, ട്ഫ, ട്യ, ട്ര, ട്ല, ട്വ, ട്ഷ, ട്ള, ക്ട, ണ്ട, ണ്ട്യ, ണ്ട്ര, പ്ട, മ്ഷ്ട്ര, ർഷ്ട്യ, ഷ്ട, ഷ്ട്യ, ഷ്ട്ര, ഷ്ട്വ എന്നിവ. ഈ സംയുക്താക്ഷരങ്ങൾ അടങ്ങുന്ന വാക്കുകൾക്ക് ഉദാഹരണങ്ങളായി താഴെ ചേർക്കുന്നവ ചൂണ്ടിക്കാണിക്കാം:
ഷട്കം (ആറ് എണ്ണം), വിട്ഖദിരം (പീനാറി, കറിവേലം), വിട്ചരം (പന്നി, പോർക്ക്), കുട്ടി, പട്ട്വി (സമർഥ), വിട്ഠലൻ (വിഷ്ണു), ചട്ണി (ചമ്മന്തി), ഷട്താലം (ഒരു അളവ്), ഷട്ത്രിംശത് (മുപ്പത്തിയാറ്), ഷട്ത്വം (ആറ് എണ്ണമുള്ള ശ്രേണി), ഷട്പദം (ശലഭം), ഷട്പ്രജ്ഞൻ (ധർമാർഥ കാമമോക്ഷങ്ങൾ, ലോകം, തത്ത്വാർഥം എന്നിവ അറിയുന്നവൻ), കട്ഫലം (കുമ്പിൾ, തേക്ക്, ചെറുകുമിഴ്), കട്യാലം (കുമ്പിൾവൃക്ഷം), പെട്രോൾ, ഇട്ലി (ഇഡ്ഡലി, ഇടവഴി), കട്വരം (മോര്), ഷട്ഷഷ്ടി (അറുപത്തിയാറ്), ഇട്ള (മുളങ്കൂട്, ഇടവഴി), ക്ടാവ് (പശുക്കുട്ടി), ചെണ്ട, പാണ്ട്യൻ, വണ്ട്ര (അഴുക്ക്, ബാലികമാരുടെ ഒരു കളി), പ്ടാവ് (വയലിന്റെ നടുക്ക് മുള കൊണ്ടുണ്ടാക്കുന്ന കാലിത്തൊഴുത്ത്), ദംഷ്ട്ര, ധാർഷ്ട്യം, കഷ്ടം, ദൗഷ്ട്യം (ദുഷ്ടത), രാഷ്ട്രം, ഘൃഷ്ട്വി (പന്നി, ബ്രഹ്മി, രശ്മി, മത്സരം) എന്നിവ. ഇവയിൽ പലതും സംസ്കൃതപദങ്ങളാണ്. തനി മലയാളപദങ്ങൾ ചിലതു മാത്രമാണ്.

</doc>
<doc id="121030" url="https://ml.wikipedia.org/wiki?curid=121030" title="ഠ">
ഠ

മലയാള അക്ഷരമാലയിലെ പന്ത്രണ്ടാമത്തെ വ്യഞ്ജനമാണ് ഠ. ടവർഗത്തിലെ രണ്ടാക്ഷരമായ "ഠ" ഒരു അതിഖരമാണ്.
ശബ്ദവായുവിനെ മൂർദ്ധന്യത്തിൽ ഒരുക്ഷണത്തിലതികം തടസപ്പെടുത്തി വിട്ടയക്കുമ്പോൾ "ട്" എന്ന കേവലവ്യഞ്ജനശബ്ദം ലഭിക്കുന്നു.
ട് + ഹ =ഠ
= ഠകാരം =
മലയാള അക്ഷരമാലയിലെ പന്ത്രണ്ടാമത്തെ വ്യഞ്ജനമാണ് ഠ. സംസ്കൃതത്തിലും ബംഗാളി, ഹിന്ദി തുടങ്ങിയ ഉത്തരേന്ത്യൻ ഭാഷകളിലും തെലുഗു, കന്നഡ എന്നീ ദക്ഷിണേന്ത്യൻ ഭാഷകളിലും പന്ത്രണ്ടാമത്തെ വ്യഞ്ജനമാണിത്. തമിഴിൽ ഈ അക്ഷരം ഇല്ല. മൂർധന്യമായ 'ട' വർഗത്തിലെ അതിഖരാക്ഷരമായ 'ഠ' ബാഹ്യപ്രയത്നമനുസരിച്ച് വിവാരം, ശ്വാസം, അഘോഷം, മഹാപ്രാണം എന്നിവയാണ്. ഉച്ചാരണസൗകര്യത്തിന് വ്യഞ്ജനത്തോട് അകാരം ചേർത്തുച്ചരിക്കുന്ന രീതിക്ക് ഠ് എന്നതിനോട് അകാരം ചേർന്ന രൂപമാണ് 'ഠ' (ഠ് + അ = ഠ). മറ്റു സ്വരങ്ങൾ ചേർന്ന രൂപങ്ങളാണ് ഠാ, ഠി, ഠീ, ഠു, ഠൂ, ഠൃ, ഠെ, ഠേ, ഠൈ, ഠൊ, ഠോ, ഠൗ എന്നിവ.
'ഠ'കാരം മലയാളത്തിൽ.
മറ്റു ഭാഷകളിൽ നിന്ന്, പ്രധാനമായി സംസ്കൃതത്തിൽ നിന്നു സ്വീകരിച്ച തത്സമ-തദ്ഭവപദങ്ങളിലാണ് മലയാളത്തിൽ ഠകാരം കാണുന്നത്. മറ്റു വ്യഞ്ജനവുമായി ചേർന്ന് ട്ഠ, ഠ്യ, ണ്ഠ, ണ്ഠ്യ, ഷ്ഠ. ഷ്ഠ്യ എന്നീ സംയുക്താക്ഷരങ്ങൾ ഉണ്ടാകുന്നു. വിട്ഠലൻ, ശാഠ്യം, ശണ്ഠ, കണ്ഠ്യം, ജ്യേഷ്ഠൻ, ഓഷ്ഠ്യം എന്നിവ ഉദാഹരണങ്ങൾ. ഇതിൽ ഷ്ഠ മാത്രമേ പദാദിയിൽ വരുന്നുള്ളൂ. ഉദാഹരണം 'ഷ്ഠീവനം' (തുപ്പൽ).
=അവലംബം=

</doc>
<doc id="121031" url="https://ml.wikipedia.org/wiki?curid=121031" title="ഡ">
ഡ

മലയാള അക്ഷരമാലയിലെ പതിനാലാമത്തെ വ്യഞ്ജനമാണ് ഡ. ടവർഗത്തിലെ മൂന്നാക്ഷരമായ "ഡ" ഒരു മൃദുവുമാണ്.
ശബ്ദവായുവിനെ മൂർദ്ധന്യത്തിൽ ഒരുക്ഷണം തടസപ്പെടുത്തി വിട്ടയക്കുമ്പോൾ "ഡ്" എന്ന കേവലവ്യഞ്ജനശബ്ദം ലഭിക്കുന്നു.
ഡ് + അ = ഡ
=ഡകാരം =
മലയാള അക്ഷരമാലയിലെ പതിമൂന്നാമത്തെ വ്യഞ്ജനമാണ് ഡ. മൂർധന്യമായ 'ട' വർഗത്തിലെ മൃദുസ്വനമാണിത്. സംവാരം, നാദം, ഘോഷം, അല്പപ്രാണം, എന്നിവയാണ് ബാഹ്യപ്രയത്നങ്ങൾ. സംസ്കൃതത്തിലും ഹിന്ദി, ബംഗാളി തുടങ്ങിയ ഉത്തരേൻഡ്യൻ ഭാഷകളിലും തെലുഗു, കന്നഡ എന്നീ ദ്രാവിഡ ഭാഷകളിലും പതിമൂന്നാമത്തെ വ്യഞ്ജനമാണിത്. തമിഴിൽ ഈ അക്ഷരമില്ല.
ഉച്ചാരണ സൗകര്യത്തിനുവേണ്ടി വ്യഞ്ജനത്തോട് അകാരം ചേർത്തുച്ചരിക്കുന്ന രീതിക്ക് 'ഡ്' എന്നതിനോട് 'അ' ചേർന്ന രൂപമാണ് 'ഡ' (ഡ്+അ=ഡ). മറ്റു സ്വരങ്ങളുമായിചേർന്ന് ഡാ, ഡി, ഡീ, ഡു, ഡൂ, ഡൃ, ഡെ, ഡേ, ഡൈ, ഡൊ, ഡോ, ഡൗ എന്നീ രൂപങ്ങളുണ്ടാകുന്നു.
'ഡ'കാരം ചേർന്ന സംയുക്താക്ഷരങ്ങൾ.
മറ്റു വ്യഞ്ജന സ്വനങ്ങളുമായി ചേർന്ന് ഡ്ഗ, ഡ്ജ, ഡ്ഢ, ഡ്ബ, ഡ്ഭ, ഡ്മ, ഡ്യ, ഡ്ല, ഡ് വ, ഡ്റ, ഡ്ഗ്ര, ഡ്ഢ്യ, ണ്ഡ,ണ്ഡ്യ, ണ്ഡ്വ, ണ്ഡ്റ, ൻഡ്യ എന്നീ സംയുക്താക്ഷരങ്ങളുണ്ടാകുന്നു. ഡ-യുടെ സംയുക്താക്ഷരം തനിമലയാളപദങ്ങളുടെ ആദിയിലില്ല. എന്നാൽ ഇംഗ്ളീഷ് തുടങ്ങിയ ഭാഷകളിൽ നിന്നും തത്സമമായി സ്വീകരിക്കുന്ന ഡ്രസ്സ്, ഡ്രാമ തുടങ്ങിയ പദങ്ങളിൽ പ്രയോഗിച്ചു കാണുന്നു. സംയുക്താക്ഷരങ്ങളുള്ള പദങ്ങൾക്കുദാഹരണമാണ് ഷഡ്ഗവ്യം, ഷഡ്ജം, ഉഡ്ഡയനം, വിഡ്ഢി, ഷഡ്ബിന്ദു, ഷഡ്ഭാഗം, കുഡ്മളം, ജാഡ്യം, ഷഡ്ലവണങ്ങൾ, പ്രാഡ്വിപാകൻ, ഔഡ്ര, ഷഡ്ഗ്രന്ഥികൾ, വിഡ്ഢ്യാൻ, അണ്ഡം, പാണ്ഡ്യൻ, പാൺഡ്വം,പുണ്ഡ്രം, ഇൻഡ്യ എന്നിവ.
പരിണാമങ്ങൾ.
മറ്റു ഭാഷകളിൽ നിന്നും മലയാളത്തിൽ സ്വീകരിച്ചിട്ടുള്ള പദങ്ങളിലെ ഡകാരം ചിലപ്പോൾ ളകാരമായും ചിലപ്പോൾ ഴകാരമായും മാറിക്കാണുന്നു. നാഡി (നാളി), നാഡിക (നാഴിക), ഷഡ്ഗവ്യം (ഷൾഗവ്യം), ജാഡ്യം (ജാള്യം) എന്നിവ ഉദാഹരണം.
വൈദിക സംസ്കൃതത്തിൽ 'ള'കാരം ഉണ്ടായിരുന്നത് ഉദാത്തസംസ്കൃതത്തിൽ ഡകാരമായി മാറുകയുണ്ടായി. ഉദാഹരണമായി 'ഈളേ' (ഞാൻ സ്തുതിക്കുന്നു-അഗ്നിമീളേ പുരോഹിതം-"ഋഗ്വേദത്തി"ലെ പ്രഥമമന്ത്രത്തിന്റെ തുടക്കം) എന്ന ക്രിയ. ഉദാത്തസംസ്കൃതത്തിൽ ളകാരം ഇല്ലാത്തതിനാൽ 'ഈഡേ' എന്നാണ് ഈ ക്രിയാരൂപം.
മറ്റു ഭാഷകളിൽ നിന്നും മലയാളം സ്വീകരിച്ചിട്ടുള്ള പദങ്ങളിലെ ദകാരം ചിലപ്പോൾ 'ഡ'കാരമായി മാറുന്നതിനുദാഹരണമാണ് ദഫേദാർ (ഡഫേദാർ), ദംഭം (ഡംഭം), ദർബാർ (ഡർബാർ), ദാഡിമം (ഡാഡിമം) എന്നിവ.
അനുനാസികമായ ണകാരത്തെ തുടർന്ന് അതിന്റെ സംയുക്തമായി വരുന്ന ഡകാരം അനുനാസികമായി മാറാറുള്ളതിനുദാഹരണമാണ് പിണ്ഡം (പിണ്ണം), ദണ്ഡം (ദണ്ണം) എന്നീ പദങ്ങൾ.
ഗ, ജ, ഡ, ദ, ബ, യ, ര, ല എന്നീ അക്ഷരങ്ങളുടെ പ്രത്യേകതയാണ് ഇവയോടു ചേർന്നുള്ള അകാരം ചിലപ്പോൾ എകാരമായി ഉച്ചരിക്കാറുള്ളത്. ഉദാഹരണം ഡപ്പി-ഉച്ചാരണത്തിൽ 'ഡെപ്പി'.
=അവലംബം=

</doc>
<doc id="121032" url="https://ml.wikipedia.org/wiki?curid=121032" title="ഢ">
ഢ

മലയാള അക്ഷരമാലയിലെ പതിനാലാമത്തെ വ്യഞ്ജനമാണ് ഢ. ടവർഗത്തിലെ നാലാക്ഷരമായ "ഢ" ഒരു ഘോഷമാണ്.
ശബ്ദവായുവിനെ മൂർദ്ധന്യത്തിൽ ഒരുക്ഷണത്തിലതികം തടസപ്പെടുത്തി വിട്ടയക്കുമ്പോൾ "ഡ്" എന്ന കേവലവ്യഞ്ജനശബ്ദം ലഭിക്കുന്നു.
ഡ് + ഹ = ഢ
=ഢകാരം =
മലയാള അക്ഷരമാലയിലെ പതിനാലാമത്തെ വ്യഞ്ജനാക്ഷരമാണ് ഢ. 'ട' വർഗത്തിലെ ഘോഷം. നാദിയും മഹാപ്രാണീകൃതവുമായ മൂർധന്യ വ്യഞ്ജനം. സംസ്കൃതത്തിലും, ഹിന്ദി, ബംഗാളി തുടങ്ങിയ ഉത്തരേൻഡ്യൻ ഭാഷകളിലും തെലുഗു, കന്നഡ, തുളു എന്നീ ദ്രാവിഡഭാഷകളിലും 'ഢ' തന്നെ പതിനാലാമത്തെ വ്യഞ്ജനം. തമിഴിൽ ഈ വ്യഞ്ജനം ഇല്ല. ഉച്ചാരണ സൗകര്യത്തിനുവേണ്ടി വ്യഞ്ജനങ്ങളോട് 'അ'കാരം ചേർത്ത് ഉച്ചരിക്കുന്ന രീതിയിൽ ഢ്+അ എന്നീ വർണങ്ങൾ ചേർന്നുണ്ടായ അക്ഷരം (ഢ്+അ = ഢ). മറ്റു സ്വരങ്ങൾ ചേർന്ന് ഢാ ഢി ഢീ ഢു ഢൂ ഢൃ ഢെ ഢേ ഢൈ ഢൊ ഢോ ഢൗ എന്നീ രൂപങ്ങളുണ്ട്. അല്പപ്രാണമായ മൃദുവിന്റെ (ഡ) മഹാപ്രാണം ഘോഷം (ഢ). നാദിയായി മൃദുവിനെ ഉച്ചരിക്കുമ്പോൾ നിശ്വാസവായു കണ്ഠരന്ധ്രത്തിൽ രുദ്ധമായിക്കഴിഞ്ഞാൽ വായിൽക്കൂടിത്തന്നെ നിസ്സരിക്കുന്നു. കണ്ഠരന്ധ്രത്തെ സങ്കോചിപ്പിക്കുകയും വികസിപ്പിക്കുകയും ചെയ്യുന്നതുകൊണ്ട് നാദി-ശ്വാസി വർണങ്ങൾ ഉച്ചരിക്കപ്പെടുന്നു. 
സംസ്കൃതഭാഷയിൽ നിന്ന് സ്വീകരിച്ച ഈ വർണം സംസ്കൃത പദങ്ങളിൽ മാത്രമാണ് പ്രയോഗിച്ചുവരുന്നത്.
'ഢ'കാരം ചേർന്ന സംയുക്താക്ഷരങ്ങൾ.
ഢ്യ, ഢ്ര, ഢ്വ, ഡ്ഢ, ഡ്ഢ്യ, ണ്ഢ, മ്ഢ എന്നിങ്ങനെ സംയുക്താക്ഷരങ്ങളും ലിപികളും. 
ഉദാ:
മൗഢ്യം, മേഢ്രം (പുരുഷന്റെ ലിംഗം), മീഢ്വസൻ (ദാനശീലൻ-മീഢ്വാൻ), വിഡ്ഢി, വിഡ്ഢ്യാൻ, മേണ്ഢകം (മുട്ടാട്), മേണ്ഢ്രം, ഡുമ്ഢി (ഗണപതിയുടെ പേര്-ഢുൺഢി). 
ഈ കൂട്ടക്ഷരങ്ങളൊന്നും തന്നെ പദാദിയിൽ ഉപയോഗിച്ചു കാണുന്നില്ല. 'ഢ'യും അതുചേർന്നുണ്ടാകുന്ന സംയുക്തങ്ങളും ദ്രാവിഡഭാഷാപദങ്ങളിൽ സാധാരണയായി കാണുന്നില്ല. സംസ്കൃതത്തിലും മറ്റു ചില ഭാഷകളിൽ നിന്ന് കടം കൊണ്ട പദങ്ങളിലുമാണ് പ്രയോഗം. 

</doc>
<doc id="121033" url="https://ml.wikipedia.org/wiki?curid=121033" title="മഞ്ഞക്കണ്ണി തിത്തിരി">
മഞ്ഞക്കണ്ണി തിത്തിരി

 
ഇന്ത്യൻ ഉപഭൂഖണ്ഡത്തിൽ സാധാരണ കണ്ടുവരുന്ന തിത്തിരിപക്ഷി കുടുംബത്തിൽ പെട്ട ഒരിനം ചെറിയ പക്ഷിയാണ്‌ മഞ്ഞക്കണ്ണി തിത്തിരി (ഇംഗ്ലീഷ്:Yellow wattled lapwing). കൊൽക്കത്തയുടെ കിഴക്കൻ പ്രദേശങ്ങൾ, ഡാക്കാ, ഇന്ത്യൻ ഉപദ്വീപ് തുടങ്ങിയ പ്രദേശങ്ങളിലും ഇവയെ കാണാറുണ്ട്. ശാസ്ത്രനാമം "വാനെല്ലസ് മലബാറിക്കസ്" (Vanellus malabaricus).
ശരീര ഘടന.
മഞ്ഞക്കണ്ണിയുടെ മുഖത്തിനു മഞ്ഞനിറമാണ്. തലയിലെ കറുത്ത ഉച്ചിപ്പൂവ് തൊപ്പിപോലെ തോന്നിക്കും. ഇതിനു താഴെ കണ്ണിൽ നിന്നു തുടങ്ങി കഴുത്തിനു പിൻവശം (പിടലി) വരെ എത്തുന്ന വെളളവരയുണ്ട്. താടി, തൊണ്ട, മാറിടം എന്നീ ഭാഗങ്ങൾക്ക് മണൽ നിറമാണ്. കിയ്യേ-കിയ്യേ എന്ന നേരിയ ശബ്ദമാണ് ഇവ പുറപ്പെടുവിക്കുന്നത്. ആൺ പെൺ പക്ഷികൾ തമ്മിൽ കാഴ്ചയ്ക്കു വ്യത്യാസമില്ല.
ആവാസരീതി.
മഞ്ഞക്കണ്ണി തിത്തിരി പക്ഷികൾ തറയിൽത്തന്നെ ജീവിക്കുന്ന പക്ഷികളാണ്. ശത്രുക്കളുടെ ദൃഷ്ടിയിൽപ്പെടാതെ നിശ്ചലമായി നില്ക്കുകയോ കുറച്ചുദൂരം പറന്നശേഷം അനങ്ങാതെ നില്ക്കുകയോ ചെയ്യുന്ന ഇത്തരം പക്ഷികൾക്ക് അത്യാവശ്യ സന്ദർഭങ്ങളിൽ വളരെ വേഗത്തിൽ ഏറെദൂരം പറക്കാനാവും. മഞ്ഞക്കണ്ണികൾ 10-20 പക്ഷികളുടെ കൂട്ടങ്ങളായാണ് കാണാറുളളത്.
ആഹാരം.
തറയിലും മണ്ണിലുമുളള കൃമികളും പുഴുക്കളും മറ്റുമാണ് ആഹാരം. പക്ഷി കുറച്ചുദൂരം ഓടി, പെട്ടെന്ന് നിന്ന് മണ്ണിൽ രണ്ടോ മൂന്നോ പ്രാവശ്യം കൊത്തിയശേഷം തല ഉയർത്തി ചുറ്റും നോക്കുന്നു. വീണ്ടും കുറച്ചു ദൂരം ഓടിയശേഷം ഇതേപടി ആവർത്തിക്കുന്നു. ഓരോ തവണയും വെവ്വേറെ ദിശകളിലേക്കാണ് ഓടുന്നത്.
പ്രത്യുത്പാദനം.
തിത്തിരിപ്പക്ഷികൾ തറയിൽ ആഴം കുറഞ്ഞ കുഴിയുണ്ടാക്കി അതിലാണ് മുട്ടയിടുന്നത്. മാർച്ച്-ഓഗസ്റ്റാണ് മുട്ടയിടീൽകാലം. മുട്ടകൾക്ക് കല്ലിന്റേയും മണ്ണിന്റേയും നിറമായതിനാൽ പെട്ടെന്ന് തിരിച്ചറിയുകയില്ല. ചെങ്കണ്ണിയുടെ മുട്ടയ്ക്ക് പച്ചകലർന്ന ഇരുണ്ട തവിട്ടുനിറവും അതിൽ ധാരാളം കറുത്ത കുത്തുകളും പുള്ളികളും ഉണ്ടായിരിക്കും. ഇവ സാധാരണ നാലു മുട്ടകളാണിടുക. മുട്ടകൾക്ക് 42.1 ത 29.8 മി.മീ. വലിപ്പമുണ്ടായിരിക്കും; പമ്പരത്തിന്റെ ആകൃതിയാണ്. മുട്ടയുടെ കൂർത്ത അറ്റം താഴോട്ടായി തൊട്ടുതൊട്ടിരിക്കുന്നതിനാൽ പെൺപക്ഷിക്ക് അടയിരിക്കുവാൻ കൂടുതൽ സൌകര്യം ലഭിക്കുന്നു. മുട്ടയിൽ നിന്ന് വിരിഞ്ഞിറങ്ങുമ്പോൾ തന്നെ കുഞ്ഞുങ്ങളുടെ കണ്ണ് തുറന്നതും ദേഹം ചെറു തൂവലുകൾകൊണ്ട് പൊതിഞ്ഞതുമായിരിക്കും. അല്പസമയം കഴിയുമ്പോൾ ഇവ ഓടി നടക്കുകയും ആഹാരം കൊത്തിത്തിന്നുകയും ചെയ്യുന്നു. ശത്രുക്കൾ അടുത്തുണ്ടെന്നു കാണുന്ന മുതിർന്ന പക്ഷികൾ പുറപ്പെടുവിക്കുന്ന പ്രത്യേക ശബ്ദം അപായ സൂചനയാണെന്നു മനസ്സിലാക്കുന്ന കുഞ്ഞുങ്ങൾ ഉടൻതന്നെ കഴുത്തു നീട്ടിപ്പിടിച്ച് തറയിലേക്ക് അമർന്ന് അനങ്ങാതെ കിടക്കുന്നു. ശത്രുക്കൾ അകന്നു കഴിഞ്ഞു എന്ന സൂചന കിട്ടുന്നതു വരെ കുഞ്ഞുങ്ങൾ അവിടെത്തന്നെ കിടക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="121034" url="https://ml.wikipedia.org/wiki?curid=121034" title="Yellow Wattled Lapwing">
Yellow Wattled Lapwing



</doc>
<doc id="121037" url="https://ml.wikipedia.org/wiki?curid=121037" title="അത്താണി (വിവക്ഷകൾ)">
അത്താണി (വിവക്ഷകൾ)



</doc>
<doc id="121038" url="https://ml.wikipedia.org/wiki?curid=121038" title="ഥ">
ഥ

മലയാള അക്ഷരമാലയിലെ പതിനേഴാമത്തെ വ്യഞ്ജനമാണ് ഥ. തവർഗത്തിലെ രണ്ടാക്ഷരമായ "ഥ" ഒരു അതിഖരമാണ്.
=അഥികാരം=
മലയാള അക്ഷരമാലയിലെ പതിനേഴാമത്തെ വ്യഞ്ജനമാണ് ഥ. 'ത' വർഗത്തിലെ അതിഖരം. ദന്ത്യവും നാദയുക്തമല്ലാത്തതും മഹാപ്രാണവുമായ വിരാമം. സ്വനവിജ്ഞാനപ്രകാരം മഹാപ്രാണീകൃതവും നാദരഹിതവുമായ സ്പർശ വ്യഞ്ജനം. മിക്ക ഭാരതീയ ഭാഷകളിലും തമിഴ് ഒഴികെയുള്ള ദ്രാവിഡഭാഷകളിലും 'ഥ' തന്നെയാണ് പതിനേഴാമത്തെ വ്യഞ്ജനം. തമിഴിൽ ഈ അക്ഷരം ഇല്ല. ഉച്ചാരണസൗകര്യത്തിന് വ്യഞ്ജനങ്ങളോട് 'അ'കാരം ചേർത്ത് ഉച്ചരിക്കുന്ന രീതിക്ക് 'ഥ്' എന്നതിനോട് 'അ' ചേർന്നതാണ് 'ഥ' എന്ന രൂപം (ഥ = ഥ് + അ). മറ്റു സ്വരങ്ങൾ ചേരുമ്പോൾ ഥാ, ഥി, ഥീ, ഥു, ഥൂ, ഥൃ, ഥെ, ഥേ, ഥൈ, ഥൊ, ഥോ, ഥൗ എന്നീ ലിപിരൂപങ്ങളുണ്ട്. മറ്റു മഹാപ്രാണങ്ങളെപ്പോലെ ഈ വർണവും മലയാളം സംസ്കൃതത്തിൽനിന്നു സ്വീകരിച്ചതാണ്. മലയാളത്തിൽ പദമധ്യത്തിലേ ഈ രൂപം വരാറുള്ളൂ. ഈ അക്ഷരംകൊണ്ട് തുടങ്ങുന്ന പദങ്ങൾ സംസ്കൃതത്തിലും വിരളമാണ്. സംസ്കൃതപദങ്ങളിലെ 'ഥ' കാരം തത്സമങ്ങളിൽ മാറ്റമില്ലാതെ തുടരുകയും തദ്ഭവങ്ങളിൽ അധികവും 'ത'കാരമായി മാറുകയും ചെയ്യുന്നു.
വ്യഞ്ജനങ്ങൾക്ക് ഇരട്ടിപ്പ്, മറ്റു വ്യഞ്ജനങ്ങളുമായുള്ള ചേർച്ച എന്നിവ വരുന്ന രീതിക്കുള്ള വികാരങ്ങൾ ഈ അക്ഷരത്തിനുണ്ടെങ്കിലും ഇരട്ടിപ്പ് അക്ഷരത്തിന്റെ മഹാപ്രാണം ഒഴിച്ചുള്ള ഭാഗത്തേ സംഭവിക്കുന്നുള്ളൂ. ഥ്ന, ഥ്യ, ഥ്വ, ക്ഥ, ക്ഥ്യ, ത്ഥ, ത്ഥ്വ, ത്സ്ഥ, ന്ഥ, മ്സ്ഥ, ർത്ഥ, ർത്ഥ്യ, ർഥ, ല്സ്ഥ, സ്ഥ, സ്ഥന എന്നിങ്ങനെയാണ് കൂട്ടക്ഷരങ്ങളും ലിപികളും. ഉദാ. ന്ഥ-ഗ്രന്ഥം,ഥ്യ-പഥ്യം, ഥ്വ-പൃഥ്വി, ക്ഥ-സക്ഥി, ക്ഥ്യ-ഉക്ഥ്യം, ത്ഥ-ഇത്ഥം, ത്ഥ്വ-പൃത്ഥ്വി, ത്സ്ഥ-കാകുത്സ്ഥൻ, ന്ഥ-പന്ഥാവ്, മ്സ്ഥ-സംസ്ഥാനം, ർത്ഥ-അർത്ഥം, ർത്ഥ്യ-സാമർത്ഥ്യം,ർഥ-അർഥം, ല്സ്ഥ-കാകുല്സ്ഥൻ, സ്ഥ-പ്രസ്ഥാനം, സ്ഥ്ന- അസ്ഥ്നി. ഈ വ്യഞ്ജന സംയുക്തങ്ങളിൽ 'സ്ഥ' മാത്രമേ പദാദിയിൽ പ്രയോഗിച്ചു കാണുന്നുള്ളൂ: സ്ഥലം, സ്ഥാനം തുടങ്ങിയവ.സംസ്കൃതസന്ധിപ്രകാരം ചിലപ്പോൾ 'ഥ' കാരം 'ഠ' കാരമായി മാറുന്നു. 
ഥ എന്ന അക്ഷരത്തിന് ഭക്ഷണം, ഏഴ് എന്ന സംഖ്യ (പരൽ പേരനുസരിച്ച്) എന്നീ അർഥങ്ങളും ഥൻ എന്ന പദത്തിന് രക്ഷകൻ എന്ന അർഥവും ഥം എന്ന പദത്തിന് പർവതം, ആപത്സൂചന, ഒരു രോഗം, ഭയം, മംഗളം എന്നീ അർഥങ്ങളും നിഘണ്ടുക്കളിൽ നല്കിയിട്ടുണ്ട്.
=അവലംബം=

</doc>
<doc id="121039" url="https://ml.wikipedia.org/wiki?curid=121039" title="ധ">
ധ

മലയാള അക്ഷരമാലയിലെ 19-ാമത്തെ വ്യഞ്ജനാക്ഷരമാണ് ധ. 'ത' വർഗത്തിലെ നാലാമനായ ഘോഷാക്ഷരം. 
നാദിയും മഹാപ്രാണീകൃതവുമായ ശുദ്ധ, ദന്ത്യ, സ്പർശ, വ്യഞ്ജന(ധ്)ത്തോടുകൂടി ഉച്ചാരണസൗകര്യം പ്രമാണിച്ച് 'അ' എന്ന സ്വരാക്ഷരം ചേർത്ത് ഉച്ചരിക്കുന്നു (ധ്+അ=ധ). വ്യഞ്ജനങ്ങൾ ഉച്ചരിക്കുമ്പോൾ നല്ലൊരു വിഭാഗത്തിന്റെ ഉദ്ഭവവേളയിൽ കൃകത്തിനു മുകളിൽവച്ച് വായുപ്രവാഹത്തിന് പൂർണമോ ഭാഗികമോ ആയ തടസ്സം സംഭവിക്കുന്നു. ക്രമേണ മർദം വർധിക്കുന്നതിന്റെ ഫലമായി ഒരു സ്ഫോടനത്തോടുകൂടി തടസ്സം വിട്ടുമാറുന്നു. കേരളപാണിനി പൂർണ തടസ്സത്തെ സ്പൃഷ്ടം എന്നും ഭാഗിക തടസ്സത്തെ ഈഷത് സ് പൃഷ്ടം എന്നും വിളിക്കുന്നു.
ആഭ്യന്തരപ്രയത്നമനുസരിച്ച് 'ധ' സ്പർശമാണ്. സ്പർശവ്യഞ്ജനങ്ങൾ ഉച്ചരിക്കുമ്പോൾ കണ്ഠാദിസ്ഥാനങ്ങളിൽ ജിഹ്വാഗ്രാദി കരണങ്ങളുടെ ബലമായ സ്പർശംകൊണ്ട് വായു നിശ്ശേഷം തടയപ്പെടുന്നു. ജിഹ്വാഗ്രം ദന്ത്യഭാഗത്ത് സ്പർശിച്ചാണ് ഈ അക്ഷരം ഉച്ചരിക്കുന്നത്. ബാഹ്യപ്രയത്നം നിമിത്തം നാദിയായ ഈ അക്ഷരത്തിന്റെ ഉച്ചാരണവേളയിൽ നാവുകൊണ്ട് കണ്ഠരന്ധ്രം തുറക്കുന്നു. നാദിയും ദന്ത്യസ്പർശ വ്യഞ്ജനവുമായ 'ധ' ഉച്ചരിക്കുമ്പോൾ വായു ശക്തിയായി പുറത്തേക്കു വരുന്നതുകാരണം മഹാപ്രാണീകൃതവുമാണ് ഈ ശബ്ദം.
മറ്റു സ്വരങ്ങൾ ചേരുമ്പോൾ ധാ, ധി, ധീ, ധു, ധൂ, ധൃ, ധെ, ധേ, ധൈ, ധൊ, ധോ, ധൌ എന്നീ രൂപങ്ങളുണ്ടാകുന്നു. ധ്മ (ധ്മാനം-ഊന്നൽ), ധ്യ (ധ്യാനം), ധ്ര (ധ്രുവം), ധ്വ (ധ്വനി), ദ്ധ (ബുദ്ധി), ന്ധ (ബന്ധനം), ബ്ധ (സ്തബ്ധം) തുടങ്ങിയ സംയുക്താക്ഷരങ്ങളുമുണ്ട്. സപ്തസ്വരങ്ങളിലെ ധൈവതം ഈ അക്ഷരത്താൽ പ്രതിനിധാനം ചെയ്യപ്പെടുന്നു.

</doc>
<doc id="121040" url="https://ml.wikipedia.org/wiki?curid=121040" title="ന">
ന

മലയാള അക്ഷരമാലയിലെ ഇരുപതാമത്തെ വ്യഞ്ജനമാണ് ന. 
തവർഗത്തിലെ അഞ്ചാമത്തെ അക്ഷരമായ "ന" ഒരു അനുനാസികം ആണ്.
"ന്" എന്ന കേവലവ്യഞ്ജനശബ്ദ ത്തിനോട് അ എന്ന സ്വരം ചേർക്കുമ്പോഴാണ് '"ന"' എന്ന വ്യഞ്ജനം ഉണ്ടാവുന്നത്.
ന് + അ = ന
= നകാരം =
മലയാള അക്ഷരമാലയിലെ 20-ാമത്തെ വ്യഞ്ജനാക്ഷരമാണ് ന. സ്വനവിജ്ഞാനീയമനുസരിച്ച് ദന്ത്യമായ അനുനാസികമാണ് 'ത'വർഗത്തിലെ അഞ്ചാമത്തെ അക്ഷരമായ 'ന'. സംസ്കൃതത്തിലും തമിഴ് ഒഴികെയുള്ള മറ്റു ദ്രാവിഡഭാഷകളിലും 'ന' തന്നെയാണ് ഇരുപതാമത്തെ വ്യഞ്ജനം. സംസ്കൃതവ്യാകരണത്തിൽ നകാരത്തെ 'നകാര തവർഗ പഞ്ചമോ ദന്ത്യോ വർണഃ' എന്ന് വർണിച്ചിരിക്കുന്നു. ഭാഷയിലെ വർത്സ്യമായ അനുനാസികത്തെ കുറിക്കാനും ഈ ലിപി തന്നെയാണ് ഉപയോഗിക്കുന്നത്. ദന്ത്യമായ 'ന'കാരത്തിനും വർത്സ്യമായ 'ന'കാരത്തിനും തമിഴിൽ പ്രത്യേക ലിപികളുണ്ട്. ആധുനിക മലയാള വൈയാകരണന്മാർ വർത്സ്യമായ അനുനാസികത്തിന്റെ സവിശേഷത വ്യക്തമാക്കി പ്രത്യേകം ലിപികൾ നിർദ്ദേശിച്ചെങ്കിലും അതിന് ഭാഷയിൽ വേണ്ടത്ര പ്രചാരം ലഭിച്ചില്ല. 
ഉച്ചാരണസൌകര്യത്തിന് 'ന്' എന്ന വ്യഞ്ജനത്തോട് 'അ'കാരം ചേർത്ത് 'ന' (ന്+അ = ന) എന്ന് ഉച്ചരിക്കുന്നു. മറ്റു സ്വരങ്ങൾ ചേർന്ന ലിപിരൂപങ്ങൾ നാ, നി, നീ, നു, നൂ, നൃ, നെ, നേ, നൈ, നൊ, നോ, നൌ എന്നിങ്ങനെയാണ്. 'ന'കാരത്തിന്റെ സ്വരവിയുക്തമായ ചില്ലാണ് 'ൻ' എന്ന ലിപി. സ്ഥാനഭേദമനുസരിച്ച് വർത്സ്യമായ ഉച്ചാരണമുണ്ടെങ്കിലും ദന്ത്യമായ 'ന'കാരം മാത്രമേ സംസ്കൃത അക്ഷരമാലയിൽ ഉള്ളൂ. 
ദന്ത്യമായ 'ന'കാരം പദാദിയിൽ 'യ'കാരത്തിനു മുമ്പല്ലാതെയും (നാവ്, നല്ല), പദമധ്യത്തിൽ ദന്ത്യമായ വിരാമശബ്ദങ്ങൾക്കു മുമ്പിലും (പന്ത്, അന്തരം) മാത്രം പ്രത്യക്ഷപ്പെടുന്നു. വർത്സ്യമായ 'ന'കാരം പദാദിയിൽ 'യ'കാരത്തിനു മുമ്പിലും (ന്യായം, ന്യൂനം) പദമധ്യത്തിൽ സ്വരങ്ങൾക്കിടയിലും (വനം, ജനനം) പദാന്ത്യത്തിലും (അവൻ) വർത്സ്യവിരാമത്തിനു മുമ്പിലും (എന്റെ) സാധാരണ വരുന്നു. ദന്ത്യമായ 'ന'കാരത്തിനും വർത്സ്യമായ 'ന'കാരത്തിനും തമ്മിൽ ഭാഗികമായ ആശ്രിതബന്ധം (partial complementation) ഉണ്ട്. അവ ഇരട്ടിക്കുമ്പോൾ മാത്രമേ വ്യത്യയ ബന്ധത്തോടുകൂടി വർത്തിക്കുന്നുള്ളൂ. ഉദാ. എന്നാൽ (പക്ഷേ), എന്നാൽ (ഉത്തമപുരുഷന്റെ പ്രയോജികാ വിഭക്തിരൂപം). ഇവിടെ രണ്ട് അനുനാസികങ്ങൾക്കും വ്യത്യയം ഉണ്ട്. മറ്റിടങ്ങളിൽ ഈ രണ്ട് ശബ്ദങ്ങളും ഒരേ ശബ്ദസാഹചര്യത്തിൽ പ്രത്യക്ഷപ്പെടുന്നില്ല 
അനുനാസികം പരമായി വന്നാൽ 'ല'കാരം വർത്സ്യമായ 'ന'കാരമായി മാറുന്നു (നെല്+മണി = നെന്മണി). മുൻ, പിൻ, പൊൻ എന്നിവയിലെ 'ന'കാരം ഖരം പരമായി വരുമ്പോൾ പ്രായേണ 'ല'കാരമായി മാറുന്നു (പിൻ+പാട് = പില്പാട്). വ്യഞ്ജനങ്ങൾ ഇരട്ടിച്ചും മറ്റു വ്യഞ്ജനങ്ങളോടു ചേർന്നും 'ന'യ്ക്ക് താഴെപ്പറയുന്ന സംയുക്തരൂപങ്ങളും ഉണ്ട്. ൻക, ൻഗ, ൻച, ന്ത, ന്ത്യ, ന്ത്ര, ന്ത്ര്യ, ന്ത്വ, ന്ഥ, ന്ദ, ന്ദ്യ, ന്ദ്ര, ന്ദ്വ, ന്ധ, ന്ധ്യ, ന്ധ്ര, ന്ന, ന്ന്യ, ൻപ, ൻപ്ര, ൻഫ, ൻബ, ൻഭ, ന്മ, ന്യ, ന്ര, ന്ല, ന്വ, ൻശ, ൻസ, ന്റ, ക്ന, ഖ്ന, ഗ്ന, ഗ്ന്യ, ഘ്ന, ഘ്ന്യ, ത്ന, ത്ന്യ, ത്സ്ന, ദ്ധ്ന, ധ്ന, പ്ന, മ്ന, മ്സ്ന, യ്ന, യ്ന്ത, യ്ന്ദ, ർത്സ്ന, ർദ്ധ്ന, ർന്ന, ർന്ന്യ, ർത്സ്ന്യ, ല്ന, ശ്ന, സ്ന, സ്സ്ന, ഹ്ന, ൾന, ഴ്ന, ഴ്ന്ത, ഴ്ന്ന.
'നാല്' എന്ന പദം സമാസത്തിൽ പൂർവപദമായി വരുമ്പോൾ 'ന' ചേർത്ത് 'നന്നാല്' ആകുന്നു. അല്ല, ഇല്ല, അങ്ങനെയല്ല, വേണ്ട മുതലായ അർഥങ്ങളിൽ ഒറ്റയ്ക്കും വിശേഷണം, നാമം, അവ്യയം എന്നിവയുടെ ആദിയിൽ ചിലയിടത്തും 'ന' പ്രയോഗമുണ്ട്; 'നൈക' (ന+ഏക = ഒന്നല്ലാത്ത), നാതിദൂരം എന്നിവ.

</doc>
<doc id="121044" url="https://ml.wikipedia.org/wiki?curid=121044" title="ദേവപ്രശ്നം">
ദേവപ്രശ്നം

ജ്യോതിഷ സംബന്ധിയായ ഒരു അനുഷ്ഠാനം. ക്ഷേത്രങ്ങളിൽ ദേവസാന്നിധ്യത്തിനു ഹാനികരമായ എന്തെങ്കിലും സംഭവിച്ചിട്ടുണ്ടോ എന്നറിയാനായി നടത്തുന്ന പ്രശ്നം വയ്ക്കൽ ആണിത്. ക്ഷേത്രത്തിൽ അപമൃതികൾ ഉണ്ടാവുക, ക്ഷേത്രപരിസരത്ത് തുടർച്ചയായി ദുരിതങ്ങൾ പെരുകുക, പൂജാദികർമങ്ങൾക്ക് അകാരണമായി വിഘ്നങ്ങൾ ഉണ്ടാവുക, കവർച്ച തുടങ്ങിയ കാര്യങ്ങൾ സംഭവിക്കുക എന്നീ സന്ദർഭങ്ങളിലെല്ലാം അതിനുള്ള കാരണം കണ്ടുപിടിക്കാനായി ദേവപ്രശ്നം നടത്തും. ക്ഷേത്ര നവീകരണത്തിനു മുന്നോടിയായും ദേവപ്രശ്നം നടത്താറുണ്ട്. ചുരുക്കത്തിൽ ദേവന് അഹിതമായതു വല്ലതും ദേവാലയത്തിൽ നടന്നിട്ടുണ്ടോ എന്നു കണ്ടുപിടിക്കുന്നതിനായോ ദേവാലയത്തിൽ നടത്താനുദ്ദേശിക്കുന്ന പരിഷ്കാരങ്ങൾ ദേവനു ഹിതമായവയാണോ എന്നറിയുന്നതിനായോ ആണ് ദേവപ്രശ്നം നടത്തുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="121052" url="https://ml.wikipedia.org/wiki?curid=121052" title="വിക്കിനിഘണ്ടു">
വിക്കിനിഘണ്ടു



</doc>
<doc id="121056" url="https://ml.wikipedia.org/wiki?curid=121056" title="സ്പെയിൻ ദേശീയ ഫുട്ബോൾ ടീം">
സ്പെയിൻ ദേശീയ ഫുട്ബോൾ ടീം

 
 
അന്തർദേശീയ മത്സരങ്ങളിൽ സ്‌പെയിനിനെ പ്രതിനിധീകരിക്കുന്ന ഫുട്‌ബോൾ ടീമാണ് സ്പെയിൻ ദേശീയ ഫുട്‌ബോൾ ടീം. സ്പെയിനിന്റെ ഫുട്ബാൾ നിയന്ത്രിക്കുന്നത് റോയൽ സ്പാനിഷ് ഫുട്ബാൾ അസ്സൊസിയേഷൻ ആണ്‌. ഇവർ ലാ റോഹ (ചുവപ്പ്) എന്ന അപരനാമത്തിൽ അറിയപ്പെടുന്നു. ഇപ്പോൾ ഫിഫയുടെ അന്താരാഷ്ട്ര റാങ്കിങ്ങിൽ ഒന്നാമതുള്ള രാജ്യം സ്പെയിൻ ആണ്‌.
ആദ്യമായി 2010-ൽ ലോകകപ്പ് നേടിയ സ്പെയിൻ 2 പ്രാവശ്യം യൂറോ കപ്പും ഒരു തവണ ഒളിമ്പിക്സ് സ്വർണ്ണവും നേടിയിട്ടുണ്ട്.
പല ലോകോത്തര താരങ്ങൾ ജനിച്ചിട്ടുണ്ടെങ്കിലും ലോകത്തെ ഏറ്റകും പ്രശസ്തങ്ങളിലൊന്നായ ലീഗ് ഉള്ള രാജ്യമായിരുന്നിരിക്കിലും അതിനു തക്കതായ പ്രകടനം കാഴ്ചവെക്കാൻ ഇതുവരെ സ്പെയിനിനു കഴിഞ്ഞിട്ടുണ്ടായിരുന്നില്ല.
ഒളിമ്പിക്സ് പ്രകടനം.
കളിച്ചത്- 27-ൽ 9 തവണ
ആതിഥേയത്വം-1 തവണ (1992)
ഒന്നാം സ്ഥാനം- 1 തവണ (1992)
രണ്ടാം സ്ഥാനം-2 തവണ (2000,1920)
കോൺഫെഡറേഷൻസ് കപ്പ് പ്രകടനം.
1992-2005 - തിരഞ്ഞെടുക്കപ്പെട്ടില്ല
2009- മൂന്നാം സ്ഥാനം
2013- രണ്ടാം സ്ഥാനം
റെക്കോഡുകൾ.
ദേശീയം.
കൂടുതൽ ഗോൾ.
44-റൗൾ ഗോൺസാലസ്
കൂടുതൽ മൽസരങ്ങൾ.
123-ആൻ‌റ്റണി സ്സുബിസ്സരേറ്റ
ഒരു കാലയളവിൽ കൂടുതൽ ഗോൾ.
13-ഡേവിഡ് വിയ്യ
കൂടുതൽ ലോകകപ്പ് ഗോൾ.
8-ഡേവിഡ് വിയ്യ
ഒരു ലോകകപ്പിൽ കൂടുതൽ ഗോൾ.
5-എമിലിയോ ബുട്രാഗുവേനോ,ഡേവിഡ് വിയ്യ
അവലംബം.
&lt;templatestyles src="Reflist/styles.css" /&gt;

</doc>
<doc id="121063" url="https://ml.wikipedia.org/wiki?curid=121063" title="Mulavukad Gramapanchayath">
Mulavukad Gramapanchayath



</doc>
<doc id="121064" url="https://ml.wikipedia.org/wiki?curid=121064" title="ഹെക്റ്റേർ">
ഹെക്റ്റേർ



</doc>
<doc id="121066" url="https://ml.wikipedia.org/wiki?curid=121066" title="പെരുവാരം മഹാദേവക്ഷേത്രം">
പെരുവാരം മഹാദേവക്ഷേത്രം



</doc>
<doc id="121067" url="https://ml.wikipedia.org/wiki?curid=121067" title="വടക്കൻപറവൂർ പെരുവാരം മഹാദേവ ക്ഷേത്രം">
വടക്കൻപറവൂർ പെരുവാരം മഹാദേവ ക്ഷേത്രം



</doc>
<doc id="121068" url="https://ml.wikipedia.org/wiki?curid=121068" title="വടക്കൻപറവൂർ പെരുവാരം മഹാദേവക്ഷേത്രം">
വടക്കൻപറവൂർ പെരുവാരം മഹാദേവക്ഷേത്രം



</doc>
<doc id="121073" url="https://ml.wikipedia.org/wiki?curid=121073" title="Spain national football team">
Spain national football team



</doc>
<doc id="121075" url="https://ml.wikipedia.org/wiki?curid=121075" title="പട്ടുവം ഗ്രാമപഞ്ചായത്ത്">
പട്ടുവം ഗ്രാമപഞ്ചായത്ത്

 
കണ്ണൂർ ജില്ലയിലെ കണ്ണൂർ താലൂക്കിലെ തളിപ്പറമ്പ് ബ്ളോക്ക് പരിധിയിൽ ഉൾപ്പെടുന്ന ഒരു ഗ്രാമപഞ്ചായത്താണ് പട്ടുവം ഗ്രാമപഞ്ചായത്ത്. പട്ടുവം വില്ലേജുപരിധിയിലുൾപ്പെടുന്ന പട്ടുവം ഗ്രാമപഞ്ചായത്തിനു 16.85 ചതുരശ്രകിലോമീറ്റർ വിസ്തീർണ്ണമുണ്ട്. 12 വാർഡുകളുള്ള ഈ പഞ്ചായത്തിന്റെ അതിരുകൾ, വടക്കുഭാഗത്ത് ഏഴോം പഞ്ചായത്തും തളിപ്പറമ്പ് മുനിസിപ്പാലിറ്റിയും, കിഴക്കുഭാഗത്ത് തളിപ്പറമ്പ് മുനിസിപ്പാലിറ്റിയും, തെക്കുഭാഗത്ത് കണ്ണപുരം, ചെറുകുന്നു പഞ്ചായത്തുകളും, തളിപ്പറമ്പ് മുനിസിപ്പാലിറ്റിയും, പടിഞ്ഞാറുഭാഗത്ത് ഏഴോം, ചെറുകുന്നു പഞ്ചായത്തുകളുമാണ്. 1955-ലാണ് പട്ടുവം റവന്യു വില്ലേജ് അടിസ്ഥാനമാക്കിയുള്ള പട്ടുവം പഞ്ചായത്ത് രൂപീകൃതമായത്. 1979 ഒക്ടോബർ 1-നാണ് തെരഞ്ഞെടുക്കപ്പെട്ട പഞ്ചായത്തുഭരണസമിതി നിലവിൽ വന്നത്..

</doc>
<doc id="121076" url="https://ml.wikipedia.org/wiki?curid=121076" title="പട്ടുവം (ഗ്രാമപഞ്ചായത്ത്)">
പട്ടുവം (ഗ്രാമപഞ്ചായത്ത്)



</doc>
<doc id="121077" url="https://ml.wikipedia.org/wiki?curid=121077" title="Pattuvam Gramapanchayath">
Pattuvam Gramapanchayath



</doc>
<doc id="121079" url="https://ml.wikipedia.org/wiki?curid=121079" title="ഉദയഗിരി ഗ്രാമപഞ്ചായത്ത്">
ഉദയഗിരി ഗ്രാമപഞ്ചായത്ത്

 
കണ്ണൂർ ജില്ലയിലെ കണ്ണൂർ താലൂക്കിലെ തളിപ്പറമ്പ് ബ്ളോക്ക് പരിധിയിൽ ഉൾപ്പെടുന്ന ഒരു ഗ്രാമപഞ്ചായത്താണ് ഉദയഗിരി ഗ്രാമപഞ്ചായത്ത്. വെള്ളാട് വില്ലേജു പരിധിയിലുൾപ്പെടുന്ന ഉദയഗിരി ഗ്രാമപഞ്ചായത്തിനു 51.8 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് പെരിങ്ങോം വയക്കര പഞ്ചായത്തും, കർണ്ണാടക സംസ്ഥാനവും, കിഴക്കുഭാഗത്ത് കർണ്ണാടക റിസർവ്വ് ഫോറസ്റ്റും, തെക്കും, പടിഞ്ഞാറും ഭാഗങ്ങളിൽ ആലക്കോട് പഞ്ചായത്തുമാണ്. കണ്ണൂർ ജില്ലയിലെ ടൂറിസ്റ്റ് കേന്ദ്രമായ പൈതൽ മല ഈ പഞ്ചായത്തിന്റെ തെക്കുകിഴക്കു ഭാഗത്തായാണ് സ്ഥിതിചെയ്യുന്നത്. 1956 നവംബർ ഒന്നിന് കേരളസംസ്ഥാനം രൂപം കൊളളുന്നതുവരെ ഈ പ്രദേശം മദ്രാസ് പ്രസിഡൻസിലായിരുന്നു. .

</doc>
<doc id="121080" url="https://ml.wikipedia.org/wiki?curid=121080" title="ഉദയഗിരി (ഗ്രാമപഞ്ചായത്ത്)">
ഉദയഗിരി (ഗ്രാമപഞ്ചായത്ത്)



</doc>
<doc id="121081" url="https://ml.wikipedia.org/wiki?curid=121081" title="Udayagiri Gramapanchayath">
Udayagiri Gramapanchayath



</doc>
<doc id="121083" url="https://ml.wikipedia.org/wiki?curid=121083" title="ചെറുപുഴ ഗ്രാമപഞ്ചായത്ത്">
ചെറുപുഴ ഗ്രാമപഞ്ചായത്ത്

 
കണ്ണൂർ ജില്ലയിലെ പയ്യന്നൂർ താലൂക്കിലെ പയ്യന്നൂർ ബ്ളോക്കിലെ പരിധിയിൽ ഉൾപ്പെടുന്ന ഒരു ഗ്രാമപഞ്ചായത്താണ് ചെറുപുഴ ഗ്രാമപഞ്ചായത്ത്. ചെറുപുഴ പഞ്ചായത്തിന്റെ അതിരുകൾ കിഴക്ക് കർണ്ണാടക സംസ്ഥാനം, ഉദയഗിരി, ആലക്കോട് ഗ്രാമപഞ്ചായത്തുകൾ, വടക്ക് കർണ്ണാടക സംസ്ഥാനം, ഈസ്റ്റ് എളേരി (കാസർകോഡ്) ഗ്രാമപഞ്ചായത്ത്, തെക്ക് ആലക്കോട്, പടിഞ്ഞാറ് പെരിങ്ങോം-വയക്കര, ആലക്കോട്, ഈസ്റ്റ് എളേരി (കാസർകോഡ്) ഗ്രാമപഞ്ചായത്തുകൾ എന്നിവയാണ്. 2000 ഒക്ടോബർ 2-നാണ്‌ ഈ ഗ്രാമപഞ്ചായത്ത് സ്ഥാപിതമായത്. .

</doc>
<doc id="121084" url="https://ml.wikipedia.org/wiki?curid=121084" title="ചെറുപുഴ (ഗ്രാമപഞ്ചായത്ത്)">
ചെറുപുഴ (ഗ്രാമപഞ്ചായത്ത്)



</doc>
<doc id="121085" url="https://ml.wikipedia.org/wiki?curid=121085" title="Cherupuzha Gramapanchayath">
Cherupuzha Gramapanchayath



</doc>
<doc id="121086" url="https://ml.wikipedia.org/wiki?curid=121086" title="കടലുണ്ടി ഗ്രാമപഞ്ചായത്ത്">
കടലുണ്ടി ഗ്രാമപഞ്ചായത്ത്

 
കോഴിക്കോട് ജില്ലയിലെ കോഴിക്കോട് താലൂക്കിൽ കോഴിക്കോട് ബ്ളോക്കിലെ ഒരു ഗ്രാമപഞ്ചായത്ത്. വിസ്തീർണം 11.83 ചതുരശ്ര കിലോമീറ്റർ . അതിരുകൾ വടക്ക് ഫറോക്ക്, ബേപ്പൂർ പഞ്ചായത്തുകൾ, കിഴക്ക് മലപ്പുറം ജില്ലയിലെ ചേലേമ്പ്ര പഞ്ചായത്ത്, പടിഞ്ഞാറ് അറബിക്കടൽ, തെക്ക് മലപ്പുറം ജില്ലയിലെ വള്ളിക്കുന്ന് പഞ്ചായത്ത് എന്നിവ.
2001 ലെ സെൻസസ് പ്രകാരം പഞ്ചായത്തിലെ ജനസംഖ്യ 35171 ഉം സാക്ഷരത 89.81 ശതമാനവും ആണ്.

</doc>
