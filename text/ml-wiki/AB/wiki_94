<doc id="323755" url="https://ml.wikipedia.org/wiki?curid=323755" title="ജിജ്ഞാസ">
ജിജ്ഞാസ

ജിജ്ഞാസ; വ്യക്തമായി പറഞ്ഞാൽ അറിയാനുള്ള ആഗ്രഹം. ഇംഗ്ലീഷിൽ Curiosity എന്നു പറയും. ഇത് ഒരു ജന്മവാസനയാണു. മനുഷ്യനെ പുരോഗതിയിലേക്കു നയിക്കുന്നതും ഉന്നതിയിലെത്തിക്കുന്നതും ഇതിന്റെ പ്രേരണയാലാണു. അപരിചിതവും നൂതനവുമായ വസ്തുക്കളും, സാഹചര്യങ്ങളും ജിജ്ഞാസയെ ഉണർത്തുന്നു. ഈ വാസനയോടു ബന്ധപ്പെട്ട വികാരം "അത്ഭുത" മാണു.

കുട്ടികളിൽ വളരെ പ്രബലമായി കാണുന്ന ഈ വാസന, തങ്ങളുടെ ചുറ്റുപാടുകളെ മനസ്സിലാക്കാൻ അവരെ സഹായിക്കുന്നു. ഒരു വസ്തുവിനെ തിരിച്ചും മറിച്ചും നോക്കുന്നതും, സാധങ്ങളെ ഉടച്ചു പൊട്ടിക്കുന്നതും, മരങ്ങളിൽ കയറുന്നതും, വെള്ളത്തിൽ നീന്തുന്നതുമെല്ലാം ജ്ഞാനസമ്പാദനതൃഷ്ണയെ തൃപ്തിപ്പെടുത്താനാണു. ശരിയായ ബോധനരീതികൾ സ്വീകരിച്ച് ഈ വാസനയെ ഉണർത്താനും, വളർത്താനും വിദ്യാഭ്യാസരീതികൾക്ക് കഴിയേണ്ടതായുണ്ട്. എങ്കിലേ ഭാവിയിലെ അബ്ദുൾ കലാമുമാരാകാൻ അവർക്ക് കഴിയുകയുള്ളൂ.

ജിജ്ഞാസയുടെ വളർച്ചയിലെ ഒന്നാമത്തെ ഘട്ടമാണിത്. ശൈശവത്തിൽ ഇത് പ്രകടമായി കാണാം. ചില വസ്തുക്കൾ കാണുമ്പോൾ എടുക്കുന്നതിനും, അത് എറിഞ്ഞുടക്കുന്നതിനും അവരെ പ്രേരിപ്പിക്കുന്നത് ഈ ജന്മവാസനയാണു. ജ്ഞാനസമ്പാദനത്തിന്നാവശ്യമായ വസ്തുപരിചയം സമ്പാദിക്കാൻ ഇതു കുട്ടികളെ സഹായിക്കുന്നു.

അന്യരോടു ചോദിച്ചു കാര്യം മനസ്സിലാക്കാമെന്നു കുട്ടികൾക്കു ബോധ്യം വരുമ്പോൾ ആ വഴിയിൽ കൂടി അറിവു സമ്പാദിക്കാൻ അവർ ഒരുങ്ങുന്നു. ഉത്തരം പറയാൻ വിഷമമേറിയ പല ചോദ്യങ്ങളിലൂടെയും അവർ അറിവു സമ്പാദിച്ചുകൊണ്ടേയിരിക്കും. അതെന്താണു? ഇതെന്താണു? അതെന്തുകൊണ്ടാണു? ഈവക ചോദ്യങ്ങളെ കുട്ടികളിൽ നിന്നും അഭിമുഖീകരിക്കേണ്ട രക്ഷിതാക്കൾ, ക്ഷമാപൂർവ്വം അവയ്ക്കുള്ള ഉത്തരങ്ങൾ കണ്ടറിഞ്ഞ് അവർക്ക് സംശയനിവൃത്തി തീർത്തു കൊടുക്കേണ്ടതാണു. ഇല്ലെങ്കിൽ അവർ ഉൾവലിഞ്ഞ സ്വഭാവക്കാരാവാനിടയുണ്ട്.

കാണുന്ന കാര്യങ്ങൾ അന്യരോടു ചോദിച്ചാൽ മാത്രം സംശയം തീരുകയില്ല, എന്നുവരുമ്പോൾ പരീക്ഷിച്ചറിയണമെന്ന ബോധമുണ്ടാകുന്നു. അതാണു ബുദ്ധിപരമായ ജിജ്ഞാസ. ഇത്തരം ജിജ്ഞാസയിൽ നിന്നാണു ശാസ്ത്രങ്ങളും മറ്റും ഉത്ഭവിച്ചിട്ടുള്ളത്. പ്രായം വർദ്ധിക്കുന്തോറും ക്ഷയിച്ചു പോവാൻ സാദ്ധ്യതയുള്ള ഈ വാസനയെ നേരത്തെതന്നെ ഉണർത്തി നേർവഴിക്കു കുട്ടികളെയും, യുവാക്കളെയും തിരിക്കാൻ കഴിഞ്ഞാൽ അവരിലുള്ള ശാസ്ത്രപ്രതിഭയെ ജ്വലിപ്പിക്കാൻ കഴിഞ്ഞേക്കും.


</doc>
<doc id="323760" url="https://ml.wikipedia.org/wiki?curid=323760" title="വെള്ളക്കറുപ്പൻ കത്രിക">
വെള്ളക്കറുപ്പൻ കത്രിക

വെള്ള കറുക്കറുപ്പൻ കത്രികയ്ക്ക് ആംഗലത്തിൽ common house martin), northern house martin house martinഎന്നൊക്കെയൊ പേരുകളുണ്ട്.ശാസ്ത്രീയ നാമം "Delichon urbicum" എന്നാണ്. ഇതൊരു ദേശാടന പക്ഷിയാണ്. 
ഇവ യൂറോപ്പ്, വടക്കെ ആഫ്രിക്ക , ഏഷ്യ്യിലെ മിത്ശീതോഷ്ണ പ്രദേശങ്ങൾ എന്നീപ്രദേശാങ്ങളിൽ പ്രജനനം ചെയ്യുന്നു. തണുപ്പുകാലത്ത് സഹാറൻ ആഫ്രിക്കയുടെ സമീപങ്ങളിലുമേഷ്യ്യുടെ ഭുമദ്ധ്യരേഖയോടടുത്ത പ്രദേശാങ്ങളിലും വസിക്കുന്നു. തുറന്ന പ്രദേശങ്ങളിലും മനുഷ്യ സാമീപ്യമുള്ളിടത്തും കാണുന്നു. 
പർവതങ്ങളിൽ 2000മീ. ഉയരം വരെ കാണുന്നു. 

നീല നിറത്തിൽ തലയും മുകൾഭാഗങ്ങളുംവെളുത്ത മുതുക്, നല്ല വെള്ള അടിവശം. ഇവയ്ക്ക് 13 സെ.മീ നീളം, 26-29 സെ.മീ. ചിറകു വിരിപ്പ്, 18.3 ഗ്രാം തൂക്കം ചെറിയ കാലുകൾ, തവിട്ടു നിറത്തിലുഌഅ കണ്ണുകളും കറുത്ത കൊക്കും. കാലുകളും കാലിന്റെ പുറത്തുകാണുന്ന ഭാഗങ്ങളും പിങ്കു നിറം. രണ്ടു ലിംഗങ്ങളും ഒരേപോലെയാണ്. മുതുകിലെ വെളുത്ത നിറം വാലു വരെ നീളുന്നു.

മൂടിയ കോപ്പ പോലുള്ള കൂട്, മണ്ണിന്റെ കൊച്ചു ഉരുളകൾ കൊണ്ട് ഉണ്ടാക്കുന്നു. കൂട്ടമായാണ് കൂട് ഉണ്ടാക്കുന്നത്. 

പ്രജനനത്തിനു വടക്കോട്ടു പോകുന്നതിനു പകരം ആഫ്രിക്കയിലുള്ളവ നമീബിയയിൽ തന്നെ പ്രജനനം നടത്തുന്നു. അലാസ്ക, ന്യൂ ഫൗണ്ട്ലാന്റ്,ബർമുഡ, അസോറസ് എന്നിവിടങ്ങളിലും അപൂർവമായി കാണാറുണ്ട്. 
]]
പുത്തേക്കു തള്ളീ നിൽക്കുന്ന പാറയിലൊ ഗുഹകളിലൊ കൂടു വെക്കുന്നു. മനുഷ്യ നിർമ്മിതികൾ വീടുകൾ, പാലങ്ങൾ ഇവ കൂടുതലായി ഉപയോഗിക്കുന്നു. ലംബ-തിരശ്ചീന തലങ്ങൾ സംഗമിക്കുന്ന സ്ഥലങ്ങളിലാണ് കൂടൂവെക്കുന്നത്. രണ്ടു തലങ്ങളിലും കൂട് ഉറപ്പിച്ചു നിർത്തും.

അടിവശം ഉറപ്പിച്ച മുകൾഭാഗം അല്പം തുറന്ന കൂടാണ്. പൂവനും പിടയും ചേർന്ന് കൂട് ഉണ്ടാക്കുന്നു. മൺഉരുളകളും പുല്ലുകളും മുടിയും മറ്റും ചേർന്നാൺ കൂട് ഉണ്ടാക്കു ന്നു കൂട് നിർമ്മാണത്തിനിടെ അങ്ങാടിക്കുരുവി ഈ കൂട് കയ്യടക്കാൻ ശ്രമിക്കാറുണ്ട്. 

കൂട്ടമായ്യാണ് കൂട് വെയ്ക്കുന്നത്് ഒരു കൂടി നോട് ചേർന്നായിരിക്കുംടുത്ത കൂട്. ഒരു കൂട്ടത്തിൽ 10 കൂടു വരെ ഉണ്ടാകാറുണ്ട്. 4-5 വെളുത്ത മുട്ടകളിടുന്നു. പിടയാണ് അധികവും അടയിരിക്കുന്നത്. 14-16 ദിവസംകൊണ്ട് മുട്ട വിരിയുന്നു. അടുത്ത 22-23 ദിവസംകൊണ്ട് കുഞ്ഞുങ്ങൾ പറക്കാറാവുന്നു. കൂട് വിട്ട് ഒരാഴ്ചകൂടി രക്ഷിതാക്കൾ തീറ്റ കൊടുക്കും. 

ഒരു വർഷത്തിൽ രണ്ടു തവണ മുട്ടകളിടും. ഒരേകൂട് തന്നെ കേടുപാടുകൾ തീർത്ത് വീണ്ടും ഉപയോഗിക്കുന്നു. മിക്കവയും 5 വർഷമെ ജീവിക്കുകയുള്ളുവെങ്കിലും 14 വർഷം വരെ ജീവിച്ചവയുമുണ്ട്.

പറന്ന് പ്രാണികളെ പിടിച്ച് ജീവിക്കുന്നു.. പ്രജന കാലത്ത് 21 മീ. ഉയരത്തിൽ വരെ പറന്ന് ഇര പിടിക്കുന്നു. അറ്റു കാലത്ത് താഴെപ്പറക്കുന്നു.കൂടിന്റെ 450മീ. ചുറ്റളവിലാണ് ഇര തേടുന്നത്.




</doc>
<doc id="323784" url="https://ml.wikipedia.org/wiki?curid=323784" title="ഏഷ്യയിലെ ഭാഷകൾ">
ഏഷ്യയിലെ ഭാഷകൾ

ഏഷ്യയിലെമ്പാടുമായി പല ഭാഷകളും സംസാരിക്കപ്പെടുന്നു, ഇവയിൽ പല ഭാഷകളും വ്യത്യസ്ത ഭാഷാകുടുംബങ്ങളിൽപ്പെടുന്നവയാണ്. 

തെക്കേ ഏഷ്യയിൽ ഇന്തോ-യുറോപ്യൻ, കിഴക്കേ ഏഷ്യയിൽ സിനോ-തിബത്തൻ ഭാഷകൾ എന്നിവയാണ് പ്രമുഖ ഭാഷാകുടുംബങ്ങളെങ്കിലും പ്രാദേശികമായി മറ്റു ഭാഷകളും സംസാരിക്കുന്നുണ്ട്.

സിനോ-തിബത്തൻ ഭാഷകളിൽ ചൈനീസ്, തിബത്തൻ, ബർമീസ് എന്നിവയും , തിബത്തൻ പീഠഭൂമി, തെക്കൻ ചൈന, ബർമ്മ, വടക്കുകിഴക്കൻ ഇന്ത്യ എന്നീ പ്രദേശങ്ങളിലെ ഭാഷകളും ഉൾപ്പെടുന്നു.

ഇന്ത്യ ,പാകിസ്താൻ, ബംഗ്ലാദേശ്, നേപാൾ, ശ്രീലങ്ക, മാലിദ്വീപ് എന്നിവിടങ്ങളിൽ സംസാരിക്കപ്പെടുന്ന ഹിന്ദി, ഉറുദു, പഞ്ചാബി, ആസാമീസ്, ബംഗാളി എന്നീ ഭാഷകൾ ഇന്തോ-യുറോപ്യൻ ഭാഷകളിൽപ്പെടുന്നു. ഇറാൻ, പാകിസ്താൻ, അഫ്ഗാനിസ്താൻ, മധ്യേഷ്യ എന്നിവിടങ്ങളിൽ സംസാരിക്കപ്പെടുന്ന പേർഷ്യൻ, പഷ്തു, തുടങ്ങിയ ഇന്തോ-ഇറാനിയൻ ഭാഷകളിൽ പെടുന്നു സൈബീരിയയിൽ സംസാരിക്കപ്പെടുന്ന റഷ്യൻ, കരിങ്കടലിനു സമീപംസംസാരിക്കപ്പെടുന്ന ഗ്രീക്ക് അർമീനിയൻ എന്നിവ സ്ലാവിക് ഭാഷകുടുംബത്തിൽ പെടുന്നവയാണ്.

മദ്ധ്യേഷ്യയിലും വടക്കൻ ഏഷ്യയിലും സംസാരിക്കപ്പെടുന്ന തുർക്കിക്, മംഗോൾ, തുൻ‌ഗുസിക് തുടങ്ങിയ പല ഭാഷകൾ ഉൾപ്പെടുന്നതാണ് അൾതായ് ഭാഷകുടുംബം.

ഏഷ്യയിലെ ഏറ്റവും പഴയ ഭാഷാകുടുംബമാണ് മോൺഖ്മർ ഭാഷകൾ (ആസ്ട്രോ-ഏഷ്യാറ്റിക് ഭാഷകൾ). ഖമർ ഭാഷ(കംബോഡിയൻ), വിയറ്റ്നാമീസ് എന്നിവ ഇതിലുൾപ്പെടുന്നു.

തായ് ((സിയാമീസ്)) ലാവോ തുടങ്ങിയ ഭാഷകൾ ഉൾപ്പെടുന്നതാണ് തായ്-കഡായ് അഥവാ കഡായ് ഭാഷകുടുംബം.

മലയ് (ഇന്തോനേഷ്യൻ) , ടാഗലോഗ് (ഫിലിപിനോ) തുടങ്ങി ഫിലിപ്പൈൻസിലേയും ന്യൂ ഗിനിയ ഒഴികെയുള്ള ഇന്തോനേഷ്യൻ ഭാഷകളും .ഉൾപ്പെടുന്നവയാണ് ആസ്ട്രോനേഷ്യൻ ഭാഷാഗോത്രം

തെക്കേ ഇന്ത്യയിലേയും ശ്രീലങ്കയിലേയും ദ്രാവിഡ ഭാഷകളിൽ തമിഴ്, കന്നട, തെലുഗു, മലയാളംഎന്നീ പ്രധാന ഭാഷകളും മദ്ധ്യേന്ത്യയിലെ ഗോണ്ഡ് , പാകിസ്താനിലെ ബ്രഹൂയി എന്നിവയുമുൾപ്പെടും.

ആഫ്രോ ഏഷ്യാറ്റിക് ഭാഷകളിൽ തെക്കുപടിഞ്ഞാറൻ ഏഷ്യയിലെ സെമിറ്റിക് ഭാഷകളായ അറബിക്, ഹീബ്രു, അറാമിക്എന്നിവയും ഇപ്പോൾ പ്രചാരത്തിലില്ലാത്ത ബാബിലോണിയൻ എന്നിവയുമുൾപ്പെടും.

ഒട്ടുമിക്ക രാജ്യങ്ങളിലെ ഔദ്യോഗിക ഭാഷകളും അതത് പ്രദേശങ്ങളിലെ പ്രാദേശിക ഭാഷകളായിരിക്കുന്ന രണ്ട് വൻകരകളാണ് ഏഷ്യയും യൂറോപ്പും. ഏഷ്യയിൽ ഇംഗ്ലീഷും വ്യാപകമായി സംസാരിക്കപ്പെടുന്നു.


</doc>
<doc id="323790" url="https://ml.wikipedia.org/wiki?curid=323790" title="ഗാൻ ദെ">
ഗാൻ ദെ

ബി.സി.ഇ. 14ാം നൂറ്റാണ്ടിൽ ചൈനയിൽ ജീവിച്ചിരുന്ന ജ്യോതിഃശാസ്ത്രജ്ഞനാണ് ഗാൻ ദെ. ആദ്യമായി നക്ഷത്രങ്ങളുടെ പേരുകൾ സമാഹരിച്ചുകൊണ്ട് ഒരു നക്ഷത്ര കാറ്റലോഗ് നിർമ്മിച്ചത് ഗാൻ ദെയും ഷി ഷെന്നും ചേർന്നാണ് എന്നു കരുതപ്പെടുന്നു.

ചരിത്രത്തിൽ ആദ്യമായി വ്യാഴത്തെ നിരീക്ഷിച്ച് വിശദമായ കുറിപ്പുകൾ രേഖപ്പെടുത്തിയ ആൾ ഗാൻ ദെയാണ്. വൾരെ വലുതും തിളക്കമുള്ളതുമായ ഗ്രഹം എന്നാണ് അദ്ദേഹം വ്യാഴത്തെ വിശേഷിപ്പിച്ചത്. അദ്ദേഹത്തിന്റെ ഒരു നിരീക്ഷണക്കുറിപ്പിൽ വ്യാഴത്തോടു ചേർന്ന് വളരെ മങ്ങിയതും ചുവന്നതുമായ ഒരു താരമുണ്ടെന്നു പറയുന്നുണ്ട്. ചരിത്രകാരനായ ക്സി സിസോങ് നഗ്നനേത്രങ്ങൾ കൊണ്ട് ഗാൻ ദെ നിരീക്ഷിച്ചത് ഗാനിമീഡിനെയാണ് എന്നു സമർത്ഥിക്കുന്നുണ്ട്. ബി.സി.ഇ. 365ലാണ് ഈ നിരീക്ഷണം നടത്തിയത് എന്നും പറയുന്നുണ്ട്. ഗലീലിയോ ഗലീലി വ്യാഴത്തിന്റെ ഉപഗ്രഹങ്ങളെ കണ്ടെത്തുന്നതിനും എത്രയോ മുമ്പാണിത് എന്നോർക്കണം. കുത്തനെ നിൽക്കുന്ന ഒരു മരക്കൊമ്പിനു പിന്നിൽ നിന്ന് മരക്കൊമ്പിനാൽ വ്യാഴം മറയുംവിധം അതിന്റെ സമീപദൃശ്യം നിരീക്ഷിച്ചായിരിക്കാം ഈ കണ്ടെത്തൽ നടത്തിയത് എന്നു കരുതുന്നു. അഞ്ചു പ്രധാന ഗ്രഹങ്ങളെ കുറിച്ച് ഏതാണ്ട് കൃത്യതയുള്ള തന്നെയാണ് ഗാൻ ദെയും ഷി ഷെന്നും ചേർന്നു നൽകിയത്.
ഖഗോളത്തെ 365¼ ഭാഗങ്ങളായി വിഭജിച്ചായിരുന്നു പഠിച്ചിരുന്നത്. ഒരു വർഷത്തിന് 365¼ ദിവസങ്ങളാണല്ലോ ഉള്ളത്.

ആകാശത്തെ രേഖപ്പെടുത്തി വെക്കാനുള്ള ആദ്യത്തെ ശ്രമമായിരുന്നു ഗാൻ ദെയുടേത്. വളരെ ഉയർന്ന ശാസ്ത്രീയ മൂല്യങ്ങൾ പുലർത്തുന്നവയായിരുന്നു ഗാൻ ദെയുടെ കൃതികൾ. എട്ടു വാള്യങ്ങളുള്ള ജ്യോതിഃശാസ്ത്രത്തെ കുറിച്ചുള്ള ഉപന്യാസങ്ങൾ, വ്യാഴത്തെ കുറിച്ചുള്ള ഉപന്യാസം എന്നീ രണ്ടു കൃതികളും നഷ്ടപ്പെട്ടു. ജ്യോതിഃശാസ്ത്രപരമായ നക്ഷത്ര നിരീക്ഷണം എന്നൊരു കൃതി കൂടി അദ്ദേഹത്തിന്റെതായുണ്ട്. ഷിജി, ഹാൻഷു എന്നിവരുടെ കൃതികളിൽ ഇതിൽ നിന്നുള്ള ഉദ്ധരണികൾ കാണാം. ചൈനീസ് ജ്യോതിഷ വിജ്ഞാനകോശമായ Treatise on Astrology of the Kaiyuan Era എന്ന കൃതിയിലും ഇതിൽ നിന്നുള്ള കുറെ ഭാഗം ചേർത്തിട്ടുണ്ട്. 1973-ൽ ലഭിച്ച മാവങ്ഡുയി സിൽക് രേഖകളിലും (Mawangdui Silk Texts) ഷി ഷെനുമൊരുമിച്ച് വ്യാഴം.ശനി, ശുക്രൻ തുടങ്ങിയ ഗ്രഹങ്ങളുടെ 246 ബി.സിക്കും 177 ബി.സിക്കുമിടയിലെ സഞ്ചാരപഥങ്ങളെക്കുറിച്ചുള്ള രേഖപ്പെടുത്തിയതിന്റെ വിവരണമുണ്ട്.


</doc>
<doc id="323798" url="https://ml.wikipedia.org/wiki?curid=323798" title="ദി റിബൽ (പുസ്തകം)">
ദി റിബൽ (പുസ്തകം)

ദി റിബൽ(ഫ്രെഞ്ച് ശീർഷകം: L'Homme révolté) എന്നതു തത്ത്വമീമാംസയേയും സമൂഹങ്ങളിലെ വിപ്ലവത്തിന്റെ ചരിത്രപരമായ വികസനത്തെയും പറ്റി, പ്രത്യേകിച്ച് പടിഞ്ഞാറൻ യൂറോപ്പിൽ, ആൽബർട്ട് കാമ്യു എഴുതി 1951ഇൽ പുറത്തിറങ്ങിയ പുസ്തകം-നീളം ഉപന്യാസമാണ്. എപ്പിക്ക്യൂറസ്, ലുക്രേഷ്യസ്, മാർക്വിസ് ഡി സാദെ, ജോർജ്  വിൽഹെം ഫ്രെദെറിക്ഹേഗൽ, ദസ്തയേവ്സ്കി, ഫ്രീഡ്രിക്ക് നീച്ച, മാക്സ് സ്റ്റെർനെർ, ആന്ദ്രെ ബ്രെട്ടൻ തുടങ്ങിയ വിഭിന്ന എഴുത്തുകാരെയും കലാകാരന്മാരെയും ബന്ധപ്പെടുത്തി കൊണ്ട് കാമ്യു വിപ്ലവത്തിൽ മനുഷ്യന്റെ ചരിത്രപരമായ അവസ്ഥയെ വിവരിക്കുന്നു.

എഴുതിക്കഴിഞ്ഞു ദശകങ്ങൾ കഴിഞ്ഞും പൌൾ ബർമൻ തുടങ്ങിയ തത്ത്വചിന്തകരെയും എഴുത്തുകാരെയും ആകർഷിക്കാൻ ഈ പുസ്തകത്തിന്‌ കഴിയുന്നുണ്ട്.


</doc>
<doc id="323799" url="https://ml.wikipedia.org/wiki?curid=323799" title="കേരളത്തിലേക്കുള്ള മൈസൂരിന്റെ കടന്നുകയറ്റം">
കേരളത്തിലേക്കുള്ള മൈസൂരിന്റെ കടന്നുകയറ്റം

മൈസൂർ രാജാവായിരുന്ന ഹൈദർ അലിയും പിന്നീട് ടിപ്പു സുൽത്താനും സാമൂതിരിയുടെ കോഴിക്കോട് അടക്കമുള്ള, വടക്കൻ കേരളത്തിലേക്ക് നടത്തിയ സൈനിക അധിനിവേശത്തെയാണ് (1766–1792) കേരളത്തിലേക്കുള്ള മൈസൂരിന്റെ കടന്നുകയറ്റം (Mysorean invasion of Kerala) എന്നതു കൊണ്ട് വിവക്ഷിക്കുന്നത്. അതിനുശേഷം കൊച്ചിരാജ്യത്തെയും മൈസൂരിനു കപ്പം നൽകുന്ന രാജ്യമാക്കി മാറ്റുകയുണ്ടായി. അറബിക്കടലിലെ തുറമുഖങ്ങളിലേക്കുള്ള എളുപ്പമായ മാർഗ്ഗം തുറന്നെടുക്കുക എന്നതായിരുന്നു ഈ അധിനിവേശത്തിന്റെ മുഖ്യ ഉദ്ദേശം. മൈസൂരിന്റെ ഈ അധിനിവേശം മലബാറിലെ നാട്ടുരാജ്യങ്ങളുടെ മുകളിൽ തങ്ങൾക്കുള്ള പിടി കൂടുതൽ മുറുക്കുവാനും കൊച്ചിക്കു ശേഷം മൈസൂർ സുൽത്താന്മാർ ആക്രമിച്ച തിരുവിതാംകൂറിനെ വെറുമൊരു സാമന്തരാജ്യം ആക്കുവാനും ഈസ്റ്റ്‌ ഇന്ത്യ കമ്പനിയെ സഹായിച്ചു.

18 -ആം നൂറ്റാണ്ടായപ്പോഴേക്കും കേരളത്തിലെ ചെറുരാജ്യങ്ങൾ പലതും കൂടിച്ചേർന്നും കൂട്ടിച്ചേർത്തും തിരുവിതാംകൂർ, കോഴിക്കോട്, കൊച്ചി എന്നീ രാജ്യങ്ങളായി മാറിക്കഴിഞ്ഞിരുന്നു. മുഗൾ സാമ്രാജ്യത്തിന്റെ പതനത്തിനു ശേഷം മൈസൂർ രാജ്യം ഭരിച്ചിരുന്നത് വൊഡയാർ കുടുംബമായിരുന്നു. 1761-ൽ ഹൈദർ അലി മൈസൂർ രാജ്യത്തിന്റെ ഭരണം പിടിച്ചെടുത്തു. രാജ്യത്തിന്റെ വ്യാപ്തി വർദ്ധിപ്പിക്കുന്നതിലായിരുന്നു ഹൈദറിന്റെ പിന്നീടുള്ള ശ്രദ്ധ മുഴുവനും. അങ്ങനെ ബെഡ്‌നൂർ, ) സുന്ദ, സേര, കാനറ എന്നിവയെല്ലാം ഹൈദർ കീഴടക്കി. 1766 -ൽ മലബാറിലേക്ക് കടന്നുകയറിയ ഹൈദർ ചിറക്കൽ, കോട്ടയം, കടത്തനാട്, കോഴിക്കോട് എന്നിവ കീഴടക്കുകയും ചെയ്തു. വള്ളുവനാട്, പാലക്കാട്, കൊച്ചി എന്നിവിടങ്ങളിലെ രാജാക്കന്മാർ ഹൈദറിന്റെ മേൽക്കോയ്മ അംഗീകരിച്ച് 1766 മുതൽ 1790 വരെ എല്ലാ വർഷവും കപ്പം കൊടുക്കുകയും ചെയ്തു. മൈസൂർ ഭരണകാലത്ത് ഫറോക്ക് ആയിരുന്നു മലബാറിൽ അവരുടെ പ്രാദേശികതലസ്ഥാനം. ഇന്നത്തെ കേരളത്തിലെ തിരുവിതാംകൂർ പ്രദേശങ്ങൾ മാത്രമാണ് മൈസൂർ ഭരണത്തിൽ അകപ്പെടാതെ പോയത്.

ബ്രിട്ടീഷ് സഖ്യരാജ്യമായിരുന്ന തിരുവിതാംകൂറിനെ കീഴടക്കാനുള്ള ഹൈദറിന്റെ 1767-ലെയും ടിപ്പുവിന്റെ 1789-90 -ലെയും ശ്രമം വിജയം കണ്ടില്ല. മാത്രമല്ല തിരുവിതാംകൂറിനെ ആക്രമിക്കുക വഴി ബ്രിട്ടീഷുകാർ പ്രകോപിതരാകുകയും മൂന്നാം ആംഗ്ലോ-മൈസൂർ യുദ്ധത്തിലേക്ക് കാര്യങ്ങൾ എത്തുകയും ചെയ്തു. 
1792-ലെ ശ്രീരംഗപട്ടണം ഉടമ്പടി പ്രകാരം ടിപ്പുവിന്ന് മലബാർ അടക്കം തന്റെ അധീനതയിലുള്ള പ്രദേശങ്ങൾ ഈസ്റ്റ് ഇന്ത്യ കമ്പനിക്കും അവരുടെ സഖ്യകക്ഷികൾക്കുമായി അടിയറവ് വയ്ക്കേണ്ടി വരികയും 330 ലക്ഷം രൂപ നഷ്ടപരിഹാരമായി നൽകേണ്ടിവരികയും ചെയ്തു. 1801-ഓടെ വെല്ലസ്ലി പ്രഭു മൈസൂരിൽ നിന്നും പിടിച്ചെടുത്ത കർണാടക പ്രദേശങ്ങളും മലബാറും ഉൾപ്പെടുത്തി മദ്രാസ് സംസ്ഥാനം രൂപീകരിച്ചു. തിരുവിതാംകൂറിനെ ടിപ്പുവിൽ നിന്നും രക്ഷിക്കാൻ വേണ്ടി ചെയ്ത യുദ്ധമാകയാൽ മൂന്നാം ആംഗ്ലോ-മൈസൂർ യുദ്ധത്തിന്റെ മുഴുവൻ ചെലവുകളും തിരുവിതാംകൂർ വഹിക്കണമെന്ന് കമ്പനി ആവശ്യപ്പെട്ടു. 1795 -ലെ കരാർ പ്രകാരം ഒരു സുഹൃത്-സഖ്യകക്ഷി എന്ന നിലയിൽ നിന്നും തിരുവിതാംകൂർ, കമ്പനിയുടെ ഒരു സംരക്ഷിതസഖ്യം എന്ന നിലയിലേക്ക് താഴ്‌ത്തപ്പെട്ടിരുന്നു. തന്റെ കഴിവിനും ഉപരിയായ ചെലവു വഹിച്ച് ഒരു സേനയെ നിലനിർത്തേണ്ട ഗതികേടിലേക്കും ഇത് തിരുവിതാംകൂറിനെ നയിച്ചു. കൂടാതെ കുരുമുളക് വ്യാപാരത്തിൽ തിരുവിതാംകൂറിലെ കുത്തകയും കമ്പനി സ്വന്തമാക്കി.

അറയ്ക്കൽ രാജവംശത്തിന്റെ ക്ഷണപ്രകാരം 1732 -ൽ കർണാടകയിൽ നിന്നുമുള്ള സൈന്യങ്ങൾ വടക്കേ മലബാർ ആക്രമിച്ചു. 30000 -പേർ അടങ്ങുന്ന സൈന്യവുമായി ഗോപാലജി നയിച്ച പട കുഞ്ഞിഅമ്പു രാജാവിന്റെ വടക്കേ കോലത്തുനാട്ടിലുള്ള കോട്ടകൾ വളരെ എളുപ്പത്തിൽ കീഴടക്കി. 1734 തുടക്കമാവുമ്പോഴേക്കും കാനറ സൈന്യം കൂടാളിയും ധർമ്മപട്ടണവും കീഴടക്കിയിരുന്നു. 1736 ആവുമ്പോഴേക്കും കാനറ സൈന്യത്തെ വടക്കൻ മലബാറിൽ നിന്നും ഈസ്റ്റ് ഇന്ത്യ കമ്പനിയുടെ സഹായത്തോടെ തുരത്തി. പക്ഷേ രാജാവിനു ഇക്കാരണത്താൽ കമ്പനിയോടു വലിയ കടക്കാരനാവേണ്ടി വന്നു 

1737 -ൽ ബേദ്‌നൂർ രാജ്യത്തെ നായക്കുമാരും കോലത്തുനാടിനെ ആക്രമിക്കാൻ പദ്ധതിയിട്ടിരുന്നു. കുഞ്ഞിഅമ്പു രാജാവും കാനറയുമായി ഒരു സമാധാനഉടമ്പടി ഒപ്പു വച്ചിരുന്നു. അതിൻ പ്രകരം കോലത്തുനാടിന്റെ വടക്കേ അതിര് മാടായി ആയിരുന്നു. ബേദ്‌നൂരുകാരുമായി തലശ്ശേരിയിൽ ഇംഗ്ലീഷുകാർ ഒപ്പുവച്ച ഉടമ്പടി പ്രകാരം ഭാവിയിൽ കോലത്തുനാടും കാനറയും തമ്മിൽ പ്രശ്നങ്ങൾ ഉണ്ടായാൽപ്പോലും ഇംളീഷ്‌കാർക്ക് മലബാറിൽ നൽകിവരുന്ന വ്യാപാരഇളവുകൾ നിലനിൽക്കുമായിരുന്നു.

ഏറെക്കാലമായി കോഴിക്കോട്ടെ സാമൂതിരിയുമായി ശത്രുതയിലായിരുന്ന പാലക്കാട്ടെ രാജാവിന്റെ അഭ്യർത്ഥനപ്രകാരമാണ് ആദ്യമായി ഹൈദർ അലി 1757 -ൽ (ഇന്നത്തെ രൂപത്തിലുള്ള) കേരളത്തിലേക്ക് കടന്നുകയറിയത്. അക്കാലത്ത് ഹൈദർ മൈസൂർ രാജ്യത്തിനു കീഴിലുള്ള ഡിണ്ടിഗലിലെ ഫോജ്‌ദാർ ആയിരുന്നു. പാലക്കാടിന്റെ പിന്തുണയും 2500 കുതിരയും 7500 പടയാളികളെയുമായി ഹൈദർ തെക്കേമലബാറിലേക്ക് പ്രവേശിച്ചു. കോഴിക്കോട്ട് സേനയെ പരാജയപ്പെടുത്തി അറബിക്കടൽ വരെ ഹൈദർ എത്തി. മലബാർ ഭരിച്ചിരുന്നവരുടെ ഖജനാവുകൾ കൊള്ളയടിക്കലായിരുന്നു ഈ വരവിന്റെ പ്രധാന ഉദ്ദ്യേശം. പണ്ടുകാലം മുതലേ വിദേശീയരുമായി തങ്ങളുടെ സുഗന്ധവ്യഞ്ജന കച്ചവടത്താൽ മലബാർ സുപ്രസിദ്ധമായിരുന്നു. അവിടുന്നു പിന്മാറാൻ യുദ്ധച്ചെലവിലേക്കായി 12 ലക്ഷം രൂപ നഷ്ടപരിഹാരം വാങ്ങിക്കൊണ്ട് പിന്നീട് ഹൈദർ അവിടെനിന്ന് പിന്മാറി. ഇതിനു പ്രതിഫലമായി മൈസൂർ രാജാവ് അദ്ദേഹത്തിനു ബംഗളൂരുവിലെ ഗവർണർ സ്ഥാനം നൽകി. മലബാറിലെ മറ്റു നാട്ടുരാജാക്കന്മാരെപ്പോലെ നാട്ടുനടപ്പുകളെ ആശ്രയിച്ചും നികുതിപിരിവുകളിലൂടെയും മാത്രം രാജ്യം ഭരിച്ചുപോന്ന സാമൂതിരി, ഹൈദറിന്റെ മികച്ച രീതിയിൽ പരിശീലനം ലഭിച്ചതും അച്ചടക്കമുള്ളതും ആയുധബലമുള്ളതുമായ സേനയോട് പരാജയപ്പെടുകയായിരുന്നു. ഈ തോൽവിക്കുശേഷവും പാഠം പഠിക്കാതെ സൈന്യത്തെ നവീകരിക്കാൻ ശ്രമിക്കാത്ത സാമൂതിരി 9 വർഷത്തിനു ശേഷം അതിനു കനത്ത വില നൽകേണ്ടിയും വന്നു. 
ബേദ്‌നൂർ രാജ്യം ഹൈദർ കീഴടക്കിയ വാർത്ത അറിഞ്ഞപ്പോൾ 1763 -ൽ കണ്ണൂരിലെ ആലി രാജ അദ്ദേഹത്തോട് കേരളത്തിലേക്കു വരാനും കോഴിക്കോട് സാമൂതിരിയെ നേരിടാൻ തന്നെ സഹായിക്കുവാനും അഭ്യർത്ഥിച്ചു. അയൽക്കാരനും ശക്തനുമായ കോലത്തിരിയുടെ ശത്രുവായിരുന്ന കണ്ണൂരിലെ ഈ മുസ്ലീം ഭരണാധികാരി മൈസൂർ കേരളം ഭരിച്ച കാലമെല്ലാം അവരുടെ സഖ്യകക്ഷിയായിരുന്നു. ഈ ക്ഷണം സ്വീകരിച്ച ഹൈദർ 1766 -ൽ മംഗലാപുരം വഴി 12000 കാലാൾപ്പടയോടും 4000 കുതിരപ്പടയോടും ധാരാളം ആയുധങ്ങളോടും കൂടി മലബാറിലേക്ക് പുറപ്പെട്ടു. ഇക്കാലത്ത് തനിക്ക് അറബിക്കടലിൽ ഒരു തുറമുഖം സ്വന്തമാക്കാൻ ഹൈദർ വളരെയധികം ആഗ്രഹിച്ചിരുന്നു. ബ്രിട്ടീഷുകാരെ നേരിടാൻ ഫ്രെഞ്ചുകാരും സഖ്യകക്ഷികളും തങ്ങളുടെ നിയന്ത്രണത്തിലുള്ള മാഹി വഴി ആയുധങ്ങളും പടക്കോപ്പുകളും കുതിരകളും എത്തിച്ചിരുന്നു. തന്റെ ആധുനികപട്ടാളവുമായി വന്ന ഹൈദർ കോലത്തുനാട്ടിൽ തുടങ്ങി മലബാറിലെ മിക്ക നാട്ടുരാജാക്കന്മാരെയും കീഴടക്കി.

തന്റെ ദീർഘകാലശത്രുവായിരുന്ന കോലത്തിരിയുടെ കൊട്ടാരം കണ്ണൂരിലെ ആലിരാജ പിടിച്ചെടുത്തു കത്തിച്ചു. കോലത്തിരി തന്റെ അനുചരരോടൊപ്പം അന്ന് ബ്രിട്ടീഷ് നിയന്ത്രണത്തിലുള്ള തലശ്ശേരിയിലേക്ക് രക്ഷപ്പെട്ടു. ഇതിനുശേഷം കോട്ടയം പടയുടെ ചെറിയ എതിർപ്പിനെ തകർത്ത് നാട്ടുകാരായ മുസ്ലീംകളുടെ സഹായത്തോടെ ഹൈദർ കോട്ടയം-മലബാർ പിടിച്ചെടുത്തു. നാട്ടുകാരോട് ചെയ്ത ഗുരുതരമായ ഉപദ്രവങ്ങളെത്തുടർന്ന് ഒട്ടെങ്കിലും കാര്യമായ എതിർപ്പ് ഹൈദർ നേരിട്ടത് കടത്തനാട് നിന്നാണ്.
കടത്തനാട് കീഴടക്കിയശേഷം ഹൈദർ സാമൂതിരിയുടെ തലസ്ഥാനമായ കോഴിക്കോട്ടേക്ക് പട നയിച്ചു. 1757 -ൽ സമ്മതിച്ച പ്രകാരമുള്ള 12 ലക്ഷം നൽകാത്തതാണ് ഇതിനു കാരണമായി ഹൈദർ പറഞ്ഞത്. ഹൈദർ വരുമ്പോഴേക്കും സാമൂതിരി തന്റെ സ്വന്തക്കാരെയും ബന്ധുക്കളെയും പൊന്നാനിയിലെയും കോട്ടക്കലിലെയും സുരക്ഷിതസ്ഥാനങ്ങളിലേക്ക് മാറ്റിയിരുന്നു. ഹൈദർ പറഞ്ഞ പണം നൽകാത്തതിനാൽ സാമൂതിരി വീട്ടുതടങ്കലിൽ ആയിരുന്നു. കൂടാതെ സാമൂതിരിയുടെ ധനമന്ത്രിയെ വേറെവിടെയെങ്കിലും ധനം ഒളിപ്പിച്ചിട്ടുണ്ടോ എന്നറിയാൻ ജയിലിൽ ഇട്ട് പീഡിപ്പിച്ചിരുന്നു. തന്റെ ദിനചര്യകൾക്കുപോലും സാമൂതിരിയെ അനുവദിച്ചിരുന്നില്ല. ഒടുവിൽ ഗതികെട്ട് തന്റെ കൊട്ടാരത്തിലെ വെടിമരുന്നുശാലയ്ക്ക് തീവച്ച് അദ്ദേഹം ആത്മഹത്യ ചെയ്യുകയായിരുന്നു.

ധാരാളം പണം കൈവശമുള്ള ഹൈദർ അലി പിന്നീട് പാലക്കാട് വഴി കോയമ്പത്തൂർക്ക് പടനയിച്ചു. പുതുതായി പിടിച്ചെടുത്ത മലബാറിന്റെ മിലിട്ടറി ഗവർണറായി റാസ അലിയെയും സിവിൽ ഗവർണ്ണറായി മുൻ റവന്യൂ ഓഫീസറായ മദണ്ണയെയും ഹൈദർ നിയമിച്ചു.

റാസ അലി കോയമ്പത്തൂർക്ക് തിരികെപ്പോയ ശേഷം കാട്ടിലെ ഒളിത്താവളങ്ങളിൽ ഒളിച്ചിരുന്ന ഹിന്ദുക്കൾ മൈസൂർ സേനയോടു യുദ്ധം ചെയ്തു. അവർ മൺസൂണിൽ ഈസ്റ്റ് ഇന്ത്യ കമ്പനിയുടെ സഹായത്തോടെ കോട്ടകളും വളരെയേറെ ഭൂപ്രദേശങ്ങളും തിരികെപ്പിടിച്ചു. പക്ഷേ 1766 ജൂണിൽ ഹൈദർ അലി തന്നെ പടനയിച്ചെത്തുകയും എതിർത്തുനിന്ന പടയാളികളെ വലിയതോതിൽ കൊന്നൊടുക്കുകയും 15000 -ഓളം നായന്മാരെ കാനറയിലേക്ക് നാടുകടത്തുകയും ചെയ്തു. ഗസറ്റീയറിലെ വിവരപ്രകാരം നാടുകടത്തിയ 15000 നായന്മാരിൽ 200 -ഓളം ആൾക്കാർ മാത്രമേ ജീവനോടെ അവശേഷിച്ചുള്ളൂ. താനൂർ രാജ്യത്തെ പുതിയങ്ങാടിയിൽ നടന്ന പ്രധാനമായൊരു ഏറ്റുമുട്ടലിൽ ഹിന്ദുക്കൾ സമ്പൂർണ്ണമായി പരാജയപ്പെട്ടു. മൈസൂർ സേന ശക്തമായി ആക്രമിച്ച് ആ ഗ്രാമം തിരിച്ചുപിടിച്ചു. ഇതേത്തുടർന്ന് നൂറുകണക്കിനു നായന്മാർ കാട്ടിലെ ഓളിത്താവളങ്ങളിലേക്ക് രക്ഷപ്പെട്ടു. ഇതിനെല്ലാം ശേഷം പാലക്കാടു വച്ച് നായന്മാർക്ക് മാപ്പുകൊടുക്കുകയുണ്ടായി.

ഹൈദറിന്റെ പ്രതികരണം അതിക്രൂരമായിരുന്നു. യുദ്ധം അടിച്ചമർത്തിയശേഷം പല കലാപകാരികളെയും വധിച്ചു. ആയിരക്കണക്കിന് ആൾക്കാരെ നിർബന്ധപൂർവ്വം മൈസൂരേക്ക് നാടുകടത്തി. ഇനിയും ഇത്തരം യുദ്ധങ്ങൾ ഉണ്ടാവാതിരിക്കാൻ നായർവിരുദ്ധ നിയമങ്ങൾ ഉണ്ടാക്കി. ഈസ്റ്റ് ഇന്ത്യ കമ്പനിയെ പിന്തുണച്ച ജില്ലകൾക്ക് അമിതമായ നികുതികൾ ചുമത്തി.

കോഴിക്കോട്ടേ കിരീടാവകാശിയായ എരാൾപ്പാട് തെക്കേ മലബാറിൽ നിന്നും ടിപ്പുവിന് എതിരെയുള്ള ആക്രമണം തുടർന്നുകൊണ്ടിരുന്നു. നിരന്തരമായ അസ്ഥിരതകളും പോരാട്ടങ്ങളും കാരണം മലബാറിലെ പല ഭാഗങ്ങളും നാട്ടുരാജാക്കന്മാർക്ക് തിരികെ നൽകി അവയെ മൈസൂറിന്റെ സാമന്തരാജ്യങ്ങളായി നിലനിർത്താൻ ടിപ്പു നിർബന്ധിതനായി. എന്നാൽ മലബറിലേക്ക് പ്രവേശിക്കാനുള്ള തന്ത്രപരമായ സ്ഥലങ്ങളായ കോലത്തുനാടും പാലക്കാടും മൈസൂരിന്റെ നേരിട്ടുള്ള നിയന്ത്രണത്തിൽ തന്നെ നിലനിർത്തി. വർഷങ്ങൾക്കുശേഷം ചില ഉടമ്പടികൾ പ്രകാരം കോലത്തുനാട് കോലത്തിരിക്ക് തിരികെ നൽകുകയുണ്ടായി. 
1767 -ന്റെ തുടക്കത്തിൽ മൈസൂർ സൈന്യം ബ്രിട്ടീഷുകാരുടെ സഖ്യകഷിയായ തിരുവിതാംകൂറിനെ വടക്കുനിന്ന് ആക്രമിച്ചെങ്കിലും ഫലവത്തായില്ല. 1767 -ൽ വടക്കേ മലബാറിലെ 2000 -ത്തോളം വരുന്ന കോട്ടയം നായന്മാരുടെ സൈന്യം 4000 അംഗങ്ങളുള്ള മൈസൂർ പടയെ എതിരിട്ടു തോൽപ്പിച്ചു. മൈസൂർ പടയുടെ ആയുധങ്ങളും പടക്കോപ്പുകളും കൊള്ളയടിച്ചു. മൈസൂർ പടയെ കെണിയിലാക്കി അവരുടെ സേനയെയും വാർത്താവിനിമയമാർഗ്ഗങ്ങളെയും വിജയകരമായി തകർത്തു. 

അടുത്ത വർഷം ക്യാപ്റ്റൻ തോമസ് ഹെൻറി നയിച്ച ഈസ്റ്റ് ഇന്ത്യ കമ്പനിയുടെ പട്ടാളം അറക്കൽ രാജ്യത്തേക്ക് മൈസൂറിൽ നിന്നും ആയുധം എത്തുന്നത് തടയാൻ ബത്തേരിയിലെ കോട്ട ഉപരോധിച്ചെങ്കിലും മൈസൂർ സൈന്യത്തിന്റെ തിരിച്ചടിയിൽ പിന്മാറേണ്ടിവന്നു. 

ലഹളകളെയെല്ലാം വിജയകരമായി അടിച്ചമർത്തി തന്ത്രപ്രധാനമായ പാലക്കാട്ട് ഒരു കോട്ട നിർമ്മിച്ച ശേഷം മലബാർ പ്രദേശത്തു നിന്നും 1768 -ൽ മൈസൂർ സേന പിൻവാങ്ങുകയുണ്ടായി. കോലത്തുനാടിന്റെ അധികാരം അറക്കൽ രാജ്യത്തിനു നൽകി. അറക്കലും ബ്രിട്ടീഷുകാരും തമ്മിലുള്ള കലഹങ്ങൾ തുടർന്നു. 1770 -ൽ ഈസ്റ്റ് ഇന്ത്യ കമ്പനി രണ്ടത്തറ തിരിച്ചുപിടിച്ചു.

മലബാറിലെ ഹിന്ദുരാജാക്കന്മാർ കരാർപ്രകാരമുള്ള വാഗ്ദാനങ്ങൾ പാലിക്കാത്തതിനെത്തുടർന്ന് 1773 -ൽ സെയ്ദ് സാഹിബിന്റെയും ശ്രീനിവാസറാവുവിന്റെയും നേതൃത്വത്തിലുള്ള മൈസൂർ പട താമരശ്ശേരി ചുരം വഴി വരികയും മലബാറിനെ വീണ്ടും മൈസൂരിന്റെ നേരിട്ടുള്ള അധികാരത്തിൻകീഴിൽ ആക്കുകയും ചെയ്തു.

തിരുവിതാംകൂറിലെ വൻനിധികളിൽ കണ്ണുവച്ച് മൈസൂർ 1774 -ൽ രണ്ടാമതൊരു സൈനികനീക്കം നടത്തി. മാത്രമല്ല, മൈസൂരിന്റെ രാഷ്ട്രീയശത്രുക്കൾക്ക് തിരുവിതാംകൂർ അഭയവും നൽകിയിരുന്നു. ഡച്ചുകാരുമായി ധാരണയുണ്ടാക്കി ഹൈദർ അലി പതിയെ തന്റെ വൻസേനയുമായി തെക്കോട്ടു നീങ്ങി. കുളച്ചിൽ യുദ്ധത്തിലെ പരാജയത്തിനുശേഷം ഡച്ച്കാരുടെ കൈവശം ബാക്കിനിന്ന തിരുവിതാംകൂർ പ്രദേശ്ശങ്ങളിലൂടെ തെക്കോട്ടു നീങ്ങാൻ മൈസൂർ അനുവാദം ചോദിച്ചെങ്കിലും അതു നിരസിക്കപ്പെട്ടു. വടക്കേ അതിർത്തിയിലുടനീളമായി ഒരു നീണ്ട മൺകോട്ട (നെടുംകോട്ട) ഉണ്ടാക്കുന്നത് നിർത്താനുള്ള ആവശ്യം തിരുവിതാംകൂർ നിരസിച്ചതോടെ ഉടൻതന്നെ ഉണ്ടായേക്കാവുന്ന ഒരു അധിനിവേശത്തെപ്പറ്റി സൂചനകൾ ലഭിച്ചുതുടങ്ങി.
കപ്പം നൽകി ആശ്രിതരാജ്യമായി കഴിയാൻ ഹൈദർ കൊച്ചിരാജ്യത്തോടും തിരുവിതാകൂറിനോടും ആവശ്യപ്പെട്ടു. കൊച്ചിരാജ്യത്തോട് നാലു ലക്ഷം രൂപയും 10 ആനകളെയും ആവശ്യപ്പെട്ടപ്പോൾ തിരുവിതാംകൂറിനോട് പതിനഞ്ച് ലക്ഷം രൂപയും 30 ആനകളെയുമാണ് ആവശ്യപ്പെട്ടത്. ആവശ്യപ്പെട്ടത് നൽകി മൈസൂരിന്റെ അധീശത്വം അംഗീകരിക്കാൻ കൊച്ചി തയ്യാറായി. അങ്ങനെ മലബാറും കൊച്ചിയും മൈസൂർ അധിനിവേശത്തിൽ ആവുകയും മലബാർ തീരം മൈസൂരിനു തുറന്നു കിട്ടുകയും ചെയ്തു. ഈസ്റ്റ് ഇന്ത്യ കമ്പനിയുടെ സംരക്ഷണത്തിലായിരുന്ന തിരുവിതാംകൂർ മൈസൂരിന്റെ ആവശ്യം നിരസിക്കുകയാണ് ഉണ്ടായത്. തിരുവിതാംകൂർ പിടിക്കാൻ ഹൈദർ തെക്കോട്ടു തിരിച്ചു. കൊടുങ്ങല്ലൂർ കോട്ടയിൽ ഉണ്ടായിരുന്ന ഡച്ച് സേന ആ നീക്കം തടയാൻ ശ്രമിച്ചു. കൊച്ചിരാജ്യത്തിലൂടെ 10000 സൈനികരെയും കൊണ്ട് മുന്നോട്ടു പോകാൻ തന്റെ സേനാനായകനായ സർദാർ ഖാനോട് ഹൈദർ നിർദ്ദേശം നൽകി. തൃശൂർ കോട്ട കയ്യടക്കി 1776 ആഗസ്റ്റിൽ മൈസൂർ സൈന്യം കൊച്ചി കീഴടക്കി. കൊച്ചി രാജാവിനെ കീഴടക്കി തെക്കോട്ടു നീങ്ങിയ ഹൈദറിന്റെ സേന തിരുവിതാംകൂറിന്റെ സംരക്ഷണത്തിനായി ഉണ്ടാക്കിയ നെടുംകോട്ടയ്ക്കരികിലെത്തി. അപ്പോഴേക്കും ഐരൂരും ചേറ്റുവക്കോട്ടയും മൈസൂരിനു കീഴടങ്ങിയിരുന്നു. കൊടുങ്ങല്ലൂർ കോട്ട പിടിക്കാനുള്ള മൈസൂരിന്റെ ശ്രമം തിരുവിതാംകൂറിലെ നായർ പടയാളികളുടെ സഹായത്തോടെ ഡച്ചുകാർ തകർത്തിരുന്നു. കൊടുങ്ങല്ലൂർ ഭരിക്കുന്നവർ ഈ സമയമായപ്പോഴേക്കും മൈസൂരിനു കീഴടങ്ങിയിരുന്നെങ്കിലും ഡച്ചുകാർ കടന്നാക്രമിച്ച് 1778 ജനുവരിയിൽ ആ കോട്ട പിടിച്ചെടുത്തു.

ഇതിനു ശേഷം മൈസൂർ പട എല്ലായിടത്തും തന്നെ - മലബാറിൽ അങ്ങോളമിങ്ങോളം, തിരുവിതാംകൂറുമായി, ഇംഗ്ലീഷുകാരോട്, ഡച്ചുകാരോട്, വടക്കേമലബാറിൽ കുഴപ്പമുണ്ടാക്കുന്ന നായർ പോരാളികളോട് - പോരാട്ടങ്ങളിൽ ഏർപ്പെട്ടിരിക്കുകയായിരുന്നു. 1778 ആയപ്പോഴേക്കും ബ്രിട്ടീഷ് സാമ്രാജ്യത്തോട് യുദ്ധത്തിലായിരുന്ന ഫ്രഞ്ചുകാരോട് മൈസൂർ സഖ്യത്തിലായി. അതേ വർഷം ബ്രിട്ടീഷുകാർ മാഹിയും പോണ്ടിച്ചേരിയും പിടിച്ചെടുത്തു. കോലത്തുനാട്ടിലെ പുതിയ രാജാവ് മൈസൂരിനോട് സഖ്യത്തിലായിരുന്നു. യുദ്ധത്തിനുവേണ്ട നിർണ്ണയകവിഭവങ്ങൾ മൈസൂരിനു നൽകിക്കൊണ്ടിരുന്ന കോലത്തിരി മാർച്ചോടെ രണ്ടത്തറ കീഴടക്കി. യുദ്ധത്തിൽ ഇംഗ്ലീഷുകാരെ സഹായിച്ച കടത്തനാട്ടെയും കോട്ടയത്തെയും രാജാക്കന്മാരെ ഹൈദർ പുറത്താക്കി. എന്നാൽ കോഴിക്കോട്ടും പാലക്കാട്ടും തിരുനെൽവേലിയിലും പരാജയം നേരിട്ട ഹൈദർ മൈസൂരിലേക്കു പിന്മാറി.

പ്രധാനലേഖനം "രണ്ടാം ആംഗ്ലോ-മൈസൂർ യുദ്ധം"

ഹൈദർ അലിയെ സംബന്ധിച്ചിടത്തോളം അതീവ നയതന്ത്രപ്രധാനമായ മാഹി 1779 -ൽ ഫ്രഞ്ചുകാരുടെ കയ്യിൽനിന്നും ഈസ്റ്റ് ഇന്ത്യ കമ്പനി പിടിച്ചെടുത്തു. ഫ്രഞ്ചുകാരിൽ നിന്നും ആയുധങ്ങളും പടക്കോപ്പുകളും മാഹിയിലെ തുറമുഖത്തുകൂടി കിട്ടിക്കൊണ്ടിരുന്ന ഹൈദർ അലി ബ്രിട്ടീഷുകാരോട് അവിടം വിടാൻ ആവശ്യപ്പെടുകയും, തന്നെയുമല്ല മാഹി സംരക്ഷിക്കാൻ സേനയെ വിട്ടുനൽകുകയും ചെയ്തിരുന്നു. ഫ്രഞ്ചുകാരെക്കൂടാതെ മറാത്തക്കാരെയും ഹൈദരാബാദ് നിസാമിനേയും ഉൾപ്പെടുത്തി ഹൈദർ ബ്രിട്ടീഷുകാർക്കെതിരെ ഒരു സഖ്യമുണ്ടാക്കിയിരുന്നു. പിന്നീട് രണ്ടാം ആംഗ്ലോ-മൈസൂർ യുദ്ധം (1779-1784) എന്ന് അറിയപ്പെട്ട യുദ്ധം ഹൈദർ 1780 ജൂലൈ 2 -ന് ഈസ്റ്റ് ഇന്ത്യ കമ്പനിക്കെതിരെ പ്രഖ്യാപിച്ചു. 1782 ഫെബ്രുവരിയോടെ ധർമ്മടം, നെട്ടൂർ, കോഴിക്കോട്, പാലക്കാട് കോട്ട എന്നിവ മേജർ അബിങ്‌ടണിന്റെ നേതൃത്വത്തിലുള്ള ബ്രിട്ടീഷ് സേനയ്ക്കു മുമ്പിൽ കീഴടങ്ങിയിരുന്നു. മൈസൂർ കമാൻഡർ ആയ സർദാർ അലി ഖാൻ പിന്നീട് മരണമടഞ്ഞു.

1782 -ലെ ഗ്രീഷ്മകാലമായപ്പോഴേക്കും ബോംബെയിൽ നിന്നും ഈസ്റ്റ് ഇന്ത്യ കമ്പനി കൂടുതൽ പടയെ തലശ്ശേരിക്ക് അയച്ചു. തലശ്ശേരിയിൽ നിന്നും അവർ മലബാറിലുള്ള മൈസൂർ അധീനതയിലുള്ള സ്ഥലങ്ങളിൽ തുടരെ ആക്രമണം നടത്തി. ഈ ഭീഷണി തടയാൻ ഹൈദർ തന്റെ മൂത്തമകനായ ടിപ്പു സുൽത്താന്റെ നേതൃത്വത്തിൽ ഒരു വലിയ പടയെത്തന്നെ അയച്ചു. ടിപ്പു ഈ പടയെയും കൊണ്ട് വിജയകരമായി പൊന്നാനിയിൽ തമ്പടിച്ചു. തുടർച്ചയായ തിരിച്ചടികളിൽ മടുത്ത് മൈസൂർ വിരുദ്ധപ്രവൃത്തികളെ നേരിടാൻ ഹൈദർ മഖ്‌ദൂം അലിയുടെ നേതൃത്വത്തിൽ തെക്കുഭാഗത്തുനിന്നും മലബാറിലേക്ക് ഒരു സേനയെ അയച്ചു. അപ്പോൾ കോഴിക്കോട്ടുള്ള മേജർ അബിങ്‌ടണിനോടും കേണൽ ഹംബർസ്റ്റോണിനോടും മഖ്‌ദൂം അലിയുടെ സൈന്യത്ത്ിന്റെ കടന്നുവരവിനെ തടയാൻ ആവശ്യപ്പെട്ടു. തുടർന്ന് തിരൂരങ്ങാടിയിൽ നടന്ന യുദ്ധത്തിൽ മഖ്‌ദൂം അലിയടക്കം നാനൂറിലേറെപ്പേർ കൊല്ലപ്പെട്ടു. പാലക്കാട് കോട്ട പിടിക്കുക എന്ന പ്രാഥമികലക്ഷ്യത്തോടെ കേണൽ ഹംബർസ്റ്റോണിന്റെ സൈന്യം മൈസൂർ പടയെ പൊന്നാനി വരെ തുരത്തി. എന്നാൽ പൊന്നാനിപ്പുഴയിൽ ഉണ്ടായ കനത്ത മഴയും കൊടുംകാറ്റും കാരണം ഹംബർസ്റ്റോൺ കോഴിക്കോട്ടേക്ക് പിൻവാങ്ങി. കേണൽ ഹംബർസ്റ്റോൺ വീണ്ടും തന്റെ സൈന്യത്തെയും കൊണ്ട് തൃത്താല വരെയും മങ്കേരിക്കോട്ടയുടെ അടുത്തുവരെയും മുന്നേറിയെങ്കിലും വളരെ മോശം കാലാവസ്ഥകാരണവും, അതുപോലെ ആലി രാജയുടെയും മൈസൂർ സൈന്യത്തിന്റെയും പെട്ടെന്നുള്ള ഒരു ആക്രമണം ഉണ്ടായേക്കുമോ എന്ന ഭയവും മൂലം പൊന്നാനിക്ക് പിന്മാറി. പിന്നാലെ മെജർ മക്‌ലിയോഡ് പൊന്നാനിയിലെത്തി മലബാർ തീരത്തുള്ള ബ്രിട്ടീഷ് പടയുടെ സേനാനായകത്വം ഏറ്റെടുത്തു. താമസിയാതെ ടിപ്പുവിന്റെ സേന പൊന്നാനിയിലെ ഇംഗ്ലീഷ് ക്യാമ്പിനെ ആക്രമിച്ചുവെങ്കിലും തന്റെ 200 -ഓളം ഭടന്മാർ കൊല്ലപ്പെട്ടതിനാൽ താത്കാലികമായി പിന്മാറി. ഇതേസമയം തന്നെ എഡ്‌വേഡ് ഹ്യൂസിന്റെ നേതൃത്വത്തിൽ ഒരു നാവികപ്പട പൊന്നാനി തീരത്തെത്തിയെങ്കിലും, ഏതു നിമിഷവും കഠിനമായ ഒരു ആക്രമണം ഉണ്ടേയാക്കാമെന്ന ഭീതിയിൽ ഇംഗ്ലീഷുകാരെ പേടിപ്പിച്ചു നിർത്താൻ ടിപ്പുവിനായി. ഈ സമയമാണ് കാൻസർ ബാധിതനായിരുന്ന ഹൈദർ അലിയുടെ പെട്ടെന്നുള്ള മരണത്തിന്റെ വാർത്ത ടിപ്പു അറിഞ്ഞത്. സംഘർഷമേഖലയിൽ നിന്നുമുള്ള ടിപ്പുവിന്റെ പിന്മാറ്റം ബ്രിട്ടീഷുകാർക്ക് ആശ്വാസമായി. ആപ്പോഴേക്കും ജനറൽ മാത്യൂസിന്റെ നേതൃത്വത്തിൽ കൂടുതൽ സേനയെ ബോംബെയിൽ നിന്നും പൊന്നാനിക്ക് അയച്ചുകൊടുത്തിരുന്നു.

1783 മാർച്ചിൽ ബ്രിട്ടീഷുകാർ മംഗലാപുരം പിടിച്ചെടുത്തെങ്കിലും, ടിപ്പു ആക്രമണം നടത്തി മംഗലാപുരം തിരികെ പിടിച്ചു. ഈ സമയം തഞ്ചാവൂർ മേഖലയിൽ സ്റ്റുവാർട്ടിന്റെ സേന കേണൽ ഫുള്ളർടണിന്റെ സേനയുമായിച്ചേർന്ന് ഡിണ്ടിഗൽ-ധർമ്മപുരം-പാലക്കാട് വഴി മാർച്ച് ചെയ്ത് ചെന്ന് പാലക്കാട് കോട്ട പിടിച്ചു. കേണൽ ഫുല്ലർടണിന്റെ നേതൃത്തത്തിൽ ക്യാപ്റ്റൻ മിഡ്‌ലാന്റും സർ തോമസും കൂടി 1783 നവമ്പർ 14 -ന് പാലക്കാട് കോട്ട പിടിച്ചെടുത്തു. ഈ സമയം ലണ്ടനിൽ നിന്നും യുദ്ധം നിർത്താൻ കൽപ്പന കിട്ടിയ ബ്രിട്ടീഷുകാർ ടിപ്പുവിനോട് ഒരു സമാധാന ഉടമ്പടി ഒപ്പിടുന്നതിനായി ചർച്ച തുടങ്ങി. വെടിനിർത്തലിനു പ്രാരംഭമായി ആയിടയ്ക്ക് പിടിച്ചെടുത്തവയെല്ലം ഉപേക്ഷിക്കാൻ നിർദ്ദേശം കിട്ടിയ കേണൽ ഫുള്ളർടൺ മംഗലാപുരത്ത് ടിപ്പു വെടിനിർത്തൽ ലംഘിക്കുന്നുവെന്ന് ആരോപിച്ച് പാലക്കാട് കോട്ടയിൽത്തന്നെ തുടർന്നു. എന്നാൽ ആയിടയ്ക്ക് സാമൂതിരി കുടുംബത്തിൽ നിന്നും ഒരു രാജകുമാരൻ വരികയും അയാളെ പാലക്കാട് കോട്ട ഏൽപ്പിച്ച് ബ്രിട്ടീഷുകാർ പിന്മാറുകയും ചെയ്തു. എന്നാൽ താമസിയാതെ ടിപ്പുവിന്റെ സേന സ്ഥലത്തെത്തുകയും പാലക്കാട് കോട്ട ഉൾപ്പെടെ തെക്കൻ മലബർ മുഴുവൻ കീഴടക്കുകയും ചെയ്തു.
അറക്കൽ ബീവി ബ്രിട്ടീഷുകാരുമായി നടത്തിയ വിഫലമായ ചർച്ചയ്ക്കൊടുവിൽ 1783 ഡിസംബറിൽ ഫ്രഞ്ച് സഹായത്തോടെ ജനറൽ മക്‌ലിയോഡ് ദീർഘകാലമായി മൈസൂർ രാജ്യത്തിന്റെ സഖ്യകക്ഷിയായിരുന്ന അറക്കലിൽ നിന്നും കണ്ണൂർ പിടിച്ചെടുത്തു.

മംഗലാപുരം ഉടമ്പടിയോടെ 1784 മാർച്ച് 11 -ന് യുദ്ധം അവസാനിച്ചു. കരാർ പ്രകാരം രണ്ടു പക്ഷവും യുദ്ധത്തിനു മുൻപുള്ള സ്ഥിതിയിലേക്ക് മടങ്ങാൻ തീരുമാനമായി. അങ്ങനെ നായർ രാജാക്കന്മാരും ബ്രീട്ടീഷുകാരും വടക്കെ മലബാറും മൈസൂർ തെക്കേ മലബാറും നിയന്ത്രണത്തിലാക്കി. ജനറൽ മക്‌ലിയോഡ് കണ്ണൂരു നിന്ന് സേനയെ പിൻവലിക്കാൻ നിർബന്ധിതനാവുകയും ചെയ്തു.

1766 -ൽ ഹൈദർ അലി മലബാറിലേക്ക് വന്നപ്പോൾ മൈസൂരിലേക്ക് നാടുകടത്തിയ നൂറുകണക്കിന് നായർ യുവാക്കളിൽ ഒരാളായിരുന്ന വെള്ളുവ കമ്മാരൻ ആണ് മുഹമ്മദ് അയാസ് ഖാൻ. ഹൈദർ അലിയുടെ കീഴിൽ സ്ഥാനമാനങ്ങൾ ലഭിച്ച് ഉയർന്നുയർന്ന് അയാൾ ബെഡ്-നൂറിൽ നവാബ് ആയി. 1179 -ൽ ചിത്രദുർഗ കീഴടക്കിയ ശേഷം ഹൈദർ അവിടം മുഹമ്മദ് അയാസ് ഖാന്റെ സേനയ്ക്ക് കീഴിലാണ് നിലനിർത്തിയത്. ചരിത്രകാരനായ മാർക് വിൽക്‌സിന്റെ അഭിപ്രായപ്രകാരം തന്നേക്കാൾ ബുദ്ധികൂർമ്മത മുഹമ്മദ് അയാസ് ഖാന് ഉണ്ട് എന്ന് ആദ്യം മുതൽ തന്നെ ഹൈദർ കരുതിയിരുന്നതുകൊണ്ട് ടിപ്പുവിന് അയാസ് ഖാനോട് അസൂയയും എതിർപ്പും ആയിരുന്നു. 1782 -ൽ ടിപ്പു അധികാരമേറ്റശേഷം അയാസ് ഖാൻ ബ്രിട്ടിഷ് പക്ഷത്തേക്ക് കൂടുമാറുകയും ശേഷജീവിതകാലം ബോംബെയിൽ ചെലവഴിക്കുകയും ചെയ്തു.

പുതിയ ഭൂനികുതിനയങ്ങൾക്കെതിരെ തദ്ദേശീയരായ മാപ്പിളമാരിൽ നിന്നുപോലും എതിർപ്പുണ്ടായി. നിരവധി മൈസൂർ-വിരുദ്ധ പോരാട്ടങ്ങളാണ് മൈസൂർ രാജ്യം ഭരിച്ചിരുന്ന മലബാറിൽ രണ്ടാം ആംഗ്ലോ-മൈസൂർ യുദ്ധത്തിനു ശേഷം ഉണ്ടായത്. ഭൂനികുതി പ്രശ്നങ്ങൾക്ക് പരിഹാരമുണ്ടാക്കാൻ ടിപ്പു അർഷദ് ബെഗ് ഖാനെ മലബാറിലെ സിവിൽ ഗവർണറായി നിയമിച്ചു. വേഗം തന്നെ സേവനത്തിൽ നിന്നും വിരമിച്ച ഖാൻ ടിപ്പുവിനോട് സ്വയം തന്നെ നാടുകൾ സന്ദർശിക്കാൻ ഉപദേശിക്കുകയാണ് ഉണ്ടായത്. താമസിയാതെ മലബാറിൽ ഒരു ഔദ്യോഗിക സന്ദർശനം നടത്തിയ ടിപ്പു റസിഡണ്ടായ ഗ്രിബ്ളിനോട് ബേപ്പൂരിനടുത്ത് ഒരു പുതിയ നഗരം ഉണ്ടാക്കുന്നതിനെക്കുറിച്ച് ചർച്ചചെയ്തു.

ഫ്രഞ്ചുകാരുമായി സഖ്യത്തിലിരുന്ന ഇരുവഴിനാടിന്റെ ഭരണകർത്താവായ കുറുങ്ങോത്തു നായരെ വധിച്ച് ടിപ്പു 1787 -ൽ ഇരുവഴിനാട് പിടിച്ചു. ഇതിനു ശേഷം ഫ്രഞ്ചുകാർ തുടർച്ചയായി ആയുധങ്ങൾ നൽകിക്കൊണ്ട് മൈസൂരുമായി ഉറ്റസൗഹൃദത്തിലായി. ഇതിനിടയിൽ അറക്കൽ ബീവി ഇംഗ്ലീഷുകാരുമായി സഖ്യത്തിലാവുകയും മൈസൂർ രാജ്യം കോലത്തിരിയുമായി സഖ്യത്തിലാവുകയും ചെയ്തു. ഇംഗ്ലീഷുകാരിൽ നിന്നും കോലത്തിരി രണ്ടത്തറയും ധർമ്മടവും പിടിച്ചെടുക്കുകയും ചെയ്തു. പക്ഷേ പിന്നീട് 1789 -ൽ കമ്പനി ധർമ്മടം തിരിച്ചുപിടിച്ചു. 1788 -ൽ സാമൂതിരിമാർക്കിടയിലെ ഒരു വിമതനായ രവിവർമ്മ തന്റെ നായർ പടയുമായി തന്റെ ഭരണാധികാരം അവകാശപ്പെട്ട് കോഴിക്കോട്ടെക്ക് പടനയിച്ചു. അയാളെ ആശ്വസിപ്പിക്കാനായി നികുതിരഹിതമായ വലിയ ഒരു പ്രദേശം തന്നെ ടിപ്പു നൽകിയിരുന്നെകിലും ആ പ്രദേശത്തിന്റെ അവകാശം ഏറ്റെടുത്ത് രവിവർമ്മ മൈസൂരിനെതിരെ ലഹള തുടർന്നു. പക്ഷേ എം. ലല്ലിയുടെയും മിർ അസർ അലി ഖാന്റെയും നേതൃത്വത്തിൽ തങ്ങളേക്കാൾ ശക്തരായിരുന്ന മൈസൂർ പടയോട് രവിവർമ്മയുടെ സേനയ്ക് അടിയറവ് പറയേണ്ടി വന്നു. എന്നാൽ ഈ പടയുടെ സമയത്ത് തന്റെ സഹായത്തോടെ 30000 -ഓളം ബ്രാഹ്മണർക്ക് നാടുവിട്ട് തിരുവിതാംകൂരിൽ അഭയം പ്രാപിക്കാനുള്ള അവസരം ഉണ്ടാക്കിക്കൊടുക്കാൻ രവിവർമ്മയ്ക്ക് കഴിഞ്ഞു. 1789 -ൽ തന്റെ 60000 അംഗങ്ങളുള്ള സേനയുമായി കോഴിക്കോട്ടെത്തിയ ടിപ്പു കോട്ട തകർത്ത് തരിപ്പണമാക്കി. ഈ സംഭവം കോഴിക്കോടിന്റെ പതനം(1789) എന്ന് അറിയപ്പെടുന്നു. ടിപ്പുവിന്റെ കീഴിലുള്ള മൈസൂർ രാജ്യം നേരത്തെ തന്നെ കോയമ്പത്തൂരിലേക്ക് കൊണ്ടുപോയിരുന്ന, പരപ്പനാട് ഭരിച്ചിരുന്ന നിലമ്പൂരിലെ ഒരു പ്രധാനിയുമായിരുന്ന തൃച്ചിറ തിരുപ്പാടിനെയും മറ്റു പല കുലീന-ഹിന്ദുക്കളെയും 1788 ആഗസ്റ്റ് മാസത്തിൽ നിർബന്ധിതമായി ഇസ്ലാമിലേക്ക് മതം മാറ്റുകയുണ്ടായി. മൈസൂരുകാർ ഏർപ്പെടുത്തിയിരുന്ന ഭാരിച്ച കാർഷികനികുതിക്കെതിരെ ഒരു നാട്ടുമുസൽമാനായ മഞ്ചേരി ഹസ്സൻ നടത്തിയ ഒരു നാട്ടുവിപ്ലവം പരാജയപ്പെടുകയുണ്ടായി. അവർ ഒരു നാട്ടുനായർ രാജാവായ മഞ്ചേരി തമ്പുരാനെ കൊലപ്പെടുത്തുകയും അർഷാദ് ബെഗ് ഖാനെ തടവിലാക്കുകയും ചെയ്തു. എന്നാൽ ഈ കലാപം പെട്ടെന്നുതന്നെ അടിച്ചമർത്തുകയും ഹസ്സനെയും കൂട്ടാളികളെയും പിടികൂടി ശ്രീരംഗപട്ടണത്തേക്ക് കൊണ്ടുപോകുകയും ടിപ്പുവിന്റെ മരണം വരെ അവിടെ തടവിലിടുകയും ചെയ്തു.

ചിറക്കൽ, പരപ്പനാട്, കോഴിക്കോട് മുതലായ നാട്ടുരാജ്യങ്ങളിലെ രാജകുടുംബങ്ങളിലെ മിക്ക സ്ത്രീകളും പല പുരുഷന്മാരും അതുപോലെ പുന്നത്തൂർ, നിലമ്പൂർ, കവളപ്പാറ, ആഴ്‌വാഞ്ചേരി തുടങ്ങിയ പ്രമാണി കുടുംബങ്ങളിലെ പ്രധാനിമാരും ടിപ്പുവിന്റെ ഭരണകാലത്ത് താൽക്കാലികമായി തിരുവിതാംകൂറിന്റെ പലഭാഗങ്ങളിലും രാഷ്ട്രീയഅഭയം തേടുകയുണ്ടായി. ടിപ്പുവിന്റെ വീഴ്ച്ചയ്ക്കു ശേഷവും പലരും അവിടെത്തന്നെ തുടരുകയും ചെയ്തു.

"നെടുംകോട്ട യുദ്ധവും മൂന്നാം ആംഗ്ലോ-മൈസൂർ യുദ്ധവും" കാണുക

മലബാറിലെ അധിനിവേശം ഉറപ്പിക്കുന്നതോടൊപ്പം തിരുവിതാംകൂറും കീഴ്‌പ്പെടുത്തിയാൽ തുറമുഖങ്ങളുടെ നിയന്ത്രണത്തോടൊപ്പം യുദ്ധങ്ങളിൽ മേൽക്കൈ നേടാനും കഴിയുമെന്ന് ടിപ്പുവിന് മനസ്സിലായി. മൈസൂർ സുൽത്താന്മാരുടെ എക്കാലത്തെയും സ്വപ്നമായിരുന്നു തിഒരുവിതാംകൂറിനെ കൈക്കലാക്കൽ. 1767 -ൽ തിരുവിതാംകൂറിനെ തോൽപ്പിക്കാനുള്ള ഹൈദറിന്റെ ശ്രമം പരാജയപ്പെട്ടിരുന്നു. രണ്ടാം ആംഗ്ലോ-മൈസൂർ യുദ്ധത്തിനു ശേഷം ടിപ്പുവിന്റെ പ്രധാന ലക്ഷ്യമായിരുന്നു തിരുവിതാംകൂർ. 1788 -ൽ പരോക്ഷമായി തിരുവിതാംകൂർ പിടിച്ചെടുക്കാനുള്ള ശ്രമങ്ങളെല്ലാം പരാജപ്പെട്ടതുകൂടാതെ തിരുവിതാംകൂറിനോടുള്ള ഏത് ആക്രമണവും തങ്ങളോടുള്ള യുദ്ധപ്രഖ്യാപനമായി കരുതുമെന്ന് അന്നത്തെ മദ്രാസ് പ്രസിഡണ്ടായിരുന്ന ആർചിബാൾഡ് കാംബൽ ടിപ്പുവിനു മുന്നറിയിപ്പു നൽകുകയും ചെയ്തിരുന്നു. മലബാറിലെ പല രാജാക്കന്മാരും, പ്രത്യേകമായി കണ്ണൂരിലെ ഭരണാധികാരി, ടിപ്പുവിനെ തങ്ങളുടെ നാട്ടിലേക്ക് ക്ഷണിച്ചിരുന്നു, ക്ഷണം കിട്ടിയ ഉടൻ തന്നെ ടിപ്പു അവിടങ്ങളിൽ എത്തുകയും ചെയ്തിരുന്നു. തന്ത്രപരമായി കൊച്ചി രാജാവിന്റെ സഹായത്തോടെ തിരുവിതാംകൂർ കയ്യേറാനായിരുന്നു ടിപ്പുവിന്റെ പദ്ധതി, എന്നാൽ അതു നിരസിച്ച കൊച്ചിരാജാവ് തിരുവിതാംകൂറുമായി സഖ്യമുണ്ടാക്കുകയാണ് ചെയ്തത്. മൈസൂർ മലബാർ കീഴടക്കുന്നതും കൊച്ചിയുമായി സഖ്യത്തിൽ എത്തുകയും ചെയ്യുന്നത് ശ്രദ്ധാപൂർവ്വം വീക്ഷിച്ച തിരുവിതാംകൂർ ഡച്ചുകാരുടെ കൈയ്യിൽ നിന്നും കൊടുങ്ങല്ലൂരിലെയും പള്ളിപ്പുറത്തെയും കോട്ടകൾ വാങ്ങി. കൊച്ചിയുടേതെന്ന് പറഞ്ഞ് മൈസൂർ അവകാശപ്പെട്ടിരുന്ന സ്ഥലത്തുകൂടി നെടുംങ്കോട്ടയുടെ വ്യാപ്തി വർദ്ധിപ്പിക്കുക വഴി തിരുവിതാംകൂറിന് മൈസൂരുമായി ഉണ്ടായിരുന്ന ബന്ധം ഒന്നുകൂടി വഷളായി. കർണാടകയിലെ നവാബുവഴി കമ്പനിയുമായി ബന്ധമുണ്ടാാക്കിയ തിരുവിതാംകൂർ, നെടുംകോട്ടയിൽ ടിപ്പുവിന്റെ ആക്രമണമുണ്ടായാൽ കമ്പനി തിരിച്ചടിക്കുമെന്ന് പ്രതീക്ഷിച്ചിരുന്നു.

1789 -ൽ ഒരു കലാപം അമർച്ച ചെയ്യാൻ ടിപ്പു മലബാറിലേക്ക് സേനയെ അയച്ചപ്പോൾ ധാരാളം ആൾക്കാർ കൊച്ചിയിലും തിരുവിതാംകൂറിലും അഭയം തേടുകയുണ്ടായി. പുറത്തുനിന്നുമുള്ള ആക്രമണങ്ങളെ പ്രതിരോധിക്കാൻ ധർമ്മരാജ നെടുംങ്കോട്ടയിൽ ഉണ്ടാക്കിയ പ്രതിരോധം തകർക്കാനായി ടിപ്പു 1789 -ന്റെ അവസാനം കോയമ്പത്തൂരിൽ തന്റെ സേനയുടെ പടയൊരുക്കം നടത്തിയിരുന്നു. ഈ ഒരുക്കങ്ങൾ വീക്ഷിച്ച കോൺവാലിസ് തിരുവിതാംകൂറിനെതിയുള്ള ഏത് ആക്രമണവും ഒരു യുദ്ധപ്രഖ്യാപനമായിത്തന്നെ കരുതി കനത്ത തിരിച്ചടി നൽകിക്കൊള്ളണമെന്ന് കാംബെലിന്റെ പിൻഗാമിയായ ജോൺ ഹോളണ്ടിനു നിർദ്ദേശം നൽകി. ജോൺ ഹോളണ്ട് കാംബെല്ലിനോളം പരിചയമുള്ളയാളല്ല എന്നും അമേരിക്കൻ സ്വാതന്ത്ര്യസമരത്തിൽ ഒരുമിച്ചുണ്ടായിരുന്ന കാംബെല്ലും കോൺവാലിസും തമ്മിൽ അത്രനല്ല ബന്ധമല്ല നിലവിലുള്ളത് എന്നും അറിയാമായിരുന്ന ടിപ്പു ആക്രമിക്കാൻ ഇത് മികച്ച അവസരമാണെന്നു കരുതി. 1789 ഡിസംബർ 28, 29 തിയതികളിൽ ടിപ്പു നെടുംകോട്ടയെ വടക്കുഭാഗത്തു നിന്ന് ആക്രമിക്കുക വഴി നെടുംകോട്ട യുദ്ധത്തിനു (തിരുവിതാംകൂർ-മൈസൂർ യുദ്ധം) തുടക്കമായി. ഈ യുദ്ധമായിരുന്നു മൂന്നാം ആംഗ്ലോ-മൈസൂർ യുദ്ധത്തിലേക്ക് കാര്യങ്ങൾ കൊണ്ടെത്തിച്ചത്. പതിനായിരക്കണക്കിനുള്ള സൈനികരിൽ നിന്നും ഏതാണ്ട് 14000 പേരും 500 നാട്ടു മുസ്ലീങ്ങളും നെടുംകോട്ടയിലേക്ക് തിരിച്ചു.

ഡിസംബർ 29 ആയപ്പോഴേക്കും നെടുംകോട്ടയുടെ വലിയൊരു ഭാഗം മൈസൂർ സേനയുടെ കയ്യിലായിരുന്നു. 16 അടി വീതിയും 20 അടി ആഴവുമുള്ള ഒരു കിടങ്ങുമാത്രമായിരുന്നു മൈസൂർ സേനയേയും തിരുവിതാകൂറിനേയും തമ്മിൽ വേർതിരിച്ചിരുന്നത്. കിടങ്ങിന്റെ ഒരു വശത്തു ടിപ്പുവും സേനയും നിലയുറപ്പിച്ചപ്പോൾ മറുവശത്ത് തിരുവിതാംകൂർ സേനയും നാട്ടുപടയാളികളും ഒത്തുചേർന്നു. തുടരെയുള്ള വെടിവയ്പ്പുകാരണം കിടങ്ങ് നികത്താനാവാതെ വന്നപ്പോൾ ടിപ്പു തന്റെ പടയ്ക്ക് തീരെച്ചെറിയ ഒരു വഴിയിലൂടെ മുന്നോട്ടു പോവാൻ നിർദ്ദേശം നൽകി. വൈക്കം പദ്മനാഭപിള്ളയുടെ നന്ദ്യത്ത് കളരിയിൽ നിന്നുമുള്ള രണ്ടു ഡസൻ നായർപടയാളികൾ ഈ സമയത്ത് മുന്നോട്ടുവന്ന ടിപ്പുവിന്റെ പടയെ പാതിവഴിയിൽ വച്ച് ആക്രമിച്ചു. നേർക്കുനേരെയുള്ള ഈ അപ്രതീക്ഷിത ആക്രമണത്തിലും വെടിവയ്പ്പിലും കുറെ മൈസൂർ പടയാളികളും അവരുടെ സേനാനായകനും കൊല്ലപ്പെട്ടു. ബഹളത്തിൽ തിരിഞ്ഞോടിയ പടയിലുണ്ടായിരുന്ന നിരവധി പേർ കിടങ്ങിൽ വീണും കൊല്ലപ്പെട്ടു. തിരുവിതാംകൂർ പട്ടാളത്തിലെ ഒരു വിഭാഗം, മുന്നോട്ടുകടന്ന ടിപ്പുവിന്റെ പടയാളികൾക്ക് ബലമേകാനായി വന്ന മൈസൂർപടയെ കടന്നുപോവാൻ അനുവദിക്കാതെ തടയുകയും ചെയ്തു. 2000 -ഓളം മൈസൂർ ഭടന്മാർ ഈ ആക്രമണത്തിൽ കൊല്ലപ്പെട്ടു, അതുകൂടാതെ നിരവധി ആൾക്കാർക്കു പരിക്കുപറ്റുകയും ചെയ്തു. അഞ്ചു യൂറോപ്യന്മാരും ഒരു മറാത്തക്കാരനുമടക്കം ടിപ്പുവിന്റെ പടയിലെ നിരവധി മുതിർന്ന ഉദ്യോഗസ്ഥരെ തിരുവിതാംകൂർ സേന തടവിലാക്കുകയും ചെയ്തു.

താരതമ്യേന ചെറിയ ഒരു കൂട്ടം പട്ടാളക്കരോട് തോറ്റതിന്റെ അമ്പരപ്പ് മാറി ഏതാനും മാസങ്ങൾക്കുശേഷം ടിപ്പു തന്റെ സൈന്യത്തെയും കൊണ്ടു വന്ന് നെടുംകോട്ട പിടിച്ചെടുക്കുകതന്നെ ചെയ്തു. ടിപ്പു സൈന്യത്തെ പുനർവിന്യസിക്കുന്ന നേരത്ത് സൈന്യത്തെ ശക്തിപ്പെടുത്തുന്നതിനു പകരം കോൺവാലിസിനെ ഞെട്ടിച്ചുകൊണ്ട് ഗവർണ്ണർ ഹോളണ്ട് ടിപ്പുവുമായി സന്ധിസംഭാഷണം ആരംഭിച്ചു. അദ്ദേഹം മദ്രാസിൽച്ചെന്ന് സേനയുടെ നിയന്ത്രണം ഏറ്റെടുക്കാൻ തീരുമാനിച്ചപ്പോഴേക്കും ഹോളണ്ടിനു പകരക്കാരനായി ജനറൽ വില്ല്യം മെഡോസ് എത്താറായതിന്റെ വിവരം ലഭിച്ചു. ഹോളണ്ടിനെ ബലം പിടിച്ച് മാറ്റിയ മെഡോസ് മൈസൂരിനെതിരെയുള്ള ആക്രമണങ്ങൾക്ക് പദ്ധതി തയ്യാറാക്കി. മൈസൂർ സേന നെടുങ്കോട്ട പിടിച്ചപ്പോൾ തന്ത്രപരമായി തിരുവിതാംകൂർസേന പിന്മാറുകയും ആലുവയുടെ നിയന്ത്രണം മൈസൂറിന് കിട്ടുകയും ചെയ്തു. ഒരു ആക്രമണത്തെ തടുക്കാൻ മാത്രം തിരുവിതാംകൂറിൽ ആൾബലമില്ലാതിരുന്ന ബ്രിട്ടിഷ് സേന ആയക്കോട്ടയിലേക്ക് പിന്മാറി. പിന്നീട് മൈസൂർ കൊടുങ്ങല്ലൂർ കോട്ടയും ആയക്കോട്ടയും പിടിച്ചെടുത്തു. മൺസൂൺ എത്തിയതുകൊണ്ടും ബ്രിട്ടീഷുകാർ മൈസൂരിൽ ആക്രമണം തുടങ്ങിയതിനാലും കൂടുതൽ തെക്കോട്ടു പോകാതെ ടിപ്പു മൈസൂർക്ക് തിരികെപ്പോകയാണ് ചെയ്തത്.

പിന്നീട് തിരുവിതാംകൂറിലെ നായന്മാർ നെടുംകോട്ടയുടെ കിടങ്ങിൽ നിന്നും ടിപ്പുവിന്റെ വാളും പല്ലക്കും കഠാരയും മോതിരവും ഉൾപ്പെടെ പല സാധനങ്ങളും കണ്ടെടുത്ത് തിരുവിതാംകൂർ രാജാവിനു കാഴ്ച്ച വച്ചു. ആവശ്യപ്പെട്ടതിനാൽ അവയിൽ ചിലത് പിന്നീട് കർണാടക നവാബിനു കൈമാറുകയും ചെയ്തു.

1790 -ൽ വമ്പിച്ച സൈന്യവുമായി തിരികെയെത്തിയ ടിപ്പു നെടുംകോട്ട തകർത്ത് മുന്നേറി. കൂനൂർക്കോട്ടയുടെ മതിൽ തകർത്ത് സേന പിന്നെയും മുന്നോട്ടുപോയി. കിലോമീറ്ററുകളോളം കിടങ്ങുകൾ നികത്തി തന്റെ സേനയ്ക്ക് മുന്നോട്ടുപോകാനായി വഴിയുണ്ടാക്കി. പോകുന്നവഴിയിൽ അമ്പലങ്ങളും പള്ളികളും തകർത്ത് നാട്ടുകാർക്ക് വലിയ ദ്രോഹങ്ങളും ചെയ്തുകൊണ്ടാണ് ടിപ്പു പടനയിച്ചത്. ഒടുവിൽ ആലുവയിൽ പെരിയാറിന്റെ തീരത്ത് ടിപ്പുവിന്റെ പട്ടാളം ക്യാമ്പു ചെയ്തു. ഈ സമയം വൈക്കം പദ്മനാഭ പിള്ളയുടെയും കുഞ്ഞായിക്കുട്ടിപ്പിള്ളയുടെയും നേതൃത്വത്തിൽ ഒരു ചെറു സംഘം ആൾക്കാർ പെരിയാറിന്റെ മുകൾഭാഗത്തുള്ള ഭൂതത്താൻകെട്ട് ഡാമിന്റെ ഭിത്തിയിൽ വിള്ളലുണ്ടാക്കുന്നതിൽ വിജയിച്ചു. തുടർന്നു പെരിയാറിലൂടെ ഉണ്ടായ ശക്തമായ വെള്ളപ്പൊക്കത്തിൽ ടിപ്പുവിന്റെ പടയുടെ വെടിമരുന്നും ആയുധങ്ങളും നനഞ്ഞ് ഉപയോഗശൂന്യമായി. ടിപ്പു മടങ്ങാൻ നിർബന്ധിതനായി. ബ്രിട്ടീഷ് പട ഈ സമയം ശ്രീരംഗപട്ടണം ആക്രമിക്കാൻ പദ്ധതിയിടുന്നുണ്ടെന്ന വാർത്ത വന്നത് മൈസൂർ സേനയുടെ മടക്കം വേഗത്തിലാക്കി.

1790- ന്റെ ഒടുവിൽ ബ്രിട്ടീഷുകാർ മലബാർ തീരത്തിന്റെ നിയന്ത്രണം കൈക്കലാക്കി. കേണൽ ഹാർട്‌ലിയുടെ നേതൃത്വത്തിലുള്ള ഒരു സേന ഡിസംബറിൽ നടന്ന കോഴിക്കോടു യുദ്ധത്തിലും റോബർട്ട് അബർകോമ്പിയുടെ സേന ഏതാനും ദിവസത്തിനു ശേഷം കണ്ണുരിൽ നടന്ന യുദ്ധത്തിലും മൈസൂർ സൈന്യത്തെ തുരത്തി. 1790 -ൽ തിരുവിതാംകൂർ സൈന്യം ആലുവാപ്പുഴയുടെ തീരത്തുവച്ചു നടന്ന യുദ്ധത്തിൽ മൈസൂർ സേനയെ പരാജയപ്പെടുത്തി.

1790 ഡിസംബർ 7 നും 12 നും ഇടയിൽ തിരൂരങ്ങാടിയിൽ വച്ചാണ് കോഴിക്കോടു യുദ്ധം നടന്നത്. ലെഫ്റ്റ് കേണൽ ജയിംസ് ഹാർട്‌ലിയുടെ നേതൃത്വത്തിൽ 1500 പേർ അടങ്ങിയ മൂന്നു റജിമെന്റ് കമ്പനി സൈന്യം 9000 പേർ അടങ്ങിയ മൈസൂർ സൈന്യത്തെ വ്യക്തമായി തോൽപ്പിക്കുകയും ആയിരക്കണക്കിന് ആൾക്കാരെ കൊല്ലുകയും കമാണ്ടർ ഹുസൈൻ അലി ഉൾപ്പെടെ വളരെയധികം ആൾക്കാരെ തടവുകാരായി പിടിക്കുകയും ചെയ്തു.

മൈസൂരിന്റെയും ആലി രാജയുടെയും കൈയ്യിലായിരുന്ന കണ്ണൂർ ജനറൽ റോബർട്ട് അബെർ ക്രോംബിയുടെ നേതൃത്വത്തിൽ കമ്പനിയുടെ സൈന്യം 1790 ഡിസംബർ 14 -ന് ആക്രമിച്ചു. കണ്ണൂർ കോട്ട പിടിച്ചതോടെ മൈസൂർ കീഴടങ്ങി. ഏതാനും ദിവസങ്ങൾക്കു മുൻപ് മറ്റൊരു സേന കോഴിക്കോടും പിടിച്ചതോടെ മലബാർ തീരത്തിന്റെ മുഴുവൻ നിയന്ത്രണവും കമ്പനിയുടെ കയ്യിലായി.

1792 -ൽ ഒപ്പുവച്ച ശ്രീരംഗപട്ടണം ഉടമ്പടിയോടെ മലബാർ മുഴവൻ തന്നെ കമ്പനിയുടെ കയ്യിലായി. ഈ ഉടമ്പടി പ്രകാരം മൈസൂരിന് വളരെയധികം പ്രദേശങ്ങൾ നഷ്ടമായി. അവയിൽ മിക്കവയും മറാട്ടയുടെയും ഹൈദരാബാദ് നിസാമിന്റെയും മദ്രാസ് സംസ്ഥാനത്തിന്റെയും കൈയ്യിലായി. മലബാർ ജില്ല, സേലം ജില്ല, ബെല്ലാരി ജില്ല, അനന്തപൂർ ജില്ല എന്നിവ മദ്രാസ് സംസ്ഥാനത്തിന്റെ ഭാഗമായി .

കൊച്ചി രാജ്യത്തും തിരുവിതാംകൂറിലും ഉണ്ടായ മാറ്റങ്ങൾ പോലെ മൈസൂർ സുൽത്താന്മാർ മലബാറിൽ നിലനിന്നിരുന്ന പുരാതന ജന്മിസമ്പ്രദായം മാറ്റിയെടുത്തു. മലബാറിലെ നായർ ജന്മിമാർക്കെതിരെ കർശനനടപടികൾ എടുത്ത ടിപ്പു ഒരു കേന്ദ്രീകൃത ഭരണസംവിധാനം ഉണ്ടാക്കി. കച്ചവടക്കാരായിരുന്ന നാട്ടു മുസ്ലീം ജനവിഭാഗത്തിന് ഇതുകൊണ്ട് കാര്യമായ ഗുണമൊന്നും കിട്ടിയില്ല. മൈസൂരിന്റെ മലബാറിലേക്കുള്ള കടന്നുകയറ്റം കൊണ്ട് ഉണ്ടായ പ്രധാന വ്യത്യാസങ്ങൾ ഇവയാണ്.

ടിപ്പുവിന്റെ മരണശേഷം ഇംഗ്ലീഷുകാർ ഏർപ്പാടാക്കിയ അന്വേഷണകമ്മീഷൻ റിപ്പോർട്ട് പ്രകാരം, ടിപ്പുവിന്റെ ഭരണകാലത്ത് പതിനായിരക്കണക്കിന് നായന്മാർക്കും 30000 -ത്തോളം ബ്രാഹ്മണർക്കും ക്രിസ്ത്യാനികൾക്കും അവരുടെ സമ്പത്ത് മുഴുവൻ ഉപേക്ഷിച്ച് മലബാറിൽ നിന്നും തിരുവിതാംകൂറിലേക്ക് നാടുവിടേണ്ടിവന്നതായി കണ്ടെത്തി. എത്രയോ ഹിന്ദുക്കളെ നിർബന്ധമായി ഇസ്ലാമിലേക്ക് മതപരിവർത്തനം നടത്തിയതിന് തെളിവുണ്ടെന്ന് ചരിത്രകാരനായ എം.ഗംഗാധരൻ പറയുന്നു. വളരെ നന്നായി എഴുതപ്പെട്ട ഒരു സംഭവത്തിൽ മൈസൂർ സൈന്യം കടത്തനാട് കയ്യേറിയപ്പോൾ ആഴ്ചകളായി ആവശ്യത്തിനു ആയുധങ്ങളോ ഭക്ഷണമോ ഇല്ലാതെ ചെറുത്തുനിൽക്കുകയായിരുന്ന നായർ പടയാളികളെ നിർബന്ധപൂർവ്വം ഇസ്ലാമിലേക്ക് മതംമാറ്റിയതായി പറയുന്നുണ്ട്.

ഉയർന്നതും താഴ്ന്നതുമായ ജാതിയിൽപ്പെട്ട ഹിന്ദുക്കളും നാട്ടുകാരായ ക്രിസ്ത്യാനികളും മൈസൂർ ഭരണത്തിൽ ബുദ്ധിമുട്ടനുഭവിച്ചു. നാലിലൊന്നോളം നായർ ജനതയെ ഇല്ലായ്മ ചെയ്തുതുകൂടാതെ വളരെയധികം പേർ നിർബന്ധിത മതംമാറ്റത്തിനു വിധേയമാക്കപ്പെട്ടു. നമ്പൂതിരി ബ്രാഹ്മണരും വളരെയധികം ബുദ്ധിമുട്ടനുഭവിച്ചു. ചില കണക്കുകൾ പ്രകാരം മലബാറിലുണ്ടായിരുന്ന പകുതിയോളം ഹിന്ദുക്കൾ തലശ്ശേരിയിലെ കാടുകളിലേക്കോ തിരുവിതാംകൂറിലേക്കോ നാടുവിട്ടിട്ടുണ്ട്. കടന്നുവരുന്ന് മൈസൂർ സേനയെ തടയാൻ കരുത്തില്ലാത്ത ഹിന്ദുരാജാക്കന്മാരും പ്രമാണിമാരും ജന്മിമാരുമെല്ലാം ഇതിൽപ്പെടുന്നു. ചിറക്കൽ, പരപ്പനാട്, ബാലുശ്ശേരി, കുറുബ്രനാട്, കടത്തനാട്, പാലക്കാട്, കോഴിക്കോട് എന്നിവിടങ്ങളിലെ രാജകുടുംബങ്ങളെല്ലാം തിരുവിതാംകൂറിലേക്ക് നാടുവിട്ടു. നാട്ടുപ്രമാണിമാരായ പുന്നത്തൂർ, കവളപ്പാറ, ആഴ്വാഞ്ചേരി തമ്പ്രാക്കൾ എന്നിവരെല്ലാം തിരുവിതാംകൂറിലേക്ക് പോയവരിൽപ്പെടും. ടിപ്പുവിന്റെ പട ആലുവയിൽ എത്തിയപ്പോഴേക്കും കൊച്ചിരാജകുടുംബം പോലും വൈക്കം ക്ഷേത്രത്തിനു സമീപത്തുള്ള വൈക്കം കൊട്ടാരത്തിലേക്കു മാറിയിരുന്നു. മുൻ ദുരന്താനുഭവങ്ങളുടെ ഓർമ്മ നിലക്കുന്നതിനാൽ ടിപ്പുവിന്റെ ഭരണം അവസാനിച്ചിട്ടും മലബാറിൽ നിന്നും തിരുവിതാംകൂറിലേക്കുപോയ പല രാജകുടുംബങ്ങളും തിരിച്ചുവരാതെ അവിടെത്തന്നെ തുടരാനാണ് തീരുമാനിച്ചത്. നീരാഴി കോവിലകം, ഗ്രാമത്തിൽ കൊട്ടാരം, പാലിയേക്കര, നെടുമ്പറമ്പ്, ചേമ്പ്ര മഠം, അനന്തപുരം കൊട്ടാരം, എഴിമറ്റൂർ കൊട്ടാരം, ആറന്മുള കൊട്ടാരം, വാരണത്തു കോവിലകം, മാവേലിക്കര, എണ്ണക്കാട്, മുറിക്കോയിക്കൽ കൊട്ടാരം മാരിയപ്പള്ളി,കരവട്ടിടം കൊട്ടാരം കല്ലറ, വൈക്കം, കൈപ്പുഴ അമന്തുർ കോവിലകം, മറ്റത്തിൽ കോവിലകം തൊടുപുഴ, കൊരട്ടി സ്വരൂപം, കരിപ്പുഴ കോവിലകം, ലക്ഷ്മീപുരം കൊട്ടാരം, കോട്ടപ്പുറം എന്നിവർ തിരുവിതാംകൂറിൽ നിന്നും തിരികെ വരാതെ അവിടെത്തന്നെ തുടർന്നവരിൽ പ്രമുഖ കുടുംബങ്ങളാണ്.

ധർമ്മശാസ്ത്രം കൃത്യമായി അനുസരിച്ച് മലബാറിൽ നിന്നും നാടുവിട്ടുവന്ന ഹിന്ദുക്കൾക്ക് അഭയം നൽകിയതിനാലാണ് അന്നത്തെ തിരുവിതാംകൂർ രാജാവായ കാർത്തിക തിരുനാൾ രാമവർമ്മയെ ധർമ്മരാജാവ് എന്ന് വിളിക്കുന്നത്. ടിപ്പുവിന്റെ കേരളത്തിലേക്കുള്ള ആക്രമണം പിടിച്ചുനിർത്തിയതിന്റെ ഖ്യാതിയും ധർമ്മരാജാവിനുള്ളതാണ്.

മലബാറിലെങ്ങും സ്ഥലങ്ങളുടെ പേരുകൾ ടിപ്പു ഇസ്ലാമികമാക്കിമാറ്റി. മംഗലപുരം ജലാലാബാദ് ആക്കി മാറ്റി. കൂടാതെ കണ്ണൂർ(കണ്വപുരം) കുസനബാദ് എന്നും, ബേപ്പൂർ(വായ്പ്പുര) സുൽത്താൻപട്ടണം അല്ലെങ്കിൽ ഫാറൂക്കി എന്നും കോഴിക്കോടിനെ ഇസ്ലാമാബാദ് എന്നും പുനർനാമകരണം ചെയ്തു. ടിപ്പുവിന്റെ മരണശേഷമേ നാട്ടുകാർ ഈ സ്ഥലങ്ങൾക്ക് പഴയ പേരിലേക്ക് മടക്കിക്കൊണ്ടുവരാൻ കഴിഞ്ഞുള്ളൂ. ഫറോക്ക് എന്ന പേരുമാത്രമേ ഇന്നും തിരിച്ചുപോവാതെ നിൽക്കുന്നുള്ളൂ. ഹിന്ദുക്കളുടെ മേൽ ആധിപത്യം സ്ഥാപിക്കാനും അവരുടെ ഭൂമിയും വസ്തുവകകളും കൈവശപ്പെടുത്താനുമായി ചെറുനാട്, വെട്ടത്തുനാട്, ഏറനാട്, വള്ളുവനാട്, താമരശ്ശേരി എന്നിവിടങ്ങളിലും മറ്റു ഉൾപ്രദേശങ്ങളിലും നാട്ടുകാരായ മാപ്പിളമാർ വ്യാപകമായ അക്രമം അഴിച്ചുവിട്ടു. മുസ്ലിം ഭൂരിപക്ഷമുള്ള സ്ഥലങ്ങളിൽ ആസൂത്രിതമായ അക്രമത്തെയും കൊള്ളയേയും പേടിച്ച് മനുഷ്യർക്ക് സ്വതന്ത്രമായി യാത്രചെയ്യാൻ പോലും ആവില്ലായിരുന്നു.

ടിപ്പുവിന്റെ 14 മക്കളിൽ അവശേഷിച്ച ഏക മകനായ ഗുലാം മുഹമ്മദ് സുൽത്താൻ സാഹിബ് എഡിറ്റു ചെയ്ത മൈസൂർ സേനയിലെ ഒരു മുസ്ലീം ഓഫീസറുടെ ഡയറിയിൽ നിന്നും കടത്തനാട് പ്രദേശത്ത് നടന്ന ക്രൂരതകളെപ്പറ്റി ഒരു വിശാല ചിത്രം കിട്ടുന്നുണ്ട്.

തിരികെ വന്നാൽ ക്ഷമിക്കാം എന്നും പറഞ്ഞ് തന്റെ ബ്രാഹ്മണരായ ദൂതന്മാരു വഴി (1766 -ന്റെ രണ്ടാംപകുതിയിലെ മുസ്ലീം വിരുദ്ധകലാപത്തിനൊടുവിൽ) ഒളിവിലിരിക്കുന്ന ഹിന്ദുക്കൾക്ക് ഹൈദർ അലി സന്ദേശം നൽകിയതിനെക്കുറിച്ച് രവി വർമ്മ തന്റെ "" എന്ന പുസ്തകത്തിൽ പറയുന്നുണ്ട്. ഇങ്ങനെ സന്ദേശം കിട്ടി തിരികെ എത്തിയവരെ മുഴുവൻ തൂക്കിലേറ്റുകയും അവരുടെ സ്ത്രീകളെയും കുട്ടികളെയും അടിമകളാക്കുകയുമാണ് ഹൈദർ അലി ചെയ്തത്.

രവി വർമ്മ ഇങ്ങനെ തുടരുന്നു.
തന്റെ "കേരളപ്പഴമ" എന്ന ഗ്രന്ഥത്തിൽ ടിപ്പു സുൽത്താൻ കോഴിക്കോട് 1789 -ൽ നടത്തിയ ക്രൂരകൃത്യങ്ങൾ വിവരിക്കാനാവാത്തത്രയുമാണെന്ന് പറയുന്നുണ്ട്. ടിപ്പുവും പടയും തകർത്ത ക്ഷേത്രങ്ങളുടെ വലിയ ഒരു പട്ടിക തന്നെ ലോഗൻ മലബാർ മാനുവലിൽ നൽകുന്നുണ്ട്. മലബാറിലെ അന്നത്തെ അവസ്ഥയെപ്പറ്റി ഇളംകുളം കുഞ്ഞൻപിള്ള ഇങ്ങനെ പറയുന്നു:

മലബാറിൽ ടിപ്പു നടത്തിയ കൊടുംക്രൂരതകളെപ്പറ്റി നിരവധി പ്രസിദ്ധരായ ചരിത്രകാരന്മാർ വിവരണങ്ങൾ നൽകിയിട്ടുണ്ട്. ടി കെ വേലു പിള്ളയുടെ ട്രാവൺകൂർ സ്റ്റേറ്റ് മാനുവലും ഉള്ളൂരിന്റെ കേരള സാഹിത്യ ചരിത്രവും ശ്രദ്ധേയമാണ്.

1790 ജനുവരി 18 -ന് ടിപ്പു സെയ്ദ് അബ്ഡുൽ ദുലായ്ക്ക് എഴുതിയ കത്തിൽ ഇങ്ങനെ പറയുന്നു.

1790 ജനുവരി 19 -ന് ബദ്രൂസ് സമൻ ഖാന് എഴുതിയ കത്തിൽ ടിപ്പു ഇങ്ങനെ പറയുന്നു.

പോർച്ചുഗീസ് ചരിത്രകാരനും എഴുത്തുകാരനുമായ ഫാദർ ബർടോലോമാചോ, അവകാശപ്പെടുന്നത് ഇങ്ങനെയാണ്;

1790 ഫെബ്രുവരി 13 ആം തിയതി ടിപ്പു എഴുതിയ കത്തിൽ ഇങ്ങനെ പറയുന്നു:

കീഴ്‌ജാതിയിൽപ്പെട്ട നിരവധി ഹിന്ദുക്കൾ മൈസൂർ ഭരണകാലത്ത് ഇസ്ലാമിലേക്ക് ചേർത്തതിനെ സ്വീകരിച്ചപ്പോൾ, മറ്റു പലരും, പ്രത്യേകിച്ചു തീയ സമുദായക്കാർ തലശ്ശേരിയിലേക്കും മാഹിയിലേക്കും നാടുവിട്ടു.

പ്രധാനലേഖനം "നായന്മാരെ ശ്രീരംഗപട്ടണത്ത് തടവിലാക്കിയത്"

1788 -ൽ എം ലാലിയും മിർ അസ്രലി ഖാനും നേതൃത്വം നൽകുന്ന പട്ടാളത്തോട് ടിപ്പു സുൽത്താൻ കോട്ടയം മുതൽ വള്ളുവനാട് വരെയുള്ള സകല നായന്മാരെയും വളഞ്ഞ് നായർ സമുദായത്തെ മൊത്തം ഉന്മൂലനം ചെയ്യാൻ നിർദ്ദേശം നൽകുകയുണ്ടായി. ഈ സംഭവം "നായന്മാരെ ഉന്മൂലനം ചെയ്യാനുള്ള ടിപ്പു സുൽത്താന്റെ ഉത്തരവ്" എന്ന് അറിയപ്പെടുന്നു. കോഴിക്കോടിനെ ഒരു വലിയ സൈനികകേന്ദ്രം ആക്കിമാറ്റിയശേഷം "കാടുമുഴുവൻ വളഞ്ഞ് നായന്മാരുടെ നേതാക്കളെ പിടിച്ചുകൊണ്ടുവരാൻ" ടിപ്പു കൽപ്പന നൽകി.

കടത്തനാടുള്ള ഏതാണ്ട് 2000 നായർ പടയാളികൾ കുറ്റിപ്പുറം കോട്ടയിൽ ഏതാനും ആഴ്ച്ച ടിപ്പുവിന്റെ വലിയ സേനയോട് കീഴടങ്ങാൻ കൂട്ടാക്കാതെ നിലയുറപ്പിച്ചു. പക്ഷേ പട്ടിണിയാൽ അവർ മരിച്ചുതുടങ്ങിയപ്പോൾ ടിപ്പു കോട്ടയിൽ പ്രവേശിച്ചു. സ്വമനസാലെ ഇസ്ലാമിലേക്ക് മാറുകയാണെങ്കിൽ കൊല്ലാതിരിക്കാം, അല്ലെങ്കിൽ നിർബന്ധിതമായി പരിവർത്തനം ചെയ്തു നാടുകടത്തപ്പെടും എന്ന നിർബന്ധത്തിനു വഴങ്ങി എല്ലാവരും, മറ്റു നിർവാഹമില്ലാതെ ഇസ്ലാമിലേക്ക് പരിവർത്തനം ചെയ്തു. മതംമാറ്റച്ചടങ്ങിനു ശേഷം സ്ത്രീപുരുഷന്മാർ അടക്കം കീഴടങ്ങിയ എല്ലാവരെക്കൊണ്ടും തങ്ങളുടെ വിശ്വാസം വിലക്കിയ പശുമാംസം നിർബന്ധപൂർവ്വം തീറ്റിക്കുകയുണ്ടായി.

പരപ്പനാട് രാജകുടുംബത്തിലെ ടിപ്പുവിന്റെ സേനയുടെ പിടിയിൽ നിന്നും രക്ഷപ്പെട്ട ഒന്നോ രണ്ടോ അംഗങ്ങളൊഴികെ ഒരു താവഴിയെ മുഴുവൻ നിർബന്ധിതമായി ഇസ്ലാമിലേക്ക് മതംമാറ്റം നടത്തുകയുണ്ടായി. അതുപോലെ നിലമ്പൂർ രാജകുടുംബത്തിലെ ഒരു തിരുപ്പാടിനെ തട്ടിക്കൊണ്ടുപോയി നിർബന്ധപൂർവം മതംമാറ്റി. പിന്നീട് ഇങ്ങനെ മതംമാറ്റിയവരെ ഉപയോഗിച്ച് മതംമാറ്റശ്രമങ്ങൾ നടന്നതായി റിപ്പോർട്ടുകൾ ഉണ്ട്.

ഹിന്ദുരാജാക്കന്മാരോടുള്ള തന്റെ വെറുപ്പ് കാണിക്കാൻ കീഴടങ്ങിയ കോലത്തിരിയെ കൊന്നതിനു ശേഷം അദ്ദേഹത്തിന്റെ ശവശരീരം ആനയുടെ കാലിൽകെട്ടി തെരുവിലൂടെ വലിച്ചുകൊണ്ടുപോയി ഒരു മരത്തിനു മുകളിൽ തൂക്കിയിട്ടു. കീഴടങ്ങിയ പാലക്കാട് രാജവായ എട്ടിപ്പങ്ങി അച്ചനെ സംശയത്തിന്റെ പേരിൽ തുറുങ്കിലടച്ച് പിന്നീട് ശ്രീരംഗപട്ടണത്തേക്ക് കൊണ്ടുപോയി. അദ്ദേഹത്തെപ്പറ്റി പിന്നീട് യാതൊന്നും കേട്ടിട്ടില്ല.

ടിപ്പുവിന്റെ പട്ടാളക്കാരിൽ നിന്നും രക്ഷപ്പെടുമ്പ്പോൾ പിടിക്കപ്പെട്ട ചിറക്കൽ രാജകുടുംബത്തിലെ ഒരു യുവരാജാവിനു നേരിടേണ്ടിവന്ന ഭീകരമായ അനുഭവം ടിപ്പുവിന്റെ തന്നെ ഡയറിയിൽ പറയുന്നുണ്ട്. ഏതാനും ദിവസത്തെ അധ്വാനത്തിനു ശേഷമാണ് ഒളിവിൽ നിന്നും അയാളെ പിടിച്ചത്. അയാളുടെ മൃദദേഹത്തോട് കടുത്ത അനാദരവാണ് ടിപ്പു കാണിച്ചത്. ഏറ്റുമുട്ടലിൽ കൊല്ലപ്പെട്ട രാജകുമാരന്റെ മൃതദേഹം ആനകളെക്കൊണ്ട് ടിപ്പുവിന്റെ ക്യാമ്പിലൂടെ വലിച്ചിഴച്ചു. അതിനുശേഷം ജീവനോടെ പിടിച്ച അദ്ദേഹത്തിന്റെ പതിനേഴ് അനുയായികളോടൊപ്പം ഒരു മരത്തിൽ കെട്ടിത്തൂക്കി. ഇക്കാര്യം ഈസ്റ്റ് ഇന്ത്യ കമ്പനിയുടെ രേഖകളും ശരിവയ്ക്കുന്നുണ്ട്. ടിപ്പുവിനോട് എതിർത്തുനിന്ന മറ്റൊരു ജന്മിയായ കൊറങ്ങോത്ത് നായരെ ഒടുവിൽ ഫ്രഞ്ചുകാരുടെ സഹായത്തോടെ പിടിച്ചു തൂക്കിക്കൊല്ലുകയായിരുന്നു.

ലോഗന്റെ മലബാർ മാനുവലിൽ മലബാറിലെ ക്ഷേത്രങ്ങൾ ടിപ്പു നശിപ്പിച്ചതിനെപ്പറ്റി പറയുന്നുണ്ട്. ചിറക്കൽ താലൂക്കിലെ തൃച്ചംബരം ശ്രീകൃഷ്ണ ക്ഷേത്രം, തളിപ്പറമ്പ് രാജരാജേശ്വരക്ഷേത്രം, തലശ്ശേരിയിലെ തിരുവങ്ങാട് ശ്രീരാമസ്വാമിക്ഷേത്രം വടകരയിലെ പൊന്മേരി ശിവ ക്ഷേത്രം എന്നിവയെല്ലാം ടിപ്പുവിന്റെ മൈസൂർ സേന തകർത്ത ഹൈന്ദവക്ഷേത്രങ്ങളാണ്. മലബാർ മാനുവൽ പ്രകാരം മണിയൂർ മുസ്ലീം പള്ളി ഒരു കാലത്ത് ഹിന്ദു ക്ഷേത്രമായിരുന്നുവത്രേ. ടിപ്പുവിന്റെ ഭരണകാലത്ത് ഈ ക്ഷേത്രം ഒരു മുസ്ലീം പള്ളി ആയി മാറ്റുകയായിരുന്നുവെന്നാണ് കരുതുന്നത്.

കേരളത്തിലെ സംസ്കൃതസാഹിത്യത്തിന്റെ ചരിത്രം എന്ന തന്റെ പ്രസിദ്ധമായ പുസ്തകത്തിൽ വടക്കുംകൂർ രാജരാജവർമ പറയുന്നത് ഇപ്രകാരമാണ്:

ഹൈദർ അലി അമ്പലങ്ങളെ നികുതി കൊടുക്കുന്നതിൽ നിന്നു ഒഴിവാക്കിയിരുന്നു. എന്നാൽ ടിപ്പുവാകട്ടെ ക്ഷേത്രങ്ങൾക്ക് കനത്ത നികുതിയാണു ചുമത്തിയിരുന്നത്. ഹൈദറിനു കീഴടങ്ങിയ പാലക്കാട്ട് രാജാവിന്റെ കൽപ്പാത്തിയിലെ പ്രസിദ്ധമായ ഹേമാംബിക ക്ഷേത്രം, സാമൂതിരിയെ ഉപേക്ഷിച്ച് ഹൈദറിന്റെ ഭാഗത്തു ചേർന്ന കൊല്ലങ്കോട് രാജാവിന്റെ കാച്ചാംകുറിശ്ശി ക്ഷേത്രം, പാലക്കാട്ടെ ജൈനക്ഷേത്രം എന്നിവയെല്ലാം ടിപ്പുവിന്റെ ഭരണകാലത്ത് ഗുരുതരമായ നാശങ്ങൾ സംഭവിച്ച ക്ഷേത്രങ്ങളാണ്. മറ്റു പല പ്രസിദ്ധ ക്ഷേത്രങ്ങളും കൊള്ളയടിക്കുകയും മലിനമാക്കുകയും ചെയ്തു.

1766 -ൽ കൈദർ അലി കോഴിക്കോട് കീഴടക്കി പിന്നാലെ ഗുരുവായൂരും. ക്ഷേത്രം നശിപ്പിക്കാതിരിക്കാൻ ക്ഷേത്രാധികാരികളോട് ഹൈദർ 10000 ഫണം ആവശ്യപ്പെടുകയും അവർ അത് ഹൈദറിനു കൊടുക്കുകയും ചെയ്തു. മലബാർ ഗവർണർ ആയിരുന്ന ശ്രീനിവാസ റാവുവിന്റെ ഹൈദർ ഗുരുവായൂരിനെ നശിപ്പിക്കന്നതിൽനിന്നും പിന്മാറി.

ടിപ്പു വീണ്ടും 1789 -ൽ കോഴിക്കോട് ആക്രമിച്ചു. ഗുരുവായൂർ അമ്പലത്തിന് ആക്രമണമുണ്ടകുമെന്ന് ഭയന്ന് മല്ലിശ്ശേരി നമ്പൂതിരിയും കക്കാട് ഓതിക്കനും ചേർന്ന് വിഗ്രഹം ഒളിപ്പിക്കുകയും ഉൽസവവിഗ്രഹത്തെ അമ്പലപ്പുഴ ശ്രീകൃഷ്ണ ക്ഷേത്രത്തിലേക്ക് കൊണ്ടുപോവുകയും ചെയ്തു. ചെറിയ ക്ഷേത്രങ്ങൾ ടിപ്പു നശിപ്പിച്ചെങ്കിലും സമയത്ത് മഴ വന്നതുകൊണ്ട് വലിയ ക്ഷേത്രം രക്ഷപ്പെട്ടു. 1792 -ൽ ടിപ്പുവിന്റെ തോൽവിക്ക് ശേഷം 1792 സെപ്റ്റംബർ 17 ന് വിഗ്രങ്ങൾ പുനഃപ്രതിഷ്ഠിച്ചെങ്കിലും നിത്യപൂജകളെല്ലാം തടസ്സപ്പെട്ടുരുന്നു.




</doc>
<doc id="323802" url="https://ml.wikipedia.org/wiki?curid=323802" title="പുഷ്പഗിരി വന്യജീവി സങ്കേതം">
പുഷ്പഗിരി വന്യജീവി സങ്കേതം

കർണ്ണാടകയിലുള്ള 21 വന്യജീവി സങ്കേതങ്ങളിൽ ഒന്നാണ് പുഷ്പഗിരി വന്യജീവി സങ്കേതം.

കൊടഗ് ജില്ലയിലെ സോമവാരപേട്ട താലൂക്കിലാണ് ഇത് സ്ഥിതി ചെയ്യുന്നത്. അപൂർവ്വവും വംശനാശ ഭീഷണി നേരിടുന്നതുമായ നിരവധി പക്ഷികളാണ് ഇവിടത്തെ സവിശേഷത. കടമക്കൽ റിസർവ് വനം ഈ വന്യജീവി സങ്കേതത്തിന്റെ ഭാഗമാണ്. കുമാര പർവ്വത എന്നറിയപ്പെടുന്ന പുഷ്പഗിരിയാണ് ഇവിടത്തെ ഏറ്റവും ഉയർന്ന കൊടുമുടി. ഇതിന്റെ വടക്ക് ഭാഗത്ത് ബിസ്ലെ റിസർവ് വനവും പടിഞ്ഞാറ് ഭാഗത്ത് കുക്കെ സുബ്രഹ്മണ്യ വനനിരകളുമാണ്.

നെന്മേനിവാക, തീറ്റിപ്ലാവ്, വെള്ളകിൽ, നാഗകേസരം എന്നിവ ഇവിടെ കാണപ്പെടുന്ന സസ്യങ്ങളിൽ ചിലതാണ്. ഇന്ത്യൻ കാട്ടുനായ, ബ്രൌൺ പാം സിവെറ്റ്(തവിടൻ വെരുക്), മലയണ്ണാൻ, പുള്ളിമാൻ, മ്ലാവ്, കേഴമാൻ, ഏഷ്യൻ ആന, കാട്ടുപോത്ത് തുടങ്ങിയ ജീവികളെ ഇവിടെ കാണാം. മൂർഖൻ, മലമ്പാമ്പ്, അണലി, രാജവെമ്പാല തുടങ്ങിയ പാമ്പുകളും ഇവിടെ കണ്ടുവരുന്നു.ഗ്രേ ബ്രസ്റ്റഡ് ലാഫിങ് ത്രഷ്, ബ്ലാക്ക്, ഓറഞ്ച് ഫ്‌ളൈകാച്ചർ, നീലഗിരി പാറ്റപിടിയൻ, ടീക്ക് ഷെൽട്ടർ തുടങ്ങിയ പല ഇനങ്ങളിലുള്ള പക്ഷികളുടെയും ആവാസസ്ഥാനമാണ്. പുഷ്പഗിരി വന്യ ജീവി സങ്കേതം ലോക പൈതൃകസ്ഥാനം ആക്കി പ്രഖ്യാപിച്ചിരിക്കുന്നു.

കുക്കെ സുബ്രഹ്മണ്യ, സോമവാര പേട്ട എന്നീ സ്ഥലങ്ങളിൽ നിന്ന് ഇവിടേക്ക് ട്രെക്കിംഗ് ചെയ്യാവുന്നതാണ്. കുക്കെ സുബ്രഹ്മണ്യ വഴിയുള്ള പാത അതിമനോഹരവും എന്നാൽ ദുർഘടവുമാണ്. 
സെപ്റ്റംബർ മുതൽ ഏപ്രിൽ വരെയാണ് ഇവിടെ കാണാൻ പറ്റിയ സമയം. ഇവിടെ ക്യാമ്പ് ചെയ്യാൻ ഉള്ള അനുവാദം ലഭിക്കുന്നതാണ്. ചോലവനങ്ങൾക്ക് സമീപത്ത് ഉള്ള ധാരാളം അരുവികളിൽ കുടിക്കാനുള്ള വെള്ളം കിട്ടും.



</doc>
<doc id="323831" url="https://ml.wikipedia.org/wiki?curid=323831" title="ചുവപ്പു വാലൻ ഷ്രൈക്">
ചുവപ്പു വാലൻ ഷ്രൈക്

ചുവപ്പു വാലൻ ഷ്രൈക്കിന് isabelline shrike , Daurian shrike എന്നാണ് പേരുകൾ. ശാസ്ത്രീയ നാമം Lanius isabellinus എന്നാണ്. ദേശാടന പക്ഷിയാണ്.

പ്രാണികൾ, ചെറു പക്ഷികൾ, എലി, പല്ലി മുതലായവയെ ഭക്ഷിക്കുന്നു
തവിട്ടു നിറമാണ്. വാലിനു ചുവപ്പു നിറവും ഉണ്ട്.



</doc>
<doc id="323860" url="https://ml.wikipedia.org/wiki?curid=323860" title="ഷി ഷെൻ">
ഷി ഷെൻ

ബി.സി.ഇ. 4ാം നൂറ്റാണ്ടിൽ ജീവിച്ചിരുന്ന ഷി ഷെൻ (石申) പ്രസിദ്ധനായൊരു ചൈനീസ് ജ്യോതിഃശാസ്ത്രജ്ഞനായിരുന്നു. ഇദ്ദേഹത്തിന്റെ സമകാലികനായിരുന്നു ഗാൻ ദെ.

121 നക്ഷത്രങ്ങളുടെ സ്ഥാനങ്ങൾ കണ്ടെത്തിയതും സൂര്യനിൽ കാണപ്പെടുന്ന കറുത്ത പൊട്ടുകൾ സൂര്യനിലെ തന്നെ ഏതോ പ്രതിഭാസം മൂലമാണെന്നു തിരിച്ചറിഞ്ഞതുമാണ് ഇദ്ദേഹത്തിന്റെ പ്രധാന സംഭാവനകൾ.

എട്ടു ഭാഗങ്ങളുള്ള ഷി ഷെൻ ജ്യോതിഃശാസ്ത്രം, ഖഗോള മാപ്പ്, നക്ഷത്ര കാറ്റലോഗ് എന്നിവയാണ് ഷി ഷെന്നിന്റെ രചനകൾ. 


</doc>
<doc id="323861" url="https://ml.wikipedia.org/wiki?curid=323861" title="സുലവേസി">
സുലവേസി

മുൻപ് സെലെബസ് എന്ന് അറിയപെട്ടിരുന്ന ഇന്തോനേഷ്യയിലെ ഒരു ദ്വീപ്‌ ആണ് സുലവേസി.വലിയ സുന്ദ ദ്വീപുകളിൽ ഒന്നായ സുലവേസിക്ക് ലോകത്തിലെ ഏറ്റവും വലിയ ദ്വീപുകളിൽ പതിനൊന്നാം സ്ഥാനമുണ്ട്.സുലവേസി ബോർണിയോയ്ക്കും മലുകു ദ്വീപുകൾക്കും ഇടയിലാണ്.ഇന്തോനേഷ്യയിൽ സുമാത്രയ്ക്കും ബോർണിയോയ്ക്കും പാപുവയ്ക്കും മാത്രമേ വലിയ അതിർത്തിയുള്ളു.സുലവേസി നാല് ഉപദ്വീപുകൾ ഉൾപ്പെട്ടതാണ്.മൂന്ന് ഉൾക്കടലുകൾ ഇവയെ വേർതിരിക്കുന്നു.
"സുലവേസി" എന്ന നാമം ദ്വീപ്‌ എന്നർത്ഥമുള്ള "സുല" എന്ന വാക്കും ഇരുമ്പ് എന്നർത്ഥമുള്ള "ബേസി" എന്ന വാക്കും ചേർന്ന് ഉണ്ടായതവാൻ സാധ്യതയുണ്ട്.ചരിത്രകാലത്ത് മൻതാനോ തടാക ഇരുമ്പ് ഖനിയിൽ നിന്നുണ്ടായിരുന്ന ഇരുമ്പ് കയറ്റുമതിയും ഇതിനെ സാധൂകരിക്കുന്നു.ഇന്തോനേഷ്യ സ്വാതന്ത്രം പ്രാപിച്ചതിനു ശേഷമാണു "സുലവേസി" എന്ന പേര് ഇംഗ്ലീഷിൽ വ്യാപകമായി ഉപയോഗിച്ചു തുടങ്ങിയത്.
ആദ്യമായി സുലവേസിയിൽ എത്തിച്ചേർന്ന യൂറോപിയൻമാർ പോർച്ചുഗീസ്കാരായ നാവികരായിരുന്നു.സുലാവെസി അന്ന് ഉത്‌പാദനത്തിൽ മുൻപിലായിരുന്ന സ്വർണം തിരഞ്ഞായിരുന്നു ഇവർ വന്നത്.പതിനാറാം ശതകത്തിന്റെ ആദ്യകാലത്ത് മകസാറിൽ ഒരു പോർച്ചുഗീസ് ക്യാമ്പ്‌ നിർമ്മിക്കപ്പെട്ടു.എങ്കിലും 1605ൽ സുലവേസിയിൽ എത്തിയ ഡച്ച്കാർ ഈ ക്യാമ്പ്‌ 1665ൽ പിടിച്ചെടുത്തു.പിന്നീടെത്തിയ ഇംഗ്ലീഷ്കാർ മകസാറിൽ ഒരു ഫാക്ടറി പണിതു.1905ൽ സുലാവേസി മുഴുവനായും ഡച്ച് കോളനിയായി.1949 ഡിസംബറിൽ സുലാവേസി ഫെഡറൽ ഇന്തോനേഷ്യൻ ഐഖ്യ നാടുകളുടെ ഭാഗമായി.1950ൽ യുണിറ്ററി റിപ്പബ്ലിക്ക് ഓഫ് ഇന്തോനേഷ്യയിൽ ലയിച്ചു.
174,600 ചതുരശ്ര കിലോമീറ്റർ ഉൾകൊള്ളുന്ന സുലാവേസി ലോകത്തിലെ ഏറ്റവും വലിയ പതിനൊന്നാമത് ദ്വീപാണ്.ഇവയുടെ മധ്യത്തിൽ കുന്നുകൾ ആയതിനാൽ ഉപദ്വീപുകൾ തമ്മിൽ കരമാർഗ്ഗത്തെക്കൾ സമുദ്രമാർഗങ്ങളാണ്.ടോമിനി,ടോലോ,ബോണി എന്നീ ഉൾക്കടലുകൾ(വടക്ക് നിന്ന് കിഴക്കോട്ട്) (ഇന്റർനാഷണൽ ഹൈഡ്രോഗ്രാഫിക് ഓർഗനൈസേഷൻ ടോലോയെ കടൽത്തുറ ആയാണ് പരിഗണിക്കുന്നത്.) വടക്കൻ ഉപദ്വീപ്,കിഴക്കൻ ഉപദ്വീപ്,തെക്ക് കിഴക്കൻ ഉപദ്വീപ്,തെക്കൻ ഉപദ്വീപ് എന്നിവയെ വേർതിരിക്കുന്നു


</doc>
<doc id="323882" url="https://ml.wikipedia.org/wiki?curid=323882" title="തവിട്ടു തലയൻ കടൽകാക്ക">
തവിട്ടു തലയൻ കടൽകാക്ക

ഒരിനം ദേശാടനപപക്ഷിയാണ് തവിട്ടു തലയൻ കടൽകാക്ക - Brown-Headed Gull. 

മദ്ധ്യ ഏഷ്യയിലെ ഉയർന്ന പീഠഭൂമികളിൽ താജിക്കിസ്ഥാൻ മുതൽ മംഗോളിയ വരെ പ്രജനനം നടത്തുന്നു. ഉയർന്ന പുല്ലുകൾക്കിടയിലും ചതുപ്പിലും കൂട്ടമായി കൂട് വെയ്ക്കുന്നു. കടൽത്തീരങ്ങളിൽ ഇവയെ അപൂർവ്വമായി മാത്രമെ കാണുകയുള്ളു.

ഇവ പട്ടണങ്ങളിൽ ചീഞ്ഞളിഞ്ഞതും കൃഷിയിടങ്ങളിൽ ഉഴുന്ന സമയത്ത് മണ്ണിരകളേയും പുഴുക്കളേയും ഒരേപോലെ കഴിക്കുന്നു. 
തണുപ്പുകാലത്ത് തലയിൽ തവിട്ടു നിറം ഉണ്ടാകില്ല. എന്നാൽ വരകളുണ്ടാവും. മങ്ങിയ ചാര നിറത്തിലുള്ള ശരീരം, ചിറകിലെ പ്രാഥമിക തൂവലുകളുടെ അറ്റം കറുപ്പാണ്. ചുവന്ന കൊക്കും കാലുകളും. ശബ്ദം ഉണ്ടാക്കിക്കൊണ്ടിരിക്കുന്ന പക്ഷിയാണിവ.




</doc>
<doc id="323890" url="https://ml.wikipedia.org/wiki?curid=323890" title="ക്വിൻഗായ് തടാകം">
ക്വിൻഗായ് തടാകം

ചൈനയിലെ ഒരു തടാകമാണ്‌ ക്വിൻഗായ് തടാകം. ക്വിൻഗായ് പ്രവിശ്യയിലാണ് ഈ തടാകം സ്ഥിതി ചെയ്യുന്നത്. ഇതൊരു ഉപ്പു തടാകവും ക്ഷാര തടാകവുമാണ്. ക്വിൻഗായ് തടാകത്തിന്റെ പ്രതല വിസ്തീർണം 4,317 ചതുരശ്ര കിലോമീറ്റർ ആണ്. 2008-ലെ കണക്കനുസരിച്ച് ഈ തടാകത്തിനു 21 മീറ്റർ ശരാശരി ആഴവും 25. 5മീറ്റർ പരമാവധി ആഴവുമുണ്ട്‌. ഇപ്പോഴത്തെ നാമമായ ക്വിൻഗായ്(ചൈനീസ്)എന്നതിന്റെയും പഴയ നാമമായിരുന്ന കൊകോണോറിന്റെയും (മംഗോളിയൻ) അർഥം "നീലത്തടാകം" എന്നാണ്. ക്വിൻഗായ് തടാകം പ്രവിശ്യാതലസ്ഥാനമായ ഷിനിങ്ങിൽ ഇന്ന് 100കിലോമീറ്റർ അഥവാ 621 മൈൽ പടിഞ്ഞാറു മാറിയാണ് സ്ഥിതി ചെയ്യുന്നത്. ക്വിൻഗായ് തടാകം സമുദ്ര നിരപ്പിൽ നിന്ന് 3,205 മീറ്റർ അഥവാ 10,515 അടി ഉയരത്തിലാണ്. ഇരുപത്തിമൂന്ന് നദികളും അരുവികളും ക്വിൻഗായ് തടാകത്തിലെക്കെത്തുന്നു. ഇവ മിക്കവയും വറ്റിപോകുന്നവയാണ്. സ്ഥിരമായുള്ള അഞ്ചു സോത്രസുകളാണ് ഈ തടാകത്തിലെ ജലത്തിന്റെ 80 ശതമാനവും നല്കുന്നത്.

ഇരുപതാം നൂറ്റാണ്ടിൽ ക്വിൻഗായ് തടാകം കുറെ ചുരുങ്ങി, എങ്കിലും 2004-ഓടെ വീണ്ടും വികസിക്കുന്നുണ്ട്. ഉപ്പുജല തടാകമാണ്ണെങ്കിലും ക്വിൻഗായ് തടാകത്തിൽ മത്സ്യ ലഭ്യതയുണ്ട്.


</doc>
<doc id="323902" url="https://ml.wikipedia.org/wiki?curid=323902" title="ലിയോസെറടോപ്സ്">
ലിയോസെറടോപ്സ്

സെറാടോപിയ എന്ന കുടുംബത്തിൽ പെട്ട ദിനോസർ ആണ് ലിയോസെറടോപ്സ് . ഇവ കൊമ്പുള്ള സെറടോപ്സിഡ് വിഭാഗം ദിനോസറുകളുടെ പിന്മുറകാരാണ് ഇവ . ലിയോസെറടോപ്സ് എന്ന ഈ ദിനോസർ ജീവിച്ചിരുന്നത് ഏകദേശം 130 ദശ ലക്ഷം കൊല്ലങ്ങൾക്ക് മുൻപ്പ് തുടക്ക ക്രിറ്റേഷ്യസ് കാലത്ത് ആയിരുന്നു. ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ് , കണ്ടു പിടിച്ചത് ചൈനയിലും അമേരിക്കയിലും ഉള്ള ഒരു കൂട്ടം ശാസ്ത്രജ്ഞന്മാരാണ്. അടുത്ത ബന്ധമുള്ള മറ്റു ദിനോസറുകളെ അപേക്ഷിച്ച് ഇവ വലിപ്പത്തിൽ വളരെ ചെറുതായിരുന്നു, ഇവ ഈ വിഭാഗം ദിനോസറുകളുടെ ആദ്യകാല പരിണാമത്തിന്റെ ഉത്തമ ഉദാഹരണമാണ്‌ .

ചൈനയിലെ ലിയഒനിങ്ങ് പ്രവിശ്യയിൽ നിന്നാണ് ലിയോസെറടോപ്സയുടെ ഫോസ്സിൽ കണ്ടുകിട്ടിയിടുള്ളത് .നിരവധി ഫോസ്സിലുകൾ കിട്ടിയിടുള്ള ഇവിടം പ്രസിദ്ധമാണ്. 2002-ൽ ആണ് ഇവയുടെ ആദ്യ ഫോസ്സിൽ കണ്ടെത്തിയത്.

പൂർണ്ണമല്ലാത്ത നാല് ഫോസ്സിൽ മാത്രമേ ഇത് വരെ കിട്ടിയിടുള്ളൂ . ഇവയുടെ ഏകദേശ നീളം 4.3 അടി ആണ് . വളരെ ചെറിയ ഒരു ദിനോസർ ആയിരുന്നു ലിയോസെറടോപ്സ് . ഫോസ്സിൽ ആയി കിട്ടിയിടുള്ള ഹോലോ ടൈപ്പിന്റെ (IVPP V12738) തലയോട്ടിയുടെ നീളം 154 മില്ലി മീറ്റർ മാത്രമാണ് , ഏകദേശ ഭാരം കണക്കാക്കിയിടുള്ളത് 3.17 കിലോ ഗ്രാം മാത്രമാണ്. ഫ്രിൽ എന്ന മുഖത്തിനു ചുറ്റും ഉള്ള അസ്ഥിയുടെ ആവരണം ഇവയിൽ വലിയ വളർച്ച കാണുന്നില്ല, അത് പോലെ തന്നെ ഇവയ്ക്കു കൊമ്പും ഉണ്ടായിരുന്നില്ല . 2007-ൽ കിട്ടിയ ഒരു ഫോസ്സിൽ ലിയോസെറടോപ്സ് തലയോട്ടിയുടെ മുകൾ ഭാഗം ഇല്ലായിരുന്നു (പാര ടൈപ്പ് CAGS-IG-VD-002), തലച്ചോർ ഭക്ഷിക്കാൻ ആയി തലയോട്ടിയുടെ മുകൾ ഭാഗം തകർത്ത നിലയിൽ ആയിരുന്നു . മറ്റൊരു പാര ടൈപ്പിന്റെ ( IVPP V12633) തലയോട്ടി കിട്ടിയത് ആകട്ടെ പ്രായപൂർത്തി ആവാത്ത ഒരു സ്പെസിമെൻ ആയിരുന്നു. .

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക് (രോസ്ട്രൽ അസ്ഥി). സസ്യഭോജി ആയ ഇവ ഇതുപയോഗിച്ച് ഇവ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.


</doc>
<doc id="323908" url="https://ml.wikipedia.org/wiki?curid=323908" title="ലയോ നദി">
ലയോ നദി

ഈ നദിയുടെ പ്രധാനപ്പെട്ട പോഷകനദികൾ എന്നത് "ഹൺ ഹി" -യും(ചേറു നിറഞ്ഞ നദി) "ടൈസി ഹി"-യുമാണ്, 
രണ്ടുനദികളും, ഒഴുകുന്നത് ക്വെയിൻഷാൻ ഭാഗത്തേക്കാണ്,ലയോ നദി കടലിലേക്ക് ചേരും മുമ്പെ ഇവ ലയോയിലേക്ക ചേരുന്നു,പക്ഷേ ചൈനയുടെ അറ്റ്ലസ് കാണിക്കുന്നത്, ഇവരണ്ടും അവയുടെ പാരമ്പര്യമായ വഴിയുലൂടെ തുടർന്നും ഒഴുകി കടലിൽ ചേരുന്നു എന്നും, അതിന് ഇപ്പോഴും പേരുകൊടുത്തിരിക്കുന്നത് ലയോയുടെ വായ്ഭാഗം എന്നർത്ഥം വരുന്ന "ലയോ ഹി കു" എന്നുതന്നെയാണ്,എങ്കിലും ലയോ നദിയുടെ മുഴുവൻ ജലവും ഷുവാങ് ടൈസി ഹി -യിലേക്ക് വഴിതിരിക്കപ്പെടുന്നു,അത് വടക്ക്കിഴക്ക് ഭാഗത്തേക്ക് 35 കിലമോമീറ്റർ (22 മീറ്റർ) അകലേയുള്ള ബോഹായ് ഗൾഫിലേക്ക് പോകുന്നു.ഗൂഗിൾ എർത്തിൽ ഇതിന്റെ പുതിയ ഒഴക്ക് കാണിക്കുന്നുണ്ട്.

ധാരാളം പ്രധാനപ്പെട്ട നഗരങ്ങൾ "ഹൺ ഹി" -യിൽ സ്ഥിതിചെയ്യുന്നു,ഷെൻയാങ് .പരമോന്നത തലസ്ഥാനം, ഫുഷുൻ, മുകളൊഴുക്ക് , യിങ്കു എന്നിവ അതിലുൾപ്പെടുന്നു.ഇതിന്റെ കരയ്ക്ക് തെക്ക്കിഴക്കായാണ് അന്ഷാൻ സ്ഥിതിചെയ്യുന്നത്.

232,000 സ്കൊയർ കിലോമീറ്റർ (90,000 സ്കൊയർ. മീ) മുഴുവനും ലയോ വികസിച്ചുകിടക്കുന്നു,ഇത് നമ്മോട് പറയുന്നത്, ലയോയുടെ ജലനഷ്ടം 500 ക്യൂബിക് മീറ്റർ പെർ സെക്കന്റി് എന്നതാണ് എന്നാണ്.

ഹുവാങ് ഹി -യെപോലെതന്നെ ലയോയിലും ധാരാളം നിക്ഷേപങ്ങൾ കാണപ്പെടുന്നു.



</doc>
<doc id="323918" url="https://ml.wikipedia.org/wiki?curid=323918" title="ദേവനൂർ മഹാദേവ">
ദേവനൂർ മഹാദേവ

കന്നഡ എഴുത്തുകാരനും ചിന്തകനുമാണ് ദേവനൂർ മഹാദേവ. 2011-ൽ പത്മശ്രീയും 1990-ൽ കേന്ദ്രസാഹിത്യ അക്കാദമി അവാർഡും ലഭിച്ചിട്ടുണ്ട്. 
മൈസൂരു സ്വദേശിയായ ദേവനൂർ മഹാദേവ അറിയപ്പെടുന്ന ദളിത് എഴുത്തുകാരനാണ്. രാജ്യത്ത് വർധിച്ചുവരുന്ന അസഹിഷ്ണുതയിൽ പ്രതിഷേധിച്ച് പത്മശ്രീ പുരസ്‌കാരവും കേന്ദ്ര സാഹിത്യ അക്കാദമി അവാർഡും തിരിച്ചുനൽകി. കന്നഡ ഒന്നാം ഭാഷയാക്കാത്തിൽ പ്രതിഷേധിച്ച് നൃപതുംഗ പുരസ്കാരവും ഇദ്ദേഹം തിരസ്കരിച്ചിരുന്നു. കുസുമബാലി എന്ന നോവലിന് കേന്ദ്ര സാഹിത്യ അക്കാദമി അവാർഡ് ലഭിച്ചു. 1990 ൽ രാജ്യസഭയിലേക്കു നിർദ്ദേശിക്കാൻ ആലോചിച്ചെങ്കിലും അദ്ദേഹത്തിനത് സ്വീകാര്യമായില്ല.


</doc>
<doc id="323922" url="https://ml.wikipedia.org/wiki?curid=323922" title="യാസിർ ഷാ">
യാസിർ ഷാ

പാകിസ്താനുവേണ്ടി അന്താരാഷ്ട്ര ക്രിക്കറ്റിൽ കളിക്കുന്ന താരമാണ് യാസിർ ഷാ(ജനനം മെയ് 2, 1986).ഒരു ലെഗ് ബ്രേക്ക് സ്പിന്നറായ യാസിർ ഷാ രാജ്യാന്തരക്രിക്കറ്റിന്റെ മൂന്ന് ഫോർമാറ്റുകളിലും കളിക്കുന്നുണ്ട്.2011 സെപ്തംബറിൽ നടന്ന പാകിസ്താൻ ക്രിക്കറ്റ് ടീമിന്റെ സിംബാബ്‌വെ പര്യടനത്തിലൂടെയാണ് യാസിർ ഷാ അന്താരാഷ്ട്ര ക്രിക്കറ്റിൽ അരങ്ങേറുന്നത്. 2014 ഒക്ടോബറിൽ ഓസ്ട്രേലിയക്കെതിരെ നടന്ന ടെസ്റ്റ് പരമ്പരയിലൂടെ രാജ്യാന്തര ടെസ്റ്റ് ക്രിക്കറ്റിൽ അരങ്ങേറ്റം കുറിച്ച യാസിർ ഏറ്റവും വേഗതയേറിയ അൻപതു ടെസ്റ്റ് വിക്കറ്റ് നേട്ടം കൈവരിച്ച പാകിസ്താൻ കളിക്കാരൻ എന്ന ഖ്യാതി തന്റെ പേരിലാക്കി.2015ൽ ശ്രീലങ്കയ്ക്കെതിരെ നടന്ന ടെസ്റ്റ് പരമ്പരയിലായിരുന്നു യാസിർ ഷാ ഈ നേട്ടം കൈവരിച്ചത്.2015 ക്രിക്കറ്റ് ലോകകപ്പിലും അദ്ദേഹം കളിച്ചിട്ടുണ്ട്.ആഭ്യന്തര ക്രിക്കറ്റിൽ അബോട്ടാബാദ് റൈനോസ് ടീമിനുവേണ്ടിയാണദ്ദേഹം കളിക്കുന്നത്.



</doc>
<doc id="323923" url="https://ml.wikipedia.org/wiki?curid=323923" title="മുള്ളൻ പുൽക്കുരുവി">
മുള്ളൻ പുൽക്കുരുവി

മുള്ളൻ പുൽക്കുരുവിയ്ക്ക് ആംഗലത്തിൽ bristled grassbird, bristled grass warbler എന്നാണ്പേരുകൾ. ശാസ്ത്രീയ നാമം "Chaetornis striata" എന്നാണ്. . സ്ഥിരവാസിയാണ്. തണുപുകാലത്ത് തെക്കേ ഇന്ത്യയിലേക്ക് ദേശാടനം ചെയ്യാറുണ്ട്.കാലാവ്സ്ഥയ്ക്കനുസരിച്ച് ഇന്ത്യൻ ഉപ ഭൂഖണ്ഡത്തിന്റെ വിവിധ ഭാഗങ്ങളിലേക്ക് നീങ്ങുകയും തണുപ്പുകാലം കഴിയുമ്പോൾ പ്രജനനത്തിനായിഹിമാലയത്തിന്റെ തെക്കു ഭാഗത്ത് എത്തുകയും ചെയ്യും.

ചിറകു മുതൽ ഉച്ചിവരെ തവിട്ടു നിറത്തിൽ വീതി കൂടിയ കടുത്ത വരകളുണ്ട്. വാലിന്റെ അറ്റം വെള്ളയാണ്. ബലമുള്ള കൊകുക്കുകൾ ഉണ്ട്. കാലുകൾക്ക് തവിട്ടു നിറം, കൊക്കുനു കറുപ്പു നിറം, താഴെ കൊക്കിന്റെ അറ്റം നീലകലർന്ന ചാര നിറം. മങ്ങിയ പുരികം, അടിവശത്ത് അടയാളങ്ങൾ ഒന്നുമില്ല. പെൺ പെൺ പക്ഷിയുടെ നീളം 16 മുതൽ17 സെ.മീ വരെ, ആൺപക്ഷിക്ക് 14.5 മുതൽ 15.5 സെ.മീ വരെ, ചിറകു വിരിപ്പ് 80 മുതൽ 92 സെന്റീ മീറ്റർ വരെ, പൂവന്റെ വാലിന് 7.2 മുതൽ 8.2 സെന്റ.മീറ്റർ വരെയും വാലിന് 8.4സെന്റി മീറ്റർ മുതൽ -9.0 സെന്റീ മീറ്റർ വരേയും ഉണ്ട്

ഇന്ത്യ, പാകിസ്താൻ]], നേപ്പാൾ എന്നിവിടങ്ങളിലെ സ്ഥിരവാസിയാണ്. കൂട്ടമായി നിൽക്കുന്ന് ഉയർന്ന പുല്ലുകൾക്കിടയിൽ ഒളിച്ചു കഴിയാൻ ആണ് ഇഷ്ടം. 
. ഇന്ത്യൻ ഉപഭൂഖണ്ഡത്തിൽ വടക്കു ഭാഗത്ത് ഇവ കാണുന്നു. കൂടാതെ ബംഗ്ലാദേശ്, നേപ്പാൾ എന്നിവിടങ്ങളിലും കാണുന്നു. 
ഹിമാലയത്തിൽ തെക്കു ഭാഗത്തുള്ള പുഴയുടെ വശങ്ങളിൽ പ്രജനനം നടത്തുന്ന ഇവ തണുപ്പു കാലത്ത് ഇന്ത്യൻ ഉപ ഭൂഖണ്ഡത്തിലെ തെക്കെ അറ്റത്തേക്കും കിഴ്ശ്ക്കു ഭാഗത്തേക്കും ദേശാടനം നടത്തുന്നു.പുൽമേടുകളുടേയും ചതുപ്പുകളുടേയും നാശം കാരണം ഇവയുടെ വംശം ഭീഷണി നേരിടുന്നുണ്ട്.

പുല്ലുകൾക്കിടയിൽ ഒളിച്ചു കഴിയുന്ന ഇവയെ കണ്ടെത്തുക എളുപ്പമില്ല. 
പുല്ലുകൾക്കീടയിലുള്ള പ്രാണികളാണ് ഭക്ഷണം.

ഇണയെ ആകർഷിക്കാൻ പുല്ലുകൾക്ക് മുകളിലൂടെ വളഞ്ഞു പുളഞ്ഞു പറന്ന് പെട്ടെന്ന് താഴേക്ക് വരുന്നു. പ്രജനന കാലം മേയ് മുതൽ സെപ്തംബർ വരെയാണ്. പുല്ലുകളുടെ അടി വശത്ത് പുല്ലുകൊണ്ട് ഉണ്ടാക്കിയിട്ടുള്ള പന്തു പോലുള്ള കൂടാണ് ഉണ്ടാക്കുന്നത്. 4-5 മുട്ടകളിടുന്നു. < വെള്ള മുട്ടകളിൽ ചുവന്ന, പിങ്കു നിറത്തിൽ അടയാളമുണ്ട് 


</doc>
<doc id="323933" url="https://ml.wikipedia.org/wiki?curid=323933" title="കോട്ടയം (മലബാർ)">
കോട്ടയം (മലബാർ)

കോട്ടയം (മലബാർ) (Cotiote) കേരളത്തിലെ പഴയ ജന്മികൾ ഭരിച്ച ഒരു ചെറിയ നാട്ടുരാജ്യമായിരുന്നു. പഴശിരാജാവിന്റെ ഭരണത്താൽ ഈ സ്ഥലം പ്രസിദ്ധമാണ്. 

ഇന്നത്തെ തലശ്ശേരി താലൂക്കിലെ 1000 ചതുരശ്രകിലോമീറ്ററും വയനാട് ജില്ലയിലെ 2000 ചതുരശ്രകിലോമീറ്ററും അടങ്ങിയ ഒരു പ്രദേശമായിരുന്നു കോട്ടയം (മലബാർ). ഇതിന്റെ തലസ്ഥാനം മലബാറിലെ കോട്ടയം ആയിരുന്നു. പുന്നക്കാട്ട് സ്വരൂപം എന്നാണ് ഇവിടം ഭരിച്ചവർ അറിയപ്പെട്ടിരുന്നത്. ഇവരിലെ പടിഞ്ഞാറെ കോവിലകം സ്ഥിതിചെയ്യുന്ന പഴശ്ശിയിലെ പ്രസിദ്ധനായിരുന്ന ഭരണാാധികാരിയാണ് പഴശ്ശിരാജ.

1665 മുതൽ 1725 വരെ ഉണ്ടായിരുന്ന കോട്ടയം രാജാവിന്റെ കാലത്താണ് കഥകളി വളരുകയും പ്രാമാണ്യം പ്രാക്കുകയും ഉണ്ടായത്. കൊട്ടാരക്കര തമ്പുരാൻ വികസിപ്പിച്ച രാമനാട്ടരൂപത്തെ വികസിപ്പിച്ച് കഥകളിയെ പരിഷ്കരിച്ച അദ്ദേഹം നല്ലൊരു നടനും നർത്തകനും ആയിരുന്നു. ചാത്തുപ്പണിക്കർ മുതലായ പല കലാകാരന്മാരും കഥകളിയെ ഇന്നത്തെ രൂപത്തിൽ വികസിപ്പിച്ചെടുക്കുന്നതിൽ നല്ല പങ്ക് വഹിച്ചിട്ടുണ്ട്. അന്ന് രൂപീകരിരിച്ച നിയമങ്ങൾക്ക് ഇന്നും കാര്യമായ മാറ്റങ്ങൾ വന്നിട്ടില്ല.



</doc>
<doc id="323939" url="https://ml.wikipedia.org/wiki?curid=323939" title="പുപുതാൻ സംഭവം">
പുപുതാൻ സംഭവം

ശത്രുക്കൾക്ക് കീഴടങ്ങാതെ സ്വയം ജീവനൊടുക്കുന്നതിന് പറയുന്ന ബാലിനീസ് വാക്കാണ് "പുപുതാൻ". ഡച്ച് അധിനിവേശത്തിനെതിരെ ഇന്തോനേഷ്യൻ ദ്വീപായ ബാലിയിൽ ഉണ്ടായ ചെറുത്തു നില്പുകൾ ആണ് പുപുതാനുകൾ. ഇതിൽ ഏറ്റവും പ്രമുഖം 1906 ൽ ബാദൂങ്ങിൽ നടന്നതാണ്.

ചരിത്രത്തിൽ കൊളോണിയലിസത്തിന്റെ ക്രൂരത ഇത്രയും പ്രകടമായ മറ്റൊരു സംഭവവുമില്ല. 1906 ൽ ഒരു ചൈനീസ് കപ്പൽ ബാലി തീരത്ത് തകർന്നടിയുന്നു. അത് ആരും തകർത്തതായിരുന്നില്ല. നിഷ്കളങ്കരായ നാട്ടുകാർ കപ്പലിലെ സാധനങ്ങൾ പെറുക്കിയെടുത്ത് വീട്ടിൽ കൊണ്ടുപോയി എന്നതു നേരാണ്. പക്ഷേ, കപ്പലുടമകളായ ചൈനക്കാർ ബാലിയിലെ ഡച്ച് ഭരണകൂടത്തോട് പരാതിപ്പെട്ടത് നാട്ടുകാർ കപ്പൽ തകർത്ത് സാധനങ്ങൾ കൊള്ളയടിച്ചു എന്നായിരുന്നു. ഇതിന് നഷ്ടപരിഹാരം വേണം. ഡച്ച് ഭരണകൂടം ഇതാരു അവസരമായി കരുതി ബാലിയിലെ രാജാവിനോട് വൻതുക നഷ്ടപരിഹാരമായി കെട്ടിവയ്ക്കാൻ ആവശ്യപ്പെട്ടു. രാജാവ് ഇത് ചിരിച്ചു തള്ളി. ഡച്ചുകാർ ആവശ്യം ആവർത്തിച്ചപ്പോഴും രാജാവ് ചിരിച്ചതേയുള്ളൂ. പ്രകോപിതരായ ഡച്ചുകാർ രാജാവിനെ തടവിലാക്കുമെന്ന് പ്രഖ്യാപിച്ചു. ഈ സമയം രാജാവ് ജനങ്ങളോട് നിലപാട് വ്യക്തമാക്കി: "ഡച്ചുകാരോട് പോരാടാനുള്ള ശേഷിയൊന്നും നമുക്കില്ല. എന്നെ അവർ പിടിച്ചുകൊണ്ടുപോയി ഏതെങ്കിലും ദ്വീപിൽ തടവിലിടും. അങ്ങനെ മരിക്കാൻ ഞാൻ ആഗ്രഹിക്കുന്നില്ല. നമുക്ക് ഈ മണ്ണിൽ ഒരുമിച്ചു മരിക്കാം. നിങ്ങളെല്ലാം വെള്ള വസ്ത്രം ധരിച്ച് വരിക."

ആ ആഹ്വാനം ചെവികൊണ്ട് ആയിരക്കണക്കിന് ജനങ്ങൾ വെള്ളവസ്ത്രം ധരിച്ച് തെരുവിലിറങ്ങി. അതിൽ വൃദ്ധരും യുവാക്കളും സ്ത്രീകളും കുട്ടികളും എല്ലാമുണ്ടായിരുന്നു. രാജകീയ വേഷങ്ങളണിഞ്ഞ് പല്ലക്കിൽ വന്ന രാജാവ് നൂറു ചുവട് അകലെ ഡച്ച് സേനയെ കണ്ടപ്പോൾ അതിൽ നിന്നിറങ്ങി. രാജാവിന്റെ നിർദ്ദേശ പ്രകാരം പുരോഹിതൻ അദ്ദേഹത്തിന്റെ നെഞ്ചിൽ കത്തി കയറ്റി. പിന്നാലെ നിരന്ന ബാലിക്കാർ മുഴുവനും സ്വയമോ മറ്റുള്ളവരാലോ കുത്തി കൊല്ലപ്പെട്ടു. സ്ത്രീകൾ അവരുടെ സ്വർണം ഡച്ചുകാർക്ക് നേരെ വലിച്ചെറിഞ്ഞ് "ഇത് എന്നെ കൊല്ലാൻ വേണ്ടിയുള്ള കൂലിയാണ്, നിങ്ങൾ എടുത്തോളു" എന്നു പറഞ്ഞു കൊണ്ടാണ് മരണം വരിക്കുന്നത്. ഒരു ജനത ഒന്നാകെ ഇത്തരത്തിൽ ആത്മാഹുതി ചെയ്ത സംഭവം ലോക ചരിത്രത്തിൽ തന്നെ അപൂർവം ആണ്.

അതിസാഹസികമായ ഈ സമരത്തെപ്പറ്റി എസ്.കെ. പൊറ്റക്കാട് ബാലിദ്വീപ് യാത്രാ വിവരണത്തിൽ വികാരഭരിതമായി വിവരിക്കുന്നുണ്ട്. പുപുതാൻ സംഭവത്തിൽ നിന്നു മനസ്സിലാകുന്നത് ആക്രമിച്ചു കീഴ്പ്പെടുത്തുക തുടങ്ങിയ സ്വഭാവങ്ങളൊന്നും ബാലി ജനതയ്ക്ക് ഇല്ലെന്നു തന്നെയാണ്.



</doc>
<doc id="323942" url="https://ml.wikipedia.org/wiki?curid=323942" title="ചൈനീസ് ചായ">
ചൈനീസ് ചായ

തേയിലയും ചൂട് വെള്ളവും ഉപയോഗിച്ച് തയ്യാറാക്കുന്ന പാനീയമാണ് ചൈനീസ് ചായ . തേയില തദേശീയ ചൈനീസ് രീതിയിൽ ആണ് ഇതിനായി സംസ്കരിച്ച് എടുക്കുന്നത് . ചൈനീസ് ചായ ദിവസം മുഴുവൻ സമയ വ്യത്യാസം ഇല്ലാതെ കഴിക്കുന്ന ഒന്നാണ് ഇത് ഊണിന്റെ സമയത്തും വെള്ളത്തിന്‌ പകരം കഴിക്കുന്നു.

ചൈനീസ് ചായയുടെ ചരിത്രം ആരംഭിക്കുന്നത് 2737 BCE ഇൽ ആണ് . ചൈനീസ് ചക്രവർത്തിയായിരുന്ന ഷെൻ നുങ്ങ് ആണ് ചൈനീസ് ചായ കണ്ടുപിടിച്ചത് എന്ന് പറയുന്നു. വെള്ളം തിളപ്പിക്കുന്ന സമയത്ത് അടുത്ത് നിന്ന മരത്തിൽ നിന്നും കുറച്ച് ഉണങ്ങിയ ഇലകൾ വെള്ളത്തിൽ വീണു എന്നും അങ്ങനെ ചൈനീസ് ചായ ഉണ്ടായി എന്നുമാണ് കഥ.

ചൈനീസ് ചായയെ പ്രധാനമായും അഞ്ചു ആയി തരം തിരിക്കാം . വൈറ്റ് ടീ, ഗ്രീൻ ടീ , ഊലൊങ്ങ് ടീ , ബ്ലാക്ക്‌ ടീ പിന്നെ ഫെർമെന്റ്ധ് ടീ . പിന്നെ ഉള്ള വർഗങ്ങൾ അവയിൽ ചേർക്കുന്ന സുഗന്ധദ്രവ്യങ്ങളും തരം പോലെ ആണ് . ഇതെല്ലാം പലതരം തേയില ചെടികളിൽ നിന്നും നിർമ്മിക്കുന്നവ ആണ് . ചൈനയിൽ ഉത്പാ ദി പിക്കുന്ന ചൈനീസ് ചായക്കൾ മിക്കതും ചൈനയിൽ തന്നെ ആണ് വിപണനം ചെയ്യുന്നത് , കയറ്റി അയക്കുന്നവ ആകട്ടെ ചൈനക്കാർ കൂടുതൽ ഉള്ള മറ്റു രാജ്യങ്ങളിലേക്കും മാത്രം ആണ് . ചൈനയിൽ ഗ്രീൻ ടീ ആണ് ഏറ്റവും പ്രചാരമുള്ള ചൈനീസ് ചായ .

ഏറ്റവും മൂല്യമുള്ള ചൈനീസ് ചായക്കൾ ഉണ്ടാക്കുന്നത് തേയില ചെടിയുടെ കൂമ്പ് വസന്ത കാലത്തിന്റെ ആദ്യ ഘട്ടത്തിൽ നുള്ളി എടുത്തു ആണ് . ഈ ഇളം കൂമ്പിന്റെ കൂടെ അടുത്തുള്ള ആദ്യ ഇലയും നുള്ളുന്നു , ഈ ഇലകൾ പൂർണ വികാസം പ്രാപിച്ചവ ആവണം എന്നില്ല. നുള്ളുന്ന കൂമ്പിലെ ഇലകൾക്ക് കൂമ്പിന്റെ അതേ നീളമേ പാടു എന്നുണ്ട്
കുടുതൽ ഓക്സിഡസഡ് ചായ ആയ ഊലൊങ്ങ് ടീ മൂത്ത ഇലകൾ കൊണ്ട് നിർമ്മിക്കുന്നവ ആണ് . പാരമ്പര്യമായി ഏപ്രിൽ 5 ന് മുൻപേ ചൈനീസ് ചായക്കുള്ള ഇലകൾ നുള്ളണം എന്നാണ് നാടുനടപ്പ് .



</doc>
<doc id="323950" url="https://ml.wikipedia.org/wiki?curid=323950" title="പഴശ്ശിരാജാവും ഈസ്റ്റ് ഇന്ത്യ കമ്പനിയും തമ്മിലുള്ള യുദ്ധങ്ങൾ">
പഴശ്ശിരാജാവും ഈസ്റ്റ് ഇന്ത്യ കമ്പനിയും തമ്മിലുള്ള യുദ്ധങ്ങൾ

1793 മുതൽ 1806 വരെ കേരള വർമ്മ പഴശ്ശിരാജാവും ഈസ്റ്റ് ഇന്ത്യ കമ്പനിയും തമ്മിൽ ധാരാളം യുദ്ധങ്ങൾ നടന്നു. ഇവ Cotiote War എന്ന് അറിയപ്പെടുന്നു. തന്റെ രാജ്യത്തിന്റെ സ്വാതന്ത്ര്യം നിലനിർത്തുക എന്ന ഉദ്ദ്യേശം പഴശ്ശിരാജാവിനുള്ളപ്പോൾ എങ്ങനെയും അതിനെ തകർത്ത് കൈവശപ്പെടുത്തൽ ആയിരുന്നു കമ്പനിയുടെ ലക്ഷ്യം. സ്വാതന്ത്ര്യത്തിനുള്ള ദാഹവും സ്വാതന്ത്ര്യത്തെപ്പറ്റി നേരത്തെയുള്ള വാഗ്ദാനങ്ങളിൽ നിന്നും ബ്രിട്ടീഷുകാർ പിന്നോക്കം പോയതും തന്റെ അനുചരന്മാരായ കൈതേരി അമ്പുവിനും കണ്ണവത്ത് ശങ്കരൻ നമ്പ്യാർക്കും ബ്രിട്ടീഷുകാരിൽ നിന്നും നിരന്തരം നേരിടേണ്ടിവന്ന അനുശാസനങ്ങളും ഈ യുദ്ധങ്ങൾ ഉണ്ടാവാനുള്ള കാരണങ്ങളാണ്. ഇന്ത്യ പിടിച്ചെടുക്കാനുള്ള യുദ്ധങ്ങളിൽ ബ്രിട്ടീഷുകാർക്ക് ചെയ്യേണ്ടിവന്ന ഏറ്റവും ദൈർഘ്യമേറിയ യുദ്ധങ്ങളാണ് ഇവ. ആംഗ്ലോ-മൈസൂർ യുദ്ധങ്ങളേക്കാളും ആംഗ്ലോ-മറാത്ത യുദ്ധങ്ങളേക്കാളും സിക്കു യുദ്ധങ്ങളേക്കാളും പോളിഗാർ യുദ്ധങ്ങളേക്കാളും ദീർഘമായിരുന്നു പഴശ്ശി യുദ്ധങ്ങൾ. ബ്രിട്ടീഷുകാരുടെ ഇന്ത്യായുദ്ധങ്ങളിൽ ഏറ്റവും രക്തരൂഷിതമായവയും പഴശ്ശിയുദ്ധങ്ങളായിരുന്നു. 10 വർഷത്തെ യുദ്ധത്തിൽ എതിരിട്ട ബ്രിട്ടീഷ് സേനകളുടെ 80 ശതമാനവും നഷ്ടമായി. ആറളത്തെയും വയനാട്ടിലെയും മലകളിലെ കാടുകളെ ചുറ്റിപ്പറ്റി ഗറില്ലായുദ്ധമുറകളായിരുന്നു പഴശ്ശിയുടെ സേനകൾ ഉപയോഗിച്ചിരുന്നത്. യഥാർത്ഥയുദ്ധം നടക്കുന്ന മേഖലകൾ മൈസൂർ മുതൽ അറബിക്കടൽ വരെയും കുടക് മുതൽ കോയമ്പത്തൂർ വരെയും വ്യാപിച്ചിരുന്നു. ഏറ്റവും രൂഷമായ യുദ്ധം നടന്നത് 1797, 1800 മുതൽ 1801 വരെ, 1803 മുതൽ 1804 എന്നീ വർഷങ്ങളിലായിരുന്നു നിരന്തരമായ തിരിച്ചടികൾ നേരിടേണ്ടി വന്ന ബ്രിട്ടീഷ് സൈന്യത്തിന് ബോംബെ റജിമെന്റിനെ തിരിച്ചുവിളിച്ച് പകരം മദിരാശി റജിമെന്റിനെ വിന്യസിക്കേണ്ടിയും വന്നിട്ടുണ്ട്. 1803 -ൽ 8000 ഉണ്ടായിരുന്ന സേനാബലം 1804 -ന്റെ തുടക്കത്തിൽ 14000 ആക്കി ഉയർത്തിയിരുന്നു. ആർതർ വെല്ലസ്ലി തോറ്റ എക യുദ്ധമാണ് പഴശ്ശിയുദ്ധം. പഴശ്ശിരാജാവ് ജീവിച്ചിരിക്കുമ്പോൾ യുദ്ധം ജയിക്കാൻ സാധ്യമല്ലെന്ന് അദ്ദേഹം പറഞ്ഞിട്ടുണ്ട്. അതു ശരിയായിത്തീരുകയും ചെയ്തു. 1805 നവമ്പർ 30 -ന് പഴശ്ശിരാജാവ് മരിച്ച് ഏതാനും മാസങ്ങൾക്കുള്ളിൽത്തന്നെ പഴശ്ശിയുദ്ധം തീരുകയും ചെയ്തു. യുദ്ധാനന്തരം പഴശ്ശിയുടെ രാജ്യം മലബാർ ജില്ലയുടെ ഭാഗമാവുകയും ചെയ്തു. തുടക്കത്തിൽ 6000 പടയാളികൾ ഉണ്ടാായിരുന്ന ഇംഗ്ലീഷുകാർ പിന്നീട് 1800 -ൽ 8000 ആയും 1804 -ൽ 14000 ആയും ഉയർത്തിയിരുന്നു. 1800 മുതൽ 1804 വരെ ആർതർ വെല്ലസ്ലിക്കായിരുന്നു യുദ്ധത്തിന്റെ ചുമതല. കൃത്യമായി എത്ര സൈന്യം പഴശ്ശിക്ക് ഉണ്ടായിരുന്നുവെന്ന് അറിയില്ല. ഏതാണ്ട് 2000 -നും 6000 -നും ഇടയ്ക്ക് ആയേക്കാമെന്ന് കരുതുന്നു. തോക്കുകൾ ധാരാളമായി ഉണ്ടായിരുന്നെങ്കിലും വെടിമരുന്ന് ക്ഷാമം പഴസ്സിസൈന്യത്തിന് ഉണ്ടായിരുന്നു അതിനാൽ 1799 -നു ശേഷം അമ്പും വില്ലും വാളുമായിരുന്നു പ്രധാന ആയുധങ്ങൾ. 10 വർഷത്തെ യുദ്ധത്തിൽ ബ്രിട്ടീഷുകാർക്ക് അവരുടെ 80 ശതമാനം യൂറോപ്പുകാരായ സൈനികരെയും സിപ്പായികളെയും നഷ്ടമായി. പഴശ്ശി സൈന്യത്തിലെ ആൾനാശത്തെപ്പറ്റി കൃത്യമായ കണക്കുകൾ ലഭ്യമല്ല.


</doc>
<doc id="323956" url="https://ml.wikipedia.org/wiki?curid=323956" title="പൊയാങ്ങ് തടാകം">
പൊയാങ്ങ് തടാകം

ചൈനയിലെ ജിയാങ്ങ്ഷി പ്രവിശ്യയിലെ ഒരു തടാകമാണ്‌ പൊയാങ്ങ് തടാകം.ചൈനയിലെ ഏറ്റവും വലിയ ശുദ്ധ ജല തടാകമാണ്‌ പൊയാങ്ങ് തടാകം.ഈ തടാകത്തിനു 3,210 ചതുരശ്ര കിലോമീറ്റർ പ്രതലവിസ്തീർണവും 8.4 മീറ്റർ ശരാശരി ആഴവുമുണ്ട്

യാംഗ്‌സ്റ്റേ കിയാംഗ് നദിയുമായി കനാൽ വഴി ബന്ധപ്പെട്ടു കിടക്കുന്ന ഗാൻ ,ഷിൻ ,ഷിയു എന്നീ നദികളാണ് പൊയാങ്ങ് തടാകത്തിലേക്ക് ജലമെത്തിക്കുന്നത്.

പൊയാങ്ങ് തടാകം ലക്ഷക്കണക്കിന്‌ ദേശാടനപ്പക്ഷികൾ താവളമായി ഉപയോഗിക്കുന്നു.അതിനാൽത്തന്നെ ഈ തടാകം പക്ഷിനിരീക്ഷണത്തിനു പ്രസിദ്ധമാണ്.

മഞ്ഞുകാലത്ത് ദേശാടന പക്ഷികളായ സൈബീരിയൻ കൊക്കുകൾ പൊയാങ്ങ് തടാകത്തെ വാസസ്ഥാനമാക്കുന്നു. ഇവയിൽ തൊണ്ണൂറു ശതമാനവും മഞ്ഞുകാലം പൊയാങ്ങ് തടാകത്തിൽത്തന്നെ ചിലവഴിക്കുന്നു.

2002 മുതൽ ഇവിടെ മത്സ്യബന്ധന നിരോധനം നിലവിലുണ്ട്

ഇവിടുത്തെ ഒരുതരം കടൽപ്പന്നികൾക്ക് വംശനാശ ഭീഷണിയുണ്ട്. ഇപ്പോൾ ഇവ 1,400 എണ്ണം മാത്രമേ അവശേഷിക്കുന്നുള്ളൂ. ഇവയുടെ എണ്ണം വർഷം തോറും 7.3% കുറയുകയുമാണ്.ജിയാങ്ങ്ഷി പ്രവിശ്യയുടെ പ്രധാന വരുമാനമായ മണൽ വാരൽ പരിസ്ഥിതി പ്രശ്നങ്ങൾക്ക് ആക്കം കൂട്ടുന്നു.മണൽ വാരലും കപ്പലുകളും കടൽപ്പന്നികളെ പ്രതികൂലമായി ബാധിക്കുന്നു.

1363-ൽ ചരിത്രത്തിലെ ഏറ്റവും വലിയ നാവികയുദ്ധമെന്നറിയപ്പെടുന്ന യുദ്ധം പൊയാങ്ങ് തടാകത്തിലാണ് നടന്നത്.

പൊയാങ്ങ് തടാകം ചൈനയുടെ ബർമുഡ ത്രികോണമെന്നും അറിയപ്പെടുന്നു.പല കപ്പലുകളും ഇവിടെ വച്ച് അപ്രത്യക്ഷ്യമായിട്ടുണ്ട്.1945 ഏപ്രിൽ 16 ന് 20 നാവികരുൾപ്പടെ ഒരു ജാപ്പനീസ് പടക്കപ്പൽ ഒരു തെളിവും അവശേഷിപ്പിക്കാതെ മഞ്ഞുപോയി.


</doc>
<doc id="323970" url="https://ml.wikipedia.org/wiki?curid=323970" title="ഓർക്കോൺ വാലി">
ഓർക്കോൺ വാലി

തലസ്ഥാനമായ ഉലാൻബാതാറിൽ നിന്ന് ഏകദേശം 320 കിലോമീറ്റർ പടിഞ്ഞാറു മാറി മംഗോളിയയിലെ ഓർക്കോൺ നദിയുടെ തീരത്തായി സ്ഥിതിചെയ്യുന്ന ഒരു സാംസ്കാരിക താഴ്‌വരയാണ് ഓർക്കോൺ വാലി കൾച്ചറൽ ലാന്റ്സ്ക്കേപ്പ് (Mongolian: Орхоны хөндийн соёлын дурсгал). സഹസ്രാബ്ദകാലത്തോളം  നാടോടി പഴമയേയും, പാരമ്പര്യത്തേയും പ്രതിനിധാനം ചെയ്യുന്ന ഓർക്കോൺ വാലി യുനെസ്കോയുടെ, ലോക പൈതൃക പട്ടികയിൽ ഇടം നേടിയിട്ടുണ്ട്.

<div>കൂറേ നൂറ്റാണ്ടുളായി ഓർക്കോൺ വാലി പൊതുകാഴ്ചയിൽ അറിയപ്പെട്ടത്, പുൽപ്രദേശങ്ങളുടെ ഗാംഭീര്യത്തിന്റെ ഉറവിടം എന്ന രീതിയിലാണ്.ബിൽഗെ ഖാൻ ഓർക്കോൺ വാലിയിൽ സ്ഥാപിച്ച കലാപരമായ കൊത്തുപണികളടങ്ങിയ എട്ടാം നൂറ്റാണ്ടിൽ ഭരിച്ചിരുന്ന ഗോക്ക്തർക്ക് ചക്രവർത്തിയുടെ ഒരു ശവക്കല്ലറയാണ്  ഇതിന്റെ ആദ്യത്തെ തെളിവായി കണക്കാക്കപ്പെടുന്നത്. ഓർക്കോൺ വാലി കൈത്താൻ ജനങ്ങളുടെ ആധിപത്യത്തിലായിരിക്കുമ്പോൾ ഈ കല്ലറ മറ്റ് മൂന്ന് ഭാഷകളിലേക്കും എഴുതപ്പെട്ടു.

"ആക്സിസ് മണ്ടിയെ" പോലെ  ഈ പ്രദേശത്തെ പർവതങ്ങൾ ടാൻഗ്രിസത്തിലെ  വിശുദ്ധതയെ പ്രതിനിധാനം ചെയ്യുന്നു, കാഗൻസിന്റെയും, ബെയ്സിന്റേയും പൂർവ്വികരുടെ ജീവൻ  അലഞ്ഞു നടക്കുന്ന ഇടമായ  "ഒട്ടുക്കെനാണ്   "വിശുദ്ധതയിൽ പ്രാധാന്യമർഹിക്കുന്നത്.കൂടാതെ "കട്ട്" എന്ന് പറയുന്ന ഒരു സൈന്യം ജനനമെടുത്തത് ഇവിടെ നിന്നാണ് എന്നും വിശ്വസിക്കപ്പെടുന്നു. ടർക്കിക് ഗോത്രത്തിന്റെ ഭരണം കാഗൻസിനാണ് എന്ന് വാക്കുകൊടുത്തിട്ടാണ് അവർ ജനനമെടുക്കുന്നത്.

ആരാണോ ഈ വാലിയുടെ അധിപനാകുന്നത് അവർക്ക് സ്വർഗ്ഗത്തിൽവച്ച് ടർക്കസ്സിന്റെ നേതാവായി പരിഗണിക്കുകയും പിരിഞ്ഞുപോയ ഗോത്രങ്ങളെ ഒരുമിപ്പിക്കുകയും ചെയ്യുമെന്നാണ് വിശ്വാസം.ചരിത്രപരമായി എല്ലാ ടർക്കിക്ക് തലസ്ഥാനങ്ങളും ഈ വാലിയിലേക്കാക്കിയത് കൃത്യമായ കാരണങ്ങളോടെയാണ്.ഇതിന്റെ തീരത്ത് നിറയെ വീടുകളുണ്ടായിരുന്നു.പക്ഷേ അവരൊന്നും ഇപ്പോൾ ഇല്ല എന്നുമാത്രം.

ഓർക്കോൺ വാലിയിലെ പ്രധാനപ്പെട്ട സ്‌മാരകചിഹ്നങ്ങളെ താഴെകൊടുക്കുന്നു.



</doc>
<doc id="323972" url="https://ml.wikipedia.org/wiki?curid=323972" title="മാസിയാർ ബഹാരി">
മാസിയാർ ബഹാരി

ഇറാനിയൻ - കനേഡിയൻ ചലചിത്ര സംവിധായകൻ, എഴുത്തുകാരൻ, പത്രപ്രവർത്തകൻ, മനുഷ്യാവകാശ പ്രവർത്തകൻ എന്നീ നിലകളിൽ പ്രശസ്തനാണ് മാസിയാർ ബഹാരി. ബെസ്റ്റ് സെല്ലറായ ഒടുവിൽ അവർ എന്നെ തേടിയെത്തി (Then they came for me) എന്ന കൃതി ഇദ്ദേഹത്തിന്റെ ജയിൽ അനുഭവ കുറിപ്പുകളാണ്. ഇതിന്റെ ചലച്ചിത്ര രൂപമാണ് ജോൺസ്റ്റീവർട്ട് സംവിധാനം ചെയ്ത് 2014ൽ പുറത്തിറങ്ങിയ റോസ് വാട്ടർ (Rosewater). എതിരഭിപ്രായക്കാരെ എത്ര നിഷ്ഠുരമായാണ് അയാത്തൊള്ളാ ഭരണകൂടം കൈകാര്യം ചെയ്യുന്നതെന്ന് ഈ ചിത്രം വരച്ചുകാട്ടുന്നു.

2014ൽ ബഹാരി സംവിധാനം ചെയ്ത 'റ്റു ലൈറ്റ് എ കാൻഡിൽ' എന്ന ഡോക്യുമെൻററി ഇറാനിലെ മതന്യൂനപക്ഷങ്ങളായ ബഹായ്കൾ നേരിടുന്ന മത പീഡനങ്ങളെയും BIHE (ബഹായ് ഇൻസ്റ്റിറ്റുട്ട് ഓഫ് ഹയർ എജ്യൂക്കേഷൻ) യുടെ പ്രവർത്തനങ്ങളെയും കുറിച്ച് വിവരിക്കുന്നു. ഇറാനിലെ ഏറ്റവും വലിയ മത ന്യൂനപക്ഷമാണ് ബഹായ്കൾ. എന്നാൽ അംഗീകൃത ന്യൂനപക്ഷ പദവി ഇവർക്കു കൊടുത്തിട്ടില്ല. 1979 വിപ്ലവത്തിനു ശേഷം മതപൗ രോഹിത്യം ഭരണം നിയന്ത്രിക്കാൻ തുടങ്ങിയതോടെ ബഹായ്കളോടുള്ള വിവേചനം വർധിച്ചു. പല ബഹായ് ആരാധനാലയങ്ങളും തകർക്കപ്പെട്ടു. അവരുടെ സ്വത്തുക്കൾ കണ്ടുകെട്ടുകയും അന്യായമായി തടവിലാക്കപ്പെടുകയും പലരും കൊല്ലപ്പെടുകയും ചെയ്തു. ഉന്നത വിദ്യാഭാസവും സർക്കാർ ജോലികളും അവർക്ക് നിഷേധിക്കപ്പെട്ടു. 

ബഹായ് വിശ്വാസം അനുസരിച്ച് വിദ്യാഭ്യാസത്തിന് നല്ല പ്രാധാന്യമുണ്ട്. ഈ സ്ഥിതിയെ മറികടക്കാൻ അവർ തുടങ്ങിയ രഹസ്യ സർവകലാശാലയാണ് BlHE. ആദ്യം വിദൂര വിദ്യാഭ്യാസം വഴി തുടങ്ങിയ യത്നം പിന്നീട് ഓൺലൈൻ ആക്കി. BlHE പതിനേഴോളം വിഷയങ്ങളിൽ കോഴ്സുകൾ നടത്തുന്നുണ്ട്. ലോകമെങ്ങുമുള്ള ബഹായ്കളും സന്നദ്ധ പ്രവർത്തകരും സഹായിക്കുന്നു. പെൺകുട്ടികൾ ഉൾപ്പെടെ 50,000 ത്തോളം പേർ BlHE യിൽ പഠിക്കുന്നുണ്ട്.

1967 ൽ ടെഹ്റാനിൽ ജനിച്ച ബഹാരി 1988 ൽ സിനിമ, പൊളിറ്റിക്കൽ സയൻസ് എന്നീ വിഷയങ്ങളിൽ ഉപരിപoനത്തിനായി കാനഡയിലേക്കു പോയി. മോൺട്രിയോൾ  കോൺകോർഡിയ സർവകലാശാലയിൽ നിന്നായിരുന്നു ബിരുദം സമ്പാദിച്ചത്. അദ്ദേഹത്തിന്റെ കുടുംബ പശ്ചാത്തലം വിമത രാഷ്ട്രീയത്തിന്റേതായിരുന്നു. ഷാ ഭരണകൂടം 1950 കളിൽ ബഹാരിയുടെ അച്ഛനെ തടവിലാക്കിയിട്ടുണ്ട്. 1980കളിൽ അയാത്തൊള്ളാ ഭരണകൂടം സഹോദരി മറിയത്തെ തടവിലാക്കിയിട്ടുണ്ട്. പിന്നീടവർ ലുക്കീമിയ നിമിത്തം മരിച്ചു. ഇറ്റാലിയൻ - ഇംഗ്ലീഷ് നിയമജ്ഞ പാവോല ഗൗർലിയാണ് ഭാര്യ.

പഠനശേഷം 1995 ൽ ഇദ്ദേഹം സംവിധാനം ചെയ്ത ചിത്രം 'ദ വോയേജ് ഓഫ് സെന്റ് ലൂയിസ്', സെന്റ് ലൂയിസ് എന്ന കപ്പലിൽ നാസി ജർമനിയിൽ നിന്ന് രക്ഷപ്പെടുകയും ക്യൂബ, അമേരിക്ക, കാനഡ എന്നിവിടങ്ങളിൽ അഭയത്തിനായി ശ്രമിക്കുകയും നടക്കാതെ വന്നപ്പോൾ നാസി ജർമനിയിലേക്ക് തിരിച്ചു ചെല്ലേണ്ടി വരികയും ചെയ്ത 937 ജൂതരുടെ കഥ പറയുന്നു. ജൂതനരഹത്യയെപ്പറ്റി (Holocaust) ഒരു മുസ്ലീം ചെയ്ത ആദ്യകലാസൃഷ്ടി അതായിരുന്നു. രണ്ടാം ലോകമഹായുദ്ധാവസാനം വരെ യൂറോപ്പിലെന്ന പോലെ വടക്കേ അമേരിക്കയിലും ജൂതർ വിവേചനം നേരിട്ടിരുന്നു. പഠന സമയത്ത് ലഭിച്ച അത്തരം അറിവുകളാണ് ബഹാരിയെ ഈ ചിത്രമെടുക്കാൻ പ്രചോദനമായത്. പിന്നീട് ഇറാനിൽ തടവിലായപ്പോൾ ഈ ചിത്രം അദ്ദേഹത്തിന് വിനയായി ഭവിച്ചു. ഭരണകൂടത്തിന് ബഹാരിയെ Zionist എന്നു മുദ്രകുത്താൻ ഇതു മതിയായ തെളിവായിരുന്നു.

1997ൽ ബഹാരി ഇറാനിൽ തിരിച്ചെത്തി. പത്രപ്രവർത്തനവും ഡോക്യുമെന്ററി നിർമ്മാണവും തുടർന്നു. 1998 മുതൽ 2011 വരെ അമേരിക്കൻ വാരികയായ ന്യൂസ് വീക്കിന്റെ റിപ്പോർട്ടറായിരുന്നു. BBCക്കും ചാനൽ 4നും വേണ്ടി നിരവധി വിഷയങ്ങളിൽ - ആഫ്രിക്കൻ വാസ്തുകല, ഇറാൻ ജനതയുടെ ഫുട്ബോൾ കമ്പം, ഇറാന്റെ സമകാലിക രാഷ്ട്രീയം, അയാത്തൊള്ളമാരുടെ ജീവിതം - ഡോക്യുമെന്ററികളും ന്യൂസ് റിപ്പോർട്ടുകളും ചെയ്തു.

2007 നവംബറിൽ ആംസ്റ്റർഡാമിൽ നടന്ന രാജ്യാന്തര ഡോക്യുമെന്ററി ഫിലിം ഫെസ്റ്റിവലിൽ ബഹാരിചിത്രങ്ങളുടെ തിരനോട്ടം (retrospective) അവതരിപ്പിച്ചു. 2009 സെപ്റ്റംബറിൽ ബഹാരിയെ സ്പാനിഷ് നോബൽ എന്നറിയപ്പെടുന്ന പ്രിൻസസ് ഓഫ് ആസ്റ്ററിയാസ് പുരസ്കാരത്തിന് അർഹനായി ഡെസ്മണ്ട് ടുട്ടു അധ്യക്ഷനായ സമിതി തെരഞ്ഞെടുത്തു.

2009 ഇറാൻ പ്രസിഡന്റ് തെരഞ്ഞടുപ്പിൽ പരിഷ്കരണവാദിയെ മിർ - ഹുസൈൻ മൂസവി മുൻതൂക്കമെങ്കിലും നിലവിലെ പ്രസിഡന്റ് അഹമ്മദിനിജാദ് തന്നെ ജയിക്കുക ആയിരുന്നു. തെരഞ്ഞെടുപ്പിൽ കൃത്രിമത്വം ആരോപിച്ച് പ്രതിപക്ഷം തെരുവിലിറങ്ങി. പ്രക്ഷോഭ സമരങ്ങളുടെ കാലത്ത് 2009 ജൂൺ 21ന് ബഹാരി സ്വന്തം വീട്ടിൽ നിന്ന് അറസ്റ്റ് ചെയ്യപ്പെട്ടു. ശേഷം എവിൻ ജയിലിലേക്ക് മാറ്റി. ഇസ്ലാമിക ഭരണത്തിനെതിരെ ഒരു മാധ്യമ ഗൂഢാലോചനയുടെ ഭാഗമായി തെറ്റായ റിപ്പോർട്ടുകൾ അയച്ചുവെന്നായിരുന്നു ആരോപണം.

തടവറയിൽ അതിക്രൂരമായ മർദ്ദനമുറകൾ അരങ്ങേറി. ജൂലൈയിൽ സർക്കാർ ഉടമസ്ഥതയിലുള്ള പ്രസ് ടിവിയിൽ ബഹാരി താനൊരു ചാരനാണെന്ന് കുറ്റസമ്മതം നടത്തുന്നതായി സംപ്രേഷണം ചെയ്തു. ഈ കുറ്റസമ്മതം അദ്ദേഹത്തിന്റ കുടുംബാംഗങ്ങളും സുഹൃത്തുക്കളും സഹപ്രവർത്തകരും നിഷേധിച്ചു. ബഹാരിയുടെ മോചനത്തിനു വേണ്ടി അന്തർദേശീയ തലത്തിൽ വൻ പ്രചരണങ്ങളുണ്ടായി. അദ്ദേഹത്തിന്റെ ഭാര്യയും ന്യൂസ് വീക്കും ഒരു കൂട്ടം ഡോക്യുമെന്ററി സംവിധായകരും  അവയ്ക്ക് നേതൃത്വം നൽകി. അമേരിക്കൻ സെക്രട്ടറി ഓഫ് സ്റ്റേറ്റ് ആയിരുന്ന ഹിലരി ക്ലിന്റൺ ബഹാരിയെ എത്രയും വേഗം മോചിപ്പിക്കണമെന്ന് ആവശ്യപ്പെട്ടു. പ്രതിഷേധങ്ങളെ തുടർന്ന് 118 ദിവസങ്ങൾക്ക് ശേഷം ഒക്ടോബർ 20 ന്  ബഹാരി ജയിൽ മോചിതനായി. ചാരവൃത്തിക്ക് കേസെടുത്തിരുന്നു. വൻതുക ജാമ്യസംഖ്യയായി നൽകേണ്ടിയും വന്നു. ഭാര്യയുടെ പ്രസവത്തിനായി ലണ്ടനിലേക്ക് പോകാൻ അനുമതി നൽകി. ബഹാരിയുടെ അസാന്നിധ്യത്തിൽ വിചാരണ നടത്തി ശിക്ഷയും വിധിച്ചു - 13 വർഷം തടവും 74. ചാട്ടവാറടിയും.

അമേരിക്കൻ രാഷ്ട്രീയ നിരീക്ഷകനും “ദി ഡെയിലി ഷോ” അവതാരകനുമായ ജോൺ സ്റ്റീവർട്ടാണ് ബഹാരിയെ സഹായിക്കാനെത്തിയത്. ടെഹ്‌റാനിലെ ഇറാനിയൻ പത്രപ്രവർത്തകരുടെ അനുഭവങ്ങൾ ചേർത്ത് സ്റ്റീവർട്ട് സംവിധാനം ചെയ്ത “റോസ് വാട്ടർ” എന്ന ചിത്രം 2014 ൽ പുറത്തിറങ്ങി.

ബഹാരിയെ കണ്ണുകെട്ടിയാണു ചോദ്യം ചെയ്തിരുന്നത്. ചോദ്യം ചെയ്ത ഉദ്യോഗസ്ഥനാണ് “റോസ് വാട്ടർ” (പനിനീര്). അയാൾ ഉപയോഗിക്കുന്ന പെർഫ്യൂമിന്റെ മണമാണ് ആ പേരിനു കാരണം. രാജ്യം വിട്ട ബഹാരി പിന്നീട് ഇറാനിലെ പത്രസ്വാതന്ത്ര്യത്തിന്റെ വക്താവായി മാറി.


</doc>
<doc id="323974" url="https://ml.wikipedia.org/wiki?curid=323974" title="പ്രബുദ്ധ കേരളം (മാസിക)">
പ്രബുദ്ധ കേരളം (മാസിക)

കേരളത്തിൽ നിന്നു നൂറു വർഷമായി പ്രസിദ്ധീക്കുന്ന മലയാള അദ്ധ്യാത്മിക മാസികയാണ് പ്രബുദ്ധ കേരളം. ഇപ്പോൾ സദ്ഭവാനന്ദ സ്വാമിയാണ് മാസികയുടെ പത്രാധിപർ. സ്വാമി വ്യോമാതീതാനന്ദ, മാസികയുടെ മാനേജിംഗ് എഡിറ്ററും.
1915 ഒക്‌ടോബർ 17 നാണ് വിജയദശമി ദിനത്തിൽ നിർമ്മലാനന്ദ സ്വാമികളാണ് ശ്രീരാമകൃഷ്ണ ധർമം പ്രചരിപ്പിക്കാനും ആശ്രമ പ്രവർത്തനങ്ങളെ ഏകോപിപ്പിക്കാനുമായി ഈ പ്രസിദ്ധീകരണം ആരംഭിച്ചത്. 1915 ൽ കൊല്ലത്ത് എസ്.ടി. റെഡ്യാരുടെ പ്രസ്സിലായിരുന്നു അച്ചടി. 1918 ൽ പ്രസാധനം തിരുവനന്തപുരത്തേക്ക് മാറ്റി. തുടർന്ന് 1933 മുതൽ 35 വരെ ഒറ്റപ്പാലം ശ്രീരാമകൃഷ്ണ നിരഞ്ജനാശ്രമത്തിൽനിന്നുമാണ് പ്രസിദ്ധീകരണം തുടർന്നത്. പിന്നീട് 1935 വീണ്ടും തിരുവനന്തപുരം ശ്രീരാമകൃഷ്ണാശ്രമം തന്നെ പ്രസിദ്ധീകരണ ചുമതല ഏറ്റെടുത്തു. ഈ സമയത്ത് ആശ്രമാദ്ധ്യക്ഷനായിരുന്ന സ്വാമി തപസ്യാനന്ദയുടെ നേതൃത്വത്തിലായിരുന്നു 1949 വരെ പ്രസിദ്ധീകരണം.
കാലടി ശ്രീരാമകൃഷ്ണാദ്വൈതാശ്രമത്തിൽ നിന്ന് ശ്രീരാമകൃഷ്ണ വിവേകാനന്ദ സന്ദേശ പ്രചാരണാർത്ഥം ആഗമാനന്ദ സ്വാമികൾ, പ്രസിദ്ധീകരിച്ചിരുന്ന ‘അമൃതവാണി’ എന്ന മാസിക പ്രബുദ്ധകേരളത്തിൽ ലയിപ്പിച്ച് കാലടി ആശ്രമത്തിൽനിന്നും സ്വാമിജി സമാധിയാകുന്ന 1961 വരെ കാലടിയിൽനിന്നും പ്രസിദ്ധീകരിച്ചുപോന്നു. അതിന്റെ സ്മരണയ്ക്കായാണ് ഇന്നും പ്രബുദ്ധ കേരളം അമൃതവാണികൊണ്ട് ആരംഭിക്കുന്നത്. 1916 ൽ ശ്രീനാരായണ ഗുരു പ്രബുദ്ധ കേരളത്തിലൂടെയാണ് താൻ യാതൊരു ജാതിയുടെയോ മതത്തിന്റെയോ മറ്റു വിഭാഗത്തിന്റെയോ പ്രതിനിധിയല്ലെന്നുള്ള വിളംബരം പ്രഖ്യാപിച്ചത് .


</doc>
<doc id="323986" url="https://ml.wikipedia.org/wiki?curid=323986" title="സാഗ്രോസ് മലനിരകൾ">
സാഗ്രോസ് മലനിരകൾ

ഇറാൻ,ഇറാഖ്,കിഴക്കൻ തുർക്കി എന്നീ പ്രദേശങ്ങളിലെ ഏറ്റവും വലിയ മലനിരകളാണ്‌ സാഗ്രോസ് മലനിരകൾ(, ; "Çiyayên Zagrosê", Lurish: کو یه لی زاگروس, Aramaic: ܛܘܪ ܙܪܓܣ,) .1500 കിലോമിറ്ററാണ്‌ (932മൈൽ) ഈ പർവതനിരയുടെ നീളം.ഇറാന്റെ വടക്ക്-കിഴക്ക് നിന്ന് ആരംഭിച്ച് ഇറാന്റെ പടിഞ്ഞാറൻ അതിർത്തിയിൽ ചേർന്ന്,പടിഞ്ഞാറ്‌ തെക്ക്-പടിഞ്ഞാറ്‌ ഇറാനിയൻ പീഠഭൂമി ,ഹോർമൂസ് ഇടുക്കിൽ വരെയും ഇവ വ്യാപിച്ച് കിടക്കുന്നു.സാഗ്രോസ് മലനിരയിലെ ഏറ്റവും ഉയരമുള്ള പ്രദേശമാണ്‌ ഡെന.കുർദുകളുടെ വിശുദ്ധ സ്ഥലമായി ഈ പർവതത്തെ കരുതുന്നു.

ഇറാനിയൻ അറേബ്യൻ പീഠഭൂമികളുടെ കൂടിയിടിയുടെ ഫലമായാണ്‌ ഈ പർവതം രൂപപ്പെട്ടത്.ധാരാളം അപരദന പ്രക്രിയകൾ കൊണ്ട് പാറയ്ക്കകത്ത് പെട്രോളിയം രൂപപ്പെടുകയും കുടുങ്ങി കിടക്കുകയും ചെയ്യുന്നതിനാൽ സാഗ്രോസ് പ്രദേശങ്ങളിൽ നിന്ന് ധാരളം ഖനനങ്ങൾ നടക്കുന്നുണ്ട്.പേർഷ്യൻ ഗൾഫ് എണ്ണ ഉല്പാദനത്തിൽ ഒരു പ്രധാന പങ്ക് ഇവിടെ നിന്നാണ്‌.

സാഗ്രോസ് മലനിരകളിലേത് സാധാരണ എക്കൽ മണ്ണാണ്‌.അവിടെ നിന്ന് കുമ്മായങ്ങൾ ഉദ്പാദിപ്പിക്കുന്നു.സാഗ്രോസിലെ ഉയർന്ന പ്രദേശങ്ങളിൽ പലിയോസോയിക് പാറകളാണ്‌.മലയുടെ പല ഭാഗങ്ങളിലായി മിസോസോ​ീക് റ്റ്രിയസ്സിക്,ജുറാസിക്ക്,നിയോജിനെ പാറകളും കാണപ്പെടുന്നു .

ഏകദേശം 9000ബി.സി മുതൽ തന്നെ സാഗ്രോസ് പർവതത്തിന്റെ താഴെ കൃഷി ചയ്തതിന്റെ അടയാളങ്ങൾ ലഭിച്ചിട്ടുണ്ട്.അൻഷാൻ സൂസ എന്നീ രണ്ട് നഗരങ്ങളിൽ നിന്നും ഇത്തരത്തിൽ ധാരളം തെളിവുകൾ ലഭിച്ചിട്ടുണ്ട്.ജർമോ എന്നോരു പ്രദേശം പുരാവസ്തു കേന്ദ്രമാണ്‌.ഷാനിദാർൽ നിന്ന് പ്രാചീനമായ നിയാണ്ടർതാൽ മനുഷ്യന്റെ അസ്ഥികൂടം ലഭിച്ചിട്ടുണ്ട്.പല മുൻകാല തെളിവുകളിൽ നിന്ന് വൈൻ ഉദ്പാദനം കണ്ടെത്തിയത് സാഗ്രോസ് മലനിരകളിൽ നിന്നാണ്‌.ഹജ്ജി ഫിരുസ് ടേപെ ഗോഡിൻ ടേപെ എന്നിവരുടെ നിർണ്ണയത്തിൽ 3500നും 5400നും ഇടയിൽ വൈൻ ഇവിടങ്ങളിൽ സംഭരിച്ചിരുന്നു.

പ്രാചീന കാലത്ത്,സാഗ്രോസിൽതാമസ്സിച്ചിരുന്ന കസ്സിറ്റെസ്,ഗുതി,അസ്സീറിയൻ,എലമിറ്റെസ് ,മിറ്റാന്നി എന്നിവരെ കാലക്രമത്തിൽ മെസോപൊടോമിയയിൽ താമസിച്ചിരുന്ന സുമ്മേറിയന്മാരും അക്കീഡിയമാരും കീഴടക്കി.ഈ പർവതനിര, ഭൂമിശാസ്ത്രപരമായി സമതലപ്രദേശമായ മെസോപൊടാമിയയും (ഇന്നത്തെ ഇറാഖ്)ഇറാനിയൻ പീഠഭൂമിയും സൃഷ്ടിച്ചു.



</doc>
<doc id="323997" url="https://ml.wikipedia.org/wiki?curid=323997" title="ക്വീൻസ്ടൗൺ,ന്യൂസീലൻഡ്">
ക്വീൻസ്ടൗൺ,ന്യൂസീലൻഡ്

ന്യൂസിലൻഡിന്റെ ദക്ഷിണദ്വീപിലെ ഒട്ടാഗോ പ്രവിശ്യയിലുള്ള ഒരു നഗരവും രാജ്യത്തെ പ്രധാന വിനോദസഞ്ചാരകേന്ദ്രങ്ങളിലൊന്നുമാണ് ക്വീൻസ്ടൗൺ.മാവോറി ഭാഷയിൽ "തഹൗന" എന്നാണ് ക്വീൻസ്ടൗൺ അറിയപ്പെടുന്നത്. ക്രൈസ്റ്റ് ചർച്ചിൽ നിന്നും 500 കിലോമീറ്റർ പടിഞ്ഞാറായി മൗണ്ട് കുക്ക് കൊടുമുടിയുടെ താഴ്വരയിലാണ് ക്വീൻസ്ടൗൺ നഗരം സ്ഥിതിചെയ്യുന്നത്.ക്വീൻസ്ടൗൺ ജില്ലയുടെ ആസ്ഥാനനഗരമാണിത്.ഇംഗ്ലീഷ് നാവികനായിരുന്ന വില്യം ഗിൽബർട്ട് റീസ് സ്ഥാപിച്ച ഈ നഗരം വാകാതിപോ തടാകത്തിന്റെ കരയിലാണ് നിലകൊള്ളുന്നത്.മഞ്ഞുമലകളും ഗ്ലേസിയറുകളും കൊടുമുടികളും ധാരാളമുള്ള ഈ ടൂറിസ്റ്റ് കേന്ദ്രത്തിൽ പ്രതിവർഷം ലക്ഷക്കണക്കിനു വിനോദസഞ്ചാരികളാണെത്തുന്നത്.2015 ജൂണിലെ കണക്കുകൾ അനുസരിച്ച് 13,150 ആളുകൾ ക്വീൻസ്ടൗണിൽ താമസിക്കുന്നു.ക്രൈസ്റ്റ്‌ചർച്ച്,ഡുനെഡിൻ,നെൽസൺ നഗരങ്ങളുമായി റോഡ് മാർഗ്ഗം ബന്ധപ്പെട്ടിരിക്കുന്ന ക്വീൻസ്ടൗണിൽ ഒരു രാജ്യാന്തരവിമാനത്താവളവുമുണ്ട്.ഒരു അന്താരാഷ്ട്ര ക്രിക്കറ്റ് സ്റ്റേഡിയവും നഗരത്തിൽ സ്ഥിതിചെയ്യുന്നു .



</doc>
<doc id="324004" url="https://ml.wikipedia.org/wiki?curid=324004" title="പാണ്ടൻ പാറ്റപിടിയൻ">
പാണ്ടൻ പാറ്റപിടിയൻ

പാണ്ടൻപാറ്റ പിടിയന് "ആംഗല ഭാഷയിൽlittle pied flycatcher" എന്നാണു പേര്, ശാസ്ത്രീയ നാമം ' "Ficedula westermanni" എന്നും
ഇന്ത്യൻ ഉപഭൂഖണ്ഡം,തെക്കു കിഴക്കൻ ഏഷ്യ, ബംഗ്ലാദേശ്, ഭൂടാൻ, കമ്പോഡിയ, ലാവോസ്, മലയേഷ്യ, മ്യാൻമാർ, നേപ്പാൾ, വിയറ്റ്നാം,ഫിലിപ്പീൻസ്, തായ്‌ലാന്റ്എന്നിവിടങ്ങളിൽ കാണുന്നു.


</doc>
<doc id="324014" url="https://ml.wikipedia.org/wiki?curid=324014" title="ഡാർജീലിംഗ് മെയിൽ">
ഡാർജീലിംഗ് മെയിൽ

ഇന്ത്യയുടെ ചരിത്രത്തിന്റെ ഭാഗമായ ഒരു ഐതിഹാസിക ട്രെയിനാണ് ഡാർജീലിംഗ് മെയിൽ. ഇന്ത്യയുടെ കിഴക്കൻ ഭാഗത്ത് സർവീസ് നടത്തുന്ന ഡാർജീലിംഗ് മെയിൽ സ്വാതന്ത്ര്യത്തിനു മുൻപ്‌ സർവീസ് ആരംഭിച്ചു ഇപ്പോഴും തുടരുന്നു. കൊൽക്കത്ത – സിലിഗുരി റൂട്ടിലെ യാത്രക്കാരും ഹൽദിബാരി സ്ലിപ് റൂട്ടിലെ യാത്രക്കാരും പ്രധാനമായി ആശ്രയിക്കുന്ന ട്രെയിൻ ഇതാണ്.

ട്രെയിൻ നമ്പർ 12343 ഡാർജീലിംഗ് മെയിൽ സീൽദ മുതൽ ഹൽദിബാരി വരേയും ട്രെയിൻ നമ്പർ 12344 ഡാർജീലിംഗ് മെയിൽ ഹൽദിബാരി മുതൽ സീൽദ വരേയും സർവീസ് നടത്തുന്നു.

ചരിത്രം

ബ്രിട്ടീഷ് കാലഘട്ടത്തിൽ നോർത്ത് ബംഗാളിലേക്കുള്ള എല്ലാ ബന്ധങ്ങളും ഈസ്റ്റ് ബംഗാളി വഴി ആയിരുന്നു.

1878 മുതൽ കൊൽക്കത്ത (അന്നത്തെ കൽകട്ട) മുതൽ സിലിഗുരി വരെയുള്ള റൂട്ട് രണ്ട് ഘട്ടമായാണ്. ആദ്യ ഘട്ടം ഈസ്റ്റെൺ ബംഗാൾ സ്റ്റേറ്റ് റെയിൽവേ-ക്കു സമാന്തരമായി കാൽകട്ട സ്റ്റേഷൻ (പിന്നീട് സീൽദ എന്ന് പുനർനാമം ചെയ്തു) മുതൽ പദ്മ നദിയുടെ ദക്ഷിണ തീരത്ത് ദാമൂക്ദിയ ഘട്ട് വരെ 185 കിലോമീറ്റർ യാത്ര. അതിനുശേഷം വഞ്ചിയിൽ നദി കടന്നു 336 കിലോമീറ്ററുള്ള രണ്ടാം ഘട്ട യാത്ര നോർത്ത് ബംഗാൽ റെയിൽവേയുടെ മീറ്റർ ഗേജ് ലൈനിൽ പദ്മ നദിയുടെ ഉത്തര തീരത്തെ സാറഘട്ട് മുതൽ സിലിഗുരി വരെ. 

1912-ൽ പദ്മ നദിക്ക് കുറുകെ 1.8 കിലോമീറ്റർ നീളമുള്ള ഹാർദിന്ജ് പാലം വന്നു. [2] 1926-ൽ പാലത്തിന്റെ ഉത്തര ഭാഗത്തുള്ള മീറ്റർ ഗേജ് ലൈൻ മാറ്റി ബ്രോഡ് ഗേജ് ലൈനാക്കി. അങ്ങനെ കൽകട്ട മുതൽ സിലിഗുരി വരെയുള്ള പാത പൂർണമായി ബ്രോഡ് ഗേജ് ആയി. [1]

ട്രെയിൻ നമ്പർ 12343 ഡാർജീലിംഗ് മെയിൽ സീൽദ മുതൽ ഹൽദിബാരി വരെ സർവീസ് നടത്തുന്നു.

ട്രെയിൻ നമ്പർ 12344 ഡാർജീലിംഗ് മെയിൽ ഹൽദിബാരി മുതൽ സീൽദ വരെ സർവീസ് നടത്തുന്നു.



</doc>
<doc id="324016" url="https://ml.wikipedia.org/wiki?curid=324016" title="സരോവർ പോർട്ടിക്കോ ജൈപൂർ">
സരോവർ പോർട്ടിക്കോ ജൈപൂർ

സരോവർ ഹോട്ടൽസ് ആൻഡ്‌ റിസോർട്ട്സ് ഇന്ത്യയിലെ ഒരു സ്വകാര്യ ഹോട്ടൽ ശൃംഖലയാണ്. ഇന്ത്യയിലെ ഏറ്റവും വലിയ മൂന്നാമത്തെ ഹോട്ടൽ ശൃംഖലയായ സരോവർ ഹോട്ടൽസ് ആൻഡ്‌ റിസോർട്ട്സിന് ഇന്ത്യയിലും വിദേശത്തുമായി 70-ൽ അധികം ഹോട്ടലുകൾ ഉണ്ട്. കാൾസൺ ഹോസ്പിറ്റാലിറ്റി വേൾഡ് വൈഡുമായി കമ്പനിക്ക് അംഗത്വമുണ്ട്. കാൾസൺ കമ്പനി ഹോസ്പിറ്റാലിറ്റി സേവന രംഗത്ത് വളരെ സജീവമാണ്. 1570-ൽ അധികം ഹോട്ടലുകളും, റിസോർട്ടുകളും, ക്രൂയിസ് കപ്പലുകളുമായി 81 രാജ്യങ്ങളിൽ പ്രവർത്തനങ്ങളുണ്ട്. ആഫ്രിക്കയിൽ ഒരു ഹോട്ടൽ അടക്കം 12 പുതിയ ബജറ്റ് ഹോട്ടലുകൾ തുടങ്ങാനുള്ള പദ്ധതി സരോവർ ഹോട്ടൽസ് പ്രഖ്യാപിച്ചിരിക്കുന്നു.


സരോവർ ഹോട്ടൽസ് ഗ്രൂപ്പിന്റെ കീഴിൽ പ്രവർത്തിക്കുന്ന വിവിധ ബ്രാൻഡുകൾ ഇവയാണ്:


ജൈപൂർ പ്രിൻസ്‌ റോഡിലെ ഭാൻ നഗർ-ബി-യിലാണ് സരോവർ പോർട്ടിക്കോ ജൈപൂർ സ്ഥിതിചെയ്യുന്നത്. ശിവ അമ്പലം (ഏകദേശം 1 കിലോമീറ്റർ), ബിഎപിഎസ് ശ്രീ സ്വാമിനാരായൺ മന്ദിർ (ഏകദേശം 2 കിലോമീറ്റർ) എന്നിവയാണ് ഹോട്ടലിന്റെ അടുത്തായുള്ള സന്ദർശക പ്രിയ പ്രദേശങ്ങൾ. അംബർ ഫോർട്ട്‌, സിസോദിയ റാണി ക ബഘ്, ജന്തർ മന്ദർ എന്നിവയും ഹോട്ടലിൽ എത്തുന്നവർ സന്ദർശിക്കാറുള്ള ടൂറിസ്റ്റ് കേന്ദ്രങ്ങളാണ്.

ജൈപൂർ അന്താരാഷ്‌ട്ര എയർപോർട്ടിൽനിന്നും സരോവർ പോർട്ടിക്കോ ജൈപൂരിലേക്കുള്ള ദൂരം: ഏകദേശം 14 കിലോമീറ്റർ 

ജൈപൂർ റെയിൽവേ സ്റ്റേഷനിൽനിന്നും സരോവർ പോർട്ടിക്കോ ജൈപൂരിലേക്കുള്ള ദൂരം: ഏകദേശം 6 കിലോമീറ്റർ

സരോവർ പോർട്ടിക്കോ ജൈപൂർ സ്ഥിതിചെയ്യുന്നത് ജൈപൂരിന്റെ ഊർജസ്വലവും തിരക്കേറിയതുമായ ഭാഗത്താണ്. അതേ സമയം, ഹോട്ടലിൽ എത്തുന്ന അതിഥികൾക്ക് ആശ്വാസവും സമാധാനവും അനുഭവിക്കാൻ സാധിക്കും. സ്ഥിരം യാത്ര ചെയ്യുന്നവർക്ക് അനുയോജ്യമായ ഹോട്ടലാണ് സരോവർ പോർട്ടിക്കോ ജൈപൂർ. നിരവധി ടൂറിസ്റ്റ് കേന്ദ്രങ്ങളിലേക്ക് സരോവർ പോർട്ടിക്കോ ജൈപൂരിൽനിന്നും അനായാസം എത്തിച്ചേരാം.

റൂം സർവീസ്, ഇന്റർനെറ്റ്‌, ബിസിനസ്‌ സെന്റെർ, ജിം, നീന്തൽക്കുളം, 24 മണിക്കൂർ ഫ്രണ്ട് ഡസ്ക്, എയർ കണ്ടീഷൻ, കോൺഫറൻസ് സൗകര്യങ്ങൾ, ലിഫ്റ്റ്‌ ലഭ്യത, ലോണ്ട്രി, ട്രാവൽ ഡസ്ക്, ലൌൻജ്, വലെറ്റ് പാർക്കിംഗ്, വിവാഹ സേവനങ്ങൾ, അത്യാവശ്യ ഘട്ടങ്ങളിൽ ഡോക്ടറുടെ സേവനം എന്നിവഎല്ലാം ഹോട്ടൽ നൽകുന്നു. 

ഏഴ് നിലകളിലായി 82 മുറികളാണ് സരോവർ പോർട്ടിക്കോ ജൈപൂരിലുള്ളത്. സുപീരിയർ റൂം, പ്രീമിയം റൂം, സ്യൂട്ട് എന്നിങ്ങനെ മുറികളാണ് അതിഥികൾക്ക് ലഭ്യമായവ. എല്ലാ മുറികളിലും എൽസിഡി ടിവി, ചായ/കാപ്പി ഉണ്ടാക്കുന്ന മഷീൻ, മിനി ബാർ, ഇലക്ട്രോണിക് സേഫ്, ഫർണിച്ചറുകൾ മുതലായവ സജ്ജീകരിച്ചിട്ടുണ്ട്. ഹോട്ടൽ മുറിയിലും ഹോട്ടലിന്റെ പരിസര പ്രദേശങ്ങളിലും അതിഥികൾക്ക് വൈ-ഫൈ ലഭ്യമാണ്. ബിസിനസ്‌ സെന്റെർ, കറൻസി എക്സ്ചേഞ്ച്, കാവൽക്കാരൻ, 24 മണിക്കൂർ ഫ്രണ്ട് ഡസ്ക്, വാഹന പാർക്കിംഗ് എന്നീ സേവനങ്ങളും ഹോട്ടലിൽ അതിഥികൾക്കായി ലഭ്യമാണ്. വിവിധ തരം ഭക്ഷണങ്ങളും ഹോട്ടലിൽ ലഭ്യമാണ്.







സരോവർ പോർട്ടിക്കോ ജൈപൂരിലുള്ള വിവിധ ഭക്ഷണ പാനീയങ്ങളെ കുറിച്ചു താഴെ കാണാം:

ദി പവിലിയൻ: സരോവർ പോർട്ടിക്കോ ജൈപൂരിൽ നിർമ്മിക്കപ്പെട്ട മികച്ച സ്ഥലങ്ങളിൽ ഒന്നാണ് ദി പവലിയൻ. അവിടെ അതിഥികൾക്ക് വിവിധ തരം പാചകരീതിയിലുള്ള ഭക്ഷണങ്ങൾ ലഭിക്കുന്നു.

സൺസെറ്റ് ബാർ: വിശ്രമിക്കാകും ഉന്മേഷം നൽകുന്ന പാനീയങ്ങൾ കുടിക്കാനും പറ്റിയ സ്ഥലമാണ് മികച്ച സ്റ്റോക്കുള്ള സൺസെറ്റ് ബാർ. വിവിധ തരം പാനീയങ്ങൾ, കോക്ക്ടെയിൽസ് മോക്ക് ടെയിൽസ് ആൽക്കഹോലിക്ക് പാനീയങ്ങൾ എന്നിവ ഇവിടെ ലഭിക്കുന്നു.

ജൈപൂർ ഗ്രിൽ: ലോകത്തെ ഏറ്റവും മികച്ച ഗ്രില്ലുകൾ ജൈപൂർ ഗ്രില്ലിൽ ലഭിക്കുന്നു.


</doc>
<doc id="324019" url="https://ml.wikipedia.org/wiki?curid=324019" title="സിക്കന്ദർ ലോധിയുടെ ശവകുടീരം">
സിക്കന്ദർ ലോധിയുടെ ശവകുടീരം

ലോധി രാജവംശത്തിലെ രണ്ടാമത്തെ ഭരണാധികാരിയായ സിക്കന്ദർ ലോധിയുടെ ശവകുടീരം (ഹിന്ദിയിൽ :सिकंदर लोधी का मक़बरा) ഡെൽഹിയിലെ ലോധി ഉദ്യാനത്തിൽ സ്ഥിതിചെയ്യുന്നു. സിക്കന്ദർ ലോധിയുടെ മകൻ ഇബ്രാഹിം ലോധി 1517-1518 കാലഘട്ടത്തിൽ പണികഴിപ്പിച്ചതാണ് ഈ ശവകുടീരം. ബഡാ ഗുംപാദിൽ നിന്ന് 100 മീറ്റർ അകലെ ശവകുടീരം സ്ഥിതിചെയ്യുന്ന സ്ഥലം മുമ്പ് "ഖൈർപൂർ (Khairpur)" എന്നറിയപ്പെട്ടിരുന്നു.

1489 മുതൽ 1517 വരെ ഡെൽഹിയിലെ സുൽത്താനായിരുന്നു സിക്കന്ദർ ലോധി (യഥാർത്ഥ പേര്-നിസാം ഖാൻ). ഇദ്ദേഹത്തിന്റെ പിതാവ് ബാഹ്‌ലുൽ ലോധി 1489-ൽ അന്തരിച്ചു. അതിനുശേഷം ഡെൽഹിയിലെ ഭരണം ഏറ്റെടുത്ത സിക്കന്ദർ ലോധി 1517-ൽ തന്റെ മരണം വരെയും ഭരണം നടത്തിയിരുന്നു. സിക്കന്ദർ ലോധിയുടെ മരണത്തെ തുടർന്ന് മകൻ ഇബ്രാഹിം ലോധിയാണ് ശവകുടീരം നിർമ്മിച്ചത്.

ഇന്തോ-ഇസ്ലാമിക് വാസ്തുവിദ്യാ ശൈലിയിൽ നിർമ്മിക്കപ്പെട്ട ഈ ശവകുടീരത്തിന് അഷ്ടഭുജാകൃതി (Octagonal)യാണുള്ളത്. ഏറെ പുരാതനമായ ഈ ശവകുടീരം ഇന്ത്യൻ ഉപഭൂഖണ്ഡത്തിലെ തന്നെ ആദ്യത്തെ ഉദ്യാന-ശവകുടീരമാണ്.
ലോധി ഉദ്യാനത്തിൽ തന്നെ സ്ഥിതിചെയ്യുന്ന മുഹമ്മദ് ഷാ സയ്യിദിന്റെ ശവകുടീരത്തിലെ ചില നിർമ്മിതികൾ സിക്കന്ദർ ലോധിയുടെ ശവകുടീരത്തിലും ഉൾപ്പെടുത്തിയിട്ടുണ്ട്.

നല്ല ഉയരമുള്ള സംരക്ഷണ ഭിത്തികളാൽ ചുറ്റപ്പെട്ട ലോധി ഉദ്യാനത്തിന്റെ വടക്കുഭാഗത്തായാണ് ശവകുടീരം സ്ഥിതിചെയ്യുന്നത്. ശവക്കല്ലറ ഉൾപ്പെടുന്ന സ്മാരകത്തിന്റെ പ്രധാന കവാടം ദക്ഷിണ ദിശയെ അഭിമുഖീകരിക്കുന്നു. പ്രധാന കവാടത്തിന്റെ മുകൾ ഭാഗത്തായി അർദ്ധവൃത്താകൃതിയിലുള്ള രണ്ടു നെടുമ്പുരകൾ ഉണ്ട്. ഇവയിൽ നീലനിറത്തിലുള്ള കല്ലുകൾ പാകിയിരിക്കുന്നു. വിവിധ നിറങ്ങളിലുള്ള കല്ലുകൾ കൊണ്ട് കല്ലറ അലങ്കരിച്ചിരിക്കുന്നു. കല്ലറയ്ക്കു ചുറ്റും വിശാലമായ വരാന്തയുണ്ട്‌. ചിത്രപ്പണികൾ കൊണ്ടു നിറഞ്‌ഞ തൂണുകളാണ് സ്മാരകത്തിനുള്ളത്. മുഗൾ വാസ്തുവിദ്യാശൈലിയിലാണ് കല്ലറയുടെ ചുവരുകൾ നിർമ്മിച്ചിരിക്കുന്നത്. അവയിൽ ചില വിദേശഭാഷകളും ആലേഖനം ചെയ്തിട്ടുണ്ട്‌.

സിക്കന്ദർ ലോധിയുടെ ശവകുടീരം ഡെൽഹിയിലെ ലോധി ഉദ്യാനത്തിന്റെ വടക്കു ഭാഗത്തായാണ് നിലകൊള്ളുന്നത്. ഉദ്യാനത്തിന്റെ പടിഞ്ഞാറു ഭാഗത്ത് അമൃത ഷേർഗിൽ മാർഗും കിഴക്കു ഭാഗത്ത് മാക്സ് മുള്ളെർ മാർഗും തെക്കുഭാഗത്ത് ലോധി റോഡും സ്ഥിതിചെയ്യുന്നു. തെക്കു-പടിഞ്ഞാറ് ദിശയിൽ സഫ്ദർജങ് ശവകുടീരവുമുണ്ട്.


</doc>
<doc id="324035" url="https://ml.wikipedia.org/wiki?curid=324035" title="ഊർമിയ തടാകം">
ഊർമിയ തടാകം

വടക്ക് പടിഞ്ഞാറൻ ഇറാനിലെ ഒരു ലവണജല തടാകമാണ് ഊർമിയ തടാകം. ( Lake Urmia, ). ഇറാൻ-തുർക്കി അതിർത്തിക്ക് സമീപമായാണ് ഈ തടാകം സ്ഥിതിചെയ്യുന്നത് 

ഇറാനിലെ ഈസ്റ്റ് അസർബൈജാൻ, വെസ്റ്റ് അസർബൈജാൻ പ്രോവിസുകൾക്കിടയിൽ കാസ്പിയൻ കടലിന്റെ തെക്ക് ഭാഗത്തിനു പടിഞ്ഞാറായി സ്ഥിതിചെയ്യുന്നു. ഇതിന്റെ പൂർണ്ണവലിപ്പത്തിൽ മദ്ധ്യപൂർവേഷ്യയിലെ ഏറ്റവും വലിയ തടാകവും ലോകത്തിലെ ഏറ്റവും വലിയ ആറാമത്തെ ലവണജലതടാകവുമായിരുന്നു. ഇതിലേക്കൊഴുകുന്ന നദികളിൽ അണക്കെട്ടുകൾ നിർമ്മിച്ചതിനാലും സമീപപ്രദേശങ്ങളിൽനിന്നും ഭൂഗർഭജലം പമ്പ് ചെയ്യുന്നതിനാലും ഈ തടാകത്തിന്റെ വലിപ്പം നേരത്തെയുണ്ടായിരുന്നതിന്റെ പത്ത് ശതമാനമായി ചുരുങ്ങിയിട്ടുണ്ട്. 2008 നവംബറിൽ തുറന്ന ലേക്ക് ഊർമിയ പാലം ഈസ്റ്റ് അസർബൈജാനിലെയും വെസ്റ്റ് അസർബൈജാനിലെയും പ്രധാന പട്ടണങ്ങളായ ഊർമിയ, തബ്രീസ് എന്നി പട്ടണങ്ങളെ ബന്ധിപ്പിക്കുന്നു.

ഊർമിയ തടാകത്തിലെ ജലത്തിലെ ധന അയോണുകളിൽ Na, K, Ca, Li and Mg എന്നിവയും ഋണ അയോണുകളിൽ Cl, SO, HCO എന്നിവയും ഉൾപ്പെടും. കറിയുപ്പിന്റെ സാന്ദ്രത സാധാരണ സമുദ്രജലത്തിലെ സാന്ദ്രതയുടെ നാല് ഇരട്ടിയാണ് . തടാകത്തിന്റെ ദക്ഷിണ ഭാഗത്ത് ആഴം കുറവായതിനാൽ ബാഷ്പീകരണ നിരക്ക് കൂടുതലാണ്, അതിനാൽ ഉത്തര ഭാഗത്തേതിനെ അപേക്ഷിച്ച് താരതമ്യേന ലവണ സാന്ദ്രത കൂടുതലുമാണ് .

ബി.സി ഒൻപതാം ശതകത്തിനെ അസീറിയൻ രേഖകളിലാണ് ഊർമിയ തടാകത്തിനെക്കുറിച്ച് ഇന്ന് ലഭ്യമായ ആദ്യ പരാമർശങ്ങളുള്ളത്.

മാന്നായിയൻ രാജവംശം ഈ തടാകത്തിന് സമീപമായിരുന്നു. ഊർമിയ തടാകത്തിന്റെ തെക്കുഭാഗത്തുള്ള ഹസൻലുവിൽ കാണപ്പെടുന്ന അവശിഷ്ടങ്ങൾ ഈ രാജവംശകാലത്തേതാണെന്ന് കരുതപ്പെടുന്നു.

കഴിഞ്ഞ അഞ്ഞൂറ് വർഷങ്ങൾക്കിടയിൽ ഈ തടാകത്തിനു സമീപമായി ഇറാനിയൻ, കുർദ്ദിഷ്, അസ്സീറിയൻ, അർമീനിയൻ, അസേറീകൾ എന്നീ വംശക്കാർ താമസിക്കുന്നുണ്ട്.

ഊർമിയ തടാകത്തിന്റെ ആദ്യകാല പരാമർശങ്ങളിലൊന്ന് ഒൻപതാം നൂറ്റാണ്ടിലെ അസീറിയൻ രേഖകളിൽ നിന്നാണ്. അവിടെ, ഷാൽമനേസർ മൂന്നാമന്റെ (ക്രി.മു. 858–824) രേഖകളിൽ ഊർമിയ തടാകത്തിന്റെ പ്രദേശത്ത് പാർസുവസ് (അതായത് പേർഷ്യക്കാർ), മാതായ് (അതായത് മിതാനി) എന്നീ രണ്ട് പേരുകൾ പരാമർശിക്കപ്പെടുന്നു. ഇവ സ്ഥലങ്ങളെയോ ഗോത്രങ്ങളെയോ അല്ലെങ്കിൽ തുടർന്നുള്ള വ്യക്തിഗത പേരുകളുടെയും "രാജാക്കന്മാരുടെയും" പട്ടികയുമായി അവരുടെ ബന്ധം എന്തായിരുന്നുവെന്ന് പൂർണ്ണമായും വ്യക്തമല്ല. എന്നാൽ മാതായികൾ മേദ്യന്മാരായിരുന്നു. ഭാഷാപരമായി പാർസുവ എന്ന പേര് പഴയ പേർഷ്യൻ പദമായ പാർസയുമായി ഒരു അക്കീമെനിഡ് എത്‌നോളിംഗ്വിസ്റ്റിക് പദവി പൊരുത്തപ്പെടുന്നു. 
ഈ തടാകത്തിൽ ഏകദേശം 120 ദ്വീപുകൾ ഉണ്ട്
. ഷാഹി ദ്വീപായിരുന്നു അവയിലെ ഏറ്റവും വലിയത്, എന്നാൽ തടാകത്തിലെ ജലനിരപ്പ് താഴ്ന്നപ്പോൾ ഈ ദ്വീപ് ഒരു ഉപദ്വീപായി മാറി. 

മന്നായൻ സാമ്രാജ്യത്തിന്റെ കേന്ദ്രമായിരുന്നു തടാകം. തടാകത്തിന്റെ തെക്കുവശത്തായിരുന്നു ഹസൻലുവിന്റെ തകർന്നടിഞ്ഞ കുന്നിനെ പ്രതിനിധീകരിക്കുന്ന മന്നിയൻ അധിവസിത പ്രദേശം. ഇറാനിയൻ ജനതയായ മാറ്റിയാനി അല്ലെങ്കിൽ മാറ്റിയേനി, സിത്തിയൻ, ശകർ, സർമാഷ്യൻ, സിമ്മേറിയൻ എന്നിങ്ങനെ പലതരത്തിൽ തിരിച്ചറിഞ്ഞവരാണ് മന്നയെ കീഴടക്കിയത്. തടാകത്തിൽ നിന്നോ ആളുകളിൽ നിന്നോ ജനങ്ങളിൽ നിന്നോ തടാകത്തിന്റെ പേര് സ്വീകരിച്ചോ എന്ന് വ്യക്തമല്ല, പക്ഷേ രാജ്യം തടാകത്തിന് ലാറ്റിൻ പേര് മാറ്റിയീൻ അല്ലെങ്കിൽ മാറ്റിയാൻ എന്ന് നൽകി.
ഈ തടാകത്തിലേക്ക് പതിമൂന്നോളം നദികളും അരുവികളും വന്നുചേർന്നുണ്ടെങ്കിലും ബഹിർഗമന മാർഗ്ഗമൊന്നുമില്ല, ബാഷ്പീകരണം നിമിത്തമാണ് ജലനഷ്ടം നടക്കുന്നത്. സാറിനെ നദി , സിമിനെ നദി എന്നീ നദികളാണ് വന്നുചേരുന്ന ജലത്തിന്റെ പകുതിയും ലഭ്യമാക്കുന്നത്.


</doc>
<doc id="324042" url="https://ml.wikipedia.org/wiki?curid=324042" title="അൽബോർസ് മലനിരകൾ">
അൽബോർസ് മലനിരകൾ

വടക്കൻ ഇറാനിലും അസെർബൈജാനിലിന്റെ അതിർത്തിയും വടക്ക്-തെക്ക് കാസ്പിയൻ കടലും വടക്ക്-കിഴക്കായി അലഡാഗ് പർവതവുമായി ഇഴകി ചേർന്ന് കിടക്കുന്ന പർവത നിരയാണ്‌ "'അൽബോർസ്"( ).ഈ പർവതനിരയെ പടിഞ്ഞാറ്‌,മദ്ധ്യ,കിഴക്ക് എന്നിങ്ങനെ വിഭജിച്ചിരിക്കുന്നു.പടിഞ്ഞാറൻ അൽബോർസ് ഭാഗം(സാധാരണയായി ഇതിനെ ടാലിഷ് പർവതമെന്നാണ്‌ വിളിക്കുന്നത്) തെക്ക് തെക്ക്-കിഴക്ക് ഏകദേശം പടിഞ്ഞാറൻ കാസ്പിയൻ കടൽ വരെ നീണ്ട് കിടക്കുന്നു.അൽബോർസ് പർവതത്തിന്റെ മധ്യഭാഗം പടിഞ്ഞാറ്‌ മുതൽ കിഴക്ക് വരെ ഏകദേശം തെക്ക് കാസ്പിയൻ കടൽ തീരം വരെ നീണ്ട് കിടക്കുന്നു.കിഴക്കൻ അൽബോർസ് വടക്ക്-കിഴക്ക് ദിശയിലായി ഖോരസൻ(khorasan) ഭാഗത്തിലെ തെക്ക്-കിഴക്കൻ കാസ്പിയൻ കടൽ വരെ നീണ്ട് കിടക്കുന്നു. മദ്ധ്യ അൽബോർസ് സ്ഥിതി ചെയ്യുന്ന ദാമവന്ത്(Damavand) പർവതമാണ്‌ ഈ മലനിരകളിലാണ്‌.ഇറാനിലേയും മദ്യേഷ്യയിലെയും ഏറ്റവും വലിയ പർവതമാണ്‌ ദാമവന്ത്.

എൽബ്രൂസിന്‌ ആ നാമം ലഭിച്ചത് അൽബോർസിൽ നിന്നാണ്‌.പുരാതന പർവതമായ അവെസ്തയിലെ ഹരാ ബറാസൈതി(ഃഅര ബ്ബരശൈറ്റി)യിൽ നിന്നാണ്‌ അൽബോർസ് എന്ന് വാക്കിന്റെ ഉദ്ഭവം.പ്രോട്ടോ-ഇറാനിയൻ വാക്കായ ഹറ ബ്ര്സതി(brzati)യുടെ രൂപാന്തരമാണ്‌ ഹറാ ബരസൈത്തി.ബ്ര്സതിയുടെ സ്ത്രീലിംഗമായ ബ്ര്സതിന്റെ അർത്ഥം ‘വലിയ’ എന്നാണ്‌.ആധുനിക പേർഷ്യൻ ഭാഷയിലും (بلند) സംസ്കൃതത്തിലെ ബ്രഹത്ത് (बृहत्) എന്നിവയുമായി ഇതിന്‌ സാമ്യമുണ്ട്.ഹറ എന്നത് ഗാർഡ് എന്നും വീക്ഷിക്കുക എന്നും ഇന്തോ-യൂറോപ്യനിൽ സെർ എന്നത് സംരക്ഷിക്കുക എന്നും അർത്ഥം ഉണ്ട്.മധ്യ പേർഷ്യൻ കാലത്ത് ഹറ ബരസൈതി ഹർബോർസും ആധുനിക പേർഷ്യനിൽ അൽബോർസും ആയി
സൗരസ്ട്രിയന്മാർ ഈ പ്രദേശം പെഷ്യോറ്റൻന്റെ വാസസ്ഥലമായി കരുതുന്നു.ഷാഹ്നാമയിൽ ഫിർദൗസി ഈ പർവതത്തെ പറ്റി പരാമർശിക്കുന്നുണ്ട് .എൽബ്രൂസ് പർവതം,കൗകാസൂസ് പർവതം,എൽബാരിസ് പർവതം എന്നിവ ഒരേ ഇറാനിയൻ ഭാഷയിൽ നിന്നും രൂപപ്പെട്ടതാണെന്ന് കരുതുന്നു.

ഇറാനിയൻ പീഠഭൂമിക്കും തെക്ക് കാസ്പിയനിലും മദ്ധ്യേ ഒരു മതിൽ കെട്ടായാണ്‌ അൽബോർസ് പർവതം സ്ഥിതി ചെയ്യുന്നത്.ഇവ ഏകദേശം 60-130 കി.മീ വ്യാപിച്ചു കിടക്കുന്നു.ജുറാസിക് ഷൽസിൽ നിന്നും കല്ക്കരി അവിടെ നിന്നും ലഭിക്കുന്നുണ്ട്.കാർബോനിഫെരൌസ്,പെർമിയൻ പാളികൾ ചുണ്ണാബ് കല്ലിന്റെ നിർമ്മാണത്തിന്‌ കാരണമാകുന്നു.കിഴക്കൻ അൽബോരസ് മേഖലകളിൽ കിഴക്ക് ഭാഗത്തായി മീസോസോയിക് പാറകൾ കാണുന്നു.കിഴക്കൻ അൽബോർസ് മേഖലകളിലെ പടിഞ്ഞാറൻ ഭാഗത്ത് പാലിയോസോണിക് പാറകൾ കാണുന്നു.മദ്ധ്യ അൽബോർസ് മേഖലകളിൽ മധ്യ ഭാഗത്തായി ട്രിയാസിക്,ജുറാസിക് പാറകൾ കാണപ്പെടുന്നു.വടക്ക്-കിഴക്കൻ ഭാഗങ്ങളിൽ ജുറാസിക് പാറകളാണ്‌ കൂടുതൽ.

അൽബോർസ് പർവതനിരകളിൽ വളരെ തണുത്ത ശൈത്യമാണ്‌.ധാരാളം സ്കീ റിസോർട്ടുകൾ പർവതത്തിന്റെ വിവിധ ഭാഗങ്ങളിൽ സ്ഥിതി ചെയ്യുന്നു.അവയിൽ പലതും ലോകത്തിലെ തന്നെ മികച്ചവയാണെന്ന് കരുതുന്നു.ഡിസിൻ,ഷെംഷക്,ടോചൽ,ഡർബാൻഡ് എന്നിവ അവയിൽ ചിലതാണ്‌.

അലാം കൂഹ്,ആസാദ് കൂഹ്,ദമാവന്ത്,ദോ ബെരർ,ദോ ഖാഹരാൻ,ഘാലീഹ് ഉദ്യാനം,ഗോർഗ്,ഖോലെനൊ,മെഹർ ചൽ,മിസിനെഹ് മാർഗ്,നാസ്,ഷാഹ് അൽബോർസ്,സീയാലാൻ,ടോചൽ,വരവസ്ഥ്

അലമൂത്,ചാലൂസ്,ദോ ഹെസാർ,ഹരാസ്,ജാജ്രൂദ്,കരജ്,കോജൂർ,ലാർ,നൂർ,സർദാബ്,ഷാ ഹസാർ,ഷാഹ് രൂദ്

ചാലൂസ് അമൊൽ,കരജ്

ഡിസിൻ,എമാംസാദെഹ് ഹാസീം,കൻഡോവാൻ ടണൽ,ലതിയാൻ ഡാം, ലാർ ഡാം



</doc>
<doc id="324049" url="https://ml.wikipedia.org/wiki?curid=324049" title="ബൗദ്ധനാഥ്">
ബൗദ്ധനാഥ്

നേപ്പാളിന്റെ തലസ്ഥാനമായ കാത്മണ്ഡുവിലെ  ഒരു സ്തൂപമാണ് ബൗദ്നാഥ് (ബൗദ്ധ, ബൗദ്ദനാഥ് അല്ലെങ്കിൽ ബൗദ്ധനാഥ് അല്ലെങ്കിൽ" കാസ കെയ്റ്റിയ" എന്നും അറിയപ്പെടുന്നു ) നേപ്പാൾ ബാസയിൽ ഇതറിയപ്പെടുന്നത് കാസ്തി എന്നാണ്. ടിബറ്റൻ ഭാഷയിൽ ജയറുങ് കഷോർ എന്നും(Tibetan: བྱ་རུང་ཁ་ཤོར། Wylie: bya rung kha shor) നേപ്പാളിൽ ബൗദ്ധ എന്നും വിളിക്കപ്പെടുന്നു.കാത്മണ്ഡുവിന്റെ നഗരപ്രാന്തത്തിന്റെ കേന്ദ്രത്തിൽ നിന്ന് ഏകദേശം 11കി.മീ (6.8മീറ്റർ) അകലെയാണ് ഇത് സ്ഥിതിചെയ്യുന്നത്,ഈ സ്തൂപത്തിന്റെ ഭീമാകാരമായ മണ്ടാള അതിനെ, നേപ്പാളിലേ തന്നെ ഏറ്റവും വലിയ സ്തൂപമായി മാറ്റുന്നു.

ബൗദ്ധനാഥിന്റെ സ്തൂപം ചക്രവാളരേഖയെ പ്രതിനിധാനം ചെയ്യുന്നു. പ്രാചീന സ്തൂപമാണ് ലോകത്തിലേതന്നെ ഏറ്റവും വലുത്.
വൻതോതിലുള്ള ജനസംഖ്യ അടങ്ങുന്ന ടിബെറ്റിൽ നിന്ന് കുടിയേറിപാർത്ത ഒരു കൂട്ടം ജനങ്ങളാണ്, ബൗദ്ധനാഥിന് ചുറ്റുമുള്ള അമ്പതോളം ടിബറ്റൻ ഗോമ്പാസുകളുടെ നിർമ്മാണം നേരിൽ കണ്ട മനുഷ്യർ.1979 കളിലാണ് ബൗദ്ധനാഥിന് യുനെസ്കോയുടെ പൈതൃക സ്ഥാനം ലഭിക്കുന്നത്.കൂടാതെ, സ്വയംഭൂനാഥിനോടൊപ്പം ഇതാണ് കാഠ്മണ്ഡു പ്രദേശത്തെ ഏറ്റവും പ്രശസ്തമായ ടൂറിസ്റ്റ് കേന്ദ്രം.

ടിബെറ്റ് മുതൽ വടക്കുകിഴക്കൻ ഗ്രാമമായ സാൻക്കു -വിലേക്കുവിലൂടെ കാത്മണ്ഡു വാലി എത്തുന്ന പ്രാചീന വാണിജ്യപാതയിലാണ് ഈ സ്തൂപം സ്ഥിതിചെയ്യുന്നത്.ഈ ബൗദ്ധനാഥ് സ്തൂപത്തേയും, ചെറുതും, പഴക്കം ചെന്നതുമായ "കാബി" ( കുഞ്ഞുബൗദ്ധനാഥ് ) എന്ന സ്തുപത്തേയും മുറിച്ച് കടന്നിട്ടാണ് അവിടമെത്തുന്നത്.പിന്നീട് ആ വഴി തെക്കിലേക്ക് തിരിയുകയും, ബാഗമതി നദി വഴി പാറ്റാൻ എത്തുകയും ചെയ്യുന്നു, പിന്നീട്, കാത്മണ്ഡുവിന്റെ പ്രധാന നഗരത്തിൽ വച്ച് വളയുകയും ചെയ്യുന്നു.ടിബെറ്റൻ വ്യാപാരികൾ ഇവിടെ താമസ്സിക്കുകയും, നൂറ്റാണ്ടുകളായി പ്രാർത്ഥന നടത്തുകയും ചെയ്തിരുന്നു.1950 കളിൽ ടിബെറ്റിലെ കുടിയേറ്റക്കാർ നേപ്പാളിലേക്കെത്തിയപ്പോൾ അവരിൽ പലരും അവിടെതന്നെ താമസ്സിക്കാമെന്ന് തീരുമാനിച്ചു. കാസപ്പ ബുദ്ധ -യുടെ അവശേഷിക്കുന്ന ശവകല്ലറയായും ഈ സ്തൂപം കരുതപ്പെടുന്നു.

Gopālarājavaṃśāvalī(ഗോപു) പറയുന്നത്, നേപ്പാളികളുടെ ലിച്ചാവി രാജ്യത്തിലെ ചക്രവർത്തിയായിരുന്ന "ശിവദേവ്" (c. 590-604 CE) ആണ് ബൗദ്ധനാഥിനെ കണ്ടെത്തിയത്, എന്നാണ്.മറ്റു നേപ്പാളികൾ പറഞ്ഞ ഇതിഹാസം അത് മാനദേവ രാജാവിന്റെ (464-505 CE) കാലത്തായിരുന്നു എന്നാണ്. ടിബെറ്റൻ തെളിവുകൾ പറയുന്നത് 15-ാം നൂറ്റാണ്ടോ അല്ലെങ്കിൽ 16-ാം നൂറ്റാണ്ടിന് മുമ്പോ ഈ ഇടം ഖനനം ചെയ്യുകയും,അംഷുവർമ രാജാവിന്റെ എല്ലുകൾ കണ്ടെത്തുകയും ചെയ്തു എന്നാണ്.

എന്നിരുന്നാലും, ട്രിസോങ്ങ് ഡെറ്റ്സാൻ (755 മുതൽ 797 വരെ) എന്ന ടിബെറ്റൻ ചക്രവർത്തിയും പാരമ്പര്യമായി ബൗദ്ധനാഥിന്റെ നിർമ്മാണത്തിൽ പങ്കെടുത്തിരുന്നു.ഹെലമ്പു-വിൽ നിന്നുള്ള "യോൽമോ നഗാഗ്ചാങ് സാക്ക്യ സാങ്പോ" ബൗദ്ധനാഥ് പുനർനിർമ്മാണം നടത്തി.




</doc>
<doc id="324054" url="https://ml.wikipedia.org/wiki?curid=324054" title="ധാബൂള ഗുഹാക്ഷേത്രം">
ധാബൂള ഗുഹാക്ഷേത്രം

ശ്രീലങ്കയുടെ മധ്യഭാഗത്തായി സ്ഥിതി ചെയ്യുന്ന ലോകപൈതൃക കേന്ദ്രങ്ങളിൽ ഒന്നാണ്‌ ധാബൂള ഗുഹാ ക്ഷേത്രം(Sinhalese: "Dam̆būlū Len Vihāraya", Tamil "Tampuḷḷai Poṟkōvil") .ധാബൂളയിലെ സുവർണ്ണ ക്ഷേത്രമായി (ഗോൾഡൻ ടെമ്പിൾ ഓഫ് ധാബൂള) ഇത് അറിയപ്പെടുന്നു.1991-ൽ ലോകപൈതൃകകേന്ദ്രമായി തിരഞ്ഞെടുത്ത ഈ പ്രദേശം കൊളംബോയുടെ കിഴക്ക് 148 കിലോമീറ്ററും(92മൈൽ) കാൻഡിയുടെ വടക്ക് 72കിലോമീറ്റർ(45മൈൽ) വ്യാപിച്ച് കിടക്കുന്നു.ശ്രീലങ്കയിലെ ഏറ്റവും വലിയ സംരക്ഷിത ഗുഹാക്ഷേത്ര സമുച്ചയമാണ്‌ ഇത്.സമതലത്തിൽ നിന്ന് 160 മീറ്റർ ഉയരത്തിൽ പാറക്കെട്ടുകൾ കാണപ്പെടുന്നു.ഈ പ്രദേശങ്ങളിൽ ഏകദേശം 80-ൽ അധികം ഗുഹകൾ കാണപ്പെടുന്നു.ഇവയിൽ ഏറ്റവും ആകർഷണീയതയുള്ള അഞ്ച് ഗുഹകളിൽ പലതരത്തിൽ ചിത്രങ്ങളും പ്രതിമകളും കാണപ്പെടുന്നു.ഇവ ഗൗതമ ബുദ്ധന്റെ ജീവിതത്തെ അടിസ്ഥാനമാക്കിയവയാണ്‌.153 ബുദ്ധ പ്രതിമകളും മൂന്ന് ശ്രീലങ്കൻ രാജാവിന്റെയും നാലെണ്ണം ദേവി ദേവതമാരുടെയുമാണ്‌.ഗണേശന്റെയും വിഷ്ണുവിന്റെയും പ്രതിമകൾ അവയിൽ ഉൽപ്പെടുന്നു.ജലഛായങ്ങൾ 2100 ചതുരശ്ര മീറ്റർ (23000 ചതുരശ്ര അടി) യിൽ അവിടെ കാണപ്പെടുന്നു.

ബുദ്ധമതത്തിന്റെ വരവിനു മുൻപ് തന്നെ ചരിത്രാതീത ശ്രീലങ്കൻ ജനത ഗുഹയിൽ താമസിച്ചിരുന്നതിനു തെളിവുകൾ ലഭിച്ചിട്ടുണ്ട്.2700 വർഷം പഴക്കമുള്ള മനുഷ്യ അസ്ഥികൂടം ധാബൂള ഗുഹാ സമുച്ചയത്തിന്റെ സമീപമായ ഇബ്ബാങ്കതുവ(Ibbankatuwa)യിൽ നിന്ന് ലഭിച്ചിട്ടുണ്ട്.

അഞ്ച് ഗുഹകൾ ചേർന്നാണ്‌ ക്ഷേത്രം നിർമ്മിച്ചിരിക്കുന്നത്.ഈ ഗുഹകൾ ഒന്നാം നൂറ്റാണ്ടിൽ നിർമ്മാണം ആരംഭിച്ച് ,കാലാകാലങ്ങളായി പുതുക്കി പണിതിരുന്നു.ഏറ്റവും വലിയ ഗുഹയുടെ നീളം കിഴക്ക് നിന്ന് പടിഞ്ഞാറ്‌ വരെ 52മീറ്ററും.പ്രവേശനം മുതൽ പിൻഭാഗം വരെ 23 മീറ്ററുമാണ്‌..മനോഹരമായ ഈ ഗുഹയുടെ ഏറ്റവും ഉയരമുള്ള ഭാഗം 7മീറ്ററാണ്‌.ഹിന്ദു ദേവതമാരുടെ പ്രതിമകളും ഇവിടെ കാണാം.വളഗംബൻ,നിസ്സാങ്കമല്ല,ആനന്ദൻ തുടങ്ങിയബുദ്ധ ശിഷ്യന്മാരായ രാജാക്കന്മാരുടെ പ്രതിമകളും ഇവിടെ കാണാം.

ആദ്യത്തെ ഗുഹയെ ദേവരാജ ലെന(ലെന എന്നാൽ സിംഹാള ഭാഷയിൽ ഗുഹ) എന്നും പരിശുദ്ധ രാജാവിന്റെ ഗുഹ (Cave of the Divine King) എന്നും അറിയപ്പെടുന്നു.ഒന്നാം നൂറ്റണ്ടിലെ ബ്രഹ്മി ശിലാലിഖിതവും ഒന്നാമത്തെ ഗുഹയുടെ പ്രവേശന സ്ഥലത്ത് കാണപ്പെടുന്നു.ഈ ഗുഹയിൽ 14 മീറ്ററുള്ള ബുദ്ധപ്രതിമ കാണപ്പെടുന്നു.അത് പലപ്രാവശ്യം പെയിന്റടിച്ചതാണ്‌.ബുദ്ധന്റെ കാൽചുവട്ടിലായി അദ്ദേഹത്തിന്റെ പ്രിയശിഷ്യനായ ആനന്ദന്റെ പ്രതിമയും ഉണ്ട്.

ഈ ഗുഹയാണ്‌ ധാബൂളയിലെ ഗുഹാ ക്ഷേത്രത്തിലെ ഏറ്റവും വലിയ രണ്ടാമത്തെ ഗുഹ.ഇവിടെ ബുദ്ധന്റെ 16 നിൽക്കുന്നതും 40 ഇരിക്കുന്നതുമായ പ്രതിമകൾ ഇവിടെ സ്ഥിതി ചെയ്യുന്നു.വട്ടഗമണി അഭയ ഒന്നാം നൂറ്റാണ്ടിലും നിസ്സങ്ക മല്ലൻ 12ആം നൂറ്റാണ്ടിലും ഈ ഗുഹയിൽ പ്രതിമകൾ സ്ഥപിച്ചതായി ഗുഹയുടെ പ്രവേശന ശിലാലിഖിതത്തിൽ രേഖപ്പെടൂതിയിടുണ്ട്.അതിനാലാണ്‌ മഹാത്മമാരായ രാജാക്കന്മാരുടെ ഗുഹ എന്നറിയപ്പെടുന്നത്.

മൂന്നാമത്തെ ഗുഹ “‘മഹാ അലുത് വിഹാരം”’മഹത്തായ പുതിയ മഠ്ം(Great New Monastery) മേൽത്തട്ടും ചുവരുകളും കാൻഡി ശൈലിയിൽ മോടി പിടിപ്പിച്ചിരിക്കുന്നു ക്രിതി ശ്രീ രാജസിംഹം(1747-1782) ഇവിടെ 50 പുതിയ ബുദ്ധ പ്രതിമയും അദ്ദേഹത്തിന്റെ പ്രതിമയും സൃഷ്ടിച്ചു.



</doc>
<doc id="324059" url="https://ml.wikipedia.org/wiki?curid=324059" title="ബഹ്റോത് ഗുഹകൾ">
ബഹ്റോത് ഗുഹകൾ

ഇന്ത്യയിലെ ഏക പാർസി - സൊരാഷ്‌ട്രിയൻ ഗുഹാക്ഷേത്രമാണ് മഹാരാഷ്ട്രയിലെ ദഹാനുവിലുള്ള ബഹ്റോത് ഗുഹകൾ. ഗുജറാത്തിലെ സൻജൻ തീരത്തിന് 25 കിലോമീറ്റർ തെക്കായി, മഹാരാഷ്ട്രയിലെ ബോർദി ഗ്രാമത്തിൽ നിന്ന് 8 കിലോമീറ്റർ മാറിയാണ് ബഹ്റോത് ഗുഹകൾ സ്ഥിതി ചെയ്യുന്നത്. 1393ൽ മുഹമ്മദ് ബിൻ തുഗ്ലക്കിന്റെ സാമന്തനായ അലഫ് ഖാന്റെ പടയോട്ടത്തെ ഭയന്ന്, പാർസികൾ അഭയം തേടിയത് ഇവിടെയാണ്. അക്കാലത്ത് ഇപ്പോൾ ഉദ്വാദാ അതാഷ് ബഹറമിൽ പ്രതിഷ്ഠിച്ചിരിക്കുന്ന ഇറാൻ ഷാ അഗ്നിനാളം 12 വർഷം (1393 -1405 AD) ഇവിടെ ആയിരുന്നു സൂക്ഷിച്ചിരുന്നത്. ആർക്കിയോളജിക്കൽ സർവേ ഓഫ് ഇന്ത്യയുടെ (ASI) ഒരു സംരക്ഷിത പൈതൃക സ്മാരകമാണ് ഇന്ന് ബഹ്റോത് ഗുഹകൾ. സാധാരണ പാർസി അഗ്നിക്ഷേത്രങ്ങളിൽ അന്യമതസ്ഥരെ കയറ്റാറില്ലെങ്കിലും ഇവിടെ പ്രവേശനം അനുവദനീയമാണ്. സമുദ്ര നിരപ്പിൽ നിന്നും ഏകദേശം 1500 അടി ഉയരത്തിൽ സ്ഥിതി ചെയ്യുന്ന ബഹ്റോത് മലമുകളിൽ എത്താൻ അസ്വാലി ഗ്രാമത്തിൽ നിന്നു 3 മണിക്കൂർ കുത്തനെ ഉള്ള കയറ്റം ആവശ്യമായി വരും. മലയുടെ കിഴക്കൻ അറ്റത്താണ് ഗുഹകൾ. ഇവിടെ നിന്നും ഇറാനിലെ അവസാന സൊരാസ്ട്രിയൻ സാമ്രാജ്യമായിരുന്ന സസാനിയൻ സാമ്രാജ്യ കാലത്തെ (224 – 651 AD) നാണയങ്ങളും കളിമൺ പാത്രങ്ങളും സ്ഫടിക കഷണങ്ങളും മറ്റും ലഭിച്ചിട്ടുണ്ട്. ഇത് ഇറാനിയൻ സൊരാഷ്ട്രിയൻമാരും ഗുജറാത്ത് തീരവും തമ്മിൽ കച്ചവട ബന്ധമുണ്ടായിരുന്നതിന്റെ തെളിവായി ചരിത്രകാരൻമാർ കരുതുന്നു.



</doc>
<doc id="324079" url="https://ml.wikipedia.org/wiki?curid=324079" title="ജെറ്റ് എയർവേസ്">
ജെറ്റ് എയർവേസ്

മുംബൈ ആസ്ഥാനമായി പ്രവർത്തിക്കുന്ന പ്രധാനപ്പെട്ടൊരു ഇന്ത്യൻ എയർലൈനാണ് ജെറ്റ് എയർവേസ്. ഇൻഡിഗോ-ക്കു ശേഷം മാർക്കറ്റ്‌ ഷെയറിലും യാത്രക്കാരുടെ എണ്ണത്തിലും ഇന്ത്യയിലെ ഏറ്റവും വലിയ രണ്ടാമത്തെ എയർലൈനാണ് ജെറ്റ് എയർവേസ്. ലോകമെമ്പാടുമുള്ള 74 ലക്ഷ്യസ്ഥാനങ്ങളിലേക്ക് ദിവസവും 300-ൽ അധികം ഫ്ലൈറ്റ് സർവീസുകൾ നടത്തുന്നു. ജെറ്റ് എയർവേസന്റെ പ്രധാന ഹബ് മുംബൈയാണ്, ഡൽഹി, കൊൽക്കത്ത, ചെന്നൈ, ബംഗളുരു എന്നിവടെങ്ങളിലും ഹബ്ബുകൾ ഉണ്ട്. 

1992 ഏപ്രിൽ 1-നു എയർ ടാക്സി സേവനം തുടങ്ങിക്കൊണ്ടാണ് ജെറ്റ് എയർവേസ് പ്രവർത്തനങ്ങൾ ആരംഭിച്ചത്. മലയ്ഷ്യ എയർലൈൻസിൽനിന്നും ലീസിനെടുത്ത 4 ബോയിംഗ് 737-300 വിമാനങ്ങൾ ഉപയോഗിച്ചു 1993 മെയ്‌ 5-നു വാണിജ്യാടിസ്ഥാനത്തിലുള്ള പ്രവർത്തനങ്ങൾ ആരംഭിച്ചു. 1994-ൽ വന്ന പുതിയ നിയമത്തിന്റെ അടിസ്ഥാനത്തിൽ ജെറ്റ് എയർവേസ് സമയപ്പട്ടികയനുസരിച്ചുള്ള വിമാനയാത്ര സേവനമാകാനുള്ള അപേക്ഷ നൽകി, 1995-ൽ അനുമതി ലഭിച്ചു. വിദേശ എയർലൈനുകൾക്ക് സെയിൽസ് മാർക്കറ്റിംഗ് സേവനങ്ങൾ നൽകിയിരുന്ന ജെറ്റ്എയർ (പ്രൈവറ്റ്) ലിമിറ്റഡിന്റെ ഉടമസ്ഥനായെയിൽസ്്ലൈൻa്തിൽനന്തിൽ നരേഷ് ഗോയൽ, ഇന്ത്യൻ എയർലൈൻസുമായി മത്സരിക്കാൻ ജെറ്റ് എയർവേസ് സ്ഥാപിച്ചു. 1953-ൽ എല്ലാ പ്രധാന ഇന്ത്യൻ വിമാന സർവീസുകളും എകീകരിച്ചത് മുതൽ ഇന്ത്യൻ എയർലൈൻസ് ഇന്ത്യയിലെ വ്യോമയാന രംഗത്തെ ഏക പ്രതിനിധിയായിരുന്നു.
മാർച്ച്‌ 2004-ൽ ജെറ്റ് എയർവേസ് അന്താരാഷ്‌ട്ര വിമാന സർവീസുകൾ ആരംഭിച്ചു. ചെന്നൈയിൽനിന്നും കൊളംബോയിലേക്കായിരുന്നു ആദ്യ അന്താരാഷ്ട്ര വിമാനം. ബോംബെ സ്റ്റോക്ക്‌ എക്സ്ചേഞ്ചിൽ ലിസ്റ്റ് ചെയ്യപ്പെട്ട കമ്പനിയുടെ 80 ശതമാനം ഓഹരികളും നരേഷ് ഗോയലിന്റെ കൈവശമാണ്. മാർച്ച്‌ 2011-ളെ കണക്കനിസരിച്ചു ജെറ്റ് എയർവേസിൽ 13,777 ജീവനക്കാരുണ്ട്. എയർ സഹാറയെ 2006 ജനുവരിയിൽ 500 മില്യൺ യുഎസ് ഡോളറുകൾക്ക് ജെറ്റ് എയർവേസ് ഏറ്റെടുക്കുമെന്ന് കമ്പനി അറിയിച്ചു. എന്നാൽ ആ നീക്കം ജൂൺ 2006-ൽ വിഫലമായി. ഏപ്രിൽ 12, 2007-ൽ 14.5 ബില്ല്യൺ ഇന്ത്യൻ രൂപക്ക് (340 യുഎസ് ഡോളറുകൾ) ജെറ്റ്എയർവേസ് എയർ സഹാറയെ സ്വന്തമാക്കി. എയർ സഹാറയെ ജെറ്റ് ലൈറ്റ് എന്ന് പുനർനാമം ചെയ്തു. 2008 ഓഗസ്റ്റിൽ ജെറ്റ് ലൈറ്റിനെ പൂർണമായി ജെറ്റ് എയർവേസിന്റെ ഭാഗമാക്കാനുള്ള തീരുമാനം കമ്പനി പ്രഖ്യാപിച്ചു.

ജെറ്റ് എയർവേസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: എയർ ലിംഗസ്, എയർ ബെർലിൻ, എയർ കാനഡ, എയർ ഫ്രാൻസ് , എയർ സീഷെൽസ്, ഓൾ നിപ്പോൺ എയർവേസ്, അലിറ്റാലിയ , ബാങ്കോക്ക്‌ എയർവേസ് , ബ്രസ്സൽസ് എയർലൈൻസ്, എമിരേറ്റ്സ്, എത്തിഹാദ് എയർവേസ്, ഗരുഡ ഇന്തോനേഷ്യൻ , കെനിയ എയർവേസ്, കെഎൽഎം, കൊറിയൻ എയർ, മലേഷ്യ എയർലൈൻസ്, ക്വാൻട്ടസ്, സൗത്ത് ആഫ്രിക്കൻ എയർവേസ്, യുണൈറ്റഡ് എയർലൈൻസ്, വിയറ്റ്നാം എയർലൈൻസ് , വിർജിൻ അറ്റ്‌ലാന്റിക്ക്.



</doc>
<doc id="324082" url="https://ml.wikipedia.org/wiki?curid=324082" title="ചൈന എയർലൈൻസ്">
ചൈന എയർലൈൻസ്

റിപബ്ലിക്‌ ഓഫ് ചൈനയിലെ ഏറ്റവും വലിയ എയർലൈനാണ് ചൈന എയർലൈൻസ് (സിഎഎൽ). 12,080 സ്ഥിരം ജീവനക്കാരുള്ള എയർലൈനിന്റെ തലസ്ഥാനം തായ്‌വാൻ ടോയാൻ അന്താരാഷ്‌ട്ര വിമാനത്താവളമാണ്. ഏഷ്യ, യൂറോപ്പ്, നോർത്ത് അമേരിക്ക, ഓഷ്യാനിയ എന്നിവിടങ്ങളിലെ 112 നഗരങ്ങളിലെ 115 വിമാനത്താവളങ്ങളിലേക്ക് ആഴ്ച്ചയിൽ 1400-ൽ അധികം സർവീസുകൾ ചൈന എയർലൈൻസ് നടത്തുന്നു.ചൈന എയർലൈൻസിന്റെ കാർഗോ വിഭാഗം 91 ചരക്കു വിമാനങ്ങൾ ഉപയോഗിച്ചു ആഴ്ചയിൽ 33 ലക്ഷ്യസ്ഥാനങ്ങളിലേക്ക് സർവീസ് നടത്തുന്നു.2013-ൽ പാസ്സഞ്ചർ റെവന്യൂ പെർ കിലോമീറ്റർ (ആർപികെ) അടിസ്ഥാനത്തിൽ ചൈന എയർലൈൻസ് ലോകത്തിൽ 29-മത്തേയും ചരക്കു ആർപികെ അടിസ്ഥാനത്തിൽ 10-മത്തേയും വലിയ എയർലൈനാണ്. ചൈന എയർലൈൻസിനു മൂന്ന് സഹോദര എയർലൈനുകളുണ്ട്: തിരക്ക് കുറഞ്ഞതും മറ്റു ആഭ്യന്തര ലക്ഷ്യസ്ഥാനങ്ങളിലേക്കും സർവീസ് നടത്തുന്ന മന്ദാരിൻ എയർലൈൻസ്; ചൈന എയർലൈൻസിന്റെ അടക്കം ചരക്ക് സർവീസ് നടത്തുന്ന ചൈന എയർലൈൻസ് കാർഗോ; ചൈന എയർലൈൻസം സിങ്കപ്പൂർ എയർലൈൻ ഗ്രൂപ്പായ ടൈഗർഎയർ ഹോൾഡിംഗും സംയുക്തമായി സ്ഥാപിച്ച കുറഞ്ഞ നിരക്ക് എയർലൈനായ ടൈഗർഎയർ തായ്‌വാൻ.

2011-ൽ സ്കൈടീമുമായി ചേർന്ന ശേഷം, ചൈന എയർലൈൻ തങ്ങളുടെ പ്രതിച്ഛായയിൽ മാറ്റം വരും എന്നാ പ്രതീക്ഷയിൽ ലോഗോയിൽ ചെറിയ മാറ്റങ്ങൾ വരുത്തി. കമ്പനിയുടെ പേര് പുതിയ lipi ശൈലിയിൽ എഴുതി, പ്ലം ബ്ലോസം അടയാലത്തിലും ചെറിയ മാറ്റങ്ങൾ വരുത്തി.

ഡിസംബർ 16, 1959-ൽ പിബിവൈ ആംഫിബിയൻസിന്റെ രണ്ടു വിമാനങ്ങൾ ഉപയോഗിച്ചാണു ചൈന എയർലൈൻസ് സ്ഥാപിക്കപ്പെട്ടത്. എയർലൈനിന്റെ എല്ലാ ഓഹരികളും റിപബ്ലിക് ഓഫ് ചൈന സർക്കാരിന്റെ കൈവശമാണ്. ഒക്ടോബർ 1962-ൽ തായ്‌പെയ് മുതൽ ഹുവലിൻ വരെയാണ് എയർലൈനിന്റെ ആദ്യ ആഭ്യന്തര സർവീസ് നടത്തിയത്. പിന്നീട്, കാരവെൽ, ബോയിംഗ് 727-100എസ് വിമാനങ്ങൾ വന്നതിനുശേഷം സൗത്ത് വിയറ്റ്നാം, ഹോങ്ങ് കോങ്ങ്, ജപ്പാൻ എന്നിവടങ്ങളിലേക്ക് അന്താരാഷ്‌ട്ര സർവീസുകൾ ആരംഭിച്ചു.

റിപബ്ലിക് ഓഫ് ചൈനയുടെ പതാകവാഹക എയർലൈനായ ചൈന എയർലൈൻസിന് തായ്‌വാന്റെ രാഷ്ട്രീയ നിലയെക്കുറിച്ചുള്ള തർക്കങ്ങളും മറ്റു രാജ്യങ്ങളുമായുള്ള പ്രശ്നങ്ങളും വിലങ്ങുതടിയായിട്ടുണ്ട്. അനവധി രാജ്യങ്ങളിലേക്ക് സർവീസ് നടത്താൻ ച്ചിന എയർലൈൻസിനു സാധിച്ചില്ല. അതിന്റെ ഫലമായി, 1990 പകുതികളിൽ ചൈന എയർലൈൻസിന്റെ സഹോദര സ്ഥാപനമായ മന്ദാരിൻ എയർലൈൻസ് ചില സിഡ്നി വാൻകൂവർ അന്താരാഷ്ട്ര റൂട്ടുകളിലെ സർവീസുകൾ ഏറ്റെടുത്തു. അന്താരാഷ്‌ട്ര തർക്കങ്ങൾ ഒഴിവാക്കുന്നതിന്റെ ഭാഗമായി 1995-ൽ ചൈന എയർലൈൻസ് തങ്ങളുടെ പുതിയ ലോഗോ ആയ പ്ലം ബ്ലോസം അനാവരണം ചെയ്തു. വിമാനങ്ങളുടെ പിൻ ചിറകുകളിൽ ചൈനയുടെ പതാകയ്ക്കു പകരം പുതിയ ലോഗോ വെച്ച്. പ്ലം ബ്ലോസം റിപബ്ലിക് ഓഫ് ചൈനയുടെ ദേശീയ പുഷ്പമാണ്‌.

ചൈന എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: അലിറ്റാലിയ, ബാങ്കോക്ക്‌ എയർവേസ് , ചൈന ഈസ്റ്റൺ എയർലൈൻസ്, ചൈന സതേൺ എയർലൈൻസ്, ചെക്ക്‌ എയർലൈൻസ്, ഡെൽറ്റ എയർ ലൈൻസ്, ഗരുഡ ഇന്തോനേഷ്യൻ, ഹവായിയൻ എയർലൈൻസ്, ജപ്പാൻ എയർലൈൻസ്, കെഎൽഎം, കൊറിയൻ എയർ, മലേഷ്യ എയർലൈൻസ് , ക്വാൻട്ടസ്, ഷാങ്ങ്‌ഹായ് എയർലൈൻസ്, തായ്‌ എയർവേസ് ഇന്റർനാഷണൽ, വിയറ്റ്നാം എയർലൈൻസ്, വിർജിൻ അമേരിക്ക, വെസ്റ്റ് ജെറ്റ്, ഷിയാമെൻ എയർലൈൻസ്.


</doc>
<doc id="324086" url="https://ml.wikipedia.org/wiki?curid=324086" title="ജൈസാൽമീർ കോട്ട">
ജൈസാൽമീർ കോട്ട

ഇന്ത്യയിലെ എന്നല്ല ലോകത്തിലേ തന്നെ ഏറ്റവും വലിയ കോട്ടകളിൽ ഒന്നാണ് ജയ്സാൽമീർ കോട്ട. രാജസ്ഥാനിലെ ജൈസാൽമീർ നഗരത്തിലാണ് ഇത് സ്ഥിതിചെയ്യുന്നത്. രജപുത്ര രാജാവയിരുന്ന റാവു ജൈസാൽ ക്രി. വ 1156ലാണ് ഈ കോട്ട പണികഴിപ്പിച്ചത്. രാജാവിന്റെ പേരിൽനിന്നുതന്നെയാണ് ജൈസാൽമീർ എന്ന വാക്ക് ഉൽത്തിരിഞ്ഞതും. താർ മരുഭൂമിയിലെ ത്രികൂട എന്ന് ഒരു കുന്നിന്മേലാണ് പ്രൗഢഗംഭീരമായ ഈ കോട്ട നിർമിച്ചിരിക്കുന്നത്. നിരവധി യുദ്ധങ്ങൾക്കും ജൈസാൽമീർ കോട്ട സാക്ഷ്യം വഹിച്ചിട്ടുണ്ട്. 

മഞ്ഞനിറത്തിലുള്ള മണൽക്കല്ലുകൊണ്ടാണ് കോട്ടമതിൽ പണിതിരിക്കുന്നത്. സൂര്യാസ്ത്മയ സമയത്ത് ഈ കോട്ടയ്ക്ക് ഒരു പ്രത്യേക സൗന്ദര്യം തോന്നുന്നു. കോട്ടമതിൽ സ്വർണ്ണനിറത്തിലായി കാണപ്പെടുന്നു. ഇതിനാൽ സുവർണ്ണ കോട്ട എന്ന ഒരു പേരും ജൈസാൽമീറിലെ കോട്ടയ്ക്കുണ്ട്. ഇന്ന് നിരവധി സഞ്ചാരികൾ ദിനം പ്രതി ഈ കോട്ട സന്ദർശിക്കുന്നുണ്ട്.

ചരിത്രം

1156 ൽ ഭാട്ടി രജപുത്തായിരുന്ന റാവൽ ജയ്സാൽ ഈ കോട്ട നിർമ്മിച്ചതാണ്.ജോധാസിന്റെ അപ്രത്യക്ഷമായ ലോധ്രുവയിലെ ഒരു നിർമ്മാണം മുൻകൂട്ടി നിശ്ചയിച്ചതായി കഥ പറയുന്നു. ജെയ്സാൽമെർ നഗരം സ്ഥാപിച്ചപ്പോൾ ഒരു പുതിയ തലസ്ഥാനം സ്ഥാപിച്ചു. എ.ഡി. 1293-94 കാലഘട്ടത്തിൽ റാവൽ ജെത്സി എട്ട് ഒൻപത് വർഷത്തെ ഉപരോധം നേരിട്ട് ദില്ലിയിലെ സുൽത്താൻ അലാവുദ്ദീൻ ഖൽജിക്ക് കൈമാറിയിരുന്നു. ഇയാളുടെ ഭണ്ഡാര ഭണ്ഡാരത്തിൽ ഒരു ഭട്ടി റെയ്ഡിനെ പ്രകോപിപ്പിച്ചതായി പറയപ്പെടുന്നു. ഉപരോധത്തിന്റെ ഒടുവിൽ, ഭട്ടി രാജ്പുത് സ്ത്രീകൾ "ജൗഹാർ" ചെയ്തു, ആൺ-യോദ്ധാക്കൾ സുൽത്താന്റെ സൈന്യവുമായി യുദ്ധത്തിൽ തങ്ങളുടെ മാരകമായ അന്ത്യം കണ്ടെത്തി. വിജയിച്ച ഉപരോധം കഴിഞ്ഞ് ഏതാനും വർഷങ്ങൾക്ക് ശേഷം, കോട്ട ഉപേക്ഷിച്ചു, ഒടുവില് ആശ്രിതർ താമസിച്ചിരുന്ന ഒരു ഭീമൻ അവശേഷിച്ചു. 

റാവൽ ലുനകരന്റെ ഭരണകാലത്ത്, 1530 മുതൽ 1551 വരെ കോട്ട ഒരു അഫ്ഗാൻ മേധാവി അമീർ അലിയാണ് ആക്രമിച്ചത്. ജൗഹർ തയ്യാറെടുക്കാൻ സമയമില്ലാത്തതിനാൽ റാവലിനെ തോൽപ്പിക്കാൻ താൻ ശ്രമിച്ചപ്പോൾ അയാൾ തന്റെ വനിതകളെ അറുത്തു. ദൗത്യം പൂർത്തിയായിക്കഴിഞ്ഞ ഉടൻ തന്നെ ദുരന്തപൂർവ്വം അടിയന്തരമായി എത്തിച്ചേർന്നു. കോട്ടയുടെ സംരക്ഷണത്തിൽ ജയ്സാൽമെറിന്റെ സൈന്യം വിജയിച്ചു. 1541-ൽ, അജ്മീരിലേക്ക് പോകുന്ന വഴിയിൽ ഈ കോട്ട ആക്രമിച്ചപ്പോൾ റാവൽ ലുനകരൻ മുഗൾ ചക്രവർത്തി ഹുമയൂണിനെ നേരിട്ടു. തന്റെ മകളെ അക്ബറിലേയ്ക്ക് വിവാഹം കഴിച്ചു. 1762 വരെ മുഗൾ സാമ്രാജ്യം മുഗൾ ഭരണത്തിൻ കീഴിലായിരുന്നു. 

1762 ൽ മുഗളരുടെ ഭരണത്തിൻ കീഴിലായിരുന്നു ഈ കോട്ട. ഒറ്റപ്പെട്ട പ്രദേശം മൂലം കോട്ട മറാഠകളുടെ നാശമാണ് രക്ഷപ്പെട്ടത്. 1818 ഡിസംബർ 12 ന് ഈസ്റ്റ് ഇന്ത്യാ കമ്പനിയും മുൾരാജും തമ്മിലുള്ള ഈ ഉടമ്പടി മുൾരാജ് കോട്ടയുടെ നിയന്ത്രണം നിലനിർത്താൻ അനുവദിക്കുകയും അധിനിവേശത്തിൽ നിന്ന് സംരക്ഷണത്തിന് വഴിയൊരുക്കുകയും ചെയ്തു. 1820 ൽ മുൾരാജ് മരിച്ചതിനു ശേഷം അദ്ദേഹത്തിന്റെ കൊച്ചുമകനായ ഗജ് സിംഗ് കോട്ടയുടെ നിയന്ത്രണം കൈയടക്കി. 

ബ്രിട്ടീഷ് ഭരണത്തിന്റെ ആവിർഭാവത്തോടെ, സമുദ്ര വ്യവസായത്തിന്റെ ഉദയം, ബോംബെ തുറമുഖത്തിന്റെ വളർച്ച എന്നിവ ജെയ്സാൽമീറിന്റെ ക്രമേണ സാമ്പത്തിക പ്രതിസന്ധിക്ക് കാരണമായി. സ്വാതന്ത്ര്യത്തിനും വിഭജനത്തിനും ശേഷം, പുരാതന കച്ചവട പാത പൂർണമായും അടച്ചുപൂട്ടി. അന്തർദേശീയ വാണിജ്യത്തിന്റെ പ്രാധാന്യം മുൻകാല പ്രാധാന്യത്തിൽ നിന്ന് നഗരത്തെ ശാശ്വതമായി നീക്കം ചെയ്തു. എന്നിരുന്നാലും, 1965 ലും 1971 ലും ഇന്ത്യയും പാകിസ്താനും തമ്മിൽ നടന്ന യുദ്ധങ്ങളിൽ ജയ്സാൽമെറിന്റെ തുടർന്നുള്ള തന്ത്രപ്രധാന പങ്കുപ്രകടമായിരുന്നു.

ജെയ്സാൽമീർ ഇപ്പോൾ ഒരു പ്രധാന വാണിജ്യ നഗരമായിരുന്നില്ലെങ്കിലും ഒരു പ്രധാന പട്ടാള സ്ഥാനമായി ഇപ്പോഴില്ലെങ്കിലും, നഗരത്തിന് ഇപ്പോഴും ഒരു പ്രധാന ടൂറിസ്റ്റ് കേന്ദ്രമായി വരുമാനം നേടാൻ കഴിയും. തുടക്കത്തിൽ ജയ്സാൽമീറിലെ ജനസംഘം ഈ കോട്ടയ്ക്കുള്ളിൽ താമസിച്ചിരുന്നു. ഇന്ന് പഴയ കോട്ട ഇപ്പോഴും നിലനിൽക്കുന്നു 4000 ആൾക്കാർ ബ്രാഹ്മണരും രജപുത് സമുദായത്തിൽ നിന്നും വന്നവരാണ്. ഈ രണ്ട് സമുദായങ്ങളും ഒരിക്കൽ ഭട്ടി ഭരണാധികാരികൾക്കുവേണ്ടി ഒരു തൊഴിൽ ശക്തിയായി പ്രവർത്തിച്ചിരുന്നു. അതിനുശേഷം തൊഴിലാളികൾ മലമുകളിൽ താമസിക്കുന്നതിനും കോട്ടയുടെ മതിലിനു ചുറ്റുമിരുന്നു. [4] പ്രദേശത്തെ ജനസംഖ്യയുടെ പതുക്കെ വർദ്ധനയോടെ, നഗരത്തിലെ പലരും ക്രമേണ ട്രികൂട മലയുടെ കാൽപ്പാദത്തിലേക്ക് മാറ്റി. അവിടെ നിന്ന് പട്ടണത്തിന്റെ ജനസംഖ്യ, കോട്ടയുടെ പഴയ മതിലുകൾക്ക് അപ്പുറത്തും, താഴ്വരയുടെ സമീപത്തുള്ള താഴ്വരയിലും വളരെ വ്യാപകമാണ്.

വാസ്തുവിദ്യ

ഏകദേശം 1,500 അടി (460 മീ.) നീളവും 750 അടി (230 മീറ്റർ) വിസ്താരവുമുണ്ട് കോട്ട. ചുറ്റുമുള്ള ഒരു കുന്നിൻ മുകളിൽ 250 അടി (76 മീറ്റർ) ഉയരമുള്ള ഒരു കുന്നിൻ മുകളിലാണ് ഇത് നിർമ്മിച്ചിരിക്കുന്നത്. കോട്ടയുടെ അടിത്തറ 15 അടി (4.6 മീറ്റർ) ഉയരമുള്ള മതിലാണ്. കോട്ടയുടെ ഏറ്റവും വലിയ മോതിരവും അതിന്റെ ട്രിപ്പിൾ റിംഗുഡ് ആർക്കിടെക്ചറിലുമാണ്. കോട്ടയുടെ മുകൾത്തട്ടുകളും, ഗോപുരങ്ങളും പ്രതിരോധ ഭൗതികവ്യാപ്തിയായി ഏകദേശം 2.5 മൈൽ (4.0 കി.മീ) നീളമുണ്ട്. കോട്ട ഇപ്പോൾ 99 കൊത്തളങ്ങൾ ഉൾക്കൊള്ളുന്നു, അതിൽ 92 എണ്ണം കെട്ടിടനിർമ്മാണങ്ങളോ 1633-47 കാലഘട്ടത്തിൽ പുനർനിർമിച്ചതോ ആണ്. ഈ കോട്ടയിൽ പട്ടണത്തിന്റെ വശത്തുനിന്നും നാലു കോട്ടകളും പ്രവേശനകവാടങ്ങളും ഉണ്ട്, അവയിൽ ഒരു തവണ പീരങ്കി സംരക്ഷിക്കുന്നു. [8] കോട്ടയുടെ മതിലുകളിലെയും ഗ്രൗണ്ടുകളിലെയും മറ്റു താല്പര്യങ്ങൾ:

കോട്ടയിലേക്കുള്ള സന്ദർശകരുടെ നാല് വലിയ കവാടങ്ങൾ കടന്നുപോകണം. കോട്ടയുടെ പ്രധാന സമീപനത്തിനടുത്താണ്ഇത്.

ജൈന ക്ഷേത്രങ്ങൾ: ജയ്സാൽമീർ കോട്ടക്കുള്ളിൽ പന്ത്രണ്ടാം നൂറ്റാണ്ടിലെ മഞ്ഞ മണൽക്കല്ലിൽ പണിത 7 ജൈന ക്ഷേത്രങ്ങൾ ഇവിടെയുണ്ട്. [9] [10] ശോഭനതയ്ക്കായി സമർപ്പിക്കപ്പെട്ട വലിയ ക്ഷേത്രമാണ് അര്സരന് ചോപ്ര. ഈ ക്ഷേത്രത്തിൽ 600-ൽ അധികം വിഗ്രഹങ്ങൾ കാണാം. ചോപ്ര പഞ്ച്ജി അഷ്ടപദ് ക്ഷേത്രം കോട്ടനിർമ്മിച്ചു. 

ലക്ഷ്മി ദേവിയെയും വിഷ്ണുവിനെയും ആരാധിക്കുന്നതിനായി സമർപ്പിച്ചിരിക്കുന്ന ലക്ഷ്മിനാഥ് ക്ഷേത്രമാണ് ജെയ്സാൽമീർ.മർച്ചന്റ് ഹവേലിസ്. രാജസ്ഥാനി നഗരങ്ങളിലും ഉത്തരേന്ത്യയിലെ നഗരങ്ങളിലും സമ്പന്നരായ വ്യാപാരികളാൽ നിർമ്മിക്കപ്പെട്ട വലിയ വീടുകളാണ് ഇവ. അലങ്കാര കല്ലുകൾ കൊത്തിയുണ്ടാക്കിയവയാണ്. ചില ഹവേലികൾ നൂറുകണക്കിന് വർഷമാണ്. ജെയ്സാൽമീറിൽ മഞ്ഞ മണൽക്കല്ലിൽ കൊത്തിയെടുത്ത ധാരാളം ഹവേലുകൾ ഉണ്ട്. ഇവയിൽ ചിലത് ധാരാളം നിലകളും എണ്ണമറ്റ മുറികളും ഉണ്ട്, അലങ്കരിച്ച വിന്റോകളും, ആർക്കൈവുകളും, വാതിലുകളും ബാൽക്കണിമാരും. ചില ഹവെലിസുകളുണ്ട് മ്യൂസിയങ്ങൾ


</doc>
<doc id="324095" url="https://ml.wikipedia.org/wiki?curid=324095" title="സയീദ് ജാഫ്രി">
സയീദ് ജാഫ്രി

സിനിമാ-സീരിയൽ-നാടക രംഗത്ത് രാജ്യാന്തര പ്രശസ്തി നേടിയ നടനാണ് സയീദ് ജാഫ്രി (പഞ്ചാബി: ਸਈਦ ਜਾਫ਼ਰੀ, ഉർദ്ദു: د جعفری , ഹിന്ദി: सईद जाफ़री ; ജനനം : 1929 ജനുവരി 8 – മരണം : 2015 നവംബർ 14). ഇന്ത്യയിൽ ജനിച്ച് ബ്രിട്ടീഷ് പൗരത്വം നേടിയ ഇദ്ദേഹം നിരവധി ടെലിവിഷൻ,റേഡിയോ പരിപാടികളിൽ പങ്കെടുത്തിട്ടുണ്ട്. നൂറ്റിയൻപതിലധികം ബോളിവുഡ്, ബ്രിട്ടീഷ് ചലച്ചിത്രങ്ങൾക്കു പുറമേ ഹോളിവുഡ് ചലച്ചിത്രങ്ങളിലും അഭിനയിച്ചു. 1980-കളിലും തൊണ്ണൂറുകളിലും ബ്രിട്ടനിൽ ഏറെ ശ്രദ്ധ നേടിയിരുന്ന ഏഷ്യൻ നടനായിരുന്നു ഇദ്ദേഹം. അനേകം ഭാഷകളിൽ പ്രാവീണ്യം നേടിയിരുന്നു. 

പ്രശസ്ത സിനിമാ സംവിധായകരായ ജെയിംസ് ഐവറിയെയും ഇസ്മായിൽ മെർച്ചന്റിനെയും ഒരുമിപ്പിച്ചുകൊണ്ട് ചലച്ചിത്രങ്ങൾ നിർമ്മിക്കുന്നതിൽ ഇദ്ദേഹം പ്രധാന പങ്കു വഹിച്ചിരുന്നു. അതേത്തുടർന്ന് മെർച്ചന്റ്-ഐവറി പ്രൊഡക്ഷൻസിന്റെ "ദി ഗുരു" (1969), "ഹുല്ലാബലൂ ഓവർ ജോർജി ആൻഡ് ബോണീസ് പിക്ചേഴ്സ്" (1978), "ദെ ഡിസീവേഴ്സ്" (1988) എന്നീ ചലച്ചിത്രങ്ങളിൽ അഭിനയിക്കുകയും ചെയ്തു.

സത്യജിത്ത് റേയുടെ "ശത്‌രഞ്ജ് കേ ഖിലാഡി" (1977) എന്ന ചിത്രത്തിലൂടെയാണ് ബോളിവുഡിൽ പ്രശസ്തനായത്. ഈ ചിത്രത്തിലെ അഭിനയത്തിന് 1978-ലെ മികച്ച സഹനടനുള്ള ഫിലിംഫെയർ പുരസ്കാരം ലഭിക്കുകയും ചെയ്തു. "ചഷ്മേ ബുഡൂർ" (1981) എന്ന ചിത്രത്തിലെ "പാൻവാലാ" "ലല്ലൻ മിയാൻ" എന്ന കഥാപാത്രത്തെ അവതരിപ്പിച്ചതിലൂടെ ഇന്ത്യൻ പ്രേക്ഷക ശ്രദ്ധ നേടി. രാജ് കപൂറിന്റെ "റാം തേരി ഗംഗാ മേലി" (1985), "ഹെന്ന" (1991) എന്നീ ചിത്രങ്ങളിലെ അഭിനയത്തിന് മികച്ച സഹനടനുള്ള ഫിലിംഫെയർ പുരസ്കാരത്തിനായി നാമനിർദ്ദേശം ചെയ്യപ്പെട്ടിരുന്നു. വിഖ്യാതമായ ഗാന്ധി സിനിമയിൽ ഇദ്ദേഹമാണ് സർദാർ വല്ലഭായി പട്ടേലിനെ അവതരിപ്പിച്ചത്.

ബ്രിട്ടീഷ്, കനേഡിയൻ അക്കാദമി പുരസ്കാരങ്ങൾക്കായി നാമനിർദ്ദേശം ലഭിച്ച ആദ്യത്തെ ഏഷ്യാക്കാരനാണ് സയീദ് ജാഫ്രി. നാടക രംഗത്തെ സംഭാവനകൾക്ക് 1995-ൽ ബ്രിട്ടന്റെ ഓർഡർ ഓഫ് ദി ബ്രിട്ടീഷ് എംപയർ പുരസ്കാരം നേടി. ഈ ബഹുമതി നേടുന്ന ആദ്യത്തെ ഏഷ്യാക്കാരനും ജാഫ്രി തന്നെയാണ്. 

1998-ൽ അദ്ദേഹത്തിന്റെ ആത്മകഥാപരമായ പുസ്തകം "സയീദ്: ആൻ ആക്ടേഴ്സ് ജേണി (Saeed: An Actor's Journey)" പുറത്തിറങ്ങി. പഞ്ചാബിൽ ജനിച്ച് പിന്നീട് ബ്രിട്ടനിൽ എത്തിച്ചേർന്ന് പ്രശസ്തനായ ഒരു ഏഷ്യൻ നടനായി മാറിയതു വരെയുള്ള എല്ലാ സംഭവങ്ങളും ഇതിൽ വിശദീകരിക്കുന്നുണ്ട്. 2015 നവംബർ 14-ന് ബ്രെയിൻ ഹെമറേജിനെത്തുടർന്ന് ലണ്ടനിലെ ഒരു ആശുപത്രിയിൽ വച്ച് അന്തരിച്ചു.

1929 ജനുവരി 8-ന് അന്നത്തെ പഞ്ചാബിലെ മലേർ കോട്ലയിൽ ഒരു മുസ്ലീം കുടുംബത്തിലാണ് സയീദ് ജാഫ്രി ജനിച്ചത്. ഇദ്ദേഹത്തിന്റെ മുത്തശ്ശൻ ഖാൻ ബഹാദൂർ ഫസ്ലെ ഇമാം ഈ സ്ഥലത്തെ ദിവാനായിരുന്നു. സയീദ് ജാഫ്രിയുടെ പിതാവ് ഹമീദ് ഹുസൈൻ ജാഫ്രി ബ്രിട്ടീഷ് ഇന്ത്യയിലെ ചില പ്രവിശ്യകളിൽ ഡോക്ടറായി സേവനമനുഷ്ഠിച്ചിട്ടുണ്ട്. മുസാഫർ നഗർ, ലക്നൗ, മിർസാപൂർ, കാൺപൂർ, അലിഗഢ്, മസൂരി, ഘൊരക്പൂർ, ഝാൻസി എന്നീ സ്ഥലങ്ങളിൽ സയീദ് ജാഫ്രി കുടുംബത്തോടൊപ്പം താമസിച്ചിരുന്നു.

1938-ൽ അലിഗഢ് മുസ്ലീം സർവകലാശാലയിലെ മിന്റോ സർക്കിൾ സ്കൂളിൽ ചേർന്നു. സ്കൂളിൽ നടന്ന ചില നാടകങ്ങളിൽ അഭിനയിക്കുകയും ചെയ്തു. മുഗൾ ചക്രവർത്തിയായിരുന്ന ഔറംഗസേബിനെക്കുറിച്ചുള്ള ഒരു നാടകത്തിൽ ധര ശിഖോവിന്റെ വേഷം അവതരിപ്പിച്ചത് ജാഫ്രിയായിരുന്നു.

അലിഗഢിൽ വച്ച് ഉർദ്ദുഭാഷയിൽ പ്രാവീണ്യം നേടിയതിനു ശേഷം റൈഡിംഗ് സ്കൂളിൽ ചേർന്നു. അലിഗഢിൽ വച്ച് ജാഫ്രി നിരവധി ബോളിവുഡ് സിനിമകൾ കാണുകയും മോട്ടിലാൽ, പൃഥ്വിരാജ് കപൂർ, നൂർ മുഹമ്മദ് ചാർലി, ഫിയർലെസ് നാദിയ, കണ്ണൻ ദേവി, ദുർഗ്ഗ തുടങ്ങിയ അഭിനേതാക്കളുടെ ആരാധകനായി മാറുകയും ചെയ്തു.

1941-ൽ മസൂരിയിലെ വെയ്ൻബർഗ് അലെൻ സ്കൂളിൽ ചേർന്ന സമയത്താണ് ബ്രിട്ടീഷ് ഇംഗ്ലീഷ് പഠിച്ചത്. അവിടുത്തെ പഠനം പൂർത്തിയാക്കിയതിനു ശേഷം റോമൻ കത്തോലിക് സെന്റ് ജോർജ്സ് കോളേജിൽ ചേർന്നു. കോളേജിലെ വാർഷികാഘോഷങ്ങളുടെ ഭാഗമായി ഒലിവർ ഗോഡ്സ്മിത്തിന്റെ "ഷീ സ്റ്റൂപ്സ് ടു കോൺക്വർ" എന്ന നാടകം അവതരിപ്പിക്കപ്പെട്ടു. ഇതിലെ "Kate Hardcastle" എന്ന കഥാപാത്രത്തെ ജാഫ്രി അവതരിപ്പിച്ചിരുന്നു. മസൂരിയിലെ തീയറ്ററുകളിൽ ചില അമേരിക്കൻ ചലച്ചിത്രങ്ങൾ കാണുവാൻ സഹോദരൻ വഹീദുമായി പോകുന്നത് ഇദ്ദേഹത്തിന്റെ ശീലമായിരുന്നു.

1945-ൽ അലഹബാദ് സർവകലാശാലയിൽ ചേർന്ന ജാഫ്രി 1948-ൽ ബി.എ. ബിരുദവും 1950-ൽ എം.എ. ബിരുദവും സ്വന്തമാക്കി. അലഹബാദിൽ വച്ച് ഹിന്ദുമതത്തെക്കുറിച്ച് പഠിച്ചു. 1947 ഓഗസ്റ്റ് 15-ന് ഇന്ത്യ സ്വതന്ത്ര്യം നേടിയപ്പോൾ പ്രധാനമന്ത്രി ജവഹർ ലാൽ നെഹ്റു ഓൾ ഇന്ത്യാ റേഡിയോയിലൂടെ "ട്രൈസ്റ്റ് വിത്ത് ഡെസ്റ്റിനി" എന്ന പേരിൽ നടത്തിയ പ്രസംഗം സയീദ് ജാഫ്രി കേട്ടിരുന്നു. സ്വതന്ത്ര്യലബ്ധിക്കുശേഷം നടന്ന ഇന്ത്യാവിഭജനത്തോടെ സയീദിനും കുടുംബത്തിനും പാകിസ്താനിലേക്കു താമസം മാറ്റേണ്ടി വന്നു.

1957-ൽ അമേരിക്കയിലെ കത്തോലിക് സർവകലാശാലയിൽ നിന്ന് നാടകത്തിൽ തന്റെ രണ്ടാമത്തെ ബിരുദാനന്തര ബിരുദം നേടി. അവിടെ അദ്ദേഹം നിരവധി നാടകങ്ങളിൽ അഭിനയിച്ചിരുന്നു. പ്രൊഫഷണൽ നാടക കമ്പനിയായ നാഷണൽ പ്ലെയേഴ്സിനൊപ്പം അമേരിക്കയിൽ ഷേക്സ്പിയറിന്റെ നാടകങ്ങൾ അവതരിപ്പിച്ചു. അമേരിക്കയിൽ ഷേക്സ്പിയർ നാടകങ്ങൾ അവതരിപ്പിക്കുന്ന ആദ്യത്തെ ഇന്ത്യാക്കാരനും ജാഫ്രി തന്നെയാണ്.

സീൻ കോണെറി, മൈക്കേൽ കെയിൻ, പിയേഴ്സ് ബ്രോസ്നൻ എന്നീ നടൻമാരോടൊപ്പം സയീദ് ജാഫ്രി അഭിനയിച്ചിട്ടുണ്ട്. സത്യജിത്ത് റേ, ജെയിംസ് ഐവറി, റിച്ചാർഡ് ആറ്റെൻബറോ തുടങ്ങിയ പ്രശസ്ത സംവിധായകരുടെ ചിത്രങ്ങളിലും ജാഫ്രിയുടെ സാന്നിദ്ധ്യമുണ്ടായിരുന്നു. 

"ദെ മാൻ ഹൂ വുഡ് ബി കിങ്" (1975), "ശത്‌രഞ്ജ് കേ കിലാഡി" (ചെസ് കളിക്കാർ) (1977), "ഗാന്ധി" (1982), "എ പാസേജ് ടു ഇന്ത്യ" (1965-ലെ ബി.ബി.സി.യുടെ പതിപ്പും 1984-ലെ ചലച്ചിത്രവും), "ദെ ഫാർ പവലിയൻസ്" (1984), "ദെ റേസേഴ്സ് എഡ്ജ്" (1984), "മൈ ബ്യൂട്ടിഫുൾ ലോൺഡ്രേറ്റ്" (1985) എന്നിവയാണ് പ്രധാന ചലച്ചിത്രങ്ങൾ. 1980-കളിലും തൊണ്ണൂറുകളിലും നിരവധി ബോളിവുഡ് ചലച്ചിത്രങ്ങളിലും അഭിനയിച്ചിരുന്നു. ടെലിവിഷൻ പരമ്പരകളായ "ഗാങ്സ്റ്റേഴ്സ്" (1975–1978), "ദെ ജ്യുവെൽ ഇൻ ദെ ക്രൗൺ" (1984), "തണ്ടൂരി നൈറ്റ്സ്" (1985–1987), "ലിറ്റിൽ നെപ്പോളിയൻസ്" (1994) എന്നിവയിലും അഭിനയിച്ചിട്ടുണ്ട്. ഇതു കൂടാതെ "കൊറോണേഷൻ സ്ട്രീറ്റിൽ" രവി ദേശായിയായും "മിൻഡെർ" പരമ്പരയിൽ മിസ്റ്റർ മുഖർജിയായും വേഷമിട്ടു.




</doc>
<doc id="324096" url="https://ml.wikipedia.org/wiki?curid=324096" title="ഇസ്സിക് കുൾ">
ഇസ്സിക് കുൾ

കിഴക്കൻ കിർഗ്ഗിസ്താനിലെ വടക്കൻ ടിയാൻഷാൻ പർവതനിരകളിൽ ഒരു തടാകമാണ് ഇസ്സിക് കുൾ (Issyk-Kul, Ysyk Köl, Issyk-Kol: ; ) . ജലവ്യാപ്തമനുസരിച്ച് ലോകത്തിലെ ഏറ്റവും വലിയ പത്താമത്തെ തടാകമാണിത്. കാസ്പിയൻ കടലിനു ശേഷം ലോകത്തിലെ ഏറ്റവും വലിയ രണ്ടാമത്തെ ലവണജലതടാകവുമാണിത്. മഞ്ഞു മൂടിയ പർവതങ്ങൾക്കിടയിലാണെങ്കിലും തണുത്തുറയാത്തതിനാലാണ് കിർഗ്ഗിസ് ഭാഷയിൽ ചൂടൂള്ള തടാകം എന്ന് അർഥമുള്ള ഇസ്സിക് കുൾ എന്ന പേർ വന്നത് ( ചൈനീസ് പുസ്തകങ്ങളിൽ).

റാംസർ ഉടമ്പടി പ്രകാരം അന്താരാഷ്ട്രപ്രാധാന്യമുള്ള തണ്ണീർത്തടമായി പ്രഖ്യാപിക്കപ്പെട്ട ഈ തടാകം ഇസ്സിക് കുൾ ബയോസ്ഫിയർ റിസർവ്വിന്റെ ഭാഗമാണ്.

ഈ തടാകത്തിന്റെ നീളം വീതി വരേയും വിസ്തീർണ്ണം ആകുന്നു. ദക്ഷിണ അമേരിക്കയിലെ ടിറ്റിക്കാക്ക തടാകം കഴിഞ്ഞാൽ ലോകത്തിലെ ഏറ്റവും വലിയ രണ്ടാമത്തെ പർവ്വത തടാകമാണിത്. സമുദ്രനിരപ്പിൽനിന്നും ഉയരത്തിൽ സ്ഥിതിചെയ്യുന്ന ഇതിന്റെ ആഴം ആണ്.

118-ഓളം അരുവികളും പുഴകളും ഈ തടാകത്തിലേക്ക് ഒഴുകുന്നുണ്ട്. ഇവയിൽ ഏറ്റവും വലിയവ ഡ്ഗൈർഗാലൻ, ട്യുപ് എന്നിവയാണ്. അരുവികളും ചൂടു നീരുറവകളും മഞ്ഞുരുകിയ ജലവുമാണ് പ്രധാന ജല സോതസ്സ്. ബാഹ്യമായി ബഹിർഗമന മാർഗ്ഗമൊന്നുമില്ലെങ്കിലും ചു നദിയിലേക്ക് ഭൗമാന്തരജലപ്രവാഹമുണ്ടെന്ന് ചില ശാസ്ത്രജ്ഞർ കരുതുന്നു. ഇസ്സിക് കുൾ തടാകത്തിനടിയിൽ മോണോഹൈഡ്രോകാൽസൈറ്റ്(CaCO·HO)നിക്ഷേപമുണ്ട്. തെക്കൻ തീരം ടിയാൻഷാൻ പർവതനിരകളുടെ ഭാഗമായ ടെസ്കി അല-ടോ മലനിരകൾ സ്ഥിതി ചെയ്യുന്നു.ടിയാൻഷാന്റെതന്നെ ഭാഗമായ കുൻഗി അല-ടോ വടക്കൻ തീരത്തിനു സമാന്തരമായി കിടക്കുന്നു. ജലത്തിലെ ലവണാംശം 0.6%— ആണ് ( സമുദ്രജലത്തിന്റെ ലവണാംശം 3.5% ) ഓരോ വർഷംതോറും ജലനിരപ്പ് 5 സെന്റീമീറ്റർ കുറയുന്നുണ്ട്.

സിൽക്ക് പാതയിലെ ഒരു ഇടത്താവളമായിരുന്നു ഈ തടാകം. ബ്ലാക്ക് ഡെത്തിന്റെ ഉൽഭവസ്ഥാനം ഇവിടെയായിരുന്നുവെന്ന് ചില ചരിത്രകാരന്മാർ കരുതുന്നു.


</doc>
<doc id="324109" url="https://ml.wikipedia.org/wiki?curid=324109" title="തലശ്ശേരിയിലെ യുദ്ധം">
തലശ്ശേരിയിലെ യുദ്ധം

മൂന്നാം ആംഗ്ലോ-മൈസൂർ യുദ്ധത്തിന്റെ ഭാഗമായി 1791 നവമ്പർ 18 -ന് തലശ്ശേരിയിൽ വച്ചു ബ്രിട്ടന്റെയും ഫ്രാൻസിന്റെയും യുദ്ധക്കപ്പലുകൾ തമ്മിൽ നടന്ന ഒരു നാവികയുദ്ധമാണ് തലശ്ശേരിയിലെ യുദ്ധം (Battle of Tellicherry) എന്ന് അറിയപ്പെടുന്നത്. ഈ യുദ്ധം നടന്ന സയത്ത് ബ്രിട്ടനും ഫ്രാൻസും തമ്മിൽ കലഹങ്ങൾ ഒന്നുമുള്ള കാലമല്ലായിരുന്നു. എന്നാൽ ഫ്രെഞ്ചുകാർ മൈസൂർ രാജ്യത്തിനു നൽകിവന്ന പിന്തുണ ഈസ്റ്റ് ഇന്ത്യ കമ്പനിയുടെ താല്പര്യങ്ങൾക്ക് വിരുദ്ധമായിരുന്നു. അതിനാൽ മൈസൂരിലെ മംഗലാപുരം തുറമുഖത്തേക്കു പോകുന്ന ഫ്രെഞ്ച് കപ്പലുകൾ ബ്രിട്ടീഷ് നാവികസേന നിർത്തി പരിശോധിക്കാറുണ്ടായിരുന്നു. 1791 നവമ്പർ 18-ന് മാഹിയിൽ നിന്നും മംഗലാപുരത്തേക്ക് പോകുകയായിരുന്ന കപ്പൽ ബ്രിട്ടീഷുകാരുടെ തുറമുഖമായ തലശ്ശേരിക്കു സമീപത്തുകൂടി കടന്നു പോയപ്പോൾ കമ്മോഡർ വില്ല്യം കോൺവാലിസ് അതിനെ തടയാൻ ഒരു ചെറിയസംഘം നാവികരെ അയച്ചു. 

ക്യാപ്റ്റൻ സ്ട്രാച്ചന്റെ നേതൃത്വത്തിലുള്ള ബ്രിട്ടീഷ് നാവികർ കപ്പലിന് അടുത്തേക്ക് എത്തിയപ്പോൾ ഫ്രെഞ്ച് കപ്പലിൽ നിന്നും വെടിവയ്പ്പുണ്ടായി. എന്നാൽ 20 മിനുട്ടിനുള്ളിൽ ഫ്രഞ്ച് കപ്പലിനു കീഴടങ്ങേണ്ടിവന്നു. രണ്ടു വശത്തും നാശനഷ്ടങ്ങളുണ്ടായി. തിരച്ചിലിനൊടുവിൽ ഫ്രഞ്ച് കപ്പലുകളെല്ലാം മാഹിയിലേക്ക് തിരിച്ചയച്ചു. നിഷ്പക്ഷമായ നിലപാടായിരുന്നിട്ടും തങ്ങളുടെ കപ്പലുകളെ തടഞ്ഞ നടപടി മാഹിയിലെ ഫ്രെഞ്ചുകാരെ രോഷം കൊള്ളിച്ചു. വാർത്ത ഉടൻതന്നെ ഫ്രാൻസിൽ എത്തിച്ചെങ്കിലും അവിടെ നിന്ന് കാര്യമായ പ്രതികരണമൊന്നും ഉണ്ടായില്ല. സധാരണഗതിയിൽ നയതന്ത്രബന്ധങ്ങളിൽ വലിയ ഒച്ചപ്പാടുകൾ ഉണ്ടാകാമായിരുന്ന ഈ സംഭവം ഫ്രഞ്ച് വിപ്ലവം നടന്നുകൊണ്ടിരിക്കുന്ന സമയമായതിനാൽ കാര്യമായ പ്രതികരണങ്ങൾ ഒന്നുമില്ലാതെ കഴിഞ്ഞു.

രണ്ടാം ആംഗ്ലോ-മൈസൂർ യുദ്ധം അവസാനിപ്പിച്ച മംഗലാപുരം ഉടമ്പടിയിലെ വ്യവസ്ഥകളെപ്പറ്റിയുള്ള നയതന്ത്ര അഭിപ്രായവ്യത്യാസങ്ങളുടെ മൂർദ്ധന്യത്തിൽ അഞ്ചുവർഷത്തിനുശേഷം 1789 ഡിസംബറിൽ മൈസൂർ രാജാവായ ടിപ്പു വീണ്ടും ഈസ്റ്റ് ഇന്ത്യകമ്പനിയ്ക്കും തെക്കെ ഇന്ത്യയിലെ അവരുടെ സഖ്യകക്ഷികൾക്കുമെതിരെ യുദ്ധം പ്രഖ്യാപിച്ചു. യുദ്ധം നടന്ന രണ്ടുവർഷക്കാലം കൊണ്ട് കമ്പനിയും സഖ്യകഷികളും കൂടി മൈസൂർപ്പടയെ ശ്രീരംഗപട്ടണത്തേക്ക് തിരിച്ചോടിച്ചു. കരയിലെ യുദ്ധം നിലനിർത്താൻ ആവശ്യമായ സഹായങ്ങൾക്ക് രണ്ടു സൈന്യവും കടൽമാർഗ്ഗമുള്ള എത്തിച്ചുകൊടുക്കലുകളെയാണ് ആശ്രയിച്ചിരുന്നത്. ഇംഗ്ലീഷുകാർക്കുള്ള വിഭവങ്ങൾ ലഭിച്ചിരുന്നത് അവരുടെ ബോംബെയിലെയും മദ്രാസിലെയും കേന്ദ്രങ്ങളിൽ നിന്ന് ആയിരുന്നു. പിന്നീട് മൈസൂർ അധീനതയിലുള്ള സ്ഥലത്തിന്റെ നടുക്കുള്ള തലശ്ശേരിയിൽ നിന്നും കൂടുതൽ സൈനികരെയും അവർക്ക് ലഭിച്ചിരുന്നു. മംഗലാപുരം തുറമുഖം വഴി ഫ്രഞ്ച് കപ്പലുകൾ മൈസൂർ സേനയ്ക്കും സഹായം എത്തിച്ചിരുന്നു. രണ്ടാം ആംഗ്ലോ മൈസൂർ യുദ്ധകാലത്ത് ഫ്രാൻസ് ടിപ്പുവിന്റെ പിതാവായ ഹൈദർ അലിയുടെ സഖ്യകഷിയായിരുന്നു. ഫ്രഞ്ച് വിപ്ലവത്തിന്റെ കാലമായതിനാൽ കാര്യമായ സഹായങ്ങൾ ഫ്രാൻസിൽനിന്നും ലഭിച്ചിരുന്നില്ലെങ്കിലും മൈസൂർ പടയ്ക്കു വേണ്ട വിഭങ്ങളെല്ലാം യുദ്ധകാലം മുഴുവൻ സമയാസമയം മാഹിയിലെ ഫ്രഞ്ച് കപ്പലുകൾ എത്തിച്ചിരുന്നു.

ഫ്രഞ്ചുകാരിൽ നിന്നും മൈസൂരിനു സഹായം കിട്ടുന്നത് തടയാൻ തന്നെ തീരുമാനിച്ച തലശ്ശേരിയിലെ ബ്രിട്ടീഷ് കൊമ്മോഡർ വില്ല്യം കോൺവാലിസ് മംഗലാപുരത്തേക്കു പോകുന്ന ഫ്രഞ്ച് കപ്പലുകളെ തടയാൻ ഒരു കപ്പൽപ്പടയെത്തന്നെ സജ്ജമാക്കിനിർത്തി. HMS മിനർവ എന്ന കപ്പലിനെ കോൺവാലിസും HMS ഫീനിക്സിനെ ക്യാപ്റ്റൻ സ്ട്രാച്ചനും HMS പെർസിവിയറൻസിനെ ക്യാപ്റ്റൻ ഐസക് സ്മിത്തും ആയിരുന്നു നയിച്ചിരുന്നത്. തങ്ങളുടെ കപ്പലുള്ളിൽ തിരച്ചിൽ നടത്താൻ അനുവദിക്കില്ലെന്ന സന്ദേശം നൽകിയതിനുശേഷമാണ് മൂന്നു കപ്പലുകളുമായി മാഹിയിൽ നിന്നും ഫ്രഞ്ചുകാർ വന്നത്. മംഗലാപുരത്തേക്ക് പോകാൻ അനുവദിക്കില്ലെന്ന് ബ്രിട്ടീഷുകാർ മറുപടിയും നൽകി.

1791 നവമ്പറിൽ മാഹിയിൽ നിന്നും ഒരു ഫ്രഞ്ച് കപ്പൽസേന മംഗലാപുരത്തേക്ക് തിരിച്ചു. രണ്ടു കച്ചവടക്കപ്പലുകളും "ക്യാപ്റ്റൻ കള്ളമാണ്ട്" നയിച്ച 36 ഗൺ പടക്കപ്പലായ രെസൂളും ആയിരുന്നു അവ. വടക്കോട്ടു പോകുന്ന ആ കപ്പലുകളിൽ തലശ്ശേരി തീരം കടക്കുമ്പോൾ യുദ്ധാവശ്യത്തിനായുള്ള സാധനങ്ങൾ അല്ല ഉള്ളതെന്ന് ഉറപ്പിക്കാൻ ഫിനിക്സിനേയും പെർസിവിയറൻസിനെയും ക്യാപ്റ്റൻ കോൺവാലിസ് ഏർപ്പാടാക്കി. കപ്പലുകൾ പരിശോധിക്കാൻ ഒരു ഓഫീസർ ചെറിയൊരു ബോട്ടിൽ ഫ്രഞ്ച് പടക്കപ്പലിന് അടുത്തേക്ക് ചെന്നു. തങ്ങളുടെ നിഷ്പക്ഷത പരിശോധിക്കാനുള്ള ഈ കടന്നുകയറ്റത്തിൽ കോപിഷ്ഠനായ ഫ്രഞ്ച് ക്യാപ്റ്റൻ ആ ബോട്ടിനു നേരെ വെടിയുതിർത്തു. ബ്രിട്ടീഷുകാരുടെ വാദപ്രകാരം തുടക്കത്തിൽ ലക്ഷ്യം ആ ചെറിയ ബോട്ട് ആയിരുന്നെങ്കിലും കാര്യമായ കേടുപറ്റിയത് ഫീനിക്സിനാണെന്നാണ്.

പ്രതീക്ഷിച്ചിരുന്ന പോലെത്തന്നെ സ്ട്രാച്ചൻ തിരിച്ചു വെടിവച്ചു. കപ്പലുകളെല്ലാം തൊട്ടടുത്ത് തന്നെ ആയതിനാൽ ഏതാണ്ട് 20 മിനിട്ടിനുള്ളിൽത്തന്നെ ഏറ്റുമുട്ടൽ അവസാനിച്ചു. തകർന്ന തന്റെ കപ്പലുകളുമായി പരിക്കേൽക്കുകയോ മരിക്കുകയോ ചെയ്ത 60 -ഓളം നാവികരെയും കൊണ്ട് ഫ്രഞ്ച് ക്യാപ്റ്റൻ കീഴടങ്ങി. ഫീനിക്സിനുള്ളതിനേക്കാൾ ശക്തി കുറഞ്ഞ പീരങ്കിയായിരുന്നു ഫ്രഞ്ച് കപ്പലിനുള്ളത്. തങ്ങളുടെ പഴക്കമേറിയ കപ്പലും സമീപത്തെങ്ങും സഹായിക്കാൻ മറ്റു കപ്പലുകളില്ലാതിരുന്നതുംനടുത്തുതന്നെ ബ്രിട്ടീഷുകാർക്കു മറ്റു കപ്പലുകൾ ഉണ്ടായിരുന്നതുമെല്ലാം ഫ്രഞ്ചുകാരുടെ തോൽവിക്ക് കാരണമായി. ഫ്രഞ്ചുകാർക്ക് 25 ആൾക്കാർ കൊല്ലപ്പെടുകയും 60 പേർക്ക് പരിക്കേൽക്കുകയും ചെയ്തപ്പോൾ ബ്രിട്ടീഷുകാർക്ക് സംഭവിച്ച ആൾനാശം 5 -ഉം പരിക്കേറ്റവർ 11 -ഉം ആയിരുന്നു.

ഫ്രഞ്ച് കീഴടങ്ങലിനുശേഷം ബ്രിട്ടീഷുകാർ കപ്പലിൽ വ്യാപകമായ തിരച്ചിൽ നടത്തിയെങ്കിലും നിയമവിരുദ്ധമായി ഒന്നുംതന്നെ കാണാത്തതിനാൽ കപ്പൽ ഫ്രഞ്ച് ക്യാപ്റ്റനു വിട്ടുകൊടുത്തു. എന്നാൽ അതു സ്വീകരിക്കാതെ തന്നെയും തന്റെ കപ്പലിനേയും യുദ്ധക്കുറ്റവാളികളായി പരിഗണിക്കണമെന്ന് ഫ്രഞ്ച് ക്യാപ്റ്റൻ നിർബന്ധം പിടിച്ചു. കച്ചവടക്കപ്പലുകൾക്ക് മംഗലാപുരത്തേക്ക് യാത്രതുടരാൻ അനുവാദം കൊടുത്ത കോൺവാലിസ് കേടുപറ്റിയ പടക്കപ്പലിനെ മാഹിയിലേക്ക് തിരികെ അയച്ചു. പരിക്കേറ്റ ഫ്രഞ്ച് നാവികരുടെ ചികിൽസയ്ക്ക് സ്ട്രച്ചൻ സൗകര്യം ചെയ്തുകൊടുത്തു. തന്റെ നിഷ്പക്ഷമായ കപ്പലിനെ ആക്രമിക്കുകയും പിടിച്ചെടുക്കുകയും ചെയ്ത ബ്രിട്ടീഷ് നടപടിയിൽ സൈബെലേയിൽ മാഹിയിൽ തിരിച്ചെത്തിയ സെന്റ് ഫെലിക്സ് രോഷാകുലനായി. ഇനി ഇത്തരം കാര്യങ്ങൾ ഉണ്ടായാൽ ശക്സ്തമായ തിരിച്ചടി നേരിടേണ്ടിവരും എന്ന മുന്നറിയിപ്പോടെ സെന്റ് ഫെലിക്സ് തന്റെ കപ്പലുകളെ പിൻവലിച്ചു, തുടർന്ന് ബ്രിട്ടീഷുകാരും തങ്ങളുടെ കപ്പലുകളെ അവിടുന്ന് തിരികെ വിളിച്ചു. കോൺവാലിസിന്റെ നേർക്ക് വെടിവയ്ക്കാൻ സെന്റ് ഫെലിക്സ് തന്റെ ആൾക്കാർക്ക് ആജ്ഞ നൽകിയെങ്കിലും അവർ അത് അനുസരിച്ചില്ലെന്ന് മറ്റൊരു വാദവും നിലവിലുണ്ട്. പിന്നെയും ബ്രിട്ടീഷുകാർ ഫ്രഞ്ച് കച്ചവടക്കപ്പലുകളെ നിർത്തി തിരയുന്നത് തുടർന്നു, പക്ഷേ സെന്റ് ഫെലിക്സിൽ നിന്നും പ്രതികരണമൊന്നും ഉണ്ടായില്ല. നേർക്കുനേർ കുറച്ചുനാൾ കൂടി നിന്നെങ്കിലും ഒടുവിൽ രെസൂളെയും ഫീനിക്സിനെയും അവരവരുടെ ക്യാപ്റ്റന്മാർ പിൻവലിച്ചു.

കാര്യങ്ങളെല്ലാം അപ്പോൾത്തന്നെ ഫ്രാൻസിലേക്കെത്തിച്ചെങ്കിലും നാട്ടിലെ ഗുരുതരമായ പ്രശ്നങ്ങളുടെ ഇടയിൽ ഫ്രഞ്ചുകാർ ഫ്രഞ്ച് വിപ്ലവത്തിൽ പൂർണ്ണമായി അകപ്പെട്ടിരുന്നതിനാൽ ഇതെപ്പറ്റിയൊന്നും തീരെ ശ്രദ്ധിച്ചില്ല. മറ്റൊരു അവസരത്തിൽ ആയിരുന്നെങ്കിൽ വലിയതോതിലുള്ള ഒരു കലഹമായി ഇതു മാറിയേനേ എന്ന് ചരിത്രകാരനായ വില്ല്യംജെയിംസ് നിരീക്ഷിച്ചിട്ടുണ്ട്. എഡ്വാഡ് പെൽഹാം ബ്രെണ്ടന്റെ അഭിപ്രായപ്രകാരം ബ്രിട്ടീഷുകാരെ പ്രകോപിപ്പിക്കാതിരിക്കാൻ കരുതിക്കൂട്ടി ഫ്രഞ്ചുകാർ മൗനം പാലിച്ചതാകാമെന്നാണ്. 

വ്യാപാരത്തിന്റെ മറവിൽ ബ്രിട്ടീഷുകാർക്കെതിരെ ഫ്രെഞ്ചുകാർ മൈസൂരിനെ സഹായിക്കുകയാണെന്നും അതിനാൽ ബ്രിട്ടീഷ് നടപടി ഉചിതം തന്നെയായിരുന്നെന്നും പറഞ്ഞ് ബ്രിട്ടൻ കോൺവാലിസിന്റെ നടപടിയെ ന്യായീകരിക്കുകയാണ് ഉണ്ടായത്. തീരത്തിൽ നിന്നും ഏറെ ഉള്ളിലായ ശ്രീരംഗപട്ടണത്ത് നടക്കുന്ന യുദ്ധത്തിനെ ഈ കടൽപ്പോര് തെല്ലും ബാധിച്ചില്ല. 1792 ഫെബ്രുവരിയിൽ ബ്രിട്ടീഷുകാർ ശ്രീരംഗപട്ടണത്തെ ഉപരോധിച്ചപ്പോഴേക്കും ടിപ്പു സുൽത്താൻ ശ്രീരംഗപട്ടണം ഉടമ്പടി പ്രകാരമുള്ള സമാധാനക്കരാർ ഉണ്ടാക്കാൻ നിർബന്ധിതമായി. അതും പ്രകാരം കമ്പനിക്കും സഖ്യകക്ഷികൾക്കും വ്യാപാരത്തിന് ഇളവുകൾ നൽകി.



</doc>
<doc id="324120" url="https://ml.wikipedia.org/wiki?curid=324120" title="ബാൻ ചിയാങ്ങ്">
ബാൻ ചിയാങ്ങ്

തായിലാണ്ടിലെ ഉഡോൺ താനി പ്രവിശ്യയിലെ നോങ്ങ് ഹാൻ ജില്ലയിലെ ഒരു പുരാവസ്തു പഠനകേന്ദ്രമാണ്‌ ബാൻ ചിയാങ്ങ്().1992-ൽ യുനേസ്ക്കോ ഈ സ്ഥലത്തെ ലോക പൈതൃക കേന്ദ്രങ്ങളിൽ ഒന്നായി തിരഞ്ഞെടുത്തു.1966-ൽ കണ്ടെത്തിയ ഈ സ്ഥലം, ചുവന്ന മൺകലങ്ങളുടെ പേരിൽ വളരെ പ്രശസ്തമാണ്‌.

ഗ്രാമീണർ താമസിച്ചിരുന്ന് ഈ സ്ഥലത്തെ പറ്റി വളരെ വർഷക്കാലം ആർക്കും ചരിത്ര പ്രാധാന്യം മനസ്സിലായിരുന്നില്ല.ഹാർവാർഡ് കോളേജിൽ നരവംശശാസ്ത്രം പഠിക്കുകയായിരുന്ന സ്റ്റീവ് യംഗ് അവിടെ 1966-ൽ താമസിക്കുകയായിരുന്നു.വില്യം സോൽഹൈം തെക്ക്-കിഴക്കൻ ഏഷ്യയിൽ നാഗരികതകളുടെ ഉദ്ഭവത്തെ പറ്റിയുള്ള സാധ്യതകൾ പറഞ്ഞിരുന്നത് സ്റ്റീവ് ശ്രദ്ധിച്ചിരുന്നു.ഒരു ദിവസം ബാൻ ചിയാങ്ങിലൂടെ സഹായിയായ ഗ്രാമത്തിലെ കലാ അദ്യാപകനുമായി സഞ്ചരിക്കവെ കപോക് മരത്തിന്റെ വേരിൽ തട്ടി ചെളിയിൽ വീണു.അവിടെ നിന്ന് അദ്ദേഹം ചെറുതും മധ്യ വലിപ്പവുമായിട്ടുള്ള ധാരാളം മൺകലങ്ങൾ കണ്ടെത്തി.അവ പരിശോദിച്ചതിൽ നിന്ന് ആദ്യ കാലത്ത് തന്നെ തീചൂളയിൽ നിന്ന് കലങ്ങൾ നിർമ്മിക്കാനുള്ള വിദ്യ അവിടങ്ങളിൽ താമസിച്ചിരുന്നവർ സ്വന്തമാക്കിയിരുന്നതായി യംഗ് മനസ്സിലാക്കി.എന്നാൽ കലങ്ങളുടെ പുറത്തെ ഡിസൈൻ വ്യത്യസ്തവും മനോഘരവുമായിരുന്നു.അദ്ദേഹം കലങ്ങളിൽ ചിലത് അദ്ദേഹം ഫാന്തിപ് ചുംബോതെ രാജകുമാരനു അയച്ച് കൊടുത്തു.അദ്ദേഹത്തിന്‌ ബങ്കോങ്ങിൽ സ്വകാര്യമായി ‘സുവാൻ പക്കാഡ്’ മ്യൂസിയമുണ്ട്.യംഗ് കുറച്ച് കലങ്ങളെടുത്ത് തായി സർക്കാരിന്റെ ഫൈൻ ആർട്സ് ഡിപ്പാർട്ട്മെന്റായ ‘ചിൻ യു ഡി’യിലേക്കും അയച്ചു കൊടുത്തു.പിന്നീട് ഫോർഡ് ഫൗഡേഷന്റെ സ്റ്റാഫായ കലാ ചരിത്രകാരനായ എലിസബത്ത് ലിയോൺസ് ബാൻ ചിയാങ്ങിൽ നിന്ന് വസ്തുക്കൾ പെൻസിൽവാനിയ സർവകലാശാലയിലേക്ക് കാല നിർണ്ണയത്തിനായി അയച്ചു കൊടുത്തു.

1967-ലെ ആദ്യത്തെ ശാസ്ത്രീയ ഖനനത്തിൽ നിന്ന് പല അസ്ഥികൂടങ്ങളും അവയോടൊപ്പം ചെമ്പ് ശവക്കല്ലറയും കുഴിച്ചെടുത്തു.അവിടെ നിന്നും നെല്ലിന്റെ അംശങ്ങളും കണ്ടെത്തി



</doc>
<doc id="324123" url="https://ml.wikipedia.org/wiki?curid=324123" title="മാറു, കാഠ്മണ്ഡു">
മാറു, കാഠ്മണ്ഡു

നേപ്പാളിന്റെ തലസ്ഥാനനഗരിയായ കാഠ്മണ്ഡുവിൽ സ്ഥിതിചെയ്യുന്ന ഒരു ചരിത്രനഗരവും, നേപ്പാളിലെ പ്രധാനപ്പെട്ട സാംസ്കാരിക പ്രദേശവുമാണ്  മാറു (ദേവനാഗരി: मरु).കാഠ്മണ്ഡു എന്ന പേരിന്റെ യാഥാർത്ഥ്യത്തോട് ഇതിന് ബന്ധമുണ്ട്, കൂടാതെ  ദർബാർ സ്കെയർ എന്നറിയപ്പെടുന്ന ഇടത്തിന്റെ ഭാഗമായി ജനിക്കപ്പെട്ടതാണ് മാറു(കാഠ്മണ്ഡു ദർബാർ സ്ക്വെയർ, പറ്റാൻ ദർബാർ സ്ക്വെയർ, ബഗത്പൂർ ദർബാർ സ്ക്വയർ എന്നിവയുടെ അതിലുൾപ്പെടുന്നു.)ഈ പ്രാചീന കൊട്ടാരത്തിന്റെ ശാഖകളായുള്ള ക്ഷേത്രങ്ങളും,   ദേവാലയങ്ങളും, കെട്ടിടങ്ങളും, യുനെസ്കോയുടെ ലോക പൈതൃകസ്ഥാനം വഹിക്കുന്നു.
മാറു ഒരു കച്ചവടസ്ഥാനവും, വിവിധ മതക്കാരുടെ ആചാരാഘോഷങ്ങൾ നടത്താറുള്ള ഒരു ഇടവും കൂടിയാണ്. ഇന്ത്യയേയും, ടിബെറ്റിനേയും തമ്മിൽ മുറിച്ചുകടക്കുന്ന വഴിയിലേക്ക് എത്തുന്ന രണ്ട് പ്രാചീന വഴിത്താരകളുടെ കുറുകെയുള്ള വഴികൂടിയാണ് ഇത്.

ക്ഷേത്രങ്ങൾകൊണ്ടും, അവശേഷിക്കുന്ന വീടുകൾകൊണ്ടും, ചുറ്റപ്പെട്ടിരിക്കുന്ന ഒരു വലിയ ഇടമാണ് മാറു."ന്യൂവാർ" ജനങ്ങളുടെ പാരമ്പര്യമായ വാസ്തുവിദ്യയായ ക്ഷേത്രങ്ങളുടെ വളയത്തിനെ ഇത് പ്രതിനിധാനം ചെയ്യുന്നു. തെരുവുകൾ ഈ വളയത്തിന് പുറത്താണ്, കൂടാതെ അവ്യക്തമായ പൊതുവാതിൽ വാസയോഗ്യമായ വലിയ മുറ്റത്തേക്ക് എത്തിക്കുന്നു, ഇവിടെയാണ് വെള്ളിപ്പണിക്കാരും, കലാകാരും താമസ്സിച്ചിരുന്നത്.

ഈ ചതുരം മറു സത്താഹയുടെ ഭീമാകാരമായ പഗോഡ മേൽക്കൂരയാൽ പ്രശസ്തമാണ് (मरु सत:) ഇത് നിൽക്കുന്നത് ഈ ചതുരത്തിന്റെ വടക്ക് ഭാഗത്തായാണ്.12-ാം നൂറ്റാണ്ടിൽ നിർമ്മിക്കപ്പെട്ട ഈ ചതുരത്തിൽ ഗോരാഗ്നാഥിന്റെ ശവക്കല്ലറയും കാണപ്പെടുന്നു.കച്ചവടസംബന്ധമായ, മറ്റുകാര്യങ്ങൾക്കായോ, ഈ വഴി ആശ്രയിക്കുന്നവർക്ക് ഒരു തണലാണ് ഈ കല്ലറ, 17-ാം നൂറ്റാണ്ടിലെ അതതിന്റെ ആധൂനിക മുഖം കൈക്കൊണ്ടത്. കഷ്ടാമന്ഡാപ്-ൽ നിന്നാണ് കാഠ്മണ്ഡു എന്ന പേര് വന്നെന്ന് കരുതപ്പെടുന്നു. 17-ാം നൂറ്റാണ്ടിലെ പഗോഡ രൂപത്തിലുള്ള ഒരു കെട്ടിടമായ "ദൻസാ ദേഗ്" (धन्सा देग:) (alternative name: Dhunsar) കിഴക്ക് ഭാഗത്തായി സ്ഥിതിചെയ്യുന്നു.പ്രാചീന കാലത്ത് കാഠ്മണ്ഡുവിൽ വികസിച്ച മരത്തിൽ തീർക്കുന്ന കാലപരമായ വൈഭവം ഇതിന്റെ മരംകൊണ്ടുണ്ടാക്കിയ ജനാലകളിൽ കാണാം.പക്ഷേ ഇതിന്റെ മുകൾ ഭാഗം 1934-ലെ ഭൂമികുലുക്കത്തിൽ നശിക്കപ്പെട്ടു, കൂടാതെ ഇത് പുനർനിർമ്മാണം നടത്തിയപ്പോൾ അതതിന്റെ യഥാർത്ഥ ഉയരത്തിൽ നിന്ന് കുറയുകയും ചെയ്തു. ഇത് ശരിക്കും ഒരു കോർട്ട്ഹൗസ് ആയിരുന്നു.സംഗീതത്തിന്റെ ദൈവമായ "നാസ ദ്യ" യുടെ കല്ലറ അടിഭാഗത്തെ നിലയിലാണ് സ്ഥിതിചെയ്യുന്നത്. 

തെക്ക് ഭാഗത്തായി സ്ഥിതിചെയ്യുന്ന "സില്യാൻ സാറ്റ" (सिँल्यं सत:) (സിങ്ക സറ്റ എന്ന് മറ്റൊരു പേര്) 17-ാം നൂറ്റാണ്ടിലാണ് നിർമ്മിക്കപ്പെട്ടത്.
കടകൾ അടങ്ങുന്ന താഴത്തെ നിലയും, ദൈവസ്തുതിയ്ക്കായുള്ള ഒരു സംഗീത ഹാളുള്ള മുകൾ നിലയും ഇതിനുണ്ട്.

മാറുവിന് പടിഞ്ഞാറ് ഭാഗത്തായി "ഗാകുതി" (गकुति) എന്ന മുറ്റം സ്ഥിതിചെയ്യുന്നു. കൂടാതെ അതിന് നടുക്കായി മഹാദേവിനായി നിർമ്മിച്ച ഒരു ക്ഷേത്രവുമുണ്ട്.

മേപ്പാൾ സമ്പാറ്റ് -നെ സ്ഥാപിക്കുന്നതുമായി,തെക്ക്പടിഞ്ഞാറ് മാറുവിന്റെ ഒരു മൂലയിലായി സ്ഥിതിചെയ്യുന്ന "ലഗു ഫലേച്ച" (लखु फलेचा) എന്ന, തെരുവുകളിലെ അഭയസ്ഥാനത്തിന് ബന്ധമുണ്ട്.ഇവിടെവച്ചാണ് കയറ്റുമതിക്കാർ അവരവരുടെ അരിയും, പലവ്യഞ്ജനങ്ങളുമൊക്കെ ഇറക്കിവച്ചിരുന്നത്.ദാഗിൻ ദേവതയയ്ക്കായി നടത്തുന്ന യെനിയ ആഘോഷം ഈ വീട്ടിൽ നിന്നാണ് ആരംഭിക്കുന്നത്.

മറു സാറ്റയുടെ വടക്ക് ഭാഗത്തുള്ള മറു ഗനേദയുടെ (मरु गनेद्य:) ക്ഷേത്രമാണ് കാഠ്മണ്ഡുവിലേതന്നെ വളരെ പ്രാധാന്യമുള്ള ഗണപതി ക്ഷേത്രം.



</doc>
<doc id="324129" url="https://ml.wikipedia.org/wiki?curid=324129" title="ഗുനുങ്ങ് മുലു ദേശീയോദ്യാനം">
ഗുനുങ്ങ് മുലു ദേശീയോദ്യാനം

മലേഷ്യയിലെ സരവക് സംസ്ഥാനത്ത് മിറി ഡീവിഷനിൽ സ്ഥിചെയ്യുന്ന യുനേസ്ക്കോ ലോക പൈതൃകകേന്ദ്രങ്ങളിൽ ഒന്നാണ്‌ ഗുനുങ്ങ് മുലു ദേശീയോദ്യാനം.പാറകളാൽ ചുറ്റപ്പെട്ട് കിടക്കുന്ന മധ്യോഷ്ണ മഴ കാടുകളാണ്‌ ഈ മലനിരകൾ.പാറകൾ ധാരാളം ഉള്ളതിനാൽ ധാരാളം സാഹസിക യാത്രികർ ഇവിടേക്ക് വരുന്നുണ്ട്.1977-1978 കാലഘട്ടത്തിൽ റോയൽ ജ്യോഗ്രഫിക്കൽ സൊസൈറ്റിയിലെ 100 ശാസ്ത്രജ്ഞർ 15 മാസത്തോളം ഇവിടെ പര്യവേഷണം നടത്തി.
ഇതിനു ശേഷം ഈ ദേശീയോദ്യാനം മുലു പർവതം എന്നറിയപ്പെടാൻ തുടങ്ങി.സർവകിലെ(Sarawak) ഏറ്റവും വലിയ രണ്ടാമത്തെ പർവതമാണ്‌ മുലു പർവതം.

ലോകത്തിലെ ഏറ്റവും വലിയ പ്രകൃത്യാലുള്ള അറ കാണപ്പെടുന്ന ഗുവ നാസിബ് ബാഗുസ് ഗുനുങ്ങ് മുലു ദേശീയോദ്യാനത്തിലാണ്‌.സരവക് ചേമ്പർ എന്നാണ്‌ അത് അറിയപ്പെടുന്നത്.ഇതിന്‌ 700മീ(2,300അടി)നീളവും,396 മീ(1,299അടി)വീതിയും കുറഞ്ഞത് 70മീ(230അടി) ഉയരവും ഉണ്ട്.ഇതിനടുത്താണ്‌ ലോകത്തിലെ ഏറ്റവും വലിയ ഒറ്റ പാതയായ ഗുഹകളിൽ ഒന്നാ ഡീർ ഗുഹ.മറ്റ് പ്രധാന ഗുഹകൾ ബെനരത് കവെർൻ(Benarat Cavern),കാറ്റുകളുടെ ഗുഹ(cave of the Winds),ക്ലിയർ വാട്ടർ ഗുഹ(Clearwater Cave).ഇതാണ്‌ ലോകത്തിലെ ഏറ്റവും നീളമുള്ള എട്ടമത്തെ ഗുഹയും വ്യാപ്തത്തിന്റെ അടിസ്ഥാനത്തിൽ ലോകത്തിലെ ഏറ്റവും വലിയ ഗുഹയുമാണ്‌(30,347,540ം^3(1.071713*10^9)).

എട്ട് സ്പീഷ്യസിലുള്ള വേഴാമ്പലുകൾ മുലുയിൽ കണ്ടെത്തിയിട്ടുണ്ട്.അവയിലൊന്നായ രൈനൊസെരസ് ഹോൺബിൽ(rhinoceros hornbill(Buceros rhinoceros)) സരവക് സംസ്ഥാനത്തിന്റെ ദേശിയ അടയാളങ്ങളിൽ ഒന്നാണ്‌.
ഇരുപത്തി ഏഴ് സ്പീഷ്യസ് വവ്വാലുകൾ മുലുയിൽ കണ്ടെത്തിയിട്ടുണ്ട്.

വളരെ കുറച്ച് ഉഭയജീവികളെ മാത്രമെ ഗുനുങ്ങ് മുലു ദേശീയോദ്യാനത്തിൽ കണ്ടെത്തിയിട്ടുള്ളൂ.പറ്റികിടക്കുന്ന തവളയായ calluella flave ,പൊന്ത തവളയായ Ansonia torrentis എന്നിവ അതിൽ ഉൽപ്പെടുന്നു.

ധാരാളം സ്പീഷ്യസിലുള്ള ചെടികൾ കാണപ്പെടുന്ന സ്ഥലമാണ്‌ ഗുനുങ്മുലു ദേശീയോദ്യാനം .പുഷ്പ്പിക്കുന്ന ചെടികൾ,മരങ്ങൾ,ഫംഗസ്സുകളെന്നിവ അവിടെ കാണപ്പെടുന്നു.

മുലു ദേശീയോദ്യനം ഒറ്റപ്പെട്ട് കിടക്കുന്ന ഒരു സ്ഥലമാണ്‌ അതിനാൽ അവിടെ എത്താൻ സാധിക്കുന്ന ഏക മാർഗ്ഗം വായു വഴിയാണ്‌.മുലു എയർപ്പോർട്ടിലേക്ക് മിറി (ദിവസവും),കുചിങ്ങ്(ചൊവ്വ,വ്യാഴം,ശനി) എന്നിവിടങ്ങളിൽ നിന്ന് വിമാനമുണ്ട്.മറ്റൊരു വഴി,മിറി നദിയിലൂടെ സഞ്ചരിച്ച് അവിടെ എത്താൻ സാധിക്കും .എന്നാൽ 100 കിലോമീറ്റർ ബോട്ടിലൂടെയാണ്‌ യാത്ര.ഏകദേശം 12 മണിക്കൂർ സമയം വേണ്ടിവരും യാത്രയ്ക്ക്.എയർപ്പോർട്ട് തുറക്കുന്നതിനു മുൻപ് 1991ൽ ദേശീയോദ്യാനത്തിൽ ഒരു ഹെലിപാഡ് തുറന്നിരുനു.

മുലുദേശീയോദ്യാനം സന്ദർശിക്കുന്നവരിൽ കൂടുതലും മല കയറ്റത്തിലും സാഹസിക പ്രവർത്തികളിലുമാണ്‌ കൂടുതലായി ഏർപ്പെടുന്നത്.പ്രാഥമികമായി ദേശീയോദ്യാനത്തിന്റെ സവിശേഷതകളാണ്‌ ഇതിന്റെ പ്രശസ്തിക്കായി ഉപയോഗിക്കുന്നത് 



</doc>
<doc id="324133" url="https://ml.wikipedia.org/wiki?curid=324133" title="അങ്കോർ">
അങ്കോർ

9ആം നൂറ്റാണ്ട് മുതൽ 15ആം നൂറ്റാണ്ട് വരെ ഖമർ സാമ്രാജ്യത്തിന്റെ തലസ്ഥാനമായിരുന്ന കംബോഡിയയിലെ ഒരു സ്ഥലമാണ്‌ അങ്കോർ(


</doc>
<doc id="324152" url="https://ml.wikipedia.org/wiki?curid=324152" title="ഫിലിപ്പൈൻ എയർലൈൻസ്">
ഫിലിപ്പൈൻ എയർലൈൻസ്

പിഎഎൽ ഹോൾഡിംഗ്സ് ഐഎൻസി.യുടെ വാണിജ്യ പേരാണ് ഫിലിപ്പൈൻ എയർലൈൻസ്. ഫിലിപ്പൈൻസിലെ ഏറ്റവും പ്രധാനപ്പെട്ട എയർലൈനാണ് പസായ് സിറ്റിയിലെ പിഎൻബി ഫിനാൻഷ്യൽ സെന്റെർ ആസ്ഥാനമായി പ്രവർത്തിക്കുന്ന ഫിലിപ്പൈൻ എയർലൈൻസ്. 1941-ൽ പ്രവർത്തനം ആരംഭിച്ച ഈ എയർലൈനാണ് ഏഷ്യയിലെ ആദ്യത്തെ വാണിജ്യ എയർലൈനും എപ്പോഴും ആദ്യ പേരിൽ തന്നെ പ്രവർത്തിക്കുന്നതുമായ എയർലൈനും. മനിലയിലെ നിനോയ് അക്വിനോ അന്താരാഷ്‌ട്ര എയർപോർട്ടും സെബുവിലെ മാക്ടൻ-സെബു അന്താരാഷ്‌ട്ര എയർപോർട്ടും ഹബ്ബുകളായി പ്രവർത്തിക്കുന്ന ഫിലിപ്പൈൻ എയർലൈൻസ് ഫിലിപ്പൈൻസിലെ 31 ലക്ഷ്യസ്ഥാനങ്ങളിലേക്കും, സൗത്ത്ഈസ്റ്റ് ഏഷ്യ, ഈസ്റ്റ് ഏഷ്യ, നോർത്ത് അമേരിക്ക, യൂറോപ്പ് എന്നിവടങ്ങളിലെ 36 ലക്ഷ്യസ്ഥാനങ്ങളിലേക്കും സർവീസ് നടത്തുന്നു.

ഫിലിപ്പൈൻ ഏരിയൽ ടാക്സി കമ്പനി ഇൻകോർപറേറ്റഡിന് (പിഎടിസിഒ) കത്ത്, ചരക്ക്, യാത്ര സേവനങ്ങൾ ആരംഭിക്കാനുള്ള അനുമതി 1935 നവംബർ 14-നു ഫിലിപ്പൈൻ കോൺഗ്രസ്‌ നൽകി. കമ്പനി മനില-ബഗിഒ, മനില-പരസൽ ഫ്ലൈറ്റുകൾ ആരംഭിച്ചു. എന്നാൽ ആറു വർഷത്തോളം യാത്രാ വിമാനങ്ങളുടെ കാര്യത്തിൽ കമ്പനി കാര്യമായ പ്രവർത്തനങ്ങൾ ഒന്നുംതന്നെ ആരംഭിച്ചില്ല. 

1941 ഫെബ്രുവരി 26-നു, അന്നു കാലത്ത് ഫിലിപ്പൈൻസിലെ ഏറ്റവും പ്രധാനപ്പെട്ട വ്യവസായിയായ അന്ദ്രേസ് സോരിയനോ ജനറൽ മാനേജറും മുൻ സെനറ്റ് അംഗമായ രാമോൺ ഫെർണാണ്ടസ് ചെയർമാനും പ്രസിഡന്റുമായ ഫിലിപ്പൈൻ എയർലൈൻസ് ഐഎൻസി ഫിലിപ്പൈൻ ഏരിയൽ ടാക്സി കമ്പനി ഇൻകോർപറേറ്റഡിനെ സ്വന്തമാക്കി, അങ്ങനെ ഫിലിപ്പൈൻ എയർലൈൻസ് പിറന്നു. 

1941 അവസാനം മുതൽ 1945 വരെ നടന്ന രണ്ടാം ലോക മഹായുദ്ധം കാരണം പിഎഎലിന്റെ സർവീസുകൾ തടസപ്പെട്ടു. എയർലൈനിന്റെ വിമാനങ്ങൾ യുദ്ധത്തിന്റെ ആവശ്യങ്ങൾക്കു വേണ്ടി ഉപയോഗിക്കേണ്ടി വന്നു. ഒരു വിമാനം വെടിവെച്ചു വീഴ്ത്തുകയും മറ്റൊന്ന് തകർക്കപ്പെടുകയും ചെയ്തു.

1946 ഫെബ്രുവരി 15-നു അഞ്ചു വർഷത്തെ ഇടവേളക്കു ശേഷം പിഎഎൽ പ്രവർത്തനങ്ങൾ പുനരാരംഭിച്ചു. 15 ആഭ്യന്തര ലക്ഷ്യസ്ഥാനങ്ങളിലേക്ക് 5 ഡഗ്ലസ് ഡിസി-3എസ് വിമാനങ്ങൾ ഉപയോഗിച്ചാണു സർവീസ് പുനരാരംഭിച്ചത്. ഫിലിപ്പൈൻ എയർലൈൻസ് ആദ്യത്തെ ആസ്ഥാനമായ മകത്തിയിലെ നീൽസൺ ഫീൽഡിലേക്ക് തിരിച്ചു പോയി. യുദ്ധത്തിൽ വലിയ രീതിയിൽ തകർന്നുപോയ എയർപോർട്ട് ഒരു മില്ല്യൺ പെസോസ് ചിലവഴിച്ചു പിഎഎൽ പുനനിർമിച്ചു. പിഎഎലിനു കീഴിലുള്ള മനില ഇന്റർനാഷണൽ എയർ ടെർമിനൽ ഐഎൻസി-യുടെ കീഴിലാണ് ഈ എയർപോർട്ട് പൂർണമായി പ്രവർത്തിക്കുന്നത്.

1951-ൽ കിൻസെ എന്ന് പേരുള്ള ഡിസി-3 വിമാനം പിഎഎൽ ജപ്പാൻ എയർലൈൻസിന് ലീസിനു നൽകി. ഇതുവഴി പിന്നീട് ജപ്പാൻ സ്വന്തം എയർലൈൻ ആരംഭിച്ചു. 1954 മാർച്ചിൽ യൂറോപ്പ്, ജപ്പാൻ, യുണൈറ്റഡ് സ്റ്റേറ്റ്സ് എന്നിവടങ്ങളിലേക്കുള്ള വിമാനങ്ങൾ ഫിലിപ്പൈൻ സർക്കാർ സസ്പെൻഡ് ചെയ്തു, എന്നാൽ അഞ്ചു വർഷങ്ങൾക്കു ശേഷം ഈ സർവീസുകൾ പുനരാരംഭിച്ചു. മൂന്ന് വർഷങ്ങൾക്കുള്ളിൽ ഹോങ്ങ് കോങ്ങ്, ബാങ്കോക്ക്‌, തായ്‌പെയ് എന്നിവടങ്ങളിലേക്ക് പിഎഎൽ കോൺവൈർ 340എസ് വിമാനങ്ങൾ ഉപയോഗിച്ചു സർവീസ് ആരംഭിച്ചു, പിന്നീട് വിക്കേർസ് വിസ്കൗണ്ട് 784 വിമാനങ്ങളിലേക്ക് മാറി.

1975-ൽ ഫിലിപ്പൈൻ എയർലൈൻസിന്റെ ആസ്ഥാനം മകത്തി സിറ്റിയിലെ പിഎഎൽ ബിൽഡിംഗിൽ ആയിരുന്നു.1979-ന്റെയും 1981-ന്റെയും ഇടയിൽ അന്നത്തെ പിഎഎൽ പ്രസിഡന്റ്‌ റോമൻ എ. ക്രൂസിന്റെ നേതൃത്വത്തിൽ കമ്പനി വിപുലീകരണത്തിന്റെ ഭാഗമായി വ്യോമയാന രംഗത്തിനു വേണ്ട വൻ പദ്ധതികൾ എംഐഎ-യുടെ ചുറ്റുഭാഗത്ത് ആരംഭിച്ചു.

ഫിലിപ്പൈൻ എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ് : ഓൾ നിപ്പോൺ എയർവേസ്, കാതായ്‌ പസിഫിക്ക്, എത്തിഹാദ് എയർവേസ്, ഗൾഫ്‌ എയർ, ഹവായിയൻ എയർലൈൻസ്, മലയ്ഷ്യ എയർലൈൻസ്, പിഎഎൽ എക്സ്പ്രസ്സ്‌, ടർകിഷ് എയർലൈൻസ് , വെസ്റ്റ് ജെറ്റ്.



</doc>
<doc id="324153" url="https://ml.wikipedia.org/wiki?curid=324153" title="സോറിയാസിസ്">
സോറിയാസിസ്

ദീർഘ കാലം നീണ്ടുനിൽക്കുന്ന ഒരു ഓട്ടോഇമ്മ്യൂൺ ത്വക്ക് രോഗമാണ് സോറിയാസിസ്. ത്വക്കിൽ അസാധാരണമായ പാടുകൾ കാണാം. ഈ പാടുകൾ സാധാരണയായി ചുവന്ന നിറത്തിലും, ചൊറിച്ചിൽ ഉണ്ടാക്കുന്നതുമാണ്‌. ഇവ ശരീരത്തിന്റെ ഒരു ഭാഗത്ത് മാത്രം എന്നാ രീതിയിലും ശരീരം മുഴുവൻ എന്നാ രീതിയിലും കാണപ്പെടാറുണ്ട്. ത്വക്കിനു പറ്റുന്ന പരിക്കുകൾ ത്വക്കിൽ സോറിയാസിസ് മാറ്റങ്ങൾക്കു കാരണമാകാം, ഇതിനെ കോബ്നർ ഫിനോമെനൻ എന്ന് പറയുന്നു.

പ്രധാനമായും സോറിയാസിസ് 5 തരങ്ങളാണ് ഉള്ളത്: പ്ലേക്ക് സോറിയാസിസ്, ഗുട്ടേറ്റ് സോറിയാസിസ്, പുസ്റ്റുലാർ സോറിയാസിസ്, എരിത്രോഡെർമിക് സോറിയാസിസ്.

ഓരോ രോഗിയിലും രോഗത്തിന്റെ ശക്തി അനുസരിച്ചു വ്യത്യസ്തമായ രോഗ ലക്ഷണങ്ങളും അടയാളങ്ങളുമാണ് കാണുക. സാധാരണയായി സോറിയാസിസ് രോഗബാധിതർ കാണിക്കുന്ന രോഗലക്ഷണങ്ങൾ ഇവയാണു:


ത്വക്ക് കാണപ്പെടുന്നതിനു അനുസരിച്ചാണു സോറിയാസിസ് രോഗനിർണയം. ത്വക്കിലെ പാടുകൾ കാണുമ്പോൾ രോഗനിർണയം സാധ്യമാണ്. രോഗനിർണയത്തിനു പ്രത്യേക രോഗനിർണയ പ്രക്രിയയോ രക്ത പരിശോധനയോ ആവശ്യമില്ല. 

സോറിയാസിസ് രോഗകാരണത്തെക്കുറിച്ചു പല അഭിപ്രായങ്ങൾ ഉണ്ട്. ജനിതക കാരണങ്ങളാൽ, ജീവിതശൈലിയാൽ, എച്ഐവി വൈറസ്‌ ബാധയാൽ, മറ്റു മരുന്നുകളുടെ പാർശ്വഫലത്താൽ സോറിയാസിസ് രോഗമുണ്ടാകാം.

ഓരോ തരം സോറിയാസിസിനും വിവധ രോഗലക്ഷണങ്ങളാണ് ഉള്ളത്, ഈ രോഗലക്ഷണങ്ങൾക്കനുസരിച്ചാണ് ചികിത്സയും. രോഗത്തിന്റെ മൂർച്ചയ്ക്കു അനുസരിച്ചും ചികിത്സയിൽ വ്യത്യാസങ്ങൾ വരും.


</doc>
<doc id="324155" url="https://ml.wikipedia.org/wiki?curid=324155" title="ഫോർട്ട്‌ ഡ്രം (എൽ ഫ്രൈലെ ദ്വീപ്‌)">
ഫോർട്ട്‌ ഡ്രം (എൽ ഫ്രൈലെ ദ്വീപ്‌)

ഫോർട്ട്‌ ഡ്രം അഥവാ എൽ ഫ്രൈലെ ദ്വീപ്‌ ഫിലിപ്പീൻസ് ലെ മനില ഉൾക്കടലിലെ ഒരു ദ്വീപ്‌ ആണ്. സൈനിക ആവശ്യങ്ങൾക്ക് ആയി ഇതിനെ ഒരു കോട്ട ആക്കി 
മാറ്റിയിരുന്നു. ഇതിനെ കോൺക്രീറ്റ് ബാറ്റിൽഷിപ്പ് (the concrete battleship) എന്നും വിളിക്കുന്നു. അമേരിക്കൻ കോളനിവാഴ്ച സമയത്ത് 1909 ൽ അമേരിക്കൻ സൈന്യം ആണ് ഇത് നിർമ്മിച്ചത്. രണ്ടാം ലോകമഹായുദ്ധ സമയത്ത് ജപ്പാൻ ഇത് കൈവശപ്പെടുത്തി. തുടർന്നു യു.എസ്.എ ഇത് തിരിച്ചു പിടിക്കുകയും ഇവിടം ഡീസലും ഗാസോലിനും കൊണ്ട് കത്തിച്ച് ഉപയോഗ ശൂന്യമാക്കുകയും ചെയ്തു.

ഇപ്പോൾ ഉപേക്ഷിക്കപ്പെട്ട ഈ കോട്ട ബ്രിഗേഡിയർ ജനറൽ റിച്ചാർഡ് സി ഡ്രം ന്റെ പേരിലാണ് നാമകരണം ചെയ്തത്. മെക്സിക്കൻ അമേരിക്കൻ യുദ്ധത്തിലും അമേരിക്കൻ ആഭ്യന്തരയുദ്ധത്തിലും സേവനം അനുഷ്ടിച്ച ബ്രിഗേഡിയർ ഡ്രം 1909 ലാണ് അന്തരിച്ചത്. ഫിലിപ്പൈൻസ് ലെ കവിറ്റ് പ്രവിശ്യയിലാണ് ഈ കോട്ട 

സ്പാനിഷ് അമേരിക്കൻ യുദ്ധകാലത്ത് പിടിച്ചടക്കിയ എല്ലാ പ്രധാന തുറമുഖങ്ങളും ദ്വീപുകളും കോട്ടകൾ ആക്കി സംരക്ഷിക്കാൻ ആ സമയത്ത് യു.എസ്.എ യുടെ പ്രസിഡന്റ് ആയിരുന്ന വില്യം.എച്ച്.ടാഫ്റ്റ് തീരുമാനിച്ചു. അതിന്റെ ഭാഗമായാണ് ഫോർട്ട്‌ ഡ്രം രൂപം കൊള്ളുന്നത്. അങ്ങനെ എൽ ഫ്രൈലെ ദ്വീപ് ഒരു കോട്ട ആയി മാറ്റുകയും ഫോർട്ട്‌ ഡ്രം എന്ന പേരിൽ അറിയപ്പെടുകയും ചെയ്തു. ആദ്യം മൈനുകളെ നിർവീര്യമാക്കുന്ന സൈനിക താവളം ആക്കാൻ ഉദ്ദേശിച്ച ഈ ദ്വീപ്‌ പിന്നീട് സമതലം ആക്കുകയും അവിടെ പീരങ്കികൾ സ്ഥാപിക്കുകയും ചെയ്തു. ഇരുപത് അടി ഉയരമുള്ള കോണ്ക്രീറ്റ് ചുമരുകൾ ആ കാലഘട്ടത്തിൽ ശത്രുക്കളുടെ നാവിക സേനയ്ക്ക് തകർക്കാൻ പറ്റാത്ത നിർമ്മിതി ആയിരുന്നു. 

1909 ൽ തുടങ്ങിയ ഈ കോട്ടയുടെ നിർമ്മാണം അഞ്ചു കൊല്ലം കൊണ്ട് പൂർത്തിയായി. 1916 ൽ ഇവിടെ തോക്കുകളും പീരങ്കികളും സ്ഥാപിച്ചു. 240 സൈനികർക്ക് താമസിക്കുവാൻ വേണ്ടിയുള്ള വീടുകളും ഇവിടെ നിർമിച്ചു.

ജാപ്പനീസ് ഇമ്പീരിയൽ സേന 1941ൽ ലുസോൺ ദ്വീപ്‌ കീഴടക്കിയതോടെ ജാപ്പനീസ് സേന ഫോർട്ട്‌ ഡ്രമ്മിനു സമീപത്ത് എത്തി. പസഫിക് പ്രദേശത്ത് യുദ്ധം തുടങ്ങുന്നത്തിനു തൊട്ടു മുൻപ് 1941 ഡിസംബർ 7 ൽ അമേരിക്കൻ സേനയുടെ ആർട്ടിലറി റെജിമെൻറ് സ്ഥാനം പിടിച്ചു. 1942 ജനുവരി രണ്ടിനു ജാപ്പനീസ് സേനയുടെ വായുസേന ഇവിടെ നിരന്തരമായി ബോംബിംഗ് നടത്തി. ഇവിടെ വച്ച് ജാപ്പനീസ് സേനയ്ക് എതിരെ ആയിരുന്നു ആദ്യമായി ഒരു കടൽത്തീര അമേരിക്കൻ പീരങ്കി ശത്രുക്കൾക്ക് നേരെ വെടിവെച്ചത്. 1942 മേയ് 6 നു ഫോർട്ട്‌ ഡ്രം , ജാപ്പനീസ് സേന കയ്യടക്കി. 1945 വരെ ഇവിടം ജാപ്പനീസ് സേനയുടെ അധീനതയിൽ ആയിരുന്നു. 

അമേരിക്കൻ-ഫിലിപ്പിനോ സൈന്യം മനില തിരിച്ച് പിടിക്കുന്നതിനായി നടത്തിയ യുദ്ധത്തിൽ (1944–1945) യു.എസ് നാവിക സേനയും വ്യോമ സേനയും സംയുക്തമായി ഫോർട്ട്‌ ഡ്രമ്മിൽ ആക്രമണം അഴിച്ചുവിട്ടു. അമേരിക്കൻ സൈന്യം ഇവിടെ ഡീസൽ, ഗാസോലിൻ എന്നിവ പമ്പ് ചെയ്ത് ഈ പ്രദേശം മുഴുവൻ അഗ്നിക്ക് ഇരയാക്കി. ദിവസങ്ങളോളം ഇവിടെ അഗ്നിബാധ ഉണ്ടായി. 1945 ഏപ്രിൽ മാസം അവസാനിക്കുമ്പോഴേക്കും മനില ഉൾക്കടൽ പ്രദേശത്ത് നിന്നും ജാപ്പനീസ് സേന പൂർണ്ണമായും പിൻവാങ്ങി.

രണ്ടാം ലോക മഹായുദ്ധത്തിനു ശേഷം ഇവിടെ ഉപേക്ഷിക്കപ്പെട്ട തോക്കുകളും യുദ്ധ സാമഗ്രികളും ഈ കോട്ടയുടെ അവശിഷ്ടങ്ങളിൽ കാണാം. 1970 മുതൽ ഇവിടം പഴയ ഇരുമ്പുരുക്ക് സാമഗ്രികൾക്ക് വേണ്ടി പലപ്പോഴായി കൊള്ളയടിക്കപ്പെട്ടു. 2009 വരെ ഇവിടെ ഇങ്ങനെ കൊള്ള നടന്നിരുന്നു . ഇവിടെ ഫിലിപ്പൈൻസ് കോസ്റ്റ് ഗാർഡ് ഒരു ലൈറ്റ്ഹൌസ് സ്ഥാപിച്ചു.

 

</doc>
<doc id="324158" url="https://ml.wikipedia.org/wiki?curid=324158" title="ചിത്രകൂട്ട് എക്സ്പ്രസ്സ്‌">
ചിത്രകൂട്ട് എക്സ്പ്രസ്സ്

മദ്ധ്യപ്രദേശിലെ പ്രധാനപ്പെട്ട ആർമി കണ്ടോൺമെൻറ് ഹബ് ആയ ജബൽപൂർ മുതൽ ഉത്തർപ്രദേശിന്റെ തലസ്ഥാനമായ ലക്നൌ വരെ സർവീസ് നടത്തുന്ന ഇന്ത്യൻ റെയിൽവേയുടെ ദിവസേനയുള്ള മെയിൽ / എക്സ്പ്രസ്സ്‌ ട്രെയിനാണ് ചിത്രകൂട്ട് എക്സ്പ്രസ്സ്‌ (ട്രെയിൻ നമ്പർ 15205 / 15206) . 

രാത്രി 08.40-നു ലഖ്നൌവിൽ പുറപ്പെടുന്ന തീവണ്ടി പിറ്റേന്ന് രാവിലെ 09.30-നു ജബൽപൂരിൽ എത്തിച്ചേരുന്നു. തിരികെ 17:30-നു ജബൽപൂർ റെയിൽവേ സ്റ്റേഷനിൽനിന്നും പുറപ്പെട്ടു ലക്നൌ റെയിൽവേ സ്റ്റേഷനിൽനിന്നും പുറപ്പെട്ടു പിറ്റേന്ന് രാവിലെ 07:10-നു ലഖ്നൌവിൽ എത്തിച്ചേരുന്നു.

ട്രെയിൻ നമ്പർ 15009 ചിത്രകൂട്ട് എക്സ്പ്രസ്സിനു ലക്നൌ കഴിഞ്ഞാൽ ഉന്നോ ജങ്ഷൻ (2 മിനിറ്റ്), കാൻപൂർ സെൻട്രൽ (10 മിനിറ്റ്), ഗോവിന്ദ്പുരി (2 മിനിറ്റ്), ഭിംസെൻ (2 മിനിറ്റ്), കാതര റോഡ്‌ (2 മിനിറ്റ്), പടാര (2 മിനിറ്റ്), ഘടംപൂർ (2 മിനിറ്റ്), ഹാമിർപൂർ റോഡ്‌ (2 മിനിറ്റ്), ഭർവ സുമെർപൂർ (2 മിനിറ്റ്), രഗോൽ (2 മിനിറ്റ്), ഇചൌലി (2 മിനിറ്റ്), ബാന്ദ ജങ്ഷൻ (10 മിനിറ്റ്), ഖുർഹാന്ദ് (2 മിനിറ്റ്), അടര (2 മിനിറ്റ്), ശിവ്റാംപൂർ (2 മിനിറ്റ്), ചിത്രകൂട്ട് (2 മിനിറ്റ്), മണിക്പൂർ ജങ്ഷൻ (20 മിനിറ്റ്), മാജഗവൻ (2 മിനിറ്റ്), ജൈത്വർ (2 മിനിറ്റ്), സത്ന (10 മിനിറ്റ്), ഉൻച്ചേര (2 മിനിറ്റ്), മൈഹാർ (2 മിനിറ്റ്), ജുകേഹി (2 മിനിറ്റ്), കത്നി (5 മിനിറ്റ്), സിഹോര റോഡ്‌ (2 മിനിറ്റ്), ജബൽപൂർ എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 15010 ചിത്രകൂട്ട് എക്സ്പ്രസ്സിനു ജബൽപൂർ കഴിഞ്ഞാൽ സിഹോര റോഡ്‌ (2 മിനിറ്റ്), കത്നി (5 മിനിറ്റ്), ജുകേഹി (2 മിനിറ്റ്), മൈഹാർ (2 മിനിറ്റ്), ഉൻച്ചേര (2 മിനിറ്റ്), സത്ന (10 മിനിറ്റ്), ജൈത്വർ (1 മിനിറ്റ്), മാജഗവൻ (2 മിനിറ്റ്), മണിക്പൂർ ജങ്ഷൻ (30 മിനിറ്റ്), ചിത്രകൂട്ട് (2 മിനിറ്റ്), ശിവ്റാംപൂർ (2 മിനിറ്റ്), അടര (2 മിനിറ്റ്), ഖുർഹാന്ദ് (2 മിനിറ്റ്), ബാന്ദ ജങ്ഷൻ (10 മിനിറ്റ്), ഇചൌലി (2 മിനിറ്റ്), രഗോൽ (2 മിനിറ്റ്), ഭർവ സുമെർപൂർ (2 മിനിറ്റ്), ഹാമിർപൂർ റോഡ്‌ (2 മിനിറ്റ്), ഘടംപൂർ (2 മിനിറ്റ്), പടാര (2 മിനിറ്റ്), കാതര റോഡ്‌ (2 മിനിറ്റ്), ഭിംസെൻ (2 മിനിറ്റ്), ഗോവിന്ദ്പുരി (2 മിനിറ്റ്), കാൻപൂർ സെൻട്രൽ (10 മിനിറ്റ്), ഉന്നോ ജങ്ഷൻ (2 മിനിറ്റ്), ലക്നൌ എന്നീ സ്റ്റോപ്പുകളാണ് ഉള്ളത്.


</doc>
<doc id="324161" url="https://ml.wikipedia.org/wiki?curid=324161" title="കീവ് കേക്ക്">
കീവ് കേക്ക്

റഷ്യയിലെ കീവിൽ നിർമ്മിക്കപ്പെടുന്ന ഒരു ബേക്കറി ഉൽപ്പന്നമാണ് കീവ് കേക്ക്. ഡിസംബർ 6, 1956 മുതൽ കാറൽ മാർക്സ് കൺഫെക്ഷണറി ഫാക്ടറിയിൽ നിന്നാണ് കീവ് കേക്ക് ഉല്പാദിപ്പിച്ചിരുന്നത്. ഇന്ന് റോഷൻ കോർപ്പറേഷന്റെ അനുബന്ധകമായി പ്രവർത്തിക്കുന്ന ഫാക്ടറിയാണ് കീവ് കേക്ക് ഉല്പാദിപ്പിക്കുന്നത്. യു. എസ്. എസ്. ആറിൽ പ്രശസ്തിയർജ്ജിച്ച കീവ് കേക്ക് മെരിങ്, ചോക്കലേറ്റ്, ഹേസൽനട്ട്, ബട്ടർ ക്രീം എന്നിവ കൊണ്ടാണ് ഉണ്ടാക്കുന്നത്. കീവ് നഗരത്തിന്റെ പ്രതീകങ്ങളിലൊന്നായി ഈ കേക്ക് മാറിയിരിക്കുന്നു. 


</doc>
<doc id="324168" url="https://ml.wikipedia.org/wiki?curid=324168" title="സംജീവി (പർവ്വതം)">
സംജീവി (പർവ്വതം)

ഹിന്ദു പുരാണങ്ങൾ പ്രകാരം, ഔഷധഗുണമുള്ള നിരവധി ചെടികൾ വളരുന്ന പുണ്യമലയാണ് സംജീവി. യുദ്ധത്തിൽ മുറിവേറ്റ രാമനെയും, ലക്ഷ്മണനെയും, വാനരരെയും സുഖപ്പെടുത്തുവാനായി ഹനുമാൻ ഈ മല ദ്രോണഗിരിയിൽ നിന്നും അടർത്തി കൊണ്ടുവന്നു എന്നാണ് പുരാണം. ഇന്ദ്രജിത്തിന്റെ അസ്ത്രം കൊണ്ട് മുറിവേറ്റ രാമനെയും, ലക്ഷ്മണനെയും പുനരുജ്ജീവിപ്പിക്കുവാൻ സംജീവിയിലെ ഒരു ഔഷധച്ചെടിക്ക് മാത്രമേ കഴിയൂ എന്നറിഞ്ഞ ഹനുമാൻ, സംജീവിയിലെത്തിയപ്പോൾ ഔഷധച്ചെടി തിരിച്ചറിയാനാവാത്തതുകൊണ്ട് മല തന്നെ അടർത്തിയെടുത്ത് കൊണ്ടുപോകുകയായിരുന്നു. 

ഇഹകാലത്തെ സംജീവി സ്ഥിതി ചെയ്യുന്നത് തമിഴ്നാട്ടിലെ രാജപാളയത്താണ്. ഹനുമാൻ സംജീവി കൊണ്ടുപോകുന്ന വേളയിൽ അടർന്നു വീണ മലയുടെ കഷ്ണങ്ങളാണ് രാജപാളയത്തെ ഈ മലനിരകളെന്ന് ഐതിഹ്യമുണ്ട്.


</doc>
<doc id="324170" url="https://ml.wikipedia.org/wiki?curid=324170" title="റോസ് വാട്ടർ">
റോസ് വാട്ടർ

റോസാപ്പൂവിന്റെ ഇതളുകൾ ഏറെനേരം വെള്ളത്തിലിട്ട് നിർമ്മിക്കുന്ന പാനീയമാണ് റോസ് വാട്ടർ. സുഗന്ധലേപന നിർമ്മാണത്തിനായി റോസ് ഇതളുകൾ ഡിസ്റ്റിൽ ചെയ്യുമ്പോൾ ലഭിക്കുന്ന ഉപഉൽപ്പന്നമാണിത്. ഇത് ഭക്ഷണപദാർഥങ്ങൾക്ക് രുചി നൽകാനും, മതപരമായ ആഘോഷങ്ങൾക്കും, സൗന്ദര്യവർധക പദാർത്ഥങ്ങളിലും ഉപയോഗിക്കുന്നു. റോസ് വാട്ടറിൽ പഞ്ചസാര ചേർത്താണ് റോസ് സിറപ്പ് നിർമ്മിക്കുന്നത്.യൂറോപ്പിലും ഏഷ്യയിലുമാണ് റോസ് വാട്ടർ പ്രധാനമായും ഉപയോഗത്തിലുള്ളത്.
പൂവിതളുകളിൽ നിന്നും സുഗന്ധലേപനങ്ങൾ നിർമ്മിക്കുന്ന വിദ്യ പുരാതന ഗ്രീക്കുകാർക്കും, പേർഷ്യക്കാർക്കും അറിയാമായിരുന്നു. റോസ് വാട്ടർ 'ഗൊലാബ്' എന്ന പേരിൽ പേർഷ്യയിൽ പ്രസിദ്ധമായിരുന്നു. ഡിസ്റ്റിലറികളിൽ വ്യാവസായിക അടിസ്ഥാനത്തിൽ റോസ് വാട്ടർ നിർമ്മിക്കുന്ന സങ്കേതം വികസിപ്പിച്ചെടുത്തത് പേർഷ്യൻ രസതന്ത്രജ്ഞനായ അവിസീനിയയാണ്. അത്തർ നിർമ്മാണത്തിനു ശേഷം ബാക്കിയാവുന്ന ദ്രാവകം റോസ് വാട്ടറിനായി ചിലയിടങ്ങളിൽ ഉപയോഗിക്കുന്നു. 
അറേബ്യൻ വിഭവങ്ങളിൽ പലതിലും റോസ് വാട്ടർ ധാരാളമായി ഉപയോഗിക്കുന്നു. ഇറാനിൽ റോസ് വാട്ടർ ചായ, ഐസ്ക്രീം, മധുര പലഹാരങ്ങൾ എന്നിവയിൽ ചേർക്കുന്നു. ഇന്ത്യയിലും പാകിസ്താനിലും പാലുൽപ്പന്നങ്ങൾക്ക് നിറവും ഗന്ധവും നൽകാൻ റോസ് വാട്ടർ ഉപയോഗിക്കുന്നു. ചുവന്ന വീഞ്ഞിനു പകരമുള്ള ഹലാൽ ചേരുവയായും റോസ് വാട്ടർ ഉപയോഗത്തിലുണ്ട്. ഗുലാബ് ജാമുൻ നിർമ്മിക്കുന്നത് റോസ് വാട്ടർ പാനീയത്തിലാണ്. ആയുർവേദത്തിൽ കണ്ണിന് കുളിർമ നൽകാൻ റോസ് വാട്ടർ ചേർത്ത ദ്രാവകങ്ങൾ ഉപയോഗിക്കുന്നു. മുസ്ലീം തീർഥാടനകേന്ദ്രമായ കഅബ വൃത്തിയാക്കുന്നത് സംസം വെള്ളത്തിൽ റോസ് വാട്ടർ ചേർത്ത മിശ്രിതം കൊണ്ടാണ്.


</doc>
<doc id="324172" url="https://ml.wikipedia.org/wiki?curid=324172" title="ചാൾസ് നദി">
ചാൾസ് നദി

അമേരിക്കൻ ഐക്യനാടുകളിലെ മസാച്ചുസെറ്റസിലൂടെ ഒഴുകുന്ന നദിയാണ് ചാൾസ് നദി. ഹോപ്കിങ്ടണിൽ നിന്നും ഉദ്ഭവിച്ച്, 23 അമേരിക്കൻ നഗരങ്ങൾ കടന്ന് അറ്റ്ലാന്റിക്ക് മഹാസമുദ്രത്തിലാണ് ചാൾസ് നദി അവസാനിക്കുന്നത്. മുപ്പത്തിമൂന്ന് തടാകങ്ങൾ ചാൾസ് നദിയുടെ ഡ്രൈനേജ് ബേസിനിൽ ഉള്ളവയാണ്. ആദ്യകാലങ്ങളിൽ റെഡ് ഇന്ത്യൻ വംശജർ ഈ നദിയിലൂടെ പ്രയാണവും, ചരക്കുനീക്കവും നടത്തിയിരുന്നതായി രേഖകളുണ്ട്. ഈ നദിയുടെ ഭൂപടം ആദ്യമായി വരച്ചതും, ചാൾസ് നദി എന്ന് പേരിട്ടതും ക്യാപ്റ്റൻ ജോൺ സ്മിത്താണ്. ചാൾസ് നദിയുടെ ആഴമേറിയ ഭാഗങ്ങളിൽ ബോട്ടിങും, റോവിങും നടക്കാറുണ്ട്. ചാൾസ് റിവർ സ്പീഡ്വേ വർഷങ്ങളോളം ഇവിടെ പ്രവർത്തിച്ചിരുന്നു.

1950-കളിൽ ചുറ്റുമുള്ള ഫാക്ടറികളിൽ നിന്നുമുള്ള മലിനജലം ഒഴുകിയിറങ്ങുന്നതുകൊണ്ട് ചാൾസ് നദി മലിനമായിരുന്നു. എന്നാൽ 1960-കളിൽ ചാൾസ് നദി സംരക്ഷണ സമിതി രൂപം കൊള്ളുകയും, മലിനജലം നദിയിലേക്ക് ഒഴുക്കുന്നതിനെതിരെ നിയമനിർമ്മാണം ഉണ്ടാകുകയും ചെയ്തു. ചാൾസ് നദിക്കു കുറുകെ ഒരു ഡാം നിർമ്മിക്കുകയും, ഇപ്രകാരം ഉപ്പുവെള്ളം നദീജലത്തിൽ ചേരുന്നത് തടയുകയും ചെയ്തു. 2005 മുതൽ നദി നീന്തലിനു യോഗ്യമായതായി പ്രഖ്യാപിക്കപ്പെട്ടു.




</doc>
<doc id="324177" url="https://ml.wikipedia.org/wiki?curid=324177" title="സൈനോ-തിബെറ്റൻ ഭാഷകൾ">
സൈനോ-തിബെറ്റൻ ഭാഷകൾ

പൂർവ്വേഷ്യ, തെക്കുകിഴക്കേ ഏഷ്യ, ദക്ഷിണേഷ്യ എന്നിവിടങ്ങളിൽ സംസാരിക്കപ്പെടുന്ന നാന്നൂറിൽ അധികം ഭാഷകളുടെ കുടുംബമാണ് സൈനോ-തിബെറ്റൻ ഭാഷകൾ. ഇന്തോ-യുറോപ്യൻ ഭാഷകൾ കഴിഞ്ഞാൽ ലോകത്തിൽ ഏറ്റവും പ്രചാരത്തിലുള്ള ഭാഷാ കുടുംബം ഇതാണ്. ചൈനീസ് ഭാഷകൾ (1.2 ബില്യൺ ജനങ്ങൾ), ബർമീസ് ഭാഷകൾ (33 മില്യൺ), തിബറ്റൻ ഭാഷകൾ (8 മില്യൺ) എന്നിവയാണ് പ്രധാന സൈനോ-തിബെറ്റൻ ഭാഷകൾ. ഏഷ്യയിലെ വിദൂരമായ മലമ്പ്രദേശങ്ങളിൽ സംസാരിക്കുന്ന അപൂർവ ഭാഷകൾ ഇതുവരെ പൂർണ്ണമായും രേഖപ്പെടുത്തിയിട്ടില്ല.

പ്രധാനമായും സിനിട്ടിക് (ചൈനീസ് വകഭേദങ്ങൾ ഉൾപ്പെടുന്നവ), തിബത്തോ-ബർമ്മൻ എന്നിങ്ങനെ രണ്ടായാണ് സൈനോ-തിബെറ്റൻ ഭാഷകളെ തിരിച്ചിരിക്കുന്നത്. തിബത്തോ-ബർമ്മൻ ഭാഷകളെ ചിലർ ട്രാൻസ്-ഹിമാലയൻ ഭാഷകൾ എന്നും പറയുന്നു.

ചൈനീസ്, തിബറ്റൻ, ബർമീസ് ഭാഷകൾ തമ്മിലുള്ള സാമ്യതയും അവ തമ്മിലുള്ള ബന്ധവും ആദ്യമായി പരാമർശിക്കപ്പെടുന്നത് പത്തൊൻപതാം നൂറ്റാണ്ടിന്റെ ആദ്യ കാലങ്ങളിലാണ്. ഇന്തോ-യുറോപ്യൻ,ആസ്ട്രോ-ഏഷ്യാറ്റിക് ഭാഷകൾ എന്നിവയെ പോലെ 
സൈനോ-തിബെറ്റൻ ഭാഷകളെ കൂടുതലായി വർഗീകരിക്കാൻ കഴിഞ്ഞിട്ടില്ല. അതിർത്തി പ്രദേശങ്ങളിലും മറ്റു വിദൂരപ്രദേശങ്ങളിലും ഉള്ള സൈനോ-തിബെറ്റൻ ഭാഷകളെ കുറിച്ച് പഠിക്കാൻ ഇതുവരെ കഴിഞ്ഞിട്ടില്ല. 

പതിനെട്ടാം നൂറ്റാണ്ടിൽ തിബറ്റൻ, ബർമീസ് ഭാഷകളുടെ പരമ്പരാഗതമായ സാഹിത്യ രീതികളിലെ സാമ്യത ശ്രദ്ധിക്കപ്പെട്ടു. തുടർന്നു ബ്രയൻ ഹൌട്ടൻ ഹോഡ്ജ്സണും മറ്റു ചില ഭാഷാ ശാസ്ത്രജ്ഞരും വടക്ക് കിഴക്കൻ ഭാരതത്തിലെയും തെക്കുകിഴക്കേ ഏഷ്യയിലെയും സാഹിത്യത്തിൽ ഉപയോഗിക്കാത്ത ഭാഷകളുടെ സാമ്യത പഠനവിഷയമാക്കി. ഈ ഭാഷകളെ തിബത്തോ-ബർമ്മൻ ഭാഷകൾ എന്ന് നാമകരണം ചെയ്തത് 1858ൽ ജെയിംസ് റിച്ചാർഡ്സൺ ലോഗൻ ആയിരുന്നു. അദ്ദേഹം ഈ ഭാഷകളുടെ കൂട്ടത്തിലേക്ക് കാരെൻ ഭാഷയെയും ഉൾപ്പെടുത്തി.. സ്റ്റെൻ കൊനോവ് രചിച്ച Linguistic Survey of India യുടെ മൂന്നാം വാള്യം ബ്രിട്ടീഷ് ഇന്ത്യയിലെ തിബത്തോ-ബർമ്മൻ ഭാഷകളെ കുറിച്ചായിരുന്നു.

ഈ പട്ടിക ഇനിയും പുതുക്കാവുന്നതാണ്.

ഇന്തോ-ചൈനീസ് ഭാഷകളെ കുറിച്ച് ജെയിംസ് റിച്ചാർഡ്സൺ ലോഗനും മറ്റുള്ളവരും നടത്തിയ പഠനങ്ങളിൽനിന്നും അവ തിബത്തോ-ബർമ്മൻ, തായ്, മോൻ-ഖമർ, മലയോ-പോളിനേഷ്യൻ കുടുംബങ്ങൾ ഉൾപ്പെട്ടതാണെന്ന് കണ്ടെത്തി. 1823-ൽ ജൂലിയസ് ക്ലാപോർത്ത് ബർമ്മീസ്, തിബറ്റൻ, ചൈനീസ് ഭാഷകൾക്ക് പൊതുവായി ഒരു അടിസ്ഥാന പദസഞ്ചയം ഉണ്ട് എന്ന് മനസ്സിലാക്കി. തായ്, മോൻ-ഖമർ, മലയോ-പോളിനേഷ്യൻ ഭാഷകളുടെ പദസഞ്ചയം വിഭിന്നമായിരുന്നു എന്നും കണ്ടെത്തുകയുണ്ടായി.

ആദ്യമായി സൈനോ-തിബെറ്റൻ എന്ന വാക്ക് പരാമർശിക്കുന്നത് 1924ൽ ജീൻ പ്രിസൈലുസ്കിയാണ്. 

1935-ൽ നരവംശശാസ്ത്രജ്ഞനായ ആൽഫ്രെഡ് ക്രോബർ കാലിഫോർണിയ സർവ്വകലാശാലയുടെ സഹായത്തോടെ സൈനോ-തിബറ്റൻ ഭാഷാശാസ്‌ത്ര പ്രോജക്റ്റ് ആരംഭിച്ചു. റോബർട്ട് ഷാഫർ, പോൾ.കെ.ബെനഡിക്ട് എന്നിവരായിരുന്നു അതിനു മേൽനോട്ടം വഹിച്ചത്. തുടർന്നു ഷാഫറും ബെനഡിക്ടും പ്രബന്ധങ്ങൾ പ്രസിദ്ധപ്പെടുത്തി. ബെനഡിക്ട്, തിബത്തോ-ബർമൻ ഭാഷകളുടെ സാമ്യതാ പഠനത്തിലൂടെ അവയുടെ പൂർവിക ഭാഷ എന്ന് വിളിക്കാവുന്ന പ്രോട്ടോ-തിബത്തോ-ബർമ്മൻ ഭാഷ രൂപീകരിച്ചു. തിബറ്റൻ, ജിങ്ങ്പോ, ബർമ്മീസ്, ഗാരോ, മിസോ, സ്ഗോ കാരെൻ, പഴയ ചൈനീസ് ഭാഷകളെയാണ് അദ്ദേഹം താരതമ്യ പഠനത്തിനു വിധേയമാക്കിയത്. അദ്ദേഹം താഴെ കാണുന്ന പ്രകാരം വ്യഞ്ജനങ്ങളുടെ സാമ്യത തയ്യാറാക്കി.


</doc>
<doc id="324196" url="https://ml.wikipedia.org/wiki?curid=324196" title="മറിയം മിർസഘനി">
മറിയം മിർസഘനി

ഇറാനിയൻ ഗണിതശാസ്ത്രജ്ഞയും സ്റ്റാൻഫോഡ് സർവ്വകലാശാലയിൽ ഗണിതശാസ്ത്രവിഭാഗം പ്രൊഫസ്സറുമാണ് മറിയം മിർസഘനി(ജ: മെയ് 1977) 2014 ലെ ഫീൽഡ്സ് മെഡൽ ജേതാവും ഈ പുരസ്ക്കാരം നേടുന്ന ആദ്യ വനിതയുമാണ് മറിയം.


</doc>
<doc id="324204" url="https://ml.wikipedia.org/wiki?curid=324204" title="ചംഗു നാരായൺ">
ചംഗു നാരായൺ

ചംഗു അല്ലെങ്കിൽ ദോലഗിരി എന്നറിയപ്പെടുന്ന ഉയർന്നവിതാനങ്ങളിലെ മലകളിലാണ് ചംഗു നാരായൺ എന്ന പ്രാചീന ഹിന്ദുമതത്തിലെ ക്ഷേത്രം സ്ഥിതിചെയ്യുന്നത്.ചംഗു ഗ്രാമം എന്നറിയപ്പെടുന്ന ഗ്രാമങ്ങളാലും, ചംപക് എന്ന് പറയുന്ന മരങ്ങളടങ്ങുന്ന വനത്താലും ചംഗു നാരായൺ മൂടപ്പെട്ടിരിക്കുന്നു. നേപ്പാളിലെ ബഗത്പൂർ സംസ്ഥാനത്ത് സ്ഥിതിചെയ്യുന്ന ചംഗു നാരായണിലാണ് ഈ ക്ഷേത്രം കാണപ്പെടുന്നത്.ബഗത്പൂരിൽ നിന്ന് കുറച്ച് മൈലുകളും, നേപ്പാളിന്റെ കിഴക്കിൽ നിന്ന് എട്ട് മൈലുകൾ അകലെയുമാണ് ഈ മല സ്ഥിതിചെയ്യുന്നത്.മനഹര നദി ഈ മലയ്ക്ക് അരികിലൂടെ ഒഴുകുന്നു.ഈ ക്ഷേത്രം ജനങ്ങളാൽ സംരക്ഷിക്കപ്പെടുന്നു. വിഷ്ണു ആണ് ഇവിടത്തെ പ്രതിഷ്ട. ഇതുതന്നെയാണ് നേപ്പാളിലെ ഏറ്റവും പഴക്കം ചെന്ന ക്ഷേത്രവും. 

 പഗോഡ രീതിയിൽ നിർമ്മിച്ചിരിക്കുന്ന ഈ ക്ഷേത്രം 5-ാ നൂറ്റാണ്ടിലേയും, 12-ാം നൂറ്റാണ്ടിലേയും നേപ്പാൾ കലയുടെ മാസ്റ്റർപീസായിരുന്നു.പുരാണം പറയുന്നത്, കലാപരമായും,സാമ്പത്തികമായും, സമ്പന്നരായ ,ലിച്ചാവി രാജാവ്, ഹരിദത്ത വർമ രാജാവ് എന്നിവരുടെ കാലഘട്ടമായിരുന്ന എ.ഡി 325 -ൽ തന്നെ ഈ ക്ഷേത്രം നിർമ്മിക്കപ്പെട്ടു എന്നാണ്. നിലത്തായുള്ള സ്തംഭാകൃതിയിലുള്ള കല്ലിൽ എ.ഡി 496 മുതൽ എ.ഡി 524 വരെ ഭരിച്ച രാജാവായിരുന്ന ദേവ യുടെ സാഹസകൃത്യങ്ങളെകുറിച്ച് രേഖപ്പെടുത്തിയിരിക്കുന്നു.നേപ്പാളിന്റെ ചരിത്രത്തെകുറിച്ചുള്ള ആദ്യത്തെ ശിലാലേഖപരമായ തെളിവുകൾ ലഭിച്ചത് ഈ ക്ഷേത്രത്തിൽ വച്ചായിരുന്നു, അത് എ.ഡി 464ന് മുമ്പ് ലിച്ചാവി രാജാവിന്റെ ഭരണകാലത്തായിരുന്നു. ഇത് പറയുന്നത് എ.ഡി മൂന്നാം നൂറ്റാണ്ടിൽ തന്നെ പരിശുദ്ധമായ സ്ഥാനം ചംഗു-വിന് ലഭിച്ചിട്ടുണ്ട് എന്നാണ്.ഇത് നേപ്പാളിലെ ഏറ്റവും അടുത്ത് നടന്ന് കാലഘട്ടത്തിലെ എഴുത്തുകളാണ്.1585 മുതൽ 1614വരെയുള്ള കാലഘട്ടത്തിൽ ഭരിച്ചിരുന്ന ശിവ സിംഹ മാള യുടെ ഭാര്യയായ ഗംഗ റാണിയുടെ കാലഘട്ടത്ത് ഈ ക്ഷേത്രം പുതുക്കിപണിയുകയുണ്ടായി. 822-ാം ആണ്ടിൽ നേപ്പാൾ സാമവാട്ടിന്റെ ഭാഗമായി ഈ ക്ഷേത്രം കത്തിക്കരിഞ്ഞതിന്റെ തെളിവുകൾ ഉണ്ട്.എ.ഡി1708-ലെ രാജാവായിരുന്ന ബാസ്ക്കര മാളയാണ് തിളങ്ങുന്ന ചെമ്പ് പ്ലെയിറ്റിൽ ഇത് കൊത്തിവച്ചത്.

പ്രാചീനകാലത്ത് ഒരു ഗ്വാള, എന്ന പശു മേക്കുന്നയാൾ, ഒരു ബ്രാഹ്മണനായ സുദർശനിൽ നിന്ന് ഒരു പശു വാങ്ങിച്ചിട്ടു വന്നു.ആ പശു ധാരാളം പാൽ കറന്നിരുന്നു.അയാൾ ചംഗുവിലേക്ക് പശുവിനെ മേയ്ക്കാനായി പോയി.ആ സമയത്ത് ചംഗു ചംപാക് മരങ്ങളാൽ മാത്രം നിറഞ്ഞിരുന്ന ഒരു കാടായിരുന്നു.മേഞ്ഞുകൊണ്ടിരിക്കുന്ന പശു ഇടക്ക് ആ മരക്കൂട്ടത്തിനിടയിലേക്ക് പോയി. വൈകുന്നേരത്ത് കറവുകാരൻ പശുവിനെ പാൽ കറന്നു. പക്ഷേ കുറച്ച് പാൽ മാത്രമേ അപ്പോൾ കിട്ടിയുള്ളു. അത് കുറേ ദിവസങ്ങൾ തുടർന്നു. ഇതിൽ ദുഃഖിച്ച കറവുകാരൻ ബ്രാഹ്മനെ വിളിച്ച് ഈ പശു പാൽ കറക്കുന്നില്ലെന്ന് പറഞ്ഞു.ആ ബ്രാഹ്മണൻ കുറേ നാളുകൾ നിരീക്ഷിച്ചതിന് ശേഷം ആ സത്യം കണ്ടെത്തി. അത് അവിശ്വസനീയമായിരുന്നു. ഓരോ പ്രാവിശ്യവും പശു ആ മരക്കൂട്ടങ്ങൾക്കിടയിലേക്ക് പോകുമ്പോൾ അവിടെ നിൽപ്പുണ്ടായിരുന്നു കുഞ്ഞു കറുത്ത കുട്ടി പശുവിന്റെ പാൽ മൊത്തം കുടിക്കുകയായിരുന്നു.അതിൽ ഭയന്ന കറവുകാരൻ ആ കുട്ടി ഏതോ ഒരു ദുഷ്ട ശക്തിയാണെന്ന് കരുതി അവിടത്തെ ചാംപക് മരമെല്ലാം വെട്ടിമുറിച്ചു, പെട്ടെന്നാണ് ആ മരങ്ങളിൽ നിന്നെല്ലാം മനുഷ്യ രക്തം ഒഴുകാൻ തുടങ്ങിയത്. അവർ അപ്പോൾ ചെയ്തത് വലിയ കുറ്റമാണെന്ന് മനസ്സിലാക്കുകയും വിഷ്ണു ദേവനോട് ക്ഷമ ചോദിക്കുകയും ചെയ്തു.പക്ഷേ വിഷ്ണു പറഞ്ഞു, ഇത് നിങ്ങളുടെ കുറ്റമല്ല, അറിയാതെ ഞാൻ ഈ കുട്ടിയുടെ അച്ഛനെ വധിക്കുയുണ്ടായി, അതിന് പ്രായശ്ചിത്തമായി അവന് മോഷ്ടിച്ച പശുക്കളിൽ നിന്ന് ഞാൻ പാൽ കൊടുക്കും.ഈ വാക്കുകൾ കേട്ടതുതൊട്ട് ബ്രാഹ്മണനും, കറവക്കാരനും അവിടെയൊരു വിഷ്ണു അമ്പലം കെട്ടുവാൻ തുടങ്ങി.
അതാണ് ചംഗു നാരായൺ ക്ഷേത്രം.


</doc>
<doc id="324209" url="https://ml.wikipedia.org/wiki?curid=324209" title="ഹർജിത്ത് സജ്ജൻ">
ഹർജിത്ത് സജ്ജൻ

കാനഡയുടെ പ്രതിരോധമന്ത്രിയാണ് ഹർജിത്ത് സജ്ജൻ (Harjit Sajjan)



</doc>
<doc id="324216" url="https://ml.wikipedia.org/wiki?curid=324216" title="ദുലാദേവ ക്ഷേത്രം">
ദുലാദേവ ക്ഷേത്രം

മധ്യപ്രദേശിലെ ഖജുരാഹോയിൽ സ്ഥിതിചെയ്യുന്ന ഒരു ഹൈന്ദവ ക്ഷേത്രമാണ് ദുലാദേവ ക്ഷേത്രം അഥവാ ദുലാദിയോ ക്ഷേത്രം (ദേവനാഗരി: दुलादेव मंदिर). ലിംഗരൂപത്തിലുള്ള ശിവനെയാണ് ഇവിടെ ആരാധിക്കുന്നത്.. "ദുലോഡിയോ" എന്ന വാക്കിന്റെ അർത്ഥം 'വിശുദ്ധനായ വരൻ' എന്നാണ്. ഈ ക്ഷേത്രം 'കുൻവർ മഠ്' എന്ന പേരിലും അറിയപ്പെടുന്നു. കിഴക്കു ദിക്കിനെ അഭിമുഖീകരിക്കുന്ന ക്ഷേത്രം ഒരു രഥത്തിന്റെ ആകൃതിയിലാണ് നിർമ്മിച്ചിരിക്കുന്നത്. എ.ഡി. 1000-നും 1150-നുമിടയിൽ ചന്ദേലവംശത്തിലെ രാജാക്കൻമാരാണ് ക്ഷേത്രം പണികഴിപ്പിച്ചത്. ക്ഷേത്രത്തിന്റെ ചുവരുകളിൽ മനോഹരമായ ശില്പങ്ങൾ കൊത്തിവച്ചിട്ടുണ്ട്. അപ്സരസ്സുകൾ മൈഥുനത്തിലേർപ്പെട്ടിരിക്കുന്ന തരത്തിലുള്ള ശില്പങ്ങളാണ് പ്രധാന ആകർഷണം. 1986-ൽ യുനെസ്കോ ഖജുരാഹോയിലെ എല്ലാ ക്ഷേത്രങ്ങളെയും ലോക പൈതൃക സ്ഥാനങ്ങളുടെ പട്ടികയിൽ ഉൾപ്പെടുത്തിയിരുന്നു.

ഖജുരാഹോയിൽ ഈ ക്ഷേത്രത്തോടൊപ്പം നിരവധി ക്ഷേത്രങ്ങളുണ്ട്. ഇവയെ പശ്ചിമ മേഖല, കിഴക്കൻ മേഖല, ദക്ഷിണ മേഖല എന്നിങ്ങനെ മൂന്ന് മേഖലകളായി തിരിച്ചിട്ടുണ്ട്. ദുലാദേവ ക്ഷേത്രവും ചതുർഭുജ ക്ഷേത്രവും ഉൾപ്പെടുന്നതാണ് ദക്ഷിണ മേഖല. ഖജുരാഹോ ഗ്രാമത്തിന്റെ സമീപത്തുകൂടി ഒഴുകുന്ന ഖോഡാർ (Khodar) നദിയുടെ തീരത്താണ് ദുലാദേവ ക്ഷേത്രം സ്ഥിതിചെയ്യുന്നത്. ഗ്രാമത്തിൽ നിന്നും അഞ്ച് കിലോമീറ്റർ അകലെയുള്ള ഖോഡാർ നദി ഈ പ്രദേശത്ത് ആറു കിലോമീറ്റർ വിസ്തൃതിയിൽ ഒഴുകുന്നു. യാത്ര ചെയ്യാൻ പ്രയാസമേറിയ പരുക്കൻ റോഡുകളാണ് നദീ തീരത്തുള്ളത്.

പത്താം നൂറ്റാണ്ടിനും പതിമൂന്നാം നൂറ്റാണ്ടിനുമിടയ്ക്ക് മധ്യഭാരതം ഭരിച്ചിരുന്ന രാജവംശമാണ് ചന്ദേല രാജവംശം. എ.ഡി. 1202-ലെ മുസ്ലീം ആക്രമണത്തോടെയാണ് ഈ രാജവംശത്തിന് അന്ത്യം സംഭവിച്ചത് . ചന്ദേല രാജാക്കൻമാരുടെ കാലത്താണ് ഖജുരാഹോയിലെ മിക്ക ക്ഷേത്രങ്ങളും നിർമ്മിക്കപ്പെട്ടത്. ഖജുരാഹോയിൽ ചന്ദേലൻമാർ പണികഴിപ്പിച്ചിട്ടുള്ള 87 ക്ഷേത്രങ്ങളിൽ 22 എണ്ണവും ശിവക്ഷേത്രങ്ങളാണ്. ഈ ശിവക്ഷേത്രങ്ങളിലൊന്നാണ് ദുലാദേവ ക്ഷേത്രം.

എ.ഡി. 950-നും 1050-നും ഇടയ്ക്കുള്ള കാലഘട്ടത്തിലാണ് ക്ഷേത്രത്തിന്റെ നിർമ്മാണം മികച്ച രീതിയിൽ നടന്നതെന്നു വിശ്വസിക്കപ്പെടുന്നു. ചന്ദേല മഹാരാജാവായ മദനവർമ്മന്റെ (1128-1165) ഭരണകാലത്താണ് ക്ഷേത്രം നിർമ്മിക്കപ്പെട്ടതെന്നും അഭിപ്രായങ്ങളുണ്ട്. 1335-ൽ ക്ഷേത്രം നിലനിന്നിരുന്നു എന്ന് ലോക പ്രശസ്ത മൊറോക്കൻ സഞ്ചാരി ഇബുനു ബത്തൂത്ത സാക്ഷ്യപ്പെടുത്തുന്നുണ്ട്. 

ഉത്തർപ്രദേശിലെ കാൺപൂരിനടുത്തുള്ള ജേംസറിൽ നിന്നും കണ്ടെത്തിയിട്ടുള്ള ക്ഷേത്രാവശിഷ്ടങ്ങളിൽ ധാരാളം ശില്പങ്ങളുണ്ടായിരുന്നു. ഈ ശില്പങ്ങൾക്ക് ദുലാദേവ ക്ഷേത്രത്തിലെ ശില്പങ്ങളുമായി ഏറെ സമാനതകളുണ്ടായിരുന്നു. രണ്ടു സ്ഥലത്തെയും ശില്പങ്ങൾ നിർമ്മിച്ചത് ഒരേ ശില്പികൾ തന്നെയാകാം എന്നാണ് ഇതു സൂചിപ്പിക്കുന്നത്. അങ്ങനെയെങ്കിൽ ചന്ദേല മഹാരാജാവായ കീർത്തിവർമ്മന്റെ ഭരണകാലത്താകാം (1060-1100) ഇവ നിർമ്മിക്കപ്പെട്ടത്. എന്നാൽ ആർക്കിയോളജിക്കൽ സർവേ ഓഫ് ഇന്ത്യയുടെ പഠനങ്ങൾ പ്രകാരം എ.ഡി. 950-നും 1150-നും മധ്യേയാണ് ക്ഷേത്രനിർമ്മാണം നടന്നത്. ദുലാദേവ ക്ഷേത്രത്തിനുള്ളിൽ പലയിടത്തും 'വാസല' എന്ന പേര് ആലേഖനം ചെയ്തിട്ടുണ്ട്. ശില്പങ്ങൾ നിർമ്മിച്ച പ്രധാന ശില്പിയുടെ പേരായിരിക്കാം ഇത്.

ഹൈന്ദവ ക്ഷേത്ര വാസ്തുവിദ്യാശൈലിയിലാണ് ക്ഷേത്രം നിർമ്മിച്ചിരിക്കുന്നത്. ഹൈന്ദവ ദേവനായ ശിവനാണ് ഇവിടുത്തെ ആരാധനാ മൂർത്തി. ശിവന്റെ വാസസ്ഥാനമായ കൈലാസ പർവ്വതത്തെ അനുകരിച്ചുകൊണ്ടാണ് ക്ഷേത്രം നിർമ്മിച്ചിരിക്കുന്നത്. ശിവലിംഗത്തെയാണ് ഇവിടെ ആരാധിക്കുന്നത്. ശിവലിംഗത്തിന്റെ പുറത്ത് 999 ചെറു ലിംഗങ്ങൾ കൊത്തിവച്ചിരിക്കുന്നു. അതിനാൽ തന്നെ ഇവിടുത്തെ ശിവലിംഗത്തെ ഒരു തവണ വലം വയ്ക്കുന്നത് ആയിരം ശിവലിംഗങ്ങളെ വലം വയ്ക്കുന്നതിനു തുല്യമാണ്.

'നിരന്തര' എന്ന വിഭാഗത്തിൽപ്പെട്ട ക്ഷേത്രങ്ങളിലൊന്നാണ് ദുലാദേവ ക്ഷേത്രം. സ്ഥിരമായ ഒരു പ്രവേശന കവാടമോ പ്രധാന മണ്ഡപമോ ഇല്ലാത്ത ക്ഷേത്രങ്ങളെയാണ് പൊതുവെ 'നിരന്തര ക്ഷേത്രങ്ങൾ' എന്നുപറയുന്നത്. ചന്ദേല രാജവംശത്തിന്റെ അന്ത്യനാളുകളിൽ നിർമ്മിക്കപ്പെട്ടതിനാലാണ് ക്ഷേത്രത്തിന് ഒരു പ്രവേശന കവാടമോ പ്രധാന മണ്ഡപമോ ലഭിക്കാതിരുന്നത്.

ക്ഷേത്രത്തിന്റെ പ്രധാന ഭാഗം അഷ്ടഭുജാകൃതിയിലുള്ളതും വിശാലവുമാണ്. ഇതിന്റെ മുകൾ ഭാഗത്ത് നിരവധി ശില്പങ്ങൾ കൊത്തിവച്ചിട്ടുണ്ട്. അപ്സരസ്സുകൾ, സുന്ദരിമാർ, ദേവൻമാർ, ത്രിമൂർത്തികൾ, അമാനുഷികർ എന്നിവരുടെ ശില്പങ്ങളാണ് കൂടുതലായും കാണപ്പെടുന്നത്. ഖജുരാഹോയിലെ ക്ഷേത്രങ്ങളിലെല്ലാം ഇതുപോലുള്ള നിരവധി ശില്പങ്ങൾ കാണാൻ സാധിക്കും. ക്ഷേത്രത്തിലെ പല ഭാഗങ്ങൾക്കും നാശം സംഭവിച്ചിട്ടുണ്ട്. ചില ഭാഗങ്ങൾ പുതുക്കിപ്പണിഞ്ഞിരിക്കുന്നു. രാജ്യത്തിന്റെ വിവിധ ഭാഗങ്ങളിൽ നിന്നും ധാരാളം ആളുകൾ ക്ഷേത്രം സന്ദർശിക്കാൻ എത്തുന്നുണ്ട്‌. നിലവിൽ യുനെസ്കോയുടെ ലോക പൈതൃക സ്ഥാനങ്ങളിലൊന്നാണ് ഈ ക്ഷേത്രം.





</doc>
<doc id="324222" url="https://ml.wikipedia.org/wiki?curid=324222" title="സന്ദേശവാഹക ആർ.എൻ.ഏ">
സന്ദേശവാഹക ആർ.എൻ.ഏ

ജനിതക വിവരത്തെ ഡി.എൻ.എ യിൽ നിന്ന് റൈബോസോമിലേക്ക് എത്തിക്കുന്ന ആർ.എൻ.എ തന്മാത്രകളുടെ കൂട്ടമാണ് സന്ദേശ വാഹക ആർ.എൻ.എ കൾ. അവിടെ ജനിതക നിർദ്ദേശത്തിനനുസരിച്ചുള്ള മാംസ്യ നിർമ്മാണത്തിന് ആവശ്യമായ അമിനോ അമ്ളങ്ങളുടെ സീക്വൻസ് പ്രകടമാക്കുന്നു.


</doc>
<doc id="324229" url="https://ml.wikipedia.org/wiki?curid=324229" title="രമാദ അമൃത്സർ">
രമാദ അമൃത്സർ

വ്യന്ധം ഹോട്ടൽ ഗ്രൂപ്പിന്റെ കീഴിലുള്ള രമാദ അന്താരാഷ്ട്ര ഹോട്ടൽ ശൃംഖലയുടെ ഭാഗമാണ് രമാദ അമൃത്സർ. വ്യന്ധം ഹോട്ടൽ ഗ്രൂപ്പിനു ലോകമെമ്പാടും ഹോട്ടലുകൾ ഉണ്ട്.

വിവിധ രാജ്യങ്ങളിലെ രമാദ ഹോട്ടലുകൾ താഴെ കൊടുത്തിരിക്കുന്നു.










പ്രാഥമിക സൗകര്യങ്ങൾ 









</doc>
<doc id="324233" url="https://ml.wikipedia.org/wiki?curid=324233" title="കാവുങ്ങൽ ശങ്കരപണിക്കർ">
കാവുങ്ങൽ ശങ്കരപണിക്കർ

കൊല്ലവർഷം 1048ൽ കാവുങ്ങൽ ശങ്കരപ്പണിക്കർ ജനിച്ചു. കുഞ്ഞികൃഷ്ണപ്പണിക്കർ, ചാത്തുണ്ണിപ്പണിക്കർ തുടങ്ങിയ കാരണവന്മാർ തന്നെ ആയിരുന്നു ശങ്കരപ്പണിക്കരുടെ ആദ്യകാല ഗുരുനാഥന്മാർ. പതിനെട്ട് വയസ്സ് തികയുമ്പോഴേയ്ക്കും ശങ്കരപ്പണിക്കർ കോട്ടയം കഥകളിലെയും മറ്റും ആദ്യവസാനവേഷങ്ങൾ കെട്ടിത്തുടങ്ങിയിരുന്നു.

1080ൽ (1904 English year) ഉണ്ടായ സ്മാർത്തവിചാരത്തിൽ ശങ്കരപ്പണിക്കർ ഭ്രഷ്ടനാക്കപ്പെട്ടു. തത്ഫലമായി അദ്ദേഹം മലബാറിലെയും കൊച്ചിയിലെയും കഥകളി രംഗത്തിൽ നിന്ന് വിട്ട് നിൽക്കുവാൻ നിർബന്ധിതനായി. കഥകളിക്കാരിൽ ശങ്കരപ്പണിക്കർക്കു പുറമെ കാവുങ്ങൽ രാമുപ്പണിയ്ക്കർ, പാലത്തോൾ ഇട്ടീരി നമ്പൂതിരി, കാട്ടാളത്തു മാധവൻ നായർ, പനങ്ങാവിൽ ഗോവിന്ദൻ നമ്പ്യാർ, നായ്കാലി കുഞ്ഞിരാമൻ നമ്പീശൻ, അച്യുതപ്പൊതുവാൾ എന്നിവരും ഭ്രഷ്ടരായി. ശങ്കരപ്പണിക്കർ ഒഴിച്ച് മറ്റുള്ളവരെല്ലാം കഥകളിരംഗത്തിൽ നിന്നും മാറി; അത് ഉപേക്ഷിച്ചു.

ഭ്രഷ്ടിനെ തുടർന്ന് ഇല്ലങ്ങളിലും കോവിലകങ്ങളിലും ശങ്കരപ്പണിക്കർക്ക് പ്രവേശനമില്ലാതായി. അദ്ദേഹം പാടങ്ങളിലും പറമ്പുകളിലും കഥകളി അവതരിപ്പിച്ച് നടന്നു. ഭ്രഷ്ടിനെ തുടർന്നുള്ള മൂന്ന് കൊല്ലക്കാലം അദ്ദേഹം പാലക്കാട് പുത്തൂരിലായിരുന്നു താമസിച്ചിരുന്നത്. അവിടെ ഒരു നായർഗൃഹത്തിൽ നിന്നും വിവാഹവും കഴിച്ചു.

1084ൽ (1908 English year) പറവൂർ ശങ്കരപ്പിള്ളയുടെ കളിയോഗത്തിൽ ചേർന്നു. ശങ്കരപ്പണിക്കരോടൊപ്പം അദ്ദേഹത്തിന്റെ കാരണവരായ ചാത്തുണ്ണിപ്പണിയ്ക്കരും ഈ കളിയോഗത്തിൽ ചേർന്നു. പറവൂർ കളിയോഗത്തിനു പ്രചാരം ഉത്തരതിരുവിതാംകൂറിലായിരുന്നു. അത് കാരണം 1087ൽ (1911 English year) അമ്പലപ്പുഴ വെച്ച് മാത്തൂർ കുഞ്ഞുപ്പിള്ളപ്പണിയ്ക്കരും ശങ്കരപ്പണിക്കരും തമ്മിൽ പരിചയപ്പെട്ടു. മാത്തൂരിനു ശങ്കരപ്പണിക്കരോട് ബഹുമാനം ആയിരുന്നു. അങ്ങനെ ശങ്കരപ്പണിക്കർ മാത്തൂർ കളിയോഗത്തിൽ ചേർന്നു. അതുമൂലം തിരുവിതാംകൂറിലെ കഥകളി പ്രേമികളുടെ ഇടയിൽ അദ്ദേഹം അംഗീകാരം നേടി. അത്യാവശ്യം സമ്പാദ്യം ഉണ്ടായിരുന്നു അവിടെ നിന്ന് എങ്കിലും ശങ്കരപ്പണിക്കർ ജന്മനാട്ടിൽ തിരിച്ചെത്തി സ്വന്തം കുടുംബ കളിയോഗം പുഷ്ടിപ്പെടുത്താനായിരുന്നു ആഗ്രഹിച്ചിരുന്നത്. അതിനാൽ കഥകളിക്കാലമായ വൃശ്ചികം തൊട്ട് ഇടവപ്പത്ത് വരെ അദ്ദേഹം തിരുവിതാംകൂറിലും ബാക്കിയുള്ള കാലം പുത്തൂരിലും ആയി ഏകദേശം പത്ത് കൊല്ലം ജീവിച്ചു. തുടർന്ന് സമൂഹത്തിലുണ്ടായ രാഷ്ട്രീയമാറ്റങ്ങളുടെ കാരണമായി അദ്ദേഹത്തിന് മലബാറിൽ തന്നെ ജീവിതാവസാനം കഴിച്ച് കൂട്ടാൻ സാധിച്ചു. 1107ൽ വാച്ചാലി കിട്ടന്റെ കളിവട്ടത്തിലുണ്ടായിരുന്ന കാലത്ത് ചിറയ്ക്കൽ കോവിലകത്ത് വെച്ച് കോലത്തിരി സമക്ഷം അദ്ദേഹത്തിന് അരങ്ങ് ഉണ്ടായിരുന്നു. ഭ്രഷ്ട് കല്പിച്ച കൊച്ചിമഹാരാജാവിന്റെ പിൻ‌വാഴ്ചക്കാരന്റെ സന്നിധിയിൽ തന്നെ പിന്നീട് അദ്ദേഹം വേഷം കെട്ടി.

1091ൽ പാലക്കാട്ട് സ്ഥിരതാമസമാക്കിയശേഷം അന്ത്യം വരെ അദ്ദേഹം കുടുംബകളിയോഗം കൊണ്ട് നടത്തിയിരുന്നു. പിൽക്കാലത്ത് രാമുണ്ണി മേനോൻ, ചന്തുപ്പണിയ്ക്കർ എന്നീ പ്രഗല്ഭരും ഉള്ളനാട്ട് പണിയ്ക്കർ, വാച്ചാലി കിട്ടൻ മുതലായവരും അദ്ദേഹത്തിന്റെ കളിയോഗത്തിൽ ആദ്യവസാനം ഉണ്ടായിരുന്നു.

1110 മേടം 3ന് പാലക്കാട്ട് ഗവണ്മെന്റ് കോളേജിന്റെ രജതജൂബിലി കളിയിൽ ശങ്കരപ്പണിക്കരുടെ സൌഗന്ധികം ഹനൂമാനും പട്ടിക്കാംതൊടിയുടെ ഭീമനും, മറ്റൊരു ദിവസം ഹിരണ്യകശിപുവും വെച്ചൂർ ആശാന്റെ നരസിംഹവും ആയി കളി ഉണ്ടായി.

സമവയസ്കനായിരുന്ന വെങ്കിച്ചൻ സ്വാമി ഭ്രഷ്ട് മാനിച്ച് അന്ന് ശങ്കരപ്പണിക്കരുടെ കളിയ്ക്ക് മദ്ദളമെടുത്തില്ല എന്ന് പറയപ്പെടുന്നു. എന്നിരുന്നാലും വെങ്കിച്ചൻ സ്വാമിയ്ക്ക് ശങ്കരപ്പണിക്കരെ നല്ല മതിപ്പും ബഹുമാനവും ആയിരുന്നു. 1111 കന്നി 10ന് (1935 Sept 26 English year) കൊല്ലങ്കോട് രാജാ വാസുദേവരാജാവിന്റെ ക്ഷണപ്രകാരം കൊച്ചി മഹാരാജാവ് ചിറ്റൂർക്ക് വന്നിരുന്നു. ആ സമയം അദ്ദേഹത്തിന്റെ മുന്നിൽ സൌഗന്ധികം ഭീമന്റെ ശൌര്യഗുണം അവതരിപ്പിച്ച് ആദരം പിടിച്ച് പറ്റാൻ സഹായിച്ചത് വെങ്കിച്ചൻ സ്വാമി ആയിരുന്നു. ഇതേ തുടർന്ന് അദ്ദേഹത്തിന് പല്ലശ്ശന, തിരുവാലത്തൂർ എന്നീ ദേശക്ഷേത്രങ്ങളിൽ വേഷം കെട്ടുവാൻ സാധിച്ചു. 1111 മിഥുനത്തിൽ (1936 July English year) പനിപിടിച്ച് കിടപ്പിലായ ശങ്കരപ്പണിക്കർ താമസിയാതെ ഇഹലോകം വെടിഞ്ഞു.

ഒട്ടും തന്നെ ദുർമേദസ്സ് ഇല്ലാത്ത ദേഹം, നീണ്ട മൂക്ക്, നല്ല പല്ലുകളും വലിപ്പമുള്ള കണ്ണുകളും ഇങ്ങനെ ആയിരുന്നുവത്രെ ശങ്കരപ്പണിക്കരുടെ പ്രകൃതം. വേഷപ്പകർച്ച അസാമാന്യമായിരുന്നു. അലർച്ച കേമമായിരുന്നു. സ്ത്രീവേഷമൊഴികെ (ദുർലഭമായി അതും ഉണ്ടായിട്ടുണ്ട്) എല്ലാതരം വേഷങ്ങളും ശങ്കരപ്പണിക്കർ കെട്ടിയിട്ടുണ്ട്. എല്ലാം ഒന്നിനൊന്ന് മെച്ചമായിരുന്നു. കിർമ്മീരവധം ലളിതയും ദുർലഭമായി കെട്ടിയിട്ടുണ്ട്. പച്ചയിലും കൂടുതൽ ഭംഗി കത്തിക്കാണ് എന്ന് അഭിപ്രായവും ഉണ്ട്. അദ്ദേഹത്തിന്റെ കീചകൻ കണ്ടിട്ടാണല്ലൊ താത്രിക്കുട്ടി ഭ്രമിച്ചത്. (ഇത് കേട്ടുകേൾവി മാത്രം. അടിസ്ഥാനം ഒന്നും ഇല്ല. കഥകളിരംഗത്തിൽ ഇതിനെ പറ്റി പറയുന്നുമില്ല) വീരഹാസ്യരസങ്ങളെ പോലെ തന്നെ ശൃംഗാരവും ശങ്കരപ്പണിക്കർക്ക് വഴങ്ങിയിരുന്നു. തെക്കൻ കേരളത്തിൽ നിന്നും മടങ്ങിയതിനുശേഷം രസാഭിനയവും കേമമായിരുന്നു എങ്കിലും ഗോഷ്ടി (ഗ്രാമ്യത) ഉണ്ടായിരുന്നു എന്ന് മലബാറിലുള്ളവർ പറഞ്ഞിരുന്നു. മാത്തൂരിൽ നിന്നും പല ആട്ടങ്ങളും അദ്ദേഹം കണ്ട് പഠിച്ചിരുന്നു. വേഷപ്രൌഢിയും അഴകുറ്റ മെയ്യും മോടിയും അദ്ദേഹത്തിനുണ്ടായിരുന്നു. ബാഹുകന്റെ ആട്ടങ്ങളെല്ലാം മാത്തൂരിൽ നിന്നും പഠിച്ചതാണ്. മലബാറിൽ മൂന്നാം ദിവസം നളചരിതത്തിന് പ്രചാരം വരുത്തുന്നതിൽ ശങ്കരപ്പണിക്കർക്ക് ഒരു പങ്കുണ്ടെന്ന് കെ.പി.എസ് മേനോൻ തന്റെ “കഥകളിരംഗം” എന്ന ഗ്രന്ഥത്തിൽ സ്മരിക്കുന്നു.


</doc>
<doc id="324243" url="https://ml.wikipedia.org/wiki?curid=324243" title="യുവിഎസ് തടാകം">
യുവിഎസ് തടാകം

റഷ്യയിലും, മങ്കോളിയയിലുമായി കിടക്കുന്ന എന്റോറെഫിക് ബേസിനിലെ ഒരു ലവണജലതടാകമാണ് യുവിഎസ് തടാകം (Mongolian: Увс нуур; Tuvan: Успа-Хөл[citation needed]). പ്രതലംവിസ്തൂർണം അനുസരിച്ച് യു.വി.എസാണ് മങ്കോളിയയിലെ ഏറ്റവും വലിയ നദി, ഇത് സമുദ്ര നിരപ്പിൽ നിന്നും 759 മീറ്റർ ഉയരവും, 3,350 കിലോമീറ്റർ സ്ക്വെയർ വിസ്തൂർണവുമുണ്ട്.റഷ്യയിൽ സ്ഥിതിചെയ്യുന്ന ടുവ റിപ്പബ്ലിക്കിലാണ് ഈ നദിയുടെ വടക്ക് കിഴക്കൻ മുനമ്പ് സ്ഥിതിചെയ്യുന്നത്.കൂടാതെ ഇതിന്റെ ഏറ്റവും വലിയ ലയനസ്ഥാനം ഉലാഗൂണിലുമാണ്.യുവിഎസിന്റെ ലവണസ്വഭാവം, പതിനായിരം വർഷങ്ങൾക്കുമുമ്പ് ഒരു ഭീമാകാരനായ ലവണസ്വഭാവമുള്ള കടലാൽ അത് മൂടപ്പെട്ടിരിക്കുകയാണെന്നതിന്റെ തെളിവുകളാണ്.

യുവിഎസ് നൂർ എന്ന പേര്, കുബ്സെന്നിന്റെ നിർമ്മാണത്തിനുപിന്നിൽ ചവർപ്പുള്ള നീചന്മാരാണ് (മങ്കോളിയൻ പാൽ വീഞ്ഞ്) എന്നർത്ഥം വരുന്ന മങ്കോളിയൻ വാക്കായ "സുബ്സെൻ" -ൽ നിന്നാണ്,നൂർ എന്നത് തടാകത്തെ സൂചിപ്പിക്കുന്നു. ഇങ്ങനെപേരിടാൻ കാരണം, തടാകത്തിന്റെ കുടിക്കാൻ കഴിയാത്ത, ലവണസ്വഭാവമുള്ള ജലത്തിനാലാണ് എന്ന് കരുതപ്പെടുന്നു.

യുവിഎസ് തടാകത്തിന് 84 കിലോമീറ്റർ നീളവും,79കിലോമീറ്റർ വീതിയും,6 മീറ്റർ ആഴവുമുണ്ട്.ഇതിന്റെ  തുറമുഖം" ഖാൻ ഖോക്കിൽ  "എന്ന പർവതശിഖരത്തിൽനിന്നുള്ള വലിയ താഴ്ചയാൽ ശാഖകളായി പിരിയുന്നു. എന്നിരുന്നാലും ഇതൊരു പിരിഞ്ഞുപോകുന്ന നദിയല്ല.
കാൻഗെയ് പർവതത്തിന്റെ കിഴക്ക് ഭാഗത്തായുള്ള ഭാരന്തുരുൺ , നരിൻ ഗോൾ,ടെസ്  ആൽട്ടെ പർവത്തിൽ നിന്നുള്ള കാർക്കിറ നദി, സാൻഗിൽ ഗോൾ എന്നിവയാണ് ഭക്ഷണത്തിനായുള്ള പ്രധാന നദികൾ.

ലവണജലമായതിനാൽ ഭൂരിഭാഗം ഇടത്തിലും ജീവൻ അംശം കുറവാണ്, അവിടെയൊക്കെ സൾഫേറ്റും, സോഡിയം തരികളുമാണ് അടങ്ങിയിരിക്കുന്നത്. 

ഒക്ടോബർ മുതൽ മെയ് വരെ ഈ നദി തണുത്തറഞ്ഞു കിടക്കും.വസന്തകാലത്ത്, ഇവിടത്തെ ഊഷ്മാവ് 25 ഡിഗ്രി സെൽഷ്യസോ, അല്ലെങ്കിൽ ഉപരിതലത്തിൽ 19 ഡിഗ്രി സെൽഷ്യസോ ആകുന്നു.

29 തരം വിവിധ സ്പീഷിസിൽപ്പെട്ട മീനുകൾ യുവിഎസ് തടാകത്തിൽ കാണപ്പെടുന്നു,അതിലൊന്ന് പൊട്ടാനിനി അൽറ്റൈ ഒസ്മാൻ എന്നതാണ്.ഇത് മനുഷ്യ ഭോജനത്തിന് അനിയോജ്യമായ ഭക്ഷണമാണ്.

ഈ തടാകത്തിന്റെ കൂടുതൽ ഇടങ്ങളും സംരക്ഷിക്കപ്പെടുന്ന ഭാഗങ്ങളായി പരിഗണിക്കപ്പെടുന്നു.ഇതുപോലുള്ള ഇടങ്ങളെ സംരക്ഷിക്കാനായി നടത്തുന്ന യോഗങ്ങൾ വിളിച്ചുകൂട്ടാനായി ഈ യുവിഎസ് തടാക ഇടങ്ങളുടെ രീതിശാസ്ത്രത്തെ ഉപയോഗികകുന്നു.അതിൽ പ്രധാനപ്പെട്ടത് ഇറേഷ്യയിലെ ബോയോമാണ്.


</doc>
<doc id="324248" url="https://ml.wikipedia.org/wiki?curid=324248" title="ഇറാനിയൻ പീഠഭൂമി">
ഇറാനിയൻ പീഠഭൂമി

പടിഞ്ഞാറൻ ഏഷ്യയിലും മധ്യ ഏഷ്യയിലുമായി കിടക്കുന്ന ഭൂവിസ്ഥാനിയമാണ്‌ ഇറാനിയൻ പീഠഭൂമി അഥവ പേർഷ്യൻ പീഠഭൂമി .സാഗ്രോസ് മലനിരകൾക്ക് പടിഞ്ഞാറും കാസ്പിയൻ കടലിനും കൊപെറ്റ് ഡാഗിന്‌ വടക്കും അർമേനിയൻ ഹൈലാൻഡിനും കൗകസുസ് മലനിരകൾക്ക് വടക്ക്-പടിഞ്ഞാറും ഹൊർമൂസ് ഇടുക്കിനും പേർഷ്യൻ ഗല്ഫിനു തെക്കു പക്കിസ്ഥാനിലെ ഇൻഡസ് നദിക്ക് കിഴക്കുമാണ്‌ ഇറാനിയൻ പീഠഭൂമിയുടെ സ്ഥാനം.അറേബ്യൻ ഇൻഡ്യൻ പീഠഭൂമിയിലേക്ക് തുളഞ്ഞ് കയറിയിരിക്കുന്ന ഉറേഷ്യൻ പീഠഭൂമിയുടെ ഒരു ഭാഗമാണ്‌ ഇത്.

ഇറാന്റെ ഹൃദയമായ ഇവിടെ പാർഥിയ,മീഡിയ,പെർസിസ് തുടങ്ങിയ ചരിത്ര പ്രസിദ്ധമായ സഥലങ്ങൾ ഇവിടെ ഉണ്ട്.എന്നാൽ പല അതിർത്തി പ്രദേശങ്ങളും നഷ്ടമായിരിക്കുന്നു.പീഠഭൂമിയുടെ പടിഞ്ഞാറേ അതിർത്തിയിൽ സാഗ്രോസ് മലനിരകൾ രൂപം കണ്ടിരിക്കുന്നു.ഖുസെസ്ഥാന്റെ താഴ്ന്ന് പ്രദേശങ്ങൾ എൻസൈക്ലോപീഡിയ പൂ​ർണ്ണമായും ഇതിൽ നിന്ന് ഒഴിവാക്കി .
വടക്ക്-പടിഞ്ഞാറ്‌ കാസ്പിയൻ മുതൽ തെക്ക്-കിഴക്ക് ബലൂചിസ്ഥാൻ വരെ ഏകദേശം 2,000 കിലോമീറ്റർ അടുപ്പിച്ച് ഇറാനിയൻ പീഠഭൂമി നിരന്ന് കിടക്കുന്നു.ഭൂരിഭാഗം പ്രദേശങ്ങളും ഇറാൻ,അഫ്ഗാനിസ്ഥാൻ,പാകിസ്താൻ,ഇൻഡസ് നദിയുടെ പടിഞ്ഞാറുംചുറ്റും റ്റബ്രിസ് ,ഷിറാസ്,പേഷ്വാർ,ക്വെട്ട എന്നീ നഗരങ്ങളും ചേർത്ത് 3,700,000 സ്ക്വയർ കിലോ മീറ്റർ(1,400,000മൈൽ) വിസ്തൃതി ഇതിനുണ്ട്.പീഠഭൂമിയെന്ന് വിളിക്കുന്നുണ്ടെങ്കിലും ഇവിടെ ധാരാളം പർവതങ്ങളുണ്ട്.അല്ബ്രൂസ് മലനിരയിലെ ദാമവന്ദ് പർവതത്തിന്‌ 5610 കിലോ മീറ്റർ ഉയരമുണ്ട്.ഇതാണ്‌ ഇവിടെയുള്ള ഏറ്റവും വലിയ 

അറേബ്യൻ ഫലകവും യുറേഷ്യൻ ഫലകത്തിന്റെയും കൂട്ടിയിടിയുടെ ഫലമായുണ്ടായതാണ്‌ ഇറാനിയൻ പീഠഭൂമി.ഇറാനിയൻ പീഠഭൂമി പൂർണ്ണമായും തെക്ക്-പടിഞ്ഞാറനിറനിനെ ചുറ്റുന്നില്ല.ഇതിലെ പർവത നിരകൾ അഞ്ച് പ്രധാന സ്ഥലങ്ങളായി വിഭജിച്ചിരിക്കുന്നു .





</doc>
<doc id="324251" url="https://ml.wikipedia.org/wiki?curid=324251" title="കെൻസോ ടാഗെ">
കെൻസോ ടാഗെ

ജപ്പാനിലെ പ്രശസ്തനായ ആർക്കിടെക്റ്റും 1987ലെ പ്രിറ്റ്സ്ക്കെർ പ്രൈസ് ജേതാവുമാണ്‌.ഇരുപതാം നൂറ്റാണ്ടിലെ ഏറ്റവും മികച്ച ആർക്കിടെക്റ്റിൽ ഒരാളാണ്‌ അദ്ദേഹം.പാരമ്പര്യ ജപ്പാനീസ് വാസ്തു വിദ്യയെ ആധുനിക വാസ്തു വിദ്യയോട് സമന്വയിപ്പിച്ച് അഞ്ച് ഭൂഖണ്‌ണ്ടത്തിലും അദ്ദേഹം രൂപ കൽപ്പന ചെയ്ത പ്രശസ്തമായ കെട്ടിടങ്ങളുണ്ട്.മെറ്റബോലിസ്റ്റ് പ്രസ്ഥാനത്തിന്റെ ഏറ്റവും സ്വാധീനം ചെലുത്തിയ നേതാക്കളിലൊരാളായിരുന്നു അദ്ദേഹം.ഡച്ച് സ്റ്റ്രക്ചുലാറിസത്തിനെ പറ്റി അദ്ദേഹത്തിന്‌ മുൻപേ കാഴപ്പാടുണ്ടായിരുന്നു.തുടക്ക കാലത്ത് സ്വിസ്സ് മോഡേണിസ്റ്റായ ലേ കോർബുസിയറു(Le Corbusier)ൽ നിന്ന് പ്രചോദിതനായ ഇദ്ദേഹം,1949ലാണ്‌ അന്താരാഷ്ട്ര പ്രശസ്തിയിലേക്ക് ഉയർന്നത്.1949ൽ സംഘടിപ്പിച്ച ഹിരോഷിമ സമാധാന സ്മാരക പാർക്ക് ഡിസൈൻ ചെയ്യുന്നതിനു സംഘടിക്കപ്പെട്ട മൽസരത്തിൽ ഇദ്ദേഹം വിജയിച്ചു.1950കളിൽ ഇദ്ദേഹം CIAMM(കോൺഗ്രസ് ഇന്റെർനാഷണൗസ് ഡി ആർക്കിടക്ച്ചർ മോഡേണേ)യിൽ അംഗമായി.CIAM ആർക്കിടക്റ്റ്-മാരുടെ സംഘടനയായ ടീം ടെനിൽ(Team X) ഇദ്ദേഹം അംഗമായില്ല.1960ലെ ഇദ്ദേഹത്തിന്റെ ടോക്യോ ബെയ് പ്ലാൻ 1960 കളിൽ ടീം ടെന്നിൽ സ്വാധീനം ചെലുത്തുകയും ഈ സംഘം മെറ്റബോളിസമായി മാറുകയും ചെയ്തു.

രണ്ടാം ലോകയുദ്ധത്തിന്റെ പുനരുദ്ധാരണത്തിന്‌ ഇദ്ദേഹം സർവകലാശാലയിൽ പഠിച്ച നാഗരികം ഉപയോയപ്പെട്ടു.ടോക്യോയുടെയും സ്കോപ്ജെയുടെയും രൂപകല്പ്പനയും ഇദ്ദേഹം സൂക്ഷ്മമായി നടത്തി.ടാഗെയുടെ ശിൽപ്പകലാ ചാരുത ലോകത്തിലെ മറ്റ് ആർക്കിടക്റ്റുകൾക്ക് പ്രചോദനമായി.

ജപ്പാനിലെ ഒസാക്കയിൽ 1913 സെപ്റ്റംബർ 4നാണ്‌ ഇദ്ദേഹം ജനിച്ചത്.ടാഗെ കുട്ടിക്കാലം ഹാങ്കോവിലും ഷാങ്ൻഘൈയിലും ചെലവഴിച്ചു.1930ൽ ടാഗെ ഹിരോഷിമയിൽ ഹൈസ്ക്കൂൾ വിദ്യാഭ്യാസത്തിന്‌ ചേർന്നു.ഇവിടെ വച്ചാണ്‌ ലെ ക്കൊബുസീരിനെ പറ്റി ഇദ്ദേഹം മനസ്സിലാക്കുന്നത്.സോവിയേറ്റിലെ വിവിധ കൊട്ടാരങ്ങളുടെ ചിത്രങ്ങൾ വിദേശ ചിത്ര മാഗസിനിൽ കണ്ട അദ്ദേഹം താൻ ഒരു ആർക്കിടെക്റ്റാകുമെന്ന് തീരുമാനിച്ചു.ടാഗെ ഹൈസ്ക്കൂളിൽ നിന്ന് പഠനം പൂർത്തിയാക്കി.കണക്കിലും ഭൗതിക ശാസ്ത്രത്തിലും അദ്ദേഹത്തിന്‌ പ്രവേശന പരീക്ഷയിൽ മാർക്ക് കുറവായിരുന്നതിനാൽ അദ്ദേഹത്തിന്‌ പ്രമുഖ സർവകലാശാലകളിൽ പ്രവേശനം ലഭിച്ചില്ല.രണ്ട് വർഷത്തോളം അദ്ദേഹം പ്രതേകിച്ച് ഒന്നും ചെയ്തില്ലങ്കിലും ഈ കാലയളവിൽ പടിഞ്ഞാറൻ തത്ത്വചിന്തയെ പറ്റി കൂടുതൽ ഇദ്ദേഹം വായിച്ചിരുന്നു.അതിനു ശേഷം ഇദ്ദേഹം നിഹോൺ സർവകലാശാലയിൽ ഫിലിം ഡിവിഷനിൽ ചേർന്നു. അതിനു ശേഷം 1935ൽ ടാഗെ ടോക്യോ സർവകലാശാലയിൽ ആർക്കിടക്ച്ചർ ഡിപ്പാർട്ട്മെന്റിൽ ചേർന്നു.ഹിഡേറ്റൊ കിഷിഡ,ഷോസു ഉചിഡ എന്നിവരുടെ കീഴിലായിരുന്നു വിദ്യാഭ്യാസം.

സർവകലാശാലാ ബിരുദത്തിനു ശേഷം കുനിയോ മേകവയിൽ ഒരു ഓഫീസിൽ ഇദ്ദേഹം ആർക്കിടെക്ടായി ജോലി ആരംഭിച്ചു.1946ൽ അദ്ദേഹത്തെ വാർ ഡാമേജ് റീഹാബിലേഷൻ ബോർഡിലേക്ക് ക്ഷണിച്ചു.ഹിരോഷിമക്കും മേബഷി നഗരത്തിനുമുള്ള പദ്ധതികൾ അദ്ദേഹം സമർപ്പിച്ചു.അദ്ദേഹത്തിന്റെ കാനോൺ എയർപ്പോർട്ടിന്റെ മാതൃക അംഗീകരിക്കുകയും നിർമ്മിക്കുകയും ചെയ്തു.എന്നാൽ ഉജിനയിലെ കടൽതീര പാർക്ക് അംഗീകരിച്ചില്ല.1949ൽ ഹിരോഷിമ സമാധാന സ്മാരക പാർക്കിന്റെ മാതൃകയ്ക്ക് അന്താരാഷ്ട്ര മൽസരം സംഘടിപ്പിക്കുകയും അതിൽ അദ്ദേഹത്തിന്‌ ഒന്നാം സമ്മാനം ലഭിക്കുകയും ചെയ്തു.


"From the Japanese Wikipedia article"

der of the Sacred Treasure (1994)




</doc>
<doc id="324252" url="https://ml.wikipedia.org/wiki?curid=324252" title="ടോർട്ടും വെള്ളച്ചാട്ടം">
ടോർട്ടും വെള്ളച്ചാട്ടം

തുർക്കിയിലെ ഏറ്റവും വലിയ വെള്ളച്ചാട്ടമാണ്‌ ടോർട്ടും വെള്ളച്ചാട്ടം.1960ൽ ടോർട്ടും ഡാമും ഹൈഡ്രോ ഇലക്ട്രിക് പ്ലാന്റും പൂർത്തിയായി.ടോർട്ടും തടാകത്തിൽ നിന്നുള്ള ജലം ചാനലുകളിലൂടെയും ടണലുകളിലൂടെയുമാണ്‌ പ്രവഹിക്കുന്നത്. അവയിൽ നിന്നാ ടർബേയ്നിലേക്ക് ജലം കുതിച്ച് ചാടാൻ അനുവദിക്കുന്നു.തടാകത്തിലെ ജലം വളരെ ഉയരുമ്പോൾ മാത്രമെ ടർബെയ്ൻ പ്രവർത്തിക്കാറുള്ളു.അതുകൊണ്ട് തന്നെ മേയ്, ജൂൺ മാസങ്ങളിൽ മാത്രമെ ഇവ കാര്യക്ഷമമായി പ്രവർത്തിക്കാറുള്ളു.മറ്റ് മാസങ്ങളിൽ വെള്ളച്ചാട്ടം ഏകദേശം വരണ്ട അവസ്ഥയിലാണ്‌.തടാകവും,വെള്ളച്ചാട്ടവും ടോർട്ടും ജില്ലയിലാണ്‌.കിഴക്കൻ അനാറ്റോളിയ പ്രദേശത്തിലെ എർസുറുമിന്റെ(Erzurum) വടക്ക് നിന്ന് 100കിലോമീറ്റർ (62മൈൽ) ദൂരത്താണ്‌ ഇത് സ്ഥിതി ചെയ്യുന്നത്.

8 കിലോമീറ്റർ(5മൈൽ) നീളവും 1 കിലോമീറ്റർ (0.62മൈൽ) വീതിയുമുള്ള ഈ തടാകം ഒരു ഉരുൾപൊട്ടലിന്റെ ഫലമായാണ്‌ ഉണ്ടായത്.ഖോർറ്റേനരി പിരീഡിലാണ്‌(Quaternary period) ഇവിടെ ഉരുൾപോട്ടൽ ഉണ്ടായതെന്ന് കരുതപെടുന്നു
ഉരുൾപൊട്ടലിന്റെ ഫലമായി ടോർട്ടും നദി മാറി ഒഴുകുകയും,പുതിയ ഒരു കൈവഴി ഉണ്ടാവുകയും ചെയ്തു ഈ കൈവഴി 48 മീറ്റർ(157 അടി) ഉയരത്തിൽ നിന്ന് പതിച്ചാണ്‌ ഈ നദിയുണ്ടായത്.വെള്ളചാട്ടമായ് പതിക്കുന്ന ജലം അരുവിയായി ടെവ് താഴ്വരയിൽ എത്തുന്നു. ക്രെറ്റഷ്യസ് കാലഘട്ടത്തിൽ ടോർട്ടും തടാകത്തിന്റെ ചുറ്റും ചുണാമ്പ് കളിമണ്ണുകൾ രൂപം കൊണ്ടു.തടാകത്തിന്റെ ആഴം പൂജ്യം മുതൽ ഏറ്റവും ആഴം കൂടിയ സ്ഥലം 100മീറ്റർ(330 അടി) വരെ കാണപ്പെടുന്നു.ഈ തടാകം സമുദ്ര നിരപ്പിൽ നിന്ന് ഏകദേശം 100 മീറ്റർ(330 അടി) ഉയരത്തിലാണ്‌ സ്ഥിതി ചെയ്യുന്നത്.

ഉരുൾ പൊട്ടലിൽ സമയത്തെ പർവ്വതത്തിൽ നിന്നുള്ള ജലത്തിന്റെ വീഴ്ച്ചയിൽ പാറക്കെട്ടുകൾ തകർന്ന് നാല്‌ ചെറിയ തടാകങ്ങൾ രൂപം കൊണ്ടു.ഈ തടാകങ്ങൾ തെളിഞ്ഞതും നീലനിറമുള്ളവയുമാണ്‌.ഇൻസെഗോൾ(Incegol),കരഗോയി(Karagoi),എഫെൻഡിഗിലിൻ ഗോലൂ(Efendigilin Golu),നസ്ലിഗിലിൻ ഗോലൂ(Nazligilin Golu) എന്നിവയാണ്‌ ആ നാല്‌ തടാകങ്ങൾ.ഈ തടാകങ്ങളിൽ ധാരാളം ശുദ്ധജല മൽസ്യങ്ങൾ കാണപ്പെടുന്നു.



</doc>
<doc id="324254" url="https://ml.wikipedia.org/wiki?curid=324254" title="ഷികോകു">
ഷികോകു

ജപ്പാനിലെ പ്രധാന നാല് ദ്വീപുകളിൽ ഏറ്റവും ചെറുതും ജനസംഖ്യ ഏറ്റവും കുറഞ്ഞതുമായ ദ്വീപാണ്
ഷികോക്കുവും സമീപത്തുള്ള ചെറുദ്വീപുകളും ചേർന്നാൽ വിസ്തീർണ്ണം ആണ്, ഇതിൽ ജപ്പാനിലെ നാല് പ്രിഫക്ചറുകൾ സ്ഥിതിചെയ്യുന്നു, ഇഹൈം, കഗാവ, കൊച്ചി, ടോകുഷിമ എന്നിവയാണിവ.

വിസ്തീർണ്ണമനുസരിച്ച് ലോകത്തിലെ ഏറ്റവും വലിയ അൻപതാമത്തെ ദ്വീപാണിത്. ലോകത്തിലെ ഏറ്റവും കൂടുതൽ ജനസംഖ്യയുള്ള 23-ആമത്തെ ദ്വീപായ ഇവിടെ സിംഗപ്പൂർ, സിസിലി എന്നിവയേക്കാൾ കുറച്ചും പോർട്ടോ റിക്കോയെക്കാൾ കൂടുതലും ജനങ്ങൾ അധിവസിക്കുന്നു.

കിഴക്ക് പടിഞ്ഞാറായി സ്ഥിതിചെയ്യുന്ന മലനിരകൾ ഈ ദ്വീപിനെ വീതികുറഞ്ഞ വടക്കൻ പ്രദേശവും ശാന്തസമുദ്രത്തെ അഭിമുഖീകരിക്കുന്ന തെക്കൻ പ്രദേശവുമായി വേർതിരിക്കുന്നു. കൊച്ചി ഒഴികെയുള്ള പ്രധാന നഗരങ്ങൾ സ്ഥിതിചെയ്യുന്ന വടക്കൻ പ്രദേശങ്ങളിലാണ് ജനസംഖ്യയുടെ സിംഹഭാഗവും നിവസിക്കുന്നത്. മൗണ്ട് ഇഷിസൂച്ചി () ആണ് ഈ ദ്വീപിലെ ഏറ്റവും ഉയരമുള്ള പർവ്വതം, ഈ പർവ്വതത്തിനു സമീപമായി ഉത്ഭവിക്കുന്ന യോഷിനോ നദി ഇവിടത്തെ ഏറ്റവും നീളം കൂടിയ നദിയാണ്.

ഹോൺഷു ദ്വീപിലെ വകയാമ, ഒസാക, ഹ്യോഗൊ, ഒകയാമ, ഹിരോഷിമ, യാമഗുഛ്കി പടിഞ്ഞാറ് ക്യൂഷുവിലെ ഒയിറ്റ , മിയസാകി എന്നിവയുമാണ് ഈ ദ്വീപിന്റെ സമീപസ്ഥമായ പ്രിഫെക്ചറുകൾ.

ഹോൺഷു ദ്വീപുമായി മൂന്ന് എക്സ്പ്രസ്സ്‌വേകൾ ഷികോകുവിനെ ബന്ധിപ്പിക്കുന്നു. കിഴക്കൻ ഷികോകുവിൽ കോബ് - അവാജി - നരൂറ്റൊ എക്സ്പ്രസ്സ്‌വേ , മദ്ധ്യ ഷികോകുവിൽ സെറ്റോ - ചുഒ എക്സ്പ്രസ്സ്‌വേ, പടിഞ്ഞാറൻ ഷികോകുവിൽ നിഷിസെറ്റൊ എക്സ്പ്രസ്സ്‌വേ എന്നിവയാണിവ.

"ഒറ്റ വൈക്കോൽ വിപ്ലവം" ("The One-Straw Revolution") എന്ന ഗ്രന്ഥത്തിന്റെ രചയിതാവും ഭൂമി ഉഴുത് മറിക്കുകയോ, കള പറിക്കുകയോ, വള‌മോ കീടനാശിനിയോ ഉപയോഗിക്കുകയോ ചെയ്യാതെ കൃഷി നടത്തണമെന്ന് ആഹ്വാനം ചെയ്‌ത ശാസ്‌ത്രജ്ഞനുമായ മസനൊബു ഫുകുവൊക ഇവിടെയുള്ള കൃഷിഭൂമിയിലാണ് പരീക്ഷണങ്ങൾ നടത്തിയത്. 


</doc>
<doc id="324258" url="https://ml.wikipedia.org/wiki?curid=324258" title="കെ. മീനാക്ഷി സുന്ദരം">
കെ. മീനാക്ഷി സുന്ദരം

തമിഴ് പണ്ഡിതനും സാഹിത്യകാരനുമാണ് പ്രൊഫ.കെ.മീനാക്ഷിസുന്ദരം. കോയമ്പത്തൂർ. 'കാ.മീ എന്ന പേരിൽ അറിയപ്പെട്ടിരുന്ന ഇദ്ദേഹത്തിന് മധ്യകാലഘട്ട തമിഴ് സാഹിത്യ ഗവേഷണത്തിന് കേന്ദ്ര സാഹിത്യ അക്കാദമി 'ഭാഷാ സമ്മാൻ' പുരസ്കാരം നൽകിയിരുന്നു.

കോയമ്പത്തൂരിലെ തുടിയല്ലൂരിന് സമീപം വെള്ളക്കിണർ ഗ്രാമത്തിൽ ജനിച്ച 'കാ. മീ കോയമ്പത്തൂർ ഗവ. ആർട്സ് ആൻഡ് സയൻസ് കോളേജിൽനിന്ന് മാത്തമാറ്റിക്സിൽ ബിരുദം നേടി. തുടർന്ന്, തമിഴ് സാഹിത്യത്തിൽ അണ്ണാമലൈ യൂനിവേഴ്സിറ്റിയിൽനിന്ന് എം.എ.യും മദ്രാസ് യൂണി വേഴ്സിറ്റിയിൽനിന്നു ഡോക്ടറേറ്റുമെടുത്തു. ഇന്റർ നാഷണൽ ഇൻസ്റ്റിറ്റ്യൂട്ട് ഓഫ് തമിഴ് സ്റ്റഡീസ് സ്ഥാപക പ്രസിദ്ധന്റായിരുന്നു. തമിഴ് അധ്യാപകനായി അണ്ണാമലൈ യൂണിവേഴ്സിറ്റിയി ലും വിവിധ ഗവൺമെന്റ് കോളേജുകളിലും പ്രവൃത്തി ച്ചു. കോളജിയറ്റ് എജുക്കേഷൻ ഡയറക്ടറായും സേവനമനുഷ്ടിച്ചിട്ടുണ്ട്. 


</doc>
<doc id="324259" url="https://ml.wikipedia.org/wiki?curid=324259" title="മോസ്ക്വ നദി">
മോസ്ക്വ നദി

പടിഞ്ഞാറൻ റഷ്യയിലുള്ള ഒരു നദിയാണ് മോസ്ക്വനദി (റഷ്യൻ: река Москва, Москва-река, Moskva-reka) അഥവാ മോസ്കോനദി. മോസ്കോയുടെ 140 കിലോമീറ്റർ പടിഞ്ഞാറ് നിന്നാണ് മോസ്ക്വ നദി ഉത്ഭവിക്കുന്നത്. സ്മോളെൻസ്ക്, മോക്സോ ഒബ്ലാസ്റ്റ് എന്നിവിടങ്ങളിലൂടെ കിഴക്കോട്ട് ഒഴുകി മദ്ധ്യമോസ്കോയിലെത്തുന്നു. തെക്ക് കിഴക്കേ മോസ്കോയുടെ 110 കിലോമീറ്റർ അകലെ കൊളൊമ്ന നഗരത്തിൽ വച്ച് ഈ നദി ഒക നദിയിൽചെന്ന് ചേരുന്നു. അവസാനം അത് കാസ്പിയൻ കടലിൽ ചെന്ന് ചേരുന്നു.

Москва എന്ന റഷ്യൻ വാക്കിന്റെ രണ്ട് ഉച്ചാരണങ്ങളാണ് മോസ്ക്വ ഉം മോസ്കോ ഉം. മോസ്കോ നഗരം ഈ നദിയുടെ പേരിലാണ് അറിയപ്പെടുന്നത്. നഗരത്തിന്റെ യഥാർത്ഥ പേര് അജ്ഞാതമാണ്.
മോസ്ക്വ നദിക്ക് 503 കിലോമീറ്റർ നീളമുണ്ട്. 155 മീറ്റർ ഉയരത്തിൽ നിന്നാണ് നദി കടലിൽ എത്തുന്നത്. നീർത്തടത്തിന് ഏകദേശം 17,600 ചതുരശ്ര കിലോമീറ്റർ വിസ്തൃതിയുണ്ട്. നദിക്ക് മോസ്കോ നഗരത്തിന് മുകളിൽ 3 മീറ്റർ ആഴമുണ്ട് മോസ്കോ നഗരത്തിന് ശേഷം ആഴം 6 മീറ്ററായി വർദ്ധിക്കുന്നു . നവംബർ-ഡിസംബർ മാസങ്ങളിൽ നദി തണുത്തുറഞ്ഞ് കട്ടിയാവുന്നു. മാർച്ച് മാസം വരെ മോസ്ക്വനദി തണുത്തുറഞ്ഞിരിക്കും. മോസ്കോ നഗരത്തിൽ ഇടക്കിടക്ക് നദി തണുത്തുറയാറുണ്ട്. 2006-2007 ലെ ഒരു അസാധാരണ വരൾച്ചകാലത്ത് ജനുവരി 25നുതന്നെ ഐസ് ഉരുകാനാരംഭിച്ചിട്ടുണ്ട്. മോസ്കോ നഗരത്തിൽ ഇടക്കിടക്ക് നദി തണുത്തുറയാറുണ്ട്. മോസ്കോ നഗരത്തിൽ നദിയിലെ ജലനിരപ്പ് കടൽ നിരപ്പിന് 120 മീറ്റർ മുകളിലാണ്. 1908 ലെ വെള്ളപ്പൊക്കത്തിൽ ജലനിരപ്പ് 127.25 വരെ ഉയർന്നിട്ടുണ്ട്. 
പ്രധാന ജലസ്രോതസ്സുകൾ റുസ, ഇസ്ത്ര, യഉസ, പക്ര, സെവെർക്ക എന്നീ നദികളാണ്. 12% ജലം മഴയിൽ നിന്നും 61% ജലം നദികളിൽ നിന്നും 27% ഉറവകളിലൂടെയുമാണ് ലഭിക്കുന്നത്. 1932-1937 മോസ്കോ കനാൽ നിർമ്മിതിക്കു ശേഷം അപ്പർ വോൾഗ നദിയിൽ നിന്നും മോസ്ക്വ നദിയിലേക്ക് ജലം എത്തുന്നുണ്ട്.

</doc>
<doc id="324262" url="https://ml.wikipedia.org/wiki?curid=324262" title="കഴുത്തുപിരിയൻകിളി">
കഴുത്തുപിരിയൻകിളി

കഴുത്തുപിരിയൻകിളിക്ക് ആംഗലത്തിൽ Eurasian wryneck എന്നും "Jynx torquilla" എന്ന് ശാസ്ത്രീയ നാമം എന്നു മാണ്. ഇവയ്ക്ക് കഴുത്ത് 180 ഡിഗ്രി തിരിക്കാൻ പറ്റുന്നതു കൊണ്ടാണ് ഈ പേര് കിട്ടിയത്.

ഇവ യൂറോപ്പ്, ഏഷ്യ എന്നിവിടങ്ങളിലെ മിതശീതോഷ്ണ പ്രദേശങ്ങളിൽ പ്രജനനം നടത്തുന്നു. തുറന്ന പ്രദേശങ്ങളിലും തോട്ടങ്ങളിലും മരങ്ങൾ ഉള്ളിടാത്തും കാണുന്നു. 
ഈ പക്ഷിക്ക് 17 സെന്റീ മീറ്റർ നീളമുണ്ട് . കൊക്ക്ഉകൾക്ക് നീളം കുറവാണ്. മുകൾവശം മങ്ങിയ തവിട്ടു നിറത്തിലുള്ള വരകളും കുത്തുകളും ഉണ്ട്. കറുത്തു തടിച്ച വരകളുമുണ്ട്. വണ്ണം കുറഞ്ഞ് നീളമുള്ള പക്ഷിയാണ്.
.==തിറ്റ==
ഇവയുടെ പ്രധാന ഭക്ഷണം നിലത്തൊ പൂതലിച്ച മരങ്ങളിൽ കാണുന്ന ഉറുമ്പുകളും മറ്റു പ്രാണികളുമാണ്. 
.മെയ് മാസത്തിനും ജൂൺ മാസത്തിനും ഇടയ്ക്ക് വെളുത്ത 7മുതൽ 10 മുട്ടകളിടും. കൂട്ടിൽ ശല്യപ്പെടുത്തിയാൽ കഴുത്ത് പാമ്പിനെ പോലെ പിരിച്ച് ചീറ്റുന്ന ശബ്ദമുണ്ടാക്കുന്നു.

ഈ പക്ഷിയെ 1758ൽ ‘’ stema Naturae ‘’യുടെ 10-മത്തെ പതിപ്പിൽ Carl Linnaeus ആണ് വിവരിച്ചത്. 

വട്ടത്തിലുള്ള വാലിൽ മങ്ങിയചാര തവിട്ടു നിറത്തിൽ പട്ടയുണ്ട്. തവിട്ടു അടയാളങ്ങളുണ്ട്.കഴുത്തും തൊണ്ടയും മങ്ങിയ നിറം അതിൽ തവിട്ടു വരകളുണ്ട്. അടിവശം മങ്ങിയ വെള്ള നിറത്തിൽ നേറീയ തവിട്ടു വരകളുണ്ട്. കൊക്കിനു തവിട്ടു നിറം. കാലുകൾക്ക് മങ്ങിയ തവിട്ടു നിറം. ഒന്നും നാലും കാൽ വിരലുകൾ പുറകിലേക്കും രണ്ടും നാലും വിരലുകൾ മുമ്പിലേക്കുമാണ്..

മരത്തിൽ ദ്വാരം ഉണ്ടാക്കിയല്ല, നാക്ക് നീട്ടിയാണ് ഇര പിടിക്കുന്നത്.. സാധാരണ മരത്തിന്റെ ഉയരത്തിലുള്ള കൊമ്പിലാണ് ഇരിക്കുകയെങ്കിലും കുറ്റിക്കാടുകളിലും നിലത്തും ഇവയെ കാണാറുണ്ട്. നിലത്ത് ചാടിച്ചാടി നടന്നാണ് ഇര പിടിക്കുന്നത്.

മരത്തിന്റെ പൊത്തുകളിലൊ ചുവരിന്റെ വിടവുകളിലൊ കരയിലൊ മാളങ്ങളിലൊ കൂട് ഉണ്ടാക്കുന്നു. മറ്റു പകഷികളുടെ മുട്ടയും കുഞ്ഞുങ്ങളമ്യും പുറത്തേക്കിട്ട് ആ കൂട് സ്വന്തമാക്കുകയും ചെയ്യാറുണ്ട്..കൂടുണ്ടാക്കുവാൻ വസ്തുക്കളൊന്നും ഉപയോഗിക്കുന്നില്ല.7 -10 മുട്ടകളിടും.
മങ്ങിയവെള്ള നിറമുള്ള മുട്ടകൾ , ഭാഗികമായി അതാര്യമാണ്. പൂവനും പിടയും അടയിരിക്കും. 12 ദിവസം കൊണ്ട് മുട്ട വിരിയുന്നു. 20 ദിവസംകൊണ്ട് പറക്കാറാകുന്നു. 



</doc>
<doc id="324267" url="https://ml.wikipedia.org/wiki?curid=324267" title="വിസ്താര എയർലൈൻസ്">
വിസ്താര എയർലൈൻസ്

ഗുരുഗ്രാം ആസ്ഥാനമാക്കിയുള്ള ഒരു ഇന്ത്യൻ എയർലൈനാണ് വിസ്താര. വിസ്താരയുടെ ഹബ് ഡൽഹി – ഇന്ദിരാഗാന്ധി അന്താരാഷ്‌ട്ര വിമാനത്താവളത്തിലാണ്. ടാറ്റാ സൺസ്, സിങ്കപ്പൂർ എയർലൈൻസ് എന്നിവയുടെ സംയുക്ത സംരംഭമായ ഈ എയർലൈൻ ജനുവരി 9, 2015-ൽ പ്രവർത്തനങ്ങൾ ആരംഭിച്ചു. ആദ്യ വിമാനം ഡൽഹിയിൽനിന്നും മുംബൈ യിലേക്ക് ആയിരുന്നു സർവീസ് നടത്തിയത്. ഓഗസ്റ്റ്‌ 2015 വരെ എയർലൈൻ 500,000-ൽ കൂടുതൽ യാത്രക്കാരെ ലക്ഷ്യസ്ഥാനങ്ങളിൽ എത്തിച്ചു. നവംബർ 2015-ലെ തൽസ്ഥിതി അനുസരിച്ചു വിസ്താര എയർലൈൻസ് 8 എയർബസ്‌ എ320-232 വിമാനങ്ങൾ ഉപയോഗിച്ചു ഇന്ത്യയിലെ 12 ലക്ഷ്യസ്ഥാനങ്ങളിലേക്ക് ആഴ്ച്ചയിൽ 297 സർവീസുകൾ നടത്തുന്നു. ഇന്ത്യയിലെ ആഭ്യന്തര സർവീസ് റൂട്ടുകളിൽ ആദ്യമായി പ്രീമിയം എകനോമി സീറ്റുകൾ കൊണ്ടുവന്നത് വിസ്താരയാണ്.

ഇന്ത്യയിലെ വ്യവസായിക ഗ്രൂപ്പായ ടാറ്റാ സൺസിന്റെയും സിങ്കപ്പൂർ എയർലൈൻസിന്റെയും സംയുക്ത സംരംഭമായ വിസ്താര എയർലൈൻസ് 2013-ലാണ് സ്ഥാപിക്കപ്പെട്ടത്. ഇവർ രണ്ടുപേരും 1990 മദ്ധ്യകാലത്ത് ഫുൾ സർവീസ് എയർലൈൻ തുടങ്ങാൻ ശ്രമിച്ചെങ്കിലും ഇന്ത്യൻ സർക്കാർ അനുമതി നൽകിയില്ല. എന്നാൽ 2012-ൽ ഇന്ത്യൻ സർക്കാർ വ്യോമയാന രംഗത്ത് 49% നേരിട്ടുള്ള വിദേശ നിക്ഷേപത്തിനു അനുമതി നൽകിയപ്പോൾ, ടാറ്റാ സൺസും സിങ്കപ്പൂർ എയർലൈൻസും സംയുക്ത സംരംഭം ആരംഭിക്കാൻ വീണ്ടും തീരുമാനിച്ചു. ഈ സംയുക്ത സംരംഭമായ ടാറ്റാ എസ്ഐഎ എയർലൈൻസ് ലിമിറ്റഡ് (ടിഎസ്എഎൽ), ഇന്ത്യൻ വ്യോമയാന രംഗത്തെ വളർന്നുകൊണ്ടിരിക്കുന്ന ബിസിനസ്‌ യാത്രികരുടെ ആവശ്യങ്ങൾ എത്തിച്ചുകൊടുക്കാൻ ലക്ഷ്യമിടുന്നു. ഇന്ത്യയുടെ വിദേശ നിക്ഷേപ പ്രമോഷൻ ബോർഡ് 2013-ൽ ഈ സംയുക്ത സംരംഭത്തിനു അനുമതി നൽകി, എയർലൈനിന്റെ 49% ഓഹരികൾ സിങ്കപ്പൂർ എയർലൈൻസിനാണ്. ഇരു കമ്പനികളുംകൂടി 100 മില്യൺ യുഎസ് ഡോളറുകൾ നിക്ഷേപിക്കാൻ തീരുമാനിച്ചു, 51% ടാറ്റാ സൺസും, 49% സിങ്കപ്പൂർ എയർലൈൻസും. അങ്ങനെ ഇത് 1930 കാലഘട്ടത്തിലെ ടാറ്റാ എയർലൈൻസിനു ശേഷം ടാറ്റായുടെ എയർലൈൻ രംഗത്തെ രണ്ടാമത്തെ വലിയ സംരംഭമായി (എയർഏഷ്യ ഇന്ത്യയിലും ടാറ്റായ്ക്ക് ചെറിയ ഓഹരി പങ്കാളിത്തമുണ്ട്). ടാറ്റാ എയർലൈൻസ് പിന്നീട് എയർ ഇന്ത്യയായി ദേശസാൽക്കരിക്കപ്പെട്ടു.

2015 നവംബറിലെ തൽസ്ഥിതി അനുസരിച്ചു വിസ്താര എയർലൈൻസ് സർവീസ് നടത്തുന്ന ഇന്ത്യയിലെ 12 ലക്ഷ്യസ്ഥാനങ്ങൾ ഇവയാണ്:

നിലവിൽ വിസ്താര എയർലൈൻസുമായി കോഡ്ഷെയർ ധാരണകൾ ഉള്ള എയർലൈനുകൾ സിൽക്ക്എയറും സിങ്കപ്പൂർ എയർലൈൻസുമാണ്.


</doc>
<doc id="324285" url="https://ml.wikipedia.org/wiki?curid=324285" title="ഇന്ത്യൻ സംസ്ഥാനങ്ങളുടെ സാക്ഷരതാ നിരക്ക്">
ഇന്ത്യൻ സംസ്ഥാനങ്ങളുടെ സാക്ഷരതാ നിരക്ക്

ഇന്ത്യൻ സംസ്ഥാനങ്ങളുടെയും കേന്ദ്രഭരണ പ്രദേശങ്ങളുടെയും സാക്ഷരതാ നിരക്ക് പട്ടികയാണ് ചുവടെ നല്കിയിരിക്കുന്നത്. ഈ വിവരം 2011, 2001 വര്ഷത്തെ സെൻസസിൽ നിന്നും ശേഖരിച്ചതാണ്..

ഈ പട്ടികയിൽ 2014 ൽ പുതുതായി രൂപംകൊണ്ട തെലുങ്കാന, ആന്ധ്ര സംസ്ഥാനങ്ങൾ ഉൾപ്പെടുത്തിയിട്ടില്ല. "ടൈംസ്‌ ഓഫ് ഇന്ത്യ" എന്ന പത്രത്തിലെ റിപ്പോർട്ട് പ്രകാരം തെലുങ്കാനയിൽ 66.5% ഉം ആന്ധ്രാ പ്രദേശിൽ 91,1% ഉം ആണ് സാക്ഷരതാ നിരക്ക്..

"Notes"


</doc>
<doc id="324286" url="https://ml.wikipedia.org/wiki?curid=324286" title="മണിക്കിണർ">
മണിക്കിണർ

ചരിത്രാതീത കാലത്തിനും മുമ്പേ പന്ത്രണ്ടുവർഷത്തിലൊരിക്കൽ മലപ്പുറം ജില്ലയിലെ തിരൂരിനടുത്ത തിരുനാവായയിൽ നടന്നുവന്നിരുന്ന മാമാങ്കം എന്ന ഉൽസവത്തിൽ മരണമടയുന്ന ചാവേറുകളെ കൂട്ടത്തോടെ സംസ്ക്കരിച്ചിരുന്ന കിണർ ആണ് മണിക്കിണർ എന്ന പേരിലറിയപ്പെടുന്നത്. നാടുവാഴികളെ തെരഞ്ഞെടുക്കുന്നതിനും വാണിജ്യമേൽക്കോയ്മ സ്ഥാപിക്കുന്നതിനും വേണ്ടി പന്തീരാണ്ടിലൊരിക്കൽ തിരുനാവായ നിളാമണപ്പുറത്ത് ഇരുപത്തിയെട്ട് ദിവസങ്ങളിലായാണ് മാമാങ്കം നടത്തപ്പെട്ടിരുന്നത്. മാമാങ്കത്തിന്റെ രക്ഷാധികാരപ്പദവിക്ക് വേണ്ടി കോഴിക്കോട് സാമൂതിരി രാജാവും വള്ളുവക്കോനാതിരിയും തമ്മിലുള്ള തർക്കത്തിൽ വിധിനിർണ്ണയിക്കപ്പെട്ടിരുന്നത് ഇരുവിഭാഗങ്ങളിൽ നിന്നുമുള്ള ചാവേറുകളിൽ പരസ്പരം ഏറ്റുമുട്ടി മരിച്ചുവീഴുന്നവരുടെ എണ്ണം കണക്കാക്കിയായിരുന്നുവെന്നതാണ് ചരിത്രം. 

എ.ഡി. 135 ൽ കോഴിക്കോട് സാമൂതിരി മാമാങ്കത്തിന്റെ രക്ഷാപുരുഷസ്ഥാനം കൈയടക്കിയതിനെ തുടർന്നാണ് ചാവേർപ്പടയുടെ ഉത്ഭവം എന്ന് കരുതപ്പെടുന്നു. രക്ഷാപുരുഷ സ്ഥാനം നിലനിർത്തുന്നതിനും തിരിച്ചുപിടിക്കുന്നതിനുമായി ഇരുരാജാക്കന്മാരും പ്രത്യേകം ചാവേറുകളെ തയ്യാറാക്കിനിർത്തിയിരുന്നു. മാമാങ്കനാളിൽ ഇപ്രകാരം ഏറ്റുമുട്ടലിൽ കൊല്ലപ്പെടുന്ന ചാവേറുകളുടെ മൃതദേഹങ്ങൾ മണിക്കിണറിലിട്ടായിരുന്നു സംസ്ക്കരിച്ചിരുന്നത്. മൃതദേഹങ്ങൾ കൂട്ടത്തോടെ മണിക്കിണറിലിട്ട് ആനകളെക്കൊണ്ട് ചവിട്ടിനിറക്കുകയായിരുന്നുവെന്നാണ് ചരിത്രം. അടുത്തകാലം വരെ തിരുനാവായയിലെ സ്വകാര്യ ആശുപത്രിവളപ്പിൽ സ്ഥിതിചെയ്തിരുന്ന മണിക്കിണർ 2008 ൽ സംസ്ഥാന സർക്കാറിന്റെ കീഴിലുള്ള പുരാവസ്തു വകുപ്പ് സംരക്ഷിതസ്മാരകമായി ഏറ്റെടുക്കുകയും ചുറ്റുമതിലും കമ്പിവേലിയും തീർത്ത് സുരക്ഷിതമാക്കുകയും ചെയ്തിട്ടുണ്ട്.


</doc>
<doc id="324289" url="https://ml.wikipedia.org/wiki?curid=324289" title="ഭക്തപൂർ ദർബാർ സ്ക്വയർ">
ഭക്തപൂർ ദർബാർ സ്ക്വയർ

ഭക്തപൂർ കിംങ്ഡത്തിലെ റോയൽ പാലസ്സിന് മുമ്പിലായുള്ള ഒരു വിപണിസ്ഥലമാണ് ഭക്തപൂർ ദർബാർ സ്ക്വയർ. ഇത് സമുദ്രനിരപ്പിൽ നിന്ന് 1400 മീറ്റർ ഉയരത്തിലാണ് സ്ഥിതിചെയ്യുന്നത്.

ബോദ്ഗോവൻ എന്നറിയപ്പെടുന്ന ഭഗത്പൂർ നഗരത്തിൽ തന്നെയാണ് ഭക്തപൂർ ദർബാർ സ്ക്വയർ സ്ഥിതിചെയ്യുന്നത്.


</doc>
<doc id="324306" url="https://ml.wikipedia.org/wiki?curid=324306" title="നീലമാറൻ കുളക്കോഴി">
നീലമാറൻ കുളക്കോഴി

നീലമാറൻ കുളക്കോഴിയുടെ ആംഗലത്തിലെ പേര് slaty-breasted rail എന്നും ശാസ്ത്രീയ നാമം "Gallirallus striatus" എന്നുമാണ്. തെക്കു കിഴക്കൻ ഏഷ്യയിലും ഇന്ത്യൻ ഉപഭൂഖണ്ഡത്തിലും കാണുന്നു. 

ഹിമാലയത്തിന്റെ അടിവാരത്ത് ഡെറാഡൂണിൽ ജൂലൈയിലാണ് പ്രജനനം നടത്തുന്നത്. 


</doc>
<doc id="324315" url="https://ml.wikipedia.org/wiki?curid=324315" title="സിഡ് ദ സയൻസ് കിഡ്">
സിഡ് ദ സയൻസ് കിഡ്

കുട്ടികളെ ശാസ്ത്രവിഷയങ്ങൾ പരിചയപ്പെടുത്തുന്നതിനുദ്ദേശിച്ചുള്ള ഒരു അമേരിക്കൻ ടെലിവിഷൻ ആനിമേഷൻ പരമ്പരയാണ് സിഡ് ദ സയൻസ് കിഡ് (). അച്ഛനുമമ്മയും അനുജനും അമ്മൂമ്മയും ഉൾക്കൊള്ളുന്ന സിഡിൻ്റെ കുടുംബം, കൂട്ടുകാരും ടീച്ചറുമൊന്നിച്ചുള്ള സിഡിൻ്റെ സ്കൂൾ എന്നിവയാണ് ഈ പരമ്പരയിൽ ചിത്രീകരിക്കപ്പെടുന്ന രംഗങ്ങൾ. ദിനംപ്രതി സിഡിനുണ്ടാകുന്ന സംശങ്ങൾ, അതിനെക്കുറിച്ച് പരീക്ഷണങ്ങളിലൂടെയുള്ള പഠനം തുടങ്ങിയവയാണ് ഈ പരമ്പരയിലെ വിഷയം. 2008 മുതൽ 2012 വരെ രണ്ട് സീസണുകളിലായി 63 ഭാഗങ്ങൾ പി.ബി.എസ്. കിഡ്സ് ടെലിവിഷൻ ചാനലിലൂടെ ഈ പരമ്പര പ്രക്ഷേപണം ചെയ്തു.


</doc>
<doc id="324316" url="https://ml.wikipedia.org/wiki?curid=324316" title="സിംഗപ്പൂർ ഡെയ്സി">
സിംഗപ്പൂർ ഡെയ്സി

കേരളത്തിൽ കാണാവുന്ന ഒരു അധിനിവേശ സസ്യമാണ് സിംഗപ്പൂർ ഡെയ്സി അല്ലെങ്കിൽ വെഡേലിയ അല്ലെങ്കിൽ അമ്മിണിപ്പൂ ("Sphagneticola trilobata"). സൂര്യകാന്തിയുടെ കുടുംബത്തിൽ പെടുന്ന ഈ ചെടി, മെക്സിക്കോയും കരീബിയൻ ദ്വീപുകളും ഉൾപ്പെട്ട മദ്ധ്യ അമേരിക്കൻ സ്വദേശിയാണ്. തെക്കുകിഴക്കൻ ഏഷ്യ അടക്കം പലയിടങ്ങളിലും ഇന്ന് സ്വാഭാവികമായി വളരുന്ന ഈ ചെടി, പരക്കെ, നിലം മൂടി നിൽക്കുന്ന അലങ്കാരച്ചെടി ആയി ഉപയോഗിക്കാറുണ്ട്. കേരളത്തിൽ കാണപ്പെടുന്ന ചെറുസൂര്യകാന്തിയുമായി വളരെ സാദൃശ്യമുള്ള ഈ ചെടിയെ തീരകാന്തി, കമ്മൽ ചെടി എന്നും വിളിക്കാറുണ്ട്.

മുപ്പത് സെ.മീ. വരെ ഉയരം വെക്കുന്ന ഈ സസ്യം നിലത്ത് പരവതാനി പോലെയാണ് വളരുക. വട്ടത്തിലുള്ള തണ്ടുകളോട് കൂടിയ സസ്യത്തിന്റെ 4 - 9 സെ.മി. നീളമുള്ളതും 2 - 5 സെ.മീ. വീതിയുള്ളതുമായ ഇലകൾ കട്ടിയുള്ളതും രോമമുള്ളതുമായിരിക്കും. ഇലകളുടെ അരികുകൾ കയറ്റിറക്കങ്ങൾ ഉള്ളതാവാം. ഇലകളുടെ മുകൾഭാഗം കടും പച്ചനിറവും താഴ്‌ഭാഗം ഇളംപച്ചനിറത്തിലുമായിരിക്കും. കടുംമഞ്ഞ നിറത്തിലുള്ള പൂവുകൾ മൂന്ന് തൊട്ട് പതിനഞ്ച് സെ.മീ. വരെ വലിപ്പമുള്ള തണ്ടിലാണ് ഉണ്ടാവുക. പൂവ് നേരെയാണ് നിൽക്കുക. 6 - 15 മി.മീ. നീളമുള്ള 8 മുതൽ 13 വരെ ഇതളുകളാണ് പൂവിലുണ്ടാവുക. പൂവിന്റെ നടുവിലായിട്ടാണ് കുഴലുകളിൽ വിത്തുകൾ വിന്യസിച്ചിരിക്കുക. വിത്തുകൾക്ക് സാധാരണ പ്രത്യുത്പാദനശേഷി ഉണ്ടാകില്ല. പുതിയ ചെടികൾ തണ്ടിൽ നിന്നും പൊട്ടിമുളക്കാറാണ് പതിവ്
. ഇതിനായി തണ്ടുകൾ വേർപിരിയുന്ന ഭാഗത്ത് വേരുകൾ ഉണ്ടാകാറുണ്ട്. മരങ്ങളിൽ 70 സെ.മീ. വരെ ഉയരത്തിലും മറ്റ് ചെറു ചെടികൾക്ക് മുകളിലൂടെയും പടർന്ന് പിടിച്ച് വളരാറുണ്ട്.
വിവിധ ആവാസവ്യവസ്ഥകളിൽ ജീവിക്കാനുള്ള ശേഷി ഈ സസ്യത്തിനുണ്ട്. എന്നിരുന്നാലും താഴ്ന്ന പ്രദേശങ്ങളിലെ ആർദ്രതയും നീർവാർച്ചയുമുള്ള മണ്ണിൽ സൂര്യപ്രകാശം നന്നായി ലഭിക്കുന്ന സ്ഥലത്താണ് സസ്യം നന്നായി വളരുക.

സാധാരണയായി കൃഷിയിടങ്ങളിൽ കളയായി കാണപ്പെടുന്നു. വഴിയരികിലും നഗരങ്ങളിലും കാണുന്നുണ്ട്. തോടുകൾക്കും കനാലുകൾക്കുമരികിലും കണ്ടൽവനങ്ങൾക്കതിർത്തിയിൽ തീരദേശചെടിയായും കാണാറുണ്ട്.

ഐ.യു.സി.എൻ. തയ്യാറാക്കിയ "ലോകത്തിലെ നൂറ് അധിനിവേശ സ്പീഷീസുകളുടെ പട്ടിക"യിൽ സിംഗപ്പൂർ ഡെയ്സി ഉൾപ്പെട്ടിട്ടുണ്ട്. അലങ്കാരച്ചെടിയായി ഉദ്യാനങ്ങളിൽ ഉപയോഗിക്കുന്നത് വഴിയാണ് പ്രധാനമായും പടരുന്നത്. ഉദ്യാനങ്ങളിലെ പാഴ്‌വസ്തുക്കളോടൊപ്പം പിന്നീട് മറ്റ് സമീപസ്ഥ പ്രദേശങ്ങളിലേക്കും പടരുന്നു. വിത്തുവഴിയല്ലാത്ത വംശവർദ്ധനവായതിനാൽ ഇത് അധികരിച്ച തോതിലാണ് നടക്കുക. ഒരിക്കൽ പടർന്ന് പിടിച്ചാൽ പിന്നെ മറ്റ് സസ്യങ്ങളുടെ സ്വാഭാവിക വളർച്ചയെ തടസ്സപ്പെടുത്താൻ ശേഷിയുള്ളത്ര കട്ടിയുള്ള ഒരു പരവതാനി പോലെയാണ് വളരുക. ഈ സസ്യം ഇപ്പോഴും ഒരു അലങ്കാരസസ്യമായി കണക്കാക്കുന്നതിനാൽ ഈ പ്രക്രിയ ഇപ്പഴും നടന്നുകൊണ്ടിരിക്കുന്നു.

ശാന്തസമുദ്ര ദ്വീപുകൾ, ഹോങ്‌കോങ്, ദക്ഷിണാഫ്രിക്ക, ഓസ്ട്രേലിയ, ഇൻഡോനേഷ്യ, ശ്രീലങ്ക എന്നിവിടങ്ങളിലെല്ലാം ഈ സസ്യം അധിനിവേശസസ്യമായി കണക്കാക്കുന്നു. കേരളത്തിലും അധിനിവേശസസ്യമായി അറിയപ്പെടുന്നുണ്ട്.


</doc>
<doc id="324324" url="https://ml.wikipedia.org/wiki?curid=324324" title="കണ്ണശ്ശൻ">
കണ്ണശ്ശൻ

പതിനഞ്ചാം നൂറ്റാണ്ടിൽ കേരളത്തിൽ ജീവിച്ചിരുന്ന മൂന്ന് മലയാളകവികളെ ഒന്നിച്ച് സൂചിപ്പിക്കുന്ന സംജ്ഞ. നിരണംകവികൾ എന്നും പറയാറുണ്ട്.


</doc>
<doc id="324325" url="https://ml.wikipedia.org/wiki?curid=324325" title="ഗുരുവായൂർ ഏകാദശി">
ഗുരുവായൂർ ഏകാദശി

ഗുരുവായൂർ ക്ഷേത്രത്തിലെ പ്രധാനപ്പെട്ട ആട്ടവിശേഷങ്ങളിലൊന്നാണ് വൃശ്ചിമാസത്തിലെ വെളുത്ത ഏകാദശി ദിവസം ആചരിച്ചുവരുന്ന ഗുരുവായൂർ ഏകാദശി. ഗുരുവായൂരിലെ പ്രതിഷ്ഠാദിനമായാണ് ഇത് കണക്കാക്കിവരുന്നത്. 

വൈകുണ്ഠനാഥനാൽ തന്നെ നിർമ്മിയ്ക്കപ്പെട്ടതും, ബ്രഹ്മാവ്, സുതപസ്സ്, കശ്യപൻ, വസുദേവർ എന്നിങ്ങനെ പോയി ഒടുവിൽ ശ്രീകൃഷ്ണഭഗവാന്റെ തന്നെയും പൂജയേറ്റുവാങ്ങിയതുമായ പാതാളാഞ്ജനനിർമ്മിതമായ വിഷ്ണുവിഗ്രഹം, ദേവഗുരുവായ ബൃഹസ്പതിയും വായുദേവനും ചേർന്ന് പ്രതിഷ്ഠ നടത്തിയത് വൃശ്ചികമാസത്തിലെ വെളുത്ത ഏകാദശിനാളിലാണെന്ന് വിശ്വസിയ്ക്കപ്പെടുന്നു. കുരുക്ഷേത്ര യുദ്ധത്തിനിടയിൽ പ്രിയപ്പെട്ടവരെ ശത്രുപക്ഷത്ത് കണ്ട് തേർതട്ടിൽ തളർന്നിരുന്ന അർജ്ജുനന് ശ്രീകൃഷ്ണൻ ഗീത ഉപദേശിച്ചുകൊടുത്തതും ഈ ദിവസമാണെന്ന് വിശ്വസിച്ചുവരുന്നു. അതിനാൽ, ഗീതാദിനമായും ഇത് ആചരിയ്ക്കപ്പെടുന്നു. കേരളത്തിൽ സ്വന്തമായി ഏകാദശി ആഘോഷങ്ങളുള്ള അപൂർവ്വം വൈഷ്ണവക്ഷേത്രങ്ങളിലൊന്നാണ് ഗുരുവായൂർ ക്ഷേത്രം. 

ഒരു ചാന്ദ്രമാസത്തിൽ വെളുത്തതും കറുത്തതുമായി രണ്ട് പക്ഷങ്ങളുണ്ടാകും. ഇരുപക്ഷങ്ങളിലെയും പതിനൊന്നാം ദിവസമാണ് "ഏകാദശി" എന്നറിയപ്പെടുന്നത്. ഈ ദിവസം അനുഷ്ഠിയ്ക്കപ്പെടുന്ന വ്രതം വിഷ്ണുപ്രീതികരമായി കണക്കാക്കപ്പെടുന്നു. ഏകാദശിയുടെ തലേദിവസവും (ദശമി) പിറ്റേദിവസവും (ദ്വാദശി) കൂടി ഉൾപ്പെടുന്നതാണ് വ്രതം. തലേന്നും പിറ്റേന്നും ഒരിയ്ക്കലും ഏകാദശിനാളിൽ പൂർണ്ണ ഉപവാസവുമാണ് പറഞ്ഞിട്ടുള്ളത്. അത് സാധിയ്ക്കാത്തവർ തുളസീതീർത്ഥം സേവിച്ച് ദിവസം കഴിയ്ക്കുന്നു. പ്രഭാതസ്നാനത്തിനുശേഷം വിഷ്ണുക്ഷേത്രദർശനം നടത്തുന്നതും ഭഗവദ്ഗീത, ശ്രീമദ് ഭാഗവതം, വിഷ്ണുപുരാണം, നാരായണീയം മുതലായ വൈഷ്ണവഗ്രന്ഥങ്ങൾ പാരായണം ചെയ്യുന്നതും അത്യുത്തമം. ദ്വാദശിനാളിൽ രാവിലെ കുളിച്ച് വിഷ്ണുക്ഷേത്രദർശനം നടത്തി പാരണ വിടുന്നതോടെ വ്രതം സമാപിയ്ക്കുന്നു.

ഏകാദശീവ്രതം രണ്ടുതരത്തിലുണ്ട്. ദശമിബന്ധമുള്ളതും ഇല്ലാത്തതും. ദശമിബന്ധമുള്ള ഏകാദശി 'അംബരീഷപക്ഷ ഏകാദശി' അഥവാ 'ഭൂരിപക്ഷ ഏകാദശി' എന്നും ദ്വാദശിബന്ധമുള്ള ഏകാദശി 'രുഗ്മാംഗദപക്ഷ ഏകാദശി' അഥവാ 'ആനന്ദപക്ഷ ഏകാദശി' എന്നും അറിയപ്പെടുന്നു. ആദ്യത്തേത് സാധാരണ ഹിന്ദുക്കളും, രണ്ടാമത്തേത് വൈഷ്ണവരും എടുക്കുന്നു. ആദ്യത്തെ കൂട്ടർക്ക് സൂര്യോദയം മുതലാണ് ദിവസാരംഭം. ഇവരുടെ ചിട്ടയിൽ സൂര്യോദയം കഴിഞ്ഞ് ആറുനാഴിക ഏകാദശിയുണ്ടെങ്കിൽ അന്ന് വ്രതമെടുക്കാവുന്നതാണ്. എന്നാൽ രണ്ടാമത്തെ കൂട്ടർക്ക് അരുണോദയം (സൂര്യോദയത്തിനും ഒന്നര മണിക്കൂർ മുമ്പ്) മുതലാണ് ദിവസം. ഇക്കൂട്ടർക്ക് ദശമിബന്ധം പാടില്ല. തലേദിവസം ദശമി കുറച്ചുണ്ടായാൽ പിറ്റേന്ന് ഏകാദശി തീരെയില്ലെങ്കിലും പിറ്റേന്നാണ് ഇവർ വ്രതമനുഷ്ഠിയ്ക്കുന്നത്. കേരളത്തിൽ പൊതുവേ രണ്ടാമത്തെ ചിട്ടയനുസരിച്ചാണ് വ്രതം.

ഏകാദശിയുടെ രണ്ടാം പകുതിയും ദ്വാദശിയുടെ ഒന്നാം പകുതിയും ചേർന്ന അറുപതുനാഴിക സമയം 'ഹരിവാസരം' എന്നറിയപ്പെടുന്നു. ഈ സമയത്ത് ഉറക്കമടക്കമുള്ള എല്ലാ കാര്യങ്ങളും നിഷേധിയ്ക്കപ്പെട്ടിരിയ്ക്കുന്നു. അഖണ്ഡനാമജപമാണ് ഈ സമയത്ത് വിധിയ്ക്കപ്പെട്ടിരിയ്ക്കുന്നത്. ഈ സമയം കഴിഞ്ഞാണ് പാരണ വിടുന്നത്. 


</doc>
<doc id="324328" url="https://ml.wikipedia.org/wiki?curid=324328" title="കാസ് പീഠഭൂമി">
കാസ് പീഠഭൂമി

മഹാരാഷ്ട്രയിലെ സത്താര നഗരത്തിൽ നിന്ന് 24 കിലോമീറ്റർ അകലെ പശ്ചിമഘട്ട മലനിരകൾക്കു സമീപം സ്ഥിതിചെയ്യുന്ന പീഠഭൂമിയാണ് കാസ് പീഠഭൂമി (മറാഠി : कास पठार). ഏതാണ്ട് 10 ചതുരശ്ര കിലോമീറ്റർ വിസ്തൃതിയിൽ പരന്നുകിടക്കുന്ന ഈ പീഠഭൂമിക്ക് സമുദ്രനിരപ്പിൽ നിന്നും 1200 മീറ്റർ ഉയരമുണ്ട്. അത്യപൂർവ്വമായ സസ്യ-ജന്തുജാലങ്ങൾ വസിക്കുന്ന പ്രദേശമാണിത്. ഈ പീഠഭൂമിയിൽ കാണപ്പെടുന്ന "കാസ" ("Elaecarpus glandulosus") എന്ന മരത്തിന്റെ പേരിൽ നിന്നാണ് 'കാസ് പീഠഭൂമി' എന്ന പേര് ലഭിച്ചത്. ഓർക്കിഡുകൾ, കാർവി തുടങ്ങി 850-ലധികം പുഷ്പ സസ്യങ്ങൾ വളരുന്ന ഈ പീഠഭൂമിയെ "മഹാരാഷ്ട്രയിലെ പൂക്കളുടെ താഴ്‌വര" എന്നും വിശേഷിപ്പിക്കാറുണ്ട്. 2012-ൽ യുനെസ്‌കോ ഈ പ്രദേശത്തെ ലോക പൈതൃക സ്ഥാനങ്ങളിലൊന്നായി പ്രഖ്യാപിച്ചു. 
ഇന്ത്യയുടെ പടിഞ്ഞാറേ തീരത്തിനു സമാന്തരമായി കിടക്കുന്ന പർവ്വതനിരയാണ് പശ്ചിമഘട്ടം. ഏകദേശം 60,000 ചതുരശ്ര കിലോമീറ്ററിലധികം വിസ്തൃതിയിൽ പരന്നുകിടക്കുന്ന ഈ മലനിരകളിൽ അത്യപൂർവ്വമായ സസ്യങ്ങളും ജന്തുക്കളും കാണപ്പെടുന്നു. മഹാരാഷ്ട്രയിൽ ഈ പർവ്വതനിരകളെ 'സഹ്യാദ്രി' എന്നും വിളിക്കാറുണ്ട്. സത്താര നഗരത്തിൽ നിന്നും 24 കിലോമീറ്റർ അകലെ പശ്ചിമ ഘട്ടത്തിന്റെ സമീപത്താണ് കാസ് പീഠഭൂമി സ്ഥിതിചെയ്യുന്നത്.

താരതമ്യേന പരന്ന പ്രതലവും സമീപത്തുള്ള സമതലങ്ങൾ, ജലാശയങ്ങൾ എന്നിവയെക്കാൾ ഉയരവുമുള്ള ഭൂവിഭാഗമാണ് പീഠഭൂമി. മറ്റു പ്രദേശങ്ങളുമായി താരതമ്യം ചെയ്യുമ്പോൾ 'പീഠം' പോലെ ഉയർന്നുനിൽക്കുന്നതുകൊണ്ടാണ് ഇതിന് ഈ പേരു ലഭിച്ചത്. ചെങ്കുത്തായ ചരിവുകളോടുകൂടിയ വശങ്ങളും പരന്ന മുകൾപ്പരപ്പുമാണ് പീഠഭൂമികളുടെ സവിശേഷത. അഗ്നിപർവ്വത സ്ഫോടനങ്ങളുടെ ഫലമായി പുറത്തുവരുന്ന ശിലാദ്രവം തണുത്തുറഞ്ഞാണ് പീഠഭൂമികൾ രൂപംകൊള്ളുന്നത്. ഇതുകൂടാതെ കാലാവസ്ഥാ വ്യതിയാനം, പർവ്വതങ്ങളിലെ മഞ്ഞ് ഉരുകൽ, വന നശീകരണം, മണ്ണൊലിപ്പ് തുടങ്ങിയ പ്രകൃതി പ്രതിഭാസങ്ങളും പീഠഭൂമികൾ രൂപംകൊള്ളുന്നതിനു കാരണമാകാറുണ്ട്.

കുറ്റിച്ചെടികളും പുൽവർഗ്ഗ സസ്യങ്ങളും നൂറ്റിയൻപതിലധികം വ്യത്യസ്തയിനം പൂക്കളും കൊണ്ടു സമ്പന്നമാണ് കാസ് പീഠഭൂമി. ഓർക്കിഡുകൾ, കാർവി തുടങ്ങിയ സപുഷ്പികൾ മുതൽ ഡ്രോസെറ പോലുള്ള മാംസഭോജി സസ്യങ്ങൾ വരെ ഇവിടെ കാണപ്പെടുന്നു. ആഗസ്റ്റ് മുതൽ ഒക്ടോബർ വരെയുള്ള മാസങ്ങളിലാണ് ഇവിടുത്തെ സസ്യങ്ങൾ പൂവണിയുന്നത്. ആ സമയങ്ങളിൽ 'പൂക്കളുടെ താഴ്‌വര' എന്നാണ് ഈ പ്രദേശത്തെ വിശേഷിപ്പിക്കുന്നത്. മനോഹരമായ ഈ കാഴ്ച കാണുവാനായി നിരവധി സഞ്ചാരികൾ ഇവിടെയെത്താറുണ്ട്. ഇവിടുത്തെ ആവാസവ്യവസ്ഥയുടെ സംരക്ഷണത്തിന്റെ ഭാഗമായി ഒരു ദിവസം പരമാവധി 2000 പേരെ മാത്രമേ പ്രവേശിക്കാൻ അനുവദിക്കുകയുള്ളൂ. ഓൺലൈൻ രജിസ്ട്രഷൻ ചെയ്തവർക്കാണ് പ്രവേശനം ലഭിക്കുക.

ജൈവ വൈവിധ്യം കൊണ്ടു സമ്പന്നമാണ് കാസ് പീഠഭൂമി. പീഠഭൂമിയുടെ സിംഹഭാഗവും സംരക്ഷിത വനങ്ങളാണ്. ഇവിടെ നിന്നും ഒട്ടേറെ പുതിയ സസ്യങ്ങളെ കണ്ടെത്തിയിട്ടുണ്ട്. പുഷ്പ്പിക്കുന്ന സസ്യങ്ങളുടെ 850-ലധികം സ്പീഷീസുകൾ ഇവിടെ കാണപ്പെടുന്നു. 624 ഇനം സസ്യങ്ങൾ വംശനാശ ഭീഷണിയുടെ വക്കിലാണ്. ഇവയിൽ തന്നെ 39-ഓളം ഇനം സസ്യങ്ങൾ കാസ് പീഠഭൂമിയിൽ മാത്രം കാണപ്പെടുന്നവയാണ്. പീഠഭൂമിക്കു ചുറ്റും ധാരാളം കുറ്റിച്ചെടികളും മരങ്ങളുമുണ്ട്‌. കറുത്തശിലകൾ ധാരാളം കാണപ്പെടുന്ന പ്രദേശമാണിത്‌.

കാസ് പീഠഭൂമിയിൽ കാണപ്പെടുന്ന പുഷ്പസസ്യങ്ങളുടെ പട്ടിക. (ശാസ്ത്രനാമം ഇംഗ്ലീഷിൽ തന്നെ നൽകിയിരിക്കുന്നു.)

കാസ് പീഠഭൂമിയുടെ ദക്ഷിണഭാഗത്ത് കാസ് തടാകം സ്ഥിതിചെയ്യുന്നു. തടാകത്തിനു ചുറ്റും നിബിഡ വനങ്ങളുണ്ട്. സജ്ജങ്ങാദ് കോട്ടയ്ക്കും കാൻഹെർ ഡാമിനും ഇടയിൽ സ്ഥിതിചെയ്യുന്ന ഈ തടാകം സഹ്യാദ്രി മലനിരകൾക്കിടയിൽ ഒരു കിണ്ണം വച്ചിരിക്കുന്നതു പോലെയാണ് കാണപ്പെടുന്നത്. സത്താരയിലെ ജനങ്ങൾ ജലത്തിനുവേണ്ടി പ്രധാനമായും ഈ തടാകത്തെയാണ് ആശ്രയിക്കുന്നത്. കാസ് തടാകത്തിനു തെക്കുഭാഗത്ത് 30 കിലോമീറ്റർ അകലെയായി കൊയ്നാ വന്യജീവി സങ്കേതം സ്ഥിതിചെയ്യുന്നു. കാസ് പീഠഭൂമിക്കു ചുറ്റും ഗുഹകൾ, ക്ഷേത്രങ്ങൾ, ഉല്ലാസയാത്രയ്ക്കു പറ്റിയ സ്ഥലങ്ങൾ, ബോട്ടിൽ സഞ്ചരിക്കാവുന്ന സ്ഥലങ്ങൾ എന്നിവയെല്ലാമുണ്ട് . ഇന്ത്യയിലെ ഏറ്റവും ഉയരമുള്ള വെള്ളച്ചാട്ടങ്ങളിലൊന്നായ വജ്രൈ വെള്ളച്ചാട്ടവും കാസ് പീഠഭൂമിയുടെ സമീപത്താണ് സ്ഥിതിചെയ്യുന്നത്.

കാസ് പീഠഭൂമിയിൽ എത്തിച്ചേരുവാൻ രണ്ടു മാർഗ്ഗങ്ങളുണ്ട്. സത്താരയിൽ നിന്നു നേരിട്ട് റോഡു വഴി എത്തുന്നതാണ് ഒന്നാമത്തെ മാർഗ്ഗം. മഹാബലേശ്വറിനെയും പഞ്ചാഗ്നിയെയും ബന്ധിപ്പിക്കുന്ന ലിങ്ക് റോഡു വഴി തപോലയിൽ നിന്നും എത്തിച്ചേരുന്നതാണ് രണ്ടാമത്തെ മാർഗ്ഗം. തപോലയിലും മഹാബലേശ്വറിലും സഞ്ചാരികൾക്കു വിശ്രമിക്കാനുള്ള സൗകര്യങ്ങൾ ലഭ്യമാണ്.




</doc>
<doc id="324341" url="https://ml.wikipedia.org/wiki?curid=324341" title="കാഠ്മണ്ഡു ദർബാർ സ്ക്വൊയർ">
കാഠ്മണ്ഡു ദർബാർ സ്ക്വൊയർ

യുനെസ്കോയുടെ പൈതൃക സ്ഥാനം ലഭിച്ച നേപ്പാളിൽ സ്ഥിതിചെയ്യുന്ന കാഠ്മണ്ഡു താഴ്വരയിലെ മൂന്ന് ദർബാർ സ്ക്വൊയറുകളിൽ ഒന്നാണ്   കാഠ്മണ്ഡു ദർബാർ സ്ക്വൊയർ (നേപ്പാളി ഭാഷ: वसन्तपुर दरवार क्षेत्र, "Basantapur Darbar Kshetra")ഇത് കാഠ്മണ്ഡുകിംങ്ഡത്തിലെ റോയൽ പാലസ്സിന് മുമ്പിലായി സ്ഥിതിചെയ്യുന്നു.

ഇവിടത്തെ പല പ്രധാന നഗരങ്ങളും 2015 ഏപ്രിൽ 25 -ലെ നേപ്പാൾ ഭൂമികുലുക്കത്തിൽ നശിക്കപ്പെട്ടു.വളരഅത്ഭുതപരമായ കലാവൈഭവങ്ങൾ നിറഞ്ഞ മരപ്പണികളാലും, നൂറ്റാണ്ടുകളിലെ പുതിയ രീതിശാസ്ത്രത്തോടുകൂടിയ ശിൽപ്പികളുടെ ശിൽപ്പങ്ങളാലും ദർബാർ സ്ക്വൊയർ മൂടപ്പെട്ടിരിക്കുന്നു.ഇവിടത്തെ റോയൽ പാലസ് ആദ്യം ദറ്റാറയ സ്ക്വൊയറിലായിരുന്നു ഉണ്ടായിരുന്നത്, പിന്നീടത് ദർബാർ സ്ക്വൊയറിലേക്ക് മാറ്റി. 

ഈ നഗരം മുഴുവൻ ഭരിച്ചിരുന്ന, മാള , ഷാഹ് രാജാക്കന്മാരുടെ കൊട്ടാരം അടങ്ങുന്ന സ്ഥലമാണ് ദർബാർ സ്ക്വൊയർ.ഈ പ്രദേശത്തേയുമുൾപ്പെടുത്തിയിട്ടുള്ള ചതുരം ചതുർഭുജരീതിയിലാണ്,അവിടെ ക്ഷേത്രങ്ങളും, മുറ്റവുമുണ്ട്. ഇത്,രാമന്റെ കുരങ്ങുഭക്തനായ ഹനുമാനിനെ പ്രതിഷ്ടയായി വച്ചിരിക്കുന്ന, ഹനുമാൻ ദോക്ക ദർബാർ സ്ക്വൊയർ എന്നറിയപ്പെടുന്നു.പാലസ്സിന്റെ മുമ്പറത്തിലായി ഈ ചതുരം സ്ഥിതിചെയ്യുന്നു.

മൂന്നാം നൂറ്റാണ്ടിൽ ലിച്ചാവി രാജാവിന്റെ ഭരണകാലത്തിന് ശേഷമായിരുന്നു റോയൽ പാലസ്സ് നിർമ്മിക്കപ്പെട്ടത്. അവിടെയുണ്ടായിരുന്നു കൊട്ടാരങ്ങളുടേയും, ക്ഷേത്രങ്ങളുടേയും മാതൃകയിൽ കെട്ടിടങ്ങളുടെ നിർമ്മാണം ആവർത്തിച്ചെന്നല്ലാതെ ആ കാലത്തുനിന്ന് ഒന്ന് അവശേഷിച്ചില്ല.പുരാതന എഴുത്തുകളിൽ, ഗുണാപോ, ഗുപോ എന്നീ പേരുകളായാണ് ആ പാലസ്സുകളെ ചതുരത്തിനുള്ളിൽ വിളിച്ചതെന്ന് പറയുന്നു,10 -ാം നൂറ്റാണ്ടിൽ ഭരിച്ചിരുന്ന ഗുണകമദേവ് എന്ന രാജാവാണ് ആ പാലസ്സുകളെ നിർമ്മിച്ചതെന്ന് കരുതപ്പെടുന്നു.രറ്റ്ന മാള രാജാവിന്റെ (1484–1520) ഭരണത്തിൽ നിന്ന് സ്വതന്ത്രനായ കാഠ്മണ്ഡു നഗര ചതുരത്തിലെ പാലസ്സുകളെല്ലാം മാള രാജാവിന്റേതായി.1769-ൽ പ്രിത്ത്വി നാരായൺ ഷാഹ് കാഠ്മണ്ഡു താഴ്വരയ്ക്കുനേരെ ആക്രമണം നടത്തിയപ്പോൾ, ദർബാർ സ്ക്വൊയറിൽ തന്റെ പാലസ്സ് നിർമ്മിക്കുകയുണ്ടായി.1896-ൽ നാരായൺ ഹിറ്റി പാലസ്സിലേക്ക് ഷാഹ് ചക്രവർത്തി പരമ്പര മാറും വരെ അവർ അവിടം ഭരിച്ചുകൊണ്ടിരുന്നു.

1975-ലെ ബീരേന്ദ്ര ബിർ ബിക്ക്രം ഷാഹ് , 2001-ലെ ഗ്യാനേന്ദ്ര ബിർ ബിക്ക്രം ഷാഹ് എന്നീ രാജാക്കന്മാർക്കായുള്ള രാജകീയപരമായ വേദികളുടെ പ്രധാനം ഇടം തന്നെയാണ് ഇപ്പോഴും ഈ ചതുരം.

എന്നാൽ കാഠ്മണ്ഡു ദർബാർ സ്ക്വൊയറിന്റെ തുടക്കത്തേക്കുറിച്ചുള്ള ചരിത്രം എവിടേയും ലിഖിതമല്ല, ഇവിടത്തെ കൊട്ടാരങ്ങൾ നിർമ്മിച്ചതായി കരുതപ്പെടുന്നത് ശങ്ക്രദേവ് രാജാവാണ്. ,സ്വതന്ത്ര കാഠ്മണ്ഡു നഗരത്തിന്റെ ആദ്യത്തെ രാജാവ് എന്ന നിലക്ക്, 1501- ൽ നിർമ്മിക്കുപ്പെട്ട പാലസ്സിന് കിഴക്കേഭാഗത്തുള്ള തലേരു ക്ഷേത്രം നിർമ്മിച്ചത് രത്ന മാളയാണ്.


</doc>
<doc id="324346" url="https://ml.wikipedia.org/wiki?curid=324346" title="മംഗോളിയൻ വിപ്ലവം (1921)">
മംഗോളിയൻ വിപ്ലവം (1921)

സോവിയേറ്റ് റെഡ് ആർമിയുടെ സഹായത്തോടെ മംഗോളിയയിൽ മംഗോളിയൻ വിപ്ലവകാരികൾ റഷ്യൻ വൈറ്റ് ഗാർഡുകളെ രാജ്യത്തിന്‌ പുറത്താക്കിയ രാഷ്ട്രീയ സൈനിക പ്രക്ഷോഭമാണ്‌ 1921ലെ മംഗോളിയൻ വിപ്ലവം.1924ൽ മംഗോളിയൻ പീപ്പിൾസ് റിപ്പബ്ലിക്ക് അവിടെ സ്ഥാപിക്കപ്പെട്ടു.എന്നാൽ 1990 വരെ മംഗോളിയൻ പീപ്പിൾസ് റിപ്പബ്ലിക്ക് സോവിയേറ്റ് യൂണിയന്റെ നിരീക്ഷക രാജ്യമായിരുന്നു.ഈ പ്രക്ഷോഭത്തോടെ മംഗോളിയയുടെ മേലിലുള്ള ചൈനയുടെ അധീശ്വത്വം അവസാനിക്കപ്പെട്ടു.1919 മുതൽ മംഗോളിയ നിലവിൽ വന്നു.ഈ വിപ്ലവത്തിനെ പീപ്പിൾസ്സ് റവലൂഷൻ ഓഫ് 1921 എന്നും പീപ്പിൾസ് റവലൂഷൻ () എന്നും ഇത് അറിയപ്പെട്ടു.
1911ൽ ചൈനയിൽ പ്രക്ഷോഭം പൊട്ടിപുറപ്പെട്ടു.ഒന്നിനു പുറകെ ഒന്നായി ഓറോ പ്രവശ്യകളും ഖിങ്ങ്(Quing) സർക്കാരിൽ നിന്ന് സ്വാതന്ത്യം പ്രഖ്യാപിച്ചു.1911ൽ മംഗോളിയയുടെ പുറത്തേ സ്ഥലം സ്വാതന്ദ്ര്യം പ്രഖ്യാപിച്ചു.ഖുതുക്തുവിന്റെ കീഴിൽ മതാധിഷ്ഠിത ഭരണം ആരംഭിച്ചു.ഡിസംബർ 29ന്‌ അദ്ദേഹം ബോഗ്ദ് ഖാൻ(ചക്രവർത്തി,Great khan)ആയി അവയം പ്രഖ്യാപിച്ചു .1911 മുതൽ 1919 വരെ ബോഗ്ദ് ഖാൻ കാലഘട്ടമായിരുന്നു.ബുദ്ധിസ്റ്റ് മത ആചാരങ്ങളുടെ ഒരു സങ്കലനമായിരുന്നു പുതിയ മംഗോളിയൻ സർക്കാർ.

സംസ്ഥാന സർക്കാരിന്റെ അധീനതയിലാണെങ്കിലും ബോഗ്ദ് ഖാന്റെ നിയമ സഭകായിരുന്നു കൂടുതൽ അധികാരങ്ങളും.മംഗോളിയൻ റഷ്യൻ ചരിത്ര രേഖകളിൽ മംഗോളിയൻ സമൂഹം ഈ ഭരണത്തിൽ സംതൃപ്തരായിരുന്നെങ്കിലും വിഭിന്ന കാഴ്ച്ചപ്പാടുകൾ രാഷ്ട്രത്തിന്റെ വികസനത്തിനെ പറ്റി പുലർത്തി പോയിരുന്നു.

റഷ്യൻ വിപ്ലവത്തിനു ശേഷം ബോൾഷെവിക സംഘം മംഗോളിയയിലേക്ക് കടന്ന് വന്നു.ഈ സമയത്ത് ചൈന മംഗോളിയയിൽ അധിനിവേശം നടത്തി ഏകാധിപത്യം അവസാനിപ്പിക്കാൻ മന്ത്രിമാരിൽ നിന്ന് ഒപ്പിട്ടു വാങ്ങി, ബോഗ്ദ് ഖാനെ പുറത്താക്കി.

1919ൽ കുറച്ച് മംഗോളിയക്കാർ ചേർന്ന് കൗൺസുലാർ ഹില്ല എന്നൊരു സംഘടനയും കിഴക്കൻ ഉർഗ എന്ന സംഘടനയും രൂപീകരിച്ചു. രൂപീകരിച്ചു.ഇവർ സ്വതന്ത്ര മംഗോളിയക്ക് ആവശ്യം ഉന്നയിച്ചു.

ബോൾഷെവിക് അനുകൂലികളായ ചിലർ കൌൻസുലർ ഹിൽ ഗ്രൂപ്പിന്റെ പ്രവർത്തനങ്ങൾ മനസ്സിലാക്കാൻ സോവിയേറ്റ് ഭരണകൂടം മംഗോലിയയിലേക്ക് ആളെ അയക്കുകയും തിരിച്ചെതിയ അവർ സ്ഥിതി ഗതികൾ വിശദമാക്കി.സോവിയേറ്റ് സർക്കാർ മംഗോളിയൻ തോഴിലാളികൾക്ക് സഹായം വാഗ്ദാനം നൽകി.ഇതോടെ ചൈനയുടെ ഒരു സംഘവുമായി സോവിയേറ്റിന്റെ ഒരു സംഘവുമായി യുദ്ധം നടക്കുകയും അതിൽ സോവിയേറ്റ് വിജയിക്കുകയും ചെയ്തു.


</doc>
<doc id="324348" url="https://ml.wikipedia.org/wiki?curid=324348" title="വിയറ്റ്നാമീസ് ഭാഷ">
വിയറ്റ്നാമീസ് ഭാഷ

വിയറ്റ്നാമിന്റെ വടക്ക് രൂപം കൊണ്ട ഓസ്ട്രോ-ഏഷ്യാറ്റിക് ഭാഷയാണ്‌ വിയറ്റ്നാമീസ്' () .വിയറ്റ്നാമിന്റെ ദേശീയ ഭാഷയും ഔദ്യോഗിക ഭാഷയുമാണ്‌ വിയറ്റ്നാമീസ് ഭാഷ.വിയറ്റ്നാമീസ് ജനതയുടെ (കിൻഹ്(kinh)) മാത്ര്ഭാഷയാണ്‌ വിയറ്റ്നാമീസ്.വിയറ്റ്നാമീസ് ജനതയുടെ കുടിയേറ്റങ്ങളുടെയും സംസ്ക്കാരങ്ങളുടെയും ഫലമായി ലോകത്തിന്റെ വിവിധ സ്ഥലങ്ങളിൽ വിയറ്റ്നാമീസ് ഭാഷ സംസാരിക്കുനാവർ ഇന്ന് ഉണ്ട്.വിയറ്റ്നാമീസിൽ ഏറ്റവും ക്ലൂടുതൽ ആളുകൾ സംസാരിക്കുന്ന ഒന്നാമത്തെയൊ രണ്ടാമത്തെയോ ഭാഷയാണ്‌ ഇന്ന് വിയറ്റ്നാമീസ്.കിഴക്ക്,തെക്ക്-കിഴക്ക് ഏഷ്യ,വടക്കൻ അമേരിക്ക,ഓസ്ട്രേലിയ,പടിഞ്ഞാറൻ യൂറോപ്പ് എന്നിവിടങ്ങളിൽ വിയറ്റ്നാമീസ് ഭാഷ സംസാരിക്കുന്ന ധാരാളം ആളുകൾ ഇന്ന് ഉണ്ട്.ചെക്ക് റിപ്പബ്ലിക്കിലും വിയറ്റ്നാമീസ് ന്യൂനപക്ഷ ഭാഷയാണ്‌.

ഓസ്ട്രോ-ഏഷ്യാറ്റിക് ഭാഷകളിൽ ഏറ്റവും കൂടുതൽ ആളുകൾ സംസാരിക്കുന്ന ഭാഷകളിൽ ഒന്നാണ്‌ ഇത്.ചൈനീസ് ഭാഷയിൽ നിന്നാണ്‌ വിയറ്റ്നാമീസ് പദങ്ങൾ കടമെടുത്തിരിക്കുന്നത്.ചൈനീസ് അക്ഷരങ്ങളുടെ പുതുക്കിയ രൂപമായ ചൂ നോമാണ്‌ നാട്ടുഭാഷയുടെ ഉച്ചാരണത്തിന്‌ ഉപയോഗിക്കുന്നത്.വിയറ്റ്നാമീസ് ഭാഷ ഇന്ന് ചില ലാറ്റിൻ അക്ഷരങ്ങളും ശബ്ദവും ഉപയോഗിക്കുന്നുണ്ട്.

ദേശീയ ഭാഷയായി വിയറ്റ്നാം വിയറ്റ്നാ​ീസ് ഉപയോഗിക്കുന്നു.ചൈനയിലെ ഗുങ്ങ്സി (Guangxi) പ്രവശ്യയുടെയും ഔദ്യോഗിക ഭാഷയാണ്‌ വിയറ്റ്നാമീസ്.അയൽരാജ്യമായ കംബോഡിയയിലും ലാവോസിലും വിയറ്റ്നാമീസ് ഉപയോഗിക്കുന്നു.അമേരിക്കൻ ഐക്യനാടുകളിൽ 1.5 മില്യൻ ജനങ്ങൾ വിയറ്റ്നാമീസ് ഭാഷ സംസാരിക്കുന്നു.അവിടെ ഏറ്റവും കൂടുതൽ ആളുകൾ സംസാരിക്കുന്ന ഭാഷകളിൽ ആറിൽ ഒന്നാണ്‌ വിയറ്റ്നാമീസ്.ടെക്സെസിൽ ഏറ്റവും കൂടുതൽ ആളുകൾ സംസാരിക്കുന മൂന്നാമത്തെ ഭാഷയും അർകൻസസിലും ലൊയൂസിയനയിലും നാലാമത്തെതും കാലിഫോർണിയയിൽ അഞ്ചാമത്തേയും ഓസ്ട്രേലിയയിൽ ഏഴാമത്തെ ഭാഷയുമാണ്‌ വിയറ്റ്നാമീസ്.ഫ്രാൻസിൽ ഏറ്റവും കൂടുതൽ ആളൂകൾ സംസാരിക്കുന്ന ഏഷയ്ൻ ഭാഷയും ഏറ്റവും കൂടുതൽ ആളുകൾ സംസാരിക്കുന്ന എട്ടാമത്തെ വിദേശ ഭാഷയാണ്‌ വിയറ്റ്നാമീസ്

പത്തൊൻപതാം നൂറ്റാണ്ടിന്റെ അവസാനം വരെ ചൈനീസ് അടിസ്ഥാനമാക്കി രണ്ട് രീതികളാണ്‌ വിയറ്റ്നാമീസിൽ ഉണ്ടായിരുന്നത്.സർക്കാർ ബിസ്നസ്സിലും സ്കോളർഷിപ്പിലും ഓദ്യോഗിക സാഹിത്യങ്ങളിലും എല്ലാ ഓദ്യോഗിക രചനകളിലും ചൈനീസാണ്‌ ഉപയോഗിച്ചിരുന്നത്.ചൂ നോം ഉപയോഗിച്ചാണ്‌ വിയറ്റ്നാമീസ് നാടോടി സാഹിത്യങ്ങൾ എഴുതിയിരുന്നത്
.പതിനേഴാം നൂറ്റാണ്ടിലെ ക്രിസ്ത്യൻ മിഷ്ണറിമാരുടെ ഫലമായി വിയറ്റ്നാമീസ് ലിപി കാലക്രമത്തിൽ ക്രിസ്ത്യൻ എഴുത്ത് രൂപത്തിൽ വിപുലമാവുകയും സാധാരണ ജനങ്ങളിൽ പ്രശസ്തമാവുകയും ചെയ്തു.


</doc>
<doc id="324349" url="https://ml.wikipedia.org/wiki?curid=324349" title="ജോർജ്ജ് ടൗൺ, പെനങ്">
ജോർജ്ജ് ടൗൺ, പെനങ്

മലേഷ്യയിലെ പെനങ്ങ് സംസ്ഥാനത്തിന്റെ ഏറ്റവും വലിയ നഗരവും തലസ്ഥാനവുമാണ്‌ ജോർജ്ജ് ടൗൺ.വടക്ക്-കിഴക്ക് പെനങ്ങ് ദ്വീപ് ജില്ലയിലെ തലസ്ഥാനം കൂടിയാണ്‌ ജോർജ്ജ് ടൗൺ.ബ്രിട്ടണിന്റെ ജോർജ്ജ് രണ്ടാമൻ രാജാവിന്റെ ബഹുമാനാർഥമാണ്‌ പെനങ്ങ് ദ്വീപിന്റെ വടക്ക്-കിഴക്ക് മൂലയിലെ ഈ സ്ഥലത്തിന്‌ ജോർജ്ജ് ടൗൺ എന്ന് നൽകിയത്.മെട്രോപൊളിറ്റൻ നഗരമായ ഈ നഗരത്തിൽ 510996 ജനങ്ങൾ വസിക്കുന്നുണ്ട്.ജെലുടോങ്ങ്,സുങ്ങൈ പിനങ്ങ്,സുങ്ങൈ നിബോങ്ങ്,ഗെലൂഗോർ,എയർ ഇറ്റം,ടഞ്ഞുങ്ങ് ബുങ്ങഹ്,ടഞ്ഞുങ്ങ് ടോകോങ്ങ് എന്നിവ ചേർത്താൽ ജനസംഖ്യ 2.5 മില്യൺ ഉണ്ടാകും.ഇതാണ്‌ മലേഹ്സ്യയുടെ ഏറ്റവും വലിയ രണ്ടാമത്തെ മെട്രോപൊളിറ്റൻ പ്രദേശവും വടക്കൻ മെട്രോപോലിസിൽ ഏറ്റവും വലിയ നഗരവുമാണ്‌ ജോർജ്ജ് ടൗണ്‌.1957ൽ എലിസമ്പത്ത് രാജ്ഞി ഈ നഗരത്തിന്‌ സ്വത്തവകാശം നൽകി.2015ൽ ജോർജ്ജ് ടൗൺ ഉൽപ്പെടുന്ന പെനങ്ങ് ദ്വീപിന്‌ നഗര പദവി ലഭിച്ചു.

യുനെസ്ക്കോയുടെ ലോക പൈതൃക കേന്ദ്രങ്ങളിൽ ഒന്നാണ്‌ ജോർജ്ജ് ടൗണിനകത്തെ നഗരം.പെനങ്ങ്,സിംഗപ്പൂർ,മലാക്കയും ചൈനീസ് ചായകടകളും പഞ്ച പാദ വഴികളും വിവിധ മതക്കാർക്കുള്ള ആരാധനാലയങ്ങൾ എന്നിവ ബ്രിട്ടീഷ് കോളനിയായിരുന്ന സമയത്താണ്‌ നിർമ്മിച്ചിരുന്നത്.കിഴക്കൻ തെക്ക്കിഴക്കൻ ഏഷയുടെ ഭാഗത്ത് കാണാൻ സാധിക്കാത്ത ഒരുപോലെയുള്ള ശില്പ്പകലയും സംസ്ക്കാര നഗരപ്രദേശങ്ങളും കാരണം യുനെസ്ക്കോ പൈതൃക പട്ടികയിൽ ഉൽപ്പെടുത്തി.ചൈനീസ് മലയ് ഭാഷയിലും ഖിയയോഷി ഷിയിലും ജോർജ്ജ് ടൗണിനെ താജുങ്ങ്(The cape) എന്നാണറിയപ്പെടുന്നത്.ഈ മലയ് വാക്ക് പഴയ പട്ടണമായ താജൂങ്ങ് പെനഗ(Cape Penaigre) എന്നതിൽ നിന്നാണ്‌ രൂപം കൊണ്ടത്.

1786ൽ ഓഗസ്റ്റ് 11ന്‌ൾ മലയ് സംസ്ഥാനത്ത് ബ്രിട്ടീഷ് ഈസ്റ്റ് ഇന്ത്യൻ കമ്പനിയുടെ ഒരു വ്യാപാരിയായ ക്യാപ്ടൻ ഫ്രാൻസിസ് ലൈറ്റാണ്‌ ഈ നഗരം സ്ഥാപിക്കുന്നത്.പെനങ്ങ് ദ്വീപിലെ കെഡഹ്(Kedah) സുൽത്താനിൽ നിന്നാണ്‌ അദ്ദേഹം ഈ സ്ഥലം സ്വന്തമാക്കിയത്.ദ്വീപിന്റെ വടക്ക്-കിഴക്ക് മൂലയിൽ അദ്ദേഹം കോൺവാലീസ് ഫോർട്ട് പണികഴിപ്പിച്ചു.ഈ ചരിത്ര വാണിജ്യ നഗരം ബാങ്കിങ്ങ് കപ്പൽ തുറമുഖ ഇറക്കുമതി കയറ്റുമതി പ്രവർത്തനങ്ങളിൽ പ്രശസ്തമാണ്‌ 2008 ജൂലൈയിൽ ലോക പൈത്രക കേന്ദ്രങ്ങളിൽ ഒന്നായി ഇത് തിരഞ്ഞെടുത്തു.2015ൽ പെനങ്ങ് ദ്വീപ് മുഴുവനായി മലേഷ്യൻ സർക്കാർ നഗരപദവി നൽകി. 

കോപ്പെൻ കാലാവസ്ഥ വർഗീകരണ പ്രകാരം ട്രോപ്പിക്കൽ റെയിൻ ഫോറസ്റ്റ് കാലാവസ്ഥയാൺ ജോർജ്ജ് ടൗണിൽ.ശരാശരി ഉയർന്ന് താപനില 31 ഡിഗ്രീ സെൽഷ്യസ് കുറഞ്ഞ താപനില 24 ഡിഗ്രീ സെൽഷ്യസ്.



</doc>
<doc id="324363" url="https://ml.wikipedia.org/wiki?curid=324363" title="മുടവന്തേരി പനാടത്തായ">
മുടവന്തേരി പനാടത്തായ

കോയിക്കോട്‌ ജില്ലയിലെ പ്രമുഖ വ്യാപാര കേന്ദ്രങ്ങളായ നാദാപുരത്തിന്റെ കിലോ മീറ്റർ ചുറ്റളവിൽ സ്ഥിതി ചെയ്യുന്ന ഒരു കൊച്ചു ഗ്രാമമാണു മുടവന്തേരി ,പനാടത്തായ..
ഈ കൊച്ചു ഗ്രാമത്തിൽ ഹിന്ദു ,മുസ്ലിം,കൊറച്ചാണെങ്കിലും ക്രിസ്ത്യൻ ,എന്നീ മതക്കാർ നല്ല യോജിപ്പോടെ ഐക്യത്തോടെ സന്തോഷത്തോടെ ജീവിക്കുന്ന സ്ഥലമാണു മുടവന്തേരി ഗ്രാമം..
ചെറിയ തരത്തിൽ രാഷ്ട്രീയ അരക്ഷിതാവസ്ഥ പല കാല ഘട്ടങ്ങളിൽജ്ം ആയിട്ട്‌ ഉണ്ടായെങ്കിലും എല്ലാം ദിവസങ്ങള കൊണ്ട്‌ തീരുന്നു ..വീണ്ട്ജ്ം സമാദാനവും സാഹോദര്യവും നിലവിൽ വരുന്നു എന്നത്‌ തന്നെ മുടവന്തേരിയെ പറ്റി വെത്യസ്ഥമായ ഒരു കാര്യം ആണു

</doc>
<doc id="324366" url="https://ml.wikipedia.org/wiki?curid=324366" title="ഐരാവതേശ്വര ക്ഷേത്രം">
ഐരാവതേശ്വര ക്ഷേത്രം

തമിഴ്നാട്ടിലെ കുംഭകോണത്തിനു സമീപം ദാരാസുരത്ത് സ്ഥിതിചെയ്യുന്ന പ്രസിദ്ധമായ ഹൈന്ദവ ക്ഷേത്രമാണ് ഐരാവതേശ്വര ക്ഷേത്രം (തമിഴ് : ஐராவதேஸ்வரர் கோயில்). 'ഐരാവതേശ്വരൻ' എന്നും അറിയപ്പെടുന്ന ശിവനെയാണ് ഇവിടെ ആരാധിക്കുന്നത്. 12-ആം നൂറ്റാണ്ടിൽ രാജരാജ ചോളൻ രണ്ടാമന്റെ കാലത്താണ് (1143-1173) ക്ഷേത്രത്തിന്റെ നിർമ്മാണം നടന്നത്. ക്ഷേത്രത്തിന്റെ നിർമ്മാണത്തിനായി ദ്രാവിഡ വാസ്തുവിദ്യാ ശൈലിയാണ് സ്വീകരിച്ചിരിക്കുന്നത്. ഐരാവതേശ്വര ക്ഷേത്രം, ബൃഹദീശ്വര ക്ഷേത്രം (തഞ്ചാവൂർ), ഗംഗൈകൊണ്ടചോളീശ്വര ക്ഷേത്രം (ഗംഗൈകൊണ്ടചോളപുരം) എന്നീ മൂന്ന് ക്ഷേത്രങ്ങളെയും ചേർത്ത് 'ചോഴ മഹാക്ഷേത്രങ്ങൾ' എന്നുവിളിക്കാറുണ്ട്. 1987-ൽ യുനെസ്‌കോ ഐരാവതേശ്വര ക്ഷേത്രത്തെ ലോക പൈതൃക സ്ഥാനങ്ങളിൽ ഒന്നായി പ്രഖ്യാപിച്ചു.

ഹൈന്ദവ ദേവനായ ശിവനാണ് ഈ ക്ഷേത്രത്തിലെ പ്രധാന പ്രതിഷ്ഠ. 'ഐരാവതേശ്വരൻ' എന്ന പേരിലാണ് ശിവനെ ഇവിടെ ആരാധിക്കുന്നത്. ഹിന്ദു 
പുരാണങ്ങളിൽ പരാമർശിക്കുന്ന വെളുത്ത നിറത്തിലുള്ള ഒരു ആനയാണ് ഐരാവതം. ദുർവാസാവ് മഹർഷിയുടെ ശാപത്തെത്തുടർന്ന് ഐരാവതത്തിന് വെളുപ്പ് നിറം നഷ്ടപ്പെട്ടു. നിറം തിരിച്ചുകിട്ടുന്നതിനു വേണ്ടി ഐരാവതം ഈ സ്ഥലത്തു വച്ച് ശിവനെ തപസ്സു ചെയ്തു. ശിവന്റെ നിർദ്ദേശപ്രകാരം ഇവിടുത്തെ കുളത്തിൽ ഇറങ്ങിയ ഐരാവതത്തിന് വെളുപ്പ് നിറം തിരികെ ലഭിച്ചു എന്നാണ് കഥ. ഐരാവതത്തിന്റെ ദുഃഖം അകറ്റിയതിനാൽ ശിവനെ 'ഐരാവതേശ്വരൻ' എന്നും വിളിക്കുന്നു. മരണത്തിന്റെ ദേവൻ എന്നറിയപ്പെടുന്ന യമനും ഇവിടെ വച്ച് ശിവനെ തപസ്സു ചെയ്തിരുന്നു. 'ശരീരം മുഴുവൻ ചുട്ടുപൊള്ളട്ടെ' എന്ന മുനിശാപത്തിൽ നിന്ന് മുക്തി ലഭിക്കുന്നതിനു വേണ്ടിയായിരുന്നു യമന്റെ തപസ്സ്. ഇവിടുത്തെ കുളത്തിൽ കുളിച്ചു കയറിയ യമദേവന് ശാപമോക്ഷം ലഭിച്ചുവെന്നാണ് വിശ്വാസം. അതിനാൽ ഈ കുളത്തിനെ "യമതീർത്ഥം" എന്നും വിളിക്കാറുണ്ട്.

ഐരാവതേശ്വര ക്ഷേത്രത്തിന്റെ വടക്കു ഭാഗത്ത് പെരിയ നായകി അമ്മൻ കോവിൽ സ്ഥിതിചെയ്യുന്നു. ഈ ക്ഷേത്രം ഐരാവതേശ്വര ക്ഷേത്രത്തിൽ നിന്ന് ഒറ്റപ്പെട്ടു കാണപ്പെടുന്നു. ശിവന്റെ പത്നിയായ പാർവ്വതി ദേവിയാണ് ഇവിടുത്തെ പ്രതിഷ്ഠ.




</doc>
<doc id="324373" url="https://ml.wikipedia.org/wiki?curid=324373" title="മീൻ‌കോരി">
മീൻ‌കോരി

മീൻകോരിയ്ക്ക് Indian skimmer, Indian scissors-bill എന്നൊക്കെ ആംഗലത്തിൽ പേരുണ്ട്. ശാസ്ത്രീയ നാമം "Rynchops albicollis" എന്നാണ്. ഇവയെ മുമ്പ് Indian scissors-bill എന്നു വിളിച്ചിരുന്നു. skimmer കുടുംബത്തിലെ മൂന്നു പക്ഷികളിൽ ഒന്നാണിത്.
മീനുകളാണ് പ്രധാന ഭക്ഷണം. ഇവയുടെ കൊക്കിന്റെ മുകൾ ഭാഗം ചെറുതും താഴെ ഭാഗം വലുതും വളയുന്നതുമാണ്. വെള്ളത്തിനു മീതെ പറന്ന് കീഴ്കൊക്കുകൊണ്ട് കോരിയാണ് ഇരപിടിക്കുന്നത്. കൂട്ടമായി സന്ധ്യക്കാണ് ഇര തേടുന്നത്.

തല കറുപ്പ്, കൊക്ക് ഓറഞ്ച്, വെള്ള ശരീരം, നീണ്ട ചിറകുകൾ. കൊക്കിന്റെ അറ്റം ഓറഞ്ചു നിറം.
40-43 സെ.മീ നീളം, 108 സെ. മീ. ചിറകു വിരിപ്പ്. 
ശരീരത്തിന്റെ മുകൾഭാഗം നല്ല കറുപ്പ്, അടിവശം വെളുപ്പ്. തല കറുപ്പും നെറ്റി വെളുപ്പും. വെള്ള നിറത്തിൽ കൂർത്ത അറ്റമുള്ള ചിറകുകൾ. നീളം കുറഞ്ഞ ഫോർക്കു പോലുള്ള വെളുത്ത് മദ്ധ്യഭാഗം കറുത്ത വാലുണ്ട്. കാലുകൾക്ക് ചുവപ്പു നിറം. കുഞ്ഞുങ്ങളുടെ കൊക്കുകൾ സാധാരണ പോലെയാണ്. വലുതാവും തോറും കൊക്ക് വലുതാവുന്നു. 

വലിയ പുഴകളുടെ, തടാകത്തിന്റെ, കടത്തീരത്തിനടുത്തുള്ള കൃഷിയിടങ്ങളിൽ കാണുന്നു. ശുദ്ധജലാശയങ്ങൾക്കടുത്ത്, പ്രത്യേകിച്ച് പ്രജനന കാലത്ത് കാണുന്നു.
പുഴകൾക്കരികിലെ മണൽക്കൂനകളിലൊ ദ്വീപുകളിലൊ കൂട്ടമമായി കൂട് വയ്ക്കുന്നു. പാകിസ്താനിൽ സിന്ധു നദിക്കടുത്തും ഉത്തര-മദ്ധ്യ ഇന്ത്യയിൽ ഗംഗാ നദിക്കരയിലും കാണുന്നു.
ബംഗ്ളാദേശ് , മ്യാൻമാർ എന്നിവിടങ്ങളിലും കാണുന്നു. മുമ്പ് ലാവോസ്, കമ്പോഡിയ, വിയറ്റ്നാം എന്നിവിടങ്ങളിൽ ഉണ്ടായിരുന്നു. അപൂർവമായി നേപ്പാൾ, ഒമാൻ എന്നിവിടങ്ങളിൽ കാണുന്നു. 

മാർച്ച് മുതൽ മെയ് മാസം വരെയാണ് പ്രജനന കാലം. നിലത്ത് ഉണ്ടാക്കുന്ന കൊച്ചു കുഴിയാണ് കൂട്. 40 എണ്ണം വരെയുള്ള കൂട്ടങ്ങളായാണ് കൂട് ഉണ്ടാക്കുന്നത്. മറ്റു പക്ഷികളുടെ കൂടിന്നടുത്തും കൂട് ഉണ്ടാക്കാറുണ്ട്. തുറന്ന സ്ഥലത്താണ് കൂട് ഉണ്ടാക്കുന്നത്. വെള്ള അല്ലെങ്കിൽ മങ്ങിയ തവിട്ടു നിറത്തിൽ പുള്ളികളൊ വരകളൊ ഉള്ള മുട്ടകൾ ഇടുന്നു. 
3-5 മുട്ടകളിടുന്നു. ദിവസത്തിന്റെ ചൂടുള്ള സമയത്ത് കൂട്ടിൽ നിന്ന് അകന്നു നിൽക്കുന്ന പക്ഷി തണുപ്പുള്ളപ്പോൾ അടയിരിക്കുന്നു. അടയിരിക്കുന്ന പക്ഷികൾ മുട്ടകൾക്ക് ആദ്രത കിട്ടുന്നതിന് തുവലുകൾ നനച്ചാണ് അടയിരിക്കുന്നത്. 



</doc>
<doc id="324377" url="https://ml.wikipedia.org/wiki?curid=324377" title="കരിങ്കിളി">
കരിങ്കിളി

കരിങ്കിളിയുടെ ഇംഗ്ലീഷിലെ പേര് Indian blackbird എന്നാണ്. ശസ്ത്രീയ നാമം"Turdus simillimus" എന്നാണ്. ഇന്ത്യയിലും ശ്രീലങ്കയിലും കാണുന്നു. 
19 – 20 സെ.മീ. നീളമുണ്ട്.കണ്ണിന്റെ ചുറ്റും വീതിയുള്ള വളയമുണ്ട്.

ഇവയ്ക്ക് "T. m. nigropileus", "T. m. spencei" , "T. m. bourdilloni', "T. m. kinnisii" എന്നീ ഉപ വിഭാഗങ്ങളുണ്ട്.


</doc>
<doc id="324381" url="https://ml.wikipedia.org/wiki?curid=324381" title="ഭൗതികശാസ്ത്രത്തിനുള്ള നോബൽ സമ്മാനം">
ഭൗതികശാസ്ത്രത്തിനുള്ള നോബൽ സമ്മാനം

ആൽഫ്രഡ് നോബൽ ഏർപ്പെടുത്തിയ അഞ്ച് നോബൽ സമ്മാനങ്ങളിലൊന്നാണ് ഭൗതികശാസ്ത്രത്തിനുള്ള നോബൽ സമ്മാനം ("ഇംഗ്ലീഷ്: Nobel Prize in Physics, സ്വീഡിഷ്: Nobelpriset i fysik"). ഭൗതികശാസ്ത്രത്തിന് നൽകിയ ഏറ്റവും മികച്ച സംഭാവനകൾക്ക് റോയൽ സ്വീഡിഷ് അക്കാദമി ഓഫ് സയൻസസ് എല്ലാ വർഷവും ഈ പുരസ്കാരം നൽകുന്നു.

നോബൽ ഫൗണ്ടേഷന്റെ പേരിൽ റോയൽ സ്വീഡിഷ് അക്കാഡമി ഓഫ് സയൻസസ് നൽകുന്ന ഈ പുരസ്കാരത്തിന്റെ ജേതാവിനെ തീരുമാനിക്കുന്നത് ഭൗതികശാസ്ത്രത്തിനായുള്ള നോബൽ കമ്മിറ്റിയാണ്. അക്കാഡമി തിരഞ്ഞെടുക്കുന്ന അഞ്ചു പേരാണ് ഈ കമ്മിറ്റിയിലുള്ളത്. 1901 മുതൽ നോബലിന്റെ മരണവാർഷികദിനമായ ഡിസംബർ 10-ന് സ്റ്റോക്ക്‌ഹോമിൽ വച്ചാണ് ഈ അവാർഡ് നൽകുന്നത്.

ഭൗതികശാസ്ത്രത്തിനുള്ള നോബൽ സമ്മാനം നേടിയവരുടെ പട്ടിക.


</doc>
<doc id="324384" url="https://ml.wikipedia.org/wiki?curid=324384" title="ലെസ്സർ സന്റ ദ്വീപ് സമൂഹം">
ലെസ്സർ സന്റ ദ്വീപ് സമൂഹം

തെക്കുകിഴക്കൻ ഏഷ്യയുടെ സമുദ്രത്തീരത്തു, ഓസ്‌ട്രേലിയയുടെ വടക്കു വശത്തായി സ്ഥിതിച്ചെയ്യുന്ന ദ്വീപ് സമുഹമാണ് ലെസ്സർ സന്റെ ദ്വീപുകൾ അഥവാ നുസാ തെങ്കാര ("തെക്കുകിഴക്കൻ ദ്വീപുകൾ") എന്ന് അറിയപ്പെടുന്നത്. 

ലെസ്സർ സന്റ് ദ്വീപുകളും, ഗ്രേറ്റർ സന്റ ദ്വീപുകളും ചേർന്നതാണ് സന്റ് ദ്വീപുകൾ എന്നറിയപ്പെടുന്നത്. തെക്കുകിഴക്കേ ഏഷ്യയ്ക്കും ആസ്‌ട്രേലിയയ്ക്കും നടുവിലായുള്ള മലയ് ദ്വീപസമൂഹത്തിലാണ് ഇവയുടെ സ്ഥാനം. ഈ ദ്വീപുകൾ അഗ്നിപ്പർവ്വത മേഖലയാണ്. 

പ്രധാന ലെസ്സർ സന്റ് ദ്വീപുകൾ (പടിഞ്ഞാറ് നിന്ന് കിഴക്കോട്ട് എന്ന ക്രമത്തിൽ) ബാലി, ലൊംബോക്, സുംബാവ, ഫ്‌ലോറസ്, സുംബ, തിമോർ, അലോർ, ആർക്കിപിലാഗോ, ഭരത് ദയ ദ്വീപ്, ടനിമ്പാർ ദ്വീപുകൾ എന്നിവയാണ്.

മലയ് ദ്വീപസമൂഹത്തിലെ ഒരുകൂട്ടം വലിയ ദ്വീപുകളാണ് ഗ്രേറ്റർ സന്റ ദ്വീപുകൾ.ഇവ മിക്കവയും ഇന്നത്തെ ഇന്തോനേഷ്യയുടെ ഭാഗമാണ്.കൂട്ടത്തിലെ ചെറിയ ദ്വീപായ ജാവയിലാണ് ഏറ്റവും കൂടുതൽ ജനസംഖ്യ; പടിഞ്ഞാറൻ വശത്ത് മലേഷ്യയിൽ നിന്ന് മലാക്കാ കടലിടുക്കിന് കുറുകെയായി ആണ് സുമാത്രയുടെ സ്ഥാനം; കലിമന്തം എന്ന് വിളിക്കപ്പെടുന്ന ഇന്തോനേഷ്യൻ മേഖലയായ വിശാല ബോർണിയോയും ഏതാണ്ട് Y ആകൃതിയിലുള്ള സുലവേസിയും(മുൻപ് സെലെബസ്) കിഴക്കൻ ഭാഗത്താണ്.ചില നിർവചനങ്ങൾ അനുസരിച്ച് ജാവയും സുമാത്രയും ബോർണിയോയും മാത്രമാണ് വലിയ സുന്ദ ദ്വീപുകളിൽ ഉൾപ്പെട്ടിരിക്കുന്നത്.

For an early english language account see - ' Account of the Sunda Islands and Japan : discourse of the Hon. T.S. Raffles. "pp. [190]-198 ; From the" Quarterly journal of science articles", vol. 2 (1817) or" Journal of science and the arts", Vol. 2 (1817)"


</doc>
<doc id="324391" url="https://ml.wikipedia.org/wiki?curid=324391" title="സഖാലിൻ ദ്വീപ്‌">
സഖാലിൻ ദ്വീപ്

റഷ്യയിലെ ഏറ്റവും വലിയ ദ്വീപാണ് സഖാലിൻ ദ്വീപ്‌. വടക്കൻ പസഫിക് മഹാസമുദ്രത്തിൽ ആണ് ഇത് സ്ഥിതിച്ചെയ്യുന്നത്. വലിപ്പത്തിൽ ജപ്പാൻ എന്ന രാജ്യത്തിന്റെ അഞ്ചിലൊന്ന് വരും സഖാലിൻ. ജപ്പാന്റെ വടക്കും റഷ്യയുടെ കിഴക്കൻ തീരത്തുമായാണ് സഖാലിന്റെ സ്ഥാനം. 

ഈ ദ്വീപിന്റെ ഭരണ നിർവഹണം നടത്തുന്നത് റഷ്യൻ ഭരണ ഘടനാ പ്രകാരമുള്ള സ്വയം ഭരണ സംവിധാനമായ ഒബ്ലാസ്റ്റ് ആണ്. ദ്വീപിലെ ഏറ്റവും വലിയ നഗരവും ഭരണകേന്ദ്രവും യുഴ്‌നോ സഖലിൻസ്‌ക് ആണ്. 

2010ലെ ജനസംഖ്യാ സെൻസസ് പ്രകാരം 497,973ആണ് ഇവിടത്തെ ജനസംഖ്യ. പഴയ സോവിയറ്റ് യൂനിയന്റെ വിവിധ ഭാഗങ്ങളിൽ നിന്നുള്ള ജനങ്ങളാണ് ഇവിടെ വസിക്കുന്നത്. റഷ്യൻ ആദിവാസി വിഭാഗമായ നിവ്ക് വിഭാഗങ്ങളാണ് ഇവിടത്തെ വലിയ ജനസമൂഹം. കൊറിയൻ ആദിവാസികളാണ് രണ്ടാമത്. ജപ്പാനിലെ ആദിവാസി ഗോത്രമായ ഐനു എന്നിവരുടെയും ആവാസ കേന്ദ്രമാണീ ദ്വീപ്. ഉക്രെയിൻ, താതാർസ്, ബെലാറൂശ്യൻസ് എന്നിവരും ഇവിടെ വസിക്കുന്നുണ്ട്. 

19, 20നൂറ്റാണ്ടുകളിൽ സഖാലിൻ ദ്വീപിന്റെ നിയന്ത്രണത്തിന് വേണ്ടി റഷ്യയും ജപ്പാനും തമ്മിൽ വലിയ തർക്കങ്ങൾ നിലനിന്നിരുന്നു. ജപ്പാന്റെ നിയന്ത്രണത്തിലായിരുന്ന ദ്വീപ് രണ്ടാം ലോക മഹായുദ്ധത്തിന് ഒടുവിൽ റഷ്യ പിടിച്ചെടുത്തു. 1949ഓടെ ഇവിടത്തെ ഐനു ഗോത്രങ്ങൾ ജപ്പാനിലെ എറ്റവും വലിയ രണ്ടാമത്തെ ദ്വീപായ ഹൊക്കൈഡൊ വിലേക്ക് താമസം മാറ്റി. .

ദ്വീപിന്റെ നിയമന്ത്രണ കാര്യത്തിൽ സോവിയറ്റ് യൂനിയനും ജപ്പാനും തമ്മിലുണ്ടായിരുന്ന നിഷ്പക്ഷതാ ഉടമ്പടി ഉപേക്ഷിച്ചതിനെ തുടർന്ന് 1945 ഓഗസ്റ്റ് 11ന് സോവിയറ്റ് യൂനിയൻ തെക്കൻ സഖാലിനിൽ ആക്രമണം ആരംഭിച്ചു. ദിവസങ്ങൾക്ക് ശേഷം ജപ്പാൻ കീഴടങ്ങി. ഓഗസ്റ്റ് 21 വരെ നീണ്ടു നിന്ന യുദ്ധത്തിൽ നിരവധി പേർ കൊല്ലപ്പെട്ടു. ശേഷിച്ച ജപ്പാനീസ് സൈന്യം വെടി നിർത്തൽ കരാറിന് സമ്മതിച്ചു. 1945 ഓഗസ്റ്റ് 25ന് സോവിയറ്റ് യൂനിയൻ, തോയോ ഹാറ തലസ്ഥാനമാക്കി അധിനിവേശം സ്ഥാപിച്ചു. 

1944 വരെ തെക്കൻ സഖാലിയനിൽ 400,000 ജാപ്പനീസ്, കൊറിയൻ ജനങ്ങൾ താമസിച്ചിരുന്നു. യുദ്ധത്തിന്റെ അവസാന നാളുകളിൽ ഇവരിൽ 100,000 ത്തോളം പേർ ജപ്പാനിലേക്ക് കുടിയേറി, ശേഷിക്കുന്ന 300,000 ഓളം പേർ പിന്നീടും നിവവധി വർഷങ്ങൾ അവിടെ താമസിച്ചു. 

റഷ്യയിലെ ഏറ്റവും വലിയ ദ്വീപായ സഖാലിന് 948 കിലോമീറ്റർ (589 മൈൽ) നീളവും ചില സ്ഥലങ്ങളിൽ 25 മുതൽ 170 കിലോമീറ്റർ (16 മുതൽ 106 മൈൽ ) വീതിയുമുണ്ട്. മൊത്തം 72,492 ചതുരശ്ര കിലോ മീറ്റർ (27,989 ചതുരശ്ര മൈൽ) പ്രദേശമാണ് ദ്വീപിന്റെ വിസ്തൃതി.
ദ്വീപിന്റെ പർവ്വതശാസ്ത്ര, ഭൂമിശാസ്ത്ര ഘടന സംബന്ധിച്ച വിവരങ്ങൾ അപൂർണമാണ്. പുരാതന അഗ്നിപർവതമായ സഖാലിൻ ദ്വീപ് ആർക്കിൽ നിന്ന് ഉയർന്നുവന്നതാണെന്നാണ് ഒരു സിദ്ധാന്തം. . സഖാലിൻ ദ്വീപിന്റെ ഏകദേശം മൂന്നിൽ ഒരു ഭാഗവും മലനിരകളാണ്.
രണ്ടു മലകൾ വടക്ക് നിന്ന് തെക്കോട്ട് എത്തുന്ന രീതിയിൽ സമാന്തരമായി സ്ഥിതിചെയ്യുന്നുണ്ട്.

സഖാലിൻ ഉൾനാടൻ ഗതാഗതത്തിന്റെ 30 ശതമാനവും റെയിൽവേയാണ്. റഷ്യൻ റെയിൽവേയുടെ 17 ഉപസ്ഥാപനങ്ങളിൽ ഒന്നായ സഖാലിൻ റെയിൽവേയാണ് ഇതിന്റെ ചുമതല നിർവ്വഹിക്കുന്നത്. ദ്വീപിന്റെ വടക്കൻ നഗരമായ നോഗ്ലിക്കി മുതൽ തെക്കൻ നഗരമായ കൊർസക്കോവ് വരെ സഖാലിൻ റെയിൽവേ സർവ്വീസ് നടത്തുന്നുണ്ട്. സഖാലിനും റഷ്യക്കുമിടയിൽ വനിനോ, കോൽമ്‌സ്‌ക് പ്രദേശങ്ങളെ ബന്ധിപ്പിച്ച് കൊണ്ടും സഖാലിൻ റെയിൽവേ സർവ്വീസ് നടത്തുന്നുണ്ട്.
റഷ്യൻ തലസ്ഥാനമായ മോസ്‌കോക്ക് പുറമെ ഖബറോവ്‌സ്‌ക്, വ്‌ല്യാഡിവാസ്‌ടോക് എന്നീ പ്രധാന നഗരങ്ങളുമായി ബന്ധിപ്പിച്ച് സഖാലിനിൽ നിന്ന് വിമാന സർവ്വീസ് നടത്തുന്നുണ്ട്. സഖാലിൻ ദ്വീപിലെ യൂഴ്‌നോസഖാലിൻസ്‌ക് വിമാനത്താവളത്തിൽ നിന്ന് ജപ്പാനിലെ ഹക്കോഡാറ്റ്, ദക്ഷിണ കൊറിയയിലെ സോൾ, ബുസാൻ എന്നിവിടങ്ങളിലേക്കും പതിവായി വിമാന സർവ്വീസ് നടത്തുന്നുണ്ട്. ജപ്പാനിലെ ടോക്ക്യോ, നിഗാട്ട, സപ്പോറോ, ചൈനയിലെ ശാങ്ഹാൾ, ദലിയൻ, ഹർബിൻ എന്നിവിടങ്ങളിലേക്ക് ചാർട്ടർ വിമാനങ്ങളും സർവ്വീസ് നടത്തുന്നുണ്ട്.


</doc>
<doc id="324395" url="https://ml.wikipedia.org/wiki?curid=324395" title="കുശാന വംശം">
കുശാന വംശം

കുശാനവംശം സ്ഥാപിച്ചത് എ.ഡി ഒന്നാംനൂറ്റാണ്ടിൽ കാഡ്ഫിസസ് ഒന്നാമനാണ്.എ.ഡി 78മുതൽ 120വരെ ഭരിച്ച കനിഷ്കനാണ് ഈ രാജവംശത്തിലെ എറ്റവും പ്രഗൽഭനും ജനപ്രിയനുമായിരുന്ന രാജാവ്.പുരുഷപുരം(ഇപ്പോഴത്തെ പെഷവാർ)തലസ്ഥാനമാക്കിയ ഇദ്ദേഹം അഫ്ഗാനിസ്ഥാൻ ബാക്ട്രിയ എന്നിവിടങ്ങളിലേക്ക് സാമ്രാജ്യം വ്യാപിപ്പിച്ചു.ഇന്ത്യക്കുള്ളിൽ പഞ്ചാബ്,കശ്മീർ,സിന്ധ്,ഉത്തർ പ്രദേശ് എന്നിവിടങ്ങളിലെല്ലാം ഇദ്ദേഹം ആധിപത്യം വ്യാപിപ്പിച്ചു.കനിഷ്കൻ പുരുഷപുരത്തും തക്ഷശിലയിലും മധുരയിലും നിർമിച്ച കെട്ടിടത്തിന്റെ അവശിഷ്ടങ്ങൾ ഇപ്പോളും കാണാം.കശ്മീരിൽ അദ്ദേഹം കനിഷ്കപുരം എന്ന ഒരു നഗരവും സ്ഥാപിച്ചു.അദ്ദേഹത്തിന്റെ കൊട്ടാരത്തിൽ ധാരാളം കവികളും ബുദ്ധപണ്ഡിതൻമാരും ഉണ്ടായിരുന്നു.വസുമിത്രൻ,അശ്വഘോഷൻ,നാഗാർജ്ജുനൻ എന്നിവരും ആയുർവേദാചാര്യനായ ചരകനും അവരിൽ പ്രധാനികളായിരുന്നു.സുപ്രസിദ്ധവൈദ്യ പണ്ഡിതനായിരുന്ന സുശ്രുതനും നാട്യശാസ്ത്രത്തിന്റെ കർത്താവായ ഭരതനും ജീവിച്ചിരുന്നത് ഇക്കാലത്താണ്.ഇന്ത്യൻ കലാരൂപങ്ങളുടെയും യവന(ഗ്രീക്ക്) കലകളുടെയും സംയോജനമായ ഗാന്ധാരകലാരൂപത്തിന് തുടക്കമിട്ടത് കനിഷ്കനാണ്.

മഹായനം ഹീനയാനം എന്നെല്ലാം ചരിത്രകാരന്മാർ തെറ്റിദ്ധരിക്കപ്പെട്ടതാവാനാണു വഴി. ഹീനം എന്നാൽ ഏറ്റവുംതാഴ്ന്ന അർത്ഥത്തിലുള്ള വാക്കാണ്. ബുദ്ധന്മാർ സ്വയം ഹീനരെന്നു പറഞ്ഞു ഭാഗിക്കാൻമാത്രം മണ്ടന്മാരല്ലല്ലോ.

ഹി എന്നാൽ വേണ്ടി എന്നർത്ഥം (for)

ന്യയാൻ എന്നാൽ മാർഗ്ഗം എന്നും ( way )

മഹാ എന്നാൽ മഹത്തായ എന്നർത്ഥം (great)

ഹിന്യയാൻ, മഹാന്യയാൻ എന്നതിനെ തെറ്റായി അല്ലെങ്കിൽ മനഃപൂർവ്വം തെറ്റായി ഹീനയാനം എന്നും മഹായാനം എന്നും വിളിച്ചതായിരിക്കാം

ഹിന്യയാന്മാർ പുതിയതായി ബുദ്ധമാർഗ്ഗത്തിലേക്കു വരുന്നവരും മഹാന്യയാന്മാർ ബുദ്ധമാർഗ്ഗങ്ങളായ അഷ്ടാംഗമാർഗ്ഗങ്ങൾ പഠിച്ചവരും ആയിരിക്കും.

മാതൃഭൂമി ഇയർ ബുക്ക്-2013

</doc>
<doc id="324402" url="https://ml.wikipedia.org/wiki?curid=324402" title="ബാജി റൗത്ത്">
ബാജി റൗത്ത്

ഇന്ത്യൻ സ്വാതന്ത്ര്യസമര ചരിത്രത്തിലെ ഏറ്റവും പ്രായം കുറഞ്ഞ രക്തസാക്ഷി(12വയസ്സ്).

രാത്രിയിൽ 'ബ്രാഹ്മണി നദി' കടക്കുവാൻ എത്തിയ ബ്രിട്ടീഷ്പോലീസിനോട് തോണി ഇറക്കില്ലെന്നു ധൈര്യപൂർവം പറഞ്ഞ ബാജി റൗത്തിനെ വെടിവെച്ചുകൊല്ലുകയായിരുന്നു.
ജനനം- 5 ഒക്ടോബർ 1926, നിലകന്തപുർ , ധെങ്കനാൽ , ഓടിഷ 
മരണം- 11 ഒക്ടോബർ 1938, നിലകന്തപുർ , ധെങ്കനാൽ

</doc>
<doc id="324427" url="https://ml.wikipedia.org/wiki?curid=324427" title="ബാൽപാണ്ടി">
ബാൽപാണ്ടി

ദക്ഷിണേന്ത്യയിലെ പ്രശസ്ത പക്ഷി സങ്കേതമായ കൂന്തംകുളത്ത് പക്ഷികളുടെ സംരക്ഷണം തന്റെ ജന്മനിയോഗമായി കരുതി പ്രവർത്തിക്കുന്നു. തമിഴ് നാട്ടിലെ മൂലക്കരപ്പട്ടിക്കു സമീപം ചുടലമുത്തു തേവരുടെയും ഷണ്മുഖ വടിവേലുവിന്റെയും പതിനാല് മക്കളിൽ ഏറ്റവും ഇളയവനാണ് ബാൽപാണ്ടി. ലക്ഷക്കണക്കിന് ദേശാടനപ്പറവകളാണ് ആഹാര സമ്പാദനത്തിും പ്രജനനത്തിനുമായി അവിടെ എത്തിച്ചേരുന്നത്.

പക്ഷി സങ്കേതത്തിൽ ബാൽപാണ്ടിയും ഭാര്യ വള്ളിത്തായിയും ആയിരത്തോളം വൃക്ഷങ്ങൾ നട്ടുപിടിപ്പിച്ചിട്ടുണ്ട്. കൂടുതകർന്നു വീഴുന്ന പക്ഷിക്കുഞ്ഞുങ്ങളെ പോറ്റുകയാണ് മറ്റൊരു പ്രധാന ജോലി. പക്ഷി സംരക്ഷണത്തിന്റെ ഭാഗമായി ഗ്രാമത്തിലെ സന്താനകൃഷ്ണൻ കോവിലിൽ പൊങ്കാലയ്ക്കും തിരുവിഴയ്ക്കും ഉച്ചഭാഷിണിയോ വെടിക്കെട്ടോ ഇല്ല.

ദേശീയവും അന്തർദേശീയവുമായ 42 പുരസ്ക്കാരങ്ങൾ. ലൈഫ് ഫോർഡ്സ് എന്ന പേരിൽ സുരേഷ് ഇളമൺ ബാൽ പാണ്ടിയെക്കുറിച്ച് ഡോക്യുമെന്ററി ചെയ്തിട്ടുണ്ട്.


</doc>
<doc id="324430" url="https://ml.wikipedia.org/wiki?curid=324430" title="സെവർനയ സെംല്യ">
സെവർനയ സെംല്യ

റഷ്യയിലെ ഒരു ദ്വീപ് സമൂഹമാണ് സെവർനയ സെംല്യ. അതിശൈത്യമുള്ള ഈ ദ്വീപ് സമൂഹം ഭൂമിയുടെ വടക്കേ ദ്രുവത്തിലാണ് സ്ഥിതിച്ചെയ്യുന്നത്. തൈമിർ ഉപദ്വീപിൽ സൈബീരയയുടെ ഭാഗമാണ് ഈ ദ്വീപ്. ഈ ദ്വീപ് സമൂഹമാണ് ആർട്ടിക്ക് മഹാസമുദ്രത്തിന്റെ രണ്ടു പ്രാന്ത സമുദ്രങ്ങളെ വേർത്തിരിക്കുന്നത്. ദ്വീപിന്റെ പടിഞ്ഞാറ് കര കടലും(kara Sea) കിഴക്ക് ലാപ്‌ടേവ് കടലും (Laptev Sea).

സെവർനയ സെംല്യ ദ്വീപ്‌സമൂഹത്തെ ആദ്യമായി പുറം ലോകമറിയുന്നത് 1913ലാണ്. 1930-32ലാണ് രേഖാമൂലം അടയാളപ്പെടുത്തുന്നത്. ഭൂമിയിൽ അവസാനമായി കണ്ടെത്തിയ ദ്വീപ്‌സമൂഹമാണ് ഇത് . ഇവ രാഷ്ട്രീയപരമായി റഷ്യയുടെ ക്രസ്‌നോയ്‌സ്‌ക് ക്രായി പ്രവിശ്യയുടെ ഭാഗമാണ്. പക്ഷേ ജനവാസമില്ലാത്ത ഈ പ്രദേശം ആർട്ടിക് അടിവാരമായി ഒഴിഞ്ഞു കിടക്കുകയാണ്.

ഒക്ടോബർ റെവല്യൂഷൻ ദ്വീപ്, ബോൾഷവിക് ദ്വീപ്, കോംസോമോളെറ്റ്‌സ് ദ്വീപ്, പൈനീർ ദ്വീപ് എന്നീ നാലു പ്രധാന ദ്വീപുകൾ ചേർന്നതാണ് സെവർനയ സെംല്യ.

ഒക്ടോബർ റെവല്യൂഷൻ ദ്വീപ്, ബോൾഷവിക് ദ്വീപ് എന്നിവയെ വേർത്തിരിക്കുന്നത് 104 കിലോമീറ്റർ നീളവും ഏകദേശം 55 കീലോമീറ്ററോളം വീതിയുമു്ള്ള വിൽകിറ്റ്‌സ്‌കി കടലിടുക്കാണ്. 

നാലു പ്രധാന ദ്വീപുകൾക്ക് പുറമെ 70ഓളം ചെറു ദ്വീപുകളടങ്ങിയ ഈ ദ്വീപ് സമൂഹം ഏകദേശം 37,000 സ്‌ക്വയർ കിലോമീറ്ററ് വ്യാപിച്ചുകിടക്കുന്നു.

സെവർനയ സെംല്യ ദ്വീപ് സമൂഹത്തിലെ ഏറ്റവും വലിയ ദ്വീപ് ഒക്ടോബർ റെവല്യൂഷൻ ദ്വീപാണ്. 14,170 സ്‌ക്വയർ കിലോമീറ്റർ (5,470 സ്‌ക്വയർ മൈൽ) പ്രദേശമാണ്  ഒക്ടോബർ റെവല്യൂഷൻ ദ്വീപിനുള്ളത്. വലിപ്പത്തിൽ ലോകത്ത് 56ആം സ്ഥാനമാണ് ഒക്ടോബർ റെവല്യൂഷൻ ദ്വീപിന്.

ദ്വീപ് സമൂഹത്തിലെ ഏറ്റവും തെക്ക് വശത്ത് സ്ഥിതിചെയ്യുന്ന ബോൾഷെവിക് ദ്വീപാണ് വലിപ്പത്തിൽ രണ്ടാമത്. 11,312 സ്‌ക്വയർ കിലോമീറ്റർ (4,370 സ്‌ക്വയർ മൈൽ) ആണ് ഇതിന്റെ വിസ്തൃതി. മലനിരകൾ നിറഞ്ഞ ഈ ദ്വീപിന്റെ 30 ശതമാനത്തോളം ഇടതൂർന്ന എസുകൾ മൂടിക്കിടക്കുകയാണ്.

സെവർനയ സെംല്യ ദ്വീപ് സമൂഹത്തിലെ ഏറ്റവും വടക്ക് സ്ഥിതിചെയ്യുന്ന കോസ്‌മോലെറ്റ്‌സ് ദ്വീപാണ് വലിപ്പത്തിൽ മൂന്നാമത്. വലിപ്പത്തിൽ ലോകത്തിൽ 82ആം സ്ഥാനമാണിതിന്. ഈ ദ്വീപിന്റെ ഏറ്റവും വടക്ക് വശത്തെ ആർട്ടിക് മുനമ്പ് എന്നാണ് അറിയപ്പെടുന്നത്. ഇവിടെ നിന്നാണ് പല ആർട്ടിക്ക് സാഹസിക യാത്രികരും യാത്ര ആരംഭിക്കൽ.

9,006 സ്‌ക്വയർ കിലോമീറ്റർ (3,477 സ്‌ക്വയർ മൈൽ) ആണ് ഇതിന്റെ വിസ്തൃതി. മലനിരകൾ നിറഞ്ഞ ഈ ദ്വീപിന്റെ 65 ശതമാനത്തോളം ഇടതൂർന്ന എസുകൾ മൂടിക്കിടക്കുകയാണ്. ഇതിന്റെ ഉയരം 780 മീറ്റർ ( 2,559 അടി) ആണ്. റഷ്യയിലെ ഏറ്റവും വലിയ ഐസ് മുനമ്പാണ്  കോസ്‌മോലെറ്റ്‌സ് ദ്വീപ്. കോംസോമോൽ എന്ന കമ്മ്യൂണിസ്റ്റ് യുവജന സംഘടന അംഗങ്ങളുടെ ബഹുമാനാർത്ഥമാണ് ഇതിന് കോസ്‌മോലെറ്റ്‌സ് എന്ന പേര് നൽകിയത്. 1930-32ൽ ജോർജി ഉഷാകോവ്, നിക്കോല ഉർന്ത്‌സേവ് എന്നീ പര്യവേഷക സംഘമാണ് ഈ പ്രദേശത്ത് പര്യവേഷണം നടത്തി ഇതിന് കോസ്‌മോലെറ്റ്‌സ്  എന്ന പേര് നൽകിയത്. 

സെവർനയ സെംല്യ ദ്വീപ് സമൂഹത്തിലെ ഏറ്റവും പടിഞ്ഞാറ് സ്ഥിതിചെയ്യുന്ന് ദ്വീപാണ് പൈനീർ. 1,527 സ്‌ക്വയർ കിലോമീറ്റർ (590സ്‌ക്വയർ മൈൽ) ആണ് ഇതിന്റെ വിസ്തൃതി.

സെവർനയ സെംല്യ പര്യവേഷണം ഇതിവൃത്തമാക്കി സോവ്യറ്റ് യൂനിയൻ എഴുത്തുകാരനായിരുന്ന വ്യനിയാമിൻ അലക്‌സാണ്ട്രോവിക് കാവെറിൻ 1938നും 1994നുമിടക്ക് എഴുതിയ നോവലാണ് ദി ടു ക്യാപ്‌ററ്യൻസ്.


</doc>
<doc id="324431" url="https://ml.wikipedia.org/wiki?curid=324431" title="പൻഹല കോട്ട">
പൻഹല കോട്ട

പൻഹൽഗാദ്,പഹല്ല,പനല്ല(ഇവയെ സര്പ്പങ്ങളുടെ വീട് എന്ന് തർജമ ചെയ്യാം) എന്നും കൂടി അറിയപ്പെടുന്ന കോട്ടയാണ് പൻഹല കോട്ട.മഹാരാഷ്ട്രയിലെ കോലാപ്പൂരിന് 20കിലോമീറ്റർ വടക്ക് പടിഞ്ഞാറാണ് പൻഹല കോട്ട സ്ഥിതി ചെയ്യുന്നത്.ബിജാപ്പൂരിൽ നിന്നും തീര പ്പ്രദേശങ്ങളിലേക്കുള്ള സഹ്യാദ്രിയിലൂടെ കടന്നു പോകുന്ന പ്രധാന കച്ചവട മാർഗ്ഗത്തിലാണ് ഈ കോട്ട തന്ത്രപ്രധാനമായി സ്ഥിതി ചെയ്യുന്നത്..അതുകൊണ്ടുതന്നെ മറാത്തികളും മുഗളുകളും ബ്രിട്ടീഷ് ഈസ്റ്റ്‌ ഇന്ത്യക്കമ്പനിയും പങ്കെടുത്ത ഡക്കാനിലെ പല യുദ്ധങ്ങൾക്കും വേദിയായിട്ടുണ്ട്.പൻഹല കോട്ടയുടെ മിക്ക ഭാഗങ്ങളും ഇന്നും അവശേഷിക്കുന്നു.
ക്രിസ്ത്തുവിനുശേഷം 1178നും 1209നും ഇടയ്ക്കാണ് പൻഹല കോട്ട പണിതത്.1484ൽ പൻഹല കോട്ട ബിജാപ്പൂരിന്റെ കീഴിൽ വന്നു.നൂറുകണക്കിന് വർഷങ്ങൾ കൊണ്ട് അവർ കോട്ട വലിയ തോതിൽ വികസിപ്പിച്ചെടുത്തു.1659ൽ ബിജാപ്പൂരിന്റെ ജനറൽ അഫ്സുൽ ഖാനിന്റെ മരണശേഷം പൻഹല കോട്ട ശിവജി മഹാരാജ് പിടിച്ചെടുത്തു..അദ്ദേഹത്തിന്റെ കൈയ്യിൽ നിന്നും ബിജാപ്പൂരിന്റെ ആദിൽ ഷാ രണ്ടാമൻ(1656-1972) പൻഹല കോട്ട വീണ്ടും പിടിച്ചെടുത്തു.അദ്ദേഹത്തിനും അത് നിലനിർത്താനായില്ല.ശിവജി മഹാരാജ് പൻഹല കോട്ട വീണ്ടും പിടിച്ചെടുത്തു.ശിവജി മഹാരാജിന്റെ മകനായ സംഭാജി അച്ഛനെതിരെ തിരിഞ്ഞതിനാൽ പൻഹല കോട്ടയിൽ തടവിലാക്കപ്പെട്ടു.ഇദ്ദേഹം പിന്നീട് ഈ കോട്ട പിടിച്ചെടുത്തു രാജാവായി..പിന്നീട് പൻഹല കോട്ട മുഗളന്മാരുടെ കയ്യിലായി. 
ഡെക്കാനിലെ ഏറ്റവും വലിയ കോട്ടകളിൽ ഒന്നാണ് പതിനാല് കിലോമീറ്റർ അഥവാ ഒന്പത് മൈൽ ചുറ്റളവുള്ള പൻഹല കോട്ട.സഹ്യാദ്രിയിൽ നിർമ്മിക്കപ്പെട്ട പൻഹല കോട്ടയ്ക്ക് 110 നിരീക്ഷണ ഗോപുരങ്ങളുള്ള പൻഹല കോട്ട സമുദ്രനിരപ്പിൽ നിന്നും 845 മീറ്റർ(2,772 അടി) ഉയരത്തിലാണ്.സഹ്യാദ്രിയിൽ നിർമ്മിക്കപ്പെട്ട ഈ കോട്ട ചുറ്റുപാടിനെക്കാൾ 400ഓളം മീറ്റർ ഉയരത്തിലാണ്.പൻഹല കോട്ടയുടെ അടിയിൽ നിന്നും പുറത്തേക്ക് പല തുരങ്കങ്ങളും ഉണ്ട്.ഇവയിൽ ഒന്നിന് എതാണ്ട് ഒരു കിലോമീറ്റർ ഓളം നീളമുണ്ട്.പൻഹല കോട്ടയിലെ കുറെ സ്മാരകങ്ങൾ ശ്രദ്ധാർഹമായി ആർക്കിയോളജിക്കൽ സർവേ ഓഫ് ഇന്ത്യ പരിഗണിച്ചിട്ടുണ്ട്.


</doc>
<doc id="324444" url="https://ml.wikipedia.org/wiki?curid=324444" title="സുബാരഹ്">
സുബാരഹ്

ഖത്തറിന്റെ വടക്ക്-പടിഞ്ഞാറൻ കടൽ തീരത്തെ ഉപദ്വീപിലെ മദീനത് അഷ് ഷമാൽ മുൻസിപ്പാലിറ്റിയിലെ ഒരു ജില്ലയാണ്‌ സുബാരഹ്().ഈ ജില്ലയെ അൽ സുബാരഹ് എന്നും അസ് സുബാരഹ് എന്നും വിളിക്കാറുണ്ട്.ഖത്തറിന്റെ തലസ്ഥാനമായ ദോഹയിൽ നിന്ന് 105 കിലോമീറ്റർ ദൂരം ഇവിടേക്ക് ഉണ്ട്.18ആം നൂറ്റാണ്ടിന്റെ മധ്യത്തിൽ കുവൈറ്റിൽ നിന്ന് വന്ന ആശാരികളാണ്‌ ഇവിടം സ്ഥാപിച്ചത് .
.2013ൽ ഇവിടം യുണെസ്ക്കോ പൈതൃക കേന്ദ്രമായി പ്രഖ്യാപിച്ചു.

ആഗോള വ്യവസായ കേന്ദ്രങ്ങളും പേൾ മൽസ്യബന്ധനങ്ങളും ഇവിടെ നടക്കുന്നുണ്ട്.ഹോർമൂസ് ഇടുക്കിന്റേയും പടിഞ്ഞാറൻ പേർഷ്യൻ ഗൾഫിന്റേയു മാർഗ്ഗം മധ്യേയാന്‌ ഈ സ്ഥലം.18-19 നൂറ്റാണ്ടിലെ ഏറ്റവും വിപുലവും സംരക്ഷിതവുമായ സ്ഥലങ്ങളിൽ ഒന്നാണ്‌ ഇത്.പേർഷ്യൻ ഗൾഫിലെ മറ്റ് ഏത് പ്രദേശത്തേക്കാളും ചുറ്റുവട്ടങ്ങളും നാഗരിക നിർമ്മിതികളും സംരക്ഷിക്കുന്ന പ്രദേശമാണ്‌ ഇത്.20ആം നൂറ്റാണ്ടിൽ ഗൾഫിൽ എണ്ണയും ഗ്യാസും കണ്ടുപിടിക്കുന്നതിനു മുൻപുള്ള സമ്പത്തിക സാമൂഹിക നഗരസംവിധാനത്തേ പറ്റിയുള്ള ഒരു കാഴ്ച്ച ഇവിടം നൽകുന്നു.

ഖത്തറിന്റെ ഏറ്റവും പരമാർഥമായ പൈതൃകസ്ഥാനമാണ്‌ സുബാരഹ്.400 ഏക്കരിൽ വിസ്തൃതമായ പ്രദേശമാണ്‌ ഇത്.കോട്ടകെട്ടി സംരക്ഷിക്കപ്പെട്ട പട്ടണവും അതിനകത്ത് മതിലും,തുറമുഖവും രണ്ട് മുഖമുള്ള ചുവരുമ്മുരൈർ കോട്ടയും സുബാരഹ് കോട്ടയും അതിനകത്ത് കാണാൻ സാധിക്കും

സുബാരഹ് എന്ന അറബിക് വാക്കിന്റെ അർഥം മണൽകുന്ന് എന്നാണ്‌.ധാരാളം മണലും ചെറിയ കുന്നുകളും ഉള്ളതിനാലാകാം ഈ പേര്‌ വന്നത്.ഇസ്ലാമിക കാല ഘട്ടത്തിനു മുൻപ് വടക്കൻ ഖത്തറിൽ വാണിജയും വ്യവസായവും വൻ തോതിൽ നടന്നിരുന്നു.സുബാരഹിനും ഉമ്മ് അൽ-മാ മധ്യേയുള്ള തീര പ്രദേശത്ത് ആളുകൾ താമസം തുടങ്ങിയിരുന്നു .

1627 സെപ്റ്റംബറിനും 1628 ഏപ്രിലിനും മധ്യേ പോർച്ചുഗീസ് നാവികനായ ഡി.ഗോൺകാലോ ഡ സിൽവൈറ ചെറിയ ഗ്രാമങ്ങൾ സൃഷ്ടിച്ചു.സമീപ പ്രദേശങ്ങളിൽ നിന്ന് ആളുകൾ ഇവിടെ കുടിയേറാൻ തുടങ്ങുകയുംസുബാരഹ് വലുതാകാൻ തുടങ്ങുകയും ചെയ്തു .

ഖത്തർ മ്യൂസിയം അതോറിറ്റിയും ഉദ്യോഗസ്ഥരും രണ്ട് ഖനനം നടത്തി.ആദ്യതേത് 1980ലും രണ്ടാമത്തേത് 2002ലും. രണ്ട് ഖനനത്തിലും രണ്ടാമത്തേതാണ്‌ കൂടുതൽ വിസ്തരിച്ചുള്ള ഖനനം നടന്നത്.ഹാംബുർഗ് സർവകലാശാല ഒരു സംഘത്തെ ഇവിടേക്ക് അയക്കുകയും സുബാരഹിലെ വിവരങ്ങൾ 3Dരൂപത്തിൽ സൂക്ഷിക്കുകയും ചെയ്തു.


</doc>
<doc id="324445" url="https://ml.wikipedia.org/wiki?curid=324445" title="വിഗൻ">
വിഗൻ

ഫിലിപ്പൈൻസിലെ ല്ലോകോസ്സൂർ പ്രവശ്യയുടെ തൽസ്ഥാനമായ ഫോർത്ത് ക്ലാസ് നഗരമാണ്‌ വിഗൻ(; ).സൗത്ത് ചൈന കടലിന്‌ അഭിമുഖമായി സ്ഥിതി ചെയ്യുന്ന ഏറ്റവും വലിയ ദ്വീപായ ലൂസോണിന്റെ പടിഞ്ഞാറൻ തീരത്താണ്‌ ഇത് സ്ഥിതി ചെയ്യുന്നത്.

2010 ഫിലിപ്പൈൻസ് സെൻസസ്സ് പ്രകാരം ഇവിടെ ആകെയുള്ള ജനങ്ങളുടെ എണ്ണം 49,747 ആണ്‌.
ഫിലിപ്പൈൻസിൽ അവശേഷിക്കുന്ന കേട് പറ്റാത്ത് ഹിസ്പാനിക്(Hispanic)(സ്പയിനുമായി ബന്ധമുള്ള) പട്ടണങ്ങളിൽ ഒന്നാണ്‌ ഇത്.യൂറോപ്യൻ കോളനിക്കാലത്തെ നിർമ്മിതികളും രൂപകല്പനയും ഫിലിപൈൻസിന്റെ തനത് ശില്പശൈലിയും കൊത്ത് കല്ലിൽ തീർത്ത തെരുവുകളും ഇതിനെ ലോക പൈതൃക കേന്ദ്രങ്ങളിൽ ഒന്നാകാൻ കാരണമായി.പുതിയ ഏഴ് അത്ഭുത നഗരങ്ങളിൽ ബെയ്റൂട്ട്,ദോഹ,ഡർബൻ,ഹവാന,കോലാലംപൂർ,ലാ പാസ് എന്നിവയോടൊപ്പം ഒന്നാണ്‌.

മുൻ ആറാമത്തെ ഫിലിപ്പൈൻസ് പ്രസിഡന്റ് എല്പിഡിയോ ജനിച്ചത് വിഗനിലാണ്‌.ഫിലിപ്പൈൻസിലെ രണ്ട് യുനെസ്ക്കോ പൈതൃക നഗരങ്ങളിൽ ഒന്നാണ്‌ ഇത്.

ഫിലിപ്പൈൻസിലെ ഏറ്റവും വലിയ ദ്വീപായ ലൂസോണിന്റെ വടക്കേ ഭാഗത്താണ്‌ ഇത് സ്ഥി ചെയ്യുന്നത്.ല്ലോകോസ് സൂരിന്റെ തൽസ്ഥാനമായി ഇത് പ്രവർത്തിച്ചിട്ടുണ്ട്.സ്പാനിഷ് കോളനിയാകുന്നതിനു മുൻപ് ഫിലിപ്പൈൻസിന്റെ രാഷ്ട്രീയ വ്യവസായ കേന്ദ്രമായിരുന്നു ഇത്.

മനിലയിൽ നിന്ന് 407 കിലോമീറ്റർ ദൂരവും,ലൗഗ് നഗരത്തിൽ നിന്ന് 82 കിലോമീറ്റർ ദൂരവും സാൻ ഫെർനാൻഡൊയിൽ നിന്ന് 138 കിലോമീറ്റർ ദൂരയുമായാണ്‌ ഇത് സ്ഥിതി ചെയ്യുന്നത്.

പ്രധാനമായും അഞ്ച് ഇനത്തിൽപ്പെട്ട മണ്ണിനങ്ങൾ ഇവിടെ കാണപ്പെടുന്നു.
ബാന്റയ് ലോം,ഉമിങ്ങൻ സാൻഡി,സാൻ മാനുവൽ ക്ലേ ലോം,ബാന്റോഗ് ക്ലേ,ബീച്ച് മണ്ണിനം എന്നിവയാണ്‌ ഇവിടെ കാണപ്പെടുന്ന മണ്ണിനങ്ങൾ

പ്രകൃതിയിലും മനുഷ്യ നിർമ്മിതമായ വസ്തുക്കളിലും വ്യത്യസ്തമായ പരിസ്ഥിതി ഘടനയാണ്‌ ഇവിടെയുള്ളത്.പ്രധാനമായും രണ്ട് നദികളാണ്‌ ഇവിടെ കാണുന്നത്.ഗോവന്തെസ് നദിയും മെസ്റ്റിസോ നദിയും.ഇവയുടെ പോഷക നദികളാണ്‌ സ്റ്റയിലെ പങ്ങഡ നദി,കൗആയനിലെ കൗആയൻ നദി,ബാന്റയിലെ ബുക്വിഗ് നദി,സാൻ വിൻസെന്റിലെ ബാന്റൌയ് നദി എന്നിവ.

എന്നാൽ മറ്റ് മുൻസിപ്പാലിറ്റികൾ ഉയരം കൂടിയ പർവതത്താൽ വ്യത്യസ്തമാണ്‌.നഗരത്തിന്റെ പടിഞ്ഞാറൻ വശം സൗത്ത് ചൈന കടൽ തീരമാണ്‌.


</doc>
<doc id="324454" url="https://ml.wikipedia.org/wiki?curid=324454" title="ന്യൂ സൈബീരിയൻ ദ്വീപ് സമൂഹം">
ന്യൂ സൈബീരിയൻ ദ്വീപ് സമൂഹം

റഷ്യയുടെ ഏറ്റവും വടക്കേ അറ്റത്ത്, കിഴക്കൻ സൈബീരിയയുടെ വടക്കൻ തീരത്ത് ലാപ്ട്യൂവ് കടലിനും കിഴക്കൻ സൈബീരിയൻ കടലിനു മിടക്ക് സ്ഥിതിച്ചെയ്യുന്ന ദ്വീപ് സമൂഹമാണ് ന്യൂ സൈബീരിയൻ ദ്വീപ് സമൂഹം.

പ്രമുഖ റഷ്യൻ നാവികനും, സമുദ്രസഞ്ചാരിയും വ്യാപാരിയുമായ യക്കോവ് പെർമ്യകോവ് ആണ് ഈ ദ്വീപ് സംബന്ധിച്ച ആദ്യ വാർത്ത പുറം ലോകത്തെത്തിച്ചത്. 18ാം നൂറ്റാണ്ടിന്റെ തുടക്കത്തിൽ 1712ലാണ് ഈ ദ്വീപിനെ കുറിച്ചുള്ള വിവരങ്ങൾ ലഭ്യമായത്. 
യാക്കോവ് സന്നിക്കോവ്, മാററ്വി ഗെഡൻഷ്ട്രം എന്നിവർ ഭൂപടം വരക്കുന്നതിനായി 1809-10ൽ ന്യൂ സൈബീരിയൻ ദ്വീപിൽ പര്യവേഷണം നടത്തിയിരുന്നു. ഇവർ ഇവിടെ ഒരു പുതിയ ദ്വീപ് കണ്ടെത്തിയതായി റിപ്പോർട്ട് ചെയ്തിരുന്നു. ഈ ദ്വീപ് സമൂഹത്തിലെ പ്രധാന ദ്വീപായ കോടെൽനി ദ്വീപിന്റെ വടക്ക് വശത്തായാണ് ഇത് കണ്ടെത്തിയത്. 1811മുതൽ ഇത് സന്നിക്കോവ് ലാൻഡ് എന്നാണ് അറിയപ്പെടുന്നത്. . 1886ൽ റഷ്യൻ ഭൗമ ശാസ്ത്രജ്ഞനായ എഡ്വാഡ് ടോൾ എന്നയാളും ഇത്തരത്തിൽ ഒരു ദ്വീപ് കണ്ടിരുന്നതായി വ്യക്തമാക്കുന്നുണ്ട്.
വളരെ പ്രധാനപ്പെട്ടതും രസകരവുമായവയാണ് ഗ്രേറ്റ് ലിയാകോവ്‌സ്‌കി ദ്വീപിൽ നിന്നും ഇദ്ദേഹം കണ്ടെത്തിയത്. നല്ല ഭദ്രമായ അസ്ഥികൾ, ആനക്കൊമ്പ്, ഒരിനം ഇളം കൽക്കരി, മരം, 40 മീറ്റർ (130 അടി) ഉയരമുള്ള മരം വരെ ഇവിടെ നിന്ന് കണ്ടെത്തിയിരുന്നു. 
മാമത്തുകളും നിയാണ്ടർത്താൽ മനുഷ്യരുമെല്ലാം ജീവിച്ചിരുന്ന അതിപുരാതന കാലഘട്ടമായ പ്ലീസ്‌റ്റോസീൻ കാലഘട്ടത്തെ അവശിഷ്ടങ്ങൾ എന്നിവയും ഇവിടെ നിന്ന് കണ്ടെത്തിയിരുന്നു. 200,000 വർഷത്തിൽ അധികം പഴക്കമുള്ളവയായിരുന്നു ഇവ. 

ഏകദേശം 29,000 ചതുരശ്ര കിലോ മീറ്ററാണ് ന്യൂസൈബീരിയൻ ദ്വീപ് സമൂഹത്തിന്റെ വിസ്തൃതി. ഇവയിൽ 11,700 ചതുരശ്ര കിലോ മീറ്റർ പരന്നുകിടക്കുന്ന കോടെൽനി ദ്വീപാണ് ഏറ്റവും വലുത്. ഫെഡ്വെസ്‌കി ദ്വീപ് ( 5300 ച.കി.മി), കോടെൻലി ദ്വീപും ഫെഡ്വെസ്‌കി ദ്വീപും ബന്ധപ്പെട്ടാണ് കിടക്കുന്നത്. ഇടക്കിടെ കടൽ ഇവയെ വെള്ളത്തിൽ ആഴ്ത്തും. ബംങ്കെ ദ്വീപ് ( 6200 ച.കി.മി), ഇതിന്റെ വടക്കുപടിഞ്ഞാർ തീരത്ത് രണ്ടു ചെറിയ ദ്വീപുകൾ ഉണ്ട്. 
ശെലന്യാകോവ് ദ്വീപും മതർ ദ്വീപും. ഇവ രണ്ടും കൂടി ഏകദേശം അഞ്ച് കിലോമീറ്റർ വരും.

നനോസ്‌നി ദ്വീപ് - ന്യൂ സൈബീരിയൻ ദ്വീപ് സമൂഹത്തിലെ ഏറ്റവും വടക്ക് ഇംഗ്ലീഷിലെ 'സി' ആകൃതിയിൽ സ്ഥിതിച്ചെയ്യുന്ന ഈ ദ്വീപിന് 4 കിലോ മീറ്റർ നീളമുണ്ട്.
നൊവായ സിബിർ (6200 ച.കി.മി)
ബെൽകോസ്‌കി ദ്വീപ് ( 500 ച.കി.മി)
ലിയാകോവ്‌സ്‌കി ദ്വീപുകൾ (6095 ച.കി.മി) സൈബീരയയുടെ ഏറ്റവും അടുത്തായാണ് ഇത് സ്ഥിതിചെയ്യുന്നത്.
ഗ്രേറ്റ് ലിയാകോവ്‌സ്‌കി ദ്വീപ് (4200 ച.കി.മി)
ലിറ്റിൽ ലിയാകോവ്‌സ്‌കി ദ്വീപ് ( 1325 ച.കി.മി)
സ്റ്റോൾബൊവോയ് ദ്വീപ് ( 170 ച.കി.മി)
സെമ്യോനോവ്‌സ്‌കി ദ്വീപ് ( ഇപ്പോൾ കടലിനടിയിലാണ് )
ഡി ലോങ് ദ്വീപുകൾ (228 ച.കി.മി) നൊവായ സിബിർ ദ്വീപിന്റെ വടക്കുകിഴക്കാണ് ഇതിന്റെ സ്ഥാനം.
ജിയാനെറ്റെ ദ്വീപ്, ഹെന്റിറ്റ ദ്വീപ്, ബെന്നെറ്റ് ദ്വീപ്, വികിസ്‌കി ദ്വീപ്, സൊക്കോവ് ദ്വീപ് എന്നിവയാണ് മറ്റു പ്രധാന ദ്വീപുകൾ. 
ന്യൂ സൈബീരിയൻ ദ്വീപുകളിൽ താഴ്ന്നാണ് കിടക്കുന്നത്. ഇതിൽ ഏറ്റവും ഉയർന്നു നിൽക്കുന്ന ദ്വീപ് കോടെൽനി ദ്വീപാണ്. ഇവിടത്തെ മലകാറ്റിൻ ടാസ് മൗണ്ട് എന്നറിയപ്പെടുന്ന പ്രദേശമാണ് ഏറ്റവും ഉയരം. 374 മീറ്ററാണ് ഇതിന്റെ ഉയരം.



</doc>
<doc id="324462" url="https://ml.wikipedia.org/wiki?curid=324462" title="പുള്ളിച്ചോരക്കാലി">
പുള്ളിച്ചോരക്കാലി

പുള്ളീ ചോരക്കാലിയുടെ ആംഗലത്തിലെ പേര് spotted redshank എന്നാണ്. ശാസ്ത്രീയ നാമം "Tringa erythropus" എന്നാകുന്നു. തീരപ്രദേശത്തു കാണുന്ന പക്ഷിയാണ്. ദേശാടന പക്ഷിയാണ്. 1764ൽ ജർമ്മൻ ജന്തുശാസ്ത്രജ്ഞനായിരുന്ന ശ്രീ പീറ്റർ സൈമൺ പല്ലാസ് (Peter Simon Pallas)ആണ് ഈ പക്ഷിയെ ആദ്യമായി പരാമർശിച്ചത്. 
ആർടിക് പ്രദേശങ്ങളിലും ഉത്തര സ്കാൻഡിനേവിയയിലും ഉത്തര ഏഷ്യയിലും പ്രജനനം നടത്തുന്നു. മെഡന്ററേനിയൻ പ്രദേശങ്ങളിലേക്കും ബ്രിട്ടീഷ് ദ്വീപിലെ തെക്കു ഭാഗത്തേക്കും ഫ്രാൻസ്, ആഫ്രിക്കയിലെ ഉഷ്ണമേഖല പ്രദേശങ്ങളിലേക്കും ദേശാടനം നടത്തുന്നു. അപൂർവമായി ആസ്ട്രേലിയ യിലും, ഉത്തരഅമേരിക്കയിലും കാണുന്നു.

ഈ പക്ഷിക്ക് 29 മുതൽ 31 വരെ സെന്റ്റീ മീറ്റർ നീളമുണ്ട്. ചിറകു വിരിപ്പ് 61മുതൽ67 വരെ സെന്റി . മീറ്റർ ഉം തൂക്കം 121 മുതൽ 205 വരെ ഗ്രാമും ആണ്. പ്രജനന കാലത്ത് മുഴുവൻ കറുപ്പാണ്. പ്രജനന കാലത്ത് കാലിന്റെ നിറം ചാര നിറമാകും. പിന്നീട് ഉള്ള കാലത്ത് മങ്ങിയ നിറമാണ്. കൊക്കും ചുവപ്പു നിറമാണ്. നനുത്ത വരകളുള്ള മങ്ങിയ അടിവശം ഉണ്ട്. 

ചെറിയ അകശേരുകികളാണ് പ്രധാന ഭക്ഷണം

നിലത്ത് ചുരണ്ടി ഉണ്ടാക്കുന്ന കൂട്ടിൽ 4 മുട്ടകളിടും. 


</doc>
<doc id="324478" url="https://ml.wikipedia.org/wiki?curid=324478" title="യു-2 സംഭവം (1960)">
യു-2 സംഭവം (1960)

അമേരിക്കയും സോവിയറ്റ് യൂണിയനും തമ്മിൽ ഉണ്ടായ ഒരു പ്രതിസന്ധിയാണ് യു 2 ചാര വിമാന സംഭവം എന്നറിയപ്പെടുന്നത്. അമേരിക്കയുടെ അത്യുന്നതിയിൽ പറന്നു ഫോട്ടോകളെടുക്കാൻ ശേഷിയുള്ള ചാരവിമാനമായിരുന്നു യു 2 ചാരവിമാനം. രഹസ്യമായി അമേരിക്ക ഈ വിമാനങ്ങളെ സോവിയറ്റ് യൂണിയന് മുകളിൽ പരത്താൻ ആരംഭിച്ചു. അത്രയും ഉയരത്തിൽ പറക്കുന്ന വിമാനത്തെ തകർക്കാൻ ശേഷിയുള്ള മിസൈൽ സോവിയറ്റ് യൂണിയൻ അന്ന് വികസിപ്പിചെടുത്തിരുന്നില്ല. 1960 മേയ് 1ന് പരത്തിയ വിമാനം എഞ്ചിനിൽ ഓക്സിജന്റെ അളവ് കുറഞ്ഞതിനെ തുടർന്ന് പറക്കുന്ന ഉയരം അൽപം കുറച്ചതോടെ സോവിയറ്റ് യൂണിയൻ മിസൈൽ ഉപയോഗിച്ച് തകർക്കുകയും പൈലറ്റിനെ തടവിൽ പിടിക്കുകയും വിമാനത്തിലെ ചാര ഉപകരണങ്ങളെ കണ്ടെടുക്കുകയും ചെയ്തു. ഇതോടെ സോവിയറ്റ് - അമേരിക്കൻ രാജ്യങ്ങൾ തമ്മിൽ പ്രതിസന്ധിയാരംഭിച്ചു.


</doc>
<doc id="324481" url="https://ml.wikipedia.org/wiki?curid=324481" title="കാരകും മരുഭൂമി">
കാരകും മരുഭൂമി

മധ്യേഷ്യയിലുള്ള ഒരു മരുഭൂമിയാണ് കാരകും മരുഭൂമി (തുർക്ക്മെൻ : Garagum)
തുർക്മെൻ ഭാഷയിൽ 'കറുത്ത മണ്ണ്' എന്നാണ് ഈ പേരിന്റെ അർത്ഥം. തുർക്ക്മെനിസ്ഥാന്റെ ആകെ വിസ്തൃതിയുടെ എഴുപതു ശതമാനത്തോളം ഭാഗവും ഈ മരുഭൂമിയാണ് . 3,50,000 ചതുരശ്ര കിലോമീറ്ററാണ് മരുഭൂമിയുടെ വിസ്തീർണ്ണം. ജനസാന്ദ്രത വളരെ കുറഞ്ഞ പ്രദേശമാണിത് (6.5 ച.കി.മീ.ന് ഒരാൾ). വർഷത്തിൽ 70 മുതൽ 150 മില്ലിമീറ്റർ വരെയാണ് മഴയുടെ ലഭ്യത. അരാൽ കടലിനു സമീപത്ത് കസാക്കിസ്ഥാനിൽ സ്ഥിതിചെയ്യുന്ന മറ്റൊരു മരുഭൂമിയാണ് അരാൽ കാരകും മരുഭൂമി.

കാരകും മരുഭൂമി പല പേരുകളിൽ അറിയപ്പെടുന്നു. 

തുർക്ക്മെനിസ്ഥാന്റെ പകുതിയിലധികം ഭാഗത്തായി വ്യാപിച്ചിരിക്കുന്ന കാരകും മരുഭൂമി കാസ്പിയൻ കടലിനു കിഴക്കായും അരാൽ കടലിനു വടക്കായും അമു ദര്യ നദിയുടെയും കൈസിൽ കും മരുഭൂമിയുടെയും വടക്കുകിഴക്കായും സ്ഥിതിചെയ്യുന്നു. അരാൽ കടലിനോടു ചേർന്നു കാണപ്പെടുന്ന മറ്റൊരു മരുഭൂമിയാണ് അരാൽ കാരകും. കടലിലെ ജലനിരപ്പ് കുറഞ്ഞതിന്റെ ഫലമായി രൂപംകൊണ്ട അരാൽ കാരകും മരുഭൂമിക്ക് 15440 ചതുരശ്ര കിലോമീറ്റർ വിസ്തൃതിയുണ്ട്. സോവിയറ്റ് യൂണിയൻ ഇവിടെ ധാരാളം ജലസേചന കനാലുകൾ നിർമ്മിച്ചിരുന്നു. വൻ തോതിലുള്ള നിർമ്മാണ പ്രവർത്തനങ്ങളാണ് കടലിലെ ജലനിരപ്പ് കുറച്ചത്. അരാൽ കടൽ ഉത്തര ദിശയിൽ വികസിക്കുകയും ദക്ഷിണ ദിശയിൽ ചുരുങ്ങുകയും ചെയ്യുന്നതിനാൽ മരുഭൂമിയുടെ വലിപ്പം വർദ്ധിച്ചുകൊണ്ടിരിക്കുകയാണ്.

കാരകും മരുഭൂമിയുടെ വടക്കു ഭാഗത്ത് സരിക്കാമിഷ് ബേസിൻ (Sarykamysh Basin),കിഴക്കു ഭാഗത്ത് അമു ദര്യ, തെക്കു കിഴക്കു ഭാഗത്ത് ഗരാബിൽ അപ്‌ലാൻഡ്സ് (Garabil uplands), ബഡ്കിസ് സ്റ്റെപ്പി മേഖല, (Badkhyz steppe region), തെക്കുഭാഗത്ത് കോപ്പെറ്റ്-ഡാഗ് പർവ്വത നിരകൾ (Kopet-Dag Mountains), പടിഞ്ഞാറ് ഭാഗത്ത് ഉസ്ബോയ് നദി (Uzboy river) എന്നിവ സ്ഥിതിചെയ്യുന്നു. മരുഭൂമിയ്ക്കു സമീപം ട്രാൻസ് കാസ്പിയൻ റെയിൽവേ കടന്നുപോകുന്നുണ്ട്‌.

താരതമ്യേന ചൂടു കൂടിയ കാലാവസ്ഥയാണ് ഇവിടെ അനുഭവപ്പെടുന്നത്. വേനൽക്കാലത്ത് 34 ഡിഗ്രി സെൽഷ്യസ് വരെയും ശൈത്യകാലത്ത് മൈനസ് 20 ഡിഗ്രി സെൽഷ്യസ് വരെയുമാണ് ഇവിടുത്തെ താപനില. മധ്യേഷ്യയിലെ ഏറ്റവും ചൂടു കൂടിയ മരുഭൂമിയാണിത്. കുറഞ്ഞ അളവിലാണ് മഴ പെയ്യുന്നത്. വർഷത്തിൽ 70-150 മില്ലിമീറ്റർ മഴയാണ് ഇവിടെ ലഭിക്കുന്നത്.

ഹിന്ദുക്കുഷ് മലനിരകളിൽ നിന്ന് ഉത്ഭവിക്കുന്ന മർഘബ് (Marghab), തേജൻ (Tejan) എന്നീ നദികൾ കാരകും മരുഭൂമിയിലൂടെ കടന്നുപോകുന്നു. ഈ നദീ തീരങ്ങളിൽ പ്രധാനമായും പരുത്തിയാണ് കൃഷി ചെയ്യുന്നത്. മരുഭൂമിയുടെ മധ്യ ഭാഗത്ത് ആൾട്ടിൻ അസൈർ (Altyn Asyr) എന്ന കൃത്രിമ തടാകം സ്ഥിതിചെയ്യുന്നു.
ലോകത്തിലെ ഏറ്റവും നീളം കൂടിയ ജലസേചന കനാലുകളിൽ ഒന്നായ കാരകും കനാൽ ഈ മരുഭൂമിയിലൂടെയാണ് കടന്നു പോകുന്നത്. 1954-ലാണ് ഈ കനാൽ നിർമ്മിച്ചത്. ഇതിന്റെ നീളം 1375 കിലോമീറ്ററാണ്. വർഷം തോറും 13 മുതൽ 20 വരെ ക്യുബിക് കിലോമീറ്റർ ജലമാണ് ഇതിലൂടെ കടന്നു പോകുന്നത്. കനാലിൽ ഉണ്ടായ ചോർച്ചയുടെ ഫലമായി ചെറിയ തടാകങ്ങളും കുളങ്ങളും ഇവിടെ രൂപംകൊണ്ടിട്ടുണ്ട്. ഇവ മണലിന്റെ ലവണാംശം വർദ്ധിപ്പിച്ചിരിക്കുന്നു.

ക്ഷാര സ്വഭാവമുള്ള 
ധാതുക്കളുടെ വൻ നിക്ഷേപമാണ് ഇവിടെയുള്ളത്. ഏറെ വർഷങ്ങൾക്കു മുമ്പ് അമുദര്യാ നദി കാരകും മരുഭൂമിയിലൂടെ ഒഴുകിയപ്പോൾ വലിയ അളവിൽ മണലും ചെളിയും അടിഞ്ഞുകൂടി. ഇതോടൊപ്പം ധാരാളം ധാതുക്കളും ഇവിടെ നിക്ഷേപിക്കപ്പെട്ടു. ധാതു-നിക്ഷേപമുള്ള ധാരാളം ചതുപ്പുനിലങ്ങൾ ഇവിടെ കാണാൻ സാധിക്കും. ഈ മരുഭൂമിയിലെ ദർവാസാ ഗ്യാസ് ക്രെയ്റ്റർ എന്ന ഭാഗത്ത് പ്രകൃതി വാതകത്തിന്റെയും എണ്ണയുടെയും വൻ നിക്ഷേപമുണ്ട്.

കാരകും മരുഭൂമിയുടെ മധ്യഭാഗത്ത് ദേർവേസ് എന്ന സ്ഥലത്തുള്ള ഒരു ഗർത്തമാണ് ദേർവേസ് ഗ്യാസ് ക്രേറ്റർ. ലോകത്തിലെ ഏറ്റവും വലിയ പ്രകൃതിവാതക ശേഖരമാണിത്. മീഥെയ്ൻ പോലുള്ള പ്രകൃതിവാതകങ്ങളുടെ ജ്വലനം മൂലം എപ്പോഴും എരിഞ്ഞുകൊണ്ടിരിക്കുന്ന ഗർത്തമാണിത്. 69 മീറ്റർ വ്യാസവും 30 മീറ്റർ ആഴവുമുളള ഈ ഗർത്തത്തിൽ നിന്ന് ഉയർന്നു പൊങ്ങുന്ന തീജ്വാലകൾ കണ്ടു ഭയന്ന പ്രദേശ വാസികളാണ് ഇതിനെ "നരകത്തിന്റെ കവാടം" (Door to Hell) എന്നു വിളിച്ചത്. 1971-ൽ റഷ്യൻ പര്യവേഷകർ എണ്ണപ്പാടമാണെന്നു കരുതി ഈ പ്രദേശം കുഴിച്ചു നോക്കിയപ്പോഴാണ് ഗർത്തം രൂപംകൊണ്ടത്. ഗർത്തത്തിൽ നിന്നും പുറത്തേക്കു പ്രവഹിച്ചു കൊണ്ടിരുന്ന വിഷ വാതകങ്ങൾ ദർവേസയിലെ ജനങ്ങളെ ദോഷകരമായി ബാധിക്കുമെന്ന് മനസ്സിലാക്കിയ ഗവേഷകർ ഇതു കത്തിച്ചുകളയാൻ തീരുമാനിച്ചു. കുറച്ചു ദിവസങ്ങൾക്കുള്ളിൽ വാതകം മുഴുവൻ കത്തിത്തീരുമെന്നാണ് അവർ കരുതിയിരുന്നത്. എന്നാൽ കത്തിച്ചു തുടങ്ങിയ നാൾ മുതൽ ഗർത്തം എരിഞ്ഞു കൊണ്ടേയിരിക്കുകയാണ്. നാൽപ്പതു വർഷങ്ങൾ കഴിഞ്ഞിട്ടും തീ അണഞ്ഞിട്ടില്ല. തീജ്വാലകൾ രാത്രിയിൽ ഒരുക്കുന്ന മനോഹരമായ ദൃശ്യം കാണുവാൻ നിരവധി സഞ്ചാരികളാണ് ഇവിടെയെത്തുന്നത്.

കാരകും മരുഭൂമിയിലെ ജനസാന്ദ്രത വളരെ കുറവാണ്. 6.5 ചതുരശ്ര കിലോമീറ്റർ പ്രദേശത്ത് ഒരാൾ എന്ന അനുപാതത്തിലാണ് ജനസാന്ദ്രത. 
സസ്യങ്ങളും മറ്റു ജന്തുക്കളും കുറവാണ്. ചെറിയ പുല്ലുകളും കുറ്റിച്ചെടികളും മരങ്ങളും കാണപ്പെടുന്നു. ഒട്ടകങ്ങൾ, ആടുകൾ, ചെമ്മരിയാടുകൾ എന്നിവയാണ് പ്രധാന മൃഗങ്ങൾ. മരുഭൂമിയുടെ കിഴക്കു പടിഞ്ഞാറ് ദിശയിൽ വീശുന്ന പൊടിക്കാറ്റിൽ കീടനാശിനികളുടെ അംശം കലർന്നിരിക്കുന്നു. അന്റാർട്ടിക്കയിലെ പെൻഗ്വിനുകളുടെ രക്തത്തിൽ ഇവ കണ്ടെത്തിയിട്ടുണ്ട്. കൂടാതെ ഗ്രീൻലാൻഡിലെയും നോർവെയിലെയും വനാന്തരങ്ങളിലും ഇവിടുത്തെ പൊടി പടലങ്ങളുടെ സാന്നിദ്ധ്യം തിരിച്ചറിഞ്ഞിട്ടുണ്ട്.



</doc>
<doc id="324485" url="https://ml.wikipedia.org/wiki?curid=324485" title="ക്യാറ്റ്വുമൺ">
ക്യാറ്റ്വുമൺ

ഡി.സി കോമിക്സ് കൃതികളിലെ ഒരു കഥാപാത്രമാണ് ക്യാറ്റ്വുമൺ അഥവാ സെലീന കൈൽ. ബാറ്റ്മാൻ, ബാറ്റ്മാൻ അനുബന്ധ കോമിക്കുകളിലെ വില്ലൻ കഥാപാത്രമായാണ് ക്യാറ്റ്വുമൺ പ്രത്യക്ഷപ്പെടാറുള്ളത്. എന്നാൽ പിന്നീട് വില്ലനു പകരം ഒരു ആന്റി-ഹീറോ ആയും ക്യാറ്റ്വുമൺ ചിത്രീകരിക്കപ്പെട്ടിട്ടുണ്ട്.


</doc>
<doc id="324486" url="https://ml.wikipedia.org/wiki?curid=324486" title="അറബിക് കാലിഗ്രാഫി">
അറബിക് കാലിഗ്രാഫി

അറബി അക്ഷരങ്ങൾ കൊണ്ടുള്ള കലയാണ് അറബി കാലിഗ്രാഫി. ഖുർആൻ പകർത്തി എഴുതുന്നതിലൂടെ ഈ കലാരൂപം വികാസം കൊള്ളുകയായിരുന്നു. വാക്കുകളും വാക്യങ്ങളും ഉൾകൊള്ളുന്ന ആശയങ്ങളെ ചിത്രത്തിലൂടെ ആവിഷ്‌കരിക്കുന്ന രീതിയിലേക്ക് ഇത് വളർന്നു വികസിച്ചിട്ടുണ്ട്. ആധുനിക ചിത്രകലയിലെ മിക്ക സങ്കേതങ്ങളും കാലിഗ്രാഫിയിലൂടെ പ്രകടമാക്കാൻ സാധിക്കുന്ന തരത്തിലേക്ക് കാലിഗ്രാഫി വളർന്നു എന്നത് ഇതിന്റെ സർഗമൂല്യത്തെ അടയാളപ്പെടുത്തുന്നു.


</doc>
<doc id="324497" url="https://ml.wikipedia.org/wiki?curid=324497" title="സമത്വ മുന്നേറ്റ യാത്ര">
സമത്വ മുന്നേറ്റ യാത്ര

നായാടി മുതൽ നമ്പൂതിരി വരെയുള്ള ഹിന്ദുസമുദായങ്ങളുടെ ഏകീകരണത്തിലൂടെ ഒരു രാഷ്ട്രീയപാർട്ടി രൂപീകരിക്കുക എന്ന ലക്ഷ്യം മുൻനിർത്ത് എസ്.എൻ.ഡി.പി. യോഗത്തിന്റെ നേതൃത്വത്തിൽ, അതിന്റെ ജനറൽ സെക്രട്ടറി വെള്ളാപ്പള്ളി നടേശൻ നയിക്കുന്ന രാഷ്ട്രീയ യാത്രയാണ് സമത്വ മുന്നേറ്റ യാത്ര. കേരളം മുഴുവൻ സഞ്ചരിക്കുന്ന ഈ യാത്ര 2015 നവംബർ 23-ന് കാസർഗോഡ് ജില്ലയിൽ നിന്ന് ആരംഭിച്ച് 2015 ഡിസംബർ 5-ന് തിരുവനന്തപുരത്ത് അവസാനിച്ചു. 

23 നവംബർ 2015-ന് കാസർഗോഡ് ജില്ലയിലെ മധൂർ മദനന്തേശ്വര സിദ്ധിവിനായക ക്ഷേത്രത്തിൽ ഭദ്രദീപം കൊളുത്തി യാത്ര ആരംഭിച്ചു. ഉദ്ഘാടനചടങ്ങിൽ വെള്ളാപ്പള്ളി നടേശനൊപ്പം അദ്ദേഹത്തിന്റെ ഭാര്യ പ്രീതി നടേശൻ, മകൻ തുഷാർ വെള്ളാപ്പള്ളി എന്നിവരും ഉണ്ടായിരുന്നു. ബിജെപി നേതാവ് വി മുരളീധരനും ഉദ്ഘാടന ചടങ്ങിൽ പങ്കാളിയായി. 

2015 ഡിസംബർ 5-ന് തിരുവനന്തപുരം ശംഖുമുഖം കടപ്പുറത്ത് സമാപിച്ചു.

"ഭാരത് ധർമ്മ ജന സേന" എന്ന രാഷ്ട്രീയ പാർട്ടിയുടെ പ്രഖ്യാപനം സമാപനസമ്മേളണത്തിൽ വെച്ച് നടന്നു. സമ്മേളനത്തിൽ കടും ചുവപ്പും വെള്ളയും നിറത്തിലുള്ള പാർട്ടി കൊടിയും വെള്ളാപ്പള്ളി അവതരിപ്പിച്ചു. 'ഭാരത് ധർമ്മ ജന സേന' യുടെ ചിഹ്നം കൂപ്പുകൈ ആയിരിക്കുമെന്നും അദ്ദേഹം പ്രഖ്യാപിച്ചു. 


</doc>
<doc id="324503" url="https://ml.wikipedia.org/wiki?curid=324503" title="ഉബ്സുനുർ ഹോളോ">
ഉബ്സുനുർ ഹോളോ

സാംസ്കാരികമായ പൈതൃകത്തിന്റെ പേരിലാണ് ഉബ്സുനുർ ഹോളോ പ്രശസ്തമായത്,ഒപ്പം ഇതാണ് മദ്ധ്യേഷയിലെ ഏറ്റവും പ്രധാനപ്പെട്ട ഇടം, കാരണം ഈ ഇടത്തിന്റെ വായിച്ചെടുത്തു പൂർത്തിയാകാത്ത പുരാവസ്തുശാസ്ത്രവും, പ്രധാനമായി മദ്ധ്യകാലഘട്ടത്തേയും, ബുദ്ധ ക്ഷേത്രങ്ങളുടേയും,അവശിഷ്ടങ്ങളായ ശവകല്ലറകളായ മൺകോട്ടകളും, കല്ലുകളിലെ കൊത്തുപണികളും, കല്ല് ശിൽപ്പങ്ങളും,  മാണ്. 20,000 ശവകല്ലറകളായ മൺകോട്ടകളവിടെയുണ്ട്, അതിലെ പലതും എജിപ്ഷ്യൻ പിരമിഡുകളേക്കാളും കാലപ്പഴക്കം വന്നവയാണ്.

1995-ലാണ് ലോക പൈതൃകസ്ഥാനത്തിനായി ഉബ്സുനുർ ഹോളോ -യോ മദ്ധ്യേഷ്യയിലെ ഏറ്റവും വലിയ സമഗ്രമായ നീർമറി പ്രദേശമായി നോമിനേറ്റ് ചെയ്തത്.മദ്ധ്യേഷ്യയിൽ, സ്കിത്ത്യൻസ്, ടർക്ക്സ, ഹൻസ് തുടങ്ങിയ നാടോടി സമുഹങ്ങളിൽ നിന്ന് 40,000 പുരാവസ്തു ഇടങ്ങൾ കണ്ടെത്തിയിട്ടുണ്ട്. 

ഉബ്സുനുർ ഗർത്തം മങ്കോളിയയുടേയും, റഷ്യയുടേയും അതിരിൽ 10,000 കിലോമീറ്റർ സ്കൊയർ വലിപ്പത്തിൽ വ്യാപിച്ചുകിടക്കുന്നു.കൂടാതെ ഇത് വ്യത്യസ്തമായ കാലാവസ്ഥകളടങ്ങുന്ന ഒരു ഇടമാണ്, ഇവിടെ വ്യത്യസ്ത ഇടങ്ങളിലായി, ഗ്ലേഷ്യറുകളും ആൽപ്പൈൻ തുന്ദ്ര, സബ് ആൽപ്പൈൻ മിഡോവ്സ്, ടൈഗ എന്നീ കാലവസ്ഥകൾ കാണപ്പെടുന്നു.

സൈബിരിയയിലേയും, മദ്ധ്യേഷയിലുമായയുള്ള ഉബ്സുനുറിന്റെ സ്ഥാനമടങ്ങുന്ന ഭുപ്രദേശത്തെ ഫ്ലോറയും, ഫോണയും, ഉയർന്ന ജൈവവൈവിധ്യമുള്ള ഇടമാണ്.ഈ മലനിരകളിലും, തുന്ദ്ര പ്രദേശത്തുമായി സൈബീരിയൻ റോ മാനും, ആൽറ്റൈ സ്നോകോക്കും ആണ് അധിവസിക്കുന്നത്.അപകടകാരിയല്ലാത്ത ഹിമകരടിയും ഇവിടെയുണ്ട്.ടൈഗ പ്രദേശത്ത് കാസ്പിൻ റെഡ് ഡിയർ,ലിന്ക്സ്, വുൾവെറിൻ എന്നിവ ജീവിക്കുന്നു.359തരത്തിലുള്ള പക്ഷിജാലങ്ങൾ ഇവിടെയുണ്ട്, അതുകൊണ്ടുന്നെ ഈ ഉബ്സുനുർ ഗർത്തം സംരക്ഷിക്കപ്പെട്ട ഒരിടമാണ്.പല പ്രാചീന ജന്തുജീവജാലങ്ങളുടേയും, നാശം ഇവിടെയാണെന്നതിന്റെ തെളിവുകളും കണ്ടെത്തിയിട്ടുണ്ട്.


</doc>
<doc id="324504" url="https://ml.wikipedia.org/wiki?curid=324504" title="മരേഷ">
മരേഷ

ഇസ്രയേലിന്റെ തെക്ക് താഴ്ന്ന പ്രദേശത്തെ പൗരാണിക നഗരമാണ്‌ ടെൽ മരേഷ()മരീസ(ماريسا the Arabized form), .ബ്രിട്ടീഷ് പുരാവസ്തു ശാസ്ത്രജ്ഞനായ ബ്ലിസ്സും മകലിസ്റ്റെറുമാണ്‌ ഇവിടെ ആദ്യമായി ഖനനം നടത്തിയത്.പലസ്തീൻ എക്സ്സ്പ്ലൊറേഷൻ ഫണ്ടാണ്‌ ഇത് നടതിയത്.ഇസ്താംബുൾ ആർക്കിയോളജി മ്യൂസിയത്തിലാണ്‌ ഭൂരിഭാഗം ഇവിടെ നിന്ന് കിട്ടിയ സാധനങ്ങൾ സൂക്ഷിച്ചിട്ടുള്ളത്.ബെറ്റ് ഗുവ്രിൻ-മരേഷ ദേശീയ പാർക്കിന്റെ ഭാഗമായി ഇവിടെ സംരക്ഷിക്കുന്നു.യുനെസ്ക്കോ ഇവിടം ലോക പൈതൃക കേന്ദ്രമായി തീരഞ്ഞെടുത്തു.

ഇരുമ്പ് യുഗം മുതൽ ഹെല്ലെനിസ്റ്റിക് കാലഘട്ടം വരെ ജുദഹിലെ നഗരങ്ങളിൽ ഒന്നായിരുന്നു മെരേഷ ആദ്യ കാലഘട്ടത്തിൽ.പ്രാചീന ഇസ്രലിറ്റെസ് ഇവിടം പിടിച്ചെടുത്തു.ജൊഷുവ(Joshua) പുസ്തകത്തിൽ പറയുന്നു.ബുക്ക് ഓഫ് ക്രോണിക്കിൽസ് റെഹോബോയം രാജാവിന്റെ കോട്ട്കെട്ടിയതിനെ പറ്റി പരാമർശിക്കുന്നു .ബി.സി ആറാം നൂറ്റാണ്ടിൽ സെഡെകിയഹിന്റെ വിപ്ലവം ബാബിലോണിയൻ രാജാവായ നെബുക്ക്ദ് നെസ്സാർ രണ്ടാമനെതിരെ നടത്തുകയുംജൂദിയൻ രാജഭരണം പിടിച്ചടക്കുകയും ചെയ്തു.ധാരാളം നിവാസികളെ പുറത്താക്കുകയും ചെയ്തു.ഇങ്ങനെ മരേഷ അവസാനിക്കുകയും ജൂദ നഗരമാവുകയും ചെയ്തു.
ഈ സംഭവങ്ങൾക്ക് ശേഷം തെക്ക് താമസിച്ചിരുന്ന ഡെഡ്(Dead) കടൽ നിവാസികളായ എഡോമിറ്റെസ് പേർഷ്യൻ ഭരണത്തിൻ നിന്നും ഇവിടെക്ക് കുടിയേറി.അങ്ങനെ ഹെല്ലെനിസ്റ്റിക് രാജാക്കന്മാർ ഈ പ്രദേശം ഭരിക്കാൻ തുടങ്ങി(6-1 ബി.സി വരെ) മെരേഷ ഇതിന്റെ ചെറിയ ഒരു ഭാഗമായൈ ഇഡുമിയ.എഡോമിറ്റെസ് നഗരത്തിലെ പ്രധാന നഗരമായി മരേഷ ഉയർന്ന് വന്നു.ഈ സമയം അലക്സാണ്ടർ ഇവിടം കീഴടക്കി.വിരമിച്ച് ഗ്രീക്ക്-പടയാളികൾ ഇവിടം താമസിക്കാൻ ആരംഭിച്ചു.മരേഷ ഹെല്ലെനിസ്റ്റിക് നഗരമായി ഗ്രീകുകാർ നിറഞ്ഞു.സിഡൊണിയന്മാരും നബറ്റയിയൻസ് ഈ സംസ്ക്കാരത്തിന്റെ ഭാഗമായി ജീവിച്ചു..




</doc>
<doc id="324506" url="https://ml.wikipedia.org/wiki?curid=324506" title="സൂസ">
സൂസ

ഇറാനിലെ പാർഥിയ സാമ്രാജ്യത്തിന്റെയും,സെലിയൂസിഡ്,ആദ്യ പേർഷ്യൻ സാമ്രാജ്യം,ഇലമിറ്റെ എന്നിവിടങ്ങളിലെ പുരാതന നഗരമാണ്‌ സൂസ(; ഷൂഷ്; Hebrew ,ഷൂഷാൻ Σοῦσα ; , ഷുഷ്
.പുരാതന നിയർ ഈസ്റ്റിലെ ഏറ്റവും പ്രധാനപ്പെട്ട നഗരങ്ങളിൽ ഒന്നാണ്‌ ഇത്.സാഗ്രോസ് മലനിരകൾക്ക് താഴെ സ്ഥിതി ചെയ്യുന്നത്.ടൈഗ്രീസ് നദിക്ക് 250കിലോ മീറ്റർ കിഴക്കും കർഖേഹ് ഡെസ് നദികൾക്ക് മധ്യത്തിലുമാണ്‌ ഇത് സ്ഥിതി ചെയ്യുന്നത്.2015ൽ ഇവിടം യുനെസ്ക്കോ പൈതൃക കേന്ദ്രമായി തിരഞ്ഞെടുത്തു.

ആധുനിക ഇറാനിയൻ പട്ടണമായ ഷൂഷ് സ്ഥിതി ചെയ്യുന്നത് പുരാതന സൂസ പ്രദേശത്താണ്‌.ഇറനിലെ ഖുസെസ്താൻ പ്രവിശ്യയിലെ ഷൂഷ് രാജ്യത്തിന്റെ ഭരണ തൽസ്ഥാനമാണ്‌ ഷൂഷ്.2005ൽ ഇവിടത്തെ ജനസംഖ്യ 64,960 ആയിരുന്നു

പുരാതന നിയർ ഈസ്റ്റിലെ ഏറ്റവും പ്രധാനപ്പെട്ട നഗരങ്ങളിൽ ഒന്നാണ്‌ സൂസ.ചരിത്ര രചനകളിൽ വളരെ പുരാതന സുമേറിയൻ രേഖകളിൽ സൂസ പരാമർശിക്കപ്പെടുന്നു. എന്മെർക്കർ ആൻഡ് ദ ലോഡ് ഓഫ് അറാറ്റ(Enmerkar and the Lord of Aratta) ഇതിന്‌ ഒരു ഉദാഹരണമാണ്‌.ഹീബ്രൂ ബൈബിളിൽ സൂസയെ ഷൂഷാൻ എന്ന് പരാമർശിക്കുന്നു.നെഹെമിയൻ(Nehemiah) ,ഡാനിയൽ എന്നിവയിൽ ഓരോ തവണയും ഈ പ്രദേശത്തെ പരാമർശിക്കുന്നു.ധാരാളം പണ്ഡിതന്മാർ സ്റ്റാർ ഓഫ് ഡേവിഡിന്റെ ഒരു സ്ഥാനമായി പരിഗണിക്കുന്നു.ബുക്ക് ഓഫ് ജൂബിലീസിലും സൂസയെ പരാമർശിക്കുന്നു.

1836ൽ ഹെന്രി റവ്ലിൻസണും 1851ൽ എ.എച്ച്..ലയർഡും ഈ സ്ഥലത്തെ പറ്റി വിശദമായി പഠിച്ചു.വില്യം ലോഫ്റ്റുസ് മികച്ച രീതിയിൽ ഖനനം നടത്തുകയും ഈ സ്ഥലം സൂസയാണെന്ന് തിരിച്ചറിയുകയും ചെയ്തു.

ജാക്ക്വസ് ഡി മോർഗൻ 1897 മുതൽ 1911 വരെ ഇവിടെ വലിയ രീതിയിൽ ഖനം നടത്തി.ഇതിന്റെ തുടർച്ചയായി റൊണാൾഡ് ഡി മെക്ക്വെനെം 1914 ഒന്നാം ലോക യുദ്ധ കാലം വരെ പഠനങ്ങൾ നടത്തി.മെക്ക്വെനെമിന്റെ നേതൃത്വത്തിൽ ഫ്രഞ്ച് യുദ്ധത്തിനു ശേഷം പ്രവർത്തനങ്ങൾ തുടരുകയു രണ്ടാം ലോകയുദ്ധ കാലം വരെ നീണ്ട് നിൽക്കുകയും ചെയ്തു

.1946 മുതൽ റോമൻ ഘ്രിഷ്മന്റെ നേതൃത്വത്തിൽ ഖനനം പുനരാരംഭിച്ചു.1970കളിൽ ജീൻ പെരറ്റിന്റെ നേതൃത്വത്തിൽ ഖനനം തുടർന്നു.



</doc>
<doc id="324510" url="https://ml.wikipedia.org/wiki?curid=324510" title="ഇസ്ലാമിക് റിപ്പബ്ലിക് ഓഫ് ഇറാൻ റെയിൽവേയ്സ്">
ഇസ്ലാമിക് റിപ്പബ്ലിക് ഓഫ് ഇറാൻ റെയിൽവേയ്സ്

ഇറാൻ സർക്കാരിന്റെ ഉടമസ്ഥതയിലുള്ള പൊതുമേഖല സ്ഥാപനമാണ് ഇസ്ലാമിക് റിപ്പബ്ലിക് ഓഫ് ഇറാൻ റെയിൽവേയ്സ് (Persian: شركت راه آهن جمهوری اسلامی ایران).

1887-ൽ നാസിർ അൽ-ദിൻ ഷായുടെ കാലത്ത് തെക്കൻ ടെഹ്രാനിൽ കുതിരകൾ വലിക്കുന്ന മീറ്ററ് ഗേജ് റെയിൽവേ ഉണ്ടായിരുന്നു. പിന്നീട് ഇത് ആവിയന്ത്രമാക്കി. 8.7 കി.മീ ദൂരമുണ്ടായിരുന്ന ഈ പാത 1952-ൽ നിർത്തലാക്കി. 




</doc>
<doc id="324520" url="https://ml.wikipedia.org/wiki?curid=324520" title="ബസിലിക്ക ഓഫ് അവർ ലേഡി ഓഫ് ഗ്രേസസ്">
ബസിലിക്ക ഓഫ് അവർ ലേഡി ഓഫ് ഗ്രേസസ്

ഉത്തർ പ്രദേശിലെ മീററ്റ് ജില്ലയിലെ സർധന നഗരത്തിൽ സ്ഥിതിചെയ്യുന്ന റോമൻ കത്തോലിക്ക ദേവാലയമാണ് വിശുദ്ധ കന്യാമറിയത്തിന്റെ ബസിലിക്ക എന്നറിയപ്പെടുന്ന ബസിലിക്ക ഓഫ് അവർ ലേഡി ഓഫ് ഗ്രേസസ് (ഇംഗ്ലീഷ്: Basilica of Our Lady of Graces ). 

ചർച്ചുകളുടെ ചർച്ച് എന്നറിയപ്പെടുന്ന ഈ ക്രസ്തീയ ദേവാലയത്തിലെ പ്രതിഷ്ഠ വിശുദ്ധ കന്യാമറിയമാണ്.18-19ആം നൂറ്റാണ്ടിൽ സർധനയുടെ ഭരണാധികാരിയായിരുന്ന ബീഗം സമ്‌റുവാണ് ഈ ദേവാലയം പണിതത്.ഇന്ത്യയിലെ ഏക കത്തോലിക്കാ ഭരണാധികാരിയായാണ് ബീഗം സമ്‌റു അറിയപ്പെടുന്നത്.
ഉത്തരേന്ത്യയിലെ ഏറ്റവും വലിയ ക്രിസ്ത്യൻ ദേവലയമാണ് ബസിലിക്ക ഓഫ് അവർ ലേഡി ഓഫ് ഗ്രേസസ്.
1778ൽ ഭർത്താവിന്റെ മരണത്തെ തുടർന്ന സർധാന പ്രദേശത്തിന്റൈ ഭരണാധികാരം പൈതൃകമായി ലഭിച്ച ബീഗം സമ്‌റു, അവിടെ കന്യാ മറിയത്തിനെ ആരാധിക്കാനായി ഒരു ക്രിസ്ത്യൻ പള്ളി നിർമ്മിക്കാൻ തീരുമാനിക്കുകയായിരുന്നു. അക്കാലത്തെ വൻ തുകയായ നാലു ലക്ഷം രൂപ ചെലവയിച്ചാണ് ചർച്ച് നിർമ്മിച്ചത്. ഉയർന്ന കൽപ്പണിക്കാർക്ക് പ്രതിദിനം 25 രൂപക്ക് തുല്യമായ കൂലിയാണ് നൽകിയിരുന്നത്. ബസിലിക്ക സ്ഥിതിചെയ്യുന്നത് രണ്ടു വൻ തടാകങ്ങൾക്ക് സമീപമാണ്. ഇതിലെ ചെളികൾ നീക്കം ചെയ്താണ് കെട്ടിട നിർമ്മാണത്തിനുളള സാധനങ്ങൾ എത്തിച്ചത്. 
ബസിലിക്കയുടെ നിർമ്മാണ വർഷത്തെ കുറിച്ച് ചരിത്രക്കാരൻമാരിക്കിടയിൽ രണ്ട് അഭിപ്രായമുണ്ട്. പ്രമുഖ ചരിത്രകാരൻ കെ എം മുൻഷിയുടെ അഭിപ്രായത്തിൽ 1809ലാണ് ഇതിന്റെ നിർമ്മാണം ആരംഭിച്ചത്. ഈ അഭിപ്രായത്തോടാണ് പലരും യോജിക്കുന്നത്. കാരണം ബസിലിക്കയുടെ പ്രധാന വാതിലിൽ ലാറ്റിൻ ലിഖിതത്തിൽ 1822ൽ ബസിലിക്കയിൽ ആരാധനക്കുള്ള പ്രതിഷ്ഠ വെച്ചതായി കൊത്തിവെക്കപ്പെട്ടിട്ടുണ്ട്. എന്നാൽ, ഫാദർ ഗീകന്റെ പഠനത്തിൽ 1820ലാണ് നിർമ്മാണം ആരംഭിച്ചത് . 

സർധാനയെ റോമൻ കത്തോലിക്കാ സഭയുടെ സ്വതന്ത്ര അധികാരമുള്ള ഒരു പ്രദേശമാക്കണമെന്ന് ബീഗം സമ്‌റു, പോപ് ഗ്രിഗോറി XVI നോട് അപേക്ഷിച്ചു. ഗ്രിഗറി പതിനാറാമൻ ടിബറ്റ്ഹിന്ദുസ്ഥാൻ അപ്പസ്‌തോലിക് വികാരിയത്തിൽ (റോമൻ കത്തോലിക്കാ സഭയുടെ അധികാര പരിധിയിൽ വരുന്ന പ്രദേശം
) നിന്നും സർധാന അപ്പസ്‌തോലിക് വികാരിയത്ത് സ്ഥാപിച്ചു. അപ്പസ്‌തോലിക് വികാരി ആയി ബിഷപ് ജൂലിയസ് സീസർ സ്‌കോട്ടിയെ നിയമിച്ചു. സർധാന കത്തീഡ്രൽ ആയിരുന്ന ഈ ചർച്ചിന്റെ അപ്പോസ്തലിക് വികാരി ജൂലിയസ് സീസർ സ്‌കോട്ടി മാത്രമായിരുന്നു. കലാക്രമേണ, സർധാന അപ്പോസ്തലിക് വികാരിയത്തിനെ ആഗ്ര അപ്പോസ്തലിക് വികാരയത്തുമായി ലയിപ്പിച്ചു. 

ഇറ്റലിക്കാരനായ ആന്റോണിയോ റെഗെലിനി എന്ന ആളാണ് ചർച്ചിന്റെ വാസ്തുശിൽപി. റോമിലെ വത്തിക്കാൻ സിറ്റിയിൽ സ്ഥിതിചെയ്യുന്ന പത്രോസിന്റെ നാമധേയത്തിലുള്ള സെന്റ് പീറ്റേഴ്‌സ് ബസിലിക്കയുടെ അടിസ്ഥാനത്തിലാണ് നിർമ്മാണം. ഇന്ത്യൻ വാസ്തുവിദ്യയുടെയും പ്രമുഖ ഇറ്റാലിയൻ വാസ്തു ശിൽപി ആൻഡ്രിയ പല്ലാഡിയോയുടെ വാസ്തു ശിൽപ്പവും ചേർത്താണ് ചർച്ച് നിർമ്മിച്ചിരിക്കുന്നത്. 11 വർഷം കൊണ്ടാണ് ആന്റോണിയോ റെഗെലിനി ചർച്ചിന്റെ നിർമ്മാണം പൂർത്തിയാക്കിയത്.

1961 ഡിസംബർ 13ന് ജോൺ ഇരുപത്തിമൂന്നാമൻ മാർപാപ്പയാണ് ഈ ചർച്ചിന് മൈനർ ബസിലിക്ക പദവി നൽകി ഉയർത്താൻ തീരുമാനിച്ചത്. ചരിത്ര പ്രസിദ്ധവും മനോഹരവുമായ ചർച്ചുകൾക്ക് അപൂർവ്വമായി ലഭിക്കുന്ന പദവിയാണ് ഇത്. ഇന്ത്യയിലെ 19 മൈനർ ബസിലിക്കകളിൽ ഒന്നായ ഈ ചർച്ച് ഉത്തരേന്ത്യയിലെ ഏക മൈനർ ബസിലിക്കയാണ് 

ഒരു ഇസ്്‌ലാമിക കുടുംബത്തിൽ ജനിച്ച ബീഗം സമ്‌റുവിന്റെ വീട് ഡൽഹിയിലെ ചാന്ദ്‌നി ചൗക്കിലാണ്. ഇലക്ട്രിക്കൽ സാധനങ്ങൾ ലഭ്യമാകുന്ന ഭഗീരത് പാലസിന് സമീപം ഇപ്പോൾ ബാങ്കായി മാറിയിട്ടുണ്ട് ഈ കെട്ടിടം. ഇസ്ലാമിക രീതിയിൽ ബീഗം സമ്‌റു പണികഴിപ്പിച്ച ഒരു കൊട്ടാരം ഹരിയാനയിലെ ഗുഡ്ഗാവിൽ 2008വരെ നിലനിന്നിരുന്നു. പിന്നീട് ക്രമേണ കൈയേറ്റത്തിന് ഇരയായി അപ്രത്യക്ഷമാവുകയായിരുന്നു.

- ബസിലിക്കയുടെ ഔദ്യോഗിക വെബ്‌സൈറ്റ്

</doc>
<doc id="324524" url="https://ml.wikipedia.org/wiki?curid=324524" title="ഇത്സുകുഷീമ ക്ഷേത്രം">
ഇത്സുകുഷീമ ക്ഷേത്രം

ജപ്പാനിലെ ഹിരോഷിമ പ്രവിശ്യയിലുള്ള ഇത്സുകുഷീമ ദ്വീപിൽ സ്ഥിതിചെയ്യുന്ന ഒരു ഷിന്റോ ക്ഷേത്രമാണ് ഇത്സുകുഷീമ ക്ഷേത്രം (Japanese: 厳島神社 "Itsukushima-jinja"). ഇവിടത്തെ ഒഴുകുന്ന ടോറി ഗേറ്റ് ആണ് ഏറ്റവും പ്രസിദ്ധം. ഒരു യുനെസ്കൊ ലോകപൈതൃക കേന്ദ്രം കൂടിയാണ് ഈ ക്ഷേത്ര സമുച്ചയം. ഇവിടത്തെ പല നിർമ്മിതൈകളും ജപ്പാനിന്റെ "നാഷണൽ ട്രെഷർസ്" പട്ടികയിൽ ഉൾപ്പെടുത്തിയിട്ടുണ്ട്. ചരിത്രത്തിൽ നിരവധി തവണ ഈ ക്ഷേത്രം നശിപ്പിക്കപ്പെട്ടിട്ടുണ്ട്. 6-ആം നൂറ്റാണ്ടിലാണ് ഇവിടെ ആദ്യമായി ക്ഷേത്രം പണികഴിപ്പിച്ചത് എന്ന് കരുതപ്പെടുന്നു. നാം ഇന്നുകാണുന്ന ക്ഷേത്രം 16-ആം നൂറ്റാണ്ടിന്റ്വ് മധ്യത്തിൽ പണിതതാണ്. ഉൾക്കടലിൽ തൂണുകൾ ആഴ്ത്തിവെച്ച് അതിന്മേലാണ് ക്ഷേത്രം പണിതീർത്തിരിക്കുന്നത്. അതിനാൽ തന്നെ ഇത് ജലപരപ്പിൽ ഒഴുകുന്നപോലെ പ്രതീതമാകുന്നു.

ഇവിടത്തെ റ്റോറി ഗേറ്റ് വിനോദസഞ്ചാരികളുടെ ഒരു പ്രധാന ആകർഷണമാണ്. പരമ്പരാഗത ശൈലിയിൽ പണിതീർത്ത കവാടങ്ങളാണ് റ്റോറി("Torii") എന്നറിയപ്പെടുന്നത്. 1875ലാണ് നാം ഇന്നു കാണുന്ന കവാടം പണിതീർത്തത്. 16 മീറ്ററാണ് ഇതിന്റെ ഉയരം. കേടുപാടുകടെ അതിജീവിക്കുന്ന കർപ്പൂര മരത്തിന്റെ തടിയാണ് ഇതിന്റെ നിർമ്മാണത്തിൽ ഉപയോഗിച്ചിരിക്കുന്നത്. വേലിയേറ്റ സമയത്ത് ഇത് വെള്ളത്താൽ ചുറ്റപെടുന്നു. ഈ സമയത്ത് ഈ കവാടം ജലത്തിൽ പൊങ്ങികിടക്കുന്നപോലെയാണ് കാണപ്പെടുന്നത്. വേലിയിറക്ക സമയത്ത് വെള്ളം പൂർണമായും പിൻ വാങ്ങുകയും, കവാടത്തിന്റ് അടിത്തട്ട് വരെ കാൽനടയായി ചെന്നെത്താൻ സാധിക്കുന്നതുമാണ്.

ഷിന്റോ മതവിശ്വാസപ്രകാരം, സമുദ്രത്തിന്റെയും, കൊടുങ്കാറ്റിന്റെയും ദേവനായ സുസ്സാനൊ മിക്കൊത്തൊ-യുടെ(Susano-o no Mikoto) മൂന്ന് പുത്രിമാരും, സൂര്യദേവതയായ [[]Amaterasu| അമെത്തരാസുവിന്റെ] സഹോദരനുമാണ് ഈ ക്ഷേത്രത്തിലെ പ്രധാന ആരാധനാമൂർത്തികൾ.
[[Image:Itsukushima Shinto Shrine.jpg|center|700px|thumb|റ്റോറിയിൽനിന്നുള്ള ദൃശ്യം]]


[[Category:ജപ്പാനിലെ ലോകപൈതൃകകേന്ദ്രങ്ങൾ]]
[[Category:ജപ്പാനിലെ കവാടങ്ങൾ]]
[[വർഗ്ഗം:6-ആം നൂറ്റാണ്ടിലെ ആരാധനാലയങ്ങൾ]]
[[വർഗ്ഗം:ജപ്പാനിലെ ക്ഷേത്രങ്ങൾ]]

</doc>
<doc id="324528" url="https://ml.wikipedia.org/wiki?curid=324528" title="ദൌളാധർ എക്സ്പ്രസ്സ്‌">
ദൌളാധർ എക്സ്പ്രസ്സ്

ഇന്ത്യയുടെ തലസ്ഥാനമായ ഡൽഹി മുതൽ പഞ്ചാബിലെ പതൻകോട്ട് വരെ സർവീസ് നടത്തുന്ന ഇന്ത്യൻ റെയിൽവേയുടെ ട്രെയിനാണ് ട്രെയിൻ നമ്പർ 14035 / 14036 ദൌളാധർ എക്സ്പ്രസ്സ്‌. ഉത്തരേന്ത്യയിലാണ് ഈ ട്രെയിനിന്റെ സഞ്ചാര പാത. ഡൽഹിയിൽനിന്നും പഞ്ചാബിലേക്കുള്ള യാത്രക്കാരും പഞ്ചാബിൽനിന്നും ഡൽഹിയിലേക്കുള്ള യാത്രക്കാരും വളരെയധികം ഉപയോഗിക്കുന്ന ട്രെയിനാണ് ദൌളാധർ എക്സ്പ്രസ്സ്‌.
ട്രെയിൻ നമ്പർ 14035 ദൌളാധർ എക്സ്പ്രസ്സ്‌ ഡൽഹി മുതൽ പതൻകോട്ട് വരെ ആഴ്ച്ചയിൽ 3 ദിവസം (തിങ്കൾ, ബുദ്ധൻ, വെള്ളി) സർവീസ് നടത്തുന്നു.

ട്രെയിൻ നമ്പർ 14035 ദൌളാധർ എക്സ്പ്രസ്സിനു ഡൽഹിക്കു ശേഷം ഡൽഹി കിഷൻഗൻജ് (2 മിനിറ്റ്), ശകുർബസ്തി (2 മിനിറ്റ്), ബഹദൂർഗർ (2 മിനിറ്റ്), രോഹ്തക് ജങ്ഷൻ (2 മിനിറ്റ്), ജിന്ദ് ജങ്ഷൻ (3 മിനിറ്റ്), നർവാന ജങ്ഷൻ (2 മിനിറ്റ്), ജഖൽ ജങ്ഷൻ (2 മിനിറ്റ്), ലെഹറ ഗാഗ (2 മിനിറ്റ്), സുനം (2 മിനിറ്റ്), സംഗ്രൂർ (2 മിനിറ്റ്), ധുരി ജങ്ഷൻ (10 മിനിറ്റ്), മലർകോട്ല (2 മിനിറ്റ്), ലുധിയാന ജങ്ഷൻ (10 മിനിറ്റ്), ജലന്ദർ കന്റ് (5 മിനിറ്റ്), ടണ്ട ഉർമർ (2 മിനിറ്റ്), ദാസുയ (2 മിനിറ്റ്), മുകേരിയൻ (2 മിനിറ്റ്), പതൻക്കോട്ട് എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 14036 ദൌളാധർ എക്സ്പ്രസ്സ്‌ പതൻകോട്ട് മുതൽ ഡൽഹി വരെ ആഴ്ച്ചയിൽ 3 ദിവസം (ചൊവ്വ, വ്യാഴം, ശനി) സർവീസ് നടത്തുന്നു.

ട്രെയിൻ നമ്പർ 14036 ദൌളാധർ എക്സ്പ്രസ്സിനു പതൻകോട്ടിനു ശേഷം മുകേരിയൻ (2 മിനിറ്റ്), ദാസുയ (2 മിനിറ്റ്), ടണ്ട ഉർമർ (2 മിനിറ്റ്), ജലന്ദർ കന്റ് (5 മിനിറ്റ്), ലുധിയാന ജങ്ഷൻ (10 മിനിറ്റ്), മലർകോട്ല (2 മിനിറ്റ്), ധുരി ജങ്ഷൻ (10 മിനിറ്റ്), സംഗ്രൂർ (2 മിനിറ്റ്), സുനം (2 മിനിറ്റ്), ലെഹറ ഗാഗ (2 മിനിറ്റ്), ജഖൽ ജങ്ഷൻ (3 മിനിറ്റ്), നർവാന ജങ്ഷൻ (2 മിനിറ്റ്), ജിന്ദ് ജങ്ഷൻ (5 മിനിറ്റ്), രോഹ്ടക് ജങ്ഷൻ (5 മിനിറ്റ്), ബഹദൂർഗർ (2 മിനിറ്റ്), നന്ഗ്ലോയ് (2 മിനിറ്റ്), ശകുർബസ്തി (2 മിനിറ്റ്), ഡൽഹി കിഷൻഗൻജ് (2 മിനിറ്റ്), ഡൽഹി എന്നീ സ്റ്റോപ്പുകളാണ് ഉള്ളത്.


</doc>
<doc id="324529" url="https://ml.wikipedia.org/wiki?curid=324529" title="ഡേവിസ് കപ്പ്">
ഡേവിസ് കപ്പ്

പുരുഷ വിഭാഗം ടെന്നീസിന് അന്താരാഷ്ട്ര തലത്തിൽ നൽകുന്ന കപ്പ് ആണ് ഡേവിസ് കപ്പ് എന്നറിയപ്പെടുന്നത്. അന്താരാഷ്ട്ര 
ടെന്നീസ് ഫെഡറേഷൻ ആണ് ഇത് നടത്തുന്നത്.പരാജയപ്പട്ടവർ പുറത്താകുന്ന തരത്തിലുള്ള കനോക്ക് ഔട്ട് ഫോർമാറ്റിലാണ് രാജ്യങ്ങൾ തമ്മിൽ ഈ അന്താരാഷ്ട്ര കപ്പിന് വേണ്ടിയുള്ള മത്സരം നടക്കുന്നത്.1900 ൽ ബ്രിട്ടണും അമേരിക്കയും തമ്മിലാണ് ഈ മത്സരം തുടങ്ങിയത്. 2015 വരെയുള്ള കണക്ക് പ്രകാരം 125 രാജ്യങ്ങൾ ഡേവിസ് കപ്പ് മത്സരത്തിൽ പങ്കെടുത്തു.


</doc>
<doc id="324537" url="https://ml.wikipedia.org/wiki?curid=324537" title="ചമ്പനീർ-പാവഗഢ് പുരാവസ്തു പാർക്ക്">
ചമ്പനീർ-പാവഗഢ് പുരാവസ്തു പാർക്ക്

ഗുജറാത്തിലെ പഞ്ചമഹൽ ജില്ലയിൽ സ്ഥാപിതമായ ഒരു പുരാവസ്തു ഉദ്യാനമാണ് ചമ്പനീർ-പാവഗഢ് പുരാവസ്തു പാർക്ക്. യുനെസ്‌കോയുടെ ലോക പൈതൃക പട്ടികയിൽ ഇടം നേടിയിട്ടുള്ള ഈ പാർക്ക് ഗുജറാത്തിലെ ചരിത്രനഗരമായ ചാമ്പനീർ നഗരത്തിലാണ്. ഗുജറാത്ത് ഭരണാധികാരയായിരുന്ന സുൽത്താൻ മഹ്മൂദ് ബെഗഡയാണ് ചാമ്പനീർ സ്ഥാപിച്ചത്.
കോട്ടകളും പുരാതന കെട്ടിടങ്ങളും അടങ്ങുന്ന ഈ ലോകപൈതൃക ഉദ്യോനം സ്ഥിതിചെയ്യുന്നത് പാവഗഢ് മലനിരകളിലാണ്. ഇത് പിന്നീട് ചാമ്പനീർ പട്ടണം വരെ നീട്ടുകയായിരുന്നു.

കോട്ടകളും കൊട്ടാരങ്ങളും പുരാതന കെട്ടിടങ്ങളും അടങ്ങുന്ന ഈ ലോകപൈതൃക ഉദ്യോനം സ്ഥിതിചെയ്യുന്നത് പാവഗഢ് മലനിരകളിലാണ്. ഇത് പിന്നീട് ചാമ്പനീർ പട്ടണം വരെ നീട്ടുകയായിരുന്നു. തമ്ര യുഗത്തിലെ (കോപ്പർ-ചെമ്പു യുഗം) സ്ഥലങ്ങൾ പോലുള്ള പുരാവസ്തു, ചരിത്ര,സാംസ്‌കാരിക പൈതൃക സ്മാരകങ്ങൾ നിറഞ്ഞ ഈ പ്രദേശം 16ആം നൂറ്റാണ്ടിലെ ഗുജറാത്തിന്റെ തലസ്ഥാന നഗരമായിരുന്നു. 
8ആം നൂറ്റാണ്ട് മുതൽ 14ാം നൂറ്റാണ്ടു വരെയുള്ള 
കൊട്ടാരങ്ങൾ, പ്രവേശന കവാടങ്ങൾ, പുരാതന കമാനങ്ങൾ, മസ്ജിദുകൾ, ശവകുടീരങ്ങൾ. ക്ഷേത്രങ്ങൾ, പാർപ്പിട യോഗ്യമായ കെട്ടിടസമുച്ഛയങ്ങൾ, കാർഷിക ഘടനകളായ കിണറുകൾ, ജലസംഭരണികൾ എന്നിവയാണ് ഇവിടത്തെ ആകർഷണം. 

പാവഗഢ് മലയുടെ 800 മീറ്റർ ഉയരത്തിൽ സ്ഥിതിചെയ്യുന്ന പ്രധാന ഹിന്ദു ക്ഷേത്രമാണ് കൽക മാതാ ക്ഷേത്രം. വർഷം മുഴുവൻ നിരവധി തീർത്ഥാടകരാണ് ഈ ക്ഷേത്രത്തിൻ സന്ദർശനം നടത്തുന്നത്. 

15ആം നൂറ്റാണ്ടിന്റെ തുടക്കം മുതൽ 16ആം നൂറ്റാണ്ടു വരെയുള്ള ഹിന്ദു മുസ്്‌ലിം സംസ്‌കാരങ്ങളുടെയും വാസ്തുവിദ്യയുടേയും സംക്രമണം ഇവിടെ രേഖപ്പെടുത്തിവെച്ചിട്ടുണ്ട്. മുഖൾ കാലഘട്ടത്തിന് മുൻപുള്ള ഈ നഗരം ഇന്നും വലിയ മാറ്റങ്ങൾ കൂടാതെ നിലനിൽക്കുന്നുണ്ട്. 2004ലാണ് ഈ ചരിത്ര സമാരക ഉദ്യാനം യുനെസ്‌കോയുടെ ലോക പൈതൃക പട്ടിക സ്ഥാനംനേടിയത്.
1803ൽ ബ്രിട്ടീഷ് ഭരണകാലത്ത് ഇവിടെ വെറും 500 പേർ മാത്രമാണ് വസിച്ചിരുന്നതെന്നാണ് രേഖപ്പെടുത്തപ്പെട്ടിട്ടുള്ളത്. നശിച്ച് കൊണ്ടിരുന്ന ഈ നഗരത്തെ ബ്രിട്ടീഷുകാർ പിന്നീട് പരുത്തിയുടെ വലിയ കയറ്റുമതി കേന്ദ്രമാക്കി മാറ്റുകയായിരുന്നു. 

മസ്ജിദുകൾ, ക്ഷേത്രങ്ങൾ, ധാന്യപ്പുര, ശവകുടീരങ്ങൾ, കിണറുകൾ, മതിലുകൾ, മട്ടുപ്പാവുകൾ തുടങ്ങി വ്യത്യസ്ത തരത്തിലുള്ള 11 നിർമ്മാണങ്ങളാണ് ചാമ്പനീർ-പാവഗഢിൽ ഉള്ളത്. സ്മാരകങ്ങൾ അധികവും പാവഗഢ് മലക്ക് ചുറ്റുമായാണ് സ്ഥിതിചെയ്യുന്നത്. ഹെറിറ്റേജ് ട്രസ്റ്റ് ഓഫ് ബറോഡയുടെ കണക്കുപ്രകാരം 114 സ്മാരകങ്ങളാണ് ഈ പ്രദേശത്തുള്ളത്. ഇവയിൽ 39എണ്ണം മാത്രമാണ് ആർക്കിയോളജിക്കൽ സർവേ ഓഫ് ഇന്ത്യ പരിപാലിക്കുന്നത്. 


</doc>
<doc id="324554" url="https://ml.wikipedia.org/wiki?curid=324554" title="ആംസ്ട്രോങ്ങ് പരിധി">
ആംസ്ട്രോങ്ങ് പരിധി

37 ° സി (98.6 ° F): മിക്കപ്പോഴും ആംസ്ട്രോങ്ങിന്റെ വരി വിളിക്കപ്പെടും ആംസ്ട്രോങ് പരിധി, വെള്ളം മനുഷ്യ ശരീരത്തിന്റെ സാധാരണ താപനില തിളച്ചു എന്ന് (0.0618 അന്തരീക്ഷം അല്ലെങ്കിൽ 6.3 kPa (1.9 inHg)) അതിനാൽ കുറഞ്ഞ ഒരു അന്തരീക്ഷമർദ്ദം ഉളവാക്കുന്നു എന്ന് ഉയരത്തിൽ ആണ് . ഇത് Randolph ഫീൽഡ് ടെക്സസിലെ 1947 ൽ ബഹിരാകാശ മെഡിസിനിൽ അമേരിക്കൻ എയർഫോഴ്സ് വകുപ്പ് സ്ഥാപിച്ച ഹാരി ജോർജ് ആംസ്ട്രോങ്, പേരിലാണ്. പഴയത് മനുഷ്യർ ഏത് അപ്പുറം ഉയരത്തിൽ പദം [കുറിപ്പ് 1] ആംസ്ട്രോങ് ഈ പ്രതിഭാസം തിരിച്ചറിയാൻ ആദ്യമായി നിലനിൽക്കാൻ കഴിയില്ല ഒരു unpressurized ചുറ്റുപാടുകളിൽ. [1] ഭൂമിയുടെ, ഉയരത്തിൽ വിവിധ 18.900 നും 19.350 മീറ്റർ (62,000 ഉം 63.500 കാൽ, അല്ലെങ്കിൽ ഏകദേശം 12 മൈൽ (10 എൻഎംഐ)) തമ്മിലുള്ള എന്ന് റിപ്പോർട്ട് ചെയ്യപ്പെട്ടിട്ടുണ്ട്.

</doc>
<doc id="324563" url="https://ml.wikipedia.org/wiki?curid=324563" title="യാക്കുഷീമ">
യാക്കുഷീമ

ജപ്പാനിലെ കാഗോഷീമാ പ്രിഫെക്ചറിലെ ഒരു ദ്വീപാണ് യാക്കുഷീമ . ഒസൂമി ദ്വീപുകളുടെ ഗണത്തിൽ പെടുന്ന ഒന്നാണ് ഇത്. 504.88 km² വിസ്തൃതിയുള്ള ഈ ദ്വീപിൽ 13,178ത്തോളം ആളുകൾ അധിവസിക്കുന്നു. കാഗോഷീമയിൽനിന്നും ജലമാർഗ്ഗം ഈ ദ്വീപിൽ എത്തിച്ചേരാൻ സാധിക്കും. വായുമാർഗ്ഗം യാക്കുഷീമ വിമാനത്താവളത്തിലും എത്താം. യുനെസ്കോയുടെ ഒരു ലോകപൈതൃകകേന്ദ്രം കൂടിയാണ് ഈ ദ്വീപ്.


</doc>
<doc id="324577" url="https://ml.wikipedia.org/wiki?curid=324577" title="ബാൽബെക്ക്">
ബാൽബെക്ക്

ലെബനന്റെ ബെഖാ താഴ്വരയിൽ ലിറ്റനി നദിയുടെ കിഴക്ക് ആന്റി ലെബനൻ താഴ്വരയിലുള്ള കുന്നിലുള്ള ഒരു പട്ടണമാണ്‌ ബാൽബെക്ക്() ,ബാ‘അൽബെക്ക്,ബാൽബെക്/ബാൽബേക്ക് , ബൽബെക്ക് .ബൈറൂട്ടിൽ നിന്ന് വടക്ക് കിഴക്കായി 85 കിലോമീറ്റർ(53 മൈൽ) ദൂരവും ഡമാസ്ക്കസ്സിന്റെ വടക്ക് 75 കിലോമീറ്റർ (47 മൈൽ)ദൂരവും ഇവിടേക്ക് ഉണ്ട്.ഹെസ്ബൊല്ലഹ് പ്രസ്ഥാനത്തിന്റെ ശക്തമായ സാനിധ്യമുള്ള ഈ പ്രദേശത്ത് ഷിയ മുസ്ലീങ്ങളാണ്‌ കൂടുതൽ.ബാൽബെക്ക് ഇന്റെർനാഷണൽ ഫെസ്റ്റിവൽ ഇവിടെ വർഷം തോറും നടക്കുന്നു.

പൗരാണിക കാലം മുതൽ തന്നെ ഗ്രീക്ക് ,റോമൻ ബന്ധങ്ങൾ ഇവിടെയുണ്ട്.ഹെലിയോപോളിസ് എന്നാണ്‌ ഇത് അറിയപ്പെടുന്നത്.ലബനിൽ ഏറ്റവും നന്നായി സംരക്ഷിക്കപ്പെടുന്ന റോമൻ നിർമ്മിതികളിൽ ഒന്നാണ്‌ ഇവിടം.അവയിൽ റോമൻ സാമ്രാജ്യത്തിന്റെ ഏറ്റവും വലിയ ക്ഷേത്രവും ഉൽപ്പെടുന്നു.ജൂപ്പിറ്റർ,വീനസ്,ബെക്ഖുസ് എന്നീ ദെവന്മാരും കാനാനിറ്റെസ് ദേവന്മാരായ ഹദാദും അറ്റർഗറ്റിസും മറ്റ് യുവദേവന്മാരും ഇവിടെ ആരാധിക്കുന്നു.ഇവിടങ്ങളിലെ മാതൃകകളിലും രൂപ രേഖകളിലും പ്രാദേശിക സ്വാധീനം വലുതാണ്‌.ഇവ ക്ലാസിക് റോമൻ മാതൃകയാണ്‌ സ്വീകരിച്ചിരിക്കുന്നത്.
ടെൽ ബാൽബക്കിന്റെ മുകളറ്റം വടക്കൻ ബേഖാ താഴ്വരയുടെ കിഴക്കാണ്‌ (), .ഇവിടങ്ങളിലെ തെളിവുകൾ വച്ച് ഏകദേശം 9000 വർഷങ്ങളുടെ തുടർച്ചയായ ജീവിതം ഇവിടെ നടക്കുന്നുണ്ട്.ഈ സ്ഥലം മതപരമായോ,വാണിജ്യപരമായോ എന്തെങ്കിലും വലിയ പ്രതേകതയൊ ഇല്ലായിരുന്നതിനാൽ.ഈജിപ്ഷ്യൻ അസ്സീറിയൻ രേഖകളിൽ ഈ സ്ഥലത്തെ പരാമർശിക്കുന്നില്ല.അല്ലെങ്കിൽ മറ്റൊരു പേരിലാകാം പരാമർക്കിക്കുന്നത് .ജൂപിറ്റർ ദേവന്റെ ക്ഷേത്രം ചിലപ്പോൾ ആദ്യകാല ആരാധനയുടെ തെളിവാണ്‌.ഇസ്ലാമിക ഗ്രന്ഥങ്ങൾ അനുസരിച്ച് ഈ ക്ഷേത്ര സമുച്ചയം സോളമന്റെ കൊട്ടാരമാണ്‌.ദ്ജിന്ന്(Djinn) ആണ്‌ ഇത് നിർമ്മിച്ചത്.ഷേബ രജ്ഞിക്ക് വിവാഹ സമ്മാനമായാണ്‌ ഇത് നൽകിയത്.കാലക്രമത്തിൽ ഇവിടെ അലക്സാണ്ടർ ആക്രമിക്കുകയും ഗ്രീക്കുകാർ സ്വന്തമാക്കുകയും ചെയ്തു.മധ്യകാലഘട്ടത്തിൽ ഇവിടം മുസ്ലീം ഭരണാധികാരികൾ സ്വന്തമാക്കി.ഇന്ന് ഇത് ലബനന്റെ ഭാഗമാണ്‌.



</doc>
<doc id="324578" url="https://ml.wikipedia.org/wiki?curid=324578" title="മക്ലി ഹിൽ">
മക്ലി ഹിൽ

ലോകത്തിലെ ഏറ്റവും വലിയ ശവക്കല്ലറകളിൽ ഒന്നാണ്‌ മക്ലി ഹിൽ.എട്ട് കിലോമീറ്റർ ചുറ്റളവിൽ ഇത് സ്ഥിതി ചെയ്യുന്നു.കറാച്ചിയിൽ നിന്ന് ഏകദേശം 98 കിലോ മീറ്റർ ദൂരത്തിലുള്ള ഈ സ്ഥലത്ത്.ഏകദേശം 125,000 പ്രാദേശിക ഭരണാധികാരികളുടെ ശവക്കല്ലറകളുണ്ട്‌.ഇവയോടൊപ്പം സൂഫി സന്യാസികളുടെയും മറ്റുള്ളവരുടെയും ശവക്കല്ലറ ഇവിടെ കാണാ.പതിനേഴാം നൂറ്റാനട് വരെ സിന്ധിന്റെ തലസ്ഥാനമായിരുന്ന തട്ട(Thatta)യുടെ അതിർത്തി പ്രദേശമാണ്‌ ഇവിടം.ഇന്നത്തെ പാകിസ്താനിലെ തെക്ക്-കിഴക്കൻ പ്രവശ്യയിലാണ്‌ ഇന്ന് ഈ സ്ഥലം.1981ൽ തട്ടയിലെ ചരിത്ര സ്മാരകങ്ങളുടെ കീഴിൽ ഈ സ്ഥലം ലോക പൈതൃക കേന്ദ്രമായി തിരഞ്ഞെടുത്തു .

14ആം നൂറ്റാണ്ടിൽ ആരാധനാലയത്തിനു ചുറ്റുമുള്ള സെമിതേരിയായി കരുതുന്നു.മറ്റ് പുസ്തകങ്ങളിൽ മക്ലി ഒരു ആരാധനസ്ഥലമാണെന്നും അവിടെയുള്ള സന്യാസികളുടെയും,പണ്ഡിതന്മാരുടെയും ശവക്കല്ലറയാണ്‌ന്നും കരുതുന്നു.പ്രാദേശിക ഭരണാധികാരിയായ ഷെയിക്ക് ഹമ്മദ് ജമാലി മറ്റൊരു ഭരണാധികാരിയായ ജാം തമചിയുടെയും സന്യാസിയായ പിർ മുഹമ്മദിന്റെയും ശവക്കല്ലറയും ഇവിടെ ഉണ്ടെന്ന് കരുതുന്നു.

സെമിത്തേരിയിലുള്ള ശവക്കല്ലറയും ശവക്കുഴികളും സാമൂഹികവും രാഷ്ട്രീയവുമായ സിന്ധിന്റെ ചരിത്രത്തെ രേഖപ്പെടുത്തുന്നു.കൂടുതൽ കെട്ടിടങ്ങളും ചരല്ക്കല്ലുകൾ ഉപയോഗിച്ച് നിർമ്മിചവയാണ്‌.മറ്റ് കെട്ടിടങ്ങൾ മിനുസമുള്ള കല്ലുകൾ ഉപയോഗിച്ച് നിർമ്മിച്ചിരിക്കുന്നു.

അത്യാകർഷകമായ രാജ സ്മാരക മണ്ഡപങ്ങൾ പ്രധാനമായും രണ്ട് വിഭാഗത്തില്പ്പെടുന്നു.സമ്മ(samma)(1352-1520),ടർഖാൻ(1556-1592).നാല്‌ ചരിത്ര കാലഘട്ടത്തിലെ നിർമ്മാണ്‌ ശൈലികൾ സമ്മ,അർഘൂൻ,ടർഖാൻ,മുഗൾ എന്നിവയാണ്‌.



</doc>
<doc id="324579" url="https://ml.wikipedia.org/wiki?curid=324579" title="മെർവ്">
മെർവ്

തുർക്കിമെനിസ്ഥാനിലെ ഇന്നത്തെ മേരിക്കടുത്ത്, ചരിത്ര പട്ടു പാതയിൽ, മധ്യേഷ്യയിലെ പ്രധാനപ്പെട്ട മരുപ്പച്ച നഗരമാണ്‌ മെർവ് (Merw)(, . പഴയ ആക്കീമെനിഡ് ഏകാധിപത്യ മാർജീയാനയെന്നും അലക്സാണ്ട്രിയ എന്നും മാർജിയാനയിലെ അന്റിയോക്കിയ () എന്നും ഇത് അറിയപ്പെട്ടു.

ഈ പ്രദേശത്ത് നിന്ന് പല സ്ഥലങ്ങളും പുറത്തായി. സംസ്ക്കാര രാഷ്ട്രീയ ബന്ധങ്ങളുടെ കൈമാറ്റത്തിന്‌ ഈ പ്രദേശം വളരെ സഹായിച്ചിട്ടുണ്ട്. 12ആം നൂറ്റാണ്ടിലെ ഏറ്റവും വലിയ നഗരമായിരുന്നു ഇത്. ഈ പ്രാചീന നഗരത്തെ യുനെസ്ക്കോ ലോക പൈതൃക കേന്ദ്രങ്ങളിൽ ഉൽപ്പെടുത്തി.

ചരിത്രാതീത കാലം മുതൽക്കെയുള്ള തെളിവുകൾ മെർവിൽ നിന്ന് ലഭിച്ചിട്ടുണ്ട്.ബാക്ട്രീയ-മർജിയന ആർക്കിയോളജിക്കൽ കോപ്ലസിന്റെ ഭാഗമാണ്‌ മെർ നഗരം.സെന്ത്-അവസ്ഥയിൽ ബെൽക്കിനോപ്പം മൗറു എന്ന് മെർവിനെ പരാമർശിക്കുന്നു.അഹൂര മസ്ഥ സൃഷ്ടിച്ച 16 മികച്ച സ്ഥലങ്ങളിൽ ഒന്നായ മൗറു മെർവാണ്‌.

അക്കീഡിയൻ സാമ്രാജ്യം വിപുലീകരിക്കാൻ സമയത്ത് ആറാം നൂറ്റാണ്ടിലാണ്‌ ഈ നഗരം ആദ്യമായി സ്ഥാപിക്കുന്നത്.സൈറസ് മഹാനാണ്‌ ഇത് സ്ഥാപിച്ചത്.അലക്സാണ്ടർ ചക്രവർത്ത് ഈ സ്ഥലം സന്ദർശിക്കുകയും ഈ നഗരത്തിന്‌ അലക്സാണ്ട്രിയ എന്ന് നാമം നൽകുകയും ചെയ്തു.അലക്സാണ്ടറിന്റെ കാല ശേഷം മാർജിയന പ്രവിശ്യ,സെല്യൂസിഡ്,ബാക്ട്രിയൻ,പാർഥിയൻ സസ്സാനിഡ് നഗരങ്ങളുടെ തലസ്ഥാനമായിരുന്നു ഇത്.
സെലെക്യൂഡ് ഭരണാധികാരിയായ അന്റിയോകുസ് സോറ്റെർ ഈ നഗരം പുനർ നിർമ്മിക്കുകയും വിപുലീകരിക്കുകയും ചെയ്തു.ആ സമയം ഈ നഗരം ഗ്യായു ഗാല എന്നാണറിയപ്പെട്ടിരുന്നു.ഇസ്ലാം ആധിപത്യത്തിനു മുൻപ് ഇതൊരു ബുദ്ധമതത്തിന്റെ പ്രധാന കേന്ദ്രമായിരുന്നു .നൂറ്റാണ്ടുകളോളം ധാരളം ബുദ്ധമത ക്ഷേത്രത്തിൽ ബുദ്ധ ധർമ്മം ഉപദേശിച്ചിരുന്നു.
അതിനു ശേഷം സസ്സനിദ് അർദഷിർ ഒന്നാമൻ (220-240 എ.ഡി​ാമെർവ് ഏറ്റെടുക്കുകയും നാല്‌ നൂറ്റാണ്ടുകളോളം സസ്സാനിയൻ ഭരണം നീണ്ട് നിന്നു.ചരിത്ര രേഖകൾ പ്രകാരം ഇവിടെ നിന്നാണ്‌ നാണയങ്ങൾ പുറത്തിറങ്ങിയിരുന്നത്



</doc>
<doc id="324582" url="https://ml.wikipedia.org/wiki?curid=324582" title="പോമരൈൻ മുൾവാലൻ കടൽക്കാക്ക">
പോമരൈൻ മുൾവാലൻ കടൽക്കാക്ക

പോമറെയിൻ മുൾവാലൻ സ്കുവയ്ക്ക് ഇംഗ്ലീഷിൽ pomarine skua, pomatorhine skua, pomarine jaeger എന്നു പേരുകളുണ്ട്"Stercorarius pomarinus" എന്നാണ് ശാസ്ത്രീയ നാമം. ദേശാടന പക്ഷിയാണ്.

പക്ഷിക്ക് 46- 67 സെ.മീ. നീളം, 110 – 138 സെ.മീ. കിറകു വിരിപ്പ്, 540 -920 ഗ്രം തൂക്കം തടിച്ച, വീതികൂടിയ ചിറകുള്ളപക്ഷിയാണ്. 
തലയും കഴുത്തും മഞ്ഞകലർന്ന വെള്ള , കറുത്ത ഉച്ചി. ചിറകിൽ വെള്ള നിറം. വാലിന്റെ നടുവിലെ രണ്ടു തൂവലുകൾക്ക് നീളം കൂടുതൽ.

നിലത്തുണ്ടാക്കുന്ന കുഴിയിൽ പുല്ലു് ഉള്ളിൽ വെച്ചിട്ടിള്ള കൂട്ടിൽ 2 – 3 മുട്ടകളിടും. 
മത്സ്യം, ചീഞ്ഞളിഞ്ഞ മാംസം, വ്ഹെറിയ പക്ഷികൾ, കർണ്ടു തിന്നുന്ന ജീവികൾ എന്നിവയാണ് ഭക്ഷണം. 
<br style="clear:both">

Cited by 


</doc>
<doc id="324586" url="https://ml.wikipedia.org/wiki?curid=324586" title="ചെമ്പുവാലൻ പാറക്കിളി">
ചെമ്പുവാലൻ പാറക്കിളി

റൂഫസ് ടെയിൽഡ് റോക്ക് ത്രഷ് എന്ന് ആംഗലേയത്തിൽ അറിയപ്പെടുന്ന ചെമ്പുവാലൻ പാറക്കിളിയുടെ ശാസ്ത്രീയ നാമം മോണ്ടിക്കോള സാക്സാടൈലിസ് "(Monticola saxatilis)" എന്നാണ്.മുമ്പ് Rock thrush എന്നാണ് വിളിച്ചിരുന്നത്. സമുദ്ര നിരപ്പിൽ നിന്നും 1500 മീറ്ററിനും 4500 മീറ്ററിനും മദ്ധ്യേയുള്ള പാറകൾ നിറഞ്ഞ ചരൽക്കുന്നുകളിലും ജീർണ്ണിച്ച കോട്ടകൾക്ക് സമീപവും മലമ്പ്രദേശത്തെ തുറസ്സായ പറമ്പുകളിലുമാണ് ഇവയെ കാണാനാവുക.

യൂറോപ്പിന്റെ മദ്ധ്യഭാഗത്തേയും തെക്കു ഭാഗത്തേയും രാജ്യങ്ങളിലും വടക്കു കിഴക്കൻ ആഫ്രിക്കൻ രാജ്യങ്ങളിലും വടക്കു പടിഞ്ഞാറൻ ഏഷ്യൻ രാജ്യങ്ങളിലും കാണപ്പെടുന്ന ഈ പക്ഷിയെ ഇന്ത്യൻ ഉപഭൂഖണ്ഡത്തിൽ സാധാരണ കാണാറില്ല.

17 മുതൽ 20 സെന്റി മീറ്റർ വരെ നീളമുള്ള ഈ പക്ഷികൾക്ക് ഏകദേശം 37 മുതൽ 70 ഗ്രാം വരെ തൂക്കമുണ്ടാകും. ആൺ കിളികളുടെ തല ചാരം പുരണ്ട നീല നിറമുള്ളവയാണ്. ശരീരത്തിന്റെ താഴ്ഭാഗവും പുറത്തെ വാൽ ചിറകുകളും ഓറഞ്ച് നിറമുള്ളവയാണ്. ചിറകുകൾക്ക് കടും തവിട്ടു നിറവും മുതുകിൽ വെളുത്ത ഒരു അടയാളവും ഉണ്ടാകും. പെൺകിളികൾക്കും പ്രായപൂർത്തിയെത്താത്ത ആൺ കിളികൾക്കും ഉപരിഭാഗമെല്ലാം നരച്ച തവിട്ട് നിറത്തിലെ ചെതുമ്പലടയാളങ്ങളോടു കൂടിയതും ശരീരത്തിന്റെ താഴ്ഭാഗം ഇളം തവിട്ടുനിറത്തിലെ ചെതുമ്പലടയാളങ്ങളോടു കൂടിയതുമാണ്. പുറം വാൽച്ചിറകുകൾ ആൺകിളിയെപ്പോലെ തന്നെ ഓറഞ്ച് നിറത്തിലാണ് കാണുന്നത്. .

ചെറുപ്രാണികളും പുൽച്ചാടികളും മണ്ണിരകളും പുഴുക്കളും ലാർവകളും ഒക്കെയാണ് ഇവയുടെ പ്രധാന ആഹാരം. ശൈത്യകാലത്ത് ചെറുപഴങ്ങളും പുൽവിത്തുകളും ഇവ ആഹാരമാക്കാറുണ്ട്. ഉയരമുള്ള പാറയ്ക്ക് മുകളിലോ കെട്ടിടാവശിഷ്ടങ്ങളിലോ നിവർന്നിരുന്നു ചുറ്റും വീക്ഷിക്കുകയും ഏതെങ്കിലും ചെറുപ്രാണി കണ്ണിൽ പെടുമ്പോൾ പെട്ടെന്ന് പറന്നുചെന്ന് കൊത്തിയെടുത്തു തിരിച്ചുവരികയുമാണ് പൊതുവായ ഇര തേടൽ സ്വഭാവം. ഇടയ്ക്കിടെ വാൽച്ചിറകുകൾ തുറന്നു കുടയുകയും കുമ്പിടുന്നതു പോലെ തല താഴ്ത്തുകയും ചെയ്യാറുണ്ട്.

പാറകളിലെ പൊത്തുകളിലും ചുവരുകളിലുമാണ് ചെമ്പുവാലൻ പാറക്കിളി കൂടൊരുക്കുന്നത്. ഒരു പ്രജനനകാലത്ത് സാധാരണ 5 മുതൽ 6 മുട്ടകൾ വരെ ഇടുന്നു. 12 മുതൽ 15 ദിവസം വരെയാണ് അടയിരിക്കൽ കാലം. മുട്ട വിരിഞ്ഞെത്തുന്ന കുഞ്ഞുങ്ങൾ 15 മുതൽ 18 ദിവസങ്ങൾക്കുള്ളിൽ പറക്കാറാകും. രണ്ടാഴ്ചക്കാലത്തോളം മുതിർന്ന പക്ഷികളുടെ സംരക്ഷണയിൽ സ്വയം ഇരതേടുന്ന പക്ഷികൾ പിന്നീട് സ്വതന്ത്രമായി വളരുന്നു.


</doc>
<doc id="324602" url="https://ml.wikipedia.org/wiki?curid=324602" title="ദർഭംഗ എക്സ്പ്രസ്സ്‌">
ദർഭംഗ എക്സ്പ്രസ്സ്

മഹാരാഷ്ട്രയിലെ പൂനെ ജങ്ഷൻ മുതൽ ബിഹാറിലെ ദർഭംഗ ജങ്ഷൻ വരെ സർവീസ് നടത്തുന്ന ഇന്ത്യൻ റെയിൽവേയുടെ ട്രെയിനാണ് ട്രെയിൻ നമ്പർ 11033 / 11034 ദർഭംഗ എക്സ്പ്രസ്സ്‌.


ഭാരത സർക്കാരിന്റെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ്.

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിന്റെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി. അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു. ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷന്റെ നിർമ്മാണോദ്ഘാടനം നടത്തിയത് എന്നാണ് കഥ.

ട്രെയിൻ നമ്പർ 11033 ദർഭംഗ എക്സ്പ്രസ്സ്‌ പൂനെ ജങ്ഷൻ മുതൽ ദർഭംഗ ജങ്ഷൻ വരെ ആഴ്ച്ചയിൽ ഒരു ദിവസം (ബുദ്ധൻ) സർവീസ് നടത്തുന്നു. 
ട്രെയിൻ നമ്പർ 11033 ദർഭംഗ എക്സ്പ്രസ്സിനു പൂനെ ജങ്ഷനു ശേഷം ദൌണ്ട് ജങ്ഷൻ (15 മിനിറ്റ്), അഹമദ്നഗർ (3 മിനിറ്റ്), ബെലപുർ (2 മിനിറ്റ്), കൊപർഗാവ് (2 മിനിറ്റ്), മന്മാദ് ജങ്ഷൻ (5 മിനിറ്റ്), ഭുസവൽ ജങ്ഷൻ (10 മിനിറ്റ്), ഖണ്ട്വ (5 മിനിറ്റ്), ഇടാർസി ജങ്ഷൻ (10 മിനിറ്റ്), പിപരിയ (2 മിനിറ്റ്), നർസിംഗ്പൂർ (2 മിനിറ്റ്), ജബൽപൂർ (10 മിനിറ്റ്), കത്നി (5 മിനിറ്റ്), സത്ന (10 മിനിറ്റ്), അലഹബാദ്‌ ജങ്ഷൻ (30 മിനിറ്റ്), അലഹബാദ്‌ സിറ്റി (2 മിനിറ്റ്), ഗ്യൻപൂർ റോഡ്‌ (2 മിനിറ്റ്), മന്ദുവദി (5 മിനിറ്റ്), വാരണാസി ജങ്ഷൻ (15 മിനിറ്റ്), വാരണാസി സിറ്റി (2 മിനിറ്റ്), ആൻരിഹാർ ജങ്ഷൻ (5 മിനിറ്റ്), ഘാസിപൂർ സിറ്റി (5 മിനിറ്റ്), ബല്ലിയ (5 മിനിറ്റ്), ചപ്പ്ര (10 മിനിറ്റ്), സോൻപൂർ ജങ്ഷൻ (5 മിനിറ്റ്), ഹാജിപൂർ ജങ്ഷൻ (2 മിനിറ്റ്), മസാഫർപ്പൂർ ജങ്ഷൻ (5 മിനിറ്റ്), സമസ്തിപ്പൂർ ജങ്ഷൻ (20 മിനിറ്റ്), ലഹേറിയ സറയ് (2 മിനിറ്റ്), ദർഭംഗ ജങ്ഷൻ എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 11034 ദർഭംഗ പൂനെ എക്സ്പ്രസ്സ്‌ ദർഭംഗ ജങ്ഷൻ മുതൽ പൂനെ ജങ്ഷൻ വരെ ആഴ്ച്ചയിൽ ഒരു ദിവസം (വെള്ളി) സർവീസ് നടത്തുന്നു. 

ട്രെയിൻ നമ്പർ 11034 ദർഭംഗ പൂനെ എക്സ്പ്രസ്സിനു ദർഭംഗ ജങ്ഷനു ശേഷം ലഹേറിയ സറയ് (2 മിനിറ്റ്), സമസ്തിപ്പൂർ ജങ്ഷൻ (21 മിനിറ്റ്), മസാഫർപ്പൂർ ജങ്ഷൻ (5 മിനിറ്റ്), ഹാജിപൂർ ജങ്ഷൻ (1 മിനിറ്റ്), സോൻപൂർ ജങ്ഷൻ (5 മിനിറ്റ്), ചപ്പ്ര (10 മിനിറ്റ്), ബല്ലിയ (5 മിനിറ്റ്), ഘാസിപൂർ സിറ്റി (5 മിനിറ്റ്), ആൻരിഹാർ ജങ്ഷൻ (5 മിനിറ്റ്), വാരണാസി സിറ്റി (1 മിനിറ്റ്), വാരണാസി ജങ്ഷൻ (15 മിനിറ്റ്), മന്ദുവദി (1 മിനിറ്റ്), ഗ്യൻപൂർ റോഡ്‌ (1 മിനിറ്റ്), അലഹബാദ്‌ സിറ്റി (2 മിനിറ്റ്), അലഹബാദ്‌ ജങ്ഷൻ (28 മിനിറ്റ്), സത്ന (10 മിനിറ്റ്), കത്നി (5 മിനിറ്റ്), ജബൽപൂർ (10 മിനിറ്റ്), നർസിംഗ്പൂർ (2 മിനിറ്റ്), പിപരിയ (2 മിനിറ്റ്), ഇടാർസി ജങ്ഷൻ (15 മിനിറ്റ്), ഖണ്ട്വ (5 മിനിറ്റ്), ഭുസവൽ ജങ്ഷൻ (10 മിനിറ്റ്), മന്മാദ് ജങ്ഷൻ (5 മിനിറ്റ്), കൊപർഗാവ് (1 മിനിറ്റ്), ബെലപുർ (1 മിനിറ്റ്), അഹമദ്നഗർ (3 മിനിറ്റ്), ദൌണ്ട് ജങ്ഷൻ (15 മിനിറ്റ്), പൂനെ ജങ്ഷൻ എന്നീ സ്റ്റോപ്പുകളാണ് ഉള്ളത്.


</doc>
<doc id="324623" url="https://ml.wikipedia.org/wiki?curid=324623" title="ഫിലിപ്പീൻസിലെ മതം">
ഫിലിപ്പീൻസിലെ മതം

സ്പെയിൻകാരുടെ സാംസ്കാരിക സ്വാധീനത്തിന്റെ ഫലമായി ഫിലിപ്പീൻസിൽ ഭൂരിപക്ഷ മതവിഭാഗമായുള്ളത് ക്രിസ്തീയരാണ്. ഏഷ്യയിൽ ഭൂരിപക്ഷം ജനങ്ങൾ കത്തോലിക്ക ക്രൈസ്തവരായുള്ള രണ്ട് രാജ്യങ്ങളിൽ ഒന്നാണ് ഫിലിപ്പീൻസ്. പോർച്ചുഗീസുകാരുടെ കോളനിയായിരുന്ന തിമൂർ ആണ് മറ്റൊരു സമാനമായ രാജ്യം. ജനസംഖ്യയിലെ 90 ശതമാനം പേരും ക്രൈസ്തവരാണ്.ഇതിൽ തന്നെ 80.6% പേരും റോമൻ കത്തോലിക്കാ വിശ്വാസക്കാരാണ്.ഉദ്ദേശം 5.5% പേർ ( Nontrinitarian church)വിഭാഗക്കാരാണ്. ഭരണപരമായി മതേതരത്വമുള്ള രാജ്യം കൂടിയാണ്.

രാജ്യത്തിന്റെ മതപരായ സർവെ പ്രകാരം രാജ്യത്ത് ഏകദേശം 5% മുസ്ലിംങ്ങളാണ്.രാജ്യത്തെ രണ്ടാമത്തെ പ്രമുഖ മതം ഇതാണ്.അതെസമയം ഫിലിപ്പിനോ മുസ്ലിം നാഷണൽ കമ്മീഷന്റെ കണക്ക് പ്രകാരം (National Commission of Muslim Filipinos- NCMF) ഏകദേശം 11% ജനത മുസ്ലിം മതവിഭാഗക്കാരാണെന്ന വാദമുണ്ട്. 

ബംഗ്സമോറോ എന്നറിയപ്പെടുന്ന മിൻഡാനാഒ,പാലാവാൻ,സുലുഅർക്കിപ്പിലാഗോ എന്നീ പ്രദേശങ്ങളിലാണ് മുസ്ലിങ്ങളിലധികപേരും ജീവിക്കുന്നത്.
അഹമ്മദീയ മുസ്ലിങ്ങളും രാജ്യത്തുണ്ട്. 


</doc>
<doc id="324625" url="https://ml.wikipedia.org/wiki?curid=324625" title="സയ്ന്റ് ഗയാനെ ചർച്ച്">
സയ്ന്റ് ഗയാനെ ചർച്ച്

അർമേനിയയിലെ വഘർഷപതിലെ(Etchmiadzin) ക്രിസ്ത്യൻ പള്ളിയാണ്‌ സയ്ന്റ് ഗയാനെ ചർച്ച്(.എത്ക്മിയദ്സിൻ കത്തീഡ്രൽ ഇവിടെ നിന്നും നടന്ന് പൊകുന്ന ദൂരത്താണ്‌.എ.ഡി 630ൽ എസ്ര 1 മൻ നിർമ്മിച്ചതാണ്‌ ഈ പള്ളി.1652ൽ ഈ പള്ളിയുടെ മേൽതട്ടും സ്തൂപ് ഗോപുരങ്ങളും പുതുക്കി പണിതത്തിനു ശേഷം കാര്യമായ മാറ്റങ്ങൾ നടത്തിയിട്ടില്ല.

301ൽ അർമേനിയയിലെ റ്റിറിഡെറ്റ്സ് 3 (ടിരിദറ്റെസ് 3)നാൽ രക്തസാക്ഷ്യം വഹിച്ച കന്യാസ്റ്റ്രീ മഠത്തിലെ അധ്യക്ഷയായ കന്യാസ്ത്രിയുടെ നാമമാണ്‌ ഈ പള്ളിക്ക് നൽകിയത് .
2000ൽ വഘർഷപതിലെ (Vagharshapat) മറ്റ് ചരിത്ര പള്ളികളുടെ കൂടെ യുനെസ്ക്കോയുടെ ലോക പൈതൃക കേന്ദ്രമായി തിരഞ്ഞെടുത്തു

അർമേനിയനിൽ നിന്ന് ക്രിസ്തീയ വിശ്വാസതിലെത്തുകയും രക്തസാക്ഷ്യം വഹിച്ച വ്യതിയായിരുന്ന് സെയ്ന്റ് ഗയാനെ.അഞ്ചാം നൂറ്റാണ്ടിൽ ജീവിച്ചിരുന്ന അർമേനിയൻ ചരിത്രകാരനായിരുന്ന അഗതൻജെലോസ് ഗയാനെ പറ്റി എഴുതിയിട്ടുണ്ട്.വളരെ ചെറുപ്പവും സുന്ദരിയുമായിരുന്ന റോമൻ ക്രിസ്ത്യൻ മഠാധ്യക്ഷ്യായിരുന്ന് ഹ്രിപ്സിമെ.റോമൻ ചക്രവർത്തിയായിരുന്ന ഡിയോക്ലെറ്റിയൻ ഇവരെ നിർബന്ധപൂർവം വിവാഹം കഴിക്കുകയും ചെയ്തു.അവരും ഗയാനെയും മറ്റ് കന്യാസ്ത്രീകളും റ്റ്യ്റന്റ് സാമ്രാജ്യത്തിൽ നിന്ന് അർമേനിയയിലേക്ക് പാലായനം ചെയ്തു.ഡിയോക്ലെറ്റിയനിൽ നിന്ന് അർമേനിയൻ രാജാവായ ട്രഡറ്റ്ന്‌ ഹ്രിപ്സിമെനിന്റെ സൗന്ദര്യത്തെ വർണിച്ച് ഒരു കത്ത് ലഭിച്ചു.ട്രഡന്റ് ഒളിച്ച് കഴിയുകയായിരുന്ന കന്യാസ്ത്രീകളെ കണ്ട്പിടിക്കുകയും ആദ്യം ഹ്രിപ്സിമിയോടും പിന്നീട് ഗയാനിയോടും പ്രണയം തോന്നി.ഹ്രിപ്സിമിയെ ക്രൂരപീഡനങ്ങൾക്ക് ശേഷം രക്തസാക്ഷിയായി.ആ സ്ഥലത്ത് സെയ്ന്റ് ഹ്രിപ്സിമി ചർച്ചു നിർമ്മിച്ചു.അതുപോലെ ഗയാനിയും ക്രൂരമായ പീഡനങ്ങൾക്ക് ശേഷം രക്തസാഷിയായി ആ സ്ഥലത്താണ്‌ ഈ പള്ളി സ്ഥാപിച്ചിരിക്കുന്നത്.ബാക്കിയുണ്ടായിരുന്ന് മുപ്പത്തി എട്ട് കന്യാസ്ത്രീകളും ഷോഘകതിൽ രക്തസാക്ഷിയായി.ട്രഡറ്റ് രാജാവ് പിന്നീട് ക്രിസ്ത്യാനിയായി മാറി രാജ്യത്തിന്റെ ഔദ്യോഗിക മതമായി ക്രിസ്തു മതത്തെ പ്രഖ്യാപിച്ചു.



</doc>
<doc id="324626" url="https://ml.wikipedia.org/wiki?curid=324626" title="ബാംബോറെ">
ബാംബോറെ

പാകിസ്താനിലെ സിന്ധിൽ സ്ഥിതി ചെയ്യുന്ന ബി.സി ഒന്നാം നൂറ്റാണ്ടിലെ പ്രാചീന നഗരമാണ്‌ ബാംബോറെ(). കറാച്ചിക്ക് കിഴക്ക് എൻ-5ദേശീയ പാതയിലാണ്‌ ഇത് സ്ഥിതി ചെയ്യുന്നത്. സൈതോ-പാർഥിയൻ കാലഘട്ടത്തിനു ശേഷം 8 മുതൽ 13 നൂറ്റാണ്ടു വരെ മുസ്ലീങ്ങളുടെ നിയന്ത്രണത്തിലായിരുന്ന് ഈ പ്രദേശം പിന്നീട് ഉപേഷിക്കപെടുകയുണ്ടായി. ഏറ്റവും പഴക്കമുള്ള മുസ്ലീം പള്ളികളിൽ ഒന്നായ ഇ.ഡി 727ൽ നിമ്മിച്ച് പള്ളി ഇവിടെ സംരക്ഷിച്ചിരിക്കുന്നു . 2004ൽ ആർക്കിയോളാജിക്കൽ ഡിപ്പാർട്ട്മെന്റും പാകിസ്താൻ മ്യൂസിയം അധികാരികളും ലോക പൈതൃക കേന്ദ്രമാക്കാൻ അപേക്ഷ നല്കുകയും അത് യുനെസ്ക്കോ അംഗീകരിക്കുകയും ചെയ്ത്.

ബാംബോറെ സ്ഥലത്തിന്റെ പ്രാധാന്യം കണക്കിലെടുത്ത് 2014 ഏപ്രിൽ 23ന്‌ സിന്ധ് സർക്കാർ തട്ട, ബാദിൻ, സുജാവാൽ പ്രദേശങ്ങൾ ഉല്പ്പെടുന്ന് സ്ഥലം ബാൻബോറെ ഡിവിഷനായി പ്രഖ്യാപിച്ചു

പാകിസ്താനിലെ സിന്ധിന്റെ തട്ട ജില്ലയിൽ കറാച്ചിയിൽ നിന്ന് 65കിലോമീറ്റർ(40 മൈൽ) ദൂരെയാണ്‌ ബാൻബോറെസ്ഥിതി ചെയ്യുന്നത്. ഘാറൊ ക്രീകിന്റെ വടക്കാണ്‌ ബാൻബോറെ,ധാബേജി ഘാറോ എന്നീ സ്ഥലങ്ങൾക്ക് മധ്യേ എൻ-4 ദേശീയ പാതയിലാണ്‌ ഇവിടം.

ബാൻബോറെ നഗരത്തിന്റെ ചരിത്രം ബി.സി ഒന്നാം നൂറ്റണ്ട് മുതൽ എ.ഡി 13ആ നൂറ്റാണ്ട് വരെയാണ്‌. ആർക്കിയോളജിക്കൽ രേഖ പ്രകാരം പ്രധാനമായും ഈ സ്ഥലത്തിന്‌ മൂന്ന് കാലഘട്ടമുണ്ട്. സിന്ധോ-പാർഥിയൻ(ബി.സി ഒന്നാം നൂറ്റാണ്ട് മുതൽ എ.ഡി രണ്ടാം നൂറ്റാണ്ട് വരെ ), ഹിന്ദു-ബുദ്ധിസ്റ്റ്(രണ്ടാം നൂറ്റാണ്ട് മുതൽ എ.ഡി എട്ടാം നൂറ്റാണ്ട് വരെ) ആദ്യക്കാല ഇസ്ലാമിക കാലം (എട്ടാം നൂറ്റാണ്ട് മുതൽ പതിമൂന്നാം നൂറ്റാണ്ട് വരെ). പതിമൂന്നാം നൂറ്റാണ്ടിനു ശേഷം ഇൻഡസ്സിലെ മാറ്റങ്ങളൊടൊപ്പം കാലക്രമേണ ഈ സ്ഥലം വിജനമായി.

ബാംബോറെ ബാർബാരി/ബാർബരികൻ എന്ന് അറിയപ്പെട്ടിരുന്നു പറയുന്നെങ്കിലും ചരിത്രപരമായി ഈ രണ്ട് നഗരങ്ങളും ഒന്നാണന്ന് തെളിയിക്കപ്പെട്ടിട്ടില്ല.


</doc>
<doc id="324627" url="https://ml.wikipedia.org/wiki?curid=324627" title="മിനറെറ്റ് ഓഫ് ജാം">
മിനറെറ്റ് ഓഫ് ജാം

അഫ്ഗാനിസ്ഥാന്റെ കിഴക്ക് ഭാഗത്ത് സ്ഥിതി ചെയ്യുന്ന യുനെസ്ക്കോ പൈതൃക കേന്ദ്രങ്ങളിൽ ഒന്നാണ്‌ മിനറെറ്റ് ഓഫ് ജാം. ഘോർ പ്രവശ്യയിൽ ഷഹ്രക് ജില്ലയിൽ ആർക്കും എളുപ്പം എത്താനാകാത്ത ഒറ്റപ്പെട്ട സ്ഥലത്താണ് ഇത് സ്ഥിതിചെയ്യുന്നത്. ഇതിനരികിലൂടെ ഹരി നദി ഒഴുകുന്നു .62 മീറ്റർ (203അടി) ഉയരമുള്ള മിനറെറ്റ് 1190ൽ ചുടുകട്ടയും,കുമ്മായ ചാന്തും ,മിനുസമേറിയ ടെയ്‌ലുകൾ കൊണ്ടും നിർമ്മിച്ചിരിക്കുന്നു. കുഫികും നഷി കൈയെഴുത്തു ശാസ്ത്രവും,ക്ഷേത്ര ഗണിത ഘടനയും ഖുറാനിൽ നിന്ന് പകർത്തിയവയാണ്‌. ലോക പൈതൃകങ്ങളിൽ അപകടമായ അവസ്ഥയിലാണ്‌ ഇന്ന് മിനററ്റ്. ദ്രവീകരണവും ശരിക്കും സംരക്ഷിക്കാത്തതിനാൽ 2014ൽ ബിബിസി ഈ സ്തൂപം പെട്ടെന്ന് തന്നെ നിലംപൊത്തുമെന്ന് റിപ്പോർട്ട് ചെയ്തു. 2013ൽ ലോക പൈതൃകകേന്ദ്രങ്ങളിൽ ഒന്നായി ഇത് തിരഞ്ഞെടുത്തു.

അഷ്ടഭുജ ആകൃതിയിൽ തറയും ചുറ്റും ഇരിപ്പിടങ്ങളും രണ്ട് തടി കൊണ്ട് നിർമ്മിച്ച ബാൽക്കണിയും മുകളിൽ റാന്തലുമായ സ്ഥലമാണ്‌ അവിടം. ഘാസിയിൽ മൗസൂദ് 3 നിർമ്മിച്ച മിനാരത്തിനോട് വളരെ വലിയ സാമ്യതകൾ ഇതിന്‌ ഉണ്ട്. ഡെൽഹിയിലെ കുത്തബ്മിനാറിൽ നിന്ന് നേരിട്ട് പ്രചോദനം കൊണ്ടാണ്‌ ഇത് നിർമ്മിച്ചതെന്ന് പറയപ്പെടുന്നു. ഡൽഹിയിലെ കുത്തബ് മിനാർ കഴിഞ്ഞാൽ ചുടുകല്ല് കൊണ്ട് നിർമ്മിച്ച സ്തൂപങ്ങളിൽ രണ്ടാമത്തെ സ്ഥാനം ഇതിനുണ്ട്.

ഇന്ന് വെള്ളപ്പൊക്കവും മണ്ണൊലിപ്പും ഹരി,ജാം നദികളുടെ വളരെ അടുത്ത സ്ഥാനവും ഇതിന്റെ നിലനില്പ്പ് അപകടത്തിലാക്കി.
2002ൽ ഇവിടം സന്ദർശിച്ച ബ്രിട്ടീഷ് പര്യവേഷകനും പാർലമെന്റ് അംഗവുമായ റോറി സ്റ്റെവാർട്ട് ഇവിടെ കള്ളക്കടത്തുകാരും അനധികൃത ഖനനക്കാരും ഈ മിനാരത്തിന്റെ പ്രദേശങ്ങളിൽ കൂടുതൽ പ്രശ്നങ്ങൾ സൃഷ്ടിക്കുന്നതായി റിപ്പോർട്ട് ചെയ്തു



</doc>
<doc id="324666" url="https://ml.wikipedia.org/wiki?curid=324666" title="ചെറിയ ആള">
ചെറിയ ആള

ചെറിയ ആള യുടെ ആംഗലത്തിലെ പേര് little tern എന്നാണ്. ശാസ്ത്രീയ നാമം"Sternula albifrons" , "Sterna albifrons" എന്നൊക്കെയാണ്. 
യ്യൂറോപ്പിലേയുമാഷ്യ്യിലേയും ഉഷണ മേഖല.മിതശീതോഷ്ണ മേഖലയിലെ കടൽ തിരങ്ങളിലും ഉൾനാടൻ ജലാശയങ്ങളുടെ പരിസരങ്ങളിലും പ്രജനനം നടത്തുന്നു.തണുപ്പുകാലത്ത് മിതശീതോഷ്ണ –ഉഷ്ണ മേഖല പ്രഡേസങ്ങളിലെ സമുദ്രങ്ങളിലേക്ക് ഡേശാടനം ചെയ്യുന്നു. 
ഇവ കൂട്ടമായി കൂട് വെക്കുന്നു. ചരലുകൾക്കിടയിലാണ് കൂട്. 2 -4 മുട്ടകളിടും. 
ഊളയിട്ടാണ് മത്സ്യം പിടിക്കുന്നത്. പൂവൻ പിടികുന്ന മത്സ്യം പിടയ്ക്ക് നൽകുന്നത് ഇണയെ ആകർഷിക്കുന്നതിന്റെ ഭാഗമാണ്.
21 – 25 സെ. മീ. നീളവും , 41 – 47 സെ. മീ. ചിറകു വിരിപ്പും ഉണ്ട് കറുത്ത അറ്റമുള്ള കൂർത്ത മഞ്ഞ കൊക്കാണ് ഉള്ളത്. കാലുകളും മഞ്ഞയാണ്. 



</doc>
<doc id="324668" url="https://ml.wikipedia.org/wiki?curid=324668" title="ഗരുഡൻ ചാരക്കാളി">
ഗരുഡൻ ചാരക്കാളി

ഗരുഡൻ ചാരക്കാളിയ്ക്ക് ആംഗല ഭാഷയിൽ "Malabar starling , Blyth’s starling , Malabar white-headed starling"' എന്നൊക്കെയാണ് പേര്. ശാസ്ത്രീയ നാമം. "Sturnia malabaricus blythii" അഥവാ "Sturnia blythii" എന്നാണ്.മൈനയുടെ വർഗ്ഗത്തിൽ പെടുന്നു. ഇന്ത്യയിലെ സ്തിര വാസിയാണ് ഭാഗികമായി ദേശാറ്റന പക്ഷിയും. കാറ്റുകളിലും കൂടുതൽ മരങ്ങൾ ഉള്ളിടത്തും കാണുന്നു. ചാരത്തലച്ചിക്കാളി (Chestnut-tailed Starling)യുടെ ഉപവിഭാഗമായി ഈ പക്ഷിയെ മുമ്പ് കണക്കാക്കിയിരുന്നു.

നീളം 20 സെ. മി. ആണ്. മുകൾ വശം ചാര നിറം..ടിവശവും വാലിന്റെ അടിവശവും ചെമ്പിച്ച നിറം. കഴുത്തും തലയും അലുമിനിയത്തിന്റെ നിറം. ചിറകിലെ വലിയ തൂവലുകൾ കറുപ്പാണ്.പൂവനേയും പിടയേയും തിരിച്ചറിയുകയില്ല. കൊക്കിന്റെ അട്ടം മഞ്ഞ, അതിനു പിന്നിൽ പച്ച, നെറ്റിയുടെ അടുത്ത് മഞ്ഞ. അങ്ങനെ കൊക്കിന് മൂന്നു നിറം. 
മിശ്രഭുക്കാണ്. തേൻ, പ്രാണികൾ, പഴങ്ങൾ എന്നിവ കഴിക്കുന്നു.
മരപ്പൊത്തിലൊ ചുവരുകളുടെ വിള്ളലുകളിലൊ കൂട് ഉണ്ടാക്കുന്നു. പുല്ലുകളും നാരുകളും കൊണ്ടാണ് കൂട് ഉണ്ടാക്കുന്നത്. നീലനിറത്തിൽ 3 -5 മുട്ടകളിടുന്നു. പൂവനും പിടയും കുഞ്ഞുങ്ങളെ വളർത്തുന്നു. 



</doc>
<doc id="324681" url="https://ml.wikipedia.org/wiki?curid=324681" title="ചിത്തോർഗഢ് കോട്ട">
ചിത്തോർഗഢ് കോട്ട

ഇന്ത്യയിലെ രാജസ്ഥാനിൽ സ്ഥിതിചെയ്യുന്ന ഒരു കോട്ടയാണ് ചിറ്റൂർഗഢ് കോട്ട (ഹിന്ദി/രാജസ്ഥാനി: ചിത്തൗഡ് ദുർഗ്). യുനെസ്‌കോയുടെ ലോക പൈതൃക പട്ടികയിൽ സ്ഥാനം പിടിച്ച ഇത് ഇന്ത്യയിലെ വലിയ കോട്ടകളിൽ ഒന്നാണ്. ചിറ്റൂർ എന്ന പേരിലാണ് ഈ കോട്ട അറിയപ്പെടുന്നത്. രജ്പുത് ഭരണകാലത്തെ രാജസ്ഥാന്റെ ദക്ഷിണ മധ്യ പ്രദേഷത്തുണ്ടായിരുന്ന മേവാഡ് പ്രവിശ്യയുടെ തലസ്ഥാനമായിരുന്നു. തുടക്കത്തിൽ ചിത്താരി രജ്പുത്തിലെ പ്രധാന രാജവംശമായ സൂര്യവംശ ഗോത്രങ്ങളായ ഗുഹിലോത്ത് ഗോത്രവും പിന്നീട് സിസോദിയകളുമാണ് ഇവിടെ ഭരണം നിർവ്വഹിച്ചിരുന്നത്. 
ഏഴാം നൂറ്റാണ്ട് മുതൽ1567ൽ അക്ബർ ചക്രവർത്തി ഈ പ്രദേശം കീഴടക്കുന്നത് വരെ ഈ ഗോത്രങ്ങളാണ് ഇവിടെ ഭരണം നടത്തിയിരുന്നത്. 1568ലാണ് പൂർണമായും രജ്പുത്തുകൾക്ക് ഇതിന്റെ നിയന്ത്രണം നഷ്ടമായത്.
രാജസ്ഥാനിലെ ബിറാക് നദിയുടെ ഓരത്തായി 180 മീറ്റർ (590.6 അടി) ഉയരത്തിൽ 691.9 ഏക്കർ പരന്നുകിടക്കുന്ന മലയിലാണ് ഈ ചരിത്ര സ്മാരകം. കവാടങ്ങൾ, ക്ഷേത്രങ്ങൾ, രണ്ടു പ്രധാന സ്മാരക ഗോപുരങ്ങൾ എന്നിവ അടങ്ങിയതാണ് കോട്ട. 

15, 16 നൂറ്റാണ്ടുകൾക്കിടയിൽ ഈ കോട്ട മൂന്നു തവണ ആക്രമിക്കപ്പെട്ടിട്ടുണ്ട്. 1303ൽ അലാവുദ്ദീൻ ഖിൽജി, റാണ രത്തൻ സിങ്ങിനെ പരാജയപ്പെടുത്തിയ സമയത്താണ് ആദ്യ ആക്രമണം. 1533ൽ ഗുജറാത്ത് സുൽത്താൻ ആയിരുന്ന ബഹദുർ ഷാ, ബിക്രംജിത്ത് സിങ്ങിനെ പരാജയപ്പെടുത്തിയ സമയത്തും കോട്ടക്ക് കേടുപാടുകൾ പറ്റി. പിന്നീട് 1567ൽ മഹാറാണാ ഉദയ് സിങ് രണ്ടാമനെ അക്ബർ ചക്രവർത്തി പരാജയപ്പെടുത്തിയ സമയത്തും കോട്ടക്ക് നേരെ ആക്രമണം നടന്നു. 
1303ൽ അലാവുദ്ദീൻ ഖിൽജി നടത്തിയ പടയോട്ടത്തിൽ റാണാ രത്തൻ സിങ്ങിന്റെ ഭാര്യ റാണി പത്മിനി കൊല്ലപ്പെട്ടിരുന്നു. പിന്നീട് 1537ൽ സിസോദിയ ഭരണാധികാരിയായിരുന്ന റാണാ സങ്കയുടെ ഭാര്യ രാജ്ഞി റാണി കർണാവതിയും കൊല്ലപ്പെട്ടു.


</doc>
<doc id="324682" url="https://ml.wikipedia.org/wiki?curid=324682" title="അമ്മാർ ഇബ്നു യാസിർ">
അമ്മാർ ഇബ്നു യാസിർ

ഒരു പ്രമുഖ സ്വഹാബിയും നബിയുടെ അടുത്ത കൂട്ടുകാരനുമായിരുന്നു അമ്മാർ ഇബ്നു യാസിർ (, )  ഇസ്‌ലാമികചരിത്രത്തിൽ അദ്ദേഹത്തിന്റെ കുടുംബം യാസിർ കുടുംബം എന്നറിയപ്പെടുന്നു . അലിയുടെ പക്ഷത്ത് നിന്ന് പോരാടിയ അദ്ദേഹം സിഫ്ഫീൻ യുദ്ധത്തിൽ മരണപ്പെട്ടു

ബനൂ മഖ്സൂം ഗോത്രത്തിൽ 570-ൽ ജനനം. യെമനിലെ ഖഹ്താൻ ഗോത്രത്തിൽ നിന്നും മക്കയിൽ താമസമാക്കിയ യാസിർ ബിൻ ആമിർ, മക്കയിലെ അടിമസ്ത്രീയായിരുന്ന 
സുമയ്യയെ വിവാഹം കഴിച്ചു. ഇവരുടെ മകനായ അമ്മാർ, മാതാപിതാക്കളോടൊപ്പം അബൂഹുദൈഫയുടെ അടിമകളായിരുന്നു. അബൂഹുദൈഫയുടെ മരണത്തോടെ അബൂജഹലിന്റെ കീഴിലായിരുന്നു ഇവർ. മുഹമ്മദ് നബിയെ അടുത്തറിയുന്ന അമ്മാർ ആദ്യകാല വിശ്വാസികളിൽ തന്നെഉൾപ്പെടുന്നു

<references>


</doc>
<doc id="324693" url="https://ml.wikipedia.org/wiki?curid=324693" title="ചുവപ്പ് ചത്വരം">
ചുവപ്പ് ചത്വരം

റഷ്യയിലെ മോസ്കോ നഗരത്തിലുള്ള ഒരു ചത്വരമാണ് ചുവപ്പ് ചത്വരം (Russian: Красная площадь, tr. Krásnaya plóshchaď; IPA: [ˈkrasnəjə ˈploɕːətʲ]). മോസ്കോ ക്രെംലിനും റോയൽ സിറ്റാഡെല്ലിനും കിറ്റായ്-ഗോറോഡ് എന്ന പുരാതന ചന്തക്കും മദ്ധ്യേയാണ് ചുവപ്പ് ചത്വരം സ്ഥിതി ചെയ്യുന്നത്. മോസ്കോ നഗരത്തിന്റെ മദ്ധ്യ ഭാഗമായി ചുവപ്പ് ചത്വരം പരിഗണിക്കപ്പെടുന്നു. ഈ ചത്വരത്തിൽ നിന്നും തുടങ്ങുന്ന മോസ്കോയിലെ പ്രധാന വീഥികൾ റഷ്യയുടെ മറ്റു ഭാഗങ്ങളിലേക്ക് പോകുന്ന പ്രധാന പാതകളുമായി ബന്ധിപ്പിക്കപ്പെട്ടിരിക്കുന്നു. അതുകൊണ്ട് ചുവപ്പ് ചത്വരത്തിൽ നിന്നും തുടങ്ങുന്ന പാതകൾ റഷ്യയിലെ മറ്റ് പ്രധാന നഗരങ്ങളുമായി ബന്ധപ്പെടുന്നു.
റഷ്യൻ വാക്കായ красная (ക്രസ്നയ), അതായത് ചുവപ്പ്, എന്ന പേര് സെന്റ് ബേസിൽ കത്തീഡ്രല്ലിനും ലൊബ്നോ മെസ്റ്റോക്കും ക്രെംലിന്റെ സ്പാസ്സകി ടവറിനും ഇടയിലുള്ള ഒരു ചെറിയ പ്രദേശത്തിന് നൽകപ്പെട്ടിരുന്നു. പിന്നീട് സാർ അലെക്സി മിഖായ്ലോവിച്ച് ഈ പേര് ചത്വരത്തിനു മുഴുവനും നൽകി. പൊസാർ അഥവാ കത്തിക്കരിഞ്ഞ സ്ഥലം എന്നായിരുന്നു ഈ പ്രദേശത്തിന്റെ മുൻപത്തെ പേര്. ഈ സ്ഥലം ചതുരമാക്കാനായി ചുറ്റുമുള്ള കുറേ സ്ഥലം കത്തിച്ചു ചാമ്പലാക്കിയതുകൊണ്ടാണ് പൊസാർ എന്ന പേര് വന്നത്. പുരാതന റഷ്യൻ നഗരങ്ങളായ സുസാഡെൽ, യെലെറ്റ്സ്, പെരെസ്ലാവൽ-സലേസ്സകി എന്നിവയുടെയെല്ലാം പ്രധാന ചത്വരത്തിന് ക്രസ്നയ പ്ലോഷ്ചാഡ് എന്നായിരുന്നു പേര്.
ചുവപ്പ് ചത്വരത്തിന്റെ ചുറ്റുമുള്ള എല്ലാ കെട്ടിടങ്ങളും ഒരു തരത്തിലല്ലെങ്കിൽ മറ്റൊരു തരത്തിൽ പ്രധാനപ്പെട്ടവയാണ്. ഉദാഹരണത്തിന് ലെനിന്റെ മുസോളിയം, ഇവിടെയാണ് സോവിയറ്റ് യൂണിയന്റെ സ്ഥാപകനായ വ്ലാഡിമിർ ഇൽയിച്ച് ലെനിന്റെ ശരീരം എംബാം ചെയ്ത് സൂക്ഷിച്ചിരിക്കുന്നത്. സെന്റ് ബേസിൽ കത്തീഡ്രല്ലും ക്രെംലിനും എല്ലാം ചുവപ്പ് ചത്വരത്തിന് ചുറ്റുമായി സ്ഥിതി ചെയ്യുന്നു. 
കിഴക്കു ഭാഗത്തായി കസാൻ കത്തീഡ്രല്ലും ജി.യു.എം. ഡിപ്പാർട്ട്മെന്റ് സ്റ്റോറും സ്ഥിതി ചെയ്യുന്നു. വടക്കു ഭാഗത്തായി സ്റ്റേറ്റ് ചരിത്ര മ്യൂസിയം സ്ഥിതി ചെയ്യുന്നു. വടക്കു പടിഞ്ഞാറേ ഭാഗത്തായി ഇബെറിയൻ ഗേറ്റും ചാപ്പലും പുനർ നിർമ്മിച്ചിട്ടുണ്ട്.

13-ാം നൂറ്റാണ്ടു മുതലുള്ള റഷ്യൻ ചരിത്രത്തിലെ അവിഭാജ്യ ഘടകമായതുകൊണ്ട് ക്രെംലിനും ചുവപ്പ് ചത്വരവും യുനെസ്കോ ലോക പൈതൃക സ്ഥാനമായി 1990 ൽ ഉൾപ്പെടുത്തി. 


</doc>
<doc id="324696" url="https://ml.wikipedia.org/wiki?curid=324696" title="എന്റെ പുഴ">
എന്റെ പുഴ

കേരളത്തിലെ പുഴകളെ കുറിച്ച് ഏഷ്യാനെറ്റ് ന്യൂസ് സംഘടിപ്പിപ്പിച്ച പ്രത്യേക പരിപാടിയാണ് എന്റെ പുഴ . എഴുത്തുകാരായ എം ടി വാസുദേവൻ നായർ, ഒ എൻ വി, ബാലചന്ദ്രൻ ചുള്ളിക്കാട്, സുഗതകുമാരി, ഗായകരായ കെ എസ് ചിത്ര, ശ്രീവത്സൻ ജെ മേനോൻ


</doc>
<doc id="324702" url="https://ml.wikipedia.org/wiki?curid=324702" title="അലക്സാണ്ടർ പൂന്തോട്ടം">
അലക്സാണ്ടർ പൂന്തോട്ടം

റഷ്യയിലെ ആദ്യത്തെ പൊതു പാർക്കുകളിലൊന്നാണ് അലക്സാണ്ടർ പൂന്തോട്ടം (Russian: Александровский сад) . 865മീറ്റർ (2,838 അടി) നീളത്തിൽ ക്രെംലിൻ മതിലിനോട് ചേർന്ന് ഈ പൂന്തോട്ടം വ്യാപിച്ചുകിടക്കുന്നു. മോസ്കോ മനേജ് കെട്ടിടത്തിനും ക്രെംലിനും ഇടയിലായാണ് അലക്സാണ്ടർ പൂന്തോട്ടം സ്ഥിതിചെയ്യുന്നത്. ഇത് മൂന്ന് വ്യത്യസ്ത പൂന്തോട്ടങ്ങൾ കൂടിച്ചേർന്നതാണ്.
നാപോളോണിക് യുദ്ധങ്ങൾക്ക് ശേഷം സാർ അലക്സാണ്ടർ ഒന്നാമൻ ആർക്കിടെക്റ്റ് ഒസിപ് ബോവിനോട് ഫ്രെഞ്ച് കാർ നശിപ്പിച്ച നഗരത്തിന്റെ വിവിധ ഭാഗങ്ങൾ പുനർ നിർമ്മിക്കാൻ ആവശ്യപ്പെട്ടു. നെഗ്ലിന്നയ നദിയുടെ തീരത്ത് ബോവ് പുതിയ പൂന്തോട്ടത്തിന്റെ രൂപരേഖ 1819-1923 ൽ ഉണ്ടാക്കി. പിന്നീട് നദിയെ ഭൂമിക്കടിയിലൂടെ തിരിച്ചുവിട്ടു.

പ്രവേശനകവാടത്തിൽ തന്നെ ഒരു അജ്ഞാതനായ പട്ടാളക്കാരന്റെ ശവകുടീരവും ലെനിൻഗ്രാന്റിലെ ഫീൽഡ് ഓഫ് മാർസിൽ നിന്നും കൊണ്ടുവന്ന കെടാവിളക്കും സ്ഥിതിചെയ്യുന്നു. 1967 ൽ നിർമ്മിച്ച ഈ ശവകുടീരത്തിൽ ഗ്രേറ്റ് പേട്രിയോട്ടിക് യുദ്ധത്തിൽ ലെനിൻ ഗ്രാഡ്സ്ക്കോ ഷോസ്സിലെ 41-ാം കിലോമീറ്റർ മാർക്കിൽ മരിച്ചുവീണ യോദ്ധാവിന്റെ ശരീരം അടക്കം ചെയ്തിരിക്കുന്നു. നെപ്പോളിയനെതിരേ റഷ്യക്കാർ നേടിയ വിജയത്തിന്റെ കഥകൾ പറയുന്ന തരത്തിലാണ് ഈ പൂന്തോട്ടത്തിന്റെ പച്ചിരുമ്പ് ഗേറ്റുകൾ രൂപകൽപ്പന ചെയ്തിരിക്കുന്നത്. ഇതിന്റെ കല്ലുകളെല്ലാം ഫ്രെഞ്ച് അധിനിവേശത്തിൽ തകർക്കപ്പെട്ട കെട്ടിടങ്ങളുടെ അവശിഷ്ടങ്ങളിൽ നിന്നും കണ്ടെടുത്തതാണ്.

റോമനോവ് രാജവംശത്തിന്റെ ടെർസെന്ററി ആഘോഷങ്ങൾക്ക് ശേഷം 10 ജൂലായ് 1914 ൽ ഇവിടത്തെ ഗ്രോട്ടോക്ക് മുന്നിൽ ഒരു കീർത്തിസ്തംഭം നിർമ്മിച്ചിട്ടുണ്ട്. ഫിൻലാന്റിൽ നിന്നും കൊണ്ടുവന്ന ഗ്രാനൈറ്റ് കൊണ്ടാണ് ഈ കീർത്തിസ്തംഭം നിർമ്മിച്ചിട്ടുള്ളത്. ഇവയിൽ റൊമനോവ് രാജവംശത്തിലെ എല്ലാ സാർ മാരുടെയും പേര് ആലേഖനം ചെയ്തിരിക്കുന്നു.

ഈ പൂന്തോട്ടത്തിന്റെ വടക്ക് ഭാഗം മനേജ് ചത്വരത്തിലെ വലിയ ഭൂഗർഭ ഷോപ്പിംഗ് കോംപ്ലക്സിന്റെ വളരെ അടുത്താണ്.

മോസ്കോ ക്രെംലിനിലെ കുടാഫ്യ കെട്ടിടമാണ് മദ്ധ്യപൂന്തോട്ടത്തിലെ പ്രധാന ആകർഷണം. മോസ്കോ മെട്രോയുടെ എതിർവശത്തുനിന്ന ഈ പൂന്തോട്ടത്തിലേക്ക് നേരിട്ടുള്ള ഒരു പ്രവേശനകവാടമുണ്ട്.

താഴത്തെ പൂന്തോട്ടം ബൊറോവിട്സ്കയ മാളികയിലേക്കുള്ള റോഡുവരെ നീണ്ടുകിടക്കുന്നു. 1823 ലാണ് ഈ പൂന്തോട്ടം നിർമ്മിച്ചത്. ക്രെംലിനിലേക്കുള്ള വാഹനപ്രവേശന കവാടം ഇവിടെയാണ്.


</doc>
<doc id="324703" url="https://ml.wikipedia.org/wiki?curid=324703" title="ഫിലിപ്പിനോ ഭാഷ">
ഫിലിപ്പിനോ ഭാഷ

ഫിലിപ്പീൻസിലെ ദേശീയഭാഷയാണ് ഫിലിപ്പിനോ.( Filipino ; "Pilipino" "വൈക്കാങ്ങ് ഫിലിപ്പിനൊ") ഇംഗ്ലീഷിനോടൊപ്പം ആ രാജ്യത്തിലെ ഔദ്യോഗികഭാഷയുമാണ് ഫിലിപ്പിനോ. ടാഗലോഗ് ഭാഷയുടെ മാനകരൂപവുമാണ് ഈ ഭാഷ. ആസ്ട്രോനേഷ്യൻ ഭാഷാഗോത്രത്തിൽപ്പെടുന്ന ഈ ഭാഷ ഫിലിപ്പൈൻസിൽ വ്യാപകമായി സംസാരിക്കപ്പെടുന്നു. 2007-ലെ കണക്കുകൾ പ്രകാരം ടാഗലോഗ് പ്രഥമഭാഷയായി 2.8 കോടി ജനങ്ങൾ സംസാരിക്കുന്നു എങ്കിലും ഫിലിപ്പിനോ 4.5 കോടി ആളുകൾ രണ്ടാം ഭാഷയായി സംസാരിക്കുന്നു. 
ഫിലിപ്പൈൻസിലെ 185 ഭാഷകളിൽ ഒന്നാണ് ഫിലിപ്പിനൊ.

"കോമിസൊൻ സ വൈകാങ് ഫിലിപ്പിനൊ" (കമ്മീഷൻ ഓൺ ദ് ഫിലിപ്പിനോ ലാംഗ്വേജ് "Commission on the Filipino Language" അഥവാ കെ.ഡബ്ലു.എഫ്) നിർവചനപ്രകാരം "തലസ്ഥാനമായ മനില നഗരപ്രദേശത്തേയും നാഷനൽ കാപിറ്റൽ റീജിയണിലെയും ആളുകൾ തദ്ദേശീയമായി സംസാരിക്കുകയും എഴുതുകയും ചെയ്യുന്ന ഭാഷ" എന്നാണ് ഇതിനെ നിർവചിച്ചിട്ടുള്ളത്.

പതിനാറാം നൂറ്റാണ്ടിൽ സ്പെയിൻകാരുടെ ആഗമനസമയത്ത് ഫിലിപ്പൈൻസ് ദ്വീപസമൂഹങ്ങളിൽ ഒരു പൊതു ഭാഷ ഇല്ലായിരുന്നു. അന്നത്തെ പൊതു സംസാരഭാഷകൾ കപാമ്പാങ്കൻ, ഇലോകാനൊ, വിസായൻ എന്നിവയായിരുന്നു. പെദ്രോ ദെ സാൻ ബ്യൂയെനവെഞ്ചുറ എന്ന ഫ്രാൻസിസ്കൻ സംന്യാസിയായിരുന്നു 1613-ൽ ടാഗലോഗ് ഭാഷയിലെ ആദ്യ നിഘണ്ടു "വൊകാബുലറിയോ ഡി ലാ ലെങ്ക്വാ ടാഗാല" ( "Vocabulario de la Lengua Tagala")എഴുതിയത്, "ഫിലിപ്പിനോ അച്ചടിയുടെ പിതാവ്" എന്ന് വിശേഷിപ്പിക്കപ്പെടുന്ന തോമാസ് പിൻപിൻ ആണ് ഇത് പ്രസിധീകരിച്ചത്. പതിനെട്ടാം നൂറ്റാണ്ടിന്റെ തുടക്കത്തിൽ ഇതേ പേരിലുള്ള മറ്റൊരു നിഘണ്ടു ചെക്ക് യേശൂയി (Jesuit) പാതിരിയായ പാബ്ലോ ക്ലൈൻ നിർമ്മിക്കുകയുണ്ടായി. ടാഗലോഗ് വശമുണ്ടായിരുന്ന ക്ലൈൻ ആ ഭാഷ പല ഗ്രന്ഥങ്ങളും രചിക്കാൻ ഉപയോഗിച്ചു.

1936 നവംബർ 13ന് ഫിലിപ്പൈൻസ് ഗവണ്മെന്റിന്റെ കോമൺവെൽത്ത് ആക്റ്റ് 184, നിലവിലുണ്ടായിരുന്ന പ്രാദേശികഭാഷകൾ അപഗ്രഥനം നടത്തി ഒരു ദേശീയഭാഷയുടെ അടിത്തറയുണ്ടാക്കുകയെന്നതായിരുന്ന ലക്ഷ്യത്തോടെ നാഷനൽ ലാംഗ്വേജ് ഇൻസ്റ്റിറ്റ്യീട്ടിന്റെ രൂപീകരണത്തിന് ഹേതുവായി. 1937 ഡിസംബർ 13-ന്, ഫിലിപ്പൈൻസ് പ്രസിഡന്റ് മാനുവേൽ ക്വിസോൺ ടാഗലോഗ് അടിസ്ഥാമായാണ് ദേശീയഭാഷ നിർമ്മിക്കേണ്ടതെന്ന് ഉത്തരവ് പുറപ്പെടുവിച്ചു.

ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷനിലെ (ISO) ഭാഷാ രെജിസ്റ്റ്രിയിൽ 2004 സെപ്തംബർ 21-ന് ഫിലിപ്പിനൊ 639-2 code "fil" ആയി റജിസ്റ്റർ ചെയ്യപ്പെട്ടു.


</doc>
<doc id="324726" url="https://ml.wikipedia.org/wiki?curid=324726" title="കോളേജ് ഓഫ് അപ്ലൈഡ് സയൻസ്, ഐ. എച്. ആർ. ഡി.കോളേജ്">
കോളേജ് ഓഫ് അപ്ലൈഡ് സയൻസ്, ഐ. എച്. ആർ. ഡി.കോളേജ്

കോഴിക്കോട് സർവ്വകലാശാലക്ക് കീഴിലുള്ള ഒരു കോളേജാണ് കോളേജ് ഓഫ് അപ്ലൈഡ് സയൻസ്, ഐ. എച്. ആർ. ഡി.കോളേജ്.


</doc>
<doc id="324730" url="https://ml.wikipedia.org/wiki?curid=324730" title="ചാലക്കുടി താലൂക്ക്">
ചാലക്കുടി താലൂക്ക്

കേരളത്തിലെ തൃശ്ശൂർ ജില്ലയിലെ ആറു താലൂക്കുകളിൽ ഒന്നാണ് ചാലക്കുടി താലൂക്ക്. ചാലക്കുടി ആണ് ഈ താലൂക്കിന്റെ ആസ്ഥാനം. ചാവക്കാട്, കൊടുങ്ങല്ലൂർ, തലപ്പിള്ളി, കുന്നംകുളം താലൂക്ക്, തൃശ്ശൂർ, മുകുന്ദപുരം എന്നിവയാണ് ജില്ലയിലെ മറ്റു താലൂക്കുകൾ. 2013 മാർച്ചിലാണ് ഈ താലൂക്ക് രൂപം കൊണ്ടത്. അതിനുമുമ്പ് മുകുന്ദപുരം താലൂക്കിന്റെ ഭാഗമായിരുന്നു ചാലക്കുടി താലൂക്ക്. 
ഒരുകാലത്ത് ഇന്നത്തെ ചാലക്കുടിയിൽ ഒരുപാട് വേദപഠനശാലകൾ ഉണ്ടായിരുന്നുവെന്നും അതിനാൽ അവ കൂടിയിരുന്ന സ്ഥലം 'ശാലൈക്കൂടി' എന്നറിയപ്പെട്ടുവെന്നും പിന്നീട് 'ശാലൈക്കൂടി' ലോപിച്ചാണ് ചാലക്കുടി ആയതെന്നുമാണ് കഥ. കൊച്ചി രാജ്യത്തിന്റെ ഭാഗമായിരുന്ന മുകുന്ദപുരം താലൂക്കിന്റെ ഭാഗമായിരുന്നു ചാലക്കുടി. സംസ്ഥാനത്തെ ഏറ്റവും വലിയ താലൂക്കുകളിലൊന്നായിരുന്നു മുകുന്ദപുരം താലൂക്ക്. 57 വില്ലേജുകളും 26 ഗ്രാമപഞ്ചായത്തുകളും രണ്ട് നഗരസഭകളുമുണ്ടായിരുന്ന ഈ താലൂക്കിന്റെ അസാമാന്യ വലിപ്പം പലർക്കും വിലങ്ങുതടിയായി. താലൂക്കിന്റെ കിഴക്കേ അറ്റത്ത് കിടക്കുന്ന മലക്കപ്പാറ മുതൽ താലൂക്ക് ആസ്ഥാനമായ ഇരിഞ്ഞാലക്കുട വരെ 100 കിലോമീറ്ററോളം സഞ്ചരിയ്ക്കേണ്ടതുണ്ടായിരുന്നു. 1950-കളിൽ കേരളപ്പിറവിയ്ക്ക് മുമ്പുതന്നെ താലൂക്ക് വിഭജിയ്ക്കാൻ ആവശ്യങ്ങൾ ഉയർന്നിരുന്നുവെങ്കിലും അവയെല്ലാം വൃഥാവിലായി. കടുത്ത പ്രക്ഷോഭങ്ങൾ തന്നെ ഇതിനായി നടന്നിരുന്നു. ഒടുവിൽ 2013 മാർച്ചിൽ മുകുന്ദപുരം വിഭജിച്ച് ചാലക്കുടി താലൂക്ക് രൂപവത്കരിയ്ക്കാൻ ഉത്തരവായി. ഏറെ ആഹ്ലാദത്തോടെയാണ് ഈ വാർത്ത ചാലക്കുടിക്കാർ കേട്ടത്.

ചാലക്കുടി താലൂക്കിൽ നിലവിലുള്ളത് ഒരു നഗരസഭയും (ചാലക്കുടി) 13 ഗ്രാമപഞ്ചായത്തുകളുമാണ്. 675.52 ചതുരശ്ര കിലോമീറ്റർ വിസ്തീർണമുള്ള ഈ താലൂക്കിലെ ജനസംഖ്യ 39567 ആണ്. സാക്ഷരത 86 ശതമാനവും സ്ത്രീ പുരുഷ അനുപാതം 1000:1032ഉം ആണ്. മുകുന്ദപുരം താലൂക്കിന്റെ പകുതിയിലധികം ഭാഗവും ചാലക്കുടി താലൂക്കിന്റെ വരവോടെ നഷ്ടമായി. 

ജൈവവൈവിധ്യത്തിന്റെ കാര്യത്തിൽ മുന്നിട്ടുനിൽക്കുന്ന താലൂക്കാണിത്. സംസ്ഥാനത്തെ ഏറ്റവും വലിയ നദികളിലൊന്നായ ചാലക്കുടിപ്പുഴയുടെ നല്ലൊരു ഭാഗവും കടന്നുപോകുന്നത് ഈ താലൂക്കിലൂടെയാണ്. രാജ്യത്തെത്തന്നെ ഏറ്റവുമധികം ജൈവവൈവിധ്യം നിറഞ്ഞ പ്രദേശമാണ് ചാലക്കുടിപ്പുഴയുടെ കരകൾ. അത്യപൂർവമായ നിരവധി മത്സ്യങ്ങൾ ഈ പുഴയിൽ കണ്ടെത്തിയിട്ടുണ്ട്.. ഈ പുഴയിൽ കണ്ടെത്തിയ 104 ഇനങ്ങളിൽ 5 എണ്ണം 1997-ൽ നടത്തിയ സർവ്വേയിൽ കണ്ടെത്തിയതും, ശാസ്ത്രലോകത്തിനു തന്നെ പുതിയതുമാണ്. കരിംകഴുത്തൻ മഞ്ഞക്കൂരി (Horabagrus nigricollaris), നെടും കൽനക്കി (Travancoria elongata), മോഡോൻ (Osteochilus longidorsalis),[19] ഗാറ സുരേന്ദ്രനാഥിനീയ്(Garra surendranathinii), സളാരിയാസ് റെറ്റികുലേറ്റസ് (Salarias reticulatus) എന്നീ മത്സ്യങ്ങൾ ലോകത്തിൽ ഇവിടെ മാത്രമേ കാണപ്പെടുന്നുള്ളൂ. പൊരിങ്ങൽ അണക്കെട്ടിനു മുകളിൽ കാരപ്പാറ കൈവഴിയിൽ മാത്രം 32 ഇനങ്ങളാണുള്ളത്. അണകെട്ടിയ കൈവഴികളിൽ ഈ മത്സ്യങ്ങളില്ല എന്നതും സർവ്വേ വ്യക്തമാക്കുന്നു. പുഴയോരക്കാടുകളും തുരുത്തുകളും (Riparian forests) അങ്ങിയ ആവാസവ്യവസ്ഥ ഈ പുഴയിൽ മാത്രമേ കേരളത്തിൽ ഇന്ന് ബാക്കിയുള്ളൂ. പല കൈവഴികളിലും അണകെട്ടിയതിനാൽ വെള്ളം ഒഴുകാതെ പുഴയോരവനങ്ങളുടെ സ്വാഭാവികത നഷ്ടപ്പെട്ടുകൊണ്ടിരിക്കുന്നു. കടുവ, പുള്ളിപുലി, കാട്ടുപോത്ത്, ആന, സിംഹവാലൻ കുരങ്ങ്, കരിങ്കുരങ്ങ്, മലയണ്ണാൻ, മലമുഴക്കി വേഴാമ്പൽ, മീൻ പരുന്ത് മുതലായ വലിയ ജീവികൾ മുതൽ ചെറിയ ജീവികൾ വരെ ഈ കാടിന്റെ പ്രത്യേകതയാണ്. വംശനാശം സംഭവിച്ചു എന്നു കരുതിയ ചൂരലാമയെ (Cochin Forest Cane Turtle) 70 കൊല്ലത്തിനുശേഷം 1982-ൽ കണ്ടെത്തിയതും വാഴച്ചാൽ മേഖലയിൽ നിന്നാണ്. കേരളത്തിൽ കാണപ്പെടുന്ന നാലുതരം വേഴാമ്പലുകളേയും ഈ കാടുകളിൽ കാണാൻ കഴിയും. താലൂക്കിന്റെ കിഴക്കേ അറ്റത്ത് കിടക്കുന്ന മലക്കപ്പാറ പ്രദേശത്ത് 2010-ൽ പുലിയിറങ്ങി വൻ നാശം വിതച്ചിരുന്നു. പടിഞ്ഞാറേ അറ്റം വലിയ പാടശേഖരങ്ങൾ നിറഞ്ഞ സമതലങ്ങളാണ്. ചാലക്കുടിപ്പുഴയുടെ വടക്കേക്കരയിൽ നിന്നാണ് പ്രസിദ്ധമായ കോൾപ്പാടങ്ങൾ തുടങ്ങുന്നത്. മാളയ്ക്കടുത്ത് വൈന്തലയിൽ നദിയുടെ വഴിവിട്ട സഞ്ചാരം ഒരു ഓക്സ്ബോ തടാകം ഉണ്ടാക്കുന്നുണ്ട്.

അതേ സമയം, മനുഷ്യന്റെ അനാവശ്യമായ ഇടപെടലുകൾ ജൈവവൈവിധ്യത്തെ ഇല്ലാതാക്കുന്നുണ്ട്. അനാവശ്യമായ ചില പാടം നികത്തലുകളും മറ്റും കാരണം ഒരുപാട് ബുദ്ധിമുട്ടുകൾ കർഷകർ നേരിടുന്നു. ചാലക്കുടിപ്പുഴയിൽ നടക്കുന്ന മലിനീകരണവും മണൽവാരലും തദ്ദേശസ്വയംഭരണസ്ഥാപനങ്ങളുടെ മൗനാനുമതിയോടെയാണെന്ന് ആക്ഷേപമുണ്ട്. പുഴ കയ്യേറി പലരും വില്ലകൾ നിർമ്മിച്ചത് വിവാദമായിരുന്നു. ചാലക്കുടിയ്ക്കടുത്തുള്ള കാതിക്കൂടത്ത് നീറ്റ ജെലാറ്റിൻ കമ്പനി നടത്തുന്ന മലിനീകരണത്തിനെതിരെ നടന്ന സമരം ശ്രദ്ധേയമായിരുന്നു. തുടരെത്തുടരെ അണക്കെട്ടുകൾ നിർമ്മിച്ചത് നദിയിലെ ഒഴുക്ക് കുറച്ചിട്ടുണ്ട്.

കിഴക്ക് - തമിഴ്നാട്ടിലെ വാൽപ്പാറ താലൂക്ക് 
വടക്ക് - മുകുന്ദപുരം, തൃശ്ശൂർ, പാലക്കാട് ജില്ലയിലെ ആലത്തൂർ, ചിറ്റൂർ താലൂക്കുകൾ 
പടിഞ്ഞാറ് - മുകുന്ദപുരം താലൂക്ക് 
തെക്ക് - എറണാകുളം ജില്ലയിലെ ആലുവ, കോതമംഗലം താലൂക്കുകൾ


</doc>
<doc id="324737" url="https://ml.wikipedia.org/wiki?curid=324737" title="ഇ 311 പാത">
ഇ 311 പാത

ഐക്യ അറബ് എമിറേറ്റിലെ ഒരു പ്രധാന പാതയാണ് ഇ 311 (അറബിക്കിൽ شارع ﺇ ٣١١). ജബൽ അലി ഫ്രീ സോൺ മുതൽ റാസൽ ഖൈമ എമിറേറ്റ് വരെ ഇത് ബന്ധിപ്പിക്കുന്നു. ആദ്യ കാലങ്ങളിൽ ഇത് എമിറേറ്റ്സ് പാത എന്നാണറിയപ്പെട്ടിരുന്നത്. രണ്ടായിരത്തി പതിമൂന്നിൽ ഷെയ്ക് മുഹമ്മദ് ബിൻ സെയ്ദ് പാത എന്നാക്കി മാറ്റി.


</doc>
<doc id="324746" url="https://ml.wikipedia.org/wiki?curid=324746" title="എഡ്വേർഡ് മായ">
എഡ്വേർഡ് മായ

എഡ്വേർഡ് മായ (ശരിയായ നാമം എഡ്വേർഡ് മരിയൻ ല്ലിഎ) പ്രശസ്തമായ റോമാനിയൻ ദീജെയും ഗായകനും സംഗീത സംവിധയകനും ആണ് 1986 ജൂൺ 29ന് റൊമാനിയയിലെ ബുക്കാറെസ്റ്റ്ൽ ജനനം

2006-ൽ മായ പ്രശസ്തരായ റോമാനിയൻ കലാകാരന്മാരായ അക്ക്സെനറ്റ്, വിക ജിഗുലിന, മിഹായ് ട്രൈസ്ടരിഉ തുടങ്ങിയവര്കോപ്പം പ്രവർത്തിച്ചു ഒരു അഭിമുഖത്തിൽ അദേഹം പറഞ്ഞു ആവിടെനിനാണ് അദേഹത്തിന്റെ കരിയറിന്റെ തുടക്കം
2009ൽ അദേഹം തന്റെ ആദ്യ ഗാനം ആയ "സ്ടെരെഒ ലവ്" നിർമിച്ചു റോമാനിയൻ ചാർട്ടിൽ രണ്ടാമതെത്തിയ അ ഗാനം ലോകം മുഴുവൻ ഹിറ്റായ്‌.

മെയ്‌ 13 2011ൽ അദേഹം തന്റെ രണ്ടാമത്തെ ഗാനമായ "ദിസ്‌ ഈസ്‌ മൈ ലൈഫ്" പുറത്തിറക്കി തന്റെ കരിയരിനും മറ്റുള്ള കലാകാരന്മാർക്ക് അവസരം ലഭിക്കാൻ വേണ്ടി അദേഹം മായവിൻ റെക്കോർഡ്സ് എന്ന ലേബലും തുടങ്ങി.

അ വർഷത്തെ ക്രിസ്മസിന് മായ തന്റെ മൂനാമത്തെ ഗാനമായ "ടെസേര്റ്റ് റൈൻ" പുറത്തിരകി അദേഹത്തിന്റെ നാലാമത്തെ ഗാനമായ "മോണോ ഇൻ ലവ്" നവംബർ 29 2012ൽ പുറത്തിരകി


</doc>
<doc id="324753" url="https://ml.wikipedia.org/wiki?curid=324753" title="ഒക നദി">
ഒക നദി

മദ്ധ്യ റഷ്യയിലൂടെ ഒഴുകുന്ന ഒരു നദിയാണ് ഒക(റഷ്യൻ: Ока́, IPA: [ɐˈka]). വോൾഗ നദിയിൽ ലയിക്കുന്ന ഏറ്റവും വലിയ നദിയാണിത്. ഒര്യോൽ, തുല, കലുഗ, മോസ്കോ, റ്യസൻ, വ്ലാദിമിൿ, നിസ്സനി നോവ്ഗോറോഡ് എന്നീ പ്രദേശങ്ങളിലൂടെയാണ് ഒക നദി ഒഴുകുന്നത്. പ്രഭവകേന്ദ്രത്തിനടുത്തുള്ള കലുഗ നഗരം മുതൽ താഴേക്ക് ഈ നദിയുടെ ഭൂരിഭാഗവും ജലയാത്രചെയ്യാൻ പറ്റുന്നതരത്തിലാണ്. ഏതാണ്ട് 1500 കിലോമീറ്ററിനുമുകളിൽ നീളമുണ്ട് ഈ നദിക്ക്. റഷ്യയുടെ തലസ്ഥാനമായ മോസ്കോ നഗരം ഒക നദിയിൽ ചെന്ന് ചേരുന്ന മോസ്ക്വ നദിയുടെ കരയിലാണുള്ളത്.
ലാറ്റിൻ വാക്കായ അക്വ, പഴയ ജർമ്മൻ വാക്കായ അഹ, ഗോഥിക് വാക്കായ അഹ്വ എന്നിവയുമായി നദിയുടെ പേരിന് ബന്ധമുണ്ടെന്ന് മാക്സ് വാസ്മെർ പറയുന്നു. ഈ വാക്കിനെല്ലാം അർത്ഥം ജലം അല്ലെങ്കിൽ നദി എന്നാണ്. ബാൾട്ടിക് ഭാഷകളിൽനിന്നാണ് ഈ പേര് വന്നതെന്നാണ് ഒലെഗ് ട്രുബചേവ് പറയുന്നത്. സ്ലേവുകൾ വരുന്നതിന് മുൻപ് ബാൾടിക് ഗോത്രവർഗ്ഗക്കാരായ ഗാലിന്ത്യൻസ് ഒക സമതലത്തിന്റെ പടിഞ്ഞാറേഭാഗത്താണ് താമസിച്ചിരുന്നത്.
ഒക നദിയുടെ കരയിൽ അനേകം ചരിത്രപ്രധാനമായ സ്ഥലങ്ങളും കെട്ടിടങ്ങളുമുണ്ട്. മുറോമിന്റെ മദ്ധ്യകാല മൊണാസ്ട്രികൾ, കസിമോവിന്റെ മോസ്കുകൾ, കൊളൊമ്നയുടെയും സെർപുഖൊവിന്റെയും കോട്ടകളും ക്രെംലിനുകളും, സെർഗി യെസെനിന്റെയും വസിലി പൊളെനോവിന്റെയും ഓർമ്മ കെട്ടിടങ്ങൾ, പഴയ റ്യസന്റെ അവശേഷിപ്പുകൾ കുഴിച്ചെടുത്ത് സ്ഥലങ്ങൾ, ഒക ഷുഖൊവ് കെട്ടിടം തുടങ്ങിയവ ഒക നദിക്കരയിൽ സ്ഥിതിചെയ്യുന്നു. 

പ്രിയോക്സോ-ടെറസ്നൈ ബയോസ്ഫിയർ റിസർവ്വ് ഒക നദിക്കരയിൽ പുഷ്ചിനോ നഗത്തിന്റെ എതിർവശത്തായി സ്ഥിതിചെയ്യുന്നു.
ഉഗ്ര, സിസഡ്ര, ഉപ, പ്രൊട്വ, നറ, മോസ്ക്വ, പ്ര, ഒസ്യൊടർ, പ്രൊന്യ, പറ, മോക്ഷ, ട്യോഷ, ക്ലൈസ്മ എന്നിവയാണ് ഒക നദിയിൽ ലയിക്കുന്ന പ്രധാന നദികൾ.
ഒര്യോൾ, ബെൽയോവ്, ചെകലിൻ, കലുഗ, അലെക്സിൻ, ടറുസ, സെർപുഖോവ്,സ്റ്റുപ്പിനോ, കഷിറ, പ്രൊട്വിനൊ, പുഷ്ചിനൊ, കൊളൊമ്ന, റ്യസൻ, കസിമോവ്, മുറോം, പാവ്ലൊവോ, നവഷിനോ, ഗോർബടോവ്, സെർഷിൻസ്ക്, നിസ്നി നോവ്ഗോർഡ് എന്നിവയാണ് ഒക നദീതീരത്ത് സ്ഥിതിചെയ്യുന്ന പ്രധാന പട്ടണങ്ങൾ
ഒന്നാം പോളിഷ് തദേയൂസ് കൊഷിയുസകൊ ഇൻഫന്ററി ഡിവിഷന്റെ വളരെ പ്രചാരമുള്ള ഒരു പാട്ടിന്റെ തലക്കെട്ടായും പ്രധാന പ്രതിപാദ്യവിഷയമായും ഒക നദി മാറിയിട്ടുണ്ട്.


</doc>
<doc id="324757" url="https://ml.wikipedia.org/wiki?curid=324757" title="മാക്ടൻ">
മാക്ടൻ

ഫിലിപ്പൈൻസിൽ സ്ഥിതി ചെയ്യുന്ന ജനസാന്ദ്രത കൂടിയ ഒരു ദ്വീപ് ആണ് മാക്ടൻ . ഇത് സെബു പ്രവിശ്യയിലാണ് ഉള്ളത് . ഈ ദ്വീപിനെ ലാപു-ലാപു നഗരം , കോർഡോവ മുനിസിപ്പാലിറ്റി എന്നിങ്ങനെ രണ്ടായി വിഭജിച്ചിരിക്കുന്നു. ഈ ദ്വീപിനെ സെബു ദ്വീപുമായി ബന്ധിപ്പിക്കുന്ന രണ്ടു പാലങ്ങൾ ഉണ്ട്. അവ മാർസെലോ ഫെർനാൻ പാലം,മാക്ടൻ-മാൻടോയ് പാലം എന്നിങ്ങനെ അറിയപ്പെടുന്നു. 65 ചതുരശ്ര കിലോമീറ്റർ വിസ്താരമുള്ള ഈ ദ്വീപിൽ ഏകദേശം 430,000 പേർ അധിവസിക്കുന്നു. ഈ ദ്വീപിൽ മാക്ടൻ-സെബു അന്തർദേശീയ വിമാനത്താവളം സ്ഥിതി ചെയ്യുന്നു.

പതിനാറാം നൂറ്റാണ്ടിൽ സ്പെയിൻ കോളനി ആക്കുന്നതിനും മുൻപേ തന്നെ ഈ ദ്വീപിൽ സജീവമായ ജനവാസം ഉണ്ടായിരുന്നു. പോർച്ചുഗീസ് നാവികനായ മഗല്ലൻ 1521 ൽ ഇവിടെ എത്തി. അദ്ദേഹം ഇവിടെ വച്ച് തദ്ദേശീയരായിട്ട് ഉണ്ടായ ഒരു യുദ്ധത്തിൽ കൊല്ലപ്പെട്ടു. 

1730 ഓടെ കാത്തലിക് അഗസ്റ്റിനിയൻ സന്യാസ സഭ ഇവിടെ ഒപോൺ എന്ന പേരിൽ നഗരം ഉണ്ടാക്കി. അതാണ്‌ പിന്നീട് ലാപു-ലാപു എന്ന് അറിയപ്പെട്ടത്. 

വിമാനത്താവളത്തിനു പുറമേ ഈ ദ്വീപിൽ അനേകം വ്യവസായ ശാലകളും ഉണ്ട്. ഫിലിപ്പീൻസ് ലെ മികച്ച വ്യവസായ സ്ഥാപനങ്ങളിൽ പലതും ഈ ദ്വീപിലാണ്. മാക്ടൻ എക്സ്പോർട്ട്‌ പ്രോസസ്സിംഗ് സോൺ (MEPZ) എന്ന നികുതി രഹിത മേഖലയിൽ മുപ്പത്തി അഞ്ചോളം വ്യവസായ സ്ഥാപനങ്ങൾ ഉണ്ട്. അവയിൽ പകുതിയും ജാപ്പനീസ് ഉടമസ്ഥതയിലുള്ളതാന്. ഈ മേഖല 1979 ലാണ് ആരംഭിച്ചത്.

സെബു പ്രവിശ്യയിലെ പ്രധാന വിനോദ സഞ്ചാര കേന്ദ്രമാണ് ഇവിടം. ഇത് ഒരു പവിഴദ്വീപ്‌ ആണ്. ഇവിടെ ഡൈവിങ്,സ്നോർക്കെലിംഗ്,ഐലൻഡ് ഹോപ്പിംഗ്,ജെറ്റ് സ്കീയിംഗ്,ഉല്ലാസ കപ്പൽയാത്രകൾ തുടങ്ങിയവയ്ക്ക് ഉള്ള സൗകര്യം ഉണ്ട്. ഇവിടെ ഉള്ള പ്രധാന ആകർഷണം ആണ് മാക്ടൻ ഐലൻഡ് അക്വേറിയം 


</doc>
<doc id="324759" url="https://ml.wikipedia.org/wiki?curid=324759" title="ആറ്റം (പുസ്തകം)">
ആറ്റം (പുസ്തകം)

ഭൗതിക ശാസ്ത്രഞ്ജർ വൂൾഫ്ഗാങ് ഡാംദ്യോടേർ എന്നിവർ ചേർന്നെഴുതി 2010 ല് പ്രസിദ്ധീകരിച്ച ഒരു ശാസ്ത്ര പുസ്തകമാണ് അണു (മഹത്തായ രൂപകൽപന /പദ്ധതി).


</doc>
<doc id="324782" url="https://ml.wikipedia.org/wiki?curid=324782" title="വിവാഹം ഇന്ത്യയിൽ">
വിവാഹം ഇന്ത്യയിൽ

ഏതൊരു രാജ്യത്തെയും പോലെ ഇന്ത്യയിലും വിവാഹം നിയമപരമായ ഒരു ബന്ധമാണ്. ഇത് പങ്കാളിയുടേയും കുട്ടികളുടെയും സ്വകാര്യസ്വത്തിനും അവകാശങ്ങൾക്കും നിയമം അനുശാസിക്കുന്ന രീതിയിൽ സംരക്ഷണം നൽകുന്നു. പ്രായപൂർത്തിയായ പുരുഷനും സ്ത്രീക്കും മതത്തിന്റെയും അവരുടെ ബന്ധുജനങ്ങളുടേയും അനുവാദത്തോടെ ഒന്നിച്ചു ജീവിക്കാനും ലൈംഗികബന്ധത്തിൽ ഏർപ്പെടാനും കുട്ടികൾക്ക് ജന്മം കൊടുക്കാനും അനുവാദം കൊടുക്കുന്ന ഒരു പരമ്പരാഗത ചടങ്ങ് കൂടിയാണ് വിവാഹം. ഇന്ത്യയിൽ വിവിധ മതക്കാർക്ക് വ്യത്യസ്ത ആചാരങ്ങളോടെയാണ് വിവാഹം നടക്കുന്നത്. ജാതി, മതം, സാമ്പത്തികം, തൊഴിൽ, നിറം എന്നിവ പങ്കാളിയെ തിരഞ്ഞെടുക്കുമ്പോൾ പലപ്പോഴും ഒരു പ്രധാന ഘടകം ആകാറുണ്ട്. വ്യക്തികൾ സ്വന്തം ഇഷ്ടപ്രകാരമോ പ്രണയിച്ചോ വിവാഹം കഴിക്കുന്നതിനെ പ്രണയവിവാഹം എന്നറിയപ്പെടുന്നു. ജാതിമത ആചാരങ്ങൾ ഒന്നുമില്ലാതെ പ്രായപൂർത്തിയായ വ്യക്തികൾക്ക് ഇന്ത്യയിൽ സ്പെഷ്യൽ മാര്യേജ് ആക്റ്റ് പ്രകാരം വിവാഹം ചെയ്യാവുന്നതാണ്. 
ശൈശവ വിവാഹ നിരോധന നിയമം,2006 പ്രകാരം വിവാഹ സമയത്ത് വരന് 21 വയസ്സും വധുവിന് 18 വയസ്സും പൂർത്തിയായിരിക്കണം.



</doc>
<doc id="324789" url="https://ml.wikipedia.org/wiki?curid=324789" title="പാകിസ്താൻ റെയിൽവേ">
പാകിസ്താൻ റെയിൽവേ

പാകിസ്താൻ സർക്കാരിന്റെ ഉടമസ്ഥതയിലുള്ള പൊതുമേഖലാ സ്ഥാപനമാണ് പാകിസ്താൻ റെയിൽവേ. 1947 മുതൽ 1974 വരെ ഇത് പാകിസ്താൻ വെസ്റ്റേൺ റെയിൽവേ എന്നാണറിയപ്പെട്ടിരുന്നത്. 1886-ൽ ലാഹോർ ആസ്ഥാനമാക്കി ഇത് സ്ഥാപിക്കപ്പെട്ടു. ഏതാണ്ട് 7791 കി.മീ ദൂരത്തിലായി വിപുലമായ തീവണ്ടി ശൃംഖല പാകിസ്താൻ റെയിൽവേയ്ക്ക് ഉണ്ട്. 


</doc>
<doc id="324790" url="https://ml.wikipedia.org/wiki?curid=324790" title="കിഴക്കൻ തിമൂറിലെ മതം">
കിഴക്കൻ തിമൂറിലെ മതം

തെക്കുകിഴക്കേ ഏഷ്യയിലെ ഒരു രാജ്യമാണ് ഈസ്റ്റ് ടിമോർ.ക്രിസ്തുമതത്തിലെ കാത്തോലിക്ക ചർച്ച് വിഭാഗക്കാരാണ് കിഴക്കൻ തിമൂറിലെ പ്രധാന മത വിശ്വാസികൾ.

2005 ലെ ലോക ബാങ്കിന്റെ കണക്ക് പ്രകാരം ജനസംഖ്യയിലെ 98 ശതമാനം പേരും കാത്തോലിക്ക മത വിശ്വാസികളാണ്.ഒരു ശതമാനം പ്രൊട്ടസ്റ്റുകാരും ഒരു ശതമാനം മുസ്ലിങ്ങളുമാണ് ഇവിടെയുള്ളത്.എന്നിരിക്കെ അധികപേരും അചേതനവസ്തുക്കളിലും പ്രകൃതിയുടെ പ്രതിഭാസങ്ങളിലും ജീവനുണ്ടെന്ന അനിമിസ രീതിയിലുള്ള വിശ്വാസക്കാരാണ്. മതവിശ്വാസത്തിനപ്പുറം സാംസ്കാരികമായ സ്വാധീനഫലമാണിത്. . 1999 സപ്തംബറിന് ശേഷമാണ് മുസ്ലിങ്ങളുടെയും പ്രൊട്ടസ്റ്റുകാരുടെയും എണ്ണത്തിൽ കുറവ് വന്നത്.

ക്രിസ്ത്രീയ ആചാര്യ നേതാവായ പോപ്പിന്റെ നിയന്ത്രണത്തിലുള്ള റോമൻ കത്തോലിക്കാ പള്ളിയുടെ ഭാഗമായിട്ടാണ് കിഴക്കൻ തിമൂറിലെയും കത്തോലിക്കമതം നിലകൊള്ളുന്നത്. ഉദ്ദേശം 900,000 നു മുകളിൽ കത്തോലിക്കക്കാർ കിഴക്കൻ തിമൂറിലുണ്ടെന്നാണ് കണക്ക്.

കിഴക്കൻ തിമൂറിലെ ഏറ്റവും ചെറിയ ന്യൂനപക്ഷമാണ് മുസ്ലിങ്ങൾ.യുഎസ് സേറ്റേറ്റ് വകുപ്പിന്റെ കണക്ക് പ്രകാരം 1% ആണ് മുസ്ലിം ജനസംഖ്യ.അതസമയെ കിഴക്കേ തിമൂറിന്റെ ആദ്യ പ്രധാനമന്ത്രിയായ മാരി അൽക്കാട്ടിരി സുന്നി മുസ്ലിം ആണ്.


</doc>
<doc id="324802" url="https://ml.wikipedia.org/wiki?curid=324802" title="കുംഭല്ഗഡ്">
കുംഭല്ഗഡ്

രാജസ്ഥാനിലെ രാജ്‌സമന്ദ് ജില്ലയിൽ ആരവല്ലി കുന്നുകളുടെ പടിഞ്ഞാറ് സ്ഥിതിചെയ്യുന്ന കോട്ടയാണ് കുംഭല്ഗഡ് ഫോർട്ട്‌.
യുനെസ്‌കോയുടെ ലോക പൈതൃക പട്ടികയിൽ ഇടം നേടിയിട്ടുണ്ട്. 15ആം നൂറ്റാണ്ടിൽ രാജസ്ഥാനിലെ മേവാർ(മേവാഡ്) പ്രവിശ്യയുടെ ഭരണാധികാരിയായിരുന്ന റാണ കുംഭ എന്ന കുംഭകർണ സിങ് ആണ് പണികഴിപ്പിച്ചത്. മേവാർ ചക്രവർത്തിയായിരുന്ന മഹാറാണ പ്രതാപിന്റെ ജന്മ സ്ഥലം കൂടിയാണ് കുംഭൽ ഗഡ്. 19ആം നൂറ്റാണ്ടുവരെ കോട്ട അതിന്റെ എല്ലാ പ്രതാപത്തോടെയും നിലനിന്നു. 
38 കിലോ മീറ്റർ നീളത്തിൽ വ്യാപിച്ച് കിടക്കുന്ന കുംഭൽ ഗഡ് കോട്ട മതിൽ ചൈനയിലെ വൻമതിലിന് ശേഷം ഏറ്റവും നീളമുള്ള രണ്ടാമത്തെ മതിലായാണ് പരിഗണിക്കപ്പെടുന്നത്.
കോട്ട ഇപ്പോൾ എല്ലാ ദിവസവും വൈകുന്നേരങ്ങളിൽ ഏതാനും സമയം പൊതുജനങ്ങൾക്ക് സന്ദർശനാർത്ഥം തുറന്നു കൊടുക്കുന്നുണ്ട്. ചിത്തോർഗഢ് കോട്ടക്ക് ശേഷം മേവാറിലെ പ്രധാനപ്പെട്ട ഒരു കോട്ടയാണിത്. ഉദയ്പൂരിന്റെ വടക്കുപടിഞ്ഞാറായി റോഡുമാർഗ്ഗം 82 കിലോമീറ്റർ സഞ്ചരിച്ചാൽ കുംഭൽഗഡിൽ എത്തിച്ചേരാം.
2013ൽ കമ്പോഡിയയുടെ തലസ്ഥാനമായ നോം പെന്നിൽ നടന്ന യുനെസ്‌കോയുടെ ലോക പൈതൃക കമ്മിറ്റിയുടെ 37ആം സമ്മേളനത്തിൽ രാജസ്ഥാനിലെ മറ്റു അഞ്ചു മല കോട്ടകൾക്കൊപ്പമാണ് കുംഭൽഗഡ് കോട്ടയും ലോക പൈതൃക സ്ഥലമായി പ്രഖ്യാപിക്കപ്പെട്ടത്.

സിസോഡിയ രജപുത്ര ഭരണാധികാരിയായിരുന്ന കുംഭയുടെ ഭരണകാലത്താണ് ഈ കോട്ട പണികഴിപ്പിച്ചത്. 
അക്കാലത്തെ പ്രശസ്ത വാസ്തുശിൽപയായിരുന്ന മദൻ ആണ് ഇന്ന് കാണുന്ന രൂപത്തിൽ കോട്ട വികസിപ്പിച്ചത്. രാജസ്ഥാനിലെ രന്താംബോർ മുതൽ മധ്യപ്രദേശിലെ ഗോളിയോർ വരെ പരന്നു കിടക്കുന്ന പ്രദേശമായിരുന്നു റാണ കുംഭയുടെ മേവാർ സാമ്രാജ്യം. റാണ കുംഭന്റെ ഭരണാധിപത്യത്തിൽ 84 കോട്ടകൾ ഉണ്ടായിരുന്നു. അവയിൽ 32 എണ്ണത്തിന്റെ രൂപകൽപ്പനയും നിർവഹിച്ച്ത് കുംഭൻ തന്നെയായിരുന്നു. ഇവയിൽ ഏറ്റവും വലിയത് കുംഭൽഗഡ് കോട്ടതന്നെയാണ്. 
പുരാതന ഇന്ത്യയിലെ രാജഭരണ പ്രദേശങ്ങളായിരുന്ന മേവാർ (മേവാഡ്), മാർവാർ (മാർവാഡ്) എന്നിവയെ വേർത്തിരിച്ചിരുന്നത് കുംഭൽഗഡ് കോട്ടയായിരുന്നു. യുദ്ധം പോലേയുള്ള അപകട സമയങ്ങളിൽ മേവാർ ഭരണാധികാരികൾ ഒളിത്താവളമായി ഈ കോട്ട ഉപയോഗിച്ചിരുന്നു.
മുഗൾ ചക്രവർത്തി അക്‌ബർ, ആംബെർ രാജാവായിരുന്ന രാജാ മാൻ സിങ്, മാർവാർ രാജാവായിരുന്ന രാജാ ഉദയ് സിങ്, ഗുജറാത്തിലെ മിർസാ എന്നിവർ സംയുക്തമായി നടത്തിയ ആക്രമണം വരെ കോട്ട അപരാജിതമായി തുടർന്നു. ആക്രമണത്തോടെ കുടിവെള്ള കുറവ് മൂലമായിരുന്നു പരാജയം നേരിട്ടത്. ഗുജറാത്ത് ഭരണാധികാരിയായിരുന്ന അഹമ്മദ് ഷാ 1457ൽ കോട്ടയ്ക്ക് നേരെ ആക്രമണം നടത്തിയെങ്കിലും കോട്ട പിടിച്ചെടുക്കാനായില്ല. കോട്ടയെ സംരക്ഷിച്ച് നിർത്തുന്ന ഒരു ദൈവ പ്രതിഷ്ഠ കോട്ടക്ക് അകത്തു ഉണ്ടായിരുന്നു വെന്നും ഷായുടെ ആക്രമണത്തിൽ ആ ക്ഷേത്രം തകർന്നുവെന്നുമാണ് വിശ്വാസം.
1458-59ലും 1467ലും ഖിൽജി രാജാവായിരുന്ന മഹ്മൂദ് ഖിൽജിയുടെ സൈന്യവും കോട്ടക്ക് നേരെ ആക്രമണം നടത്തിയെങ്കിലും അതും വിഫലമാവുകയായിരുന്നു.
ആരവല്ലി മലം പ്രദേശത്ത് സമുദ്ര നിരപ്പിൽ നിന്നും 1,100 മീറ്റർ(3600 അടി) ഉയരത്തിൽ മലമുകളിൽ ആണ് ഈ കോട്ട നിർമ്മിച്ചിരിക്കുന്നത്. 36 കിലോമീറ്റർ (22 മൈൽ) നീണ്ടു കിടക്കുന്ന ഒരു കൂറ്റൻ മതിലിനാൽ ചുറ്റപ്പെട്ടു കിടക്കുകയാണ് കോട്ട. ചൈനയിലെ വൻ മതിലിന് ശേഷം ലോകത്തെ ഏറ്റവും നീളം കൂടിയ മതിലാണ് ഇത്..
കോട്ടയുടെ മുൻവശത്തുള്ള മതിലിന് 15 അടി കനമുണ്ട്. ശക്തമായ ഏഴു കവാടങ്ങളുണ്ട്. കോട്ടക്കുള്ളിൽ 300പുരാതന ജൈന ക്ഷേത്രങ്ങൾ അടക്കം 360ൽ അധികം ക്ഷേത്രങ്ങളുണ്ട്.


</doc>
<doc id="324808" url="https://ml.wikipedia.org/wiki?curid=324808" title="ഓൾഡ് ഗോവ">
ഓൾഡ് ഗോവ

ഇന്ത്യയിലെ ഗോവ സംസ്ഥാനത്തിലെ വടക്കേ ഗോവ ജില്ലയിൽ സ്ഥിതിചെയ്യുന്ന ചരിത്രപ്രധാനമായ ഒരു നഗരമാണ് പഴയ ഗോവ. 15-ാം നൂറ്റാണ്ടിൽ ബീജാപൂർ സുൽത്താന്മാരാണ് ഈ നഗരം പണികഴിപ്പിച്ചത്. 16-ാം നൂറ്റാണ്ടുമുതൽ 18-ാം നൂറ്റാണ്ടിന്റ അന്ത്യത്തിൽ പ്ലേഗ് ബാധമൂലം നഗരം ഉപേക്ഷിക്കുന്നതുവരെ പോർച്ചുഗീസ് ഇന്ത്യയുടെ തലസ്ഥാനമായിരുന്നു ഈ നഗരം. പോർച്ചുഗീസുകാർ വിവിധ ഭൂഖണ്ഡങ്ങളിൽ കച്ചവടം നടത്തിയിരുന്ന കാലത്ത് ഏതാണ്ട് 2,00,000 പേർ ഈ നഗരത്തിൽ താമസിച്ചിരുന്നു. ഈ നഗരത്തിന്റെ അവശിഷ്ടങ്ങളെ യുനെസ്കോ ലോകപൈതൃക പദ്ധതിയിൽ പെടുത്തിയിട്ടുണ്ട്. ഗോവയുടെ തലസ്ഥാനമായ പനാജിയിൽ നിന്ന് 10 കിലോമീറ്റർ കിഴക്കായാണ് ഓൾഡ് ഗോവ നഗരാവശിഷ്ടങ്ങൾ സ്ഥിതിചെയ്യുന്നത്.
വിശുദ്ധനായ ഡോർ ഹോയിനിയാചി റോട്ടിയുടെ സ്മരണാർത്ഥം 1960കളിൽ പുറത്തിറക്കിയ ഒരു കൊങ്ങിണി മാസികയുടെ വിലാസത്തിലാണ് ഓൾഡ് ഗോവ എന്ന പേര് ആദ്യം ഉപയോഗിച്ചത്. ഓൾഡ് ഗോവ എന്ന സ്ഥലം പ്രചാരത്തിലില്ലാതിരുന്നതിനാൽ അയച്ച കത്തുകളെല്ലാം അയച്ചയാൾക്ക് തന്നെ തിരിച്ചുവന്നതായി മാസികയുടെ ദീർഘകാല എഡിറ്ററും പ്രശസ്ത ഗോവൻ ചരിത്രകാരനുമായ പരേതനായ പഡ്രേ മൊറെനോ ഡിസൂസ എസ്ജെ രേഖപ്പെടുത്തിയിട്ടുണ്ട്.

വില്ലേജിലെയും പഞ്ചായത്തിലെയും രേഖകളിൽ ഈ നഗരത്തിന്റെ പേര് സെ-ഓൾഡ് ഗോവ എന്നാണെങ്കിലും തപാലാപ്പീസിലും ആർക്കിയോളജിക്കൽ സർവ്വേ ഓഫ് ഇന്ത്യയും വെല്ഹ ഗോവ എന്നപേരാണുപയോഗിക്കുന്നത്.
പതിനഞ്ചാം നൂറ്റാണ്ടിൽ മണ്ഡോവി നദിയുടെ തീരത്ത് ഒരു ചെറിയ് തുറമുഖമായാണ് ബീജാപ്പൂർ സുല്ത്താന്മാർ ഈ നഗരം സ്ഥാപിച്ചത്. കുറച്ചകലെ തെക്കുഭാഗത്ത് സ്ഥിതിചെയ്യുന്ന ഗോവപുരി എന്ന തുറമുഖത്തിന് പകരമായാണ് ഈ തുറമുഖം ഉണ്ടാക്കിയത്. ഗോവപുരി കഡംബ രാജാക്കന്മാരും വിജയനഗര രാജാക്കന്മാരും ഉപയോഗിച്ചിരുന്നു. ആദിൽ ഷാഹിയുടെ ഭരണകാലത്ത് ഓൾഡ് ഗോവ ബീജാപ്പൂരിന്റെ രണ്ടാം തലസ്ഥാനമായിരുന്നു. ഷാഹിയുടെ കൊട്ടാരവും മോസ്ക്കുകളും അമ്പലങ്ങളും ഈ നഗരത്തിലായിരുന്നു സ്ഥിതിചെയ്തിരുന്നത്. പിന്നീട് ഈ നഗരം പോർച്ചുഗീസുകാർ പിടിച്ചെടുത്തു. 1510 മുതൽ ഇവിടം പോർച്ചുഗീസ് ഇന്ത്യയുടെ ഭരണസിരാകേന്ദ്രമായിരുന്നു. 1759ൽ വൈസ്രോയിയുടെ വസതി ഇവിടെനിന്നും ഭാവി തലസ്ഥാനമായ പഞ്ജിമിലേക്ക് മാറ്റി.

വിവിധ കോൺഗ്രിഗേഷനുകളിൽ നിന്നുള്ള പള്ളികൾ ഓൾഡ്ഗോവയിലുണ്ട്. ഗോവ ആർച്ച് ബിഷപ്പിന്റെ ഇരിപ്പിടമായ സേ കത്തീഡ്രൽ, സെന്റ് ഫ്രാൻസിസ് അസ്സീസ്സിയുടെ പള്ളി, എസ്. കെറ്റാനുയുടെ പള്ളി, സെന്റ് ഫ്രാൻസിസ് സേവ്യറിന്റെ തിരുശേഷിപ്പ് സൂക്ഷിച്ചിരിക്കുന്ന ബസലിക്ക ബോം ജീസസ് എന്നിവ അവയിൽ പ്രധാനപ്പെട്ടവയാണ്.


</doc>
<doc id="324823" url="https://ml.wikipedia.org/wiki?curid=324823" title="പിച്ചാവരം">
പിച്ചാവരം

പിച്ചാവരം തമിഴ്നാടിന്റെ കിഴക്കുവശത്തുള്ള കടലൂർ ജില്ലയിലുള്ള പട്ടണമാണ്. 1100 ഏക്കറിൽ പടർന്നു കിടക്കുന്ന കണ്ടൽ കാടുകളുടെ തുരുത്താണ് പിച്ചാവരം. ലോകത്തിലെ ഏറ്റവും വലിയ കണ്ടൽക്കാടായ പശ്ചിമ ബംഗാളിലെ സുന്ദർബൻ കഴിഞ്ഞാൽ രണ്ടാമത്തെ ഏറ്റവും വലിയ കണ്ടൽക്കാട് പിച്ചാവരത്തിലേതാണ്. ആയിരക്കണക്കിന് പക്ഷികളുടെ വിഹാരകേന്ദ്രം കൂടിയാണ് പിച്ചാവരം. നവംബർ മുതൽ ഫെബ്രുവരി വരെയുള്ള ദേശടന പക്ഷികൾ ഇവിടെ എത്തുന്നത്.


</doc>
<doc id="324840" url="https://ml.wikipedia.org/wiki?curid=324840" title="ചരക്കു സേവന നികുതി (ഇന്ത്യ)">
ചരക്കു സേവന നികുതി (ഇന്ത്യ)

ഇന്ത്യയിൽ നടപ്പാക്കുന്ന ഏറ്റവും വലിയ നികുതി പരിഷ്കാരമാണ് ചരക്കുസേവന നികുതി. ഇന്ത്യ അതിന്റെ സങ്കീർണ്ണമായ നികുതി വ്യവസ്ഥയ്ക്കു പ്രസിദ്ധമാണ്. ഇതുകാരണം നവീന സംരംഭകർക്കും, അന്തർസംസ്ഥാന കച്ചവടക്കാർക്കും പിന്തുടരാൻ പ്രയാസമുണ്ടാക്കുന്നു. ഉപയോക്താക്കൾക്കിടയിലെ നികുതിവ്യവസ്ഥ സുതാര്യമല്ലാത്തതു കുറച്ചുപേർ നികുതിവ്യവസ്ഥയ്ക്കു പുറത്തു നിൽക്കുവാനും, സാധനങ്ങളുടെ വിലവർദ്ധിക്കുവാനും കാരണമാകുന്നു. ഇതിനെല്ലാമുള്ള പരിഹാരം എന്നനിലയിലാണ് ചരക്കുസേവനനികുതി വന്നത്.

ദേശീയ, സംസ്‌ഥാന തലങ്ങളിലായി രണ്ടായിരത്തോളം പരോക്ഷനികുതികളാണു നിലവിലുള്ളത്. ഇവയ്‌ക്കെല്ലാം പകരമായി ഏർപ്പെടുത്തുന്ന ഏകീകൃതവും സംയോജിതവുമായ നികുതിയാണു ഗുഡ്സ് ആൻഡ് സർവീസസ് ടാക്സ് (ജിഎസ്‌ടി). ഉൽപന്നത്തിന്റെ അടിസ്‌ഥാന വിലയിന്മേൽ എക്‌സൈസ് തീരുവയുണ്ട്. അടിസ്‌ഥാനവിലയും എക്‌സൈസ് തീരുവയും ചേർന്ന തുകയിന്മേൽ കേന്ദ്ര വിൽപനനികുതികൂടിയുണ്ട്. ഇതെല്ലാം ചേർന്ന മൊത്തവിലയിന്മേൽ സംസ്‌ഥാനം വക മൂല്യവർധന നികുതി (വാറ്റ്) പുറമെയാണ്. ഈ കൂട്ടുനികുതികൾക്കെല്ലാം പകരമായാണു ജിഎസ്‌ടി എന്ന ഒറ്റ നികുതി. 2017 മേയ് 18 ന് കൂടിയ ജിഎസ്ടി കൗൺസിൽ യോഗത്തിൽ 98 അധ്യായങ്ങളിലായി 1211 ഇനങ്ങളുടെ ജിഎസ്ടി നികുതി നിരക്ക് നിശ്ചയിച്ചത് പ്രസിദ്ധപ്പെടുത്തിക്കഴിഞ്ഞിരുന്നു.

സാധനസാമഗ്രികളുടെ ഉപയോഗം ആസ്പദമാക്കി ഓരോ പ്രദേശത്തെ ആശ്രയിച്ചിട്ടുള്ള നികുതിയാണ് ഗുഡ്സ് ആൻഡ് സർവീസസ് ടാക്സ് എന്ന ചരക്കുസേവന നികുതി. ഇവയുടെ നിർമ്മാണം മുതൽ ഉപഭോഗം വരെയുള്ള ഘട്ടത്തിൽ ചുമത്തപ്പെടുകയും ഓരോ ഘട്ടത്തിലും അടച്ച നികുതി കുറവു ചെയ്തു അടക്കാവുന്ന നികുതിയാണിത്. ഓരോ ഘട്ടത്തിലും ഉണ്ടാകുന്ന മൂല്യ വർധനത്തിനു മാത്രമുള്ള നികുതിയിൽ, നികുതിയുടെ ഭാരം അന്തിമ ഉപയോക്താവിനു മാത്രമായിരിക്കും എന്നുണ്ട്. കേന്ദ്ര സർക്കാർ കേന്ദ്ര ജിഎസ്ടിയും സംസ്ഥാന സർക്കാർ സ്റ്റേറ്റ് ജിഎസ്ടിയുമാണ് പ്രധാനമായി ഈ നികുതിയുടെ വകഭേദങ്ങൾ. നിലവിലെ അവസ്ഥ പ്രകാരമുള്ള നികുതികളുടെ മേൽ നികുതി എന്നതിന്റെ ദൂഷ്യ ഫലങ്ങൾ ഒഴിവാക്കാനാവുന്നു എന്നൊരു പ്രത്യേകതയുണ്ട്. നിലവിലുള്ള പല ഉൽപ്പന്നങ്ങളുടെ വിതരണവും കൂടുതൽ മത്സര ക്ഷമമാകും. രാജ്യത്തിന്റെ സാമ്പത്തിക വളർച്ച മെച്ചപ്പെടുകയും കേന്ദ്രത്തിന്റെയും സംസ്ഥാനങ്ങളുടേയും വരുമാനം വർധിക്കുകയും ചെയ്യുന്നു. സുതാര്യ സ്വഭാവമുള്ള നികുതിയായതിനാൽ നടപ്പിലാക്കാനും വളരെ എളുപ്പമാണ് എന്നൊരു മേന്മയും ഉണ്ട്. ചരക്കുകളും സേവനങ്ങളും വിതരണം ചെയ്യുന്ന, നികുതി വിധേയനായ ആളിനാണ് ജിഎസ്ടിയിൽ നികുതി അടയ്ക്കാൻ ബാദ്ധ്യതയുള്ളത്.

എച്ച്എസ്എൻ (Harmonised System Nomenclature) കോഡുപയോഗിച്ചാണ് ഈ നികുതി തരംതിരിക്കുന്നത്. ഒന്നരക്കോടിക്ക് മുകളിൽ അഞ്ചുകോടിക്ക് താഴെ ടേണോവർ ഉള്ളവർ രണ്ടക്ക കോഡും അഞ്ചുകോടിക്ക് മുകളിൽ ടേണോവർ ഉള്ളവർ നാലക്ക കോഡും ഉപയോഗിക്കണം. ഒന്നരകോടിയിൽ താഴെ ടേണോവർ ഉള്ളവർ എച്ച്എസ്എൻ കോഡ് ഇൻവോയിസിൽ കാണിക്കണമെന്നില്ല. സേവനങ്ങൾ സർവീസസ് അക്കൗണ്ടിങ് കോഡ് പ്രകാരം ഉറപ്പു ചെയ്യണം. 0, 5%, 12%, 18%, 28% എന്നിങ്ങനെയാണ് ഉൽപന്നങ്ങൾക്ക് ജിഎസ്ടി നിരക്ക്. 12 സംസ്ഥാനങ്ങൾ സംസ്ഥാന ജിഎസ്ടി നിയമവും (എസ്ജിഎസ്ടി) പാസാക്കിക്കഴിഞ്ഞിരുന്നു. തെലങ്കാന, ബിഹാർ, രാജസ്ഥാൻ, ജാർഖണ്ഡ്, ഛത്തീസ്ഗഡ്, ഉത്തരാഖണ്ഡ്, മധ്യപ്രദേശ്, ഹരിയാന, ഗുജറാത്ത്, ഒഡീഷ, അസം, അരുണാചൽ പ്രദേശ് എന്നീ സംസ്ഥാനങ്ങളാണവ.

1993ൽ നികുതി വ്യവസ്ഥയിൽ പരിഷ്കാരം ആവശ്യമാണെന്ന നികുതി വിദഗ്ദ്ധൻ രാജൻ ചെല്ലയ്യയുടെ നിർദ്ദേശത്തിനനുസരിച്ചാണ് ജിഎസ്ടിക്ക് തുടക്കമാകുന്നത്. 2003ൽ വാജ്പേയ് സർക്കാർ തുടർനടപടികൾക്കു തുടക്കം കുറിച്ചു. 2010 ഏപ്രിൽ ഒന്നിന് നിലവിൽ വരുമെന്ന് മന്ത്രി പി.ചിദംബരം പ്രഖ്യാപിച്ചെങ്കിലും നടപടികൾ നീണ്ടു. 2013ൽ പതിനഞ്ചാം ലോക്സഭ പിരിച്ചുവിട്ടതോടെ ജിഎസ്ടി ബിൽ ലാപ്സായി. തുടർന്ന് 2014ൽ ഭരണഘടനാ ഭേദഗതിയോടെ ബിൽ വീണ്ടും ലോക്സഭയിൽ അവതരിപ്പിച്ചു. 2015ൽ ലോക്സഭയും 2016ൽ രാജ്യസഭയും പാസാക്കിയതോടെ ബിൽ പാസായി. 2017 ജൂലൈ ഒന്നിന് ഔദ്യോഗികമായി ജിഎസ്ടി നിയമം നിലവിൽ വന്നു.

‘ഒരു ഉൽപന്നം, ഒരു നിരക്ക്’ എന്നതായിരിക്കും ജിഎസ്‌ടി നിലവിൽ വരുമ്പോഴുണ്ടാകുന്ന നേട്ടം. രാജ്യമാകെ ഒറ്റ കമ്പോളമായി മാറും. ‘ഒരു രാജ്യം, ഒരേയൊരു നികുതി’ എന്നതാണു ജിഎസ്‌ടിയുടെ അടിസ്‌ഥാന തത്ത്വമെങ്കിലും ഇന്ത്യയിൽ ഈ തത്ത്വം അതേപടി പാലിച്ചല്ല പരിഷ്‌കാരം നടപ്പാക്കുന്നത്. ഉൽപന്നങ്ങളെ തരംതിരിച്ച് ആറു നിരക്കുകളാണുണ്ടാകുക: 0.25% മുതൽ 28% വരെ. നേരത്തേ 5, 12, 18, 28 എന്നിങ്ങനെ നാലു നിരക്കുകൾ മാത്രമേ നിശ്‌ചയിച്ചിരുന്നുള്ളൂ. എന്നാൽ അസംസ്‌കൃത വജ്രത്തിനു 0.25 ശതമാനവും സ്വർണത്തിനു മൂന്നു ശതമാനവും നികുതി നിശ്‌ചയിക്കപ്പെട്ടതോടെയാണു നിരക്കുകളുടെ എണ്ണം ആറിലേക്ക് ഉയർന്നത്. 
കേന്ദ്രധനമന്ത്രിയും (ചെയർമാൻ), സംസ്ഥാനങ്ങളിലെ ധന, നികുതി മന്ത്രിമാരുമാണ് ജി എസ് ടിയുടെ കൗൺസിലിലുള്ളത്. കേന്ദ്രവും സംസ്ഥാനങ്ങളും തദ്ദേശസ്ഥാപനങ്ങളും ചുമത്തുന്ന ഏതൊക്കെ നികുതികളും സെസുകളും സർചാർജുകളുമാണ് ജിഎസ്ടിയിൽ ലയിപ്പിക്കേണ്ടതെന്നു ഈ ജിഎസ്ടി കൗൺസിലാണു ശുപാർശ നൽകുന്നത്. ചരക്കുസേവന നികുതി ചുമത്തേണ്ടതും ഒഴിവാക്കേണ്ടതും ഏതൊക്കെ സാധനങ്ങൾക്കും സേവനങ്ങൾക്കുമാണ് എന്നതിനെക്കുറിച്ചും കൗൺസിൽ ശുപാർശ നൽകുന്നു. സംസ്ഥാനങ്ങൾ തമ്മിലും കേന്ദ്രവും സംസ്ഥാനങ്ങളും തമ്മിലും ജിഎസ്ടി സംബന്ധിച്ചു പൊരുത്തക്കേടുകൾ ഇല്ലെന്നു ഉറപ്പുവരുത്തൽ ഇവരുടെ കടമയാവുന്നു.

ജിഎസ്ടി യോഗത്തിൽ ഹാജരായി വോട്ടു ചെയ്യുന്ന അംഗങ്ങളുടെ നാലിൽ മൂന്നു വോട്ടിങ് ശക്തിയുടെ ഭൂരിപക്ഷത്തിലാണു ഇത്തരം തീരുമാനമെടുക്കുന്നത്. കേന്ദ്ര സർക്കാരിന്റെ വോട്ടിങ് ശക്തി പോൾ ചെയ്ത വോട്ടിന്റെ മൂന്നിൽ ഒന്നും സംസ്ഥാന സർക്കാരിന്റെ മൊത്തം വോട്ടുകളുടെ മൂല്യം പോൾ ചെയ്ത വോട്ടിന്റെ മൂന്നിൽ രണ്ടും ആണ്. ജിഎസ്ടി കൗൺസിലിന്റെ യോഗത്തിനാവശ്യമായ കോറം ആകെയുള്ള അംഗങ്ങളുടെ പകുതിയാണ് എന്നുമുണ്ട്.

വാർഷിക വിറ്റുവരവ് 20 ലക്ഷം രൂപയിൽ താഴെയാണെങ്കിൽ ജിഎസ്‌ടി റജിസ്‌ട്രേഷൻ ആവശ്യമില്ല. ജിഎസ്‌ടി നിയമപ്രകാരം നികുതി ഒഴിവുള്ള ഉൽപന്നങ്ങളും സേവനങ്ങളും ലഭ്യമാക്കുന്നവർക്കും റജിസ്‌ട്രേഷൻ വേണ്ട. കാർഷികോൽപന്നങ്ങളുടെ വിതരണത്തിൽ ഏർപ്പെട്ടിട്ടുള്ള കർഷകർക്കും റജിസ്‌ട്രേഷൻ നിഷ്‌കർഷിക്കുന്നില്ല. ഒരു സംസ്‌ഥാനത്തെ മാത്രം വിൽപനയല്ല ദേശീയതലത്തിലുള്ള വിൽപനയാണു വിറ്റുവരവു നിർണയത്തിന് അടിസ്‌ഥാനം. അഖിലേന്ത്യാ അടിസ്ഥാനത്തിലാണു മൊത്തം ടേണോവർ കണക്കാക്കുന്നത്. വടക്കുകിഴക്കൻ സംസ്ഥാനങ്ങൾക്കും സിക്കിമിനും ഈ പരിധി പത്തുലക്ഷംരൂപയാണ്. ടേണോവറിന്റെ അടിസ്ഥാനത്തിൽ നികുതിയൊഴിവിന് അർഹതയുള്ളവർക്ക് ഇൻപുട്ട് ടാക്സ് ക്രൈഡിറ്റ് എടുക്കുകയും നികുതിയടയ്ക്കാൻ ഓപ്ഷൻ എടുക്കുകയും ചെയ്യാം. മൊത്തം വാർഷിക ടേണോവറിന്റെ അടിസ്ഥാനത്തിൽ നികുതി ഇളവ് എടുക്കുന്നതിനു റിവേഴ്സ് ചാർജിൽ നികുതി അടയ്ക്കുന്നവരും അന്തർ സംസ്ഥാന സപ്ലൈ നടത്തുന്നവരും അർഹരല്ല.

വാറ്റ്, ക്രയ നികുതി, പ്രവേശന നികുതി, തദ്ദേശ സ്‌ഥാപന നികുതി, വിനോദ നികുതി, ആഡംബര നികുതി തുടങ്ങിയ സംസ്‌ഥാന നികുതികളും കേന്ദ്ര എക്‌സൈസ് നികുതി, അഡീഷനൽ എക്‌സൈസ് നികുതി, കേന്ദ്ര വിൽപന നികുതി, അഡീഷനൽ കസ്‌റ്റംസ് ഡ്യൂട്ടി തുടങ്ങിയ കേന്ദ്ര നികുതികളും ജിഎസ്‌ടിയിൽ ലയിക്കുകയാണ്. കേന്ദ്ര എക്സൈസ് ഡ്യൂട്ടി, കേന്ദ്ര എക്സൈസ് ഡ്യൂട്ടി (മരുന്ന്, ശൗചാലയ നിർമ്മിതി), അഡീഷണൽ എക്സൈസ് ഡ്യൂട്ടി, അഡീഷണൽ എക്സൈസ് ഡ്യൂട്ടി (തുണിത്തരങ്ങൾ), സ്പെഷ്യൽ അഡീഷണൽ ഡ്യൂട്ടി (എസ്എഡി), സേവന നികുതി, സാധനങ്ങളുടേയും സേവനങ്ങളുടേയും വിതരണവുമായി ബന്ധപ്പെട്ട കേന്ദ്ര സർചാർജുകളും സെസ്സുകളും ഇതിൽ പെടുന്നു. ഇതൊക്കെ കേന്ദ്ര നികുതിയിൽ പെട്ടവയാണ്, ഇതുപോളെ തന്നെ സംസ്ഥാൻ നികുതികളും ചരക്കുസേവന നികുതിയിൽ ലയിക്കുന്നു.
സ്റ്റേറ്റ് വാറ്റ്, ആഡംബര നികുതി, പരസ്യനികുതി, പർചേസ് നികുതി, ലോട്ടറി നികുതി, കേന്ദ്ര വിൽപ്പന നികുതി, എല്ലാത്തരത്തിലുമുള്ള പ്രവേശന നികുതികൾ, വിനോദ നികുതി (തദേശ സ്ഥാപനങ്ങൾ ചുമത്തുന്നത് ഒഴികെയുള്ളവ), സംസ്ഥാന സർചാർജുകൾ തുടങ്ങിയ സംസ്ഥാന നികുതികൾ ചരക്കുസേവന നികുതിയിൽ ലയിക്കുന്നു. പുകയില ഉൽപ്പന്നങ്ങൾ ഈ നികുതിക്ക് വിധേയമായിരിക്കും. 

എക്‌സൈസ് നികുതി, സ്‌റ്റാംപ് നികുതി, തൊഴിൽ നികുതി, വാഹന നികുതി, ഏതാനും പെട്രോളിയം ഉൽപന്നങ്ങളുടെ വിൽപന നികുതി തുടങ്ങിയ സംസ്‌ഥാന നികുതികൾ ജിഎസ്‌ടിയിൽ ലയിക്കുന്നതല്ല. കേന്ദ്ര നികുതികളായ കസ്‌റ്റംസ് തീരുവ, ഗവേഷണ, വികസന സെസ് എന്നിവയും ജിഎസ്‌ടിയിൽ ലയിക്കുകയില്ല. ഈ ഉൽപ്പന്നങ്ങൾക്ക് ഇപ്പോൾ നിലവിലുള്ള നികുതി വ്യവസ്ഥ (വാറ്റ്, സെൻട്രൽ എക്സൈസ്) ഇനിയും തുടരും.

ചരക്കു സേവന നികുതി മേഖലയിലെ അഴിമതി ഇല്ലാതാക്കുന്നതിനും കേന്ദ്ര സംസ്ഥാന സർക്കാരുകൾ തമ്മിലുള്ള നികുതി സമന്വയിപ്പിച്ച് ഒരു ദേശീയ സെയിൽസ് ടാക്‌സ് കൊണ്ടുവരുന്നതിനുമാണ് ജി.എസ്.ടി നടപ്പാക്കുന്നത്. 27 ശതമാനം നികുതിയാണ് സർക്കാരിന്റെ പരിഗണനയിലുള്ളത്. രാജ്യന്തര തലത്തിൽ 16 ശതമാനമായിരിക്കേയാണ് ഇന്ത്യയിൽ 27 ശതമാനം പരിഗണിക്കുന്നത്. അന്തസ്സംസ്ഥാന ക്രയവിക്രയങ്ങൾക്കായി ഐ.ജി.എസ്.ടി. (integrated goods and service tax) എന്ന തത്ത്വത്തെ ആധാരമാക്കിയുള്ള നികുതി, സംവിധാനം നടപ്പാക്കാനുള്ള നിർദ്ദേശം അംഗീകരിക്കപ്പെട്ടിട്ടുണ്ട്. ഈ സംവിധാനത്തിൽ എല്ലാ അന്തർ-സംസ്ഥാന ക്രയവിക്രയങ്ങളിലും കേന്ദ്ര സർക്കാർ ഐ.ജി.എസ്.ടി. പിരിക്കും.

ഭരണഘടനയിൽ ഭേദഗതിവരുത്തി പുതിയ നികുതിഘടന ഏർപ്പെടുത്താൻ ശുപാർശ ചെയ്യുന്നതാണ് പത്ത് ഭേദഗതി നിർദ്ദേശങ്ങൾ അടങ്ങുന്ന ചരക്ക് സേവന നികുതി ബില്ല്. 122ാം ഭരണഘടന ഭേദഗതിബില്ലാണിത്. ജി.എസ്.ടി. നിലവിൽ വരുന്നതോടെ വാറ്റ്/വില്പന നികുതി, വിനോദനികുതി, ആഡംബര നികുതി, ലോട്ടറി, ചൂതുകളി, വാതുവയ്ക്കൽ തുടങ്ങിയവയിന്മേലുള്ള നികുതികൾ, സംസ്ഥാനങ്ങൾ ചുമത്തുന്ന സെസ്സുകൾ, സർച്ചാർജ്ജുകൾ, ഒക്‌ട്രോയി(നഗരചുങ്കം) എന്നിവ ഇല്ലാതാകും. 

മെയ് 5നു ബിൽ ലോക്‌സഭയിൽ പാസായി. തൃണമൂൽ കോൺഗ്രസ്, ബിജു ജനതാദൾ, ആർ.എസ്.എന്നീ കക്ഷികൾ ബില്ലിനെ പിന്തുണച്ചപ്പോൾ കോൺഗ്രസ് വോട്ടെടുപ്പിൽ നിന്ന് വിട്ടുനിന്നു.





</doc>
<doc id="324842" url="https://ml.wikipedia.org/wiki?curid=324842" title="മൻസബ്ദാർ">
മൻസബ്ദാർ

മുഗൾ ചക്രവർത്തിയായിരുന്ന അക്‌ബർ 1595നും1596നും ഇടയിൽ നടപ്പാക്കിയ ഒരു ഭരണ വ്യവസ്ഥയാണ്‌ മൻസബ്‌ദാരി സമ്പ്രദായം. "മൻസബ്" എന്ന അറബി വാക്കിന് "പദവി" എന്നാണ് അർത്ഥം.ഈ വ്യവസ്ഥ ഓരോ ഗവണ്മെന്റ് ഉദ്യോഗസ്ഥന്റെയും പദവി തിരിച്ചറിയാനായിരുന്നു. ഓരോ ഉയർന്ന സൈനിക-സൈനികേതര ഉദ്യോഗസ്ഥനും ഒരു "മൻസബും" അതിന്റെ ഭാഗമായി പത്തിന്റെ ഗുണിതമായ ഒരു സംഖ്യയും നല്കിയിരുന്നു. ഇതിനെ അടിസ്ഥാനമാക്കിയായിരുന്നു ഉദ്യോഗസ്ഥരുടെ വേതനം നിശ്ചയിച്ചിരുന്നത്. ഉയർന്ന മൻസബുകൾ മുഗൾ സാമ്രാജ്യത്തിന്റെ മേൽകോയ്മ അംഗീകരിച്ച ഭരണാധികാരികൾക്കായിരുന്നു നല്കിയിരുന്നത്.

മൻസബ്ദാരി സമ്പ്രദായം സൈനിക-സൈനികേതര വകുപ്പുകൾക്ക് പൊതുവായിരുന്നു.മൻസബ്ദാരി സമ്പ്രദായം ഉദ്ഭവിച്ചത് മംഗോളിയയിലാണെന്ന് കരുതപ്പെടുന്നു. അൿബറിന്റെ മുന്ഗാമികളായിരുന്ന ബാബറുടെയും ഹുമയൂണിന്റെയും കാലഘട്ടത്തിലും ഈ വ്യവസ്ഥ നിലനിന്നിരുന്നു. അൿബർ ഇതിന് പല മാറ്റങ്ങളും വരുത്തി പരിഷ്ക്കരിക്കുകയാണ് ചെയ്തത്.

ഒരു ഉദ്യോഗസ്ഥന്റെ മൻസബ് ഇവ സൂചിപിക്കുന്നു

(1) ഉദ്യോഗസ്ഥന്റെ വേതനം

(2) ഉദ്യോഗസ്ഥന്റെ പദവി

(3) ഉദ്യോഗസ്ഥന്റെ കീഴിൽ നിലനിർത്തേണ്ട പടയാളികളുടെയും ആനകൾ, കുതിരകൾ തുടങ്ങിയവയുടെയും എണ്ണം 

പദവി സംഖ്യ ആയിരമോ അതിൽ താഴെയോ ഉള്ള ഉദ്യോഗസ്ഥരെ "അമീർ" എന്നും ആയിരത്തിനുമേൽ ഉള്ളവരെ "മഹാനായ അമീർ" എന്നും വിളിച്ചിരുന്നു. പദവി സംഖ്യ അയ്യായിരത്തിന് മുകളിൽ ഉള്ളവർക്ക് "അമീർമാരുടെ അമീർ" എന്ന സ്ഥാനവും നൽകിയിരുന്നു.

സാറ്റും സവാറും

തന്റെ ഭരണത്തിന്റെ അവസാന കാലത്ത് സാറ്റ്, സവാർ എന്ന പദവികളും മൻസബ്ദാരിയിൽ അൿബർ ഉൾപ്പെടുത്തി. ഇവയെക്കുറിച്ചു പല വീക്ഷണങ്ങളും ഉണ്ട്.



</doc>
<doc id="324847" url="https://ml.wikipedia.org/wiki?curid=324847" title="രൺഥംഭോർ കോട്ട">
രൺഥംഭോർ കോട്ട

രാജസ്ഥാനിലെ സവായ് മധേപൂർ ജില്ലയിലെ രൺഥംഭോർ ദേശീയോദ്യാനത്തിനകത്ത് സ്ഥിതിചെയ്യുന്ന ഒരു കോട്ടയാണ് രൺഥംഭോർ കോട്ട ( (Hindi:रणथम्भोर).
ഇന്ത്യ സ്വതന്ത്രമാവുന്നത് വരെ ജയ്പൂർ മഹാരാജാക്കൻമാരുടെ നായാട്ടുകേന്ദ്രമായിരുന്നു രൺഥംഭോർ പാർക്ക് (രൺഥംഭോർ ദേശീയോദ്യാനം).
രാജസ്ഥാനിലെ മുഖ്യ ആകർഷണ കേന്ദ്രമായ ഈ കോട്ട നിരവധി ചരിത്രപരമായ സംഭവവികാസങ്ങളുടെ ശേഷിപ്പാണ്. ചൗഹാൻ രാജവംശത്തിലെ ഹമ്മിർ ദേവിന്റെ ധീരോദാത്തമായ ചരിത്രവും മത്വത്തിലുമാണ് ഈ കോട്ട അറിയപ്പെടുന്നത്.
2013ൽ കമ്പോഡിയയുടെ തലസ്ഥാനമായ നോം പെന്നിൽ നടന്ന യുനെസ്‌കോയുടെ ലോക പൈതൃക കമ്മിറ്റിയുടെ 37ആം സമ്മേളനത്തിൽ രാജസ്ഥാനിലെ മറ്റു അഞ്ചു മല കോട്ടകൾക്കൊപ്പമാണ് രൺഥംഭോർ കോട്ടയും ലോക പൈതൃക സ്ഥലമായി പ്രഖ്യാപിക്കച്ചത്.
ആദ്യ കാലത്ത് രണസ്തംഭ (രണസ്തംഭപുര) എന്നായിരുന്നു ഇതിന്റെ പേര്. 12ആം നൂറ്റാണ്ടിൽ ചൗഹാൻ രാജവംശത്തിലെ പൃഥിരാജ് ഒന്നാമന്റെ ഭരണകാലത്ത് 
ജൈനമതവുമായി ബന്ധപ്പെട്ടതായിരുന്നു ഈ കോട്ട.12ആം നൂറ്റാണ്ടിൽ ജിവിച്ചിരുന്ന സിദ്ധസെനാസുരി ജൈന മത പണ്ഡിതൻ ഈ സ്ഥലം ജൈനൻമാരുട വിശുദ്ധ തീർത്ഥ പട്ടികയിൽ ഉൾപ്പെടുത്തിയിട്ടുണ്ട്. മുഗൾ കാലഘട്ടത്തിൽ കോട്ടക്കുള്ളിൽ മല്ലിനാഥ ക്ഷേത്രം നിർമിച്ചു .
944ൽ നാഗിൽ ജാട്ടുകളാണ് രൺഥംഭോർ കോട്ട നിർമ്മിച്ചത്. 700 അടി ചുറ്റളവിൽ പരന്ന പ്രതലത്തിൽ തന്ത്രപരമായ സ്ഥാനത്താണ് നാഗിലുകൾ കോട്ട നിർമ്മിച്ചത്. നാഗവംശി (നാഗവംശം അഥവാ സർപ്പജാതി) പരമ്പരയിൽ പെട്ടയാളുകളാണ് നാഗിലുകൾ. 
രാജ സജ്‌രാജ് വീർ സിങ് നാഗിൽ (എ.ഡി 880ൽ ജനനം,935ൽ മരണം) ആയിരുന്നു ഈ കോട്ടയുടെ ആദ്യ ഭരണാധികാരി. നാഗിൽ വംശത്തിലെ ഏറ്റവും പ്രധാനപ്പെട്ട ഭരണാധികാരിയും ഇദ്ദേഹമായിരുന്നു. തന്റെ രാജ്യം സംരക്ഷിക്കുന്നതിനായി 20,000ആയിരം ഭടൻമാരും 10,000 കുതിരപ്പടയും ഉൾപ്പെട്ട ചെറിയ ഒരു സൈന്യവും ഇദ്ദേഹത്തിനുണ്ടായിരുന്നു. കോട്ടയുടെയും തന്റെ സാമ്രാജ്യത്തിന്റേയും പ്രതിരോധത്തിനായി ഈ പ്രദേശത്ത് അനുയോജ്യമായ അടിസ്ഥാന സൗകര്യങ്ങൾ അദ്ദേഹം ഒരുക്കിയിരുന്നു. 
ബി.സി മൂന്നാം നൂറ്റാണ്ടിൽ മൗര്യ രാജാവായിരുന്ന അശോകന്റെ ഭരണ കാലയളവിൽ ഇവിടെ ബുദ്ധന്റെ ഭർഹൂത് സതൂപം സ്ഥാപിച്ചു. അശോകന്റെ കാലയളവിൽ നാഗിൽ ഗോത്രങ്ങൾ ബുദ്ധമതം സ്വീകരിച്ചു.
1192ൽ മുഹമ്മദ് ഗോറി, രാജ്‌പുത് വംശത്തിലെ രാജാവായിരുന്നു പൃഥ്വിരാജ് ചൗഹാൻ പരാജയപ്പെടുത്തിയതോടെ പൃഥിരാജിന്റെ മകനായ ഗോവിന്ദ രാജയുടെ നേതൃത്വത്തിലായി.
ഡൽഹി സുൽത്താനായിരുന്ന ഇൽതുമിഷ് 1226ൽ രൺഥംഭോർ പിടിച്ചടക്ക്. പിന്നീട്, 1236 ഇൽത്തുമിഷിന്റെ മരണ ശേഷം ചൗഹാൻ രാജവംശം ഇത് തിരിച്ചുപിടിച്ചു.

മേവാർ ഭരണാധികാരികളായിരുന്ന റാണ ഹാമിർ സിങ് (1326-1364),റാണ കുംഭ (1433-1468) എന്നിവരുടെ ഭരണകാലത്ത് കോട്ട ആക്രമിക്കപ്പെടുകയും പിടിച്ചെടുക്കയും ചെയ്തു. റാണ കുംഭന്റെ പിൻഗാമിയായിരുന്ന റാണ ഉദയ് സിങ് (1468-1473) കോട്ട രാജസ്ഥാനിലെ ബുന്ദി, കോട്ട പ്രദേശങ്ങൾ ഭരിച്ചിരുന്ന ചൗഹാൻ സമുദായത്തിലെ രജ്പുത്ത് ഭരണാധികാരികളായ ഹഡാകൾക്ക് കൈമാറി.
1532 മുതൽ 1535 വരെ ഗുജറാത്തിലെ സുൽത്താനായിരുന്ന ബഹദുർ ഷായുടെ നിയന്ത്രണത്തിലായിരുന്ന രൺഥംഭൂർ കോട്ട. 1569ൽ മുഗൾ ചക്രവർത്തി അക്ബർ കോട്ട പിടിച്ചെടുത്തു. 17ആം നൂറ്റാണ്ടിൽ ജയ്പൂർ മഹാരാജാക്കളായിരുന്ന കുശ്‌വാഹ രാജവംശത്തിന്റെ കൈകളിലെത്തി. 1949ൽ ജയ്പൂർ ഇന്ത്യയുടെ ഭാഗമായി. 1950ൽ രാജസ്ഥാൻ സംസ്ഥാനത്തിന്റെ ഭാഗമായി.
12, 13 നൂറ്റാണ്ടുകളിൽ നിർമ്മിച്ചതെന്ന് കരുതപ്പെടുന്ന മൂന്ന് ഹൈന്ദവ ക്ഷേത്രങ്ങൾ കോട്ടക്കുള്ളിൽ സ്ഥിതിചെയ്യുന്നുണ്ട്. രാജസ്ഥാനിലെ ചുവന്ന കരൗലി കല്ലിൽ നിർമ്മിച്ച ഗണേഷ, ശിവ, രാംലാലാജി ക്ഷേത്രങ്ങളാണ് ഇവ. ജൈനമതത്തിലെ അഞ്ചാമത്തെ തീർത്ഥങ്കരനായ സുമതിനാഥൻന്റെ പേരിലും മൂന്നാമത്തെ ജൈന തീർഥങ്കരനായ സംഭവനാഥ്ന്റെ പേരിലുമുള്ള രണ്ടു ജൈന ക്ഷേത്രങ്ങളും കോട്ടക്കുള്ളിൽ സ്ഥിതിചെയ്യുന്നുണ്ട്.


</doc>
<doc id="324858" url="https://ml.wikipedia.org/wiki?curid=324858" title="മിറി, മലേഷ്യ">
മിറി, മലേഷ്യ

മലേഷ്യയിലെ സരവകിന്റെ വടക്ക്-കിഴക്കുള്ള കടൽതീര നഗരമാണ്‌ മിറി (Jawi: ; ) .ബ്രൂണെയ് അതിർത്തിയുടെ അടത്ത് ബോർണിയോ ദ്വീപിലാണ്‌. ഈ പ്രദേശം.ഈ നഗരത്തിനു ചുറ്റും 997.43 സ്ക്വയർ കിലോമീറ്റർ(385.11സ്ക്വയർ മൈൽ) ചുറ്റിയാണ്‌ ഈ നഗരം കിടക്കുന്നത്.

കുചിങ്ങിൽ നിന്ന് വടക്ക്-കിഴക്ക് 798 കിലോമീറ്റർ(496 മൈൽ) ദൂരയും കോട്ട കിനബാലു(Kota kinabalu)വിൽ നിന്ന് തെക്ക് പടിഞ്ഞാറ്‌ 329 കിലോമീറ്റർ (204 മൈൽ)ദൂരയുമാണ്‌ മിറി സ്ഥിതി ചെയ്യുന്നത്.സരവകിലെ ഏറ്റവും വലിയ രണ്ടാമത്ത് നഗരമാണ്‌ മിറി .ഇവിടത്തെ ജനസംഖ്യ 234,541 ആണ്‌.മിറി ഡിവിഷനിലെ മിറി ജില്ലയിലെ തലസ്ഥാനം കൂടിയാണ്‌ ഈ നഗരം.
മിറി നഗരത്തിന്റെ സ്ഥാപനത്തിനു മുൻപ് മരുദി(Marudi)യായിരുന്നുസരവകിലെ വടക്ക് ഭാഗത്തെ ഭരണ തലസ്ഥാനം.1910ലാണ്‌ മിറി സ്ഥാപിതമാകുന്നത്.റോയൽ ഡച്ച് ഷെൽ ഇവിടെ ആദ്യമായി ആ വർഷം എണ്ണക്കിണർ കുഴിച്ചെടുത്തു.എണ്ണ കണ്ടുപിടിത്തത്തോടെ മിറി പെട്ടെന്ന് വികസിക്കുകയും മിറി പട്ടണമാവുകയും ചെയ്തു.1929ൽ സരവകിന്റെ വടക്ക് ഭാഗത്തിന്റെ ഭരണ തലസ്ഥാനമായി മാറി.രണ്ടാം ലോകയുദ്ധ കാലത്ത്മിറിയിലെ എണ്ണ പാടങ്ങൾ ബ്രൂകെ സർക്കാർ നശിപ്പിച്ചു.യുദ്ധത്തിനു ശേഷവും നഗരത്തിന്റെ പ്രധാന സാംമ്പത്തിക സ്രോതസ്സ് പെട്രോളിയം വ്യവസായമായിരുന്നു.1950കളോടെ എണ്ണ ഖനനം മിറിയിൽ നിന്ന് ദൂരെ സ്ഥലത്തേക്ക് മാറ്റി.എന്നാലും 1989ലും 2011ലും പുതിയ എണ്ണപ്പാടങ്ങൾ കണ്ടെത്തിയിട്ടുണ്ട്.1974ൽ മലേഷ്യൻ എണ്ണ ഗ്യാസ് കമ്പനിയായ പെട്രോനാസ് മിറി ഭാഗത്തേക്ക് എണ്ണ ഖനനത്തിനു മുന്നോട്ട് വന്നു.2005ൽ മിറി മലേഷയയിലെ പത്താമത് നഗരമായി പ്രഖ്യാപിച്ചു.

ഗുനുങ്ങ് മുലു ദേശീയ ഉദ്യാനത്തിലെക്കും ലോഗൻ ബുനുട്ട് ദേശീയ പാർക്കിലേക്കുംലാംബിർ ഹിൽസ് ദേശീയ ഉദ്യാനത്തിലേക്കും നിയഹ് ദേശീയ ഉദ്യാനത്തിലേക്കും മിറി-സിബുതി കോറൽ രീഫ് ദേശീയ ഉദ്യാനം({Miri-Sibuti Coral Reef National Park}). എന്നിവിടങ്ങളിലേക്കുള്ള പ്രധാന ടൂറിസ്റ്റ് കവാടമാണ്‌ മിറി.സരവക് ചേബറിനകത്തുള്ള ഗുനുങ്ങ് മുലു ദേശീയ ഉദ്യാനം എക്കോ ടൂറിസ്റ്റുകളുടെ പ്രധാന കേന്ദ്രമാണ്‌.മലേഷ്യൻ പെട്രോളിയം വ്യവസായത്തിന്റെ ജന്മദേശമണ്‌ മിറി.തടി കച്ചവടവും എണ്ണ പനയും ടൂറിസവും ഈ നഗരത്തിന്റെ പ്രധാൻ വ്യവസായങ്ങളാണ്‌. 



</doc>
<doc id="324859" url="https://ml.wikipedia.org/wiki?curid=324859" title="ഇന്ദുലാൽ കനയ്യാലാൽ യാഗ്നിക്">
ഇന്ദുലാൽ കനയ്യാലാൽ യാഗ്നിക്

ഇന്ത്യൻ സ്വാതന്ത്ര്യ സമര സേനാനിയാണ്‌ ഇന്ദുലാൽ കനൈയ്യാലാൽ യാഗ്നിക്() (ഫെബ്രുവരി 22 , 1892 – ജൂലൈ 17, 1972).അലി ഇന്ത്യ കിസാൻ സഭയുടെ നേതാവ്, മഹാഗുജറാത്ത്പ്രസ്ഥാനത്തിന്റെ നേതാവ്, ഗുജറാത്തിന്‌ പ്രത്യേക സംസ്ഥാന പദവിക്ക് നേതൃത്വം നൽകിയാൾ എന്നീ നിലയിൽ ഇദ്ദേഹം പ്രശസ്തനാണ്‌.1956 ഓഗസ്റ്റ് 8ന്‌ ഗുജറാത്ത് സംസ്ഥാനം നിലവിൽ വന്നു ഇദ്ദേഹത്തെ ഇന്ദു ചാച്ച എന്ന് വിളിക്കുന്നു..ഇദ്ദേഹം സിനിമാ നിർമാതാവുംഎഴുത്തുകാരനും കൂടിയാണ്‌.

ഗുജറാത്തിലെ ഖേഡായിലെ നദിയദ്ലെ ഝാഗഡിയയിലാണ്‌ ഇദ്ദേഹം ജനിക്കുന്നത് .ഇദ്ദേഹം പഠിച്ചു കൊണ്ടിരിക്കുമ്പോൾ ഇദ്ദേഹത്തിന്റെ അചഛൻ മരിച്ചു.നദിയദിൽ നിന്ന് പ്രഥമിക,ദ്വീത് വിദ്യാഭ്യാസം ഇദ്ദേഹം പൂർത്തിയാക്കി.അതിനു ശേഷം 1906ൽ ഇദ്ദേഹം മെട്രിക്കുലേഷൻ പാസായി.അതിനു ശേഷം അഹമ്മ്ദാബാദിലെ ഗുജറാത്ത് കോളേജിൽ ചേർന്നു.ഇന്റർമീഡിയേറ്റ് പരീഷ കഴിഞ്ഞതിനു ശേഷം അദ്ദേഹം ബോബെയിലെ സെന്റ് സേവിയർസ് കോളേജിൽ ബീ.എ പാസായി.1912ൽ അദ്ദേഹം L.L.B. പരീക്ഷ പാസായി.

കോളേജ് കാലഘട്ടത്തിൽ ആനി ബസന്റിന്റ് സ്വാധീനം ചെലുത്തി.1915ൽ ജമ്നാദാസ് ദ്വാരകദാസ്,ഷങ്കെർലാൽ ബാങ്കർ എന്നിവരോടൊപ്പം യംഗ് ഇന്ത്യ എന്ന് ഇംഗീഷ് മാഗസിൻ ബോംബെയിൽ നിന്ന് ആരംഭിച്ചു.അതേ വർഷം ഗുജറാത്തി മാസികയായ നവ്ജീവൻ ആനെ സത്യ ആരംഭിച്ചു.1919 വരെ യാഗ്നിക് അതിന്റെ എഡിറ്ററായിരുന്നു.അതിനു ശേഷം അദ്ദേഹം അത് ഗാന്ധിജിക്ക് കൈ മാറി.യാർവാഡാ ജയിൽ വച്ച് ഗാന്ധിജിയുടെ ആത്മകഥയുടെ ആദ്യത്തെ 30 അദ്യായങ്ങൾ കൃട്ടെഴുതി.1917ൽ അദ്ദേഹം സെവ്ന്റ് ഓഫ് ഇന്ത്യയിൽ ചേർന്നു.ഹോം റൂൾ പ്രസ്ഥാനത്തിലും അദ്ദേഹം ചേർന്നിരുന്നു.1918ൽ ഗാന്ധിജി നയിച്ച ഖേഡ സത്യാഗ്രഹത്തിനും അദ്ദേഹം പങ്കെടുത്തു.1921ൽ ഗുജറാത്ത് പ്രദേശ് കോൺഗ്രസ്സ് കമ്മറ്റിയുടെ സെക്രട്ടറിയായി.1922ൽ ഗുജറാത്തി മാസികയായ യുഗധർമ്മം ആരംഭിച്ചു.1923-ഏപ്രിൽ മുതൽ 1924 മാർച്ച് വരെ ബ്രിട്ടീഷുകാർ ഇദ്ദേഹത്തെ കാരാഗ്രഹത്തിൽ അടച്ചു. 1942ൽ അഖില ഹിന്ദ് കിസാൻ സഭ സ്ഥാപിച്ചു.1943ൽ ഇദ്ദേഹം ഗുജറാത്തി ദിനപത്രമായ നൂതൻ ഗുജറാത്ത് ആരംഭിച്ചു.

1957ൽ ബോബെ സംസ്ഥാനത്തിന്റെ ഭാഗമായ അഹമ്മദാബാദ് നിയമസഭ തിരഞ്ഞെടുപ്പിലൂടെ രണ്ടാം ലോകസഭയിലേക്ക് തിരഞ്ഞെടുക്കപ്പെട്ടു.1962-1972 കാലഘട്ടത്തിൽ മൂന്ന്,നാല്‌,അഞ്ച് ലോക് സഭകളിലും ഇതേ മണ്ഡലത്തിൽ നിന്ന് ഇദ്ദേഹം തിരഞ്ഞെടുക്കപ്പെട്ടു.


</doc>
<doc id="324860" url="https://ml.wikipedia.org/wiki?curid=324860" title="ബഹ്റിൻ പീർലിങ്ങ് ട്രൈൽ">
ബഹ്റിൻ പീർലിങ്ങ് ട്രൈൽ

ബഹ്റിനിലെ മുഹറഖ് ദ്വീപിൽ സ്ഥിതി ചെയ്യുന്ന 3.5 കിലോമീറ്റർ നീളമുള്ള ട്രെയിലാണ്‌ ബഹ്റിൻ പീർലിങ്ങ് ട്രൈൽ(Bahrain pearling trail).ബഹ്റിൻ ചരിത്രത്തിൽ 1930 വരെ ഇവിടം കടലിൽ ചാടി മുത്തുകൾ പെറുക്കുന്നവരാണ്‌ ഇവിടെ താമസിച്ചിരുന്നത്.ജപ്പാനിൽ മുത്തുകൾ സംസ്ക്കരിച്ച് തുടങ്ങിയത്തോടെ ബഹ്രിനിലെ ഈ പ്രദേശത്തെ കച്ചവടം അവസാനിച്ചു .2000 ബീ.സി മുതല്ക്കെ തന്നെ ബഹ്റിനിൽ ഈ വ്യവസായം നിലനിന്നിരുന്നു.ഇതിന്റെ പാതയോരത്ത് 17 കെട്ടിടങ്ങൾ മുർഹറഖിലുണ്ട് .ഇതിനടുത്ത കടലിൽ മൂന്ന് ഓയിസ്റ്റർ ബെഡുകൾ ഉണ്ട്.മുഹറഖിന്റെ തെക്കേയറ്റത്ത് ബു മാഹിർ കോട്ടയും തീരത്തിന്റെ ഒരു വശവും നില നില്ക്കുന്നു.ഈ ട്രൈൽ 2012 ജൂൺ 30 ന്‌ യുനെസ്ക്കോ ലോക പൈതൃക പദവി നൽകി.ബഹറിനിലെ ബഹ്രിൻ കോട്ടയ്ക്ക് ശേഷം ലോക പൈതൃക പദവി ലഭിക്കുന്ന രണ്ടാമത്ത് പ്രദേശമാണ്‌ ഇത്.

യുനെസ്ക്കോ ഇവിടെ ദ്വീപിന്റെ സമ്പദ് വ്യവസ്ഥ ഇവിടത്തെ പേളിങ്ങിലാണെന്ന് പറയുന്നു.ഇന്റർനാഷണൽ മീഡിയ ഈ സ്ഥലത്തെ ബഹ്റിൻ പീർലിങ്ങ് ട്രൈൽ എന്നാണ്‌ പരാമർശിക്കുന്നത്

2000 ബി.സി.യിൽ അറീസിയൻ പുസ്തകത്തിലാണ്‌ ആദ്യമായി ബഹ്റിനിലെ ഇവിടത്തെ മുത്ത് വാരലിനെ പരാമർശിക്കുന്നത്.ബഹ്റിൻ(ടൈലോസ് എന്നാണ്‌ ഗ്രീക്ക് നാമം)നെ പറ്റി പ്ലീനി ,ധാരാളം മുത്തുകളുള്ള പ്രശ്തമായ പ്രദേശമാണെന്ന് രേഖപ്പെടുത്തി .ഈ സ്ഥലത്തെ മുത്തുവാരലിന്റെ സുവർണ്ണ കാലഘട്ടം 1850നും 1930നുമിടക്കാണ്‌ .ഡയമെൻഡിനേക്കാൾ വിലയുള്ള വസ്തുവായിരുന്നു അന്ന് മുത്ത്.ജാക്ക്വെസ് കാർട്ടീർ പോലുള്ള ധാരാളം ജൂലറിക്കാർ ഇവിടേക്ക് ആകർഷിക്കുന്നു.1930ന്റെ അവസാനത്തോടെ 30,000 മുത്തു വാരുന്ന മുങ്ങൽ വിദഗ്ദ്ധർ ഇവിടെയുണ്ടായിരുന്നു.1932ൽ എണ്ണ കണ്ടുപിടിക്കുന്നതിനു മുൻപ് മുത്തു വാരലായിരുന്ന് ബഹ്റിന്റെ പ്രധാന തൊഴിൽ.പേളിങ്ങ് വ്യവസായത്തിന്റെ തകർച്ചക്ക് ശേഷം മുത്ത് വാരുന്നവർ പുതിയ എണ്ണ വ്യവസായത്തിലേക്ക് മാറി.ഇന്ന് മുത്ത് വാരൽ ഈ രാജ്യത്ത് നിരോധിച്ചിരിക്കുന്നു. Few pearl divers remain today.



</doc>
<doc id="324861" url="https://ml.wikipedia.org/wiki?curid=324861" title="സെസ്ഷൂ ടോയോ">
സെസ്ഷൂ ടോയോ

മധ്യകാല മുറൊമചി കാലഘട്ടത്തിൽ ജപ്പാനിൽ ജീവിച്ചിരുന്ന ഇങ്ക് ,വാഷ് പെയിന്റിങ്ങിലെ അതി വിദഗ്ദ്ധനായ ചിത്രകാരനായിരുന്നു “‘സെസ്ഷൂ ടോയോ”’((1420 26 August 1506).ഒഡ ടോയോ,ടോയോ,ഉൻകോകു,ബികൈസയി എന്നീ പേരിലും അദ്ദേഹം അറിയപ്പെട്ടിരുന്നു.സാമുറായി ഒഡ കുടുമ്പത്തിലാണ്‌ അദ്ദേഹം ജനിച്ചത്.വളർന്നതിനു ശേഷം റിൻസായി സെൻ ബുദ്ധിസ്റ്റ് പുരോഹിതനായി മാറി.കുട്ടിക്കാലത്ത് തന്നെ അദ്ദേഹം ചിത്രകലയി പ്രാഗല്ഭ്യം തെളിയിച്ചു.കാലക്രമേണ എക്കാലത്തേയും മികച്ച കലാകാരന്മാരിൽ ഒരാളായി ഈ ജപ്പാൻ കലാകാരൻ മാറി.ചൈനയിലും ജപ്പാനിലും ഏറ്റവും പ്രശസ്തനായ ചിത്രകാരനായി അദ്ദേഹം മാറി.

ടെൻഷൊ ഷൂബൂണിന്റെ കീഴിൽ അദ്ദേഹം ചിത്ര രചന അഭ്യസിച്ചിരുന്നു.സെഷൂനെ ചൈനീസ് സോംഗ് രാജവംശത്തിന്റെ ചിത്രങ്ങൾ ഇദ്ദേഹത്തെ സ്വധീനിച്ചിരുന്നു.1468-9 കാലത്തിൽ മിങ്ങ് ചൈനയിലേക്ക് ഇദ്ദേഹം സഞ്ചരിക്കുകയും അവിടെ അദ്ദേഹത്തിന്റെ കഴിവുകൾ പെട്ടെന്ന് തിരിച്ചറിയുകയും മികച്ച ചിത്രകാരനായി അംഗീകരിക്കുകയും ചെയ്തു.തിരിച്ച് ജപ്പാനിലേക്ക് തിരിക്കും മുൻപ് അദ്ദേഹം സ്വന്തമായി ഒരു സ്റ്റുഡിയോയും ധാരാളം അനുയായികളെയും സൃഷ്ടിച്ചിരുന്നു.ഇന്നും അദ്ദേഹം വരച്ച ഉങ്കോകു-റിൻ വിദ്യാലയം അഥവ സെസ്ഷുവിന്റെ വിദ്യാലയം വളരെ പ്രശസ്തമാണ്‌.ധാരാളം ചിത്രങ്ങൾ അദ്ദേഹത്തിന്റെ ഒപ്പുകളോടും സീലോടും കണ്ടെടുത്തിട്ടുണ്ടെങ്ങിലും വളരെ കുറച്ച് ചിത്രങ്ങൾ മാത്രമേ അത് സെസ്ഷൂവിന്റെതാണെന്ന് പണ്ഡിതന്മാർ അംഗീകരിച്ചിട്ടുള്ളു.അദ്ദേഹത്തിന്റെ ഏറ്റവും പ്രശസ്തമായ ചിത്രമാണ്‌ ലോഗ് ലാൻഡ്സ്കേപ്പ് സ്ക്രോൾ(山水長巻, "Sansui chōkan").

ഇന്നതെ ഒകയാമ പ്രെഫെക്ച്ചുറിന്റെ പടിഞ്ഞാറൻ ഭാഗത്ത്,ബിറ്റ്ചൂ പ്രവശ്യയിൽ അക്കഹാമയിലാണ്‌ സെസ്ഷൂ ജനിച്ചത്.അദ്ദേഹത്തിന്റെ കുടുമ്പ നാമം ഓഡ.എന്നാൽ ഇദ്ദേഹത്തിന്റെ യഥാർത്ഥ നാമം അറിയില്ല.1431ൽ ഇദ്ദേഹം ടോയോ എന്ന നാമം സ്വീകരിച്ചു.സോജയിലെ സെൻ ക്ഷേത്രത്തിൽ ഹോഫുകു-ജിയിൽ അദ്ദേഹം പ്രവേശനം നേടി.പതിനേഴാം നൂറ്റാണ്ടിൽ കാനൊ ഐനോയുടെ ഹിസ്റ്റൊറി ഓഫ് ജപ്പാനീസ് പെയിന്റിങ്ങ്(ഹൊഞ്ചൊഗഷി)(History of Japanese Painting(Honchogashi))യിൽ അദ്ദേഹത്തിനെ പറ്റി കഥകളുണ്ട്. സെന്നിലെ പഠനത്തിൽ വലിയ താല്പര്യമൊന്നും അദ്ദേഹം കാണിച്ചിരുന്നില്ല.കൂടുതൽ സമയവും ചിത്രത്തിൽ ചായം പൂശുന്നതിലാണ്‌ അദ്ദേഹം ശ്രദ്ധിച്ചിരുന്നത്.സെസ്ഷുവിനെ ഒരിക്കൽ ഏതോ തെറ്റിന്‌ ശിക്ഷിക്കപ്പെട്ട് ക്ഷേത്രത്തിന്റെ ചുവരിൽ കെട്ടിയിട്ടു.കുറച്ച് കഴിഞ്ഞപ്പോൾ അവിടത്തെ പൂജാരി അവിടേക്ക് വരികയും പെട്ടെന്ന് ഞെട്ടുകയും ചെയ്തു അദ്ദേഹം നോകിയപ്പോൾ സെസ്ഷൂവിന്റെ കാലിനു താഴെ ഒരു എലി.എന്നാൽ അടുത്ത് വന്ന് നോകിയപ്പോൾ അത് സെസ്ഷൂ വരച്ച ചിത്രമയിരുന്ന്. ഈ കഥ വളരെ പ്രശസ്തമാണ്‌.

സെസ്ഷൂവിന്റെ ഒപ്പുകളോടെ ധാരാളം ചിത്രങ്ങൾ കണ്ടെത്തിയിട്ടുണ്ടെങ്ങിലും മിക്കവയും അദ്ദേഹത്തിന്റെ ശിഷ്യന്മാരുടെതുമ്മറ്റ് ചിത്രകാരന്മാരുടേതുമാണ്‌.ഹസെഗവ ടോഹകു തുടങ്ങിയ ശിഷ്യന്മാരുടെ ചിത്രങ്ങളും ഇങ്ങനെ കിട്ടിയതിലുണ്ട്.ധാരാളം ചിത്രകാരന്മാർക്ക് സുക്ക്ൾ ഓഫ് സെസ്ഷൂ പ്രചോദനമായിട്ടുണ്ട്.



</doc>
<doc id="324915" url="https://ml.wikipedia.org/wiki?curid=324915" title="കമ്മാരൻ നമ്പ്യാർ എന്ന അയാസ്‌ ഖാൻ">
കമ്മാരൻ നമ്പ്യാർ എന്ന അയാസ്‌ ഖാൻ

ശൈഖ് മുഹമ്മദ് അയാസ് ഖാൻ ( ഹയാത് സാഹെബ് ).

മൈസൂർ ഭരണാധിപനായിരുന്ന ഹൈദർ അലി, 1766-ൽ മലബാറിലേക്ക് വന്നപ്പോൾ മൈസൂരിലേക്ക് ആദ്ദേഹത്തിന്റെ കൂടെ പോയ ചിറക്കൽ ( ഇപ്പോൾ കണ്ണൂർ ജില്ലയിൽ ഉൾപ്പെടുന്ന ) കോവിലകത്തെ ഒരു രാജകുമാരനായിരുന്നു കമ്മാരൻ നമ്പ്യാർ എന്ന അയാസ്‌ ഖാൻ. ഇദ്ദേഹത്തെ "കുമാരൻ നമ്പ്യാർ," "വളളുവ കമ്മാരൻ" തുടങ്ങിയ നാമങ്ങളിലും ചരിത്ര രേഖകൾ പരിചയപ്പെടുത്തിയത്‌ കാണാം. ഏതായാലും ഈ കുമാരൻ നമ്പ്യാർ പിന്നീട്‌ ഇസ്‌ലാം മതം സ്വീകരിക്കുകയും തന്റെ പേര് മുഹമ്മദ് അയാസ് ഖാൻ എന്നാക്കി മാറ്റുകയും ഉണ്ടായി. ഹൈദർ അലി, അയാസിനെ ദത്തെടുക്കുകയും, തന്റെ സ്വന്തം പുത്രനായ ടിപ്പുവിന് നൽകി വന്നിരുന്ന അതേ പരിഗണനയും സ്നേഹവും വാത്സല്യവും നൽകിയതിനു പുറമേ, പ്രഗൽഭരായ ഫ്രഞ്ച്‌ ഓഫീസർമാരുടെ കീഴിൽ അയോധന കലകളിലും യുദ്ധ, രാഷ്ട്രമീമാംസകളിലും ഉന്നത വിദ്യാഭ്യാസവും അയാസ് ഖാനും നൽകി.

അയാസ്‌ ഖാൻ മുതിർന്നപ്പോൾ, ഹൈദരലി അദ്ദേഹത്തിന് "ശൈഖ്‌" പദവി നൽകി ആയ്യായിരം പടയുടെ അധിപനായി നിയമിക്കുകയും വിവിധ സ്ഥാനമാനങ്ങൾ നൽകി ആദരിക്കുകയും ചെയ്തു. പിന്നീട്‌ ആറായിരം പടയുടെ അധിപനാക്കി ഉയർത്തിയ അയാസിന് നിരവധി ജാഗീറുകളും ഹൈദരലി സമ്മാനിക്കുകയുണ്ടായി.

ഹൈദരലിയുടെ കീഴിൽ തന്നെ നിരവധി ഉയർന്ന സ്ഥാനമാനങ്ങൾ കരസ്ഥമാക്കിയ അയാസിനെ ഹൈദരിലെ തന്റെ രാജ്യത്തിന്റെ തന്ത്രപ്രദാനമായ ബിദനൂർ കോട്ടയുടെ അധിപനായും, പിന്നീട്‌ ബിദനൂർ സൂബ ( സംസ്ഥാനം ) യുടെ ഗവർണ്ണറായി ( സുബേദാർ / നവാബ് ) നിയമിക്കുകയും ചെയ്തു. ടിപ്പു ഉൾപ്പെടെയുളളവർ അദ്ദേഹത്തെ വളരെയേറെ ബഹുമാനത്തോടെ "ഹയാത് സാഹെബ്" എന്നാണ് അഭിസംബോധനം ചെയ്തിരുന്നത്‌. അതിന് കാരണം ഹൈദർ അയാസിനെ അത്രക്കധികം ഇഷ്ടപ്പെട്ടിരുന്നു/വിശ്വസിച്ചിരുന്നു എന്നതാണ്.

1779-ൽ ചിത്രദുർഗ കീഴടക്കിയ ശേഷം ഹൈദർ അവിടം മുഹമ്മദ് അയാസ് ഖാന്റെ സേനയ്ക്ക് കീഴിലാണ് നിലനിർത്തിയത്. ഒരിക്കൽ ആയോധന പരിശീലത്തിൽ ഏർപ്പെട്ടിരുന്ന അയാസിനെ നോക്കി ഹൈദരലി, "നീ അവനെ കണ്ടു പഠിക്കണമെന്ന്" പറഞ്ഞതായി ഒരു കഥ പ്രചാരത്തിലുണ്ട്‌. എന്നാൽ ഇതു സംബന്ധിച്ച രേഖകളൊന്നും ഇതു വരേയും ലഭ്യമായിട്ടില്ല. ഈ കഥ വെച്ചാണ് ടിപ്പുവും അയാസും ഹൈദറിന്റെ മരണ ശേഷം ശത്രുതയിലായിരുന്നു എന്ന് പ്രചരിപ്പിക്കപ്പെടുന്നത്‌. എന്നാൽ ഹൈദരലിയുടെ കാല ശേഷവും അയാസ്‌ ടിപ്പുവിന്റെ കീഴിൽ തന്നെ സുബേദാറായി കുറച്ച്‌ കാലം പ്രവർത്തിച്ചിരുന്നതായി ചരിത്ര രേഖകൾ വ്യക്തമാക്കുന്നു. ടിപ്പുവിന്റെ ഏറ്റവും വലിയ ട്രഷറികളിൽ ഒന്ന് നിലനിന്നിരുന്ന ബിദനൂർ കോട്ട കീഴടക്കാൻ ബ്രിട്ടിഷ് പക്ഷത്തേക്ക് കൂറുമാറി അവരെ സഹായിച്ചിട്ടും , ആ കോട്ട ടിപ്പു തിരികെ പിടിച്ചെടുത്തപ്പോൾ ബ്രിട്ടീഷുകാരോടൊപ്പം അയാസ്‌ ഖാനും മാപ്പു നൽകി. അദ്ദേഹത്തെ അവരോടൊപ്പം പോകാൻ അനുവദിക്കുകയാണ് ടിപ്പു ചെയ്തത്‌.

(ബിദനൂറിനെ സ്വതന്ത്ര സ്റ്റേറ്റാക്കി നിർത്താമെന്നും , അവിടുത്തെ ഭരണാധികാരിയാക്കി അയാസ്‌ ഖാനെ വാഴിക്കാമെന്നും, ബിദനൂർ ട്രഷറിയിലുളള വിലമതിക്കാനാവാത്ത മൈസൂരിന്റെ സമ്പത്തിൽ നിന്ന് വലിയൊരു ഭാഗം അദ്ദേഹത്തിന് നൽകാമെന്നും ഉറപ്പ്‌ നൽകിയാണ് അയാസിനെ ബ്രിട്ടീഷുകാർ തങ്ങളുടെ പക്ഷത്തേക്കടുപ്പിച്ചതെന്നും പറയപ്പെടുന്നു).

പിന്നീട് അയാസ്‌ ഖാൻ ബോംബെയിൽ ബ്രിട്ടീഷുകാരിൽ നിന്ന് ചെറിയ അടുത്തൂൺ (പെൻഷൻ) പറ്റി ജീവിത കാലം മുഴുവൻ ചെലവഴിക്കുകയാണുണ്ടായത്‌. പിന്നീടുളള അദ്ദേഹത്തിന്റെ ജീവിതം അടയാളപ്പെടുത്തുന്ന രേഖകളൊന്നും ലഭ്യമല്ല.

കേരളത്തിലേക്കുള്ള മൈസൂരിന്റെ കടന്നുകയറ്റം


</doc>
<doc id="324917" url="https://ml.wikipedia.org/wiki?curid=324917" title="കോളേജ് ഓഫ് അപ്ലൈഡ് സയൻസ് , കോഴിക്കോട്">
കോളേജ് ഓഫ് അപ്ലൈഡ് സയൻസ് , കോഴിക്കോട്

സംസ്ഥാന സർക്കാരിന്റെ സ്വയംഭരണ സ്ഥാപനമായ ഐ.എച്.ആർ.ഡിയുടെ ആഭിമുഖ്യത്തിൽ 1993ൽ സ്ഥാപിച്ചതാണ് കോളേജ് ഓഫ് അപ്ലൈഡ് സയൻസ്, കോഴിക്കോട്. വിവര സാങ്കേതിക വിദ്യയിലും ഇലക്ട്രോണിക്സിലും ബിരുദ കോർസുകളുമായി തുടങ്ങിയ കോളേജിൽ നിലവിൽ കംപുട്ടർ സയൻസ്, ഇലക്ട്രോണിക്സ്‌, ബി.സി.എ, ബി.കോം, ബി.എ, M. Sc. ( Computer Science), Msc. (Electronics), M.C.A, M.com എന്നീ കോർസുകൾ നടത്തപ്പെടുന്നു. കോഴിക്കോട് ബാലൻ. കെ. നായർ റോഡിൽ ആണ് ഈ കലാലയം .


</doc>
<doc id="324919" url="https://ml.wikipedia.org/wiki?curid=324919" title="ഗ്വൈലിൻ">
ഗ്വൈലിൻ

ചൈനയിലെ ഗുവാങ്ക്സി പ്രവിശ്യയിലെ ഒരു പുരാതന നഗരമാണ് ഗ്വൈലിൻ (桂林, Guilin). "ഓസ്മാന്തസ് മരങ്ങളുടെ കാട്" എന്നാണ് ഈ പേരിനർത്ഥം. 47,47,963 ആണ് ജനസംഖ്യ. പ്രകൃതിഭംഗിക്ക് പ്രശസ്തമായ ഗ്വൈലിനിലേക്ക് വിമാന, തീവണ്ടി സർവീസുകൾ ലഭ്യമാണ്. 'ഗ്വൈലിനിലെ പ്രകൃതിഭംഗി സ്വർഗ്ഗത്തിനുകീഴിൽ ഏറ്റവും സുന്ദരമാണെന്ന്' ചൈനയിൽ ഒരു പഴമൊഴിയുണ്ട്.

ബി. സി. 314-ഇൽത്തന്നെ ഇന്നത്തെ ഗ്വൈലിന്റെ സ്ഥാനത്ത് ഒരു ഗ്രാമം ഉണ്ടായിരുന്നു. ബി. സി. 111-ഇൽ ശി ആൻ പ്രവിഷ്യ സ്ഥാപിക്കപ്പെട്ടു. ക്രിസ്തുവർഷം 507-ൽ ഗ്വൈഷൗ എന്ന് പുനർനാമകരണം ചെയ്തു. ടാങ്ങ്, സോങ്ങ് രാജവംശങ്ങളുടെ കാലത്ത് ഒരു നഗരമായി വളർന്നു. കനാലുകൾ കുഴിക്കപ്പെടുകയും ഒരു പട്ടാള ബാരക്ക് നിർമ്മിക്കപെടുകയും ചെയ്തു. 1940-ഇലാണ് ഗ്വൈലിന് ഇന്നത്തെ പേർ ലഭിച്ചത്. 1981-ഇൽ സ്റ്റേറ്റ് കൗൺസിൽ ഗ്വൈലിന്റെ സാംസ്കാരിക/ചരിത്ര പ്രാധാന്യമുള്ള നിർമ്മിതികളും പ്രകൃതിഭംഗിയും സംരക്ഷിക്കണമെന്ന് തീരുമാനിച്ചു.

ആകെ 27809 ചതുരശ്രകിലോമീറ്റർ വിസ്തീരണമുള്ള നഗരത്തെ ലീ നദി രണ്ടായി മുറിക്കുന്നു. ക്ഷാരസ്വഭാവമുള്ള മണ്ണാണ് ഇവിടുത്തേത്. വസന്തവും വേനൽക്കാലവും മഴ അധികമായി ലഭിക്കുന്നു. ശിശിരം വരണ്ടതാണ്. ശീതകാലം നീളം കുറഞ്ഞതും അധികം തണുപ്പില്ലാത്തതുമാണ്. വർഷം 1900 മില്ലീമീറ്റർ മഴ ലഭിക്കുന്നു. ഏപ്രിൽ മുതൽ ജൂൺ വരെയാണ് മഴ കൂടുതലായി പെയ്യുന്നത്.
ആളോഹരി ജീ. ഡീ. പി. ¥19435 ആണ് (2009). 659 ചൈനീസ് നഗരങ്ങളിൽ 125-ആമതാണിത്. മരുന്നുകൾ, ടയറുകൾ, വളം, സിൽക്ക്, സുഗന്ധദ്രവ്യങ്ങൾ, വീഞ്ഞ്, ചായ എന്നിവയാണ് പ്രധാന ഉത്പന്നങ്ങൾ. ഒരു താപോർജ നിലയവും, സിമന്റ് ഫാക്റ്ററിയും, ചെറിയ തുണിമില്ലുകളും മാത്രമുണ്ടായിരുന്ന ഗ്വൈലിനിൽ ഇലക്റ്റ്രോണിക്സ്, ബസ്സ് നിർമ്മാണ ശാലകളും, വിനോദസഞ്ചാര കേന്ദ്രങ്ങളും ഇപ്പോഴുണ്ട്.
അന്തർദേശീയ വിമാനത്താവളവും അതിവേഗ തീവണ്ടിപാതയും ഗ്വൈലിൻ നഗരത്തിനുണ്ട്. 28 ഡിസംബർ 2014-ൽ നിർമ്മിക്കപ്പെട്ട അതിവേഗ തീവണ്ടിപാത ഗുവാങ്ങ്ഷൗ, ശാങ്ഹായ്, ബെയ്ജിങ് നഗരങ്ങളുമായി ബന്ധിപ്പിക്കുന്നു.

നോർമ്മൽ, മെഡിക്കൽ, ടെക്നോളജിക്കൽ എന്നിങ്ങനെ മൂന്ന് സർവകലാശാലകളും, ഇലക്ട്രോണിക്ക് ടെക്നോളജി, ഏറോസ്പേസ് ടെക്നോളജി എന്നിവയ്ക്ക് പ്രത്യേക സർവകലാശാലകളുമുണ്ട്.



</doc>
<doc id="324942" url="https://ml.wikipedia.org/wiki?curid=324942" title="മാനം">
മാനം

ഒരു വ്യവസ്ഥയിലുള്ള(system) ഒരു ബിന്ദുവിനെ നിർവചിക്കാനുള്ള ഏറ്റവും കുറച്ചു നിർദ്ദേശാങ്കങ്ങളുടെ എണ്ണമാണ് മാനം എന്നതുകൊണ്ട്‌ ഉദ്ദേശിക്കുന്നത്.

ഉദാഹരണം :ഒരു രേഖയ്ക്ക് ഉള്ള മാനം ഒന്നാണ് , കാരണം അതിലെ ഒരു ബിന്ദുവിനെ സൂചിപ്പിക്കാൻ കേവലം ഒരു നിർദ്ദേശാങ്കം മതി.ഒരു പരന്ന പ്രതലതിനുള്ളത് രണ്ടാണ് .നാം കാണുന്ന എല്ലാ വസ്തുക്കൾക്കുമുള്ളത് മൂന്നാണ് കാരണം അവയ്ക്കെല്ലാം നീളവും വീതിയും ഉയരവുമുണ്ട്.


</doc>
<doc id="324946" url="https://ml.wikipedia.org/wiki?curid=324946" title="ഹിരോഷിമാ പീസ് മെമ്മോറിയൽ">
ഹിരോഷിമാ പീസ് മെമ്മോറിയൽ

ജപ്പാനിലെ ഹിരോഷിമാ പീസ് മെമ്മോറിയൽ പാർക്കിൽ സ്ഥിതിചെയ്യുന്ന ഒരു സ്മാരകമാണ് ഹിരോഷിമാ ശാന്തിസ്മാരകം അഥവാ ഹിരോഷിമാ പീസ് മെമ്മോറിയൽ (Hiroshima Peace Memorial) . 1945 ഓഗസ്റ്റ് 6-ന് ഹിരോഷിമയിൽ വച്ച്, മനുഷ്യ സമൂഹത്തിനു നേരെ ആദ്യമായി ആറ്റംബോംബ് പ്രയോഗിച്ചതിനെത്തുടർന്ന് ഏകദേശം ഒന്നര ലക്ഷത്തോളം പേർ കൊല്ലപ്പെട്ടിരുന്നു. ഇവരുടെ ഓർമ്മയ്ക്കായി നിർമ്മിച്ചതാണ് ഈ സ്മാരകം. അണുവിസ്ഫോടനത്തെ അതിജീവിച്ച ഹിരോഷിമാ പ്രീഫെക്ചുറൽ ഇൻഡസ്ട്രിയൽ പ്രൊമോഷൻ ഹാൾ എന്ന കെട്ടിടത്തെയാണ് ശാന്തിസ്മാരകമാക്കി മാറ്റിയത്. ആണവായുധങ്ങൾ സൃഷ്ടിക്കുന്ന ഭീകരാന്തരീക്ഷത്തെ ഓർമ്മിപ്പിക്കുന്ന ഈ കെട്ടിടം സമാധാനത്തിന്റെ പ്രതീകമായും നിലകൊള്ളുന്നു. 1996-ൽ യുനെസ്‌കോ ഇതിനെ ലോക പൈതൃക സ്ഥാനങ്ങളിലൊന്നായി പ്രഖ്യാപിച്ചു.

ജെൻബകു ഡോം, അറ്റോമിക് ബോംബ് ഡോം, എ-ബോംബ് ഡോം (), ഹിരോഷിമ ഹെയ്‌വ കിനൻഹി () എന്നീ പേരുകളിൽ ഈ ശാന്തിസ്മാരകം അറിയപ്പെടുന്നു.

ചെക് റിപ്പബ്ലിക്കൻ വാസ്തുശില്പിയായ ജാൻ ലെറ്റ്സൽ (Jan Letsel) രൂപകല്പന ചെയ്ത ഈ കെട്ടിടത്തിന്റെ ആദ്യകാല പേര് പ്രോഡക്ട് എക്സിബിഷൻ ഹാൾ എന്നായിരുന്നു. 1915-ൽ പണി പൂർത്തിയായതിനു ശേഷം ഹിരോഷിമാ പ്രീഫെക്ചുറൽ കൊമേഴ്ഷ്യൽ എക്സിബിഷൻ ഹാൾ എന്ന് പേരു മാറ്റി. അതേ വർഷം ഓഗസ്റ്റിൽ തന്നെ ഇത് ജനങ്ങൾക്കായി തുറന്നുകൊടുത്തു. 1921-ൽ ഹിരോഷിമാ പ്രീഫെക്ചുറൽ പ്രോഡക്ട്സ് എക്സിബിഷൻ ഹാൾ എന്നും 1933-ൽ ഹിരോഷിമാ പ്രീഫെക്ചുറൽ ഇൻഡസ്ട്രിയൽ പ്രൊമോഷൻ ഹാൾ എന്നും പുനഃനാമകരണം ചെയ്തു. കലാ പ്രദർശനങ്ങളും വിദ്യാഭ്യാസ പ്രദർശനങ്ങളും നടത്തുന്നതിനു വേണ്ടിയാണ് കെട്ടിടം ഉപയോഗിച്ചിരുന്നത്.

1945 ഓഗസ്റ്റ് 6-ന് ഹിരോഷിമയിൽ ആറ്റംബോംബ് പതിച്ചപ്പോൾ കെട്ടിടത്തിന്റെ പല ഭാഗങ്ങൾക്കും കേടുപാടുകൾ സംഭവിച്ചുവെങ്കിലും പൂർണ്ണമായും നശിച്ചിരുന്നില്ല. അണുവായുധ ശക്തിയെ അതിജീവിച്ചതിനാൽ ഈ കെട്ടിടത്തെ ജെൻബകു ഡോം (ആറ്റംബോംബ് ഡോം) എന്നും വിളിക്കാറുണ്ട്. കെട്ടിടത്തിന്റെ മുകളിൽ അർദ്ധ വൃത്താകൃതിൽ ലോഹം കൊണ്ടുള്ള ഒരു നിർമ്മിതിയുണ്ട്. ഇതിനെയാണ് 'ഡോം' എന്നു വിളിക്കുന്നത്.

കെട്ടിടം നശിപ്പിച്ചു കളയണമെന്നും സംരക്ഷിക്കണമെന്നും അഭിപ്രായങ്ങളുണ്ടായിരുന്നു. സമാധാനത്തിന്റെ പ്രതീകമായി കെട്ടിടം നിലനിർത്തണമെന്നായിരുന്നു ബഹുജനാഭിപ്രായം. 1950-നും 1964-നുമിടയ്ക്കുള്ള കാലഘട്ടത്തിൽ കെട്ടിടത്തിനു ചുറ്റും മനോഹരമായ ഉദ്യാനം നിർമ്മിച്ചു. ഈ ഉദ്യാനത്തെ ഹിരോഷിമാ പീസ് മെമ്മോറിയൽ പാർക്ക് എന്നാണ് വിളിക്കുന്നത്. 1966-ൽ ഹിരോഷിമാ സിറ്റി കൗൺസിൽ ജെൻബകു ഡോമിന്റെ സംരക്ഷണം ഏറ്റെടുക്കുകയും ഹിരോഷിമാ പീസ് മെമ്മോറിയൽ എന്ന പേര് ഔദ്യോഗികമായി നൽകുകയും ചെയ്തു. പാർക്കിലെ മുഖ്യാകർഷണമായ ഈ കെട്ടിടം കാണുവാൻ നിരവധി സഞ്ചാരികളാണ് ഇവിടെയെത്തുന്നത്.
1945 ഓഗസ്റ്റ് 6-ന് രാവിലെ 8.15-ന് ഹിരോഷിമയിൽ വച്ചാണ് ആദ്യമായി മനുഷ്യർക്കു നേരെ ആറ്റംബോംബ് ആക്രമണം നടന്നത്. രണ്ടാം ലോക മഹായുദ്ധകാലത്ത് ജപ്പാനെ പരാജയപ്പെടുത്തുന്നതിനായി അമേരിക്ക കണ്ടെത്തിയ അവസാന മാർഗ്ഗമായിരുന്നു അണുവായുധ പ്രയോഗം. 1945 ജൂലൈ 25-ന് അമേരിക്കൻ വ്യോമസേനയുടെ പസഫിക് മേഖലാ കമാൻഡർ ജനറലായ കാൾ സ്പാർട്സിന് ജപ്പാനിലെ രണ്ടു നഗരങ്ങളിൽ ആറ്റംബോംബ് പ്രയോഗിക്കാനുള്ള നിർദ്ദേശം ലഭിക്കുകയായിരുന്നു. 40,000-ത്തോളം ജാപ്പനീസ് സൈനികർ ഉൾപ്പെടുന്ന സെക്കൻഡ് ജനറൽ ആർമിയുടെ ആസ്ഥാന മന്ദിരം സ്ഥിതിചെയ്യുന്ന ഹിരോഷിമാ നഗരത്തെയാണ് ആദ്യം തിരഞ്ഞെടുത്തത്. അമേരിക്കൻ വ്യോമസേനയുടെ ബി-29 ബോംബർ വിമാനമായ എനോല ഗേ (Enola Gay)യിൽ നിന്നാണ് ബോംബ് പ്രയോഗിച്ചത്. ലിറ്റിൽ ബോയി എന്നായിരുന്നു ബോംബിന്റെ പേര്. യുറേനിയം 235 ഐസോടോപ്പിനെ ലെഡ് കൊണ്ട് ആവരണം ചെയ്തു നിർമ്മിച്ച ഈ ബോംബിന് 12,500 ടൺ ടി.എൻ.ടി.യുടെ പ്രഹരശേഷിയുണ്ടായിരുന്നു. ഹിരോഷിമ നഗരത്തെ ഏതാണ്ട് പൂർണ്ണമായും നശിപ്പിച്ചു കളഞ്ഞ സ്ഫോടനത്തിൽ 1,40,000-ത്തോളം പേരാണ് ദാരുണമായി കൊല്ലപ്പെട്ടത്. ഹിരോഷിമയിലെ Aioi Bridge-നെ ലക്ഷ്യമാക്കി നീങ്ങിയ ബോംബ് 240 മീറ്റർ അകലെ ജെൻബകു ഡോമിനു സമീപം ഷിമാ ആശുപത്രിയിൽ നേരിട്ടു പതിക്കുകയായിരുന്നു. ആശുപത്രിയിൽ ഉണ്ടായിരുന്നവർ തൽക്ഷണം മരിച്ചു. ജെൻബകു ഡോമിന് ചെറിയ കേടുപാടുകൾ മാത്രമാണ് സംഭവിച്ചത്.

യുദ്ധത്തിനു ശേഷം ജെൻബകു ഡോമിന്റെ നാശം തുടർന്നുകൊണ്ടേയിരുന്നു. 1966-ൽ ഹിരോഷിമാ സിറ്റി കൗൺസിൽ ഇതിന്റെ സംരക്ഷണം ഏറ്റെടുത്തു. ഹിരോഷിമയിലെ മേയർ ആയിരുന്ന ഷിൻസോ ഹമായ് (1905-1968) ഇതിനെ സംരക്ഷിക്കുന്നതിനു വേണ്ടി ധനം സമാഹരിച്ചു. 1967-ൽ സംരക്ഷണ പ്രവർത്തനങ്ങൾ പൂർത്തിയായി. 1989-നും 1990-നുമിടയ്ക്ക് ചില അറ്റകുറ്റപ്പണികളും നടന്നു. 1945 ഓഗസ്റ്റ് 6-ന് ജെൻബകു ഡോം എങ്ങനെയായിരുന്നുവോ അങ്ങനെ തന്നെയാണ് ഇപ്പോഴും നിലനിൽക്കുന്നത്. 1996 ഡിസംബറിൽ യുനെസ്‌കോ ജെൻബകു ഡോമിനെ ലോക പൈതൃക സ്ഥാനങ്ങളിലൊന്നായി പ്രഖ്യാപിച്ചു.



</doc>
<doc id="324948" url="https://ml.wikipedia.org/wiki?curid=324948" title="അരാൽക്കം">
അരാൽക്കം

ഉസ്ബെക്കിസ്ഥാനിലും, ഖസാഖ്സ്ഥാനിലുമായി  കിടക്കുന്ന അരാൽ കടലിന്റെ അവശേഷ കണ്ണിയായ ഈ മരുഭൂമി വടക്ക് കിഴക്ക് ഭാഗത്തായി സ്ഥിതിചെയ്യുന്നു.



</doc>
<doc id="324952" url="https://ml.wikipedia.org/wiki?curid=324952" title="സിയാൻ">
സിയാൻ

ചൈനയിലെ നാല് മഹത്തായ തലസ്ഥാനങ്ങളിൽ ഏറ്റവും പഴക്കമേറിയതും സിൽക്ക് റൂട്ടിന്റെ ഉദ്ഭവസ്ഥാനവുമാണ് സിയാൻ അഥവാ ചാങ്ങാൻ(西安, Xi'an, Sian or Chang'an). ഇന്ന് ശാൻസി പ്രവിശ്യയുടെ തലസ്ഥാനവും വടക്കുപടിഞ്ഞാറൻ ചൈനയുടെ സാംസ്കാരിക-വ്യാവസായിക-വിദ്യാഭ്യാസ കേന്ദ്രവുമാണ് സിയാൻ. 2010-ലെ കണക്കുകൾ പ്രകാരം 55,66,711 പേർ സിയാൻ നഗരത്തിലും മറ്റൊരു മുപ്പതുലക്ഷം പേർ സമീപപ്രദേശങ്ങളിലും താമസിക്കുന്നു.

西安 എന്ന വാക്കിന്റെ അർത്ഥം "പടിഞ്ഞാറൻ സമാധാനം" എന്നാണ്. ഴൗ രാജവംശത്തിന്റെ കാലത്ത് ഈ നഗരത്തിന്റെ പടിഞ്ഞാറു പകുതിയുടെ പേര് ഫെങ് എന്നും നദിയുടെ മറുകരയിലുള്ള കിഴക്കൻ പകുതിയുടെ പേര് ഹാഓ എന്നുമായിരുന്നു. ഹാൻ രാജവംശത്തിന്റെ കാലത്ത് (ബീ. സി. 206 - ക്രിസ്തുവർഷം 220) ചാങ്ങാൻ ("അക്ഷരമായ സമാധാനം") എന്നും സിജിങ്ങ് (西京, "പടിഞ്ഞാറൻ തലസ്ഥാനം") എന്നും അറിയപ്പെട്ടു. പിന്നീട് പലപ്പോഴായി ഡാക്സിയാൻ (大興), ഫെങ്-യുവാൻ (奉元), ആൻക്സി (安西), ജിങ്ഴാഓ (京兆) എന്നീ പേരുകളാൽ അറിയപ്പെട്ടു. 1369-ലാണ് സിയാൻ എന്ന പേര് ഉപയോഗിക്കപ്പെട്ടു തുടങ്ങിയത്.
അഞ്ചുലക്ഷം വർഷം പഴക്കമുള്ള ഒരു മനുഷ്യശരീരവും, ആറായിരത്തി അഞ്ഞൂറ് വർഷം പഴക്കമുള്ള ഒരു ഗ്രാമത്തിന്റെ അവശിഷ്ടങ്ങളും നഗരത്തിനടുത്തായി കണ്ടുപിടിക്കപ്പെട്ടിട്ടുണ്ട്. ബീ. സി. പതിനൊന്നാം നൂറ്റാണ്ടോടെയാണ് സിയാൻ ചൈനയുടെ ഭരണകേന്ദ്രമായത്. എന്നാൽ ബീ. സി. 770-ൽ തലസ്ഥാനം കിഴക്കുദേശത്തേക്കു നീക്കി. 221-ൽ കിൻ രാജവംശം സിയാൻ കേന്ദ്രമാക്കി ഭരണം ആരംഭിച്ചു. 200 ബീ. സി. യിൽ ലിയു ബാങ് ചക്രവർത്തിക്കുവേണ്ടി ലോകത്തിൽ ഇന്നേവരെ നിർമ്മിക്കപ്പെട്ടിട്ടുള്ളതിലൽ വച്ച് ഏറ്റവും വലിയ കൊട്ടാരമായ വെയ്യാങ്ങ് കൊട്ടാരം (未央宮) പണിതു. 4.8 ചതുരശ്രകിലോമീറ്റർ വലിപ്പമുണ്ടായിരുന്ന ഈ കൊട്ടാരം ടാംഗ് ഭരണകാലത്ത് നശിപ്പിക്കപ്പെട്ടു. ഏഴാം നൂറ്റാണ്ടിൽ ഹുയേൻ സാങ് ഇന്ത്യയിൽനിന്നും കൊണ്ടുവന്ന ഗ്രന്ഥങ്ങൾ സൂക്ഷിക്കാനും വിവർത്തനം ചെയ്യുവാനുമായി രണ്ട് പഗോഡകൾ നിർമ്മിക്കപ്പെട്ടു. 904-ൽ സിയാൻ നിവാസികൾക്ക് നഗരത്തിൽനിന്നും പലായനം ചെയ്യേണ്ടിവന്നു. 1949-ൽ കുമിന്താങ് സേനയെ തോൽപ്പിച്ച് കമ്മ്യൂണിസ്റ്റ് പട്ടാളം നഗരം പിടിച്ചെടുത്തു.

ഏട്ട് നദികൾ സൃഷ്ടിച്ച ഒരു സമതലത്തിലാണ് സിയാൻ നഗരം സ്ഥിതിചെയ്യുനത്. സമുദ്രനിരപ്പിൽനിന്നുമുള്ള ഉയരം 400 മീറ്റരും വാർഷിക മഴയളവ് 553 മില്ലീമീറ്റരുമാണ്. വേനൽക്കാലം നനഞ്ഞതും ചൂടുള്ളതും, ശീതകാലം വളരെ തണുത്തതുമായിരിക്കും. ശരാശരി താപനില 13.7 °C.

കാൽനട, ഇലക്ട്രിക് സൈക്കിൾ, ബസ്, കാർ എന്നിവയാണ് പ്രധാന ഗതാഗത മാർഗ്ഗങ്ങൾ. ആറു പാതകളുള്ള മെട്രോയുമുണ്ട്. ടാക്സികൾ കൂടുതലും പ്രകൃതിവാതകമാണ് ഉപയോഗിക്കുന്നത്. ആറ് തീവണ്ടിനിലയങ്ങളും അന്താരാഷ്ട്ര വിമാനത്താവളവും ലഭ്യമാണ്.

ലാവോ സേയും കുങ് ഫൂ സൂവും രൂപം നൽകിയ ചൈനയുടെ പരമ്പരാഗത വിശ്വാസങ്ങളാണ് മിക്കവരും പിന്തുടരുന്നത്. ബുദ്ധമതവും സാധാരണമാണ്. 635-ൽ ക്രിസ്തുമതവും ഇസ്ലാമും പ്രചരിച്ചു തുടങ്ങി. ഇന്ന് അൻപതിനായിരത്തോളം മുസ്ലിങ്ങൾ സിയാനിലുണ്ട്.

സിയാൻ ജിയാവോടോങ് സർവകലാശാല, ചാങ്ങാൻ സർവകലാശാല, വടക്കുപടിഞ്ഞാറൻ സർവകലാശാല, വടക്കുപടിഞ്ഞാറൻ രാഷ്ട്രീയ-നിയമ സർവകലാശാല, സംഗീത സർവകലാശാല തുടങ്ങി നിരവധി വിദ്യാഭ്യാസ കേന്ദ്രങ്ങൾ ഈ നഗരത്തിലുണ്ട്.


</doc>
<doc id="324960" url="https://ml.wikipedia.org/wiki?curid=324960" title="ഷാർലറ്റ് റാമ്പ്ലിംഗ്">
ഷാർലറ്റ് റാമ്പ്ലിംഗ്

ടെസ്സ ഷാർലറ്റ് റാമ്പ്ലിംഗ് (ജനനം 5 ഫെബ്രുവരി 1945) ഒരു ഇംഗ്ലീഷ് നടിയും മോഡലും ഗായികയുമാണ്. യൂറോപ്യൻ ആർട്ട്ഹൌസ് വിഭാഗത്തിൽ ഇംഗ്ലീഷ്, ഫ്രഞ്ച്, ഇറ്റാലിയൻ സിനിമകളിലെ അഭിനയത്തിലൂടെയാണ് അവർ കൂടുതലായി അറിയപ്പെടുന്നത്. സ്വിംഗിംഗ് സിക്സ്റ്റീസിന്റെ (60 കളുടെ മദ്ധ്യംവരെ യു.കെ.യിൽ നടന്നിരുന്ന യുവ സാംസ്കാരിക വിപ്ലവം) യുവ ഐക്കൺ ആയിരുന്ന അവർ മോഡലിംഗിലൂടെ രംഗപ്രവേശനം നടത്തുകയും പിന്നീട് ഒരു ഫാഷൻ ഐക്കണും കാവ്യപ്രതിഭയുമായി അറിയപ്പെടുകയും ചെയ്തു.

1966 ൽ ലിൻ റെഡ്ഗ്രേവിനോടൊപ്പം ജോർജി ഗേൾ എന്ന ചിത്രത്തിൽ മെറിഡിത്തിന്റെ വേഷത്തിൽ അഭിനയിക്കുവാൻ അവർ തെരഞ്ഞെടുക്കപ്പെട്ടിരുന്നു. താമസിയാതെ ഫ്രഞ്ച്, ഇറ്റാലിയൻ ആർട്ട്ഹൌസ് ചിത്രങ്ങളിൽ പ്രവർത്തിച്ചു. ഇക്കാലത്ത് അഭിനയിച്ച പ്രധാന ചിത്രങ്ങളിൽ, ലുചിനോ വിസ്കോണ്ടിയുടെ ദ ഡാംന്ഡ് (1969), ലിലിയാന കാവാനിയുടെ 'ദി നൈറ്റ് പോർട്ടർ' (1974) എന്നിവ ഉൾപ്പെട്ടിരുന്നു. സാർഡോസ് (1974), യുപ്പി ഡൂ (1974), ഫെയർവെൽ, മൈ ലൗലി (1975), വുഡി അലനോടൊപ്പം അഭിനയിച്ച സ്റ്റാർഡസ്റ്റ് മെമ്മറീസ് (1980), പോൾ ന്യൂമാനോടൊപ്പം അഭിനയിച്ച ദ വിർഡിക്റ്റ് (1982), ലോംഗ് ലൈവ് ലൈഫ് (1984), മാക്സ്, മോൺ അമോർ (1986), എയ്ഞ്ചൽ ഹാർട്ട് (1987), ദ വിങ്ങ്സ് ഓഫ് ദി ഡോവ് (1997) എന്നിവയിലൂടെ അവർക്കു താരപരിവേഷം ലഭിച്ചു. 2002 ൽ കാബറെ ശൈലിയിൽ റിക്കോർഡ് ചെയ്ത് 'ആസ് എ വുമൺ' എന്ന പേരിൽ ചെയ്ത ഒരു ആൽബം അവർ പുറത്തിറക്കിയിരുന്നു.

2000 ത്തിൽ ഫ്രഞ്ച് സംവിധായകൻ ഫ്രാങ്കോയിസ് ഓസോണിന്റെ അണ്ടർ ദി സാൻഡ് (2000), സ്വിമ്മിംഗ് പൂൾ (2003), ഏഞ്ചൽ (2007) എന്നീ ചിത്രങ്ങളിൽ അഭിനയിച്ചു. ടെലിവിഷനിൽ ഡക്സ്റ്റർ എന്ന പരമ്പരയിലെ എവ്ലിൻ വോഗൽ എന്ന കഥാപാത്രത്തിലൂടെ അറിയപ്പെട്ടു. 2012 ൽ ഒരു പ്രൈംടൈം എമ്മി അവാർഡിനും ഒരു സ്ക്രീൻ ആക്ടേഴ്സ് ഗിൽഡ് അവാർഡിനും നാമനിർദ്ദേശം ചെയ്യപ്പെട്ടു. റെസ്റ്റ്ലെസ് എന്ന പരമ്പരയിലെ അഭിനയത്തിനാണ് ഈ രണ്ടു നാമനിർദ്ദേശങ്ങളും ലഭിച്ചത്. മറ്റു ടെലിവിഷൻ വേഷങ്ങളിൽ ബ്രോഡ് ചർച്ച്, ലണ്ടൻ സ്പൈ എന്നിവ ഉൾപ്പെടുന്നു. ഇതിൽ രണ്ടാമത്തേതിന് ഒരു ഗോൾഡൻ ഗ്ലോബ് അവാർഡിന് നാമനിർദ്ദേശം ചെയ്യപ്പെട്ടു. 2015 ലെ "45 യേർസ്" എന്ന ചിത്രത്തിലെ അവരുടെ പ്രകടനത്തിനു മികച്ച നടിക്കുള്ള ബെർലിൻ ഫിലിം ഫെസ്റ്റിവെൽ അവാർഡ്, മികച്ച നടിക്കുള്ള യൂറോപ്യൻ ഫിലിം അവാർഡ്, മികച്ച നടിക്കുള്ള അക്കാദമി അവാർഡിന് എന്നിവയ്ക്കു നാമനിർദ്ദേശം ചെയ്യപ്പെട്ടിരുന്നു. 2017 ൽ നടന്ന 74-ാമത് വെനീസ് ഇന്റർനാഷണൽ ഫിലിം ഫെസ്റ്റിവലിൽ മികച്ച നടിക്കുള്ള വോൾപി കപ്പ് അവാർഡ് നേടുകയുണ്ടായി. നാല് തവണ സീസർ അവാർഡ് നാമനിർദ്ദേശം ലഭിച്ചിരുന്ന ഷാർലറ്റ്, 2001 ൽ ഒരു ഓണററി സീസർ അവാർഡും, 2002 ൽ ഫ്രാൻസിന്റെ ലിജിയൻ ഓഫ് ഓണറും കരസ്ഥമാക്കിയിരുന്നു. 2000 ൽ കലാപരമായ സംഭാവനകൾക്ക് അവർ OBE നേടുകയും 2015 ൽ യൂറോപ്യൻ ഫിലിം അവാർഡ്സിൽനിന്ന് ലൈഫ് ടൈം അച്ചീവ്മെൻറ് അവാർഡ് നേടുകയും ചെയ്കതു. 2015-ൽ, അവർ ഫ്രഞ്ച് ഭാഷയിൽ "ക്വി ജെ സൂയിസ്" ("Who I Am)" എന്ന പേരിൽ തന്റെ ആത്മകഥ പുറത്തിറക്കിയിരുന്നു"." പിന്നീട് 2017 മാർച്ചിൽ പ്രസിദ്ധീകരിക്കാനായി ഇതിന്റെ ഒരു ഇംഗ്ലീഷ് പരിഭാഷയ്ക്കായി ജോലി ചെയ്തിരുന്നു.

ഒളിമ്പിക് സ്വർണ്ണ മെഡൽ ജേതാവും, ബ്രിട്ടീഷ് ആർമി ഓഫീസറുമായിരുന്ന ഗോഡ്ഫ്രെ റാമ്പ്ലിംഗ് (1909-2009), ചിത്രകാരിയായിരുന്ന ഇസബെൽ ആനി (1918-2001) എന്നിവരുടെ മകളായി എസ്സെക്സിലെ സ്റ്റർമർ എന്ന സ്ഥലത്ത അവർ ജനിച്ചു. 1964-ൽ ബ്രിട്ടനിലേയ്ക്ക് മടങ്ങിയെത്തിയതിനുമുൻപ്, ജിബ്രാൾട്ടർ, ഫ്രാൻസ്, സ്പെയിൻ എന്നിവിടങ്ങളിലായാണ് അവർ തന്റെ ബാല്യകാലം ചെലവഴിച്ചത്. വെഴ്സായില്ലെസ്സിലെ അക്കാഡമിയെ ജീന്നെ ഡി'ആർക്കിലും ഇംഗ്ലണ്ടിലെ ഹെർട്ഫോർഡ്ഷയറിലെ ബുഷിയിലുള്ള ബോർഡിംഗ് സ്കൂളായ സെന്റ് ഹിൽഡാസ് സ്കൂളിലുമായി വിദ്യാഭ്യാസം ചെയ്തു. അവരുടെ ഒരേയൊരു സഹോദരി സാറ 1966-ൽ 23-ആമത്തെ വയസ്സിൽ ആത്മഹത്യ ചെയ്തിരുന്നു. അവരും സാറായും തമ്മിൽ വളരെ അടുത്ത ആത്മബന്ധമായിരുന്നു ഉണ്ടായിരുന്നത്. കൗമാര കാലത്ത് രണ്ടുപേരും ഒരുമിച്ച ഒരു ക്യാബറേയിൽ അഭിനയിച്ചിരുന്നു.



</doc>
<doc id="324963" url="https://ml.wikipedia.org/wiki?curid=324963" title="ശാന്തകൻ">
ശാന്തകൻ

മലേഷ്യയിലെ ബോർണിയ തീരത്തിന്റെ വടക്ക്-കിഴക്കിൽ സ്ഥിതി ചെയ്യുന്ന പട്ടണമാണ്‌ ശാന്തകൻ(, Jawi: , ) .പല സമയങ്ങളിലും എലോപുറ എന്ന് അറിയപ്പെട്ടിരുന്ന സ്ഥലമാണ്‌ ഇത്.സബഹിലെ കോട്ട കിനബാലു നഗരം കഴിഞ്ഞാൽ ഏറ്റവും വലിയ രണ്ടാമത്തെ രണ്ടാമത്തെ നഗരമാണ്‌ ഇത്.ശാന്തകൻ ഡിവിഷന്റെ ഭരണ തലസ്ഥാനവും മുൻപത്തെ തലസ്ഥാനവുമായിരുന്ന ബ്രിട്ടീഷ് നോർത്ത് ബോർനിയൊ യുടെ കിഴക്കൻ തീരത്താണ്‌ ഈ പട്ടണം.157,330ൽ പരം ജനങ്ങൾ ഈ പട്ടണത്തിൽ താമസ്സിക്കുന്നുണ്ട് .മുൻസിപ്പൽ പ്രദേശം കൂടി കണക്കാക്കിയാൽ ജനസംഖ്യ ഏകദേശം 396290 ഓളം വരും.
ശാന്തകൻ സ്ഥാപിക്കുന്നത് വരെ സുലു ദ്വീപ് സമൂഹത്തിന്റെ സാമ്പത്തിക മേധാവിത്വത്തിനായി സ്പെയിനും സുലു സുൽത്താനേറ്റും അവകാശവാദം ഉന്നയിച്ചിരുന്നു.1878ൽ സുൽത്താനേറ്റ് വടക്ക്-കിഴക്കൻ ബോർണിയോ ആസ്ട്രിയോ-ഹംഗേറിയൻ ഉടമ്പടി പ്രകാരം ഈ പ്രദേശം ബ്രിട്ടീഷ് കോളനിയായി മാറി.1885ലെ മാഡ്രിഡ് പ്രോട്ടോക്കോൾ പ്രകാരം ബ്രിട്ടീഷ്,സ്പെയിൻ,ജർമ്മനി എന്നിവർ ഒപ്പുവച്ചു.ഇതോടെ സുലു ദ്വീപ സമൂഹത്തിന്റെ മേലുള്ള സ്പാനിഷ്ൺറ്റെ പരമധികാരം ഉറപ്പിച്ചു.വടക്കൻ ബോർണിയോയിലെ ബ്രിട്ടീഷ് ബന്ധത്തിൽ സ്പെയ്നും ഇടപ്പെട്ടില്ല .

1879ൽ ബ്രിട്ടീഷ് നോർത്ത് ബോർണിയ കമ്പനി ശാന്തകനിൽ കമ്പനി സ്ഥാപിച്ചു.നോർത്ത് ബോർണിയയിലെ ഭരണ കേന്ദ്രമായി വാണിജ്യ വ്യവസായത്തിന്‌ മുന്നേറ്റം കുറിച്ചു.ബ്രിട്ട്ഷുകാർ ചൈനയിൽ ബ്രിട്ടീഷ് ഹോങ്ങ് കോങ്ങിലേക്ക് കുടിയേറ്റത്തെ പ്രോൽസാഹിപ്പിച്ചു.ഇത് ശാന്തകനിലെ സാമ്പത്തിക വളർച്ചക്ക് കാരണമായി.ഈ ഉയർച്ച ജപ്പാനീസ് സേന ഇവിടെ കൈയ്യടക്കുന്നതു വരെ തുടർന്നു.രണ്ടാം ലോകയുദ്ധ കാലത്ത് ,1944ൽ തുടർച്ചയായ ബോബിങ്ങ് കാരണം ഈ പട്ടണം പൂർണമായി നശിപ്പിക്കപ്പെട്ടു.സാമ്പത്തികമില്ലാത്തതിനാൽ പുനർനിർമ്മാണം നടന്നില്ല.ഈ പ്രദേശത്തിന്റെ അധികാരം നോർത്ത് ബോർണിയ ക്രോൺ കോളനി സർക്കാരിന്‌ നൽകി.അനന്തരമായി,നോർത്ത് ബോർണിയയുടെ ഭരണ തലസ്ഥാനം ജെസ്സെൽട്ടണിലേക്ക് മാറ്റി.1948-1955 കാലഘട്ടത്തിൽ കോളനി ഓഫീസ് പുനർനിർമ്മിക്കാനും വികസിപ്പിക്കാനും പദ്ധതിയിട്ടു.ക്രൗൺ കോളനി സർക്കാർ മൽസ്യ ബന്ധന വ്യവസായത്തിനെ വികസിപ്പിച്ചു.ഇന്ന്,ശാന്തകനിൽ തെക്കേ ഫിലിപ്പൈൻസിൽ നിന്ന് അനധികൃത കുടിയേറ്റങ്ങൾ നടക്കുന്നുണ്ട്.

എണ്ണ,പുകയില,കാപ്പി,തടി,ചൾരി എന്നിവ കയറ്റുമതി ചെയ്യുന്ന പ്രധാന തുറമുഖമാണ്‌ ശാന്തകൻ.മൽസ്യ ബന്ധനം,കപ്പൽ നിർമ്മാണം,പരിസ്ഥിതി ടൂറിസം,ഉല്പാദനം എന്നിവയിലൂടെയും ധാരാളം പണം ഇവിടേക്ക് ലഭിക്കുന്നുണ്ട്.

ശാന്തകനിലെ പ്രധാന ടൂറിസ്റ്റ് കേന്ദ്രങ്ങളാണ്‌ ശാന്തകൻ ഹെറിറ്റേജ് മ്യൂസിയം,ശാന്തകൻ കൾച്ചർ ഫെസ്റ്റിവൽ,ശാന്തകൻ വാർ മെമ്മോറിയൽ,സെപിലോക് ഉറാങ്ങ് ഊട്ടാൻ സാങ്ങ്ച്വറി(Sepilok Orang utan sanctury),ടർട്ടൈൽ ഐലൻഡ് നാഷണൽ പാർക്ക്,ഗോമന്റോങ്ങ് ഗുഹകൾ എന്നിവയും സഞ്ചാരികളെ ആകർഷിക്കുന്നു.



</doc>
<doc id="324964" url="https://ml.wikipedia.org/wiki?curid=324964" title="വിജയനഗര">
വിജയനഗര

ഉത്തര കർണാടകയിലെ ബെല്ലാരി ജില്ലയിലെ ഒരു പൈതൃക കേന്ദ്രം ആണ് വിജയ നഗര. ദക്ഷിണേന്ത്യ മുഴുവൻ വ്യാപിച്ചു കിടന്നിരുന്ന വിജയനഗര സാമ്രാജ്യത്തിന്റെ തലസ്ഥാനം ആയിരുന്നു ഇവിടം. ഹംപി എന്ന പേരിലാണ് ഇപ്പോൾ ഈ സ്ഥലം അറിയപ്പെടുന്നത്.

1500കളിൽ വിജയ നഗരയിൽ ഏതാണ്ട് 500,000 പേർ താമസക്കാരായി ഉണ്ടായിരുന്നു.അതായത് ജനസംഖ്യയിൽ പരിസിനെക്കാൾ മൂന്നിരട്ടി വലുതും ബെയ്ജിങ്ങിന്റെ തൊട്ടു താഴെ സ്ഥിതി ചെയ്തിരുന്നതുമായ ഒരു പ്രദേശം ആയിരുന്നു ഇവിടം. വിജയനഗരത്തിന്റെ അവശിഷ്ടങ്ങൾ ഇപ്പോൾ ലോക പൈതൃക പട്ടികയിൽ ഇടം പിടിച്ച ഇന്ത്യയിലെ അപൂർവ്വം സ്ഥലങ്ങളിൽ ഒന്നാണ്.

നഗരത്തിന്റെ സിംഹഭാഗവും സ്ഥിതി ചെയ്യുന്നത് തുംഗഭദ്ര നദിയുടെ തെക്കുഭാഗത്താണ്. വിരുപാക്ഷ ക്ഷേത്ര സമുച്ചയത്തിനോട്‌ ചുറ്റിപറ്റി ആണ് ഹംപിയിലെ ഈ നഗരത്തിന്റെ കിടപ്പ്. രാമായണത്തിൽ പ്രതിപാദിക്കുന്ന വാനരാജ്യമായ കിഷ്കിന്ധ അടക്കം പരിസര പ്രദേശങ്ങളിൽ ഒരുപാട് തീർഥാടനകേന്ദ്രങ്ങളും സ്ഥിതി ചെയ്യുന്നുണ്ട്. ചരിത്ര പ്രധാനമായ ഹനുമാൻ ക്ഷേത്രം (ഹനുമാന്റെ മാതാവായ അഞ്ജന, അഞ്ജനയുടെ ഭർത്താവ് കേസരി, ശബരി എന്നിവരുടെ ഗുഹാ വീട്), പമ്പസരോവർ എന്നറിയപ്പെടുന്ന വിശുദ്ധ കുളം എന്നിവ ഈ വാനരാജ്യത്താണ് സ്ഥിതിചെയ്യുന്നത്. രാമായണ പുരാണത്തിലെ വാനര (കുരങ്ങ്) രാജാവായിരുന്ന സുഗ്രീവന്റെ ഗുഹാ വീടായാണ് ഇത് അറിയപ്പെടുന്നത്. 
ബാലിയുടെ അനുജനായ സുഗ്രീവനാണ് ബാലിക്കു ശേഷം വാനര രാജ്യമായ കിഷ്‌കിന്ധ ഭരിച്ചത്. സൂര്യഭഗവാന്റെ പുത്രനായിരുന്ന ഹനുമാനാണ് സീതയെ വീണ്ടെടുക്കുന്നതിന് രാവണനെതിരെ യുദ്ധം ചെയ്യാൻ രാമനെ സഹായിച്ചത്.

വിജയ (വിജയം), നഗര (നഗരം) - വിജയ നഗരം (The City of Victory) എന്ന വാക്കിൽ നിന്നാണ് വിജയ നഗര എന്നു പേരു വന്നത്. 
തെക്കേ ഇന്ത്യയിലെ ഡെക്കാൻ പ്രദേശത്ത് 14,15,16 നൂറ്റാണ്ടുകളിലായി നിലനിന്നിരുന്ന വിജയനഗര സാമ്രാജ്യത്തിന്റെ തലസ്ഥാന നഗരിയായിരുന്നു വിജയ നഗര.
അന്നത്തെ ചരിത്ര നഗരത്തിന്റെ ശേഷിപ്പുകൾ പരന്നുകിടക്കുന്ന ഹംപി ഇന്ന് യുണെസ്‌കോയുടെ ലോക പൈതൃക കേന്ദ്രങ്ങളിൽ ഉൾപ്പെട്ടിട്ടുണ്ട്.

വിജയനഗരത്തെപ്പറ്റി 1336-ൽ എഴുതപ്പെട്ട ശിലാലിഖിതങ്ങളിൽ പരാമർശമുണ്ട്കർണാടകയിലെ ഹംപിയിലും പരിസര പ്രദേശങ്ങളിലുമായാണ് നഗരിയുടെ ചരിത്രാവശിഷ്ടങ്ങൾ നിലനിൽക്കുന്നത്.
1378-ൽ നഗരി ഏറെ അഭിവൃദ്ധിയുള്ളതായിരുന്നുവെന്ന്‌ ഫെരിഷ്ത പറയുന്നു. തുംഗഭദ്രാതീരത്ത് ഹേമകുണ്ഡ മലനിരകളാൽ ചുറ്റപ്പെട്ടു കിടക്കുന്ന നഗരിയുടെ ചുറ്റളവ് അറുപതു മൈലാണെന്ന് 1420-21-ൽ വിജയനഗരം സന്ദർശിച്ച കോണ്ടിയും ഇരുപത്തിനാലു മൈലാണെന്ന് ഫ്രഡറിക്കും രേഖപ്പെടുത്തുന്നു. 
1440-കളിലെത്തിയ അബ്ദുർ റസാഖ് സമർഖണ്ഡി യാണ് നഗരത്തെ കുറിച്ച് വളരെ അധികം വിശദാംശങ്ങൾ നൽകുന്നത്.
നഗരത്തിനു ചുറ്റും ഏഴു കൽ മതിലുകൾ ഉണ്ട്. ഏഴാം കോട്ടക്കകത്താണ് രാജകൊട്ടാര സമുച്ചയം. ഒന്നാം കോട്ടയുടെ തെക്കും വടക്കുളള വാതിലുകൾ തമ്മിലുളള ദൂരം രണ്ടു പർസാങ് (ഏട്ടുമൈൽ) ആണ്.ഒന്നും രണ്ടും മൂന്നും കോട്ടമതിലുകൾക്കിടയിലുളള സ്ഥലങ്ങളിൽ കൃഷിയും വീടും തോട്ടങ്ങളുമുണ്ട്. മൂന്നുമുതൽ ഏഴുവരേയുളള കോട്ടമതിലുകൾക്കിടയിൽ കടകളും ബാസാറുകളു വസതികളുമുണ്ട്. ഏഴാം മതിലിനകത്ത് രാജകൊട്ടാരത്തിനു ചുറ്റുമായി സ്വർണവും രത്നങ്ങളും വിൽക്കുന്ന നാലു വലിയ മാർക്കറ്റുകളുണ്ട്. റോസാപ്പൂക്കൾ സുലഭമായിരുന്നു.





</doc>
<doc id="324965" url="https://ml.wikipedia.org/wiki?curid=324965" title="ഷിനാൻ ജില്ല">
ഷിനാൻ ജില്ല

ഷാങ്ങ്ഡോങ്ങിലെ ഖിങ്ങ്ഡ്വോവിലെ ഒരു പട്ടണ ജില്ലയാണ്‌ ഷിനാൻ ജില്ല(.ഏകദേശം 30.01 സ്ക്വയർ കിലോ മീറ്റർ വിസ്തൃതിയിൽ (7,420 ഏക്കർ:11.59 സ്ക്വയർ മൈൽ) വ്യാപിച്ചാണ്‌ ഈ പട്ടണം കിടക്കുന്നത്.2007ലെ കണക്ക് പ്രകാരം ഏകദേശം 527000 ജനങ്ങൾ ഇവിടെ താമസിക്കുന്നുണ്ട്.

തീര ദേശ കുന്നുകളായ ഭൂപ്രദേശത്താണ്‌ ഷിനാൻ ജില്ല സ്ഥിതി ചെയ്യുന്നത്.മൺസൂണ്‌ കാലാവസ്ഥയാണ്‌ ഇവിടെയുള്ളത്.ഈർപ്പമേറിയ വായുവും,ധരാളം മഴയും,നാല്‌ വ്യത്യസ്ത കാലാവസ്ഥയും ഇവിടെയുണ്ട്.ഇരുപതാം നൂറ്റാണ്ടിലെ ജർമ്മൻ ആർക്കിടക്ച്ചറിലുള്ള അപൂർവം മലേഷ്യൻ നഗരങ്ങളിൽ ഒന്നാണ്‌ ഇത്.

പത്തൊമ്പതാം നൂറ്റാണ്ടിന്റെ മധ്യത്തോടെ യൂറോപ്യന്മാർ ചൈനയുമായി നിർബന്ധപൂർവം വ്യാപാരത്തിൽ ഏർപ്പെടുവാൻ പ്രേരിപ്പിച്ചു.1898ൽ ചൈനയിൽ നിന്ന് കിയൗത്സ്ചൌ കടലിടുക്ക് കീഴടക്കി.അതിനു ശേഷം ഈ നഗരത്തെ മൽസ്യ ഗ്രാമമായി വളർത്തി.ഖിങ്ങ്ദോയുടെ ഭാഗമായി നിർമ്മിച്ച ഈ ഭാഗം ഇന്ന് ഷിനാൻ ജില്ലയായി അറിയപ്പെടുന്നു.

ഷിനാൻ ഇന്ന് രാഷ്ട്രീയ,സാമ്പത്തിക,വ്യവസായ രംഗങ്ങളുടെ കേന്ദ്രമാണ്‌.ഫോർച്യൂൺ 500 കമ്പനികളുടെ എണ്ണം ഉയർന്നുകൊണ്ടീക്കുന്നു.നഗര കേന്ദ്രീകരണം പ്രദേശങ്ങളെ വിഭഗിച്ചും നടത്തിയിരിക്കുന്നു.അവയിൽ തുറമുഖങ്ങൾ,സെവനങ്ങളും ഉപകരണങ്ങളും എത്തിക്കാനുള്ള സ്ഥലങ്ങൾ ,ടൂറിസം മേഖലകൾ,സോഫ്റ്റ്‌വേർ ഐ.ടി.രംഗങ്ങൾ,മുത്ത കച്ചവട സ്ഥലങ്ങൾ സാമ്പത്തിക പ്രദേശങ്ങൾ എന്നിങ്ങനെ ഭാഗിച്ചിരിക്കുന്നു.

ഖിങ്ങ്ദോ ഇന്റർനാഷണൽ സെയിലിങ്ങ് സെന്റെറിന്റെ() സ്ഥിതി ചെയ്യുന്നത് ഷിനാൻ ജില്ലയിലാണ്‌.2008ൽ സമ്മർ ഒളിമ്പിക്സ് നടത്താനായി നിർമ്മിച്ചതാണ്‌ ലോകോത്തര നിലവാരമുള്ള മറീന (ജല മൽസരത്തിനു ഉപ്യോഗിക്കുന്ന കടൽ പ്രദേശം).ഈ സ്ഥലം ഒളിമ്പിക്സിനും പാരാഒളിമ്പിക്സിനും നീന്തൽ മൽസരങ്ങൾക്ക് ഇവിടം ഉപയോഗിച്ചു.2005 മുതൽ ക്ലിപ്പർ റൗണ്ട് ദി വേൾഡ് യാക്ക് റേസിന്റെ വേദിയുടെ ഒരു ഭാഗം ഇവിടെയാണ്‌ നടക്കുന്നത്.

മൂന്നിലധികം ടൂരിസ്റ്റ് ക്വാർടേഴ്സുകൾ സ്ഥിതി ചെയ്യുന്നു.കടലോര ദൃശ്യങ്ങളും ബിച്ചും അവിടെ നിന്നാൽ കാണാം.




</doc>
<doc id="324973" url="https://ml.wikipedia.org/wiki?curid=324973" title="എ.എം.എൽ.പി.സ്കൂൾ,പയമ്പാലശ്ശേരി">
എ.എം.എൽ.പി.സ്കൂൾ,പയമ്പാലശ്ശേരി

സാമുഹ്യ പ്രവർത്തകനും നവോത്ഥാന പ്രവർത്തകനുമായ കെ.വി.വീരൻ ഹാജി അഥവാ കറുത്തേടത്ത് വീരൻ ഹാജി ആണ് ഈ സ്കൂൾ സ്ഥാപിച്ചത്.1997ഇൽ അദ്ദേഹത്തിന്റെ നിര്യാണത്തെ തുടർന്ന് അദ്ദേഹത്തിന്റെ മകൻ ഡോ:യു. സി അബ്ദുൽ ജലീൽ സ്കൂളിന്റെ മാനേജർ സ്ഥാനം എറ്റെടുത്തു.

വിദ്യാഭ്യാസപരമായി വളരെ പിന്നോക്കം നിന്നിരുന്ന പുല്ലോറമ്മൽ എന്ന അവികസിതമായിരുന്ന പ്രദേശത്തെ ധാരാളം പേർ ഈ വിദ്യാലയത്തിലൂടെ പ്രാഥമിക വിദ്യാഭ്യാസം നേടുകയുണ്ടായി. 
തുടങ്ങി ഒരുപാട് എന്ജിനീരിംഗ് ബിരുധധാരികളും അധ്യാപകരെയും വാർത്തെടുത്ത കോഴിക്കോട് ജില്ലയിലെ മികച്ച സ്കൂൽ ആണ് ഇത്.


</doc>
<doc id="324974" url="https://ml.wikipedia.org/wiki?curid=324974" title="ജോഷ് ഹേസ‌ൽവുഡ്">
ജോഷ് ഹേസ‌ൽവുഡ്

ഓസ്ട്രേലിയയ്ക്കുവേണ്ടി അന്താരാഷ്ട്ര ക്രിക്കറ്റിൽ കളിക്കുന്ന താരമാണ് ജോഷ് റെജിനാൾഡ് ഹേസ‌ൽവുഡ് എന്ന ജോഷ് ഹേസ‌ൽവുഡ്.ഒരു വലംകൈയൻ പേസ് ബൗളർ ആണ് അദ്ദേഹം.2010ൽ,തന്റെ പത്തൊൻപതാം വയസ്സിൽ ഇംഗ്ലണ്ടിനെതിരെനടന്ന ഏകദിന മൽസരത്തിലൂടെ ആഭ്യന്തര ക്രിക്കറ്റിൽ അരങ്ങേറിയ ഹേസ‌ൽവുഡ് ഓസ്ട്രേലിയയ്ക്കുവേണ്ടി ഏകദിനക്രിക്കറ്റിൽ അരങ്ങേറുന്ന ഏറ്റവും പ്രായംകുറഞ്ഞ താരമായിരുന്നു.2008ലെ അണ്ടർ 19 ലോകകപ്പ്,2015 ക്രിക്കറ്റ് ലോകകപ്പ് എന്നീ ടൂർണ്ണമെന്റുകളിലും അദ്ദേഹം പങ്കെടുത്തിട്ടുണ്ട്.2014ൽ ഇന്ത്യക്കെതിരായ പരമ്പരയിലൂടെ ടെസ്റ്റ് ക്രിക്കറ്റിൽ അരങ്ങേറിയ ഹേസൽവുഡ് ആദ്യമൽസരത്തിൽതന്നെ അഞ്ചുവിക്കറ്റ് നേട്ടം കൈവരിച്ചിട്ടുണ്ട്.2015ലെ ട്രാൻസ് ടാസ്മാൻ ട്രോഫിക്കിടെ അഡലെയ്ഡ് ഓവലിൽ നടന്ന ആദ്യ പകൽ-രാത്രി ടെസ്റ്റ് മൽസരത്തിൽ 70 റൺസ് വഴങ്ങി 6 വിക്കറ്റ് വീഴ്ത്തിയതാണ് അദ്ദേഹത്തിന്റെ കരിയറിലെ ഏറ്റവും മികച്ച പ്രകടനം
.പ്രാദേശിക ക്രിക്കറ്റിൽ സിഡ്നി സിക്സേഴ്സ് ടീമിനുവേണ്ടിയാണദ്ദേഹം കളിക്കുന്നത്.


</doc>
<doc id="324991" url="https://ml.wikipedia.org/wiki?curid=324991" title="ഖോ ഖോ">
ഖോ ഖോ

പന്ത്രണ്ട് പേരടങ്ങുന്ന ടീം കളിക്കുന്ന ഒരു കളിയാണ് ഖോ ഖോ.ഒന്പത് പേർമാത്രമാണ് കളിക്കളത്തിലുണ്ടാവുക.എതിർ ടീമിലെ അംഗങ്ങളെ തൊടുന്ന കബഡിപോലുള്ള ഒരു കളിയാണിത്.ഇന്ത്യയിലെ പ്രശസ്തമായ പരമ്പരാഗതമായ കളികളിലൊന്നാണിത്.ദക്ഷിണാഫ്രിക്കയിലും ഈ കളി നിലവിലുണ്ട്.

1987 ൽ ഇന്ത്യയിലെ കൊൽക്കത്തയിൽ നടന്ന സാഫ് ഗെയിംസ് സമയത്താണ് എഷ്യൻ ഖോ ഖോ ഫെഡറേഷൻ സ്ഥാപിതമായത്.ഇന്ത്യ, ബംഗ്ലാദേശ്,പാകിസ്താൻ,ശ്രീലങ്ക,നേപ്പാൾ,മാലിദ്വീപുകൾ എന്നിവയായിരുന്നു അംഗങ്ങൾ.1996 ൽ കൊൽക്കത്തയിലാണ് ആദ്യ ഏഷ്യൻ ചാമ്പ്യൻഷിപ്പ് നടന്നത്.ബംഗ്ലാദേശിലെ ധാക്കയിലായിരുന്നു രണ്ടാമത്തെ ചാമ്പ്യൻഷിപ്പ് നടന്നത്.1996ൽ.ഇന്ത്യ, ബംഗ്ലാദേശ്,പാകിസ്താൻ,ശ്രീലങ്ക,നേപ്പാൾ,തായ് ലൻറ്,ജപ്പാൻ എന്നീ രാജ്യങ്ങളാണ് മത്സരത്തിൽ പങ്കെടുത്തത്.



</doc>
<doc id="324992" url="https://ml.wikipedia.org/wiki?curid=324992" title="വ്യാഘ്രപാദൻ">
വ്യാഘ്രപാദൻ

ഭാരത മഹര്ഷി പരമ്പരയിൽ പെട്ട ഒരു മഹര്ഷി ശ്രേഷ്ഠൻ ആണ് വ്യാഘ്രപാദ മഹർഷി.
വ്യാഘ്രപാദ മഹർഷിക്ക്‌ പാർവ്വതീസമേദനായി ശ്രീ പരമേശ്വരൻ ദർശനം നൽകിയതിനെ അനുസ്‌മരിച്ച്‌ നടക്കുന്ന പ്രസിദ്ധമായ വൈക്കത്തഷ്ടമി. 
വൃശ്ചിക മാസത്തിലെ കൃഷ്ണ പക്ഷത്തിലെ അഷ്ടമിനാളിൽ കൊണ്ടാടുന്ന വൈക്കത്തഷ്ടമി കേരളത്തിലെ ഏറ്റവും പ്രാധാന്യമുള്ള ഉത്സവങ്ങളിൽ ഒന്നാണ്.
മഹർഷിക്ക്‌ ദർശനം നൽകിയ സ്‌ഥലം വ്യാഘ്രപാദത്തറ എന്നാണ്‌ അറിയപ്പെടുന്നത്‌.


</doc>
<doc id="324994" url="https://ml.wikipedia.org/wiki?curid=324994" title="ഭൂട്ടാന്റെ ചരിത്രം">
ഭൂട്ടാന്റെ ചരിത്രം

ഭൂട്ടാന്റെ പ്രാചീന ചരിത്രം പുരാണങ്ങളിൽ നിന്നാണ്‌ മനസ്സിലാക്കുന്നത്. അതുകൊണ്ടു തന്നെ അത് അജ്ഞാതവുമാണ്‌. 2000 ബി.സി മുൻപ് തന്നെ ഭൂട്ടാന്റെ തെളിവുകൾ ലഭിച്ചിട്ടുണ്ട്. ഏഴാം നൂറ്റാണ്ട് ബി.സിയിൽ കൂച്-ബേഹർ രാജാക്കന്മാരും സംഗൽദിപ് രാജാക്കന്മാരും ഇവിടം ഭരിച്ചിരുന്നു. എന്നാൽ ഒൻപതാം നൂറ്റാണ്ടിലുണ്ടായിരുന്ന ടിബറ്റൻ ബുദ്ധിസത്തിന്റെ ആരംഭത്തെ പറ്റി തെളിവുകൾ ലഭ്യമല്ല. അക്കാലത്ത് ടിബറ്റിൽ നിന്ന് ധാരാളം സന്ന്യാസികൾ ഭൂട്ടാനിലേക്ക് പലായനത്തിന്‌ നിർബന്ധിതരായി. ദ്രുക്പ കഗ്യുപ(Druka Kagyupa) വിദ്യാലയം പന്ത്രണ്ടാം നൂറ്റാണ്ടിൽ സ്ഥാപിതമായി. ഇന്ന് ഭൂട്ടാനിൽ ഏറ്റവുമധികം ആളുകൾ ബുദ്ധമതക്കാരാണ്‌. ഈ രാജ്യത്തിന്റെ രാഷ്ട്രീയത്തിന്‌ മതത്തിന്റെ ചരിത്രവുമായി അഭേദ്യമായ ബന്ധമുണ്ട്. ധാരാളം മത വിദ്യാലയങ്ങൾക്കും മഠങ്ങൾക്കും ഇത്തരം ബന്ധങ്ങളുണ്ട്.

മറ്റ് രാജ്യങ്ങളുടെ ചരിത്രത്തിൽ നിന്ന് വളരെ വ്യത്യസ്ത അപൂർവം രാജ്യങ്ങളിൽ ഒന്നാണു ഭൂട്ടാൻ. ഈ രാജ്യത്തെ ആരും കീഴടക്കിയിട്ടില്ല, ആരെയും കീഴടക്കിയിട്ടില്ല, രാജ്യത്തിനു പുറത്ത് നിന്ന് ആരും ഭരിച്ചിട്ടില്ല. കാമരൂപ രാജവംശത്തിന്റെ കാലഘട്ടത്തിലും ടിബറ്റൻ കാലഘട്ടത്തിലും 7, 9 നൂറ്റാണ്ടുകളിൽ ചൂതാട്ടം നടക്കാറുണ്ടായിരുന്നുവെന്ന് പറയുന്നെങ്കിലും തെളിവ് ലഭ്യമല്ല. ചരിത്ര രേഖ പരിശോധിച്ചാൽ ഒരു കാര്യം വ്യക്തമാകും. ഈ രാജ്യം എപ്പോഴും അവരുടെ അതിർത്തി സംരക്ഷിച്ചിരുന്നു
ഗവനഗ് നാംഗ്യാൽ(Ngawanag Namgyal) 1616ലാണ്‌ ഈ രാജ്യത്തെ ഏകീകരിക്കുന്നത്. പടിഞ്ഞാറൻ ടിബറ്റിലെ ലാമയായിരുന്ന അദ്ദേഹം ഷബ്ദ്രുങ്ങ് റിമ്പോച്ചെ (Zhabdrung RinpOche) എന്നറിയപ്പെടുന്നു. ഇദ്ദേഹം മൂന്ന് ടിബറ്റൻ ആക്രമണങ്ങളെ കീഴടക്കി. ഭരണ നിയമം കൊണ്ട് വരികയും ട്സ ഇങ്ങ്(Tsa Yig) ക്രോഡീകരിക്കുകയും മതാധിഷ്ഠിത വിദ്യാഭ്യാസം നല്കുകയും ആഭ്യന്തര ഭരണ വ്യവസ്ഥ കൊണ്ടുവന്ന് പുരോഹിത ഭരണം ആരംഭിക്കുകയും ചെയ്തു. അദ്ദേഹത്തിന്റെ മരണത്തിനു ശേഷം ആഭ്യന്തരയുദ്ധത്തിനു തുടക്കം കുറിക്കുകയും ഷബ്ദ്രുങ്ങ് ഭരണം 200 വർഷം കൊണ്ട് അവസാനിക്കുകയും ചെയ്തു. 1885ൽ ഉഗ്യെൻ വാങ്ങ്ചൂക് (Ugyen Wangchuck) അധികാരത്തിലെത്തുകയും ഇന്ത്യയിൽ ബ്രിട്ടിഷുകാരുമായി സഹകരിക്കുകയും ചെയ്തു.

1907ൽ ഉഗ്യെൻ വാങ്ങ്ചൂക് ഭൂട്ടാന്റെ പാരമ്പര്യ കിരീടാവകാശിയായി. രണ്ടാം ലോകയുദ്ധത്തിനു ശേഷം ഭൂട്ടാൻ പതുക്കെ പുതിയ പദ്ധതികൾ ആരംഭിച്ചു. നാഷണൽ അസംബ്ലി, റോയൽ ഭൂട്ടാനീസ് ആർമി, റോയൽ കോർട്ട് ഓഫ് ജസ്റ്റിസ് എന്നിവ രൂപീകരിച്ചു. പുതിയ ഭരണ ഘടന രൂപീകരിച്ചു. 1971ൽ ഐക്യരാഷ്ട്ര സഭയിൽ അംഗത്വം നേടി. 



</doc>
<doc id="324996" url="https://ml.wikipedia.org/wiki?curid=324996" title="പൊരിച്ച ഐസ്ക്രീം">
പൊരിച്ച ഐസ്ക്രീം

ഐസ്ക്രീം ബ്രഡ്ഡ് പൊടിയിൽ പൊതിഞ്ഞ് പെട്ടെന്ന് എണ്ണയിലിട്ട് പൊരിച്ചെടുത്ത് ഉണ്ടാക്കുന്ന ഡെസെർട്ടാണ് പൊരിച്ച ഐസ്ക്രിം. തണുത്ത് ഐസ്ക്രീമിന്റെ ചുറ്റും ബ്രഡ്ഡിന്റെ ഒരു പൊരിഞ്ഞ കവചമുണ്ടായിരിക്കും. അതുകൊണ്ട് ഇതിന്റെ പുറം ചൂടായിരിക്കുമെങ്കിലും അകത്തുള്ള ഐസ്ക്രീം തണുത്തുതന്നെയിരിക്കും.

എന്നാണ് ഈ ഡെസെർട്ട് കണ്ടുപിടിച്ചത് എന്നതിനെ സംബന്ധിച്ച് വ്യത്യസ്ത വിവരണങ്ങൾ നിലനിൽക്കുന്നുണ്ട്. ഐസ്ക്രീം സൺഡേ അവതരിപ്പിച്ച 1893 ലെ ചിക്കാഗോ വേൾഡ് ഫെയറിലാണ് ഇത് ആദ്യമായി അവതരിപ്പിച്ചതെന്ന് ഒരു വാദം. 1894 ലെ ഒരു ഫിലാഡെൽഫിയൻ കമ്പനിയാണ് ഇത് കണ്ടുപിടിച്ചത് എന്ന് മറ്റൊരു വാദം. 1960 കളിൽ ജപ്പാനിലെ ടെംമ്പുറ റസ്റ്റോറന്റുകളാണ് ഇത് കണ്ടുപിടിച്ചത് എന്ന് മൂന്നാമതൊരുവാദം.


</doc>
<doc id="325002" url="https://ml.wikipedia.org/wiki?curid=325002" title="മ്യാന്മാറിന്റെ ചരിത്രം">
മ്യാന്മാറിന്റെ ചരിത്രം

മ്യാന്മാറിനെ ബർമ്മ എന്നും അറിയപ്പെടുന്നു.മ്യാന്മറിന്റെ ചരിത്രം മനുഷ്യന്‌ സ്ഥിര താമസം തുടങ്ങിയതു മുതലുള്ള കാലഘട്ടം മുതൽ തന്നെ തുടങ്ങുന്നു.13000 വർഷം മുതലുള്ള ചരിത്രം അതിൽ വരുന്നു.ഇറ്റവും പഴക്കമുള്ള രേഖയായി കരുതുന്നത് ടിബറ്റോ-ബർമാൻ സംസാരിക്കുന്ന ജനങ്ങൾ പ്യു നഗര സംസ്ഥാനത്ത് താമസിക്കുന്ന, പ്യായ്ക്ക് തെക്കുള്ളവർ തേർവാഡ ബുദ്ധിസം സ്വീകരിച്ചിരുന്നു എന്നതാണ്‌.

മ്യാന്മാറിലെ ഒരു വിഭാഗം ജനങ്ങളാണ്‌ ബാമർ .ഒൻപതാം നൂറ്റാണ്ടിൽ ഇരവാഡി താഴ്വരയിലേക്ക് ബാമർ ജനങ്ങൾ പ്രവേശിച്ചു).ഇവർ പഗാൻ രാജവംശം സ്ഥാപിച്ചു (1044-1287) .ഇരാവാഡി താഴ്വരയിലും പ്രാന്തപ്രദേശത്തും ആദ്യമായണ്‌ ഒരു സ്ഥലത്ത് ജനങ്ങൾ ഏകീകരിക്കുന്നത്.ബർമ്മീസ് ഭാഷയും ബാമർ സംസ്ക്കാരവും പതുക്കെ ഈ കാലഘട്ടത്തിൽ പ്യൂ സംസ്ക്കാരത്തിനു ബദലായി മാറി.1287ൽ ആദ്യമായി മംഗോൾ ആക്രമണത്തിന്‌ ബർമ്മ വേദിയായി.

ധാരാളം ചെറു രാജ വംശങ്ങൾ ഇവിടെയുണ്ടായിരുന്നു.അവ(Ava) രാജവംശം ,ഹാന്താവാഡ്ഡി രാജ വംശം മ്രൗക് യൂരാജ വംശം ഷാൻ സംസ്ഥാനം എന്നിവയായിരുന്നു അതിൽ പ്രധാനം.ഈ സ്ഥത്തിലെ മേധാവിത്തത്തിനായി ഇവർ പരസ്പ്പരം പൊരുതി കൊണ്ടിരുന്നു.

പതിനാറാം നൂറ്റാണ്ടിൽ രണ്ടാം പകുതിയിൽ ടൗങ്ങൂ (Taungoo) രാജവംശം രാജ്യത്തെ ഏകീകരിച്ചു.വളരെ കുറച്ച് കാലത്തിനുള്ളിൽ തെക്ക്-കിഴക്കൻ ഏഷ്യയിലെ ഏറ്റവും വലിയ സാമ്രാജ്യം സ്ഥാപിച്ചു.പിന്നീട് ടൗങ്ങൂ രാജാക്കന്മർ ഭരണ സൗകര്യ്ത്തിനും സാമ്പത്തിക നിലനിൽപ്പിനും വേണ്ടി പല സ്ഥാപനങ്ങളും നിർമ്മിച്ചു.പതിനേഴാം നൂറ്റാണ്ടിലും പതിനെട്ടാം നൂറ്റാണ്ടിന്റെ ആദ്യകാലങ്ങളിലും രാജ്യം സമാധാനപൂർണ്ണവും ഐശ്വര്യപ്രധമായിരുന്നു.പതിനെട്ടാം നൂറ്റാണ്ടിന്റെ രണ്ടാം പകുതിയിൽ കൊൻബൗങ്ങ് രാജവംശം(1752-1885) അധികാരത്തിലേറി. ടൗങ്ങു രാജ്യത്തെ പുനർ നിർമ്മികുകയും കേന്ദ്രീകൃത ഭരണ സംവിധാനമുണ്ടാക്കി.ഏഷ്യയിലെ ഏറ്റവും സാക്ഷരതയുള്ള സംസ്ഥാനങ്ങളിൽ ഒന്നായി ബർമ്മ മാറി. ഈ രാജ വംശം അയൽ രാജ്യങ്ങളുമായി യുദ്ധത്തിലേർപ്പെട്ടു ആംഗ്ലോ-ബർമ്മീസ് യുദ്ധങ്ങൾ(1824-85) ബ്രിട്ടീഷ് കോളനി ഭരണത്തിനു വഴി തെളി
ച്ചു.

ബ്രിട്ടീഷ് ഭരണ കാലത്തിൽ സാമൂഹിക,സാമ്പത്തിക,സാംസ്ക്കാരിക ,ഭരണ തലങ്ങളിൽ വലിയ മാറ്റങ്ങൾ സൃഷ്ടിച്ചു.ബ്രിട്ടീഷ് ഭരണ കാലത്തിൽ ബർമ്മയിൽ ആഭ്യന്തര യുദ്ധങ്ങൾ തുടർന്നു.ചരിത്രത്തിലെ ഏറ്റവും നീളമേറിയ ആഭ്യന്തര യുദ്ധങ്ങൾ നടന്ന ഒരു രാജ്യമണ്‌ മ്യാന്മാർ.1948ൽ ഈ രാജ്യം സ്വാതന്ത്യമായി.1962 മുതൽ 2010 വരെ സൈനിക ഭരണമായിരുന്നതിനാൽ ലോകത്തിലെ തന്നെ ഏറ്റവും അവികസിത രാജ്യങ്ങളിൽ ഒന്നാണ്‌ ഈത്ത്.



</doc>
<doc id="325006" url="https://ml.wikipedia.org/wiki?curid=325006" title="ചൈനയിലെ അതിവേഗ റെയിൽ ഗതാഗതം">
ചൈനയിലെ അതിവേഗ റെയിൽ ഗതാഗതം

മണിക്കൂറിൽ 200 കിലോമീറ്ററിലേറെ വേഗത്തിലോടുന്ന തീവണ്ടികളെയാണ് അതിവേഗ റെയിൽ ഗതാഗതം എന്ന് പറയുന്നത്. ലോകത്തിലെ ഏറ്റവും വലിയ അതിവേഗ റെയിൽ ഗതാഗത ശൃംഖല ചൈനയിലാണ്. 16,000-ലേറെ കിലോമീറ്റർ പാതയാണ് 2014-ലെ കണക്കുകളനുസരിച്ച് നിർമ്മിക്കപ്പെട്ടിട്ടുള്ളത്. മറ്റൊരു 16,775 കിലോമീറ്റർ നിർമ്മാണഘട്ടത്തിലാണ്. 2007 ഏപ്രിലിൽ തുറന്നശേഷം ഉപയോക്താക്കളുടെ എണ്ണം ദിവസത്തിൽ രണ്ടുലക്ഷത്തിൽനിന്നും 2014-ൽ ഇരുപത്തിയഞ്ച് ലക്ഷത്തിലേക്ക് ഉയർന്നു. 2011-ൽ ഒരു അപകടത്തെത്തുടർന്ന് നിർമ്മാണത്തിന്റെ വേഗത കുറഞ്ഞുവെങ്കിലും വീണ്ടും ഉയർന്നുകഴിഞ്ഞു. സുരക്ഷയും ഉയർന്ന റ്റിക്കറ്റുനിരക്കും പാരിസ്ഥിതിക ആഘാതവും അതിവേഗ റെയിൽ നേരിടുന്ന വെല്ലുവിളികളാണ്. ആദ്യ തീവണ്ടികൾ ആൽസ്റ്റോം, സീമൻസ്, ബോംബാർഡിയർ, കവാസാക്കി തുടങ്ങിയ കമ്പനികളാണ് നിർമ്മിച്ചത്. എന്നാൽ ഇപ്പോൾ ചൈനീസ് എഞ്ചിനിയർമാർ സ്വന്തമായി തീവണ്ടികൾ രൂപകൽപ്പന ചെയ്ത് നിർമ്മിച്ചുകഴിഞ്ഞു.

1990-ലാണ് അതിവേഗ ഗതാഗതത്തെക്കുറിച്ച് റെയിൽവേ മന്ത്രാലയം ചിന്തിച്ചു തുടങ്ങിയത്. ബെയ്ജിങ് - ശാങ്ഹായ് പാതയാണ് ആദ്യം പരിഗണിക്കപ്പെട്ടത്. 1993 മുതൽ 2004 വരെയുള്ള കാലയളവിൽ വൈദ്യുതവത്ക്കരണവും പാത ഇരട്ടിപ്പിക്കലും വഴി തീവണ്ടികളുടെ ശരാശരി വേഗത മണിക്കൂറിൽ 48 കിലോമീറ്ററിൽനിന്നും 160 കിലോമീറ്ററിലെത്തിച്ചിരുന്നു. ഇതിനുപുറമേ വേഗം കൂടിയ സീ. ആർ. എച്ച്. തീവണ്ടികൾ ഉപയോഗിക്കുകയും ചെയ്തു. എന്നാൽ പുതിയ തീവണ്ടികൾ മുന്നിലുള്ള വേഗം കുറഞ്ഞ തീവണ്ടികൾക്കായി കാത്തുനിൽക്കേണ്ടിവന്നു.

ആദ്യ അതിവേഗതീവണ്ടികൾ ബോംബാർഡിയർ കമ്പനിയുടെ 'റെജീന' എന്ന മോഡലിൽനിന്നുമാണ് വികസിപ്പിച്ചത്(സീ. ആർ. എച്ച്. 1A). ഇവ 2006-ൽ ഓടിത്തുടങ്ങി. സീമൻസിന്റെ 'ഐസ്-3' മോഡൽ ഉപയോഗിച്ചുണ്ടാക്കിയ സീ. ആർ. എച്ച്. 3 ആണ് ഏറ്റവും പുതിയ വർഗ്ഗം. ഇവയ്ക്ക് മണിക്കൂറിൽ 350 കിലോമീറ്റർ വേഗത്തിൽ സഞ്ചരിക്കാൻ കഴിയും.

2011 ജൂലൈ 23-ന് രണ്ട് തീവണ്ടികൾ കൂട്ടിയിടിച്ച് 40 പേർ മരിച്ചു. തുടർന്ന് തീവണ്ടികളുടെ വേഗത മണിക്കൂറിൽ 350-ൽനിന്നും 300 കിലോമീറ്റർ ആയി കുറച്ചു. എന്നാൽ 2012-നുശേഷം നിർമ്മാണം വേഗതയ്യോടെത്തന്നെ തുടരുന്നു. 2013-ൽ പാതകളുടെ ആകെ നീളം 10,000 കിലോമീറ്റർ കടന്നു.

തീവണ്ടിപാത നിർമ്മാണം വഴി അനേകംപേർക്ക് ജോലി ലഭിക്കുമെന്നതും വിമാനങ്ങൾ പരിസ്ഥിതിക്കുണ്ടാക്കുന്ന നാശം തടയാമെന്നതും വൻനഗരങ്ങളിൽനിന്നും ജനങ്ങൾ അയൽനഗരങ്ങളിലേക്ക് താമസം മാറ്റുമെന്നതുമാണ് അതിവേഗ ഗതാഗത ശൃംഖലയുടെ ഗുണങ്ങളായി ചൈനീസ് സർക്കാർ എടുത്തുപറയുന്നത്.



</doc>
<doc id="325011" url="https://ml.wikipedia.org/wiki?curid=325011" title="മല്ലകാമ്പ">
മല്ലകാമ്പ

ഇന്ത്യയിലെ പരമ്പരാഗതമായ കളികളിലൊന്നാണ് മല്ലകാമ്പ. കുത്തനെയുള്ള ഒരു കയറിന്റെയോ തൂണിന്റെയോ മുകളിൽ നിന്നുള്ള അഭ്യാസപ്രകടനമാണിത്. കളിക്കളത്തിലുപയോഗിക്കുന്ന ചാടാനുപയോഗിക്കുന്ന ദണ്ഡിനെയും ഈ വാക്കുകൊണ്ട് വിവക്ഷിക്കാറുണ്ട്.
മൽപ്പിടുത്തക്കാരൻ എന്ന് അർത്ഥം വരുന്ന മല്ല എന്ന വാക്കും ദണ്ഡ് എന്നർഥമുള്ള കാമ്പ എന്ന പദവും ലോപിച്ചാണ് മല്ലകാമ്പ എന്ന പദമുണ്ടായത്.ഇംഗ്ലീഷിൽ ഇതിനെ പോൾ ജിംനാസ്റ്റിക് എന്നാണ് അറിയപ്പെടുന്നത്..ഇന്ത്യൻ സംസ്ഥാനമായ മധ്യപ്രദേശിൽ ഈ കളിയെ 2013 ഏപ്രിൽ 9ന് സംസ്ഥാനത്തിന്റെ ഔദ്യോഗിക കായിക ഇനമായി പ്രഖ്യാപിച്ചു
എഡി 1135 ലെ മാനസോല്ലാസ എന്ന കൃതിയിലെ സോമശേവര ചാലൂക് എന്ന ഭാഗത്താണ് ചരിത്രപരമായി ഈ കളിയെ കുറിച്ച് ആദ്യമായി പ്രതിബാധിക്കുന്നത്. ഗുസ്തിപിടിത്തക്കാർക്ക് ഒരു പരിശീലനം എന്ന നിലക്കാണ് യഥാർത്ഥത്തിൽ തുടങ്ങിയിരുന്നത്. മധ്യകാലത്ത് മഹാരാഷ്ട്രയിലും ഹൈദരാബാദിലും ഈ കളി നടന്നിരുന്നത്രെ. ബാലംബട്ട്ഡാഡ ദിയോദർ 18ാം നൂറ്റാണ്ടിൽ ഇതെ കുറിച്ച് രേഖപ്പെടുത്തുന്നത് വരെ ഈ കളി പുറം ലോകത്തിന് പ്രദർശിപ്പിക്കാത്ത അവസ്ഥയിലായിരുന്നു 



</doc>
<doc id="325013" url="https://ml.wikipedia.org/wiki?curid=325013" title="മംഗോളിയൻ ഭാഷ">
മംഗോളിയൻ ഭാഷ

മംഗോളിയയിലെ ഔദ്യോഗിക ഭാഷയാണ്‌ മംഗോളിയൻ ഭാഷ .മംഗോളിക് ഭാഷ കുടുമ്പത്തിലെ ഏറ്റവും വലിയ ഭാഷയാണ്‌ മംഗോളിയൻ ഭാഷ.5.7 മില്യൺ ജനങ്ങൾ ഈ ഭാഷ സംസാരിക്കുന്നുണ്ട്.മംഗോളിയയിലെ ഭൂരിഭാഗം ജനങ്ങളുടെ സംസാര ഭാഷയാണ്‌ മംഗോളിയൻ ഭാഷ.മംഗോളിയയിൽ ഖൽഖ പ്രദേശത്ത് ഇവ എഴുതുന്നത് സിറിലിക് രീതിയാണ്‌.മംഗോളിയയുടെ ഉൾവശത്തെ ജനങ്ങൾ പാർമ്പര്യ മംഗോളിയൻ സ്ക്രിപ്റ്റ് ഉപയോഗിക്കുന്നു .

ആധുനിക മംഗോളിയൻ രൂപപ്പെട്ടത് 13,14 നൂറ്റാണ്ടുകളിലെ മധ്യ മംഗോളിൽ നിന്നാണ്‌.ഈ പരിണാമത്തിൽ നീളമേറിയ സ്വരാക്ഷരങ്ങൾ രൂപപ്പെട്ടു.വാക്യ ഘടൻ പുരനർനിർമ്മിക്കപ്പെട്ടു. ഖിതൻ ഭാഷയുമായി വളരെ അടുത്ത ബന്ധമാണ്‌ മംഗോളിയ ഭാഷക്ക് ഉള്ളത്.ടർക്കിക്,മംഗോളിക്,ടങ്ങുസിക്,കൊറിയൻ,ജപ്പോണിക് ഭാഷ് ഉൽപ്പെടുന്ന ഏഷ്യൻ ഭാഷ മേഖലയിലാണ്‌ ഈ ഭാഷ.പതിമൂന്നാം നൂറ്റാണ്ടിൽ രൂപപ്പെട്ടതാണെങ്കിലും ഖിതനും സിയൻബയി ജനങ്ങൾ സംസാരിക്കുന്ന ഭാഷകൾക്ക് മുൻപുണ്ടായിരുന്ന ഭാഷയിൽ നിന്ന് മംഗോളിക് രൂപപ്പെട്ടതാകാം.

മംഗോലിക് ഗ്രാമറിന്‌ വിവിധ വ്യത്യാസങ്ങൾ കാണപ്പെടുന്നു.ഖാൽഖ,ഓർഡോസ്,ഖോർചിൻ,ചഖർ എന്നിങ്ങനെയായി ഇവയെ കണക്കാക്കുന്നു .കൂടുതൽ ആളുകളും ചഖർ ഭാഷ രീതിയാൺ കൃത്യമായ രൂപ ഘടനയും ഏഴുത്ത് ശൈലിയും കാണുന്നത്.എന്നാൽ ഇവയിൽ നിന്ന് വളരെ വൈരുദ്ധ്യമാണ്‌ ഖോർചിൻ.

പഴയ തുർക്കി,സംസ്കൃതം,പേർഷ്യൻ,അറബിക്,ടിബറ്റൻ ഭാഷകളിൽ നിന്ന് ധാരാളം വാക്കുകൾ മംഗോളിയൻ ഭാഷ കടം കൊണ്ടിട്ടുണ്ട് .അടുത്ത കാലത്തായി റഷ്യനിലിൽ നിന്നും ഇംഗ്ലീഷിൽ നിന്നും ചൈനീസിൽ നിന്നും(കൂടുതലും മംഗോളിയക്കകത്ത്) കൂടുതൽ വാക്കുകൾ കടമെടുത്തു. 

2010ലെ കണക്ക് അനുസരിച്ച് 2.8 മില്ല്യൺ ജനങ്ങൾ മംഗോളിയയിൽ മംഗോലിയയ ഭാഷ സംസാരിക്കുന്നുണ്ട് .2005 കണക്ക് അനുസരിച്ച് ചൈനയിൽ 5.8 മില്ല്യൺ ജനങ്ങൾ മംഗോളിയൻ ഭാഷ സംസാരിക്കുന്നുണ്ട് .എന്നൽ ചൈനയിലെ കൃത്യമായി എത്ര പേർ മംഗോളിയൻ ഭാഷ സംസാരിക്കുന്നുണ്ട് എന്ന്തിന്‌ കണക്കില്ല.ചൈനയിൽ മംഗോളിയ ഭാഷ സംസാരിക്കുന്നവരുടെ എണ്ണം കുറഞ്ഞും കൂടിയും കഴിഞ്ഞ നൂറ്‌ വർഷത്തിൽ മാറി കൊണ്ടിരിക്കുന്നു.ഖിങ്ങ് കാലഘട്ടത്തിൽ ഈ ഭാഷ ക്ഷയിച്ചു വരികയും 1947 മുതൽ 1965 കാലഘട്ടത്തിൽ വീടും മംഗോളിയൻ ഭാഷ സംസാരിക്കുന്നവരുടെ ആളുകൾ എണ്ണം കൂടുകയും ചെയ്തു..എന്നാൽ 1966 മുതൽ 1976 കാലഘട്ടത്തിൽ വീണ്ടും തകർച്ച നേരിട്ടു.1977 മുതൽ 1992 വരെയുള്ള കാലഘട്ടത്തിൽ വീട്ടും ഉണർവ് അനുഭവെപ്പെടുകയും ചെയ്തു.1995 മുതൽ 2012 കാലഘട്ടത്തിൽ മൂന്നാമത്തെ തകർച്ച നേരിടുകയും ചെയ്തു.അനേകം ഭാഷകൾ ഉള്ള മംഗോളിയയിൽ തനന്ത് മംഗോൾ ഭാഷ പ്രതിസന്ധി നേരിടുന്നില്ല.മംഗോൾ-ചൈനീസ് ദമ്പതികളുടെ കുട്ടികൾ മംഗോൾ പാരമ്പര്യമാണ്‌ തുടരുന്നത്. 



</doc>
<doc id="325017" url="https://ml.wikipedia.org/wiki?curid=325017" title="ചാങ്ചൻ">
ചാങ്ചൻ

വടക്കുകിഴക്കൻ ചൈനയിലെ ജിലിൻ പ്രവിഷ്യയുടെ തലസ്ഥാനവും ഏറ്റവും വലിയ നഗരവുമാണ് ചാങ്ചൻ (长春, Changchun). 2010-ൽ പട്ടണത്തിന്റെ ജനസംഖ്യ 38,15,270ഉം അതിനു പുറമെ ചുറ്റുപ്രദേശങ്ങളുടേത് ഏതാണ്ട് ഇരുപത്തിയെട്ട് ലക്ഷവും ആയിരുന്നു. ചാങ്ചൻ എന്ന പേരിന്റെ അർത്ഥം 'നീണ്ട വസന്തം' എന്നാണ്. കാർ നിർമ്മാണം കേന്ദ്രീകരിച്ചുള്ള ഒരു വ്യാവസായിക കേന്ദ്രം കൂടിയാണ് ഈ നഗരം.

ക്രിസ്തുവർഷം 1800-ൽ ജിയാകിങ് ചക്രവർത്തിയുടെ കൽപ്പന പ്രകാരം ഒരു കച്ചവട കേന്ദ്രമായി ചാങ്ചൻ സ്ഥാപിക്കപ്പെട്ടു. റഷ്യയിൽ നിന്നും ചൈനയിലേയ്ക്കുള്ള തീവണ്ടിപ്പാതയുടെ വഴിയിലായിരുന്നു ഈ സ്ഥലം. റഷ്യ - ജപ്പാൻ യുദ്ധത്തിൽ ജപ്പാൻ ചാങ്ചനു വടക്കുള്ള പ്രദേശങ്ങൾ സ്വന്തമാക്കി. ഈ പട്ടണത്തിന്റെ പ്രാധാന്യം മനസ്സിലാക്കിയ ജപ്പാൻകാർ ചാങ്ചനെ ഒരു പ്രധാന നഗരമായി വളർത്തി. രണ്ടാം ലോകമഹായുദ്ധകാലത്ത് ജപ്പാന്റെ കീഴിൽ മഞ്ചുക്വോ എന്ന 'കളിപ്പാവ' രാജ്യത്തിന്റെ തലസ്ഥാനവുമാക്കി. ഈ കാലഘട്ടത്തിൽ യുദ്ധത്തിനുപുറമേ നിർബന്ധിത പട്ടാളസേവനം പോലുള്ള നിരവധി ക്രൂരതകൾ ജാപ്പനീസ് സേന പ്രദേശവാസികളുടെ മേൽ അടിച്ചേൽപ്പിക്കുകയുമുണ്ടായി. 1945-ൽ നഗരം സോവിയറ്റ് സേന പിടിച്ചെടുത്തു. 1946-ൽ കുമിന്താങ് പട്ടാളം നഗരം സ്വന്തമാക്കി. 1948-ൽ നീണ്ട യുദ്ധത്തിനുശേഷം കമ്മ്യൂണിസ്റ്റുകാർ ചാങ്ചൻ കീഴടക്കി. ഒന്നരലക്ഷത്തിനും മൂന്നുലക്ഷത്തിനുമിടയിൽ ആളുകളാണ് (നഗരവാസികളിൽ എൺപതു ശതമാനം വരെ) ഈ യുദ്ധത്തിൽ മരിച്ചത്. ഈ യുദ്ധത്തെക്കുറിച്ച് സംസാരിക്കുന്നത് ഇന്നും ചൈനയിൽ നിരോധിതമാണ്.

വടക്കുകിഴക്കൻ സമതലങ്ങളുടെ നടുവിലാണ് 20,571 ചതുരശ്ര കിലോമീറ്റർ വിസ്തീരണമുള്ള ചാങ്ചൻ പട്ടണം. സമുദ്രനിരപ്പിൽനിന്നും 250 മുതൽ 350 മീറ്റർ വരെയാണ് നഗരത്തിന്റെ ഉയരം. യിറ്റോങ് എന്ന ചെറുനദി നഗരത്തിനുകുറുകേ ഒഴുകുന്നു. നീണ്ട്, തണുത്ത, വരണ്ട, ശക്തമായ കാറ്റോടുകൂടിയ ശീതകാലവും നീളംകുറഞ്ഞ, വരണ്ട, കാറ്റോടുകൂടിയ വസന്തവും ശിശിരവും, കനത്ത മഴയോടുകൂടിയ വേനൽക്കാലവുമാണ് ഇവിടുത്തെ കാലാവസ്ഥ.

ആളോഹരി ജീ. ഡീ. പി. 2012-ൽ ¥58,691 ആയിരുന്നു. കാറുകൾ, കാർഷികയന്ത്രങ്ങൾ, മരുന്നുകൾ, കെട്ടിട നിർമ്മാണവസ്തുക്കൾ, ഊർജ്ജം എന്നിവയാണ് പ്രധാന കയറ്റുമതികൾ. 

മൂന്നു തീവണ്ടി നിലയങ്ങളും, അതിവേഗ റെയിൽ ഗതാഗത സൗകര്യവും, ബസ്സ്, ട്രാം, മെട്രോ തീവണ്ടികളും ചാങ്ചനിലുണ്ട്. കാറുകൾ സാധാരണമാണ്. സൈക്കിളുകൾ മറ്റ് ചൈനീസ് നഗരങ്ങളുമയി താരതമ്യം ചെയ്യുമ്പൊൾ കുറവാണ്. രണ്ട് വിമാനത്താവളങ്ങളുമുണ്ട്.

ജിലിൻ യൂണിവേർസിറ്റി, നോർത്തീസ്റ്റ് നോർമ്മൽ യൂണിവേർസിറ്റി, ചാങ്ചൻ നോർമ്മൽ യൂണിവേർസിറ്റി, ചാങ്ചൻ യൂണിവേർസിറ്റി, ചാങ്ചൻ യൂണിവേർസിറ്റി ഓഫ് സയൻസ് ആൻഡ് ടെക്നോളജി തുടങ്ങി നിരവധി വിദ്യാഭ്യാസ സ്ഥാപനങ്ങൾ ഈ നഗരത്തിലുണ്ട്. ജിലിൻ യൂണിവേർസിറ്റിയിൽ 60000-ത്തോളം വിദ്യാർത്ഥികൾ പഠിക്കുന്നു.


</doc>
<doc id="325022" url="https://ml.wikipedia.org/wiki?curid=325022" title="ബദൈൻ ജരാൻ മരുഭൂമി">
ബദൈൻ ജരാൻ മരുഭൂമി

ബദൈൻ ജരാൻ മരുഭൂമി () ചൈന ഗാൻസു, നിങ്സിയ, മംഗോളിയായുടെ അന്തർഭാഗം എന്നീ പ്രവിശ്യകളിൽ പരന്നുകിടക്കുന്ന ഒരു മരുഭൂമിയാണ്. 49000 ചതുരശ്ര കിലോമീറ്റർ(19000 ചതുരശ്ര മൈൽ) വിസ്തൃതിയുള്ളതാണിത്. വലിപ്പത്തിൽ ഇത് ചൈനയിലെ മൂന്നാമത്തെ വലിയ മരുഭൂമിയാണ്. 

ഭൂമിയിലെ മരുഭൂമികളിൽ ഏറ്റവും വലിയ പൊക്കമുള്ള മണൽകൂമ്പാരങ്ങളിൽ ചിലത് ഇവിടെയുണ്ട്. ഇവയിൽ ചിലതിന് 500 മീറ്ററിനും മുകളിലാണു പൊക്കം. എന്നാൽ മിക്കതിനും 200 മീറ്ററിനു മുകലിൽ ഉയരം വരും. ലോകത്തെ ഇത്തരം മണൽക്കൂമ്പാരങ്ങളിൽ മൂന്നാമത്തേതാണ് ഇവിടത്തെ ഏറ്റവും വലിയ മണൽക്കൂമ്പാരം. 

ഈ മണൽക്കൂമ്പാരങ്ങൾക്കിടയിൽ ഉറവകളോടുകൂടിയ 100 കണക്കിനു തടാകങ്ങൾ സ്ഥിതിചെയ്യുന്നു. ഇവയിൽ ചിലവ ശുദ്ധജലം നിറഞ്ഞതും മറ്റുള്ളവ ഉപ്പുതടാകങ്ങളുമാണ്. ഈ തടാകങ്ങളുടെ സാന്നിദ്ധ്യമാണ് ഈ മരുഭൂമിക്ക് ഈ പേരു നൽകിയത്. മംഗോളിയനിൽ "വിചിത്രമായ തടാകങ്ങൾ" എന്നാണി പേരിനർഥം. ഇവയെ രുവോ ഷുയി (ശക്തി കുറഞ്ഞ ജലം എന്നർഥം) എന്ന ഒരു നദി കുറുകെ കടന്നുപോകുന്നു. ഇത് ഈ മരുഭൂമിയിൽ ഒരു അലൂവിയൽ പീഠഭൂമി രൂപപ്പെടുത്തിയിരിക്കുന്നു.

49000 ചതുരശ്ര കിലോമീറ്റർ വിസ്തൃതിയുള്ള ബദൈൻ ജരാൻ മരുഭൂമി, മംഗോളിയൻ സ്വയംഭരണ പ്രദേശത്തിന്റെ തെക്കു മധ്യഭാഗവും ഗാൻസു പ്രവിശ്യയുടെ ഉത്തരഭാഗവും ചേർന്നതാണ്. സമുദ്രനിരപ്പിൽനിന്നും 1200 മീറ്റർ ഉയരത്തിൽ അൽക്സ പീഠഭൂമിയിൽ കിടക്കുന്ന ഈ മരുഭൂമി, ഗോബി മരുഭൂമിയുടെ ഭാഗമായാണു കണക്കാക്കിവരുന്നത്. ഉത്തരഭാഗത്ത് ഗോബി മരുഭൂമിയാണ് അതിര്. കിഴക്ക് ഉലാൻ ബഹ് മരുഭൂമിയെ വേർതിരിക്കുന്ന ലാങ്ങ് കൊടുമുടിയും ആകുന്നു. 

ബദൈൻ ജരാൻ മരുഭൂമി അതിലെ ചിതറിക്കിടക്കുന്ന വർണ്ണോജ്വലമായ അനേകം തടാകങ്ങൾക്കു പ്രസിദ്ധമാണ്. 140 തടാകങ്ങൾ ഇവിടെയുണ്ട്. മിക്കതും തെക്കുഭാഗത്താണു സ്ഥിതിചെയ്യുന്നത്. വലിയ മണൽക്കൂമ്പാരങ്ങൾക്കിടയിലെ താഴ്വാരങ്ങളിൽ ഇവയെ കാണാനാകും. ഇവിടെക്കൂടെ സഞ്ചരിക്കുന്ന നൊമാഡുകൾ കൊണ്ടുനടക്കുന്ന ഒട്ടകങ്ങൾക്കും ചെമ്മരിയാടിൻ കൂട്ടങ്ങൾക്കും കുതിരകൾക്കും ഇവ ദാഹജലം നൽകുന്നു. ഇവയ്ക്കു ചുറ്റുപാടുമായി പച്ചപ്പും കാണാനുണ്ട്. 

വർഷം മുഴുവൻ ഈ തടാകങ്ങളിൽ ചിലവയുടെ നിറം മാറിവരുന്നതു കാണാനാകും. ഇവയിൽ വസിക്കുന്ന ആൽഗകളും കൊഞ്ചുവർഗ്ഗങ്ങളും ചില ധാതുക്കളുടെ രൂപീകരണവും ഈ നിറം മാറ്റങ്ങൾക്കു കാരണമാകുന്നു. ഉപ്പുനിക്ഷേപങ്ങളും ഇവിടെ കാണാനാകും.
ബദൈൻ ജരാൻ മരുഭൂമിയിൽ ഒരു അപൂർവ്വ പ്രതിഭാസം കാണാം. പാട്ടുപാടുന്ന മണൽക്കൂമ്പാരങ്ങൾ ആണിത്. ഒരു മിനുട്ടോളം നീണ്ടുനിൽക്കുന്ന വലിയ ശബ്ദം ഇവിടത്തെ പ്രത്യേകതയാണ്. ഇതിന്റെ കാരണം സങ്കീർണ്ണമാണ്. 

ബദൈൻ ജരാൻ മരുഭൂമിയിൽ ചെറുതും വലുതുമായ നൂരുകണക്കിനു മണൽക്കുന്നുകളുണ്ട്. വലിയ കുന്നുകൾ മിക്കതും ശരാശരി 400 മീറ്റർ ഉയരമുള്ളവയാണ്. ബാകിയുള്ളവ 200 മീറ്ററിനടുത്താണു പൊക്കം. ഇവയിൽ ബിലുടു കൊടുമുടിയാണ് ഏറ്റവും പ്രസിദ്ധം. ഇതിന് അതിന്റെ പാദത്തിൽനിന്നും 500 മീറ്റർ ഉയരമുണ്ട്. ഇതാണ് ഏഷ്യയിലെ ഏറ്റവും ഉയരമുള്ള മണൽക്കൂന. ഇതാണ് ലോകത്തെ മൂന്നാമത്തെ ഏറ്റവും ഉയരമുള്ള മണൽക്കൂനയും. മറ്റു ചെറിയ മണൽക്കൂനകളേക്കാൾ സ്ഥിരമായി നിലനിൽക്കുന്നതാണ് ഇത്. 

വലിയവ ഇതുപൊലെ നിലനിൽക്കുമെങ്കിലും ചെറിയവ കാറ്റിനനുസൃതമായി സ്ഥാനം മാറിക്കൊണ്ടിരിക്കും. 
വിനോദസഞ്ചാരികൾ ഇഷ്ടപ്പെടുന്ന ഒരു വിനോദ കേന്ദ്രമാണ് ബദൈൻ ജരാൻ മരുഭൂമി. 



</doc>
<doc id="325024" url="https://ml.wikipedia.org/wiki?curid=325024" title="കൊറിയയുടെ ചരിത്രം">
കൊറിയയുടെ ചരിത്രം

കൊറിയൻ ഉപദ്വീപിന്റെ തുടക്കം ലോവർ പാലിയോലിതിക് കാലഘട്ടം മുതൽ തുടങ്ങുന്നു.ഏറ്റവും പഴക്കമുള്ള കൊറിയൻ മൺകലത്തിനു 8000 ബീ.സി ക്കടുത്ത് പഴക്കമുണ്ട്.നിയോലിതിക്ക് കാലഘട്ടം ആരംഭിക്കുന്ന 6000ബി.സിയിലും വെങ്കലയുഗം(800 ബി.സി) , ഇരുമ്പ് യുഗം (400 ബി.സി) എന്നീ കാല ഘട്ടത്തിലെ കൊറിയൻ മൺകലങ്ങളും ലഭിച്ചിട്ടുണ്ട്.

പുരാണ കാലമനുസരിച്ച് 2333 ബി.സിയിൽ ഗോജോസിയോൻ(ഓൾഡ് ജോസിയോൺ)രാജ വംശം വടക്കൻ കൊറിയയിലും മാഞ്ചൂറിയയിലും സ്ഥാപിതമായി.ഗീജ ജോസെയോൺ(Gija Joseon) ബി.സി പന്ത്രണ്ടാം നൂറ്റാണ്ടിൽ സ്ഥാപിച്ചതായും കരുതുന്നു എന്നാൽ ആധുനിക കാലത്തിൽ തർക്ക വിഷയമാണ്‌.ചരിത്ര രേഖ പ്രകാരം ഗോജോസിയോൺ തന്റെ സാമ്രാജ്യം സ്ഥാപിക്കുന്നത് ഏഴാം നൂറ്റാണ്ടിലാണ്‌.ബി.സി മൂന്നാം നൂറ്റാണ്ടിൽ തെക്കേ കൊറിയയിൽ ജിൻ സംസ്ഥാനം രൂപം കൊണ്ടു.ബി.സി രണ്ടാം നൂറ്റാണ്ടിൽ ഗിജജോസിയോയെ മാറ്റി വിമാൻ ജോസിയോ അധികാരത്തിലെത്തി.ബി.സി ആ നൂറ്റാണ്ടിന്റെ അവസാനത്തിൽ ഹാൻ ചൈന യോട് തോറ്റു.അതിന്റെ ഫലമായി ഗോജോസിയോൻ ഭരണം അവസാനിക്കുകയും.ഇരുമ്പ് യുഗത്തിന്റെ അവസാനത്തിൽ പ്രോടൊ-ത്രീ രാജവംശം അധികാരത്തിൽ വന്നു.

ഒന്നാം നൂറ്റാണ്ട് മുതൽ ഗോഗുര്യെയോ,ബേക്ജെ,സില്ല എന്നീ രാജ വംശങ്ങൾ ഉപദ്വീപിന്റേയും മഞ്ചൂറിയയുടേയും അധികാരത്തിലിരുന്നു.ഇവരെ മൂന്ന് രാജവംശം( ത്രീ കിങ്ങ്ഡം)(57 ബി.സി-668 എ.ഡി) എന്ന് വിളിച്ചിരുന്നു.ഇവർ 676ലെ സില്ല ഏകീകരണം വരെ ഭരണം തുടർന്നു.698ൽ ഡേ ജോ-യിയങ്ങ്(Dae Jo-yeong) ബാൽഹെ ഗോഗുര്യെയോ ഭൂപ്രദേശം സ്വന്തമാക്കി.അവർ വടക്ക് കിഴക്ക് സംസ്ഥാനകാലഘട്ടം വരെ തുടർന്നു(698-926).ഒൻപതാം നൂറ്റാണ്ടിൽ സില്ല ല്ലേറ്റർ ത്രീ കിങ്ങ്ഡമായി (Later Three Kingdoms) (892-936) മാറി.അതിന്റെ അവസാനം വാങ്ങ് ഗിയോൻ രാജ്യത്തെ ഏകീകരിക്കുകയും ഗോര്യെയോ രാജ വംശം സ്ഥാപിക്കുകയും ചെയ്തു .ഗോര്യെയോ കാലഘട്ടത്തിൽ നിയമസംഹിതയുണ്ടാക്കി.ആഭ്യന്തര ഭരണ വ്യവസ്ഥയുണ്ടായി.ബുദ്ധിസം വ്യാപിച്ചു.13ആം നൂറ്റാണ്ടിൽ മംഗോൾ വംശം രാജ്യത്തെ ആക്രമിച്ച് അരക്ഷിതവസ്ഥ സൃഷ്ടിച്ചു.പതിനാലം നൂറ്റാണ്ടിന്റെ മധ്യത്തോടെ യുവാൻ രാജവംശം നശിച്ചു.

പതിനാറം നൂറ്റാണ്ടിൽ ജോസെയോൺ രാജവംശത്തിനു ശക്തി ക്ഷയിച്ചു.ചൈനയുമായി സ്ഖ്യത്തിൽ കൊറീയ ട്ടു.
മധ്യകാലത്തിനു ശേഷം ചൈന ഈ പ്രദേശം അധീനതയിലാക്കി.ജപ്പാൻ ചൈനയെ തോൾപ്പിച്ചതോടെ കൊറിയൻ സാമ്രാജ്യം രൂപപ്പെട്ടു(1897-1910).എന്നാൽ ഈ രാജ്യം പെട്ടെന്ന് റഷ്യയുടെ അധീനതയിലായി.ജപ്പാൻ റഷ്യയെ പരാജയപ്പെടുത്തി പ്രൊറ്റെക്റ്റൊരറ്റെ സന്ദ്ധിയിൽ ഒപ്പു വയ്പ്പിച്ചു .1910ൽ ജപ്പാൻ കൊറിയൻ സാമ്രാജ്യം പിടിച്ച്ടുത്തു.അതോടെ സന്ദ്ധികൾ നിലനില്ക്കാതായി.

1919ൽ മാർച്ച് ഒന്ന് പ്രസ്ഥാനം അഹിംസാത്മക സമരം കൊറിയ നയിച്ചു.1945ൽ ജപ്പാൻ തോറ്റതോടെ ചൈനയെ സോവിയേറ്റ് യൂണിയനും അമേരിക്കയും പങ്കിട്ടു.പിന്നീട് ഇവ തെക്ക് -വടക്ക് കൊറിയകളായി.




</doc>
<doc id="325028" url="https://ml.wikipedia.org/wiki?curid=325028" title="ജപ്പാന്റെ ചരിത്രം">
ജപ്പാന്റെ ചരിത്രം

ചരിത്രാതീത കാലം മുതൽ തന്നെ ജപ്പാനീസ് ഉപദ്വീപിൽ ജനവാസം തുടങ്ങിയിരുന്നു.ജോമൊൻ കാലഘട്ടത്തിൽ കോഡ് മാർക്ക് ചെയ്ത മൺകുടങ്ങൾ ലഭിച്ചിരുന്നു.ബി.സി ഒന്നാം മില്ല്യേനത്തിൽ ഏഷ്യാ ഭൂഖണ്ഡത്തിൽ മാറ്റങ്ങൾ ജപ്പാനിലും വന്ന് തുടങ്ങി.ജപ്പാന്റെ ആദ്യ ചരിത്ര രേഖയായി കരുതുന്നത് ഒന്നാം നൂറ്റാണ്ടിലെ ചൈനീസ് പുസ്തകമായ ഹാൻ(Book of Han) ആണ്‌.

മൂന്നാം നൂറ്റാണ്ടിനും എട്ടാം നൂറ്റാണ്ടിനുമിടയിൽ കേന്ദ്രീകൃത സാമ്രാജ്യത്തിനു കീഴിൽ ധാരാളം രാജ വംശങ്ങളും നാടു വാഴികളും ഏകീകരിച്ചു.ഈ സമയത്ത് ഇമ്പീരിയൽ രാജവംശം ജപ്പാനിൽ സ്ഥാപിതമാകുന്നത് .794ൽ ഹൈൻ-ക്യോ(ഇന്നത്തെ ക്യോട്ടോ) തലസ്ഥാനമാക്കി ഇമ്പീരിയൽ രാജവംശം ഭരണം നടത്തി.ഹൈൻ കാലഘട്ടം 1185 വരെ തുടർന്നു.ജപ്പാനീസ് സംസ്കാരത്തിന്റെ സുവർണ്ണ കാലഘട്ടമായി ഇത് അറിയപ്പെടുന്നു..ജപ്പാനീസ് മത വിശ്വാസം ആ സമയത്തും അതിനു ശേഷവും ബുദ്ധിസവുമായി ഇടകലർന്നാണ്‌ ജീവിക്കുന്നത്.ബുദ്ധിസം കൊറിയ വഴിയാണ്‌ ജപ്പാനിലെത്തിയത്. ജപ്പാനിലെ മത ആചാരങ്ങളെ ഷിന്റോ എന്നറിയപ്പെടുന്നു.
നൂറ്റാണ്ടുകൾക്ക് ശേഷം സാമ്രാജ്യംത്തിന്റെ ശക്തി ക്ഷയിക്കുകയും ഇമ്പീരിയൽ കോടതി ഇല്ലാതാവുകയും സാമുറായി വീരന്മാരുടെ കീഴിൽ സൈനിക ഭരണം വരികയും ചെയ്തു.മീനമോട്ടോ വംശത്തിന്റെ കീഴിൽ മീനമോട്ടോ നോ യോറിടോമോ, ജെൻപൈ(Genpei) യുദ്ധത്തിൽ (1180-85) വിജയിക്കുകയും ചെയ്തു.അതിനുശേഷം യോറിട്ടോമോ കമകുറ തലസ്ഥാനമാക്കി ഷോഗുൺ നാമത്തിൽ ഭരണം തുടർന്നു.1274ലെയും 1281ലെയും രണ്ട് മംഗോൾ ആക്രമങ്ങളിലും പിടിച്ചു നിന്ന കമകുറ രാജവംശം പിടിച്ചു നിന്നു.എന്നാൽ 1333ലെ എതിരാളികൾ വിജയം നേടി.മുറുമാചി കാലഘട്ടത്തിൽ പ്രാദേശിക ഭൂപ്രഭുക്കന്മാർ ഡൈമ്യോ എന്ന പേരിൽ അധികാരത്തിൽ വന്നു .ഇതോടെ ജപ്പാൻ ആഭ്യന്തര യുദ്ധത്തിലേക്ക് വഴുതി വീണു.

പതിനാറാം നൂറ്റാണ്ടിന്റെ അവസാനത്തിൽ ജപ്പാൻ ഡൈമ്യൂ ഒഡ നൊബൂനഗ(Oda Nobunaga)യുടെയും അദ്ദേഹത്തിന്റെ പിൻഗാമിയായ ടോയോടോമി ഹിദേയോഷിയുടെയും കീഴിൽ ഏകീകരിക്കപ്പെട്ടു.1598ൽ ഹിദേയോഷി അന്തരിച്ചു.അതിനുശേഷം ടോകുഗവ ലേയസുവിനെ ഷോഗൂൺ ചക്രവർത്തിയായി നിയമിച്ചു.ടോകുഗവ രാജവംശം ഈഡോ(ഇന്നത്തെ ടോക്യോ) കേന്ദ്രമായാണ്‌ ഭരിച്ചിരുന്നത്.സമാധാനപൂർണ്ണവും ഐശ്വര്യപ്രദമായ ഈ കാലഘട്ടത്തെ ഈഡൊ കാലഘട്ടമെന്ന് അറിയപ്പെടുന്നു.ടൊകുഗവ രാജവംശം കടുത്ത് നിയമങ്ങൾ നടപ്പിലാക്കി.പുറം രാജ്യവുമായുള്ള എല്ലാ ബന്ധങ്ങളും നിർത്തലാക്കി.അമേരിക്കൻ കടന്നു കയറ്റത്തിനു ശേഷം ഈ രാജവംശം തകരുകയും പട്ടാള ഭരണം നിലവിൽ വരികയും ചെയ്തു.രണ്ടാം ലോകയുദ്ധ കാലത്ത് ജർമ്മനിയോട് നിന്ന സമയത്ത് ഹിറോഷിമയിലും നാഗസാക്കിയിലും അമേരിക്ക ബോംബ് വർഷിച്ചു.



</doc>
<doc id="325029" url="https://ml.wikipedia.org/wiki?curid=325029" title="സിലമ്പം">
സിലമ്പം

കേരളത്തിലെ കളരിപയറ്റിന് സമാനമായി തമിഴ്നാട്ടിൽ വികസിച്ചുവന്ന ഒരു ആയോധന കലയാണ് സിലമ്പം.തമിഴ്നാടിന് പുറമെ ശ്രീലങ്ക,മലേഷ്യ എന്നിവിടങ്ങളിലും ഈ ആയോധന കല പരിശീലിക്കുന്നു.ശ്രീലങ്കയിലെ അംഗംപോര എന്ന ആയുധകലയുമായും ഇതിന് സാമ്യതയുണ്ട്.

കുന്ന് എന്ന് അർത്ഥം വരുന്ന തമിഴ് വാക്കായ സിലം എന്ന വാക്കിൽ നിന്നാണ് ഈ പദം ഉരുത്തിരുഞ്ഞുവന്നത്.കന്നടാ വാക്ക് ആയ ബാംബു എന്നതിൽ നിന്നാണത്രെ "bamboo" എന്ന ഇംഗ്ലീഷ് പദവും രൂപപ്പെട്ടത്. നിലവിൽ കേരളത്തിന്റെ ഭാഗമായ കുറുഞ്ഞി കുന്നുകളിലെ പ്രത്യേക ഇനമായ മുളയെയായിരുന്നു ഈ പദംകൊണ്ട് വിശേഷിപ്പിച്ചിരുന്നത്.വടികൊണ്ടുള്ള അടികൂടലിനെ സിലമ്പട്ടം എന്ന് പിൽക്കാലത്ത് വിളിക്കപ്പെട്ടതിനെ പിന്നിലും ഈ വാക്കുകളുടെ രൂപീകരണമാണ്.
വിവിധ തരത്തിലുള്ള സിലമ്പം ഉണ്ടെങ്കിലും നില്ലൈകലൈക്കി എന്ന ഇനമാണ് പ്രചുരപ്രചാരം നേടിയിട്ടുള്ളത്.മലേഷ്യയിലും ഇതാണ് പ്രശസ്തമായിട്ടുള്ളത്.ഇതിലെ ഓരോ സ്റ്റൈലും പിടി, അംഗവിന്യാസം,വടിയുടെ നീളം എന്നീ കാര്യങ്ങളിൽ വേർപ്പെട്ട് കിടക്കുന്നു. വിവിധ ആവശ്യങ്ങൾക്ക് വേണ്ടിയാണ് സിലമ്പം നടത്തിയിരുന്നത്. യുദ്ധം (போர்ச் சிலம்பம் "por silambam") പ്രദർശനം (அலங்காரச் சிலம்பம் "alangara silambam"). ആശാനനെ അഭിമൂഖീകരിക്കൽ(ஆசான்) തുടങ്ങി സാഹചര്യങ്ങളിലും ഇത് അവതരിപ്പിക്കപ്പട്ടിട്ടുണ്ടാകും.

നിലവിൽ ഏതാണ്ട് 18 വിവിധ രീതികളാണ് സിലമ്പം പരിശീലനത്തിനുള്ളത്.അവ താഴെപ്പറയുന്നു

̈ കൊമ്പേരി മൂക്കൻ തുടങ്ങിയവ

കളരിപ്പയറ്റ്


</doc>
<doc id="325030" url="https://ml.wikipedia.org/wiki?curid=325030" title="ഇസ്രയേലിന്റെ ചരിത്രം">
ഇസ്രയേലിന്റെ ചരിത്രം

ഇസ്രയേലിന്റെ ചരിത്രം ജൂതന്മാർ ഇസ്രയേലിലെത്തിയതിനെ തുടങ്ങുന്നു.അതിനോടൊപ്പം തന്നെ ആധുനിക ഇസ്രയേലിന്റെ ചരിത്രവും പ്രാധാന്യമുണ്ട്.ആധുനിക ഇസ്രയേലിന്റെ സ്ഥാനം വെസ്റ്റ് ബാങ്കിന്റെ സ്ഥലം ഒഴികെ പ്രാചീന ഇസ്രയേലിന്റെ രാജവംശത്തിന്റേയും ജൂദ രാജ വംശത്തിന്റെയും സ്ഥലത്താണ്‌.ഹിബ്രു ഭാഷയുടെ ജന്മസ്ഥലവും അബ്രാഹാമിക് മതങ്ങളുടെ ആരംഭസ്ഥലവും ഇവിടെ തന്നെയാണ്‌.ജൂതന്മാരുടെയും ക്രിസ്ത്യാനികളുടെയും ഇസ്ലാമതത്തിന്റെയും ഡ്രുസെ(ഡ്രുശെ),ബഹ ഐ ഫൈയ്ത്ത്(Baha'i Faith) എന്നിവരുടെ പുണ്യസ്ഥലമാണിവിടെ.

മൂന്നാം നൂറ്റാണ്ട് വരെ മറ്റ് വിശ്വാസക്കാരും വിവിധ സാമ്രാജ്യക്കാരും വരുന്നതു വരെ ജൂതന്മാരുടെ സ്വന്തംസ്ഥലമായിരുന്ന് ഇസ്രയേൽ ഭൂമി .മൂന്നാം നൂറ്റാണ്ടിനു ശേഷം ക്രിസ്തുമതക്കാർ കൂടുതലായി അതിനു ശേഷം ഏഴാം നൂറ്റാണ്ടോടു കൂടി മുസ്ലീം ഭരണാധികാരികൾ ഈ സ്ഥലം പിടിച്ചടക്കുകയും ഇരുപതാം നൂറ്റാണ്ടിന്റെ മധ്യകാലഘട്ടം വരെ ഇവിടെ ഭരിക്കുകയും ചെയ്തു.1096 മുതൽ 1291 വരെ കാലഘട്ടത്തിൽ ക്രിസ്ത്യൻ ഇസ്ലാം മതക്കാർ തമ്മിൽ രാജ്യാവകാശത്തെ ചൊല്ലി യുദ്ധമുണ്ടായി.അതിന്റെ അവസാനം സിറിയൻ പ്രവശ്യയിരുന്ന ക്രുസദെസ്(crusades) മേമലൂക്ക് സുൽത്താനേറ്റ് ആദ്യം സ്വന്തമാക്കി പീന്നീട് ഈ പ്രദേശം ഓട്ടോമാൻ സാമ്രാജ്യം കീഴടക്കി.1917ൽ ബ്രിട്ടീഷുകാർ ഈ സ്ഥലം ഓട്ടോമൻ സാമ്രാജ്യത്തിൽ നിന്ന് സ്വന്തമാക്കി.

പത്തൊമ്പതാം നൂറ്റാണ്ടിന്റെ അവസാനത്തിൽ സിയോണിസം വളർച്ച പ്രാപിച്ചു.ഒന്നം ലോക മഹായുദ്ധത്തിൽ ബാൽഫോർ പ്രഖ്യാപനത്തിലൂടെ(Balfour Declaration) സിറിയ സ്വതമാക്കി.അതിനുശേഷം മാൻദത്തെ ഓഫ് പലസ്തീൻ(Mandate of Palastine) രൂപീകരിച്ചു.അതോടെ ആലിയാഹ്(ഇസ്രയേൽ ഭൂമിയിലേക്ക് ജൂതന്മാരുടെ തിരിച്ചു വരവ്) വർദ്ധിച്ചു.ഇത് അറബ്-ജൂത പ്രശ്നങ്ങൾക്ക് കാരണമായി.അറബികളും ജൂത ദേശീയ പ്രസ്ഥാനങ്ങളും തമ്മിൽ ഏറ്റുമുട്ടലുകളുണ്ടായി.യൂറോപ്പിൽ നിന്നും മുസ്ലീം രാജ്യങ്ങളിൽ നിന്നും കൂട്ടത്തോടെ ജൂതന്മാർ ഇസ്രയേൽ ഭൂമിയിലേക്ക് തിരിച്ചുവരികയും 1948ൽ ഇസ്രയേൽ സ്വതന്ത്ര രാജ്യമായി പ്രഖ്യാപിച്ചു.ഇസ്രയേലിൽ നിന്നും അറബികളെ പുറത്താക്കി.ഇതിനെ തുടർന്ന് അറബ്-ഇസ്രയേൽ തമ്മിൽ കടുത്ത യുദ്ധമുണ്ടായി.ലോകത്തിലെ 42% ജൂതന്മാരും ഇസ്രയേലിലാണ്‌ ഇന്ന് ജീവിക്കുന്നത്.ലോകത്തിലെ തന്നെ ഏറ്റവും വലിയ ജൂത സമൂഹമാണ്‌ ഇന്ന് ഇസ്രയേൽ.

1970 മുതൽ അമേരിക്ക ഇസ്രയേലിന്റെ പ്രധാന സഖ്യ കക്ഷിയാണ്‌.1979 ൽ ഈജിപ്തും-ഇസ്രയേലും തമ്മിൽ സമാധാന കരാറിൽ ഒപ്പു വച്ചു.1993ൽ ഇസ്രയേൽ പലസ്തീൻ ലിബറേഷൻ ഓർഗനൈസേഷനുമായി ഓസ്ലോ കരാറിൽ ഒപ്പ്വച്ചു.1994ൽ ഇസ്രയേൽ-ജോർദാൻ സമാധാന കരാറിൽ ഒപ്പ് വച്ചു.ഇസ്രയേലും പാലസ്തീനുമായി നിരന്തരം പ്രശ്നങ്ങൾ ഉണ്ടായി കൊണ്ടിരിക്കുന്നുണ്ട്.

ഇസ്രയേൽ ആദ്യം സോഷ്യലിസ്റ്റ് സാമ്പത്തിക വ്യവസ്ഥയാണ്‌ സ്വീകരിച്ചിരുന്നത്.1970കളിൽ സോഷ്യൽ ഡെമോക്രറ്റിക് പാർട്ടിയാണ്‌ ഇസ്രയേലിൽ മേധാവിത്തമുണ്ടായിരുന്നത്.ഇന്ന് ക്യാപിറ്റൈസത്തിന്റെ പാതയിലാണ്‌ ഇസ്രയേൽ.



</doc>
<doc id="325035" url="https://ml.wikipedia.org/wiki?curid=325035" title="ഇറാഖിന്റെ ചരിത്രം">
ഇറാഖിന്റെ ചരിത്രം

ആധുനിക രാജ്യമായ ഇറാഖിന്റെ അതിർത്തി നിർണ്ണയിച്ചത് 1920ലാണ്‌.ഈ രാജ്യം ലോവർ മെസോപൊട്ടാമിയ(ചരിത്രത്തിൽ ബാബിലോണിയ എന്നും അറിയപ്പെടുന്നു.)യിലാണ്‌.എന്നാൽ ഇവയോടൊപ്പം മെസോപൊട്ടാമിയയുടെ മുകൾ ഭാഗവും(ഇറാഖി കുർദിസ്ഥാൻ) സിറിയൻ മരുഭൂമിയും അറേബ്യൻ മരുഭൂമിയും ഉൽപ്പെടുന്നു.
ആധുനിക രാജ്യമായ ഇറാഖിന്റെ അതിർത്തി നിർണ്ണയിച്ചത് 1920ലാണ്‌.ഈ രാജ്യം ലോവർ മെസോപൊട്ടാമിയ(ചരിത്രത്തിൽ ബാബിലോണിയ എന്നും അറിയപ്പെടുന്നു.)യിലാണ്‌.എന്നാൽ ഇവയോടൊപ്പം മെസോപൊട്ടാമിയയുടെ മുകൾ ഭാഗവും(ഇറാഖി കുർദിസ്ഥാൻ) സിറിയൻ മരുഭൂമിയും അറേബ്യൻ മരുഭൂമിയും ഉൽപ്പെടുന്നു.

നിയോലിതിക്(ഉബൈദ് കാലഘട്ടം) കാലഘട്ടത്തിൽ രൂപപ്പെട്ട മേസോപൊട്ടൊമിയ ചരിത്രത്തിലെ തന്നെ ഏറ്റാവും പഴക്കം ചെന്ന സംസ്ക്കാരങ്ങളുടെ ഭാഗമാണ്‌.അതിൽ പ്രധാനപ്പെട്ട്ത്,പ്രച്ചീന നിയർ ഈസ്റ്റ് രൂപപ്പെടുന്നത് വെങ്കല യുഗത്തിലും ഇരുമ്പ് യുഗത്തിലുമാണ്‌(സുമേറിയൻ,അക്കീഡിയൻ,ബാബിലോണിയൻ,അസ്സീറിയൻ).നിയോ ബാബിലോണിയൻ സാമ്രാജ്യത്തിന്റെ പതനനത്തിനു ശേഷം പേർഷ്യൻ,ഗ്രീക്ക് ഭരണാധികാരികളാണ്‌ ഇവിടം ഭരിച്ചത്.മൂന്നാം നൂറ്റാണ്ടിൽ ഒരിക്കൽ കൂടി പേർഷ്യൻ(സെസ്സാനിഡ്) ഭരണത്തിൻ കീഴിൽ മെസോപൊട്ടൊമിയ വന്നു.ആദ്യകാല മനുഷ്യരുടെ ഭാഗത്ത് അറബികൾ ഇവിടെക്ക് വന്നു.ഈ സമയത്താണ്‌ ഈ പ്രദേശത്തിനു അൽ ഇറാഖ് എന്ന് പേര്‌ മാറിയത്.ഇസ്ലാമിക കീഴടക്കലുകൾക്ക് ശേഷം സസ്സാനിഡ് സാമ്രാജ്യം തകർന്നു.അതിനു ശേഷം ഏഴാം നൂറ്റാണ്ടിൽ റഷിദുൻ ഖിലാഫത്തിന്റെ ഭരണം ആരംഭിച്ചു.ഒൻപതാം നൂറ്റാണ്ടിൽ ഇസ്ലാമിക് ഗോൾഡൻ ഏജിൽ അബ്ബാസിഡ് ഖിലാഭത്തിന്റെ കീഴിൽ ബാഗ്ദാദായിരുന്നു കേന്ദ്രം.ബാഗ്ദാദിന്റെ പെട്ടെന്നുള്ള വളർച്ച പത്താം നൂറ്റണ്ടിൽ ബുവയ്ഹിദ് സെല്ജുഖ് ആക്രമണങ്ങളോടെ ഇല്ലാതായി.1258ൽ മംഗോൾ ആക്രമണം വരെ ഇതിന്റെ പ്രാധാന്യം പോയിരുന്നില്ല
.അതിനുശേഷം ഇറാഖ് ടുർക്കോ-മംഗോൾ ലിഖാനറ്റെന്റെ പ്രവശ്യയായി മാറി.കാലക്രമേണ ഈ സ്ഥലത്തിന്റെ പ്രാധാന്യം നഷ്ടമായി.ലിഖാനെറ്റിന്റെ ശിഥിലീകരണത്തിനു ശേഷം ഇറാഖ് ജലൈരിദുകളും കര കോയൂൻലു എന്നിവർ ഭരിച്ചു.പതിനാറം നൂറ്റാണ്ടിൽ ഓട്ടോമൻ ഭരണം വരുന്നതു വരെ ആ ഭരണം തുടർന്നു.ഇടക്കിടെ ഇറാനിയൻ ഭരണാധികരികളായ സഫവിദ് ,മേമലൂക്ക് ഭരണം പിടിച്ചിരുന്നു.
ഒട്ടോമൻ ഭരണം ഒന്നാം ലോകയുദ്ധത്തിനു ശേഷം അവസാനിച്ചു.ഇറാഖ് ബ്രിട്ടീഷുകാരുടെ അധികാരത്തിലായി.1933 ഇറാഖ് രാജവംശം സ്ഥാപിതമായി.1958ൽ ഒരു അട്ടിമറിയിലൂടെ റിപ്പബ്ലിക്കായി.ഇതിനു നേതൃത്വം നൽകിയ സദാം ഹുസൈൻ 1979 മുതൽ 2003 വരെ ഭരിച്ചു.ഈ കാലഘട്ടത്തിലാണ്‌ ഇറാൻ-ഇറാഖ് യുദ്ധവും ഗൾഫ് യുദ്ധവും നടക്കുന്നത്.2003ൽ യൂ.എസ് ഇറാഖിൽ അധിനിവേശം നടത്തി.അതിനുശേഷം ആഭ്യന്തര യുദ്ധം ആരംഭിച്ചു.2011ൽ ഇറാഖിൽ നിന്ന് യൂ.എസ് സേന പിന്വലിഞ്ഞു.2015ൽ ഇറാഖ് വിഭജിക്കപ്പെട്ടു.പടിഞ്ഞാറൻ വശം ഇസ്ലാമിക് സ്റ്റേറ്റ് സ്വന്തമാക്കി




</doc>
<doc id="325036" url="https://ml.wikipedia.org/wiki?curid=325036" title="യിഞ്ചുവാൻ">
യിഞ്ചുവാൻ

ചൈനയിലെ നിൻഗ്സിയ സ്വയംഭരണാധികര പ്രദേശത്തിന്റെ തലസ്ഥാനവും ഏറ്റവും വലിയ നഗരവും, ചരിത്രത്തിലെ പടിഞ്ഞാറൻ സിയാ സാമ്രാജ്യത്തിന്റെ തലസ്ഥാനവും ആണ് യിഞ്ചുവാൻ (Yinchuan). ഇരുപതു ലക്ഷം ജനസംഖ്യയുള്ള ഈ നഗരത്തിന്റെ പേരിനർത്ഥം 'വെള്ളി നദി' എന്നാണ്. നഗരത്തിനു നടുവിലൂടെ ഒഴുകുന്ന മഞ്ഞ നദി(黃河, Huánghé)യിൽനിന്നുമാണ് ഈ പേരിന്റെ ഉത്ഭവം. താരതമ്യേനെ വരണ്ട പടിഞ്ഞാറൻ ചൈനയിൽ, പ്രകൃതിഭംഗിയും കൃഷിക്ക് അനുയോജ്യമായ സാഹചര്യങ്ങളും ഒത്തുചേരുന്നത് ഈ പട്ടണത്തിന്റെ വളർച്ചയ്ക്ക് സഹായിക്കുന്നു.

ബീ. സീ. ഒന്നാം നൂറ്റാണ്ടിൽ ഫുപിങ് എന്ന ഗ്രാമമായിരുന്നു. പിന്നീട് ഹുവൈയുവാൻ എന്ന് പേർ മാറ്റി. 907-ൽ ടാങ് രാജവംശം അവസാനിച്ചപ്പോൾ റ്റാംഗുട്ട് എന്ന വംശജർ യിഞ്ചുവാൻ കേന്ദ്രമാക്കി ഒരു സാമ്രാജ്യമുണ്ടാക്കി. സി സിയ എന്ന ഈ രാജ്യം മംഗോൾ നേതാവായ ചിങ്ഗിസ് ഖാൻ 1227-ൽ പിടിച്ചെടുത്തു. യിഞ്ചുവാൻ കൊള്ളയടിക്കുകയും ഒട്ടേറെ നഗരവാസികളെ കൊല്ലുകയും അടിമകളാക്കുകയും ചെയ്തു. തുടർന്നുവന്ന മിങ്, കിങ് കാലഘട്ടങ്ങളിൽ നിൻഗ്സിയ പ്രവിശ്യയുടെ ഭാഗമായി തുടർന്നു. 1958-ൽ നിൻഗ്സിയ സ്വയംഭരണാധികര പ്രദേശത്തിന്റെ തലസ്ഥാനമായി. 1993 ജൂലൈ ഇരുപത്തി മൂന്നാം തിയതി വിമാനത്താവളത്തിൽനിന്നും ഉയരവേ ഒരു വിമാനം തകർന്നുവീണ് അൻപത്തി ഒൻപത് പേർ മരിച്ചു.

നിൻഗ്സിയ സമതലത്തിന്റെ നടുവിലായി, ഹെലാൻ പർവ്വതങ്ങളുടെ കിഴക്കായി, സ്ഥിതിചെയ്യുന്നു. സമുദ്രനിരപ്പിൽനിന്നുമുള്ള ഉയരം 1,100 മീറ്ററാണ്. കാലാവസ്ഥ തണുത്ത മരുഭൂമിയിലേതിന് സമാനമാണ്. ഒരു വർഷം ലഭിക്കുന്ന മഴ 186 മില്ലീമീറ്റർ മാത്രമാണ്. ശരാശരി താപനില 9 °C ആണ്. ശരാശരി മാസ താപനില ജനുവരിയിൽ −7.9 °Cഉം ജൂലൈയിൽ 23.5 °Cഉമാണ്. 

ഒരു ഭരണ - കച്ചവട കേന്ദ്രമെന്ന രീതിയിൽ പ്രധാനിയായിരുന്ന യിഞ്ചുവാൻ ഇപ്പോൾ ഒരു കൽക്കരി ഖനന കേന്ദ്രം കൂടിയാണ്. വ്യവസായങ്ങൾ കുറവാണ്. എന്നാൽ ഭക്ഷ്യവിളകളുടേയും മൃഗങ്ങളുടേയും എണ്ണയുടേയും വൻകിട കച്ചവട കേന്ദ്രമാണ്. ചൈനയുടെ കിഴക്കൻ നഗരങ്ങളും പടിഞ്ഞാറൻ പ്രദേശങ്ങളും തമ്മിലുള്ള കച്ചവടപാതയിലുമാണ്. ആളോഹരി ജീ. ഡീ. പി. ¥31,436 ആണ്.

തീവണ്ടി നിലയവും, വിമാനത്താവളവും (യിഞ്ചുവാൻ ഹെഡോങ് വിമാനത്താവളം) ഉണ്ട്. മഞ്ഞ നദിയിൽ ഹെങ്ചെങ്ങിലായി തുറമുഖവുമുണ്ട്. (1950 വരെ ഈ നദിയായിരുന്നു പ്രധാന ഗതാഗത മാർഗ്ഗം.) സി സിയ രാജാക്കന്മാരുടെ ശവകുടീരങ്ങൾ - ഒൻപത് രാജാക്കന്മാരുടേയും മറ്റ് 253 വ്യക്ത്തികളുടേയും - സഞ്ചാരികളെ ആകർഷിക്കുന്നു.


</doc>
<doc id="325039" url="https://ml.wikipedia.org/wiki?curid=325039" title="ഹിരോഷിമാ പീസ് മെമ്മോറിയൽ പാർക്ക്">
ഹിരോഷിമാ പീസ് മെമ്മോറിയൽ പാർക്ക്

ജപ്പാനിലെ ഹിരോഷിമയിൽ സ്ഥിതിചെയ്യുന്ന ഒരു ഉദ്യാനമാണ് ഹിരോഷിമാ ശാന്തിസ്മാരക ഉദ്യാനം അഥവാ ഹിരോഷിമാ പീസ് മെമ്മോറിയൽ പാർക്ക് (). 1945 ഓഗസ്റ്റ് 6-ന് ഹിരോഷിമയിൽ ആദ്യമായി അണുബോംബ് പ്രയോഗിച്ചതിനെത്തുടർന്ന് മരണമടഞ്ഞ 1,40,000-ത്തോളം ആളുകളുടെ ഓർമ്മയ്ക്കായാണ് ഉദ്യാനം നിർമ്മിച്ചിരിക്കുന്നത്. ആണവായുധങ്ങൾ സൃഷ്ടിക്കുന്ന ഭീകരാന്തരീക്ഷത്തെ ഓർമ്മിപ്പിക്കുന്ന ഈ ഉദ്യാനം സമാധാനത്തിന്റെ പ്രതീകമായി നിലകൊള്ളുന്നു. 

ഏറെ വർഷങ്ങൾക്കു മുമ്പ് അനേകം വ്യാപാര കേന്ദ്രങ്ങളും ജനവാസ കേന്ദ്രങ്ങളും ഉണ്ടായിരുന്ന ഈ പ്രദേശം അണുവിസ്ഫോടനത്തെ തുടർന്ന് തരിശു നിലമായി മാറി. അണുബോംബ് വീണ അതേ സ്ഥലത്തു തന്നെയാണ് ഉദ്യാനം നിർമ്മിച്ചിരിക്കുന്നത്. ജാപ്പനീസ് വാസ്തുശില്പിയായ കെൻസോ ടാംഗെയാണ് ഉദ്യാനം രൂപകല്പന ചെയ്തത്. സമാധാന സന്ദേശങ്ങൾ പ്രചരിപ്പിക്കുന്ന നിരവധി സ്മാരകങ്ങളും മ്യൂസിയങ്ങളും പഠനകേന്ദ്രങ്ങളുമാണ് ഇവിടെയുള്ളത്. വർഷം തോറും ലക്ഷക്കണക്കിനാളുകൾ ഉദ്യാനം സന്ദർശിക്കുവാനെത്തുന്നു. എല്ലാ വർഷവും ഓഗസ്റ്റ് 6-ന് ഹിരോഷിമാ ദിനത്തിൽ ഇവിടെ ചില പ്രത്യേക പരിപാടികൾ നടക്കാറുണ്ട്.

1945 ഓഗസ്റ്റ് 6-ന് രാവിലെ 8.15-ന് ഹിരോഷിമയിൽ വച്ച് മനുഷ്യർക്കു നേരെ ആദ്യമായി ആറ്റംബോംബ് ആക്രമണം നടന്നു. രണ്ടാം ലോക മഹായുദ്ധകാലത്ത് ജപ്പാനെ പരാജയപ്പെടുത്തുന്നതിനായി അമേരിക്ക കണ്ടെത്തിയ അവസാന മാർഗ്ഗമായിരുന്നു അണുവായുധ പ്രയോഗം. 1945 ജൂലൈ 25-ന് അമേരിക്കൻ വ്യോമസേനയുടെ പസഫിക് മേഖലാ കമാൻഡർ ജനറലായ കാൾ സ്പാർട്സിന് ജപ്പാനിലെ രണ്ടു നഗരങ്ങളിൽ ആറ്റംബോംബ് പ്രയോഗിക്കാനുള്ള നിർദ്ദേശം ലഭിക്കുകയായിരുന്നു. 40,000-ത്തോളം ജാപ്പനീസ് സൈനികർ പ്രവർത്തിക്കുന്ന സെക്കൻഡ് ജനറൽ ആർമിയുടെ ആസ്ഥാന മന്ദിരം സ്ഥിതിചെയ്യുന്ന ഹിരോഷിമാ നഗരത്തെയാണ് ബോംബിടാനായി ആദ്യം തിരഞ്ഞെടുത്തത്. അമേരിക്കൻ വ്യോമസേനയുടെ ബി-29 ബോംബർ വിമാനമായ എനോല ഗേ (Enola Gay)യിൽ നിന്നാണ് ബോംബ് പ്രയോഗിച്ചത്. ലിറ്റിൽ ബോയി എന്നായിരുന്നു ബോംബിന്റെ പേര്. യുറേനിയം 235 ഐസോടോപ്പിനെ ലെഡ് കൊണ്ട് ആവരണം ചെയ്തു നിർമ്മിച്ച ഈ ബോംബിന് 12,500 ടൺ ടി.എൻ.ടി.യുടെ പ്രഹരശേഷിയുണ്ടായിരുന്നു. ഹിരോഷിമ നഗരത്തെ ഏതാണ്ട് പൂർണ്ണമായും നശിപ്പിച്ചു കളഞ്ഞ സ്ഫോടനത്തിൽ 1,40,000-ത്തോളം പേരാണ് ദാരുണമായി കൊല്ലപ്പെട്ടത്. യുദ്ധത്തിനുശേഷം 1950 മുതൽ 1964 വരെയുള്ള വർഷങ്ങളിലാണ് ശാന്തിസ്മാരക ഉദ്യാനത്തിന്റെ നിർമ്മാണം നടന്നത്.

ഹിരോഷിമയിലെ അണുബോംബ് പ്രയോഗത്തെ അതിജീവിച്ച ഹിരോഷിമാ പ്രീഫെക്ചുറൽ ഇൻഡസ്ട്രിയൽ പ്രൊമോഷൻ ഹാൾ എന്ന കെട്ടിടത്തെ ഹിരോഷിമാ ശാന്തിസ്മാരകം (പീസ് മെമ്മോറിയൽ) എന്ന പേരിൽ സംരക്ഷിച്ചുവരുന്നു. അണുവായുധ പ്രയോഗത്തിൽ നിന്നുണ്ടാകുന്ന നാശനഷ്ടങ്ങളെ പ്രതിനിധീകരിക്കുന്ന ഈ കെട്ടിടത്തെ സമാധാനത്തിന്റെ പ്രതീകമായും കണക്കാക്കുന്നു. ഇവിടെ വരുന്ന സന്ദർശകർ ഇതിനെ ഒരു പവിത്രസ്ഥാനമായാണ് കരുതുന്നത്. 1996 ഡിസംബർ 7-ന് ഈ സ്മാരകത്തെ യുനെസ്‌കോയുടെ ലോക പൈതൃക സ്ഥാനങ്ങളുടെ പട്ടികയിൽ ഉൾപ്പെടുത്തി.

അണുബോംബ് പ്രഹരത്തിനിരയായ കുട്ടികൾക്കു വേണ്ടി ഉദ്യാനത്തിൽ നിർമ്മിച്ചിരിക്കുന്ന സ്മാരകമാണ് ചിൽഡ്രൻസ് പീസ് മോണ്യുമെന്റ് (കുട്ടികളുടെ ശാന്തിസ്മാരകം). കടലാസുകൊണ്ട് ഉണ്ടാക്കിയ ഒരു കൊക്കിനെ കൈയ്യിൽ വച്ചുകൊണ്ടു നിൽക്കുന്ന പെൺകുട്ടിയുടെ പ്രതിമയാണ് ഇവിടുത്തെ പ്രധാന ആകർഷണം. സഡാകോ സസാക്കി എന്ന പെൺകുട്ടിയുടെ യഥാർത്ഥ ജീവിതകഥയെ ആസ്പദമാക്കിയാണ് പ്രതിമ നിർമ്മിച്ചിരിക്കുന്നത്. സ്ഫോടനത്തിനു ശേഷമുണ്ടായ അണുവികിരണമേറ്റാണ് സസാക്കി മരിച്ചത്. കടലാസുകൊണ്ട് ആയിരം കൊക്കുകളെ ഉണ്ടാക്കിയാൽ മരണത്തിൽ നിന്ന് രക്ഷപ്പെടാൻ കഴിയുമെന്ന് അവൾ വിശ്വസിച്ചിരുന്നു. ഈ കടലാസു കൊക്കുകളെ 'സഡാകോ കൊക്കുകൾ' എന്നാണ് വിളിക്കുന്നത്. സ്മാരകം സന്ദർശിക്കാനെത്തുന്ന കുട്ടികൾ പ്രതിമയ്ക്കു സമീപം സഡാകോ കൊക്കുകൾ തയ്യാറാക്കി വയ്ക്കാറുണ്ട്.

അണുബോംബ് പ്രയോഗത്തിനിരയായ മറ്റൊരു കെട്ടിടമാണ് റെസ്റ്റ് ഹൗസ്. 1929-ൽ നിർമ്മിച്ച ഈ കെട്ടിടം ഇന്ധന ശേഖരണത്തിനും വിതരണത്തിനും വേണ്ടിയാണ് ഉപയോഗിച്ചിരുന്നത്. സ്ഫോടനം നടന്നപ്പോൾ കെട്ടിടത്തിലെ ഇന്ധനശേഖരം മുഴുവൻ കത്തിനശിച്ചു. കെട്ടിടത്തിന്റെ കോൺക്രീറ്റു കൊണ്ടു നിർമ്മിതമായ അടിത്തറ മാത്രമാണ് നശിക്കാതെ നിന്നത്. ഈ അടിത്തറയെ അതേപടി സംരക്ഷിച്ചുവരുന്നു. ഇപ്പോൾ ഇതിനു മുകളിലായി പുതിയ കെട്ടിടം നിർമ്മിച്ചിട്ടുണ്ട്‌. ഹിരോഷിമാ മുൻസിപ്പൽ ഗവൺമെന്റിനാണ് ഇതിന്റെ സംരക്ഷണച്ചുമതല.
ഉദ്യാനത്തിലെ പ്രധാനപ്പെട്ട മ്യൂസിയമാണ് ഹിരോഷിമാ ശാന്തിസ്മാരക മ്യൂസിയം. ഈ മ്യൂസിയം ഹിരോഷിമയിലെ അണുബോംബ് പ്രയോഗത്തെപ്പറ്റിയുള്ള വിശദാംശങ്ങൾ നൽകുന്നു. ബോംബുകളെക്കുറിച്ചും അവയുടെ പ്രയോഗം മൂലമുണ്ടാകുന്ന പ്രശ്നങ്ങളെക്കുറിച്ചും ബോധവൽക്കരണം നൽകുന്ന ചിത്രങ്ങളും ഇവിടെ പ്രദർശിപ്പിച്ചിട്ടുണ്ട്.

ഹിരോഷിമാ ശാന്തിസ്മാരക മ്യൂസിയത്തിന്റെ പടിഞ്ഞാറ് വശത്തായി ഹിരോഷിമാ ഇന്റർനാഷണൽ കോൺഫെറൻസ് സെന്റർ സ്ഥിതിചെയ്യുന്നു.

അണുബോംബ് പ്രയോഗത്തിൽ കൊല്ലപ്പെട്ടവരുടെ ഓർമ്മയ്ക്കായി ജാപ്പനീസ് സർക്കാർ ഇവിടെ നിർമ്മിച്ച കെട്ടിടമാണ് ഹിരോഷിമാ നാഷണൽ പീസ് മെമ്മോറിയൽ ഹാൾ. കൊല്ലപ്പെട്ടവരുടെ വിവരങ്ങൾ പ്രദർശിപ്പിച്ചിരിക്കുന്ന ഭാഗമാണ് പ്രധാന ആകർഷണം. ഇതുകൂടാതെ സെമിനാർ റൂം, ഹാൾ ഓഫ് റിമെമ്പ്രൻസ്, ഗ്രന്ഥശാലകൾ എന്നിവയുമുണ്ട്‌. കൊല്ലപ്പെട്ടവരുടെ ഓർമ്മയ്ക്കായി 1,40,000 ടൈലുകൾ കൊണ്ടു നിർമ്മിച്ചതാണ് ഹാൾ ഓഫ് റിമെമ്പ്രൻസ്.

ഉദ്യാനത്തിന്റെ മധ്യഭാഗത്തുള്ള ഒരു സ്മാരകമാണ് മെമ്മോറിയൽ സെനോടഫ്. സ്ഫോടനത്തിൽ കൊല്ലപ്പെട്ടവരുടെ പേരുകൾ ഇവിടെ ആലേഖനം ചെയ്തിട്ടുണ്ട്. 1952 ഓഗസ്റ്റ് 6-നാണ് ഇതു നിർമ്മിച്ചത്. ഇവിടെ ജാപ്പനീസ് ഭാഷയിൽ "安らかに眠って下さい 過ちは 繰返しませぬから" എന്നു രേഖപ്പെടുത്തിയിട്ടുണ്ട്. "ഇവിടെയുള്ള എല്ലാ ആത്മാക്കളും സമാധാനത്തോടെ വിശ്രമിക്കട്ടെ... നമ്മൾ ഈ തെറ്റ് ഇനി ആവർത്തിക്കുകയില്ല..." എന്നാണ് ഈ വാചകത്തിന്റെ അർത്ഥം.

അണുബോംബ് പ്രയോഗത്തിനിരയായവരുടെ ഓർമ്മയ്ക്കായി ഇവിടെ ഒരു ദീപം കെടാതെ സൂക്ഷിച്ചിട്ടുണ്ട്. 1964 മുതൽ ഈ സമാധാന ജ്യോതി അണയാതെ കത്തിക്കൊണ്ടിരിക്കുകയാണ്. ഭൂമിയിലുള്ള എല്ലാ അണുവായുധങ്ങളും നീക്കം ചെയ്യുന്നതു വരെയും ദീപം കെടാതെ സൂക്ഷിക്കാനാണ് തീരുമാനിച്ചിരിക്കുന്നത്.

ഹിരോഷിമാ ശാന്തിസ്മാരക ഉദ്യാനത്തിൽ മൂന്ന് ബെല്ലുകളുണ്ട്. ഇതിലെ ചെറിയ മണി പീസ് മെമ്മോറിയൽ ചടങ്ങിൽ മാത്രമേ മുഴക്കുകയുള്ളൂ. ഹിരോഷിമാ ശാന്തിസ്മാരക മ്യൂസിയത്തിന്റെ കിഴക്കുവശത്താണ് ഈ മണിയുള്ളത്. കുട്ടികളുടെ ശാന്തിസ്മാരകത്തിനു സമീപമുള്ള മണിയാണ് സഞ്ചാരികളുടെ ശ്രദ്ധയാകർഷിക്കുന്നത്. ലോക സമാധാനത്തിനു വേണ്ടി ഇവിടുത്തെ മണി എപ്പോഴും മുഴങ്ങിക്കൊണ്ടേയിരിക്കുന്നു. 1964-ൽ നിർമ്മിച്ച ഈ മണിയുടെ ഉപരിതലത്തിൽ ലോക ഭൂപടം ആലേഖനം ചെയ്തിരിക്കുന്നു. ഇതു കൂടാതെ "സ്വയം നിങ്ങളെ അറിയുക" എന്ന വാചകം ജാപ്പനീസ്, ഗ്രീക്ക്, സംസ്കൃതം തുടങ്ങി ഭാഷകളിൽ രേഖപ്പെടുത്തിയിട്ടുണ്ട്.

സ്ഫോടനത്തിൽ കൊല്ലപ്പെട്ട 70,000-ത്തോളം പേരുടെ ചിതാഭസ്മം അടക്കം ചെയ്തിരിക്കുന്ന പുൽമേടാണ് അറ്റോമിക് ബോംബ് മെമ്മോറിയൽ മൗണ്ട്.

ഹിരോഷിമയിലും നാഗസാക്കിയിലും അണുവായുധ പ്രഹരത്തിൽ കൊല്ലപ്പെട്ട കൊറിയൻ വംശജർക്കായി പ്രത്യേകം തയ്യാറാക്കിയിരിക്കുന്ന സ്മാരകമാണിത്. ഏതാണ്ട് 45,000-ത്തോളം കൊറിയൻ വംശജരാണ് കൊല്ലപ്പെടുകയോ അണുവികിരണമേൽക്കുകയോ ചെയ്തത്. സ്മാരകത്തിൽ കൊറിയൻ ദേശീയ ചിഹ്നങ്ങൾ രേഖപ്പെടുത്തിയിട്ടുണ്ട്.

2005-ൽ നിർമ്മിച്ച ഈ സ്മാരകത്തിന് സവിശേഷമായ പത്തു വാതിലുകളുണ്ട്. ഓരോ വാതിലിനും 9 മീറ്റർ ഉയരവും 2.6 മീറ്റർ വീതിയുമുണ്ട്. ഇവയിൽ "സമാധാനം" എന്ന വാക്ക് 49 ഭാഷകളിൽ ആലേഖനം ചെയ്തിരിക്കുന്നു. ഇതിലെ ഒമ്പതു കവാടങ്ങൾ നരകത്തിലെ ഒമ്പതു വലയങ്ങളെ സൂചിപ്പിക്കുന്നു. അണുവായുധ പ്രഹരമേറ്റ് നരകമായിത്തീർന്ന ഹിരോഷിമയെയാണ് പത്താമത്തെ വാതിൽ പ്രതിനിധീകരിക്കുന്നത്. 

സ്ഫോടനത്തിൽ കൊല്ലപ്പെട്ട പതിനായിരത്തോളം വിദ്യാർത്ഥികളുടെ ഓർമ്മയ്ക്കായി 1967 മേയിൽ നിർമ്മിച്ച സ്മാരകമാണിത്. അഞ്ച് നിലകളുള്ള ഈ കെട്ടിടത്തിന് 12 മീറ്റർ ഉയരമുണ്ട്. സമാധാനത്തിന്റെ പ്രതീകമായ വെള്ളരിപ്രാവുകളെ ഇവിടെ വളർത്തുന്നു.

ഉദ്യാനത്തിലെ മറ്റു സ്മാരകങ്ങൾ. (ചില പേരുകൾ ഇംഗ്ലീഷിൽ തന്നെ നൽകിയിരിക്കുന്നു)

എല്ലാവർഷവും ഓഗസ്റ്റ് 6-ന് ഇവിടെ പ്രത്യേക പരിപാടികൾ നടക്കാറുണ്ട്. ഹിരോഷിമാ പീസ് മെമ്മോറിയൽ സെറിമണി (ഓർമ്മ പുതുക്കൽ ചടങ്ങ്) ആണ് പ്രധാന പരിപാടി. ഈ ദിവസം ദുരന്തത്തിന്റെ സ്മരണ പുതുക്കുകയും ലോക സമാധാനത്തിനു വേണ്ടിയുള്ള പ്രാർത്ഥനകൾ നടത്തുകയും ചെയ്യുന്നു. 1945 ഓഗസ്റ്റ് 6-ന് രാവിലെ 8:15-നായിരുന്നു ഹിരോഷിമയിൽ അണുബോംബ് പതിച്ചത്. അതിനാൽ ഈ ദിവസം രാവിലെ 8:15-ന് ഒരു മിനിറ്റ് നേരം മൗനാചരണം നടത്തുന്നു.
സ്ഫോടനത്തിൽ കൊല്ലപ്പെട്ടവരുടെ ആത്മശാന്തിക്കായി സമാധാന സന്ദേശങ്ങൾ രേഖപ്പെടുത്തിയ റാന്തൽ വിളക്കുകൾ (ലാന്റേൺ) മോട്ടോയസു നദിയിലേക്ക് ഒഴുക്കിവിടുന്ന ചടങ്ങാണിത്.

എല്ലാവർഷവും മേയ് മാസം ഉദ്യാനത്തിൽ വച്ച് പുഷ്പോത്സവം (ഹിരോഷിമാ ഫ്ലവർ ഫെസ്റ്റിവൽ) നടത്താറുണ്ട്. മഞ്ഞുകാലത്ത് ഹിരോഷിമാ ഡ്രീമിനേഷൻ എന്ന പരിപാടിയും സംഘടിപ്പിക്കാറുണ്ട്.




</doc>
<doc id="325043" url="https://ml.wikipedia.org/wiki?curid=325043" title="ഇന്തോനേഷ്യയുടെ ചരിത്രം">
ഇന്തോനേഷ്യയുടെ ചരിത്രം

ഇന്തോനേഷ്യയുടെ ചരിത്രത്തെ അതിന്റെ ഭൂമിശാസ്ത്രം പ്രകൃതി വിഭവങ്ങൾ, കുടിയേറ്റങ്ങൾ, ബന്ധങ്ങൾ, യുദ്ധങ്ങൾ, കീഴടക്കലുകൾ, വ്യാപാരം, സാമ്പത്തികം, രാഷ്ട്രീയം എന്നിവയുമായി ബന്ധപ്പെട്ടു കിടക്കുന്നു. തെക്ക്-കിഴക്ക് ഏഷ്യയിൽ വ്യാപിച്ച് കിടക്കുന്ന 17,508 ദ്വീപുകളുടെ ഒരു കൂട്ടമാണ്‌ ഇന്തോനേഷ്യ. കടൽ തീരത്തിന്റെ സാന്നിദ്ധ്യം ദ്വീപുകളും അന്താരാഷ്ട്ര രാജ്യങ്ങളും തമ്മിലുള്ള ബന്ധങ്ങൾക്ക് കൂടുതൽ ശക്തി പകർന്നു. ഇന്തോനേഷ്യയിലെ ജനങ്ങൾ സംസ്ക്കാരം, പാരമ്പര്യം, ഭാഷ എന്നിവയുടെ ഒരു സമന്വയമാണ്‌. ഈ ദ്വീപുകളുടെ ഭൂഘടനയും കാലാവസ്ഥയും ഇവിടത്തെ കൃഷി, വ്യാപാരം, സംസ്ഥാന രൂപീകരണം എന്നിവയിൽ വലിയ സ്വാധീനം ചെലുത്തിയിട്ടുണ്ട്. ഇരുപതാം നൂറ്റാണ്ടിൽ ഡച്ച് ഈസ്റ്റ് ഇൻഡീസിന്റെ അതിർത്തി പ്രദേശങ്ങളാണ്‌ ഇന്തോനേഷ്യയുടെ അതിർത്തിയായി കണക്കാക്കുന്നത്.

ഇവിടെ നിന്ന് കണ്ടെത്തിയിട്ടുള്ള ഹോമോ ഇറക്റ്റസിന്റെ അസ്ഥികൂട(ജാവാ മനുഷ്യന്റെ അസ്ഥികൾ)ത്തിൽ നിന്ന് ,ഇവിടെ 1.5 മില്ല്യൺ വർഷങ്ങൾക്ക് മുൻപ് തന്നെ ജനവാസമുണ്ടായിരുന്നതാ കണക്കാക്കുന്നു.ഇവിടെയുള്ള ജനങ്ങളിൽ കൂടുതലും ഓസ്ട്രോനേഷ്യൻ ജനങ്ങളാണ്‌. 
ബി.സി.2000 വർഷങ്ങൾക്ക് മുൻപ് തന്നെ തായ്‌വാനിൽ നിന്ന് ആളുകൾ ഇവിടേക്ക് കുടിയേറിയിരുന്നു. ഏഴാം നൂറ്റാണ്ട് കാലത്തെ ശ്രീവിജയ നാവിക രാജവംശത്തിന്റെ സാന്നിദ്ധ്യത്താൽ ഇവിടെ ഹിന്ദു-ബുദ്ധിസ്റ്റ് സ്വാധീനം പ്രകടമാണ്‌.ശൈലേന്ദ്ര ബുദ്ധൈസ്റ്റ് രാജവംശവും മതരം(Mataram) ഹിന്ദു രാജവംശവും ജാവ തീരത്ത് ഭരിക്കുകയും പിന്നീട് ക്ഷയിക്കുകയും ചെയ്തു. അവസാനത്തെ പ്രബല ഹിന്ദു രാജവംശം പതിമൂന്നാം നൂറ്റാണ്ടിലെ മജപഹിത് ആയിരുന്നു. അതിനുശേഷം മുസ്ലീം രാജവംശങ്ങൾ ഈ സ്ഥലങ്ങൾ ഭരിച്ചു. പതിനാറാം നൂറ്റാണ്ടു് ആയതോടെ മുസ്ലീം മതം ജാവയിലും സുമാത്രയിലും വ്യാപിക്കുകയും പ്രധാന മതമാവുകയും ചെയ്തു. മിക്ക സ്ഥലങ്ങളിലും ഇസ്ലാം മതം വ്യാപിക്കുകയും മറ്റ് മതങ്ങളുടെ സംസ്ക്കാരവുമായി കലരുകയും ചെയ്തു.

പതിനാറാം നൂറ്റാണ്ടിൽ യൂറോപ്യന്മാർ മലൂകുയിൽ എത്തുകയും ഡച്ച് ഈസ്റ്റ് ഇന്ത്യാ കമ്പനി സ്ഥാപിക്കുകയും ചെയ്തു. 1800ൽ നെതർലാൻഡ് സർക്കാർ അധികാരത്തിൽ വരികയും ഡച്ച് ഈസ്റ്റ് ഇൻഡീസിന്റെ അധീനതയിലാവുകയും ചെയ്തു. ഇരുപതാം നൂറ്റാണ്ടിന്റെ ആദ്യത്തിൽ ഡച്ചുകാർ അതിർത്തികൾ വിപുലമാക്കി. രണ്ടാം ലോകയുദ്ധ കാലത്ത് ജപ്പാൻ ഈ പ്രദേശം ഈ സ്ഥലം കീഴടക്കി.ജപ്പാന്റെ പതനത്തോടേ സുകർണ്ണയുടെ നേതൃത്വത്തിൽ സ്വാതന്ത്ര്യം പ്രഖ്യാപിക്കുകയും സുകർണ്ണൊ പ്രസിഡന്റാവുകയും ചെയ്തു.




</doc>
<doc id="325059" url="https://ml.wikipedia.org/wiki?curid=325059" title="കിസിൽ കും">
കിസിൽ കും

കിസിൽ കും അല്ലെങ്കിൽ ക്വിസിൽക്വും ലോകത്തിലെ പതിനാറാമത്തെ വലിയ മരുഭൂമിയാണ്. ടർക്കിക് ഭാഷയിൽ ഇതിന്റെ പേരിന്റെ അർഥം "ചുവന്ന മണൽ" എന്നാണ്. മദ്ധ്യേഷ്യയിലെ ദവോബ് എന്ന പ്രദേശത്തിൽ അമു ദാരിയ, സിർ ദാരിയ എന്നീ നദികൾക്കിടയിൽ സ്ഥിതിചെയ്യുന്നു. ഈ പ്രദേശം ചരിത്രപരമായി ട്രാൻസോക്സാനിയ അല്ലെങ്കിൽ സോഗ്ദിയാന എന്ന് അറിയപ്പെട്ടു. ഇപ്പോൾ ഈ മരുഭൂമി കസാഖ്സ്ഥാൻ, ഉസ്ബെക്കിസ്ഥാൻ, ഭാഗികമായി തുർക്‌മെനിസ്ഥാൻ എന്നിവിടങ്ങളിലായി വ്യാപിച്ചുകിടക്കുന്നു. ഇത് 298,000 km2 (115,000 sq mi) വിസ്തൃതിയുള്ളതാണ്.

സമുദ്രനിരപ്പിൽ നിന്ന് 300 മീറ്റർ വരെ ഉയരമുള്ള പ്രദേശമാണിത്. താഴ്വാരങ്ങളും ഉയർന്ന പ്രദേശങ്ങളും നിറഞ്ഞ മരുഭൂമിയാണിത്. മിക്ക പ്രദേശങ്ങളിലും മണൽക്കൂനകൾ നിറഞ്ഞിരിക്കുന്നു. ചിലയിടങ്ങളിൽ മരുപ്പച്ചകളും കാണാനാകും. ഇവയിലും ഇതിലൂടെ ഒഴുകുന്ന നദികളുടെ തീരങ്ങളിലും കൃഷിഭൂമികളുണ്ട്. മേയ് മുതൽ സെപ്റ്റംബർ വരെയുള്ള വേനൽക്കാലത്ത് താപനില അതിയായി വർദ്ധിക്കും. ഉൾപ്രദേശത്തുള്ള ഒരു പട്ടണമായ കെർക്കി അമു ദാര്യാ നദിയുടെ തീരത്തു സ്ഥിതി ചെയ്യുന്നു. ഇവിടെ 1983 ജൂലൈയിൽ ഉയർന്ന താപനില അനുഭവപ്പെട്ടു.

റഷ്യൻ ആമ(Testudo horsfieldii) , 5.2 അടിയോളം വലിപ്പമുള്ള വളരെ വലിയ മരുഭൂമിവാസിയായ പല്ലി (Varanus griseus) , സൈഗ അന്റിലോപ്പ് (Saiga tatarica) എന്നിവയെ ഇവിടെ കാണാനാകും. 

1971ൽ സ്ഥാപിക്കപ്പെട്ട ബുഖാറ പ്രവിശ്യയിലെ കിസിൽ കും പ്രകൃതിസംരക്ഷണ പ്രദേശം ഇവിടെയുണ്ട്. 101,000 km2 (39,000 sq mi) ആണ് ഇതിന്റെ വിസ്തീർണ്ണം. അമു ദാര്യ നദിയുടെ വൃഷ്ടിപ്രദേശത്താണീ പ്രകൃതിസംരക്ഷണപ്രദേശം സ്ഥിതി ചെയ്യുന്നത്. ബുഖാറ മാൻ(Cervus elaphus) ,കാട്ടുപന്നി(Sus scrofa), Common Pheasant (Phasianus colchicus), സ്വർണ്ണപ്പരുന്ത് (Aquila chrysaetus) എന്നിവ ഇവിടെയുണ്ട്. ജെയ്രാൻ എന്ന മറ്റൊരു നേചർ റിസർവ്വും ഇവിടെയുണ്ട്.

ഇവിടത്തെ പാറകളിൽ അനേകം തരം ഫോസ്സിലുകൾ കാണാനുണ്ട്. 
ഇവിടെ വസിക്കുന്ന ജനത കിസിൽ കുമിലെ വലിയ പ്രദേശങ്ങൾ തങ്ങളുടെ കന്നുകാലികളെ മേയ്ക്കാൻ ഉപയോഗിക്കുന്നു. 

കിസിൽ കും സ്വർണ്ണം, യുറേനിയം, ചെമ്പ്, അലൂമിനിയം, വെള്ളി, പ്രകൃതിവാതകം, എണ്ണ എന്നിവയാൽ സമ്പുഷ്ടമാണ്. 


</doc>
<doc id="325080" url="https://ml.wikipedia.org/wiki?curid=325080" title="ലോപ് മരുഭൂമി">
ലോപ് മരുഭൂമി

ലോപ് മരുഭൂമി ചൈനയിലെ സ്വയംഭരണപ്രദേശമായ സിൻ ജിയാങ്ങ് ഉയ്ഗൂർ ൽ കിടക്കുന്ന മരുഭൂമിയാണിത്. 



</doc>
<doc id="325096" url="https://ml.wikipedia.org/wiki?curid=325096" title="ജന്തുപൂജ">
ജന്തുപൂജ

ജന്തുക്കൾക്ക് ദൈവികമായ അമാനുഷിക ശക്തിയുണ്ടെന്ന് വിശ്വസിച്ച്, അവയെ ആരാധിക്കുന്ന രീതിക്കാണു ജന്തുപൂജ എന്ന് വിവക്ഷിക്കപ്പെടുന്നത്. ഇതിനു ഇംഗ്ലീഷിൽ "ടോട്ടെമിസം" (Totemism) എന്നറിയപ്പെടുന്നു. മാനവസംസ്കാരത്തിന്റെ ആദ്യഘട്ടങ്ങളിൽ, ഭയവും ഭയജന്യമായ ഭക്തിയുമായിരുന്നു മനുഷ്യനുണ്ടായിരുന്ന രണ്ടു മുഖ്യവികാരങ്ങൾ. ഓരോ ജന്തുവിന്റേയും രൂപവും, ശബ്ദവും, മറ്റു ചേഷ്ടകളും മനുഷ്യരിലുണ്ടാക്കിയ വികാരങ്ങൾക്കനുസരിച്ച് അവയോട് ഭയമോ സ്നേഹമോ മനുഷ്യന്നു തോന്നി. അതിന്റെ അടിസ്ഥാനത്തിൽ അവയെ ആരാധിക്കാനും തുടങ്ങി. 
ധാരാളം ജന്തുക്കളെ മനുഷ്യർ ആരാധിക്കാറുണ്ടായിരുന്നെങ്കിലും സർപ്പവും പശുവുമാണു ലോകത്തെമ്പാടുമായി ഏറ്റവുമധികം ആരാധിക്കപ്പെടുന്നത്. പ്രാകൃതമനുഷ്യനെസംബന്ധിച്ചിടത്തോളം ഒരു നിശ്ചിതവർഗ്ഗത്തിൽപ്പെട്ട ജീവികളുമായുള്ള നിരന്തരസമ്പർക്കം, ആ വർഗ്ഗത്തോടുള്ള പ്രത്യേകമായൊരു അഭിനിവേശമുണർത്തിയെന്നത് സ്വാഭാവികം മാത്രമാണു. കാലം കഴിയുമ്പോൾ ജനങ്ങൾക്ക് ഇത്തരം കാര്യങ്ങളിലുള്ള വിശ്വാസം നശിക്കുകയാണു പതിവ്. പല പുരാതന ജനസമൂഹങ്ങളിലും സാങ്കല്പിക ജീവികളുടെ വിഗ്രഹങ്ങളെ പൂജിക്കുന്ന രീതി നിലനിന്നിരുന്നു. ആനയുടെ കാൽ, ദംഷ്ട്രങ്ങൾ, കാളച്ചെവി തുടങ്ങിയവ പല്ലവശില്പങ്ങളിൽ കാണാം. പുരാതന ഈജിപ്തിലെ ജനങ്ങൾ"എപ്പിസ് കാളയെ" ഒരു ദിവ്യമൃഗമായാണു സങ്കല്പിക്കപ്പെട്ടിരുന്നത്. "പോസിഡോൻ , ഹിപ്പിയസ്, ഡയോനിസസ്" മുതലായ ഗ്രീക്ക് ദേവതകൾക്ക് ജന്തുഭാവങ്ങളും ജന്തുപ്രതിരൂപകങ്ങളും ഉണ്ടായിരുന്നു. ചൈനയിലെ ഷാങ് വംശത്തിന്റെ കാലത്ത് കരടിയുടെ രൂപത്തിലുള്ള യു ദേവതയുടേയും, മൂങ്ങയുടെ രൂപത്തിലുള്ള റ്റ്സുൻ ദേവതയുടെയും വിഗ്രഹങ്ങൾ ആരാധിച്ചിരുന്നു. അങ്കോർവത്, ഭാർഹത് തുടങ്ങിയ സ്ഥലങ്ങളിൽനിന്ന് വരാഹമൂർത്തിയുടേയും മറ്റും വിഗ്രഹങ്ങൾ കണ്ടുകിട്ടിയിട്ടുണ്ട്.

ഇന്ത്യയുടെ അടിസ്ഥാന വീക്ഷണങ്ങളിലൊന്നായ അഹിംസാസിദ്ധാന്തവുമായി യോജിച്ചുപോകുന്നതാണു് ഇവിടത്തെ ജന്തുപൂജാ സമ്പ്രദായം.
ഇന്ത്യയിലെ പല ജനവിഭാഗങ്ങളും ജന്തുപൂജ ചെയ്യുന്നവരാണു്. ജന്തുലോകത്തെ ആദരിക്കുന്ന ഹിന്ദുക്കൾ പൊതുവെ സസ്യഭുക്കുകളാണു്. വൈദികകാലത്തെ ആര്യന്മാർ മൃഗങ്ങളെ ആരാധിച്ചിരുന്നതായി കാണുന്നില്ല; എങ്കിലും പുരാണങ്ങളിൽ ജന്തുപൂജ പരാമർശിക്കപ്പെട്ടിട്ടുള്ളതായി കാണാം. രാമായണം, മഹാഭാരതം എന്നിവയിൽ പക്ഷിമൃഗാദികളെ ആരാധനാപാത്രങ്ങളായി ചിത്രീകരിച്ചിട്ടുണ്ട്. ദശാവതാരങ്ങളിൽ "മത്സ്യം, കൂർമ്മം, വരാഹം, നരസിംഹം," എന്നിവ ഈശ്വരന്റെ പദവിയിൽ തന്നെ ആരാധിക്കപ്പെടുന്നുണ്ട്. ഗണപതിയുടെ വാഹനമായ "എലി" ഉത്തരേന്ത്യയിൽ ആദരിക്കപ്പെടുന്നു. ഇന്ദ്രന്റെ വാഹനമായ ആനയെ (ഐരാവതം ) ഇന്ത്യക്കാർ ആദരിക്കുന്നു. 

ശ്രീരാമന്റെ ഭൃത്യനായിരുന്ന ഹനുമാൻ ഹിന്ദുക്കൾക്ക് ആരാധനക്കർഹനാണു്. ശിവന്റെ വാഹനമായ കാളയെയും ആരാധിക്കാറുണ്ട്. ശിവപ്രസാദത്തിനായി കാളയെ തൊഴുക, തലോടുക എന്നിവ പുണ്യകർമ്മമായി അനുഷ്ടിക്കുന്നു. പശുവും, ബ്രാഹ്മണനും ഒരേദിവസം സൃഷ്ടിക്കപ്പെട്ടുവെന്ന് ഹിന്ദുക്കൾ വിശ്വസിക്കുന്നു. പശുവിൻ "ചാണകം, ഗോമൂത്രം, പാൽ, തൈരു, നെയ്യ്" ഇവ ചേർന്ന പഞ്ചഗവ്യം ആത്മശുദ്ധിപ്രദമാണത്രെ. ജന്മാഷ്ടമിനാളിൽ പശുക്കളെയും, കാളകളെയും ആടയാഭരണങ്ങൾ ചാർത്തി എഴുന്നള്ളിച്ചു കൊണ്ടുനടക്കുക മധുരയിലെ ഉത്സവത്തിന്റെ ഭാഗമാണു്. തമിഴ്‌നാട്ടിൽ മാട്ടുപ്പൊങ്കൽ കന്നുകാലികളുടെ ഉത്സവമാണു്.

ഹിന്ദുക്കൾ പൊതുവെ പാമ്പിനെ ഇഷ്ടപ്പെടുന്നവരാണു. ഭൂമിയെ വഹിക്കുന്ന വാസുകിയും, മഹാവിഷ്ണുവിന്റെ ശയ്യയായ അനന്തനും ശിവന്റെ ഇഷ്ടാഭരണങ്ങളും സർപ്പങ്ങളാണു. ബംഗാളിൽ സർപ്പദേവതയായ മാനസാദേവിക്ക് ക്ഷേത്രവും ആരാധനയുമുണ്ട്. ശ്രാവണമാസത്തിലെ അഞ്ചാംദിവസം നാഗപഞ്ചമിയായി ആഘോഷിച്ചുവരുന്നു. നിലം ഉഴുമ്പോൾ പാമ്പിനോ പാമ്പിൻ വർഗ്ഗത്തില്പെട്ട ഞാഞ്ഞൂലിനോ അപായം സംഭവിച്ചേക്കുമെന്ന ഭയത്താൽ നാഗപഞ്ചമി ദിവസം നിലം ഉഴുകയോ കിളയ്ക്കുകയോ ചെയ്യരുതെന്ന് ബംഗാളിലെ ഹിന്ദുക്കൾ നിർബന്ധിക്കുന്നു. ആസ്സാം, നാഗാലാന്റ് എന്നിവിടങ്ങളിലും സർപ്പം ആരാധിക്കപ്പെടുന്നു. ദക്ഷിണേന്ത്യയിൽ സർപ്പാരാധന സർവ്വസാധാരണമാണു.

മഹാവിഷ്ണുവിന്റെ വാഹനമായ ഗരുഡൻ, ശിവന്റെ കാള, സുബ്രഹ്മണ്യന്റെ മയിൽ, ബ്രഹ്മാവിന്റെ അരയന്നം ,ഗണപതിയുടെ എലി, സതിയുടെ പുനർജ്ജന്മമായ കുയിൽ, സരസ്വതിയ്ക്കു പ്രിയപ്പെട്ട തത്ത എന്നിവയ്ക്കു പുറമെ, സീതയെ കട്ടുകൊണ്ടുപോയ രാവണനോടു പോരാടിയ ജടായുവും, പിതൃക്കൾക്കായുള്ള ബലിപിണ്ഢം കൊത്തുന്ന കാക്കയും ഇന്ത്യക്കാരുടെ കണ്ണിൽ പുണ്യജീവികളാണു. ഭാരതീയ ജോതിഷപ്രകാരം, ഓരോ വ്യക്തിയും ജനിക്കുന്ന നാളിന്റെ സവിശേഷതയ്ക്കനുസരിച്ച്, അയാൾക്ക് ചില ജീവികളോടും, സസ്യങ്ങളോടും പ്രത്യേകമായ ബന്ധമുണ്ട്. ആ ജീവികളോടും, വൃക്ഷങ്ങളോടുമുള്ള അയാളുടെ സമീപനം, ആരാധനാപൂർണ്ണമായിരിക്കണമെന്നും നിഷ്കർഷിക്കപ്പെടുന്നു. പക്ഷിശാസ്ത്രം, ഗൗളിശാസ്ത്രം എന്നിവയുടെ പേരിൽ,തത്ത, പല്ലി എന്നീ ജീവികൾക്ക് ദിവ്യത്വം കല്പിച്ചുവരുന്നു.

കേരളത്തിലെ ജന്തുപൂജാക്രമങ്ങളിൽ പ്രാധാന്യം സർപ്പാരാധനയ്കാണു.കുണ്ഡലിനിയുടെ പ്രതീകമാണു സർപ്പമെന്നു വിശ്വസിക്കപ്പെടുന്നു. പഴയ തറവാടുകളിലെല്ലാം സർപ്പക്കാവുകൾ കാണാം. സർപ്പങ്ങളുടെ പ്രസാദം ആയുരാരോഗ്യസൗഭാഗ്യങ്ങളെ നിയന്ത്രിക്കുന്നതായി ചിലർ വിശ്വസിക്കുന്നു.കൊച്ചിയിലെ പാമ്പിന്മേക്കാട് നാഗാരാധനക്കു പ്രസിദ്ധിനേടിയ ഒരു ഇല്ലമാണു. കൊല്ലം ജില്ലയിലെ ഉത്സവങ്ങളോടനുബന്ധിച്ചുള്ള കുതിരയെടുപ്പും, തെക്കെ മലബാറിലെ കാള-കുതിര വേലകളും, മലപ്പുറം ജില്ലയിലെ കളിയാട്ടുമുക്കിലെ വേലയും അതതു മൃഗത്തോടുള്ള ആരാധനാപൂർണ്ണമായ മനോഭാവത്തിന്റെ പ്രകടനമായി കണക്കാക്കാം. ഓച്ചിറയിലും നാഗരാജാവിന്റേയും, നാഗയക്ഷിയുടെയും വിഗ്രഹങ്ങൾ ആരാധിക്കപ്പെടാറുണ്ട്. മദ്ധ്യകേരളത്തിലെ ഭദ്രകാളീക്ഷേത്രങ്ങളിൽ ഉത്സവങ്ങളോടനുബന്ധിച്ച് നടത്തുന്ന വഴിപാടായ ഗരുഡൻ തൂക്കം പരുന്തിന്റെ നേർക്കുള്ള ആരാധനാ മനോഭാവം വ്യക്തമാക്കുന്നു. കൃഷ്ണപ്പരുന്തിനെ കാണുമ്പോൾ തൊഴുന്ന പതിവും ഇപ്പോഴും ചിലർ ആരാധനാപൂർവ്വം ചെയ്യുന്നു.


</doc>
<doc id="325115" url="https://ml.wikipedia.org/wiki?curid=325115" title="കാട്ടു കടന്നൽ (പുസ്തകം)">
കാട്ടു കടന്നൽ (പുസ്തകം)

ഐറിഷ് എഴുത്തുകാരിയായ എഥൽ ലിലിയൻ വോയ്നിച്ചിന്റെ പ്രസിദ്ധമായ ഗാഡ് ഫ്ലൈ എന്ന നോവലിനെ പി. ഗോവിന്ദപിള്ള മലയാളത്തിലേക്ക് പരിഭാഷപ്പെറ്റുത്തിയതാണ് ഈ കൃതി. സോവിയറ്റ് യൂണിയനിലും ചൈനയിലുമായി ഒരു കോടിയോളം കോപ്പികൾ വിറ്റഴിഞ്ഞ ഒരു പുസ്തകമാണ് ഈ കൃതി. വളരെയധികം നാടകങ്ങൾക്കും ഓപ്പറെകൾക്കും ആധാരമായിട്ടുണ്ട്. ഇതിനെ കഥാകൃത്തിന്റെ മാസ്റ്റർ പീസായി കണക്കാക്കുന്നു.


</doc>
<doc id="325116" url="https://ml.wikipedia.org/wiki?curid=325116" title="ചാത്തങ്ങോട്ടുപുറം">
ചാത്തങ്ങോട്ടുപുറം

മലപ്പുറം ജില്ലയിലെ വണ്ടൂർ നിയമസഭാ മണ്ഡലത്തിലെ പോരൂർ ഗ്രാമപഞ്ചായത്തിലെ ഒരു പ്രദേശമാണ് ചാത്തങ്ങോട്ടുപുറം. ശാസ്താവങ്ങോട്ടുപുറം എന്ന പേരാണ് പിന്നീട് ചാത്തങ്ങോട്ടുപുറം എന്ന പേരിൽ അറിയപ്പെട്ടതായി കരുതുന്നത്. ഇവിടെ നടക്കുന്ന താലപ്പൊലി ഉത്സവം പഞ്ചായത്തിലെ പോരൂർ പഞ്ചായത്തിലെ ആരാധനാലയങ്ങളുമായി ബന്ധപ്പെട്ട പ്രധാന ആഘോഷമാണ്. ചാത്തങ്ങോട്ടുപുറം എന്ന പേരിൽ പോസ്റ്റ് ഓഫീസ് നിലവിലുണ്ട്.എന്നാൽ ഈ ഓഫീസ് സ്ഥിതി ചെയ്യുന്നത് ഇതെ പഞ്ചായത്തിലെ മേലണ്ണത്താണ്.



</doc>
<doc id="325119" url="https://ml.wikipedia.org/wiki?curid=325119" title="ഫാത്തിമ മെർനീസി">
ഫാത്തിമ മെർനീസി

ഇസ്‌ലാമിക പണ്ഡിതയും സോഷ്യോളജിസ്റ്റുമായിരുന്നു മൊറോക്കൊയിൽ ജനിച്ച ഫാത്തിമ മെർനീസി (1940 – 30 നവം: 2015). പരമ്പരാഗത ഇസ്‌ലാമിനേയും പുരോഗമന സ്ത്രീപക്ഷവാദത്തേയും സമഞ്ജസിപ്പിയ്ക്കുന്ന ബൗദ്ധിക സംഭാവനകളിലൂടെയാണ് മെർനീസി ശ്രദ്ധയാകർഷിച്ചത്. പാരീസിലെ സോർബൺ സർവ്വകലാശാലയിൽ നിന്നും രാഷ്ട്രമീമാംസയിൽ ബിരുദം നേടിയ മെർനീസി 1974ൽ കെന്റുക്കിയിലെ ബ്രാൻഡിസ് സർവ്വകലാശാലയിൽ നിന്നും സോഷ്യോളജിയിൽ ഡോക്ടറേറ്റ് കരസ്ഥമാക്കി. തുടർന്ന് മൊറോക്കോയിലേക്ക് തിരിച്ചു വന്ന മെർനീസി റബാറ്റിലെ മുഹമ്മദ് അഞ്ചാമൻ സർവ്വകലാശാലയിൽ മെത്തഡോളജി, ഫാമിലി സോഷ്യോളജി എന്നീ വിഷയങ്ങളിൽ പ്രൊഫസറായി പ്രവർത്തിച്ചു.

സ്ത്രീകളുടെ അവകാശങ്ങൾക്ക് വേണ്ടി പ്രവർത്തിച്ചിരുന്ന മെർനീസിയുടെ ഇസ്‌ലാം, സ്ത്രീ എന്നീ വിഷയങ്ങളിലുള്ള കൃതികൾ ശ്രദ്ധേയമായി. ‘ബിയോണ്ട് ദി വെയ്ൽ’, ‘ദി വെയിൽ ആന്റ് ദി മേൽ എലൈറ്റ്’, ‘ഇസ്‌ലാം ആന്റ് ഡമോക്രസി’, തുടങ്ങിയ കൃതികൾ ഫാത്തിമ മെർനീസിയുടേതായുണ്ട്.


edited by Mernissi:


</doc>
<doc id="325139" url="https://ml.wikipedia.org/wiki?curid=325139" title="ഇന്തോനേഷ്യയിലെ പട്ടണങ്ങളുടെ പട്ടിക">
ഇന്തോനേഷ്യയിലെ പട്ടണങ്ങളുടെ പട്ടിക

ഇത് ഇന്തോനേഷ്യയിലെ ഔദ്യോഗികമായംഗീകരിച്ച പട്ടണങ്ങളുടെ പേരുകളാണ്. 


</doc>
<doc id="325157" url="https://ml.wikipedia.org/wiki?curid=325157" title="സാബരി ഖാൻ">
സാബരി ഖാൻ

സാരംഗി വാദകനായിരുന്നു സാബരി ഖാൻ(21 മേയ് 1927 - 1 ഡിസംബർ 2015). പദ്മഭൂഷൺ ജേതാവായ ഉസ്താദ് സാബരി ഖാൻ സൈനിയ ഖരാന ശൈലിവാദകനാണ്. അമേരിക്കയിലും യൂറോപ്പിലും സാരംഗിയെ പരിചയപ്പെടുത്തിയതിൽ പ്രധാന പങ്കുവഹിച്ചു. 
1927-ൽ ഉത്തർപ്രദേശിലെ മൊറാദാബാദിലാണ് ജനനം. വിവിധ രാജ്യങ്ങളിൽ പരിപാടി അവതരിപ്പിച്ചിട്ടുണ്ട്. വാഷിങ്ടൺ സർവകലാശാലയിലെ വിസിറ്റിങ് പ്രൊഫസറാവാൻ ക്ഷണം ലഭിച്ചിരുന്നു.


</doc>
<doc id="325183" url="https://ml.wikipedia.org/wiki?curid=325183" title="എറിക് ഹെർമൻ">
എറിക് ഹെർമൻ

അമേരിക്കയിലെ പസഫിക് നോർത്ത്വെസ്റ്റിൽനിന്നുള്ള സംഗീതജ്ഞനാണ് എറിക് ഹെർമൻ (), മുഴുവൻ പേര്: എറിക് ഹെർമൻ എൻഡ്രെസ് (). കുട്ടികൾക്കായുള്ള ഗാനങ്ങളുടെ നിർമ്മാണവും പ്രകടനുമാണ് ഇദ്ദേഹത്തിൻ്റെ മേഖല. യൂറ്റ്യൂബിൽ ഏറെ പ്രശസ്തമായ ആയ ദ എലിഫൻ്റ് സോങ് (), ബ്ലാക്ക്ബേഡ്, ബ്ലൂബേഡ് ആൻഡ് റെഡ്ബേഡ് (), ദേർ ഈസ് എ മോൺസ്റ്റർ ഇൻ മൈ ഹൗസ് () തുടങ്ങിയവ എറിക് ഹെർമൻ്റെ പ്രശസ്തമായ പാട്ടുകളിലുൾപ്പെടുന്നു.

നീല ഷർട്ട്, മഞ്ഞ പാൻ്റ്സ്, മഞ്ഞ നിറത്തിലുള്ള ടൈ എന്നിവയാണ് പാടുമ്പോഴുള്ള എറിക് ഹെർമന്റെ വേഷം. ഈ വേഷത്തിൽത്തന്നെയുള്ള കാർട്ടൂണിൽ ആനിമേഷൻ വീഡിയോകളിലും അദ്ദേഹം പ്രത്യക്ഷപ്പെടുന്നു.


</doc>
<doc id="325186" url="https://ml.wikipedia.org/wiki?curid=325186" title="ചിൽഡ്രൻസ് സോങ്സ്">
ചിൽഡ്രൻസ് സോങ്സ്

1983-ൽ തരംഗിണി സ്റ്റുഡിയോ, കാസറ്റ് രൂപത്തിൽ പുറത്തിറക്കിയ കുട്ടികൾക്കുള്ള പാട്ടുകളുടെ സമാഹാരമാണ് Children's Songs (). ആലപ്പി രംഗനാഥിൻ്റെ സംഗീതസംവിധാനത്തിൽ ബിച്ചു തിരുമല രചിച്ച ഈ സമാഹാരത്തിലെ പാട്ടുകൾ പാടിയിരിക്കുന്നത് യേശുദാസ്, ചിത്ര, ഗീതു എന്നിവരാണ്. ഓരോ പാട്ടുകളും കുട്ടികൾക്കായുള്ള പ്രശസ്തമായ നാടോടിക്കഥകളുടെ ഗാനാവിഷ്കാരമാണ്. യേശുദാസിൻ്റെ ശബ്ദത്തിൽത്തന്നെയുള്ള ആമുഖത്തോടെയാണ് ഓരോ പാട്ടുകളും ആരംഭിക്കുന്നത്. 
സൈഡ് എ
സൈഡ് ബി
1989-ൽ ചിൽഡ്രൻ സോങ്സിൻ്റെ രണ്ടാം ഭാഗവും തരംഗിണി പുറത്തിറക്കിയിരുന്നു. ഈ ഭാഗത്തിലെ പാട്ടുകൾ യേശുദാസും പി. സുശീലയുമാണ് പാടിയിരിക്കുന്നത്.



</doc>
<doc id="325188" url="https://ml.wikipedia.org/wiki?curid=325188" title="കടവൂർ, എറണാകുളം">
കടവൂർ, എറണാകുളം

എറണാകുളം ജില്ലയിലെ കോതമംഗലം താലൂക്കിൽ കോതമംഗലം ബ്ളോക്കിൽ പൈങ്ങോട്ടൂർ ഗ്രാമപഞ്ചായത്ത് പരിധിയിൽ വരുന്ന ഒരു ഗ്രാമം ആണ്  കടവൂർ. 


</doc>
<doc id="325210" url="https://ml.wikipedia.org/wiki?curid=325210" title="തിരുവണ്ണാമലൈയിലെ ഗതാഗതം">
തിരുവണ്ണാമലൈയിലെ ഗതാഗതം

തമിഴ്നാട്ടിലെ തിരുവണ്ണാമലൈ നഗരത്തിൽ വിപുലമായ ഗതാഗത സൗകര്യങ്ങൾ ലഭ്യമാണ്. തമിഴ്നാട്ടിലൂടെ കടന്നു പോകുന്ന റോഡ് ശൃംഖലയിലെ ഒരു പ്രധാന കണ്ണിയാണ് തിരുവണ്ണാമലൈ നഗരം. ചെന്നൈ, വെല്ലൂർ, തിരുച്ചി, തിരുപ്പൂർ, സേലം, തഞ്ചാവൂർ, കോയമ്പത്തൂർ, ഷിമോഗ, കാഞ്ചിപുരം എന്നീ വൻ നഗരങ്ങളെ ബന്ധിപ്പിക്കുന്ന വിപുലമായ റോഡ് ശൃംഖലയാണ് ഇവിടെയുള്ളത്. ബെംഗളൂരു, ഹൈദരാബാദ്, തിരുപ്പതി, പോണ്ടിച്ചേരി, മാംഗ്ലൂർ എന്നീ നഗരങ്ങളെ തിരുവണ്ണാമലൈ നഗരവുമായി ബന്ധിപ്പിക്കുന്ന റോഡുകളും ഇവിടെയുണ്ട്‌. വ്യോമഗതാഗതത്തിന് വെല്ലൂർ വിമാനത്താവളം, ചെന്നൈ അന്താരാഷ്ട്രവിമാനത്താവളം, തിരുച്ചിറപ്പള്ളി വിമാനത്താവളം എന്നിവയുണ്ട്.


</doc>
<doc id="325213" url="https://ml.wikipedia.org/wiki?curid=325213" title="തിരുവണ്ണാമലൈ ടൗൺ റെയിൽവേ സ്റ്റേഷൻ">
തിരുവണ്ണാമലൈ ടൗൺ റെയിൽവേ സ്റ്റേഷൻ

തമിഴ്നാട്ടിലെ തിരുവണ്ണാമലൈ നഗരത്തിലുള്ള പ്രധാന റെയിൽവേ സ്റ്റേഷനാണ് തിരുവണ്ണാമലൈ ടൗൺ റെയിൽവേ സ്റ്റേഷൻ (തമിഴ് : திருவண்ணாமலை நகரம் தொடருந்து நிலையம). TNM എന്നാണ് സ്റ്റേഷന്റെ കോഡ്. ഇന്ത്യൻ റെയിൽവേ ശൃംഖലയിൽ തിരുച്ചിറപ്പള്ളിയെയും കാട്പാടിയെയും ബന്ധിപ്പിക്കുന്ന സ്റ്റേഷനാണിത്.


</doc>
<doc id="325249" url="https://ml.wikipedia.org/wiki?curid=325249" title="കോട്ടയ്ക്കൽ മധു">
കോട്ടയ്ക്കൽ മധു

കഥകളി ഗായകനായ കോട്ടയ്ക്കൽ മധു (ജ:ഒക്ടോബർ 26, 1968) പാലക്കാട് ജില്ലയിലെ കോങ്ങാടാണ് ജനിച്ചത്. ഗോവിന്ദൻ നായരും സത്യഭാമയും ആണ് മാതാപിതാക്കൾ. മധു കഥകളി അരങ്ങുപാട്ടിലും, പദക്കച്ചേരികളിലും പങ്കെടുത്തുവരുന്നു.

ഏഴാം തരത്തിൽ പഠിക്കുമ്പോൾ തന്നെ കോട്ടയ്ക്കൽ പി.എസ്. വി നാട്യസംഘത്തിൽ ചേർന്ന മധുവിന്റെ ആദ്യകാല ഗുരുക്കന്മാർ കലാമണ്ഡലം ഉണ്ണികൃഷ്ണക്കുറുപ്പും കലാമണ്ഡലം നീലകണ്ഠൻ നമ്പീശനുമായിരുന്നു. 1977 മുതൽ 1978 വരെ കർണ്ണാടക സംഗീതത്തിൽ പരമേശ്വരയ്യരുടെ ശിക്ഷണവും മധുവിനു ലഭിച്ചിരുന്നു.പി.എസ്.വിയിലെ പഠനത്തിനു ശേഷം പാലനാട് ദിവാകരൻ, ഹൈദരാലി,ശങ്കരൻ എമ്പ്രാന്തിരി, ഹരിദാസ് എന്നിവരോടൊപ്പം ആട്ടവേദികളിൽ പാടിത്തുടങ്ങി.

1990 ൽ പി.എസ്.വിയിൽ തന്നെ കഥകളി വായ്പാട്ട്അദ്ധ്യാപകനായി ചേർന്ന മധു സൗന്ദര്യലഹരി പരിഭാഷ,ഗീതാജ്ഞലി,ഇടശ്ശേരിയുടെ പൂതപ്പാട്ട്, അന്തിത്തിരി എന്നിവ ആട്ടവേദികൾക്കായി ചിട്ടപ്പെടുത്തിയിട്ടുണ്ട്. കൂടാതെ നിരവധി ജൂഗൽബന്ദി-ഫ്യൂഷൻ പരിപാടികളുമായും മധു സഹകരിച്ചു.

ചലച്ചിത്രരംഗത്ത് ആനന്ദഭൈരവി എന്നചിത്രത്തിലും ഷാജി .എൻ .കരുണിന്റെ വാനപ്രസ്ഥത്തിലും മധു പാടിയിട്ടുണ്ട്.

<nowiki>*</nowiki>ഞങ്ങാട്ടിരി പുരസ്കാരം

<nowiki>*</nowiki>കെ.വി. കൊച്ചനിയൻ പുരസ്കാരം

<nowiki>*</nowiki>കലാമണ്ഡലം ഹൈദരാലി അവാർഡ്


</doc>
<doc id="325281" url="https://ml.wikipedia.org/wiki?curid=325281" title="പാസിയാനിഡേ">
പാസിയാനിഡേ

‘’’ഗാളിഫോംസിന്റെ’’(Galliformes )നിരയിലെഏറ്റവും വലിയ കുടുംബമാണ് ‘’’ പാസിയാനിനെ’’’. ഇതിൽ 150 കുടുംബങ്ങളുണ്ട്. ഇതിൽ കാടകളും കാട്ടു കോഴികളും മുള്ളൻകോഴികളും മയിലും പെടുന്നു. Turkeys and grouse have also been recognized as having their origins in the pheasant and partridge like birds.

1990ന്റെ ആദ്യകാലം വരെ ഇവ രണ്ടു കുടുബത്തിലായിരുന്നു. മോളിക്കുലർ ഫൈലൊ ജെനെറ്റിക്സ്(Molecular phylogenetics) ഇവ ഇരു കുടുബമാണെന്ന് ഉറപ്പിച്ചു For example, some partridges (genus "Perdix") are more closely affiliated to pheasants, whereas Old World quails and partridges from the genus "Alectoris" are closer to junglefowls.

3കോടി വർഷങ്ങൾക്ക് മുമ്പുള്ള ഫോസിലാണ് രേഖപ്പെടുത്തിയിട്ടുള്ളത്.

പേസിനിഡെയുടെ ഉപകുടുബത്തിന്റെ ഒരു താൽക്കാലിക പട്ടിക ഇതായിരുന്നു. :

ഇവ നിലത്തു സഞ്ചരിക്കുന്നവയാണ്. 43 ഗ്രാം മുതൽ 6 കി. ഗ്രാം വരെ തൂകമുള്ളവയ്യാണ്. നീളത്തിന്റെ കാര്യത്തിലും വലിയ വൈവിധ്യം കാണിക്കുന്ന കുടുംബമാണ്. 12.5 സെ. മീ. മുതൽ 3മീ. വരെ നീളമുള്ളവ യുണ്ട്. 
ലിംഗവ്യതാസം കാണുന്ന ഒരു കുടുബമാണ്. പൂവൻ പിടയേക്കാൾ വലുതാണ്.പൊതുവെ തടിച്ച ഇവയുടെ ചിറകുകൾ വീതിയുഌഅതാണ്. നല്ല ബലമുള്ള കാലുകൾ ഉണ്ട്. പ ഇനങ്ങൾക്കും കുതിനഖമുണ്ട്. മണ്ണുമാന്തി ഇരതേടുന്നവയിലാണ് കുതി നഖം കാണുന്നത്. നീളം കുറഞ്ഞ ബലമുള്ള കൊക്കുകളാണ്. പൂഅവന് നല്ല ആകർഷകമായ നിറമുണ്ട്.പതിനും ശിഖ മുതലായ ആഭരണങ്ങളുണ്ട്
മിക്ക യൂറോപ്യൻ രാജ്യങ്ങളിലും ഏഷ്യയിലും (ഏറ്റവും വടക്കെ അറ്റം ഒഴിച്ച് ) ആഫ്രിക്കയിലും (മരുഭൂമി ഒഴികെ) പൂർവ ആസ്ത്രേലിയയിലും കാണുന്നു. മുമ്പ്ന്യൂസിലന്റിലും കണ്ടിരുന്നു. ഈ കുടുംബത്തിലെ ഏറ്റവും വൈവിദ്ധ്യമുള്ള ഇനങ്ങൾ തെക്കു-കിഴക്കൻ ഏഷ്യയിലും ആഫ്രിക്കയിലുമാണ്. 

മിക്ക കുടുംബാംഗങ്ങളും ഒരേസ്ഥലത്ത് ജീവിക്കുന്നവയും സ്ഥിരവാസികളുമാണ്. പല ഇനങ്ങളും വളർത്താൻ കൊണ്ടു പോയി ആ ദേശവാസികളായവയാണ്. ചില കാടകൾ ദേശാടനം നടത്തുന്നവയാണ്.

വിവിധ ഇനം തീറ്റ കഴിക്കുന്നവയാണ് ഈ ഇനങ്ങൾ. പൂർണ്ണ സസ്യഭുക്കു കളിൽ, വിത്തുകളും ഇലകളും പഴങ്ങളും കിഴങ്ങുകളും വേരുകളുംകഴിക്കുന്നവയും ചെറിയ ജീവികളേയും പ്രാണികളേയും ഇഴജന്തുളേയും കഴിക്കുന്നവയാണ്. മിക്ക ഇനങ്ങളുടേയും കുഞ്ഞുങ്ങൾ പ്രാണികളെ കഴിക്കുന്നു.

കാടകളിൽ മിക്കവയ്ക്കും ഒറെ ഇണ തന്നെആയിരിക്കുംപ്പോൾ കാട്ടു കോഴികളിൽ ചിലവയ്ക്ക് പല ഇണകളും കാണാറുണ്ട്.മിക്കവ്യും കൂട് നിലത്താണ് ഉണ്ടാക്കുന്നത്. എന്നാൽ ട്രോഗൊപാനിന്റെ കൂട് അല്പം ഉയരത്തിലായിരിക്കും. 18മുട്ടകൾ വരെ ഇടുന്നവയുണ്ട്,7-12 വരെയാണ് സാധാരണ .അവസാനത്തെ 14-30 ദിവസം പിടകളാണ് അടയിരിക്കുന്നത്..
തെക്കു കിഴക്കൻ ഏഷ്യയിലെ നാടൻകോഴികൾ ചുവന്ന കാട്ടുകോഴിയെ ഇണക്കിയതാണ്. മനുഷ്യന്റെ ഇടപെടലുകൾ കൊണ്ട് പല ഇനങ്ങളുടേയും നിലനില്പ് ഭീഷണിയിലാണ്



</doc>
<doc id="325283" url="https://ml.wikipedia.org/wiki?curid=325283" title="ടിപ്പു സുൽത്താൻ നായന്മാരെ ശ്രീരംഗപട്ടണത്ത് ബന്ധനത്തിലാക്കിയത്">
ടിപ്പു സുൽത്താൻ നായന്മാരെ ശ്രീരംഗപട്ടണത്ത് ബന്ധനത്തിലാക്കിയത്

1786 മുതൽ 1789 വരെ മലബാറിലെ നായർ ഹിന്ദുക്കളെ മൈസൂർ രാജ്യത്തിന്റെ ഭരണാധികാരിയായിരുന്ന ടിപ്പു സുൽത്താന്റെ കീഴിൽ മുസ്‌ലിം സമുദായക്കാർ ബന്ധനത്തിൽ ആക്കിയ കാര്യത്തെയാണ് ടിപ്പു സുൽത്താൻ നായന്മാരെ ശ്രീരംഗപട്ടണത്ത് ബന്ധനത്തിലാക്കിയത് (Captivity of Nairs at Seringapatam) എന്ന പ്രയോഗം കൊണ്ട് വിവക്ഷിക്കുന്നത്. നായന്മാരെ ക്രൂരമായി പീഡിപ്പിക്കുകയും വധിക്കുകയും നിർബന്ധിതമായി ഇസ്‌ലാമിലേക്ക് മതപരിവർത്തനം നടത്തുകയും ചെയ്തിരുന്നു. അതിയായ ഹിന്ദുമത വിശ്വാസവും അവരുടെ ദാമ്പത്യരീതികളുമാണ് പൈശാചികമായ രീതിയിൽ നായന്മാർ പീഡനങ്ങൾ ഏൽക്കാനുണ്ടായ കാരണങ്ങൾ. മൂന്നാം ആംഗ്ലോ-മൈസൂർ യുദ്ധത്തിൽ തിരുവിതാംകൂറിൽ നിന്നുമുള്ള നായർപട ഈസ്റ്റ് ഇന്ത്യ കമ്പനിയുടെ സഹായത്തോടെ ടിപ്പുവിനെ തോൽപ്പിച്ചതിനു ശേഷമാണ് ഈ ബന്ധനം അവസാനിച്ചത്. സ്ത്രീകളും കുട്ടികളുമടക്കം ഏതാണ്ട് 30000 നായന്മാരെ തടവറയിൽ അടച്ചതിൽ ജീവനോടെ മലബാറിലേക്ക് വരാൻ കഴിഞ്ഞത് ആയിരത്തിൽത്താഴെ ആൾക്കാർക്ക് മാത്രമാണ്.

നായർ രാജാക്കാന്മാരായിരുന്നു ചിറക്കൽ, കടത്തനാട്, കോട്ടയം (മലബാർ), കുറങ്ങോട്, എന്നീ വടക്കേ മലബാർ ഇടങ്ങളിൽ ഭരണം നടത്തിയിരുന്നത്. കണ്ണൂരിലെ മാപ്പിള ഭരണാധികാരി ചിറക്കലിനോട് സഖ്യത്തിലും ആയിരുന്നു. തെക്കേ മലബാർ ആവട്ടെ സാമൂതിരിയുടെയും കൊച്ചി രാജാവിന്റെയും ഭരണത്തിൽ ആയിരുന്നു.

മൈസൂർ ഭരണാധികാരിയായിരുന്ന ഹൈദരാലി 1766-1793 കാലഘട്ടത്തിൽ മലബാർ കീഴടക്കാൻ എത്തിയപ്പോൾ നാട്ടുകാരായ നായന്മാരിൽ നിന്നും കടുത്ത എതിർപ്പ് നേരിടേണ്ടിവന്നു. 1766 -ൽ പാലക്കാട്ടേക്കും മലബാറിലേക്കും പടനയിച്ച ഹൈദർ, 1767 -ൽ താമരശ്ശേരി ചുരം വഴിയും മലബാറിൽ എത്തുകയുണ്ടായി. നായർ സമുദായാംഗങ്ങളുടെ ജാതിഭ്രാന്ത് മനസ്സിലാക്കിയ ഹൈദർ അതുതന്നെ മതംമാറ്റത്തിനു സഹായകമായ രീതിയിൽ മാറ്റിയെടുത്തു. ആദ്യമായി നായന്മാർ ജാതിമൂലം അനുഭവിച്ചുവന്നിരുന്ന എല്ലാ ആനുകൂല്യങ്ങളും നിർത്തലാക്കി, നായന്മാരെ പരവർ സമുദായത്തിനു തുല്യമാക്കി. നായന്മാർ ആയുധം കൊണ്ടുനടക്കുന്നത് വിലക്കി. കൂടാതെ ആരെങ്കിലും ഇസ്‌ലാമിലേക്കു പരിവർത്തനം ചെയ്യുന്ന പക്ഷം ഈ ആനുകൂല്യങ്ങൾ പുനഃസ്ഥാപിക്കുമെന്നും അറിയിച്ചു. ഈ കാരണത്താൽ കുറച്ചു നായന്മാരും താഴ്ന്ന ജാതിക്കാരിൽ വളരെപ്പേരും ഇസ്‌ലാമിലേക്ക് പരിവർത്തനം ചെയ്തു. അങ്ങനെ മലബാർ ഗ്രാമങ്ങളിൽ ആദ്യമായി ഇസ്‌ലാം മതവിശ്വാസികൾ ഉണ്ടായി.ഇങ്ങനെ അപമാനിതരായ നായർ സമുദായക്കാർ ഹൈദറിനെതിരെ പടയൊരുക്കം നടത്തി. ഹൈദറിന്റെ ഒറ്റപ്പെട്ടു നിന്ന കാര്യാലയങ്ങളും സംഭരണശാലകളും ആയുധപ്പുരകളും ആക്രമിക്കുകയും തീവയ്ക്കുകയും നശിപ്പിക്കുകയും ചെയ്തു.

1766 -ൽ ഹൈദർ മലബാർ ആക്രമിച്ചപ്പോൾ ചിറക്കലിൽ നിന്നും തടവുകാരനായിപ്പിടിച്ച ഒരു നായർ സമുദായക്കാരനായിരുന്നു അയാസ് ഖാൻ. ഒരു മുസൽമാൻ ആയിത്തീർന്ന അയാളെ പുതുതായി പരിവർത്തനം ചെയ്ത മുസൽമാന്മാരുടെ പടയിൽ ചേർത്തു. ഹൈദറിന്റെ സ്നേഹം സമ്പാദിച്ച അയാൾ 1779 -ൽ ചിത്രദുർഗയുടെയും 1789 -ൽ ബെഡ്+നൂരിന്റെയും ഗവർണർ ആയി മാറി. വശത്താക്കാൻ ബ്രിട്ടീഷുകാർ ശ്രമിച്ചുവെങ്കിലും വഴങ്ങാതെ നിന്ന അയാസ് ഖാൻ ഹൈദറിന്റെ മരണശേഷം ബ്രിട്ടീഷുകാരോട് ചേർന്ന് ബെഡ്നൂർ അവർക്ക് കൈമാറി.

ബേക്കൽ ഗവർണ്ണറയിരുന്ന ബുദ്രുസ് സമൻ ഖാന് 1785 -ൽ എഴുതിയ കത്തിൽ ടിപ്പു നായന്മാരെ നിർബന്ധിതമായി മതംമാറ്റുന്നതിന് അംഗീകാരം നൽകിക്കൊണ്ട് ഇങ്ങനെ പറയുന്നുണ്ട്:

അതേ വർഷം മെയ് മാസത്തിൽ കോഴിക്കോട്ടേ പോലീസ് ഓഫീസറായ അർഷദ് അലി ബെയ്‌ഗിന് അയച്ച കത്തിൽ എതിർത്തുനിൽക്കുന്ന നായന്മാരെ എങ്ങനെ നേരിടണം എന്നു നിർദ്ദേശം നൽകുന്നുണ്ട്. 

1788 -ൽ ടിപ്പു മലബാറിലെ നായന്മാർക്കായി പുറപ്പെടുവിച്ച വിളംബരപ്രകാരം പുതിയ സാമുദായിക പരിഷ്കരണങ്ങൾ ഇവയാണ്: 

ഈ വിളംബരം വ്യാപകമായ പ്രതിഷേധങ്ങൾക്ക് ഇടയാക്കി, അതു വളർന്ന് ഒരു കലാപത്തോളം എത്തി. ഇസ്‌ലാമിലേക്ക് നിർബന്ധിത മതംമാറ്റത്തിനു വിധേയമാക്കപ്പെടുമെന്നു ഭയന്ന് 30000 ബ്രാഹ്മണർ തിരുവിതാംകൂരിലേക്ക് നാടുവിട്ടു. കോട്ടയം രാജാവും കടത്തനാട് രാജാവും ഈസ്റ്റ് ഇന്ത്യ കമ്പനിയോട് സംരക്ഷണം ആവശ്യപ്പെട്ടു. 1788 -ൽ സാമൂതിരിയെ ആക്രമിച്ച ടിപ്പു മഞ്ചേരിയിലെ കരണവപ്പാടിനെ പിടികൂടി. രവി വർമ്മയും മറ്റു പടിഞ്ഞാറേ കോവിലകത്തെ യുവരാജാക്കന്മാരും കോഴിക്കോട്ടെ നായർപ്പടയാളികളും കൂടി ഈ ആക്രമണത്തെ നേരിട്ടു. ടിപ്പു തന്റെ ഫ്രഞ്ച് കമാണ്ടറായ എം ലാലിയുടെ നേതൃത്വത്തിൽ 6000 പേരടങ്ങുന്ന ഒരു പടയെ അയച്ചെങ്കിലും രവി വർമ്മയെ തോൽപ്പിക്കാനായില്ല.

1789 -ൽ ടിപ്പു സിദ്ധേശ്വരം വഴി ഗുലാം അലിയെയും ഗജി ഖാനെയും ദർവേദിൽ ഖാനെയും പടയോടും കൂടി കുടകിലേക്ക് അയച്ചു. അവിടെ അവർ ധാന്യങ്ങളും ആണുങ്ങളെയും പെണ്ണുങ്ങളെയും കുട്ടികളെയും അടിമകളാക്കുകയും പിടിച്ചെടുത്ത വീടുകൾ കത്തിക്കുകയും ചെയ്തു. ബാഗമണ്ഡലം ക്ഷേത്രം കത്തിച്ചു. മലബാറിലേക്ക് വന്ന ഗുലാം അലിഉക്കെതിരെ കൂർഗിൽ ആക്രമണം ഉണ്ടായി. എന്നാൽ മലബാറിൽ എത്താൻ കഴിഞ്ഞ ഗുലാം അലി പയ്യാവൂർ ആക്രമിക്കുകയും ക്ഷേത്രം കത്തിക്കുകയും ചെയ്തു.

അതേ വർഷം കോഴിക്കോട്ടെ പ്രശ്നക്കാരായ നായന്മാരെ അമർച്ച ചെയ്യാൻ പുറപ്പെട്ട ടിപ്പു മറ്റൊരു ലഹള കൂർഗിൽ പൊട്ടിപ്പുറപ്പെട്ടതറിഞ്ഞ് ബുർഹാൻ ഉദ് ദിനിന്റെയും സയ്യെദ് ഹമീദിന്റെയും നേതൃത്വത്തിൽ ഒരു സേനയെ അങ്ങോട്ടു വിട്ടു. താമരശ്ശേരി ചുരം വഴി ടിപ്പു മലബാറിൽ എത്തി. അവിടെ ഒരു മരക്കോട്ടയും ചെക്ക്പോസ്റ്റും ഉണ്ടാക്കിയ ടിപ്പു ഗഫാർ എന്ന ഉദ്യോഗസ്ഥനെ അവിടെ നിർത്തി നാട്ടുകാരെ ഇസ്‌ലാമിലെക്ക് മാറ്റൻ നിർദ്ദേശം നൽകി.

തന്റെ വിളംബരം നടപ്പിലാക്കാൻ ടിപ്പു മലബാറിൽ തന്നെ തങ്ങി. 'തിരിച്ചറിയാൻ കഴിയാത്ത എല്ലാവരെയും കത്തിക്കാനും എവിടെ ഒളിച്ചാലും പിന്നലെ ചെന്നു പിടികൂടി ഏതു കുൽസിതമാർഗ്ഗമുപയോഗിച്ചു പോലും എല്ലാത്തിനെയും മുസൽമാന്മാരാക്കാനും നിർദ്ദേശം നൽകി.' തലശ്ശേരിലേക്ക് ഓടി രക്ഷപ്പെടാൻ ശ്രമിച്ച ചിറക്കൽ രാജാവ് പിടിക്കപ്പെടും എന്നു മനസ്സിലായപ്പോൾ ആത്മഹത്യ ചെയ്തു. വലിച്ചിഴച്ചു കൊണ്ടു പോയി അദ്ദേഹത്റ്റിന്റെ ശവശരീരം ഒരു മരത്തിൽ തൂക്കിയിടുകയാണ് ഉണ്ടായത്. 
കടത്തനാടുള്ള ഏതാണ്ട് 2000 നായർ പടയാളികൾ കുറ്റിപ്പുറം കോട്ടയിൽ ഏതാനും ആഴ്ച്ച ടിപ്പുവിന്റെ വലിയ സേനയോട് കീഴടങ്ങാൻ കൂട്ടാക്കാതെ നിലയുറപ്പിച്ചു. പക്ഷേ പട്ടിണിയാൽ അവർ മരിച്ചുതുടങ്ങിയപ്പോൾ ടിപ്പു കോട്ടയിൽ പ്രവേശിച്ചു. സ്വമനസാലെ ഇസ്‌ലാമിലേക്ക് മാറുകയാണെങ്കിൽ കൊല്ലാതിരിക്കാം, അല്ലെങ്കിൽ നിർബന്ധിതമായി പരിവർത്തനം ചെയ്തു നാടുകടത്തപ്പെടും എന്ന നിർബന്ധത്തിനു വഴങ്ങി എല്ലാവരും, മറ്റു നിർവാഹമില്ലാതെ ഇസ്‌ലാമിലേക്ക് പരിവർത്തനം ചെയ്തു. മതംമാറ്റച്ചടങ്ങിനു ശേഷം സ്ത്രീപുരുഷന്മാർ അടക്കം കീഴടങ്ങിയ എല്ലാവരെക്കൊണ്ടും തങ്ങളുടെ വിശ്വാസം വിലക്കിയ പശുമാംസം നിർബന്ധപൂർവ്വം തീറ്റിക്കുകയുണ്ടായി. പണവും അധികാരവും ഉള്ള രാജാക്കന്മാർ തിരുവിതാംകൂറിലേക്ക് രക്ഷപ്പെട്ടു. ധർമ്മരാജാവ് അവർക്ക് അവിടെ അഭയം നൽകുകയും ചെയ്തു, എന്നാൽ പാവപ്പെട്ട നായന്മാർ കാടുകളിലേക്ക് ഓടിയൊളിക്കേണ്ടി വരികയും അവിടെയിരുന്ന് കടന്നുകയറി വരുന്ന മൈസൂർ സൈന്യത്തിനു നെരെ ഒളിയുദ്ധം നടത്തുകയും ചെയ്തു. നായർവേട്ടയ്ക്ക് കൃത്യമായ പദ്ധതി തയ്യാറാക്കിയശേഷം കണ്ണൂരിലേക്കു പോയ ടിപ്പു ആലി രാജയുടെ മകളുമായി തന്റെ മകന്റെ വിവാഹം ആഘോഷിച്ചശേഷം ചൗഘട്ട് തീരത്തുകൂടി തന്റെ സേനയുമായി മാർച്ച് ചെയ്തു. നാട്ടിലെ ഭരണകാര്യങ്ങൾ കാര്യക്ഷമമായി ചെയ്യാൻ ഏർപ്പാടാക്കിയ ശേഷം ടിപ്പു കോയമ്പത്തൂർക്ക് പോയി. നാട്ടുകാരെ ഭയപ്പെടുത്തി അടിമകളാക്കി നിർത്താൻ പോന്ന ഒരു സേനയെ ഇവിടെ നിലനിർത്തിയിട്ടാണ് ടിപ്പു പോയത്.




</doc>
