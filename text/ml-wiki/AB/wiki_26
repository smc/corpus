<doc id="168227" url="https://ml.wikipedia.org/wiki?curid=168227" title="ഗതാഗതം">
ഗതാഗതം

മനുഷ്യർ, മൃഗങ്ങൾ, കന്നുകാലി, ചരക്കുകൾ, വസ്തുക്കൾ ഇവയിൽ ഏതെങ്കിലും ഒരു സ്ഥലത്തു നിന്നും മറ്റൊരു സ്ഥലത്തേക്ക് മാറ്റം ചെയ്യുന്നതിനെ ഗതാഗതം എന്നു പറയുന്നു. കാൽ നടയായോ, ചുമന്നു കൊണ്ടോ ആയിരുന്നു പഴയ കാലത്ത് ഗതാഗതം നടത്തിയിരുന്നത്. വാഹനങ്ങൾ ഉപയോഗിച്ച് കര, ജലം, വായു, കേബിളുകൾ, പൈപ്പുകൾ എന്നീ മാർഗങ്ങളിലൂടെയാണ് ഇപ്പോൾ ഇത് സാധ്യമാക്കുന്നത്. ഗതാഗതത്തെ "വാഹനം", "മാർഗ്ഗങ്ങൾ", "ഘടന" എന്നീ അടിസ്ഥാനത്തിൽ തരം തിരിക്കാം. നാഗരികതയുടെ അടിസ്ഥാനമായ കച്ചവടം എളുപ്പത്തിൽ സാധ്യമാക്കിയത് ഗതാഗതം ആണ്. ഗതാഗത വാഹനങ്ങളുടെ ഉയർന്നു വരുന്ന ഉപയോഗം അന്തരീക്ഷ മലിനീകരണത്തിന്റെ ഒരു കാരണമായി കരുതുന്നു.

ഗതാഗതത്തിനായുള്ള അടിസ്ഥാന സൗകര്യങ്ങൾ റോഡുകൾ, റെയിൽ പാതകൾ, ജലപാതകൾ, (കനാലുകൾ ഉൾപ്പെടെ), പൈപ്പ് ലൈനുകൾ എന്നിങ്ങനെയുള്ള യാത്രാ പാതകൾ കൂടാതെ യാത്രക്കാരെയും ചരക്കുകളെയും കയറ്റുകയും ഇറക്കുകയും ചെയ്യാവുന്ന റെയിൽ സ്റ്റേഷനുകൾ, ബസ് സ്റ്റേഷനുകൾ, വിമാനത്താവളങ്ങൾ, ഗോഡൗണുകൾ, തുറമുഖങ്ങൾ മുതലായവയാണ്. ഇന്ധന വിതരണ മാർഗ്ഗങ്ങളെയും ഇക്കൂട്ടത്തിൽ പെടുത്താം. 

യന്ത്ര വാഹനങ്ങളായ ട്രെയിനുകളും ട്രക്കുകളും ബസുകളും ഹെലിക്കോപ്റ്ററുകളും വിമാനങ്ങളും മറ്റും കൂടാതെ സൈക്കിളിലൂടെയും ഉന്തുവണ്ടികളിലൂടെയും ചുമടായും മൃഗങ്ങളെ ഉപയോഗിച്ചും ഗതാഗതം നടക്കുന്നുണ്ട്. ഗതാഗത മേഖല സർക്കാർ നിയന്ത്രണത്തിലോ സ്വകാര്യ നിയന്ത്രണത്തിലോ ആവാം. 

പൊതുജന യാത്ര സാധാരണ ഗതിയിൽ ബസുകളും ട്രെയിനുകളും ട്രാമുകളും മറ്റും വഴിയാണ് നടക്കുന്നത്. റോഡുകളിലൂടെ സ്വകാര്യ വാഹനങ്ങളിലും പൊതുജനങ്ങൾ സാധാരണ ഗതിയിൽ യാത്ര ചെയ്യാറുണ്ട്. സമീപ കാലത്ത് ചരക്കു ഗതാഗതം കണ്ടൈനറുകളിലാണ് കൂടുതലും നടക്കുന്നത്. ഗതാഗതം ഒരു രാജ്യത്തിന്റെ സാമ്പത്തിക വളർച്ചയെ സഹായിക്കുന്ന ഒരു പ്രധാന ഘടകമാണ്. വായൂ മലിനീകരണവും ഭൂമിയുടെ വൻ തോതിലുള്ള ഉപയോഗവുമാണ് പ്രധാന ദോഷ വശങ്ങൾ.

മനുഷ്യാദ്ധ്വാനമുപയോഗിച്ച് ചരക്കുകൾ നീക്കുന്നത് പൊതുവിൽ കുറഞ്ഞു വരികയാണ്. പണ്ടു കാലത്ത് പല്ലക്ക് പോലുള്ള സംവിധാനങ്ങൾ ഉപയോഗിച്ച് തലച്ചുമടായി മനുഷ്യരെ തന്നെ ഒരിടത്തു നിന്ന് മറ്റൊരിടത്തേയ്ക്ക് കൊണ്ടു പോയിരുന്നു. മനുഷ്യാദ്ധ്വാനമുപയോഗിക്കുന്ന സൈക്കിൾ ഉന്തുവണ്ടി മുതലായ സംവിധാനങ്ങൾ ഇപ്പോഴും പ്രചാരത്തിലുണ്ട്. 

മനുഷ്യന് ഒരിടത്തുനിന്ന് മറ്റൊരിടത്തേയ്ക്ക് നടന്നു പോകാൻ അടിസ്ഥാന സൗകര്യങ്ങളുടെ ആവശ്യമില്ലെങ്കിലും യാത്ര സുഖകരമാക്കാൻ പാതകൾ സഹായകമാണ്. തുഴഞ്ഞു പോകാവുന്ന തോണികൾ മനുഷ്യാധ്വാനം മൂലമാണ് പ്രവർത്തിക്കുന്നത്. മനുഷ്യാദ്ധ്വാനം മൂലം പ്രവർത്തിക്കുന്ന വിമാനം പോലും കണ്ടു പിടിക്കപ്പെട്ടിട്ടുണ്ട്. 

കഴുത,കുതിര,ഒട്ടകം എന്നീ ജീവികളെയാണ് ഇതിനായി മനുഷ്യർ ആശ്രയിക്കുന്നത്. മനുഷ്യർ മൃഗങ്ങളുടെ പുറത്തു കയറി സഞ്ചരിക്കുകയും, മൃഗങ്ങളെ കൊണ്ട് ചരക്കെടുപ്പിക്കുകയും വാഹനങ്ങൾ വലിക്കാൻ അവയെ ഉപയോഗിക്കുകയും ചെയ്യുന്നുണ്ട്. 

രണ്ട് സ്ഥലങ്ങൾക്കിടയിലുള്ള തിരിച്ചറിയാവുന്ന തരത്തിലുള്ള നടപ്പാതയെയോ, നിരപ്പാക്കി ടാർ ചെയ്ത പാതയെയോ റോഡ് എന്നു പറയാറുണ്ട്. റോഡുകളുടെ പ്രതലം നിരപ്പുള്ളതാക്കാൻ കട്ടിയുള്ള തരം മണ്ണിടുകയോ, കരിങ്കൽ ചീളുകൾ വിരിക്കുകയോ ടാർ, കോൺക്രീറ്റ് മുതലായ മാർഗ്ഗങ്ങൾ ഉപയോഗിച്ച് ഉറപ്പുള്ളതാക്കുകയോ ചെയ്യാറുണ്ട്. ഇത്തരം പ്രവൃത്തികൾ ചെയ്തില്ലെങ്കിലും പാതകൾ ഗതാഗതത്തിനു ഉപയോഗിക്കാൻ സാധിക്കും. പഴയ കാല റോഡുകൾ മിക്കതും ഒരു വിധത്തിലുള്ള നിർമ്മാണ പ്രവർത്തനങ്ങളും നടത്താത്ത പാതകളായിരുന്നു. ജനവാസ പ്രദേശങ്ങളിലെ റോഡുകൾ ഗതാഗതത്തിനെന്നതിലുപരി പൊതു സ്ഥലം എന്ന നിലയ്ക്കും ഉപയോഗപ്പെടുത്താറുണ്ട്. 

ഇപ്പോൾ സർവ സാധാരണമായ വാഹനങ്ങൾ യന്ത്രമുപയോഗിച്ച് പ്രവർത്തിക്കുന്നവയാണ്. ബസുകൾ, ട്രക്കുകൾ, ഇരുചക്രവാഹനങ്ങൾ എന്നീ യന്ത്രവൽകൃത വാഹനങ്ങൾ കൂടാതെ സൈക്കിളുകൾ, കാൽ നടയാത്രക്കാർ എന്നിവരും റോഡുകൾ ഉപയോഗിക്കുന്നുണ്ട്. യന്ത്രവൽകൃത വാഹനങ്ങളണ്ണ്് നഗരങ്ങളിലെ ശബ്ദ മലിനീകരണത്തിനും വായൂമലിനീകരണത്തിനും പ്രധാന കാരണക്കാർ. ഏറ്റവും ചെലവ് കുറഞ്ഞ യാത്രാ മാർഗ്ഗം ബസ്സുകളാണ്. ചരക്കു നീക്കത്തിന്റെ ആദ്യത്തെയും അവസാനത്തെയും ഘട്ടം മിക്കപ്പോഴും റോഡു മാർഗ്ഗമായിരിക്കും.
റെയിലുകൾ അഥവാ പാളങ്ങളിൽ കൂടി ചലിക്കുന്നതും ചക്രമുള്ളതുമായ വാഹനങ്ങൾ ഉപയോഗിച്ച് യാത്രക്കാരെയും ചരക്കും നീക്കുന്നതിനെയാണ്‌ റെയിൽ ഗതാഗതം എന്നു പറയുന്നത്. സാധാരണ റെയിൽ പാളങ്ങൾ പൊതുവേ സ്റ്റീൽ ‍കൊണ്ടു നിർമിച്ചതും കുറുകെയുള്ള ബീമുകളാൽ സ്ഥിരപ്പെടുത്തിയതും സമാന്തരവുമായ രണ്ടു റെയിലുകൾ കൊണ്ട് നിർമിച്ചവയാണ്‌. പ്രസ്തുത ബീമുകൾ സമാന്തര റെയിലുകൾ തമ്മിൽ തുല്യ അകലം ഉറപ്പു വരുത്തുന്നു. ഈ അകലത്തിന്‌ "ഗേജ്" എന്ന് പറയപ്പെടുന്നു. പാളങ്ങൾ കരിങ്കൽ ചീളുകളും ഗ്രാവലും മറ്റും നിറച്ച് ബലപ്പെടുത്തിയതോ കോൺക്രീറ്റ് കൊണ്ട് നിർമിച്ചതോ ആയ അടിത്തറയിലാണ് സാധാരണ സ്ഥാപിക്കുക. ഒറ്റ പാളത്തിൽ സഞ്ചരിക്കുന്ന മോണോറെയിൽ, കാന്തിക വികർഷണം മൂലം പ്രവർത്തിക്കുന്ന മാഗ്ലെവ് തുടങ്ങിയവ റെയിൽ സഞ്ചാരത്തിനു ഉപയോഗിക്കുന്ന മാർഗ്ഗങ്ങളാണ്. 

ട്രെയിനിൽ സാധാരണ ഗതിയിൽ ഒന്നിലധികം പരസ്പര ബന്ധിത ഭാഗങ്ങളുണ്ടായിരിക്കു. ഒറ്റ എഞ്ചിനാണ് സാധാരണ ഗതിയിൽ മുന്നോട്ടു പോകാനുള്ള ശക്തി നൽകുന്നത്. യാത്രക്കാരെയും ചരക്കുകളും കൊണ്ടുപോകാൻ ഈ മാർഗ്ഗം ഉപയോഗിക്കപ്പെടുന്നുണ്ട്. ആവിയന്ത്രമോ, ഡീസലോ, വൈദ്യുതിയോ കൊണ്ടാണ് എഞ്ചിൻ പ്രവർത്തിക്കുന്നത്. ഒന്നിൽ കൂടുതൽ എഞ്ചിനുകൾ ഒരു ട്രെയിനിൽ ഘടിപ്പിക്കുക സാദ്ധ്യമാണ്. പണ്ടു കാലത്ത് കുതിരകൾ വലിക്കുന്ന ട്രെയിനുകൾ നിലവിൽ ഉണ്ടായിരുന്നു. കേബിളുകൾ ഉപയോഗിച്ച് വലിക്കുന്ന ട്രെയിനുകളും, മറ്റും നിലവിലുണ്ട്. ഘർഷണം കുറവായതിനാൽ റോഡിലൂടെയുള്ള ഗതാഗതത്തേക്കാൾ ലാഭകരമാണ് ട്രെയിനുകൾ (കപ്പലുകളാണ് ഇവയേക്കാൾ ലാഭകരം).

ചരക്കുകൾ നീക്കുന്ന ട്രെയിനുകൾ മനുഷ്യ പ്രയത്നത്താൽ ചരക്കിന്റെ കയറ്റിറക്ക് നടക്കുന്ന തരവും കണ്ടെയ്നറുകൾ കയറ്റുന്ന തരവുമുണ്ട്. 

വിമാനങ്ങൾ ഉപയോഗിച്ച് യാത്രക്കാരെയും ചരക്കും ഒരു സ്ഥലത്തു നിന്നു മറ്റൊരിടത്തേക്ക് മാറ്റുന്നതിനാണ് വ്യോമ ഗതാഗതം എന്നു പറയുന്നത്. ഇവ കൂടുതലായും വളരെ ദൂരത്തേക്ക് പെട്ടെന്ന് ചരക്കെത്തിക്കാനുള്ള ഉപാധിയായി ഉപയോഗിക്കുന്നു. കുറഞ്ഞ ദൂരങ്ങളിലേയ്ക്ക് (പ്രത്യേകിച്ച് എത്തിപ്പെടാൻ ബുദ്ധിമുട്ടുള്ള സ്ഥലങ്ങളിൽ) ഹെലിക്കോപ്റ്ററുകൾ ഉപയോഗിക്കാറുണ്ട്. 2009-ലെ കണക്കനുസരിച്ച് ഏതു സമയവും അഞ്ചു ലക്ഷം ആൾക്കാർ വിമാനങ്ങളിൽ യാത്ര ചെയ്തു കൊണ്ടിരിക്കുകയായിരിക്കുമത്രേ. 

വിമാനങ്ങൾ ചിറകുകൾക്ക് മുകളിലൂടെയും താഴെക്കൂടിയും വായു നീങ്ങുന്നതു മൂലമുണ്ടാകുന്ന മർദ്ദ വ്യത്യാസത്താലാണ് പറക്കുന്നത്. ഹെലിക്കോപ്റ്ററുകൾ അവയ്ക്കു മുകളിൽ ഘടിപ്പിച്ചിട്ടുള്ള ഒന്നോ അതിലധികമോ പങ്കകൾ കറങ്ങുന്നതു മൂലം നേരിട്ടു ലഭിക്കുന്ന ഉയർച്ച മൂലമാണ് പറക്കുന്നത്. ജൈറോപ്ലെയിൻ എന്ന ഇനത്തിൽ ഈ രണ്ടു സംവിധാനങ്ങളും ഉപയോഗപ്പെടുത്തുന്നു. 

വിമാനങ്ങൾക്ക് പറന്നുയരാനും ഇറങ്ങാനുമാവശ്യമായ അടിസ്ഥാന സൗകര്യമാണ് വിമാനത്താവളങ്ങൾ. ചില വിമാനങ്ങൾക്ക് ജലോപരിതലത്തിൽ നിന്ന് പറന്നുയരാനും ഇറങ്ങാനും സാധിക്കും. 

ജെറ്റു വിമാനങ്ങൾക്ക് മണിക്കൂറിൽ 955 കിലോമീറ്റർ വരെയും ഒറ്റ എഞ്ചിനുള്ള വിമാനങ്ങൾക്ക് മണിക്കൂറിൽ 555 കിലോ മീറ്റർ വരെയും വേഗത ലഭിക്കും.

കടൽ, കായൽ, കനാൽ, നദി തുടങ്ങി ജലത്തിൽ കൂടിയുള്ള ഗതാഗതമാണ് ജലഗതാഗതം. കപ്പലുകളോ നൗകകളോ തോണികളോ ഉപയോഗിച്ചാണ് ഇത് സാധ്യമാകുന്നത്. പൊങ്ങി കിടക്കുക അത്യന്താപേക്ഷിതമായതിനാൽ ജലയാനങ്ങളുടെ പുറംചട്ട (ഹൾ) ഉണ്ടാക്കുന്ന പ്രക്രീയയാണ് നിർമിതിയുടെ പ്രധാന ഭാഗം. 

പത്തൊൻപതാം നൂറ്റാണ്ടിൽ ആവി കൊണ്ടു പ്രവർത്തിക്കുന്ന ചക്രം വെള്ളത്തിനെ പിന്നിലേയ്ക്ക് തള്ളുന്നതു വഴി സഞ്ചരിക്കുന്ന ആവി കപ്പലുകൾ ആദ്യമായി നിർമ്മിക്കപ്പെട്ടു. ആവി ബോയിലറിൽ വിറകോ, കൽക്കരിയോ കത്തിച്ച് വെള്ളം ചൂടാക്കിയാണ് ഉണ്ടാക്കിയിരുന്നത്. ഇത്തരം ബാഹ്യ ദഹന രീതി പിൽക്കാലത്ത് ആന്തരദഹന യന്ത്രങ്ങൾക്ക് വഴി മാറുകയുണ്ടായി. അന്തർവാഹിനികൾ, വലിയ വിമാനവാഹിനികൾ എന്നിവ പോലെയുള്ള നൗകകളിൽ ന്യൂക്ലിയാർ ഇന്ധനം ഉപയോഗിച്ചാണ് യാത്ര സാദ്ധ്യമാകുന്നത്. വിനോദത്തിനും പരിശീലനത്തിനും മറ്റും ഉപയോഗിക്കുന്ന നൗകകൾ ഇപ്പോഴും കാറ്റു ഉപയോഗിക്കുന്നുണ്ട്. ജെറ്റ് ബോട്ടുകൾ വെള്ളം ഉപയോഗിച്ചുള്ള ഒരു ജെറ്റാണ് യന്ത്രത്തിന്റെ സ്ഥാനത്ത് ഉപയോഗിക്കുന്നത്. ഹോവർക്രാഫ്റ്റുകൾ താഴേയ്ക്ക് കാറ്റടിക്കുന്ന തരം വലിയ ഫാനുകളാണ് ഉപയോഗിക്കുന്നത്. 

വേഗം കുറവാണെങ്കിലും ആധുനിക കടൽ ഗതാഗതം വൻ തോതിൽ കുറഞ്ഞ ചിലവിൽ ചരക്കു കൊണ്ടുപോകാൻ ഉത്തമമായ രീതിയാണ്. 2007-ലെ കണക്കനുസരിച്ച് 35000 കപ്പലുകൾ 7400 കോടി ടൺ ചരക്ക് ഒരിടത്തുനിന്ന് മറ്റൊരിടത്തേയ്ക്ക് വഹിക്കുകയുണ്ടായത്രേ. ഭൂഘണ്ടാന്തര ചരക്കു ഗതാഗതം കൂടാതെ തീര ദേശത്തെ ചെറിയ ദൂരത്തേയ്ക്കുള്ള ചരക്കു ഗതാഗതത്തിനും ഇത് ലാഭകരമാണ്. 

പൈപ്പുകളിലൂടെ വാതകമോ ദ്രാവകമോ ആയ ചരക്ക് ദൂര ദേശങ്ങലിലെയ്ക്ക് അയക്കാൻ സാധിക്കും. ഘര ക്യാപ്സൂളുകളെ വായൂ മർദ്ദം ഉപയോഗിച്ച് കുഴലുകളിലൂടെ കൊണ്ടു പോകാനും സാധിക്കും. ഓടകൾ എന്ന നിലയിലും കുഴലുകൾ ഉപയോഗിക്കപ്പെടുന്നുണ്ട്. വെള്ളവും പെട്രോളിയവും പാചക വാതകവും കൊണ്ടു പോകാനാണ് സാധാരണ ഗതിയിൽ കുഴലുകൾ കൂടുതൽ ഉപയോഗിക്കുന്നത്. 

കേബിളുകൾ ഉപയോഗിച്ച് വലിച്ചു കൊണ്ടു പോകുന്നതരം ഗതാഗത മാർഗ്ഗം കയറ്റങ്ങളിലാണ് സാധാരണ ഉപയോഗിക്കുന്നത്. 

ബഹിരാകാശത്തേയ്ക്കുള്ള യാത്രകൾ പ്രത്യേക തരം വാഹനങ്ങളിലാണ് നടത്തുന്നത്. ഈ മാർഗ്ഗത്തെ പറ്റി വലിയ തോതിൽ ഗവേഷണങ്ങൾ നടന്നിട്ടുണ്ടെങ്കിലും കൃത്രിമോപഗ്രഹങ്ങളെ വിക്ഷേപിക്കാനാണ് സാധാരണ ഗതിയിൽ ഈ മാർഗ്ഗം ഉപയോഗിച്ചു വരുന്നത്. മനുഷ്യരെ ചന്ദ്രനിലെത്തിക്കാനും സൗരയൂധത്തിലെ എല്ലാ ഗ്രഹങ്ങളിലേയ്ക്കും പേടകങ്ങളയക്കാനും ഈ മാർഗ്ഗത്തിലൂടെ സാധിച്ചിട്ടുണ്ട്. 


</doc>
<doc id="168233" url="https://ml.wikipedia.org/wiki?curid=168233" title="നാഷണൽ ഏറോസ്പേസ് ലാബറട്ടറീസ്, ബാംഗളൂർ">
നാഷണൽ ഏറോസ്പേസ് ലാബറട്ടറീസ്, ബാംഗളൂർ

സി. എസ്. ഐ. ആറിന്റെ ഘടകമായ, എൻ. എ. എൽ, “നാൽ” എന്നീ ചുരുക്കപ്പരുകളിലറിയപ്പെടുന്ന നാഷണൽ എയ്റോസ്പേസ് ലാബറട്ടറീസ് ബാംഗളൂരിലാണുളളത്. വ്യോമയാനങ്ങളേയും (aircrafts) വ്യോമയാത്രകളേയും( air travel) സംബന്ധിച്ചുളള ശാസ്ത്രസാങ്കേതിക പഠനങ്ങളും ഗവേഷണങ്ങളും ഇവിടെ നടക്കുന്നു. 1959-ൽ ദൽഹിയിൽ നാഷണൽ ഏറോനോട്ടിക്സ് ലാബറട്ടറി എന്ന പേരിൽ രൂപീകരിക്കപ്പെട്ട ഈ സ്ഥാപനം പിന്നീട് (1960) ബാംഗളൂരിലേക്ക് മാറ്റി. ഇന്ത്യയുടെ ബഹിരാകാശസംബന്ധിയായ പദ്ധതികളിൽ ബഹുമുഖമേഖലകളിൽ മുഖ്യ പങ്കു വഹിക്കുന്നതിനാൽ 1993-ൽ “ നാഷണൽ എയ്റോസ്പേസ് ലാബറട്ടറീസ് ” എന്ന് പേരു പുതുക്കപ്പെട്ടു.

ഏകദേശം 1300 പേരാണിവിടെ പ്രവർത്തനങ്ങളിൽ ഏർപ്പെട്ടിരിക്കുന്നത്. ആകാശ,ബഹിരാകാശസംബന്ധിയായ പഠനങ്ങൾക്കും ഗവേഷണങ്ങൾക്കും വേണ്ട എല്ലാ അത്യാധുനിക സാങ്കേതിക സൗകര്യങ്ങളും ഇവിടെ ലഭ്യമാണ്. 

വിദ്യാർത്ഥികൾക്കും ബിരുദുധാരികൾക്കുമായി വേതനത്തോടുകൂടിയുളള ഹ്രസ്വ ദീർഘ കാല കോഴ്സുകൾ നടത്തുന്നു. 
പി.എച്ച്.ഡി, ചെയ്യാനുളള സൗകര്യങ്ങളും ലഭ്യമാണ്.



</doc>
<doc id="168251" url="https://ml.wikipedia.org/wiki?curid=168251" title="അബ്ദുല്ല ഇബ്‌നു ആമീർ">
അബ്ദുല്ല ഇബ്‌നു ആമീർ

മുഹമ്മദ്നബിയുടെ ഒരു പ്രമുഖ ശിഷ്യനായിരുന്നു ‍അബ്ദുല്ല ഇബ്‌നു ആമീർ(Arabic:عبدالله بن عامر ). ധാരാളം സമ്പത്തും സന്താനങ്ങളും ഉണ്ടായിരുന്ന ഖുറൈഷിവംശജനായ ഇദ്ദേഹത്തിന് നബിയുമായി അടുത്ത രൂപസാദൃശ്യമുണ്ടായിരുന്നതിനാൽ പ്രവാചകൻ ഇദ്ദേഹത്തെ "നമ്മുടെ ദത്തുപുത്രൻ" എന്നു വിളിക്കാറുണ്ടായിരുന്നു. ആമിർ യുദ്ധനിപുണനും അതിബുദ്ധിമാനും ആയിരുന്നു. മൂന്നാം ഖലീഫാ ഉസ്മാൻ ഇദ്ദേഹത്തെ ബസറയിലെ ഭരണനേതാവായി നിയമിച്ചു. എ.ഡി. 608-ൽ ഉമ്മാൻ, ബഹ്റൈൻ എന്നിവിടങ്ങളിലെ സൈന്യത്തിന്റെ നിയന്ത്രണവും ഇദ്ദേഹത്തിനു നൽകി. ഇക്കാലത്തെ ഖുറാസാൻ, പേർഷ്യയുടെ ചില ഭാഗങ്ങൾ, ഫൈസാബൂർ എന്നീ രാജ്യങ്ങൾ ഇദ്ദേഹം കീഴടക്കുകയുണ്ടായി. യസ്ദജിർദു എന്ന കിസ്രാ ചക്രവർത്തിയെ വധിച്ച് പേർഷ്യൻ സാമ്രാജ്യത്തിന്റെ തകർച്ചയ്ക്ക് നാന്ദി കുറിച്ചത് ഇബ്നു ആമിറാണ്.

ചില കാരണങ്ങളാൽ ഉസ്മാൻ ഇദ്ദേഹത്തെ ഭരണാധികാരിസ്ഥാനത്തുനിന്ന് ഒഴിവാക്കിയെങ്കിലും ഖലീഫ മൂആവിയയുടെ കാലത്ത് ഇദ്ദേഹം വീണ്ടും ബസറയിലെ ഭരണാധികാരിയായി നിയമിക്കപ്പെട്ടു. ഈ അവസരത്തിലാണ് പേർഷ്യ മുതൽ അഫ്ഗാനിസ്താൻ വരെയുള്ള രാജ്യങ്ങൾ ഇദ്ദേഹം ഇസ്ലാമിന്റെ അധീനതയിൽ ആക്കിയത്. ബസറയുടെയും ഹിജാസിന്റെയും ഇടയിൽ തോടുകൾ നിർമിച്ച് ധാരാളം സ്ഥലങ്ങൾ കൃഷിയോഗ്യമാക്കിയത് ഇബ്നു ആമിറാണ്. ഖവാരിജുകൾ തുടങ്ങിയ വിദ്രോഹശക്തികൾ രാജ്യത്ത് ആവിർഭവിച്ചതിനെ തുടർന്ന് ഇദ്ദേഹത്തിന് ഭരണാധികാരം നഷ്ടപ്പെടുവാൻ ഇടയായി.



</doc>
<doc id="168253" url="https://ml.wikipedia.org/wiki?curid=168253" title="വെങ്കലം (ചലച്ചിത്രം)">
വെങ്കലം (ചലച്ചിത്രം)

ഭരതന്റെ സംവിധാനത്തിൽ 1993-ൽ പുറത്തിറങ്ങിയ മലയാളചലച്ചിത്രമാണ് വെങ്കലം. ലോഹിതദാസ് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്. പി. ഭാസ്കരൻ എഴുതിയ ഗാനങ്ങൾക്ക് രവീന്ദ്രൻ ആണ് സംഗീതസംവിധാനം നിർവ്വഹിച്ചത്.

ലോഹകർമ്മം കുലത്തൊഴിലാക്കിയ മൂശാരി സമുദായവും അവരിൽ മുൻകാലങ്ങളിൽ നിലനിന്നിരുന്ന ബഹുഭർതൃസമ്പ്രദായക്രമവും ആധുനികകാലരീതികളുമായുള്ള സംഘർഷമാണ് ഈ ചലച്ചിത്രത്തിന്റെ ഇതിവൃത്തം.


ഈ ചിത്രത്തിലെ നാലു ഗാനങ്ങളും വളരെ പ്രശസ്തമായിരുന്നു. കെ.എസ്. ചിത്ര പാടിയ പത്തുവെളുപ്പിന് എന്ന ഗാനത്തിന്റെ പുരുഷശബ്ദത്തിലുള്ള പതിപ്പ് കാസറ്റുകളിൽ ഉൾപ്പെടുത്തിയിരുന്നു. ചലച്ചിത്രത്തിൽ ഉൾപ്പെടുത്താതിരുന്ന ഈ ഗാനത്തിലൂടെയാണ് ബിജു നാരായണൻ ചലച്ചിത്രപിന്നണിഗാനരംഗത്ത് പ്രശസ്തനായത്.



</doc>
<doc id="168254" url="https://ml.wikipedia.org/wiki?curid=168254" title="അബ്ദുല്ല ഇബ്‌നു ഉമർ">
അബ്ദുല്ല ഇബ്‌നു ഉമർ

രണ്ടാം ഖലീഫ ഉമർ ഫാറുഖിന്റെ പുത്രനായിരുന്നു ‍അബ്ദുല്ല ഇബ്‌നു ഉമർ. മുഹമ്മദ് നബി മക്കയിൽനിന്ന് പലായനം ചെയ്യുന്നതിനു മുൻപ് (ഹിജ്ര) ഇദ്ദേഹം പിതാവിനോടൊപ്പം ഇസ്ലാംമതവിശ്വാസിയാകുകയും മദീനയിലേക്ക് പലായനം ചെയ്തു. ഖുറൈഷികളും മുസ്ലിങ്ങളും തമ്മിലുണ്ടായ ബദർയുദ്ധത്തിൽ പങ്കെടുക്കുവാൻ സന്നദ്ധത പ്രകടിപ്പിച്ചുവെങ്കിലും ചെറുപ്പമായതിനാൽ നബി ഇദ്ദേഹത്തെ അതിനനുവദിച്ചില്ല. പിന്നീട് കിടങ്ങ് യുദ്ധ(Trench war)ത്തിൽ പങ്കെടുക്കുമ്പോൾ ഇദ്ദേഹത്തിന് 15 വയസ്സ് മാത്രമേ ഉണ്ടായിരുന്നുളളു. അതിനുശേഷമുണ്ടായ മിക്ക യുദ്ധങ്ങളിലും ഇദ്ദേഹം പങ്കെടുത്തിരുന്നു. നബിയുടെ വാക്കുകളും പ്രവൃത്തികളും ജീവിതത്തിലേക്ക് പകർത്തുന്നതിൽ അങ്ങേയറ്റത്തെ നിഷ്ഠ പാലിച്ചിരുന്ന ധീരനായ ഒരു ആദർശസേനാനിയായിരുന്നു അബ്ദുല്ല. അബ്ദുല്ല പ്രസിദ്ധനായ ഒരു കർമശാസ്ത്രപണ്ഡിതനും "ഹദീസു" പണ്ഡിതനുമാണ്. ഒട്ടേറെ ഹദീസുകൾ (നബിവചനങ്ങൾ) ഇദ്ദേഹത്തിൽനിന്നു പിൻഗാമികൾ ഉദ്ധരിച്ചിട്ടുണ്ട്. അബ്ദുല്ല തികഞ്ഞ ഒരു ത്യാഗിയും പിതാവിനെപ്പോലെതന്നെ ഭൌതികകാര്യങ്ങളിൽ വിരക്തനും ആയിരുന്നു. ജനങ്ങൾക്ക് മതോപദേശം നൽകി ജീവിക്കുന്നതിൽ ആനന്ദം കണ്ടെത്തിയ ഇദ്ദേഹം എ.ഡി. 664-ൽ നിര്യാതനായി.



</doc>
<doc id="168255" url="https://ml.wikipedia.org/wiki?curid=168255" title="എം.എം. ഹസൻ">
എം.എം. ഹസൻ

ഇന്ത്യൻ നാഷണൽ കോൺഗ്രസിന്റെ നേതാവും നിലവിലെ കെപിസിസി പ്രസിഡന്റും മുൻമന്ത്രിയുമാണ് എം.എം. ഹസൻ. 1947 മേയ് 14-ന് തിരുവനന്തപുരത്ത് ജനിച്ചു. കേരള സ്റ്റുഡന്റ്സ് യൂണിയൻ വഴി രാഷ്ട്രീയത്തിലേക്കു പ്രവേശിച്ച ഹസൻ യൂണിയന്റെ സംസ്ഥാന പ്രസിഡന്റായിരുന്നു. കേരള യൂണിവേഴ്സിറ്റി യൂണിയന്റെ സെനറ്റ് മെമ്പറും ചെയർമാനുമായി ഇദ്ദേഹം പ്രവർത്തിച്ചിട്ടുണ്ട്. കഴക്കൂട്ടം നിയമസഭാമണ്ഡലത്തിൽ നിന്നും ആറാം കേരള നിയമസഭയിലേക്കും (1980), ഏഴാം കേരള നിയമസഭയിലേക്കും (1982) ഇദ്ദേഹം തിരഞ്ഞെടുക്കപ്പെട്ടിട്ടുണ്ട്. 1987-ൽ തിരുവനന്തപുരം വെസ്റ്റ് മണ്ഡലത്തിൽ നടന്ന ഉപതിരഞ്ഞെടുപ്പിലും 1991-ൽ ഇവിടെ നടന്ന ഒൻപതാം നിയമസഭയിലേക്കും ഇദ്ദേഹം തിരഞ്ഞെടുക്കപ്പെട്ടു.
2017 മാർച്ച് 25നു കെപിസിസി പ്രസിഡണ്ട് ആയി തിരഞ്ഞെടുക്കപെട്ടു


</doc>
<doc id="168257" url="https://ml.wikipedia.org/wiki?curid=168257" title="അബ്ദുല്ല ഇബ്നു മസൂദ്">
അബ്ദുല്ല ഇബ്നു മസൂദ്

മുഹമ്മദ് നബിയുടെ ശിഷ്യഗണങ്ങളിൽ പ്രധാനിയും ആദ്യകാലവിശ്വാസികളിലൊരാളുമായിരുന്നു അബ്ദുല്ല ഇബ്നു മസൂദ് (). വളരെ ചെറുപ്പത്തിൽ തന്നെ നബിയെ ശുശ്രൂഷിച്ചുകൊണ്ട് അദ്ദേഹത്തോടൊപ്പം അബ്ദുല്ല വസിച്ചുവന്നു. ഇതിനാൽ ഇദ്ദേഹം നബികുടുംബത്തിലെ ഒരംഗമാണെന്നുപോലും സംശയിക്കപ്പെട്ടിട്ടുണ്ട്. നബിയുടെ സന്തതസഹചാരി ആയിരുന്ന അബ്ദുല്ല, പ്രവാചകന്റെ നാവിൽനിന്നുതന്നെയാണ് പരിശുദ്ധ ഖുർആൻ ഹൃദിസ്ഥമാക്കിയത്. ഇദ്ദേഹത്തിന്റെ ശ്രുതിമധുരമായ ഖുർആൻപാരായണം നബിയുടെതന്നെ പ്രശംസയ്ക്ക് പാത്രമായിട്ടുണ്ട്. നബിയുമായി അടുത്ത സമ്പർക്കമുണ്ടായിരുന്നതുകൊണ്ട് നബിയുടെ ജീവിതചര്യയെക്കുറിച്ച് മറ്റുള്ളവരെ അപേക്ഷിച്ചു കൂടുതൽ ഇദ്ദേഹത്തിന് അറിയാമായിരുന്നു. ഖുർആനിലും സുന്നത്തിലും ഉണ്ടായിരുന്ന പാണ്ഡിത്യം മൂലം ഖലീഫാ ഉമറിന്റെ കാലത്ത് അബ്ദുല്ല കൂഫാക്കാർക്ക് മതകാര്യങ്ങൾ പഠിപ്പിക്കുവാൻ നിയുക്തനായി. ചുരുങ്ങിയ കാലംകൊണ്ട് കൂഫ ഒരു വിജ്ഞാനകേന്ദ്രമാക്കി മാറ്റുവാൻ ഇദ്ദേഹത്തിനു സാധിച്ചു. നബിയുമൊത്ത് മിക്ക യുദ്ധങ്ങളിലും ഈ ശിഷ്യനും പങ്കു വഹിക്കുകയും ധീരത പ്രകടിപ്പിക്കുകയും ചെയ്തിട്ടുണ്ട്. അബ്ദുല്ല പ്രഗല്ഭനായ ഒരു ഹദീസ് ഉദ്ധാരകൻകൂടിയാണ്. ഇദ്ദേഹം എ.ഡി. 650-ൽ മദീനയിൽ നിര്യാതനായി.



</doc>
<doc id="168260" url="https://ml.wikipedia.org/wiki?curid=168260" title="വ്യവസായം">
വ്യവസായം

ആയവ്യയ ചിട്ടയോടുകൂടി ഒരു രാജ്യത്തിന്റെയോ സ്ഥലത്തിന്റെയോ ആവശ്യാനുസരണം വസ്തുക്കളോ സേവനമോ ഉത്പാദിക്കുകയും വിതരണം ചെയ്യുകയും ചെയ്യുന്ന സംരംഭമാണ് വ്യവസായം. എന്നാൽ ആവശ്യങ്ങൾക്കതീതമായുള്ളവ ദേശീയതലത്തിലോ മറ്റു രാജ്യങ്ങളിലേക്കോ കച്ചവടം നടത്തുന്നു. സമ്പത്ത് വ്യവസ്ഥയുടെ അടിസ്ഥാനം വ്യവസായങ്ങളാണ്. മനുഷ്യ ജീവിതത്തിനാവശ്യമായ വസ്തുക്കളും സാധനങ്ങലും വ്യവസായങ്ങളുടെ അനന്തരഫലമാണ്.

18-ആം നൂറ്റാണ്ടിന്റെ അവസാനം മുതൽ 19-ആം നൂറ്റാണ്ടിന്റെ ആദ്യം വരെയുള്ള കാലഘട്ടത്തിൽ ബ്രിട്ടനിലെ സാമൂഹിക, സാമ്പത്തിക, സാംസ്കാരിക മേഖലകളിൽ വൻ സ്വാധീനം ചെലുത്തിക്കൊണ്ട് കൃഷിയിലും ഉൽപാദനത്തിലും ഗതാഗതത്തിലും ഉണ്ടായ പ്രധാന പുരോഗതികളെയാണ് വ്യവസായ വിപ്ലവം എന്നകൊണ്ട് വിവക്ഷിക്കുന്നത്. ഈ മാറ്റങ്ങൾ പിന്നീട് യൂറോപ്പിലേക്കും വടക്കേ അമേരിക്കയിലേക്കും തുടർന്ന് ലോകമെമ്പാടും വ്യാപിച്ചു. 



</doc>
<doc id="168266" url="https://ml.wikipedia.org/wiki?curid=168266" title="മലബാർ എക്സ്പ്രസ്സ്">
മലബാർ എക്സ്പ്രസ്സ്

മംഗലാപുരം മുതൽ തിരുവന്തപുരം വരെ പോകുന്ന ദിവസേനയുള്ള തീവണ്ടിയാണ് മലബാർ എക്സ്പ്രസ്. രാത്രി സഞ്ചാരികളെ ഉദ്ദേശിച്ചു തുടങ്ങിയ മലബാർ എക്സ്പ്രസ്സ് തിരുവനന്തപുരത്തേക്കും അവിടെനിന്നും തിരിച്ചു മംഗലാപുരത്തേക്കും രാത്രിയിലാണ് യാത്രചെയ്യുന്നത്. 16630 വണ്ടി മംഗലാപുരത്ത് നിന്നും വൈകുന്നേരം 6.25 ന് പുറപ്പെട്ട് കോട്ടയം വഴി സഞ്ചരിച്ച് രാവിലെ 9.05 ന് തിരുവന്തപുരത്തെത്തും. 16629 വണ്ടി വൈകുന്നേരം 6 .30 ന് തിരുവന്തപുരത്ത് നിന്നും പുറപ്പെട്ട് രാവിലെ 10.00 ന് മംഗലാപുരത്തെത്തും. ദൂരം 634 കിലോമീറ്റർ.വടക്കൻ കേരളത്തെ തലസ്ഥാന നഗരിയുമായി ബന്ധിപ്പിക്കുന്ന പ്രധാന പ്രതിദിന ട്രയിനുകളിലൊന്നാണ് മലബാർ എക്സ്പ്രസ്സ്.



</doc>
<doc id="168273" url="https://ml.wikipedia.org/wiki?curid=168273" title="ഹ്യൂമൻ വെൽഫെയർ ട്രസ്റ്റ്">
ഹ്യൂമൻ വെൽഫെയർ ട്രസ്റ്റ്

ഇന്ത്യയിലെ പിന്നാക്കം നിൽക്കുന്ന ന്യൂനപക്ഷ വിഭാഗങ്ങളുടെ ക്ഷേമത്തിനായി ആവിഷ്കരിച്ച ജനസേവന സംരംഭമാണ് ഹ്യൂമൻ വെൽഫെയർ ട്രസ്റ്റ്. ന്യൂ ഡൽഹി ആസ്ഥാനമായി പ്രവർത്തിക്കുന്ന ഈ സന്നദ്ധ പദ്ധതിക്ക് രൂപം നൽകിയിരിക്കുന്നത് ജമാഅത്തെ ഇസ്‌ലാമി ഹിന്ദ് ആണ്. പിന്നാക്ക ന്യൂനപക്ഷങ്ങളുടെ വിവിധ പ്രശ്‌നങ്ങൾ കൈകാര്യം ചെയ്യാൻ വ്യത്യസ്ത ട്രസ്റ്റുകളും സൊസൈറ്റികളും രൂപവത്കരിച്ചുകൊണ്ടാണ് രൂപീകരിച്ച വിഷൻ 2016 പദ്ധതിയാണ് ഹ്യൂമൻ വെൽഫെയർ ട്രസ്റ്റിന്റെ ഇപ്പോഴത്തെ മുഖ്യ ഊന്നൽ. നൂറോളം ഏജൻസികളുമായി സഹകരിച്ചാണ് വിഷന്റെ പ്രവർത്തനങ്ങൾ നടപ്പാക്കുന്നത്.55 ബില്ല്യൻ ഇന്ത്യൻ രൂപ ($ 125 million) രൂപയുടേതാണ് പദ്ധതി. പദ്ധതിക്കായി ഡൽഹി, ബംഗാൾ സർക്കാരുകൾ പൂർണ്ണ പിന്തുണയും വാഗ്ദാനം ചെയ്തു. 

വിഷൻ 2016 എന്ന പേരിൽ പത്തു വർഷം നീണ്ടു നിൽക്കുന്ന ബൃഹദ് പദ്ധതിയുമായാണ് ഇപ്പോൾ വെൽഫെയർ ട്രസ്റ്റ് പ്രവർത്തിച്ചു കൊണ്ടിരിക്കുന്നത്. സച്ചാർ കമ്മിറ്റി റിപ്പോർട്ട് അനുസരിച്ച് ഇന്ത്യയിലെ മുസ്‌ലിം ജനവിഭാഗത്തിന്റെ സാമൂഹികവും-സാമ്പത്തികവും വിദ്യാഭ്യാസപരവുമായ പിന്നോക്കാവസ്ഥക്ക് പരിഹാരം കാണലാണ് മുഖ്യമായ ഊന്നൽ. മലയാളിയായ പ്രൊഫ.കെ.എ. സിദ്ദീഖ് ഹസ്സനാണ് പദ്ധതിയുടെ ജനറൽ സെക്രട്ടറി.

കേവല ജീവകാരുണ്യ പ്രവർത്തനം എന്നതിലുപരി മർദിതരും അശരണരുമായ ജനതയുടെ സമഗ്രമായ വികസനമാണ് വിഷൻ 2016-ലൂടെ ലക്ഷ്യമിടുന്നത്. വിദ്യാഭ്യാസം, ആതുര ശുശ്രൂഷ, ദുരിതാശ്വാസം, പൗരാവകാശ സംരക്ഷണം, മൈക്രോ ഫിനാൻസിംഗ്, വനിതാ ശാക്തീകരണം തുടങ്ങിയ വൈവിധ്യമാർന്ന മേഖലകളിൽ പദ്ധതി ശ്രദ്ധയൂന്നുന്നു. 2016-നു കീഴിൽ നിലവിൽ രാജ്യത്തുടനീളം ഇരുനൂറോളം പദ്ധതികൾ വിവിധ മേഖലകളിലായി നടന്നുവരുന്നു.
വിഷൻ 2016 ന്റെ ഭാഗമായി നടപ്പാക്കുന്ന ആരോഗ്യ, വിദ്യാഭ്യാസ, സാമൂഹിക രംഗത്ത് നടപ്പാക്കുന്ന പദ്ധതികളുമായി ദൽഹി സർക്കാർ യോജിച്ച് പ്രവർത്തിക്കും. ആതുരശുശ്രൂഷ രംഗത്തും മാനവ വിഭവശേഷി വികസനത്തിനും ‘വിഷനു’മായി ചേർന്ന് സംയുക്ത സംരംഭത്തിന് സംസ്ഥാന സർക്കാർ നടപടി സ്വീകരിക്കുമെന്നും ദൽഹി മുഖ്യമന്ത്രി ഷീലാ ദീക്ഷിത് അറിയിച്ചിട്ടുണ്ട്.
ഹ്യൂമൻ വെൽഫെയർ ഫൗണ്ടേഷനു കീഴിലുള്ള വിഷൻ 2016 പദ്ധതിക്ക് എല്ലാവിധ സഹായവും നൽകുമെന്ന് പശ്ചിമ ബംഗാൾ സർക്കാർ അറിയിച്ചു.
1.4 കോടി രൂപ ചെലവഴിച്ച് 1319 സ്‌കോളർഷിപ്പുകൾ വിതരണം ചെയ്തു, 55 ലക്ഷം രൂപ ചെലവിട്ട് 11000 സ്‌കൂൾ ബാഗുകൾ വിതരണം ചെയ്തു. 77 ലക്ഷം രൂപ വിദ്യാഭ്യാസ സഹായമായി നൽകി. 27 െ്രെപമറി സ്‌കൂളുകൾ സ്ഥാപിച്ചു. 7 പുതിയ തൊഴിലധിഷ്ഠിത വിദ്യാലയങ്ങൾ സ്ഥാപിച്ചു. 50 ലക്ഷം രൂപ ചെലവഴിച്ച് യു.പിയിലെ 500 വിദ്യാർഥികൾക്ക് നൽകിയതടക്കം മൊത്തം 1750 വിദ്യാർഥികൾക്ക് അക്കാദമിക് എക്‌സലൻസ് അവാർഡ് നൽകി. ഇന്ത്യയിലെ പത്ത് സംസ്ഥാനങ്ങളിലെ മികച്ച വിദ്യാർഥികൾക്ക് 10 ലക്ഷം രൂപ വിതരണം ചെയ്തു.

ന്യൂദൽഹിയിൽ 13 കോടി രൂപ ചെലവിൽ അൽശിഫ മൾട്ടി സ്‌പെഷ്യൽ ആശുപത്രി നിർമിച്ചു.മുഖ്യമന്ത്രി ക്ഷീലാ ദീക്ഷിത് ഉദ്ഘാടനം ചെയ്തു. 

വിവിധ കേസുകളിൽ അന്യായമായി പ്രതിചേർക്കപ്പെട്ട ആയിരങ്ങൾക്ക് നിയമ സഹായം നൽകി. മനുഷ്യാവകാശ ലംഘനങ്ങൾക്കെതിരെ വിചാരണ കോടതിയിലും സുപ്രീംകോടതിയിലും ഹർജികൾ ഫയൽ ചെയ്തു.
4438 വിവാഹങ്ങൾക്ക് സഹായം നൽകി. 4.15 കോടി ചെലവിൽ 1418 വീടുകൾ നിർമിച്ചു നൽകി. കുടിവെള്ള സൗകര്യമേർപ്പെടുത്തുന്നതിന്റെ ഭാഗമായി 80 ഹാന്റ് പമ്പുകളും 15 കുഴൽ കിണറുകളും നൽകി. 360 സൈക്കിൾ റിക്ഷകളും 84 തയ്യൽയന്ത്രങ്ങളും വിതരണം ചെയ്തു.

വിഷൻ 2016 ലൂടെ രാജ്യത്തുടനീളം 500 പലിശ രഹിത വായ്പാ സംഘങ്ങൾ സ്ഥാപിക്കാൻ ഉദ്ദേശിക്കുന്നു.

ബംഗാളിലെ മാൾഡ ജില്ലയിൽ വിഷൻ പദ്ധതിയുടെ ഭാഗമായി സംഘടിപ്പിച്ച സമൂഹ വിവാഹചടങ്ങിൽ ദരിദ്രരായ 124 വധൂവരന്മാർ വിവാഹിതരായി. സംസ്ഥാന വനിതാ-ശിശുക്ഷേമ മന്ത്രി സാബിത്രി മിത്രയാണ് പങ്കെുടുത്തു. ഹ്യൂമൻ വെൽഫെയർ ഫൗണ്ടേഷൻ ജനറൽ സെക്രട്ടറി പ്രഫ. കെ.എ. സിദ്ദീഖ് ഹസൻ അധ്യക്ഷത വഹിച്ചു.ഝാർഖണ്ഡ്, ബിഹാർ എന്നിവിടങ്ങളിലും ഉടൻ സമൂഹ വിവാഹ ചടങ്ങ് നടക്കുമെന്ന് അദ്ദേഹം അറിയിച്ചു.

ആദ്യ അഞ്ച് വർഷത്തെ പ്രവർത്തന റിപ്പോർട്ട് ചുരുക്കത്തിൽ :


ഹരിയാനയിൽ ഒരു സർവകലാശാലയും ദൽഹി, ഗുവാഹത്തി, ഹൗറ, ജംഷഡ്പൂർ എന്നിവിടങ്ങളിൽ 27 കോടി രൂപ ചെലവിൽ സ്‌കോളർ സ്‌കൂളുകളും സ്ഥാപിക്കാൻ ഉദ്ദേശിക്കുന്നു.


</doc>
<doc id="168274" url="https://ml.wikipedia.org/wiki?curid=168274" title="വടക്കേ അമേരിക്കയിലെ ജനരീതി">
വടക്കേ അമേരിക്കയിലെ ജനരീതി

അവർ കൃഷി ചെയ്തു ജീവിക്കുന്നു.ഭൂവിസ്തൃതിയുടെ 10 ശതമാനം മാത്രമാണ് വടക്കേ അമേരിക്കയിൽ കൃഷിക്ക് ഉപയുക്തമാക്കിയിട്ടുള്ളത്. മധ്യസമതലപ്രദേശമാണ് ഈ വൻകരയിലെ പ്രധാന കാർഷിക മേഖല.ഫലഫുഷ്ടിയായ മണ്ണ്, ജലലഭ്യത, അനുകൂലമായ കാലാവസ്ഥ, വിസ്തൃതമായ കൃഷിഭൂമി എന്നീ ഘടകങ്ങൾ ഈ മേഖലയിലേ കാർഷിക പുരോഗതിക്ക് കാരണമാകുന്നു.ഗോതമ്പ്, ചോളം, ഓട്സ്, ബാർലി ,എന്നീവയാണ് ഇവിടുത്തെ പ്രധാന ധാന്യവിളകൾ. ഗോതമ്പ് ഉൽപാദനത്തിൽ ലോകത്തിൽ മുഖ്യ സ്ഥാനം വടക്കേ അമേരിക്കയ്ക്കാണ്. ചൂടുകാലാവസ്ഥയും ഇടവിട്ടുള്ള മഴയും ചോളകൃഷിക്ക് അനുകൂല ഘടകങ്ങളാണ്. മെക്സിക്കൻ ജനതയുടെ മുഖ്യഭക്ഷ്യ ധാന്യവും ഇതുതന്നെ.എന്നാൽ അമേരിക്കൻ ഐക്യനാടുകൾ, കാനഡ എന്നിവിടങ്ങളിൽ ചോളം അധികവും ഉപയോഗിക്കുന്നത് കന്നുകാലികളുടെ തീറ്റയായിട്ടാണ്.

വടക്കെ അമേരിക്കയിലെ ജനങ്ങളുടെ ഒരു മുഖ്യ തൊഴിലാണ് കാലിവളർത്തൽ.വിസ്ത്രുതമായ ഇവിടുത്തെ പുൽമേടുകൾ കാലിവളർത്തലിൻ അനുയോജ്യമായ സാഹചര്യം ഒരുക്കുന്നു.


</doc>
<doc id="168283" url="https://ml.wikipedia.org/wiki?curid=168283" title="സുരേഖ">
സുരേഖ

ഒരു മലയാളം, തെലുഗു, ചലച്ചിത്രനടിയാണ് സുരേഖ. എ. ഭീംസിംഗ് സംവിധാനം ചെയ്ത് 1978 ഡിസംബർ 21നു പ്രദർശനത്തിനെത്തിയ കരുണാമയിഡു എന്ന തെലുഗു ചിത്രത്തിലൂടെ അഭിനയമാരംഭിച്ച സുരേഖ ഭരതന്റെ തകരയിലെ സുഭാഷിണി എന്ന കഥാപാത്രത്തിലൂടെയാണ് മലയാളത്തിൽ പ്രവേശിക്കുന്നത്. ആന്ധ്രാപ്രദേശിൽ ജനിച്ച സുരേഖ, ജോലി സംബന്ധമായി മാതാപിതാക്കൾ ചെന്നയിലേക്ക് താമസം മാറിയതിനാൽ പഠിച്ചതും വളർന്നതും ചെന്നൈയിലാണ്. 
കരുണാമയിഡു എന്ന ചിത്രത്തിൽ യേശുവിന്റെ അമ്മയായ കന്യാമറിയത്തെയാണ് സുരേഖ അവതരിപ്പിച്ചത്. 1995ൽ വിവാഹിതയായെങ്കിലും മൂന്നാം വർഷം ബന്ധം വേർപെടുത്തി. ഇപ്പോൾ ചെന്നൈ മീഡിയ പ്ലസ് എന്ന പ്രൊഡക്ഷൻ കമ്പനിയുടെ ഡയറക്ടറാണ്.



</doc>
<doc id="168293" url="https://ml.wikipedia.org/wiki?curid=168293" title="പറമ്പുളം">
പറമ്പുളം

മലപ്പുറം ജില്ലയിലെ വളാഞ്ചേരി ഗ്രാമപഞ്ചായത്തിൽ സ്ഥിതി ചെയ്യുന്ന ഒരു പ്രദേശമാണ് പറമ്പുളം. വളാഞ്ചേരി ഗ്രാമപഞ്ചായത്തിലെ ഇരുപതാം വാർഡ് ഉൾക്കൊള്ളുന്ന പ്രദേശമാണിത്. ഈ പ്രദേശത്ത് ഒരു ജുമാമസ്ജിദ് ഉൾപ്പെടെ രണ്ടു പള്ളികളും ഒരു മദ്രസയുമുണ്ട്. കോട്ടക്കൽ വളാഞ്ചേരി ബസ്സ് റൂട്ടിലെ അപകടപ്രദേശമായ വട്ടപ്പാറ വളവ് ഒഴിവാക്കിക്കൊണ്ടുള്ള ബൈപാസ് ഈ പ്രദേശത്തു കൂടിയാണ് കടന്നു പോകുന്നത്. നാളിതുവരെ മുസ്ലീം ലീഗ് ജയിച്ചു വന്ന ഈ വാർഡിൽ 2010-ൽ നടന്ന തെരഞ്ഞെടുപ്പിൽ സി.പി.ഐ.എം. ആദ്യമായി വിജയിച്ചു.


</doc>
<doc id="168294" url="https://ml.wikipedia.org/wiki?curid=168294" title="പഞ്ചവടിപ്പാലം">
പഞ്ചവടിപ്പാലം

1984 -ൽ കെ.ജി. ജോർജ്ന്റെ സംവിധാനത്തിൽ പുറത്തിറങ്ങിയ മലയാളചലച്ചിത്രമാണു് പഞ്ചവടിപ്പാലം.




</doc>
<doc id="168296" url="https://ml.wikipedia.org/wiki?curid=168296" title="മിസൗറി സിറ്റി (ടെക്സസ്)">
മിസൗറി സിറ്റി (ടെക്സസ്)

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് മെട്രോപ്പൊളീറ്റൻ പ്രദേശത്തു സ്ഥിതി ചെയ്യുന്ന ഒരു നഗരമാണ് മിസൗറി സിറ്റി. നഗരത്തിന്റെ ഏറെ ഭാഗവും ഫോർട്ട് ബെൻഡ് കൗണ്ടിയിലും ഒരു ചെറിയ് ഭാഗം ഹാരിസ് കൗണ്ടിയിലുമാണ് സ്ഥിതി ചെയ്യുന്നത്. 2000ലെ യു. എസ്. സെൻസസ് പ്രകാരം, നഗരത്തിലെ മൊത്തം ജനസംഖ്യ 52,913 ആണ് (2005 ഉദ്ദേശക്കണക്കനുസരിച്ച് ജനസംഖ്യ 63,910 ആണ്).

മിസൗറി സിറ്റിയുടെ സിറ്റി കൗൺസിലിലെ മെംബർമാരിൽ മലയാളിയായ റോബിൻ എലക്കാട്ട് 2009 മേയ് 9നു ഡിസ്ട്രിക്ട് C കൗൺസിൽ മെംബറായി തിരഞ്ഞെടുക്കപ്പെട്ടു. പിന്നീട് 2011 മേയ് 14നു നടന്ന അടുത്ത വട്ടത്തെ തിരഞ്ഞെടുപ്പിലും അദ്ദേഹം വിജയിച്ചു.



</doc>
<doc id="168307" url="https://ml.wikipedia.org/wiki?curid=168307" title="ഹാമിംഗ് കോഡ്">
ഹാമിംഗ് കോഡ്

ഹാമിംഗ് കോഡ്‌ പ്രധാനമായും കമ്പ്യൂട്ടറുകൾ തമ്മിലുള്ള വിവര വിനിമയത്തിൽ ഉണ്ടാകുന്ന തെറ്റുകൾ കണ്ടു പിടിക്കാൻ ഉപയോഗിക്കുന്ന. വിവര വിനിമയത്തിനിടയിൽ സാധാരണ പാരിറ്റി കോഡ് ഉപയോഗിച്ച് തെറ്റുകൾ കണ്ടെത്താനാകില്ല, എന്നാൽ ഹാമിംഗ് കോഡ് ഉപയോഗിക്കുകയാണെങ്കിൽ രണ്ടു ബിറ്റ് തെറ്റുകൾ വരെ കണ്ടെത്തുവാനും, ഒരു തെറ്റ് സ്വയം തിരുത്തുവാനും കഴിയും.. 1950-ൽ റിച്ചാർഡ് ഹാമിംങ് ആണ് ഈ കോഡ്‌ നിർവചിച്ചത്. ഹാമിംഗ് കോഡിന്റെ പ്രത്യേകത അവ സമഗ്ര കോഡ് ആണെന്നുള്ളതാണ്.





</doc>
<doc id="168310" url="https://ml.wikipedia.org/wiki?curid=168310" title="സന്നദ്ധ സംഘടനകൾ">
സന്നദ്ധ സംഘടനകൾ

ലാഭേച്ഛ കൂടാതെ ജനനന്മക്കായി സേവന പ്രവർത്തനങ്ങൾ നടത്തുന്ന സംഘടനകളാണ് സന്നദ്ധ സംഘടനകൾ(Nonprofit organization). അന്തർദേശീയ തലത്തിലും ലോകത്ത് വിവിധ രാജ്യങ്ങളിലും സംസ്ഥാന തലങ്ങളിലും പ്രാദേശികമായുമെല്ലാം ഇത്തരം സംഘടനകൾ പ്രവർത്തിക്കുന്നുണ്ട്.


</doc>
<doc id="168311" url="https://ml.wikipedia.org/wiki?curid=168311" title="മഷിനോട്ടം">
മഷിനോട്ടം

അഭൗതികമായ ശക്തിയുണ്ടെന്നവകാശപ്പെട്ട് ജ്യോൽസ്യൻമാരും സിദ്ധന്മാരും നടത്തുന്ന പ്രവചനവിദ്യയാണ് മഷിനോട്ടം. വെറ്റിലയിൽ പ്രത്യേക മഷി പുരട്ടി കാണാതെ പോയതെല്ലാം കണ്ടെത്താനുള്ള ദിവ്യശക്തി മഷിനോട്ടക്കാർക്കുണ്ടെന്നാണ് വിശ്വാസം. മുൻകാലങ്ങളിൽ ഇതിന് വലിയ പ്രചാരമുണ്ടായിരുന്നുവെങ്കിലും ഇന്ന് ഇത്തരം പ്രവണതകൾ പൊതുവെ കുറവാണ്. ഇത് ശാസ്ത്രീയാടിത്തറയില്ലാത്ത കേവലം അന്ധവിശ്വസം മാത്രമാണെന്നും പണം കൈക്കലാക്കാനുള്ള തട്ടിപ്പുകളാണ് ഇതിന് പിന്നിലെന്നുമാണ് വിമർശനമുള്ളത്.ഭൂതം, ഭാവി, വർത്തമാനങ്ങൾ പ്രവചിക്കാനും മഷിനോട്ടം ഉപയോഗപ്പെടുത്താറുണ്ട്.

[[വർഗ്ഗം:കപടശാസ്ത്

</doc>
<doc id="168314" url="https://ml.wikipedia.org/wiki?curid=168314" title="കൈനോട്ടം">
കൈനോട്ടം

കൈരേഖ നോക്കി ഭാവി, ഭൂതം, വർത്തമാനം എന്നിവ പ്രവചിക്കുന്ന വിദ്യയാണ് കൈനോട്ടം. ലോകത്തെല്ലായിടത്തും ഈ വിദ്യ ചില സംസ്കാര വ്യത്യാസങ്ങളോടെ നിലവിലുണ്ട്. കൈനോട്ടം ചെയ്യുന്ന വ്യക്തിയെ കൈനോട്ടക്കാരൻ എന്നു വിളിക്കുന്നു.


</doc>
<doc id="168317" url="https://ml.wikipedia.org/wiki?curid=168317" title="പത്തനാട്">
പത്തനാട്

കോട്ടയം ജില്ലയിൽ ചങ്ങനാശ്ശേരി താലൂക്കിൽ കങ്ങഴ പഞ്ചായത്തിൽ ഉൾപ്പെട്ട പ്രകൃതി രമണീയമായ ഒരു ചെറുഗ്രാമമാണ് പത്തനാട്.
പത്തനാട് ഉള്ള കരിമല കങ്ങഴയിലെ ഏറ്റവും ഉയർന്ന പ്രദേശമാണ്. 40 ഏക്കറോളം വരുന്ന സ്ഥലത്ത് വ്യാപിച്ചു കിടക്കുന്ന ഭീമാകാരമായ പാറക്കെട്ടാണ് "കരിമല" എന്നറിയപ്പെടുന്നത്.




</doc>
<doc id="168327" url="https://ml.wikipedia.org/wiki?curid=168327" title="രാജധാനി എക്സ്പ്രസ്സ്">
രാജധാനി എക്സ്പ്രസ്സ്

Rajdhani Express രാജധാനി എക്സപ്രസ്സ്. ഇന്ത്യയിലെ തലസ്ഥാന നഗരിയെ ബന്ധിപ്പിച്ചുകൊണ്ട് മറ്റു പ്രധാന നഗരങ്ങളിൽ നിന്നും വിശിഷ്യാ വിവിധ സംസ്ഥാനങ്ങളുടെ തലസ്ഥാന നഗരികളിൽ നിന്നും പോവുന്ന യാത്രാ തീവണ്ടികളാണ് രാജധാനി എക്സ്പ്രസ്സ് എന്നപേരിൽ അറിയപ്പെടുന്നത്. രാജധാനി എക്സ്പ്രസ്സ് എന്നപേരിൽ ഒന്നിൽ കൂടുതൽ തീവണ്ടി സർവ്വീസുകൾ ഉള്ളതിനാൽ പുറപ്പെടുന്ന തീവണ്ടിനിലയത്തിന്റെ പേരുചേർത്ത് അതാത് തീവണ്ടി സർവ്വിസുകൾ അറിയപ്പെടുന്നു. രാജധാനി എന്ന വാക്കിന്റെ ഹിന്ദിയിലെ അർത്ഥം തലസ്ഥാനം എന്നാണ്. കേരളത്തിലൂടെ താത്രചെയ്യുന്ന ഏക രാജധാനിയാണ് തിരുവനന്തപുരം രാജധാനി എക്സ്പ്രസ്സ്. 12431-12432 എന്നീ നമ്പറുകളിലാണ് ഈ തീവണ്ടി തിരുവനന്തപുരം, ഹസറത്ത് നിസാമുദ്ദീൻ (ന്യൂ ഡൽഹിയുടെ പ്രന്താനഗരം) നഗരങ്ങളെ ബന്ധിപ്പിക്കുന്നത്.

1969 ൽ ആണ് രാജധാനി എക്സ്പ്രസ്സ് ആരംഭിച്ചത്.ആദ്യത്തെ രാജധാനി എക്സ്പ്രസ്സ് 1445 കിലോമീറ്റർ ദൈർഘ്യമുള്ള ഡൽഹി-ഹൗറ രാജ്യധാനി എക്സ്പ്രസ്സായിരുന്നു.16 മണിക്കൂറും 55 മിനുട്ടുമായിരുന്നു സമയ ദൈർഘ്യം.

www.indianrail.gov.in
www.irctc.co.in



</doc>
<doc id="168332" url="https://ml.wikipedia.org/wiki?curid=168332" title="ഹസനുൽ ബന്ന">
ഹസനുൽ ബന്ന

ഈജിപ്തിലെ പ്രമുഖ ഇസ്‌ലാമിക പണ്ഡിതനും, മുസ്‌ലിം ബ്രദർഹുഡ് (ഇഖ്‌വാൻ അൽ മുസ്‌ലിമൂൻ) എന്ന പ്രസ്ഥാനത്തിന്റെ സ്ഥാപകനുമാണ് ഹസനുൽ ബന്ന.( ) (1906 ഒക്ടോബർ 14-1949 ഫെബ്രുവരി 12)
1906 ഒക്ടോബർ 14 ന് കൈറോവിനടുത്ത മഹ്മൂദിയ്യ എന്ന സ്ഥലത്ത് ജനനം. പ്രശസ്ത ചിന്തകൻ ജമാൽ അൽ ബന്ന ഇളയ സഹോദരനാണ്.
1919ൽ ഈജിപ്തിൽ നടന്ന ബ്രിട്ടീഷ് വിരുദ്ധ വിപ്ലവത്തിന്റെ ഭാഗമായി പ്രതിഷേധ പരിപാടികളിൽ വിദ്യാർത്ഥിയായിരുന്ന ഹസൻ പങ്കാളിയായി.
കെയ്റോ ദാറുൽ ഉലൂം കോളേജിൽ നിന്ന് വിദ്യാഭ്യാസം പൂർത്തിയാക്കിയ ഹസനുൽ ബന്ന ഈജിപ്തിന്റെ വിവിധ ഭാഗങ്ങളിൽ അധ്യാപകനായി ജോലി ചെയ്തു.
1949 ഫെബ്രുവരി 12ന് വൈകുന്നേരം 5 മണിയോടെ അജ്ഞാതസംഘത്തിന്റെ വെടിയേറ്റ് ഹസനുൽ ബന്ന കൊല്ലപ്പെട്ടു.

1928ൽ നിലവിലുണ്ടായിരുന്ന ചെറിയ സംഘടനകളെ ഏകീകരിച്ചുകൊണ്ട് ഇഖ്‌വാൻ അൽ മുസ്‌ലിമൂൻ അഥവാ മുസ്‌ലിം ബ്രദർഹുഡ് എന്ന പ്രസ്ഥാനത്തിന് രൂപം നൽകി.



</doc>
<doc id="168334" url="https://ml.wikipedia.org/wiki?curid=168334" title="മുസ്ലീം ഹയർ സെക്കൻഡറി സ്കൂൾ കങ്ങഴ">
മുസ്ലീം ഹയർ സെക്കൻഡറി സ്കൂൾ കങ്ങഴ

കോട്ടയം ജില്ലയിലെ ചങ്ങനാശ്ശേരി താലുക്കിലെ കങ്ങഴ ഗ്രാമപഞ്ചായത്തിലെ ഒരു പ്രധാന വിദ്യാലയമാണ് മുസ്ലീം ഹയർ സെക്കൻഡറി സ്കൂൾ .
1937-ല് കോട്ടയം ജില്ലയിലെ പിന്നോക്ക പ്രദേശമായ കങ്ങഴയിലെ പത്തനാട്ട് ദേശസ്നേഹികളുടെ കൂട്ടായ്മയില് ആരംഭിച്ച പ്രൈമറി വിദ്യാലയമാണ് ഇന്നത്തെ മുസ്ലിം ഹയർസെക്കണ്ടറി സ്കൂളായി വളർന്നിരിക്കുന്നത്. 1966-ല് യൂ. പി. സ്കൂളായും 1967- ല് ഹൈസ്കൂളായും 2000- ത്തില് ഹയർ സെക്കണ്ടറിയായും വളർച്ചയുടെ പടവുകള് പിന്നിട്ടു. സ്കൂളിന്റെ ഉടമസ്ഥത കങ്ങഴ മുസലീം പുതൂർപ്പള്ളി ജമാഅത്തിനാണ്.

മാപ്പിള കലകളില് മുന്പന്തിയില് നില്ക്കുന്നു.


</doc>
<doc id="168336" url="https://ml.wikipedia.org/wiki?curid=168336" title="വളർത്തു പന്നി">
വളർത്തു പന്നി

കാട്ടുപന്നിയുടെ തലമുറക്കാരും എന്നാൽ മാംസത്തിനായി വളർത്തിയെടുക്കുന്ന പന്നി ജനുസ്സിൽ പെട്ട ഒരു സസ്തനിയാണ് വളർത്തു പന്നി. 13,000 BC മുതലേ കാട്ടുപന്നികളെ വളർത്തുപന്നികളാക്കിയിരുന്നു. ചില മതങ്ങളിൽ പന്നിയിറച്ചി നിഷിദ്ധമാണ്. ചൈനയിലാണ് ഏറ്റവും കൂടുതൽ പന്നിവളർത്തുന്നത്. പന്നിയെ ഇണക്കിവളർത്തുന്നവരുമുണ്ട്.

വ്യാവസായിക അടിസ്ഥാനത്തിൽ വളർത്തുന്ന പന്നികൾ അഞ്ചെട്ടു മാസം പ്രായമാവുമ്പൊഴേക്കും കൃത്രിമമായി ബീജോൽപാദനം നടത്തി തുടർച്ചയായി ഗർഭിണികളാക്കപ്പെടുകയും പ്രസവിക്കുകയും ചെയ്യുന്നു. ഗർഭകാലവും മുലയൂട്ടൽകാലവുമെല്ലാം ഈ പന്നികൾ കിടക്കാൻ പോലുമാവാതെ നിൽക്കേണ്ടിവരുന്നു. അതിനായി പ്രത്യേകം തയ്യാറാക്കിയ ഒരു ഗർഭക്കൂടിലേയ്ക്ക്‌ ഇവയെ മാറ്റുന്നു. തെരഞ്ഞെടുത്തു വളർത്തുന്ന പെൺപന്നികൾ ഓരോ പ്രസവത്തിലും പത്തിലേറെ കുഞ്ഞുങ്ങളെ പ്രസവിക്കുന്നു. ഈ പന്നികളെ മൂന്നോ നാലോ വയസ്സാവുമ്പോഴേയ്ക്കും ഭക്ഷണാവശ്യത്തിനായി കശാപ്പു ചെയ്യുന്നു.



</doc>
<doc id="168338" url="https://ml.wikipedia.org/wiki?curid=168338" title="കെ.ബി. ശ്രീദേവി">
കെ.ബി. ശ്രീദേവി

മലയാളത്തിലെ ഒരു എഴുത്തുകാരിയാണ് കെ.ബി. ശ്രീദേവി. 

ആദ്യമായി കഥ എഴുതിയത് പതിമൂന്നാം വയസ്സിലാണ്. ആ കഥ പക്ഷിയുടെ മരണത്തേക്കുറിച്ചുള്ളതായിരുന്നു.
കുങ്കുമം അവാർഡ് ലഭിച്ച കൃതി. നമ്പൂതിരി സമുദായത്തിൽ നിലനിന്നിരുന്ന ഭ്രഷ്ട് എന്ന വ്യവസ്ഥയുമായി ബന്ധപ്പെട്ട കൃതി. അന്നത്തെ നമ്പൂതിരി ജീവിതത്തിന്റെ ചിത്രം ലഭിക്കുന്നു.






</doc>
<doc id="168345" url="https://ml.wikipedia.org/wiki?curid=168345" title="അബ്ദുല്ല ഇബ്‌നു സബാ">
അബ്ദുല്ല ഇബ്‌നു സബാ

ഇസ്ലാം മതത്തിലെ ഷിയാവിഭാഗത്തിന്റെ സ്ഥാപകനായിരുന്നു അബ്ദുല്ല ഇബ്നു സബാ‍. ആധുനികകാലത്ത്, യെമൻ എന്നറിയപ്പെടുന്ന അറേബ്യൻ ഭൂവിഭാഗത്തിൽ ഒരു ജൂതനായാണ് ഇദ്ദേഹം ജനിച്ചത്. ഇസ്ലാം മതാവലംബിയായതിനുശേഷം അലിയുടെ കാലത്ത് ഷിയാവിഭാഗത്തിൽ കണ്ടുവന്ന തീവ്രവാദിപ്രസ്ഥാനത്തിന്റെ മുഖ്യ പ്രയോക്താവ് അബ്ദുല്ല ആയിരുന്നു. പ്രവാചകനായ നബിയുടെ അനന്തരാവകാശിയായി അലിയെ ഇദ്ദേഹം ഉയർത്തിക്കാട്ടി. അലി മരിച്ചിട്ടില്ലെന്നും ഭൂമിയിൽ ധർമം നിലനിർത്തുന്നതിന് വീണ്ടും തിരിച്ചുവരുമെന്നും അദ്ദേഹം ദിവ്യനും ആകാശത്തോളം ഉയർന്നവനുമാണെന്നും അദ്ദേഹത്തിന്റെ ശബ്ദമാണ് ഇടിമുഴക്കമെന്നും മറ്റും അബ്ദുല്ല അഭിപ്രായപ്പെട്ടു.

ഉസ്മാനെതിരായി ഈജിപ്തുകാരെ സംഘടിപ്പിച്ചത് അബ്ദുല്ല ആയിരുന്നു. അലിയും തൽഹയും സുബൈറും തമ്മിലുണ്ടായ അഭിപ്രായവ്യത്യാസങ്ങൾക്കും ഉസ്മാന്റെ വധത്തിനും ഉത്തരവാദികൾ അബ്ദുല്ല ഇബ്നു സബായുടെ അനുയായികളായിരുന്നു എന്ന് ചിലർ കരുതുന്നു.



</doc>
<doc id="168347" url="https://ml.wikipedia.org/wiki?curid=168347" title="ഏകാംഗവ്യാപാരം">
ഏകാംഗവ്യാപാരം

ഒരൊറ്റ വ്യക്തിയുടെ ഉടമസ്ഥതയിലും ഭരണത്തിലുമുള്ള ബിസിനസ്സ് സ്ഥാപനത്തിന് ഏകാംഗ ഉടമസ്ഥതാരീതി എന്നു പറയുന്നു .ഇങ്ങനെ വ്യാപാരം ചെയ്യുന്നയാളിനെ ഏകാംഗവ്യാപാരി എന്നു പറയുന്നു .വ്യാപാരി ബിസിനസ്സിൽ മൂലധനമിറക്കുകയും,ബിസിനസ്സ് നിയന്ത്രിക്കുകയും ചെയ്യുന്നു .വ്യാപാരത്തിൽ ലാഭമോ നഷ്ടമോ ഉണ്ടാവുകയാണെങ്കിൽ അത് ഏകാംഗവ്യാപാരിക്കു മാത്രം അവകാശപ്പെട്ടതായിരിക്കും .

മുൻകയ്യെടുത്തിറങ്ങാൻ കഴിവുള്ള ഏതൊരാൾക്കും സ്വന്തം പണവും വായ്പയും ഉപയോഗിച്ച് ഒരു ഏകാംഗവ്യാപാരം ആരംഭിക്കാം .അതു വിജയിക്കുകയാണെങ്കിൽ ലാഭം മുഴുവനും അയാൾക്ക് കിട്ടും; പരാജയപ്പെടുകയാണെങ്കിൽ നഷ്ടം മുഴുവൻ അയാൾ തന്നെ വഹിക്കേണ്ടിവരും .സാധാരണയായി ചെറുകിട ബിസിനസ്സുകളാണ് ഇത്തരത്തിൽ ആരംഭിച്ച് കാണുന്നത് .പലപ്പോഴും വ്യാപാരിയുടെ കുടുംബാംഗങ്ങളുടെ സഹായത്തോടെയാണ് അത് നടത്തുക .ഏകാംഗ വ്യാപാരം നിലവിൽ നിയന്ത്രിക്കുന്ന നിയമങ്ങൾ നിലവിലില്ലെങ്കിലും ബിസിനസ്സിന്റെ സ്വഭാവത്തിനനുസരിച്ച് നില നിൽക്കുന്ന വാണിജ്യ നികുതി,ആദായ നികുതി നിയമങ്ങൾ ബാധകമാണ്.വ്യാപാരിയുടെ ബാദ്ധ്യതയ്ക്ക് പരിധിയൊന്നുമില്ല .അതിനാൽ ഏകാംഗ ഉടമസ്ഥതാരീതിയുടെ പ്രധാന പ്രത്യേകതകൾ താഴെ പറയുന്നവയാണ് .



</doc>
<doc id="168356" url="https://ml.wikipedia.org/wiki?curid=168356" title="കസിയോപ്പിയ ഏ">
കസിയോപ്പിയ ഏ

കാസിയോപ്പിയ ഏ" (Cas A"') കാശ്യപി നക്ഷത്രരാശിയിലെ ഒരു ശക്തമായ ഒരു ജ്യോതിർവികിരണ പദാർത്ഥമാണ്. ആകാശഗംഗയിൽ നിന്നും ഏകദേശം 11,000 പ്രകാശവർഷം അകലെയാണ് ഇതിന്റെ സ്ഥാനം. ഇതിന്റെ വികസിച്ചു കൊണ്ടിരിക്കുന്ന മേഘപടലങ്ങൾക്ക് ഏകദേശം പത്തു പ്രകാശവർഷം വ്യാപ്തിയുണ്ടാകുമെന്ന് കണക്കാക്കിയിരിക്കുന്നു. 300 വർഷങ്ങൾക്കു മുമ്പുണ്ടായ ഈ സ്ഫോടനത്തിൽ നിന്നുണ്ടായ പ്രകാശകിരണങ്ങളായിരിക്കാം (നക്ഷത്രന്തരീയ പടലങ്ങൾ ആഗിരണം ചെയ്തില്ല എങ്കിൽ) നക്ഷത്രസ്ഫോടനത്തിന്റെ ഫലമായി ഭൂമിയിൽ ആദ്യമെത്തിയ പ്രകാശകണങ്ങൾ.

നമ്മുടെ സൗരയൂഥത്തിനു പുറത്തുള്ള ഏറ്റവും ശക്തമായ റേഡിയോ പ്രഭവകേന്ദ്രമാണ് Cas A. 1947ലാണ് ഇതിനെ കുറിച്ചുള്ള ആദ്യവിവരം ലഭിച്ചത്. 1950ൽ വ്യക്തമായ തെളിവിന്റെ അടിസ്ഥാനത്തിൽ ഉറപ്പുവരുത്തുകയും ചെയ്തു.

1979ൽ ഷ്കോൾവ്സ്കി Cas Aക്കു നടുവിൽ ഒരു തമോദ്വാരം ഉണ്ടാവാൻ സാദ്ധ്യതയുണ്ട് എന്ന് പ്രവചിച്ചു. 1999ൽ ചന്ദ്ര എക്സ്-റേ നിരീക്ഷണാലയത്തിൽ നിന്ന് ഇതിനു നടുവിൽ ഒരു തമോഗർത്തമോ ന്യൂട്രോൺ താരമോ ഉണ്ടായിരിക്കുന്നതിനുള്ള തെളിവുകൾ ലഭിച്ചു.


</doc>
<doc id="168480" url="https://ml.wikipedia.org/wiki?curid=168480" title="സൗഹൃദം">
സൗഹൃദം

വ്യക്തികൾ തമ്മിലുള്ള ഊഷ്മളബന്ധങ്ങളെയാണ് സൗഹൃദം (Friendship) എന്നു വിളിക്കാറുള്ളത്. മനുഷ്യൻ ഒരു സാമൂഹ്യജീവിയെന്ന നിലക്ക് നല്ല സൗഹൃദബന്ധങ്ങൾ ജീവിതത്തിൽ സന്തോഷവും ആനന്ദവും പ്രദാനം ചെയ്യുന്നു. കൊച്ചുകുട്ടികളിൽ നിന്ന് തുടങ്ങി വാർദ്ധക്യത്തിലെത്തി നിൽക്കുന്നവർക്ക് വരെ സുഹൃദ്ബന്ധങ്ങൾ ഒഴിച്ചു കൂടാനാവാത്തത് അതു കൊണ്ടാണ്. പുരുഷന്മാർ പരസ്പരവും സ്ത്രീകൾ പരസ്പരവും സ്ത്രീകളും പുരുഷന്മാരും തമ്മിലും സൗഹൃദ ബന്ധങ്ങളുണ്ടാവാറുണ്ട്. ചെറിയ പുഞ്ചിരിയിൽ നിന്ന് തുടങ്ങുന്ന ബന്ധങ്ങൾ ചിലരിലെങ്കിലും ഒരിക്കലും വേർപ്പെടുത്താനാവാത്ത വിധം രൂഢമൂലമാവാറുണ്ട്. എല്ലാത്തിലും മിതത്വം അനിവാര്യമാണെന്ന പോലെ സൗഹൃദങ്ങളിലും ഇത് സ്വീകരിക്കാവുന്നതാണ്.


</doc>
<doc id="168592" url="https://ml.wikipedia.org/wiki?curid=168592" title="സുധീർ കടലുണ്ടി">
സുധീർ കടലുണ്ടി

സുധീർ കടലുണ്ടി - ഗിന്നസ് റിക്കോർഡ് നേടിയ കേരളീയൻ. തുടർച്ചയായി 102 മണിക്കൂറും 45 മിനിറ്റും തബല വായിച്ചാണ് പുസ്തകത്തിൽ സ്ഥാനം പിടിച്ചത്. 50 മണിക്കൂർ തബല വായിച്ച് സ്ഥാനം ലഭിക്കാൻ സാധ്യത നേടിയെങ്കിലും ജഗദീപ് സിങ് 101 മണിക്കൂർ തുടർച്ചയായി തബല വായിച്ച് സ്ഥാനം പിടിച്ചു. ഈ സ്ഥാനമാണ് സുധീർ 102 മണിക്കൂർ തബല വായിച്ച് മാറ്റിമറിച്ചത്. കടലുണ്ടിയിൽ കെ.കെ. നാരായണൻ മാഷിന്റെയും ലീലയുടെയും മകനായ സുധീർ ക്ഷേത്രഭജനക്കു താളമിട്ടാണ് തബലയിലെ കഴിവ് നേടിയത്.


</doc>
<doc id="168657" url="https://ml.wikipedia.org/wiki?curid=168657" title="ഹാർമോണിയം">
ഹാർമോണിയം

ഹാർമോണിയം സംഗീതത്തിൽ സ്വതന്ത്രമായി ഉപയോഗിച്ച് അവതരിപ്പിക്കാവുന്ന ഒരു കീബോർഡ് ഉപകരണമാണ്. ഒരു കൈ കൊണ്ട് കീബോർഡ് വായിക്കുകയും മറുകൈ കൊണ്ട് കാറ്റ് അടിച്ചു കൊടുക്കുകയും ചെയ്യുന്നതിലൂടെയാണ് ഹാർമോണിയത്തിൽ ശബ്ദമുണ്ടാവുന്നത്. കാറ്റടിക്കുന്നത് കൈകൊണ്ടോ കാലുകൊണ്ടോ കാൽമുട്ടുകൊണ്ടോ നിർവഹിക്കാവുന്ന വിധത്തിലുള്ള ഹാർമോണിയം കാണാം.


</doc>
<doc id="168659" url="https://ml.wikipedia.org/wiki?curid=168659" title="ഓർഗൻ (സംഗീതോപകരണം)">
ഓർഗൻ (സംഗീതോപകരണം)

കീബോർഡുപയോഗിച്ച് പ്രവർത്തിപ്പിക്കുന്ന ഒരു സംഗീതോപകരണം. ശബ്ദത്തിലോ ഉപയോഗ രീതിയിലോ വലിയ സാമ്യമില്ലാത്ത ചുണ്ടുകൾക്കിടയിൽ ചേർത്തുവെച്ചുപയോഗിക്കുന്ന മറ്റൊരു സംഗീതോപകരണത്തെ മൗത്ത് ഓർഗൻ എന്ന് പറയുന്നു.



</doc>
<doc id="168683" url="https://ml.wikipedia.org/wiki?curid=168683" title="ഗൾഫ് സഹകരണ കൗൺസിൽ">
ഗൾഫ് സഹകരണ കൗൺസിൽ

പേർഷ്യൻ ഗൾഫിന്റെ തീരത്തുള്ള ആറ് രാജ്യങ്ങൾ ചേർന്ന് രൂപീകരിച്ച രാജ്യാന്തര സഹകരണ പ്രസ്ഥാനമാണ് ജി.സി.സി. അഥവാ ഗൾഫ് സഹകരണ കൗൺസിൽ. ഈ ആറ് രാജ്യങ്ങളിലെ വിസ്തൃതിയിൽ ഒന്നാം സ്ഥാനത്തുള്ള സൗദി അറേബ്യയിലെ റിയാദ് നഗരത്തിലാണ് ഇതിന്റെ ആസ്ഥാനം സ്ഥിതിചെയ്യുന്നത്.1981 മെയ് 25 നു രൂപീകരിക്കപ്പെട്ട ജി.സി.സി. ഗൾഫ് രാജ്യങ്ങളിലെ സാമ്പത്തീക പുരോഗതിയും സൈനിക - രാഷ്ട്രീയ സഹകരണവുമാണ് മുഖ്യമായി ലക്ഷ്യം വെക്കുന്നത്. ആറ് ഗൾഫ് രാജ്യങ്ങൾ ചേർന്ന് ഒരു പൊതു കറൻസിക്കായുള്ള ശ്രമങ്ങൾ നടന്നു വരുന്നു. സൗദി അറേബ്യ, യു.എ.ഇ., ഒമാൻ, കുവൈത്ത്, ഖത്തർ, ബഹറൈൻ എന്നിവയാണ് ഇവയിലെ അംഗരാജ്യങ്ങൾ. അടുത്തു തന്നെ ജോർദാൻ, മൊറോക്കോ യെമൻ എന്നീ രാജ്യങ്ങളെകൂടെ ജി.സി.സി.യിൽ ചേർക്കാൻ തീരുമാനിച്ചിട്ടുണ്ട്. ഈ രാജ്യങ്ങളിലെല്ലാം തന്നെ കുടുംബാധിപത്യമാണ് നിലനിൽക്കുന്നത് . ചില രാജ്യങ്ങളിൽ പേരിന് തെരെഞ്ഞെടുപ്പുകൾ നടത്താറുണ്ടെങ്കിലും ജനങ്ങൾക്ക് പൂർണ്ണമായ അഭിപ്രായ സ്വാതന്ത്ര്യമോ സ്വയം നിർണ്ണയാവകാശമോ ഇല്ല.

ആറ് അംഗ രാജ്യങ്ങളാണ് ഈ യൂനിയലുള്ളത്.


</doc>
<doc id="168721" url="https://ml.wikipedia.org/wiki?curid=168721" title="നാഷണൽ ഇൻസ്റ്റിറ്റ്യൂട്ട് ഓഫ് ഓഷ്യാനോഗ്രഫി, ഗോവ">
നാഷണൽ ഇൻസ്റ്റിറ്റ്യൂട്ട് ഓഫ് ഓഷ്യാനോഗ്രഫി, ഗോവ

സി. എസ്. ഐ. ആറിന്റെ ഘടകമായി സമുദ്രശാസ്ത്ര ഗവേഷണങ്ങൾക്കായുളള നാഷണൽ ഇൻസ്റ്റിറ്റ്യൂട്ട് ഓഫ് ഓഷ്യാനോഗ്രഫി , 1966-ൽ ഗോവയിൽ പ്രവർത്തനമാരംഭിച്ചു. ഈ സ്ഥാപനത്തിന് കൊച്ചി, മുംബൈ, വൈസാഗ് ( വിശാഖപട്ടണം) എന്നിവിടങ്ങളിൽ ഉപകേന്ദ്രങ്ങളുണ്ട്.
ഇരുനൂറോളം വൈജ്ഞാനികരും നൂറോളം സാങ്കേതിക പ്രവർത്തകരും ഇവിടെയുണ്ട്. പരസ്പര പ്രാധാന്യമുളള ബഹുമുഖമേഖലകളിൽ ഗവേഷണം നടത്തുന്നതിനാവശ്യമായ എല്ലാ സജ്ജീകരണങ്ങളും ലഭ്യമാണ്. അത്യാധുനിക സാങ്കേതിക ഉപകരണങ്ങൾ ഘടിപ്പിച്ച സി. ആർ വി സാഗർ സുക്തി എന്ന കപ്പൽ സമുദ്രതീരത്തോടു ചേർന്ന് നിരീക്ഷണഗവേഷണങ്ങൾ നടത്തുന്നു. പുറംകടലിൽ പരീക്ഷണങ്ങൾ നടത്താനായി ഓആർവി സാഗർ കന്യ എന്ന ഭൂശാസ്ത്ര മന്ത്രാലയത്തിൻറെ അധീനതയിലുളള കപ്പലാണ് ഉപയോഗപ്പെടുത്തുന്നത്. 

കഴിഞ്ഞ പത്തു വർഷങ്ങളിൽ, ഈ ഗവേഷണസ്ഥാപനം നേടിയെടുത്ത ചില മുഖ്യ ബഹുമതികൾ

വിദ്യാർത്ഥികൾക്ക് പി.എച്ച്.ഡി ബിരുദമെടുക്കാനും ഹ്രസ്വകാല എം.എസ്സി, എം.ടെക് പ്രോജക്റ്റ് ചെയ്യാനുമുളള സാധ്യതകളിവിടെയുണ്ട്.


http://ijs.nio.org/index.php/msagar

</doc>
<doc id="168769" url="https://ml.wikipedia.org/wiki?curid=168769" title="പന്തീരാങ്കാവ്">
പന്തീരാങ്കാവ്

കോഴിക്കോട് ജില്ലയിലെ ഒളവണ്ണ ഗ്രാമപഞ്ചായത്തിലെ ഒരു ഗ്രാമമാണു പന്തീരാങ്കാവ്. കൈലമഠം എന്ന പേരിൽ അറിയപ്പെട്ടിരുന്ന ഈ പ്രദേശത്തിനു പന്തീരാങ്കാവ് എന്ന പേരു വരാൻ കാരണം ഈ ഗ്രമത്തോട് ചുറ്റി നിൽക്കുന്ന പുത്തൂർമഠം, കൊടൽ നടക്കാവ്, അരപ്പുഴ, മണക്കടവ്, കൈബാലം, കുന്നത്തു പാലം തുടങ്ങിയ പ്രദേശങ്ങളിലായി പന്ത്രണ്ട് കാവുകളാൽ ചുറ്റപ്പെട്ടതിനാൽ അയിരിക്കാം. 


</doc>
<doc id="168819" url="https://ml.wikipedia.org/wiki?curid=168819" title="പറക്കുന്ന അണ്ണാൻ">
പറക്കുന്ന അണ്ണാൻ

അണ്ണാൻ വർഗത്തിൽ പെട്ട പറക്കുന്ന സസ്തനികളാണ് ആണ് പാറാനുകൾ അഥവാ പറക്കും അണ്ണാനുകൾ. എന്നാൽ ഇവ വവ്വാലോ പക്ഷികളെയോ പോലെ ശക്തമായി പറക്കാൻ കഴിവില്ലാത്തവ ആണ്. ഇവ ഒരു മരത്തിൽ നിന്നും മറ്റൊരു മരത്തിലേക്ക് ആണ് പറക്കൽ നടത്തുന്നത്. 90 മീറ്റർ ( 295 അടി) ആണ് ഇവയുടെ പറക്കൽ രേഖപ്പെടുത്തിയിരിക്കുന്നത്. വാലും ഇതിനോടു ചേർന്നുള്ള ത്വക്ക്‌ ഭാഗവുമാണ്‌ ഇവയ്ക്ക് സംതുലിതാവസ്‌ഥ നൽകുന്നത്‌. ജൂൺ മധ്യത്തോടെയാണ് ഇവയുടെ പ്രജനനകാലം.

ഇന്ത്യ കൂടാതെ ചൈന, ഇന്തോനീഷ്യ, മ്യാൻമാർ, ശ്രീലങ്ക, തായ്‌വാൻ, വിയറ്റ്‌നാം, തായ്‌ലാൻഡ്‌ എന്നിവിടങ്ങളിലും കാണപ്പെടുന്നു. 


</doc>
<doc id="168856" url="https://ml.wikipedia.org/wiki?curid=168856" title="അഡ്വാൻസ്ഡ് മെറ്റീരിയൽസ് അൻഡ് പ്രോസസ്സസ് റിസർച്ച് ഇൻസ്റ്റിറ്റ്യൂട്ട്, ഭോപാൽ">
അഡ്വാൻസ്ഡ് മെറ്റീരിയൽസ് അൻഡ് പ്രോസസ്സസ് റിസർച്ച് ഇൻസ്റ്റിറ്റ്യൂട്ട്, ഭോപാൽ

റീജിയണൽ റിസർച്ച് ലാബറട്ടറി എന്ന പേരിൽ സി. എസ്. ഐ. ആറിൻറെ ഘടകമായി 1981- ൽ രൂപം കൊണ്ട അഡ്വാൻസ്ഡ് മെറ്റീരിയൽസ് അൻഡ് പ്രോസസ്സസ് റിസർച്ച് ഇൻസ്റ്റിറ്റ്യൂട്ട് ആദ്യം ദൽഹിയിൽ പ്രവർത്തനമാരംഭിച്ചു, പിന്നീട് ഭോപാലിലേക്ക് മാറ്റപ്പെട്ടു. പദാർത്ഥങ്ങളേയും അവയുടെ പ്രക്രിയാക്രമങ്ങളേയും പറ്റിയുളള ഗവേഷണങ്ങൾക്കാണ് ഇവിടെ മുൻഗണന എന്നതിനാൽ 2007- ൽ “അഡ്വാൻസ്ഡ് മെറ്റീരിയൽസ് അൻഡ് പ്രൊസസ്സസ് റിസർച്ച് ഇൻസ്റ്റിറ്റ്യൂട്ട്” എന്ന് പുനർ നാമകരണം ചെയ്യപ്പെട്ടു. ഭോപ്പാലിലെ ഹബീബ്ഗഞ്ച് നാകായിൽ ഹോഷങ്കാബാദ് റോഡിലാണ് ഈ സ്ഥാപനം സ്ഥിതി ചെയ്യുന്നത്. 


</doc>
<doc id="169117" url="https://ml.wikipedia.org/wiki?curid=169117" title="നണിയൂർ നമ്പ്രം">
നണിയൂർ നമ്പ്രം

കണ്ണൂർ ജില്ലയിലെ മയ്യിൽ ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് നണിയൂർ നമ്പ്രം .


കെ എം സ്റ്റീൽ റോളിങ്ങ് മിൽ


</doc>
<doc id="169138" url="https://ml.wikipedia.org/wiki?curid=169138" title="പാവോ (ജീനസ്സ്)">
പാവോ (ജീനസ്സ്)

രണ്ടു സ്പിഷീസുകളെ ഉൾക്കൊള്ളുന്ന ഫെസന്റ് കുടുബത്തിലെ ഒരു ജീനസാണ് പാവോ. ഇവയെ കൂടാതെ കോംഗോ മയിൽ കൂടിയാണ് മയിൽ വിഭാഗത്തിൽ ഉൾപ്പെടുന്നത്.


</doc>
<doc id="169206" url="https://ml.wikipedia.org/wiki?curid=169206" title="അബ്ദുല്ല ഇബ്‌നു ഹുസൈൻ">
അബ്ദുല്ല ഇബ്‌നു ഹുസൈൻ

അബ്ദുല്ല ഇബ്‌നു ഹുസൈൻ (അറബിക്) عبد الله الأول بن الحسين ആധുനിക ജോർദാന്റെ ശില്പിയായിരുന്നു. ഹിജാസിലെ രാജാവായ ഷെരിഫ് അൽ ഹുസൈൻ ഇബ്നു അലിയുടെ രണ്ടാമത്തെ പുത്രനായി 1882-ൽ മക്കയിൽ ജനിച്ചു. തുർക്കിയിലെ ഇസ്താംബൂളിൽനിന്ന് വിദ്യാഭ്യാസം നേടി, ഒട്ടോമൻ പാർലമെന്റിൽ മക്കയുടെ പ്രതിനിധിയായി പ്രവർത്തിച്ചു. ഒന്നാം ലോകയുദ്ധകാലത്ത് തുർക്കിക്കെതിരെ അറബികൾ നടത്തിയ സമരത്തിൽ ഇദ്ദേഹം സുപ്രധാനമായ പങ്കു വഹിച്ചു. 1921-ൽ ബ്രിട്ടീഷ്കാർ ഇദ്ദേഹത്തെ ട്രാൻസ് ജോർദാനിലെ അമീറായി അംഗീകരിച്ചു. ഹാഷിംവംശജനായ ഇദ്ദേഹം ജനങ്ങളുടെ വിശ്വാസം നേടിയെടുത്തിരുന്നു. രണ്ടാം ലോകയുദ്ധത്തിൽ ബ്രിട്ടീഷുകാർക്ക് സൈനികസഹായം നൽകിയതിനു പ്രതിഫലമായി 1946-ൽ ട്രാൻസ് ജോർദാന് സ്വാതന്ത്ര്യം ലഭിച്ചു. പിന്നീട് ഇദ്ദേഹം ജോർദാനിലെ രാജാവായി (1946 മേയ് 25) സ്ഥാനാരോഹണം ചെയ്തു. 1947-ൽ യു.എൻ. പലസ്തീൻ വിഭജിക്കാൻ നടത്തിയ ഉദ്യമത്തെ അനുകൂലിച്ച ഏക അറബിരാഷ്ട്ര മേധാവി ഇദ്ദേഹം ആയിരുന്നു. അറബിരാഷ്ട്രങ്ങൾ ഈ ഉദ്യമത്തിന് എതിരാണെന്ന് കണ്ടപ്പോൾ അവരോടൊപ്പം പലസ്തീനിലെ ജൂതൻമാർക്കെതിരെ നീങ്ങി, നിർണായക വിജയങ്ങൾ നേടി. പലസ്തീനിലെ ചില ഭാഗങ്ങളെ ജോർദാനോടു ചേർക്കാൻ ഇദ്ദേഹം നടത്തിയ ശ്രമം ഈജിപ്തിനും അറേബ്യയയ്ക്കും സിറിയയ്ക്കും സ്വീകാര്യമായിരുന്നില്ല. ജറുസലേമിലെ മുഫ്ത്തിയായ ഹാജിഅമീനുൽ ഹുസൈന്റെ നിയന്ത്രണത്തിൽ, പലസ്തീൻ പ്രത്യേക രാഷ്ട്രമാകണമെന്ന് അവർ ആഗ്രഹിച്ചു. അയൽരാജ്യങ്ങളുടെ ശത്രുതയോടൊപ്പം ആഭ്യന്തര വിഷമങ്ങളും വർധിച്ചു. പലസ്തീൻ കുടിയേറ്റക്കാർ പുതിയ സാമ്പത്തികരാഷ്ട്രീയപ്രശ്നങ്ങൾ സൃഷ്ടിച്ചു. ജോർദാനിൽ ജനാധിപത്യത്തിന് അനുകൂലമായ നീക്കങ്ങൾ ആരംഭിച്ചു. ശത്രുവിഭാഗത്തിൽപെട്ട ഒരു യുവാവ് ജറുസലേമിലെ അഖ്സാപള്ളിയിൽവച്ച് ഇദ്ദേഹത്തെ വെടിവച്ചുകൊന്നു (1951 ജൂലൈ. 20). ഇദ്ദേഹത്തിന്റെ സ്മരണകളുടെ (Memories) ഒന്നാംഭാഗം പ്രസിദ്ധീകൃതമായിട്ടുണ്ട്.



</doc>
<doc id="169218" url="https://ml.wikipedia.org/wiki?curid=169218" title="ആഭ്യന്തരകച്ചവടം">
ആഭ്യന്തരകച്ചവടം

ഒരു രാജ്യത്തിനുള്ളിൽ നടത്തുന്ന സാധനങ്ങളുടെ കൈമാറ്റത്തെയാണ് ആഭ്യന്തരകച്ചവടം എന്ന് പറയുന്നത് .ഒരു രാജ്യത്ത് ഉല്പാദിത കേന്ദ്രങ്ങളിൽനിന്ന് ചരക്കുകൾ ആവശ്യമായ മറ്റു സ്ഥലങ്ങളിലേക്ക് എത്തിച്ചുകൊടുക്കുന്നതിനുള്ള എല്ലാ സൗകര്യങ്ങളും ആഭ്യന്തരകച്ചവടം മൂലം സാധിക്കുന്നു .ഇതുവഴി വിലസുസ്ഥിരത കൈവരിക്കാനായിക്കഴിയും .രാജ്യത്തിനകത്ത് സാധനങ്ങൾ തുല്യമായ അളവിൽ എല്ലായിടത്തും ലഭ്യമാക്കുക എന്നതാണ് ഇതിന്റെ പ്രാഥമിക ലക്ഷ്യം .ആഭ്യന്തരകച്ചവടത്തിൽ അതാത് രാജ്യത്തെ നാണയത്തിലാണ് പണം നൽകേണ്ടത് .ആഭ്യന്തരകച്ചവടം രണ്ടു വിധമുണ്ട്.


</doc>
<doc id="169229" url="https://ml.wikipedia.org/wiki?curid=169229" title="മൊത്തക്കച്ചവടം">
മൊത്തക്കച്ചവടം

വലിയ തോതിലുള്ള കച്ചവടമാണ് മൊത്തക്കച്ചവടം. മൊത്തക്കച്ചവടക്കാർ ഉല്പാദകരിൽനിന്ന് സാധനങ്ങൾ വൻതോതിൽ വാങ്ങിക്കുകയും ചില്ലറക്കച്ചവടക്കാർക്ക് ചെറിയ അളവിൽ വില്ക്കുകയും ചെയ്യുന്നു .ഉല്പാദകരേയും ചില്ലറക്കച്ചവടക്കാരെയും തമ്മിൽ ബന്ധിപ്പിക്കുന്ന ഒരു കണ്ണിയാണ് മൊത്തക്കച്ചവടക്കാർ .



</doc>
<doc id="169233" url="https://ml.wikipedia.org/wiki?curid=169233" title="ചില്ലറക്കച്ചവടം">
ചില്ലറക്കച്ചവടം

ചെറിയതോതിലുള്ള കച്ചവടമാണ് ചില്ലറക്കച്ചവടം. മൊത്തക്കച്ചവടക്കാരിൽനിന്ന് സാധനങ്ങൾ വാങ്ങിക്കുന്ന ചില്ലറക്കച്ചവടക്കാർ അത് ആവശ്യമുള്ള വ്യക്തികൾക്ക് (ഉപഭോക്താക്കൾക്ക്) ചെറിയ അളവിൽ വിതരണം ചെയ്യുന്നു .മൊത്തക്കച്ചവടക്കാരേയും ഉപഭോക്താക്കളേയും സംയോജിപ്പിക്കുന്ന ഘടകമാണ് ചില്ലറക്കച്ചവടക്കാർ .


</doc>
<doc id="169290" url="https://ml.wikipedia.org/wiki?curid=169290" title="പുല്ലൂളി ശലഭം">
പുല്ലൂളി ശലഭം

ഇന്ത്യയിലെ മിക്കയിടത്തും കാണപ്പെടുന്ന പൂമ്പാറ്റയാണ് പുല്ലൂളി ശലഭം ("Taractrocera maevius"). കേരളത്തിൽ അപൂർവ്വമായെ ഇവയെ കാണാറുള്ളൂ. പാകിസ്താൻ, മ്യാൻമർ, ബംഗ്ലാദേശ് തുടങ്ങിയ ഇന്ത്യയുടെ അയൽപക്ക രാജ്യങ്ങളിലും ഇവയെ കാണാം. 

പുൽമേടുകൾ, തുറസായ പ്രദേശങ്ങൾ തുടങ്ങിയ ഇടങ്ങളാണ് ഇവയുടെ വാസസ്ഥലങ്ങൾ. എങ്കിലും പർവ്വതങ്ങളിലും ഇവയെ കാണാറുണ്ട്. ചിറകുകൾക്ക് തവിട്ടുനിറമാണ്. മുൻചിറകിലും പിൻചിറകിലും വെളുത്ത പുള്ളികളുണ്ട്. മുൻചിറകിന്റെ പുറത്ത് വെളുത്ത കുറിപ്പാടും കാണാം. പിൻചിറകിന്റെ അടിവശത്ത് വെളുത്ത പുള്ളികളും പാടുകളും തവിട്ടുവരകളും ഉണ്ട്. പുല്ലുകൾക്കിടയിലൂടെ വളരെ പതുക്കെ പറക്കുന്ന പൂമ്പാറ്റയാണിത്. ഉയരത്തിൽ പറക്കാറില്ല. ചെറുപുഷ്പങ്ങളിൽനിന്നാണ് തേൻനുകരുക. മിക്കപ്പോഴും പുൽതണ്ടുകളിൽ വിശ്രമിക്കുന്നത് കാണാം. പുല്ലിലയിലാണ് മുട്ടയിടുന്നത്. നെൽച്ചെടിയിലും മുട്ടയിടുന്നതായി കാണാറുണ്ട്. മുട്ട ഒറ്റയ്ക്കായിട്ടാണ് കാണപ്പെടുന്നത്.


</doc>
<doc id="169303" url="https://ml.wikipedia.org/wiki?curid=169303" title="നാഷണൽ റിസർച്ച് ഡെവലപ്മെൻറ് കോർപറേഷൻ,ഇന്ത്യ">
നാഷണൽ റിസർച്ച് ഡെവലപ്മെൻറ് കോർപറേഷൻ,ഇന്ത്യ

ഇന്താ ഗവണ്മെൻറ് 1953-ൽ രൂപീകരിച്ച എൻ. ആർ. ഡി. സി എന്ന നാഷണൽ റിസർച്ച് ഡെവലപ്മെൻറ് കോർപറേഷൻറെ മേൽനോട്ടം ശാസ്ത്ര സാങ്കേതിക മന്ത്രാലയത്തിൻറെ കീഴിലുളള ശാസ്ത്ര വ്യാവസായിക ഗവേഷണ വിഭാഗമാണ് വഹിക്കുന്നത്. ഇന്ത്യയിലെ വിവിധ ഗവേഷണസ്ഥാപനങ്ങളിൽ രൂപം കൊളളുന്ന സാങ്കേതികസാഫല്യങ്ങളെ കണ്ടെത്തി വികസിപ്പിച്ച് പ്രയോഗ യോഗ്യവും വാണിജ്യയോഗ്യവുമാക്കി വിപണിയിലെത്തിക്കുകയാണ് എൻ. ആർ. ഡി. സി. യുടെ പ്രധാന ദൗത്യം. 

ഇത്തരം സംരംഭങ്ങളെ പ്രോത്സാഹിപ്പിക്കാനായി വർഷം തോറും മുഖ്യമായി മൂന്ന് വിശിഷ്ട അവാർഡുകൾ നൽകുന്നു. 
5 ലക്ഷം രൂപ സമ്മാനത്തുക(ഓരോന്നിനും)
3 ലക്ഷം രൂപ സമ്മാനത്തുക(ഓരോന്നിനും)
ഇത് വിദ്യാർത്ഥികൾക്കു മാത്രം അവകാശപ്പെട്ടതാണ് 
1 ലക്ഷം രൂപ സമ്മാനത്തുക (ഓരോന്നിനും)
നാഷണൽ റിസർച്ച് ഡെവലപ്മെൻറ് കോർപറേഷൻ 
അനുസന്ധാൻ വികാസ്
20-22, സംറൂദ്പൂർ കമ്മ്യൂണിറ്റി സെൻറർ 
കൈലാഷ് കോളണി എക്സ്റ്റെൻഷൻ 
ന്യൂ ഡൽഹി 110048 
ഫോ: +91 11 26419904, 26417821, 26480767, 26432627
ഫാക്സ്: +91 11 26460506, 26478010, 26231877 
ഇ മെയിൽ write2@nrdcindia.com


</doc>
<doc id="169356" url="https://ml.wikipedia.org/wiki?curid=169356" title="ദക്ഷിണേഷ്യ">
ദക്ഷിണേഷ്യ

ഏഷ്യാ വൻകരയിലെ ദക്ഷിണഭാഗത്തെയാണ് ദക്ഷിണേഷ്യ എന്നു വിളിക്കുന്നത്. ഐക്യ രാഷ്ട്ര സംഘടനയുടെ ഭൂമിശാസ്ത്ര വർഗ്ഗീകരണപ്രകാരം ദക്ഷിണേഷ്യ എന്നത് ഇന്ത്യ, പാകിസ്താൻ, ശ്രീലങ്ക, നേപ്പാൾ, ഭൂട്ടാൻ, ബംഗ്ലാദേശ്, അഫ്ഗാനിസ്ഥാൻ, മാലിദ്വീപ് എന്നീ രാജ്യങ്ങൾ ഉൾപ്പെടുന്ന ഭൂപ്രദേശമാണ്‌.



</doc>
<doc id="169631" url="https://ml.wikipedia.org/wiki?curid=169631" title="ഡോൺ">
ഡോൺ

1978-ൽ പുറത്തിറങ്ങിയ ഒരു ആക്ഷൻ ഹിന്ദി ചലച്ചിത്രം ആണ് ഡോൺ. ഈ ചിത്രം നിർമ്മിച്ചത്‌ നരിമാൻ എ ഇറാനി ആണ് , സംവിധാനം ചെയ്തത് ചന്ദ്ര ബാരോട്ട് ആണ് . പിന്നീട് ഈ ചിത്രത്തെ അടിസ്ഥാനമാക്കി നാലോളം ഭാഷകളിൽ ഇത് പുതുക്കി നിർമ്മിച്ചിരുന്നു. അമിതാഭ് ബച്ചൻ, സീനത്ത് അമൻ പ്രധാന വേഷങ്ങൾ കൈകാര്യം ചെയ്തു.


</doc>
<doc id="169643" url="https://ml.wikipedia.org/wiki?curid=169643" title="ഓആർവി സാഗർ കന്യ">
ഓആർവി സാഗർ കന്യ

ഇന്ത്യയുടെ ഒരു ഗവേഷണക്കപ്പലാണ് ഓആർവി സാഗർ കന്യ . ഇതിൻറെ ചുമതല നാഷണൽ സെൻറർ ഫോർ അൻറാർട്ടിക് അൻഡ് ഓഷൻ റിസർച്ച് വഹിക്കുന്നു. അറബിക്കടൽ, ബംഗാൾ ഉൾക്കടൽ, ഇന്ത്യൻ മഹാസമുദ്രം എന്നിവയെക്കറിച്ച് പഠനം നടത്തുകയും വിവരങ്ങൾ ശേഖരിക്കുകയുമാണ് സാഗർ കന്യയുടെ ദൗത്യം. ഓഷൻ റിസർച്ച് വെഹിക്ക്ൾ (സമുദ്ര ഗവേഷണയാനം) എന്നതിൻറെ ചുരുക്കമാണ് ഓആർവി, (ORV).


</doc>
<doc id="169665" url="https://ml.wikipedia.org/wiki?curid=169665" title="പനച്ചിയം">
പനച്ചിയം

മാൽവേസീ സസ്യകുടുംബത്തിലെ പടർന്നു കയറുന്ന ഒരു കുറ്റിച്ചെടിയാണ് പനച്ചിയം അഥവാ പനച്ചി, പനഞ്ചി. . നാട്ടിൻപുറങ്ങളിൽ കാണുന്ന തരുതരുത്ത മുള്ളോടുകൂടിയ ചെമ്പരത്തി വർഗ്ഗത്തിലെ കാട്ടുചെടിയാണിത്.

പച്ചപ്പുളി, മത്തിപ്പുളി, നരണമ്പുളി, പനിച്ചകം, ഉപ്പനച്ചകം, അനിച്ചം, കാളപ്പൂ, പനച്ചോൽ, പഞ്ചവൻ, പനിച്ചോത്തി, കാർത്തിക പൂ, ഞാറൻ‌പുളി, കാളിപ്പൂ, പഞ്ചവം, മലൈപുളിക്കായ, വൈശ്യപ്പുള്ളി, എന്നൊക്കെ പ്രാദേശികമായി ഇത് അറിയപ്പെടുന്നു. സംസ്കൃതത്തിൽ കാലസ്കന്ദം, തിന്ദുകം, ശിതിസാരകം, സ്ഫൂർജ്ജകം എന്നീ പേരുകളിൽ അറിയപ്പെടുന്നു. പ്രൊ. മാത്യു താമരക്കാടിന്റെ പുസ്തകത്തിൽ ഇതിനെ പനചി എന്നു വിളിച്ചിരിക്കുന്നു. Hibiscus aculeatus എന്ന ശാസ്ത്രീയനാമത്തിൽ അറിയപ്പെടുന്ന പനച്ചിയത്തിനെ Hill hemp bendy, Wild hibiscus, Comfortroot, Pineland Hibiscus, Pinelands Mallow, Rough Rosemallow, Sharp Rosemallow എന്നിങ്ങനെ ഇംഗ്ലീഷിൽ വിളിക്കപ്പെടുന്നു. മറ്റു പേരുകൾ: ഗുജറാത്തി: મજનૂ ફલ മജ്നു ഫൽ • ഹിന്ദി: वन गुढ़ल വൻ ഗുദാൽ • കന്നഡ: ಬೆಟ್ಟ ಬಂಡೆ ബെട്ട ബെന്ദെ • കൊങ്കണി: व्हडलो रानभेंडो വഡ്ലോ രാൻബേഡോ • മറാത്തി: रानभेंडी രാൻബേൻഡി • സംസ്കൃതം: शठम्बष्ठी ശഠംഭഷ്ഠി • തമിൾ: மலைப்புளிச்சை മലൈപുളിക്കായ് • തെലുഗു: అడవిగోగు അടവിഗോഗു, కొండగోగు കൊണ്ടഗോഗു

മരത്തിലോ മതിലിലോ പടർന്നു് പിടിച്ചാണു് പൊതുവേ ഇവയെ കാണാറുള്ളതു്.തണ്ടിലും,ഇലയുടെ അടിഭാഗത്തുള്ള ഞരമ്പിലും മുള്ളുകളുണ്ട്.പൂവിതളുകൾ കശക്കിയാൽ താളി പോലെ കൊഴുപ്പു വരും. പിച്ചള പാത്രങ്ങളുടെയും ഓട്ടുപാത്രങ്ങലുടേയും ക്ലാവ് ഉരച്ചു കളയാൻ വേണ്ടി പനച്ചിയത്തിന്റെ ഇല ഉപയോഗിക്കാറുണ്ടു്. ആടുകളുടെ പ്രിയപ്പെട്ട ഭക്ഷണമാണ് ചെറിയ പുളിയുള്ള ഇതിന്റെ ഇല. ഇതിൽ Gossypin എന്ന anti cancerous ഘടകം ഉണ്ട്. മഞ്ഞനിറത്തിലുള്ള ഭംഗിയുള്ള പൂവുകളാണു് പനച്ചിയത്തിൽ ഉണ്ടാകാറു്. ഇവ അല്പായുസുള്ള പൂവുകളാണു്. സൂര്യപ്രകാശം ഏൽക്കുന്നതിനനുസരിച്ചു് പൂവിന്റെ ആയുസ്സും കുറയും. കേവലം ഒരു അർദ്ധ പകൽ മാത്രമാണു് പനച്ചിയത്തിന്റെ പൂവുകളുടെ ആയുസ്സു്. പാരമ്പര്യ വൈദ്യത്തിൽ ഇത് മഞ്ഞപ്പിത്തം, പ്രമേഹം, നീർ‌വീഴ്ച എന്ന രോഗങ്ങൾ ചികിത്സിക്കാൻ ഉപയോഗിക്കാറുണ്ട്.

കുട്ടികൾ ഇതിന്റെ ഇലയും പൂമൊട്ടും ഭക്ഷിക്കാറുണ്ട്. തളിരില ഉപ്പു കൂട്ടിയും ഭക്ഷിക്കാം. ഈ പൂവിന്റെ ഇരുണ്ട ചുവപ്പുനിറമുള്ള ഭാഗം വട്ടത്തിൽ മുറിച്ചെടുത്ത് പെൺകുട്ടികൾ പൊട്ടായി ഉപയോഗിക്കാറുണ്ട്.ഇതിന്റെ നടുക്ക് ഹീറോപേനയുടെ ക്യാപ്പ് വച്ച് ഞെക്കി പൊട്ടുണ്ടാക്കും. ഇതിന്റെ നടുവിലെ ബ്രൗൺ ഭാഗം മുറിച്ച് ഓണപ്പൂക്കളത്തിനു ബോർഡർ ഇടാൻ നല്ലതാണ്.


</doc>
<doc id="169675" url="https://ml.wikipedia.org/wiki?curid=169675" title="ഷെയ്‌ക്ക് മുഹമ്മദ് അബ്ദുല്ല">
ഷെയ്‌ക്ക് മുഹമ്മദ് അബ്ദുല്ല

ഇന്ത്യൻ ദേശീയ നേതാവും മുൻ ജമ്മു-കാശ്മീർ പ്രധാനമന്ത്രിയുമായിരുന്നു ഷെയ്‌ക്ക് മുഹമ്മദ് അബ്ദുല്ല (കാഷ്മീരി: शेख़ मुहम्मद अब्‍दुल्‍ला (ദേവനാഗരി), شيخ محمد عبدالله . 1905). ഡിസംബർ 5-ന് ശ്രീനഗറിനടുത്തുള്ള സൌറായിൽ ജനിച്ചു. ലാഹോർ സർവകലാശാലയിൽനിന്ന് ബിരുദം എടുത്തശേഷം അലിഗഢിൽനിന്ന് എം.എസ്സ്.സി. പരീക്ഷയിൽ വിജയം നേടി. അക്കാലത്തെ മുസ്ലീങ്ങളുടെ വിദ്യാഭ്യാസ-സാമ്പത്തിക പിന്നാക്കാവസ്ഥയിൽ അസ്വസ്ഥനായി സാമൂഹികപ്രവർത്തനങ്ങളിൽ ഏർപ്പെട്ടു. കുറച്ചു കാലം ശ്രീനഗറിലെ ഗവൺമെന്റ് ഹൈസ്കൂളിൽ അധ്യാപകനായി ജോലി നോക്കി. താമസിയാതെ ജോലി ഉപേക്ഷിച്ച് പൊതുപ്രവർത്തനങ്ങളിൽ പങ്കുകൊണ്ടു.

ഇക്കാലത്ത് ഇന്ത്യൻ നാട്ടുരാജ്യങ്ങളിൽ ശക്തിപ്പെട്ടുവന്ന ഉത്തരവാദഭരണ പ്രക്ഷോഭണത്തിന് ഇദ്ദേഹം കാശ്മീരിൽ നേതൃത്വം നൽകി. 1932-ൽ ആൾ ജമ്മു ആൻഡ് കാശ്മീർ മുസ്ലിം കോൺഫറൻസിനു രൂപം നൽകി. 1938-ൽ മുസ്ലിം കോൺഫറൻസിനെ നാഷനൽ കോൺഫറൻസ് എന്ന പേരോടുകൂടി ഒരു ദേശീയ സംഘടനയാക്കി മാറ്റി. ഷെയ്ഖ് ഈ സംഘടനയുടെ അധ്യക്ഷനായിരുന്നു. പൊതുപ്രവർത്തനങ്ങളിൽ ഏർപ്പെട്ടതു മുതൽ പലതവണ ഇദ്ദേഹം ജയിൽവാസം അനുഭവിച്ചു. 1940-ൽ ജവഹർലാൽ നെഹ്രുവും അബ്ദുൽ ഗഫാർ ഖാനും കാശ്മീർ സന്ദർശിച്ചപ്പോൾ അവരുമായി നടത്തിയ കൂടിക്കാഴ്ച ഷെയ്ഖിന്റെ രാഷ്ട്രീയ ജീവിതത്തിലെ സുപ്രധാന സംഭവമായിരുന്നു. തുടർന്നു അബ്ദുല്ലയും നാഷനൽ കോൺഫറൻസും കോൺഗ്രസ്സുമായി കൂടുതൽ അടുക്കുകയും 1942-ലെ ക്വിറ്റിന്ത്യാസമരത്തിൽ കാശ്മീരികൾ സഹകരിക്കുകയും ചെയ്തു. 1944-ൽ കാശ്മീർ സന്ദർശിച്ച മുഹമ്മദലി ജിന്ന, ഷെയ്ഖിനെ ലീഗുമായി അടുപ്പിക്കാൻ നടത്തിയ ശ്രമം വിജയിച്ചില്ല. 1946-ൽ ഷെയ്ഖ് കാശ്മീർ രാജാവിനെതിരെ "കാശ്മീർ വിടുക" എന്ന പ്രസ്ഥാനം ആരംഭിച്ചു. തുടർന്ന് അറസ്റ്റു ചെയ്യപ്പെട്ടു. ഇന്ത്യൻ ദേശീയ നേതാക്കൾ ഷെയ്ഖിന്റെ പ്രസ്ഥാനത്തോട് അനുഭാവം കാണിച്ചിരുന്നു.

ഇന്ത്യ സ്വതന്ത്രയായപ്പോൾ അബ്ദുല്ല തടവിൽ ആയിരുന്നു. 1947 സെപ്റ്റംബർ-ൽ ഇദ്ദേഹം ജയിൽ വിമുക്തനായി. പിന്നീട് ഇദ്ദേഹം അഖിലേന്ത്യാ നാട്ടുരാജ്യ പ്രജാസമ്മേളനത്തിന്റെ അധ്യക്ഷനായി തെരഞ്ഞെടുക്കപ്പെട്ടു. പാകിസ്താന്റെ സഹായത്തോടെ ഗോത്രവർഗക്കാർ കാശ്മീരിന് നേരെ ആക്രമണം ആരംഭിച്ചപ്പോൾ അവിടെ സ്ഥാപിക്കപ്പെട്ട എമർജൻസി അഡ്മിനിസ്ട്രേഷന്റെ തലവനായി നിയോഗിച്ചത് ഷെയ്ഖിനെ ആയിരുന്നു. 1948-ൽ ഇന്ത്യയിൽനിന്നും ഐക്യരാഷ്ട്ര സംഘടനയിലേക്ക് പോയ കാശ്മീർ ദൌത്യസംഘത്തിൽ ഇദ്ദേഹം അംഗമായിരുന്നു. 1952 വരെ കാശ്മീരിൽനിന്നുളള പാർലമെന്റ് അംഗംകൂടിയായിരുന്നു.

1947 ഒക്ടോബർ 27-ന് നിലവിൽവന്ന ലയനക്കരാറിന്റെ അടിസ്ഥാനത്തിൽ പ്രത്യേക പദവിയോടുകൂടിയ ജമ്മു-കാശ്മീരിന്റെ പ്രധാനമന്ത്രിയായി 1948-ൽ ഷെയ്ഖ് അബ്ദുള്ള നിയമിതനായി. 1948 മുതൽ 1953 വരെ ഇദ്ദേഹം ജമ്മു-കാശ്മീരിൽ പ്രധാനമന്ത്രിയായിരുന്നു. കാശ്മീരിൽ 'ജനഹിതപരിശോധന' നടത്താമെന്ന് 1948-ൽ ഇന്ത്യാഗവൺമെന്റും ഐക്യരാഷ്ട്ര രക്ഷാസമിതിക്കു ഉറപ്പുനൽകി. കാശ്മീരിന്റെ പ്രത്യേക പദവി സംരക്ഷിക്കുന്ന 370-ആം വകുപ്പ് ഭരണഘടനയിൽ ഉൾപ്പെടുത്തി. 1951-52-ൽ ഇന്ത്യാ ഗവൺമെന്റും ഷെയ്ഖ് അബ്ദുള്ളയും തമ്മിൽ ഉടമ്പടി ഉണ്ടാക്കുകയും കാശ്മീരിന്റെ പ്രത്യേക പദവി പരിരക്ഷിക്കുന്ന ഒരു ഇടക്കാല ഭരണഘടന നിലവിൽ വരുകയും ചെയ്തു. എന്നാൽ, ഈ ഉടമ്പടിക്കും ഐക്യരാഷ്ട്രസഭയ്ക്കു നൽകിയ വാഗ്ദാനത്തിനും വിരുദ്ധമായി ഇന്ത്യാ ഗവൺമെന്റ് കാശ്മീരിൽ ഇടപെടലുകൾ നടത്താൻ തുടങ്ങിയതോടെ നിരാശനായ ഷെയ്ഖ് അബ്ദുള്ള ഈ നടപടികളെ പരസ്യമായി വിമർശിച്ചു. 1953 ഒക്ടോബർ 9-ന് കാശ്മീർ ഗവൺമെന്റിനെ പിരിച്ചുവിടുകയും ഷെയ്ഖ് അബ്ദുള്ളയെ അറസ്റ്റ് ചെയ്ത് ജയിലിലടക്കുകയും ചെയ്തു. 1958-ൽ ജയിൽ മോചിതനായ ഇദ്ദേഹത്തെ കരുതൽ തടങ്കൽ നിയമപ്രകാരം കാശ്മീർ ഗൂഢാലോചനക്കേസിൽ പ്രതിയാക്കുകയും വീണ്ടും ജയിലിലടക്കുകയും ചെയ്തു. 1964-ൽ ജയിൽ മോചിതനായി.

ആയിടയ്ക്ക് "കാശ്മീർ പ്രശ്ന"ത്തെക്കുറിച്ചു പ്രധാനമന്ത്രി ജവഹർലാൽ നെഹ്രുവും പാകിസ്താൻ പ്രസിഡന്റ് അയൂബ്ഖാനുമായി സംഭാഷണം നടന്നു. 1965-ൽ ഷെയ്ഖ് ഹജ്ജ് തീർഥാടനം ചെയ്തു തിരിച്ചുവരുംവഴി ചൈനാ പ്രധാനമന്ത്രി ചൗ എൻലായുമായി പാകിസ്താനിൽവച്ച് സംഭാഷണം നടത്തുകയും സ്വതന്ത്രകാശ്മീർ ആശയം പ്രചരിപ്പിക്കുന്നത് തുടരുകയും ചെയ്തതിനാൽ ഇന്ത്യാ ഗവൺമെന്റ് ഷെയ്ഖിനെ കൊടൈക്കനാലിൽ വീട്ടുതടവിൽ താമസിപ്പിച്ചു. 1968 ജനുവരിയിൽ മോചിതനായി. അബ്ദുല്ലയും അനുയായികളും കാശ്മീരിൽ പ്രവേശിക്കുന്നതും നാഷനൽ കോൺഫറൻസ് രാഷ്ട്രീയപ്രവർത്തനം നടത്തുന്നതും നിരോധിച്ചുകൊണ്ട് ഇന്ത്യാ ഗവൺമെന്റ് 1971 ജനുവരിയിൽ വീണ്ടും ഷെയ്ഖിനെ വീട്ടുതടങ്കലിലാക്കി. 1972-ൽ തടവിൽനിന്ന് മോചിപ്പിച്ചു. ഇദ്ദേഹം കാശ്മീരിൽ പ്രവേശിക്കരുതെന്ന നിരോധനവും റദ്ദാക്കപ്പെട്ടു.

1975-ൽ ഷെയ്ഖ് അബ്ദുല്ല വീണ്ടും കാശ്മീർ മുഖ്യമന്ത്രിയായി. 1977-ൽ കോൺഗ്രസ് പിന്തുണ പിൻവലിച്ചതിനെത്തുടർന്ന് ഇദ്ദേഹം രാജിവച്ചു. ഷെയ്ഖ് അബ്ദുല്ല ഉയർത്തിപ്പിടിച്ച ജനാധിപത്യമൂല്യങ്ങളെ ഗൌരവമായി എടുക്കുന്നതിൽ ഇന്ത്യാഗവൺമെന്റിന് ഉണ്ടായ പരാജയമാണ് കാശ്മീർ പ്രശ്നത്തിന് കാരണമെന്ന് രാഷ്ട്രീയ നിരീക്ഷകർ ചൂണ്ടിക്കാണിക്കുന്നു. 1982 സെപ്റ്റംബർ 8-ന് ഇദ്ദേഹം അന്തരിച്ചു.



</doc>
<doc id="169686" url="https://ml.wikipedia.org/wiki?curid=169686" title="കായിക്കര">
കായിക്കര

തിരുവനന്തപുരം ജില്ലയിലെ അഞ്ചുതെങ്ങ് താലൂക്കിൽ അഞ്ചുതെങ്ങിനും വർക്കലക്കും ഇടയ്ക്കു, കായലിനും കടലിനും മദ്ധ്യേ ഉള്ള ഒരു പ്രദേശമാണ് കായിക്കര. ഇവിടെയാണ് മഹാകവി കുമാരനാശാൻ ജനിച്ചതും പ്രാഥമിക വിദ്യാഭ്യാസം നടത്തിയതും. കുമാരനാശാന്റെ പേരിൽ ഇപ്പോഴും കുമാരനാശാന്റെ കുടുംബത്തെ ആസ്പദമാക്കി ഒരു സ്മാരകം സ്ഥിതി ചെയ്യുന്നു.

ഇത് ഒരു കടലോര ഗ്രാമമാണ്‌. ഇവിടുത്തെ ജനങ്ങളുടെ പ്രധാന ഉപജീവന മാർഗ്ഗം കൃഷിയും മത്സ്യബന്ധനവും ആണ്. കയർ ഉത്പന്നങ്ങൾക്ക് പേര് കേട്ട ഒരു ഗ്രാമമാണ്‌ കായിക്കര. തകഴിയുടെ നാലു പെണ്ണുങ്ങൾ എന്ന കഥയിലെ കഥാപാത്രങ്ങൾ ഈ പ്രദേശത്തു നിന്ന് ഉള്ളവരാണ്.


</doc>
<doc id="169698" url="https://ml.wikipedia.org/wiki?curid=169698" title="കാട്ടുചീര">
കാട്ടുചീര

കുറ്റിക്കാടുകൾക്കിടയിൽ കാണപ്പെടുന്ന ഒരിനം ചെടിയാണു് കാട്ടുചീര. മുറികൂട്ടി എന്ന ഔഷധ സസ്യവുമായി വളരെയധികം സാമ്യമുള്ള ഇവ ഔഷധ ഗുണമോ ഭഷ്യയോഗ്യമോ അല്ല.
ഇലകൾക്ക് മുറിക്കൂട്ടിയെപ്പോലെ നിറത്തിൽ സാമ്യമുണ്ടെങ്കിലും സൂക്ഷ്മപരിശോധനയിൽ ഇലകളുടെ മൃദുത്വവും ആകൃതിയും തമ്മിൽ വ്യത്യാസപ്പെട്ടിരിക്കും. ഇവ ഏകദേശം 4 അടിയോളം ഉയരത്തിൽ വരെ വളർച്ചയോടെ കാണപ്പെടാറുണ്ടു്.


</doc>
<doc id="169706" url="https://ml.wikipedia.org/wiki?curid=169706" title="ചാന്നാനിക്കാട്">
ചാന്നാനിക്കാട്

കോട്ടയം ജില്ലയിലെ പനച്ചിക്കാട് പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് ചാന്നാനിക്കാട്.


</doc>
<doc id="169707" url="https://ml.wikipedia.org/wiki?curid=169707" title="എറണാകുളം ജങ്ക്ഷൻ തീവണ്ടിനിലയം">
എറണാകുളം ജങ്ക്ഷൻ തീവണ്ടിനിലയം

കേരളത്തിലെ ഒരു തീവണ്ടി നിലയമാണ് എറണാകുളം ജങ്ക്ഷൻ തീവണ്ടി നിലയം. കേരളത്തിൽ ഏറ്റവും തിരക്കേറിയ തീവണ്ടി നിലയങ്ങളിൽ ഒന്നാണ് ‌എറണാകുളം ജങ്ക്ഷൻ തീവണ്ടി നിലയം. ഇതിന് എറണാകുളം സൗത്ത് തീവണ്ടി നിലയം എന്നും പേരുണ്ട്. കേരളത്തിൽ ഏറ്റവും കൂടുതൽ പ്ലാറ്റ്ഫോമുകളുള്ള സ്റ്റേഷനിൽ രണ്ടാം സ്ഥാനം ഈ സ്റ്റേഷനുണ്ട്. ആറ് പ്ലാറ്റ്ഫോമുകളാണ് ഇതിനുള്ളത്. ഇതിൽ ഒന്നാമത്തേതിലും ആറാമത്തേതിലുമാണു് ടിക്കറ്റ് കൌണ്ടറുകൾ ഉള്ളതു്.

ദക്ഷിണേന്ത്യൻ സംസ്ഥാനമായ കേരളത്തിലെ കൊച്ചിയിലെ ഏറ്റവും വലിയ റെയിൽവേ സ്റ്റേഷനാണ് എറണാകുളം ജങ്ഷൻ റെയിൽവേ സ്ടൈഒന്. ഈ സ്റ്റേഷൻ എറണാകുളം സൗത്ത് റെയിൽവേ സ്റ്റേഷൻ എന്നും അറിയപ്പെടുന്നു. ആറു പ്ലാറ്റ്ഫോമുകളുള്ള ഈ റെയിൽവേ സ്റ്റേഷനിൽ രണ്ട് ടെർമിനലുകൾ ആണ് ഉള്ളത്. നാല് വ്യത്യസ്ത ദിശകളിലേക്കുള്ള റെയിൽപാതകളെ ബന്ധിപ്പിക്കുന്ന ജങ്ഷനാണ് എറണാകുളം ജങ്ഷൻ റെയിൽവേ ജങ്ഷൻ: വടക്ക് ഷോർണൂർ ഭാഗത്തേക്ക്, തെക്ക് ആലപ്പുഴ ഭാഗത്തേക്ക്, തെക്ക് – പടിഞ്ഞാറ് വില്ലിംഗ്ഡൻ ഐലൻഡ്‌ ഭാഗത്തേക്ക്, കിഴക്ക് കോട്ടയം ഭാഗത്തേക്ക്. ദീർഘദൂര ട്രെയിനുകളേയും ഹ്രസ്വദൂര ട്രെയിനുകളേയും കൈകാര്യംചെയ്യുന്നതിനായി എറണാകുളം ജങ്ഷൻ റെയിൽവേ സ്റ്റേഷനിൽ 6 പ്ലാറ്റ്ഫോമുകളുണ്ട്. ഓരോ ദിവസവും 30,000 – ത്തോളം യാത്രക്കാർ എറണാകുളം ജങ്ഷൻ റെയിൽവേ സ്റ്റേഷനിൽ എത്തുന്നു. 
ഇന്ത്യൻ റെയിൽവേയുടെ ദക്ഷിണ റെയിൽവേ സോണിലുള്ള തിരുവനന്തപുരം റെയിൽവേ ഡിവിഷനു കീഴിലാണ് ഈ റെയിൽവേ സ്റ്റേഷൻ. ഇന്ത്യയുടെ എല്ലാ ഭാഗങ്ങളിലേക്കും ട്രെയിനുകളുള്ള പ്രധാന റെയിൽവേ സ്റ്റേഷനുകളിൽ ഒന്നാണ് സതേൺ റെയിൽവേയുടെ എ1 ഗ്രേഡുള്ള എറണാകുളം ജങ്ഷൻ റെയിൽവേ സ്റ്റേഷൻ. സ്റ്റേഷനു സമീപം ഒരു ട്രെയിൻ കെയർ സെൻറെറുമുണ്ട്.
കൊച്ചി നഗരത്തിലുള്ള മറ്റൊരു പ്രധാന റെയിൽവേ സ്റ്റേഷനാണ് എറണാകുളം ടൌൺ റെയിൽവേ സ്റ്റേഷൻ. ഇവയ്ക്കു പുറമേ ഗ്രെയിറ്റർ കൊച്ചി ഭാഗത്ത് ചില റെയിൽവേ സ്റ്റേഷനുകൾ ഉണ്ട്. ട്രാക്കുകൾ ലൂപ് രൂപത്തിലായതിനാൽ തൃശ്ശൂർ ഭാഗത്തുനിന്നു എറണാകുളം കോട്ടയം ഭാഗത്തേക്ക് പോകുന്ന ട്രെയിനുകൾ അവയുടെ ദിശ എതിർഭാഗത്തേക്ക് മാറ്റേണ്ടിവരും, എന്നാൽ ആലപ്പുഴ ഭാഗത്തേക്ക് പോകുന്ന ട്രെയിനുകൾക്ക് ഈ പ്രശ്നം ഇല്ല.

ഇന്ത്യയിലെ ഏറ്റവും പ്രധാനപ്പെട്ട റെയിൽവേ സ്റ്റേഷനുകളിൽ ഒന്നാണ് എറണാകുളം ജങ്ഷൻ റെയിൽവേ സ്റ്റേഷൻ. എറണാകുളം നഗരത്തിലുള്ള പ്രധാനപ്പെട്ട മൂന്ന് റെയിൽവേ സ്റ്റേഷനുകളിൽ ഒന്നാണ് ഇത്, എറണാകുളം നോർത്ത് (ടൌൺ) റെയിൽവേ സ്റ്റേഷൻ, ആലുവ റെയിൽവേ സ്റ്റേഷൻ എന്നിവയാണ് മറ്റു രണ്ടെണ്ണം. ആലുവയ്ക്കു ശേഷം ട്രെയിനുകളുടെ എണ്ണത്തിൽ ഏറ്റവും തിരക്കേറിയ സ്റ്റേഷൻ ഇതാണ്. എറണാകുളം ജങ്ഷൻ റെയിൽവേ സ്റ്റേഷനെ ലോകനിലവാരത്തിലുള്ള സ്റ്റേഷനാക്കി മാറ്റാനുള്ള നിരവധി പദ്ധതികൾ ആലോചിച്ചിരുന്നെങ്കിലും ഇതുവരെ ഒരു പദ്ധതികളും ആരംഭിച്ചിട്ടില്ല.

കേരളത്തിൽ ആദ്യമായി എസ്ക്കലേറ്റർ സംവിധാനം വന്നത് എറണാകുളം ജങ്ഷൻ റെയിൽവേ സ്റ്റേഷനിലാണ്, 2013 സെപ്റ്റംബർ 9 – നാണ് ഇതിൻറെ പ്രവർത്തനം ആരംഭിച്ചത്. 

കേരളത്തിലെ ഒരു നഗരമാണ്‌ കൊച്ചി. കേരളത്തിലെ ഏറ്റവും വലിയ നഗര സമൂഹമായ കൊച്ചി നഗര സമൂഹത്തിൻറെ ഭാഗവും പ്രധാന തുറമുഖ നഗരങ്ങളിലൊന്നുമാണ്‌ 'അറബിക്കടലിൻറെ റാണി' എന്നറിയപ്പെടുന്ന കൊച്ചി. മദ്ധ്യ കേരളത്തിലെ എറണാകുളം ജില്ലയിലാണ്‌ സ്ഥിതി ചെയ്യുന്നത്‌. കേരളത്തിൻറെ തലസ്ഥാനമായ തിരുവനന്തപുരത്തു നിന്നും 220 കിലോമീറ്റർ വടക്കാണ്‌ കൊച്ചിയുടെ സ്ഥാനം.

ഫോർട്ട് കൊച്ചി, മട്ടാഞ്ചേരി, വെല്ലിങ്ങ്‌ടൺ ഐലൻഡ്‌, വൈപ്പിൻ ഐലൻഡ്, കണ്ണമാലി, ചെല്ലാനം, കുമ്പളങ്ങി എന്നീ പ്രദേശങ്ങളാണ്‌ മുമ്പ്‌ കൊച്ചി എന്നറിയപ്പെട്ടിരുന്നത്‌. ഇന്നു കൊച്ചി കോർപ്പറേഷനും ചുറ്റിപ്പറ്റിയുള്ള നഗര പ്രദേശവും (അർബൻ അഗ്ഗ്ലോമറേഷൻ) കൊച്ചി നഗരമായി അറിയപ്പെടുന്നു. എന്നിരുന്നാലും കൊച്ചി എന്ന പേരിൽ ഫോർട്ട് കൊച്ചി, മട്ടാഞ്ചേരി, വെല്ലിങ്ങ്‌ടൺ ഐലൻഡ്‌, വൈപ്പിൻ ദ്വീപ്, പള്ളുരുത്തി, കണ്ണമാലി, ചെല്ലാനം, കുമ്പളങ്ങി എന്നീ പ്രദേശങ്ങൾ‌ ഉൾപ്പെട്ട ഒരു താലൂക്ക് നിലവിലുണ്ട്. ഇന്നത്തെ എറണാകുളം, തൃശ്ശൂർ ജില്ലകളുടെ ഭാഗങ്ങൾ ഉൾകൊണ്ട് കൊച്ചി എന്ന പേരിൽ കേരള പിറവിക്കു മുമ്പ് ഒരു നാട്ടു രാജ്യവും നിലനിന്നിരുന്നു.


</doc>
<doc id="169721" url="https://ml.wikipedia.org/wiki?curid=169721" title="മലയച്ചീര">
മലയച്ചീര

കേരളത്തിൽ കാണപ്പെടുന്ന ഒരു ചീരയിനമാണ് മലയച്ചീര. ഇത് ചിക്കൂർമാനീസ്, മധുരച്ചീര, ബ്ലോക്കുചീര, വേലിച്ചീര, പീലീസ്, പാണ്ടിമുരിങ്ങ എന്നീ പേരുകളിൽ പ്രാദേശികമായി അറിയപ്പെടുന്നു. ഇതിന്റെ ഇല സാധാരണ പച്ചക്കറിയായി ഉപയോഗിക്കുന്നു. കേരളത്തിലെ എല്ലാ കാലാവസ്ഥയിലും വളരുന്ന ഒരു ദീഘകാല വിളയായ ഇതിനെ വരിയായി അതിരുകളിൽ നട്ട് വേലിയായും ഉപയോഗപ്പെടുത്താറുണ്ട്.

ശാഖകളായി വളരുന്ന ചെടിയുടെ തണ്ട് പച്ചനിറത്തിൽ കാണപ്പെടുന്നു. ഇലകൾ സന്മുഖമായി ഇലത്തണ്ടുകളിൽ ക്രമീകരിച്ചിരിക്കുന്നു. വെള്ളനിറത്തിൽ നെരിയ ചുവപ്പ് പടർന്ന പൂക്കൾ വൃത്താകൃതിയിൽ 4-5 ഇതളുകൾ വരെയുണ്ടാകാം. കായ്കൾ വെള്ള നിറത്തിലോ വെള്ള കലർന്ന ചുവപ്പോ നിറത്തിലോ ആയിരിക്കും. കായ്കളിൽ 4-5 വിത്തുകൾ വരെയുണ്ടാകാം.

എല്ലാത്തരം മണ്ണിലും കൃഷിചെയ്യാവുന്ന ഒരു സസ്യമാണിത്. കമ്പുകൾ ആണ് സാധാരണ നടീൽ വസ്തുവായി ഉപയോഗിക്കുന്നത്. കാലവർഷമാണ് കമ്പുകൾ നടാൻ അനുകൂല സമയം. ഇളം മൂപ്പായ കമ്പുകൾ 20 - 30 സെന്റീമീറ്റർ നീളത്തിൽ മുറിച്ച് നട്ടാണ് കൃഷി ചെയ്യുന്നത്. ഏകദേശം 30 സെന്റീമീറ്റർ ആഴത്തിൽ ചാലുകൾ കീറി അതിൽ കാലിവളമോ, കമ്പോസ്റ്റോ, പച്ചിലവളമോ ചേർത്ത് നികത്തി അതിനുമുകളിൽ കമ്പുകൾ നടാവുന്നതാണ്. ചെടികൾക്ക് വരൾച്ചയെ ചെറുക്കാൻ കഴുവുണ്ടെങ്കിലും വേനൽക്കാലത്ത് നനയ്ക്കുന്നത് ചെടി പുഷ്ടിയോടേ വളരുന്നതിന് സഹായിക്കും. കമ്പുകൾ നട്ട് മുന്ന് നാല് മാസങ്ങൾക്കുള്ളിൽ ആദ്യം വിളവെടുക്കാം. വിളവെടുത്തതിനുശേഷം ചെടിക്ക് നേരിയ തോതിൽ വളമിടുന്നത് തുടർവളർച്ചയെ ത്വരിതപ്പെടുത്തുന്നു.


</doc>
<doc id="169730" url="https://ml.wikipedia.org/wiki?curid=169730" title="വള്ളിച്ചീര">
വള്ളിച്ചീര

കേരളത്തിന്റെ കാലാവസ്ഥയിൽ സമൃദ്ധമായി വളരുന്ന ഇലക്കറിയാണ് ബസല്ല,മലബാർ സ്പിനാഷ് എന്നീ പേരുകളിലറിയപ്പെടുന്ന വള്ളിച്ചീര.ജീവകം 'എ'യും ഇരുമ്പും കാത്സ്യവും മാംസ്യവും വള്ളിച്ചീരയുടെ ഇലയിൽ ഉയർന്ന തോതിലുണ്ട്. അടുക്കളത്തോട്ടത്തിൽ വളർത്താവുന്ന ഒരു മികച്ച ചെടിയാണ് വള്ളിച്ചീര. തണ്ടിന് പച്ച നിറമുള്ളതും, വയലറ്റ് നിറമുള്ളതുമായ രണ്ടിനങ്ങളാണ് സാധാരണ കണ്ടുവരുന്നത്. പച്ച ഇനമാണ് ഏറെ രുചികരം.

മെയ്-ജൂൺ, സപ്തംബർ-ഒക്ടോബർ മാസങ്ങളിലാണ് വള്ളിച്ചീര നടാൻ അനുയോജ്യം സമയം. പല തരത്തിലുള്ള മണ്ണിൽ വളരുമെങ്കിലും മണൽ കലർന്ന മണ്ണാണ് ഉത്തമം. ഒരടി നീളത്തിലുള്ള തണ്ട് നടാനായി ഉപയോഗിക്കാം.ഇവയുടെ കറുത്ത നിറത്തിലുള്ള വിത്തുകളും പുതിയ തൈ ഉണ്ടാക്കാനായി ഉപയോഗിക്കാം. സാധാരണഗതിയിൽ വള്ളിച്ചീരയുടെ ഓരോ മുട്ടിൽ നിന്നും വേരിറങ്ങും. രണ്ട് മുട്ടുകളോടുകൂടിയ തണ്ടുകളെ ബെഡ്ഢിൽ സമാന്തരമായി ഇലകൾ മാത്രം പുറത്തുകാണുന്ന വിധം നടാം. വൈകുന്നേരങ്ങളിൽ നടുന്നതാണുത്തമം.വാണിജ്യാടിസ്ഥാനത്തിൽ കൃഷിചെയ്യുമ്പോൾ രണ്ട് ചെടികൾ തമ്മിൽ ഒരടി അകലം . പടർന്നുവരുന്ന ചെടിയാണ് വള്ളിച്ചീര. അടിവളമായി കമ്പോസ്റ്റോ ചാണകപ്പൊടിയോ രണ്ടു കിലോഗ്രാം വീതം നൽകാം. പന്തലിട്ട് പടർത്തി ഉല്പാദനം കൂട്ടും. നട്ട് ആറാഴ്ചകൊണ്ട് വിളവ് തരാൻ തുടങ്ങും.



</doc>
<doc id="169746" url="https://ml.wikipedia.org/wiki?curid=169746" title="സൺ ടെലിവിഷൻ നെറ്റ്‌വർക്ക്">
സൺ ടെലിവിഷൻ നെറ്റ്‌വർക്ക്

ചെന്നൈ കേന്ദ്രമായി പ്രവർത്തിക്കുന്ന ഇന്ത്യയിലെ ഒരു ടെലിവിഷൻ കമ്പനിയാണ് സൺ ടെലിവിഷൻ നെറ്റ്‌വർക്ക്. 1993 ഏപ്രിൽ 14ന് തുടങ്ങിയ സൺ ടെലിവിഷൻ നെറ്റ്‌വർക്ക് ഏഷ്യയിലെ തന്നെ ഏറ്റവും വലിയ ടെലിവിഷൻ ശൃംഖലയാണ്. കലാനിധി മാരനാണ് കമ്പനി ഉടമ. മലയാളത്തിൽ സൺ ടെലിവിഷൻ നെറ്റ്‌വർക്കിനു് സൂര്യ ടി.വി. ,കിരൺ ടി.വി. , കുട്ടികൾക്കായുള്ള കൊച്ചു ടി.വി. എന്നീ ചാനലുകളാണുള്ളതു്.

നാല് ഭാഷകളിലായി 21 ഓളം ചാനലുകൾ സൺ ടെലിവിഷൻ നെറ്റ്‌വർക്കിനുണ്ട്. ഇവയെല്ലാം തന്നെ തെന്നിന്ത്യൻ ഭാഷകളിലാണുള്ളത്.


</doc>
<doc id="169752" url="https://ml.wikipedia.org/wiki?curid=169752" title="തിരുവല്ല ജയചന്ദ്രൻ">
തിരുവല്ല ജയചന്ദ്രൻ

തിരുവല്ല ശ്രീവല്ലഭക്ഷേത്രത്തിലുണ്ടായിരുന്ന ആനയാണ് തിരുവല്ല ജയചന്ദ്രൻ. മദ്ധ്യ തിരുവിതാംകൂറിലെ പ്രശസ്തരായ ആനകളിൽ ശാന്ത സ്വഭാവിയായിരുന്നു ജയചന്ദ്രൻ. തിരുവല്ല ശ്രീവല്ലഭക്ഷേത്രത്തിലും, വാഴപ്പള്ളി ശിവക്ഷേത്രത്തിലും, കവിയൂർ മഹാദേവക്ഷേത്രത്തിലും, ചെങ്ങന്നൂർ ശിവക്ഷേത്രത്തിലും, അമ്പലപ്പുഴ ശ്രീകൃഷ്ണസ്വാമിക്ഷേത്രത്തിലും, മാവേലിക്കര ശ്രീകൃഷ്ണസ്വാമിക്ഷേത്രത്തിലും പ്രധാന തിടമ്പേറ്റുന്നത് ജയചന്ദ്രനായിരുന്നു.



</doc>
<doc id="169754" url="https://ml.wikipedia.org/wiki?curid=169754" title="വളയം(ഗ്രാമം)">
വളയം(ഗ്രാമം)

കോഴിക്കോട് ജില്ലയിലെ വടകര താലൂക്കിൽ വളയം പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് വളയം. 


</doc>
<doc id="169763" url="https://ml.wikipedia.org/wiki?curid=169763" title="ഗ്രീൻ അനാക്കോണ്ട">
ഗ്രീൻ അനാക്കോണ്ട

തെക്കേ അമേരിക്കയിൽ സാധാരണയായി കണ്ടുവരുന്ന ഒരു അനക്കോണ്ട വിഭാഗമാണ് ഗ്രീൻ അനാക്കോണ്ട. ലോകത്തിലെ ഏറ്റവും വലിയ പാമ്പ് വർഗങ്ങളിലൊന്നാണ് അനക്കോണ്ടകൾ. പൂർണ വളർച്ചയെത്തിയ ഗ്രീൻ അനക്കോണ്ടകൾ 30 അടി വരെ നീളവും 250 കിലോയോളം ഭാരവും വയ്ക്കുന്നതാണ്. സാധാരണയായി വെള്ളത്തിലാണ് ഇവ വസിക്കുന്നത്. ഇന്ത്യയിൽ, മൈസൂർ മൃഗശാലയിൽ മാത്രമാണ് ഈ അനക്കോണ്ടകളുള്ളത്. ശ്രീലങ്കയിൽ നിന്നും ഇവിടെ എത്തിച്ച 5 എണ്ണത്തിൽ ഒന്ന് 2012 ജനുവരി 22-ന് ചത്തു.



</doc>
<doc id="169766" url="https://ml.wikipedia.org/wiki?curid=169766" title="ഭരതൻ (ദുശ്ശാസനപുത്രൻ)">
ഭരതൻ (ദുശ്ശാസനപുത്രൻ)

മഹാഭാരതത്തിൽ പ്രതിപാദിച്ചിരിക്കുന്ന ഒരു കഥാപാത്രമാണ് ഭരതൻ. കൗരവരിൽ രണ്ടാമനായ ദുശ്ശാസനന്റെ പുത്രനാണ് ഭരതൻ.അതിധീരനായിരുന്നു ഭരതൻ എന്ന് കുരുക്ഷേത്രയുദ്ധം തെളിയിക്കുന്നു. കുരുക്ഷേത്രയുദ്ധത്തിൽ പതിമൂന്നാം നാൾ ദ്രോണാചാര്യർ ചക്രവ്യൂഹം ചമച്ച് അർജ്ജുനപുത്രൻ അഭിമന്യുവിനെ ഉള്ളിൽ കയറ്റി വധിക്കാൻ ശ്രമിക്കുമ്പോൾ ദുര്യോധന നിർദ്ദേശത്താൽ ദുര്യോധനപുത്രൻ ലക്ഷണനും, ദുശ്ശാസനപുത്രൻ ഭരതനും അവനോട് ഏറ്റുമുട്ടുന്നു. അഭിമന്യുവിനെ കൊല്ലുന്നത് ഭരതനാണ്. ഇവർ തമ്മിലുണ്ടായ ഗദായുദ്ധത്തിൽ ഭരതനു സാരമായ പരിക്കേറ്റിരുന്നു. ഭരതന്റെ ഗദാപ്രഹരത്തിലാണ് അഭിമന്യു മരിച്ചു വീഴുന്നത്.

വ്യാസൻ ഭരതനെ അതിധീരയുവാവായി മഹാഭാരതത്തിൽ കാണിച്ചിരിക്കുന്നു. ഭരതനിലും മുതിർന്ന ലക്ഷണനെക്കാളും യുദ്ധനൈപുണ്യം ഉണ്ടായിരുന്നുവെന്നും എടുത്തുപറയുന്നുണ്ട്. അഭിമന്യുവിനു പതിനാറു വയസ്സുമാത്രം പ്രായം ഉണ്ടായിരുന്നതിനാൽ ദുര്യോധനാദികൾ നേരിട്ട് അവനോട് യുദ്ധം ചെയ്യണ്ട എന്നുകരുതിയാവാം ദുര്യോധനൻ അവന്റെ പുത്രനായ ലക്ഷണനേയും ദുശ്ശാസനന്റെ പുത്രൻ ഭരതനേയും ശകുനി പുത്രന്മാരെയും, ശല്യപുത്രന്മാരേയും അഭിമന്യുവിനോട് എതിരിടാൻ നിയോഗിച്ചത്. മുതിർന്നവർ അവർക്കുവേണ്ട സഹായങ്ങൾ ചെയ്തുകൊടുത്തുവെന്നു മാത്രം. കർണ്ണനും, ദ്രോണരും, ദുര്യോധനനും, ശകുനിയും, ജയദ്രഥനും, ശല്യരും ചേർന്ന് അവന്റെ തേരിനേയും, തേരാളിയേയും കുതിരകളേയും, നശിപ്പിച്ചു ആയുധങ്ങളേയും ഇല്ലാതാക്കി ഭരതനടക്കമുള്ളവർക്ക് സഹായം ചെയ്തുകൊടുത്തു. ദ്രോണർ ഞാൺ മുറിച്ചു, മാർച്ചട്ട മുറിച്ചു കർണ്ണനും ഭരതനെ സഹായിച്ചു.

വ്യാസഭാരതത്തിലെ പ്രസ്താവം ഇങ്ങനെയാണ് . 
"അശ്വത്തോട് കൂടിയ ദുശ്ശാസ്സനപുത്രന്റെ രഥം അഭിമന്യു ഗദ കൊണ്ടടിച്ചു തകർത്തു . ദുശ്ശാസ്സന പുത്രൻ ചൊടിച്ചുകൊണ്ടു ഗദയുമെടുത്തു അഭിമന്യുവിനോട് പാഞ്ഞേറ്റു . ആ വീരന്മാർ ഗദയുമായി പരസ്പരം കൊല്ലാനൊരുങ്ങി . രുദ്രനും അന്തകനുമെന്നപോലെ ആ ഭ്രാതൃവ്യർ പരസ്പരം പോരടിച്ചു . അവർ തമ്മിൽ ഗദകൊണ്ട് അടിച്ചു രണ്ടുപേരും ഭൂമിയിലഴിച്ച ചക്രധ്വജങ്ങളെന്നപോലെ വീണു .കുരുക്കളുടെ കീർത്തിയെ വളർത്തിയ ദുശ്ശാസ്സനപുത്രൻ ഉടനെ പിടഞ്ഞെഴുന്നേറ്റു . എഴുന്നേൽക്കാനൊരുങ്ങുന്ന അഭിമന്യുവിനെ അവൻ തഞ്ചത്തിൽ തലയ്ക്കടിച്ചു . ഗദാവേഗം കൊണ്ടും , അത്യധികമായ ആയാസം കൊണ്ടും ശത്രുനാശകനായ സുഭദ്രാപുത്രൻ ഉഴന്നു ഭൂമിയിൽ മോഹിച്ചു വീണു . അപ്രകാരം പലരും കൂടി അഭിമന്യുവിനെ കൊന്നു ". 

കുരുക്ഷേത്രയുദ്ധത്തിൽ പതിനാലാം നാൾ ഘടോൽകചനാണ് ഭരതനെ കൊല്ലുന്നത്. തലേനാൾ അഭിമന്യുവിനെ ചതിച്ചു കൊന്നത് നേരിട്ട് കണ്ട ഘടോൽകചൻ പിറ്റേന്ന് അവനെ യുദ്ധഭൂമിയിൽ തിരഞ്ഞു കണ്ടുപിടിച്ചു യുദ്ധം ചെയ്തു കൊല്ലുകയായിരുന്നു. 


</doc>
<doc id="169768" url="https://ml.wikipedia.org/wiki?curid=169768" title="ദിൽവാലെ ദുൽഹനിയ ലേ ജായേംഗെ">
ദിൽവാലെ ദുൽഹനിയ ലേ ജായേംഗെ

20 ഒക്ടോബർ 1995 - ൽ ആദിത്യ ചോപ്രയുടെ സംവിധാനത്തിൽ പുറത്തിറങ്ങിയ ഹിന്ദി സിനിമയാണ് ദിൽവാലെ ദുൽഹനിയ ലേ ജായേംഗെ (ഡിഡിഎൽജെ). യാഷ് ചോപ്ര ആണ് നിർമ്മാതാവ്. ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത് ഷാരൂഖ് ഖാനും, കാജോളുമാണ്‌. ഇന്ത്യയിൽ ഏറ്റവും കൂടുതൽ പ്രദർശിപ്പിച്ച സിനിമകളിൽ ഒന്നാണു ദിൽവാലെ ദുൽഹനിയ ലേ ജായേംഗെ. മുംബൈയിലെ മറാത്താ മന്ദിർ തിയേറ്ററിൽ 2014 ഡിസംബർ 12 ന് ചിത്രം ആയിരം ആഴ്ചകൾ പിന്നിട്ട് ചരിത്രം കുറിച്ചു. ഇപ്പോഴും പ്രദർശനം തുടരുന്നു.

വിദേശത്തു കുടുംബത്തോടെ താമസിക്കുന്ന ഇന്ത്യക്കാരാണ് രാജും (ഷാരൂഖ്) സിമ്രാനും(കാജോൾ). സുഹൃത്തുക്കളുമൊത്ത് യൂറോപ്പിലേക്ക് നടത്തിയ ഒരു യാത്രയിൽ അവർ കണ്ടു മുട്ടി പ്രണയത്തിലാകുന്നു. സിമ്രാന് പിതാവ് നാട്ടിലുള്ള സുഹൃത്തിൻറെ മകനുമായി വിവാഹം നിശ്ചയിച്ചു വെച്ചിരിക്കുകയാണ്. വിവാഹത്തിനായി നാട്ടിലേക്കു പോകുന്ന സിമ്രാനെ പിന്തുടർന്ന് രാജും ഇന്ത്യയിലേക്ക് വരുന്നു. തുടർന്ന് സിമ്രാൻറെ പിതാവിൻറെ സമ്മതത്തോടു കൂടി തന്നെ അവളെ സ്വന്തമാക്കാൻ രാജ് നടത്തുന്ന ശ്രമങ്ങളാണ് ചിത്രത്തിൻറെ പ്രമേയം. ഇന്ത്യയിലും ലണ്ടനിലും സ്വിറ്റസർലണ്ടിലുമായാണ് ഡിഡിഎൽജെ ചിത്രീകരിച്ചത്.

ഇന്ത്യയിൽ നിന്നും വിദേശത്തു നിന്നും മികച്ച കളക്ഷൻ നേടിയ ചിത്രം ആ വർഷത്തെ ഏറ്റവും മികച്ച ജനപ്രിയ ചിത്രത്തിനുള്ള ദേശീയ അവാർഡും പത്ത് ഫിലിംഫെയർ അവാർഡുകളും കരസ്ഥമാക്കി.

ജതിൻ-ലളിത് സഹോദരന്മാരാണ് ചിത്രത്തിനായി സംഗീതമൊരുക്കിയത്. ആനന്ദ് ബക്ഷിയുടെ വരികൾക്ക് ലതാ മങ്കേഷ്കർ, ആശാ ഭോസ്‌ലേ, കുമാർ സാനു, അഭിജീത് ഭട്ടാചാര്യ, ഉദിത് നാരായൺ എന്നിവർ ശബ്ദം പകർന്നു. ചിത്രത്തിലെ ഏഴു ഗാനങ്ങളും വൻ പ്രചാരം നേടി.


</doc>
<doc id="169769" url="https://ml.wikipedia.org/wiki?curid=169769" title="ഐരാവതം">
ഐരാവതം

ഹൈന്ദവപുരാണങ്ങളിൽ പ്രതിപാദിച്ചിരിക്കുന്ന അഷ്ടദിക് ഗജങ്ങളിൽ ഒരാനയാണ് ഐരാവതം. ദേവന്മാരുടെ രാജാവായ ദേവേന്ദ്രന്റെ വാഹനമാണു് ഐരാവതം എന്ന് മഹാഭാരതത്തിലും, ഭാഗവതത്തിലും ഇതരപുരാണങ്ങളിലും പ്രതിപാദിച്ചിരിക്കുന്നു. 
ഐരാവതത്തിന്റെ നിറം വെളുത്തതും അതിനു് ഒന്നിലധികം തുമ്പിക്കൈ ഉണ്ടന്നുമാണു് ഐതിഹ്യങ്ങളിൽ പറയുന്നതു്. ദേവന്മാർക്കു വന്നുചേർന്ന ദുർവ്വാസാവിന്റെ ജരാനര എന്ന ശാപത്തിന്റെ കാരണം ഐരാവതം ആയിരുന്നു. അതിനെ ത്തുടർന്നാണ് പാലാഴിമഥനം നടത്തിയതും അമൃതം കൈവരിച്ചതും എന്ന് മഹാഭാരതത്തിൽ ആദിപർവ്വത്തിൽ (സംഭവപർവ്വം) പറയുന്നു. 

അഷ്ടദിക് ഗജങ്ങളിൽ ഒരാനയാണ് ഐരാവതം. ഐരാവതം, പുണ്ഡീരകം, കൌമുദം, അഞ്ജന, പുഷ്പദന്തം, സുപ്രദീകം, സാർവഭൌമൻ, വാമനൻ എന്നിവയാണ് എട്ടു ദിക്കിനെ പ്രതിനിധീകരിക്കുന്ന ദിക് ഗജങ്ങൾ. കോട്ടയം ജില്ലയിലെ ഏറ്റുമാനൂർ ക്ഷേത്രത്തിൽ സ്വർണ്ണത്തിൽ നിർമ്മിച്ചിരിക്കുന്ന ഏഴരപ്പൊന്നാന എന്നറിയപ്പെടുന്ന എട്ടാനകൾ അഷ്ടദിക് ഗജങ്ങളെയാണ് പ്രതിനിധികരിക്കുന്നത് എന്നു വിശ്വസിക്കുന്നു.


</doc>
<doc id="169779" url="https://ml.wikipedia.org/wiki?curid=169779" title="തിരുവനന്തപുരം കോർപ്പറേഷൻ">
തിരുവനന്തപുരം കോർപ്പറേഷൻ

കേരളത്തിലെ അഞ്ച് കോർപ്പറേഷനുകളിൽ ഒന്നാണ് തിരുവനന്തപുരം കോർപ്പറേഷൻ. തിരുവനന്തപുരം കോർപ്പറേഷന്റെ വിസ്തൃതി 214.86 ചതുരശ്രകിലോമീറ്റർ ആണ്.

1940-ൽ രൂപീകരിച്ച തിരുവനന്തപുരം സിറ്റി മുനിസിപ്പൽ ആക്റ്റിലെ നാലാം വകുപ്പ് പ്രകാരം രൂപം കൊണ്ടതാണ് തിരുവനന്തപുരം കോർപ്പറേഷൻ. ഇത് രൂപം കൊണ്ടത് 1940 ഒക്ടോബർ 30-നാണ്.

തിരുവനന്തപുരം താലൂക്കും നെയ്യാറ്റിൻകര താലൂക്കും ഭാഗികമായും തിരുവനന്തപുരം കോർപ്പറേഷനിൽ ഉൾപ്പെടുന്നു. കൂടാതെ തിരുവനന്തപുരം, നേമം, വട്ടിയൂർക്കാവ്, കഴക്കൂട്ടം, കോവളം (ഭാഗീകം) എന്നീ നിയമസഭാമണ്ഡലങ്ങളും തിരുവനന്തപുരം കോർപ്പറേഷനിൽ സ്ഥിതിചെയ്യുന്നു.

തിരുവനന്തപുരം കോർപ്പറേഷനിൽ 23 റവന്യൂ വില്ലേജുകൾ സ്ഥിതിചെയ്യുന്നു. അവ പാങ്ങപ്പാറ, ഉളിയാഴ്ത്തുറ, കഴക്കൂട്ടം, അയിരൂപ്പാറ, വിഴിഞ്ഞം, തൈക്കാട്, മണക്കാട്, തിരുമല, ചെറുവയ്ക്കൽ, ഉള്ളൂർ, പട്ടം, കുടപ്പനക്കുന്ന്, പേരൂർക്കട, കവടിയാർ, വട്ടിയൂർക്കാവ്, ശാസ്തമംഗലം, പേട്ട, വഞ്ചിയൂർ, കടകമ്പള്ളി, മുട്ടത്തറ, ആറ്റിപ്ര, തിരുവല്ലം, നേമം. 

കേരളത്തിലെ മറ്റ് കോർപ്പറേഷനുകൾ തൃശ്ശൂർ, കൊല്ലം, കൊച്ചി, കോഴിക്കോട് കണ്ണൂർ എന്നിവയാണ്. സി.പി.ഐ.എമ്മിലെ വി.കെ. പ്രശാന്താണ്‌ ഇപ്പോഴത്തെ തിരുവനന്തപുരം കോർപ്പറേഷൻ മേയർ.




</doc>
<doc id="169782" url="https://ml.wikipedia.org/wiki?curid=169782" title="പാറാൽ, കണ്ണൂർ ജില്ല">
പാറാൽ, കണ്ണൂർ ജില്ല

കണ്ണൂർ ജില്ലയിലെ തലശ്ശേരി നഗരസഭയിൽ അക്ഷാംശം 11° 44' 2" വടക്ക് , രേഖാംശം 75° 31' 51" കിഴക്കായി സ്ഥിതി ചെയ്യുന്ന ഒരു ഗ്രാമമാണ് പാറാൽ. മുൻപ് കോടിയേരി പഞ്ചായത്തിലായിരുന്നു ഈ പ്രദേശം ഉൾപ്പെട്ടിരുന്നത്. 1934-ൽ സ്ഥാപിതമായ, മലബാറിലെ ആദ്യകാല വായനശാലകളിലൊന്നായ പാറാൽ വായനശാല ഇവിടെ സ്ഥിതിചെയ്യുന്നു.മയ്യഴിയിൽ ഉൾപ്പെടുന്ന പള്ളൂരിന്റെ സമീപപ്രദേശമായ ഈ ഗ്രാമത്തിലൂടെയാണ് തലശ്ശേരി - നാദാപുരം റോഡ് കടന്നുപോകുന്നത്. 


</doc>
<doc id="169784" url="https://ml.wikipedia.org/wiki?curid=169784" title="കണ്ടെന്റ് മാനേജ്മെന്റ് സിസ്റ്റം">
കണ്ടെന്റ് മാനേജ്മെന്റ് സിസ്റ്റം

ഒരു കണ്ടെന്റ് മാനേജ്മെന്റ് സിസ്റ്റം (C.M.S.) എന്നാൽ സഹകരണപരമായ ഒരു ചുറ്റുപാടിലെ അഥവാ പരിസ്ഥിതിയിലെ പ്രവർത്തനത്തെ നിയന്ത്രിക്കുവാൻ ഉപയോഗിക്കുന്ന അഥവാ ഉപയോഗിക്കപ്പെടുന്ന
നടപടിക്രമങ്ങളുടെ ഒരു ശേഖരം നൽകുന്ന ഒരു സിസ്ററം ആണ്. കമ്പ്യൂട്ടർ അധിഷ്‌ഠിതമോ അല്ലെങ്കിൽ കൈകൊണ്ടു നിർമ്മിച്ചതോ ഉപയോഗിക്കുന്നതോ ആയിരിക്കും ഈ നടപടിക്രമങ്ങൾ. നാമനിർദ്ദേശം
ചെയ്യപ്പെട്ട ചില നടപടിക്രമങ്ങൾ താഴെ കൊടുത്തിരിക്കുന്നു:



</doc>
<doc id="169788" url="https://ml.wikipedia.org/wiki?curid=169788" title="ബഹുരാഷ്ട്രകമ്പനികൾ">
ബഹുരാഷ്ട്രകമ്പനികൾ

പല രാജ്യങ്ങളിലും ബിസിനസ്സ് പ്രവർത്തനങ്ങൾ നടത്തിവരുന്ന കമ്പനികളാണ് ബഹുരാഷ്ട്രകമ്പനികൾ. ദേശീയാതിർത്തികൾക്കപ്പുറത്ത് വിഭവവിനിയോഗം നടത്തുകയും എന്നാൽ ഉടമസ്ഥതയും ഭരണവും ദേശീയാധിഷ്ഠിതമായി കേന്ദ്രീകരിക്കുന്നതാണ് ബഹുരാഷ്ട്രകമ്പനികളുടെ പ്രത്യേകത .ഇത്തരം കമ്പനികൾ ഒരു ഉല്പന്നത്തിന്നോ സേവനത്തിന്നോ രൂപം നൽകുന്നത് ആഗോളവിപണിയിൽ കണ്ണും നട്ടായിരിക്കും .ഒന്നിലേറെ രാജ്യങ്ങളിൽ ബഹുരാഷ്ട്രകമ്പനികൾക്കു ഫാക്ടറികളും ശാഖകളും ഓഫീസുകളും ഉണ്ടായിരിക്കും .
ബഹുരാഷ്ട്രകമ്പനികളുടെ വളർച്ചക്കുള്ള പ്രധാന കാരണങ്ങൾ ഇവയാണ്- 

അമേരിക്ക, യൂറോപ്പ്, ജപ്പാൻ എന്നിവിടങ്ങളിലെ അനേകം ബഹുരാഷ്ട്രകമ്പനികൾ ഇപ്പോൾ വികസ്വര രാജ്യങ്ങളിൽ പ്രവർത്തിച്ചുവരുന്നുണ്ട് .അതിന്നും പുറമേ വികസ്വര രാജ്യങ്ങളിലും ബഹുരാഷ്ട്രകമ്പനികൾ രൂപംകൊള്ളുന്നുണ്ട് .ഇന്ത്യയിൽ പ്രവർത്തിച്ചുവരുന്ന ചില ബഹുരാഷ്ട്രകമ്പനികളാണ് ഹിന്ദുസ്ഥാൻ ലിവർ, ഐടിസി, സീമെൻസ്, കൊക്കൊകോള, പെപ്സി, യൂണിയൻ കാർബൈഡ്, ബാറ്റ, ഗ്ലാക്സോ, ഹോച്ചസ്റ്റ്, സാൻഡോസ്, ഗുഡ്ഇയർ എന്നിവ .

ഒരു ബഹുരാഷ്ട്രകമ്പനിയുടെ അടിസ്ഥാനപരമായ പ്രത്യേകതകൾ ഇവയാണ്-



</doc>
<doc id="169791" url="https://ml.wikipedia.org/wiki?curid=169791" title="ഇത്തിക്കരയാർ">
ഇത്തിക്കരയാർ

കേരളത്തിൽ കൊല്ലം ജില്ലയിലെ മടത്തറ മലയിൽ നിന്നുമാരംഭിച്ച് പരവൂർ കായലിൽ പതിക്കുന്ന നദിയാണ് ഇത്തിക്കരയാർ .56 കി.മി ആണ് ഈ പൂഴയുടെ നീളം. ദേശീയപാത 47 കടന്നുപോകുന്ന പ്രദേശമാണ് ഇത്തിക്കര. നദിക്കുകുറുകേ ഇവിടെ ദേശീയപാത വിഭാഗം പാലം നിർമ്മിച്ചിട്ടുണ്ട്. പാലത്തിന് തെക്കുപടിഞ്ഞാറ് ഭാഗത്തായാണ് ഇത്തിക്കരയാർ പരവൂർ കായലിൽ ചേരുന്നത്. കരിമീൻ, കണമ്പ് തുടങ്ങിയ മത്സ്യങ്ങളുടെ വൻ ശേഖരമുണ്ടായിരുന്ന ഇത്തിക്കരയാർ മണലൂറ്റിന്റെ ഇരയായി നാശോന്മുഖമായിരിക്കുകയാണ്. പ്രശസ്തമായ വെളിനെല്ലൂർ ശ്രീരാമസ്വാമി ക്ഷേത്രം, പകൽക്കുറി ഭരതക്ഷേത്രം(ഇപ്പോൾ മഹാവിഷ്ണു ക്ഷേത്രം) തുടങ്ങിയവ ഇത്തിക്കരയാറിന്റെ തീരത്താണ്.


</doc>
<doc id="169821" url="https://ml.wikipedia.org/wiki?curid=169821" title="പിസ്ടിയ">
പിസ്ടിയ

ശുദ്ധജലത്തിൽ വളരുന്ന ഒരു ജല സസ്യമാണ് പിസ്ടിയ. ശാസ്ത്ര നാമം: പിസ്ടിയ സ്ട്രാടിഓട്സ് (Pistia stratiotes). ആഫ്രിക്കയിലെ നൈൽ നദിയിലും വിക്ടോറിയ തടകത്തിലുമാണ് ഇവയുടെ സാന്നിധ്യം ആദ്യമായി കണ്ടെത്തിയത് . ഉഷ്ണ, സമശീതോഷ്ണ മേഖലകളിലെ ജലാശയങ്ങളിൽ ഇന്ന് ഇവ പരക്കെ കാണപ്പെടുന്നു.
ഘനമുള്ള മൃദുവായ ഇളംപച്ച ഇലകൾ, റോസപ്പൂവ് പോലെ അടുക്കി (rosette appearance) ഇവ വെള്ളത്തിൽ പൊങ്ങിക്കിടക്കും. ഇലകളിലും വേരിലും ഉള്ള വായു അറകളുടെ സഹായത്താലാണ് ഇവ വെള്ളത്തിൽ പൊങ്ങിക്കിടക്കുന്നത്. ഈ ചെടിയുടെ ഇലകൾക്ക് 14 സെ.മീ. വരെ വലിപ്പമുണ്ടാവും. അമ്മ ചെടിയിൽനിന്നും തണ്ടുകൾ ഉണ്ടായി അതിലാണ് അടുത്ത തലമുറ ഉണ്ടാകുന്നത്. ഇലകളുടെ ഇടയിൽ ചെറിയ പൂക്കൾ ഉണ്ടെങ്കിലും വിത്തുകൾ കാണാറില്ല. 
പെട്ടെന്ന് വളർന്നു കള പോലെ വ്യാപിക്കുന്ന ഇവ ജല ഗതാഗതത്തിന് തടസമാകാറുണ്ട്. പടർന്നു വ്യാപിച്ച് സൂര്യ പ്രകാശത്തിനെ തടയുകയും, വായുവും ജലവുമായുള്ള സമ്പർക്കത്തിന് തടസ്സമുണ്ടാക്കി മത്സ്യമുൾപ്പെടെയുള്ള മറ്റു ജീവജാലങ്ങളെ നശിപ്പിക്കാറുണ്ട്. 

ബ്രൂഗിയ മലയി (Brugiya malayi) ഇനം മന്ത് (Lymphatic Filariasis) പരത്തുന്ന മാൻസോണിയ (Mansonia) ജനുസിൽപ്പെട്ട കൊതുകുകളുടെ ജീവചക്രം സാധ്യമാകണമെങ്കിൽ പിസ്ടിയ, കുളവാഴ (Eichornia), ആഫ്രിക്കൻ പായൽ (Salvinia) എന്നീ ജല സസ്യങ്ങൾ എതിന്റെയെങ്കിലും സാന്നിധ്യമില്ലാതെ പറ്റില്ല. പിസ്ടിയ ജല സസ്യത്തിന്റെ ഇലയുടെ അടിയിൽ ആണ് മാൻസോണിയ കൊതുകുകൾ മുട്ടയിടുന്നത് 24 മണിക്കൂറിനുള്ളിൽ മുട്ടകൾ വിരിഞ്ഞുണ്ടാകുന്ന ലാർവകൾ വെള്ളത്തിൽ പതിക്കുന്നു. ഈ ലാർവയുടെ ശ്വസന നാളത്തിന്റെ മൂർച്ചയുള്ള പല്ല് പോലെയുള്ള (serrated ) അഗ്രം വേരിൽ കുത്തിക്കയറ്റി ഇവ ശ്വസനം സാധ്യമാക്കുന്നു. പ്യുപ്പയും സമാധി ദശ) ഇതേപോലെ ശ്വസിക്കുന്നു.മുട്ടയിൽ നിന്നും കൊതുകുണ്ടാകാൻ കുറഞ്ഞത്‌ 7 ദിവസമെങ്കിലും വേണം.

ഇവയെ വാരി മാറ്റുകയാണ് ഏറ്റവും നല്ല മാർഗം. കള നാശിനികൾ ലഭ്യമാണ്. പിസ്ടിയ ഇലകൾ ഭക്ഷിക്കുന്ന വീവിൽ (Weevil ), നിയോഹൈഡ്രോമസ് (neohydromus) എന്നീ കീടങ്ങളെയും, സ്പോടോപ്ടെര (Spodoptera ) എന്നാ നിശാശലഭത്തെയും ഉപയിഗിച്ചുള്ള ജീവനിയന്ത്രണം (Biological control ) സാധ്യമാണ്. 


</doc>
<doc id="169866" url="https://ml.wikipedia.org/wiki?curid=169866" title="അബ്ദുൽ സമദ്">
അബ്ദുൽ സമദ്

മുഗൾ ചിത്രകലയുടെ ഇന്ത്യൻ പ്രയോക്താവും പ്രചാരകനുമായിരുന്നു അബ്ദുൽ സമദ്. അക്ബറുടെ പ്രധാനമന്ത്രിയും കാര്യദർശിയുമായിരുന്ന അബുൽ ഫസ്ൽ അല്ലാമിയുടെ ആയ്നെ അക്ബരി എന്ന ഗ്രന്ഥത്തിൽ നിന്നാണ് അബ്ദുൽ സമദിനെപ്പറ്റിയുള്ള വിവരങ്ങൾ ലഭ്യമായിട്ടുള്ളത്. ഇദ്ദേഹത്തിന് "മനോഹരമായ തൂലിക" എന്നർഥം വരുന്ന "സീറിൻഖ്വാലം" എന്ന ബഹുമതി ഉണ്ടായിരുന്നതായി ഈ ഗ്രന്ഥത്തിൽ രേഖപ്പെടുത്തിയിട്ടുണ്ട്. ഇദ്ദേഹത്തിന്റെ ജനനമരണകാലങ്ങളെക്കുറിച്ചുള്ള വിവരങ്ങൾ ലഭ്യമല്ല.

പേർഷ്യയുടെ ദക്ഷിണഭാഗത്തുള്ള ഷിറാസ് എന്ന സ്ഥലത്തുനിന്നാണ് അബ്ദുൽ സമദ് ഇന്ത്യയിൽ എത്തിയത്. ഇദ്ദേഹത്തിന്റെ പിതാവായ ഖ്വാജാ നിസാമുൽമുൽക്, ഷിറാസിലെ ഗവർണറുടെ ഉപദേഷ്ടാവായിരുന്നു. കൈയെഴുത്തു കലാവിദഗ്ദ്ധനും ചിത്രകാരനുമായി അറിയപ്പെട്ടിരുന്ന അബ്ദുൽ സമദ് തന്റെ സേവനം ഹുമായൂണിന് സമർപ്പിക്കുന്നതിനായി അന്നത്തെ പേർഷ്യൻ തലസ്ഥാനമായ ടബ്രാസിൽ എത്തി. ഹുമായൂണിനോടൊപ്പം അബ്ദുൽ സമദ് 1549-ൽ കാബൂളിലേക്ക് പോയതായും ഹുമായൂണും അക്ബറും ഇദ്ദേഹത്തിന്റെ കീഴിൽ ചിത്രരചന അഭ്യസിച്ചതായും തീമൂർനാമായിലെ ഒരു ലേഖനത്തിൽ കാണുന്നുണ്ട്. ഹുമായൂണിന്റെ മരണശേഷവും അക്ബർ അബ്ദുൽ സമദിന് പ്രചോദനം നൽകിയിരുന്നു. മുഗൾചിത്രകല ഇന്ത്യയിൽ പ്രചരിച്ചതിന്റെ പ്രധാനകാരണം അക്ബർക്ക് ഇതിലുണ്ടായിരുന്ന താത്പര്യമാണ്. അബ്ദുൽ സമദ് ചിത്രകലാധ്യാപകനായി വളരെക്കാലം സേവനം അനുഷ്ഠിച്ചിട്ടുണ്ട്. ഹിന്ദുചിത്രകാരനായ ദസ്വന്ത്, അബ്ദുൽ സമദിന്റെ പ്രധാന ശിഷ്യൻമാരിൽ ഒരാളായിരുന്നു.

ടെഹറാനിലുള്ള "ഇംപീരിയൽ ലൈബ്രറിയി"ൽ അബ്ദുൽ സമദ് രചിച്ച ചിത്രങ്ങൾ സൂക്ഷിച്ചിട്ടുണ്ട്. രാജകീയ വിനോദവേളയിലെ ഒരു രംഗമാണ് "'ടാബ്രിസ്" രീതിയിൽ രചിച്ച ഒരു ചിത്രം. പ്രകൃതിസുന്ദരമായ ഒരു പ്രദേശത്തിരുന്ന് ചിത്രം വരയ്ക്കുന്ന യുവാവിന്റേയും അദ്ദേഹത്തിന്റെ തോഴന്റേയുമാണ് മറ്റൊന്ന്. ഈ ചിത്രത്തിന്റെ ഒരു കോണിൽ ഇത് അബ്ദുൽ സമദിനാൽ വിരചിതമാണെന്നും 1551-ലെ പുതുവത്സരദിനത്തിലാണിത് രചിച്ചതെന്നും അന്ന് അരദിവസം കൊണ്ടാണിത് പൂർത്തിയാക്കിയതെന്നും രേഖപ്പെടുത്തിയിട്ടുണ്ട്. ചിത്രം വരയ്ക്കുന്ന യുവാവ് അക്ബർ തന്നെയാണെന്ന് മനസ്സിലാക്കാം. അക്ബർ ഹുമയൂണിന് ഒരു ചിത്രം സമ്മാനിക്കുന്ന രംഗവും അശ്വാരൂഢനായ വരന്റെ ചിത്രവും പ്രസിദ്ധങ്ങളാണ്. 1593-ൽ രചിച്ച പള്ളിവേട്ടയുടെ ചിത്രമാണ് ഏറ്റവും ഒടുവിലത്തേതെന്ന് കരുതപ്പെടുന്നു.

ഒരു കലാകാരനെന്നതിനു പുറമേ മറ്റു പല സ്ഥാനങ്ങളും അബ്ദുൽ സമദ് അലങ്കരിച്ചിട്ടുണ്ട്. 1576-ൽ ഇദ്ദേഹത്തെ ഫത്തേപ്പൂർസിക്രിയിലുള്ള കമ്മട്ടത്തിന്റെ മേലധികാരിയായി നിയമിക്കുകയുണ്ടായി. 1584-ൽ മുൾത്താനിലെ ദിവാനായി. അക്ബർ സ്ഥാപിച്ച "ദിൻ ഇലാഹി" എന്ന പുതിയ മതം അബ്ദുൽ സമദ് സ്വീകരിച്ചിരുന്നു.



</doc>
<doc id="169867" url="https://ml.wikipedia.org/wiki?curid=169867" title="കോഴിക്കോട് കോർപ്പറേഷൻ">
കോഴിക്കോട് കോർപ്പറേഷൻ

കേരളത്തിലെ ആറ് കോർപ്പറേഷനുകളിൽ ഒന്നാണ് കോഴിക്കോട് കോർപ്പറേഷൻ. കോഴിക്കോട് കോർപ്പറേഷന്റെ വിസ്തൃതി 84.332 ചതുരശ്രകിലോമീറ്റർ ആണ്.

കേരളത്തിലെ മറ്റ് കോർപ്പറേഷനുകൾ തൃശ്ശൂർ, കൊല്ലം, കൊച്ചി, തിരുവനന്തപുരം, കണ്ണൂർ എന്നിവയാണ്. സി.പി.ഐ.എമ്മിലെ തോട്ടത്തിൽ രവീന്ദ്രൻ ഇപ്പോഴത്തെ കോഴിക്കോട് കോർപ്പറേഷൻ മേയർ.

1962 നവംബർ ഒന്നിനാണ് കോഴിക്കോട് കോർപ്പറേഷൻ നിലവിൽ വന്നത്. അതിനു മുൻപ് 96 വർഷം കോഴിക്കോട് നഗരസഭയായിരുന്നു. 

1793 മുതൽ മലബാർ ബ്രിട്ടീഷ് ഭരണത്തിൻ കീഴിലായിരുന്നു. മദിരാശി സർക്കാറിന്റെ "ടൗൺ ഇംപ്രൂവ്‌മെന്റ് ആക്ട്" പ്രകാരം 1865-ൽ നിയമാധിഷ്ഠിതമായ നഗരസഭകൾ രൂപംകൊണ്ടു. അങ്ങനെ 1866 ജൂലൈ 3-ന് കോഴിക്കോട് നഗരസഭ സ്ഥാപിതമായി. 36,602 ആയിരുന്നു ജനസംഖ്യ. 19.9 ചതുരശ്ര നാഴികയായിരുന്നു അന്നു നഗരസഭയുടെ വിസ്തീർണ്ണം. മലബാർ കളക്ടർ പ്രസിഡന്റായി 11 അംഗങ്ങളാണ് 1866-ൽ രൂപീകരിച്ച നഗരസഭാ കൗൺസിലിൽ ഉണ്ടായിരുന്നത്. ഒപ്പം പോലീസ് സൂപ്രണ്ട്, അസിസ്റ്റന്റ് സർജൻ യൂറോപ്യൻ വിഭാഗത്തിന്റെ ഒരു പ്രതിനിധി, രണ്ട് ആംഗ്ലോ ഇന്ത്യൻ പ്രതിനിധികൾ, ഒരു പാർസി, ഒരു മുസസ്ലിം, മറ്റു നാലു വ്യക്തികൾ, എക്‌സ് ഒഫീഷ്യോ മെമ്പറായി എക്‌സിക്യൂട്ടീവ് എൻജിനീയർ എന്നിവരും ഉണ്ടായിരുന്നു. 1866 ജൂലായ് 12-നാണ് കളക്ടർ ജി.എൻ. ബില്യാർഡിന്റെ അദ്ധ്യക്ഷതയിൽ ആദ്യ കൗൺസിൽ യോഗം ചേർന്നത്.

1871-ൽ നിയമ പരിഷ്കാരങ്ങൾ നടത്തൂകവഴി നഗരസഭയ്ക്ക് കൂടുതൽ സ്വാതന്ത്ര്യവും ഉത്തരവാദിത്തവും നൽകി. ഇതിലൂടെ സർക്കാർ നാമനിർദ്ദേശം ചെയ്യുന്നവർക്കു മാത്രം കൗൺസിലർ ആകാനുള്ള പരിഷ്കാരം നിലവിൽവന്നു. 1884-ലെ ഡിസ്ട്രിക്ട് മുനിസിപ്പാലിറ്റീസ് നിയമത്തിലൂടെ കൗൺസിലർമാരിൽ നാലിൽ മൂന്നിനെ നികുതുദായകർ നേരിട്ടുതിരഞ്ഞെടുക്കാൻ സൗകര്യം ഉണ്ടാക്കി. അതോടെ കളക്ടർ പ്രസിഡന്റാകുന്ന രീതിയും അവസാനിച്ചു. അതോടോപ്പം സർക്കാർ നിർദ്ദേശിക്കുന്നവരോ കൗൺസിലർമാർ തിരഞ്ഞെടുക്കുന്നവരോ ആയ വ്യക്തി ചെയർമാനാകുന്ന സ്ഥിതി നിലവിൽവന്നു. ഈ ചെയർമാനായിരുന്നു നഗരസഭയുടെ കാര്യനിർവഹണാധികാരി.

സ്വാതന്ത്ര്യ സമരത്തിനു അനുയോജ്യമായ നിലപാടെടുത്ത് 1942-ൽ നഗരസഭ ഒരു പ്രമേയം ഉണ്ടാക്കി. ഇതു പ്രശ്നങ്ങൾക്കു വഴിതെളിച്ചു. ഒടുവിൽ കൗൺസിലിനെ പിരിച്ചുവിട്ടു. പിന്നീട് കെ.പി. സൂര്യനാരായണ അയ്യർ ചെയർമാനായി പുതിയ കൗൺസിൽ രൂപംകൊണ്ടു. ഇന്ത്യയുടെ സ്വാതന്ത്ര്യത്തിനുശേഷമാണ് പുതിയ കൗൺസിൽ അധികാരത്തിലെത്തിയത്. പ്രായപൂർത്തി വോട്ടവകാശത്തിന്റെ അടിസ്ഥാനത്തിൽ 1952-ൽ തിരഞ്ഞെടുപ്പു നടന്നു. 1956-ലെ കേരള പുനഃസംഘടന നടന്നതോടെ കോഴിക്കോട് കേരളത്തിന്റെ ഭാഗമായി മാറി. 1961 സെപ്റ്റംബർ 1-ന് യൂണിഫൈഡ് കേരള മുനിസിപ്പൽ ആക്ട് നിലവിൽ വന്നു. അതുവരെ മദ്രാസ് മുനിസിപ്പാലിറ്റി ആക്ട് അനുസരിച്ചു പ്രവർത്തിച്ചിരുന്ന കോഴിക്കോട് നഗരസഭ കേരളത്തിലെ നിയമത്തിന്റെ കീഴിലായി. 

1962 നവംബർ 1-ന് നഗരസഭയ്ക്ക് കോർപ്പറേഷൻ പദവി ലഭ്യമായി. പുതിയ പ്രദേശങ്ങൾ ഉൾപ്പെടുത്തി കോർപ്പറേഷന്റെ വിസ്തീർണ്ണം 84.232 ചതുരശ്രകിലോമീറ്ററായി വർദ്ധിപ്പിച്ചു. അംഗങ്ങളുടെ എണ്ണം 45 ആയി ഉയർത്തി. ഒപ്പം കൗൺസിലിന്റെ കാലാവധി 5 വർഷമായി പുതുക്കി. 1974 മേയ് 10-ന് സഭയെ സർക്കാർ പിരിച്ചുവിടുകയും ഉദ്യോഗസ്ഥഭരണം നിലവിൽ വരികയും ചെയ്തു. പിന്നീട് 5 വർഷത്തിനു ശേഷമാണ് ജനാധിപത്യഭരണം നിലവിൽ വന്നത്. 1979 ഒക്ടോബർ മുതൽ 1997 ഒക്ടോബർ വരെയുള്ള കാലയളവിൽ രണ്ടു പ്രാവശ്യം കോർപ്പറേഷനിൽ ഉദ്യോഗസ്ഥഭരണം ഉണ്ടായിട്ടുണ്ട്.



</doc>
<doc id="169869" url="https://ml.wikipedia.org/wiki?curid=169869" title="കുച്ച് കുച്ച് ഹോതാ ഹേ">
കുച്ച് കുച്ച് ഹോതാ ഹേ

കരൺ ജോഹർന്റെ സംവിധാനത്തിൽ 1998 ഒക്ടോബർ - 16 നു പുറത്തിറങ്ങിയ ഹിന്ദി-ഉർദു ചലച്ചിത്രമാണു് കുച്ച് കുച്ച് ഹോതാ ഹേ(Hindi: कुछ कुछ होता है)(Urdu: کچھ کچھ ہوتا ہے ). ഇതൊരു പ്രണയ-ഹാസ്യ സിനിമ അണ് . ഇതിൽ ഷാരൂഖ് ഖാൻ , കാജോൾ , റാണി മുഖർജി എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത് .


</doc>
<doc id="169872" url="https://ml.wikipedia.org/wiki?curid=169872" title="അബ്ദുൽ ഹഖ്">
അബ്ദുൽ ഹഖ്

പ്രശസ്തനായ ഒരു ഉർദുഗദ്യകാരനായിരുന്നു അബ്ദുൽ ഹഖ്. 1910-ൽ അലഹാബാദിൽ ജനിച്ചു. അലഹബാദ്, ഡൽഹി, ലക്നൌ എന്നീ സർവകലാശാലകളിൽ പഠിച്ച ഇദ്ദേഹം, ഉർദുവിൽ എം.എ. ബിരുദവും, ഭാഷാശാസ്ത്രത്തിൽ ഡോക്ടറേറ്റും നേടി. പിൽക്കാലത്ത് ഇദ്ദേഹം പാകിസ്താൻ പൌരത്വം സ്വീകരിച്ച് കറാച്ചിയിൽ താമസമാക്കി.

ഗവേഷകൻ എന്ന നിലയിൽ അബ്ദുൽ ഹഖിന്റെ സംഭാവനകൾ വിലപ്പെട്ടതാണ്. ദക്ഖിനി ഉർദു എന്ന പ്രാദേശിക ഭാഷാരൂപത്തെപ്പറ്റി വിശദാധ്യയനം നടത്തുകയും അതിന്റെ ഉദ്ഭവം, വളർച്ച, വികാസം, ഇതര ഭാഷകളോടുള്ള സാദൃശ്യം എന്നിവയെക്കുറിച്ച് അര ഡസനോളം ഗ്രന്ഥങ്ങൾ രചിക്കുകയും ചെയ്തു. ഡൽഹിയിലെ "ടക്സാലീ സബാൻ" എന്ന ദേശ്യഭാഷയെ ആധാരമാക്കി ഇദ്ദേഹം നടത്തിയ പഠനം ആ ഭാഷയെ സംബന്ധിക്കുന്ന പല നൂതന വസ്തുതകളും വെളിച്ചത്തു കൊണ്ടുവരാൻ സഹായകമായി. ഇദ്ദേഹത്തിന്റെ റിസാല ഉർദു എന്ന ഗവേഷണഗ്രന്ഥം ഭാഷാശാസ്ത്രവിദ്യാർഥികൾക്ക് അനുപേക്ഷണീയമായ ഒരു ആധാര ഗ്രന്ഥമായിത്തീർന്നിട്ടുണ്ട്.

സാഹിത്യ വിമർശകൻ, പ്രബന്ധകാരൻ എന്നീ നിലകളിലും ഹഖ് പ്രസിദ്ധനാണ്. പാശ്ചാത്യ സാഹിത്യ നിരൂപണരീതികൾ ഉർദുവിൽ വളർത്തിയെടുക്കാൻ ശ്രമിച്ച അപൂർവം ഉത്തിഷ്ഠമതികളിൽ ഒരാളാണ് ഇദ്ദേഹം. ഇദ്ദേഹത്തിന്റെ പ്രധാനസാഹിത്യ പ്രബന്ധങ്ങൾ ചന്ദ്തങ്കീദാതേ എന്ന ഗ്രന്ഥത്തിൽ സമാഹരിച്ചിട്ടുണ്ട്.


</doc>
<doc id="169876" url="https://ml.wikipedia.org/wiki?curid=169876" title="അബ്ദുൽ ഹമീദ് I">
അബ്ദുൽ ഹമീദ് I

തുർക്കിയിലെ 27-ആമത്തെ ഒട്ടോമൻ സുൽത്താനായിരുന്നു ‍അബ്ദുൽ ഹമീദ് I (തുർക്കി: )عبد الحميد اول മാർച്ച് 20-ന് ജനിച്ചു. തുർക്കി സുൽത്താനായിരുന്ന മുസ്തഫ III-ആമനെ പിന്തുടർന്ന് 1774 ജനുവരി 21-ന് സുൽത്താനായി. ഈ ഘട്ടത്തിൽ തുർക്കി റഷ്യയുമായി യുദ്ധത്തിലേർപ്പെട്ടിരിക്കയായിരുന്നു. പുതിയ സുൽത്താൻ 1774 ജൂലൈ. 21-ന് കുച്ചുക്ക്-കൈനർജി സന്ധിയോടെ യുദ്ധം അവസാനിപ്പിച്ചു. സന്ധിപ്രകാരം ക്രിമിയ സ്വതന്ത്ര സ്റ്റേറ്റ് ആയിത്തീരുമെന്നും വ്യവസ്ഥ ചെയ്തിരുന്നു. അസോവ് കടൽത്തീരത്തെ കോട്ടകൊത്തളങ്ങൾ റഷ്യയ്ക്ക് ലഭിച്ചു. ഇതുമൂലം തുർക്കിയിലെ ഓർത്തഡോക്സ് ക്രിസ്ത്യാനികളുടെ സംരക്ഷണാധികാരം റഷ്യയ്ക്ക് കിട്ടി. ഇതേവർഷത്തിൽ പേർഷ്യാക്കാർ കുർദിസ്താൻ ആക്രമിച്ചത് തുർക്കി-പേർഷ്യ യുദ്ധത്തിനു വഴിതെളിച്ചു. പക്ഷേ, ഈ യുദ്ധഫലമായി തുർക്കിയുടെ ആധിപത്യത്തിൻകീഴിലായിരുന്ന ഇറാക്കിലെ ചില പ്രദേശങ്ങൾ പേർഷ്യയ്ക്ക് ലഭിക്കുകയാണുണ്ടായത്. 1779 മാർച്ച് 10-ന് റഷ്യ കുച്ചുക്ക്-കൈനർജി സന്ധി അവർക്കു കൂടുതൽ അനുകൂലമാകുംവിധം ഭേദഗതി ചെയ്തു. റഷ്യയിലെ കാതറൈൻ II (1729-96) ആസ്റ്റ്രിയൻ രാജാവായ ജോസഫ് II (1741-90)-നെ കൂട്ടുപിടിച്ച് ക്രിമിയയിൽ കുഴപ്പങ്ങളുണ്ടാക്കിയെങ്കിലും തുർക്കിയുടെ ബലഹീനത മനസ്സിലാക്കിയ അബ്ദുൽ ഹമീദ് ക യുദ്ധത്തിനൊരുങ്ങിയില്ല. പക്ഷേ, റഷ്യയുടെ തുടർച്ചയായ പ്രകോപനംമൂലം 1787-ൽ വീണ്ടും തുർക്കിക്ക് യുദ്ധത്തിൽ ഇടപെടേണ്ടിവന്നു. ഈ യുദ്ധത്തിൽ തുർക്കി പരാജയപ്പെട്ടു. 1789 ഏപ്രിൽ 7-ന് സുൽത്താൻ അന്തരിച്ചു. തുർക്കിയിലെ ഇംപീരിയൽ നേവൽ എൻജിനീയറിങ് സ്കൂൾ, അച്ചുകൂടം, ബേയിലർബെയി, മിർഗൂൻ എന്നീ പള്ളികൾ, നിരവധി സ്കൂളുകൾ, വായനശാലകൾ തുടങ്ങിയവ സ്ഥാപിച്ചത് അബ്ദുൽ ഹമീദ് ആണ്. 




</doc>
<doc id="169878" url="https://ml.wikipedia.org/wiki?curid=169878" title="വീർ-സാരാ">
വീർ-സാരാ

2004- ൽ യാഷ് ചൊപ്രയുടെ സംവിധാനത്തിൽ പുറത്തിറങ്ങിയ ഹിന്ദി സിനിമയാണ് വീർ-സാരാ. ഷാരൂഖ് ഖാനോടൊപ്പം, പ്രീതി സിൻ‌ഡയും, റാണി മുഖർജിയും പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. അമിതാഭ് ബച്ചനും ഹേമ മാലിനിയും ഈ സിനിമയിൽ അതിഥി വേഷങ്ങൾ ചെയ്തിട്ടുണ്ട്.
ഇന്ത്യൻ വ്യോമസേനയിൽ സ്ക്വാഡ്രൺ ലീഡറായ വീർ പ്രതാപ് സിംഗും ലാഹോറിലെ ധനിക കുടുംബത്തിൽ നിന്നുള്ള സാറാ ഹായത് ഖാനും തമ്മിലുള്ള പ്രണയം അണ് "വീർ-സാരാ" പറയുന്നത് .


</doc>
<doc id="169895" url="https://ml.wikipedia.org/wiki?curid=169895" title="പുന്നാരം ചൊല്ലി ചൊല്ലി">
പുന്നാരം ചൊല്ലി ചൊല്ലി

പ്രിയദർശൻ സംവിധാനം ചെയ്ത് 1985-ൽ പുറത്തിറങ്ങിയ ഒരു മലയാളഹാസ്യ പ്രണയ ചലച്ചിത്രമാണ് പുന്നാരം ചൊല്ലി ചൊല്ലി. ശങ്കർ, റഹ്മാൻ എന്നിവരാണ് ഈ ചിത്രത്തിലെ പ്രധാന അഭിനേതാക്കൾ. 



</doc>
<doc id="169898" url="https://ml.wikipedia.org/wiki?curid=169898" title="അബ്ദുൽ ഹമീദ് II">
അബ്ദുൽ ഹമീദ് II

തുർക്കിയിലെ 36-ആമത്തെ ഒട്ടോമൻ സുൽത്താനായിരുന്നു ‍അബ്ദുൽ ഹമീദ് II. ഒട്ടോമൻ സുൽത്താൻ അബ്ദുൽ മജീദ് I-ന്റെ (1823-61) അഞ്ചാമത്തെ പുത്രനായി 1842 സെപ്റ്റംബർ 21-ന് ഇസ്താംബൂളിൽ ജനിച്ചു. മിഥാത്പാഷയുടെ നേതൃത്വത്തിൽ യുവതുർക്കികൾ സുൽത്താനായ മുറാദ് V-നെ പുറത്താക്കിയതിനെത്തുടർന്ന് 1876 സെപ്റ്റംബർ 1-ന് അബ്ദുൽ ഹമീദ് II സുൽത്താനായി അഭിഷിക്തനായി. ഉടനെതന്നെ ആദ്യത്തെ ഒട്ടോമൻ ഭരണഘടന 1876 ഡിസംബർ 23-ന് പ്രഖ്യാപിച്ചു. ഇതനുസരിച്ച് ദ്വിമണ്ഡല നിയമസഭ തുർക്കിക്കുണ്ടായി. ആദ്യത്തെ നിയമസഭ 1877 മാർച്ച് 17-ന് അഹമ്മദ് വെഫീക്ക് പാഷായുടെ അധ്യക്ഷതയിൽ വിളിച്ചുകൂട്ടി.

അബ്ദുൽ ഹമീദിന്റെ ഭരണകാലത്ത് തുർക്കിക്ക് രണ്ടു യുദ്ധങ്ങൾ നേരിടേണ്ടിവന്നു. ആദ്യത്തെ യുദ്ധം റഷ്യയുമായും (1877-78) രണ്ടാമത്തേത് ഗ്രീസുമായും (1897 ഏപ്രിൽ 18 മുതൽ ജൂൺ 5 വരെ) ആയിരുന്നു. ഈ യുദ്ധങ്ങൾ മൂലം തുർക്കിക്ക് വമ്പിച്ച നാശനഷ്ടങ്ങളുണ്ടായി. ഇതിനെ തുടർന്ന് നാട്ടിൽ ഉടനീളം കലാപങ്ങൾ പൊട്ടിപ്പുറപ്പെട്ടു. ഈ അവസരം ഉപയോഗിച്ച് യുവതുർക്കികളും വിപ്ലവം അഴിച്ചുവിട്ടു. തത്ഫലമായി 1909 ഏപ്രിൽ 24-ന് പുതിയൊരു ഭരണഘടന നിലവിൽവന്നു. നാഷനൽ അസംബ്ലി തീരുമാനപ്രകാരം അബ്ദുൽ ഹമീദ് II സ്ഥാനത്യാഗം ചെയ്തു. സുൽത്താനെ സലോണിക്കയിലേക്കു നാടുകടത്തി. 1912-ൽ ബാൾക്കൻ യുദ്ധം പൊട്ടിപ്പുറപ്പെട്ടപ്പോൾ ഇദ്ദേഹം ബോസ്പറസിലെ "ബെയ്ലർബേ"യിലേക്കു തിരിച്ചു. അവിടെവച്ച് 1918 ഫെബ്രുവരി 10-ന് 75-ആമത്തെ വയസ്സിൽ അന്തരിച്ചു. 




</doc>
<doc id="169904" url="https://ml.wikipedia.org/wiki?curid=169904" title="കാട്ടുപൂച്ച">
കാട്ടുപൂച്ച

മാർജ്ജാര വംശത്തിലെ ഒരു വന്യ ഇനമാണ് കാട്ടുപൂച്ച അഥവാ കാട്ടുമാക്കാൻ . മനുഷ്യരെ ഉപദ്രവിക്കാത്ത ഇവ, നാട്ടിലിറങ്ങി വളർത്തുമൃഗങ്ങളെ ഭക്ഷണമാക്കാറുണ്ട്. മദ്ധ്യേഷ്യ ഉൾപ്പെടെ ഇന്ത്യയും ചൈനയും ഇവയുടെ ആവാസമേഖലകളാണ്.

5 മുതൽ 6 കിലോ വരെ തൂക്കമുള്ള കാടുപ്പൂച്ചയുടെ ശരീരത്തിൻറെ മൊത്തം നീളം 50 സെ. മീറ്ററാണ്.

ഇവയുടെ നിറം മഞ്ഞകലർന്ന തവിട്ടോ ചാര നിറം കലർന്ന തവിട്ടോ ആണ്. നീളം കുറഞ്ഞ കറുത്ത രോമക്കൂട്ടങ്ങൾ നിറഞ്ഞ ചെവികൾക്ക് ചുവപ്പ് നിറമാണ്. വണ്ണം കുറഞ്ഞ്, നീണ്ട മുൻകാലുകളിലും, വളർത്തു പൂച്ചയുടേതിനേക്കാൾ ചെറുതായ വാലിലും ഉടനീളം രണ്ടു കറുത്തവരകളുണ്ട്. വാലിന്റെ അറ്റം കറുപ്പ് നിറമാണ്. നെറ്റിയിലും പുറംകാലിലും കാണുന്ന മങ്ങിയ ചുവപ്പുനിറം ഒഴിച്ചാൽ രോമക്കുപ്പായത്തിൽ ഇതിന് മറ്റ് അടയാളങ്ങളൊന്നുമില്ല.കണ്ണുകൾക്കു ചുറ്റും വെളുപ്പു നിറമുള്ള ഇവയുടെ രണ്ടു കവിളുകളിലും താഴേക്ക്‌ ഒലിച്ചിറങ്ങുന്ന കണ്ണുനീർ പോലെ ഇരുണ്ട വരകളുണ്ട്. തെക്കേ ഇന്ത്യയിൽ കാണപ്പെടുന്ന ഇതിന്റെ ഇനം കൂടുതൽ ചാരനിരമുള്ളതാണ്. ഇവയിലെ ആണിന്റെ ശരീരം പുള്ളികളോ അടയാളങ്ങളോ നിറഞ്ഞവയായും കാണപ്പെടുന്നു.

മനുഷ്യവാസം ഉള്ളിടത്ത് ഇവ കൂടെക്കൂടെ വരാറുണ്ട്. തങ്ങളേക്കാൾ വളരെ വലിപ്പമുള്ള മൃഗങ്ങളെ ഇവ വേട്ടയാടാറുമുണ്ട് (ഉദാ: മുള്ളൻപ്പന്നി). ഭയപ്പെടുമ്പോൾ ഇവ മറ്റെല്ലാ പൂച്ചകളെയും പോലെ ചെവിയുയർത്തി നിൽക്കും. ഏകാന്തരായും ഇണകളായും ഇവയെ കാണാറുണ്ട്‌. ചെറിയ സസ്തിനികൾ, പക്ഷികൾ മുതലായവയാണ് ഇവയുടെ പ്രധാന ഭക്ഷണം. 

രാന്ധംഭോർ നാഷണൽ പാർക്ക്‌ (രാജസ്ഥാൻ), കാസിരംഗ നാഷണൽ പാർക്ക്‌ (ആസാം) എന്നിവിടങ്ങളിൽ ഇവയെ കാണാറുണ്ട്‌. പുൽപ്രദേശം, കുറ്റിക്കാട്, വരണ്ട ഇലപൊഴിയും കാടുകൾ, നിത്യഹരിത വനങ്ങൾ, ഗ്രാമങ്ങൾ തുടങ്ങിയവയാണ് ഇവയുടെ ആവാസ കേന്ദ്രങ്ങൾ. ഹിമാലയത്തിന്റെ ഉയർന്ന പ്രദേശങ്ങളൊഴിച്ച് ഇന്ത്യയിൽ എല്ലായിടവും (2400 മീ വരെ) ഇവയെ കാണാൻ സാധിക്കുന്നു.

വംശനാശഭീഷണി കുറവുള്ളവയാണ് കാട്ടുപൂച്ച. വേട്ട, ആവാസ പ്രദേശത്തെ ഉപദ്രവങ്ങൾ തുടങ്ങിയവയാണ് ഇവയുടെ നിലനിൽപ്പിനു ഭീഷണിയാകുന്ന ഘടകങ്ങൾ.



</doc>
<doc id="169910" url="https://ml.wikipedia.org/wiki?curid=169910" title="കരിനീലക്കടുവ">
കരിനീലക്കടുവ

ദേശാടനത്തിന് പേര് കേട്ട ഒരു പൂമ്പാറ്റയാണ് കരിനീലക്കടുവ ("Tirumala septentrionis"). കൂട്ടമായിട്ടാണ് ഇവ ദേശാടനം നടത്തുക. ആയിരക്കണക്കിനുള്ള ശലഭങ്ങളുടെ കൂട്ടമായിട്ടാണ് ഇവ പറന്ന് പോകുക. വയനാട്, പറമ്പികുളം തുടങ്ങിയ ഇടങ്ങളിൽ കരിനീലക്കടുവയുടെ ദേശാടനം നിരീക്ഷിക്കപ്പെട്ടിട്ടുണ്ട്.

ഇരുണ്ട ചിറകിൽ നീലപ്പുള്ളികളും വരകളും കാണാം. നീലക്കടുവയോട് സാദൃശ്യമുള്ള പൂമ്പാറ്റയാണിത്. കരിനീലക്കടുവയുടെ ചിറകിലെ വരകൾ ഇരുണ്ടതും കൂടുതൽ ഇടുങ്ങിയതുമാണ്. പിൻചിറകിൽ രണ്ട് വരകൾ ചേർന്നുണ്ടാകുന്ന ഒരു Y ആകൃതി ഈ ശലഭത്തിന്റെ സവിശേഷതയാണ്. Yയുടെ കവരങ്ങൾ തമ്മിൽ നന്നായി അകന്നിരിയ്ക്കും. നീലകടുവയിൽ ഈ കവരങ്ങൾ അടുത്തിരിയ്ക്കും. നീലക്കടുവയുടെ ചിറകിൽ കാണുന്ന സുവർണ്ണച്ഛായ കരിനീലക്കടുവയിൽ കാണില്ല.

വനാന്തരങ്ങളാണ് കരിനീലക്കടുവയുടെ ഇഷ്ട താവളങ്ങൾ. എന്നിരുന്നാലും വനങ്ങളോട് ചേർന്ന പ്രദേശങ്ങളിലും ഇവയെ കാണാറുണ്ട്. വലിയ കൂട്ടങ്ങളായി ദേശാടനം നടത്തുന്ന സ്വഭാവം ഇവയ്ക്കുണ്ട്. ചില കൂട്ടങ്ങളിൽ നീലക്കടുവ, എരിക്കുതുപ്പി, മലബാർ റാവൺ തുടങ്ങിയ ശലഭങ്ങളേയും കാണാറുണ്ട്. കന്നിമഴ പെയ്ത ഉടനെയാണ് ദേശാടനത്തിന് പുറപ്പെടുക. ദേശാടനത്തിനുള്ള കാരണങ്ങളെകുറിച്ച് കൃത്യമായ വിവരങ്ങൾ ലഭ്യമല്ല.

വട്ടക്കാക്കക്കൊടി എന്ന വള്ളിച്ചെടിയുടെ ഇലകൾ ഭക്ഷിച്ചാണ് ലാർവകൾ വളരുന്നത്. പുന്തേനുണ്ണാൻ വളരെ താല്പര്യമുള്ള പൂമ്പാറ്റയാണ്. അരിപ്പൂച്ചെടി, കൃഷ്ണകിരീടം, ചിരപ്പൂച്ചെടി തുടങ്ങിയ സസ്യങ്ങളിൽ നിന്ന് തേൻ നുകരാറുണ്ട്. പതുക്കെയാണ് കരിനീലക്കടുവയുടെ പറക്കൽ. കിലുക്കിച്ചെടി, കാട്ടപ്പ തുടങ്ങിയ സസ്യങ്ങളിൽ ഇവ കൂട്ടത്തോടെ വന്നിരുന്ന് ലവണം നുണയാറുണ്ട്. പുഴയോരത്തെ നനഞ്ഞ മണ്ണിൽനിന്നും ലവണം നുണയുന്ന ശീലമുണ്ട്.

വട്ടുവള്ളി, വട്ടക്കാക്കക്കൊടി, തുടങ്ങിയ സസ്യങ്ങളിലാണ് കരിനീലക്കടുവ മുട്ടയിടുക. മുട്ട ഒരു ചില്ലുകുടം കമഴ്ത്തിവെച്ചടുപോലെയിരിക്കും. 

ശലഭപ്പുഴുവിന് പഴുതാരയുടെ ആകൃതിയാണ്. ഇരുണ്ട ദേഹത്ത് കറുപ്പും വെളുപ്പും നിറത്തിൽ നെടുകെയുള്ള വരകൾ കാണാം. പുഴുപ്പൊതി ഇളം പച്ച നിറമാണ്.പുഴുപ്പൊതിയിൽ അങ്ങിങ്ങായി സുവർണ്ണപുള്ളികൾ കാണാനാകും.


</doc>
<doc id="169918" url="https://ml.wikipedia.org/wiki?curid=169918" title="ജോബ് ചാർനോക്ക്">
ജോബ് ചാർനോക്ക്

ജോബ് ചാർനോക്ക് (1630-1692) ബ്രിട്ടീഷ് ഈസ്റ്റ് ഇന്ത്യ കമ്പനിയിലെ ജീവനക്കാരിൽ ഒരാളായിരുന്നു. കൽക്കത്ത നഗരം സ്ഥാപിച്ചത് ജോബ് ചാർനോക്ക് ആണെന്ന് പൊതുവെ അംഗീകരിക്കപ്പെടുന്നു.

മോറിസ് തോംപ്സൺ എന്ന സ്വകാര്യ കപ്പൽ വ്യാപാരിയുടെ ജീവനക്കാരനായിട്ടാണ് 1650നും 1653നുമിടക്ക് ചാർനോക്ക് ഇന്ത്യയിൽ എത്തിയത്. അധികം താമസിയാതെ 1658-ൽ ഈസ്റ്റ് ഇന്ത്യ കമ്പനിയിൽ ചേർന്നു. ജോലി സംബന്ധമായി കോസ്സിംബസാർ, ഹുഗ്ലി, ബാലാസോർ എന്നിവിടങ്ങളിൽ പതിവായി പൊയ്ക്കൊണ്ടിരുന്ന ചാർനോക്ക്, താമസിയാതെ വേഷഭൂഷകളിൽ നാട്ടുനടപ്പു സ്വീകരിക്കുകയും, പ്രാദേശികഭാഷകൾ പഠിക്കുകയും ചെയ്തു.

ചാർനോക്ക് ഈസ്റ്റ് ഇന്ത്യ കമ്പനിയുടെ വിശ്വസ്തസേവകനായിരുന്നു., അഴിമതിക്കാരായ സഹപ്രവർത്തകരെ നീക്കം ചെയ്ത് കമ്പനിയുടെ അഭിനന്ദനങ്ങൾക്ക് അർഹനായെങ്കിലും അസൂയാലുക്കൾ ചാർനോക്കിനെതിരെ പല കിംവദന്തികളും പറഞ്ഞുപരത്തി.. 1659-ൽ കമ്പനിക്കു വേണ്ടി വെടിയുപ്പ് ശേഖരിക്കുന്നതിൻറെ മുഴുവനും ചുമതലയേറ്റെടുത്ത് ചാർനോക്ക് പട്നയിലേക്കു മാറി. 4 വർഷത്തെ സേവനത്തിനു ശേഷം,1664- ൽ ഇംഗ്ലണ്ടിലേക്ക് തിരിച്ചുപോകാൻ ആഗ്രഹിച്ചെങ്കിലും, കമ്പനി സമ്മതിച്ചില്ല. ഉദ്യോഗക്കയറ്റം നൽകി ചാർണ്ണോക്കിനെ പിടിച്ചുനിറുത്തി. 

തുടരെത്തുടരെ ഉദ്യോഗക്കയറ്റങ്ങൾ നേടിയെടുത്ത ചാർനോക്ക്, അധികം താമസിയാതെ കമ്പനിയുടെ ഉയർന്ന ഉദ്യോഗസ്ഥന്മാരിലൊരാളായി 1685- ൽ, 
ബംഗാൾ ഉൾക്കടൽ ഭാഗത്ത് കമ്പനിയുടെ താത്പര്യങ്ങൾ സംരക്ഷിക്കുന്ന മുഖ്യ പ്രതിപുരുഷനായി നിയമിതനായി. ഇതിനകം മുഗൾ സാമ്രാട്ടായ ഔറംഗസേബ് ഈസ്റ്റ് ഇന്ത്യ കമ്പനിയുടെ വ്യാപാരസംബന്ധമായ കാര്യങ്ങളിൽ പല നിബന്ധനകളും ഏർപ്പെടുത്തി. കമ്പനിക്ക് ഇത് സ്വീകാര്യമായില്ല. ഇതിനെത്തുടർന്നുളള സംഭവവികാസങ്ങളാണ് സുതാനുതിക്കടുത്ത് ഒരു വാണിജ്യകേന്ദ്രം പണിയാനുളള പ്രേരണ ചാർനോക്കിനു നൽകിയത് 

1690-ൽ ഔറംഗസേബിൻറെ അനുമതിയോടെ ചാർനോക്ക്, സുതാനുതിയും സമീപസ്ഥ പ്രദേശങ്ങളും ചേർത്ത് കൽക്കത്ത എന്നപേരിൽ പുതിയ വ്യാപാരകേന്ദ്രത്തിന് രൂപം കൊടുത്തു.. കമ്പനിയുടെ ഭാരവാഹികൾ എന്നും ചാർനോക്കിനെ പിൻതാങ്ങി. ആദ്യം മദ്രാസിൻറെ അധീനതയിലായിരുന്നുവെങ്കിലും, 1692, ജനുവരി 22ന്, കൽക്കത്ത സ്വതന്ത്രമായി പ്രവർത്തിക്കാനാരംഭിച്ചു.

1663- ൽ ചാർനോക്ക് സതിക്ക് വിധിക്കപ്പെട്ട ഒരു ഹിന്ദു വിധവയെ വിവാഹം ചെയതു. ക്രിസ്ത്യാനിയായി മാറിയ അവർ മറിയ എന്ന പേർ സ്വീകരിച്ചു. ഇത് പല വിവാദങ്ങൾക്കും കാരണമായി.,, . ചാർനോക്ക് ദമ്പതിമാർക്ക് 4 മക്കളുണ്ടായി. ഒരു പത്രനും മൂന്നു പുത്രിമാരും. 

ചാർനോക്ക് 1692 ജനുവരി 10ന്, കൽക്കത്തയിൽ അന്തരിച്ചു.(വിക്റ്റോറിയ മെമ്മോറിയലിലെ ഒരു പ്രദർശനത്തിൽ 1693 എന്നു കാണുന്നു. 1692 എന്നത് മാർച്ച് മുതലാരംഭിക്കുന്ന പഴയ കലണ്ടർ പ്രകാരമാണെന്ന് സൂചിപ്പിക്കുന്നു.) കൽക്കത്തയിലെ സെൻറ് ജോൺ പളളിയിലാണ് ശവകുടീരം .ചാർനോക്കൈറ്റ് എന്നറിയപ്പെടുന്ന കല്ലുകൊണ്ടാണ് ശവകുടീരം പണിതിരിക്കുന്നത്.



</doc>
<doc id="169920" url="https://ml.wikipedia.org/wiki?curid=169920" title="പുത്തൻകാവ് മാത്തൻ തരകൻ">
പുത്തൻകാവ് മാത്തൻ തരകൻ

മലയാളത്തിലെ ഒരു കവിയും ഗാനരചയിതാവും ഗദ്യകാരനുമായിരുന്നു പുത്തൻകാവ് മാത്തൻ തരകൻ (1903 സെപ്തംബർ 6 - 1993 ഏപ്രിൽ 5). ഇദ്ദേഹം രചിച്ച മഹാകാവ്യമാണ് "വിശ്വദീപം".
ചെങ്ങന്നൂരിനടുത്തുള്ള പുത്തൻകാവിൽ കിഴക്കേത്തലക്കൽ ഈപ്പൻ മത്തായിയുടെയും മറിയാമ്മയുടെയും മകനായി 1903-ൽ ജനനം. സ്കൂൾ ഫൈനൽ വരെയായിരുന്നു ഔപചാരിക വിദ്യാഭ്യാസമെങ്കിലും സ്വപ്രയത്നത്താൽ വിദ്വാൻ പരീക്ഷയും മലയാളം എം.എ പരീക്ഷയും എഴുതി ജയിച്ചു. സ്കൂൾ അദ്ധ്യാപകനായി ഔദ്യോഗിക ജീവിതം ആരംഭിച്ചു. 1952 മുതൽ പത്തനംതിട്ട കാതോലിക്കേറ്റ് കോളേജിൽ അദ്ധ്യാപകനായും മലയാളം വിഭാഗം മേധാവിയായും പ്രിൻസിപ്പളായും പ്രവർത്തിച്ചു. 1958-ൽ ഔദ്യോഗിക ജീവിതത്തിൽ നിന്ന് വിരമിച്ചു.

മദ്രാസ് - കേരള സർവ്വകലാശാലകളുടെ പരീക്ഷ ബോർഡ്, ബോർഡ് ഓഫ് സ്റ്റഡീസ് എന്നിവയിൽ അംഗമായിരുന്നു. 1960-64 കാലഘട്ടത്തിൽ സാഹിത്യഅക്കാദമി അംഗമായിരുന്നു. പത്രം, സ്കൗട്ട് എന്നീ രംഗങ്ങളിലും ഇദ്ദേഹം പ്രവർത്തിച്ചിരുന്നു. 1993 ഏപ്രിൽ 5-ന് അന്തരിച്ചു. 

ഇദ്ദേഹത്തിന്റെ പുത്രന്മാരാണ് ഡോ.കെ.എം. തരകനും ഡോ.കെ.എം. ജോസഫും.

കവിത, നിരൂപണം, ഉപന്യാസം, നോവൽ, ജീവചരിത്രം തുടങ്ങി വിവിധ സാഹിത്യ മേഖലകളിലായി നിരവധി കൃതികൾ ഇദ്ദേഹം രചിച്ചിട്ടുണ്ട്. ഭാഷാപ്രയോഗത്തിൽ വലിയ നിഷ്ഠ പുലർത്തുന്ന മാത്തൻ തരകൻ സംസ്കൃതവൃത്തങ്ങളിലും ദ്രാവിഡവൃത്തങ്ങളിലും കവിതയെഴുതിയിട്ടുണ്ട്. "വിശ്വദീപം" എന്ന മഹാകാവ്യത്തിനു പുറമേ "കാവ്യസങ്കീർത്തനം", "കൈരളി ലീല", "ഹേരോദാവ്", "വേദാന്തമുരളി", "വികാരമുകുളം", "ഉദയതാരം", "കേരളഗാനം", "ഉദ്യാനപാലകൻ", "കാവ്യതാരകം", "ആര്യഭാരതം", "തോണിക്കാരൻ", "വസന്ത സൗരഭം" തുടങ്ങിയ കവിതാസമാഹാരങ്ങളും ഇദ്ദേഹത്തിന്റേതായിട്ടുണ്ട്. "ഇണങ്ങാത്ത മനുഷ്യൻ", "ജീവിതാമൃതം", "മധുബാലിക" എന്നീ നോവലുകളുടെയും "പൗരസ്ത്യ നാടകദർശനം", "സാഹിത്യവിഹാരം", "സാഹിത്യവേദി", "സാഹിത്യസോപാനം" തുടങ്ങിയ ഉപന്യാസ ഗ്രന്ഥങ്ങളുടെയും രചയിതാവാണ് മാത്തൻ തരകൻ.


</doc>
<doc id="169922" url="https://ml.wikipedia.org/wiki?curid=169922" title="പൊന്തക്കുഞ്ഞൻ">
പൊന്തക്കുഞ്ഞൻ

ഇന്ത്യ, നേപ്പാൾ, മ്യാൻമർ എന്നീ രാജ്യങ്ങളിൽ കണ്ടുവരുന്ന ഒരു ചെറിയ പൂമ്പാറ്റയാണ് പൊന്തക്കുഞ്ഞൻ (ശാസ്ത്രീയ നാമം: "Aeromachus dubius"). പശ്ചിമഘട്ടത്തിൽ കേരളത്തിന്റേയും തമിഴ്നാടിന്റേയും ഭാഗങ്ങളിലാണ് ഇവയെ കണ്ടുവരുന്നത്.

കേരളത്തിൽ വളരെ വിരളമായി കാണപ്പെടുന്ന ഒരു ശലഭമാണ് പൊന്തകുഞ്ഞൻ. ഉയരമുള്ള മലകളിലും കാടുകളിലും ചോലവനങ്ങളിലും പുൽമേടുകളിലുമാണ് ഇവയെ കാണാനാകുക. 

ഇരുണ്ട തവിട്ടുനിറമുള്ള ഒരു ശലഭമാണിത്. തെറിച്ച് തെറിച്ചാണ് ഇവയുടെ പറക്കൽ. മുൻചിറകിന്റെ പുറത്ത് ഒരു ചെറിയ മടക്കുണ്ട്. ചിറകുകളിൽ മങ്ങിയ പുള്ളികളുണ്ട്. ചിറകിന്റെ അടിവശം തവിട്ടുനിറമാണ് തവിട്ടിൽ മങ്ങിയ പുള്ളികളുണ്ട്.

ചെറുപ്പൂക്കളിൽ നിന്ന് തേനുണ്ണാറുണ്ട്. ഉയരത്തിൽ പറക്കുന്ന സ്വഭാവമില്ല. വെയിൽ കായുമ്പോൾ ചിറകുകൾ കുറച്ച് തുറന്ന് പിടിച്ചിരിക്കും.


</doc>
<doc id="169925" url="https://ml.wikipedia.org/wiki?curid=169925" title="ഗവണ്മെന്റ് എഞ്ചിനീയറിംഗ് കോളേജ്, കോഴിക്കോട്">
ഗവണ്മെന്റ് എഞ്ചിനീയറിംഗ് കോളേജ്, കോഴിക്കോട്

പൂർണമായും സർക്കാർ സഹായത്താൽ പ്രവർത്തിക്കുന്ന എഞ്ചിനീയറിംഗ് കോളേജാണ് ഗവൺമെന്റ് എഞ്ചിനീയറിംഗ് കോളേജ്, കോഴിക്കോട്.1999 ആഗസ്റ്റിലാണ് ഈ കലാലയം ആരംഭിച്ചത്.
കോഴിക്കോട് വെസ്റ്റ് ഹിൽ ആണ് കോളേജിന്റെ ആസ്ഥാനം. 1999-ൽ നിലവിലുള്ള ഗവൺമെന്റ് പോളീടെക്ക്നിക്ക് കോഴിക്കോടിനോട് ചേർന്നായിരുന്നു
തുടക്കം കുറിച്ചതെങ്കിലും ഇപ്പോൾ സ്വന്തമായ കെട്ടിടത്തിൽ ആണു കോളേജ് സ്ഥിതി ചെയ്യുന്നത്. യൂണിവേഴ്‌സിറ്റി ഓഫ് കാലിക്കറ്റ് , എ.പി.ജെ. അബ്ദുൾ കലാം ടെക്നോളജിക്കൽ സർവ്വകലാശാല എന്നിവയുടെ അഫിലിയേഷൻ ഈ കലാലയം നേടിയിട്ടുണ്ട്. ഇതു കൂടാതെ ആൾ ഇന്ത്യ കൗൺസിൽ ഫോർ ടെക്നിക്കൽ എജ്യൂക്കേഷന്റെ അംഗീകാരവും ഇതു കരസ്ഥമാക്കിയിട്ടുണ്ട്.


1999-ൽ നിലവിലുള്ള ഗവൺമെന്റ് പോളീടെക്ക്നിക്ക് കോഴിക്കോടിനോട് ചേർന്നായിരുന്നു
തുടക്കം കുറിച്ചത്. പിന്നീട് ജൂലൈ 24, 2006 ൽ ഈ കോളേജ് സ്വന്തം കെട്ടിട്ത്തിൽ പ്രവർത്തനം ആരംഭിച്ചു. അന്നത്തെ മുഖ്യമന്ത്രി ശ്രീ. വി.എസ്. അച്യുതാനന്ദൻ ആണു പുതിയ കെട്ടിടം ഉദ്ഘാടനം ചെയ്തത്.

2011 മുതൽ ഈ കലാലയം വർഷാവർഷം സംഘടിപ്പിക്കുന്ന നാഷണൽ ലെവൽ ടെക്നികൽ ഫെസ്റ്റ് ആണ് ലക്ഷ്യ. വെബ്സൈറ്റ് http://www.lakshya18.org/


</doc>
<doc id="169941" url="https://ml.wikipedia.org/wiki?curid=169941" title="കെ.എം. തരകൻ">
കെ.എം. തരകൻ

മലയാളത്തിലെ ഒരു പ്രശസ്ത സാഹിത്യകാരനും നിരൂപകനുമായിരുന്നു ഡോ.കെ.എം. തരകൻ (1930 ഒക്ടോബർ 6 - 2003 ജൂലൈ 15). 1975-ലെ കേരള സാഹിത്യ അക്കാദമി പുരസ്കാരം അടക്കമുള്ള നിരവധി പുരസ്കാരങ്ങൾ നേടിയിട്ടുണ്ട്.
മഹാകവി പുത്തൻകാവ് മാത്തൻ തരകന്റെയും മറിയാമ്മ തരകന്റെയും മകനായി 1930-ൽ പുത്തൻകാവിൽ ജനിച്ചു. 1946-ൽ ചെങ്ങന്നൂർ ഇംഗ്ലീഷ് ഹൈസ്കൂളിൽ നിന്നും ഇ.എസ്.എസ്.എൽ.സി പരീക്ഷ പാസായി. 1952-ൽ ബനാറസ് ഹിന്ദു സർവ്വകലാശാലയിൽ നിന്നും ഇംഗ്ലീഷ് സാഹിത്യത്തിൽ എം.എ ബിരുദം നേടി. 1952 മുതൽ 1959 വരെ എറണാകുളം സെന്റ്.ആൽബർട്ട് കോളേജിൽ ഇംഗ്ലീഷ് വിഭാഗത്തിൽ അദ്ധ്യാപകനായും 1959 മുതൽ 1979 വരെ കോതമംഗലം മാർ അത്താനേഷ്യസ് കോളേജിൽ ഇംഗ്ലീഷ് വിഭാഗം മേധാവിയുമായി പ്രവർത്തിച്ചിരുന്നു. ഇതിനിടെ 1971-ൽ അമേരിക്കയിലെ പിറ്റ്സ്‌ബർഗ് തിയോളജിക്കൽ കോളേജിൽ വേദശാസ്ത്രം, സംസ്കാരം എന്നിവയിൽ ഉപരിപഠനം നടത്തി. 

1979 മുതൽ 1988 വരെ മലയാള മനോരമ ആഴ്ചപ്പതിപ്പിന്റെയും ഭാഷാപോഷിണിയുടെയും പത്രാധിപരായിരുന്നു. 1991-ൽ കേരള സാഹിത്യ അക്കാദമിയുടെ പ്രസിഡണ്ടായി. 2003 ജൂലൈ 15-ന് 73-ആം വയസ്സിൽ തിരുവല്ലയിലെ മെഡിക്കൽ മിഷൻ ആശുപത്രിയിൽ വച്ച് അദ്ദേഹം അന്തരിച്ചു.
മലയാളത്തിലും ഇംഗ്ലീഷിലുമായി ഒട്ടനേകം കൃതികൾ കെ.എം. തരകൻ രചിച്ചിട്ടുണ്ട്. ഇതിനു പുറമേ ചില കൃതികൾ ഇംഗ്ലീഷിൽ നിന്ന് മലയാളത്തിലേക്കും മറ്റു ചിലവ മലയാളത്തിൽ നിന്ന് ഇംഗ്ലീഷിലേക്കും വിവർത്തനം ചെയ്തിട്ടുണ്ട്.



</doc>
<doc id="169949" url="https://ml.wikipedia.org/wiki?curid=169949" title="മാനസ സഞ്ചര രേ">
മാനസ സഞ്ചര രേ

പതിനെട്ടാം നൂറ്റാണ്ടിൽ സദാശിവ ബ്രഹ്മേന്ദ്രർ സംസ്കൃതത്തിൽ രചിച്ച ഒരു കർണ്ണാടകസംഗീതകൃതിയാണു് മാനസ സഞ്ചര രേ എന്നു തുടങ്ങുന്ന വിഖ്യാതഗാനം. 28-ആമത്തെ മേളകർത്താരാഗമായ ഹരികാംബോജിയിൽ ജന്യമായ ശ്യാമരാഗത്തിലാണു് ഈ കൃതി പതിവായി ആലപിക്കാറുള്ളതു്. താളം: ആദി

മനസ്സേ, നിന്റെ തീർത്ഥയാത്ര ബ്രഹ്മത്തിലേക്കായിരിക്കട്ടെ! 

ആനന്ദലഹരിയിൽ ആടുന്ന മയിലുകളുടെ പീലിയാൽ അലംകൃതമായിരിക്കുന്ന പരബ്രഹ്മത്തിന്റെ ജടയിലേക്കായിരിക്കട്ടെ നിന്റെ ധ്യാനലക്ഷ്യം. കണ്ണാടിയേക്കാൾ ശോഭയേറിയ ആ (പരബ്രഹ്മത്തിന്റെ) കവിളുകളിലായിരിക്കട്ടെ നിന്റെ ശ്രദ്ധ. 

മഹാലക്ഷ്മിയുടെ സ്തനങ്ങളാകുന്ന കോട്ടകളിൽ വിഹരിക്കുന്ന, ഭക്തജനങ്ങൾക്കു് വീട്ടുമുറ്റത്തെ മന്ദാരം പോലെ പ്രാപ്യമായ, പൂർണ്ണചന്ദ്രബിംബത്തിലെ ചെമ്പോത്തെന്ന പോലെ മുഖത്ത് പരമസാത്വികത കളിയാടുന്ന, പ്രപഞ്ചം മുഴുവൻ സംഗീതപ്രവാഹത്താൽ നിറയ്ക്കുന്ന ഓടക്കുഴലാകുന്ന, ആ ബ്രഹ്മത്തിലേക്കായിരിക്കട്ടെ നിന്റെ തീർത്ഥയാത്ര!


</doc>
<doc id="169951" url="https://ml.wikipedia.org/wiki?curid=169951" title="കിളിമാനൂർ രമാകാന്തൻ">
കിളിമാനൂർ രമാകാന്തൻ

മലയാളത്തിലെ ഒരു കവിയും ഗാനരചയിതാവും വിവർത്തകനുമായിരുന്നു കിളിമാനൂർ രമാകാന്തൻ (1938 ഓഗസ്റ്റ് 2 - 2009 നവംബർ 30). ദാന്തെയുടെ "ഡിവൈൻ കോമഡി" മലയാളത്തിലേക്ക് വിവർത്തനം ചെയ്തത് ഇദ്ദേഹമാണ്. ഡിവൈൻ കോമഡിക്ക് ഇന്ത്യൻ ഭാഷകളിലിറങ്ങുന്ന ആദ്യ വിവർത്തനമാണിത്. ഈ വിവർത്തനത്തിന് 2004-ലെ കേരള സാഹിത്യ അക്കാദമി പുരസ്കാരം ലഭിച്ചു.
മലയാള കവിതക്ക് നവഭാവുകത്വം സമ്മാനിച്ച കവികളിൽ പ്രമുഖനായ രമാകാന്തൻ 1938-ൽ കിളിമാനൂരിൽ ജനിച്ചു.
എൻ.കല്യാണി, എസ്. അച്യുതൻ എന്നിവരായിരുന്നു മാതാപിതാക്കൾ. കിളിമാനൂർ രാജരാജവർമ്മ ഹൈസ്കൂൾ, തിരുവനന്തപുരം ആർട്സ് കോളേജ്, യൂണിവേഴ്സിറ്റി കോളേജ് എന്നിവിടെങ്ങളിലായി വിദ്യാഭ്യാസം. ദീർഘകാലം കൊല്ലം ശ്രീനാരായണ കോളേജിൽ അദ്ധ്യാപകനായി പ്രവർത്തിച്ചിരുന്നു. 2009 നവംബർ 30-ന് തിരുവനന്തപുരത്തെ സ്വകാര്യ ആശുപത്രിയിൽ വെച്ച് അന്തരിച്ചു.



</doc>
<doc id="169958" url="https://ml.wikipedia.org/wiki?curid=169958" title="സദാശിവ ബ്രഹ്മേന്ദ്രർ">
സദാശിവ ബ്രഹ്മേന്ദ്രർ

18-ആം നൂറ്റാണ്ടിൽ തമിഴ്നാട്ടിലെ കുംഭകോണത്തിനു സമീപം ജീവിച്ചിരുന്ന ഒരു അദ്വൈതചിന്തകനും സംഗീതകാരനും ആയിരുന്നു സദാശിവ ബ്രഹ്മേന്ദ്ര അഥവാ സദാശിവ ബ്രഹ്മേന്ദ്രർ. പൊതുവേ സംസ്കൃതത്തിൽ രചിക്കപ്പെട്ടിരുന്ന അദ്ദേഹത്തിന്റെ ഒട്ടുമിക്ക കൃതികളും നഷ്ടപ്പെട്ടുപോയെങ്കിലും അവശേഷിക്കുന്ന ചിലതു തന്നെ അദ്ദേഹത്തിന്റെ ലക്ഷണമൊത്ത കർണ്ണാടകസംഗീതരചനാപാടവം തെളിയിക്കുന്നു.

മോക്ഷസോമസുന്ദര അവധാനി, പാർവ്വതി എന്നീ ദമ്പതികളുടെ പുത്രനായാണു് സദാശിവൻ ജനിച്ചതു്. ശിവരാമകൃഷ്ണൻ എന്നായിരുന്നു യഥാർത്ഥനാമം. പതിനേഴാമത്തെ വയസ്സിൽ അദ്ദേഹത്തിന്റെ വിവാഹം കഴിഞ്ഞു. പലപ്പോഴും അദ്ദേഹം അർദ്ധനഗ്നനായോ പൂർണ്ണനഗ്നനായോ ചിന്താമഗ്നനായി അലഞ്ഞുതിരിഞ്ഞുനടന്നിരുന്നുവത്രേ. സമൂഹത്തിന്റെ മുഖ്യധാരയിൽ നിന്നും വേറിട്ട് ജീവിച്ച അദ്ദേഹം മിക്കപ്പോഴും ധ്യാനത്തിലേർപ്പെട്ടു. “പരമലഹരിയിൽ” മുഴുകിയ ഒരാൾ എന്ന് മറ്റുള്ളവർ അദ്ദേഹത്തെ വിവരിച്ചിരുന്നു.

തിരുച്ചിറപ്പള്ളിയ്ക്കു 100 കിലോമീറ്റർ പടിഞ്ഞാറുള്ള നേരൂർ എന്ന സ്ഥലത്തുവെച്ച് അദ്ദേഹം സമാധി പ്രാപിച്ചു. ക്രി.വ. 1762-ലാണു് അദ്ദേഹത്തിന്റെ മരണം എന്നു വിശ്വസിക്കപ്പെടുന്നു.

അദ്വൈതരസമഞ്ജരി, ബ്രഹ്മതത്വപ്രകാശിക, യോഗസുധാകരം എന്നീ സംസ്കൃതകൃതികൾ അദ്ദേഹം രചിച്ചു. അദ്വൈതതത്വശാസ്ത്രത്തിന്റെ ചിന്തകൾ ഉൾക്കൊള്ളുന്ന ഒട്ടനവധി കർണ്ണാടകസംഗീത കീർത്തനങ്ങളും അദ്ദേഹത്തിന്റേതായിട്ടുണ്ടു്. പിൽക്കാലത്തു് പ്രചുരപ്രധാനമായ ഇവയിൽ ചിലതു്:




</doc>
<doc id="169960" url="https://ml.wikipedia.org/wiki?curid=169960" title="ചിന്താപരീക്ഷണം">
ചിന്താപരീക്ഷണം

ഒരു ആശയത്തിന്റേയോ സിദ്ധാന്തത്തിന്റെയോ തത്ത്വത്തിന്റെയോ പരിണതഫലങ്ങൾ അറിഞ്ഞെടുക്കാൻ വേണ്ടി എന്തെങ്കിലും പ്രായോഗികമായ ഉപകരണങ്ങളോ വ്യൂഹങ്ങളോ ഉൾപ്പെടുത്താതെ, ശുദ്ധമായ ചിന്ത മാത്രം ഉപയോഗിച്ച് നടത്തുന്ന പരീക്ഷണമാണു് ചിന്താപരീക്ഷണം (Thought Experiment) എന്നറിയപ്പെടുന്നതു്. ഭൗതികശാസ്ത്രം, സാമൂഹ്യശാസ്ത്രം, ജനസംഖ്യാശാസ്ത്രം തുടങ്ങിയ രംഗങ്ങളിൽ ഇത്തരം പരീക്ഷണങ്ങൾ വ്യാപകമായി ഉപയോഗിച്ചുവരുന്നു.

ചിന്താപരീക്ഷണങ്ങളുടെ പ്രസിദ്ധമായ ഉദാഹരണങ്ങളാണു് ഷ്രോഡിങ്‌ഗറുടെ പൂച്ചയും മാക്സ്‌വെല്ലിന്റെ അസുരനും. ആൽബർട്ട് ഐൻസ്റ്റൈൻ തന്റെ പ്രധാന ആശയങ്ങളൊക്കെ രൂപപ്പെടുത്തിയതു് അദ്ദേഹത്തിന്റെ ചിന്താപരീക്ഷണങ്ങളിലൂടെയാണു്. രസതന്ത്രവും ഊർജ്ജതന്ത്രവും 20-ആം നൂറ്റാണ്ടിൽ അഭൂതപൂർവ്വമായ വികാസം പ്രാപിച്ചതിൽ ചിന്താപരീക്ഷണങ്ങൾക്കു് ഗണ്യമായ ഒരു പങ്കുണ്ടു്.


</doc>
<doc id="169963" url="https://ml.wikipedia.org/wiki?curid=169963" title="ചുവപ്പുനീക്കം">
ചുവപ്പുനീക്കം

ആധുനിക ഭൌതിക ശാസ്ത്രപഠനത്തിൽ അത്യന്തം പ്രധാനപ്പെട്ട ഒരു പ്രതിഭാസവും ഉപാധിയുമാണു് ചുവപ്പുനീക്കം(Red shift). ഒരു പ്രകാശസ്രോതസ്സിന്റെ യഥാർത്ഥവർണ്ണം (ആവൃത്തി) ഒരു വീക്ഷകനു കാണപ്പെടുന്നതു് ആ സ്രോതസ്സിന്റെ ആപേക്ഷികപ്രവേഗത്തിനനുസരിച്ച് വ്യത്യാസപ്പെടാം. ഡോപ്ലർ പ്രഭാവം മൂലം സംഭവിക്കുന്ന ഇത്തരം വർണ്ണവ്യത്യാസത്തിനെ ജ്യോതിശാസ്ത്രത്തിൽ പൊതുവായി പറയുന്ന പേരാണു് ചുവപ്പുനീക്കം.


</doc>
<doc id="169966" url="https://ml.wikipedia.org/wiki?curid=169966" title="കോമൺവെൽത്ത് ഒഫ് ഇൻഡിപെന്റന്റ് സ്റ്റേറ്റ്സ്">
കോമൺവെൽത്ത് ഒഫ് ഇൻഡിപെന്റന്റ് സ്റ്റേറ്റ്സ്

കോമൺവെൽത്ത് ഒഫ് ഇൻഡിപെന്റന്റ് സ്റ്റേറ്റ്സ് (Commonwealth of Independent States CIS, ) എന്നത് നേരത്തെ സോവിയറ്റ് റിപ്പബ്ലിക്കുകളായിരുന്ന രാജ്യങ്ങൾ സോവിയറ്റ് യൂണിയന്റെ തകർച്ചക്ക് ശേഷം രൂപീകരിച്ച ഒരു സംഘടനയാണ്.
കോമൺവെൽത്ത് ഒഫ് നാഷൻസിന്റെ മാതൃകയിലുള്ള ഒരു രാഷ്ട്രങ്ങളുടെ കൂട്ടായ്‌മയാണിത്. അംഗരാഷ്ട്രങ്ങൾ തമ്മിലുള്ള വ്യാപാര, സാമ്പത്തിക, നിയമനിർമ്മാണ, സുരക്ഷാമേഖലകളിലെ ഏകീകരണം ലക്ഷ്യമാക്കിയാണ് കോമൺവെൽത്ത് ഒഫ് ഇൻഡിപെന്റന്റ് സ്റ്റേറ്റ്സ് പ്രവർത്തിക്കുന്നത്. ഐക്യരാഷ്ട്രസഭയുടെ സമാധാന സേനയുടെ ഭാഗമായി കോമൺവെൽത്ത് ഒഫ് ഇൻഡിപെന്റന്റ് സ്റ്റേറ്റ്സ് തജാക്കിസ്താനിൽ പ്രവർത്തിച്ചിരുന്നു.


</doc>
<doc id="169970" url="https://ml.wikipedia.org/wiki?curid=169970" title="ജെ. ശശികുമാർ">
ജെ. ശശികുമാർ

ഒരു ആദ്യകാല മലയാളചലച്ചിത്രസംവിധായകനും തിരക്കഥാകൃത്തുമാണ് ജെ. ശശികുമാർ (ജ. 1927 ഒക്ടോബർ 14 - മ.2014 ജൂലൈ 17). ഒരു തമിഴ് ചിത്രം ഉൾപ്പെടെ 131 ചിത്രങ്ങളാണ് ഇദ്ദേഹം സംവിധാനം ചെയ്തിട്ടുള്ളത്.

1927 ഒക്ടോബർ 14-ന് ആലപ്പുഴ ജില്ലയിലെ പൂന്തോപ്പിൽ എൻ.എൽ. വർക്കിയുടെയും മറിയാമ്മയുടെയും എട്ടുമക്കളിൽ മൂന്നാമനായി ജനിച്ചു. ജോൺ എന്നായിരുന്നു മാതാപിതാക്കൾ നൽകിയ നാമം. പിന്നീട് കുടുംബം പൂന്തോപ്പിൽ നിന്നും ആലപ്പുഴയിലേക്കു താമസം മാറി. ആലപ്പുഴ ലിയോ തേർട്ടീന്ത് സ്കൂളിൽ പ്രാഥമിക വിദ്യാഭ്യാസം പൂർത്തിയാക്കി. അഞ്ചാം ക്ലാസ് വിദ്യാഭ്യാസകാലയളവിൽ ഫാ. മെക്കിൾ പ്രാ എന്ന മെക്സിക്കൻ രക്തസാക്ഷിയെക്കുറിച്ച് വായിച്ച പുസ്തകത്തിൽ നിന്നും ഉൾക്കൊണ്ട പ്രേരണയാൽ ജീവാർപ്പണം എന്ന നാടകം എഴുതി അവതരിപ്പിച്ചു. എറണാകുളം തേവര കോളേജിലും ആലപ്പുഴ എസ്.ഡി. കോളേജിലുമായി കോളേജ് വിദ്യാഭ്യാസം നടത്തി. എസ്.ഡി. കോളേജിൽ ധനതത്വശാസ്ത്രം പഠിച്ച കാലയളവിൽ നാടകത്തിലും സ്പോർടസിലും സജീവമായിരുന്നു.

സർവകലാശാലാ തലത്തിൽ വിജയം വരിച്ചതിനാൽ പൊലീസിൽ ചേരാൻ സാഹചര്യം ഒത്തു വന്നെങ്കിലും വീട്ടുകാരുടെ എതിർപ്പുമൂലം അതിൽ നിന്നും പി‌ൻവാങ്ങി നാടകരംഗത്തു സജീവമായി. 1954 കാലഘട്ടത്തിൽ അടൂർ പാർഥസാരഥി തിയറ്റേഴ്സിൽ ജഗതി എൻ.കെ. ആചാരിയുടെ നാടകത്തിൽ അഭിനയിച്ചു. പിന്നീട് ചില ചലച്ചിത്രങ്ങളിലും അഭിനയിച്ചിട്ടുണ്ട്.

2014 ജൂലൈ 17ന് കൊച്ചിയിലെ സ്വകാര്യ ആശുപത്രിയിൽ അന്തരിച്ചു.

ഉദയായുടെ നിർമ്മാണത്തിൽ പ്രേംനസീറിനെ നായകനാക്കി 1952-ൽ പുറത്തിറങ്ങിയ വിശപ്പിന്റെ വിളി എന്ന ചിത്രത്തിലെ വില്ലൻ കഥാപാത്രത്തെ അവതരിപ്പിച്ചു. ഉദയാ സ്റ്റുഡിയോ ഉടമ കുഞ്ചാക്കോയുമായുള്ള സൗഹൃദത്തിൽ നിന്നുമാണ് ഈ അവസരം ലഭിച്ചത്. ജോൺ എന്ന പേരിനു സുഖമില്ല എന്ന കാരണത്താൽ കുഞ്ചാക്കോയും കെ.വി. കോശിയും തിക്കുറിശ്ശിയെ സമീപിക്കുകയും അദ്ദേഹം നിരവധി പേരുകൾ കുറിയിടുകയും ചെയ്തു. ഇതിൽ നിന്നും കുഞ്ചാക്കോ കുറിയെടുത്താണ് ജോൺ എന്ന നാമം ശശികുമാർ എന്നാക്കിയത്. പ്രേംനസീറിന്റെയും ബഹദൂറിന്റെയും ഉമ്മറിന്റെയും പേരുകൾ ഇതോടൊപ്പമാണ് കുറിയെടുത്തത്. എന്നാൽ ഉമ്മറിനായി തിരഞ്ഞെടുക്കപ്പെട്ട സ്നേഹജാൻ എന്ന നാമം അദ്ദേഹം "ഉമ്മ" എന്ന ഒരു ചിത്രത്തിൽ മാത്രമാണ് ഉപയോഗിച്ചത്. തിരമാല, ആശാദീപം, വേലക്കാരൻ തുടങ്ങിയ ചില ചിത്രങ്ങളിൽ ശശികുമാർ അഭിനയിച്ചു. വേലക്കാരൻ എന്ന ചിത്രത്തിൽ യേശുദാസിന്റെ പിതാവ് അഗസ്റ്റിൻ ജോസഫിന്റെ പിതാവായിട്ടാണ് അഭിനയിച്ചത്.

ഒരു ദിവസം മൂന്നു ചിത്രം വരെ ഇദ്ദേഹം സംവിധാനം ചെയ്തിട്ടുണ്ട്. കൂടാതെ 1980-ൽ മാത്രം 13 ചിത്രം സംവിധാനം ചെയ്തു. സേതുബന്ധനം, പ്രവാഹം, സിന്ധു തുടങ്ങിയ ചിത്രങ്ങൾ ആ വർഷത്തെ വൻവിജയങ്ങളായിരുന്നു. ഡോളർ എന്ന ചിത്രമാണ് നിലവിൽ അവസാനമായി സംവിധാനം ചെയ്തത്. ഈ ചിത്രത്തിലാണ് പദ്മിനി എന്ന നടി അവസാനമായി അഭിനയിച്ചത്. 130 മലയാളചലച്ചിത്രങ്ങളും ഒരു തമിഴ് ചിത്രവും സംവിധാനം ചെയ്ത ഇദ്ദേഹം പ്രേംനസീറിനെ നായകനാക്കി മാത്രം 84 ചിത്രങ്ങളും അതോടൊപ്പം ഷീലയെ നായികയാക്കി 47 ചിത്രങ്ങളും സംവിധാനം ചെയ്തു.

വിമൽ കുമാറിന്റെ ഉമ്മ എന്ന 1960-ലെ ചിത്രത്തിൽ സഹസംവിധായകനായി പ്രവർത്തിച്ചു. ഹിന്ദി ചലച്ചിത്രമായ രാമരാജ്യത്തിന്റെ മലയാളത്തിലെ തിരക്കഥ രചിച്ചത് ഇദ്ദേഹമാണ്. സീത എന്ന ഈ ചിത്രത്തിലൂടെയാണ് ആദ്യമായി തിരക്കഥ തയ്യാറാക്കിയത്. തുടർന്ന് പ്രേംനസീറിന്റെ നിർദ്ദേശപ്രകാരം തിരുവനന്തപുരം മെറിലാൻഡ് സ്റ്റുഡിയോയിൽ പ്രവേശിച്ചു. അവിടെ ആദ്യമായി ക്രിസ്മസ് രാത്രി എന്ന ടി.കെ. ബാലചന്ദ്രൻ നായകനായ ചിത്രത്തിലാണ് പ്രവർത്തിച്ചത്. ചെന്നൈയിലെ തോമസ് പിക്ചേഴ്സിന്റെ ഒരാൾകൂടി കള്ളനായി എന്ന ചിത്രത്തിലൂടെയാണ് ആദ്യമായി സ്വതന്ത്ര സംവിധായകനായത്. എന്നാൽ രണ്ടാമത് സംവിധാനം ചെയ്ത കുടുംബിനി എന്ന ചിത്രത്തിലൂടെയാണ് ഇദ്ദേഹം ശ്രദ്ധിക്കപ്പെട്ടത്. മലയാളത്തിലെ ആദ്യ ശബ്ദചലച്ചിത്രമായ ബാലനിലെ നായകനായി അഭിനയിച്ച കെ.കെ. അരൂരിന്റെ അവസാന ചിത്രമായിരുന്നു ഇത്. ജയഭാരതി, കവിയൂർ പൊന്നമ്മ എന്നിവർ ശശികുമാറിന്റെ ചിത്രത്തിലൂടെയാണ് അഭിനയം ആരംഭിച്ചത്.



</doc>
<doc id="169972" url="https://ml.wikipedia.org/wiki?curid=169972" title="അബ്ദുൽ ഹമീദ് ലാഹോറി">
അബ്ദുൽ ഹമീദ് ലാഹോറി

ഇന്തോ-പേർഷ്യൻ ചരിത്രകാരനായിരുന്നു അബ്ദുൽ ഹമീദ് ലാഹോറി‍. യഥാർഥനാമം അബ്ദുൽ ഹമീദ് ലാഹാവ്രി എന്നായിരുന്നു. മുഗൾ ചക്രവർത്തി ഷാജഹാന്റെ ആസ്ഥാന ചരിത്രകാരനായിരുന്ന ഇദ്ദേഹം ഷാജഹാന്റെ ഭരണകാലത്തെ(1628-58)ക്കുറിച്ച് ഏറ്റവും വിശദവും ആധികാരികവുമായ വിവരണം നൽകുന്ന "പാദ്ഷാനാമ" എന്ന ചരിത്രഗ്രന്ഥത്തിന്റെ രചയിതാവ് കൂടിയാണ്. ഷാജഹാന്റെ ആദ്യത്തെ ഇരുപത് വർഷത്തെ ഭരണകാലത്തിന്റെ സമ്പൂർണ ചരിത്രമാണ് പാദ്ഷാനാമ. അബ്ദുൽഹമീദിന്റെ ജിവിതത്തെക്കുറിച്ച് വിശദവിവരങ്ങൾ അറിയാൻ കഴിഞ്ഞിട്ടില്ല. അമാലിസാലിഹ് എന്ന ഗ്രന്ഥത്തിന്റെ കർത്താവായ മുഹമ്മദു സാലിഹ്, അബ്ദുൽഹമീദ് വിഖ്യാതനായ എഴുത്തുകാരനാണെന്നും ഇദ്ദേഹം എ.ഡി. 1654-ൽ നിര്യാതനായെന്നും പ്രസ്താവിക്കുന്നു. അക്ബർനാമയുടെ കർത്താവായ അബുൽഫസലിന്റെ ശൈലിയിൽ തന്റെ ഭരണകാലചരിത്രം രചിക്കപ്പെടണമെന്ന് ഷാജഹാൻ ആഗ്രഹിക്കുകയും അതിനേറ്റവും അനുയോജ്യനെന്നു കണ്ട് അക്കാലത്ത് പാറ്റ്നയിൽ വിശ്രമാർഥം താമസിച്ചിരുന്ന അബ്ദുൽഹമീദ് ലാഹോറിയെ വിളിപ്പിക്കുകയും പ്രസ്തുത ചുമതല ഏല്പിക്കുകയും ചെയ്തു. ഷാജഹാന്റെ മന്ത്രിയായിരുന്ന അല്ലാമാ സാദുല്ലാ ഖാനായിരുന്നു അബ്ദുൽഹമീദിന്റെ രക്ഷാധികാരി. അബ്ദുൽഹമീദ് തനിക്കാദരണീയനായ അബുൽഫസലിന്റെ രചനാരീതി വശമാക്കിയിരുന്നു. വാർധക്യം മൂലം പരിക്ഷീണനായപ്പോൾ ഇദ്ദേഹത്തിന്റെ ശിഷ്യനും സഹായിയുമായ മുഹമ്മദ്വാരിസ് ഷാജഹാന്റെ അവശേഷിച്ച ഭരണകാലത്തിന്റെ ചരിത്രം രചിക്കുകയുണ്ടായി. അബ്ദുൽ ഹമീദിന്റെ പാദ്ഷാനാമയുടെ ചരിത്രത്തിന്റെ മൂല്യം നിർവിവാദമാണ്. അക്കാലത്തിന്റെ ഏറ്റവു സമഗ്രവും സൂക്ഷ്മവുമായ ചരിത്രം ഇതിൽ രേഖപ്പെടുത്തിയിട്ടുണ്ട്. കാഫിഖാനെപ്പോലുള്ള പിൽക്കാല ചരിത്രകാരൻമാർകൂടി ഈ ഗ്രന്ഥത്തെയാണ് പ്രധാനമായും ആശ്രയിക്കുന്നത്.



</doc>
<doc id="169973" url="https://ml.wikipedia.org/wiki?curid=169973" title="ഗവൺമെന്റ് പോളിടെക്നിക്ക് കോഴിക്കോട്">
ഗവൺമെന്റ് പോളിടെക്നിക്ക് കോഴിക്കോട്

കോഴിക്കോട് ജില്ലയിലെ വെസ്റ്റ് ഹില്ലിൽ സ്ഥിതി ചെയ്യുന്ന കേരള സർക്കാറിനു കീഴിലുള്ള സാങ്കേതിക വിദ്യാഭ്യാസ സ്ഥാപനമാണു് ഗവൺമെന്റ് പോളിടെക്നിക്ക് കോഴിക്കോട്.
വിവിധ എഞ്ചിനീയറിങ്ങ് ഡിപ്ലോമ വിഷയങ്ങൾ ഇവിടെ പഠിപ്പിക്കുന്നു.



</doc>
<doc id="169977" url="https://ml.wikipedia.org/wiki?curid=169977" title="വിശപ്പിന്റെ വിളി">
വിശപ്പിന്റെ വിളി

വിശപ്പിന്റെ വിളി എന്നത് 1952ൽ മുതുകുളം രാഘവൻ പിള്ളരചിച്ച് മോഹൻ റാവു സംവിധാനം ചെയ്ത കുഞ്ചാക്കോയും കെ.വി കോശിയും ചേർന്നു നിർമ്മിച്ച ചലച്ചിത്രമാണ്. ഉദയായുടെ ബാനറിൽ ആണ് ഇത് പുറത്ത് വന്നത്.. പ്രേം നസീർ (അബ്ദുൾ ഖാദർ), തിക്കുറിശ്ശി, കുമാരി തങ്കം പങ്കജവല്ലി എസ്.പി. പിള്ള തുടങ്ങിയവർ വേഷമിട്ട ഈ ചിത്രം ഒരു ചെറിയ ബജറ്റിൽ ചെയ്ത ചിത്രമാണെങ്കിലും വൻ വിജയമായി. 1952ൽ പത്ത് സിനിമ ഉണ്ടായിരുന്നെങ്കിലും അമ്മ മാത്രമാണ് വേറെ വിജയിച്ചത്.പ്രേംനസീർ നായകനായി അഭിനയിച്ച രണ്ടാമത് ചലച്ചിത്രമാണ് വിശപ്പിന്റെ വിളി. ആദ്യസിനിമയായ മരുമകളിൽഅബ്ദുൾ ഖാദർ എന്നപേരിൽ അഭിനയിച്ചശേഷം ഈ ചിത്രത്തിലാണ് തിക്കുറിശ്ശിയുടെ നിർദ്ദേശപ്രകാരം പ്രേം നസീർ എന്ന പേർ സ്വീകരിച്ചത്. 
ഗാനങ്ങൾ : അഭയദേവ് <br>
ഈണം :പി.എസ്. ദിവാകർ


</doc>
<doc id="169980" url="https://ml.wikipedia.org/wiki?curid=169980" title="ചെറുമോത്ത്">
ചെറുമോത്ത്

കോഴിക്കോട് ജില്ലയിലെ വളയം പഞ്ചായത്തിലെ ഒരു വാർഡാണ് ചെറുമോത്ത്. ഇവിടെ രണ്ടു സ്കൂൾ ഒരു മദ്രസ പ്രവർത്തിക്കുന്നു


</doc>
<doc id="169983" url="https://ml.wikipedia.org/wiki?curid=169983" title="വട്ട നമ്പർ">
വട്ട നമ്പർ

മൈദമാവു് കൊണ്ടുണ്ടാക്കിയ ഒരു ആഹാര പദാർത്ഥമാണു് വട്ട നമ്പർ. മൈദമാവും മുട്ടയുടെ വെള്ളയും ഒപ്പം മഞ്ഞനിറത്തിനായി അല്പം മഞ്ഞളും ചേർത്താണു് ഇതു് 
ഉണ്ടാക്കുന്നതു്.

മൈദമാവു് നന്നായി മുട്ടയുടെ വെള്ള ചേർത്തു് ഉടച്ചു കലക്കി കുഴമ്പുരൂപത്തിലാക്കുക. അരക്കപ്പ് വെള്ളത്തിൽ നന്നായി കലക്കിയ മഞ്ഞൾപ്പൊടിവെള്ളം മിശ്രിതത്തിലേക്കു് ഒഴിക്കുക. നന്നായി
ഇളക്കുക. ശേഷം പഞ്ചസാര മിശ്രിതത്തിലേക്കു് ഇട്ടു്കൊണ്ടു് നന്നായി ഇളക്കുക. അവസാനം ഒരുനുള്ളു് ഉപ്പു് ഇട്ടു് മിശ്രിതം നന്നായി ഇളക്കുക. അല്പനേരം അടച്ചു വയ്ക്കുക. അടുത്തതായി ഒരു ഓട്ട പാത്രത്തിന്റെ സഹായത്തോടെ മിശ്രിതം പരന്ന പാത്രത്തിലേക്ക് ഉറ്റിക്കുക. ശേഷം ഇതു് ചുടാക്കിയ എണ്ണയിലേക്കു് മറിച്ചിട്ടു് വേവിച്ചെടുക്കുക. വേവിച്ചവ എണ്ണ
കളയുന്നതിനായി പേപ്പർ വച്ച പാത്രത്തിലേക്ക് എടുത്തിടുക.


</doc>
<doc id="169992" url="https://ml.wikipedia.org/wiki?curid=169992" title="ഗുഹ്യസമാജ തന്ത്രം">
ഗുഹ്യസമാജ തന്ത്രം

നിഗൂഢബുദ്ധമതത്തിലെ ഏറ്റവും പ്രധാനപ്പെട്ട വിശുദ്ധലിഖിതങ്ങളിൽ ഒന്നാണ് ഗുഹ്യസമാജ തന്ത്രം.


</doc>
<doc id="169993" url="https://ml.wikipedia.org/wiki?curid=169993" title="സ്വന്തമെവിടെ ബന്ധമെവിടെ">
സ്വന്തമെവിടെ ബന്ധമെവിടെ

ശശികുമാറിന്റെ സംവിധാനത്തിൽ 1984-ൽ പുറത്തിറങ്ങിയ ഒരു മലയാളചലച്ചിത്രമാണ് സ്വന്തമെവിടെ ബന്ധമെവിടെ. ശശികുമാറിന്റെ തന്നെ സംവിധാനത്തിൽ 1965-ൽ പ്രദർശനത്തിനെത്തിയ തൊമ്മന്റെ മക്കൾ എന്ന ചിത്രത്തിന്റെ പുനരാവിഷ്കരണമാണ് ഈ ചിത്രം. മോഹൻലാൽ, ലാലു അലക്സ്, സ്വപ്ന, മേനക, ജോസ് പ്രകാശ് എന്നിവർ പ്രധാനകഥാപാത്രങ്ങളെ അവതരിപ്പിച്ചിരിക്കുന്നു.



</doc>
<doc id="169996" url="https://ml.wikipedia.org/wiki?curid=169996" title="അറവങ്കര">
അറവങ്കര

മലപ്പുറം ജില്ലയിൽ പൂക്കോട്ടൂർ പഞ്ചായത്തിൽ സ്ഥിതി ചെയ്യുന്ന ചെറു പട്ടണമാണ് അറവങ്കര. നാഷണൽ ഹൈവേ 213 കോഴിക്കോട് പാലക്കാട് റോഡിൽ മലപ്പുറത്തു നിന്നും ഒൻപതു കിലോമീറ്റർ മാറിയാണ് അറവങ്കര. അറവങ്കരയെ പ്രധാനമായും നാലുഭാഗങ്ങളായി അറിയപ്പെടുന്നു. അറവങ്കര പഞ്ചായത്തു പടി, അറവങ്കര അങ്ങാടി, അറവങ്കര സ്കൂൾപടി, അറവങ്കര ന്യൂ ബസാർ എന്നിവയാണ് അവ.

=പൊതു വിവരങ്ങൾ=
പൂക്കോട്ടൂർ പഞ്ചായത്തിലെ പന്ത്രണ്ടാം വാർഡ് ഉൾപെടുന്ന പ്രദേശമാണ് അറവങ്കര. മുഹമ്മദ് വടക്കേകണ്ടി ആണ് വാർഡ് മെമ്പർ.പൂക്കോട്ടൂർ ഗ്രാമപഞ്ചായത്തിന്റെ ഭരണസിരാകേന്ദ്രം സ്ഥിതിചെയ്യുന്നത് അറവങ്കരയിലാണ്. പഞ്ചായത്തിലെ പ്രധാന പ്രാഥമികാരോഗ്യ കേന്ദ്രവും ഗവൺമെന്റ് ഹയർ സെക്കൻഡറി സ്കൂളും മൃഗാശുപത്രിയും സ്ഥിതിചെയ്യുന്നതും അറവങ്കരയിലാണ്.പൂക്കോട്ടൂർ സർവീസ് സഹകരണ ബാങ്കിന്റെ ഈവനിംഗ് ബ്രാഞ്ച് ന്യൂബസാറിൽ പ്രവർത്തിക്കുന്നു.

=അറവങ്കര ന്യൂ ബസാർ=
അറവങ്കരയുടെ പടിഞ്ഞാറേ അറ്റമാണ് ന്യൂ ബസാർ. പഞ്ചായത്തിലെ പ്രധാന ആശുപത്രി അറവങ്കര ന്യൂബസാറിനു തെക്കുവശത്ത് ചെറുവെള്ളൂർ റോഡിലാണ് സ്ഥിതി ചെയ്യുന്നത്. പൂക്കോട്ടൂർ പഞ്ചായത്തിൽ ഏറ്റവും കൂടുതൽ അന്യസംസ്ഥാന തൊഴിലാളികൾ ജോലി ചെയ്യുന്നതും താമസിക്കുന്നതും ഈ പ്രദേശത്താണ്. ഫാൻസി ചെരുപ്പ് നിർമ്മാണവുമായി ബന്ധപ്പെട്ടാണ് കൂടുതൽ അന്യസംസ്ഥാന തൊഴിലാളികൾ ജോലി ചെയ്യുന്നത്.മീഡിയാ വൺ പതിനാലാം രാവ് ഫെയിം അസ്‌ഹദ് പൂക്കോട്ടൂർ ഈ നാട്ടുകാരനാണ്.

=പ്രധാന ഗവൺമെന്റ് സ്ഥാപനങ്ങൾ=

=പ്രധാന വ്യക്തികൾ=

=മത സ്ഥാപനങ്ങൾ=
=സന്നദ്ധ സംഘടനകൾ=
=കലാ സാംസ്കാരിക കേന്ദ്രങ്ങൾ=
=ചിത്ര സഞ്ചയം=


</doc>
<doc id="170006" url="https://ml.wikipedia.org/wiki?curid=170006" title="ഹുസൈൻ">
ഹുസൈൻ



</doc>
<doc id="170010" url="https://ml.wikipedia.org/wiki?curid=170010" title="ഹസൻ">
ഹസൻ



</doc>
<doc id="170028" url="https://ml.wikipedia.org/wiki?curid=170028" title="അഖബ ഉടമ്പടി">
അഖബ ഉടമ്പടി

മക്കയിൽ നിന്നും മിനായിലേക്കുള്ള വഴിയിൽ സ്ഥിതി ചെയ്യുന്ന അഖബ എന്ന സ്ഥലത്തു വെച്ച് മുഹമ്മദ് നബിയും യഥ്‌രിബ്കാരും ചെയ്ത ഉടമ്പടികളാണ് അഖബ ഉടമ്പടികൾ. ഇവ ഒന്നാം അഖബ ഉടമ്പടി, രണ്ടാം അഖബ ഉടമ്പടി എന്നിങ്ങനെ അറിയപ്പെടുന്നു.
ഹജ്ജ് തീർത്ഥാടനത്തിന്‌ വന്നിരുന്ന ആളുകളോട് മുഹമ്മദ്നബി തന്റെ സന്ദേശം സമർപ്പിച്ച് കൊണ്ടിരുന്നു. ക്രിസ്തുവർഷം 610 ൽ യഥ്‌രിബിൽ നിന്ന് വന്ന ആറു പേരടങ്ങിയ സംഘം ഈ സന്ദേശത്തിൽ ആകൃഷ്ടരാവുകയും നബിയുടെ അനുയായികളായി മാറുകയും ചെയ്തു. അവർ തിരിച്ച്ചെന്ന് യഥ്‌രിബിൽ പ്രബോധനം നടത്തുകയും അടുത്ത വർഷം ഈ സംഘത്തിലെ അഞ്ചു പേരും വേറെ ഏഴു പേരുമടക്കം 12 പേർ വന്നു. പരസ്പരം ശത്രുതയിൽ കഴിഞ്ഞിരുന്ന ഔസ്, ഖസ്രജ് ഗോത്രക്കാരായിരുന്നു ഇവർ. വന്നവരിൽ 10പേർ ഖസ്രജ് ഗോത്രക്കരും 2 പേർ ഔസ് ഗോത്രക്കാരുമായിരുന്നു. ദൈവത്തിൽ പങ്കു ചേർക്കുകയോ മോഷ്ടിക്കുകയോ വ്യഭിചരിക്കുകയോ സന്താനങ്ങളെ വധിക്കുകയോ മറ്റൊരാളെക്കുറിച്ച് ദുരാരോപണം നടത്തുകയോ ഏഷണി പറയുകയോ ന്യായമായ കാര്യങ്ങളിൽ മുഹമ്മദ് നബിയെ ധിക്കരിക്കുകയോ ഇല്ലെന്ന് അവരെക്കൊണ്ട് ഉടമ്പടി ചെയ്യിച്ചു. ഇവരുടെ അഭ്യർത്ഥനപ്രകാരം യഥ്‌രിബിൽ പ്രബോധനം നടത്താനായി മുസ്അബ് ഇബ്നു ഉമൈർ എന്ന അനുചരനെ പ്രവാചകൻ അവർക്കൊപ്പം അയച്ചു. ഇതാണ് ഒന്നാം അഖബ ഉടമ്പടി. 
മുസ്അബിന്റെ പ്രവർത്തന ഫലമായി ഒരു വർഷത്തിനകം ഒരു മുസ്‌ലിമെങ്കിലുമില്ലാത്ത ഒറ്റ വീടും യഥ്‌രിബിൽ ഇല്ലെന്ന അവസ്ഥവന്നു. അടുത്ത വർഷം ഹജ്ജിന് മദീനയിൽ നിന്നും 75 മുസ്‌ലിംകൾ മക്കയിലെത്തി. ഖസ്റജ് ഗോത്രത്തിലെ 62 പുരുഷന്മാരും, 2 സ്ത്രീകളും ഔസ് ഗോത്രത്തിലെ 11 പുരുഷന്മാരുമാണ് സംഘത്തിലുണ്ടായിരുന്നത്. ചന്ദ്രമാസമായ ദുൽഹിജ്ജ 12 ന് അർധരാത്രി നബിയുമായി അഖബയിൽ അവർ സന്ധിച്ചു. അന്ന് വിശ്വാസിയായിട്ടില്ലാത്ത പിതൃവ്യൻ അബ്ബാസിനോടൊപ്പമാണ് മുഹമ്മദ് എത്തിയത്. അബ്ബാസ് അവരോട് പറഞ്ഞു: " " ഖസ്രജ് ഗോത്രക്കാരെ, മുഹമ്മദിന് ഞങ്ങൾക്കിടയിലുള്ള സ്ഥാനം നിങ്ങൾക്കറിയാമല്ലോ? ഞങ്ങളുടെ ആളുകളിൽ നിന്നും ഇത്രയും കാലം ഞങ്ങൾ അവനെ സംരക്ഷിച്ചു പോന്നിട്ടുണ്ട്. സ്വന്തം ജനതയിൽ അന്തസ്സുള്ളവനും സ്വന്തം നാട്ടിൽ സംരക്ഷിക്കപ്പെടുന്നവനുമാണ് അവൻ. എങ്കിലും ഇപ്പോൾ നിങ്ങളുടെ നാട്ടിലേക്ക് വരാനും നിങ്ങളോടൊപ്പം ചേരാനും അവൻ ആഗ്രഹിക്കുന്നു.അവന്ന് കൊടുത്ത വാക്കിൽ നിന്നും വ്യതിചലിക്കില്ലെന്നും എതിരാളികളിൽ നിന്നും അവനെ സംരക്ഷിക്കുമെന്നും ഉറപ്പുണ്ടെങ്കിൽ മാത്രം നിങ്ങൾക്ക് അവനെ ഏറ്റെടുക്കാം. അതല്ല, നിങ്ങളോടൊപ്പം വന്ന ശേഷം അവനെ ചതിക്കാനാണ് ഭാവമെങ്കിൽ ഇപ്പോൾ തന്നെ അവനെ വിട്ടേക്കുയാണ് നല്ലത്"." അവർ പറഞ്ഞു താങ്കൾ പറഞ്ഞത് ഞങ്ങൾ ചെവികൊള്ളുന്നു, അല്ലാഹുവിന്റെ ദൂതരെ പറയൂ അങ്ങേക്കു വേണ്ടി എന്തു നിബന്ധനകളാണ് ഞങ്ങൾ പാലിക്കേണ്ടത്. ഈ സമയത്ത് മുഹമ്മദ് നബി അവർക്ക് ഏതാനും ഖുർആൻ സൂക്തങ്ങൾ ഓതിക്കേൾപ്പിച്ചശേഷം പറഞ്ഞു: നിങ്ങൾ ദൈവത്തിനു മാത്രം കീഴ്പ്പെടുകയും അവനിൽ ഒന്നിനെയും പങ്കു ചേർക്കാതിരിക്കുയും ചെയ്യണം. നിങ്ങളുടെ സ്ത്രീകളേയും കുട്ടികളേയും നിങ്ങൾ ഏതുവിധം സംരക്ഷിക്കുന്നുവോ അതേ വിധം എന്നെയും സംരക്ഷിക്കണം. ഉടനേ അവരിലെ നേതാക്കൾ നബിയുടെ കൈ പിടിച്ചുകൊണ്ട് പറഞ്ഞു: "അല്ലാഹുവിന്റെ ദൂതരേ സ്ത്രീകളെ സംരക്ഷിക്കുന്നതിനേക്കാളധികം ഞങ്ങൾ അങ്ങയെ സംരക്ഷിക്കും. ആയുധത്തിന്റെ കൂട്ടാളികളും യുദ്ധത്തിന്റെ സന്തതികളുമാണ് ഞങ്ങൾ. ഞങ്ങളുടെ പാരമ്പര്യമാണത്. ജൂതന്മാരും ഞങ്ങളും തമ്മിൽ ചില കരാറുകളുണ്ട് ,അവയെല്ലാം ഞങ്ങളിതാ പൊട്ടിച്ചെറിയുന്നു. എന്നാൽ ഞങ്ങൾ ഇങ്ങനെയൊക്കെ ചെയ്ത ശേഷം അല്ലാഹു താങ്കൾക്ക് വിജയം നൽകിയാൽ ഞങ്ങളെ ഉപേക്ഷിച്ച് സ്വന്തം ജനതയുടെ അടുത്തേക്ക് താങ്കൾ തിരിച്ചു പോയ്ക്കളയുമോ?". അതുകേട്ട് മുഹമ്മദ് പറഞ്ഞു: "ഒരിക്കലുമില്ല. നിങ്ങളോടുള്ള ശത്രുത എന്നോടുള്ള ശത്രുതയാണ്, നിങ്ങളുടെ രക്തം എന്റെയും രക്തമാണ്. നിങ്ങൾ എന്റേതും ഞാൻ നിങ്ങളുടേതുമാണ്. നിങ്ങൾ യുദ്ധം ചെയ്യുന്നവരോടൊക്കെ ഞാനും യുദ്ധം ചെയ്യും. നിങ്ങൾ സന്ധി ചെയ്യുന്നവരോടൊക്കെ ഞാനും സന്ധി ചെയ്യും". അവരെല്ലാവരും കൈ നീട്ടി, നബിയും കൈനീട്ടി. അങ്ങനെ അവർ ഉടമ്പടി ചെയ്തു. സ്ത്രീകൾ പ്രതിജ്ഞചെയ്യുമ്പോൾ നബിയുടെ കൈ പിടിച്ചിരുന്നില്ല. പിന്നീട് അവരിൽ നിന്ന് 12 പേരെ നേതാക്കളായി തെരെഞ്ഞെടുത്തു. ഇതാണ് രണ്ടാം അഖബ ഉടമ്പടി.
ഇസ്‌ലാമിക ചരിത്രത്തിലെ വഴിത്തിരിവായി അഖബ ഉടമ്പടി മാറി. മദീനയിൽ ഒരു ഇസ്‌ലാമിക രാഷട്രം സ്ഥാപിക്കാൻ അടിത്തറയായത് അഖബ ഉടമ്പടിയാണ്. മക്കയിലെ പ്രതികൂലാവസ്തയിൽ നിന്നും മോചനം നേടി നിർഭയമായി തന്റെ സന്ദേശം പ്രചരിപ്പിക്കാൻ പറ്റിയ ഒരിടം മുഹമ്മദിന് ലഭിച്ചു. ഔസ്-ഖസ്റജ് ഗോത്രക്കാരെ സംബന്ധിച്ചേടത്തോളം നബിയുമായുള്ള ഉടമ്പടി ഒരു ചിരകാലാഭിലാഷത്തിന്റെ സാക്ഷാൽക്കാരമായിരുന്നു. യഥ്രിബിലെ ഭൂരിപക്ഷമായിരുന്ന അവർ അവിടുത്തെ മറ്റൊരു പ്രബല വിഭാഗമായ ജൂതന്മാരുമായി ശത്രുതയിലായിരുന്നു. ക്രിസ്ത്യാനികളും ജൂതന്മാരുമായി ശത്രുതയിലായിരുന്നു. ഇരു ഭാഗത്തു നിന്നുമുള്ള ആക്രമണം കാരണം ജൂതന്മാർക്ക് വമ്പിച്ച ആൾ നഷ്ടവും ധനനഷ്ടവുമുണ്ടായി. ഇതിൽ നിന്നും രക്ഷനേടാൻ അവർ പ്രയോഗിച്ച കുതന്ത്രത്തിന്റെ ഭാഗമായി ഔസ്-ഖസ്റജ് ഗോത്രങ്ങൾ പരസ്പരം ബദ്ധവൈരികളായി മാറി. ഇവർ തമ്മിൽ നിരന്തരം യുദ്ധം നടന്നു. അതിന്റെ ഫലമായി ശക്തി ക്ഷയിച്ച ഔസ്-ഖസ്റജ് വിഭാഗങ്ങളിൽ നിന്നും മദീനയുടെ അധികാരം കൈക്കലാക്കാൻ ജൂതന്മാർ ശ്രമിച്ചു വരികയായിരുന്നു. ഈ ഗോത്രങ്ങളിലെ ബഹു ഭൂരിപക്ഷം ജനങ്ങൾക്കും ഇതിൽ അമർഷമുണ്ടായിരുന്നു. തങ്ങളെ ഒന്നിപ്പിക്കുന്ന ശക്തനായ ഒരു നേതാവിനെ അവർ അന്വേഷിച്ചു കൊണ്ടിരിക്കുകയായിരുന്നു. മുഹമ്മദുമായി ഉടമ്പടിയിലെത്തിയതോടെ പരസ്പര വൈരം അവസാനിക്കുകയും ശക്തനായ ഒരു നേതാവിനെ അവർക്ക് ലഭിക്കുകയും ചെയ്തു.


</doc>
<doc id="170032" url="https://ml.wikipedia.org/wiki?curid=170032" title="ശ്രുതിപ്പെട്ടി">
ശ്രുതിപ്പെട്ടി

ഭാരതീയസംഗീതത്തിൽ, പഠനത്തിനും സാധകത്തിനും ചെറിയ കച്ചേരികൾക്കും സ്ഥായീശ്രുതി പകരാൻ ഉപയോഗിക്കുന്ന ഒരുപകരണമാണു് ശ്രുതിപ്പെട്ടി. രൂപത്തിൽ ഹാർമോണിയം പോലെയിരിക്കുന്ന ഈ ഉപകരണത്തിൽ ഹാർമോണിയത്തിൽ നിന്നും വ്യത്യസ്തമായി, വിവിധ സ്വരങ്ങൾക്കു വേണ്ടിയുള്ള കട്ടകൾ (Keys) ഇല്ല. ഉച്ചസ്ഥായി ‘സ’, ‘പ’ നീചസ്ഥായി ‘സ’ എന്നീ മൂന്നു സ്വരസ്ഥാനങ്ങൾ ക്രമപ്പെടുത്താൻ വേണ്ടിയുള്ള മൂന്നു വലിപ്പുകൾ (സ്വിച്ചുകൾ) മാത്രമാണു് നിയന്ത്രകമായി ഇവയിൽ ഉണ്ടാവുക. പുല്ലാങ്കുഴൽ കച്ചേരികളിലാണു് ശ്രുതിപ്പെട്ടികൾക്കു് കൂടുതൽ പ്രചാരം. 

ഹാർമോണിയം എത്തുന്നതിനുമുമ്പ് ഇന്ത്യയിലെ സംഗീതസദസ്സുകളിൽ ശ്രുതി സ്ഥിരപ്പെറ്റുത്താൻ ഉപയോഗിച്ചിരുന്നതു് കൂടുതൽ സങ്കീർണ്ണതയും അദ്ധ്വാനവുമുള്ള തംബുരു അല്ലെങ്കിൽ നാദസ്വരം എന്നീ ഉപകരണങ്ങളായിരുന്നു. കർണ്ണാടകത്തിലെ യക്ഷഗാനം പോലുള്ള കലകളിൽ ആലാപനത്തിനു ശ്രുതി ചേർക്കാൻ മകുടിയും ഉപയോഗിച്ചിരുന്നു. പിൽക്കാലത്തു് ഹാർമോണിയം വ്യാപകമായി ഉപയോഗിക്കാൻ തുടങ്ങി. എങ്കിലും സ്ഥിരമായ ഒരു ശ്രുതി നൽകുന്നതിനു് ഹാർമ്മോണിയത്തിലെ കട്ടകൾ ആവശ്യമില്ല എന്ന വസ്തുത കണക്കിലെടുത്തു് അത്തരം കട്ടകൾ ഒഴിവാക്കി അതിനെക്കാൾ ലളിതമായ ഒരു ഉപകരണമായി ശ്രുതിപ്പെട്ടി കണ്ടുപിടിക്കപ്പെട്ടു. 

ആധുനികകാലത്തു് ശ്രുതിപ്പെട്ടി അന്താരാഷ്ട്ര തലത്തിൽ തന്നെ പ്രചാരത്തിൽ എത്തിപ്പെട്ടിട്ടുണ്ടു്. തൊണ്ണൂറുകളുടെ ആരംഭത്തിൽ പ്രശസ്ത ഐറിഷ് സംഗീതജ്ഞൻ നോയ്രീൻ നീ റിയായ്ൻ അദ്ദേഹത്തിന്റെ പരിപാടികളിൽ ഉൾപ്പെടുത്തിക്കൊണ്ടു് ശ്രുതിപ്പെട്ടിയെ അയർലണ്ടിൽ അവതരിപ്പിച്ചു. പിന്നീട് സ്കോട്ട്ലന്റിലെ കരീൻ പോൾവാർട്ട് എന്ന സ്കോട്ടിഷ് നാടൻ‌കലാകാരി അവരുടെ പാട്ടുകളിൽ ശ്രുതിപ്പെട്ടിയ്ക്കു കൂടി സ്ഥാനം നൽകി.

ഇലക്ട്രോണിക്സിന്റെ ആവിർഭാവത്തോടെ, പരമ്പരാഗതമായ ശ്രുതിപ്പെട്ടിക്കു പകരം കൂടുതൽ ലഘുവും വിലകുറവുള്ളതുമായ ഇലക്ട്രോണിൿ ശ്രുതിപ്പെട്ടി (ഇലക്ട്രോണിൿ തംബുരു) പ്രചാരത്തിലായിട്ടുണ്ടു്. തുടർച്ചയായി പ്രവർത്തിപ്പിക്കാൻ പ്രത്യേകമായി ഒരാൾ ആവശ്യമില്ലെന്നതും ഇലൿട്രോണിൿ ശ്രുതിപ്പെട്ടികളുടെ ഗുണങ്ങളിൽ പെട്ടതാണു്. 


</doc>
<doc id="170034" url="https://ml.wikipedia.org/wiki?curid=170034" title="സ്റ്റാർ അലയൻസ്">
സ്റ്റാർ അലയൻസ്

വിമാനക്കമ്പനികളുടെ ലോകത്തിലെ ആദ്യത്തേതും ഏറ്റവും വലുതുമായ സഖ്യമാണ് സ്റ്റാർ അലയൻസ് (നക്ഷത്ര സഖ്യം). ലോകത്തെ അഞ്ച് മുൻനിര വിമാനക്കമ്പനികളായ എയർ കാനഡ, ലുഫ്താൻസ, സ്കാൻഡിനേവിയൻ എയർലൈൻസ്, തായ് എയർവേയ്സ് ഇന്റർനാഷണൽ, യുണൈറ്റഡ് എയർലൈൻസ് എന്നിവ ചേർന്ന് 1997ൽ രൂപം കൊടുത്തതാണ് ഈ സഖ്യം. സഖ്യത്തിന്റെ ആസ്ഥാനം ജർമനിയിലെ ഫ്രാങ്ക്ഫർട്ട് വിമാനത്താവളത്തിനടുത്തുള്ള ഫ്രാങ്ക്ഫർട്ട് ആം മെയിൻ വിമാനത്താവളമാണ്.

 സ്ഥാപക അംഗം<br>
ലുഫ്താൻസ റീജിയണൽ അംഗങ്ങളെല്ലാം പൂർണ്ണമായി ഡോയിഷ് ലുഫ്താൻസ എ.ജി.യുടേതാണ് <br>

 2001ൽ പൂട്ടിപ്പോയി 


</doc>
<doc id="170038" url="https://ml.wikipedia.org/wiki?curid=170038" title="സുർഖി മിശ്രിതം">
സുർഖി മിശ്രിതം

കെട്ടിടനിർമ്മാണത്തിനുപയോഗിക്കുന്ന ഒരു ചുണ്ണാമ്പുമിശ്രിതമാണ്‌ (ലൈം മോർട്ടാർ) സുർഖി മിശ്രിതം അഥവാ സുർക്കി മിശ്രിതം. ചുണ്ണാമ്പ്, വെന്ത കളിമണ്ണിന്റെ നേർത്ത പൊടി (സുർഖി) എന്നിവ വെള്ളം ചേർത്ത് ഉണ്ടാക്കുന്ന മിശ്രിതമാണിത്. സാധാരണ മോർട്ടാറിലുപയോഗിക്കുന്ന മണലിനു പകരം സുർഖി ഉപയോഗിക്കുന്നതിനാൽ ഇതിന്‌ ചെലവ് കുറവായിരിക്കും. ഉറപ്പും കൂടും. വേവുകുറഞ്ഞ ഇഷ്ടിക പൊടിച്ചാണ്‌ ഇതിലെ ചേരുവയായ കളിമൺപൊടി സാധാരണ തയ്യാറാക്കുന്നത്.


</doc>
<doc id="170052" url="https://ml.wikipedia.org/wiki?curid=170052" title="അന്താരാഷ്ട്ര ചലച്ചിത്രോത്സവം (ഇന്ത്യ)">
അന്താരാഷ്ട്ര ചലച്ചിത്രോത്സവം (ഇന്ത്യ)

1952-ൽ ആരംഭിച്ച ഇന്ത്യയുടെ അന്താരാഷ്ട്ര ചലച്ചിത്രോത്സവം (IFFI). ഏഷ്യയിലെ തന്നെ ശ്രദ്ധേയമായ ഈ ചലച്ചിത്രോത്സവം എല്ലാ വർഷവും ഗോവയിൽ നടത്തപ്പെടുന്നു. ഭാരതസർക്കാരിന്റെ ഇൻഫർമേഷൻ ആന്റ് ബ്രോഡ്കാസ്റ്റിങ് മന്ത്രാലയവും ഗോവ സംസ്ഥാനസർക്കാരുമാണ് ഇതിന്റെ സംഘാടകർ.

മേളയുടെ ഇന്ത്യൻ പനോരമ വിഭാഗത്തിൽ ഇന്ത്യയിലെ വിവിധ ഭാഷകളിലെ തിരഞ്ഞെടുക്കപ്പെട്ട ചിത്രങ്ങളും പ്രദർശിപ്പിക്കുന്നു.
2013 നവംബർ 20 മുതലാണ് 44-ആമത് ചലച്ചിത്രോൽസം നടന്നത്. കന്യകാ ടാക്കീസ് ആണ് ഇന്ത്യൻ പനോരമയിൽ ആദ്യം അവതരിപ്പിച്ചത്. മേളയുടെ ഉദ്ഘാടനചിത്രമായി ഓസ്‌കർഅവാർഡ് ജേതാവ് ജിറി മെൻസലിന്റെ ചെക്ക് കോമഡി ചിത്രമായ ദി ഡോൺ യുവാൻസ് ആണ് പ്രദർശിപ്പിച്ചത്.

മേളയിൽ 160 വിദേശചിത്രങ്ങളും ഇന്ത്യൻ പനോരമയിൽ 151 ചിത്രങ്ങളുമാണ് പ്രദർശിപ്പിച്ചത്.

2012 നവംബർ 20-നാണ് 43-ആമത് ചലച്ചിത്രമേള ഗോവയിൽ ആരംഭിച്ചത്. ഡിസംബർ 3-ന് മേള അവസാനിച്ചു. ഒൻപതാമത് തവണയാണ് ഗോവയിൽ തുടർച്ചയായി ചലച്ചിത്രോത്സവം നടത്തുന്നത്. ഇന്ത്യൻ ചലച്ചിത്രത്തിനു നൂറ് വയസ്സ് തികയുന്ന അവസരത്തിൽ ഏർപ്പെടുത്തിയ 'സെഞ്ച്വറി പുരസ്‌കാരം' ഇത്തവണ മേളയുടെ പ്രത്യേകതയായിരുന്നു. 60 രാജ്യങ്ങളിൽനിന്നുള്ള മുന്നൂറോളം ചിത്രങ്ങളാണ് അവതരിപ്പിച്ചത്.

ആങ് ലീയുടെ ലൈഫ് ഓഫ് പൈ ഉദ്ഘാടന ചിത്രമായും മീരാ നായരുടെ 'റെലക്ടന്റ് ഫണ്ടമെന്റലിസ്റ്റ്' സമാപന ചിത്രമായും പ്രദർശിപ്പിച്ചു. പോളിഷ് സംവിധായകനായ ക്രിസ്റ്റോഫ് സനുസിയെ ആയുഷ്‌കാല നേട്ടത്തിനുള്ള പുരസ്കാരം നൽകി ആദരിച്ചു. കിം കി ഡൂക്ക്, പോൾ കോക്‌സ് എന്നിവർക്ക് സർഗാത്മക മികവിനുള്ള പുരസ്‌കാരം നൽകി.

ടി.വി. ചന്ദ്രന്റെ 'ഭൂമിയുടെ അവകാശികൾ', ഡോ. കെ. ഗോപിനാഥിന്റെ 'ഇത്രമാത്രം', മധുപാലിന്റെ 'ഒഴിമുറി', അഞ്ജലി മേനോന്റെ 'മഞ്ചാടിക്കുരു', ഡോ. ബിജുവിന്റെ 'ആകാശത്തിന്റെ നിറം' എന്നീ ചിത്രങ്ങളാണ് ഈ വിഭാഗത്തിൽ പ്രദർശിപ്പിച്ചത്. തിരക്കഥാകൃത്ത് ടി. ദാമോദരൻ, നിർമാതാവും സംവിധായകനുമായ അപ്പച്ചൻ എന്നിവരോടുള്ള ആദരസൂചകമായി ഇവരുടെ ചിത്രങ്ങൾ പ്രദർശിപ്പിച്ചു. അടൂർ ഗോപാലകൃഷ്ണന്റെ സ്വയംവരം, ഫാസിലിന്റെ മാമാട്ടിക്കുട്ടിയമ്മ, പ്രിയദർശന്റെ കാലാപാനി എന്നിവയും മൃണാൾസെൻ, അടൂർ ഗോപാലകൃഷ്ണൻ, ശ്യാം ബെനഗൽ, ഡോ. രാമനായിഡു, കെ. ബാലചന്ദ്രൻ എന്നിവരുടെ ചലച്ചിത്രങ്ങളും പ്രദർശിപ്പിച്ചു.

പനജിയിലെ "ഐനോക്‌സ്" മൾട്ടിപ്ലക്‌സും കലാഅക്കാദമി ഓഡിറ്റോറിയവുമാണ് ചലച്ചിത്രമേളയുടെ വേദികൾ. വിവിധ രാജ്യങ്ങളിൽ നിന്നായി 300 ഓളം ചിത്രങ്ങൾ പ്രദർശിപ്പിച്ചു. ഉദ്ഘാടനശേഷം ആദ്യമായി പോർച്ചുഗീസ് ചിത്രമായ "ദി കോൺസുൽ ഓഫ് ബോർഡാക്‌സ്" ആണ് പ്രദർശിപ്പിച്ചത്. ആദ്യമായി ത്രീഡി, ആനിമേഷൻ തരത്തിലുള്ള ചിത്രങ്ങൾക്കായി പ്രത്യേക വിഭാഗം ഈ വർഷം ഉൾപ്പെടുത്തിയിരുന്നു. 30 വർഷത്തെ ഇടവേളയ്ക്കു ശേഷം ലോക മത്സരവിഭാഗം ജൂറി ചെയർമാൻ അടൂർ ഗോപാലകൃഷ്ണൻ ജൂറിയിലേക്ക് 2011-ൽ തിരിച്ചുവരവു നടത്തി. ചലച്ചിത്രോത്സവത്തിന്റെ ശീർഷകചിത്രം ഷാജി എൻ.കരുണാണ് തയ്യാറാക്കിയത്. ഇതിന്റെ സംഗീതം നിർവഹിച്ചിരിക്കുന്നത് ദീപു കൈതപ്രമാണ്. ആദ്യമായി ഈ വർഷം ത്രീഡിയിലും ശീർഷകം തയാറാക്കിയിരുന്നു.

സലിം അഹമ്മദ് സംവിധാനം ചെയ്ത ആദാമിന്റെ മകൻ അബുവാണ് ലോകസിനിമാ മത്സരവിഭാഗത്തിൽ മലയാളത്തെ പ്രധിനിധീകരിച്ചത്. 
2011-ലെ ഇന്ത്യൻ പനോരമ വിഭാഗത്തിൽ 7 മലയാളചലച്ചിത്രം ഉൾപ്പെടെ 24 ചലച്ചിത്രങ്ങളും നോൺ ഫീച്ചർ ഫിലിം വിഭാഗത്തിൽ 21 ചിത്രങ്ങളും പ്രദർശിപ്പിച്ചു. സന്തോഷ് ശിവൻ സംവിധാനം ചെയ്ത മലയാളചലച്ചിത്രം ഉറുമിയാണ് പനോരമയിലെ ഉദ്ഘാടന ചിത്രമായി പ്രദശിപ്പിച്ചത്.

<div class="references-small">


</doc>
<doc id="170077" url="https://ml.wikipedia.org/wiki?curid=170077" title="അബ്ദുൽ ഹലീം ശരർ">
അബ്ദുൽ ഹലീം ശരർ

ഉർദു നോവലിസ്റ്റും പത്രപ്രവർത്തകനുമായിരുന്നു അബ്ദുൽ ഹലീം ശരർ (, ). ഇദ്ദേഹം 1860-ൽ ലക്നൗവിൽ ജനിച്ചു. പ്രാരംഭ വിദ്യാഭ്യാസം ലക്നൌവിലും ഉപരിവിദ്യാഭ്യാസം കൊൽക്കത്തയിലും നിർവഹിച്ചു. ഇദ്ദേഹം ഉർദു, പേർഷ്യൻ‍, അറബി എന്നീ ഭാഷകളിൽ പാണ്ഡിത്യം നേടി. ആദ്യകാലങ്ങളിൽ ഉർദുവിലും പേർഷ്യനിലും കവിതകളെഴുതിക്കൊണ്ടിരുന്നു. ലഖ്നൗവിലെ അവധ് അഖ്ബാർ എന്ന ഉർദു ദിനപത്രത്തിന്റെ പത്രാധിപസമിതിയിൽ അംഗമായതോടെ ധാരാളം ഗദ്യലേഖനങ്ങൾ എഴുതാനും പ്രസിദ്ധീകരിക്കാനും സന്ദർഭം ലഭിച്ചു. ആകർഷകമായ ശൈലീവൈദഗ്ദ്ധ്യം നേടിയ ഗദ്യകാരൻ എന്ന യശസ്സ് പത്രപ്രവർത്തനകാലത്ത് ആർജിക്കുവാൻ ഇദ്ദേഹത്തിനു സാധിച്ചു. ഗദ്യലേഖനങ്ങളോടൊപ്പം തന്നെ ധാരാളം ചെറുകഥകളും നോവലുകളും ഇദ്ദേഹം പ്രസിദ്ധീകരിക്കുകയുണ്ടായി.

ഉർദു നോവൽസാഹിത്യശാഖയ്ക്ക് ആധുനിക രൂപം നൽകിയ ശില്പികളിൽ ഒരാൾ കൂടിയാണ് ശരർ. നോവൽ രചനയുടെ നൂതന സാങ്കേതിക മാർഗങ്ങൾ ഉർദുസാഹിത്യത്തിൽ അവതരിപ്പിക്കുകയും പ്രചരിപ്പിക്കുകയും ചെയ്ത വ്യക്തികളിൽ പ്രമുഖൻ എന്ന സ്ഥാനം സാഹിത്യചരിത്രത്തിൽ ഇദ്ദേഹത്തിനുണ്ട്. ഉത്തരേന്ത്യൻ മുസ്ലീംസമുദായത്തിൽ അടിഞ്ഞുകിടക്കുന്ന അന്ധവിശ്വാസങ്ങളും അനാചാരങ്ങളും മിഥ്യാബോധങ്ങളും തന്റെ നോവലുകളിലൂടെ ഇദ്ദേഹം മറനീക്കിക്കാണിച്ചു. പാത്രപ്രധാനവും സംഭവ പ്രധാനവുമായ നോവലുകൾ ശരർ രചിച്ചിട്ടുണ്ട്. അവയെല്ലാംതന്നെ പുരോഗമനാശയങ്ങൾ ഉൾക്കൊള്ളുന്ന യഥാർഥ നോവലുകളാണ്. ശരറിന്റെ "ഫിർ ദൌസേ ബരീ" എന്ന നോവൽ ഹിന്ദി, ബംഗാളി, മറാഠി, ഗുജറാത്തി തുടങ്ങിയ പല ഭാരതീയ ഭാഷകളിലും പരിഭാഷപ്പെടുത്തിയിട്ടുണ്ട്. 1926-ൽ ലക്നൌവിൽ അന്തരിച്ചു.



</doc>
<doc id="170080" url="https://ml.wikipedia.org/wiki?curid=170080" title="കബീർ ദാസ്">
കബീർ ദാസ്

കബീർ ദാസ്(1440–1518)(also Kabīra) (Hindi: कबीर, Punjabi: ਕਬੀਰ, Urdu: کبير‎) ഒരു മുസ്ലീം നെയ്ത്തുകാരൻ ആയിരുന്ന കബീർ ഭാരതത്തിലെ പ്രശസ്തരിൽ പ്രശസ്തനായ കവിയും സർവ്വോപരി സിദ്ധനും ആയിത്തീർന്നു. ഹിന്ദി കവിത്രയങ്ങളിൽ രണ്ടാംസ്ഥാനത്താണു് കബീർദാസ്. അദ്ദേഹത്തിന്റെ കൃതികൾ എല്ലാം ആത്മീയവും യോഗാത്മകവും അഗാധമായ യോഗാനുഭൂതിയിൽ നിന്നുറവെടുത്തവയുമാണ്. ബീജക്,സഖി ഗ്രന്ഥ് ,കബീർ ഗ്രന്ഥാവലി , അനുരാഗ് സാഗർ എന്നിവ അദ്ദേഹത്തിന്റെ രചനകളാണ്.

സാമൂഹികമായ വേർതിരിവുകൾക്കും സാമ്പത്തിക ചൂഷണത്തിനുമെതിരേ കബീർ ശബ്ദമുയർത്തി . ദൈവത്തിൽ പരിപൂർണ്ണമായി വിലയം പ്രാപിച്ച് അഗാധഭക്തിയിൽ കൂടി ആ യദാർത്ഥ സ്വരൂപനെ കണ്ടറിയാൻ കബീർ ജനങ്ങളോട് അഭ്യർത്ഥിച്ചു.ഇപ്രകാരമുണ്ടായിരുന്ന ഭക്തിയിൽ മതത്തിനും ജാതിക്കും സ്ഥാനമുണ്ടായിരുന്നില്ല.ഇസ്ലാം മതത്തിന്റെ ഏകദൈവവാദത്തിൽ കൂടി ഹിന്ദുമതത്തിന്റെ ഒരു പുതിയ ആവിഷ്കരണമാണ് കബീർ ലക്ഷ്യമിട്ടിരുന്നത്. സമകാലികനായിരുന്ന രാമാനന്ദ് എന്ന ഭക്തകവിയും കബീറിന്റെ അതേ ചിന്താധാര വച്ചു പുലർത്തി . സകലതും വെടിഞ്ഞു ഈശ്വരനിൽ അഭയം പ്രാപിക്കുവാനുള്ള ഇവരുടെ ആഹ്വാനത്തിന് അന്നത്തെ പരിതഃസ്ഥിതിയിൽ ഒരു 
പ്രത്യേക അർഥഗൗരവമുണ്ടായിരുന്നു.താൻ ഒരേ സമയം അള്ളാവിന്റെയും ശ്രീരാമന്റെയും സന്തതിയാണെന്നു കബീർ ഉദ്ഘോഷിച്ചിരുന്നു. അദ്ദേഹത്തിന്റെ ഗീതകങ്ങൾക്ക് ഉത്തരഭാരതത്തിൽ പ്രചുര പ്രചാരം സിദ്ധിച്ചു.

ഇന്ത്യാ ചരിത്രം - വാള്യം ഒന്ന് - മധ്യകാല ഇന്ത്യയിലെ മതപ്രസ്ഥാനങ്ങൾ - പേജ് 295-298


</doc>
<doc id="170095" url="https://ml.wikipedia.org/wiki?curid=170095" title="അഖബ (വിവക്ഷകൾ)">
അഖബ (വിവക്ഷകൾ)



</doc>
<doc id="170096" url="https://ml.wikipedia.org/wiki?curid=170096" title="അബ്ബാസ് I">
അബ്ബാസ് I

പേർഷ്യയിലെ ഷായായിരുന്നു അബ്ബാസ് I. മഹാനായ അബ്ബാസ് I പേർഷ്യയിലെ സഫാവി വംശത്തിൽ 1571 ജനുവരി 27-ന് ഷാ മുഹമ്മദ് ഖുദാബന്തിന്റെ ദ്വിതീയ പുത്രനായി ജനിച്ചു. പിതാവിന്റെ സ്ഥാനത്യാഗാനന്തരം 1587-ൽ അബ്ബാസ് ഭരണഭാരം ഏറ്റെടുത്തു. സുശക്തമായൊരു സൈന്യത്തെ സംഘടിപ്പിച്ചുകൊണ്ട് ആഭ്യന്തര ഭദ്രത സുരക്ഷിതമാക്കാൻ അബ്ബാസിനു കഴിഞ്ഞു. ആരംഭത്തിൽതന്നെ കിസിൽ ബാഷ് ഗോത്രങ്ങളുടെയും ഉസ്ബെക്കുകളുടെയും തുർക്കികളുടെയും എതിർപ്പിനെ ഇദ്ദേഹത്തിനു ഒരേസമയം നേരിടേണ്ടിവന്നു. കിസിൽബാഷ് ഗോത്രക്കാരെ നിർവീര്യമാക്കുന്നതിനും സ്വരക്ഷയ്ക്കുംവേണ്ടി പുതിയൊരു അംഗരക്ഷകസൈന്യത്തെ ഇദ്ദേഹം രൂപവത്കരിച്ചു. രാജഭക്തി തികഞ്ഞ ഒരു ശക്തിയായി ഈ സൈന്യം വളർന്നു വന്നു. 1597-ൽ ഉസ്ബെക്കുകളെ പരാജയപ്പെടുത്തി; തുടർന്നു സുഫിയാനിൽവച്ചു നടന്ന ഒരു യുദ്ധത്തിൽ തുർക്കികളെയും. തുർക്കികളിൽനിന്നു ബാഗ്ദാദ്, കർബല, നജാഫ്, ജോർജിയ എന്നീ സ്ഥലങ്ങൾ പിടിച്ചടക്കി. ഇംഗ്ലീഷ് നാവികസേനയുടെ സഹായത്തോടെ പോർത്തുഗീസുകാരിൽ നിന്നും പിടിച്ചടക്കിയ ഓർമൂസ് പിൽക്കാലത്ത് "ബന്തറേ അബ്ബാസ്" (അബ്ബാസ് തുറമുഖം) എന്ന പേരിൽ അറിയപ്പെട്ടു.

മാസന്തരാൻ (Mazandaran) വരെ നീണ്ടുകിടക്കുന്ന രാജപാതകൾ, പാലങ്ങൾ, കൊട്ടാരങ്ങൾ സാർഥവാഹക സത്രങ്ങൾ തുടങ്ങിയവ നിർമിച്ച അബ്ബാസിന്റെ ആഭ്യന്തരഭരണം മികവുറ്റതായിരുന്നു. ഇസ്ഫഹാനിലെ സ്മാരകമന്ദിരങ്ങൾ, ജുമാമസ്ജിദ്, നാല്പത് സ്തൂപങ്ങളുള്ള സിഹിൽ സുതൂൻ കൊട്ടാരം, ചാർബാഗ്, മാസന്തിരാനിലെ വൻ പാലങ്ങൾ, ഫറാഹബാദിലെ കൊട്ടാരം മുതലായവ ശില്പകലയ്ക്ക് അബ്ബാസ് നൽകിയ മികച്ച സംഭാവനകളാണ്. കൊള്ളക്കാരെ അടിച്ചമർത്തിക്കൊണ്ട് ഇദ്ദേഹം സഞ്ചാരസൗകര്യങ്ങളും വാർത്താവിതരണ സൌകര്യങ്ങളും സുരക്ഷിതമാക്കി.

ഇന്ത്യയുമായും യൂറോപ്യൻ രാജ്യങ്ങളുമായും സൌഹാർദപരമായ നയതന്ത്രബന്ധങ്ങൾ സ്ഥാപിക്കാൻ കഴിഞ്ഞ അബ്ബാസ്, അക്ബറുമായും ജഹാംഗീറുമായും മമതയിൽ ആയിരുന്നു. തുർക്കിക്കെതിരായി ഒരു യൂറോപ്യൻസഖ്യം ഉണ്ടാക്കുന്നതിൽ അബ്ബാസ് പൂർണമായും വിജയിച്ചില്ല. പുതിയ തലസ്ഥാനമായ ഇസ്ഫഹാനെ മനോഹരമായ കൊട്ടാരങ്ങളും, മന്ദിരങ്ങളും, പള്ളികളും, ഉദ്യാനങ്ങളുംകൊണ്ട് അലംകൃതമാക്കി.

കഴിവുറ്റ ഒരു ഭരണാധിപനായിരുന്നു എങ്കിലും ഇദ്ദേഹം പലപ്പോഴും സ്വന്തം കുടുംബാംഗങ്ങളോടുപോലും ക്രൂരമായിട്ടാണ് പെരുമാറിയിരുന്നത്. 42 വർഷക്കാലത്തെ ഭരണത്തിനുശേഷം ഫറാഹബാദിൽവച്ച് 1629 ജനുവരി 19-ന് അന്തരിക്കുമ്പോൾ അബ്ബാസിന്റെ സാമ്രാജ്യം ടൈഗ്രീസ് മുതൽ സിന്ധു നദിവരെ വ്യാപിച്ചുകഴിഞ്ഞിരുന്നു.



</doc>
<doc id="170098" url="https://ml.wikipedia.org/wiki?curid=170098" title="പള്ളിപ്പുറം (ആലപ്പുഴ)">
പള്ളിപ്പുറം (ആലപ്പുഴ)

കേരളത്തിലെ ആലപ്പുഴ ജില്ലയിലെ ചേർത്തലയിൽ നിന്നും 5 കി. മി അകലെ സ്ഥിതി ചെയ്യുന്ന ഗ്രാമം ആണ് പള്ളിപ്പുറം.



</doc>
<doc id="170100" url="https://ml.wikipedia.org/wiki?curid=170100" title="ഡോറ ദി എക്സ്പ്ലോറർ">
ഡോറ ദി എക്സ്പ്ലോറർ

നിക്കലോഡിയോൺ കേബിൾ ടെലിവിഷൻ നെറ്റ്‌വർക്കിലെ പ്രശസ്തമായ ഒരു കാർട്ടൂൺ പരമ്പരയാണ് ഡോറ ദി എക്സ്പ്ലോറർ. ക്രിസ് ഗിഫോർഡ്, വലേരി വാൽഷ്, എറിക് വെയ്നർ എന്നിവരാണ് ഇതിന്റെ സ്രഷ്ടാക്കൾ. 2000 മുതൽക്കാണ് കുട്ടികൾക്കായുള്ള ഈ പരമ്പര പതിവായി നിക്ക് ജൂനിയർ പോലെയുള്ള ചാനലുകളിൽ പ്രത്യക്ഷപ്പെട്ടു തുടങ്ങിയത്.

ഡോറ മാർക്വെസ് എന്ന 8-വയസ്സുകാരിയാണ് പ്രധാന കഥാപാത്രം. ലാറ്റിനമേരിക്കൻ വംശജയാണ് ഡോറ. ഓരോ കഥയിലും ഡോറ ഓരോ ദൗത്യവുമായി യാത്ര തിരിക്കുന്നു. കൂട്ടിന് മിക്കപ്പോഴും ഡോറയുടെ പ്രിയസുഹൃത്തായ ബൂട്ട്സ് എന്ന കുരങ്ങനും ഉണ്ടാകും. തന്റെ ബാക്ക്പാക്കിലെ ഭൂപടം, മറ്റുപകരണങ്ങൾ എന്നിവയുടെ സഹായത്തോടെ, പ്രേക്ഷകരായ കുട്ടികൾക്കും സംവദിക്കാൻ അവസരം നൽകി ഡോറ ദൗത്യങ്ങൾ വിജയകരമായി പൂർത്തിയാക്കുന്നു. പ്രധാന ഭാഷ ഇംഗ്ലീഷ് ആണെങ്കിലും, സ്പാനിഷും ഉപയോഗിക്കപ്പെടുന്നുണ്ട്. രണ്ടു ഭാഷ പരിചയപ്പെടുന്നത് കുട്ടികളുടെ ബുദ്ധിവികാസത്തെ സഹായിക്കും എന്ന കണ്ടെത്തലാണ് ഇതിനു കാരണം.




</doc>
<doc id="170105" url="https://ml.wikipedia.org/wiki?curid=170105" title="എൻ. രാജഗോപാലൻ നായർ">
എൻ. രാജഗോപാലൻ നായർ

ഒന്നാം കേരളനിയമസഭയിൽ പത്തനാപുരം നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു എൻ. രാജഗോപാലൻ നായർ (10 മേയ് 1925 - 2 ജനുവരി 1993). കമ്മ്യൂണിസ്റ്റ് പ്രതിനിധിയായാണ് രാജഗോപാലൻ നായർ കേരള നിയമസഭയിലേക്കെത്തിയത്. 1925 മെയ് 10ന് ജനിച്ചു. നിയമ ബിരുദധാരിയായിരുന്ന ഇദ്ദേഹം 1940-ൽ കോൺഗ്രസിൽ ചേർന്നു. വിദ്യാർത്ഥിരാഷ്ട്രീയത്തിൽ സജീവമായിരുന്ന രാജഗോപാലൻ നായർ പിന്നീട് ആദായ നികുതി വകുപ്പിലെ ഉദ്യോഗസ്ഥനായി ജോലിയിൽ പ്രവേശിച്ചു. എന്നാൽ അധികം വൈകാതെ ഈ തൊഴിലിൽ നിന്നു പിരിച്ചുവിടപ്പെടുകയും 1949-50 കാലഘട്ടത്തിൽ ജയിൽവാസം അനുഭവിക്കേണ്ടതായും വന്നു. പുനലൂർ ഗ്രാമപഞ്ചായത്ത് പ്രസിഡന്റ് ട്രേഡ് യൂണിയൻ നേതാവ് എന്നീ നിലകളിൽ പ്രവർത്തിച്ച രാജഗോപാലൻ നായർ സർവോപരി ഒരു ഹരികഥാ കലാകാരനുമായിരുന്നു.


</doc>
<doc id="170114" url="https://ml.wikipedia.org/wiki?curid=170114" title="ജ്ഞാനാംബിക">
ജ്ഞാനാംബിക

1940 -ൽ പുറത്തിറങ്ങിയ മലയാളചലച്ചിത്രമാണു് ജ്ഞാനാംബിക. ശ്യാമളാ പിക്ചേർസിന്റെ ബാനറിൽ എസ്. നൊട്ടാണിയാണു് ചിത്രം സവിധാനംചെയ്തതു്. സിനിമയുടെ നിർമ്മാണം അണ്ണാമല ചെട്ടിയാർ ആയിരുന്നു.

സി മാധവൻപിള്ളയുടെ കഥയ്ക്കു് മുതുകുളം രാഘവൻപിള്ള തിരക്കഥയും സംഭാഷണവും ചെയ്തു. ഛായാഗ്രഹണം കൂപ്പർ നിർവ്വഹിച്ചു. ജയരാമ അയ്യരുടെ സംഗീതത്തിനു് പുത്തൻകാവ് മാത്തൻ തരകനും , മുതുകുളം ‌രാഘവൻപിള്ളയും ചേർന്നു് ഗാനങ്ങൾ രചിച്ചു. കെ കെ അരൂർ, സി കെ രാജം, സെബാസ്റ്റ്യൻ കുഞ്ഞുകുഞ്ഞുഭാഗവതർ, മാവേലിക്കര എൻ പൊന്നമ്മ, റോസ്, പി കെ കമലാക്ഷി എന്നിവർ ഗാനങ്ങൾ ആലപിച്ചു.



</doc>
<doc id="170141" url="https://ml.wikipedia.org/wiki?curid=170141" title="പള്ളിപ്പുറം സെന്റ് മേരീസ് പള്ളി">
പള്ളിപ്പുറം സെന്റ് മേരീസ് പള്ളി

ആലപ്പുഴ ജില്ലയിലെ ചേർത്തലയിലെ പള്ളിപ്പുറം ഗ്രാമത്തിൽ സ്ഥിതിചെയ്യുന്ന ഒരു പുരാതന ക്രൈസ്തവ ദേവാലയമാണ് സെന്റ് മേരീസ് ഫോറോന പള്ളി. എല്ലാ വർഷവും ഓഗസ്റ്റ് 15-ന് ആഘോഷിക്കപ്പെടുന്ന സ്വർഗ്ഗാരോപണ പെരുന്നാളിൽ (Feast of Our Lady of Assumption) ധാരാളം വിശ്വാസികൾ പങ്കെടുക്കാറുണ്ട്. 
ഏഴരപ്പള്ളികളോളം തന്നെ പുരാതനത്വം അവകാശപ്പെടുന്ന ഒരു ദേവാലയമാണ് പള്ളിപ്പുറം പള്ളി. കോക്കമംഗലത്ത് തോമാശ്ലീഹ സ്ഥാപിച്ച കുരിശ് ശത്രുക്കൾ പിഴുത് വേമ്പനാട്ട് കായലിൽ എറിഞ്ഞെന്നും അത് പള്ളിപ്പുറത്തിന് സമീപമുള്ള മാട്ടേൽ എന്ന ചെറുദ്വീപിൽ എത്തിയെന്നും അത് ആദ്യം അവിടെയൊരു ചെറുദേവാലയം പണിത് അവിടെ സൂക്ഷിച്ചുവെന്നും പിന്നീട് പള്ളിപ്പുറത്ത് പണിത പള്ളിയിൽ സ്ഥാപിച്ചുവെന്നുമാണ് ഈ പള്ളിസ്ഥാപനവുമായി ബന്ധപ്പെട്ട ഐതിഹ്യം. ഇപ്പോൾ വൈക്കം, ചേർത്തല താലൂക്കുകളിലെയും കണയന്നൂർ താലൂക്കിന്റെ തെക്കൻ പ്രദേശങ്ങളിലെയും  സീറോ മലബാർ ദേവാലയങ്ങളുടെ മാതൃദേവാലയമാണ് പള്ളിപ്പുറം പള്ളി. വാഴ്ത്തപ്പെട്ട ചാവറയച്ചൻ വൈദികനാവുന്നതിന് മുൻപും വൈദികനായ ശേഷം പള്ളി വികാരിയായും ഇവിടെ സേവനം അനുഷ്ഠിച്ചിട്ടുണ്ട്. അദ്ദേഹത്തിൻറെ ഗുരുനാഥനും കർമ്മലീത്ത നിഷ്പാദുക മൂന്നാം സഭ (ഇപ്പോഴത്തെ CMI - Carmelites of Mary Immaculates) യുടെ സ്ഥാപകരിൽ പ്രധാനിയുമായ പാലക്കൽ തോമാ മല്പാൻറെ കബറിടവും ഈ ദേവാലയത്തിൻറെ മദ്ബഹയിൽ സ്ഥിതിചെയ്യുന്നു.


</doc>
<doc id="170151" url="https://ml.wikipedia.org/wiki?curid=170151" title="മുഹമ്മദ് അക്ബർ">
മുഹമ്മദ് അക്ബർ



</doc>
<doc id="170152" url="https://ml.wikipedia.org/wiki?curid=170152" title="അബ്ബാസ് ഇബ്നു അബ്ദുൽ മുത്തലിബ്">
അബ്ബാസ് ഇബ്നു അബ്ദുൽ മുത്തലിബ്

അബ്ദുൽ മുത്തലിബിന്റെ പന്ത്രണ്ടു സന്തതികളിലൊരാളും മുഹമ്മദു നബിയുടെ പിതൃസഹോദരനുമായിറ്റുന്നു അബ്ബാസ് ഇബ്നു അബ്ദുൽ മുത്തലിബ് (). ധനികനും വർത്തകപ്രമാണിയും തത്ത്വചിന്തകനുമായിരുന്ന അബ്ബാസ് ആദ്യകാലത്ത് മുഹമ്മദുനബിയുടെ ഒരു എതിരാളികൂടിയായിരുന്നു. ബദർയുദ്ധത്തിൽ ഇസ്ലാമിക പക്ഷത്തിനെതിരായി ശത്രുക്കളുടെകൂടെ ചേർന്ന് ഇദ്ദേഹം യുദ്ധം ചെയ്തു. യുദ്ധത്തിൽ ബന്ധനസ്ഥനാക്കപ്പെട്ടതിനെ തുടർന്ന് സ്വന്തമായി പ്രതിഫലം നൽകി വിമോചിതനായി. അതിനുശേഷം ഇസ്ലാംമതം സ്വീകരിക്കുകയും മതത്തിന്റെ അഭിവൃദ്ധിക്കുവേണ്ടി ഒരു ധർമഭടനായി മറ്റു മുസ്ലീങ്ങളോടൊപ്പം അടരാടുകയും ചെയ്തിട്ടുണ്ട്. അബ്ബാസിയാ ഖലീഫമാർ ഇദ്ദേഹത്തിന്റെ വംശജരാണ്. ഖുറൈഷികളിൽവച്ചു തന്ത്രജ്ഞനും ബുദ്ധിശാലിയുമായിരുന്നുവെങ്കിലും അബ്ബാസ് ബദർയുദ്ധംപോലെയുള്ള സന്ദിഗ്ധഘട്ടങ്ങളിൽ ശത്രുപക്ഷത്തു ചേർന്നു വർത്തിച്ചതിനാൽ തനിക്കു ശേഷം ഖലീഫയെ തിരഞ്ഞെടുക്കുവാൻ ഉമർ നിയമിച്ച സമിതിയിലോ അതുപോലുള്ള മറ്റു രാഷ്ട്രീയ മതരംഗങ്ങളിലോ ഇദ്ദേഹത്തിന് സ്ഥാനം ലഭിച്ചില്ല. 88-ആമത്തെ വയസ്സിൽ, എ.ഡി. 653-ൽ മദീനയിൽവച്ച് ഇദ്ദേഹം അന്തരിച്ചു. ഇദ്ദേഹത്തിന്റെ ഭാര്യാസഹോദരിയായ മയ്മൂന മുഹമ്മദുനബിയുടെ പത്നിയായിരുന്നു. നബിയുടെ അന്ത്യോപചാര വേളയിൽ ഇദ്ദേഹം സന്നിഹിതനായിരുന്നു.



</doc>
<doc id="170156" url="https://ml.wikipedia.org/wiki?curid=170156" title="പ്രമോട്ടർമാർ">
പ്രമോട്ടർമാർ

ഒരു കമ്പനിക്കുവേണ്ടി ഉത്സാഹിക്കുകയും കമ്പനി നിലവിൽ വരുത്തുകയും ചെയ്യുന്നവരാണ് പ്രമോട്ടർമാർ. പ്രമോട്ടർ ഒരു വ്യക്തിയാകാം,സ്ഥാപനമാകാം, ഒരു കമ്പനിയുമാകാം .ബിസിനസ്സ് അവസരത്തെക്കുറിച്ചുള്ള ആശയം ആദ്യമായി രൂപം കൊള്ളുന്നത് ഒരു പ്രമോട്ടറിലാണ് .കമ്പനി രൂപീകരിക്കുന്നതിനുവേണ്ട പ്രാഥമിക ചെലവുകൾ അദ്ദേഹം വഹിക്കുകയും മെമ്മോറാണ്ടം ഓഫ് അസോസിയേഷൻ, ആർട്ടിക്കിൾസ് ഓഫ് അസോസിയേഷൻ തയ്യാറാക്കുകയും ചെയ്യുന്നു .

പ്രൊഫഷണൽ പ്രമോട്ടർമാർ വിദഗ്ദ്ധരും പരിചയസമ്പന്നരുമാണ് .ഇവരുടെ മുഴുനീള പ്രവർത്തനമെന്നത് പ്രമോഷനാണ് .ഇവർ കുറച്ച് തുക പ്രതിഫലം കൈപ്പറ്റിക്കൊണ്ട് ബിസിനസ്സ് അവസരങ്ങൾ കണ്ടെത്തുകയും അതിനെ ബിസിനസ്സാക്കി മാറ്റുകയും ചെയ്യുന്നു .പ്രൊഫഷണൽ പ്രമോട്ടർമാർ കമ്പനി പ്രമോട്ട് ചെയ്യുകയും അതിനുശേഷം കമ്പനിയുടെ മാനേജ്മെന്റും നിയന്ത്രണവും ബോർഡ് ഓഫ് ഡയറക്ടർമാർക്ക് കൈമാറുകയും ചെയ്യുന്നു .

ഒരു ബിസിനസ്സിന്റെ ഉടമസ്ഥൻ തന്നെ ഒരു കമ്പനി ആരംഭിക്കുന്നതിനുള്ള ആശയങ്ങൾ രൂപീകരിക്കുകയും അതിൻപ്രകാരം കമ്പനി ആരംഭത്തിനുള്ള പ്രാഥമിക പ്രവർത്തനങ്ങളിൽ മുഴുകുകയും ചെയ്താൽ ആ വ്യക്തിയെ ഓൺട്രപ്രണർ പ്രമോട്ടർ എന്നു വിളിക്കുന്നു .

വല്ലപ്പോഴും കമ്പനിയുടെ പ്രമോഷൻ ജോലികളിൽ മുഴുകി പ്രവർത്തിക്കുന്ന വ്യക്തിയാണ് ഒക്കേഷണൽ പ്രമോട്ടർ. ഇത് അവരുടെ സ്ഥിരം ജോലിയല്ല .കമ്പനി പ്രമോട്ട് ചെയ്തതിനുശേഷം ഇവർ ഇവരുടെ സ്വന്തം തൊഴിലിലേക്കു തിരിച്ചുപോകുന്നു .

ബാങ്ക്,മറ്റു സാമ്പത്തിക സ്ഥാപനങ്ങൾ മുതലായവർ പ്രമോഷൻ ജോലികളിൽ മുഴുകിയാൽ അവരെ ഫിനാൻഷ്യൽ പ്രമോട്ടർ എന്നറിയപ്പെടുന്നു .ഇന്ത്യയിൽ ഐ.ഡി.ബി.ഐ, ഐ.സി.ഐ.സി.ഐ മറ്റു സാമ്പത്തിക സ്ഥാപനങ്ങൾ തുടങ്ങിയവർ പ്രമോഷൻ ജോലികളിൽ മുഴുകുന്നു .


</doc>
<doc id="170157" url="https://ml.wikipedia.org/wiki?curid=170157" title="വി. രാമകൃഷ്ണപിള്ള">
വി. രാമകൃഷ്ണപിള്ള

ഒന്നാം കേരളനിയമസഭയിൽ ഹരിപ്പാട് നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു വി. രാമകൃഷ്ണപിള്ള (1913 - 3 ആഗസ്റ്റ് 1971). സ്വതന്ത്രനായി മത്സരിച്ചാണ് വി. രാമകൃഷ്ണപിള്ള കേരള നിയമസഭയിലേക്കെത്തിയത്. 1971-ൽ തിരുവിതാംകൂർ ദേവസ്വം ബോർഡംഗമായും ഇദ്ദേഹം പ്രവർത്തിച്ചിട്ടുണ്ട്. കലാസാംസകാരിക പ്രവർത്തനങ്ങളിൽ സജീവ സാനിധ്യമായിരുന്നു വി. രാമകൃഷ്ണപിള്ള. 1971 ഓഗസ്റ്റ് മൂന്നിന് അന്തരിച്ചു, ഓഗസ്റ്റ് ആറിന് നിയമസഭ ഇദ്ദേഹത്തിന് ആദാർഞ്ജലികളർപ്പിച്ചു.


</doc>
<doc id="170168" url="https://ml.wikipedia.org/wiki?curid=170168" title="ഉസ്താദ് സുൽത്താൻ ഖാൻ">
ഉസ്താദ് സുൽത്താൻ ഖാൻ

സാരംഗിയിലും ഹിന്ദുസ്ഥാനി വായ്പാട്ടിലും മികച്ചുനിന്നിരുന്ന ഒരു ഹിന്ദുസ്ഥാനി ശാസ്ത്രീയസംഗീതജ്ഞനായിരുന്നു ഉസ്താദ് സുൽത്താൻ ഖാൻ (1940-27 നവംബർ 2011). ഉസ്താദ് സാക്കിർ ഹുസൈൻ, ബിൽ ലാസ്‌വെൽ എന്നിവരോടൊപ്പം തബല ബീറ്റ് സയൻസ് എന്ന ഫ്യൂഷൻ സംഘത്തിലെ അംഗമായിരുന്ന അദ്ദേഹത്തിനു് 2010ൽ പദ്മഭൂഷൺ പുരസ്കാരം ലഭിച്ചിട്ടുണ്ടു്. 

സുൽത്താൻ ഖാൻ സംഗീതത്തിലെ തന്റെ ആദ്യപാഠങ്ങൾ അഭ്യസിച്ചതു് പിതാവു് ഗുലാബ് ഖാനിൽ നിന്നായിരുന്നു.

പതിനൊന്നു വയസ്സു പ്രായമുള്ളപ്പോൾ ഒരു അഖിലേന്ത്യാ സംഗീതസദസ്സിൽ വെച്ചായിരുന്നു സുൽത്താൻ ഖാൻ അരങ്ങേറ്റം കുറിച്ചതു്. 1974ലെ ജോർജ്ജ് ഹാരിസൺന്റെ ഡാർക് ഹോഴ്സ് ലോകസഞ്ചാരപരിപാടിയിൽ രവി ശങ്കറോടൊപ്പം അദ്ദേഹവുമുണ്ടായിരുന്നു. സാരംഗിയിലെ അദ്ദേഹത്തിന്റെ പ്രാഗൽഭ്യത്തിനു് രണ്ടു പ്രാവശ്യം കേന്ദ്ര സംഗീത നാടക അക്കാദമിയുടെ അവാർഡ് ലഭിച്ചു.

സഞ്ജയ് ലീലാ ഭൻസാലിയുടെ ഹം ദിൽ ദേ ചുകേ സനം എന്ന ചിത്രത്തിലെ പിയാ ബസന്തി, അൽബേല സാജൻ എന്നീ ഗാനങ്ങളിൽ അദ്ദേഹം പാടിയിട്ടുണ്ടു്.

ഗാവിൻ ഹാരിസൺ‌ന്റെ1998ലെ സാനിറ്റി & ഗ്രാവിറ്റി എന്ന ആൽബത്തിൽ അദ്ദേഹം വായ്പാട്ടും സാരംഗിയും വഴി ഭാഗഭാക്കായി. 2009ലെ യോഗി എന്ന തമിഴ് ചലച്ചിത്രത്തിനുവേണ്ടിയും അദ്ദേഹം പാടി (യാരോടു യാരോ). യോഗിയുടെ പശ്ചാത്തലസംഗീതത്തിൽ സാരംഗി ഉപയോഗിച്ചതും അദ്ദേഹമായിരുന്നു.

ഉസ്താദിന്റെ മകനും ശിഷ്യനുമായ സബീർ ഖാൻ ഉയർന്നുവരുന്ന ഒരു സാരംഗി വാദകനാണു്. 

ദീർഘമായ അസുഖാവസ്ഥയ്ക്കുശേഷം, 2011 നവംബർ 27നു് ഉസ്താദ് സുൽത്താൻ ഖാൻ രാജസ്ഥാനിലെ ജോഢ്പൂരിൽ വെച്ച് അന്തരിച്ചു. അതിനുമുമ്പുള്ള നാലുവർഷത്തോളം അദ്ദേഹം തുടർച്ചയായ ഡയാലിസിസിനു വിധേയനായിരുന്നു. അവസാനനാളുകളിൽ അദ്ദേഹത്തിനു ശബ്ദവും നഷ്ടപ്പെട്ടു.



</doc>
<doc id="170184" url="https://ml.wikipedia.org/wiki?curid=170184" title="പട്ടത്തിപ്പാറ വെള്ളച്ചാട്ടം">
പട്ടത്തിപ്പാറ വെള്ളച്ചാട്ടം

തൃശ്ശൂർ ജില്ലയിലെ ഒരു വെള്ളച്ചാട്ടമാണ് പട്ടത്തിപ്പാറ വെള്ളച്ചാട്ടം. വെള്ളായനി മലയിൽ നിന്ന് ഉത്ഭവിക്കുന്ന ജലം കാട്ടിലൂടെ ഒഴുകി 25 അടി താഴ്ചയിലേക്ക് പതിക്കുന്നു. തൃശൂർ നഗരത്തിൽ നിന്നും പന്ത്രണ്ട് കിലോമീറ്റർ അകലെയായാണ് ഈ വെള്ളച്ചാട്ടം സ്ഥിതി ചെയ്യുന്നത്. ജലം നിരവധി തട്ടുകളിലായി പതിക്കുന്നതാണ് ഇവിടത്തെ പ്രത്യേകത. എങ്കിലും പ്രധാനമായി മൂന്നു തട്ടുകളിലായാണ് ജലം പതിക്കുന്നത്. ദൂരെ നിന്നുമുള്ള വീക്ഷണത്തിൽ പ്രത്യേകിച്ച് മഴക്കാലത്ത് ഈ തട്ടുകൾ അദൃശ്യമായി ഒറ്റ വെള്ളച്ചാട്ടമായി ദൃശ്യമാകുന്നു. ഇതിലൂടെ വെള്ളച്ചാട്ടത്തിനു കൂടുതൽ ഉയരമുള്ളതായി അനുഭവവേദ്യമാകുന്നു. എന്നാൽ മരങ്ങളും കുറ്റിച്ചെടികളും വളർന്നു നിൽക്കുന്നതിനാൽ ഈ പൂർണ്ണമായ ദൃശ്യം അസാധ്യമാണ്.

കുറച്ച് വർഷങ്ങൾക്ക് മുമ്പ് പാണഞ്ചേരി പഞ്ചായത്ത് പട്ടത്തിപ്പാറയിൽ തടയണ നിർമ്മിച്ചിരുന്നു. കാർഷികാവശ്യങ്ങൾക്ക് ഈ വെള്ളമാണ് ഉപയോഗപ്പെടുത്തിക്കൊണ്ടിരുന്നത്. കാലവർഷം മുതൽ സജീവമാകുന്ന ഈ വെള്ളച്ചാട്ടം ജനുവരി മാസം വരെ സജീവമാണ്.

ഒരിക്കൽ ഒരു ബ്രാഹ്മണസ്ത്രീ (പട്ടത്തി) വിറകൊടിക്കാനായി കാട്ടിലേക്കു സഞ്ചരിച്ചു മടങ്ങവേ ഈ വെള്ളച്ചാട്ടത്തിൽ വീണു മരണമടഞ്ഞെന്നും അതിൽ നിന്നുമാണ് ഈ പേരു ലഭിച്ചതെന്നും കരുതപ്പെടുന്നു. 



</doc>
<doc id="170198" url="https://ml.wikipedia.org/wiki?curid=170198" title="ഹോളി ഫാമിലി ഫെറോന ചർച്ച്, രാജപുരം">
ഹോളി ഫാമിലി ഫെറോന ചർച്ച്, രാജപുരം

കാസർഗോഡ് ജില്ലയിലെ കള്ളാർ പഞ്ചായത്തിൽ രാജപുരത്ത് സ്ഥിതിചെയ്യുന്ന ഒരു ക്രിസ്ത്യൻ ആരാധനാലയമാണ് ഹോളി ഫാമിലി ഫെറോന ചർച്ച്. കോട്ടയം രൂപതയുടെ കീഴിൽ മലബാറിലുള്ള ഒരു പ്രമുഖ പള്ളിയാണിത്. 1943-ൽ ആണിത് സ്ഥാപിതമായത്. സീറോ മലബാർ സഭയുടെ മലബാർ മേഖലയിലെ ആദ്യ ദേവാലയമാണ് രാജപുരത്തേത്

കോട്ടയം ജില്ലയുടെ വിവിധഭാഗങ്ങളിൽ നിന്നും മലയോരമേഖലയിലേക്ക് കുടിയേറിപ്പാർത്ത് ക്നാനായ ക്രിസ്ത്യൻ കർഷകരുടെ ചരിത്രവുമായി ബന്ധപ്പെട്ട പള്ളിയാണ്‌ രാജപുരത്തെ ഹോളി ഫാമിലി ഫെറോന ചർച്ച്. മംഗലാപുരം സെയിന്റ് അലോഷ്യസ് കോളേജിലെ പ്രൊഫസറായിരുന്ന വി. ജെ. ജോസഫിന്റേയും കോട്ടയം രൂപതയുടെ ബിഷപ്പായിരുന്ന അലക്സാണ്ടർ ചൂളപ്പറമ്പിന്റേയും പ്രയത്നഫലമായി മലബാറിൽ 1800 ഏക്കർ ഭൂമി വാങ്ങിക്കുകയും അത് 72 കുടുംബങ്ങൾക്ക് പന്ത്രണ്ടര ഏക്കർ‌ വെച്ച് നൽകുകയും ഉണ്ടായി. 1943 ഫെബ്രുവരിയിൽ എത്തിയ സംഘം ഏച്ചിക്കോൽ എന്നറിയപ്പെടുന്ന സ്ഥലത്ത് കാടുവെട്ടിത്തെളിച്ച് നൂറടി നീളമുള്ള ഷെഡുണ്ടാക്കി താമസം തുടങ്ങി. ഏച്ചിക്കോൽ എന്ന സ്ഥലമാണ് പിന്നീട് രാജപുരമായി മാറിയത്. തങ്ങൾക്ക് ഓരോരുത്തർക്കും കിട്ടിയ സ്ഥലം നറുക്കിട്ടെടുത്ത് ഓരോരുത്തരായി അവിടങ്ങളിൽ വീടു വെച്ച് താമസം തുടങ്ങിയപ്പോൾ അവർ ആദ്യം താമസിച്ച ഷെഡിനെ പള്ളിയാക്കി മാറ്റുകയായിരുന്നു. പിന്നീട് 1962 -ലാണ്‌ ഇന്നുകാണുന്ന രീതിയിലുള്ള പള്ളിയുടെ നിർമ്മാണം പൂർത്തീകരിച്ചത്. 

1944-ൽ ഈ മേഖലയിൽ ഒരു പ്രൈമറി വിദ്യാഭ്യാസ സ്ഥാപനം അനുവദിച്ചു കിട്ടി. ഈ പള്ളിയോട് ചേർന്നു തന്നെ ഹോളി ഫാമിലി ഹൈസ്‌കൂളും സ്ഥിതി ചെയ്യുന്നു. 1953 നവംബർ 28-നാണ് ഇപ്പോൾ കാണുന്ന ദേവാലയം നിർമ്മാണം ആരംഭിച്ചത്. 1962 ഓഗസ്റ്റ് 15-ന് മാർ തോമസ് തറയിൽ മെത്രാൻ പുതിയ ദേവാലയം കൂദാശ ചെയ്തു. ഇവിടുത്തെ പ്രധാന തിരുനാൾ കുടിയേറ്റ തിരുനാൾ എന്നാണറിയപ്പെടുന്നത്. മലയോരമേഖലയുടെ ചരിത്രത്തിൽ നിർ‌ണായക സ്വാധീനം ചെലുത്തിയവയാണ്‌ ഈ പള്ളിയും സ്‌കൂളും.



</doc>
<doc id="170205" url="https://ml.wikipedia.org/wiki?curid=170205" title="ഇമാം">
ഇമാം

മുസ്ലിം പള്ളീകളിൽ നമസ്കാരത്തിനു നേതൃത്വം കൊടുക്കുന്ന ആളിനെ ഇമാം എന്നു വിളിക്കുന്നു. ഭരണാധികാരിയെയും നായകനെയും ഇമാം എന്ന് വിളിക്കാറുണ്ട്. സാധാരണയായി പള്ളികളിൽ സ്ഥിരമായി ഇമാമത്തിനു ഒരാളുണ്ടാവാറുണ്ട്.ആരും ഇല്ലാതിരിക്കുന്ന അവസ്ഥയിൽ ഫർദു നമസ്കാരത്തിനു ബാങ്ക് വിളിക്കാൻ സമയമായിട്ടുണ്ടെങ്കിൽ ഖുർ-ആനിൽ പാണ്ഢിത്യം കൂടുതലുള്ള ഒരാളെ ഇമാമായി നിർത്തി നമസ്കരിക്കാവുന്നതാണു.


</doc>
<doc id="170206" url="https://ml.wikipedia.org/wiki?curid=170206" title="അന്താരാഷ്ട്ര കേരള പഠന കോൺഗ്രസ്സ്">
അന്താരാഷ്ട്ര കേരള പഠന കോൺഗ്രസ്സ്

കേരളത്തിന്റെ വികസനത്തിന് സമഗ്രമായ രൂപരേഖയുണ്ടാക്കുവാൻ കേരളത്തെക്കുറിച്ച് സങ്കേതിക വിദഗ്ദ്ധരും, അക്കാദമിക്ക് വൈദഗ്ദ്ധ്യമുള്ളവരും, രാഷ്ട്രീയക്കാരും, സാധാരണ ജനങ്ങളും ഒത്തു ചേർന്ന് നടത്തുന്ന പഠന സമ്മേളനമാണ് അന്താരാഷ്ട്ര കേരള പഠന കോൺഗ്രസ്സ്. എ.കെ.ജി പഠന ഗവേഷണ കേന്ദ്രമാണ് സമ്മേളനം സംഘടിപ്പിക്കുന്നത്. 1994ലാണ് അന്താരാഷ്ട്ര കേരള പഠന കോൺഗ്രസ്സ് ആദ്യമായി നടത്തിയത്. ഒന്നാം അന്താരാഷ്ട്ര കേരള പഠന കോൺഗ്രസ്സ് ഇ.എം.എസ്സ് ഉദ്ഘാടനം ചെയ്തു.



</doc>
<doc id="170218" url="https://ml.wikipedia.org/wiki?curid=170218" title="ആത്മഹത്യ ചെയ്ത പ്രമുഖരുടെ പട്ടിക">
ആത്മഹത്യ ചെയ്ത പ്രമുഖരുടെ പട്ടിക

ആത്മഹത്യ ചെയ്ത പ്രമുഖരുടെ പട്ടിക


</doc>
<doc id="170225" url="https://ml.wikipedia.org/wiki?curid=170225" title="തെങ്ങോലപ്പുഴു">
തെങ്ങോലപ്പുഴു

തെങ്ങിനെ ആക്രമിക്കുന്ന ഒരു കീടമാണ് തെങ്ങോലപ്പുഴു. ശാസ്ത്ര നാമം - നെഫാന്റിസ് സെറി നോവ്. കേരളത്തിലെ കായലോരങ്ങളിലേയും തീരപ്രദേശങ്ങളിലേയും തെങ്ങുകളിലാണ് തെങ്ങോലപ്പുഴുവിന്റെ ആക്രമണം കൂടുതലായി കണ്ടുവരുന്നത്.

തെങ്ങിലെ പ്രായം കൂടിയ ഓലകളിലാണ് ശലഭം മുട്ടയിടുന്നത്. പെൺശലഭം ഒരു പ്രാവശ്യം നൂറ്റിമുപ്പതോളം മുട്ടകൾ ഓലയുടെ പല ഭാഗങ്ങളിലായി നിക്ഷേപിക്കുന്നു. മുട്ട വിരിഞ്ഞുണ്ടാകുന്ന പുഴുക്കൾ കൂട്ടമായി തെങ്ങോലയുടെ അടിഭാഗത്ത് കൂടുകെട്ടി ഹരിതകം കാർന്നു തിന്നുന്നു. സിൽക്കുനൂലും വിസർജന വസ്തുക്കളും മറ്റും ചേർത്ത് നിർമ്മിക്കുന്ന കുഴൽക്കൂടുകളിലാണ് പുഴു ജീവിക്കുന്നത്. നാൽപത് ദിവസത്തിനുള്ളിൽ പുഴു സമാധിദശയിലേക്ക് കടക്കുന്നു. സിൽക്കുനൂലുകൊണ്ട് നിർമ്മിക്കുന്ന കൊക്കുണിനുള്ളിലെ സമാധിദശ പന്ത്രണ്ടു ദിവസത്തിനുള്ളിൽ പൂർത്തിയാകുന്നു. ജീവിതചക്രം പൂർത്തിയാകുന്നതിന് എട്ട് ആഴ്ചകൾ വേണ്ടിവരുന്നു.

വേനൽക്കാലത്താണ് തെങ്ങോലപ്പുഴുവിന്റെ ഉപദ്രവം കൂടുതലായി കണ്ടുവരുന്നത്. അന്തരീക്ഷത്തിലെ ആർദ്രത പുഴുവിന്റെ എണ്ണം നിയന്ത്രിക്കുന്നതിൽ സുപ്രധാന പങ്കു വഹിക്കുന്നു. തെങ്ങോലപ്പുഴു തെങ്ങോലകളുടെ ഹരിതകം കാർന്നു തിന്നുന്നു. ക്രമേണ ഓലകൾ ഉണങ്ങിക്കരിഞ്ഞു തുടങ്ങുന്നു. ദൂരെ നിന്ന് കാണുമ്പോൾ ഓലകൾ തീകൊണ്ടു കരിച്ചതുപോലെ തോന്നും. പുഴുവിന്റെ ആക്രമണം ഏറ്റവും പ്രായംകൂടിയ ഓലയിലാണ് ആരംഭിക്കുന്നതെങ്കിലും ക്രമേണ മുകളിലുള്ള ഓലകളിലേക്കും ഇതു വ്യാപിക്കുന്നു. ഇത് തെങ്ങിന്റെ ഉത്പാദനശേഷിയെ കാര്യമായി ബാധിക്കും.

തെങ്ങോലപ്പുഴുവിനെ നിയന്ത്രിക്കാൻ നിരവധി മാർഗങ്ങൾ നിലവിലുണ്ട്. ഒരു മുൻകരുതൽ എന്ന നിലയ്ക്ക് പുഴുബാധയുടെ ആരംഭത്തിൽത്തന്നെ ബാധയേറ്റ ഓലകൾ വെട്ടി തീയിട്ട് നശിപ്പിക്കണം. പുഴുവിന്റെ ഉപദ്രവം കണ്ടുതുടങ്ങുമ്പോൾത്തന്നെ എതിർ പ്രാണികളെ വിട്ട് ശല്യം ഒരു പരിധിവരെ തടായാനാകും. തെങ്ങോലപ്പുഴുവിനെ ഭക്ഷിക്കുന്ന നിരവധി പ്രാണികൾ പ്രകൃതിയിൽ ഉണ്ട്. ബ്രാക്കോണിഡ്, യുലോഫിഡ്, ബത്തിലിഡ് എന്നിവ ഇതിൽപ്പെടുന്നു. വേനൽക്കാലാരംഭത്തോടെ ഇത്തരം പ്രാണികളെ തെങ്ങിൻതോട്ടത്തിലേക്ക് വിട്ടാൽ തെങ്ങോലപ്പുഴുവിനെ ഇവ തിന്നു നശിപ്പിക്കും. കീടനാശിനി പ്രയോഗം അത്യാവശ്യമാണെങ്കിൽ മാത്രം അനുവർത്തിക്കാവുന്നതാണ്. ഡൈക്ലോർവാസ് (0.02%) മാലത്തിയോൺ (0.05%), ക്യൂനോൾഫോസ് (0.05%), ഫോസലോൺ (0.05%) തുടങ്ങിയ കീടനാശിനികളിൽ ഏതെങ്കിലും ഒന്ന് നിശ്ചിത വീര്യത്തിൽ തയ്യാറാക്കി തെങ്ങോലകളുടെ അടിഭാഗത്ത് നന്നായി നനയുംവിധം തളിച്ചുകൊടുക്കുന്നത് തെങ്ങോലപ്പുഴുവിനെ നിയന്ത്രിക്കാൻ ഒരു പരിധിവരെ സഹായിക്കും.



</doc>
<doc id="170233" url="https://ml.wikipedia.org/wiki?curid=170233" title="ആനന്ദ സാഗര">
ആനന്ദ സാഗര

കർണ്ണാടകസംഗീതകൃതി

രാഗം; ഗരുഡദ്ധ്വനി
താളം: ദേശാദി
വാഗ്ഗേയകാരൻ: ത്യാഗരാജ സ്വാമികൾ
ഭാഷ: തെലുങ്കു്
പല്ലവി

അനുപല്ലവി

ചരണം

സാരാംശം


</doc>
<doc id="170241" url="https://ml.wikipedia.org/wiki?curid=170241" title="ഹലോ(കുട്ടികളുടെ ചലച്ചിത്രം)">
ഹലോ(കുട്ടികളുടെ ചലച്ചിത്രം)

1996-ൽ പുറത്തിറങ്ങിയ ഹിന്ദി ചലച്ചിത്രമാണ് ഹലോ ("Halo"). സന്തോഷ് ശിവൻ ആണ് ഈ ചിത്രത്തിന്റെ സം‌വിധാനം നിർ‌വ്വഹിച്ചത് . സാഷാ എന്ന കുട്ടിയുടെ കഥ ആണ് ഹലോ പറയുന്നത് .




</doc>
<doc id="170245" url="https://ml.wikipedia.org/wiki?curid=170245" title="മല്ലി (കുട്ടികളുടെ ചലച്ചിത്രം)">
മല്ലി (കുട്ടികളുടെ ചലച്ചിത്രം)

1998ൽ സന്തോഷ് ശിവൻ സം‌വിധാനം ചെയ്ത തമിഴ് ചലച്ചിത്രമാണ്‌ 'മല്ലി'.



</doc>
<doc id="170253" url="https://ml.wikipedia.org/wiki?curid=170253" title="മുഹമ്മദ് നബിയെക്കുറിച്ചുള്ള പഠനങ്ങൾ">
മുഹമ്മദ് നബിയെക്കുറിച്ചുള്ള പഠനങ്ങൾ

മുഹമ്മദ് നബിയുടെ ചരിത്രം അദ്ദേഹത്തിന്റെ ജീവിതകാലം മുതൽ തന്നെ എഴുതപ്പെട്ടു തുടങ്ങിയിരുന്നു. അദ്ദേഹത്തിന്റെ ജീവിതത്തിന്റെ എല്ലാ അർത്ഥത്തിലുമുള്ള വിശദാംശങ്ങൾ ഹദീഥുകളിൽ രേഖപ്പെടുത്തപ്പെട്ടു വന്നു. അത് പക്ഷെ ചരിത്രരചന എന്ന രീതിയിലായിരുന്നില്ലെന്ന് മാത്രം. നബിചര്യയുടെ രേഖപ്പെടുത്തൽ എന്ന നിലയിലായിരുന്നു അത്.

എന്നാൽ പിൽക്കാലത്ത് വന്ന പണ്ഡിതന്മാർ മുഹമ്മദ് നബിയുടെ ചരിത്രം ഹദീഥുകളിൽ നിന്ന് ക്രോഡീകരിച്ച് രേഖപ്പെടുത്തുകയുണ്ടായി.
ഇവയിൽ നബിയുടെ ജീവിതത്തിന്റെ എല്ലാ വിധത്തിലുള്ള വിശദാംശങ്ങളും രേഖപ്പെടുത്തപ്പെടുകയുണ്ടായി. ആദ്യകാലത്ത് ഇസ്‌ലാം വിശ്വാസികളുടെ വീക്ഷണകോണിൽ നിന്നുള്ള രചനകൾ മാത്രമേ കണ്ടുവന്നിരുന്നുള്ളൂ.ആധുനിക ചരിത്ര രചനയുടെ ആരംഭം മുതൽ ഇസ്‌ലാമിനേയും, പൗരസ്ത്യ ലോകത്തെയും പറ്റി പഠിക്കാൻ വേണ്ടി ഓറിയന്റലിസം എന്ന ശാഖ തന്നെ ഉൽഭവിക്കുകയുണ്ടായി. 
കുരിശുയുദ്ധങ്ങളുടെ സ്വാധീനം കാരണം ആദ്യകാലങ്ങളിലെ ചരിത്രങ്ങളിൽ മുഹമ്മദ് നബിയുടെ ജീവിതത്തെ തെറ്റായി ചിത്രീകരിക്കുന്ന പ്രവണത ശക്തമായിരുന്നു. ഇങ്ങനെ തെറ്റായി ചിത്രീകരിക്കുന്നതിന്റെ കാരണങ്ങളെ ചില പശ്ചാത്യ പണ്ഡിതർ വിശകലനം ചെയ്തിട്ടുണ്ട്. അമേരിക്കയിലെ ജോർജ്ജ് ടൗൺ യൂണിവേഴ്സിറ്റിയിലെ മുസ്ലിം-ക്രിസ്ത്യൻ അണ്ടർസ്റ്റാൻറിംഗിന്റെ ഡയറക്ടറായ ജോൺ എൽ.എസ്പോസിറേറാ രചിച്ച "ഇസ്ലാം നേർ വഴി' (Islam The straight path) എന്ന കൃതി ഈ പ്രവണതകളെക്കുറിച്ച് സവിശദം പ്രതിപാദിക്കുന്നുണ്ട്. ക്രിസ്ത്യൻ ലോകവുമായും ജൂത സമൂഹവുമായും ഇസ്ലാമിനുള്ള ചരിത്ര പരമായ മത രാഷ്ട്രീയ ബന്ധം എക്കാലത്തും ശക്തമായിരുന്നുവെന്നും അത് തെറ്റിദ്ധാരണകൾക്കും സംഘട്ടനങ്ങൾക്കും വഴിവെച്ചിട്ടുണ്ടെന്നുമാണ്‌ എസ്പോസിറേറാ നിരീക്ഷിക്കുന്നത്. ഈ ധാരണകളുടെ പശ്ചാത്തലത്തിലാണ് നബി പലപ്പോഴും വിലയിരുത്തപ്പെടുന്നത്.ഇതിൽ നിന്ന് മുക്തമായ പഠനങ്ങളും പശ്ചാത്യ ചരിത്രകാരന്മാരുടെ രചനകളിൽ ഉണ്ട്. 
പത്തൊൻപതാം നൂറ്റാണ്ടിൽ ചരിത്രം സൃഷ്ടിച്ച യുഗപുരുഷന്മാരെപ്പറ്റി ഇംഗ്ളീഷ് ചരിത്രകാരനായ തോമസ് കാർലൈൽ നടത്തിയ പഠനത്തിൽ മുഹമ്മദ് നബിക്ക് നൽകിയ ഉന്നതസ്ഥാനമാണ് പാശ്ചാത്യ ലോകത്ത് നബി പഠനങ്ങളിൽ ദിശാ മാറ്റം സൃഷ്ടിച്ചത്. 1841 ൽ പ്രസിദ്ധപ്പെടുത്തിയ "ഓൺ ഹീറോസ്, ഹീറോ വർഷിപ്പ് ആൻഡ് ദി ഹീറോയിക്ക് ഇൻ ഹിസ്റ്ററി' എന്ന ഗ്രന്ഥത്തിലാണ് നബിയെപ്പറ്റി അദ്ദേഹം പരാമർശിക്കുന്നത്. ചരിത്രത്തിലെ ധീരനായകരെ കണ്ടെത്തുകയാണദ്ദേഹം. പ്രവാചകരുടെ കൂട്ടത്തിൽ മുഹമ്മദിന്നാണ് അദ്ദേഹം ഒന്നാം സ്ഥാനം നൽകുന്നത്. "സൂത്രശാലിയായ കപടൻ, അസത്യത്തിന്റെ മൂർത്തി' തുടങ്ങി നബിയുടെ മേൽ ചാർത്തപ്പെട്ട ഇരുണ്ട പ്രതിഛായയെ കാർലൈൽ തകർക്കുകയും നാട്യങ്ങൾ തീരെയില്ലാത്ത ആൾ എന്ന നിലയിലുള്ള അസ്തിത്വം അദ്ദേഹത്തിന്നു നൽകുകയും ചെയ്യുന്നു. അത്ഭുതങ്ങൾ പ്രവർത്തിക്കാനാവാത്ത അത്ഭുതമായാണ് കാർലൈൽ നബിയെ വിശേഷിപ്പിക്കുന്നത്. എല്ലാ അർത്ഥത്തിലും മരുഭൂമിയുടെ പുത്രൻ എന്ന് പറയാവുന്ന ഒരു സാധാരണ മനുഷ്യനാണ് കാർലൈലിന്റെ വീക്ഷണത്തിലെ നബി. പ്രവാചകനെ നിഷ്പക്ഷമായി വിലിയിരുത്താനുള്ള ശ്രമങ്ങൾ പിന്നീട് നടന്നു. 

പ്രവാചക ജീവിതത്തെ വിമർശനാത്മകമായി വിലയിരുത്തുന്നതിലൂടെ ഇസ്ലാമിന്റെ ദൗത്യത്തെത്തന്നെ പഠന വിധേയമാക്കുന്ന ഓറിയൻറലിസ്റ്റ് രചനകൾ ധാരാളം കാണാം. നബിയുടെ ജീവിതം തന്നെയായിരുന്നു അദ്ദേഹത്തിന്റെ സന്ദേശവുമെന്ന് ഈ പഠനങ്ങൾ എടുത്തുകാട്ടുന്നു. സ്വന്തം ജീവിതത്തിലൂടെ അദ്ദേഹം അറേബ്യയിലെ പ്രാകൃത മൂല്യങ്ങളെ നിരാകരിച്ചു. ഈ യത്നത്തിൽ അദ്ദേഹം ആദ്യം ചെയ്തത് ആറാം നൂറ്റാണ്ടിലെ അറേബ്യയിൽ നില നിന്നിരുന്ന ദൈവ സങ്കല്പം പൊളിച്ചെഴുതുകയാണ്. ബഹുദൈവ വിശ്വാസികളായിരുന്നു അറബികൾ. നബി അവരെ പ്രപഞ്ചത്തിന്റെ സ്രഷ്ടാവും നിയന്താവും രക്ഷിതാവുമായ ഏകദൈവത്തെക്കുറിച്ചു പഠിപ്പിച്ചു. ഏകനും അതുല്യനുമായ ഈ ദൈവം മാത്രമാണ് ആരാധനക്ക് അർഹനെന്നും മനുഷ്യർ ദൈവത്തിന്റെ വിനീത ദാസന്മാരാണെന്നുമുള്ള ആശയത്തിലൂടെ, ചില നിയന്ത്രണങ്ങൾക്കും പെരുമാറ്റ സംഹിതകൾക്കും വിധേയരാണ് മനുഷ്യർ എന്നു സ്ഥാപിക്കുകയാണ് നബി ചെയ്തത്. അതോടെ ദൈവ സങ്കൽപം ജീവിത രീതിയെ നിയന്ത്രിക്കുന്ന ഘടകം കൂടി ആയിത്തീർന്നു. ദൈവത്തെക്കുറിച്ച് നിലനിൽക്കുന്ന പ്രാകൃതവും അശാസ്ത്രീയവുമായ സങ്കൽപങ്ങൾ തിരുത്തുകയാണ് മുഹമ്മദ് (സ്വ) ചെയ്തത്. ഈ തിരുത്തലിലൂടെ മനുഷ്യരുടെ ജിവിതത്തിനും തിരുത്തലുകളുണ്ടായി. വില്യം മൂർ "ലൈഫ് ഓഫ് മുഹമ്മദി'ൽ നബിയെ വിലയിരുത്തുന്നത് ഈ അർത്ഥത്തിലാണ്. ദൈവത്തിന്റെയും മനുഷ്യരുടേയുമിടയിലെ മതിൽ കെട്ടുകൾ തകർത്ത വ്യക്തി എന്ന നിലയിലാണ് മുഹമ്മദ് നബിക്ക് മൂർ കൽപിച്ചു നൽകിയ പ്രസക്തി. Western Awakening of Islam എന്ന കൃതിയിൽ ലോർഡ് ഹെഡ്ലി നബിക്ക് നൽകുന്ന സ്ഥാനവും ഇതേ അർത്ഥത്തിൽ തന്നെ. സരളമായ രീതികളിലൂടെ വിശ്വാസിക്ക് ദൈവമാർഗ്ഗത്തിലുള്ള തടസ്സങ്ങൾ നീക്കിക്കൊടുത്തതാണ് മുഹമ്മദിന്റെ പാഠങ്ങളിലെ ഉദാത്തമായ സന്ദേശമെന്ന് അദ്ദേഹം നിരീക്ഷിക്കുന്നു.

പ്രശസ്ത നാടകകൃത്തായ ജോർജ്ജ് ബർണാർഡ്ഷാ മുഹമ്മദ് നബിയെ വിലയിരുത്തുന്നതും അദ്ദേഹം പ്രചരിപ്പിച്ച മതത്തിന്റെ ചൈതന്യത്തിന്റെ പശ്ചാത്തലത്തിലാണ് (The Genuine Islam). നബി ബർണാർഡ്ഷാക്ക് ഒരത്ഭുത മനുഷ്യനായിരുന്നു. അദ്ദേഹത്തെ മനുഷ്യ വംശത്തിന്റെ മോചകനായി പരിഗണിക്കണമെന്നാണ് ഷായുടെ അഭിപ്രായം. ഷാ ഇത്ര കൂടിപ്പറഞ്ഞു: ""അദ്ദേഹത്തെപ്പോലെയുള്ള ഒരാൾ ആധുനിക ലോകത്തിന്റെ സമസ്താധികാരങ്ങളും ഏറെറടുത്താൽ നമുക്ക് ഏറ്റവും ആവശ്യമായ സമാധാനവും സന്തോഷവും നിലനിൽക്കുന്ന തരത്തിൽ ലോകത്തിലെ എല്ലാ പ്രശ്നങ്ങളും വിജയ പൂർവം കൈകാര്യം ചെയ്യപ്പെട്ടേനെ." നബിയെ അദ്ദേഹത്തിന്റെ മത സത്തയിൽ നിന്ന് വേർ തിരിച്ചു നിർത്തിയല്ല ബർണാർഡ്ഷാ ദർശിച്ചത്; മതത്തിൽ നിന്ന് വേറിട്ട് നബിക്ക് മറെറാരസ്തിത്വം അദ്ദേഹം കൽപിക്കുന്നില്ല.
മനുഷ്യ ചരിത്രത്തെ സ്വാധീനിച്ച നൂറു പ്രമുഖ വ്യക്തികളെപ്പറ്റിയുള്ള പഠനങ്ങളുടെ സമാഹാരമാണ് മൈക്കൾ എച്ച് ഹാർട്ടിന്റെ നൂറ് പേർ :ചരിത്രത്തെ ഏറ്റവും സ്വാധീനച്ചവരുടെ ക്രമം (The Hundred A ranking of the most influential persons in History) എന്ന കൃതി. അത്ഭുതകരമെന്ന് പറയട്ടെ മുഹമ്മദ് നബിക്കാണ് ഇദ്ദേഹം ഒന്നാം സ്ഥാനം നൽകുന്നത്. മുഹമ്മദ് നബിയെക്കുറിച്ച് മൈക്കൾ ഹാർട്ട് പറയുന്നത് മതകാര്യങ്ങളിലെന്ന പോലെ ലൗകിക കാര്യങ്ങളിലും അദ്ദേഹം നേതാവാണെന്നാണ്. മുഹമ്മദ് എന്ന രാഷ്ട്രീയ നേതാവിനേയും മുഹമ്മദ് എന്ന മതതത്വജ്ഞനേയും അദ്ദേഹം ഒരേ ബിന്ദുവിൽ കൂട്ടിയിണക്കുന്നു. ഇസ്ലാമിക സദാചാര പാഠങ്ങൾക്കെന്ന പോലെ ദൈവശാസ്ത്രത്തിനും രൂപം നൽകിയത് മുഹമ്മദ് നബിയാണ്. അനുഷ്ഠാനങ്ങൾ പോലും നബി ക്രമപ്പെടുത്തി. നബിയുടെ ജീവിതം തന്നെയാണ് ഇസ്ലാമിന്റെ പാഠം എന്നാണ് ഹാർട്ടിന്റെ ഭാഷ്യം.

കരൻ ആംസ്ട്രോങ്ങിന്റെ Muhammed a western attempt to understand Islam എന്ന കൃതിയിൽ മുഹമ്മദ് നബിയെ പാശ്ചാത്യ ലോകത്തിന്റെ ശത്രുതാപരമായ നിലപാടുകളുടെ പശ്ചാത്തലത്തിലാണ് വിലയിരുത്തുന്നത്. റോമൻ കത്തോലിക്കാ സഭാംഗമായ കന്യാസ്ത്രീ ആയിരുന്നു കാരൻ. ഇസ്ലാമിന്നെതിരായ മുൻ വിധികൾക്ക് നബിയെക്കുറിച്ചുള്ള അവാസ്തവ പ്രചാരണങ്ങൾ വഴിവെച്ചുവെന്ന് അവർ സമർത്ഥിക്കുന്നു.
എച്ച്.എ.ആർ ഗിബ്ബിന്റെ "ഇസ്ലാം എ ഹിസ്റേറാറിക്കൽ സർവ്വേ' എന്ന കൃതിയിലെ നബിയെക്കുറിച്ചുള്ള അധ്യായം പണ്ഢിതോചിതമായ പഠനമാണ്. മുഹമ്മദ് നബിയെന്ന മനുഷ്യനാണ് ഈ പഠനത്തിൽ തെളിഞ്ഞു നിൽക്കുന്നത്. ഈ മനുഷ്യന് രണ്ടു മുഖങ്ങളുണ്ട്. ഒരു അറബ് ഗോത്രവംശജന്റെ മുഖവും രാഷ്ട്ര നേതാവിന്റെ മുഖവും. അറബ് സമൂഹത്തിന്റെ മനഃശാസ്ത്രവും സാഹചര്യങ്ങളും നബിയെ ഏതൊക്കെ തരത്തിൽ പരുവപ്പെടുത്തി എന്നതിനെക്കുറിച്ച് ഗിബ്ബ് പരിശോധിക്കുന്നു. നബിയെ സാമൂഹ്യശാസ്ത്ര പഠനത്തിന് വിധേയമാക്കുകയാണ് ഗ്രന്ഥകാരനെന്ന് പറയാം. അദ്ദേഹം സമർത്ഥിക്കുന്നത് നബിയുടെ അടിസ്ഥാന ലക്ഷ്യം മതപരമായിരുന്നു എന്നാണ്. ഖുറൈശികൾക്കെതിരായി നബി നടത്തിയ യുദ്ധങ്ങൾക്കു കാരണം ഗോത്ര വർഗങ്ങൾക്ക് സഹജമായ യുദ്ധ വാസനയല്ല, മതപരമായ ദൗത്യപൂർത്തീകരണമായിരുന്നുവെന്ന് പറയാൻ ഗിബ്ബിന്ന് മടിയില്ല. എന്നാൽ രാഷ്ട്രീയവും നയതന്ത്രവും ആവശ്യമായ സന്ദർഭങ്ങളിൽ നബി ഉപയോഗപ്പെടുത്തുകയും ചെയ്തു. പക്ഷപാതങ്ങളില്ലാത്ത പണ്ഢിതോചിത സമീപനമാണ് ഗിബ്ബിൻറേത്. സ്വൂഫിസത്തിൽ ആകൃഷ്ടനായ ഫ്രിത്ജോഫ് ഷുവോൻ, ഇസ്ലാമിന്റെ സൗന്ദര്യസങ്കല്പങ്ങളിൽ താല്പര്യം കാണിച്ച മാർട്ടിൻ ലിംഗ്സ് തുടങ്ങിയവർ വ്യത്യസ്ത രീതിയിൽ പ്രവാചകനെ കാണുന്നു. "സ്ട്രഗ്ൾ റ്റു സറണ്ടർ' എന്ന കൃതിയിൽ താൻ ഇസ്ലാമിൽ എത്തിച്ചേർന്നതെങ്ങനെ എന്ന അന്വേഷണ കഥ ജെഫ്റി ലാംഗ് വിവരിക്കുന്നു. ഈ കൃതിയിലെ "റസൂലുല്ലാഹ്' എന്ന അധ്യായം നബിയെ ഖുർആന്റെ വെളിച്ചത്തിൽ വിലയിരുത്താനുള്ള ശ്രമമാണ്.
ഈ പഠനങ്ങളിൽ നിന്ന് വ്യത്യസ്തമാണ് മാക്സിം റോഡിൻസന്റെ മുഹമ്മദ് എന്ന ഗ്രന്ഥം. നബിയുടെ ജീവിതത്തേയും സന്ദേശത്തേയും സാമൂഹ്യ ശാസ്ത്രത്തിൻറേയും രാഷ്ട്രീയ തത്ത്വദർശനങ്ങളുടെയും വെളിച്ചത്തിൽ റോഡിൻസൺ അപഗ്രഥിക്കുന്നു. ഇസ്ലാം മാർക്സിസത്തോട് അടുത്തു നിൽക്കുന്ന പ്രത്യയ ശാസ്ത്രമാണെന്നാണ് റോഡിൻസന്റെ കണ്ടെത്തൽ. റോഡിൻസന്റെ ഈ ഗ്രന്ഥം നബിയുടെ രാഷ്‌ട്രീയ ജീവിതത്തെപ്പറ്റിയുള്ള മികച്ച പഠനമാണ്‌.

മുഹമ്മദ് എന്ന പ്രവാചകനെപ്പറ്റിയും മുഹമ്മദ് എന്ന വ്യക്തിയെപ്പറ്റിയും ഇപ്പോഴും ഒട്ടേറെ പഠനങ്ങൾ‍ നടന്നുകൊണ്ടിരിക്കുന്നു.

ജൂതന്മാർ മുഹമ്മദിനെ ഭ്രാന്തൻ എന്നാണ് വിശേഷിപ്പിച്ചത്. മുഹമ്മദിനെ ചെകുത്താനെന്നാണ് മാർട്ടിൻ ലൂഥർ വിശേഷിപ്പിച്ചത്. 


</doc>
<doc id="170258" url="https://ml.wikipedia.org/wiki?curid=170258" title="തൃപ്പാപ്പൂർ സ്വരൂപം">
തൃപ്പാപ്പൂർ സ്വരൂപം

തിരുവനന്തപുരം കേന്ദ്രമായി വികസിച്ചുവന്ന ഒരു സ്വരൂപമാണ് തൃപ്പാപ്പൂർ സ്വരൂപം. തൃപ്പാദപുരമെന്നായിരുന്ന ആദ്യപേര് ലോപിച്ചാണ് തൃപ്പാപ്പൂരായി മാറിയത്. ശ്രീപദ്മനാഭന്റെ പാദങ്ങളിൽ അർപ്പിതമായ ദേശമെന്ന സങ്കല്പത്തിലാണ് തൃപ്പാദപുരം എന്ന് പറഞ്ഞുപോന്നിരുന്നത്. തൃപ്പാപ്പൂർ സ്വരൂപത്തിന്റെ അതിരുകൾ പലകാലത്തും പലതായിരുന്നു. 14ആം ശതകത്തിന്റെ തുടക്കത്തിൽ അതിന്റെ തെക്കേ അതിർത്തി കന്യാകുമാരിയും വടക്കേ അതിർത്തി കൊല്ലത്തിനു തെക്ക് പരവൂരും ആയിരുന്നു. നെടുമങ്ങാട് അതിലുൾപ്പെടുമായിരുന്നില്ല. കൊല്ലം രാജധാനിയായി വേണാടു ഭരിച്ചിരുന്ന കീഴ്പേരൂർ രാജകുടുംബത്തിലെ രണ്ടാംസ്ഥാനക്കാരനായിരുന്നു തൃപ്പാപ്പൂരിന്റെ ഭരണാധികാരി. കീഴ്പേരൂർ രാജകുടുംബത്തിന് തൃപ്പാപ്പൂർ എന്നൊരു താവഴി ഉണ്ടായിരുന്നതായി 1168-ലെ കിളിമാനൂർ ശാസനത്തിൽ കാണുന്നു. യാദവന്മാരായ കീഴ്പേരൂർ കുടുംബത്തിലെ പുരുഷന്മാർക്ക് തിരുവട്ടാറുണ്ടായിരുന്ന ചേരരാജകുടുംബത്തിലെ സ്ത്രീകളിൽ ജനിക്കുന്നവരാണ് തൃപ്പാപ്പൂർ താവഴിക്കാരെന്ന് 1168-ലെതന്നെ സ്യാനന്ദൂരപുരാണ സമുച്ചയത്തിൽ സൂചിപ്പിച്ചിട്ടുണ്ട്. തിരുവട്ടാറ്റെ ചേരകുടുംബത്തിന് വടശ്ശേരി ഇല്ലം എന്നാണ് പേര്. തൃപ്പാപ്പൂർ കുടുംബക്കാർ മാതൃദായപ്രകാരം ചേരന്മാരും പിതൃദായക്രമമനുസരിച്ച് യാദവന്മാരുമായിരുന്നു. 14ആം ശതകം വരെ രണ്ട് ദായക്രമങ്ങളും അവർ പിന്തുടർന്നിരുന്നു.

തൃപ്പാപ്പൂർ താവഴിയിലെ മൂത്തയാൾ (തൃപ്പാപ്പൂർ മൂത്തവർ) തൃപ്പാപ്പൂർ സ്വരൂപത്തിന്റെ ഭരണാധികാരി മാത്രമല്ല, ശ്രീപദ്മനാഭ സ്വാമിക്ഷേത്രത്തിന്റെ രക്ഷാപുരുഷൻ കൂടിയായിരുന്നു. വേണാടിലെ മുഴുവൻ ക്ഷേത്രങ്ങളുടേയും കോയ്മ ശ്രീപദ്മനാഭസ്വാമിക്ഷേത്രത്തിനുള്ളതുകൊണ്ട് വേണാടിലെ ക്ഷേത്രങ്ങളെല്ലാം തൃപ്പാപ്പൂർ മൂപ്പന് അധീനമായിരുന്നു. ക്ഷേത്രകാര്യങ്ങളെപ്പറ്റിയും ബ്രാഹ്മണ സംരക്ഷണത്തെപ്പറ്റിയും തൃപ്പാപ്പൂർ മൂത്തവരെ ഉപദേശിക്കുവാൻ തിരുവനന്തപുരത്തുണ്ടായിരുന്ന ബ്രാഹ്മണസഭയെ തിരുവനന്തപുരം സഭയെന്നും, 17ആം ശതകം മുതൽ എട്ടരയോഗം എന്നും പറഞ്ഞിരുന്നു. എന്നാൽ‍, തൃപ്പാപ്പൂർ സ്വരൂപത്തിന്റെ ഭരണതലസ്ഥാനം 12ആം ശതകം വരെ തിരുവട്ടാറും അതിനുശേഷം തിരുവിതാംകോടും ആയിരുന്നു. ക്ഷേത്രസംബന്ധമായ കാര്യങ്ങൾ ശ്രീപദ്മനാഭസ്വാമിക്ഷേത്രത്തിന്റെ വടക്കേനടയിലുള്ള ശ്രീപാദം കോയിക്കൽ ഇരുന്നുകൊണ്ടാണ് നിർവഹിച്ചിരുന്നത്. തൃപ്പാപ്പൂർ താവഴിയുടെ ആസ്ഥാനം ആറ്റിങ്ങൽ‍ ആയിരുന്നു. സ്ത്രീകളും പ്രായപൂർത്തിയാകാത്ത പുരുഷന്മാരും ആറ്റിങ്ങലായിരുന്നു താമസം. 17 വയസ്സായ രാജകുമാരന്മാർ ഏതെങ്കിലും ദേശത്തിന്റേയോ വകുപ്പിന്റേയോ ഭരണച്ചുമതല ഏൽക്കുന്നു. ഇളമുറക്കാരെ ചിറവായ്മൂപ്പൻ എന്നാണ് പറയുക. ചെറു ആയ് ആണ് ചിറവായ് ആയത്. ആയ് എന്നാൽ യാദവൻ എന്നർഥം. ചിറവായ് മൂപ്പന്റെ കീഴിലുള്ള പ്രദേശത്തെ ചിറവായ് സ്വരൂപം എന്നു പറയുന്നു.

ദേശിങ്ങനാടും തൃപ്പാപ്പൂരും താവഴികൾ ചേർന്ന് ഒരു കൂട്ടായ്മയായിട്ടാണ് പിന്നീട് വേണാട് ഭരിച്ചത്. രണ്ട് താവഴികളിലുംവച്ച് മൂത്തയാളായിരിക്കും കൂട്ടായ്മയുടെ തലവൻ. ദേശിങ്ങനാട് ശാഖയിലെ മൂത്തയാളാണ് തൃപ്പാപ്പൂർ മൂത്ത തിരുവടി ആകുന്നതെങ്കിൽ തൃപ്പാപ്പൂർ ശാഖയിലെ മൂത്തയാളെ ചിറവായ് മൂത്തവർ എന്നേ പറയുകയുള്ളൂ. തൃപ്പാപ്പൂർ ശാഖയിലെ മൂത്തയാൾ തൃപ്പാപ്പൂർ മൂത്ത തിരുവടി ആയിരിക്കുകയും അദ്ദേഹത്തിന് ഒരു രണ്ടാം സ്ഥാനക്കാരനുണ്ടായിരിക്കുകയും ചെയ്യുകയാണെങ്കിൽ മൂത്തയാൾ തിരുവനന്തപുരം ആസ്ഥാനമാക്കി ക്ഷേത്രഭരണവും ചിറയിൻകീഴ്, തിരുവനന്തപുരം എന്നീ പ്രദേശങ്ങളുടെ ഭരണവും നിർവഹിക്കുന്നു. രണ്ടാം സ്ഥാനക്കാരൻ തിരുവനന്തപുരത്തിനു തെക്കുള്ള ചിറവാ സ്വരൂപത്തിന്റെ ഭരണാധികാരിയായിരിക്കും. തിരുവിതാംകോട് ഭരണ തലസ്ഥാനമായിരുന്നതുകൊണ്ട് തൃപ്പാപ്പൂർ സ്വരൂപത്തെ തിരുവിതാംകോട് (തിരുവിതാംകൂർ‍) എന്ന് വിദേശികൾ രേഖപ്പെടുത്തിയിരുന്നു. തൃപ്പാപ്പൂർ കുടുംബത്തിന്റെ ആസ്ഥാനം ആറ്റിങ്ങൽ ആയിരുന്നതുകൊണ്ട് തൃപ്പാപ്പൂരിനെ ആറ്റിങ്ങൽ രാജ്യം എന്നും ചില വിദേശികൾ രേഖപ്പെടുത്തിയിട്ടുണ്ട്. 

നെൽകൃഷി തീരെ പുരോഗമിച്ചിട്ടില്ലായിരുന്ന തൃപ്പാപ്പൂർ സ്വരൂപത്തിന് നെല്ലുല്പാദനത്തിനു പ്രസിദ്ധമായ നാഞ്ചിനാട് പരമപ്ര ധാനമായിരുന്നു. നൂറ്റാണ്ടുകൾക്കു മുമ്പു മുതൽ 1120 വരെ നാഞ്ചിനാട് പാണ്ഡ്യരാജ്യത്തിന്റെ ഭാഗമായിരുന്നു. ഒരു യുദ്ധാനന്തരം ഈ പ്രദേശം പാട്ടവ്യവസ്ഥയിൽ കൈവശം വയ്ക്കാൻ വേണാട് അനുവദിക്കപ്പെട്ടു. പക്ഷേ, സഹ്യനു കിഴക്കുള്ള കൊള്ളക്കാരായ മറവന്മാരും കള്ളന്മാരും കൊയ്ത്തുകാലത്ത് നാഞ്ചിനാട്ടിൽ കടന്ന് കൊള്ള നടത്തുക പതിവായിരുന്നു. അക്കാരണത്താലാണ് കളക്കാട്ടു സ്വരൂപം കൈവശം വയ്ക്കുവാൻ ആദ്യം വേണാടും പിന്നീട് ദേശിങ്ങനാടും ശ്രമിച്ചത്. 1369-ൽ മധുരയിലെ ഭരണം വിജയനഗരസാമ്രാജ്യത്തിൻകീഴിൽ‍ ആയതുമുതൽ നാഞ്ചിനാടിനും കളക്കാടിനും വേണ്ടി കപ്പം നൽകാൻ സമ്മർദമുണ്ടായി. 1544-ൽ വിജയനഗരസൈന്യം കളക്കാട് പിടിച്ചെടുക്കുകയും നാഞ്ചിനാട്ടിലെ കോട്ടാറിൽ വച്ച് ദേശിങ്ങനാടിന്റേയും തൃപ്പാപ്പൂരിന്റേയും സംയുക്ത സൈന്യത്തെ തോല്പിക്കുകയും ചെയ്തു. തുടർന്നുണ്ടായ ഉടമ്പടിയിൽ കളക്കാട് വിജയനഗരസാമ്രാജ്യത്തിനു വിട്ടുകൊടുക്കുകയും നാഞ്ചിനാട്ടിനുവേണ്ടി വിജയനഗരസാമന്തനായ മധുരയിലെ നായക്കർക്ക് കപ്പം നൽകുവാൻ തീരുമാനമുണ്ടാവുകയും ചെയ്തു.

അതുമുതൽ കൊല്ലം തലസ്ഥാനമായ ദേശിങ്ങനാടിന് നാഞ്ചി നാട് സംരക്ഷിക്കുക പ്രയാസമാവുകയും അവിടം തൃപ്പാപ്പൂരിനു വിട്ടുകൊടുക്കുകയും ചെയ്തു(1587). നാഞ്ചിനാടിന്റെ ഭരണച്ചുമ തല തൃപ്പാപ്പൂരിനു ലഭിച്ചതുകാരണം അതിന്റെ സംരക്ഷണത്തിനുവേണ്ടി ഒരു സ്ഥിരം സൈന്യത്തെ സജ്ജീകരിച്ചു. തലസ്ഥാനം തിരുവിതാംകോടു നിന്നും കൽക്കുളത്തേക്കു മാറ്റി. സമീപത്തുള്ള പുലിയൂർ കുറിച്ചിയിൽ കോട്ടകെട്ടി അതിനെ സൈനികത്താവളമാക്കിയിരുന്നു. പ്രഗല്ഭനായ രവിവർമ കുലശേഖരപ്പെരുമാൾ‍ എന്ന തൃപ്പാപ്പൂർ മൂപ്പനായിരുന്നു (1601-ൽ‍) ഈ ഒരുക്കങ്ങൾ ചെയ്തത്. അന്ന് ദേശിങ്ങനാട് ശാഖയിലെ രാമ മാർത്താണ്ഡവർമ ആയിരുന്നു തൃപ്പാപ്പൂർ മൂത്ത തിരുവടി. അദ്ദേഹം 1604-ൽ അന്തരിച്ചതോടുകൂടി ദേശിങ്ങനാടുശാഖ അന്യംനിന്നു. അതിനുശേഷം തൃപ്പാപ്പൂർ ശാഖയിലെ അംഗങ്ങളോ അല്ലെങ്കിൽ തൃപ്പാപ്പൂർ മൂത്ത തിരുവടി ദത്തെടുത്തവരോ ആണ് കൊല്ലം രാജാക്കന്മാരായത്. കൊല്ലം രാജാവിനെ ദേശിങ്ങനാടു രാജാവെന്നും പറയുമായിരുന്നുവെങ്കിലും അദ്ദേഹത്തിന്റെ അധികാരാതിർത്തി കൊല്ലം പട്ടണവും ചുറ്റുമുള്ള ഏതാനും ദേശങ്ങളും ആയി ചുരുങ്ങി. മുമ്പ് ദേശിങ്ങനാടിന്റെ കീഴിലായിരുന്ന നെടുമങ്ങാട്, കൊട്ടാരക്കര, കരുനാഗപ്പള്ളി, കാർത്തികപ്പള്ളി, കായംകുളം, പനയപ്പള്ളി എന്നീ സാമന്തസ്വരൂപങ്ങൾ തൃപ്പാപ്പൂർ മൂത്ത തിരുവടിയുടെ നിയന്ത്രണത്തിൽ വന്നു. 1662 ആഗസ്റ്റ് മാസത്തിൽ തൃപ്പാപ്പൂർ മൂത്ത തിരുവടിയായിരുന്ന രവിവർമ അന്തരിച്ചതോടുകൂടി തൃപ്പാപ്പൂർ ശാഖയിൽ പുരുഷന്മാരില്ലാതായി.

1603-ൽ കൊച്ചിയിലെ വെള്ളാരപ്പള്ളി കോയിക്കൽനിന്ന് ദത്തെടുത്ത രാമവർമ, ആദിത്യവർമ എന്നീ സഹോദരന്മാരിൽ മൂത്ത ആളായ രാമവർമ ചിറവാമൂപ്പ് ഏറ്റുവെങ്കിലും അദ്ദേഹത്തിന് തൃപ്പാപ്പൂർമൂപ്പ് വഹിക്കുവാൻ അർഹതയില്ലായിരുന്നു; എന്തെന്നാൽ‍, ആറ്റിങ്ങൽ രാജകുടുംബത്തിലെ സ്ത്രീ പ്രസവിച്ചുണ്ടാകുന്ന ആൾക്കു മാത്രമേ അതിനർഹതയുണ്ടായിരുന്നുള്ളൂ. മൂന്ന് തമ്പുരാട്ടിമാരാണ് 1662-ൽ തൃപ്പാപ്പൂർ ശാഖയിൽ അവശേഷിച്ചത്: ആയില്യം തിരുനാൾ‍, അവരുടെ സഹോദരീപുത്രി മകയിരം തിരുനാൾ, ആയില്ല്യം തിരുനാളിന്റെ പുത്രി അശ്വതി തിരുനാൾ എന്നിവർ‍. അവരിൽ വൃദ്ധയായ ആയില്യം തിരുനാൾ തൃപ്പാപ്പൂർ മൂപ്പ് ഏറ്റു. എങ്കിലും രാജ്യകാര്യങ്ങൾ നിർവഹിച്ചത് അവരുടെ പുത്രി അശ്വതി തിരുനാളാണ്. മകയിരം തിരുനാൾ കൊല്ലം റാണിയായി അവിടെ പാർത്തു. 1662 ജനുവരിയിൽ പോർച്ചുഗീസുകാരിൽ‍ നിന്ന് ഡച്ചുകാർ കൊല്ലം പിടിച്ചെടുക്കുകയും റാണിയുടെ കൊട്ടാരം നശിപ്പിക്കുകയുമുണ്ടായി. തുടർന്ന് ഡച്ചുകാർ കൊടുങ്ങല്ലൂർ‍, കൊച്ചി, കണ്ണൂർ കോട്ടകൾ പിടിച്ചെടുക്കുകയും പോർച്ചുഗീസുകാരെ അപ്പാടെ കേരളത്തിൽനിന്നു പുറത്താക്കുകയും ചെയ്തു. ഡച്ചുകാർ തിരുവിതാംകൂറുമായും തൃപ്പാപ്പൂരിന്റെ എല്ലാ സാമന്തസ്വരൂപങ്ങളുമായും വാണിജ്യ ഉടമ്പടികൾ ഒപ്പിട്ടു. കൊല്ലം ഉൾപ്പെടെയുള്ള സാമന്തസ്വരൂപങ്ങൾ ഡച്ചുകാരുമായി കുത്തകവ്യാപാരത്തിനു സമ്മതിച്ചുവെങ്കിലും തിരുവിതാംകൂറിലെ രാമവർമ അതിനു സമ്മതിച്ചില്ല. 1645 മുതൽ വിഴിഞ്ഞത്തും പൂന്തുറയിലും വ്യാപാരം നടത്തിയിരുന്ന ഇംഗ്ളീഷുകാരെ ഒഴിവാക്കാൻ കഴിയാത്തതായിരുന്നു കാരണം. പോർച്ചുഗീസുകാരിൽ നിന്നു പിടിച്ചെടുത്ത അഞ്ചുതെങ്ങിലും തേങ്ങാപ്പട്ടണത്തും കന്യാകുമാരിയിലും ഡച്ചുകാർ ഫാക്റ്ററികളുണ്ടാക്കി. വിദേശികളുമായുള്ള ബന്ധത്തിന് തൃപ്പാപ്പൂർമൂപ്പു വഹിച്ചിരുന്ന ആറ്റിങ്ങൽ റാണിയുടെ അംഗീകാരം ആവശ്യമായിരുന്നു. എങ്കിലും സാമന്ത സ്വരൂപങ്ങളൊന്നുംതന്നെ റാണിയുടെ അംഗീകാരം നേടിയിരുന്നില്ല. തിരുവിതാംകൂർ ഒഴികെയുള്ള സാമന്തസ്വരൂപങ്ങൾക്ക് ഡച്ചുകാരുടെ പിൻബലം ഉണ്ടായിരുന്നു എന്നതാണ് കാരണം.

സാമന്തസ്വരൂപങ്ങളിൽ താവഴികൾ തമ്മിൽ കുടുംബ കലഹം സാധാരണമായിരുന്നു. കലഹങ്ങളിലിടപെട്ട് തങ്ങൾക്ക് ഇഷ്ടമായവരെ വാഴിക്കുവാനായിരുന്നു ഡച്ചുകാരുടെ ശ്രമം. അങ്ങനെയിരിക്കെയാണ് 1672-ൽ തിരുവിതാംകൂറിലെ രാമവർമ അന്തരിക്കുകയും ആദിത്യവർമ ചിറവാമൂപ്പേൽക്കുകയും ചെയ്തത്. വെള്ളാരപ്പള്ളി കോയിക്കൽനിന്ന് ഭാഗിനേയനായ രവിവർമയെ തന്റെ പിൻഗാമിയായി ദത്തെടുക്കുവാൻ ആദിത്യവർമ ആഗ്രഹിച്ചു. ആറ്റിങ്ങൽ തമ്പുരാട്ടിമാർക്ക് അതിലെതിർപ്പില്ലായിരുന്നുവെങ്കിലും നെടുമങ്ങാട് രാജാവായ രാമവർമ അതിനോടു യോജിച്ചില്ല. 1622-ൽ പേരകത്താവഴി(നെടുമങ്ങാട്)യിലെ എല്ലാ അംഗങ്ങളേയും തൃപ്പാപ്പൂരിലേക്ക് ദത്തെടുത്തിട്ടുണ്ട്. എന്നതായിരുന്നു കാരണം. അതിൻപ്രകാരം തന്റെ ഭാഗിനേയനെ തിരുവിതാംകൂറിലേക്ക് ദത്തെടുക്കണമെന്ന് അദ്ദേഹം വാദിച്ചു. ആദിത്യവർമയുടെ ഭാഗിനേയൻ തിരുവിതാംകൂർ രാജാവാകുന്നത് ഡച്ചുകാർക്കും പഥ്യമായിരുന്നില്ല. ദത്തുകാര്യം തീരുമാനിക്കപ്പെട്ടിരുന്നില്ലെങ്കിലും 1677-ൽ ആദിത്യവർമ അന്തരിച്ചപ്പോൾ രവിവർമയെ കൽക്കുളത്തുകൊണ്ടുപോയി, അശ്വതി തിരുനാൾ‍, ചിറവാമൂപ്പു വാഴിച്ചു. എന്നാൽ‍, തിരുവിതാംകൂറിലെ രണ്ടു മന്ത്രിമാരും കുറെ മാടമ്പിമാരും ചേർന്ന് പേരകത്താവഴിയിലെ കേരളവർമയെ കൽക്കുളത്തു വാഴിക്കുകയും രവിവർമയെ ബഹിഷ്ക്കരിക്കുകയുമാണ് ചെയ്തത്. തുടർന്ന്, അശ്വതി തിരുനാളും രവിവർമയും ചേർന്ന് കരമനയാറ്റിന്റെ കരയിൽവച്ച് തിരുവിതാംകൂർ സൈന്യവുമായി യുദ്ധത്തിലേർപ്പെട്ടു. യുദ്ധത്തിൽ പരാജയപ്പെട്ട അശ്വതി തിരുനാൾ വർക്കലക്ക് പിൻവാങ്ങി. അതേത്തുടർന്ന് ആയില്യം തിരുനാൾ അന്തരിക്കുകയും മകയിരം തിരുനാൾ തൃപ്പാപ്പൂർ മൂപ്പ് ഏൽക്കുകയും ചെയ്തു. കൊട്ടാരക്കരരാജാവുകൂടി ഇടപെട്ട് ഒത്തുതീർപ്പുണ്ടാക്കുകയും പേരകത്താവഴിയിലെ കേരളവർമയെ തിരുവിതാംകൂർ രാജാവായി അംഗീകരിക്കുകയുമാണ് ചെയ്തത്. രവിവർമയെ കൊല്ലം രാജാവാക്കി. പക്ഷേ, അടുത്തവർഷം (1688) മകയിരം തിരുനാൾ അന്തരിക്കുകയും അശ്വതി തിരുനാൾ തൃപ്പാപ്പൂർ മൂപ്പ് ഏൽക്കുകയും ചെയ്തു. അവർ സൈന്യവുമായിച്ചെന്ന് കേരളവർമയെ ബഹിഷ്ക്കരിച്ച് രവിവർമയെ കൽക്കുളത്തു വാഴിച്ചു. എങ്കിലും കേരളവർമയും സഹായികളും കൽക്കുളംകോട്ട ഉപരോധിച്ചുകൊണ്ട് സമീപത്തുതന്നെ കഴിഞ്ഞു. ഈ സമയം കപ്പക്കുടിശ്ശികയ്ക്കുവേണ്ടി മധുര സർക്കാരിന്റെ സമ്മർദം ഏറിവന്നതിനാൽ കേരളവർമയുടെ മന്ത്രിമാരായ ഇളമ്പയിൽ പണ്ടാൽ‍, ഇടത്തറപ്പോറ്റി എന്നിവർ ആറ്റിങ്ങൽ റാണിയുടെ മന്ത്രിമാരായ കൊടുമൺപിള്ള, വഞ്ചിമുട്ടംപിള്ള എന്നിവരുമായി കൂടിയാലോചിച്ച് സന്ധിയുണ്ടാക്കി. അതിൻപ്രകാരം രവിവർമയെ ചിറവാമൂപ്പനായി അംഗീകരിച്ചുകൊണ്ട് കേരളവർമയെ ഇളംകൂറായി വാഴിച്ചു.

ഗുരുതരമായ മൂന്ന് പ്രശ്നങ്ങളാണ് അശ്വതിതിരുനാൾ നേരിട്ടുകൊണ്ടിരുന്നത്. മധുരപ്പടയിൽനിന്നുള്ള ആക്രമണങ്ങളായിരുന്നു അതിൽ പ്രധാനം. കളക്കാട് സ്വരൂപം കൈവിട്ടുപോയതുമുതൽ നാഞ്ചിനാടിന്റെ സുരക്ഷിതത്വം ഭീഷണിയെ നേരിട്ടുകൊണ്ടിരുന്നു. തിരുനെൽവേലി ഭാഗത്തുനിന്നുള്ള കൊള്ളകൾ തടയുവാൻ മധുരയിലെ നായ്ക്കഭരണത്തിനു കഴിഞ്ഞില്ല. എങ്കിലും വാർഷികപ്പാട്ടം വസൂലാക്കുന്നതിൽ അവർ കണിശക്കാരായിരുന്നു. കൊയ്ത്തുകാലത്ത് നാഞ്ചിനാട്ടിലെത്തി മധുരയുടെ പ്രതിനിധികൾ ബലമായി പിരിവുകൾ നടത്തി. ഇപ്രകാരം പിരിവു നടത്തിയ വേലയ്യൻ എന്ന പടനായകനെ തിരുവിതാംകൂറിന്റെ പടത്തലവന്മാരിലൊരാളായ ഇരവിക്കുട്ടിപ്പിള്ള യുദ്ധത്തിൽ വധിച്ചു. തുടർന്ന് ദളവാ രാമപ്പയ്യന്റെ നേതൃത്വത്തിൽ വടുകപ്പട (നായക്കരുടെ സൈന്യത്തെ അങ്ങനെയാണ് വിളിച്ചിരുന്നത്ത്) നാഞ്ചിനാട്ടിലെത്തി യുദ്ധത്തിൽ ഇരവിക്കുട്ടിപ്പിള്ളയുടെ തല വെട്ടിയെടുത്തുകൊണ്ടുപോയി. സമാധാന ഉടമ്പടി ഉണ്ടായെങ്കിലും കപ്പം മുടക്കലും വടുകപ്പടയുടെ ആക്രമണങ്ങളും പതിവു സംഭവങ്ങളായി. കൊള്ളക്കാരായ മറവന്മാരേയും മറ്റും പ്രതിരോധിക്കുവാൻ നാഞ്ചിനാട്ടുകാർ സംഘടിച്ചുവെങ്കിലും അതൊന്നും ഫലപ്രദമായില്ല. റാണി നേരിട്ട മറ്റൊരു പ്രശ്നം എട്ടരയോഗത്തിൽ നിന്നുമാണ്. കളക്കാട്ടും നാഞ്ചിനാട്ടിലും ശ്രീപദ്മനാഭസ്വാമി ക്ഷേത്രം വകയായി ഒട്ടേറെ ഗ്രാമങ്ങളുണ്ടായിരുന്നു. ക്ഷേത്രത്തിലെ വമ്പിച്ച ചെലവുകൾക്ക് അവിടെനിന്നുമുള്ള വരവായിരുന്നു ആശ്രയം. മുമ്പുതന്നെ ദേവസ്വം, ബ്രഹ്മസ്വം സ്വത്തുക്കളിന്മേൽ നടന്ന കയ്യേറ്റങ്ങൾക്ക് എട്ടരയോഗം ധാരാളം പ്രായശ്ചിത്തങ്ങൾ വിധിച്ചിരുന്നു. സ്വർണക്കുടം, ആന, പണക്കിഴി എന്നിവയാണ് പ്രായശ്ചിത്തം വിധിച്ചിരുന്നത്. ഇവയെല്ലാം ഈടാക്കി നൽകേണ്ടത് തൃപ്പാപ്പൂർ മൂത്ത തിരുവടി ആണ്. തൃപ്പാപ്പൂർ മൂത്ത തിരുവടിക്ക് അതു കഴിയാത്തതിനാൽ ഒട്ടേറെ പ്രായശ്ചിത്തം ഏറെക്കാലമായി കുടിശ്ശികയായി. അതിനു പ്രതികാരമായി ആണ്ടുതോറും തുലാമാസത്തിൽ ശ്രീപദ്മനാഭസ്വാമിക്ഷേത്രത്തിൽ നടക്കാറുള്ള ഉത്സവം മുടക്കുക എന്നതായിരുന്നു എട്ടരയോഗം ചെയ്തത്. ഉത്സവത്തിന്റെ പത്താം ദിവസം നടക്കുന്ന ആറാട്ട് തൃപ്പാപ്പൂർ മൂത്ത തിരുവടിക്ക് വളരെ പ്രധാനമാണ്. ആറാട്ടിന് സാമന്തന്മാരും ദേശവാഴികളും മാടമ്പിമാരും തൃപ്പാപ്പൂർ മൂത്ത തിരുവടിക്ക് അകമ്പടി സേവിക്കുന്നു. ആറാട്ട് നടക്കാതിരുന്നാൽ അദ്ദേഹത്തിന് ആ ബഹുമതി ലഭിക്കുകയില്ല. 1633 മുതൽ ഇങ്ങനെ ക്ഷേത്രത്തിലെ വാർഷികോത്സവം മുടങ്ങിക്കിടക്കെയാണ് സാമ്പത്തിക ബുദ്ധിമുട്ടിന്റെ പേരിൽ പൂജകൾ പോലും 1673 മുതൽ മുടക്കിയത്. പൂജകൾ എങ്കിലും പുനരാരംഭിക്കുവാൻ റാണി ശ്രമിച്ചെങ്കിലും ക്ഷേത്രാധികാരികളും എട്ടരയോഗവും ക്ഷേത്രജീവനക്കാരും പൂജാരിമാരും എല്ലാം വിഘടിച്ചു നിന്നതുകൊണ്ട് അത് നടന്നില്ല. ഒരു തൃപ്പാപ്പൂർ മൂത്ത തിരുവടിയെ വാഴിച്ചാൽ എല്ലാത്തിനും പരിഹാരമുണ്ടാകുമെന്നു കരുതി രവിവർമയെ വാഴിക്കാൻ ശ്രമിച്ചെങ്കിലും എട്ടരയോഗം അതിനും സഹകരിച്ചില്ല.

റാണിയെ ഏറ്റവും വിഷമിപ്പിച്ചത് സാമന്തസ്വരൂപങ്ങളുടെ നിലപാടാണ്. അവർ റാണിയുടെ അംഗീകാരമില്ലാതെ ഡച്ചുകാരുമായി വാണിജ്യക്കരാറുകളിൽ ഏർപ്പെട്ടു എന്നുമാത്രമല്ല പിൻഗാമിയെ വാഴിക്കുന്നതിന് റാണിയുടെ അനുവാദം വാങ്ങിയിരുന്നുമില്ല. കുടുംബത്തിനു പുറത്തുനിന്ന് ദത്തെടുക്കുന്നതിനുപോലും അവർ റാണിയുടെ അനുവാദം നേടിയില്ല. ഡച്ചുകാരുടെ പിൻബലമാണ് സ്വതന്ത്രന്മാരെപ്പോലെ പെരുമാറാൻ അവരെ പ്രേരിപ്പിച്ചത്. ഈ പ്രശ്നങ്ങളെയെല്ലാം നേരിടുവാൻ കരുത്തനായ ഒരു സഹായിയെ കാത്തിരിക്കുമ്പോഴാണ് വടക്കൻ കോട്ടയത്തെ യുവരാജാവായ കേരളവർമ ആറ്റിങ്ങലെത്തി റാണിയെ കണ്ടത്. പണ്ഡിതനും കവിയും നിശ്ചയദാർഢ്യക്കാരനും ആയുധാഭ്യാസിയുമായ കേരളവർമയെ റാണി ദത്തെടുക്കുകയും തിരുവിതാംകൂറിലെ ഇളയ രാജാവായി ഇരണിയലിൽ വാഴിക്കുകയും ചെയ്തു. വടക്കൻ സ്വരൂപങ്ങളുടെ മേൽ അച്ചടക്ക നടപടികൾക്ക് അദ്ദേഹം ശ്രമം തുടങ്ങിയത് ഡച്ചുകാരുടേയും തിരുവിതാംകൂറിലെ മാടമ്പിമാരുടേയും എതിർപ്പുകൾക്കു കാരണമായി. മാടമ്പിമാരായിരുന്നു തങ്ങളുടെ കീഴിലുള്ള നായന്മാരുമായി രാജാവിനെ സഹായിക്കുവാൻ ചുമതലപ്പെട്ടവർ. ദൂരദേശങ്ങളിൽ പോയി യുദ്ധം ചെയ്യുവാനും ഡച്ചുകാരുടെ തോക്കുകളെ നേരിടുവാനും മാടമ്പിമാർ തയ്യാറല്ലായിരുന്നു. അതുകൊണ്ട് കേരളവർമ കിഴക്കുനിന്ന് പടയാളികളായ മറവന്മാരെ വാടകയ്ക്കെടുക്കുകയും വിജയപൂർവം സാമന്തസ്വരൂപങ്ങളെ നേരിടുകയും ചെയ്തു. അപ്പോൾ വാടകസൈന്യത്തിനുള്ള ചെലവ് മാടമ്പിമാർ നൽകണമെന്ന് തീരുമാനമായി. അതിനും മാടമ്പിമാർ തയ്യാറായില്ല. അനുസരണയില്ലാത്ത മാടമ്പിമാരുടെമേൽ പലവിധ ശിക്ഷണനടപടികളും കോട്ടയം കേരളവർമ സ്വീകരിച്ചു. അങ്ങനെ നാട്ടിലെ മാടമ്പിമാർ ഏതാണ്ട് ഒന്നടങ്കം കേരളവർമക്കെതിരായി. അവർ സംഘടിച്ച് നെയ്യാറ്റിൻകര കോട്ടവാതുക്കൽ കൂടിയിരുന്ന് റാണിയെകണ്ട് പരാതി ബോധിപ്പിക്കുവാൻ തുനിഞ്ഞുവെങ്കിലും റാണി ഒഴിഞ്ഞുമാറുകയാണു ചെയ്തത്. മാത്രമല്ല, 1684-ൽ രവിവർമയെ തൃപ്പാപ്പൂർ മൂത്ത തിരുവടിയായി വാഴിക്കുവാനും കേരളവർമയെ ചിറവാമൂത്തവരായി അംഗീകരിക്കുവാനും അശ്വതി തിരുനാൾ തയ്യാറായി. കേരളവർമയുടെ നടപടികൾക്കെല്ലാം ഇംഗ്ളീഷുകാരുടെ രഹസ്യപിന്തുണ ഉണ്ടായിരുന്നു. 1684-ൽ അഞ്ചുതെങ്ങിൽ ഒരു വ്യാപാരശാല തുറക്കുവാൻ റാണി ഇംഗ്ളീഷുകാർക്ക് അനുവാദം നൽകി. റാണിയുടെ സാമീപ്യമാണ് ഇംഗ്ളീഷുകാർക്കുണ്ടായ നേട്ടം. 1694-ൽ ഡച്ചുകാരുടെ തേങ്ങാപ്പട്ടണത്തുള്ള ഫാക്റ്ററി കൊള്ളയടിക്കപ്പെടുകയും അവരുടെ ചീഫ് വധിക്കപ്പെടുകയും ചെയ്തു. രണ്ട് ഡച്ചു കപ്പലുകൾക്ക് നാശമുണ്ടായി. ഡച്ചുകാരിൽനിന്ന് പ്രതികാരം ഭയന്ന് അഞ്ചുതെങ്ങിലെ വ്യാപാരശാലയുടെ സംരക്ഷണത്തിനായി ഇംഗ്ളീഷുകാർ കോട്ടപണി ആരംഭിച്ചു. ചിറയിൻകീഴിലെ മാടമ്പിമാർ അതിനെ ചെറുത്തെങ്കിലും പീരങ്കികളുടെ സഹായത്തോടുകൂടി ഇംഗ്ളീഷുകാർ 1696-ൽ കോട്ടപണി പൂർത്തിയാക്കി. കോട്ടപണി പൂർത്തിയായ ഉടനെ ഇംഗ്ളിഷുകാർ സമീപത്തുള്ള ഡച്ച് വ്യാപാരശാല വെടിവച്ചു തകർത്തു.

1694 മുതൽ കേരളവർമക്കുനേരേ മാടമ്പിമാരുടെ എതിർപ്പ് ശക്തമായി. ഒട്ടേറെ മാടമ്പി കുടുംബങ്ങൾ കേരളവർമയുടെ പ്രതികാര നടപടികൾക്ക് പാത്രമാവുകയും ചെയ്തു. 1696-ൽ 16 മാടമ്പിമാർ ചേർന്ന് തിരുവനന്തപുരത്തെ കൊട്ടാരവാതുക്കൽ വച്ച് രാത്രി സമയം കേരളവർമയെ കുത്തി കൊലപ്പെടുത്തി. മരണത്തിനുമുമ്പ് കോലത്തുനാട്ടിൽനിന്ന് രണ്ട് സഹോദരന്മാരേയും രണ്ട് സഹോദരിമാരേയും കേരളവർമ ദത്തെടുക്കുവാൻ ഏർപ്പാടു ചെയ്തിരുന്നു. തലശ്ശേരിയിലെ ഇംഗ്ളീഷ് ഫാക്റ്ററിത്തലവന്റെ ഒത്താശ അതിനുണ്ടായിരുന്നു. 1700-ന് അടുപ്പിച്ച് അശ്വതിതിരുനാൾ റാണിയും അന്തരിച്ചു. അത് തൃപ്പാപ്പൂരിനെ ആകെ കടുത്ത അരാജകത്വത്തിലാഴ്ത്തി. കോലത്തുനാട്ടിൽനിന്ന് ദത്തെടുത്തവരിൽ മൂത്തയാളായ ആദിത്യവർമ ചിറവാമൂപ്പേറ്റെങ്കിലും നെടുമങ്ങാട് രാജാവ് അതിനെ എതിർത്തു. മുമ്പ് തിരുവിതാംകൂറിൽ ചിറവാ മൂപ്പേറ്റ കേരളവർമയുടെ അനുജനായിരുന്നു അദ്ദേഹം. 1705-ൽ ചിറവാമൂപ്പനായി അദ്ദേഹം സ്വയം പ്രഖ്യാപിച്ചുവെങ്കിലും 1707-ൽ യുദ്ധത്തിൽ മരിച്ചു. തുടർന്ന് പരേതന്റെ രണ്ടു ഭാഗിനേയന്മാർ തിരുവിതാംകൂറിൽ ഇളമുറകളായി അംഗീകരിക്കപ്പെട്ടു.

അവകാശത്തർക്കങ്ങൾ കരുനാഗപ്പള്ളിയിലും ആറ്റിങ്ങൽ രാജകുടുംബത്തിലും ഉണ്ടായി. കോലത്തുനാട്ടിൽനിന്ന് ദത്തെടുക്കപ്പെട്ട രണ്ട് തമ്പുരാട്ടിമാരിൽ ഒരാൾ നെടുമങ്ങാട്ടേയ്ക്കും മറ്റൊരാൾ കരുനാഗപ്പള്ളിയിലേക്കും ദത്തുപോയിരുന്നതിനാൽ 1713 മുതൽ ആറ്റിങ്ങൽ റാണിയായി ആരും ഇല്ലായിരുന്നു. അതുകൊണ്ടുതന്നെ അഞ്ചുതെങ്ങിലെ ഇംഗ്ലീഷുകാർ കോട്ട നിൽക്കുന്ന സ്ഥലത്തിനുവേണ്ടിയുള്ള പാട്ടം നൽകിയിരുന്നില്ല. ആറ്റിങ്ങലെ മന്ത്രിമാരും യഥാർഥ ഭരണാധികാരികളും ആയിരുന്ന കൊടുമൺപിള്ള, വഞ്ചിമുട്ടംപിള്ള എന്നിവർ പരസ്പരം ശത്രുതയിലായിരുന്നു. 1721-ൽ കോലത്തുനാട്ടിൽനിന്നു ദത്തെടുക്കപ്പെട്ട ആദിത്യവർമ അന്തരിക്കുകയും അനുജൻ രാമവർമ ചിറവാമൂപ്പ് ഏല്ക്കുകയുമുണ്ടായി. തുടർന്ന് കൊല്ലം രാജാവിന്റെ സഹോദരിയെ ആറ്റിങ്ങൽ റാണിയായി രണ്ട് മന്ത്രിമാരുംചേർന്ന് വാഴിച്ചു. പുതിയ റാണിയെ സന്ദർശിക്കുവാനും പാട്ടക്കുടിശ്ശികകൾ നൽകാനുമായി അഞ്ചുതെങ്ങിലെ ചീഫ് ഗിഫോർഡ് സഹപ്രവർത്തകരുമായി ആറ്റിങ്ങലേക്കു പോയി. അഞ്ചുതെങ്ങിലെ ഇംഗ്ളീഷുകാരുമായി കടുത്ത ശത്രുതയിലായിരുന്ന ഒരു വിഭാഗം മാടമ്പിമാരെ സമ്മാനങ്ങൾ നൽകി പ്രീതിപ്പെടുത്തുവാനും പരിപാടിയിട്ടിരുന്നു. ആറ്റിങ്ങലെത്തിയ ദിവസം രാത്രി ഇംഗ്ലീഷുകാർ കൊട്ടാരപരിസരത്താണ് താമസിച്ചത്. ഗിഫോർഡും അനുചരൻമാരും അന്നുരാത്രി വധിക്കപ്പെട്ടു. അടുത്തദിവസംമുതൽ അഞ്ചുതെങ്ങുകോട്ട ആക്രമിക്കുവാൻ ശ്രമം തുടങ്ങിയെങ്കിലും ആ ശ്രമം വിജയിച്ചില്ല. കൊടുമൺപിള്ളയുടെ ആൾക്കാരായിരുന്നു ആക്രമണത്തിനു പിന്നിൽ‍. കുറ്റക്കാരെ ശിക്ഷിക്കുവാൻ സഹായിക്കാമെന്ന് റാണിയും വഞ്ചിമുട്ടംപിള്ളയും കൊല്ലം രാജാവും വാഗ്ദാനം ചെയ്തുവെങ്കിലും തത്ക്കാലം ഇംഗ്ലീഷുകാർക്ക് ഒന്നും ചെയ്യാൻ സാധിച്ചില്ല. അടുത്ത വർഷം (1722) കൊല്ലം രാജാവിന്റെ സഹോദരിയായ ആറ്റിങ്ങൽ റാണിയെ ബഹിഷ്ക്കരിച്ച് രാമവർമ തന്റെ സഹോദരിയെ ആറ്റിങ്ങൽ റാണിയായി വാഴിച്ചു. ഈ സഹോദരി രണ്ട് പുത്രന്മാരോടൊപ്പം കരുനാഗപ്പള്ളിയിൽ 1715 മുതൽ ഭരണം നടത്തി. കോലത്തിരി കുടുംബത്തിലെ പിണക്കത്തിൽ സ്ഥാനഭ്രഷ്ടനായി ഒരു രാജകുമാരൻ തലശ്ശേരി കോട്ടയിൽ ഇംഗ്ളീഷുകാരെ അഭയം പ്രാപിച്ചിരുന്നു. ഈ രാജകുമാരനെ തന്റെ മൂത്ത ഭാഗിനേയനായി ദത്തെടുത്ത് രാമവർമ കരുനാഗപ്പള്ളിയിൽ വാഴിച്ചു. ഇതിൽ കുപിതനായ കായംകുളം രാജാവ് തന്റെ ഭാഗിനേയനേയും ഒരു ഭാഗിനേയിയേയും ദേശിങ്ങനാട്ടേയ്ക്ക് ദത്തെടുപ്പിക്കുകയും അവരിരുവരും കൊല്ലത്തിന്റേയും ആറ്റിങ്ങലിന്റേയും അവകാശികളായിത്തീരുകയും ചെയ്തു. തന്റെ മറ്റൊരു ഭാഗിനേയനെ കായംകുളം രാജാവ് നെടുമങ്ങാട്ടു രാജാവായും വാഴിച്ചു. അതോടുകൂടി കായംകുളവും ദേശിംഗനാടും നെടുമങ്ങാടും ഒരുവശത്തും തിരുവിതാംകൂറും കരുനാഗപ്പള്ളിയും മറുവശത്തുമായി ശത്രുത തുടർന്നു. തിരുവിതാംകൂറിലെ മാടമ്പിമാർ രാമവർമയെ സഹായിക്കാനെത്താത്തതുകൊണ്ട് മറവന്മാരുടെ കുതിരപ്പടയെ വാടകയ്ക്കെടുത്തു. മൂത്ത ഭാഗിനേയൻ നെയ്യാറ്റിൻകര രാജകുമാരൻ എന്ന നിലയിലും രണ്ടാമത്തെ ഭാഗിനേയനായ അനിഴം തിരുനാൾ മാർത്താണ്ഡവർമ്മ ഇരണിയൽ രാജകുമാരൻ എന്ന നിലയിലും രാമവർമയെ സഹായിക്കാനെത്തി. മറവപ്പടയ്ക്കു പണം നൽകാൻ നാട്ടിലെ മാടമ്പിമാർ തയ്യാറാകാത്തതുകൊണ്ട് ഇംഗ്ലീഷുകാരിൽ നിന്ന് പണം കടംവാങ്ങിയാണ് രാമവർമ ചെലവുകൾ നിർവഹിച്ചത്. പക്ഷേ മാടമ്പിമാരുടെ സഹകരണമില്ലാതിരുന്നതിനാൽ ഇംഗ്ളീഷ്കാർക്കു കച്ചവടം സുഗമമായില്ല. മധുര സർക്കാരിനു പണം നൽകുവാൻവേണ്ടി യൂറോപ്യൻ കച്ചവടക്കാരെയെല്ലാം തിരുവിതാംകൂറിലേക്കു ക്ഷണിച്ചത് രാമവർമയുടെ വിശ്വാസ്യത തകർത്തു. ആറ്റിങ്ങൽ നിന്ന് സ്ഥാനഭ്രഷ്ടയാക്കപ്പെട്ട തന്റെ സഹോദരിയെ 1727-ൽ വീണ്ടും വാഴിക്കാൻ രാമവർമ്മ ശ്രമിച്ചെങ്കിലും ആ ശ്രമം ഫലവത്തായില്ല.

ഇപ്രകാരം ആഭ്യന്തരകലഹങ്ങളും മധുരയിൽ നിന്നുള്ള സമ്മർദവും പണത്തിനുള്ള ഞെരുക്കവും രൂക്ഷമായിരിക്കെയാണ് 1729-ൽ രാമവർമ്മ അന്തരിച്ചത്. തലശ്ശേരിയിൽനിന്നു ദത്തെടുക്കപ്പെട്ട് കരുനാഗപ്പള്ളിയിൽ രാജാവായിരുന്നയാൾ തുടർന്ന് തിരുവിതാംകൂർ രാജാവായി. അദ്ദേഹം ഏഴ് മാസത്തിനകം അന്തരിച്ചതുകൊണ്ട് നെയ്യാറ്റിൻകര രാജകുമാരൻ ഭരണമേറ്റു. ഒരു മാസം കഴിഞ്ഞ് അദ്ദേഹവും അന്തരിച്ചു. അതേത്തുടർന്നാണ് അനുജൻ മാർത്താണ്ഡവർമ ചിറവാമൂപ്പേറ്റത്. തലശ്ശേരി രാജകുമാരൻ 1729-ൽ തിരുവിതാംകൂർ രാജാവായ സമയത്ത് അദ്ദേഹത്തിന്റെ സഹോദരിയായിരുന്നു കരുനാഗപ്പള്ളിയിൽ ഭരണം നടത്തിയത്. കായംകുളം രാജാവ് അവരെ അവിടെനിന്ന് നിഷ്ക്കാസിതയാക്കിയതിനെത്തുടർന്ന് അവർ തിരുവനന്തപുരത്തെ പുത്തൻകോട്ടയിൽ വന്ന് താമസിച്ചു. മധുര സൈന്യത്താൽ മാർത്താണ്ഡവർമ കൽക്കുളത്തുനിന്നു ബഹിഷ്കൃതനായ സമയം ആറ്റിങ്ങലെ മന്ത്രിമാരായ കൊടുമൺപിള്ള, വഞ്ചിമുട്ടം പിള്ള എന്നിവർ റാണിയെ ആറ്റിങ്ങൽ റാണിയായി സ്വീകരിച്ചു. ആറ്റിങ്ങൽ തമ്പുരാട്ടിമാരിലൊരാളുടെ മകനെന്ന നിലയിൽ തൃപ്പാപ്പൂർ മൂത്ത തിരുവടി എന്ന പദവി മാർത്താണ്ഡവർമയ്ക്ക് അർഹതപ്പെട്ടതായിരുന്നു. ആ പദവി ഏറ്റെടുത്താൽ മാത്രമേ സാമന്തസ്വരൂപങ്ങളെ നിലയ്ക്കു നിർത്തുവാൻ അദ്ദേഹത്തിന് കഴിയുമായിരുന്നുള്ളൂ. എന്നാൽ റാണിയെ പാവയായി വച്ചുകൊണ്ട് നാടു ഭരിക്കുകയായിരുന്നു മാടമ്പിമാരുടേയും അവരുടെ തലപ്പത്തുണ്ടായിരുന്ന മന്ത്രിമാരുടേയും ലക്ഷ്യം. ഇംഗ്ലീഷുകാരുടെ സഹായത്തോടുകൂടി മാർത്താണ്ഡവർമ നാട്ടിൽ മാടമ്പി ഭരണം പൂർണമായി അവസാനിപ്പിച്ചു. 1737-ൽ ആറ്റിങ്ങൽ റാണിയിൽനിന്ന് അദ്ദേഹം തൃപ്പാപ്പൂർ മൂപ്പ് ഏറ്റെടുത്തു. റാണിക്ക് ഏതാനും ഗ്രാമങ്ങൾ ചെലവിനായി നൽകുകയും ചെയ്തു. അതിനുശേഷം തൃപ്പാപ്പൂർ സ്വരൂപം എന്ന പേര് പിന്നീടുള്ള രേഖകളിൽ പരാമർശിക്കപ്പെടാതായി; ഈ സ്ഥാനത്ത് തിരുവിതാംകൂർ എന്നാണ് പരാമർശിച്ചു വന്നത്. എങ്കിലും കൊച്ചി രാജാക്കന്മാർ‍ കുറേക്കാലം കൂടി തിരുവിതാംകൂർ രാജാവിനെ "തൃപ്പാപ്പി" എന്നാണ് പരാമർശിച്ചിരുന്നത്. ശ്രീപദ്മനാഭസ്വാമിക്ഷേത്രരേഖകളിലും അപൂർവമായി തിരുവിതാംകൂർ രാജാവിനെ തൃപ്പാപ്പൂർ മൂത്ത തിരുവടി എന്നും ചിറവായ്മൂത്ത തിരുവടിയെന്നും പറഞ്ഞിട്ടുണ്ട്.


</doc>
<doc id="170260" url="https://ml.wikipedia.org/wiki?curid=170260" title="കുട്ട്യേടത്തി വിലാസിനി">
കുട്ട്യേടത്തി വിലാസിനി

ഒരു മലയാളചലച്ചിത്ര, നാടക അഭിനേത്രിയാണ് കുട്ട്യേടത്തി വിലാസിനി. 1960-കളിൽ നാടകരംഗത്ത് സജീവമായിരുന്ന ഇവർ പിന്നീട് ചലച്ചിത്രമേഖലയിലും സജീവമായി. കുട്ട്യേടത്തി എന്ന ചിത്രത്തിലെ അഭിനയത്തിനു ശേഷമാണ് ഇവർ കുട്ട്യേടത്തി വിലാസിനി എന്നറിയപ്പെടാൻ തുടങ്ങിയത്.

തൃശ്ശൂർ ജില്ലയിലെ ഇരിങ്ങാലക്കുടയിൽ എടക്കുളം വീട്ടിൽ ജോസഫിന്റെയും അന്നമ്മയുടെയും അഞ്ച് മക്കളിൽ നാലാമതായി ജനിച്ചു. ബ്രോണി എന്നായിരുന്നു ജനനനാമം. പിതാവ് കോയമ്പത്തൂർ പക്ഷിരാജ സ്റ്റുഡിയോയിലെ കലാകാരനായിരുന്നു. പിന്നീട് ജോലി നഷ്ടപ്പെട്ടതിനെത്തുടർന്ന് കൂലിപ്പണിചെയ്താണ് അമ്മ കുടുംബം നടത്തിയത്. പിതാവ് ജോസഫ് ഒല്ലൂരിലെ ഒരു മുതലാളിക്കൊപ്പം ജോലിക്കായി ചേർന്നെങ്കിലും അയാൾ പിതാവിനെ വിശാഖപട്ടണത്തെ ഒരു എസ്റ്റേറ്റ് ഉടമയ്ക്ക് വിറ്റെന്നറിഞ്ഞ് വിലാസിനിയുടെ കുടുംബം ഒല്ലൂരിലെ മുതലാളിയുടെ വീട്ടുപടിക്കൽ സത്യാഗ്രഹം നടത്തി. തുടർന്ന് പ്രശനപരിഹാരത്തിനായി പലരും ഇടപെട്ടതിനെത്തുടർന്ന് പിതാവിനെ തിരികെയെത്തിച്ചു. പിന്നീട് കുരിയച്ചിറയിൽ വാടകവീട്ടിൽ താമസം ആരംഭിച്ചു.

ബ്രോണിയെയും സഹോദരിയെയും പിതാവ് അരണാട്ടുകരയിലെ മമ്മു ഭാഗവതരുടെ പക്കൽ സംഗീതം അഭ്യസിക്കാനായി അയച്ചു. കൊച്ചുകുട്ടനാശാന്റെ കീഴിൽ അഭിനയവും അഭ്യസിച്ചു. തൃശ്ശൂരിലെ ഒരു വേദിയിൽ പൊൻകുന്നം വർക്കിയുടെ "പൂജ" എന്ന നാടകത്തിൽ 13-ആം വയസ്സിൽ ആദ്യമായി അരങ്ങേറി. അവസരങ്ങൾ ലഭിക്കുന്നതിനു തടസ്സമാകാതിരിക്കാൻ, കൊച്ചുകുട്ടനാശാനാണ് ബ്രോണി എന്ന നാമം വിലാസിനിയെന്നാക്കി മാറ്റിയത്.

കുരിയച്ചിറയിൽ വെച്ച് വിലാസിനി വിവാഹിതയായി. പിന്നീട് പിതാവിന്റെ മരണത്താൽ അമ്മയോടൊപ്പം കോഴിക്കോട് താമസമാക്കി. അവിടെ നാടകങ്ങളിൽ നിരവധി അവസരങ്ങൾ ലഭ്യമായി. കേരളത്തിലെ പല നാടകസമിതികളിലൂടെയും വിലാസിനി പ്രശസ്തയായി മാറി. 1966, 67, 68 വർഷങ്ങളിൽ കേരള സംഗീത നാടക അക്കാദമിയുടെ മികച്ച നടിക്കുള്ള സംസ്ഥാന പുരസ്കാരം ലഭിച്ചു. തുടർന്ന് വിലാസിനി കോഴിക്കോട് വിലാസിനിയെന്നറിയപ്പെട്ടു. ബാലൻ കെ. നായർ, കുഞ്ഞാണ്ടി, പപ്പു, നെല്ലിക്കോട് ഭാസ്കരൻ, മാള അരവിന്ദൻ, ബാബു നമ്പൂതിരി, എം.എസ്. നമ്പൂതിരി, കോഴിക്കോട് ശാന്താദേവി തുടങ്ങിയവർക്കൊപ്പം വിലാസിനി അഭിനയിച്ചിട്ടുണ്ട്.

കുട്ട്യേടത്തി എന്ന ചിത്രത്തിലെ പ്രധാനകഥാപാത്രത്തെ അവതരിപ്പിച്ച ശേഷമാണ് ഇവർ കുട്ട്യേടത്തി വിലാസിനി എന്നറിയപ്പെട്ടത്.

കേരള സംഗീത നാടക അക്കാദമിയുടെ മികച്ച നടിക്കുള്ള സംസ്ഥാന അവാർഡ് - 1967, 1968, 1969
1967ൽ രാഷ്ട്രപതിയായിരുന്ന വി.വി. ഗിരിയിൽനിന്നാണ് വിലാസിനി പുരസ്കാരം ഏറ്റുവാങ്ങിയത്. 1968ൽ കെ.ജെ. യേശുദാസ് സെക്രട്ടറിയായിരുന്ന കാലത്താണ് പുരസ്കാരം ലഭിച്ചത്.
1976ൽ മികച്ച സഹനടിക്കുള്ള കേരളസംസ്ഥാന ചലച്ചിത്രപുരസ്കാരം നേടി.


</doc>
<doc id="170264" url="https://ml.wikipedia.org/wiki?curid=170264" title="തെയ്യങ്ങളുടെ പട്ടിക">
തെയ്യങ്ങളുടെ പട്ടിക



</doc>
<doc id="170266" url="https://ml.wikipedia.org/wiki?curid=170266" title="അഞ്ചൽ ഓർത്തഡോക്സ് വലിയ പള്ളി">
അഞ്ചൽ ഓർത്തഡോക്സ് വലിയ പള്ളി

കൊല്ലം ജില്ലയിലെ അഞ്ചൽ പ്രദേശത്ത് സ്ഥിതി ചെയ്യുന്ന ഒരു ദേവാലയമാണ് അഞ്ചൽ വലിയ പള്ളി എന്നറിയപ്പെടുന്ന സെന്റ് ജോർജ്ജ് ഓർത്തഡോക്സ് വലിയ പള്ളി. മലങ്കര ഓർത്തഡോക്സ് സഭയുടെ തിരുവനന്തപുരം ഭദ്രാസനത്തിനു കീഴിലുള്ള ഈ ദേവാലയം വിശുദ്ധ ഗീവർഗീസിന്റെയും അഞ്ചലച്ചൻ എന്നറിയപ്പെടുന്ന യൗനാൻ കത്തനാരുടെയും മദ്ധ്യസ്ഥതയ്ക്ക് പ്രശസ്തമാണ്. 2009-ൽ ഈ ദേവാലയം വലിയ പള്ളിയായും 2010-ൽ പൗരസ്ത്യ ജോർജിയൻ തീർത്ഥാടന കേന്ദ്രങ്ങളിലൊന്നായും പ്രഖ്യാപിക്കപ്പെട്ടു. 


</doc>
<doc id="170272" url="https://ml.wikipedia.org/wiki?curid=170272" title="കേസരി">
കേസരി

1951 നവംബർ 27 മുതൽ കോഴിക്കോട് നിന്നും മലയാളത്തിൽ പ്രസിദ്ധീകരണം ആരംഭിച്ച ഒരു വാരികയാണ് കേസരി.. ചാലപ്പുറത്താണ് വാരികയുടെ ആസ്ഥാനകാര്യാലയം. രാഷ്ട്രീയ സ്വയംസേവക സംഘത്തിന്റെ മലയാളത്തിലെ ഔദ്യോഗിക പ്രസിദ്ധീകരണമാണിത്.
ശ്രീ. ശങ്കർശാസ്ത്രി ഉൾപ്പെടെയുള്ള കോഴിക്കോട്ടെ പ്രമുഖ സംഘപ്രവർത്തകരാണ് 1951ൽ കേസരി ആരംഭിക്കാൻ തീരുമാനിച്ചത്.1949-ൽ, രാഷ്ട്രീയസ്വയംസേവകസംഘത്തിനു മേലുള്ള നിരോധനം നീക്കിയശേഷം സർസംഘചാലക് ഗോൾവൾക്കർ രാജ്യമൊട്ടുക്കുള്ള സന്ദർശനത്തിന്റെ ഭാഗമായി കോഴിക്കോട്ടുമെത്തി. എന്നാൽ അതിനെക്കുറിച്ചുള്ള റിപ്പൊർട്ടുകൾ മലയാളം പത്രങ്ങളിൽ വരാതിരിക്കുകയും അന്വെഷണതിൽ ആർ എസ്സ് എസ്സ് നയങ്ങളെ മലയാള പത്രങ്ങൾ അനുകൂലിക്കാത്തത് കൊണ്ടണു വാർത്തകൾ വരാഞ്ഞത് എന്നും മനസ്സിലാക്കി അക്കാലത്ത് കോഴിക്കോട്ട് പ്രചാരകനായിരുന്ന നാഗപ്പൂർ സ്വദേശി ശങ്കർശാസ്ത്രി സംഘഅനുഭാവികളിൽനിന്നും പതിമൂന്നു രൂപ വീതം ശേഖരിച്ച് ആ മൂലധനത്തെ അടിസ്ഥാനമാക്കി ആർ എസ്സ് എസ്സ് സംഘ പരിവാർ ആശയ പ്രചാരണത്തിനു വേണ്ടി കെസരി പുറത്തിറക്കി.1962 ജൂലൈ 23ന് ഹിന്ദുസ്ഥാൻ പ്രകാശൻ ട്രസ്റ്റ് രൂപീകരിക്കുകയും കേസരി ഈ ട്രസ്റ്റിന്റെ ഉടമസ്ഥതയിലാവുകയും ചെയ്തു. പട്ടാളത്തിൽ നിന്ന് പിരിഞ്ഞ് ഹിന്ദുസ്ഥാൻ സമാചാറിന്റെ കോഴിക്കോട് ലേഖകനായി എത്തിയ തലശ്ശേരി സ്വദേശി എം. രാഘവൻ താമസിയാതെ കേസരി മാനേജർ ചുമതലയേറ്റെടുത്തു. 

കോഴിക്കോട്ടെ ശ്രീ കെ.പി. ഗോപാലകൃഷ്ണൻ നായർ ഔദ്യോഗികമായി ആദ്യപത്രാധിപരായിരുന്നെങ്കിലും പത്രാധിപസമിതിയുടെ മേൽനോട്ടം ശ്രീ പി. പരമേശ്വരനായിരുന്നു. അദ്ദേഹത്തെ തുടർന്ന് ശ്രീ ആർ. വേണുഗോപാൽ ഈ ധർമ്മം നിർവ്വഹിച്ചു. തുടർന്നു ശ്രീ സാധുശീലൻ പരമേശ്വരൻ പിള്ള പത്രാധിപരായെങ്കിലും വിവേകാനന്ദകേന്ദ്രത്തിന്റെ പ്രവർത്തനങ്ങൾക്കായി അദ്ദേഹം കന്യാകുമാരിക്കു പോയതോടെ പ്രസാധകനും പത്രാധിപരുമായി ശ്രീ ആർ. വേണുഗോപാൽ ചുമതലയിൽ തുടർന്നു. അദ്ദേഹത്തിന് ബി.എം.എസ്സിന്റെ ചുമതല ലഭിച്ചതിനെ തുടർന്ന് ശ്രീ എം.എ. കൃഷ്ണൻ മുഖ്യപത്രാധിപരായി ചുമതലയേറ്റു. പ്രമുഖ എഴുത്തുകാരായ കുട്ടികൃഷ്ണമാരാർ, വി.എം. കൊറാത്ത്, നോവലിസ്റ്റ് പി.സി. കുട്ടിക്കൃഷ്ണൻ, കവി എൻ.എൻ. കക്കാട് തുടങ്ങിയവരെ കേസരിയുമായി അടുപ്പിക്കുന്നത് അദ്ദേഹമാണ്.

അദ്ദേഹത്തെത്തുടർന്ന് സംഘപ്രചാരകനും പണ്ഡിതനുമായ ശ്രീ ടി.ആർ. സോമശേഖരൻ പത്രാധിപരായി. പിന്നീട്, ഇപ്പോഴത്തെ പ്രാന്തകാര്യവാഹ് ശ്രീ പി. ഗോപാലൻകുട്ടി മാസ്റ്റർ, സംഘപ്രചാരകനായ ആർ. സഞ്ജയൻ, ഇപ്പോഴത്തെ അഖിലഭാരതീയ സഹപ്രചാർ പ്രമുഖ് ജെ. നന്ദകുമാർ എന്നിവരും പത്രാധിപ ചുമതല വഹിച്ചിരുന്നു. ഇപ്പോൾ ഡോ. എൻ.ആർ. മധുവാണ് മുഖ്യപത്രാധിപർ. 1968-ൽ ബിരുദാനന്തരം കേസരിയിൽ പത്രാധിപവിഭാഗത്തിൽ ചേരുകയും 2002-ൽ വിരമിക്കുകയും ചെയ്ത ശ്രീ പി.കെ സുകുമാരൻ കേസരിയെ ഇന്നത്തെ രൂപത്തിലേയ്ക്ക് വളർത്തുന്നതിൽ ഗണ്യമായ സംഭാവന നൽകിയിട്ടുണ്ട്. അടിയന്തരാവസ്ഥയിൽ ഫലത്തിൽ പത്രാധിപ ചുമതല വഹിച്ചുകൊണ്ടു കേസരിയെ ജനങ്ങളിലെത്തിച്ചത് അദ്ദേഹമാണ്.

1951-ൽ പ്രസിദ്ധീകരണം തുടങ്ങിയെങ്കിലും 1957-ൽ പ്രാബല്യത്തിൽവന്ന പ്രസ് ആക്ടിന്റെ പരിധിയിൽ മറ്റു പത്രങ്ങളെപോലെ കേസരിയും രജിസ്റ്റർ ചെയ്തു. 1962 ജൂലായ് 23-ന് ശ്രീമാന്മാരായ പി.കെ. മാനവിക്രമൻ രാജാ, ആർ. വേണുഗോപാൽ, പി. പരമേശ്വരൻ എന്നിവർ സ്ഥാപക ട്രസ്റ്റിമാരായിക്കൊണ്ട് 'ഹിന്ദുസ്ഥാൻ പ്രകാശൻ ട്രസ്റ്റ്' രൂപീകൃതമാകുകയും കേസരിയുടെ ഉടമസ്ഥാവകാശം അതിൽ നിക്ഷിപ്തമാകുകയും ചെയ്തു. തുടക്കംമുതൽ കേസരിയുടെ മാനേജരായ ശ്രീ എം. രാഘവൻ ട്രസ്റ്റിന്റെയും മാനേജരായി.
1975 ജൂണിൽ ശ്രീമതി ഇന്ദിരാഗാന്ധി ആഭ്യന്തരഅടിയന്തരാവസ്ഥ പ്രഖ്യാപിക്കുകയും ജനങ്ങളുടെ ജനാധിപത്യ അവകാശങ്ങൾ റദ്ദാക്കുകയും ചെയ്തു. ജില്ലാഭരണകൂടം അടിച്ചേൽപ്പിച്ച മധ്യമ നിയന്ത്രണങ്ങൾ മൂലം മൂന്നുമാസം കേസരിയുടെ പ്രസിദ്ധീകരണം തടഞ്ഞു വെച്ചു.1976-ൽ അടിയന്തരാവസ്ഥ കാലത്താണു കേസരി അതിന്റെ രജതജൂബിലി കൊണ്ടാടിയത്. അത് വാരികയുടെ ചരിത്രത്തിലെ ഒരു നാഴികക്കല്ലാണ്. 
2002-ൽ കേസരി അതിന്റെ സുവർണ്ണജൂബിലിയും ആഘോഷിച്ചു. അതിനിടയ്ക്ക് പാളയം റോഡിലെ വാടകക്കെട്ടിടത്തിൽനിന്ന് ചാലപ്പുറത്തെ ഇപ്പോഴത്തെ കാര്യാലയമായ 'സ്വസ്തിദിശ'യിലേക്ക് മാറിക്കഴിഞ്ഞിരുന്നു. അതുവരെ തളിയിലെ ട്രസ്റ്റ് വക കെട്ടിടത്തിൽ പ്രവർത്തിച്ചിരുന്ന പത്രാധിപ, ഡി.ടി.പി വിഭാഗങ്ങൾകൂടി പുതിയ ആസ്ഥാനത്തേക്ക് മാറ്റി. സെമിനാർ, ചർച്ച തുടങ്ങിയ പരിപാടികളുമായി 60-ാം വാർഷികം കോഴിക്കോട്ട് വെച്ച് വിപുലമായി ആഘോഷിച്ചു.

കേരളത്തിന്റെ രാഷ്ട്രീയ-സാമൂഹ്യ-സാംസ്‌കാരികരംഗത്തു പല ഇടപെടലുകളും കേസരി നടത്തിയിട്ടുണ്ട്. മലപ്പുറംജില്ലാ വിരുദ്ധസമരം, അങ്ങാടിപ്പുറം തളിക്ഷേത്ര ആരാധനാസ്വാതന്ത്ര്യസമരം, നിലയ്ക്കൽപ്രക്ഷോഭം തുടങ്ങിയവ ഉദാഹരണങ്ങൾ ആണ്.

60-ാം വർഷവേളയിൽ വരിക്കാരുടെ എണ്ണം 60000 എന്ന ലക്ഷ്യം നേടാനായി. 2012 നവംബറിലെ പ്രചാരമാസവേളയിൽ കേസരിയുടെ ചരിത്രത്തിൽ ആദ്യമായി വരിക്കാരുടെ എണ്ണം 70000 ആയി ഉയർന്നു. കേരളത്തിലെ 11340 സ്ഥലങ്ങളിൽ 6145-ലും കേസരി എത്തുന്നുണ്ട്.
കേസരി ഭൂരിപക്ഷ വർഗീയ വാദ ആശയങ്ങൾ,ഫാസിസ്റ്റ് ചിന്താഗതികൾ തുടങ്ങിയവ പ്രചരിപ്പിക്കുന്നതായി പല കാലഘട്ടങ്ങളിൽ പല രാഷ്ട്രീയ സാമുദായിക സാമൂഹിക പ്രവർത്തകർ ആരോപണങ്ങൾ ഉന്നയിച്ചിട്ടുണ്ട്.*മറ്റു മതവിശ്വാസികൾക്കെതിരെ ആർ.എസ്‌.എസിന്റെ സമീപനം സഹിഷ്ണുതാപരമല്ല എന്നതിനു സംഘ്‌ മുഖപത്രമായ കേസരി വാരിക പ്രസിദ്ധീകരിച്ച ഈ വരികൾ ഉദ്ധരിക്കാറുണ്ട്‌: 


</doc>
<doc id="170273" url="https://ml.wikipedia.org/wiki?curid=170273" title="ആർക്കീയ">
ആർക്കീയ

ഏകകോശ സൂക്ഷ്മജീവികളുടെ ഒരു കൂട്ടമാണ് ആർക്കീയ. ( ആർക്കീയോൺ എന്ന സാമ്രാജ്യത്തിലെ ഒരു ജീവി അല്ലെങ്കിൽ സ്പീഷീസുകളാണ് ഇവ. ഇതിനു കോശമർമ്മമോ കോശഭിത്തികളുള്ള അന്തർകോശവസ്തുക്കളോ ഇല്ല. 

മൊണേറ കുടുംബത്തിലെ പ്രോക്കാരിയോറ്റസ്, ബാക്റ്റീരിയയായ അർക്കീബാക്റ്റീരിയായി പണ്ട് ഇവയെ കണക്കാക്കിയിരുന്നു, എന്നാൽ ഈ വർഗ്ഗീകരണം കാലഹരണപ്പെട്ടതായി കണക്കാക്കുന്നു. ഇവയ്ക്ക് സ്വതന്ത്രമായ പരിണാമ മാറ്റങ്ങളും വഴികളുമുള്ളതും മറ്റു ജീവജാലങ്ങളുമായി ജൈവരാസഘടനയിൽ പലതരത്തിലുള്ള വ്യത്യാസവും കാരണം ഇപ്പോൾ ഇവയെ ത്രിതല സാമ്രാജ്യം പ്രത്യേകമായി വർഗ്ഗീകരിക്കുന്നു. ഈ ത്രിതലങ്ങളിൽ ശാരീരജൈവമാറ്റങ്ങൾ ഉൾക്കൊള്ളിച്ച് പരിണാമശാഖയെ ആർക്കീയ, ബാക്റ്റീരിയ, യൂക്കാരിയോട്ട എന്നിങ്ങനെ തരം തിരിക്കാം.

ആർക്കീയയെ തിരിച്ചറിഞ്ഞിട്ടുള്ള നാല് ഫൈലങ്ങളായി തരംതിരിക്കാം എന്നിരുന്നാലും വേറെയും ഫൈലങ്ങൾ ഉണ്ടാകാം. ഇവയിൽ ക്രെനാർക്കിയോട്ട, യൂരാർക്കിയോട്ട എന്നീ രണ്ടു വിഭാഗങ്ങളാണ് വിശദമായ പഠിക്കപ്പെട്ടത്. പ്രകൃതിയിൽ നിന്നും ലഭ്യമായ ഇവയുടെ മർമ്മാമ്ലം മൂലമാണ് ഇവയെ തിരിച്ചറിഞ്ഞിട്ടുള്ളത്, പരീക്ഷണ ശാലകളിൽ ഇതിനെക്കുറിച്ചുള്ള പഠനങ്ങൾ നടക്കാത്തതുകൊണ്ട് ഇവയുടെ വർഗ്ഗീകരണം ഇപ്പോഴും കഠിനമാണ്. 

ആർക്കീയയും ബാക്റ്റീരിയയായും രൂപത്തിലും വലിപ്പത്തിലും വളരെ സാമ്യം പുലർത്തുന്നു, എന്നിരുന്നാലും ചിലത് അസാധാരണ ആകൃതി പുലർത്തുന്നു. ചിലത് ഹാലോക്വോഡ്രേറ്റം പോലെ ചതുരാകൃതിയുള്ളവയാണ്. ബാക്റ്റീരിയായോടുള്ള ഈ സാമ്യങ്ങൾക്കപ്പുറം, ജീനുകളും ഉപാപചയക്രമങ്ങളും യൂക്കാരിയോട്ടകളോട് സാമ്യമുള്ളതാണ്, പ്രത്യേകിച്ച് ന്യൂക്ലിക്കാസിഡ് ശൃംഖലകളോടും, ജീൻ പ്രോട്ടീൻ സിന്തസീസിനോടും, മാത്രമല്ല ഇതിലെ സമാന രാസാഗ്നികളും ഈ സാമ്യത്തിനുറപ്പേകുന്നു. ഇവയുടെ കോശസ്തരത്തിലെ ഈതർ ലിപ്പിഡുകൾ പോളുള്ളവയുടെ ജൈവരസതന്ത്രത്തിലെ പ്രത്യേകസ്വഭാവം ഇവയെ തികച്ചും വ്യത്യസ്തമാക്കുന്നു. 
ആർക്കീയ ഊർജ്ജം കണ്ടെത്തുന്നത് യൂക്കാരിയോട്ടുകളിൽ നിന്നും വ്യത്യസ്തമായ സ്രോതസ്സുകൾ ഉപയോഗിക്കുന്നു. ഓർഗാനിക്ക് സംയുക്തങ്ങളായ പഞ്ചസാര, അമോണിയ തുടങ്ങി ലോഹ അയോണുകളും ഇവ ഉപയോഗിക്കുന്നു, ഹൈഡ്രജൻ വാതകം പോലും ഊർജ്ജത്തിനായി ഉപയോഗിക്കുന്നു. ഉപ്പിനെ അതിജീവിക്കാൻ കഴിയുന്ന ആർക്കീയയായ ഹാലോഅർക്കിയ സൂര്യപ്രകാശത്തിനെ നേരിട്ട് ഊർജ്ജസ്രോതസ്സായി ഉപയോഗിക്കുന്നു, ചിലത് കാർബൺ ഫിക്സ് ചെയ്യുന്നു, എന്നാൽ സസ്യങ്ങളിൽനിന്നും സൈനോബാക്റ്റീരിയയിൽ നിന്നും വ്യത്യസ്തമായി അർക്കിയയിലെ ഒരു സ്പീഷീസും ഒരേ സമയം ഇതു രണ്ടും കൂടി ചെയ്യുന്നില്ല. ഇവ അലൈഗിക പ്രത്യുൽപ്പാദനം വഴി വംശവർദ്ധന നടത്തുന്നു, ദ്വിഖണ്ഡനം, ബഡ്ഡിംഗ്, ഫ്രാഗ്മെന്റേഷൻ, തുടങ്ങിയരീതികൾ അവലംബിക്കുന്നു. എന്നിരുന്നാൽ ബാക്റ്റീരിയ, യൂക്കാറ്റിയോട്ടകളിൽ നിന്നും വ്യത്യസ്തമായി, അർക്കിയയിലെ അറിയപ്പെടുന്ന ഒരു സ്പീഷീസും ബീജാണുക്കൾ ഉണ്ടാക്കുന്നില്ല.

തുടക്കത്തിൽ ഉപ്പു കായലുകളിലെ താപ നീരുറവകൾ പോലുള്ള പരുഷമായ ആവാസ വ്യവസ്ഥയിലാണ് ഇവ കാണപ്പെട്ടത്, പക്ഷെ പിന്നീടിവ മണ്ണ്, സമുദ്രം, നീർതടം, മനുഷ്യ ആവാസ വ്യവസ്ഥയിലും കാണപ്പെട്ടു. സമുദ്രങ്ങളിൽ ഇവ വളരെയധികം കാണപ്പെടുന്നു, പ്ലാങ്ക്ടണുകളിലെ അർക്കിയകൾ ഈ ഗ്രഹത്തിലെ തന്നെ സമ്പുഷ്ടമായ ജീവജാലങ്ങളിൽ ഒന്നാണ്. ഭൂമിയിലെ ഒരു പ്രധാന വിഭാഗമായി അർക്കിയ ഇപ്പോൾ കണ്ടുവരുന്നു. കാർബൺ നെട്രജൻ ചക്രങ്ങളിലും ഇവയ്ക്ക് പങ്കുണ്ടാകാം. പാരസൈറ്റുകളായോ പാതോജനുകളായോ ഇവയെ കാണുന്നതിനു വ്യക്തമായ തെളിവുകളില്ലെങ്കിലും മ്യൂട്ടലിസ്റ്റായും പരപോഷികളായും കാണുന്നു. ദഹേനേന്ദ്രിയ വ്യവസ്ഥയുടെ അവസാനത്ത് ഗുദഭാഗത്ത് കാണുന്ന മീഥനോജെനുകൾ ദഹനത്തിനു സഹായിക്കുന്നു. മീഥനോജെനുകൾ ജൈവ വാതകനിർമ്മാണത്തിനും അഴുക്കുചാലുകളുടെ ശുചീകരണത്തിനും മറ്റും ജൈവസാങ്കേതികവിദ്യ ഉപയോഗപ്പെടുത്തുന്നു.

ജൈവരസതന്ത്രം, ആകൃതി, ഉപാപചയം തുടങ്ങിയവയുടെ അടിസ്ഥാനത്തിൽ 20-ആം നൂറ്റാണ്ടിൽ, പ്രോക്കാരിയോട്ടകൾ ഒരേ കൂട്ടം ജീവികളായി വർഗ്ഗീകരിച്ചിരുന്നത്. ഉദാഹരണത്തിന്, സൂക്ഷ്മാണു ശാസ്ത്രജ്ഞന്മാർ ശരീരത്തിന്റെ ആകൃതി, അവയുടെ കോശഭിത്തിയുടെ ആകൃതി, കഴിക്കുന്ന ആഹാരം തുടങ്ങിയവയെ അടിസ്ഥാനപ്പെടുത്തിയാണ് വർഗ്ഗീകരണം നടത്തിയത്. എന്നാൽ 1965-ൽ ശാസ്ത്രജ്ഞന്മാർ പുതിയ ഒരു സമീപനം കൊണ്ടുവന്നു, ജീനുകളുടെ നിരകൾ അടിസ്ഥാനമാക്കി ഏതേതു ജീവികൾ സാധുതയോടുകൂടി പരസ്പരം ബന്ധപ്പെട്ടിരിക്കുന്നു എന്നു കണ്ടെത്തി. ഈ സമീപനത്തെ ഫൈലോജനിറ്റിക്സ് എന്നു പറയുന്നു, ഇതേ രീതി പിൽക്കാലങ്ങളിൽ തുടർന്നുപോന്നു.

അർക്കിയ വംശവൃക്ഷത്തിൽ പ്രോക്കാരിയോട്ടെയിലെ പുതിയ വിഭാഗമായി വർഗ്ഗീകരിച്ചത് 1977 കാൾ വോസീ, ജോർജ്ജ് ഇ. ഫോക്സ് എന്നിവർ റൈബോസോമൽ ആർ.എൻ.എ (rRNA) ജീനുകളുടെ അനുക്രമത്തിനെ അടിസ്ഥാനമാക്കിയാണ്. ഈ രണ്ടു വിഭാഗങ്ങൾ നാമകരണം ചെയ്തത് അർക്കിബാക്റ്റീരിയ, യൂബാക്റ്റീരിയ എന്നായിരുന്നു, ജന്തുലോകം ഉപ ജന്തുലോകം എന്നിവയായി വോസിയും ഫോക്സും പരിഗണിച്ചത്. വോസി ഇവ പുതിയ തരം ജീവി വിഭാഗമാണെന്നു വാദിച്ചു. ഈ മാറ്റങ്ങൾക്ക് ഊന്നൽ നൽകാൻ ഈ വിഭാഗങ്ങളെ പിന്നീട് അർക്കിയ എന്നും ബാക്റ്റീരിയ എന്നും പുനർനാമകരണം ചെയ്തു. അർക്കിയ എന്ന പേര് പുരാതന ഗ്രീക്ക് പദവും "പുരാതന വസ്തു" എന്ന് അർത്ഥം വരുന്ന ൽ നിന്നാണ്. 

തുടക്കത്തിൽ മീഥനോജെനുകൾ മാത്രമാണ് ഈ പുതിയ സാമ്രാജ്യത്തിൽ ഉൾപ്പെടുത്തിയത്, അർക്കിയകൾ ഉപ്പു കായലുകളിലെ താപ നീരുറവകൾ പോലുള്ള പരുഷമായ ആവാസ വ്യവസ്ഥയിലാണ് ഇവ കാണപ്പെട്ടത്. 20-ആം നൂറ്റാണ്ടിന്റെ അവസാനത്തോടെ പ്രകൃതിതിയിലെമ്പാടും പടർന്നുകിടക്കുന്നവയാണിതെന്ന് കണ്ടെത്തുകയും, പിന്നീടിവ മണ്ണ്, സമുദ്രം, നീർതടം എന്നിവിടങ്ങളിലും കാണപ്പെടുന്നതായും കണ്ടെത്തി. പക്ഷെ ഈ കണ്ടെത്തൽ പ്രകൃതിയിൽ നിന്നും ലഭ്യമായ ഇവയുടെ മർമ്മാമ്ലം മൂലമാണ്, പരീക്ഷണ ശാലകളിൽ ഇതിനെ വളർത്തിയെടുത്തിട്ടില്ല.

തുടർച്ചയായി പെട്ടെന്ന് മാറിക്കൊണ്ടിരിക്കുന്നതാണ് അർക്കിയയുടേയും പ്രോക്കാരിയോട്ടകളുടെയും വർഗ്ഗീകരണം. ഇപ്പോഴുള്ള വർഗ്ഗീകരണം ലക്ഷ്യം വെച്ചിരിക്കുന്നത് ഇവയുടെ പൂർവ്വികരുടെ ആകൃതിയിൽ സ്വഭാവഗുണങ്ങൾ ഒത്തുനോക്കി കൂട്ടമാക്കാനാണ്. ഇതു റൈബോസോമൽ ആർ.എൻ.എ (rRNA) ജീനുകളുടെ അനുക്രമം ചേർത്തുവെച്ച് ജീവികൾ തമ്മിലുള്ള സാദൃശ്യം നോക്കിയാണ്. പരീക്ഷണശാലയിൽ വളർത്താവുന്നതും ശരിയായി പഠനത്തിനു വിധേയമായതുമായ അർക്കിയകൾ രണ്ട് പ്രധാന ഫൈലങ്ങളായ യൂര്യാർക്കിയോട്ട, ക്രേനാർക്കിയോട്ട എന്നിവയിൽ പെടുത്തിയിരിക്കുന്നു. മറ്റുള്ളവയെ പ്രഥമയത്നാത്മകമായി ഉണ്ടാക്കിയവയാണ്, ഉദാഹരണമായി, 2003 ൽ കണ്ടെത്തിയ നാനോർക്കിയോം ഇക്വിറ്റൻ അതിനായി തന്നെ ഒരു ഫൈലം കൊടുത്തിരിക്കുന്നു. ഒരു പുതിയ ഫൈലമായ കൊരാർക്കിയോട്ട നിർദ്ദേശിച്ചിട്ടുമുണ്ട്. ഈ ഫൈലം അസാമാന്യമായ ഒരു കൂട്ടം അതീവതാപശേഷിയുള്ള സ്പീഷീസുകൾ ആണ്, ഇവയ്ക്ക് മാതൃ ഫൈലത്തിനോട് സാദൃശ്യങ്ങളും എന്നാൽ ക്രേനാർക്കിയോട്ടകളോട് അതീവ സാദൃശ്യവുമുണ്ട്. അടുത്തിടെ കണ്ടെത്തിയ മറ്റുള്ള സ്പീഷീസുകൾ വളരെ വിദൂരസാദൃശ്യം പ്രകടിപ്പിക്കുന്നതുമാണ്, ഉദാഹരണത്തിന് 2006-ൽ കണ്ടെത്തിയ അർക്കിയൽ റിച്ച്മണ്ട് മൈൻ അസിഡോഫിലിക് (ARMAN) പോലുള്ളവ. ഇവ ലോകത്തിലെ ഏറ്റവും ചെറിയ ജീവജാലങ്ങളിലൊന്നാണ്.
സ്പീഷീസുകളുടെ വർഗ്ഗീകരണവും തർക്കവിഷയമാണ്. ജീവശാസ്ത്രം നിർവ്വചിച്ചിരിക്കുന്നത് ഒരു കൂട്ടം സദൃശ ജീവജാലത്തിന്റെ കൂട്ടമാണ് സ്പീഷീസ് എന്നാണ്. പ്രത്യുല്പാദനം സ്വവർഗ്ഗത്തിനോടുമാത്രം എന്നുള്ളത് അർക്കിയകളിൽ ബാധമല്ലാത്തതിനാൽ (ഇവ അലൈഗിക പ്രത്യുൽപ്പാദനം നടത്തുന്നു) ഇത് യോജിക്കുന്നില്ല.

അർക്കിയ തിരശ്ചീന ജീൻ കൈമാറ്റം വളരെ തീവ്രമായ രീതിയിൽ നടത്തുന്നു. ചില ശാസ്ത്രജ്ഞന്മാർ സൂചിപ്പിക്കുന്നതു, ജനുസ് ഫെറൊപ്ലാസ്മയിൽ കാണുന്നതുപോലെ ജനിതകത്തിൽ അടുത്ത ബന്ധം പുലർത്താത്ത തമ്മിൽ ജീൻ കൈമാറ്റം നടത്തി ഉണ്ടാകുന്ന സ്പീഷീസുകളെ കൂട്ടമാക്കാം.. ഹലൊറുബ്രത്തിൽ നടത്തിയ പഠനം അടുത്ത ബന്ധം പുലർത്താത്തവ തമ്മിൽ ജീൻ കൈമാറ്റം നടത്തിയതായ കാണുന്നു, ഇത് വർഗ്ഗീകരണത്തിന്റെ സാധുത ചെറുതാക്കുന്നു. എന്നാൽ ഇവയുടെ വർഗ്ഗീകരണത്തിന്റെ പ്രാവർത്തിക പ്രാധാന്യമെത്രത്തോളമെന്ന് ചിന്തിക്കേണ്ടിയിരിക്കുന്നു.

അർക്കിയ ജനിതക വൈചിത്ര്യം കാരണം വ്യക്തമായ രീതിയിൽ സ്പീഷിസുകൾ എത്രയെന്നു പറയുവാൻ കഴിയില്ല. കണക്കുകൾ സൂചിപ്പിക്കുന്നത് ഫൈലങ്ങൾ 18 മുതൽ 23 വരെയുണ്ടാകാം, ഇതിൽ 8 എണ്ണം മാത്രമേ പരീക്ഷണ ശാലകളിൽ പുനഃ നിർമ്മിക്കുകയും നേരിട്ട് പഠന വിഥേയമാക്കുകയും ചെയ്തിട്ടുള്ളൂ. ഇവയിൽ മിക്കവയും ഒരു rRNA അനുക്രമത്തിൽ നിന്നും ഊഹിച്ചെടുത്തതിനാൽ, ഇവയിലെ വൈചിത്ര്യത്തിനുള്ള സാധ്യത മങ്ങുന്നു. ബാക്റ്റീരിയയ്ക്കും കൾച്ചർചെയ്യാൻ കഴിയാത്ത അനേകം സാമ്യമുള്ള ജനിതകങ്ങൾ ഉൾക്കൊള്ളുന്ന മൈക്രോബുകൾ ഉള്ളതും സ്വഭാവനിർണ്ണയം വഴിമുട്ടുന്നു.

പ്രോക്കാരിയോട്ടകളുടെ കോശ ജീവാശ്മം 350 കോടി വർഷങ്ങൾ മുൻപുതന്നെ കണ്ടെത്തിയെങ്കിലും മിക്കവയുടെയും ആകൃതി അർക്കിയകളെ കണ്ടെത്തുന്നതിനുപയോഗിക്കാൻ സാധിക്കില്ല. എന്നാൽ രാസീയ ഫോസിലുകളിലെ ലിപ്പിടുകൾ അധിക വിവരങ്ങൾ നൽകുന്നു, ഇവ മറ്റ് ജീവികളുടെ ഫോസിലുകളിൽ കാണുന്നതല്ല. 270 കോടി വർഷങ്ങൾക്കു മുൻപ് അർക്കിയകളുടെയും യൂക്കാരിയോട്ടകളുടെയും ശിഷ്ടങ്ങൾ പാറകളിൽ കണ്ടെത്തിയതായി ചില പ്രസിദ്ധീകരണങ്ങൾ അവകാശപ്പെട്ടിരുന്നു; എന്നാൽ ഈ അവകാശവാദങ്ങൾ ചോദ്യംചെയ്യപ്പെടുകയും ചെയ്തു. 
പ്രികാബ്രിയൻ രൂപീകരണത്തിൽ ഇതുപോളുള്ള ലിപ്പിഡുകളെ കണ്ടെത്തിയിട്ടുണ്ട്. 380 കോടി വർഷങ്ങൾക്ക് മുൻപ് ഉണ്ടായതും ഏറ്റവും പഴക്കം ചെന്ന എക്കൽ ശേഖരമായ വെസ്റ്റ് ഗ്രീൻലാൻഡിലെ ഇസുവ ജില്ലയിൽ ഇത്തരത്തിലെ ഏറ്റവും പഴക്കം ചെന്ന ലിപ്പിഡിനെ കണ്ടെത്തിയിട്ടുണ്ട്. ഭൂമിയിലെ ഏറ്റവും പഴക്കം ചെന്ന ജീവവംശം അർക്കിയ ആയിരിക്കാം.
വോസീ അവകാശപ്പെടുന്നതെന്തെന്നാൽ ബാക്റ്റീരിയ, അർക്കിയ, യൂക്കാരിയോട്ടസ് തുടങ്ങിയവ ഒരു ജീവജാല കോളനിയുടെ പരിണാമ വഴികൾ, പുരാതനകാലത്ത് വ്യത്യസ്തദിശകളിൽ തിരിഞ്ഞതാണെന്നാണ്. എന്നിരുന്നാലും ചില ശാസ്ത്രജ്ഞർ വാദിക്കുന്നത് അർക്കിയയും യൂക്കാരിയോട്ടകളും ബാക്റ്റീരിയയിൽ നിന്നും ഉരുത്തിരിഞ്ഞതാണെന്നാണ്. എങ്ങനെയായാലും, വൈറസുകളും അർക്കിയകളും ഏകദേശം 200 കോടി വർഷങ്ങൾ മുൻപാണ് ബന്ധപ്പെടാൻ തുടങ്ങിയത്, ഇവയുടെ പരിണാമം ഈ കൂട്ടത്തിലെ അംഗങ്ങളിൽനിന്നു തന്നെയാകും. ബാക്റ്റീരികളും അർക്കിയകളും പൂർവ്വികർ തെർമോഫൈലുകളാകാൻ സാധ്യതയുണ്ട്, ഇവയ്ക്ക് താഴ്ന്ന താപനിലകളാകാം അസഹനീയം, താഴ്ന്ന താപനിലകളിൽ വളരുന്ന ജീവജാലങ്ങൾ പിന്നീട് വന്നതുമാകാം. അർക്കിയയും ബാക്റ്റീരിയയും തമ്മിൽ ചേരാത്തതിനാലും, പ്രൊക്കാരിയോട്ടെന്ന പദം യൂക്കാരിയോട്ടല്ല എന്ന അർഥത്തിൽ മാത്രമേ കാണാൻ സാധിക്കുള്ളൂ.

അർക്കിയക്ക് യൂക്കാറ്റിയോട്ടകളോടുള്ള പരിണാമത്തിലെ സമാനതകൾ വ്യക്തമല്ല. മറിച്ച് കോശാകൃതി, പ്രവർത്തനഗുണങ്ങളും താഴെപ്പറയുന്ന പല ജനിതക വൃക്ഷങ്ങളും ഇവയെ ഒരേ കൂട്ടമായി കാണിക്കുന്നു. 

യൂരിയാർക്കിയോട്ടയും ഫൈലം ക്രേനർക്കിയോട്ടകളും തമ്മിലുള്ള ചേർച്ചയേക്കാൾ ആർക്കിയയുടെ ഫൈലം ക്രേനർക്കിയോട്ടകളും യൂക്കാരിയോട്ടകളും തമ്മിൽ ചേർച്ച കാണുന്നു, മാത്രമല്ല ജീൻ കൈമാറ്റം മൂലം അർക്കിയയുടെ ജീനുകൾ പോലുള്ളവ തെർമറ്റോഗാ മരിറ്റിമയെ പോലുള്ള ബാക്റ്റീരിയകളിൽ കാണപ്പെടുന്നു. ഇപ്പോൾ മുന്നിൽ നിൽക്കുന്ന ദൃഷ്ടികോണുകൾ സൂചിപ്പിക്കുന്നത് യൂക്കാറ്റിയോട്ടസ് ഉരുത്തിരിഞ്ഞത് അർക്കിയകളിൽ നിന്നാണെന്നാണ്, ഈ യൂക്കാരിയോട്ടകൾ ഉണ്ടായത് അർക്കിയയും യൂബാക്റ്റീരിയവും തമ്മിലുള്ള കൂടിച്ചേരലിന്റെ ഫലമായാണ്, ഇത് കോശമർമ്മവും കോശാന്തർഭാഗവുമായി; പക്ഷെ ഈ വാദത്തിന് ജെനിതകത്തിനെ വിശദീകരിക്കുവാൻ കഴിയുമെങ്കിലും, കോശഘടന വിശദീകരിക്കാൻ ബുദ്ധിമുട്ടുണ്ടാക്കുന്നു.

ഒറ്റയായ അർക്കിയ 0.1 മൈക്രോമീറ്റർ (μm) മുതൽ 15 μm വരെ വ്യാസമുള്ളവയാണ്, ഗോളം, ദണ്ഡ്, അണ്ഡാകൃതി അല്ലെങ്കിൽ പരന്നതോ ആയി പലരൂപത്തിൽ ഇവയെ കാണുന്നു. മറ്റു ചില ആകൃതികൾ ക്രേനർക്കിയോട്ടകൾ വ്യത്യസ്തവും ക്രമരഹിതവും സൾഫൊലോബസ് പോലെ ദളോപമമായും, തെർമോഫിലം പോലെ അര മൈക്രോണിനു താഴെ വ്യാസം വരുന്ന സൂചിപോലുള്ള ഫിലമെന്റുകൾ, തെർമോപ്രോട്ടെസ്, പൈറോബാക്കുലം പോലെ പൂർണ്ണ ചതുരാകൃതിയിലും കാണുന്നു. അധികമായ ഉപ്പുവെള്ളത്തിൽ കഴിയുന്ന സമചതുരാകൃതിയുള്ള അർക്കിയ ഹാലോക്വോഡ്രേറ്റം വാൽസിബി പരന്നതാണ്. ഈ വ്യത്യസ്തമായ ആകൃതി ഇവയുടെ കോശഭിത്തിയും പ്രോക്കാരിയോട്ടിക്ക് സൈറ്റോസ്കെൽറ്റോൺ ഉള്ളതിനാലാണ്. മറ്റ് ജീവജാലങ്ങളുടെ പ്രോട്ടീൻ സംബന്ധമായ സൈറ്റോസ്കെൽറ്റോൺ ഘടകഭാഗം അർക്കിയയിലുണ്ട്, കോശത്തിനുള്ളിൽ നിന്നും ഫിലമെന്റുകളുമുണ്ട്, പക്ഷെ മറ്റു ജീവികളെ അപേക്ഷിച്ച് ഇവ എന്താണെന്ന് മനസ്സിലാക്കിയിട്ടില്ല. തെർമൊപ്ലാസ്, ഫെറോപ്ലാസ്മ എന്നിവയിലെ കോശഭിത്തികളില്ലാത്തതിനാൽ ക്രമരഹിതമായ ആകൃതി കാണുന്നു, ഇവയ്ക്ക് അമീബിയ അനുരൂപമുണ്ട്.

ചില സ്പീഷീസുകളിൽ ഫിലമെന്റുകളോ മൊത്തമായോ കോശങ്ങൾ 200 μm വരെ നീളമുള്ളതാണ്. ബയോഫിലിൽ ഔന്നത്യമുള്ളവയാണീ ജീവികൾ. പ്രത്യേകിച്ച് തെർമ്മോകോക്കസ് കൊലിസെൻസ് കോശങ്ങൾ പറ്റിച്ചേർന്ന് ഒരു വലിയ കോശമായിത്തീരുന്നു. അർക്കിയ ജനുസ്സ് പൈറോഡിക്റ്റിയം പോലുള്ളവയിൽ കുഴൽ പോലുള്ളതും കോശങ്ങൾക്കു പുറത്തേക്കു നിൽക്കുന്ന കനം കുറഞ്ഞതും നീളമുള്ള കന്യൂലെ കോശങ്ങളുടെ കോളനിയായി അഗലൊമെരിയേഷൻ പോലുള്ള പൊന്തച്ചെടി കാണുന്നു. ഇവയുടെ ഉപയോഗം വ്യക്തമല്ലെങ്കിലും, അടുത്തുള്ളവയുമായി ആശയവിനിമയം നടുത്തുവാനും പോഷകങ്ങൾ പങ്കുവെയ്ക്കാനോ ഉപയോഗിക്കുന്നു. 2001 ൽ ജർമ്മൻ സ്വാമ്പിൽ കണ്ടെത്തിയ കൂട്ടത്തിൽ വിവിധ സ്പീഷിസുകൾ കാണപ്പെട്ടു, "സ്പ്രിങ്ങ് ഓഫ് പേൾസ്" പോലുള്ളവയാണിത്. ഉരുണ്ടതും വെളുത്തതും യൂക്കാരിയോട്ട സ്പീഷീസ് ഫിലമെന്റുകളായി നീളത്തിൽ 15 സെ.മീ വളരുന്നു; ഈ ഫിലമെന്റുകൾ ചില പ്രത്യേക ബാക്റ്റീരിയ സ്പീഷിസിനാൽ നിർമ്മിതമാണ്.

അർക്കിയകൾക്കും ബാക്റ്റീരിയകൾക്കും ഏകദേശം ഒരുപോലുള്ള കോശഘടനയാണുള്ളത്, എന്നാൽ കോശ നിർമ്മാണഘടകങ്ങൾ അർക്കിയയെ വ്യത്യസ്തമാക്കുന്നു. ബാക്റ്റീരിയയെപ്പോലെ അന്തർകോശസ്തരവും അന്തർകോശവസ്തുക്കളോ ഇല്ല. കോശഭിത്തിയാൽ ചുറ്റപ്പെട്ട ഇവ ഒന്നോ അതിലധികമോ ഫ്ലാഗല്ലകൾ ഉപയോഗിച്ച് നീന്തുന്നു. ഘടനാപരമായി ഗ്രാം പോസിറ്റീവ് ബാക്റ്റീരിയയുമായി വളരെയധികം സാമ്യം പുലർത്തുന്നു. മിക്കവയ്ക്കും ഒരു പ്ലാസ്മാ മെബ്രേനും, കോശഭിത്തിയുമേ ഉള്ളൂ, കോശസ്തര വിടവ് ഇവയിൽ കാണപ്പെടുന്നില്ല. ഈ പൊതുനിയമങ്ങൾ മാറ്റിവെച്ച് ഇഗ്നികോക്കസിന് വലിയ പെരിപ്ലാസവും സ്തരത്താൽ പൊതിഞ്ഞ വാസിക്കിളുകൾ തൊലിയാൽ മൂടപ്പെട്ടും കാണുന്നു.
മറ്റ് ജീവികളിൽ നിന്നും തികച്ചും വ്യത്യസ്തമായ തന്മാത്രകളാൽ നിർമ്മിതമായ സ്തരമാണ് അർക്കിയകളുടേത്, ഇവ ബാക്റ്റീരിയയിൽ നിന്നും യൂക്കാരിയോട്ടകളിൽ നിന്നും വിദൂരസാദൃശ്യം മാത്രമേ ഉള്ളൂ എന്നാണ് ഇതു കാണിക്കുന്നത്. എല്ലാ ജീവികളിലും കോശസ്തരം നിർമ്മിച്ചിരിക്കുന്നത് ഫോസ്ഫോലിപ്പിഡ് തന്മാത്രകളാലാണ്. ഈ തന്മാത്രകളുടെ പോളാർ ഭാഗങ്ങളിൽ (ഫോസ്ഫേറ്റ് "തല" ഭാഗം) ഒരു ഭാഗം ജലത്തിൽ ലയിക്കുന്നതും, നോൺ പോളാർ (ലിപ്പിഡ് "വാല്") ഭാഗം ലയിക്കാത്തതുമാണ്. ഈ രണ്ടുഭാഗങ്ങൾ ഗ്ലിസറോൾ കൊണ്ട് ബന്ധിപ്പിച്ചിരിക്കുന്നു. ജലത്തിൽ, ഫോസ്ഫോലിപ്പിഡുകളുടെ കുലകൾ തല ജലത്തിലേക്കും വാല് അതിനെതിരായും കാണുന്നു. ലിപ്പിഡ് ബൈലെയർ എന്നറിയപ്പെടുന്ന ഫോസ്ഫോലിപ്പിഡുകളുടെ രണ്ടു പാളികൾ ചേർന്ന് നിർമ്മിക്കപ്പെട്ടിരിക്കുന്നതാണ് കോശത്തിലെ പ്രധാന ആകൃതി.

ഈ ഫോസ്ഫോലിപ്പിഡുകൾ നാലു രീതിയിൽ വൈചിത്ര്യം കാണിക്കുന്നു:





മിക്ക അർക്കിയകളിലും (തെർമോപ്ലാസ്മയും ഫെറോപ്ലാസ്മയുമൊഴിച്ച്) കോശഭിത്തി ഉണ്ട്. മിക്ക അർക്കിയകളിലും ഉപരിതല പ്രോട്ടീൻ പാളി കോശഭിത്തിയിലുണ്ട്, ഇതൊരു S-പാളി ഉണ്ടാക്കുന്നു. S-പാളി പ്രോട്ടീനുകൾ കൊണ്ട് കോശത്തെ പൊതിഞ്ഞ കട്ടികൂടിയ ആവരണമാണ്. ഈ ആവരണപാളി രാസ ഭൗതിക സംരക്ഷണം നൽകുന്നു, മറ്റു സൂക്ഷ്മതന്മാത്രകൾ കോശ സ്തരവുമായി സമ്പർക്കത്തിൽ വരുന്നതു തടയുന്നു. ബാക്റ്റീരിയയെപ്പോലെയല്ലാതെ അർക്കിയയിലെ കോശഭിത്തിയിൽ പെപ്റ്റിഡൊഗ്ലൈക്കാൻ ഇല്ല. മെഥനോബാക്റ്റീരിയകൾക്ക് സ്യൂഡോപെപ്റ്റിഡോഗ്ലൈക്കാൻ ഉള്ള കോശഭിത്തിയുണ്ട്, രാസഘടനയിലുള്ള വ്യത്യാസമൊഴിച്ച്, പ്രവർത്തനത്തിലും, ഭൗതിക ഘടനയിലും യൂബാക്റ്റീരിയൽ പെപ്റ്റിഡോഗ്ലൈക്കാനോട് സമാനതയുണ്ട്, ഇവയിൽ D-അമിനോ ആസിഡ്, N-അസറ്റൈൽമ്യുറാമിക്ക് ആസിഡ് എന്നിവ കാണുന്നില്ല.

അർക്കിയയിലെ ഫ്ലജെല്ല പ്രവർത്തിക്കുന്നത് ബാക്റ്റീരിയയിലെ പോലെയാണ്, ഇവയുടെ നീളമുള്ള തണ്ട് മൂലത്തിൽനിന്നും റോട്ടറി മോട്ടോറുകളാൽ പ്രവർത്തിക്കുന്നു. സ്തരത്തിലങ്ങളോമുള്ള പ്രോട്ടോൺ വിന്യാസമാണ് ഇതിനുള്ള ഊർജ്ജം പ്രദാനം ചെയ്യുന്നത്. പക്ഷെ പുരോഗതിയും രീതിയിലും ഇവ വ്യത്യസ്തമാണ്. രണ്ടു തരത്തിലെയും ഫ്ലജല്ലകളും വ്യത്യസ്തമായ പൂർവ്വികരിൽനിന്നും ഉണ്ടായവയാണ്. ബാക്റ്റീരിയകളുടെ ഫ്ലജല്ലം റ്റയിപ്പ് III സെക്രീഷൻ സിസ്റ്റം ഉള്ള ഒരു പൊതു പൂർവ്വികരെ പങ്കുവെയ്ക്കുന്നു, എന്നാൽ അർക്കിയയുടെ ഫ്ലജല്ലം ഉണ്ടായത് ടൈപ്പ് IV പെലസിൽ നിന്നാണ് ഉണ്ടായതാണ്. ബാക്റ്റീരിയയുടെ ഫ്ലജല്ലം പൊള്ളയായതും ഉപശാഖ അറ്റത്തേക്കു സഞ്ചരിക്കുന്നതുമാണ്, പക്ഷെ അർക്കിയകളുടെ ഫ്ലജല്ലം മൂലത്തിൽ ഉപശാഖ കൂട്ടിച്ചേരുന്നത്.

അർക്കിയ പലതരത്തിലുള്ള ഊർജ്ജഉറവിടങ്ങൾ ഉപയോഗിച്ച് വ്യത്യസ്ത തരത്തിൽ രാസപ്രവർത്തനങ്ങൾ നടത്തി ചയാപചയം നടത്തുന്നു. കാർബൺ അല്ലെങ്കിൽ ഊർജ്ജ ഉറവിടങ്ങളെ അടിസ്ഥാനമാക്കി ഈ രാസപ്രവർത്തനങ്ങളെ ന്യൂട്രീഷൻ ഗ്രൂപ്പുകളായി തരംതിരിച്ചിരിക്കുന്നു. ചില അർക്കിയകൾ അമോണിയ പോലുള്ള (ഇവ ലിഥോട്രോപ്സ് ആണ്) ഇനോർഗാനിക്ക് സംയുക്തങ്ങളിൽ നിന്നും ഊർജ്ജോല്പാദനം നടത്തുന്നു. നൈട്രിഫൈയറുകൾ, മെഥനോജെൻസ്, അനൈറോബിക്ക് മീഥേൻ ഓക്സിഡേർസ് തുടങ്ങിയവ ഇതിലുൾപ്പെടുന്നു. ഈ രാസപ്രവർത്തനങ്ങളിൽ മൂലകങ്ങൾ ഇലക്ട്രോൺ കൈമാറ്റം ചെയ്യുന്നതുവഴി ഊർജ്ജം സ്വതന്ത്രമാവുകയും കോശപ്രവർത്തനങ്ങൽക്ക് ഈ ഊർജ്ജം ഉപയോഗിക്കുകയും ചെയ്യുന്നു. ഒന്ന് ഇലക്ട്രോൺ ദാതാവായും മറ്റേത് സ്വീകർത്താവായും വർത്തിക്കുന്നു. യൂക്കാരിയോട്ടകളുടെ കോശത്തിലെ മൈറ്റോകോണ്ഡ്രിയത്തിലെ അടിസ്ഥാന പ്രവർത്തനം പോലെ ഈ സ്വതന്ത്ര ഊർജ്ജം ക്രോമിയോസ്മോസിസ് വഴി അഡിനോസിൻ ട്രൈഫോസ്ഫേറ്റ് (ATP) ഉണ്ടാക്കുന്നു.

മറ്റുചില അർക്കിയാകൂട്ടങ്ങൾ സൂര്യപ്രകാശം ഊർജ്ജോല്പാദനത്തിനു നേരിട്ടുപയോഗിക്കുന്നു (ഇവ ഫോട്ടോട്രോപ്സ്). എന്നിരുന്നാലും ഓക്സിജൻ നിർമ്മിക്കുന്ന തരത്തിലുള്ള പ്രകാശവിശ്ലേഷണം ഈ ജീവജാലങ്ങളിൽ നടക്കുന്നില്ല. എല്ലാ ജീവജാലങ്ങളിലും പല അടിസ്ഥാന ചയാപചയവ്യവസ്ഥകളും കാണുന്നു, ഉദാഹരണത്തിന് അർക്കിയകൾ ഭേദഗതി വന്ന ഗ്ലൈക്കോസിസ്, മുഴുവനോ ഭാഗികമോ ആയ സിട്രിക്ക് ആസിഡ് സൈക്കിളും ഉപയോഗിക്കുന്നു. മറ്റു ജീവജാലങ്ങലുമായുള്ള ഈ സമാനതകൾ പുരാതന ജീവികളിൽ പ്രതിഫലിപ്പിക്കുന്നത് ഉയർന്ന ക്ഷമതയെ ആണ്.

ചില യൂക്കാരിയോട്ടകൾ മെഥനോജനുകളാണ് ഇവ ചതുപ്പുനിലം പോലുള്ള വായുവില്ലാത്ത സ്ഥലങ്ങളിൽ കാണപ്പെടുന്നു. ഈ ചയാപചയം വളരെ പുരാതനമാണ്, ഒരുപക്ഷേ ആദ്യ സ്വതന്ത്ര ജീവജാലം മെഥനോജനുകളാകാൻ സാധ്യത ഏറെയാണ്. ഒരു പൊതു രാസപ്രവർത്തനം ഉൾപ്പെട്ടിട്ടുള്ള കാർബൺ ഡൈ ഓക്സൈഡ് ഇലക്ട്രോൺ സ്വീകർത്താവായി വർത്തിച്ച് ഹൈഡ്രജനെ ഓക്സിഡൈസ് ചെയ്യുന്നു. മെഥനോഫ്യൂറാൻ കോഎൻസൈം M തുടങ്ങി, അർക്കിയകളിൽ മാത്രമുള്ള പല സഹരാസാഗ്നികൾ മെഥനോജെനിസിസ് പ്രക്രിയയിൽ ഉൾപ്പെടുന്നു. മറ്റ് ഓർഗാനിക്ക് വസ്തുക്കളായ ആൽക്കഹോൾ, അസറ്റിക് ആസിഡ്, ഫോർമിക്ക് ആസിഡ് തുടങ്ങിയവ മറ്റ് ഇലക്ട്രോൺ സ്വീകർതൃ മാർഗ്ഗമായി മെഥനോജെനുകൾ ഉപയോഗിക്കുന്നു. ഈ പ്രവർത്തനങ്ങൾ ഗട്ട്-ഡ്വള്ളിങ്ങ് അർക്കിയയിൽ സാധാരണമാണ്, ബയോഗ്യാസുണ്ടാക്കുന്ന സൂക്ഷ്മജീവികളിൽ മിക്കവയിലും ഈ പ്രക്രിയയാണ് നടക്കുന്നത്.

മറ്റ് അർക്കിയകൾ അന്തരീക്ഷത്തിലെ കാർബൺ സ്രോതസ്സായി ഉപയോഗിക്കുന്നു, ഈ പ്രവർത്തനത്തിനെ കാർബൺ ഫിക്സിങ്ങ് എന്നു പറയുന്നു. ഈ പ്രവർത്തനം ഒന്നുകിൽ ഭേദഗതിവരുത്തിയ കാൽവിൻ സൈക്കിളോ അല്ലെങ്കിൽ അടുത്തിടെ കണ്ടെത്തിയ ചയാപചയ വ്യവസ്ഥയായ 3-ഹെഡ്രോക്സിപ്രൊപ്പിനേറ്റ്/4-ഹൈഡ്രോക്സിബ്യൂറ്റിറേറ്റ് സൈക്കിൾ ഉപയോഗിക്കുന്നു. ക്രെനാർക്കിയോട്ട വിപരീത ക്രെബ്സ് സൈക്കിളും യൂക്കാരിയോട്ടകൾ റിഡക്ടീവ് അസൈറ്റിൽ-CoA പാത്ത്‌വേ ഉപയോഗിക്കുന്നു. കാർബൺ ഫിക്സിങ്ങിനുള്ള ഊർജ്ജം നൽകുന്നത് ഇനോർഗ്ഗാനിക്ക് ഊർജ്ജസ്രോതസ്സുകളിൽ നിന്നാണ്. അറിയപ്പെടുന്ന ഒരു അർക്കിയകളും പ്രകാശസംശ്ലേഷണം നടത്തുന്നില്ല. അർക്കിയകൾ ഊർജ്ജം സ്വീകരിക്കുന്ന വഴികൾ വ്യത്യസ്തമാണ്, നൈട്രോസോപുമിലാലെസ് അമോണിയയുടെ ഓക്സിഡേഷൻ നടത്തുന്നു, ഓക്സിജൻ അല്ലെങ്കിൽ മെറ്റൽ അയോൺ ഇലക്ട്രോൺ സ്വീകർത്താവായി ഉപയോഗിച്ച് സൾഫോലോബസ് ഹൈഡ്രജൻ സൾഫൈഡുകളുടെയോ സൾഫർ മൂലകത്തിന്റെയോ ഓക്സിഡേഷൻ നടത്തി ഇതു സാധ്യമാക്കുന്നു.

ഫോട്ടോട്രോഫിക്ക് അർക്കിയ പ്രകാശം ATP രൂപത്തിലുള്ള രാസോർജ്ജം നിർമ്മിക്കുവാൻ ഉപയോഗിക്കുന്നു. ഹാലൊബാക്റ്റീരിയ, പ്രകാശപ്രേരിതമായ പമ്പുപോലുള്ള ബാക്റ്റീരിയോഹൈഡ്രോഫിൻ, ഹാലൊഡ്രോഫിൻ പ്ലാസ്മാസ്തരത്തിനപ്പുറത്തേക്ക് പായിച്ച് അയോൺ ഗ്രേഡിയന്റുണ്ടാക്കുന്നു. ഈ ഇലക്ട്രോകെമിക്കൽ ഗ്രേഡിയന്റ് പിന്നീട് ATP സിന്തസീസ് വഴി ATP യാക്കിമാറ്റുന്നു. ഈ പ്രക്രിയ ഫോട്ടോഫോസ്ഫോറിലേഷൻ പ്രക്രിയയുടെ വകഭേദമാണ്. പ്രോട്ടീന്റെ ഉള്ളിൽ മധ്യഭാഗത്തുള്ള റെറ്റിനോൾ കോഫാക്ടറിലുണ്ടാകുന്ന മാറ്റമാണ് പ്ലാസ്മാസ്തരത്തിനപ്പുറത്തേക്ക് പായിക്കനുള്ള കഴിവ് ആശ്രയിച്ചിരിക്കുന്നത്.

അർക്കിയകൾക്ക് വൃത്താകൃതിയിലുള്ള ഒരു ക്രോമോസോമാണുള്ളത്, വലിപ്പം 5,751,492 അടിസ്ഥാന ജോഡികൾ വരെ ആകാം മീഥനോസക്രിന അസെറ്റിവൊറൻസിൽ, ഇതാണ് അറിയപ്പെടുന്ന അർക്കിയാ ജീനോം. നാനോഅർക്കിയം ഇക്യുറ്റിയൻസിന് ഇതിന്റെ പത്തിലൊന്ന് വലിപ്പമുള്ള ജീനോമാണുള്ളത്, ഇതാണ് അറിയപ്പെടുന്നതിലെ ഏറ്റവും ചെറിയ ജീനോം. ഇവ 573 പ്രോട്ടീൻ-അലേഖനംചെയ്ത ജീനുകൾ മാത്രമേ ഉള്ളൂ. പ്ലാസ്മിഡുകൾ എന്നു പറയുന്ന ഡി.എൻ.എ യുടെ സ്വതന്ത്ര ശകലങ്ങളും അർക്കിയകളിൽ കാണപ്പെടുന്നു. ഭൗതികസ്പർശം മൂലം പ്ലാസ്മിഡുകളുടെ കൈമാറ്റം സാധ്യമാകാം, ഇവ ബാക്റ്റീരികളുടെ കോഞ്ചുഗേഷൻ പ്രവർത്തനത്തോട് സമാനത പുലർത്തുന്നു.
അർക്കിയ മറ്റു വൈറസ്സുകളിൽ നിന്നും ബന്ധമില്ലാത്തതും അസാധാരണ ആകൃതിയിലുള്ള (ബോട്ടിൽ, ഹുക്ക്ഡ് റോഡ്, ടെറാഡ്രോപ്സ്) ഇരട്ട ഇഴകളുള്ള ഡി.എൻ.എ വൈറസ്കളുടെ സംക്രമണം ഉണ്ടാകാം. തെർമോഫിലിക്സിൽ ഈ വൈറസുകളെക്കുറിച്ച് വിശദമായി പഠിച്ചിട്ടുണ്ട്, പ്രത്യേകിച്ച് സൾഫോലൊബലസ്, തെർമമോപ്രൊറ്റെലെസ് ക്രമങ്ങളിൽ. ഹാലോഫിലിക്ക് അർക്കിയയിൽ സംക്രമിക്കുന്ന ഒരിഴ മാത്രമുള്ള ഡി.എൻ.എ വൈറസുകളെ 2009-ൽ കണ്ടെത്തി. വൈറസ്സുകളുടെ ജീനുകളുമായി ബന്ധമുള്ള റിപീറ്റഡ് ഡി.എൻ.എ അനുക്രമത്തിലെ ആർ.എൻ.എ കൈകടത്തൽ ഈ വൈറസുകൾക്കെതിരെയുള്ള പ്രതിരോധം സാധ്യമാക്കിയേക്കാം.

അർക്കിയ സാധാരണയായി ബാക്റ്റീരിയയിൽ നിന്നും യൂക്കാരിയോട്ടകളിൽ നിന്നും വ്യത്യസ്തമാണ്, ഏതെങ്കിലും ഒരു അർക്കിയയുടെ ജീനോം കൊണ്ട് 15% പ്രോട്ടീൻ എങ്കോഡിങ്ങ് നടന്നാൽ സാമ്രാജ്യം തികച്ചും വ്യത്യസ്തമായിരിക്കും, മിക്ക നിരുപമ ജീനുകൾക്കും അറിയപ്പെടുന്ന പ്രവർത്തനങ്ങളുമില്ല. ചില നിരുപമ പ്രോട്ടീനുകളുടെ പ്രവർത്തനം മനസ്സിലാക്കിയിട്ടുണ്ട്, ഇവയിൽ മിക്കവയും യൂറിയാർക്കിയയും ഇവ മെഥനോജനിസിസിൽ പങ്കുള്ളവയുമാണ്. അർക്കിയ, ബാക്ടീരിയ, യൂക്കാരിയോട്ടകൾ എന്നിവ പങ്കിടുന്ന പ്രോട്ടീനുകൾ ഒരു പൊതു കേന്ദ്ര കോശപ്രവർത്തനം ബന്ധപ്പെടുന്നത് ട്രാൻസ്ക്രിപ്ഷൻ, ട്രാൻസിലേഷൻ, ന്യൂക്ലിയോറ്റൈഡ് മെറ്റബോളിസം എന്നിവയോടാണ്. ജീനുകളുടെ പ്രവർത്തനങ്ങളാണ് മറ്റു അർക്കിയകളെ പ്രത്യേകതയുള്ളതാക്കുന്നത്, ചയാപചയത്തിൽ സഹായിക്കുന്ന രാസാഗ്നികളിൽ ഉൽപ്രേരകങ്ങൾ മെറ്റബോളിക് ഓപറോണുകൾ ആഖ്യായിക മാറ്റങ്ങൾ വരുത്തുന്നു, മാത്രമല്ല tRNA ജീനുകളിലും അമിനോസിൽ tRNA സിന്തസീസിലും.

അർക്കിയയിലെ ട്രാൻസ്ക്രിപ്ഷൻ ട്രാർസലേഷൻ ബാക്ടീരിയയേക്കാൾ യൂക്കാരിയോട്ടകളുമായി സാമ്യപ്പെടുന്നു, അർക്കിയയിലെ RNA പോളിമറുകളും റൈബോസോമുകളും യൂക്കാരിയോട്ടക്ലിലേതുപോലെ കാണുന്നു. അർക്കിയകൾക്ക് ഒരേ രീതിയിലുള്ള RNA പോളിമർ മാത്രമേ ഉള്ളൂ, ഇവയുടെ ആകൃതിയും ട്രാൻസ്ക്രിപ്ഷൻ പ്രവർത്തനവും യൂക്കാരിയോട്ടകളുടെ ആർ.എൻ.എ പോളിമർ II വളരെ സാമ്യമുള്ളതാണ്, സമാനമായ പ്രോട്ടീൻ അസബ്ലികൾ ആർ.എൻ.എ പോളിമറുകളെ ജീൻ പരിപോഷികളാക്കുന്നു. എന്നിരുന്നാലും മറ്റു അർക്കിയൻ ട്രാൻസ്ക്രിപ്ഷൻ ബാക്ടീരിയകളോട് സാമ്യമുള്ളവയാണ്. ട്രാൻസ്ക്രിപ്ഷനുശേഷമുള്ള പരിഷ്ക്കരിക്കൽ യൂക്കാരിയോട്ടകളേപ്പോലെയാണ്, മിക്ക അർക്കിയൻ ജീനുകളിൽ ഇൻട്രോൺ കാണുന്നില്ല, എന്നാൽ കൈമാറ്റം ചെയ്യുന്ന ആർ.എൻ.എ കളിലും, റൈബോസോമൽ ആർ.എൻ.എ ജീനുകളിലും ഇൻട്രോണുകൾ കാണപ്പെടുന്നു, ചില പ്രോട്ടീൻ എൻകോഡിങ്ങ് ജീനുകളിൽ ഇൻട്രോണുകൾ ഉണ്ടാകാം.

ഇവ അലൈംഗിക പ്രത്യുൽപ്പാദനം വഴി വംശവർദ്ധന നടത്തുന്നു, ദ്വിഖണ്ഡനം, ബഡ്ഡിംഗ്, ഫ്രാഗ്മെന്റേഷൻ, തുടങ്ങിയരീതികൾ അവലംബിക്കുന്നു, അതുകൊണ്ട് തന്നെ അർക്കിയകൾ ഒന്നിലധികം സ്പീഷീസിൽ ഇവ ഉണ്ടെങ്കിലും, അവയ്ക്കെല്ലാം ഒരേ ജനിതകഊറ ഉണ്ടായിരിക്കും. കോശ സൈക്കിളിൽ കോശവർദ്ധന നിയന്ത്രിതമാണ്, കോശത്തിലെ ക്രോമോസോം രണ്ട് ശിശു ക്രോമോസോമായി വേർപെട്ടശേഷം കോശം രണ്ടായിത്തീരുന്നു. വിശദവിവരങ്ങൾ സൾഫോലോബസ് ജനുസ്സുകൾക്ക് മാത്രമേ ലഭിച്ചിട്ടുള്ളൂ, എന്നാൽ ഈ കോശ സൈക്കിൾ ബാക്റ്റീരിയ യൂക്കാരിയോട്ടകളോടും സാമ്യമുള്ളതാണ്. DNA പോളിമറേസ് ഉപയോഗിച്ച് പല ഭാഗങ്ങളിൽ നിന്ന് ക്രോമോസോമുകൾ വിഭജിച്ചുതുടങ്ങുന്നു, ഇവ യൂക്കാരിയോട്ട രാസാഗ്നിയോട് വളരെ സാമ്യമുണ്ട്. എന്നിരുന്നാലും കോശവിഭജനത്തിനെ നിയന്ത്രിക്കുന്ന FtsZ പോലുള്ള പ്രോട്ടീനുകൾ ഉണ്ടാക്കുന്ന കോശത്തിനു ചുറ്റുമുള്ള ചുരുങ്ങുന്ന വളയം, കോശമധ്യത്തിലുള്ള നിർമ്മാണഘടനയിലെ കള്ളികളും ബാക്ടീരിയകളുടേതുപോലെയാണ്.

ബാക്റ്റീരിയയും യൂക്കാരിയോട്ടകളും ഉണ്ടാക്കുന്നെങ്കിലും അർക്കിയ ബീജാണു ഉണ്ടാക്കുന്നില്ല. ചില സ്പീഷിസിലുള്ള ഹാലോഅർക്കിയ ഫീനോടിപ്പിക് സ്വിച്ചിങ്ങ് വഴി പല തരം കോശങ്ങൾ വളർത്തുന്നു, കട്ടികൂടിയ കോശസ്തരത്തോടുകൂടിയവയും ഇതിൽപെടുന്നു. ഇവ ഓസ്മോട്ടിക് ആഘാതത്തിൽ നിന്നും സംരക്ഷിക്കുന്നു. കുറഞ്ഞ ഉപ്പ് നിലനിർത്തി ഇവയ്ക്ക് ജലത്തിൽ നിലനിൽക്കാൻ സാധിക്കുന്നതു ഇതുമൂലമാകാം, എന്നിരുന്നാലും ഇതൊന്നും പ്രത്യുല്പാദനവുമായി ബന്ധമില്ലാത്തതാണ്, എന്നാൽ പുതിയ ആവാസവ്യവസ്ഥക്ക് അനുയോജ്യമാക്കുന്നു.

പലതരത്തിലുള്ള ജീവസാഹചര്യങ്ങളിലും അർക്കിയകൾ കണ്ടുവരുന്നു, ഭൂമിയിലെ ആവാസവ്യവസ്ഥയിലെ വലിയ ഒരു ഭാഗംതന്നെ അർക്കിയകളാണ്. ഭൂമിയുടെ ജൈവപിണ്ഡത്തിന്റെ 20% ത്തോളം വരും ഇവ. ഘോര ജീവസാഹചര്യങ്ങളിൽ നിന്നാണ് ആദ്യം അർക്കിയകളെ കണ്ടെത്തിയത്. ചില അർക്കിയകൾ ഉയർന്ന താപനിലകളിൽ നിലനിൽക്കുന്നു, എണ്ണക്കിണറുകൾ, ഗൈസറുകൾ പോലുള്ള നു മുകളിൽ താപനിലയുള്ള സ്ഥലങ്ങളിൽ ഇവയെ കണ്ടെത്തിയിരിക്കുന്നു. മറ്റു പൊതു ജീവസാഹചര്യങ്ങൾ തണുപ്പു കൂടിയതും, ഉപ്പുകൂടിയതോ, അ‌മ്ലാവസ്ഥയുള്ളതോ, ക്ഷാരാവസ്ഥയുള്ളതോ ആയ ജലത്തിൽ കാണപ്പെടുന്നു. എന്നിരുന്നാലും മീസോഫീലുകളായ അർക്കിയകൾ അഘോരസാഹചര്യങ്ങളായ ചതുപ്പുനിലം, ഓടകൾ, സമുദ്രങ്ങൾ, മണ്ണ് എന്നിടങ്ങളിലും കാണപ്പെടുന്നു.

എക്സ്ട്രീമോഫൈൽ (ഘോര ജീവസാഹചര്യങ്ങളിൽ വളരുന്നവ) അർക്കിയകൾ നാലു പ്രധാന ശരീരശാസ്ത്രകൂട്ടങ്ങളായി കാണുന്നു, ഇവ ഹാലോഫൈൽ, തെർമോഫൈൽ, ആൽക്കലിഫൈൽ, അസിഡോഫൈൽ എന്നിവയാണ്. ഇവ വർഗ്ഗീകരിച്ചിരിക്കുന്നത്, ഫൈലങ്ങളായല്ല, ചില അർക്കിയകൾ രണ്ടിലധികം കൂട്ടങ്ങളിലും കാണപ്പെടാം. എന്നിരുന്നാൽ പ്രയോജനമേറിയ വർഗ്ഗീകരണത്തിന്റെ തുടക്കമാണ് ഇത്.
ഹാലോബാക്റ്റീരിയം ഉൾപ്പെടെ ഹാലോഫൈലുകൾ വളരെ ഘോരമായ ലവണ പരിതഃസ്ഥിതി ഉള്ള സ്ഥലങ്ങളിലാണ് വളരുന്നത്, ഉപ്പ്‌വെള്ളമുള്ള കായലുകളിൽ വളരുന്ന ഇവ മറ്റ് സമാന ജീവികളായ ബാക്ടീരിയെക്കാൾ 20–25% കൂടുതലാണ്. തെർമോഫൈൽ ൽ കൂടുതൽ ഊഷ്മാവുള്ള സ്ഥലങ്ങളിലാണ് ഉത്തമമായി വളരുന്നത്, എന്നാൽ ഹൈപ്പർതെർമോഫൈലുകൾ താപനീരുറവകളിലെ ൽ അധികമായ ഊഷ്മാവിൽ സുഖമായി വളരുന്നു. അർക്കിയയായ "മെഥനോഫിറസ് ക്ൻഡ്ലേറി" സ്റ്റ്രെയിൻ 116 വളരുന്നത് ഊഷ്മാവിലാണ്, കണ്ടെത്തിയതിൽ ഇതാണ് ഏതെങ്കിലും ജീവജാലം വളരുന്ന ഏറ്റവും കൂടിയ താപനില.
മറ്റ് അർക്കിയകൾ വളരെ അമ്ലാവസ്ഥയിലോ ആൽക്കലൈൻ സാഹചര്യങ്ങളിലോ കാണുന്നു. ഉദാഹരണത്തിനായി അസിഡോഫൈൽ അർക്കിയകളിൽ ഒന്നായ പൈക്രോഫിലസ് ടൊറിഡസ് വളരുന്നത് പി.എച്ച് 0 യിലാണ്, ഇത് 1.2 മോളാർ സൾഫ്യൂരിക് അമ്ലത്തിനു തുല്യമാണ്.

ഈ കടുത്ത ജീവസാഹചര്യങ്ങളിൽ വർത്തിക്കുന്നതിനാൽ ഇവ ഭൂമിക്കു പുറത്തുനിന്നുവന്ന ജീവികൾ ആണെന്നു ചിന്തിപ്പിക്കുന്നു. ചില എക്സ്ട്രീമോഫൈൽ ചൊവ്വയിലുള്ളതിൽ നിന്നു വ്യത്യസ്തമല്ല, അതിനാൽ സൂക്ഷ്മജീവികൾ ഉൽക്കാപതനത്താൽ ഗ്രഹങ്ങളിൽ കൈമാറ്റം ചെയ്യപ്പെട്ടതാകാം.

അടുത്തിടെ നടന്ന പഠനങ്ങൾ പറയുന്നത്, പരിമിത, അതി താപനിലകളിൽ വളരുന്നവ മാത്രമല്ല വളരെ താഴ്ന്ന താപനിലയിലും ഇവയെ അധികമായി കാണുന്നു. ഉദാഹരണത്തിന്, അർക്കിയകൾ ധ്രുവപ്രദേശ സമുദ്രങ്ങളിലെ വളരെ കുറഞ്ഞ താപനിലയിലും കാണുന്നു. വളരെ അധികം അർക്കിയകളെ പ്ലാങ്ടൺ സമൂഹങ്ങളുടെ കൂടെ (പൈക്കോ പ്ലാങ്ടണിന്റെ കൂടെ) പരിമിത സാഹചര്യങ്ങളുള്ള ലോക സമുദ്രങ്ങളിൽ ദൃശ്യമാണ്. ഈ അർക്കിയകൾ എണ്ണത്തിൽ വളരെ കൂടുതലായി (സൂക്ഷ്മ ജൈവപിണ്ഡത്തിന്റെ 40% ത്തോളം) കാണുന്നു, എന്നിരുന്നാലും മിക്ക സ്പീഷീസും വേർതിരിച്ചെടുത്ത് കൾച്ചർ ചെയ്ത് പഠനവിധേയമാക്കിയിട്ടില്ല. അർക്കിയകൾ സമുദ്ര പരിതഃസ്ഥിതികളെ എത്രത്തോളം സ്വാധീനിക്കുന്നു എന്നുള്ളത് വികസിതമല്ലാത്ത അറിവുകളാണ്, അതിനാൽ ജൈവരാസ ചക്രങ്ങളിൽ ഇവയ്ക്കുള്ള പങ്ക് കണ്ടുപിടിച്ചിട്ടില്ല. ചില സമുദ്ര റീനാർക്കിയകൾ നെട്രജൻ സ്ഥിരീകരണം നടത്തുവാൻ കഴിവുള്ളവയാണ്, സമുദ്രതട നൈട്രജൻ ചക്രത്തിൽ സ്വാധീനം ചെലുത്തുവാൻ ഇവയ്ക്കു കഴിയുമായിരിക്കാം, മാത്രമല്ല സമുദ്ര റീനാർക്കിയകൾ മറ്റു ഊർജ്ജരൂപങ്ങൾ ഉപയോഗപ്പെടുത്തുന്നതിനും സാധ്യതയുണ്ട്. വലിയ ഒരു കൂട്ടം അർക്കിയകൾ സമുദ്ര തട അടിച്ചിലിൽ കാണുന്നു, സമുദ്ര തടങ്ങൾക്ക് ഒരു മീറ്റർ താഴെയായി ഈ ജീവജാലങ്ങൾ കഴിഞ്ഞുകൂടുന്നു.

അർക്കിയ കാർബൺ, നൈട്രജൻ, സൾഫർ തുടങ്ങിയ മൂലകങ്ങളുടെ പുനർചംക്രമണം പല ആവാസവ്യവസ്ഥയിൽ നടത്തുന്നു. ഈ പ്രവൃത്തി ആവാസവ്യവസ്ഥയുടെ കൃത്യനിർവ്വഹണത്തിൽ മർമ്മപ്രധാനമായ പങ്ക് വഹിക്കുന്നു, മനുഷ്യനിർമ്മിതമായ മാറ്റങ്ങളും മലിനീകരണത്തിലും ഇവയ്ക്ക് സ്വാധീനം ചെലുത്താം. 

നെട്രജൻ ചക്രത്തിലെ പല പടികളും അർക്കിയ്കൾ നടത്തുന്നു. ഈ പ്രവൃത്തി നെട്രേറ്റിനെ അടിസ്ഥാനമാക്കിയ ശ്വസനം, ഡീനൈട്രിഫിക്കേഷൻ തുടങ്ങി നെട്രജനെ ആവാസവ്യവസ്ഥയിൽനിന്നും മാറ്റുന്നതും, നെട്രേറ്റ് ലയനം നെട്രജൻ സ്ഥിരീകരണം തുടങ്ങി നെട്രജനെ ആവാസവ്യവസ്ഥയിലേക്കെത്തിക്കുന്നതും ഉൾപ്പെടും. അമോണിയയുടെ ഓക്സിഡേഷനിലുള്ള അർക്കിയകളുടെ പങ്ക് അടുത്തിടെ കണ്ടെത്തി. ഈ പ്രതിപ്രവർത്തനം സമുദ്രങ്ങളിൽ പ്രധാനപ്പെട്ടവയാണ്. മണ്ണിലെ അമോണിയ ഓക്സിഡേഷനിലും അർക്കിയകൾ നിർണ്ണായകമാകുന്നു. ഇവ നൈട്രൈറ്റ് ഉണ്ടാക്കുന്നു, പിന്നീട് മറ്റ് സൂക്ഷ്മജീവികൾ ഓക്സിഡൈസ് ചെയ്ത് നൈട്രേറ്റ് ആക്കുന്നു. സസ്യങ്ങളും മറ്റു ജീവികളും ഇത് ഉപഭോഗിക്കുന്നു..

സൾഫർ ചക്രത്തിൽ അർക്കിയകൾ വളരുന്നത് പാറകളിലെ സൾഫർ സംയുക്തങ്ങളെ ഓക്സിഡൈസ് ചെയ്താണ്, ഇവ മറ്റ് ജീവജാലങ്ങൾ ഉപയോഗപ്പെടുത്തുന്നു. എന്നിരുന്നാലും, സൾഫോലോബസ് പോലുള്ള ഇത്തരം അർക്കിയകൾ രാസപ്രവർത്തനത്തിന്റെ ഫലമായി സൾഫ്യൂരിക്ക് അമ്ലം അവശേഷിപ്പിക്കുന്നു, ഇങ്ങനെയുള്ളവ ഉപയോഗശൂന്യമായ ഖനികളിൽ അമ്ലശോഷനത്തിനിടയാക്കുകയോ പരിസ്ഥിതി നാശങ്ങളോ വരുത്തിവെയ്ക്കും.

കാർബൺ ചക്രത്തിൽ അടിച്ചിലുകൾ, ചതുപ്പുകൾ, ഓടകൾ തുടങ്ങിയ വായുവില്ലാത്ത സാഹചര്യങ്ങളിൽ സൂക്ഷ്മ ജീവികൾ ഓർഗാനിക് അവശിഷ്ടങ്ങളുടെ വിഘടനം നടത്തുമ്പോൾ മെഥനോജെനുകൾ ഹൈഡ്രജൻ നീക്കം ചെയ്യുന്നു. എന്നിരുന്നാലും ഭൗമാന്തരീക്ഷത്തിൽ മീഥൈൻ കൂടുതലായുള്ള ഹരിതഗൃഹ വാതകമാണ്, ലോകത്തിന്റെ 18% ഇതാണ്. കാർബൺ ഡൈ ഓക്സൈഡിനേക്കാൾ 25 മടങ്ങ് ഹരിതഗൃഹപ്രഭാവശേഷി കൂടുതലുള്ളവയാണിത്. മെഥനോജെനുകളാണ് അന്തരീക്ഷത്തിലെ മീഥൈന്റെ പ്രധാന ഉറവിടം, ഇവയാണ് ലോകത്തിലെ വാർഷിക മീഥൈൻ പുറംതള്ളലിന്റെ കാരണക്കാർ. ഇതിന്റെ പരിണതഫലമായി, അർക്കിയകളാണ് ഹരിതഗൃഹ വാതകങ്ങൾക്കും ആഗോളതാപനത്തിനും കാരണമാകുന്നത്.

അർക്കിയകളും മറ്റു ജീവികളും പരസ്പരപ്രവർത്തനം അന്യോന്യമായതോ പരപോഷണത്തിലൂടെയോ സാധ്യമാക്കുന്നു. എന്നാൽ അറിയപ്പെടുന്ന അർക്കിയകൾ രോഗാണുക്കളോ പരാദങ്ങളോ ഇല്ല. എന്നാൽ, ചില മെഥനോജെൻ സ്പീഷീസുകൾ വായിലുള്ള ബാധയായി ഇവ കാണുന്നു, പക്ഷെ നാനോഅർക്കിയം ഇക്വിറ്റൻസ് മറ്റ് അർക്കിയൻ സ്പീഷികളിൽ പരാദമായി കാണപ്പെടുന്നു, അതുകൊണ്ട് തന്നെ ഇവ ജീവിക്കുന്നതും വംശവർദ്ധന നടത്തുന്നതും ഗിനികോക്കസ് ഹോസ്പിറ്റലിസിന്റെ കോശത്തിനുള്ളിൽ തന്നെയാണ്, എന്നാൽ ആതിഥേയനു യാതൊരു ഗുണവും ചെയ്യുന്നില്ല.

ചുരുക്കിപ്പറഞ്ഞാൽ അർക്കിയൽ റിച്ച്മണ്ട് മൈൻ അസിഡോഫിലിക്ക് നനോർഗാനിസം അമ്ല ഖനികളിലെ ചാലുകളിലെ ബയോഫിലിമുകളിൽ അപ്പോഴപ്പോൾ മറ്റ് അർക്കിയൻ കോശങ്ങളിൽ ചേരുന്നു. എന്നിരുന്നാലും ഇവയുടെ സ്വഭാവം ഇപ്പോഴും വ്യക്തമല്ല.

എക്സ്ട്രിമോഫൈൽ അർക്കിയകൾ കൂടിയ ഊഷ്മാവിനോടോ, അമ്ല ക്ഷാര അവസ്ഥകളോടോ പ്രതിരോധമുള്ളവയാണ്, ഈ പരിതഃസ്ഥിതികളിൽ നിലനിൽക്കുവാൻ ഉതകുന്ന രാസാഗ്നികളുടെ ഉറവിടമാണിവ. ഈ രാസാഗ്നികൾക്ക് ഉപയോഗങ്ങളേറെയാണ്. ഉദാഹരണത്തിന് തന്മാത്രാ ജീവശാസ്ത്രത്തിൽ ഗവേഷണത്തിനായി ഡി.ൻ.എ ക്ലോണിംഗ് നടത്തുവാൻ ലളിതവും വേഗത്തിലുമുള്ള പളിമറേസ് ചെയിൻ പ്രതിപ്രവർത്തനം നടത്തുവാൻ താപമാറ്റങ്ങൾക്ക് വിധേയമാകാത്ത Pfu ഡി.എൻ.എ പോളിമറേസ് പോലുള്ള ഡി.എൻ.എ പോളിമറേസ് ഉപയോഗിക്കുന്നു. വ്യാവസായത്തിൽ, അമിലേസ്, ഗാലക്ടോസിഡേസ്, പുല്ലുലാനസെസ് മറ്റു ചില പൈറൊകോക്കസ് ഉപവർഗ്ഗം എന്നിവ മുകളിൽ ഭക്ഷണ സംസ്കരണം നടത്തുവാൻ സഹായിക്കുന്നു, കുറഞ്ഞ ലാക്റ്റോസ് പാല്, പാൽ രസം പോലുള്ള ഭക്ഷണങ്ങൾ ഇതിനുദാഹരണമാണ്. ഓർഗാനിക്ക് ലായനികളിലും, തെർമോഫിലിക് അർക്കിയകളിൽ നിന്നുള്ള രാസാഗ്നികൾ മാറ്റമില്ലാത്തതാണ്, ഇതിനാൽ പ്രകൃതിയോടിണങ്ങിയ ഹരിത രസതന്ത്ര പ്രക്രിയയാൽ ഓർഗാനിക്ക് സംയുക്തം സിന്തസീസ് ചെയ്യാൻ ഉതകുന്നു. ഈ സ്വഭാവം ഘടനാ ജീവശാസ്ത്രത്തിൽ ഉപയോഗിക്കാൻ ഉപകരിക്കുന്നു. പരിണതഫലമായി ഇതേ സ്വഭാവ സവിശേഷത ഉള്ള എക്സ്ട്രിമോഫൈൽ അർക്കിയകളിലെ ബാക്റ്റീരിയ, യൂക്കാരിയോട്ട രാസാഗ്നികൾ ഘടനാ ജീവശാസ്ത്ര പഠനത്തിനുപയോഗിക്കുന്നു.

രാസാഗ്നികളുടെ വിവിധ ഉപയോഗങ്ങളല്ലാതെ, നേരിട്ട് ഈ ജീവജാലത്തിനെ തന്നെ ജൈവസാങ്കേതികവിദ്യയിൽ ഉപയോഗിക്കുന്നത് വികസിച്ചിട്ടില്ല. ഓടകളുടെ സംസ്കരണത്തിനു മെഥനോജെനിക്ക് അർക്കിയകൾ പ്രധാനപങ്കു വഹിക്കുന്നു, ഇവ മറ്റ് ചില സൂക്ഷ്മ ജീവികൾ പോലെ അവായവദഹനം വഴി ജൈവ വാതകം നിർമ്മിക്കുന്നു. സ്വർണ്ണം, കൊബാൾട്ട്, ചെമ്പ് എന്നിവ ഉൾപ്പെടെ അയിരുസംസ്കരണത്തിൽ അയിരിൽ നിന്ന് ലോഹത്തിനെ വേർതിരിക്കുന്നതിന് അസിഡോഫിലിക്ക് അർക്കിയകൾ ഉപകരിക്കും.

ഇവ അയേക്കാവുന്ന പുതിയ ആന്റിബയോട്ടിക്ക് ഗണമാണ്. ഇതിൽ കുറച്ചെണ്ണം ഈ വിശേഷമുള്ളതായി സ്ഥിരീകരിച്ചിട്ടുണ്ടെങ്കിലും നൂറില്പരം ഉണ്ടെന്നു വിശ്വസിക്കുന്നു, പ്രത്യേകിച്ച് ഹാലോഅർക്കിയത്തിലും സൾഫോലോബസിലും. ബാക്റ്റീരിയത്തിൽ നിന്നുള്ള ആന്റിബയോട്ടിക്കുകൾ ഘടനയിൽ വ്യത്യസ്തമാണ്, അതുകൊണ്ട്തന്നെ ആഖ്യായികമായ പ്രവർത്തനങ്ങൾ കാണാം. മാത്രമല്ല, ചിലപ്പോൾ പുതിയ കോശാന്തര ജീൻ പരിവർത്തനം നടത്തുവാൻ അർക്കിയൻ തന്മാത്രാ ജീവശാസ്ത്രത്തിന് കഴിഞ്ഞേക്കാം.


പൊതുവായവ

വർഗ്ഗീകരണം

ജനിതകം


</doc>
<doc id="170278" url="https://ml.wikipedia.org/wiki?curid=170278" title="ഛായാഗ്രാഹകൻ">
ഛായാഗ്രാഹകൻ

നിശ്ചലമായതോ ചലിക്കുന്നതോ ആയ ചിത്രങ്ങളെ ഛായാഗ്രാഹി ഉപയോഗിച്ചു ഛായാഗ്രഹണം നിർവഹിക്കുന്നയാളാണ് ഛായാഗ്രാഹകൻ. ഇവർ യഥാക്രമം നിശ്ചലഛായാഗ്രാഹകൻ എന്നും ചലച്ചിത്രഛായാഗ്രാഹകൻ എന്നും അറിയപ്പെടുന്നു.


</doc>
<doc id="170301" url="https://ml.wikipedia.org/wiki?curid=170301" title="ടി.പി. സെൻകുമാർ">
ടി.പി. സെൻകുമാർ

കേരളത്തിലെ തൃശൂർ ജില്ലയിലെ ചാലക്കുടിയിൽ നിന്നുമുള്ള ഒരു പോലീസ് ഓഫീസറാണ് ടി. പി. സെൻകുമാർ. സാമ്പത്തികശാസ്ത്രത്തിൽ ബിരുദാനന്തര ബിരുദം നേടിയിട്ടുണ്ട് . ഇന്ത്യൻ എക്കണോമിക്സ് സർവീസിൽ നിന്നും 1983-ൽ ഇന്ത്യൻ പോലീസ് സർവീസിൽ എത്തി. ലിസ് സാമ്പത്തികത്തട്ടിപ്പിനെതിരെ നടപടി സ്വീകരിച്ച് ശ്രദ്ധേയനായിരുന്നു. 2006-ൽ കെ.എസ്.ആർ.ടി.സി. എം.ഡി. ആയി നിയമിതനായി. 2010-ൽ കേരള ട്രാൻസ്പോർട്ട് കമ്മിഷണർ ആയിരുന്നു. കേരള പോലീസിന്റെ രഹസ്യാന്യോഷണ വിഭാഗത്തിന്റെ എ. ഡി. ജി. പി ആയി അദ്ദേഹം സേവനം അനുഷ് ഠിച്ചിട്ടുണ്ട്. ടി. പി ചന്ദ്രശേഖരൻ വധക്കേസിലെ പ്രതികളുടെ വിവാദമായ ഫേസ്ബുക്ക്‌ ഉപയോഗത്തെ അനുകൂലിച്ചു ജയിൽ ഡി.ജി.പി അലക്സാണ്ടർ ജേക്കബ് വിവാദ പരാമർശം നടത്തുകയും അതിനോടനുബന്ധിച്ചു അലക്സാണ്ടർ ജേക്കബിനെ തൽസ്ഥാനത്തു മാറ്റുകയും 2013 ഡിസംബർ ആറാം തിയതി ടി.പി. സെൻകുമാറിനു അധിക ചുമതല നൽകുകയും ചെയ്തു. ജൂൺ 2015 മുതൽ കേരള പോലീസ് ചീഫ് .

2009 -ൽ രാജ്യത്തിന്റെ പരമോന്നത പോലീസ് ബഹുമതി ആയ പോലീസ് മെഡൽ ഇന്ത്യൻ രാഷ്‌ട്രപതി സമ്മാനിച്ചു.

ഇന്ത്യൻ പോലീസ് തലവന്മാരുടെ സംഘത്തോടൊപ്പം ഇന്ത്യൻ ഇൻസ്റ്റിറ്റ്യൂട്ട് ഓഫ് മനേജ്മെന്റും ലണ്ടൻ സ്കൂൾ ഓഫ് മനേജ്മെന്റും സംയുക്തമായ് നടത്തിയ ലീഡർഷിപ്പ് ട്രെയിനിംഗിൽ പങ്കെടുത്തു. ഇന്ത്യൻ ഹൈകമ്മീഷൻ അദ്ദേഹത്തെ സ്വീകരിക്കുകയും ആദരിക്കുകയും ചെയ്തു.



</doc>
<doc id="170317" url="https://ml.wikipedia.org/wiki?curid=170317" title="ഉരുൾപൊട്ടൽ">
ഉരുൾപൊട്ടൽ

ഉരുൾപൊട്ടൽ - കഠിനമായ മഴയിൽ ഭൂമിയിൽ സംഭരിക്കപ്പെടുന്ന ജലം അതിമർദ്ദത്താൽ പുറന്തള്ളപ്പെടുന്ന പ്രതിഭാസം. മഴക്കാലത്താണ് ഈ പ്രതിഭാസം സംഭവിക്കുന്നത്. പ്രത്യേകിച്ചും ഉയർന്ന പ്രദേശങ്ങളിൽ സംഭവിക്കുന്ന ഈ പ്രതിഭാസത്താൽ ഭൂമിക്കടിയിലെ കല്ലും മണ്ണും വെള്ളത്തോടൊപ്പം ശക്തമായി പുറന്തള്ളപ്പെടുന്നു. കേരളത്തിലെ ഉയർന്ന പ്രദേശമായ ഇടുക്കി ജില്ലയിൽ മഴക്കാലത്ത് പല പ്രദേശങ്ങളിലും ഇവ സാധാരണമാണ്.


</doc>
<doc id="170324" url="https://ml.wikipedia.org/wiki?curid=170324" title="ശരാവതി">
ശരാവതി

കർണ്ണാടകത്തിൽ നിന്നും ഉദ്ഭവിച്ച് അറബിക്കടലിൽ ചേരുന്ന ഒരു നദിയാണ് ശാരാവതി നദി ഈ നദിക്ക് "ഷരാവതി" എന്നും പേരുണ്ട്. കർണ്ണാടകയിലെ ശിവമൊഗ്ലെ ജില്ലയിൽ നിന്നും ഉദ്ഭവിച്ച് ഹൊനാവർ പട്ടണത്തിനു സമീപം അറബിക്കടലിൽ ചേരുന്നു. സമുദ്രതീരത്തുനിന്നും ഏകദേശം അൻപത് കിലോമീറ്റർ അകലെ 275 മീറ്റർ ഉയരത്തിൽ നിന്നുമാണ് ഈ നദിയുടെ ഉദ്ഭവം. 122 കിലോമീറ്റർ നീളമുള്ള ഈ നദിയുടെ ജലവൃഷ്ടി പ്രദേശത്തിന് 2200 ച. കിലോമീറ്റർ വിസ്തൃതിയുണ്ട്. ജോഗ് വെള്ളച്ചാട്ടം സ്ഥിതിചെയ്യുന്ന ഈ നദിയിൽ പ്രതിവർഷം 4545 ക്യു. മീറ്റർ ജലം ഒഴുകുന്നു. 



</doc>
<doc id="170325" url="https://ml.wikipedia.org/wiki?curid=170325" title="ഭൂഗുരുത്വം">
ഭൂഗുരുത്വം

ഒരു ഭൗതിക വസ്തു അതിന്റെ പിണ്ഡത്തിനു ആനുപതികമായ ഒരു ബലം മൂലം ആകർഷിക്കപ്പെടുന്ന പ്രകൃതി പ്രതിഭാസതെ ആണു ഭൂഗുരുത്വം(ഗ്രാവിറ്റി) എന്നു പരയുന്നത്.ഭൗതികമായ ഒരു വസ്തുവിന്റെ ഭാരത്തിനു കാരണം ഭൂഗുരുത്വം ആണു. ഭൂഗുരുത്വം മൂലമാനു വസ്തുക്കൾ താഴെ വീഴുന്നത്. ഭൂമി, സൂര്യൻ മുതലായവയെ അവയുറ്റടെ ഭ്രമണ പഥങ്ങളിൽ നിർത്തുന്നതും ഭൂഗുരുത്വം ആണു്.


</doc>
<doc id="170330" url="https://ml.wikipedia.org/wiki?curid=170330" title="പെരിയാർ പാട്ടക്കരാർ">
പെരിയാർ പാട്ടക്കരാർ

1886 ഒക്ടോബർ 29നാണ്‌ മുല്ലപ്പെരിയാർ അണക്കെട്ട് നിർമ്മിച്ച് പെരിയാർ ജലം തമിഴ്നാട്ടിലേക്ക് കൊണ്ടുപോയി കൃഷിനടത്താനുള്ള പെരിയാർ പാട്ടക്കരാറിൽ (Periyar lease deed) തിരുവിതാംകൂർ മഹാരാജാവ് വിശാഖം തിരുനാളും ബ്രിട്ടീഷ് ഭരണകൂടവും തമ്മിലേർപ്പെടുന്നത്. തിരുവിതാംകൂറിനു വേണ്ടി ദിവാൻ വി. രാമഅയ്യങ്കാരും മദിരാശി സംസ്ഥാനത്തിനുവേണ്ടി സ്റ്റേറ്റ് സെക്രട്ടറി ജോൺ ചൈൽഡ് ഹാനിംഗ്ടണുമാണ്‌ കരാറ് ഒപ്പിട്ടത്. കരാർ ഭാവിയിൽ നാടിനു ദോഷകരമാകുമെന്ന് വിശാഖം തിരുനാൾ മുൻകൂട്ടി കണ്ടിരുന്നു. പക്ഷേ സമ്മർദ്ദം മൂലം കരാറിൽ ഒപ്പ് വയ്ക്കാതിരിക്കാനാവില്ലെന്ന് മനസ്സിലാക്കിയ മഹാരാജാവ് "എന്റെ ഹൃദയരക്തം കൊണ്ട് ഞാനിതിൽ ഒപ്പ് വയ്ക്കുന്നു" എന്നാണു പ്രതികരിച്ചത്. മരാമത്ത് സെക്രട്ടറി കെ. കെ. കുരുവിള, ജെ. എച്ച് പ്രിൻസ്, ജെ.സി ഹാനിങ്ടൺ എന്നിവരായിരുന്നു കരാറിൽ ഒപ്പിട്ട സാക്ഷികൾ. അടുത്തകാലത്താണ് ഏഴു പേജുള്ള കരാറിന്റെ അസൽ കണ്ടെടുത്തത്. 

999 വർഷത്തേക്ക് ഒപ്പിട്ട കരാറനുസരിച്ച് തിരുവിതാംകൂറിന്റെ അധീനതയിലുള്ള 8000 ഏക്കർ സ്ഥലത്ത് പെരിയാറിനെ അണകെട്ടി നിർത്താനും അണയ്ക്കു 100 ഏക്കർ സ്ഥലം കൂടി നൽകാനുമായിരുന്നു വ്യവസ്ഥ. ഇതിന് എക്കർ ഒന്നിന് അഞ്ചു രൂപ വച്ച് കേരളത്തിനു പാട്ടം നൽകണം. ഏകദേശം നാല്പതിനായിരം രൂപയാണ് അന്ന് കേരളത്തിനു ലഭിച്ചിരുന്നത്. 116 വർഷം മുൻപ് പൂർത്തിയായ അണയിൽ നിന്ന് ഒരു വർഷം ശരാശരി 60 ടി. എം. സി. വീതം ഇതുവരെ 6960 ടി. എം. സി. വെള്ളം തമിഴ്നാടിലെത്തിയുട്ടുണ്ട്. ബ്രിട്ടീഷുകാർ പോയതോടെ സാധുത നഷ്ടപെട്ട കരാർ പുതുക്കാൻ 1958 നവംബറിൽ അന്നത്തെ മുഖ്യമന്ത്രി ഈ. എം. എസ്സുമായും 1960 ജൂലൈയിൽ മുഖ്യമന്ത്രി പട്ടം താണുപിള്ളയുമായും 1969ൽ വീണ്ടും മുഖ്യമന്ത്രി ഈ. എം. എസ്സുമായൊന്നും നടത്തിയ ചർച്ചകൾക്കൊന്നും കേരളം വഴങ്ങിയില്ല. എന്നാൽ 1970 മേയ് 29നു മുഖ്യമന്ത്രി സി. അച്യുതമേനോന്റെ കാലത്ത് കരാർ പുതുക്കി. 1954 മുതൽ മുൻകാല പ്രാബല്യത്തോടെ നടപ്പിലാക്കിയ കരാറനുസരിച്ച് പാട്ടത്തുക ഏക്കറിനു മുപ്പതു രൂപയായും ലോവർ ക്യാമ്പിൽ മുല്ലപ്പെരിയാർ ജലമുപയോഗിച്ച് നിർമ്മിക്കുന്ന വൈദ്യുതിക്ക് കിലോവാട്ട് വർഷത്തിൽ 12 രൂപയായും നിശ്ചയിച്ചു. നിയമസഭയുടെ അനുമതിയില്ലാതെയായിരുന്നു ഇത്. 1970ൽ പുതുക്കിയ സമയത്ത് ഓരോ 30 വർഷത്തിലും കരാർ പുതുക്കണമെന്ന വ്യവസ്ഥയുണ്ട്. 2000ൽ വീണ്ടും പുതുക്കേണ്ടിയിരുന്ന കരാർ തർക്കത്തെത്തുടർന്ന് പുതിക്കിയില്ലെങ്കിലും പഴയനിരക്കിൽ മുടങ്ങാതെ തമിഴ്നാട് പണം കേരളസർക്കാരിനടയ്ക്കുന്നു. 

പെരുമ്പാവൂർ ജലസേചന വകുപ്പിന്റെ സൂപ്രണ്ട് ഓഫീസറുടെ ഒന്നാം നമ്പർ ആസ്ഥാനത്താണ് പാട്ടത്തുകയടയ്ക്കുന്നത്. ഡാമിന്റെ വസ്തുക്കരമായ രണ്ടര ലക്ഷം രൂപയും വൈദ്യുതി ഉത്പാദിപ്പിക്കുന്നതിന്റെ റോയൽറ്റിയായ ഏഴരലക്ഷം രൂപയും ചേർത്ത് ആകെ പ്രതിവർഷം ഏകദേശം പത്തുലക്ഷം രൂപ. കോയമ്പത്തൂർ, ശിരുവാണി ഉൾപ്പെടെ ഏകദേശം ആറോളം അന്തർ നദീജലക്കരാറുകളുടെ തുക ഇവിടെയാണടയ്ക്കുന്നത്. സെപ്റ്റംബറിൽ ഇവിടെ നിന്നയയ്ക്കുന്ന ഡിമാൻസ് നോട്ടീസനുസരിച്ച് മുല്ലപ്പെരിയാർ വൈദ്യുതിയുടേയും വസ്തുവിന്റെയും പാട്ടത്തുകയുടെ ഡ്രാഫ്റ്റ് തേനിയിലെ പെരിയാർ ഡിവിഷനിലെത്തുന്നു. റവന്യ ഹെഡിൽ ജലസേചന വകുപ്പ് ഈ തുക കേരളത്തിന്റെ കണക്കിൽ വരവു വയ്ക്കും. കുമളിക്കു താഴെ ലോവർ ക്യാമ്പിലെ തമിഴ് നാട് ജലവൈദ്യുത നിലയത്തിൽ എത്രമാത്രം വൈദ്യുതി ഉത്പാദിപ്പിച്ചു എന്ന കണക്കു നൽകേണ്ട ചുമതല പത്തനംതിട്ട വിദ്യുച്ഛക്തി വകുപ്പ് ഡിവിഷനാണ്.



</doc>
<doc id="170333" url="https://ml.wikipedia.org/wiki?curid=170333" title="അബ്ബാസ് ഫെർഹത്">
അബ്ബാസ് ഫെർഹത്

അൽജീറിയൻ ദേശീയനേതാവായിരുന്നു അബ്ബാസ് ഫെർഹത്. കോൺസ്റ്റന്റീൻ പ്രവിശ്യയിലെ ജിജെല്ലിക്കടുത്തുള്ള ഗ്രാമത്തിൽ ഒരു മുസ്ലിം ഗോത്രത്തലവന്റെ മകനായി 1899-ൽ ജനിച്ചു. ആദ്യകാല വിദ്യാഭ്യാസം നടത്തിയത് ഫിലിപ്പെവില്ലെയിലായിരുന്നു. തുടർന്ന് അൽജിയേഴ്സ് സർവകലാശാലയിൽ ഉപരിവിദ്യാഭ്യാസം നടത്തി. അതിനുശേഷം രണ്ടുവർഷം ഫ്രഞ്ചുപട്ടാളത്തിൽ സേവനം അനുഷ്ഠിച്ചു. പിന്നീട് സേതിഫിൽ ഒരു ഔഷധവ്യാപാരിയായിത്തീർന്നു. അൽജീറിയൻ മുസ്ലീങ്ങളെ യഥാർഥ ഫ്രഞ്ചുപൌരന്മാരാക്കാനായിരുന്നു ഇദ്ദേഹത്തിന്റെ ആദ്യകാലയത്നം. രണ്ടാംലോകയുദ്ധകാലത്ത് ഒരു സന്നദ്ധഭടനായി ഇദ്ദേഹം ഫ്രഞ്ചുസേനയിൽ പ്രവർത്തിച്ചു. 1943 ഫെബ്രുവരി 10-ന് അബ്ബാസ് തന്റെ ചരിത്രപ്രസിദ്ധമായ "അൽജീറിയൻ മാനിഫെസ്റ്റോ" ഫ്രഞ്ചുകാർക്ക് സമർപ്പിച്ചു. ഇതനുസരിച്ച് യുദ്ധാനന്തരം അൽജീറിയ സ്വന്തം ഭരണഘടനയുള്ള ഒരു സ്റ്റേറ്റായിത്തീരുമെന്ന് പ്രഖ്യാപിച്ചിരുന്നു. യൂണിയൻ ഡെമോക്രാറ്റിക്ക് ദു മാനിഫെസ്റ്റെ അൽജീറിയന്റെ (Union Democratique Du Manifeste Algerien) നേതാവും ഫ്രഞ്ചു ഭരണഘടനാനിർമ്മാണസഭാംഗവും ആയി സേവനം അനുഷ്ഠിക്കുമ്പോൾ അബ്ബാസ് അൽജീറിയയ്ക്ക് ഒരു ഫെഡറേറ്റഡ് സ്റ്റേറ്റ് പദവി നേടാൻ ശ്രമം നടത്തി. ഇതിനുവേണ്ടി ഫ്രഞ്ച് അസംബ്ലിയിൽ ഇദ്ദേഹം സമർപ്പിച്ച അപേക്ഷ തിരസ്കൃതമായി.

അൽജീറിയയിൽ 1954-ൽ പൊട്ടിപ്പുറപ്പെട്ട ലഹളയെ തുടർന്ന് ഇദ്ദേഹത്തിന് കെയ്റോയിൽ അഭയം പ്രാപിക്കേണ്ടിവന്നു. അവിടെവച്ച് 1956 ഏപ്രിലിൽ "ഫ്രണ്ട് ഒഫ് നാഷനൽ ലിബറേഷനിൽ" അംഗമായി. 1958 സെപ്റ്റംബർ 19-ന് കെയ്റോവിൽവച്ച് അൽജീറിയൻ റിപ്പബ്ളിക്കിനുവേണ്ടി ഒരു താത്കാലിക ഗവൺമെന്റ് അബ്ബാസിന്റെ നേതൃത്വത്തിൽ രൂപംപൂണ്ടു. ഇദ്ദേഹം വഹിച്ചിരുന്ന പ്രധാനമന്ത്രിപദം 1961-ൽ രാജിവച്ചു. തുടർന്ന് 1962 സെപ്റ്റബറിൽ അൽജീറിയ സ്വതന്ത്രമായപ്പോൾ അൽജീറിയൻ പാർലമെന്റിന്റെ പ്രസിഡന്റായി അബ്ബാസ് തെരഞ്ഞെടുക്കപ്പെട്ടു. ഒരു വർഷം കഴിഞ്ഞ് ആ പദവിയും ഇദ്ദേഹം ഉപേക്ഷിച്ചു. അഹമ്മദ് ബെൻബെല്ലയുടെ ഗവൺമെന്റിന്റെ നിശിത വിമർശകനായിരുന്ന അബ്ബാസിനെ 1964-ൽ വീട്ടുതടങ്കലിൽ പാർപ്പിച്ചു. 1965-ൽ കേണൽ ഹുവാരിബുമേദിൻ അൽജീറിയൻ ഭരണാധികാരിയായി സ്ഥാനമേറ്റപ്പോൾ അബ്ബാസ് ഫെർഹതിനെ മോചിപ്പിച്ചു. പ്രസിഡന്റ് കേണൽ ഹുവാരി ബൌമെദിയന്നിനെ (Col Huare Boumedienne) എതിർക്കുന്ന ഒരു പ്രസ്താവനയിൽ ഒപ്പുവച്ചതിനാൽ 1976-79-ൽ ഇദ്ദേഹം വീണ്ടും വീട്ടുതടങ്കലിലാക്കപ്പെട്ടു. 1984-ൽ ദേശീയ ബഹുമതിയായ "മെഡൽ ഒഫ് റെസിസ്റ്റൻസ്" ഇദ്ദേഹത്തിന് ലഭിക്കുകയുണ്ടായി. 1985 ഡിസംബറിൽ അന്തരിച്ചു.



</doc>
<doc id="170336" url="https://ml.wikipedia.org/wiki?curid=170336" title="ആശിഷ് വിദ്യാർത്ഥി">
ആശിഷ് വിദ്യാർത്ഥി

ഭാരതീയ ചലച്ചിത്ര അഭിനേതാവാണ് ആശിഷ് വിദ്യാർഥി ( ). 19 ജൂൺ 1962 - ൽ ജനിച്ചു . മലയാളത്തിൽ സി.ഐ.ഡി മൂസ എന്ന സിനിമയിലാണു് ആദ്യമായി ഇദ്ദേഹം അഭിനയിച്ചതു്. വില്ലൻ വേഷങ്ങൾ ചെയ്താണു് ഇദ്ദേഹം ഇന്ത്യൻ സിനിമാ ലോകത്തു് നിറഞ്ഞു നിൽക്കുന്നതു്. 1995-ൽ മികച്ച സഹനടനുള്ള ദേശീയ ചലച്ചിത്രപുരസ്കാരം "ദ്രോഹ്കൽ" എന്ന ചലച്ചിത്രത്തിലൂടെ നേടിയിട്ടുണ്ട്.


</doc>
<doc id="170337" url="https://ml.wikipedia.org/wiki?curid=170337" title="ബ്ലാക്ക്ബേൺ റോവേഴ്സ് എഫ്.സി.">
ബ്ലാക്ക്ബേൺ റോവേഴ്സ് എഫ്.സി.

ലാൻകഷയറിലെ ബ്ലാക്ക്ബേൺ ആസ്ഥാനമാക്കി പ്രവർത്തിക്കുന്ന ഒരു ഇംഗ്ലീഷ് പ്രൊഫഷണൽ ഫുട്ബോൾ ക്ലബ്ബാണ് ബ്ലാക്ക്ബേൺ റോവേഴ്സ് ഫുട്ബോൾ ക്ലബ്. ഇംഗ്ലീഷ് ഫുട്ബോളിന്റെ മേൽത്തട്ടായ പ്രീമിയർ ലീഗിലാണ് ഇവർ ഇപ്പോൾ കളിക്കുന്നത്.

1875-ലാണ് ക്ലബ് സ്ഥാപിതമായത്. 1888-ൽ ഫുട്ബോൾ ലീഗിലെ സ്ഥാപകാംഗമായി. പ്രീമിയർ ലീഗ് കിരീട് നേടിയിട്ടുള്ള നാല് ക്ലബ്ബുകളിലൊന്നുമാണ് ബ്ലാക്ക്ബേൺ റോവേഴ്സ്.


</doc>
<doc id="170341" url="https://ml.wikipedia.org/wiki?curid=170341" title="പൊകൊയോ">
പൊകൊയോ

നഴ്സറി കുട്ടികളെ ഉദ്ദേശിച്ചുള്ള ഒരു സ്പാനിഷ് കാർട്ടൂൺ ടെലിവിഷൻ പരമ്പരയാണ് പൊകൊയോ. ഏഴു മിനിറ്റ് ദൈർഘ്യമുള്ള 52 എപ്പിസോഡുകളടങ്ങുന്ന രണ്ടു പരമ്പരകളായാണ് പൊകൊയോ നിർമ്മിക്കപ്പെട്ടിരിക്കുന്നത്. ഗിലിമേറോ ഗാർഷ്യ കാർസീ, ലൂയി ഗലീഗോ, ഡേവിഡ് കന്റോലാ എന്നിവരാണ് സ്രഷ്ടാക്കൾ. ഇംഗ്ലീഷ് വിവരണം നൽകിയിരിക്കുന്നത് നടനും ഹാസ്യാവതാരകനുമായ സ്റ്റെഫാൻ ഫ്രൈ ആണ്.

വെളുത്ത പശ്ചാത്തലത്തിൽ ത്രിമാന തലത്തിൽ കഥാപാത്രങ്ങളും വളരെക്കുറച്ചുമാത്രം മറ്റു വസ്തുക്കളുമായി അവതരിപ്പിക്കപ്പെടുന്ന കഥകളിൽ അവതാരകൻ (ശബ്ദം മാത്രം) കഥാപാത്രങ്ങളോടും പ്രേക്ഷകരോടും ഒരു പോലെ സംവദിക്കുന്നു. സോഫ്റ്റിമേജ് എക്സ്. എസ്. ഐ. എന്ന സോഫ്റ്റ്‌വെയറാണ് ഇതിന്റെ നിർമ്മാണത്തിനുപയോഗിച്ചിരിക്കുന്നത്.

2006 ജൂണിൽ നടന്ന 30-മത് ആനെസി ഇന്റർനാഷണൽ അനിമേറ്റഡ് ഫിലിം ഫെസ്റ്റിവലിൽ ഏറ്റവും മികച്ച ടെലിവിഷൻ പരിപാടിക്കുള്ള ക്രിസ്റ്റൽ അവാർഡ് പൊകൊയോ കരസ്ഥമാക്കി.



</doc>
<doc id="170348" url="https://ml.wikipedia.org/wiki?curid=170348" title="ഷിൻ ചാൻ">
ഷിൻ ചാൻ

ഒരു ജാപ്പനീസ് കോമിക് കാർട്ടൂൺ കഥാപാത്രമാണ് ഷിൻ ചാൻ. യോഷിടോ ഉസൂയി ആണ് ഷിൻ ചാൻനെ സൃഷ്ടിച്ചിച്ചത്.


</doc>
<doc id="170351" url="https://ml.wikipedia.org/wiki?curid=170351" title="അബ്ബാസ് ഹിൽമി I">
അബ്ബാസ് ഹിൽമി I

ഈജിപ്തിലെ തുർക്കി വൈസ്രോയിരുന്നു അബ്ബാസ് ഹിൽമി I ((). അഹമ്മദ് തൂസുൻ പാഷ (1793-1816)യുടെ പുത്രനായി 1813-ൽ ജനിച്ചു. മുഹമ്മദലി പാഷ(1769-1849)യുടെ പൌത്രനായ ഇദ്ദേഹം 1849 ആഗസ്റ്റിൽ ഇബ്രാഹിംപാഷയെ തുടർന്ന് ഈജിപ്തിലെ വൈസ്രോയി ആയി. ആദ്യംമുതൽതന്നെ ഇദ്ദേഹം ഈജിപ്തിന്റെ മേലുണ്ടായിരുന്ന വൈദേശിക സ്വാധീനത ഇല്ലാതാക്കാൻ ശ്രമിച്ചു. ഈജിപ്തിലുണ്ടായിരുന്ന ഫ്രഞ്ചു ഉദ്യോഗസ്ഥൻമാരെ മുഴുവനും പിരിച്ചുവിട്ടു. ഫ്രഞ്ചു സ്വാധീനത കുറഞ്ഞുവെങ്കിലും ബ്രിട്ടനുമായി ഈജിപ്ത് കൂടുതൽ അടുത്തു. മുഹമ്മദലി പാഷ നടപ്പിലാക്കിയ വിദ്യാഭ്യാസ പരിഷ്കാരങ്ങളുൾപ്പെടെ വൈദേശിക പ്രചോദിതമായ പല നടപടികളും നിർത്തലാക്കി. ഈ പരിഷ്കാരങ്ങൾ പിൻവലിച്ചതുകാരണം സാധാരണക്കാരന്റെ നികുതിഭാരം ഗണ്യമായി കുറഞ്ഞു.

അബ്ബാസ് ഹിൽമിയുടെ തുർക്കിവിരുദ്ധ മനോഭാവം ബ്രിട്ടന് സഹായകമായി. എന്നാൽ കാലക്രമേണ അബ്ബാസ് ഹിൽമി ഈ നയം മാറ്റുകയും തുർക്കി സുൽത്താനുമായി സൌഹാർദപരമായ ബന്ധം പുനഃസ്ഥാപിക്കുകയും ചെയ്തു. ഈ നയതന്ത്രവിജയത്തിന് കാരണക്കാരൻ തുർക്കി പ്രതിനിധിയായ ഫു ആദ് എഫന്തിയായിരുന്നു. ക്രിമിയൻ യുദ്ധത്തിൽ (1853-56) 15,000 പേരടങ്ങുന്ന ഒരു കര-നാവികസേനയെ സുൽത്താന് അബ്ബാസ് ഹിൽമി എത്തിച്ചുകൊടുത്തു. 1854 ജൂലായ് 13-ന് ബെൻഹാ കൊട്ടാരത്തിൽ വച്ച് അബ്ബാസ് ഹിൽമിയെ രണ്ടു അടിമകൾ വധിച്ചു.



</doc>
<doc id="170357" url="https://ml.wikipedia.org/wiki?curid=170357" title="കേരള വാണിജ്യനികുതി വകുപ്പ്">
കേരള വാണിജ്യനികുതി വകുപ്പ്

കേരള സംസ്ഥാനത്തെ വ്യാപാരനികുതിസംബന്ധമായ കാര്യങ്ങൾ നടപ്പിലാക്കുകയും പരിരക്ഷിക്കുകയും ചെയ്യുന്ന കേരളസർക്കാരിന്റെ ഒരു വകുപ്പാണ് കേരള വാണിജ്യനികുതി വകുപ്പ് . സർക്കാരുകൾ കാലാകാലങ്ങളിൽ നടപ്പിലാക്കുന്നതും മാറ്റം വരുത്തുന്നതുമായ നിയമങ്ങൾ പൂർണ്ണമായും ഈ വകുപ്പിൽ നിഷിബ്ദമായിരിക്കും. വ്യാപാരം നടത്തുവാനായി വസ്തുക്കൾ സംസ്ഥാനത്ത് കൈമാറ്റം ചെയ്യുന്നത് നിരീക്ഷിക്കാനായി "ഇന്റലിജൻസ്" എന്നൊരു വിഭാഗവും ഇതിലുണ്ട്. ഇവർ വഴിവക്കുകളിൽ വാഹനം തടഞ്ഞുനിർത്തി ബില്ലുകളും വസ്തുക്കളും ഒത്തുനോക്കുകയും ക്രമക്കേടു കണ്ടെത്തിയാൽ പിഴയടക്കമുള്ള നടപടികൾ സ്വീകരിക്കുകയും ചെയ്യും.


</doc>
<doc id="170359" url="https://ml.wikipedia.org/wiki?curid=170359" title="അബ്ബാസ് ഹിൽമി II">
അബ്ബാസ് ഹിൽമി II

ഈജിപ്തിലെ അവസാനത്തെ തുർക്കി വൈസ്രോയിരുന്നു അബ്ബാസ് ഹിൽമി II. 1874 ജൂലൈ 14-ന് മുഹമ്മദ്തൗറഫീഖ്പാഷയുടെ പുത്രനായി ജനിച്ചു. പിതാവിന്റെ മരണസമയത്ത് വിയന്നയിൽ ഒരു വിദ്യാർഥിയായിരുന്ന അബ്ബാസ് ഹിൽമി, 18-ആമത്തെ വയസ്സിൽ ഈജിപ്തിന്റെ ഭരണാധികാരിയായി. ബ്രിട്ടിഷ് വിരുദ്ധമനോഭാവം ഈജിപ്തിൽ ശക്തി പ്രാപിച്ചുകൊണ്ടിരുന്ന ഒരു കാലമായിരുന്നു അത്. അബ്ബാസ് ഹിൽമി പാഷ ദേശീയചിന്താഗതിയെ അനുകൂലിച്ചിരുന്നു. തത്ഫലമായി ഈജിപ്തിലെ ബ്രിട്ടിഷ് പ്രതിനിധിയായിരുന്ന ക്രോമർ പ്രഭുവിന്റെയും അദ്ദേഹത്തിന്റെ പിൻഗാമിയായിരുന്ന കിച്ച്നർ പ്രഭുവിന്റെയും ശക്തമായ എതിർപ്പുകൾക്ക് ഇദ്ദേഹം പാത്രമായി. പക്ഷേ, ഹിൽമിയുടെ ഇംഗ്ലണ്ടു സന്ദർശനത്തിനുശേഷം (1900) ഈ നയത്തിൽ ചെറിയൊരു വ്യതിയാനമുണ്ടായി. സ്വാഭാവികമായ നീതിക്രമം പടുത്തുയർത്തുന്നതിലും നികുതി ഇളവു ചെയ്യുന്നതിലും തത്പരനായിരുന്ന അബ്ബാസ് ഹിൽമി അസ്വാനിലെ ജലസേചനപ്രവർത്തനങ്ങൾ ത്വരിതപ്പെടുത്തുന്നതിലും വിദ്യാഭ്യാസ പുരോഗതി കൈവരുത്തുന്നതിലും ഉത്സുകനായിരുന്നു.

ഒന്നാംലോകയുദ്ധം ആരംഭിച്ചപ്പോൾ അബ്ബാസ് ഹിൽമി ഇസ്താംബൂളിൽ ആയിരുന്നു. ഈജിപ്ത് കൈയടക്കി വച്ചിരുന്ന ബ്രിട്ടനെതിരായി യുദ്ധം ചെയ്യാൻ ഇദ്ദേഹം ഈജിപ്തുകാരെ ആഹ്വാനം ചെയ്തു. ഈജിപ്തിലും സുഡാനിലും ഇദ്ദേഹം ചില സാമ്പത്തിക സാമൂഹിക പരിഷ്കാരങ്ങൾ നടപ്പിൽ വരുത്തി. ഇദ്ദേഹം ബെർബറും ഖാർത്തൂമും സന്ദർശിച്ചു (1901-02). 1909-ൽ സുഡാനിൽ പുതിയൊരു തുറമുഖം തുറന്നു. 1914 ജൂലൈയിൽ ഒരു ഈജിപ്ഷ്യൻ വിദ്യാർഥി ഇദ്ദേഹത്തെ വെടിവച്ച് പരിക്കേല്പിച്ചു.

ബ്രിട്ടൻ ഈജിപ്തിന്റെ സംരക്ഷണാധികാരം ഏറ്റെടുക്കുകയും അബ്ബാസ് ഹിൽമിയെ 1914 ഡിസംബർ 19-ന് സ്ഥാനഭ്രഷ്ടൻ ആക്കുകയും ചെയ്തു. 1922-ൽ ഈജിപ്ത് പരമാധികാരമുള്ള ഒരു സ്വതന്ത്രരാഷ്ട്രമായി പ്രഖ്യാപിക്കപ്പെട്ടതോടെ അബ്ബാസിന്റെ ഈജിപ്തിലേക്കുള്ള പ്രവേശനം നിരോധിക്കപ്പെട്ടു. തുടർന്ന് സ്വിറ്റ്സർലൻഡിൽ താമസമാക്കി. 1944 ഡിസംബർ 20-ന് ജനീവയിൽവച്ച് അബ്ബാസ് ഹിൽമി II അന്തരിച്ചു. ഇദ്ദേഹം രചിച്ച കൃതിയാണ്, എ ഫ്യു വേഡ്സ് ഒൺ ദ് ആംഗ്ലോ-ഈജിപ്ഷ്യൻ സെറ്റിൽമെന്റ് (A Few Words on the Anglo-Egyptian Settlement).



</doc>
<doc id="170362" url="https://ml.wikipedia.org/wiki?curid=170362" title="കേരള പബ്ലിക് സർവീസ് കമ്മീഷൻ">
കേരള പബ്ലിക് സർവീസ് കമ്മീഷൻ

കേരളത്തിൽ തൊഴിലുറപ്പിനായി സംസ്ഥാനസർക്കാർ രൂപീകരിച്ചിരിക്കുന്ന ഒരു വിഭാഗമാണ് കേരള പബ്ലിക് സർവീസ് കമ്മീഷൻ അഥവാ കേരള പി.എസ്.സി.. കേരളത്തിലെ സർക്കാർ ഉടമസ്ഥതയിലുള്ള മിക്കവാറും എല്ലാ സ്ഥാപനങ്ങളിലേക്കും പി.എസ്.സി. വഴിയാണ് പ്രവേശനം നടപ്പിലാക്കുന്നത്. ചട്ടപ്രകാരം ഇതിനായി സ്ഥാപനങ്ങൾ അവരുടെ ഒഴിവുകളിലേക്ക് പി.എസ്.സി.യെ അറിയിക്കണം എന്നാണ്. ഈ ഒഴിവുകൾ പി.എസ്.സി. സമയാസമയങ്ങളിൽ പത്രക്കുറിപ്പിലൂടെയും തങ്ങളുടെ വെബ്സൈറ്റുകളിലൂടെയും അറിയിക്കുകയും അതിനായി പരീക്ഷകൾ നടത്തുകയും ചെയ്യുന്നു. ലഭ്യമാകുന്ന ഈ റാങ്ക്‌ലിസ്റ്റിന്റെ അടിസ്ഥാനത്തിൽ പി.എസ്.സി. ഒഴിവുകളിൽ ജോലിക്കാരെ നിയമിക്കുന്നു.

2010 മുതൽ പി.എസ്.സി. തങ്ങളുടെ അപേക്ഷ സ്വീകരിക്കൽ ഏറെക്കുറെ വെബ്സൈറ്റിലൂടെ മാത്രമായി നിജപ്പെടുത്തി. ഇതിലൂടെ വേഗത്തിൽ നടപടികൾ പൂർത്തീകരിക്കാൻ സാധിക്കും. മുൻപ് പോസ്റ്റൽ വഴി കത്തിടപാടായാണ് എല്ലാ പ്രവേശന അറിയിപ്പുകളും നൽകിയിരുന്നത്. ഈ കാലതാമസം ഇതിലൂടെ ഒഴിവാക്കാൻ സാധിച്ചു. ഒരോ ഒഴിവുകളും പി.എസ്.സി. വെബ്സൈറ്റു വഴി അറിയിക്കുകയും അതിനായി പ്രത്യേക പേജുകൾ തയാറാക്കുകയും അതിലൂടെ അപേഷകൾ സ്വീകരിക്കുകയും ചെയ്യുന്നു. ഇതിലൂടെ അതിവേഗത്തിൽ നടപടികൾ പൂർത്തിയാകുന്നു. അപേക്ഷകന് വെബ്സൈറ്റുവഴി അപ്പോൾ തന്നെ ഹാൾറ്റിക്കറ്റ് ലഭ്യമാകും.

ഐക്യ കേരളം നിലവിൽ വന്നതോടെ തിരു - കൊച്ചി പബ്ലിക് സർവീസ് കമ്മീഷൻ, കേരള പബ്ലിക് സർവീസ് കമ്മീഷനായി രൂപാന്തരപ്പെട്ടു. വിവിധ തസ്തികകളിലേക്ക് ഉദ്യോഗാർത്ഥികളെ തെരഞ്ഞെടുക്കുന്നതിന് ഒരു പബ്ലിക് സർവീസ് കമ്മീഷണർ നിിലവിലുണ്ടായിരുന്നു. 1935 ൽ നിയമിതനായ ഡോ. ഡി.ഡി. നോക്സായിരുന്നു ആദ്യ കമ്മീഷണർ. തിരു - കൊച്ചി സംയോജനം വരെ അദ്ദേഹം പ്രവർത്തിച്ചു. 
കേരള പബ്ലിക് സർവീസ് കമ്മീഷൻ എഴുത്തു പരീക്ഷകൾക്കു പുറമെ ഓൺലൈനായും പരീക്ഷകൾ നടത്തുന്നു. ഇതിനായി ആദ്യം എറണാകുളത്തും പിന്നീട് പത്തനംത്തിട്ടയിലും പരീക്ഷാ കേന്ദ്രങ്ങൾ തുറന്നു. 220 കമ്പ്യൂട്ടറുകളാണ് പരീക്ഷാ കേന്ദ്രത്തിൽ ഒരുക്കിയിട്ടുള്ളത്. 200 പേർക്ക് ഒരേസമയം പരീക്ഷയെഴുതാൻ കഴിയും. ഉദ്യോഗാർത്ഥികൾ പരീക്ഷയെഴുതുന്നതിനിടയിൽ കമ്പ്യൂട്ടറുകൾക്ക് തകരാർ വന്നാൽ ഉപയോഗിക്കാൻ 20 കമ്പ്യൂട്ടറുകൾ മാറ്റിെവച്ചിട്ടുണ്ട്. 12 പരീക്ഷാർത്ഥികൾക്ക് ഒരു നിരീക്ഷകൻ എന്ന രീതിയിലാണ് ക്രമീകരിച്ചിരിക്കുന്നത്. പരീക്ഷാ കേന്ദ്രം പൂർണമായും ക്യാമറ നിരീക്ഷണത്തിലായിരിക്കും. ഓൺലൈൻ പരീക്ഷയിലൂടെ പരീക്ഷാ തീയതി മുതൽ പരമാവധി 30 ദിവസത്തിനകം ചുരുക്കപ്പട്ടിക, റാങ്ക് ലിസ്റ്റ് എന്നിവ പ്രസിദ്ധീകരിക്കും. പരീക്ഷാ കേന്ദ്രത്തിലെ സെർവറിൽ പരീക്ഷ തുടങ്ങുന്നതിന് 45 മിനിട്ട് മുൻപ് പരീക്ഷാ കൺട്രോളറുടെ അനുമതി നൽകിയാൽ മാത്രമേ ചോദ്യങ്ങൾ ഡൗൺലോഡ് ചെയ്യാൻ കഴിയൂ.

പി.എസ്.സി. ബുള്ളറ്റിനാണ് കേരള പബ്ലിക് സർവീസ് കമ്മീഷന്റെ ഔദ്യോഗിക പ്രസിദ്ധീകരണം. കമ്മീഷനംഗമായിരുന്ന തെങ്ങമം ബാലകൃഷ്ണനാണ് ഈ ആശയത്തിനു പുറകിൽ. മാസത്തിൽ രണ്ടു തവണ പുറത്തിറങ്ങുന്നു. 


</doc>
<doc id="170365" url="https://ml.wikipedia.org/wiki?curid=170365" title="കേരള കൃഷി വകുപ്പ്">
കേരള കൃഷി വകുപ്പ്

കേരള കൃഷി വകുപ്പ് - കൃഷിയുമായി ബന്ധപ്പെട്ട കേരളസർക്കാരിന്റെ വകുപ്പ്. സംസ്ഥാനത്തെ എല്ലാ കാർഷികകാര്യങ്ങളും ഈ വകുപ്പാണ് കൈകാര്യം ചെയ്യുന്നത്. കർഷകനെ സഹായിക്കുകയും നിർദ്ദേശങ്ങൾ നൽകുകയും ചെയ്യുക, കൃഷി ഉത്പാദനം, കാർഷികവിപണനം, വിതരണം തുടങ്ങി എല്ലാ കാര്യങ്ങളും ഈ വകുപ്പ് കൈകാര്യം ചെയ്യുന്നു.


</doc>
<doc id="170368" url="https://ml.wikipedia.org/wiki?curid=170368" title="ന്യൂകാസിൽ യുണൈറ്റഡ് എഫ്.സി.">
ന്യൂകാസിൽ യുണൈറ്റഡ് എഫ്.സി.

ന്യൂകാസിൽ അപ്പോൺ ടൈൻ ആസ്ഥാനമാക്കി പ്രവർത്തിക്കുന്ന ഒരു ഇംഗ്ലീഷ് പ്രൊഫഷണൽ ഫുട്ബോൾ ക്ലബ്ബാണ് ന്യൂകാസിൽ യുണൈറ്റഡ് ഫുട്ബോൾ ക്ലബ്. ന്യൂകാസിൽ ഈസ്റ്റ് എൻഡ്, ന്യൂകാസിൽ വെസ്റ്റ് എൻഡ് എന്നീ രണ്ടു ക്ലബ്ബുകളുടെ ലയനത്തിലൂടെയാണ് 1892-ൽ ക്ലബ് സ്ഥാപിതമായത്. സെന്റ് ജെയിംസ് പാർക്ക് ആണ് ഇവരുടെ ഹോം ഗ്രൗണ്ട്.


</doc>
<doc id="170371" url="https://ml.wikipedia.org/wiki?curid=170371" title="നവലോകം">
നവലോകം

1951 - ൽ പുറത്തിറങ്ങിയ മലയാളചലച്ചിത്രമാണു് നവലോകം. പോപപുലർ പ്രൊഡക്ഷൻസിന്റെ ബാനറിൽ ചിത്രം സംവിധാനം ചെയ്തതു് പി.വി. കൃഷ്ണ അയ്യർ ആണു്. 
പാപ്പച്ചൻ ആണു് ചിത്രം നിർമ്മിച്ചതു്. ഛായാഗ്രഹണം നിർവ്വഹിച്ചതു് പി.കെ മാധവൻനായർ ആയിരുന്നു. പൊൻകുന്നം വർക്കി ചിത്രത്തിന്റെ കഥയും സംഭാഷണവും രചിച്ചു.പി. ഭാസ്കരൻ വി. ദക്ഷിണാമൂർത്തിയുടെ സംഗീതത്തിനു് ഗാനങ്ങൾ രചിച്ചു. അബ്ദുൾ ഖാദർ ,പി. ലീല എന്നിവർ ഗാനങ്ങൾ ആലപിച്ചു. കെ.പി ജോർജ് ആയിരുന്നു സിനിമയുടെ എഡിറ്റിങ്ങ്.


</doc>
<doc id="170372" url="https://ml.wikipedia.org/wiki?curid=170372" title="കേരള ഊർജ വകുപ്പ്">
കേരള ഊർജ വകുപ്പ്

കേരള സംസ്ഥാനത്തെ ഊർജ്ജവുമായി ബന്ധപ്പെട്ട എല്ലാ കാര്യങ്ങളും കൈകാര്യം ചെയ്യുന്ന കേരളസർക്കാരിന്റെ ഒരു വകുപ്പാണു് കേരള ഊർജ്ജ വകുപ്പ്. വിവിധ വിഭാഗങ്ങൾ ഈ വകുപ്പിന്റെ കീഴിൽ പ്രവർത്തിക്കുന്നു. 



</doc>
<doc id="170374" url="https://ml.wikipedia.org/wiki?curid=170374" title="കേരള ഗതാഗത വകുപ്പ്">
കേരള ഗതാഗത വകുപ്പ്

ഗതാഗതവുമായി ബന്ധപ്പെട്ട എല്ലാ കാര്യങ്ങളും നിർവ്വഹിക്കുകയും നടപ്പാക്കുകയും ചെയ്യുന്ന കേരളസർക്കാരിന്റെ ഒരു വകുപ്പാണ് കേരള ഗതാഗത വകുപ്പ്. ഈ വകുപ്പ് മറ്റു പല ഉപവകുപ്പുകൾ വഴിയാണ് എല്ലാ നടപടികളും നടപ്പിലാക്കുന്നത്.



</doc>
<doc id="170381" url="https://ml.wikipedia.org/wiki?curid=170381" title="ലോക എയിഡ്സ് ദിനം">
ലോക എയിഡ്സ് ദിനം

ലോകമെമ്പാടും എല്ലാ വർഷവുംഎച്ഐവീ/എയിഡ്സ് (HIV /AIDS) മഹാമാരിക്കെതിരേയുള്ള ബോധവൽക്കരണത്തിനായി നീക്കിവച്ചിട്ടുള്ള ദിവസമാണ് ഡിസംബർ ഒന്ന്. ഇത് ലോക എയിഡ്സ് ദിനമായി അറിയപ്പെടുന്നു. എൻ്റെ ആരോഗ്യം  എൻ്റെ  അവകാശം  എന്നതാണ് 2017 - ലെ  ദിനത്തിൻ്റെ പ്രമേയം 

എയിഡ്സ് പകരുന്ന വഴികൾ, പ്രതിരോധ മാർഗങ്ങൾ, ചികിത്സ, എന്നിവയെക്കുറിച്ച് രാജ്യാന്തര തലത്തിൽ അവബോധമുണ്ടാക്കുക, രോഗത്തെക്കുറിച്ചുള്ള തെറ്റിദ്ധാരണകൾ നീക്കുക, എയിഡ്സ് പോരാട്ടത്തിൽ രാജ്യാന്തര സഹകരണം ഉറപ്പുവരുത്തുക എന്നിവയാണ് ദിനാചരണ ലക്ഷ്യങ്ങൾ. എയിഡ്സിനെക്കുറിച്ച് ബോധവാനാണ് എന്നതിന്റെ സൂചനയായിട്ടാണ് അന്നേ ദിവസം എല്ലാവരും ചുവന്ന റിബൺ അണിയുന്നത്.
ലോകാരോഗ്യ സംഘടനയിലെ ജെയിംസ്‌ ഡബ്ലിയു.ബന്നും, തോമസ്‌ നെട്ടരും ചേർന്ന് 1987 ലാണ് ഈ ആശയം മുന്നോട്ടു വച്ചത്. ഐക്യരാഷ്ട്രസഭയുടെ എയിഡ്സ് വിഭാഗം (ഇപ്പോഴത്തെ) മേധാവിയായിരുന്ന ജോനാഥൻ മാൻ ഇത് അംഗീകരിക്കുകയും, 1988 ഡിസംബർ ഒന്ന് ആദ്യത്തെ ലോക എയിഡ്സ് ദിനമാവുകയും ചെയ്തു. 1996ൽ ആരംഭിച്ച യുഎൻ എയിഡ്സ് (UNAIDS : Joint United Nations Programme on HIV/AIDS) ആണ് ലോക എയിഡ്സ് ദിന പ്രചാരണ പ്രവർത്തനങ്ങൾ ഉൾപ്പെടെയുള്ള എയിഡ്സ് നിയന്ത്രണ പ്രവർത്തനങ്ങൾ ആസൂത്രണം ചെയ്തു നടപ്പാക്കുന്നത്. ഒരു ദിവസത്തെ പ്രചാരണത്തിൽ ഒതുക്കാതെ വർഷം മുഴുവൻ നീണ്ടു നിൽക്കുന്ന എയിഡ്സ്-വിരുദ്ധ-പ്രതിരോധ-വിദ്യാഭ്യാസ പ്രവർത്തനങ്ങൾ ആണ് യുഎൻ എയിഡ്സ് 1997 മുതൽ നടപ്പാക്കുന്നത്.


ദേശീയ എയിഡ്സ് നിയന്ത്രണ സംഘടന (NACO : National AIDS control Organisation)

കേരള സംസ്ഥാന എയിഡ്സ് നിയന്ത്രണ സംഘം (കേസാക്സ് -KSACS :Kerala State Aids Control Society).

1988 : ആശയവിനിമയം 

1989 : യുവത്വം

1990 : സ്ത്രീകളും എയിഡ്സും

1991 : വെല്ലുവിളി പങ്കുവെയ്ക്കൽ 
1992 : സമൂഹത്തിന്റെ പ്രതിബദ്ദത

1993 : പ്രവൃത്തി

1994 : എയിഡ്സും കുടുംബവും

1995 : പങ്കുവെയ്ക്കപ്പെട്ട അവകാശങ്ങളും, പങ്കുവെയ്ക്കപ്പെട്ട ഉത്തരവാദിത്തങ്ങളും
1996 : ഒരു ലോകം. ഒരു ആശ
1997 : എയിഡ്സ് ഉള്ള ലോകത്ത് ജീവിക്കുന്ന കുട്ടികൾ

1998 : മാറ്റത്തിനുള്ള ശക്തി 

1999 : കേൾക്കുക, പഠിക്കുക, ജീവിക്കുക: ലോക എയിഡ്സ് യജ്ഞം കുട്ടികളോടും ചെറുപ്പക്കാരോടുമൊപ്പം 

2000 : എയിഡ്സ്: പുരുഷന്മാർ വ്യത്യാസം ഉണ്ടാക്കുന്നു

2001 : ഞാൻ ശ്രദ്ധാലുവാണ്, നിങ്ങളോ?

2002 : അപവാദവും വിവേചനവും

2003 : അപവാദവും വിവേചനവും

2004 : സ്ത്രീകൾ,പെൺകുട്ടികൾ,എച് ഐ വീയും എയിഡ്സും2005

2005 : എയിഡ്സ് തടയുക. വാഗ്ദാനങ്ങൾ പാലിക്കുക

2006 : എയിഡ്സ് തടയുക. വാഗ്ദാനങ്ങൾ പാലിക്കുക-ഉത്തരവാദിത്തം.

2007 : എയിഡ്സ് തടയുക. വാഗ്ദാനങ്ങൾ പാലിക്കുക-നേതൃത്വം 

2008 : എയിഡ്സ് തടയുക. വാഗ്ദാനങ്ങൾ പാലിക്കുക-നയിക്കുക-ശാക്തീകരിക്കുക-നൽകുക. 

2009 : സർവലൌകീക ലഭ്യതയും മനുഷ്യാവകാശങ്ങളും 

2010 : സർവലൌകീക ലഭ്യതയും മനുഷ്യാവകാശങ്ങളും
2011 : പൂജ്യത്തിലേക്ക്
2017 : എൻ്റെ ആരോഗ്യം  എൻ്റെ  അവകാശം  
പൂജ്യത്തിലേക്ക് (Getting to Zero) എന്നതാണ് 2011 മുതൽ 2015 വരെ ലോക എയിഡ്സ് ദിനാചരണ വിഷയമായി തിരഞ്ഞെടുത്തിട്ടുള്ളത്. എയിഡ്സ് മരണങ്ങൾ ഇല്ലാത്ത, പുതിയ രോഗബാധിതർ ഉണ്ടാവാത്ത, രോഗത്തിന്റെ പേരിൽ വിവേചനങ്ങൾ ഇല്ലാത്ത ഒരു നല്ല നാളെ യാഥാർത്യമാക്കുക എന്നതാണ് പൂജ്യത്തിലേക്ക്എന്നതിന്റെ ലക്‌ഷ്യം.
ലോകാരോഗ്യസംഘടനയുടെ ആഭിമുഖ്യത്തിൽ നിലവിലുള്ള എട്ട് പൊതുജന ആരോഗ്യ യജ്ഞങ്ങളിൽ ഒന്നാണ് എയിഡ്സ് ദിനാചരണം..

1. ^ Joint United Nations Programme on HIV/AIDS (UNAIDS), Report on the Global HIV/AIDS Epidemic 2008, (Geneva, Switzerland: UNAIDS, July 2008; English original), p. 15.

2 ^ U.S. Centers for Disease Control and Prevention, International News, "World AIDS Day Co-Founder Looks Back 20 Years Later", CDC HIV/Hepatitis/STD/TB Prevention News Update, December 12, 2007

3 ^ a b c d e f g h Speicher, Sara. "World AIDS Day Marks 20th Anniversary Of Solidarity." Medical News Today. November 19, 2008.

4 ^ a b c d e World AIDS Day, Minnesota Department of Health, 2008
5 ^ Dr. Peter Piot, "2008 World AIDS Day statements," Joint United Nations Programme on HIV/AIDS (UNAIDS), November 30, 2008.

6 ^ World AIDS Day 2011 World AIDS Campaign


</doc>
<doc id="170385" url="https://ml.wikipedia.org/wiki?curid=170385" title="അഫ്രോകാന്തിയം സ്യൂഡോവെർട്ടിസില്ലം">
അഫ്രോകാന്തിയം സ്യൂഡോവെർട്ടിസില്ലം

പുഷ്പിക്കുന്ന സസ്യജാലങ്ങളിലെ ഒരു വിഭാഗമാണ് അഫ്രോകാന്തിയം സ്യൂഡോവെർട്ടിസില്ലം. ഇതു റുബേഷ്യ ഫാമിലിയിൽ നിന്നും വരുന്നു. സോമാലിയായിലും മൊസാംബിക്കിലും മാത്രമാണ് ഇവ കാണപ്പെടുന്നത്.


</doc>
<doc id="170386" url="https://ml.wikipedia.org/wiki?curid=170386" title="ഇക്സോറ">
ഇക്സോറ

ഇക്സോറ - പുഷ്പിക്കുന്ന സസ്യജാലങ്ങളിൽ റുബേഷ്യ ഫാമിലിയിലെ ഒരു ജനുസ്. 500ൽ അധികം സ്പീഷിസുകൾ ഇവയിലുണ്ട്. എല്ലായ്പ്പോഴും പച്ചപ്പാർന്നു കാണപ്പെടുന്ന ഒരു സസ്യജാലമായ ഇവയിലെ പല വിഭാഗങ്ങളും ലോകമെമ്പാടും കാണപ്പെടുന്നു. ഏഷ്യയാണ് ഇവയുടെ കേന്ദ്ര ഭൂഖണ്ഡം. അമേരിക്കയിലെ ഉഷ്‌ണമേഖലയോട്‌ അടുത്ത്‌ കിടക്കുന്ന പ്രദേശങ്ങളിൽ ഇവ സമൃദ്ധമായി വളരുന്നു. സാധാരണമായി ഇവ വെസ്റ്റ് ഇന്ത്യൻ ജാസ്മിൻ എന്നറിയപ്പെടുന്നു. രംഗൻ, ഖീമി, പൊന്ന, ചന്ന ടാനിയ, തെച്ചി, പാൻ, സന്താൻ, ജറം-ജറം, ജംഗിൾ ഫ്ലെയിം, ജംഗിൾ ജെറേനിയം എന്നിവയാണ് അനിതരസാധാരണമായ പേരുകൾ. നിറയെ ഇലകളുള്ള ഇവയിൽ 3 മുതൽ 6 വരെ ഇഞ്ചു നീളമുള്ള ഇലകൾ ഉണ്ടാകും. വലിയ കൂട്ടത്തോടെയുള്ള ചെറിയ പൂക്കളാണ് ഇതിലുള്ളത്. ബോൺസായി മേഖലയ്ക്ക് വളരെ അനുയോജ്യം. സൗത്ത് ഏഷ്യയിൽ പ്രത്യേകിച്ച തായ്‌ലൻറ്റിൽ ഇവ വേലി കെട്ടുവാൻ ഉപയോഗിക്കുന്നു.

ചുവന്ന ഇക്സോറ പൂക്കൾ (ചുവന്ന ചെത്തി) ഹൈന്ദവർ പൂജക്കായി ഉപയോഗിക്കുന്നു.


</doc>
<doc id="170401" url="https://ml.wikipedia.org/wiki?curid=170401" title="ജൂസിയ">
ജൂസിയ

പുഷ്പിക്കുന്ന സസ്യങ്ങളിൽ റുബിയേസീ കുടുംബത്തിലെ ഒരു ഫാമിലിയാണ് ജൂസിയ (Joosia). 



</doc>
<doc id="170407" url="https://ml.wikipedia.org/wiki?curid=170407" title="എകിറ്">
എകിറ്

ഭഗവതി രൂപത്തിലുള്ള തെയ്യങ്ങൾ അണിയുന്ന ദ്രംഷ്ട.വായിൽ നിന്നും പുറത്തേക്ക് ഇരു പുറവും നീണ്ടു നിൽക്കുന്ന ഈ പല്ലുകൾ "എതിർ പല്ല്" എന്നും പേർ വിളിക്കാറുണ്ട് . അതിൽ നിന്നായിരിക്കണം എകിറ് എന്ന വാക്ക് ഉണ്ടായത്. പുതിയ ഭഗവതി,തമ്പുരാട്ടി,മുച്ചിലോട്ടു ഭഗവതി തെയ്യം,കണ്ണങ്ങാട്ടു ഭഗവതി തെയ്യംതുടങ്ങിയ തെയ്യങ്ങളെല്ലാം എകിറ് അണിയും.
സാധാരണയായി ഓട് കൊണ്ടാണ് എകിറ് നിർമ്മിക്കുന്നത്. മുഖത്ത് അത് ഉറച്ച് നിൽക്കുന്നതിനായി സാധാരണയായി ചരടുകൊണ്ട് അവ ഉറപ്പിക്കും.


</doc>
<doc id="170408" url="https://ml.wikipedia.org/wiki?curid=170408" title="കോട്ടം">
കോട്ടം

തെയ്യം കെട്ടിയാടിക്കുന്ന സ്ഥാനങ്ങൾക്ക് വടക്കെ മലബാറിൽ പറയുന്ന പേരാണ് കോട്ടം. ഇവ സാധാരണയായി ചില സമുദായക്കാരുടെ കഴകം കൂടിയാണ്. തീയ്യർ, മണിയാണി സമൂദായക്കാർക്ക് ഇത്തരം കോട്ടങ്ങൾ ഉണ്ട്. ഇവിടങ്ങളിൽ സാധാരണയായി ഒരു വർഷത്തിൽ ഒന്ന് വീതം അടിയന്തരം എന്ന പേരിൽ തെയ്യം കെട്ട് നടക്കുന്നു.കോട്ടങ്ങളിൽ പ്രതിഷ്ഠ അപൂർവ്വമാണ്. വാൾ, പട്ട് തുടങ്ങിയവയായിരിക്കും പൂജിക്കുക. ദിവസ പൂജ സാധാരണമല്ല. ഭഗവതിക്കോട്ടം, ചാമുണ്ഡിക്കോട്ടം, വൈരജാതൻകോട്ടം, പൊട്ടൻ ദൈവത്തിന്റെ കോട്ടം, വേട്ടയ്ക്കൊരുമകൻകോട്ടം എന്നിവിടങ്ങളിൽ സാധാരണയായി തെയ്യം ഉണ്ടാവും.


</doc>
<doc id="170411" url="https://ml.wikipedia.org/wiki?curid=170411" title="റുബിയേസീ">
റുബിയേസീ

റുബിയേസീ - പുഷ്പിക്കുന്ന സസ്യങ്ങളിലെ ഒരു കുടുംബം. ഇവയെ കോഫി കുടുംബം, മാഡർ കുടുംബം, ബെഡ്സ്ട്രോ കുടുംബം എന്നിങ്ങനെ സാധാരണയായി വിളിക്കുന്നു. വളരെ സാധാരണമായി കാണുന്ന പല ചെടികളും ഇതിൽ ഉൾപ്പെടുന്നുണ്ട്. കാപ്പി, സിങ്കോണ, ഗാംബിയർ, റുബിയ, വെസ്റ്റ് ഇന്ത്യൻ ജാസ്മിൻ, ചെത്തി എന്നിവയെല്ലാം ഇതിൽ ഉൾപ്പെടുന്നു. 611 ജനുസുകളും ഏകദേശം 13000 ഓളം സ്പീഷിസുകളും ഇതിനു കീഴിലായുണ്ട്.



</doc>
<doc id="170420" url="https://ml.wikipedia.org/wiki?curid=170420" title="ഷഹർനുഷ് പാഴ്സിപർ">
ഷഹർനുഷ് പാഴ്സിപർ

ഒരു ഇറാനിയൻ എഴുത്തുകാരിയാണ് ഷഹർനുഷ് പാഴ്സിപർ. സ്ത്രീകളുടെ അവകാശങ്ങൾക്കായി പോരാടി നാലുതവണ ജയിൽവാസം അനുഭവിച്ചിട്ടുണ്ട്.

ജനിച്ചതും വളർന്നതും ടെഹ്റാനിലാണ്. 1973-ൽ ടെഹ്റാൻ സർവ്വകലാശാലയിൽ നിന്നും സാമൂഹ്യശാസ്ത്രത്തിൽ ബിരുദം നേടി. 1969-ൽ പ്രസിദ്ധീകരിച്ച "തുപക്-ഇ-ഖെർമെജ് (ചുവന്ന കൊച്ചു പന്ത്)" ആണ് ആദ്യകൃതി. ഇവർ രചിച്ച "ആണുങ്ങൾ ഇല്ലാത്ത പെണ്ണുങ്ങൾ" എന്ന നോവൽ ഇറാനിൽ നിരോധിച്ചിരുന്നു. ഇതിനെ ആധാരമാക്കി ഇറാനിയൻ ചലച്ചിത്ര സംവിധായക ഷിറിൻ നെഷാത്ത് 2009-ൽ "വിമൻ വിത്തൗട്ട് മെൻ" എന്ന ചലച്ചിത്രം ഒരുക്കി. ആയത്തുല്ല ഖുമൈനിയുടെ ഭരണകാലത്ത്, ഇസ്ലാമിക വിപ്ലവത്തിനു തൊട്ടു പിന്നാലെ, ഒരു വിചാരണ പോലുമില്ലാതെ തടവറയിൽ കിടന്നതിന്റെ ഓർമ്മക്കുറിപ്പുകൾ "പ്രിസൺ മെമോയർ(കാരാഗൃഹസ്മരണകൾ)" എന്ന പേരിൽ പുസ്തകമായി. 1994 മുതൽ അമേരിക്കയിൽ താമസിച്ചു വരുന്നു. 2006 മുതൽ ആംസ്റ്റർഡാമിലെ റേഡിയോ ജമാനെ-യിൽ പരിപാടികൾ ചെയ്യാറുണ്ട്.

ഇറാനിയൻ സിനിമാ സംവിധായകനായ നാസർ തഘ്‌വായിയെ വിവാഹം കഴിച്ചെങ്കിലും ഏഴു വർഷങ്ങൾക്കു ശേഷം അവർ വേർപിരിഞ്ഞു. ഈ ബന്ധത്തിൽ ഒരു മകനുണ്ട്.



</doc>
<doc id="170423" url="https://ml.wikipedia.org/wiki?curid=170423" title="അബ്വിലീയൻ">
അബ്വിലീയൻ

പ്രാചീന ശിലായുഗത്തിലെ ഒരു കാലഘട്ടത്തെയാണ് അബ്വിലീയൻ (ഇംഗ്ലീഷ്:Abbevillian) എന്നു പറയുന്നത്. 

ഫ്രാൻസിലെ സോം നദീതീരത്തുള്ള അബ്വിൽ എന്ന സ്ഥലനാമത്തിൽ നിന്നുണ്ടായതാണ് ഈ സംജ്ഞ. ഈ കാലഘട്ടത്തിൽ മനുഷ്യൻ ഉപയോഗിച്ചിരുന്ന ശിലായുധങ്ങൾ ഈ സ്ഥലത്ത് കണ്ടെത്തിയിട്ടുണ്ട്. "അനലാശ്മം" (flint) കൊണ്ടാണ് ഈയിനം ആയുധങ്ങൾ നിർമിച്ചിരുന്നത്. കൽച്ചീളുകൾ മിനുസപ്പെടുത്തി മഴു, കത്തി, അസ്ത്രമുനകൾ എന്നിവ ആദിമ മനുഷ്യർ ഉണ്ടാക്കിവന്നു. ലോകത്തിന്റെ പല ഭാഗങ്ങളിൽനിന്നും ഇത്തരം കൽച്ചീളുകൾ കണ്ടെത്തിയിട്ടുണ്ട്. പ്രാചീന ശിലായുഗത്തിൽ നിർമ്മിക്കപ്പെട്ട ഇത്തരം ആയുധങ്ങൾ (Fllint axe) പരുപരുപ്പുള്ളവയും ഒരറ്റംമാത്രം കൂർത്തവയുമായിരുന്നു. തുടർന്നുവന്ന നവീന ശിലായുഗത്തിൽ ഈ പരുക്കൻ കൽച്ചീളുകൾ തേച്ചുമിനുസപ്പെടുത്തി ഉപയോഗിച്ചുതുടങ്ങി.

ഇത്തരം ശിലായുധങ്ങൾ പുരാവസ്തുഗവേഷകർ ആദ്യം കണ്ടെടുത്തത് ഫ്രാൻസിൽ തന്നെയുള്ള മർനേ താഴ്വരയിൽ പെട്ട ഷെലിസ് എന്ന സ്ഥലത്തുനിന്നായിരുന്നു. അതുകൊണ്ട് ആദ്യം 'ഷെല്ലീയൻ' (chellean) എന്ന പേരായിരുന്നു ഈ യുഗത്തിന് നൽകിയിരുന്നത്. എന്നാൽ അവിടെനിന്നും ലഭിച്ച അശ്മോപകരണങ്ങളും ആയുധങ്ങളും ശിലായുഗത്തെ പിന്നിട്ടുവന്ന അക്കീലിയൻ സംസ്കാരകാലഘട്ടത്തിൽ പ്പെട്ടവയാണെന്ന് പിന്നീട് തെളിയിക്കപ്പെട്ടതോടുകൂടി അവയെ ആ കാലഘട്ടത്തിൽപ്പെട്ടവയായി തരംതിരിച്ചു. പ്രാചീന ശിലായുഗത്തിലാണ് പ്രധാനമായും ശിലാപാളികൾ അടർത്തിയെടുത്ത് മഴുപോലുള്ള ആയുധങ്ങൾ ഉണ്ടാക്കിവന്നത്. 19-ആം നൂറ്റാണ്ടിൽ അബീവീലിൽ നടത്തിയ ഉത്ഖനനത്തിൽ ഇത്തരം ആയുധങ്ങളും കണ്ടുകിട്ടിയിരുന്നു. അതുകൊണ്ട് ഷെല്ലീയൻ സംസ്കാര കാലഘട്ടത്തിലേതെന്ന് തരംതിരിക്കപ്പെട്ടിരുന്നവ ഉൾപ്പെടെ കൽച്ചീളുകൾകൊണ്ട് ഉണ്ടാക്കപ്പെട്ടിട്ടുള്ള പ്രാചീനായുധങ്ങളെ മൊത്തത്തിൽ ഇന്ന് അബ്വിലീയൻ എന്നു വിളിച്ചുവരുന്നു.



</doc>
<doc id="170425" url="https://ml.wikipedia.org/wiki?curid=170425" title="അബ്ദുസ്സലാം അഹ്മദ്">
അബ്ദുസ്സലാം അഹ്മദ്

സലാം വാണിയമ്പലം. മുഴുവൻ നാമം. ഡോ. എം. അബ്ദുസ്സലാം അഹ്മദ്. ഇസ്ലാമിക പണ്ഡിതൻ, ഗ്രന്ഥകാരൻ, വാഗ്മി. അൽ ജാമിഅ അൽ ഇസ്ലാമിയ, ശാന്തപുരം(ഇസ്ലാമിക യൂണിവേഴ്സിറ്റി) റെക്ടറായി സേവനമനുഷ്ടിക്കുന്നു. അന്താരാഷ്ട്ര മുസ്ലിം പണ്ഡിത വേദി . എക്സിക്യുട്ടീവ് അംഗമാണ്. ജമാഅത്തെ ഇസ്ലാമി സംസ്ഥാന സമിതിയംഗം. മാധ്യമം ദിനപത്ര ട്രസ്റ്റ് അംഗം. ജമാഅത്തെ ഇസ്ലാമി അഖിലേന്ത്യ പ്രതിനിധി സഭാംഗം. . അന്താരാഷ്ട്ര ഇസ്ലാമിക പണ്ഡിതവേദികളിലെ സജീവ സാന്നിദ്ധ്യം, ലോക ഇസ്ലാമിക പ്രസ്ഥാനങ്ങളുമായും നായകരുമായുമുള്ള ബന്ധം എന്നീ നിലകളിൽ ശ്രദ്ധ നേടിയ ഇന്ത്യയിലെ ഇസ്ലാമിക പണ്ഡിതൻ.
1962 മെയ് 31 മലപ്പുറം ജില്ലയിലെ വാണിയമ്പലത്തിനടുത്ത ശാന്തിനഗറിൽ ജനിച്ചു. പിതാവ് മോയിക്കൽ അഹ്മദ്കുട്ടി ഹാജി. മാതാവ് കോട്ടക്കുത്ത് ഫാത്വിമ. സ്കൂൾ വിദ്യാഭ്യാസത്തിന് ശേഷം കുറ്റ്യാടി ഇസ്ലാമിയ്യ കോളേജ്, അലിഗഢ് മുസ്ലിം യൂണിവേഴ്സിറ്റി എന്നിവിടങ്ങളിൽ പഠനം നടത്തി. കാലിക്കറ്റ് യൂണിവേഴ്സിറ്റിയിൽ നിന്ന് ഡോക്ടറേറ്റ് ലഭിച്ചു.ഖത്തർ പ്രതിരോധ മന്ത്രാലയം ട്രാൻസ്ലേറ്റർ ആയി ജോലി ചെയ്തിട്ടുണ്ട്. എസ്.ഐ.ഒ സംസ്ഥാന സമിതിയംഗം, അൽ ജാമിഅ അറബി ത്രൈമാസിക എഡിറ്റർ, യുവസരണി വാരികയുടെ പ്രഥമ പത്രാധിപർ, പ്രതീക്ഷ പബ്ലിക്കേഷൻ ഡയറക്ടർ, ഖത്തർ ഇന്ത്യൻ ഇസ്ലാമിക് അസോസിയേഷൻ സെക്രട്ടറി, പ്രബോധനം സബ് എഡിറ്റർ, ദഅവാ കോളേജ് പ്രിൻസിപ്പൽ എന്നിങ്ങനെ വ്യത്യസ്തങ്ങളായ നിലകളിൽ സേവനമനുഷ്ടിച്ചിട്ടുണ്ട്. 
മീഡിയാവൺ ചാനലിന്റെ പ്രഥമ മാനേജിങ് ഡയറക്ടർ, വെൽഫെയർ പാർട്ടി പ്രഥമ അഖിലേന്ത്യ ട്രഷറർ, സംസ്ഥാന ഹജ്ജ് കമ്മിറ്റിയംഗം, ഇസ്ലാമിക് പബ്ലിഷിങ് ഹൗസ് ഡയറക്ടറേറ്റ് അംഗം, ഇസ്ലാമിക വിജ്ഞാനകോശം നിർമ്മാണ സമിതിയംഗം എന്നീ സ്ഥാനങ്ങൾ വഹിച്ചിട്ടുണ്ട്. മലയാളം, അറബി, ഇംഗ്ലീഷ്, ഉറുദു എന്നീ ഭാഷകളറിയാം. 

2009 ൽ മുസ്ലിം വേൾഡ് ലീഗ് സംഘടിപ്പിച്ച ജനീവ ഡയലോഗ് സമ്മേളനം, ഖത്തർ ഇൻറർ ഫെയ്ത് ഡയലോഗ് കോൺഫറൻസ്, ഒ.ഐ.സി ദോഹ സമ്മേളനം, കുവൈത്തിൽ നടന്ന ബൈത്തുസ്സകാത്ത് സമ്മേളനം, യു.എ.ഇ, ഖത്തർ, സഊദി അറേബ്യ എന്നീ രാഷ്ട്രങ്ങളിൽ വ്യത്യസ്ത പരിപാടികൾ മുതലായവയിൽ പങ്കെടുത്തിട്ടുണ്ട്. .മുസ്ലിം വേൾഡ് ലീഗ് സെക്രട്ടറി ജനറൽ അബ്ദുല്ല അത്തുർക്കിയുമായി കൂടിക്കാഴ്ച നടത്തിയിരിന്നു. . തുർക്കിയിലെ ഉന്നത വിദ്യാഭ്യാസ മന്ത്രാലയത്തിന്റെ അന്താരാഷ്ട്ര വൈസ് ചാൻസ്ലേഴ്സ് കോൺഫറൻസിൽ പങ്കെടുത്തു.
വ്യത്യസ്ത വിഷയങ്ങളിലുള്ള പ്രഭാഷണങ്ങളും ഖുതുബകളും നിർവ്വഹിച്ചു കൊണ്ടിരിക്കുന്നു.ദേശീയ തലത്തിൽ വിവിധ സമ്മേളനങ്ങളിൽ വിഷയാവതരണം നടത്തിയിട്ടുണ്ട്. തുർക്കി പ്രസിഡന്റ് റജബ് ത്വയ്യിബ് എർഡ്വാൻ, ഹമാസ് നേതാവ് ഖാലിദ് മിശ്അൽ, നോബൽ സമ്മാനം ലഭിച്ച ആദ്യ മുസ്ലിം വനിതയും അറബ് വസന്തത്തിലെ സജീവ സ്ത്രീ സാന്നിദ്ധ്യവുമായ തവക്കുൽ കർമ്മാനുമായി കൂടിക്കാഴ്ച നടത്തിയിട്ടുണ്ട്. താരിഖ് റമദാൻ, ഫത്ഹീയകനുമായും കൂടിക്കാഴ്ച നടത്തിയിട്ടുണ്ട്. . ഇസ്ലാമിക് ബാങ്കിങ് സംവിധാനത്തിന്റെ പ്രചാരണ പ്രവർത്തനങ്ങളിലും പങ്കാളിയായിട്ടുണ്ട്. 

ആനുകാലിക ഇസ്ലാമിക പ്രസിദ്ധീകരണങ്ങളിൽ ലേഖനങ്ങളും പഠനങ്ങളും പ്രസിദ്ധീകരിച്ചു കൊണ്ടിരിക്കുന്നു. ഐ.പി.എച്ച് പ്രസിദ്ധീകരിച്ചു കൊണ്ടിരിക്കുന്ന ഇസ്ലാമിക വിജ്ഞാനകോശത്തിലും ലേഖനങ്ങളെഴുതുന്നു.അന്താരാഷ്ട്ര മതസൗഹാർദ്ദ സമ്മേളനത്തിന്റെ സന്ദേശം വെച്ച് ദേശീയ മാധ്യമങ്ങളിൽ എഴുതിയിട്ടുണ്ട്. നിരവധി കൃതികൾ രചിച്ചിട്ടുണ്ട്. 
ഫേസ്ബുക്ക് പേജ്
ബ്ലോഗ് 


</doc>
<doc id="170428" url="https://ml.wikipedia.org/wiki?curid=170428" title="ജെന്റ്യനെയിൽസ്">
ജെന്റ്യനെയിൽസ്

സപുഷ്പികളിലെ ഒരു നിരയാണ് ജെന്റ്യനെയിൽസ് (Gentianales). ദ്വിബീജപത്രസസ്യങ്ങളിലെ ആസ്റ്റെറിഡ്സ് എന്ന ക്ലേയ്ഡിൽ ആണു് ഈ ‘നിര’ (ഓർഡർ) ഉൾപ്പെടുന്നതു്.



</doc>
<doc id="170432" url="https://ml.wikipedia.org/wiki?curid=170432" title="എൻ.എ. നസീർ">
എൻ.എ. നസീർ

ഒരു വന്യജീവി ഫോട്ടോഗ്രാഫറാണ് എൻ.എ. നസീർ. മലയാളത്തിലെ പ്രമുഖ മാസികകളിലും "സാങ്ച്വറി ഏഷ്യ, ഹോൺബിൽ, ഫ്രണ്ട് ലൈൻ, ഔട്ട് ലുക്ക്, ട്രാവലർ" മുതലായ പ്രസിദ്ധീകരണങ്ങളിലും, വന്യജീവികളെക്കുറിച്ച് ഫോട്ടോ സഹിതം അനുഭവക്കുറിപ്പുകൾ എഴുതുന്നു. പ്രകൃതി നശീകരണത്തിനെതിരായി ഇദ്ദേഹം എഴുതുകയും പ്രവർത്തിക്കുകയും ചെയ്യുന്നു.

1962 ജൂൺ 10 ന് എറണാകുളം ജില്ലയിലെ പള്ളിപ്പുറത്ത് ജനിച്ചു. ഹൈസ്കൂൾ വിദ്യാഭ്യാസത്തോടൊപ്പം ആയോധനകലകളായ തായ്ചി, ചികോങ്, കരാട്ടെ തുടങ്ങിയവയിലും , യോഗ, തൈഡോ, ഉപാസ്വ മെഡിറ്റേഷൻ എന്നിവയിലും പ്രാവീണ്യം നേടി. 35 വർഷമായി കേരളത്തിലെ വനമേഖലയിൽ നിരന്തരം യാത്ര ചെയ്തുകൊണ്ടിരിക്കുന്നു. 
മുംബൈ നാച്വറൽ ഹിസ്റ്ററി സൊസൈറ്റിയുടെ ആജീവനാന്ത അംഗം. നേച്ചർ കൺസർവേഷൻ സൊസൈറ്റി ഓഫ് ഫോട്ടോഗ്രാഫേഴ്സ്, നേച്ചർ കൺസർവേഷൻ ആന്റ് മാർഷ്യൽ ആർട്സ് എന്നീ സംഘടനകളൂടെ സ്ഥാപകൻ. പിതാവ് അബ്ദുൾ കരീം. മാതാവ് ബീവി ടീച്ചർ. പ്രശസ്തലേഖനങ്ങളുടേയും അപൂർവ്വങ്ങളായ വന്യജീവിഫോട്ടോഗ്രാഫുകളുടേയും സമാഹാരമായ , കാടും ഫോട്ടോഗ്രാഫറും എന്ന കൃതി 2011 ഏപ്രിലിൽ കേരളസാഹിത്യ അക്കാദമി പ്രസിദ്ധീകരിക്കുകയും, നാലുമാസത്തിനകം അത് വിറ്റഴിയുകയും ചെയ്തു.കാടനുഭവങ്ങളെക്കുറിച്ചുള്ള പുസ്തകങ്ങളെക്കുറിച്ചുള്ള പുസ്തകമാണ് കാടിനെ ചെന്നു തൊടുമ്പോൾ(2014)

ഇദ്ദേഹത്തിന് മരണം മുന്നിൽ കണ്ട അവസരങ്ങ‌ളുണ്ടായിട്ടുണ്ട്. ഇദ്ദേഹം കാട്ടിൽ ഫോട്ടോയെടുക്കാൻ പോയതിനിടെ ചന്ദനക്കൊള്ളക്കാരെ പിടികൂടിയിട്ടുണ്ട്.



</doc>
<doc id="170441" url="https://ml.wikipedia.org/wiki?curid=170441" title="പിങ്കു">
പിങ്കു

കുട്ടികൾക്കായി നിർമ്മിച്ച ഒരു ബ്രിട്ടീഷ്-സ്വിസ്സ് ക്ലേ അനിമേഷൻ പരമ്പരയാണ് പിങ്കു. പൈഗോസ് ഗ്രൂപ്പും ട്രിക്ക്ഫിലിം സ്റ്റുഡിയോയും ചേർന്ന് സ്വിസ്സ് ടെലിവിഷനു വേണ്ടി നിർമ്മിച്ചു. അന്റാർട്ടിക്കയിൽ ഇഗ്ലൂകളിൽ വസിക്കുന്ന ഒരു കൂട്ടം പെൻഗ്വിനുകളാണ് ഇതിലെ കഥാപാത്രങ്ങൾ. മുഖ്യകഥാപാത്രമായ കുട്ടിപ്പെൻഗ്വിന്റെ പേരാണ് പിങ്കു. പിങ്കുവിന്റെ മാതാപിതാക്കൾ, കുഞ്ഞനിയത്തി പിങ്കാ, റോബി എന്നു പേരായ ഒരു സീൽ എന്നിവരാണ് മറ്റു പ്രധാനകഥാപാത്രങ്ങൾ.



</doc>
<doc id="170446" url="https://ml.wikipedia.org/wiki?curid=170446" title="അബ്രഹാമികൾ">
അബ്രഹാമികൾ

രണ്ടു വിഭാഗം ക്രിസ്തുമതവിശ്വാസികളെ സൂചിപ്പിക്കുന്ന സംജ്ഞയ്ക്ക് അബ്രഹാമികൾ എന്നു പറയുന്നു.

9-ആം നൂറ്റാണ്ടിൽ ക്രിസ്തുവിന്റെ ദിവ്യത്വം നിഷേധിക്കുന്ന വേദവിപരീതികൾ സിറിയയിൽ ഉണ്ടായിരുന്നു. അന്ത്യോഖ്യയിലെ അബ്രഹാം എന്നൊരാളാണ് ഈ വേദവിപരീതോപദേശ പ്രചാരണത്തിന് നേതൃത്വം വഹിച്ചത്. ഇദ്ദേഹത്തിന്റെ അനുയായികളെ അബ്രഹാമികൾ എന്നു വിളിച്ചുവരുന്നു.

18-ആം നൂറ്റാണ്ടിൽ ബൊഹിമിയയിൽ ജോൺ ഹസ്സി(Jan Hus)ന്റെ ഉപദേശങ്ങളെ സ്വീകരിക്കുന്നവർ എന്ന മിഥ്യാവകാശം പുലർത്തിയവരും പരിച്ഛേദന (Circumcision)യ്ക്ക് മുൻപ് ഇസ്രയേലിന്റെ പിതാവായ അബ്രഹാം എങ്ങനെയായിരുന്നുവോ അങ്ങനെയായിരിക്കണമെന്ന് കരുതുന്നവരുമായ ഒരു കൂട്ടം ഏകദൈവ വിശ്വാസികളുടെ സമൂഹത്തെയും ഇങ്ങനെ വിളിച്ചുവന്നു. ക്രിസ്ത്യാനികൾക്കൊപ്പമോ യഹൂദൻമാർക്കൊപ്പമോ പരിഗണിക്കപ്പെടുന്നതിന് അവർ ആഗ്രഹിച്ചിരുന്നില്ല. 1782-ൽ ചക്രവർത്തി ജോസഫ് രണ്ടാമൻ പ്രസിദ്ധപ്പെടുത്തിയ മതസഹിഷ്ണുതയെ സംബന്ധിച്ച വിളംബരത്തിൽനിന്നും ഇവരെ ഒഴിവാക്കുകയും രാജ്യത്തിന്റെ വിവിധഭാഗങ്ങളിലേക്ക് ഇവരെ നാടുകടത്തുകയും ചെയ്തു. 18-ആം നൂറ്റാണ്ടിന്റെ അന്ത്യത്തോടുകൂടി ഒരു മതവിഭാഗമെന്ന നിലയിൽ ഇവർ നാമാവശേഷമായി.



</doc>
<doc id="170447" url="https://ml.wikipedia.org/wiki?curid=170447" title="സ്വപ്ന സഞ്ചാരി">
സ്വപ്ന സഞ്ചാരി

കമൽ സംവിധാനം ചെയ്ത് 2011-ൽ പുറത്തിറങ്ങിയ ഒരു മലയാളചലച്ചിത്രമാണ് സ്വപ്ന സഞ്ചാരി. ജയറാം, സംവൃത സുനിൽ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ട്രൂലൈൻ സിനിമയുടെ ബാനറിൽ തങ്കച്ചൻ ഇമ്മാനുവേൽ നിർമ്മിച്ച ഈ ചിത്രത്തിന്റെ രചന കെ. ഗിരീഷ്കുമാർ നിർവ്വഹിച്ചിരിക്കുന്നു.




</doc>
<doc id="170449" url="https://ml.wikipedia.org/wiki?curid=170449" title="പുലിമറഞ്ഞ തൊണ്ടച്ചൻ">
പുലിമറഞ്ഞ തൊണ്ടച്ചൻ

പുലയരുടെ ആരാധനാപാത്രമായ ഒരു തെയ്യമാണ് പുലിമറഞ്ഞ തൊണ്ടച്ചൻ. ഈ തെയ്യം കാരിഗുരിക്കൾ എന്ന പേരിലും അറിയപ്പെടുന്നുണ്ട്. തൊണ്ടച്ചൻ എന്നത് വടക്കൻ മലബാറിൽ മുത്തച്ഛൻ എന്നതിനു പകരമായി ഉപയോഗിക്കുന്ന വാക്കാണ്.എൻ. പ്രഭാകരൻ എഴുതിയ പുലിജന്മം എന്ന നാടകവും അതിനെ അടിസ്ഥാനമാക്കി പ്രിയനന്ദനൻ സംവിധാനം ചെയ്ത മലയാള സിനിമയുടെയും കഥ പുലിമറഞ്ഞ തൊണ്ടച്ചന്റെ പുരാവൃത്തവുമായി ബന്ധപ്പെട്ടതാണ്.

കുഞ്ഞിമംഗലത്ത് ചേണിച്ചേരി വീട്ടിൽ കുഞ്ഞമ്പു നായരെന്ന ജന്മിക്ക് കൃഷിനടത്താൻ തിരുവർകാട്ട് കാവിൽ നിന്നും കൂട്ടികൊണ്ട് വന്ന അടിയാന്മാരായ വള്ളിക്കുടിച്ചിവിരുന്തിയ്ക്കും മണിയൻ കാഞ്ഞാനും കല്യാണം കഴിച്ച് അതിലുണ്ടായ സന്താനമാണ് കാരി. ചെമ്പിടാർകുരിക്കളുടെ കീഴിൽ കാരി അക്ഷരവിദ്യ പഠിച്ചു.കളരിവിദ്യ പഠിക്കണമെന്ന് ആശ ജനിച്ചെങ്കിലും പുലയനായതിനാൽ കളരിയിൽ പ്രവേശനം ലഭിച്ചില്ല. ചേണിച്ചേരി കുഞ്ഞമ്പു എന്ന ജന്മി അതിനൊരു പരിഹാരം കണ്ടു. പേരു മാറ്റി ,തന്റെ പേരും വീട്ടുപേരും മേൽവിലാസമായി മാറ്റിപ്പറയാൻ അനുവദിച്ചു.അപ്രകാരം കാരി മാടായിക്കളരി,നെക്കണം കളരി,തുടങ്ങിയ പതിനെട്ടു കളരികളിൽ ചേർന്ന് വിദ്യ പഠിച്ചു. ചോതിയാൻ കളരിയിൽ നിന്നും ആൾമാറാട്ടവിദ്യയും പഠിച്ചു.
കാരി മാടായി കളരിയിൽ തിരിച്ച് വന്നതിനു ശേഷം കാരിക്ക് കുരിക്കൾ (ഗുരിക്കൾ) സ്ഥാനം ലഭിച്ചു.മന്ത്രവാദക്കുരിക്കളായി മന്ത്രവാദം നടത്തുവാനുള്ള അനുവാദം ചേണിച്ചേരി കുഞ്ഞമ്പു നൽകി.അള്ളടം നാട്ടിലെ തമ്പുരാന്റെ ഭ്രാന്ത് ചികിത്സിക്കാൻ വിളി ആറു തവണ വന്നിട്ടും കുഞ്ഞമ്പു പോകാൻ അനുവദിച്ചില്ല.ഏഴാമത് ചെമ്പോല പ്രമാണമാണ് വന്നത്, കാരിയെ അയച്ചാൽ പകുതി സ്വത്ത് കൊടുക്കാമെന്ന് തരവിൽ എഴുതിയിരുന്നു.കാരികുരിക്കൾ ശിഷ്യന്മാരുമായി പുറപ്പെട്ടു.അള്ളടം കോവിലകത്ത് എത്തി.മന്ത്രവാദം തുടങ്ങി.ബാധയിളകി തുള്ളിത്തുടങ്ങി, കുരിക്കളുടെ കൈയിൽ നിന്നും മദ്യം വാങ്ങികുടിച്ചത് മറ്റുള്ളവർക്ക് ഇഷ്ടമായില്ല. ഭ്രാന്ത് മാറിയപ്പോൾ തമ്പുരാക്കന്മാരുടെ വിധം മാറി .സ്വത്ത് പകുതി നൽകാൻ അവർ തയ്യാറല്ലായിരുന്നു. ചെമ്പോല പ്രകാരം തരണമെങ്കിൽ പുലിപ്പാലും നരി ജടയും കൊണ്ടുവരണം എന്നായി കല്പന.കാരികുരിക്കൾക്ക് ആൾമാറാട്ട വിദ്യ അറിയാമെന്നതിനാൽ വീട്ടിൽ പോയി എല്ലാവരോടും തന്റെ ഉദ്ദേശം പറയുന്നു. രാത്രി താൻ പുലിവേഷം പൂണ്ട് വരുമ്പോൾ അരി കഴുകിയ വെള്ളം മുഖത്തൊഴിക്കണമെന്നും, പച്ചച്ചാണകം കലക്കിയ വെള്ളത്തിൽ ചൂൽ മുക്കി മുഖത്ത് അടിക്കണമെന്നും ഭാര്യയെ ചട്ടം കെട്ടി. കാട്ടിൽ ചെന്ന് പുലിവേഷം കെട്ടി പുലിരൂപത്തിൽ പുലിപ്പാലും നരിച്ചടയും കൊണ്ട് വന്ന് കോവിലകത്ത് പടിക്കൽ വെച്ചു.അതേ വേഷത്തിൽ വീട്ടിൽ രാത്രിയിലെത്തി. ഭാര്യ പുലിവേഷം കണ്ട് ഭയന്ന് വാതിൽ തുറന്നില്ല.ചെയ്യാൻ പറഞ്ഞതെല്ലം അവർ മറന്നും പോയി. പുലിയാകട്ടെ പുരതുള്ളി അകത്ത് കയറി അവളെ പിളർന്ന് തിന്നു.സ്വന്തം രൂപം തിരിച്ചെടുക്കാനാവാതെ കാരി പുലിയായി അവിടെ നിന്നും മറഞ്ഞു."പുലിപാതാള"ത്തിൽ ലയിച്ചു. കുറച്ച് നാൾക്കുള്ളിൽ അള്ളടം തമ്പുരാന് ബാധയിളകി.പുലിമറഞ്ഞ തൊണ്ടച്ചന്റെ കോപമാണ് കാരണമെന്നു കണ്ട് ചേണിച്ചേരി കുഞ്ഞമ്പുവിനു സ്വത്തിൽ പാതി നൽകി.കാരിയുടെ രൂപം സ്വർണ്ണം കൊണ്ട് ഉണ്ടാക്കി കാരികുരിക്കളുടെ തെയ്യം കെട്ടിയാടിക്കാനും തുടങ്ങി.


</doc>
<doc id="170454" url="https://ml.wikipedia.org/wiki?curid=170454" title="തെള്ളിയൂർ വൃശ്ചിക വാണിഭം">
തെള്ളിയൂർ വൃശ്ചിക വാണിഭം

തിരുവിതാംകൂർ ദേവസ്വം ബോർഡ് ബോർഡിന്റെ കീഴിലുള്ള മേജർ തെള്ളിയൂർക്കാവ് ദേവീക്ഷേത്രവുമായി ബന്ധപ്പെട്ട ചരിത്രപ്രസിദ്ധമായ കാർഷികമേളയാണ് തെള്ളിയൂർ വൃശ്ചിക വാണിഭം.മണ്ഡലവ്രതാരംഭദിനം മുതൽ ഒരാഴ്ചയാണ് മേള. കാർഷിക വിളകളും ആയുധങ്ങളും പരമ്പരാഗത വീട്ടുപകരണങ്ങളും ആണ് തെള്ളിയൂർ വാണിഭത്തിൽ പ്രധാനമായി എത്തുന്നത്. ക്ഷേത്രത്തിന് സമീപം ഉണക്കസ്രാവ് വില്പനയെന്ന കൗതുക കാഴ്ചയും ഇവിടെയുണ്ട്. ആധുനിക ഗൃഹോപകരണങ്ങളും മേളയിൽ ഇടം പിടിക്കുന്നു.
ഉപഭോക്തൃ സംസ്‌കാരത്തിന്റെ വേഗതക്കിടയിലും , പൗരാണിക ആചാരങ്ങളുടെ ഓർമ്മകളുണർത്തി പഴമയുടെയും പെരുമയുടെയും ആചാരത്തിന്റെയും പിന്തുടർച്ചയാണ് തെള്ളിയൂർക്കാവ് വൃശ്ചികവാണിഭം . അന്യം നിന്നുപോകുന്ന കാർഷിള ഉൽപ്പന്നങ്ങളുടെ പ്രദർശിനവും വിൽപ്പനയും നടക്കുന്ന തെള്ളിയൂർ വൃശ്ചിക വാണിഭം സമീപ പ്രദേശങ്ങളിലെ ഏറ്റവും വലിയ പാരമ്പര്യ വ്യാപാരമേളയാണ്. പരമ്പരാഗത കാർഷികായുധങ്ങളും ഗൃഹോപകരണങ്ങളും മുതൽ ആധുനിക വസ്തുക്കൾ വരെ കുറഞ്ഞ വിലക്ക് ലഭിക്കുമെന്നതാണ് തെള്ളിയൂർ മേളയെ ജനകീയമാക്കുന്നത്.. മെതിയടിയും സരസ്വതീപീഠവും തുടങ്ങി തടിയിലും കല്ലിലും ലോഹത്തിലും തീര്ത്തപ നിരവധി ഉൽപ്പന്നങ്ങൾ വരെ വിൽപ്പനക്ക് എത്തും. ഉപ്പ് തൊട്ട് കർപ്പൂരം വരെ കിട്ടുന്ന പ്രശസ്തമായ ഈ മേളയിൽ വിലപേശി വാങ്ങാമെന്ന സൗകര്യവുമുണ്ട്. പാരമ്പര്യത്തിന്റെ ഓർമ്മതപ്പെടുത്തലുമായി എത്തുന്ന മേള ഒരു പ്രദേശത്തിന്റെ സാംസ്‌കാരിക പൈതൃകത്തെയാണ് വിളംബരം ചെയ്യുന്നത്. തെള്ളിയൂർ മേളക്ക് ഇന്നും സന്ദർശകർ വർദ്ധിച്ചുവരുന്നു എന്നത് ഈ മേള അത്രമാത്രം ഗ്രാമീണ ജീവിതവുമായി ഇഴുകിചേർന്നിരിക്കുന്നു എന്നതിന്റെ തെളിവാണ്. ഗ്രാമീണ കേരളത്തിന്റെ വിഭവങ്ങളുടെ കാഴ്ചയൊരുക്കമാണ് വൃശ്ചികവാണിഭം സമ്മാനിക്കുന്നത്.

ആചാര അനുഷ്ഠാനങ്ങളുടെ വ്രതശുദ്ധിയോടെ തെള്ളിയൂരമ്മയുടെ തിരുനടയിൽ വൃശ്ചികം ഒന്നിന് ഭക്തർ കാഴ്ചകളുമായുത്തുന്നുവെന്നാണ് മേളയുടെ ഐതിഹ്യപെരുമ. ഭക്തർ തങ്ങളുടെ വിളവിന്റെ ഒരുഭാഗം കാഴ്ചയായി അർപ്പിച്ചിരുന്നു. നാണയങ്ങൾ നിലവിൽ വരുംമുൻപ് സാധനങ്ങൾ പരസ്​പരം കൈമാറുകയും ചെയ്തിരുന്നു. തങ്ങളുടെ ഇഷ്ടദേവതയായ തെള്ളിയൂര്ക്കാതവ് ഭഗവതിക്ക് നേര്ച്ച യും കാഴ്ചയും അര്പ്പിൂക്കാൻ ക്ഷേത്രത്തിനോടു ചേർന്നുള്ള ആൽത്തറ മൈതാനിയിൽ അധ്വാനഫലങ്ങളുമായി ആണ്ടുതോറും ധാരാളംപേർ വൃശ്ചികം ഒന്നിന് എത്തിയിരുന്നു.വിവിധ പ്രദേശങ്ങളിൽ നിന്നും എത്തുന്ന ഭക്തർ അവരുടെ കുലത്തൊഴിലുമായി ബദ്ധപ്പെട്ട് ഉൽപ്പന്നങ്ങലും കാർഷിക വിഭവങ്ങളും ദേവിക്ക് കാഴ്ചയായി സമർപ്പിക്കും. അരയ സമുദായത്തില്പ്പെ ട്ടവർ ഉണക്കസ്രാവുകളാണ് ദേവിക്ക് സമര്പ്പി ച്ചിരുന്നത്. ഇതിന്റെ സ്മരണ നിലനിര്ത്തി ഇന്നും ഉണക്കസ്രാവ്‌ വില്പന പതിവുതെറ്റിക്കാതെ തെള്ളിയൂരിൽ നടക്കുന്നുണ്ട്. പഴയ ആചാരത്തിന്റെ സ്മരണക്കായി ഇന്നും ധാരാളമാളുകൾ വൃശ്ചികം ഒന്നിന് പുലര്ച്ചെ തെള്ളിയൂരമ്മയുടെ നടയിലെത്തി പ്രത്യേക പീഠമുണ്ടാക്കി തങ്ങളുടെ കഴിവിനൊത്ത കാര്ഷിശക വിളകൾ, കോഴി, ധാന്യങ്ങൾ, പണം മുതലായവ വഴപാടായി അര്പ്പിിക്കും.. പാരമ്പര്യത്തിന്റെയും പഴമയുടെയും പരിശുദ്ധികാക്കാൻ വാണിഭത്തിനെത്തുന്ന ഭൂരിഭാഗം ആളുകളും ഉണക്കസ്രാവുമായാണ് മടങ്ങുന്നത്. കേരള പാരമ്പര്യം വിളിച്ചോതുന്ന ഗൃഹാ കാർഷീക ഉപകരണങ്ങളും മേളയുടെ പ്രത്യേകതയാണ്. മുറം, പറ, നാഴി, ചങ്ങഴി തുടങ്ങിയ അളവ് ഉപകരണങ്ങൾക്ക് ഇപ്പോൾ ഉപയോഗമില്ലെങ്കിലും ഇവ കാഴ്ചവസ്തുക്കളായി സൂക്ഷിക്കുന്നതിന് വാങ്ങാൻ എത്തുന്നവർ ഒട്ടേറെയാണ്. തെള്ളിയൂർക്കാവിലെ ആല്ത്തരറ മൈതാനിയിൽ നടക്കുന്ന മേളയിലേക്ക് നാടിന്റെ നാനാഭാഗത്തുനിന്നും ജാതിമത ഭേദമെന്യേയാണ് ആളുകളെത്തുന്നത്.

ഇഷ്ടമുള്ള സാധനങ്ങൾ വിലപേശി വാങ്ങാമെന്ന പ്രത്യേകതയും വൃശ്ചിക മേളയ്ക്കുണ്ട്. ഇരുമ്പ്, മരം, കല്ല് എന്നിവയിൽ തീർത്ത ഉത്പന്നങ്ങൾ വില്പനയ്‌ക്കെത്തും. അലങ്കാരപ്പറയും സരസ്വതീ പീഠവും മെതിയടിയും പോലെ പൗരാണികമായ വസ്തുക്കളും ലഭിക്കും. മൺപാത്രങ്ങൾ, കൽഭരണി, ചിരട്ടത്തവി, പുൽപ്പായ, കറിക്കത്തി, ചിരവ, വെട്ടുകത്തി, അരിവാൾ, തൂമ്പ, മൺവെട്ടി, കോടാലി, തൂമ്പാക്കൈ തുടങ്ങിയവയ്ക്ക് പുറമെ ഫർണിച്ചർ, റെഡിമെയ്ഡ് വസ്ത്രങ്ങൾ, കളിപ്പാട്ടങ്ങൾ, സൗന്ദര്യവർദ്ധക വസ്തുക്കൾ, വൃക്ഷത്തൈകൾ, പുസ്തകങ്ങൾ തുടങ്ങി നിരവധി സാധനങ്ങൾക്ക് പ്രത്യേകം സ്റ്റാളുകൾ മേളയിൽ കാണാം.


</doc>
<doc id="170456" url="https://ml.wikipedia.org/wiki?curid=170456" title="ഗ്രാൻഡ് കേരള ഷോപ്പിങ് ഫെസ്റ്റിവൽ">
ഗ്രാൻഡ് കേരള ഷോപ്പിങ് ഫെസ്റ്റിവൽ

കേരളത്തിന്റെ വാർഷിക വ്യാപാരമേളയാണ് ഗ്രാൻഡ് കേരള ഷോപ്പിങ് ഫെസ്റ്റിവൽ. കേരളത്തിന്റെ വ്യവസായ-വാണിജ്യ-വിനോദസഞ്ചാര മേഖലകളിൽ ശ്രദ്ധേയമാം വിധം മുന്നേറ്റം സൃഷ്ടിക്കുക എന്ന ലക്ഷ്യത്താൽ സംസ്ഥാനസർക്കാർ സംഘടിപ്പിക്കുന്ന പരിപാടിയാണിത്. 2007 മുതലാണ് ഈ ആഘോഷത്തിനു തുടക്കം കുറിച്ചത്. ടൂറിസം വകുപ്പും ഇൻഡസ്ട്രീസ് ആന്റ് കൊമേഴ്സ് ഡിപ്പാർട്ട്മെന്റും ധനകാര്യവകുപ്പും തദ്ദേശസ്വയം ഭരണസ്ഥാപനങ്ങളും സംയോജിച്ചാണ് പരിപാടികൾ സംഘടിപ്പിക്കുന്നത്. എല്ലാ വർഷവും ഡിസംബർ 1 മുതൽ ജനുവരി 15 വരെയാണ് ഫെസ്റ്റിവൽ സംഘടിപ്പിക്കുന്നത്. 



</doc>
<doc id="170457" url="https://ml.wikipedia.org/wiki?curid=170457" title="പെരുമ്പുഴയച്ചൻ തെയ്യം">
പെരുമ്പുഴയച്ചൻ തെയ്യം

വള്ളുവരുടെ(കടവന്മാരുടെ)ആരാധനാമൂർത്തിയായി കെട്ടിയാടിപ്പെടുന്ന ഒരു തെയ്യമാണ് പെരുമ്പുഴയച്ചൻ തെയ്യം.കണ്ണൂർ,കാസർകോട് ജില്ലകളിൽ പല ഇടങ്ങളിലും ഈ തെയ്യം കെട്ടിയാടിക്കപ്പെടുന്നു.
വടുവ വംശത്തിലെ കങ്കാണ ദേവനും വാരിക്കാ ദേവിയും കുഞ്ഞുങ്ങളില്ലതെ വിഷ്ണുവിനെ ഭജിച്ചതു വഴി ഒരു വരം ലഭിച്ചു.വീര സന്താനം ജനിക്കുമെന്നും സ്വദേശം വീറ്റ് മലനാട്ടിൽ പോയി പരദേവതയായി തീരുമെന്നുമായിരുന്നു വരം.പിറന്ന പൊന്മകനെ അവർ വിദ്യകൾ പഠിപ്പിച്ചു.പിന്നീടവൻ അമ്മാവനായ വടുവ ചെട്ടിയെ പോയി കണ്ടു.കച്ചവടത്തിനു പോകുന്ന കൂട്ടുകാർക്കൊപ്പം പോകുവാൻ തന്നെയും അനുവദിക്കണമെന്ന് അപേക്ഷിച്ചു.മനസ്സില്ലാ മനസ്സോടെ അമ്മാവൻ സമ്മതിച്ചു.എരുതുകളെ നൽകുന്നു. ചങ്ങാതികളൊത്ത് എരുതുകൾക്ക് പുറത്ത് ചരക്കുകളുമായി പുരപ്പെട്ട അവർ പല നാടുകൾ ചുറ്റി തിരുനെല്ലിയിൽ എത്തി.ചരക്കുകൾ ഇറക്കി വെച്ച് വിശ്രമിച്ചു.പെരുമാൾക്ക് ചുങ്കം നൽകാത്തതിനാൽ പെരുമാൾ ദേഷ്യപ്പെട്ടു.എരുതുകളെല്ലാം കരിങ്കൽ കല്ലുകളായി മാറി. സംഘത്തിലെ ആറുപേരും ദിക്കും ദേശവുമറിയാതെ അകന്ന് മരണമടഞ്ഞു.വഴി(പെരിയ) പിഴച്ച അവൻ പെരുമ്പുഴയിൽ ഇറങ്ങി മരണമടഞ്ഞു. .അങ്ങനെ ഒരു ദേവതയായി മാറി പെരുമ്പുഴയച്ചനായി മാറി. പിന്നീട് പെരുമ്പുഴയമ്മമാരോടോപ്പം പല ഇടത്തും വീരയാത്ര ചെയ്തു.


</doc>
<doc id="170461" url="https://ml.wikipedia.org/wiki?curid=170461" title="കേരളകേസരി">
കേരളകേസരി

1951 - ൽ സ്റ്റാർ കമ്പയിൻസിന്റെ ബാനറിൽ വി. കൃഷ്ണൻ സംവിധാനം ചെയ്ത ചലച്ചിത്രമായിരുന്നു കേരളകേസരി .
നിർമ്മാണം വൈക്കം വാസുദേവൻനായർ ആയിരുന്നു.കഥ പി.എം. കുമാറും തിരക്കഥ-സംഭാഷണം ശിവശങ്കരപ്പിള്ള കെ.എൻ. ഗോപാലൻനായർ എന്നിവർ ചേർന്നായിരുന്നു.
ജ്ഞാനമണിയുടെ സംഗീതത്തിനു് തുമ്പമ പത്മനാഭൻകുട്ടി ഗാനങ്ങൾ രചിച്ചു.




</doc>
<doc id="170463" url="https://ml.wikipedia.org/wiki?curid=170463" title="മർമ്മാണി വൈദ്യം">
മർമ്മാണി വൈദ്യം

കളരി ആയോധനകലകളിൽ ഏർപ്പെട്ടിരിക്കുന്നവർക്കു് നടത്തുന്ന എണ്ണയിട്ടുള്ള ഉഴിച്ചിൽ ചികിത്സയാണു് മർമ്മാണി വൈദ്യം മർമ്മാണി ചികിത്സ എന്നും പൊതുവെ അറിയപ്പെടുന്നു.
ശരീരം കളരി അഭ്യാസങ്ങൾക്കു് വഴങ്ങുവാൻ വേണ്ടിയാണു് പ്രധാനമായും ഈ ചികിത്സ നടത്തുന്നതു്. മെയ്‌വഴക്കത്തിനും ആരോഗ്യത്തിനും നല്ലതാണു് ഈ ചികിത്സാരീതി.


</doc>
<doc id="170464" url="https://ml.wikipedia.org/wiki?curid=170464" title="ഇത്തിത്താനം ഗജമേള">
ഇത്തിത്താനം ഗജമേള

മദ്ധ്യ കേരളത്തിലെ പ്രധാന ഗജമേളയാണ് ഇത്തിത്താനം ഗജമേള. ചങ്ങനാശ്ശേരി താലൂക്കിലെ ഇത്തിത്താനത്ത് സ്ഥിതിചെയ്യുന്ന പുരാതന ദേവിക്ഷേത്രമായ ഇത്തിത്താനം ഇളങ്കാവ് ദേവിക്ഷേത്രത്തിലാണ് ഈ മഹാമേള നടക്കുന്നത്. ക്രി.വർഷം 2000- മുതലാണ് ക്ഷേത്രത്തിൽ ഗജമേള ആരംഭിച്ചത്. നെറ്റിപ്പട്ടം തുടങ്ങീയ ആടയാഭരണങ്ങളില്ലാതെ ആനകളെ അണിനിരത്തുന്ന ഗജമേളയെന്ന പ്രത്യേതയും ഇതിനുണ്ട്. ഒൻപതാം ഉത്സവത്തിനാണ് ഗജമേള നടത്തുന്നത്. ഗജസ്നേഹികളെ ആഘർഷിക്കുന്ന ഗജസംഗമം കാണാൻ നിരവധി ആൾക്കാർ ക്ഷേത്രത്തിൽ എത്താറുണ്ട്. ഗജരത്നം കിട്ടിയ ആനയെകൂടാതെ പൊക്കം മേറിയ ആനയെയും തിരഞ്ഞെടുക്കുന്നു. ആ ആനയാണ് അന്നത്തെ കാഴ്ചശ്രീബലിക്കും ശ്രീഭൂതബലിക്കും വിളക്കിനും എഴുന്നള്ളിക്കുന്നത്.


</doc>
<doc id="170469" url="https://ml.wikipedia.org/wiki?curid=170469" title="പാണിവാദതിലകം നാരായണൻ നമ്പ്യാർ">
പാണിവാദതിലകം നാരായണൻ നമ്പ്യാർ

പാനിവാദതിലകം നാരായണൻ നമ്പ്യാർ. മിഴാവിലെ കുലപതി, കൂടിയാട്ടം, ചാക്യാർ കൂത്ത് എന്നിവയിൽ അഗാധമായ അറിവ്. മിഴാവിൽ തായംബകക്ക് രൂപം കൊടുത്ത കലാകാരൻ. ഗുരു മാണി മാധവ ചാക്യാരുടെ മൂത്ത പുത്രൻ. "മന്ത്രാങ്കം കൂത്ത്‌", "ശ്രീകൃഷ്ണ ചരിതം നങ്ങ്യാർ കൂത്ത്" തുടങ്ങിയ പുസ്തകങ്ങൾ എഴുതിയിട്ടുണ്ട്.


</doc>
<doc id="170470" url="https://ml.wikipedia.org/wiki?curid=170470" title="ജുഗൽബന്ദി">
ജുഗൽബന്ദി

രണ്ടു സംഗീതകാരന്മാർ ചേർന്നവതരിപ്പിക്കുന്ന ഇന്ത്യൻ ശാസ്ത്രീയസംഗീതത്തിന്റെ ഒരു രംഗാവതരണമാണ് ജുഗൽബന്ധി. ഇത് വായ്പാട്ടോ ഉപകരണസംഗീതമോ ആകാം. എങ്കിലും വ്യത്യസ്ത സംഗീതൗപകരണങ്ങൾ ഉപയോഗിച്ചുള്ള ജുഗൽബന്ദികളാണ് സാധാരണം. സിത്താർവാദകനായ രവിശങ്കറും സരോദ് വാദകനായ അലി അക്ബർഖാനും ഇത്തരം ജുഗൽബന്ദികൾ 1940 മുതൽ അവതരിപ്പിച്ചിരുന്നു. വിവിധ സംഗീത സമ്പ്രദായങ്ങൾ പിന്തുടരുന്ന ഗായകരുടെ അവതരിപ്പിക്കുന്ന ജുഗൽബന്ദിയും അപൂർവമായി അവതരിപ്പിക്കപ്പെടാറുണ്ട്.


</doc>
<doc id="170478" url="https://ml.wikipedia.org/wiki?curid=170478" title="മത്തവിലാസം കൂത്ത്">
മത്തവിലാസം കൂത്ത്

കേരളത്തിലെ അപൂർവം ശിവക്ഷേത്രങ്ങളിൽ മാത്രം നടത്തിവരാറുള്ള കൂത്താണ് മത്തവിലാസം. മൂന്ന് ദിവസത്തെ അവതരണം കൊണ്ടാണ് ഒരു മത്തവിലാസം കൂത്ത് പൂർത്തിയാകുന്നത്.

ബ്രഹ്മഹത്യാപാപം തീർക്കാൻ ശിവനെ തപസ്സുചെയ്യുന്ന സത്യസോമനെന്ന ബ്രാഹ്മണൻ ശിവന്റെ നിർദ്ദേശാനുസരണം കപാലിവേഷത്തിൽ നൃത്തം ചെയ്യുന്നുവെന്നാണ് സങ്കല്പം. സത്യസോമന്റെ നൃത്തം കണ്ട് അനുഗ്രഹം തേടുന്നവർക്ക് അഭീഷ്ടകാര്യങ്ങൾ സാധിക്കുമെന്നാണ് വിശ്വാസം. സന്താനലബ്ധിക്കുള്ള പ്രാർഥനാ സാഫല്യമായാണ് ഭൂരിഭാഗം മത്തവിലാസം കൂത്തുകളും കഴിപ്പിക്കുന്നത്.

പല്ലവ രാജാവായ മഹേന്ദ്രവിക്രമ വർമ്മൻ (600-630 CE) ആണ് മത്തവിലാസം പ്രഹസനത്തിന്റെ രചയിതാവ്.

സന്താനലബ്ദി, കാര്യസിദ്ധി എന്നിവയ്ക്ക് നല്ലതാണ് മത്തവിലാസപ്രഹസനം അവതരിപ്പിക്കുന്നത് എന്ന് പൊതുവരെ ഒരു ധാരണ ഉണ്ട്. 

കപാലിയുടെ നൃത്തമാണ് മത്തവിലാസം കൂത്തിലെ പ്രത്യേകത. അത് കണ്ട് അനുഗ്രഹം തേടുന്നവർക്ക് അഭീഷ്ടസിദ്ധി ഉണ്ടാകും എന്ന് കരുതപ്പെടുന്നു. മൂന്നുദിവസമായാണ് കൂത്ത് അവതരിപ്പിയ്ക്കുന്നത്. ആദ്യദിവസം പുറപ്പാട്, രണ്ടാം ദിവസം നിർവഹണം, മൂന്നാം ദിവസം കപാലി എന്നിങ്ങനെ ആണ് അവതരണ രീതി. 
ഒന്നാം ദിവസം രംഗക്രിയകൾ കഴിഞ്ഞ് സൂത്രധാരൻ രംഗത്ത് വന്ന് സ്ഥാപനയിലെ “ഭാഷാവേഷവപു..” എന്ന് തുടങ്ങുന്ന ശ്ലോകം ചൊല്ലി അവതരിപ്പിയ്ക്കാൻ പോകുന്ന കഥയെ പറ്റി പറയുന്നു. പിന്നീട് കൂടിയാട്ടം ചടങ്ങുകൾക്കനുസരിച്ചുള്ള നൃത്തവും മറ്റുമാണ്.

രണ്ടാം ദിവസം നിർവഹണത്തിൽ ചാക്യാർ അനുക്രമമായും സംക്ഷേപമായും കഥ പറയുന്നു. അനുക്രമം എന്നത് ഇന്നത്തെ അവസ്ഥ പറയുന്നതാണ്. അതായത് സത്യസോമനും ദേവസോമയും എങ്ങനെ കപാലികളായി തീർത്ഥാടനം ചെയ്യുന്നു എന്നത്. സംക്ഷേപമായി പറയുന്നത് പൂർവ കഥയാണ്. സത്യസോമൻ എങ്ങനെ കപാലി ആയിത്തീർന്നു എന്ന പൂർവകഥ വിവരിയ്ക്കുന്നു. ഇവിടെ ഈ കഥ സംവിധായകൻ കൂട്ടിച്ചേർത്തതാവണം. സത്യസോമനും ദേവസോമയും സുഖമായി വാഴുന്ന കാലത്ത് സത്യസോമൻ ശിവക്ഷേത്ര ദർശനം നടത്തുന്ന സമയം ബ്രാഹ്മണകുട്ടികൾ പ്ലാശിന്റെ കൊമ്പ് മുറിയ്ക്കുന്നത് കാണുകയും അവരെ സഹായിക്കാനായി സത്യസോമൻ മരത്തിൽ കയറി കൊമ്പു മുറിയ്ക്കാൻ തുടങ്ങുകയും ഇടയ്ക്ക് മഴുവീണ് താഴെ നിൽക്കുന്ന ഒരു ബ്രാഹ്മണകുട്ടി മരിയ്ക്കുന്നതും ആണ് കഥ. സത്യസോമൻ പ്രായശ്ചിത്തം ചെയ്യാൻ തെരഞ്ഞെടുത്ത വഴി കപാലിയുടെ വഴി അയിരുന്നു. ഇത്രയും കഥകൾ വാചികം ഇല്ലാതെ മുദ്രകളിലൂടെ ചാക്യാർ അരങ്ങത്ത് അവതരിപ്പിക്കുന്നു. മഹാവ്രതം നോൽക്കുന്ന കപാലി ശിവന്റെ പ്രതിപുരുഷൻ എന്നാണ് സങ്കൽപ്പം. 

മൂന്നാംദിവസമാണ് കപാലി രംഗത്ത് വരുന്നത്. ദേവസോമ ഇക്കാലത്ത് രംഗത്തിൽ വരുന്നില്ല എന്ന് സൂചിപ്പിച്ച് കണ്ടു. അത് നടീനടന്മാരുടെ എണ്ണം കുറയ്ക്കാനായിരിക്കാം. ദേവസോമയുടെ ഭാഗം നങ്ങ്യാരമ്മ തീർക്കുകയായിരിക്കാം. ഭ്രാന്തൻ, ബുദ്ധഭിക്ഷു എന്നിവരും രംഗത്ത് വരുന്നില്ല. അതിനുകാരണം അമ്പലങ്ങളിലെ കൂത്തമ്പലത്തിൽ വെച്ച് നടത്തുമ്പോൾ ഭ്രാന്തനും ബുദ്ധഭിക്ഷുവും രംഗത്ത് വരാൻ സാധിക്കില്ല എന്നതാണ്.

എന്തായാലും, തികച്ചും ഹാസ്യാമായ ഒരു കഥയെ അതിലെ ഹാസ്യത്തിനെ മാറ്റി ഭക്തിരസപ്രധാനമാക്കി മാറ്റി എന്നതാണ് ഇത്തരം ഒരു അവതരണരീതികൊണ്ട് സാധിച്ചത്. എന്നാലല്ലെ അമ്പലങ്ങളിലെ കൂത്തമ്പലത്തിൽ വെച്ച് നടത്താൻ പറ്റൂ.

Mattavilasa Prahasana Text, English Translation with Introduction By N. P Unni
ISBN: 9788170814016 Published by Nag Publishers, 1998


</doc>
<doc id="170483" url="https://ml.wikipedia.org/wiki?curid=170483" title="വെളുത്ത ആവോലി">
വെളുത്ത ആവോലി

പശ്ചിമേഷ്യ, തെക്കേ ഏഷ്യ, തെക്കുകിഴക്ക് ഏഷ്യ എന്നിവിടങ്ങളിൽ കാണപ്പെടുന്ന ഒരു മത്സ്യമാണ് വെളുത്ത ആവോലി. ഇവയ്ക്ക് പരന്ന ശരീരവും, രണ്ടായിപിളർന്ന വാലും ചിറകുമാണുള്ളത്.




</doc>
<doc id="170485" url="https://ml.wikipedia.org/wiki?curid=170485" title="നെയ്മീൻ">
നെയ്മീൻ

ഇന്ത്യൻ മഹാസമുദ്രത്തിൽ കണ്ടുവരുന്ന ഒരു കടൽമത്സ്യമാണ് നെയ്മീൻ (Indo-Pacific king mackerel). . ശരാശരി 55 സെന്റിമീറ്റർ നീളം വരുന്ന നെയ്മീൻ പരമാവധി 76 സെന്റിമീറ്റർ വരെ വളരുന്നു. കേരളത്തിലെ മത്സ്യവിപണിയിൽ വളരെ ആവശ്യക്കാരുള്ള ഒരു മത്സ്യമാണിത്. അർക്ക, ഐക്കോറ , വരിമീൻ തുടങ്ങിയ പേരുകളിലും ഈ മത്സ്യം അറിയപ്പെടുന്നു.


</doc>
<doc id="170493" url="https://ml.wikipedia.org/wiki?curid=170493" title="ലിസ്റ്റിൻ സ്റ്റീഫൻ">
ലിസ്റ്റിൻ സ്റ്റീഫൻ

ഒരു മലയാളചലച്ചിത്രനിർമ്മാതാവാണ് ലിസ്റ്റിൻ സ്റ്റീഫൻ. ട്രാഫിക് എന്ന ചിത്രമാണ് ഇദ്ദേഹം ആദ്യമായി നിർമ്മിച്ചത്. തുടർന്നു പുറത്തിറങ്ങിയ ചാപ്പാ കുരിശിന്റെയും നിർമ്മാതാവ് ഇദ്ദേഹമാണ്. കോട്ടയം ജില്ലയിലെ പാലാ സ്വദേശിയായ ലിസ്റ്റിൻ തന്റെ 24-ആം വയസ്സിലാണ് ട്രാഫിക് എന്ന ചിത്രത്തിന്റെ നിർമ്മാതാവായത്. ഇദ്ദേഹം നിർമ്മിച്ച ഈ രണ്ടു ചിത്രങ്ങളും 2011-ലെ ഗോവ അന്താരാഷ്ട്ര ചലച്ചിത്രോത്സവത്തിലെ ഇന്ത്യൻ പനോരമ വിഭാഗത്തിൽ പ്രദർശിപ്പിക്കപ്പെട്ടു. റിയൽ എസ്റ്റേറ്റ് ബിസിനസ് രംഗത്ത് പ്രവർത്തിച്ചിരുന്ന ലിസ്റ്റിൻ ഈ മേഖലയിൽ നിന്നും നേടിയ ലാഭത്തിൽ നിന്നുമാണ് ചലച്ചിത്രനിർമ്മാതാവായത്.



</doc>
<doc id="170501" url="https://ml.wikipedia.org/wiki?curid=170501" title="കരണം (ജ്യോതിഷം)">
കരണം (ജ്യോതിഷം)

പഞ്ചാംഗഗണിതത്തിൽ കാലമാത്രകൾ അളക്കുവാനും കാലബിന്ദുക്കളെ കണക്കുകൂട്ടി നിശ്ചയിക്കുവാനും വേണ്ടി പല രീതിയിലുമുള്ള വിഭജനങ്ങൾ നടത്തിയിട്ടുണ്ടു്. 

ഇത്തരത്തിലുള്ള ഒരു വിഭജനക്രമം അനുസരിച്ചു് തിഥി, ആഴ്ഛ, നക്ഷത്രം, കരണം, നിത്യയോഗം എന്നിങ്ങനെ കാലത്തെ ആറു നിർദ്ദേശാങ്കങ്ങളായി വിഭജിച്ചിരിക്കുന്നു. ഇവ ഓരോന്നും സ്വതന്ത്രചരമായതുകൊണ്ടു് ഇവയിലോരോന്നും സമജോടികളായി വരുന്ന രണ്ടു മുഹൂർത്തങ്ങൾ (instant of time) തമ്മിൽ നീണ്ട ഒരു കാലയളവുണ്ടായിരിക്കും. മറ്റൊരു വിധത്തിൽ പറഞ്ഞാൽ ആയിരക്കണക്കിനു വർഷങ്ങളോളം ഉപയോഗിക്കാവുന്ന ഒരു കാലഗണനാരീതിയ്ക്കു് ഇത്തരം നിർദ്ദേശാങ്കങ്ങൾ സൌകര്യമൊരുക്കുന്നു.

ഭാരതീയപഞ്ചാംഗഗണിതത്തിൽ ഒരു തിഥിയുടെ പകുതിയാണു് കരണം. രണ്ടു വിധത്തിലുള്ള കരണങ്ങൾ ഉണ്ടു്. സ്ഥിരകരണവും ചരകരണവും. 

സൂര്യനും ചന്ദ്രനും തമ്മിലുള്ള കോണീയ അകലത്തിന്റെ ഏകകം ആണു് തിഥി. (ശരാശരി 12 ഡിഗ്രി). അതുകൊണ്ടു് ഒരു സ്ഥിരകരണം സൂര്യചന്ദ്രന്മാർക്കിടയിലുള്ള കോണീയ അകലത്തിന്റെ ആറു ഡിഗ്രി ആണെന്നു പറയാം. പക്ഷേ, ഭ്രമണപഥങ്ങളിലും ഭ്രമണപ്രവേഗങ്ങളിലുമുള്ള ചരസ്വഭാവം മൂലം ഇവ എപ്പോഴും സ്ഥിരമൂല്യമുള്ളതാവണമെന്നില്ല. അതുകൊണ്ട് ആറു ഡിഗ്രിയിൽ നിന്നും കുറഞ്ഞോ കൂടിയോ നേരിയ വ്യത്യാസങ്ങളോടെ ചരകരണങ്ങളും കൂടി കണക്കിലെടുക്കുന്നു.

ഒരു പ്രാവശ്യം വീതം നാലു സ്ഥിരകരണങ്ങളും എട്ടുപ്രാവശ്യം വീതം ഏഴു ചരകരണങ്ങളും ചേർന്നതാണു് ഒരു ചാന്ദ്രമാസം.
ഇപ്രകാരം ആകെ ഒരു ചാന്ദ്രമാസത്തിൽ കരണചക്രം ഒരു പൂർണ്ണവൃത്തം [(1 x 4 + 8 x 7)*6 = 360 ഡിഗ്രി] സൃഷ്ടിക്കുന്നു.
വിവിധതരത്തിലുള്ള നിർദ്ദേശാങ്കങ്ങൾ ഓർത്തുവെക്കാൻ എളുപ്പത്തിനു് അവയ്ക്കു് പ്രത്യേകവർഗ്ഗനാമങ്ങൾ നൽകുന്ന പതിവു് ഭാരതീയജ്യോതിഷത്തിൽ ഉണ്ടായിരുന്നു. 

അതനുസരിച്ചു് കേരളത്തിൽ കരണങ്ങൾക്കു് കൊടുത്തിട്ടുള്ള പേരുകൾ മിക്കവാറും മൃഗങ്ങളുടേതാണു്.
പതിനൊന്നു കരണങ്ങൾക്കു കേരളത്തിലെ രീതിയനുസരിച്ച് കൊടുത്തിട്ടുള്ള പേരുകൾ:

എന്നാൽ 
കിംസ്തുഘ്നൻ, ശകുനി, ചതുഷ്പദൻ, നാഗവൻ എന്നീ നാലു സ്ഥിരകരണങ്ങളും ഭാവം, ബാലവം, കൌലവം, തൈതൂല്യം, ഗരജം, വാണിജ, വിഷ്ടി(ഭദ്ര) എന്നിങ്ങനെ ഏഴു ചരകരണങ്ങളും ആണു് പൊതുവേ ഭാരതീയമായി നാമകരണം ചെയ്യപ്പെട്ടിട്ടുള്ളതു്. ( verify & add ref here)

ഇവയിൽ കിംസ്തുഘ്നൻ എപ്പോഴും ശുക്ലപക്ഷത്തിലെ ആദ്യതിഥിയുടെ ആദ്യാർദ്ധമാണു്. അതു` എപ്പോഴും സ്ഥിരമായിരിക്കും. ത്തൂടർന്നുള്ള ഏഴു കരണങ്ങൾ ചരങ്ങളായിരിക്കും. അവ മൊത്തം ഏഴു പ്രാവശ്യം ആവർത്തിച്ചുകൊണ്ടിരിക്കും. ബാക്കിയുള്ള മൂന്നു സ്ഥിരചരണങ്ങളോടെ മൊത്തം 60 കരണങ്ങൾ (6 x 60 = 360) ഒരു കരണചക്രം പൂർത്തിയാക്കുന്നു.


</doc>
<doc id="170502" url="https://ml.wikipedia.org/wiki?curid=170502" title="ലൗഡ്സ്പീക്കർ">
ലൗഡ്സ്പീക്കർ

ജയരാജ് രചനയും,നിർമ്മാണവും സംവിധാനവും നിർവ്വഹിച്ച് 2009-ൽ പുറത്തിറങ്ങിയ ഒരു മലയാളചലച്ചിത്രമാണ് ലൗഡ്സ്പീക്കർ. മമ്മൂട്ടി, ശശികുമാർ, ഗ്രേസി സിങ്, ജഗതി ശ്രീകുമാർ, കൊച്ചിൻ ഹനീഫ, സലിം കുമാർ, കെ.പി.എ.സി. ലളിത എന്നിവരാണ് ഈ ചിത്രത്തിലെ പ്രധാന വേഷങ്ങൾ കൈകാര്യം ചെയ്തിരിക്കുന്നത്.



</doc>
<doc id="170508" url="https://ml.wikipedia.org/wiki?curid=170508" title="അവശത">
അവശത

ശാരീരികാമോ, ബുദ്ധിപരമോ, മാനസികാമോ, വിവേകപരമോ, വികാരപരമോ, വികാസപരമോ ആയ 
കാര്യങ്ങളുടെ ഒറ്റക്കോ കൂട്ടായോ ഉള്ള പോരായ്മയാണ് അവശത (Disability).

ശാരീരിക ബുദ്ധിമുട്ടുകൾ, പ്രവർത്തന പോരായ്മകൾ, പങ്കാളിത്തത്തിനുള്ള തടസ്സങ്ങൾ എന്നിവയക്കെല്ലാം കൂടി പൊതുവേ അവശത എന്ന് പറയാം. ശരീര ഘടനയിലോ പ്രവർത്തനത്തിലോ ഉള്ള പ്രശ്നങ്ങൾ, വ്യക്തിക്ക് നിർവഹിക്കാൻ പറ്റാത്ത പ്രവർത്തന ആവശ്യങ്ങൾ, പ്രവർത്തന തടസ്സങ്ങൾ, എന്നിവ പോലെ വ്യക്തിക്ക് ജീവത സന്ദർഭങ്ങളിൽ ഉണ്ടാകുന്ന പങ്കാളിത്തത്തിനുള്ള തടസ്സങ്ങൾ എല്ലാം തന്നെ ഇതിൽപ്പെടും. അവശത എന്നത് ഒരു വ്യക്തിയുടെ ശരീരവും, ഗുണവിശേഷങ്ങളും, അവൻ ജീവിക്കുന്ന സമൂഹത്തിൽ പ്രതിഫലിക്കുന്ന സമ്മിശ്ര പ്രതിഭാസമാണ്. --ലോകാരോഗ്യ സംഘടന.

ലോകജനസംഖ്യയുടെ 15%, അതായത് ഒരു ബില്യൺ ആൾക്കാർക്ക് ഏതെങ്കിലും തരത്തിലുള്ള അവശത ഉണ്ട്.
ഇതിൽ, 110 മുതൽ 190 മില്യൺ ആൾക്കാർ കാര്യമായ അവശത അനുഭവിക്കുന്നവരാണ്. പ്രായമായവരുടെ എണ്ണം കൂടുന്നതിനാലും, സ്ഥായി രോഗങ്ങളുടെ വർധനയാലും അവശതയുടെ നിരക്ക് മേലേക്കാണ്. അവർക്ക് ആരോഗ്യ സേവനങ്ങൾ വേണ്ടത്ര ലഭ്യമാകുന്നതുമില്ല.



</doc>
<doc id="170511" url="https://ml.wikipedia.org/wiki?curid=170511" title="വചനം (ചലച്ചിത്രം)">
വചനം (ചലച്ചിത്രം)

ലെനിൻ രാജേന്ദ്രന്റെ സംവിധാന നിർവഹണത്തിൽ 1989 ൽ പുറത്തിറങ്ങിയ ഒരു മലയാളചലച്ചിത്രമാണ് വചനം. സുരേഷ് ഗോപി, ജയറാം, സിതാര, ചാരുഹാസൻ എന്നിവർ പ്രധാന കഥാപാത്രങ്ങളായി വേഷമിടുന്നു.

മഴയുള്ള ഒരു രാത്രിയിൽ രവി (സുരേഷ് ഗോപി) ഒരു കൂട്ടം ആളുകളാൽ ആക്രമിക്കപ്പെടുന്ന രംഗത്തോടെയാണ് ചിത്രത്തിന്റെ ആരംഭം. ആക്രമിക്കപ്പെട്ട് ബോധരഹിതനായി നിരത്തിൽ കിടക്കുന്ന രവിയെ സുഹൃത്ത് ഗോപൻ (ജയറാം) കാണുകയും അദ്ദേഹം ഈ വിവരം പോലീസിൽ അറിയിക്കുകയുമാണ്. പിന്നീട് രവിയെ കാണാനില്ലെന്ന വിവരവുമായാണ് ഗോപൻ വരുന്നത്.
രവിയെ പിന്തുടർന്ന് ഗോപൻ ശാന്തിഗിരി ആശ്രമത്തിൽ ഗവേഷണത്തിനായി എത്തുന്ന സീനോടെ കഥ കുറച്ചു മാസങ്ങൾ പുറകോട്ടു (ഫ്ലാഷ് ബാക്ക്) പോകുന്നു. വിദേശികളുടെ സാമ്പത്തിക സഹായത്താൽ നടത്തപ്പെടുന്ന ആശ്രമത്തിന്റെ മേധാവി വിഷ്ണുജിയാണ് (ചാരുഹാസൻ). രവി വിഷ്ണുജിയെ വല്ലാതെ ആരാധനയോടെ കാണുമ്പോൾ ഗോപൻ വിഷ്ണുജിയിൽ ഒരു വിശ്വാസവഞ്ചകന്റെ മുഖമാണ് ദർശിക്കുന്നത്.

വിഷ്ണുജിയുടെ പ്രൈവറ്റ് സെക്രട്ടറിയായ മായ (സിതാര)യെ രവിയും ഗോപനും പരിചയപ്പെടുകയും രവിയും മായയും പരസ്പരം അടുക്കുകയും ചെയ്യുന്നു. ഇരുവരും തമ്മിലുള്ള സ്നേഹം പരസ്പരം വെളിപ്പെടുത്താൻ ഗോപൻ ഇരുവരേയും സഹായിക്കുന്നു. ശാന്തിഗിരി സന്ദർശിക്കുന്ന മറ്റൊരു ആത്മീയ നേതാവാണ് ആര്യാശ്രമത്തിലെ ആര്യാദേവി (ശ്രീവിദ്യ). രവി ഇവരുടെ വളർത്തുമകനാണെന്ന് വെളിപ്പെടുന്നു. വിഷ്ണുജിയുമായി ബന്ധമുള്ള ആര്യാദേവി, ആശ്രമം തുടങ്ങുന്നതിനായി വിദേശികളിൽ നിന്ന് പണം ലഭിക്കാൻ തന്നെ കൂട്ടികൊടുപ്പുകാരിയാക്കി എന്നും വിഷ്ണുജിയെ കുറിച്ച് ആരോപിക്കുന്നു. രവിയോട് തന്റെ ആശ്രമത്തിലേക്ക് വരാൻ ആര്യദേവി ആവശ്യപ്പെടുന്നുണ്ടെങ്കിലും രവി അതിനു വിസമ്മതിക്കുന്നു.

കഥ വീണ്ടും വർത്തമാനകാലത്തിലേക്ക് വരുന്നു. രവിയെ കണ്ടെത്തണമെന്നാവശ്യപ്പെട്ട് വിഷ്ണുജി ആശ്രമത്തിന്റെ മുൻപിൽ നിരാഹാരം അനുഷ്ഠിക്കുന്നു. ഇതിനിടയിൽ രവിയെ പലരും പലയിടത്തും കണ്ടെത്തിയതായി വ്യാജ വിവരങ്ങൾ പോലീസിനു ലഭിക്കുന്നു. രവിയെ കാണാതായ കേസ് അന്വേഷിക്കുന്ന പോലീസ് സൂപ്രണ്ട് (തിലകൻ) നിരവധി അന്വേഷണങ്ങൾക്കും കണ്ടെത്തലുകൾക്കും ശേഷം, രവിയുടെ കൊലപാതകിയെ തിരിച്ചറിയുന്നു. ആശ്രമത്തിൽ നടക്കുന്ന വേശ്യാവൃത്തി ഉൾപ്പെടെയുള്ള പല അശാസ്യമല്ലാത്ത കാര്യങ്ങളും രവി അറിഞ്ഞിട്ടുണ്ടായിരുന്നു എന്നും അതു നിയമത്തിനു മുന്നിൽ കൊണ്ടുവരുമെന്ന് രവി വിഷ്ണുജിയെ ഭീഷണിപ്പെടുത്തിയിരുന്നതായും പോലീസ് ഓഫീസർ മനസ്സിലാക്കുന്നു. കുടാതെ രവിയെ കൊലപ്പെടുത്തിയ വിവരം മായയുടെ അഛനോട് വിഷ്ണിജി പറയുന്നത് ഒളിഞ്ഞിരുന്ന് മായകേട്ടിരുന്നു എന്ന് മായ സമ്മതിക്കുന്നു. ഈ സന്ദർഭത്തിൽ വിഷ്ണുജി അറസ്റ്റു ചെയ്യപ്പെടുന്നു. പക്ഷേ അദ്ദേഹത്തിന്റെ വക്കീൽ (നെടുമുടി വേണു) കോടതിയിൽ, രവി ജീവിച്ചിരിക്കുന്നതായും അദ്ദേഹം എവിടെയോ ഒളിവിലാണെന്നും രവിയുടെ സുഹൃത്ത് ഗോപൻ ഒരു മാനസിക രോഗിയായതിനാൽ അദ്ദേഹം പറയുന്നത് വിശ്വസിക്കാനാകില്ല എന്നും കോടതിയിൽ വാദിച്ചു സമർഥിക്കുകയും കോടതി വിഷ്ണുജിയെ വെറുതെ വിടുകയും ചെയ്യുന്നു. വെറുതെ വിട്ട വിഷ്ണുജിക്ക് അനുയായികൾ വീരോചിത വരവേൽപ്പ് നൽകുന്നു.

നീതിന്യായ സംവിധാനത്തോട് അതൃപ്തി തോന്നിയ ഗോപൻ ഒരു പദ്ധതി തയ്യാറാക്കി വിഷ്ണുജിയെ വധിക്കുന്നു. പക്ഷെ വിഷ്ണുജിയെ വധിച്ചത് രവിയാണെന്നുള്ള വ്യാജ തെളിവുണ്ടാക്കുന്നു അദ്ദേഹം. മാനസിക രോഗിയായതിനാലും മതിയായ തെളിവില്ലാത്തതിനാലും ഗോപനെ കോടതി വെറുതെവിടുകയും രവിയെ കണ്ടെത്താൻ പോലീസിനോട് ആവശ്യപ്പെട്ടുകൊണ്ട് ഉത്തരവിടുകയും ചെയുന്നു.

ഒ.എൻ.വി. കുറുപ്പ് രചിച്ച ഒരു ഗാനവും 3 പരമ്പരാഗത ഗാനങ്ങളുമാണ് ചിത്രത്തിലുള്ളത്. മോഹൻ സിത്താര സംഗീതം നൽകിയിരിക്കുന്നു. 


</doc>
<doc id="170513" url="https://ml.wikipedia.org/wiki?curid=170513" title="ജൂസിയ ഒലിഗന്ത">
ജൂസിയ ഒലിഗന്ത

ജൂസിയ ഒലിഗന്ത Joosia oligantha - റുബിയേസീ സസ്യകുടുംബത്തിലെ ഒരു വിഭാഗം സസ്യജാലം. ഇക്വഡോറിലാണ് ഇവ കൂടുതലായും പതിവായും കണ്ടുവരുന്നത്. 



</doc>
<doc id="170514" url="https://ml.wikipedia.org/wiki?curid=170514" title="ജൂസിയ ഒബ്റ്റൂസ">
ജൂസിയ ഒബ്റ്റൂസ

ജൂസിയ ഒബ്റ്റുസ - Joosia obtusa - റുബിയേസീ സസ്യകുടുംബത്തിലെ ഒരു വിഭാഗം സസ്യജാലം. ഇക്വഡോറിലാണ് ഇവ കൂടുതലായും പതിവായും കണ്ടുവരുന്നത്. 



</doc>
<doc id="170515" url="https://ml.wikipedia.org/wiki?curid=170515" title="ജൂസിയ മാക്രോകാലിക്സ്">
ജൂസിയ മാക്രോകാലിക്സ്

ജൂസിയ മാക്രോകാലിക്സ് - Joosia macrocalyx - റുബിയേസീ സസ്യകുടുംബത്തിലെ ഒരു വിഭാഗം സസ്യജാലം. ഇക്വഡോറിലാണ് ഇവ കൂടുതലായും പതിവായും കണ്ടുവരുന്നത്. 



</doc>
<doc id="170516" url="https://ml.wikipedia.org/wiki?curid=170516" title="ജൂസിയ സ്റ്റാന്ഡ്‌ലീന">
ജൂസിയ സ്റ്റാന്ഡ്‌ലീന

ജൂസിയ സ്റ്റാന്ഡ്‌ലീന - Joosia standleyana റുബിയേസീ സസ്യകുടുംബത്തിലെ ഒരു വിഭാഗം സസ്യജാലം. ഇക്വഡോറിലാണ് ഇവ കൂടുതലായും പതിവായും കണ്ടുവരുന്നത്. 



</doc>
<doc id="170517" url="https://ml.wikipedia.org/wiki?curid=170517" title="ജൂസിയ ലോങ്കിസ്പല">
ജൂസിയ ലോങ്കിസ്പല

ജൂസിയ ലോങ്കിസ്പല - Joosia longisepala റുബിയേസീ സസ്യകുടുംബത്തിലെ ഒരു വിഭാഗം സസ്യജാലം. ഇക്വഡോറിലാണ് ഇവ കൂടുതലായും പതിവായും കണ്ടുവരുന്നത്. 



</doc>
<doc id="170518" url="https://ml.wikipedia.org/wiki?curid=170518" title="ജൂസിയ അക്വറ്റോറിയ">
ജൂസിയ അക്വറ്റോറിയ

ജൂസിയ അക്വറ്റോറിയ - Joosia aequatoria റുബിയേസീ സസ്യകുടുംബത്തിലെ ഒരു വിഭാഗം സസ്യജാലം. ഇക്വഡോറിലാണ് ഇവ കൂടുതലായും പതിവായും കണ്ടുവരുന്നത്. 



</doc>
<doc id="170529" url="https://ml.wikipedia.org/wiki?curid=170529" title="തെങ്ങിന്റെ ചങ്ങാതിക്കൂട്ടം">
തെങ്ങിന്റെ ചങ്ങാതിക്കൂട്ടം

നാളികേര വികസന ബോർഡിന്റെ മേൽനോട്ടത്തിൽ രൂപീകരിച്ചിട്ടുള്ള തെങ്ങുകയറ്റക്കാരുടെ കൂട്ടായ്മയാണ് തെങ്ങിന്റെ ചങ്ങാതിക്കൂട്ടം (Friends of Coconut Tree). യന്ത്രമുപയോഗിച്ചുള്ള തെങ്ങുകയറ്റം പരിശീലിപ്പിക്കുക എന്ന ലക്ഷ്യത്തോടെ നടക്കുന്ന ഈ പരിശീലന പരിപാടി കേരളത്തിന്റെ 12 ജില്ലകളിലായാണ് നടക്കുന്നത് . 

പരമ്പരാഗത തെങ്ങുകയറ്റതൊഴിലാളികൾ വൻതോതിൽ രംഗം വിട്ടതോടെയുണ്ടായ പ്രതിസന്ധിക്ക് പരിഹാരമെന്ന നിലയ്ക്കാണ്, നാളികേര വികസനബോർഡ് ചങ്ങാതിക്കൂട്ടത്തിന് രൂപംനൽകിയിരിക്കുന്നത്. തെങ്ങുകയറാൻ സന്നദ്ധരായ യുവതീയുവാക്കൾക്ക് പരിശീലനം നൽകി തൊഴിലിന് സജ്ജമാക്കുകയാണ് ഈ പ്രോഗ്രാം വഴി ചെയ്യുന്നു. സംസ്ഥാനത്തൊട്ടാകെ 5000 തെങ്ങുകയറ്റ തൊഴിലാളികളെ പരിശീലിപ്പിച്ച് രംഗത്തിറക്കുകയാണ് ബോർഡിന്റെ ലക്ഷ്യം. 18 മുതൽ 40 വരെ പ്രായമുള്ളവർക്കാണ് പരിശീലനം. പരിശീലനത്തിന് ആൺപെൺ ഭേദമില്ല. പരിശീലനം കഴിഞ്ഞവരുടെ വിവരങ്ങൾ ജില്ല തിരിച്ച് നാളികേരവികസന ബോർഡിന്റെ വെബ്സൈറ്റിൽ പ്രസിദ്ധികരിച്ചിരിക്കുന്നതിനാൽ ആവശ്യക്കാർക്ക് എളുപ്പം വിദഗ്ദ്ധതൊഴിലാളികളെ കണ്ടെത്താനാവുന്നുണ്ട്.

തെങ്ങുകയറ്റ പരിശീലനത്തിന് കൃത്യമായ പാഠക്രമം തയ്യാറാക്കിയിട്ടുണ്ട്. ഭക്ഷണവും താമസവും സൗജന്യം. ഏഴുദിവസമാണ് പരിശീലനം. 900രൂപ പരിശീലനവേളയിൽ സ്റ്റൈപ്പൻഡ്. ഒരുലക്ഷം രൂപയുടെ ഇൻഷുറൻസ് പരിരക്ഷയും പരിശീലനാർഥികൾക്ക് ഉണ്ട്. പരിശീലനം വിജയകരമായി പൂർത്തീകരിച്ചാൽ തെങ്ങുകയറ്റത്തിൽ വൈദഗ്ദ്ധ്യം രേഖപ്പെടുത്തിയ പ്രമാണപത്രവും സൗജന്യമായി തെങ്ങുകയറ്റയന്ത്രവും ലഭിക്കും.
തെങ്ങുകയറ്റയന്ത്രത്തിന്റെ പ്രവർത്തനരീതി, തെങ്ങ് ഉപയോഗിച്ച് പരിശീലനം, തെങ്ങിനെ അടുത്തറിയൽ, തെങ്ങുകൃഷി- മണ്ണ്, കാലാവസ്ഥ, പരിചരണം, ജൈവാവശിഷ്ടങ്ങളുടെ പുനഃചംക്രമണം, ഇടവിളകൾ, ജലസേചനം, വിളവെടുപ്പ്, തെങ്ങിലെ കീടങ്ങളുടെ നിയന്ത്രണം, തെങ്ങിന്റെ മണ്ട വൃത്തിയാക്കൽ, മണ്ഡരിലക്ഷണങ്ങൾ, വളപ്രയോഗരീതി, വിത്തുതേങ്ങ ശേഖരിക്കൽ, വിവിധ പ്രായത്തിലുള്ള നാളികേരത്തെ തിരിച്ചറിയാനുള്ള രീതികളും പരിശീലനത്തിന്റെ ഭാഗമാണ്. സമാപനത്തിൽ തെങ്ങുകയറ്റ മത്സരവും പരിശീലന പരിപാടിയുടെ ഭാഗമായുണ്ട്.


</doc>
<doc id="170539" url="https://ml.wikipedia.org/wiki?curid=170539" title="ത്രിപുരനേനി ഗോപിചന്ദ്">
ത്രിപുരനേനി ഗോപിചന്ദ്

ഒരു തെലുഗു ചെറുകഥാകൃത്ത്, നോവലിസ്റ്റ്, എഡിറ്റർ , പ്രബന്ധകാരൻ , നാടകകൃത്ത്, സിനിമാ സംവിധായകൻ എന്നീ നിലകളില് പ്രവർത്തിച്ചിരുന്നയാളായിരുന്നു ത്രിപുരനേനി ഗോപിചന്ദ് (8 സെപ്റ്റംബര് 1910 – 2 നവമ്പര് 1962) .

ഗോപിചന്ദിന്റെ എഴുത്ത് മാനുഷികമൂല്യങ്ങൾക്കും ആശയങ്ങള്ക്കും പ്രാധാന്യം കൽപ്പിക്കുന്നു. കൂടാതെ ഭൌതികവാദം, യുക്തിവാദം, അസ്തിത്വവാദം, യാഥാര്ഥ്യവാദം, മാനുഷികവാദം എന്നീ ആശയങ്ങളും എഴുത്തില് ഉപയോഗിച്ചിരുന്നു. അദ്ദേഹത്തിന്റെ രണ്ടാമത്തെ നോവല് അയോഗ്യന്റെ ജീവിതയാത്ര’ (അസമര്ധുനി ജീവിതയാത്ര) പ്രശസ്തമായിരുന്നു. ഇത് തെലുഗിലെ ആദ്യത്തെ സൈക്കലോജിക്കല് നോവല് ആയി അറിയപ്പെടുന്നു. ഗോപിചന്ദിന്റെ ‘പണ്ഠിത പരമേശ്രവ ശാസ്ത്രി വീലുനാമ’ എന്ന കൃതി 1963 ലെ സാഹിത്യ അക്കാദമി പുരസ്ക്കാരം നേടി. തെലുഗിലെ ഈ പുരസ്ക്കാരം നേടുന്ന് ആദ്യത്തെ കൃതി ആയിരുന്നു അത്.

ഗോപിചന്ദിന്റെ പിതാവ്, ത്രിപുരനേനി രാമസ്വാമി ഒരു സാമൂഹിക പരിവർത്തകനായിരുന്നു.



</doc>
<doc id="170547" url="https://ml.wikipedia.org/wiki?curid=170547" title="ആഞ്ചിയോസ്പേം ഫൈലോളജി ഗ്രൂപ്പ് സിസ്റ്റം II">
ആഞ്ചിയോസ്പേം ഫൈലോളജി ഗ്രൂപ്പ് സിസ്റ്റം II

ആഞ്ചിയോസ്പേം ഫൈലോളജി ഗ്രൂപ്പ് സിസ്റ്റം II - സസ്യങ്ങളെ വർഗ്ഗീകരിക്കുന്നതിലെ രണ്ടാമത് ഗ്രൂപ്പ് സിസ്റ്റം. ഇപ്പോൾ നിലവിലില്ലാത്തത്, പുതിയത്, മോളിക്കുലർ അടിസ്ഥാനമാക്കിയത് എന്നിങ്ങനെയാണ് 2003 ഏപ്രിലിൽ പുറത്തിറക്കിയ വർഗ്ഗീകരണധർമ്മം. 1998ലാണ് ആദ്യ വർഗ്ഗീകരണം പുറത്തിറക്കിയത്. പിന്നീട് എ.പി.ജി സിസ്റ്റം III 2009ൽ പുറത്തിറക്കി.


</doc>
<doc id="170549" url="https://ml.wikipedia.org/wiki?curid=170549" title="ആസ്റ്റെറൈഡ്സ്">
ആസ്റ്റെറൈഡ്സ്

ആഞ്ചിയോസ്പേം ഫൈലോളജി ഗ്രൂപ്പ് സിസ്റ്റം II അടിസ്ഥാനമാക്കി നടത്തിയ പുഷ്പിക്കുന്ന സസ്യങ്ങളിലെ വർഗ്ഗീകരണമാണ് ആസ്റ്ററൈഡ്സ്. 



</doc>
<doc id="170551" url="https://ml.wikipedia.org/wiki?curid=170551" title="യൂഡികോട്സ്">
യൂഡികോട്സ്

1991ൽ ഡോയിൽ ആന്റ് ഹോട്ടൻ അവതരിപ്പിച്ച ഒരു സസ്യശാസ്ത്ര നിബന്ധനയാണ് യൂഡികോട്സ് .

മൂന്നു വിഭാഗങ്ങളായി തിരിക്കുന്നു: 

കോർ യൂഡികോട്സിൽ വലിയ ഗ്രൂപ്പ് റോസിഡ്സും ("rosids" (core group with the prefix "eu−")) ആസ്റ്റെറൈഡ്സും ("asterids" (core group with the prefix "eu−")) ഉൾപ്പെടുന്നു. 

കൂടുതൽ വിവരങ്ങൾ താഴെ പറയുന്നു. ഒരോ ക്ലെയിഡിലും ക്രമരഹിതമായ കുടുംബങ്ങളും വർഗ്ഗങ്ങളും ഉൾപ്പെടുന്നുണ്ട്. എന്നാൽ ക്രമം തെറ്റിയ പ്രധാന കുടുംബങ്ങളും വർഗ്ഗങ്ങളും ഇതിൽ ഉൾപ്പെടുന്നില്ല. 



</doc>
<doc id="170561" url="https://ml.wikipedia.org/wiki?curid=170561" title="ബാർകോഡ് പ്രിന്റർ">
ബാർകോഡ് പ്രിന്റർ

വസ്‌തുക്കളിൽ ഒട്ടിക്കുന്ന ബാർകോഡ് ഉണ്ടാകാൻ ഉപയോഗിക്കുന്ന പ്രിന്റർ ആണ് ബാർക്കോഡ് പ്രിന്റർ. ഇത് ഒരു കമ്പ്യൂട്ടർ പെരിഫറൽ ഉപകരണമാണ്. വ്യാപാര സ്ഥാപനങ്ങളിലും മറ്റും ഇത് വ്യാപകമായി ഉപയോഗിക്കുന്നുണ്ട്. 


</doc>
<doc id="170568" url="https://ml.wikipedia.org/wiki?curid=170568" title="ഇക്സോറ അൽബേഴ്സി">
ഇക്സോറ അൽബേഴ്സി

ഇക്സോറ അൽബേഴ്സി - Ixora albersii പുഷ്പിക്കുന്ന സസ്യങ്ങളിലെ ഒരു വർഗ്ഗം. ഇത് റുബിയേസീ കുടുംബത്തിൽ ഉൾപ്പെടുന്നു. റ്റാൻസാനിയായിലെ ഉസമ്പറ പർവ്വതമേഖലയിൽ ഇവ സർവ്വസാധാരണമായി കാണപ്പെടുന്നു. 




</doc>
<doc id="170573" url="https://ml.wikipedia.org/wiki?curid=170573" title="ഇക്സോറ ബ്രെവിപെദുൻകുളാത">
ഇക്സോറ ബ്രെവിപെദുൻകുളാത

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ ബ്രെവിപെദുൻകുളാത - Ixora brevipedunculata. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ ടുബായ് ദ്വീപിൽ ഇവ സർവ്വസാധാരണമായി കാണപ്പെടുന്നു. 




</doc>
<doc id="170574" url="https://ml.wikipedia.org/wiki?curid=170574" title="ഇക്സോറ കാലിസിന">
ഇക്സോറ കാലിസിന

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ കാലിസിന - Ixora calycina.
ഇത് റുബിയേസീ കുടുംബത്തിൽ ഉൾപ്പെടുന്നു. തെക്കേ ഇന്ത്യയിലും ശ്രീലങ്കയിലും ഇവ സർവ്വസാധാരണമായി കാണപ്പെടുന്നു. 




</doc>
<doc id="170576" url="https://ml.wikipedia.org/wiki?curid=170576" title="ഇക്സോറ യോസ്മിയ">
ഇക്സോറ യോസ്മിയ

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ യോസ്മിയ - Ixora euosmia. ഇത് റുബിയേസീ കുടുംബത്തിൽ ഉൾപ്പെടുന്നു. സൗത്ത് നൈജീരിയയിലും തെക്കുകിഴക്ക് കാമറൂണിലും ഇവ സർവ്വസാധാരണമായി കാണപ്പെടുന്നു. 



</doc>
<doc id="170578" url="https://ml.wikipedia.org/wiki?curid=170578" title="ഐ.പി. വിലാസം വി6">
ഐ.പി. വിലാസം വി6

ടി.സി.പി/ഐ.പി ശ്രേണിയിലെ നൂതനവും വിപുലവും സങ്കീർണ്ണവും ആയ ഒരു അഡ്രസിങ് രീതി ആണ് IPv6. അഡ്രസിങ് രീതിയിലെ ഐ. പി. അഡ്രസ് വി4 ഇപ്പോഴും പ്രാബല്യത്തിൽ ഉണ്ടെങ്കിലും അതിന്റെ പോരായ്മകളും ദൗർബല്യങ്ങളും കണക്കിലെടുത്താണ് IPv6 രൂപകൽപ്പന ചെയ്തിരിക്കുന്നത്.

ഹെക്സാഡെസിമൽ സംഖ്യാ സമ്പ്രദായം ഉപയോഗിച്ചാണ് IPv6 പ്രതിനിധീകരിക്കുന്നത്. ഇതിൽ 0 മുതൽ 9 വരെയും A മുതൽ F വരെയും ഉള്ള അക്ഷരങ്ങൾ ആണ് ഉൾപ്പെടുന്നത്. ആകെ 128 ബിറ്റുകൾ ചേർന്നതാണ് IPv6. ഉദാഹരണം താഴെ കൊടുത്തിരിക്കുന്നു.

ഇവിടെ ഓരോ ഹെക്സാഡെസിമൽ അക്ഷരത്തിനും സമാനമായി 4 ബിറ്റ് ബൈനറി കോഡുകളുണ്ട്. FC00 എന്നതിനു 1111 1100 0000 0000 എന്നതാണ് FC00 യ്ക്ക് സമാനമായ ബൈനറി കോഡ്. അങ്ങനെ നോക്കുകയാണെങ്കിൽ ആകെ 128 ബിറ്റുകൾ കാണാം. FC00 എന്നത് ഒരു ക്വാർഡറ്റ് ആണ്. ആകെ 8 ക്വാർഡറ്റ്
ഉണ്ട്. ഒരോ ക്വാർഡറ്റ് നും സമാനമായി 16 ബിറ്റ് ബൈനറി ഉണ്ടാകും.അപ്പോൾ 16*8=128
ഒരു ഐ.പി. വിലാസം വി6 ലെ ആകെയുള്ള 128 ബിറ്റുകളിൽ ആദ്യതെ 64 ബിറ്റുകലെ പ്രീഫിക്സ് എന്നു പറയുന്നു. ഇത് ഉദ്ദേശിക്കുന്നത് ആ കമ്പ്യൂട്ടർ ഉൾപ്പെട്ടിരിക്കുന്ന നെറ്റ്വർക് ന്റെ വിലാസം ആണ്. അവസാനത്തെ 64 ബിറ്റുകളെ ഇൻട്ർഫേസ് ഐഡി എന്നു പറയുന്നു. ഇത് ആ നെറ്റ്വർക് ലെ ഒരു പ്രത്യേക കമ്പ്യൂട്ടർ ന്റെ ഐഡി യെ പ്രതിനിധാനം ചെയ്യുന്നു.

ഉദാഹരണമായി FC00:0123:0000:0000:0ACD:F73D:0000:00F5 എന്ന വിലാസം എങനെ എളുപ്പ രീതിയിലൂടെ രേഖപ്പെടുത്താം എന്ന് നോക്കാം.
അതിനായി രണ്ട് നിയമങ്ങൾ പറയുന്നുണ്ട്

ഒന്നാമത്തേത് പ്രകാരം ഒരോ ക്വാർഡറ്റ് ഉം തുടങ്ങുന്നത് 0 കൊണ്ടാണെങ്കിൽ ആ പൂജ്യങ്ങളെ ഒഴിവാക്കാം. ഇവിടെ രണ്ടാമതെ ക്വാർഡറ്റ് ആയ 0123 യെ 123 എന്ന് പ്രതിനിധാനം ചെയ്യാം. 0000 യെ 0 എന്നും 0ACD യെ ACD എന്നും 00F5 നെ F5 എന്നും പ്രതിനിധാനം ചെയ്യാം.അങ്ങനെ ആണെങ്കിൽ മുകളിൽ കൊടുത്തിട്ടുള്ള വിലാസം FC00:123:0:0:ACD:F73D:0:F5 എന്നാകും.

രണ്ടാമത്തത് പ്രകാരം തുടരെയുള്ള പൂജ്യങ്ങളെ മുഴുവനായി ഒഴിവാക്കാം. ഇവിടെ 0123 എന്ന ക്വാർഡറ്റ് കഴിഞ്ഞാൽ 0ACD വരെ തുടരെ പൂജ്യങ്ങൾ ആണ്.കൂടാതെ F73D എന്ന ക്വാർഡറ്റ് കഴിഞ്ഞാൽ 00F5 വരെയും തുടരെ പൂജ്യങ്ങൾ ആണ്.അങ്ങനെ തുടരെ ഉള്ള പൂജ്യങ്ങൾ രേഖപ്പെടുതാൻ "::" ഉപയോഗിക്കാം. പക്ഷേ ഒരു ഐ.പി. വിലാസം വി6 ൽ ഒരു തവണ മാത്രമേ :: എന്ന ചിഹ്ന്ം വരാൻ പാടുള്ളൂ. അത് പ്രകാരം 
FC00:123::ACD:F73D:0:F5 എന്നാകും

മറ്റൊരു ഐ.പി. വിലാസം FD00:0000:0000:0000:0000:0000:0012:00EF നെ എളുപ്പ രീതി യിൽ FD00::12:EF എന്ന് രേഖപ്പെടുത്താം.

ഒരു ഐ.പി. വിലാസം വി6 00::/8 എന്നാണ് തുടങ്ങുന്നതെങ്കിൽ അത് ഐ.പി. വിലാസം വി6 ലെ റിസേർവ്ഡ് അഡ്രസ്സ് വിഭാഗങ്ങളിൽ പെടുന്നു.
/8 എന്നത് ആദ്യത്തെ 8 ബിറ്റുകളെ സൂചിപ്പിക്കുന്നു. അതായത് ആദ്യത്തെ 8 ബിറ്റുകൾ യഥാക്രമം 0000 0000 എന്നാകും. ഈ വിഭാഗം അഡ്രസ്സ് 
IETF എന്ന സംഘടനയുടെ കീഴിൽ ഉള്ള പ്രത്യേക ആവശ്യങ്ങൾക്കു വേണ്ടി റിസേർവ്ഡ് ആണ്.

ഒരു ഐ.പി. വിലാസം വി6 FF::/8 എന്നാണ് തുടങ്ങുന്നതെങ്കിൽ അത് ഐ.പി. വിലാസം വി6 ലെ മൾട്ടികാസ്റ്റ് അഡ്രസ്സ് വിഭാഗങ്ങളിൽ പെടുന്നു.
ഇവിടെ ആദ്യത്തെ 8 ബിറ്റുകൾ യഥാക്രമം 1111 1111 എന്നാകും. ഇത് മൾട്ടികാസ്റ്റിങ് എന്ന വിവര സംപ്രേക്ഷണ രീതിക്കു വേണ്ടി റിസേർവ്ഡ് ആണ്. ഐ.പി. വിലാസം വി6 ൽ ബ്രോഡ്കാസ്റ്റിങ് എന്ന സംപ്രേക്ഷണ രീതി ഇല്ല. പകരം എനി കാസ്റ്റ് എന്ന നൂതന രീതി ആവിഷ്ക്കരിച്ചിട്ടുണ്ട്. 

ഈ വിഭാഗം പബ്ലിക്ക് അഡ്രസ്സിങ് നു വേണ്ടി മാറ്റി വച്ചിരിക്കുന്നു. ഒരു ഐ.പി. വിലാസം വി6 2 അല്ലെങ്കിൽ 3 എന്ന ഹെക്സാഡെസിമൽ അക്ഷരം ഉപയോഗിച്ച് തുടങ്ങുന്നുണ്ടെങ്കിൽ അത് ഗ്ലോബൽ അഡ്രസ്സ് ആണ്. ഇത് ഒരു ഐ.പി. വിലാസം വി4 ലെ പബ്ലിക് അഡ്രസ്സിങ് നു സമാനമാണ്.
ഇന്റർനെറ്റിൽ ഒരു കമ്പ്യൂട്ടർ നെ മറ്റുള്ളവയ്ക്ക് തിരിച്ചറിയാൻ ഉപയോഗിക്കുന്ന അഡ്രസ്സ് ആണ് പബ്ലിക് അഡ്രസ്സിങ് . ഹെക്സാഡെസിമലിൽ 2 ന്റെ യും 3 ന്റെ യും ബൈനറി യഥാക്രമം 0010,0011 എന്നിങനെ ആണ്. അതായത് ആദ്യത്തെ 3 ബിറ്റുകൾ 001 ആണ്. അങ്ങനെ ആദ്യത്തെ 3 ബിറ്റുകൾ സാമ്യമായ അക്ഷരങ്ങൾ ഹെക്സാഡെസിമലിൽ ഉണ്ടെങ്കിലും 2 അല്ലെങ്കിൽ 3 അക്ഷരം ഉപയോഗിച്ച് തുടങ്ങുന്ന വിലാസങ്ങളെ ഗ്ലോബൽ അഡ്രസ്സ് ഗണത്തിൽ പെടുത്തുന്നു. മറ്റുള്ളവയെ വെവ്വേറെ ഗണങ്ങളിലും പെടുത്തിയിട്ടുണ്ട്.

ഡി.എച്ച്.സി.പി സർവ്വർ നോട് ബന്ധപ്പെടാൻ കഴിഞ്ഞില്ലെങ്കിൽ ഓട്ടോമാറ്റിക്ക് ആയി നേടിയെടുക്കുന്ന അഡ്രസ്സ് ആണ് ലിങ്ക് ലോക്കൽ അഡ്രസ്സ്.
ഇത് ഒരു ഐ.പി. വിലാസം വി4 ലെ APIPA അഡ്രസ്സിങ് നു സമാനമാണ് . FE80::/10 ആണ് തുടക്കം./10 എന്നത് ആദ്യത്തെ 10 ബിറ്റുകളെ സൂചിപ്പിക്കുന്നു. FE" കഴിഞ്ഞാൽ 8,9,A,B എന്നിവയിൽ ഏതെങ്കിലും വരാം. 1000,1001,1010,1011 എന്നിവ ആണ് 8,9,A,B എന്നീ ഹെക്സാഡെസിമൽ അക്ഷരങ്ങളുടെ ബൈനറി അക്കങ്ങൾ. ഇവ നാലിന്റെയും ആദ്യത്തെ 2 ബിറ്റുകൾ സമാനമാണ്. അപ്പോൾ FE യുടെ 1111 1110 എന്ന 8 ബൈനറി അക്കങ്ങൾ കഴിഞ്ഞാൽ 8,9,A,B ഇവയിൽ ഏതെങ്കിലും വരാം. അതായത് FE8 മുതൽ FEB വരെ ഏതെങ്കിലും. ഈ അഡ്രസ്സ് റൗട്ടിങ് നടത്താൻ സാധ്യമല്ല. 

സ്വകാര്യ(പ്രൈവറ്റ്) നെറ്റ്‌വർക്കുകളിൽ ഉപയോഗിക്കുന്ന ഐ.പി. വിലാസം വി6 ലെ വിഭാഗങ്ങൾ ആണ് ഇവ. FEC0::/10 ആണ് തുടക്കം. /10 എന്നത് ആദ്യത്തെ 10 ബിറ്റുകളെ സൂചിപ്പിക്കുന്നു. FE" കഴിഞ്ഞാൽ C,D,E,F ഇവയിൽ ഏതെങ്കിലും വരാം. 1100,1101,1110,1111എന്നിവ ആണ് C,D,E,F എന്നീ ഹെക്സാഡെസിമൽ അക്ഷരങ്ങളുടെ ബൈനറി അക്കങ്ങൾ . ഇവ നാലിന്റെയും ആദ്യത്തെ 2 ബിറ്റുകൾ സമാനമാണ്. അപ്പോൾ FE യുടെ 1111 1110 എന്ന 8 ബൈനറി അക്കങ്ങൾ കഴിഞ്ഞാൽ C,D,E,F ഇവയിൽ ഏതെങ്കിലും വരാം. അതായത് FEC മുതൽ FEF വരെ ഏതെങ്കിലും.


</doc>
<doc id="170579" url="https://ml.wikipedia.org/wiki?curid=170579" title="ഇക്സോറ ഫോളിയോസ">
ഇക്സോറ ഫോളിയോസ

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ ഫോളിയോസ -Ixora foliosa. ഇത് റുബിയേസീ കുടുംബത്തിൽ ഉൾപ്പെടുന്നു. ഇവ പടിഞ്ഞാറൻ കാമറൂണിലും കിഴക്കൻ നൈജീരിയയിലും കണ്ടെത്തിയിട്ടുണ്ട്. ഉഷ്ണമേഖലാപ്രദേശങ്ങളിലെ നനവാർന്ന താഴ്വാര വനപ്രദേശങ്ങളിലും ഉഷ്ണമേഖലയോടടുത്തു കിടക്കുന്ന നനവാർന്ന പർവ്വതമേഖലകളിലുമാണ് സാധാരണയായ ഇവയുടെ പ്രദേശം. സ്വാഭാവിക വാസസ്ഥലം നശിപ്പിക്കപ്പെടുന്നതിനാൽ ഇവ വംശനാശഭീക്ഷണി നേരിടുന്നുണ്ട്. 




</doc>
<doc id="170581" url="https://ml.wikipedia.org/wiki?curid=170581" title="സിങ്ക്രോട്രോൺ പ്രസരണം">
സിങ്ക്രോട്രോൺ പ്രസരണം

പ്രകാശവേഗത്തോടടുത്ത് സഞ്ചരിക്കുന്ന, വൈദ്യുതചാർജ്ജ് ഉള്ള കണങ്ങൾക്ക് വർത്തുളപാതയിൽ ത്വരണം സംഭവിക്കുമ്പോൾ വിസരിക്കപ്പെടുന്ന വിദ്യുത്കാന്തിക പ്രസരണമാണ് സിങ്ക്രോട്രോൺ പ്രസരണം. കണികാ ആക്സിലറേറ്ററുകളിൽ ബെൻഡിങ് മാഗ്നറ്റ്,അണ്ഡുലേറ്റർ, വിഗ്‌ളർ മുതലായവ ഉപയോഗിച്ചാണ് ഇവ സൃഷ്ടിക്കപ്പെടുന്നത്. വിദ്യുത്കാന്തിക സ്പെക്ട്രത്തിലെ മൈക്രോവേവ് മുതൽ ഹാർഡ് എക്സ്-റേ വരെയുള്ള എല്ലാ തരംഗദൈർഘ്യങ്ങളും ഇതിൽ അടങ്ങിയിരിക്കുന്നു. 

"ജനറൽ ഇലക്ട്രിക്" (ജി. ഇ.) കമ്പനിയുടെ ആക്സിലറേറ്ററിൽ 1946-ൽ ആണ് ആദ്യമായി കണ്ടുപിടിക്കപ്പെട്ടത്. ഇന്ന് ഇത് ഗവേഷണരംഗത്തും വ്യാവസായിക രംഗത്തും ഒരു പോലെ ഉപയോഗിക്കപ്പെടുന്നു. പൾസാർ വിന്റ് നെബുലകളും മറ്റും സിങ്ക്രോട്രോൺ പ്രസരണങ്ങൾ സൃഷ്ടിക്കുന്നതിനാൽ ജ്യോതിശാസ്ത്രരംഗത്തും ഈ പഠനങ്ങൾ പ്രസക്തമാകുന്നു.

ഇന്ത്യയിൽ ആണവോർജ്ജ വകുപ്പിനു കീഴിലുള്ള "രാജാ രാമണ്ണ സെന്റർ ഫോർ അഡ്വാൻസ്ഡ് ടെക്ക്നോളജി" എന്ന ഗവേഷണ സ്ഥാപനത്തിൽ ഇൻഡസ്-1, ഇൻഡസ്-2 എന്നീ രണ്ട് സിങ്ക്രോട്രോണുകൾ പ്രവർത്തിക്കുന്നു.


</doc>
<doc id="170584" url="https://ml.wikipedia.org/wiki?curid=170584" title="ഇക്സോറ ജോൺസോനി">
ഇക്സോറ ജോൺസോനി

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ ജോൺസോനി - Ixora johnsonii. ഇത് റുബിയേസീ കുടുംബത്തിൽ ഉൾപ്പെടുന്നു. ഗുരുതരവംശനാശത്തിന്റെ വക്കിലായ ഇവ കേരളത്തിലെ എറണാകുളത്തിന്റെ പരിസരപ്രദേശങ്ങളിൽ മാത്രമാണ് കണ്ടെത്തിയിട്ടുള്ളത്.




</doc>
<doc id="170593" url="https://ml.wikipedia.org/wiki?curid=170593" title="ഇക്സോറ ജുകന്ത">
ഇക്സോറ ജുകന്ത

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ ജുകന്ത - Ixora jucunda. ഇത് റുബിയേസീ കുടുംബത്തിൽ ഉൾപ്പെടുന്നു. ശ്രീലങ്കയിൽ മാത്രമാണ് ഇവ സർവ്വസാധാരണമായി കാണപ്പെടുന്നത്. 




</doc>
<doc id="170595" url="https://ml.wikipedia.org/wiki?curid=170595" title="ഇക്സോറ ലോസോനി">
ഇക്സോറ ലോസോനി

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ ലോസോനി - Ixora lawsonii. ഇത് റുബിയേസീ കുടുംബത്തിൽ ഉൾപ്പെടുന്നു. ഇവ തെക്കേ ഇന്ത്യയിലാണ് സർവസാധാരണമായി കാണപ്പെടുന്നത്. 




</doc>
<doc id="170598" url="https://ml.wikipedia.org/wiki?curid=170598" title="ആണവോർജ്ജ വകുപ്പ് (ഇന്ത്യ)">
ആണവോർജ്ജ വകുപ്പ് (ഇന്ത്യ)

ഇന്ത്യയുടെ ആണവരംഗത്തെ സാങ്കേതികത, ഗവേഷണങ്ങൾ മുതലായവയുടെയും ഊർജ്ജോല്പാദനത്തിന്റെയും ചുമതല വഹിക്കുന്ന ഒരു കേന്ദ്രസർക്കാർ സ്ഥാപനമാണ് ആണവോർജ്ജ വകുപ്പ്. പ്രധാനമന്ത്രിയുടെ കീഴിൽ നേരിട്ട് പ്രവർത്തിക്കുന്നു.



</doc>
<doc id="170608" url="https://ml.wikipedia.org/wiki?curid=170608" title="കീഴ്‌ക്കൊലച്ചെത്തി">
കീഴ്‌ക്കൊലച്ചെത്തി

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കീഴ്‌ക്കൊലച്ചെത്തി. . സമുദ്രനിരപ്പിൽ നിന്ന് 600 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണുന്നു. വംശനാശഭീഷണിയുള്ള ഒരു ചെടിയാണിത്.



</doc>
<doc id="170610" url="https://ml.wikipedia.org/wiki?curid=170610" title="നായിക (ചലച്ചിത്രം)">
നായിക (ചലച്ചിത്രം)

ജയരാജ് സംവിധാനം ചെയ്ത് 2011-ൽ പുറത്തിറങ്ങിയ്ഒരു മലയാളചലച്ചിത്രമാണ് നായിക. ജയറാം,പത്മപ്രിയ, ശാരദ എന്നിവരാണ് ഈ ചിത്രത്തിലെ പ്രധാന വേഷങ്ങൾ ചെയ്തിരിക്കുന്നത്. 
മലയാളചലച്ചിത്ര രംഗത്ത് നിറഞ്ഞു നിന്നിരുന്ന ഇന്നലകളിലെ ഒരു നായികയുടെ കഥയാണ് ഈ ചലച്ചിത്രം പറയുന്നത്. ഗ്രേസി (ശാരദ) എന്ന നടിയുടെ ജീവിതവും സിൽവർ സ്ക്രീനിൽ നിന്ന് അവർക്കു പെട്ടെന്നുണ്ടാകുന്ന തിരോധാനവുമാണ് ഈ ചലച്ചിത്രത്തിന്റെ ഇതിവൃത്തം.


</doc>
<doc id="170614" url="https://ml.wikipedia.org/wiki?curid=170614" title="ഇക്സോറ മാർക്യുസെൻസിസ്">
ഇക്സോറ മാർക്യുസെൻസിസ്

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ മാർക്യുസെൻസിസ് - Ixora marquesensis. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ മാർക്യുസാസിലാണ് ഇവ സാധാരണയായി കാണപ്പെടുന്നത്. ഈ സ്ഥലനാമത്തിൽ നിന്നുമാണ് മാർക്യുസെൻസിസ് എന്ന പേരു വന്നത്. 




</doc>
<doc id="170616" url="https://ml.wikipedia.org/wiki?curid=170616" title="ഇക്സോറ മൂറെൻസിസ്">
ഇക്സോറ മൂറെൻസിസ്

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ മൂറെൻസിസ് - Ixora moorensis. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ മൂറിയായിലാണ് ഇവ സാധാരണയായി കാണപ്പെടുന്നത്. ഈ സ്ഥലനാമത്തിൽ നിന്നുമാണ് മൂറെൻസിസ് എന്ന പേരു വന്നത്. 




</doc>
<doc id="170619" url="https://ml.wikipedia.org/wiki?curid=170619" title="ഇക്സോറ നൈജീരിക">
ഇക്സോറ നൈജീരിക

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ നൈജീരിക - Ixora nigerica. ഇത് റുബിയേസീ കുടുംബത്തിൽ ഉൾപ്പെടുന്നു. ആഫ്രിക്കയിലെ ഉഷ്‌ണമേഖലാപ്രദേശങ്ങളിലാണ് ഇവ സാധാരണയായി കാണപ്പെടുന്നത്.




</doc>
<doc id="170621" url="https://ml.wikipedia.org/wiki?curid=170621" title="ഇക്സോറ ഔമ്യുയെൻസിസ്">
ഇക്സോറ ഔമ്യുയെൻസിസ്

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ ഔമ്യുയെൻസിസ് - Ixora ooumuensis. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ നുകു ഹിവ ദ്വീപിലാണ് ഇവ സാധാരണയായി കാണപ്പെടുന്നത്. 




</doc>
<doc id="170623" url="https://ml.wikipedia.org/wiki?curid=170623" title="ഇക്സോറ പ്യുടിക">
ഇക്സോറ പ്യുടിക

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ പ്യുടിക - Ixora pudica. ഇത് റുബിയേസീ കുടുംബത്തിൽ ഉൾപ്പെടുന്നു. സീഷെൽസിലാണ് ഇവ സാധാരണയായി കാണപ്പെടുന്നത്.




</doc>
<doc id="170628" url="https://ml.wikipedia.org/wiki?curid=170628" title="ഇക്സോറ റൈയറ്റീൻസിസ്">
ഇക്സോറ റൈയറ്റീൻസിസ്

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ റൈയറ്റീൻസിസ് - Ixora raiateensis. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ റൈയറ്റീയിലാണ് ഇവ സാധാരണയായി കാണപ്പെടുന്നത്. ഈ സ്ഥലനാമത്തിൽ നിന്നുമാണ് റൈയറ്റീൻസിസ് എന്ന പേരു വന്നത്. 




</doc>
<doc id="170634" url="https://ml.wikipedia.org/wiki?curid=170634" title="തിരുവനന്തപുരം-ഹസറത്ത് നിസാമുദ്ദീൻ രാജധാനി എക്സ്പ്രസ്സ്">
തിരുവനന്തപുരം-ഹസറത്ത് നിസാമുദ്ദീൻ രാജധാനി എക്സ്പ്രസ്സ്

തിരുവനന്തപുരം മുതൽ ഡൽഹി വരെ പോകുന്ന ത്രിദിന തീവണ്ടിയാണ് രുവനന്തപുരം-ഹസറത്ത് നിസാമുദ്ദീൻ രാജധാനി എക്സ്പ്രസ്സ്. കേരളത്തിലൂടെ താത്രചെയ്യുന്ന ഏക രാജധാനിയാണ് ഈ തീവണ്ടി. തിരുവനന്തപുരത്തുനിന്നും ചൊവ്വ, വ്യാഴം, വെള്ളി എന്നീ ദിവസങ്ങളിലും ഡൽഹിയിൽ നിന്ന് ഞായർ, ചൊവ്വ, ബുധൻ എന്നീ ദിവസങ്ങളിലും ഈ തീവണ്ടി പുറപ്പെടുന്നു.


</doc>
<doc id="170635" url="https://ml.wikipedia.org/wiki?curid=170635" title="രാജ്യറാണി എക്സ്പ്രസ്സ്">
രാജ്യറാണി എക്സ്പ്രസ്സ്

സംസ്ഥാനതലസ്ഥാനത്തെ സംസ്ഥാനത്തിലെ പ്രധാനപ്പെട്ട നഗരങ്ങളുമായി ബന്ധിപ്പിക്കുന്ന തീവണ്ടിയാണ് 
രാജ്യറാണി എക്സ്പ്രസ്സ്. ഭാരതത്തിലാകെ ആറ്
രാജ്യറാണി എക്സ്പ്രസ്സുകൾ ഉണ്ട്.
ആദ്യത്തെ രാജ്യ റാണി ട്രെയിൻ 1.7.2011 ദാദർ - സാവന്തവാഡി റൂട്ടിലാണ് ഓടിയത്. മൈസുർ-ബാംഗ്ലൂർ റൂട്ടിലും ഈ ദിവസം ഓടിത്തുടങ്ങി. 1.10.2011 ന് ഷാലിമാർ - ബങ്കുര റൂട്ടിൽ സൂപ്പർഫാസ്റ്റായി മൂന്നാമത്തെ രാജ്യറാണി ഓടി. കേരളത്തിലേത് നാലാമത്തെ രാജ്യറാണി തീവണ്ടിയാണ്. ഇത് 2011 നവംബർ 16 മുതലാണ് കേന്ദ്ര റെയിൽവേ സഹമന്ത്രി എച്ച്. മുനിയപ്പ നിലമ്പൂരിൽ ഉദ്ഘാടനം നിർവഹിച്ച് ഓടിത്തുടങ്ങിയത്.

നിലമ്പൂർ റോഡ് - തിരുവനന്തപുരം രാജ്യറാണി എക്സ്പ്രസ്സ്


</doc>
<doc id="170638" url="https://ml.wikipedia.org/wiki?curid=170638" title="ബ്യൂട്ടിഫുൾ (ചലച്ചിത്രം)">
ബ്യൂട്ടിഫുൾ (ചലച്ചിത്രം)

വി.കെ. പ്രകാശ് സംവിധാനം ചെയ്ത് 2011-ൽ പുറത്തിറങ്ങിയ ഒരു മലയാളചലച്ചിത്രമാണ് ബ്യൂട്ടിഫുൾ. ജയസൂര്യ, അനൂപ് മേനോൻ, മേഘന രാജ് എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. തളർച്ച മൂലം നടക്കാൻ കഴിയാത്ത സ്റ്റീഫന്റേയും, ഗായകനായ ജോണിന്റെയും കഥയാണ് ഈ ചിത്രം അവതരിപ്പിക്കുന്നത്. യെസ് സിനിമാസിന്റെ ബാനറിൽ ആനന്ദ് രാജ് നിർമ്മിച്ച ഈ ചിത്രം 2011 ഡിസംബർ 2-ന് പ്രദർശനശാലകളിലെത്തി. ചിത്രത്തിന്റെ രചനയും ഗാനരചനയും നിർവ്വഹിച്ചിരിക്കുന്നത് അനൂപ് മേനോനാണ്. സംഗീതസംവിധാനം രതീഷ് വേഗയും ഛായാഗ്രഹണം ജോമോൻ ടി. ജോണും നിർവ്വഹിച്ചിരിക്കുന്നു.

തളർച്ച മൂലം പൂർണ്ണമായി കിടപ്പിലാണെങ്കിലും ജീവിതത്തിന്റെ ഓരോ നിമിഷവും ആഘോഷിക്കാനുള്ളതാണെന്ന് വിശ്വസിക്കുന്ന ആളാണ് സ്റ്റീഫൻ ലൂയിസ് (ജയസൂര്യ). ഗായകനായ ജോൺ (അനൂപ് മേനോൻ) സ്റ്റീഫന്റെ ജീവിതത്തിലേക്ക് കടന്നു വരുന്നു. ജോൺ സ്റ്റീഫന്റെ നേരെ എതിർ സ്വഭാവമുള്ളയായാണ്. എങ്കിലും ഇവർ ഉറ്റ ചങ്ങാതികളാകുന്നു. സുന്ദരിയായ ഹോം നേഴ്സ് (മേഘന രാജ്) സ്റ്റീഫനെ പരിചരിക്കാനെത്തുന്നതോടെ രണ്ടു പേർക്കും അവളോട് ഇഷ്ടം തോന്നുകയും അവരുടെ ജീവിതം മാറിമറിയുകയും ചെയ്യുന്നു.


2011 സെപ്റ്റംബറിൽ കൊച്ചിയിലാണ് ചിത്രീകരണം ആരംഭിച്ചത്. "ലേഡീസ് ആൻഡ് ജെന്റിൽമെൻ" എന്ന പേരായിരുന്നു ചിത്രത്തിന് ആദ്യം ഇട്ടത്. ഫോർട്ട് കൊച്ചിയിലെ ബാസ്റ്റിൻ ബംഗ്ലാവിലും മൂന്നാറിലുമാണ് ചിത്രീകരണം പ്രധാനമായും നടന്നത്.

നവംബർ 18-നായിരുന്നു ആദ്യം ചിത്രം റിലീസ് ചെയ്യാൻ നിശ്ചയിച്ചിരുന്നത്. എന്നാൽ സിനിമാസമരം മൂലം റിലീസ് ഡിസംബർ 2-ലേക്ക് നീട്ടി. കേരളത്തിലെ 46 കേന്ദ്രങ്ങളിൽ ഡിസംബർ രണ്ടാം തീയതി ചിത്രം പ്രദർശനമാരംഭിച്ചു. 2012 ജൂണിൽ നടന്ന പ്രഥമ ലഡാക് അന്താരാഷ്ട്ര ചലച്ചിത്രമേളയിലും ചിത്രം പ്രദർശിപ്പിച്ചു.

അനൂപ് മേനോൻ എഴുതിയ വരികൾക്ക് സംഗീതം പകർന്നതും ചിത്രത്തിന്റെ പശ്ചാത്തലസംഗീതം ഒരുക്കിയതും രതീഷ് വേഗയാണ്. ഗാനങ്ങൾ മനോരമ മ്യൂസിക് വിപണനം ചെയ്തിരിക്കുന്നു. അനൂപ് മേനോൻ ഗാനരചന നിർവ്വഹിച്ച ആദ്യ ചിത്രമാണിത്.


</doc>
<doc id="170643" url="https://ml.wikipedia.org/wiki?curid=170643" title="വി.കെ. പ്രകാശ്">
വി.കെ. പ്രകാശ്

മലയാളിയായ ചലച്ചിത്ര-പരസ്യചിത്ര സംവിധായകനാണ് വി.കെ. പ്രകാശ്. മലയാളം, തമിഴ്, ഹിന്ദി, തെലുങ്ക്, കന്നഡ, മറാഠി എന്നീ ഭാഷകളിലായി പത്തിലധികം ചലച്ചിത്രങ്ങൾ അദ്ദേഹം സംവിധാനം ചെയ്തിട്ടുണ്ട്. ട്രെൻഡ്സ് എന്ന പേരിലുള്ള പരസ്യചിത്ര നിർമ്മാണ സ്ഥാനപനത്തിന്റെ ഉടമ കൂടിയാണ് അദ്ദേഹം.

2000-ൽ പുറത്തിറങ്ങിയ പുനരധിവാസം ആണ് വി.കെ. പ്രകാശ് സംവിധാനം ചെയ്ത ആദ്യ ചലച്ചിത്രം. ഈ ചിത്രത്തിന് ഏറ്റവും നല്ല മലയാളചലച്ചിത്രത്തിനുള്ള ദേശീയപുരസ്കാരം ലഭിച്ചു. മികച്ച നവാഗത സംവിധായകനുള്ള കേരളസംസ്ഥാന ചലച്ചിത്രപുരസ്കാരവും ഈ ചിത്രത്തിലൂടെ അദ്ദേഹത്തിന് ലഭിച്ചു.



</doc>
<doc id="170666" url="https://ml.wikipedia.org/wiki?curid=170666" title="രക്തബന്ധം (ചലച്ചിത്രം)">
രക്തബന്ധം (ചലച്ചിത്രം)

1951- ൽ ജയഭാരത് പിക്ചേഴ്സിന്റെ ബാനറിൽ എം.ആർ. വിട്ടൽ സംവിധാനം ചെയ്ത മലയാളചലച്ചിത്രമാണു് രക്തബന്ധം. ചിത്രം നിർമ്മിച്ചതു് എൻ.കെ. കരുണാകരൻപിള്ളയായിരുന്നു.
ഛായാഗ്രഹണം ആർ.ജി. പിള്ള. കെ. ചെല്ലപ്പൻപിള്ളയും എസ്.എൻ. സ്വാമിയും ചേർന്നു കഥയും സംഭാഷണവുമരുക്കി. എം.എസ്. സുബ്ബയ്യ നായിഡുവിന്റെ സംഗീതത്തിനു് അഭയദേവ്, തുമ്പമ പത്മനാഭൻകുട്ടി എന്നിവർ ഗാനങ്ങൾ രചിച്ചു.ആലാപനം നിർവ്വഹിച്ചതു് വി.എസ്. ദേവകിയും എം.എസ്. മാലതിയുമായിരുന്നു.


</doc>
<doc id="170686" url="https://ml.wikipedia.org/wiki?curid=170686" title="ഇക്സോറ റൈവവാൻസിസ്">
ഇക്സോറ റൈവവാൻസിസ്

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ റൈവവാൻസിസ് - Ixora raivavaensis. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ റൈവവായിലാണ് ഇവ സാധാരണയായി കാണപ്പെടുന്നത്. ഈ സ്ഥലനാമത്തിൽ നിന്നുമാണ് റൈവവാൻസിസ് എന്ന പേരു വന്നത്. 




</doc>
<doc id="170687" url="https://ml.wikipedia.org/wiki?curid=170687" title="ഇക്സോറ സൗലിറേ">
ഇക്സോറ സൗലിറേ

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ സൗലിറേ - Ixora saulierei. ഇത് റുബിയേസീ കുടുംബത്തിൽ ഉൾപ്പെടുന്നു. തെക്കേ ഇന്ത്യയിലാണ് ഇവ സാധാരണയായി കാണപ്പെടുന്നത്. 




</doc>
<doc id="170688" url="https://ml.wikipedia.org/wiki?curid=170688" title="ഇക്സോറ സെച്ചെള്ളി">
ഇക്സോറ സെച്ചെള്ളി

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ സെച്ചെള്ളി - Ixora setchellii. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ സൊസൈറ്റി ദ്വീപിലാണ് ഇവ സാധാരണയായി കാണപ്പെടുന്നത്. 




</doc>
<doc id="170689" url="https://ml.wikipedia.org/wiki?curid=170689" title="ഇക്സോറ സെന്റ് ജോനി">
ഇക്സോറ സെന്റ് ജോനി

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ സെന്റ് ജോനി - Ixora st.-johnii. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ ഹ്വൈൻ ദ്വീപിലാണ് ഇവ സാധാരണയായി കാണപ്പെടുന്നത്. 




</doc>
<doc id="170690" url="https://ml.wikipedia.org/wiki?curid=170690" title="ഇക്സോറ സ്റ്റോക്കെസി">
ഇക്സോറ സ്റ്റോക്കെസി

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ സ്റ്റോക്കെസി - Ixora stokesii. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ റപ-ഇറ്റിയിലാണ് ഇവ സാധാരണയായി കാണപ്പെടുന്നത്. 




</doc>
<doc id="170691" url="https://ml.wikipedia.org/wiki?curid=170691" title="ഇക്സോറ റ്റീമെഹാനിയെൻസിസ്">
ഇക്സോറ റ്റീമെഹാനിയെൻസിസ്

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ റ്റീമെഹാനിയെൻസിസ് - Ixora temehaniensis. ഇത് റുബിയേസീ കുടുംബത്തിൽ ഉൾപ്പെടുന്നു. ഫ്രെഞ്ച് പോളിനേഷ്യയിലെ റൈയറ്റീയ ദ്വീപിലാണ് ഇവ സാധാരണയായി കാണപ്പെടുന്നത്. 




</doc>
<doc id="170692" url="https://ml.wikipedia.org/wiki?curid=170692" title="ഇക്സോറ ഉംബെല്ലാട്ട">
ഇക്സോറ ഉംബെല്ലാട്ട

പുഷ്പിക്കുന്ന സസ്യങ്ങളിലെ ഒരു വർഗ്ഗമാണ് ഇക്സോറ ഉംബെല്ലാട്ട - Ixora umbellata. ഇത് റുബിയേസീ കുടുംബത്തിൽ ഉൾപ്പെടുന്നു. ഇവ തെക്കൻ ഇന്തോ-ചൈനയിലും പടിഞ്ഞാറൻ മലേഷ്യയിലുമാണ് കണ്ടെത്തിയിട്ടുള്ളത്. 




</doc>
<doc id="170700" url="https://ml.wikipedia.org/wiki?curid=170700" title="നീറിക്കാട്">
നീറിക്കാട്

കോട്ടയം ജില്ലയിലെ തിരുവഞ്ചൂരിനടുത്തുള്ള ഒരു ഗ്രാമമാണ് നീറിക്കാട്. മീനച്ചിലാറിന്റെ തീരത്താണ് ഈ ഗ്രാമം സ്ഥിതി ചെയ്യുന്നത്.


</doc>
<doc id="170701" url="https://ml.wikipedia.org/wiki?curid=170701" title="സപുഷ്പി">
സപുഷ്പി

പുഷ്പിക്കുന്ന സസ്യങ്ങൾ അഥവാ സപുഷ്പി - Flowering plants - angiosperms - Angiospermae - Magnoliophyta. അധികം ഉയരത്തിലല്ലാതെ വളരുന്ന വിവിധങ്ങളായ പുഷ്പിക്കുന്ന സസ്യങ്ങളുടെ കൂട്ടം. വിശ്രുതമായ രീതിയിൽ വിത്ത് ഉത്പാദിപ്പിക്കുന്ന തരം സസ്യങ്ങളാണ് ഇവ. ഇത്തരത്തിലുള്ള സസ്യങ്ങൾ ഉള്ളിൽ വിത്തുകളുള്ള പഴങ്ങൾ ഉത്പാദിപ്പിക്കുന്നു. പഴങ്ങൾക്കുള്ളിലുള്ള വിത്തിലൂടെയാണ് ഇവയുടെ വിതരണം. അണ്ഡങ്ങളും വിത്തുകളും രൂപാന്തരപ്പെട്ട്‌ ഇലകളുടെ ഉപരിതലത്തിലായി പഴങ്ങൾ വളരുന്ന തരത്തിലുള്ളതാണ് ഇവയുടെ പൂർവ്വികർ. അത്തരം സസ്യങ്ങളിൽ നിന്നും ഏകദേശം 245-202 മില്ല്യൺ വർഷങ്ങൾക്കു മുൻപ് വഴിത്തിരിഞ്ഞാണ് സപുഷ്പികൾ ആവിർഭവിച്ചതു്. എന്നാൽ 140 മില്ല്യൺ വർഷങ്ങൾക്കു മുൻപുമുതലുള്ള ഇവയുടെ സാന്നിദ്ധ്യം മാത്രമേ ഇതുവരെ തിരിച്ചറിയപ്പെട്ടിട്ടുള്ളൂ. 100 മില്ല്യൺ വർഷങ്ങൾക്കു ശേഷം അന്ത്യ ക്രിറ്റേഷ്സ് കാലഘട്ടത്തിലാണു് ആഗോളതലത്തിൽ ഇവ വ്യാപിച്ചതു്. 60–100 മില്ല്യൺ വർഷങ്ങൾക്കു ശേഷം ഇവയിൽനിന്നും കൂടുതൽ ജൈവാധിപത്യമുള്ള സസ്യങ്ങൾ ഉരുത്തിരിയുകയുമുണ്ടായി.

വംശജനിതകവിഭജനസമ്പ്രദായം ഉപയോഗിച്ച് ഇത്തരം സസ്യങ്ങളുടെ എല്ലാ ക്ലേയ്ഡു് ശാഖകളും കൃത്യമായി നിർണ്ണയിക്കപ്പെട്ടിട്ടില്ല. ഉദാഹരണത്തിനു് മാഗ്നോളിഡേ ശാഖയിൽ പെട്ട 9000-ത്തോളം സ്പീഷീസുകൾ ദ്വിപത്രബീജസസ്യങ്ങളിൽ വേറിട്ടൊരു ശാഖതന്നെയാണെന്നു് ജനിതകമായി ഉറപ്പിച്ചതു് 21ആം നൂറ്റാണ്ടിലാണു്. തന്മാത്രാജനിതകപാഠങ്ങളിൽ നിന്നും കൂടുതൽ നിഗമങ്ങൾ പുറത്തുവരുന്നതോടെ ഇത്തരത്തിലുള്ള പുനർവർഗ്ഗീകരണങ്ങളും വിഭജനങ്ങളും ഇനിയും സംഭവിക്കാം.

ഗവേഷണം പുരോഗമിക്കുന്നതിനനുസരിച്ച് സസ്യകുടുംബങ്ങളുടെ വേർതിരിക്കലിലും എണ്ണത്തിലും എല്ലാം മാറ്റങ്ങൾ വരാം. ഇപ്പോഴത്തെ അവസ്ഥയിൽ സപുഷ്പികളെ 412 കുടുംബങ്ങളായി തിരിച്ചിട്ടുണ്ട്.



</doc>
<doc id="170708" url="https://ml.wikipedia.org/wiki?curid=170708" title="വെസ്റ്റ് ഇന്ത്യൻ ചെറി">
വെസ്റ്റ് ഇന്ത്യൻ ചെറി

വീട്ടുവളപ്പിൽ ഫലവർഗ്ഗസസ്യമായും അലങ്കാരച്ചെടിയായും നട്ടു വളർത്താവുന്ന ചെറുസസ്യമാണ് വെസ്റ്റ്ഇന്ത്യൻ ചെറി (Malpighia emarginata). പടർന്നു പന്തലിച്ച് ശാഖകളോടെ വളരുന്ന ഇവയുടെ ഇലകൾ ചെറുതാണ്. 

നിറയെ ചെറിയ ചെറിയ കായ്കൾ ഉണ്ടാകുന്ന സ്വഭാവം. പഴങ്ങൾക്ക് ചുവപ്പുനിറവും ആപ്പിളിന്റെ രൂപവുമാണ്. ഇവ നേരിട്ട് കഴിക്കാം. അച്ചാർ, വൈൻ എന്നിവയുണ്ടാക്കാനും ഉത്തമമാണ് ഇത്. മറ്റുചെറിപ്പഴങ്ങൾ സംസ്‌ക്കരിച്ച് ഉപയോഗിക്കുമ്പോൾ വെസ്റ്റ്ഇന്ത്യൻ ചെറി നേരിട്ടു കഴിക്കാമെന്ന പ്രത്യേകതയുമുണ്ട്. ഇരുമ്പ് ഉൾപ്പെടെ ധാരാളം പോഷകങ്ങളുടെ കലവറയാണിത്.

ചെറുശാഖകളിൽനിന്ന് പതിവെച്ച് വേരുപിടിപ്പിച്ച തൈകൾ നട്ടുവളർത്താൻ ഉപയോഗിക്കാം. ജൈവ വളങ്ങൾ ചേർക്കുന്നതും ജലസേചനം നൽകുന്നതും സമൃദ്ധമായി ഫലങ്ങളുണ്ടാകാൻ സഹായിക്കും.


</doc>
<doc id="170713" url="https://ml.wikipedia.org/wiki?curid=170713" title="സ്നേഹവീട്">
സ്നേഹവീട്

സത്യൻ അന്തിക്കാട് രചനയും സംവിധാനവും നിർവ്വഹിച്ച് 2011-ൽ പുറത്തിറങ്ങിയ ഒരു മലയാളചലച്ചിത്രമാണ് സ്നേഹവീട്. മോഹൻലാൽ, ഷീല, പത്മപ്രിയ, രാഹുൽ പിള്ള എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്.




</doc>
<doc id="170725" url="https://ml.wikipedia.org/wiki?curid=170725" title="അബ്രഹാം പണ്ഡിതർ">
അബ്രഹാം പണ്ഡിതർ

കരുണാമൃതസാഗരം എന്ന ബൃഹത്തായ സംഗീത ലക്ഷണ ഗ്രന്ഥത്തിന്റെ രചയിതാവും ദക്ഷിണേന്ത്യൻ സംഗീതത്തിന് 20-നൂറ്റാണ്ടിന്റെ ആദ്യദശകങ്ങളിൽ നവചൈതന്യം പകർന്ന സംഗീത ശാസ്ത്രജ്ഞനുമായിരുന്നു അബ്രഹാം പണ്ഡിതർ (തമിഴ്: ஆபிரகாம் பண்டிதர், August 2, 1859 - August 31, 1919). തിരുനൽവേലി ജില്ലയിൽ മുക്കുടൽ ഗ്രാമത്തിലെ ആയുർവേദ ചികിത്സാപാരമ്പര്യമുള്ള ഒരു നാടാർ ക്രൈസ്തവ കുടുംബത്തിൽ ജനിച്ചു. അധ്യാപകനായിട്ടാണ് ജീവിതം ആരംഭിച്ചതെങ്കിലും കുലവിദ്യയായ വൈദ്യവും തുടർന്നുപോന്നു. ക്രമേണ വൈദ്യവിദ്യയിൽ നിഷ്ണാതനാകയും മരുന്നുകൾ തയ്യാറാക്കി വ്യാവസായികാടിസ്ഥാനത്തിൽ വിതരണം ചെയ്യുകയും അത്തരത്തിൽ പ്രശസ്തി നേടുകയും ചെയ്തു. അതോടെ പച്ചമരുന്നുകൾ വൻതോതിൽ കൃഷിചെയ്യുന്നതിനായി വിസ്തൃതമായ ഒരു മരുന്നുതോട്ടം തഞ്ചാവൂരിൽ ഇദ്ദേഹം നിർമിച്ചു.

ഈ കാലഘട്ടത്തിലാണ് പ്രസിദ്ധ സംഗീതജ്ഞനായ ഡോ. മുത്തയ്യാ ഭാഗവതരുമായി പരിചയപ്പെടുവാൻ ഇടയായത്. ജന്മസിദ്ധമായ വാസനാവൈഭവം അനുകൂലസാഹചര്യങ്ങളിൽ അത്ഭുതാവഹമായി വികസിക്കുകയും വിസ്മയകരമായ ഫലങ്ങൾ ഉളവാക്കുകയും ചെയ്യുമെന്നതിന്റെ ഒരു ദൃഷ്ടാന്തമായിത്തീർന്നു ഈ പരിചയം. മുത്തയ്യാഭാഗവതരുടെ സഹകരണവും പ്രോത്സാഹനവും അബ്രഹാം പണ്ഡിതരിലെ കലാകാരനെയും ഗവേഷകനെയും ഉത്തേജിപ്പിച്ചു. തഞ്ചാവൂരിലെ "സരസ്വതീമഹൽ" എന്ന വിശ്വവിഖ്യാതമായ ഗ്രന്ഥാലയത്തിലെ ഗ്രന്ഥശേഖരങ്ങളിൽ നിന്നും അപൂർവങ്ങളും വിശിഷ്ടങ്ങളുമായ പല പ്രാചീന സംഗീതഗ്രന്ഥങ്ങളും തേടിപ്പിടിച്ച് സമഗ്രമായി പഠിക്കുകയും ഗവേഷണങ്ങൾ നടത്തുകയും ചെയ്തതിന്റെ ഫലമായിട്ടാണ് ബൃഹത്തായ കരുണാമൃതസാഗരം ഇദ്ദേഹം രചിച്ചത്. 1500-ൽപ്പരം പുറങ്ങളുള്ളതും തമിഴിൽ രചിക്കപ്പെട്ടതുമായ ഈ കൃതി പുരാതന സംഗീതത്തെക്കുറിച്ചുള്ള ഒരു ആധികാരിക ഗ്രന്ഥത്തിനുപരി സംഗീതകലയെ സംബന്ധിച്ച് ശാസ്ത്രീയവീക്ഷണം പുലർത്തുന്ന ഒരു വിജ്ഞാനകോശം കൂടിയാണ്. ദക്ഷിണേന്ത്യൻ സംഗീതത്തെക്കുറിച്ച് അതിവിസ്തൃതമായ ഒരു പഠനംതന്നെ ഈ കൃതി ഉൾക്കൊള്ളുന്നു. സംഗീതകലയുടെ വിവിധ വശങ്ങളെക്കുറിച്ചുള്ള വിശദമായ ചർച്ചകളും ഇതിലടങ്ങിയിരിക്കുന്നു. സംഗീതസദസ്സുകൾ സംഘടിപ്പിക്കുകയും സംഗീതവിഷയകമായ ചർച്ചകൾ നടത്തുകയും ചെയ്ത് സംഗീതശാസ്ത്ര സംബന്ധമായ പരിജ്ഞാനത്തിന് ഇദ്ദേഹം പ്രചാരം നൽകി. സംഗീതാഭ്യസനത്തിന് പാട്ടുപാടാനുള്ള കഴിവുണ്ടാക്കുക എന്നതിൽ കവിഞ്ഞ ഒരു ലക്ഷ്യം ഇല്ലാതിരുന്ന അക്കാലത്ത് ശാസ്ത്രവീക്ഷണത്തോടെ ആ കലയെ സമീപിക്കുന്നതിനുള്ള താത്പര്യം സംഗീതകുതുകികളിൽ ഉളവാക്കാൻ കഴിഞ്ഞു എന്നുള്ളതുതന്നെ ഒരു വലിയ നേട്ടമായിരുന്നു. തഞ്ചാവൂരിൽ ഇദംപ്രഥമമായി ഒരു സംഗീതസമ്മേളനം ഇദ്ദേഹം സംഘടിപ്പിച്ചു. സംഗീതകലയുടെ വളർച്ചയ്ക്ക് വലിയ പ്രോത്സാഹനമാണ് ഇതുമൂലം ലഭിച്ചത്. മദിരാശി സംഗീത അക്കാദമിയുടെ സ്ഥാപനത്തിനു വഴിതെളിച്ചത് ഇദ്ദേഹം സംഘടിപ്പിച്ച സംഗീതസമ്മേളനങ്ങളായിരുന്നു. 1917-ൽ ബറോഡായിൽ ചേർന്ന ഒന്നാമത്തെ അഖില ഭാരത സംഗീതസമ്മേളനത്തിൽ ഇദ്ദേഹം പങ്കെടുത്തു. സംഗീതകലയ്ക്ക് ഇദ്ദേഹം നൽകിയിട്ടുള്ള സംഭാവനകളെ ആദരിച്ച് ബ്രിട്ടീഷ് ഗവൺമെന്റ് ഇദ്ദേഹത്തിന് "റാവു സാഹിബ്" എന്ന ബിരുദം നൽകി ബഹുമാനിച്ചു. 



</doc>
<doc id="170728" url="https://ml.wikipedia.org/wiki?curid=170728" title="കെ.ടി. രാമവർമ്മ">
കെ.ടി. രാമവർമ്മ

കെ.ടി. രാമവർമ്മ(1931-1993)
കൊച്ചി രാജകുടുംബാംഗമായി 1931 നവംബർ 14ന് തൃപ്പൂണിത്തുറയിൽ ജനിച്ചു. അച്ഛൻ: തിരുവില്ലക്കാട്ട് മനയ്ക്കൽ വാസുദേവൻ നമ്പൂതിരിപ്പാട്. അമ്മ: കനകം തമ്പുരാൻ. തൃപ്പൂണിത്തുറ ബോയ്സ് ഹൈസ്കൂളിലെ വിദ്യഭ്യാസത്തിന് ശേഷം മഹാരാജാസ് കോളേജിൽ നിന്നും രസതന്ത്രത്തിൽ ബിരുദം നേടി. ലഖ്നൗ സർവ്വകലാശാലയിൽനിന്ന് ബിരുദാനന്തര ബിരുദവും ഭൗതിക രസതന്ത്രത്തിൽ ഡോക്ട്രേറ്റും നേടി. 1957 ൽ ഇംഗ്ലണ്ടിലെ റെഡീങ്ങ് സർവ്വകലാശാലയിൽ ഉപരിഗവേഷണം നടത്തി. തുടർന്ന് സ്പെയിനിലെ മാഡ്രിഡിലും. മലയാളം, ഇംഗ്ലീഷ്, സംസ്കൃതം എന്നിവയ്ക്ക് പുറമേ ഹിന്ദിയും സ്പാനിഷും വശത്താക്കി. 1960ൽ നാട്ടിൽ തിരിച്ചെത്തി അദ്ധ്യാപന ജോലിയിൽ പ്രവേശിച്ചു. എർണാകുളം സെന്റ് ആൽബർട്ട് കോളേജിലും തേവര സേക്രഡ് ഹാർട് കോളേജിലും ജോലി ചെയ്തു. തിരുവല്ല പാലിയക്കര കൊട്ടാരത്തിലെ മനോരമ തമ്പുരാട്ടിയെ 1963ൽ വിവാഹം ചെയ്തു. 1968 ൽ കാലിക്കറ്റ് സർവ്വകലാശാലയുടെ തുടക്കം മുതൽ രസതന്ത്രവിഭാഗത്തിൽ ജോലിചെയ്തു. 1991ൽ വകുപ്പു തലവനായി വിരമിച്ചു. 1984 ൽ ചുമ്മാർ അവാർഡ്, 1986 ൽ പുത്തേഴൻ അവാർഡ്, 1993ൽ പി.കെ പരമേശ്വരൻനായർ അവാർഡ് എന്നിവയ്ക്ക് അർഹനായി. 1993 ആസസ്റ്റ് 27ആം തിയ്യതി അന്തരിച്ചു.



</doc>
<doc id="170731" url="https://ml.wikipedia.org/wiki?curid=170731" title="കീറ്റിയ">
കീറ്റിയ

പുഷ്പിക്കുന്ന സസ്യങ്ങളിൽ റുബിയേസീ കുടുംബത്തിലെ ഒരു ജനുസ്സാണ് കീറ്റിയ - Keetia. പറ്റിപ്പിടിച്ചു വളരുന്ന സസ്യങ്ങളാണ് ഈ ജനുസ്സിലുള്ളത്. എന്നാൽ അപൂർവ്വമായി മാത്രം ചെറുമരങ്ങളും (കുറ്റിച്ചെടി) കാണുന്നു. 

ഈ ജനുസ്സ് തെക്കേ ആഫ്രിക്കയിലാകമാനം വ്യാപിച്ചിരിക്കുന്നു.



</doc>
<doc id="170796" url="https://ml.wikipedia.org/wiki?curid=170796" title="ഓമല്ലൂർ വയൽവാണിഭം">
ഓമല്ലൂർ വയൽവാണിഭം

പത്തനംതിട്ട ജില്ലയിലെ ഓമല്ലൂരിൽ വർഷാവർഷം നടക്കുന്ന വിപണനമേളയാണ് ഓമല്ലൂർ വയൽവാണിഭം. ഓമല്ലൂർ ചന്തയിലും സമീപത്തുള്ള പാടശേഖരത്തിലുമായാണ് ഇത് അരങ്ങേറുന്നത്. മധ്യതിരുവിതാംകൂറിലെ ആയിരത്തിലധികം കർഷകർ ഒരുമിക്കുന്ന വയൽവാണിഭത്തിന് എണ്ണൂറിലധികം വർഷത്തെ പഴക്കമുണ്ട്. മീനമാസത്തിൽ നടന്നുവരുന്ന ഇത് 1980 വരെ ഒരു മാസക്കാലത്തെ ആഘോഷമായിരുന്നു. മീനം 1 മുതൽ ഒരാഴ്ച്ചത്തേക്ക് കന്നുകാലി വ്യാപാരമാണ്. ഇതിനായി കൊല്ലം, പത്തനംതിട്ട, ആലപ്പുഴ കോട്ടയം ജില്ലകളിൽ നിന്നും, തമിഴ്‌നാട്ടിൽ നിന്നുമുള്ള കർഷകർ കന്നുകാലികളുമായെത്തുന്നു. ശേഷമുള്ള ആഴ്ചകളിൽ കാർഷികവിഭവങ്ങൾ, കാർഷികോപകരണങ്ങൾ, വിത്തിനങ്ങൾ, ഗൃഹോപകരണങ്ങൾ, പാത്രങ്ങൾ മുതലായവയുടെ വിപണനം നടക്കുന്നു.

ഓമല്ലൂർ തറയിൽ (ചന്ത)ആണ് വാണിഭം നടക്കുക. ഓമല്ലൂർ ഗ്രാമ പഞ്ചായത്ത് ആണ് വാണിഭം നടത്തുന്നതിനു നേതൃത്വം വഹിക്കുക.


</doc>
<doc id="170814" url="https://ml.wikipedia.org/wiki?curid=170814" title="സോൻപൂർ മേള">
സോൻപൂർ മേള

ഏഷ്യയിലെ ഏറ്റവും വലിയ കാർഷിക മേളയാണ് സോൻപൂർ മേള.ബീഹാറിലെ സോൻപൂർ എന്ന സ്വർണപുരത്ത് കാർത്തിക പൂർണ്ണിമ നാളിലാണ് ഈ മഹാമേളനടക്കുന്നത്. സാധാരണ ഇത് നവംബർ മാസത്തിലാണ് വരിക. ഏഷ്യയിലെ തന്നെ ഏറ്റവും വലിയ കാലിച്ചന്തയാണിത്. നാൽകാലികളെ വില്കാനും വാങ്ങാനുമായി വളരെയധികമാളുകൾ മേളയിലെത്തുന്നു. നൂറ്റാണ്ടുകൾ പഴക്കമുള്ള ഈ മേള ലോക ടൂറിസം കലണ്ടറിലെ ഒരു ആകർഷണമാണ്. കിളിയും പ്രാവും പൂച്ചയും പട്ടിയും പശുവും മുതൽ ഒട്ടകവും കഴുതയും കുതിരയും ആനയും വരെ നിരന്ന് നില്ക്കുന്ന മഹാമേള ആറര ചതുരശ്ര കിലോമീറ്ററിൽ വ്യാപിച്ചു കിടക്കുന്നു. മൂന്ന് ആഴ്ചയായാണ് മേള. സോൻപുർ മേളയിലെ ആനവില്പന പൂർണ്ണമായും അവസാനിപ്പിക്കാൻ ബിഹാർ സർക്കാർ തീരുമാനിച്ചു. വന്യജീവി സംരക്ഷണത്തിനായി പ്രവർത്തിക്കുന്ന സംഘടനകളുടെ ശ്രമഫലമായാണ് ആനകളുടെ വില്പനയും ആനക്കടത്തും ബിഹാർ സർക്കാർ നിരോധിച്ചത്. ഇതു സംബന്ധിച്ച് ബിഹാർ വൈൽഡ്‌ലൈഫ് ബോർഡ് എല്ലാ വൈൽഡ്‌ലൈഫ് വാർഡൻമാർക്കും കത്തയച്ചുകഴിഞ്ഞു. ഇതോടെ ആനക്കടത്ത് വലിയതോതിൽ നിലയ്ക്കുമെന്നു കരുതപ്പെടുന്നു.


</doc>
<doc id="170818" url="https://ml.wikipedia.org/wiki?curid=170818" title="ഉണ്ണി മുകുന്ദൻ">
ഉണ്ണി മുകുന്ദൻ

മലയാളത്തിലെ ഒരു യുവ നടനാണ് ഉണ്ണി മുകുന്ദൻ (കൃഷ്ണാ മുകുന്ദൻ). കൃഷ്ണാ നായർ എന്ന പേരിൽ "നന്ദനം" സിനിമയുടെ തമിഴ് റീമേക്കായ "സീടനി"ലൂടെയാണ് ഇദ്ദേഹം അഭിനയരംഗത്തേക്കെത്തുന്നത്. തുടർന്ന് ബാങ്കോക്ക് സമ്മർ, ബോംബെ മാർച്ച് 12, തൽസമയം ഒരു പെൺകുട്ടി, മല്ലുസിംഗ് എന്നീ സിനിമകളിലും അഭിനയിച്ചു.

! നമ്പർ !! വർഷം !! ചിത്രം !! കഥാപാത്രം !! ഭാഷ



</doc>
<doc id="170889" url="https://ml.wikipedia.org/wiki?curid=170889" title="മണ്ണിന്റെ മക്കൾ വാദം">
മണ്ണിന്റെ മക്കൾ വാദം

ഒരു സംസ്ഥാനത്തോ പ്രദേശത്തോ ഉള്ള ജോലികളും പദവികളും അവിടുത്തെ തദ്ദേശീയർക്ക് / പ്രാദേശിക വംശജർക്ക് മാത്രം അവകാശപ്പെട്ടതാണെന്ന വാദഗതിയാണ് മണ്ണിന്റെ മക്കൾ വാദം. മറ്റു സ്ഥലങ്ങളിൽ നിന്ന് എത്തിപ്പെടുന്നവരെ അസഹിഷ്ണുതയോടെയാണ് ഇത്തരം വാദക്കാർ നോക്കിക്കാണുക. ഭാഷ, സംസ്ഥാനം എന്നിവയുടെ അടിസ്ഥാനത്തിലാണ് മണ്ണിന്റെ മക്കൾ വാദം ബലപ്പെടുന്നത്. ഇന്ത്യൻ ഭരണഘടന പ്രകാരം ഭാരതീയരെല്ലാവരും തുല്യരാണെന്നിരിക്കെ മണ്ണിന്റെ മക്കൾ വാദം നിയമ വിരുദ്ധമായി വിലയിരുത്തപ്പെടുന്നു.


</doc>
<doc id="170893" url="https://ml.wikipedia.org/wiki?curid=170893" title="കീറ്റിയ കോരിറ്റ്ഷാനെരി">
കീറ്റിയ കോരിറ്റ്ഷാനെരി

കീറ്റിയ കോരിറ്റ്ഷാനെരി - Keetia koritschaneri: റുബിയേസീ കുടുംബത്തിലെ ഒരു വർഗ്ഗം. ഇതു പ്രധാനമായും ടാൻസാനിയായിലാണ് കാണപ്പെടുന്നത്. 



</doc>
<doc id="170896" url="https://ml.wikipedia.org/wiki?curid=170896" title="കീറ്റിയ പുർപുറാസെൻസ്">
കീറ്റിയ പുർപുറാസെൻസ്

കീറ്റിയ പുർപുറാസെൻസ് - Keetia purpurascens: റുബിയേസീ കുടുംബത്തിലെ ഒരു വർഗ്ഗം. ഇതു പ്രധാനമായും ടാൻസാനിയായിലാണ് കാണപ്പെടുന്നത്. 



</doc>
<doc id="170906" url="https://ml.wikipedia.org/wiki?curid=170906" title="ആൻഡ്രോയ്ഡ് പതിപ്പുകളുടെ ചരിത്രം">
ആൻഡ്രോയ്ഡ് പതിപ്പുകളുടെ ചരിത്രം

2008 സെപ്റ്റംബറിൽ ആൻഡ്രോയ്ഡ് 1.0 പുറത്തിറങ്ങുന്നതോടെയാണ് ആൻഡ്രോയിഡ് ഓപ്പറേറ്റിങ്ങ് സിസ്റ്റത്തിന്റെ പതിപ്പുകളുടെ ചരിത്രം ആരംഭിക്കുന്നത്. ഗൂഗിളും ഓപ്പൺഹാൻഡ്സെറ്റ് അലയൻസും സംയുക്തമായി നിർമ്മിക്കുന്ന മൊബൈൽ/ടാബ്‌ലെറ്റ് ഓപ്പറേറ്റിങ് സിസ്റ്റമായ ആൻഡ്രോയ്ഡിന് അതിന്റെ യഥാർത്ഥ പതിപ്പിനെത്തുടർന്ന് ഒട്ടനവധി നവീകരണങ്ങൾ ഉണ്ടായിട്ടുണ്ട്. ഇവ പ്രധാനമായും പുതിയ പ്രത്യേകതകൾ കൂട്ടിച്ചേർക്കുകയും സോഫ്‌റ്റ്‌വെയർ പിഴവുകൾ പരിഹരിക്കുകയും ചെയ്യുന്നതാണ്. 2009 ഏപ്രിലിന് ശേഷം പുറത്തിറക്കുന്ന ആൻഡ്രോയ്ഡ് പതിപ്പിന് ഒരു പലഹാരത്തിന്റെ പേരായിരിക്കും നൽകാറുള്ളത്. ഇത് ഇംഗ്ലീഷ് അക്ഷരമാലാക്രമത്തിലാവും നൽകുന്നത്:

ഇതിനു മുൻപുള്ള പതിപ്പുകൾക്ക് അസ്ട്രോ, ബെൻഡർ എന്നിങ്ങനെയാണ് അനൗദ്യോഗികമായി പേര് നൽകിയിരിക്കുന്നത്. എന്നാൽ പകർപ്പവകാശപ്രശ്നങ്ങൾ മുഖാന്തരം ഇത് പൊതുവേ ഉപയോഗിക്കാറില്ല.
ആൻഡ്രോയ്‌ഡ് പി എന്നതു
പുറത്തിറങ്ങാനിരിക്കുന്ന പുതിയ ആൻഡ്രോയിഡ് പതിപ്പ്.ആൻഡ്രോയിഡ് പി എന്നത് താത്കാലിക പേരാണ് .

2007 നവംബർ 05ന് ആൻഡ്രോയ്ഡ് ബീറ്റ പുറത്തിറങ്ങി. ഇതിന്റെ സോഫ്റ്റ്‌വെയർ ഡെവലപ്മെന്റ് കിറ്റ് പുറത്തിറങ്ങിയത് 2007 നവംബർ 12നും.

2008 സെപ്റ്റംബർ 23ന് ആൻഡ്രോയ്ഡിന്റെ വാണിജ്യാടിസ്ഥാനത്തിലുള്ള ആദ്യത്തെ പതിപ്പ്, 1.0 പുറത്തിറങ്ങി. എച്ച്ടിസിയുടെ ഡ്രീം ജി‌.വൺ ( HTC Dream G1) ആണ് ആദ്യത്തെ ആൻഡ്രോയ്ഡ് സന്നിവേശിപ്പിച്ച ഉപകരണം. ഇതിലുൾപ്പെടുത്തിയ പ്രധാന പ്രത്യേകതകൾ

ടി മൊബൈൽ ജി വണ്ണിനായി (T-Mobile G1) 2009 ഫെബ്രുവരി 09ന് ആൻഡ്രോയ്ഡ് 1.1 പുറത്തിറക്കി ഈ അധികരിച്ച പതിപ്പ് കൂടുതൽ ആപ്ലിക്കേഷനുകൾ ഉൾപ്പെടുത്തുകയും 1.0ൽ കണ്ട പിഴവുകൾ പരിഹരിക്കുകയും ആപ്ലിക്കേഷൻ പ്രോഗ്രാമിങ്ങ് ഇന്റർഫേസ് മെച്ചപ്പെടുത്തുകയും ചെയ്തു.

ലിനക്സ് കെർണൽ 2.6.27 നെ അടിസ്ഥാനമാക്കി 2009 ഏപ്രിൽ 30ന് ആൻഡ്രോയ്ഡ് 1.5 കപ്കേക്ക് പുറത്തിറങ്ങി. ഇതിലെ പ്രത്യേകതകൾ

ലിനക്സ് കെർണൽ 2.6.29നെ അടിസ്ഥാനപ്പെടുത്തി, ആൻഡ്രോയ്ഡ് 1.6 SDK 1.6 ഡോനട്ട് 2009 സെപ്റ്റംബർ 15നു പുറത്തിറക്കി.

ലിനക്സ് കേർണൽ 2.6.29നെ അടീസ്ഥാനമാക്കി 2009 ഒക്ടോബർ 26ന് ആൻഡ്രോയ്ഡ് 2.0 SDK, ഡിസംബർ 3ന് ആൻഡ്രോയ്ഡ് 2.0.1 SDK, 2010 ജനുവരി 12ന് 2.1 SDK എന്നിവ പുറത്തിറങ്ങി. ഇവയിൽ വന്ന മാറ്റങ്ങൾ 

2009 ഡിസംബർ 3ന് ചട്ടക്കൂട്, ഏ.പി.ഐ, സ്വഭാവം എന്നിവയിൽ വ്യതിയാനം വരുത്തി പിഴവുകൾ പരിഹരിച്ച് ആൻഡ്രോയ്ഡ് 2.0.1 പുറത്തിറങ്ങി.
2010 ജനുവരി 12ന് ആൻഡ്രോയ്ഡ് 2.1 SDK പുറത്തിറക്കി.

ലിനക്സ് കെർണൽ 2.6.32നെ അടിസ്ഥാനപ്പെടുത്തി 2010 മെയ് 20ന് ആൻഡ്രോയ്ഡ് 2.2 ഫ്രോയോ SDK, പുറത്തിറങ്ങി. ഇതിലുൾപ്പെടുത്തിയ പുതിയ സവിശേഷതകൾ
2011 ജനുവരി 18ന് ആൻഡ്രോയ്ഡ് 2.2.1 ചെറിയ നവീകരണങ്ങളോടെ പുറത്തിറങ്ങി 
ജനുവരി 22 ന് ആൻഡ്രോയ്ഡ് 2.2.2 നെക്സസ് വണ്ണിനെ അലട്ടിയിരുന്ന എസ്.എം.എസ് റൂട്ടീൻ പിഴവുകൾ പരിഹരിച്ച് പുറത്തിറങ്ങി.
നവംബർ 21ന് Android 2.2.3 SDK രണ്ട് സുരക്ഷിതത്വ നവീകരണങ്ങൾ വരുത്തി പുറത്തിറങ്ങി

ലിനക്സ് കെർണൽ 2.6.35 നെ അടിസ്ഥാനപ്പെടുത്തി 2010 ഡിസംബർ 6ന് ആൻഡ്രോയ്ഡ് 2.3 ജിഞ്ചർബ്രഡ് SDK പുറത്തിറങ്ങി. 
മാറ്റങ്ങളിൽ ഇതിലെ നവീകരണങ്ങൾ

2011 ഫെബ്രുവരി 9ന് ആൻഡ്രോയ്ഡ് 2.3.3 പുറത്തിറങ്ങി 
2.3.4 പതിപ്പിൽ ഗൂഗിൾ വീഡിയോ ചാറ്റും വായിസ് ചാറ്റും ഉൾപ്പെടുത്തി
2011 ജൂലൈ 25ന് ഒറ്റനവധി നവീകരണങ്ങളോടേ ആൻഡ്രോയ്ഡ് 2.3.5 പുറത്തിറങ്ങി ഇതിലെ നവീകരണങ്ങൾ താഴെപ്പറയുന്നവയാണ്
ഈ പതിപ്പിൽ വോയ്സ് സേർച്ച് പിഴവ് പരിഹരിച്ചു.

നെക്സസ് S 4Gൽ ഗൂഗിൾ വാലറ്റ് പിന്തുണയോട് ആൻഡ്രോയ്ഡ് 2.3.7 പുറത്തിറങ്ങി.

2011 ഫെബ്രുവരി 22ന് ടാബ്‌ലറ്റുകൾക്ക് മാത്രമായി ലിനക്സ് കെർണൽ 2.6.36നെ അധിഷ്ഠിതമാക്കി ആൻഡ്രോയ്ഡ് 3.0 ഹണീകോമ്പ് പുറത്തിറക്കി.

2011 മെയ് 10ന് ആൻഡ്രോയ്ഡ് 3.1 SDK വിപണിയിലെത്തി. ഇതിലെ മാറ്റങ്ങൾ

2011 ജൂലൈ 15ന് ഹൂവൈ മീഡിയപാഡിലൂടെ 3.2 SDK പുറത്തിറങ്ങി. 

2011 സെപ്റ്റംബർ 20ന് ആൻഡ്രോയ്ഡ് 3.2.1 നവീകരിച്ചത് പുറത്തിറങ്ങി. ഇതിലുൾപ്പെട്ട മാറ്റങ്ങൾ

2011 ആഗസ്റ്റ് 30ന് പുറത്തിറങ്ങി. മോട്ടോറോള ക്സൂം എക്സ്‌.ജി ക്കായി ചില്ലറ മാറ്റങ്ങൾ ഉൾപ്പെടുത്തി.

2011 ഒക്ടോബർ 19ന് ഗ്യാലക്സി നെക്സസിലൂടെ ആൻഡ്രോയ്ഡ് 4.0 ഐസ്ക്രീം സാൻഡ്‌വിച്ച് പുറത്തിറങ്ങി. ഇതിലെ പ്രത്യേകതകൾ 


</doc>
<doc id="170916" url="https://ml.wikipedia.org/wiki?curid=170916" title="അബ്രഹാം മല്പാൻ">
അബ്രഹാം മല്പാൻ

മലങ്കര സുറിയാനിസഭയിലെ നവീകരണ പ്രസ്ഥാനത്തിന് തുടക്കം കുറിച്ച പുരോഹിതനായിരുന്നു അബ്രഹാം മല്പാൻ. ഇദ്ദേഹം പൌരോഹിത്യ പാരമ്പര്യമുള്ള മാരാമൺ പാലക്കുന്നത്തു കുടുംബത്തിൽ 1796-ൽ ജനിച്ചു.

ഗർഭസ്ഥശിശുവായിരിക്കുമ്പോൾ തന്നെ സ്വപിതാവ് അന്തരിച്ചതിനാൽ പിതൃസഹോദരനായ തോമാമല്പാന്റെ സംരക്ഷണത്തിലും ശിക്ഷണത്തിലുമാണ് വളർന്നുവന്നത്. ചെറുപ്പത്തിൽ തന്നെ ഇദ്ദേഹത്തിന് ആധ്യാത്മികമായ പരിശീലനം സിദ്ധിച്ചിരുന്നു. കാലോചിതമായ നാട്ടുഭാഷാഭ്യസനം കഴിഞ്ഞ് അബ്രഹാം ശെമ്മാശനായി. പുതുപ്പള്ളിൽ പടിഞ്ഞാറേക്കൂറ്റു കോരമല്പാന്റെ കീഴിൽ സുറിയാനി പഠിക്കുകയും പ്രസ്തുത ഭാഷയിലും ദൈവശാസ്ത്രത്തിലും അവഗാഹം നേടുകയും ചെയ്തു. എട്ടാം മാർത്തോമ്മായിൽനിന്ന് കത്തനാരുപട്ടം ഏറ്റ ശേഷം ഇദ്ദേഹം മാരാമൺ പള്ളിയിലെ കൊച്ചുകത്തനാരായി സേവനം നടത്തിവന്നു.

എട്ടാം മാർത്തോമ്മായുടെ കാലത്താണ് കോട്ടയം പഴയസെമിനാരിയുടെ ആവിർഭാവം. 1810-ൽ കേണൽ മൺറോ ബ്രിട്ടിഷ് റസിഡന്റായി നിയമിക്കപ്പെട്ടശേഷം, പ്രത്യേകിച്ച് 1816 മുതൽ 1819 വരെയുള്ള കാലഘട്ടത്തിൽ, സി.എം.എസ്. മിഷനറിമാർ തിരിവിതാംകൂറിൽ വന്നുചേർന്നു. സുറിയാനി സഭയുടെ ചരിത്രത്തിലെ ഒരു സുപ്രധാന കാലഘട്ടമാണിത്. മിഷനറിമാരുടെ സഹായത്തോടുകൂടി കോട്ടയം പഴയ സെമിനാരിയുടെ പ്രവർത്തനം ആരംഭിച്ചപ്പോൾ അവിടെ സുറിയാനി പഠിപ്പിക്കാൻ കോനാടു മല്പാനോടൊപ്പം അബ്രഹാം മല്പാനും നിയമിതനായി.

മലങ്കര സുറിയാനി സഭയിൽ അന്നുണ്ടായിരുന്ന ആചാരവൈകൃതങ്ങൾ തുടച്ചുനീക്കി സഭയെ ശുചീകരിക്കുക എന്ന മഹാസംരംഭത്തിലേർപ്പെടാൻ അബ്രഹാം മല്പാന് മിഷനറിമാരോടുള്ള സമ്പർക്കംകൊണ്ടും വേദപുസ്തകപഠനംകൊണ്ടും സിദ്ധിച്ച പുതിയ വെളിച്ചം പ്രചോദനം നൽകി. പന്ത്രണ്ടു പ്രമുഖ വൈദികർ അബ്രഹാം മല്പാന് പിന്തുണ നൽകി. അവർ കൂടിയാലോചിച്ച് ആരാധനാക്രമം പരിഷ്കരിച്ചു. മരിച്ചവർക്കുവേണ്ടിയുള്ള പ്രാർഥനയും പരിശുദ്ധന്മാരോടുള്ള അപേക്ഷയും പ്രാർഥനപുസ്തകത്തിൽ നിന്നും നീക്കികളഞ്ഞു. സുറിയാനിയിലുള്ള വി. കുർബാനക്രമം മലയാളത്തിൽ തർജുമ ചെയ്ത് ഉപയോഗിക്കണമെന്നും തീരുമാനിച്ചു.

എ.ഡി. 1837-ൽ അബ്രഹാം മല്പാൻ മാരാമൺ ഇടവകയിൽ ശുചീകരണ പരിപാടികൾ നടപ്പാക്കി. മലയാളത്തിൽ ആരാധന നടത്തുവാൻ വേണ്ട ക്രമീകരണങ്ങൾ ചെയ്തു. മലങ്കര മെത്രാപ്പോലീത്താ ആയിരുന്ന ചേപ്പാട് മാർ ദിവന്യാസിയോസും അനുയായികളും അബ്രഹാം മല്പാൻ വരുത്തിയ നവീകരണത്തെ എതിർത്തു. തുടർന്നു മല്പാന് അതിശക്തമായ എതിർപ്പുകളെ നേരിടേണ്ടിവന്നു. ഇതിനിടയ്ക്ക് മിഷനറിമാരും മലങ്കരമെത്രാപ്പോലീത്തയും തമ്മിൽ പിണങ്ങിപ്പിരിഞ്ഞു.

അനവധി പ്രതിബന്ധങ്ങൾ ഉണ്ടായിരുന്നിട്ടും യാതൊരു പ്രലോഭനങ്ങൾക്കും വഴങ്ങാതെ വ്യക്തമായ ലക്ഷ്യബോധത്തോടും ദൃഢവിശ്വാസത്തോടുംകൂടി, സഭയുടെ നവീകരണത്തിനുവേണ്ടി അർപ്പിതബുദ്ധ്യാ യത്നിച്ച അബ്രഹാം മല്പാൻ 1846 ചിങ്ങം 24-ന് 50-ആമത്തെ വയസ്സിൽ അന്തരിച്ചു. 



</doc>
<doc id="170918" url="https://ml.wikipedia.org/wiki?curid=170918" title="ഓപ്പൺ ഹാൻഡ്സെറ്റ് അലയൻസ്">
ഓപ്പൺ ഹാൻഡ്സെറ്റ് അലയൻസ്

മൊബൈൽ/ടാബ്ലെറ്റുകൾക്കായി ഓപ്പൺ സ്റ്റാൻഡേർഡുകൾ നിർമ്മിക്കുക എന്ന ലക്ഷ്യത്തോടെ ആരംഭിച്ച 84 കമ്പനികളൂടെ കൂട്ടുകെട്ടാണ് ഓപ്പൺഹാൻഡ്‌സെറ്റ് അലയൻസ് (Open Handset Alliance - OHA) ഗൂഗിൾ, എച്ച്‌ടിസി, എൽജി, ഇന്റെൽ, മാർവെൽ ടെക്നോളജി, മോട്ടോറോള, എൻവിഡിയ, ക്വാൽകോം, സാംസങ്, സ്പ്രിന്റ്, ടെക്സസ്, ബ്രോഡ്കോം തുടങ്ങിയവർ ഉൾപ്പെടുന്നു. 
2007 നവംബർ 5ന് ഗൂഗിളും 34 അംഗങ്ങളും ചേർന്നാണ് ഇതിന് തുടക്കമിട്ടത്. ഇതിൽ ചിപ്പ് നിർമ്മാതാക്കൾ, മൊബൈൽ ഹാർഡ്‌വെയർ നിർമ്മാതാക്കൾ, സംവാഹകർ, ആപ്ലിക്കേഷൻ നിർമ്മാതാക്കൾ ഇവർ ഉൾപ്പെടുന്നു. 2008 ഡിസംബർ 9ന് വൊഡാഫോൺ, തോഷിബ, സോണി എറിക്‌സൺ, സോഫ്റ്റ്‌ബാങ്ക് പാക്കറ്റ്‌വീഡിയോ, ഹുവാവേ ടെക്നോളജീസ്, ഏആർഎം ഹോൾഡിങ്ങ്സ് എന്നിങ്ങനെ പുതിയ 14 അംഗങ്ങൾ കൂടി ഓപ്പൺ ഹാൻഡ്‌സെറ്റ് അലയൻസിനൊപ്പം ചേർന്നു. ലിനക്സ് കെർണലിൽ അടിസ്ഥാനപ്പെടുത്തിയ മൊബൈൽ/ടാബ്ലെറ്റ് ഓപ്പറേറ്റിങ്ങ് സിസ്റ്റമായ ആൻഡ്രോയ്ഡ് ആണ് ഇവരുടെ പ്രധാന ഉത്പന്നം.

2007 നവംബർ 05നാണ് ഹാൻഡ്‌സെറ്റ് അലയൻസ് എന്ന പേരിൽ പുതിയ ഒരു കൂട്ട്‌കെട്ട് രൂപവത്കരിച്ചത്.അതേ ദിവസം തന്നെ തങ്ങളുടെ ആദ്യത്തെ ഉത്പന്നം ഓപ്പൺ ഹാൻഡ്‌സെറ്റ് അലയൻസ് പ്രഖ്യാപിച്ചു.- ലിനക്സ് കെർണൽ 2.06 അടിസ്ഥാനപ്പെടുത്തി ആൻഡ്രോയ്ഡ് എന്ന മൊബൈൽ പശ്ചാത്തല വ്യവസ്ഥ. ആപ്പിൾ(ഐ ഓ.സ്) മൈക്രോസോഫ്റ്റ്,(വിൻഡോസ് മൊബൈൽ) നോക്കിയ (സിമ്പിയൻ), സോണി എറിക്സൺ, എച്ച്.പി, റിസർച്ച് ഇൻ മോഷൻ(ബ്ലാക്ക്ബറി), സാംസങ്ങ് (ബഡാ) എന്നിവരുടെ മൊബൈൽ പ്ലാറ്റ്ഫോമുകൾക്ക് ബദലായി ആൻഡ്രോയ്ഡ് വർത്തിക്കുന്നു


</doc>
<doc id="170920" url="https://ml.wikipedia.org/wiki?curid=170920" title="വാൻഗ്വേറിയേ">
വാൻഗ്വേറിയേ

പുഷ്പിക്കുന്ന സസ്യങ്ങളിൽ റുബീസിയ കുടുംബത്തിലെ ഉപവിഭാഗമാണ് വാൻഗ്വേറിയേ - Vanguerieae. ആകെയുള്ള 600 സ്പീഷിസുകളിൽ 25 ഓളം സ്പീഷിസുകൾ മുഖ്യ ആധിപത്യം വഹിക്കുന്നവയാണ് വാൻഗ്വേറിയേ വിഭാഗം സാധാരണയായി പ്രാധാന്യമർഹിക്കുന്നവയും വ്യത്യസ്തങ്ങളായ വാസസ്ഥലങ്ങൾ സ്വീകരിക്കുന്നവയുമാണ്. ആഫ്രിക്കയിലെ നനവാർന്ന പ്രദേശങ്ങളിലും (മഴക്കാടുകൾ) വരണ്ട പ്രദേശങ്ങളിലും (മഡഗാസ്കറിലെ വരണ്ട ഭൂപ്രദേശങ്ങളിൽ) ഇവ ഒരു പോലെ വളരുന്നു. ഇവ സമുദ്രനിരപ്പിൽ നിന്നും 2000 മീറ്റർ ഉയരമുള്ള പ്രദേശങ്ങളിലാണ് ഇവ സമൃദ്ധമായി വളരുന്നത്.

സാധാരണയായി പ്രചാരത്തിലുള്ള പ്രധാനപ്പെട്ട വിഭാഗങ്ങൾ

പ്രാചീനമായി ആധിപത്യമുള്ളവ

The following Phylogenetic tree is based on molecular phylogenetic studies of DNA sequences.



</doc>
<doc id="170922" url="https://ml.wikipedia.org/wiki?curid=170922" title="വരാൽ">
വരാൽ

ജലാശയങ്ങളിൽ സാധാരണ കണ്ടു വരുന്ന ഒരു മത്സ്യമാണ് വരാൽ. ശാസ്ത്രനാമം :Channa striata. ബ്രാൽ, വ്രാൽ, കണ്ണൻ, കൈച്ചിൽ എന്നിങ്ങനെ പ്രാദേശികമായി അറിയപ്പെടുന്നു. ഇംഗ്ലീഷിൽ -chevron snakehead, striped murrel എന്നീ പേരുകളുണ്ട്.മൂന്ന് കിലോയോളം വലുതാകുന്നതാണ് ഈ മത്സ്യം. സാധാരണ കൃഷിക്കായി വെള്ളം വറ്റിക്കുമ്പോഴാണ് തോടുകളിൽ നിന്നും അനുബന്ധ ജലാശയങ്ങളിൽ നിന്നും ഇവയെ ലഭിക്കുന്നത്. 

മാസങ്ങളോളം ചെളിയിൽ ജീവിക്കാൻ ഇവയ്ക്കു് സാധിക്കും. ഈർപ്പമുള്ള സാഹചര്യങ്ങളിൽ ജലത്തിനു പുറത്ത് ചെറിയ പാലായനങ്ങൾ നടത്താറുണ്ട്.അൽപ്പം നനവുള്ള ചെളിയിൽ പുതഞ്ഞ് ശരീരത്തിലെ കൊഴുപ്പുപയോഗിച്ച് കുറെ കാലം ജീവിക്കാൻ ഇവയ്ക്ക് പറ്റും.

ഇതിന്റെ തന്നെ കുടുംബത്തിൽ ഉള്ള ചേറുമീൻ അഥവാ പുള്ളിവരാൽ (Channa marulius), വാക (Channa micropeltes), പുലി വാക, പുള്ളിവരാൽ, വട്ടോൻ എന്നിവയും ജലാശയങ്ങളിൽ കണ്ടു വരുന്നു. വരാൽ കുഞ്ഞുങ്ങൾക്ക് (ഏതാനും ആഴ്ചകൾ മാത്രം പ്രായമുള്ളവ)ചുവപ്പ് നിറമാണ്.

ഭാരതം കൂടാതെ മ്യാന്മാർ, ഇന്തോനേഷ്യ, തായ്‌ലന്റ്, കംപ്പോഡിയ, മലയേഷ്യ, ശ്രീലങ്ക, പാകിസ്താൻ എന്നിവിടങ്ങളിലും കാണുന്നു. 

തവളകൾ, ചെറിയ പാമ്പുകൾ, ചെറിയ ഷഡ്പദങ്ങൾ, ജലജീവികൾ എന്നിവയെ ഭക്ഷിക്കുന്നു.

മഴക്കാലത്താണ് പ്രജനനം നടത്തുന്നത്. ധാരാളം വെള്ളമുള്ള ആഴം കുറഞ്ഞ സ്ഥലം തിരഞ്ഞെടുക്കുന്നു. ചെടികൾ വകഞ്ഞുമാറ്റി 10 സെ. മീ വ്യാസത്തിൽ സ്ഥലമൊരുക്കി ബീജസങ്കലനം കഴിഞ്ഞ 400-1000 വെള്ളത്തിൽ പൊങ്ങിക്കിടക്കുന്ന മുട്ടകൾ നിക്ഷേപിക്കുന്നു. മുട്ടകൾ വിരിയാനുള്ള 48 മണിക്കൂർ സമയം ആൺ മത്സ്യം മുട്ടകൾക്ക് കാവൽ നിന്ന് വീശിക്കൊടുത്തുകൊണ്ടിരിക്കും. വിരിഞ്ഞ് ആദ്യ മൂന്നു ദിവസം കുഞ്ഞുങ്ങൾ സ്വന്തം ശരീരത്തിലെ പീനകാഹാരം കൊണ്ടാണ് ജീവിക്കുന്നത്. 

മികച്ച വളർത്തു മത്സ്യത്തിനു വേണ്ട ഗുണങ്ങൾ ഉള്ളതുകൊണ്ടും സഹായ ശ്വസനാവയവങ്ങൾ ഉള്ളതിനാലും വളരെ ഉയർന്ന നിക്ഷേപ നിരക്കിലുള്ള കൃഷിരീതികൾക്കടക്കം ഇവയെ ഉപയോഗിക്കുന്നു. 


</doc>
<doc id="170932" url="https://ml.wikipedia.org/wiki?curid=170932" title="ബാലൂർ">
ബാലൂർ

തെറാപ്പോഡ വിഭാഗത്തിൽ ഉൾപ്പെടുന്ന ഒരിനം ദിനോസറാണ്‌ ബാലൂർ .ഇവയുടെ ഫോസ്സിൽ കണ്ടു കിട്ടിയിട്ടുള്ളത് റൊമാനിയയിൽ നിന്നും ആണ്. ഡ്രോമയിയോസോറിഡ് എന്ന കുടുംബത്തിൽ ആണ് ഇവ പെടുക . അന്ത്യ ക്രിറ്റേഷ്യസ് കാലത്ത് ഏകദേശം എഴുപതു ദശ ലക്ഷം വർഷങ്ങൾക്കു മുൻപ് ആണ് ഇവ ജീവിച്ചിരുന്നത്.

പൂർണ്ണവളർച്ചയെത്തിയ ബാലൂറിന്‌ ൧.൮ -൨.൧ മീറ്റർ (൫.൯-൬.൯ അടി) നീളം ഉണ്ടായിരിക്കും. ഇരുകാല്പ്പാദങ്ങളിലും ഓരോ ജോഡി മൂർച്ചയേറിയ നഖങ്ങൾ ഇവയ്ക്കുണ്ടായിരുന്നു. ഇത് ഈ കുടുംബത്തിൽ ഇവയ്ക്ക് മാത്രമുള്ള സവിശേഷത ആണ് .

വെലൊസിറാപ്റ്ററിന്റെ കുടുംബത്തിൽപ്പെട്ട ഇവയ്ക്ക് പക്ഷെ അവയെ അപേക്ഷിച്ച് കൂടുതൽ പേശികൾ ഉള്ളതിനാൽ കായിക ശേഷി കൂടുതൽ ആയിരിക്കണം എന്ന് ഇവയുടെ ഫോസ്സിൽ പഠനത്തിൽ നിന്നും മനസ്സിലാകുന്നു, തങ്ങളുടെ ഇരട്ടി ഭാരമുള്ള ദിനോസറുകളെപ്പോലും വേട്ടയാടാൻ ഇത് ഇവയെ സഹായിച്ചിരിക്കണം, എന്നാൽ ഇത് ഇവയ്ക്കു വെലൊസിറാപ്റ്ററിനെ പോലെ വേഗത്തിൽ സഞ്ചരിക്കാൻ ഉള്ള ശേഷി നഷ്ടപ്പെടുത്തിയിരിക്കണം.


</doc>
<doc id="170938" url="https://ml.wikipedia.org/wiki?curid=170938" title="മഞ്ഞപ്പാവുട്ട">
മഞ്ഞപ്പാവുട്ട

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മൊറിൻഡയിലെ ഒരു ഇനമാണ് മഞ്ഞപ്പാവുട്ട - Morinda pubescens.



</doc>
<doc id="170942" url="https://ml.wikipedia.org/wiki?curid=170942" title="ചുകന്ന അകിൽ">
ചുകന്ന അകിൽ

Meliaceae കുടുംബത്തിലെ ഒരു സസ്യമാണ് ചുകന്ന അകിൽ (Aglaia malabarica). കേരളത്തിൽ മാത്രം കണ്ടുവരുന്ന ഈ സസ്യം വംശനാശഭീഷണിയിലാണ്.


</doc>
<doc id="170946" url="https://ml.wikipedia.org/wiki?curid=170946" title="മലമ്പുളി">
മലമ്പുളി

ഫാബെസീ കുടുംബത്തിലെ ഒരു മരമാണ് മലമ്പുളി. . ഈ സസ്യം വംശനാശഭീഷണി നേരിട്ടുകൊണ്ടിരിക്കുന്ന ഒന്നാണ്. കേരളത്തിലും തമിഴ്‌നാട്ടിലും പ്രത്യേകിച്ച് തിരുവിതാംകൂറിന്റെ പരിസരത്തുള്ള പൊൻമുടി, ആര്യൻകാവ് എന്നിവിടങ്ങളിൽ കണ്ടുവരുന്നു. 20-30 മീറ്റർ ഉയരത്തിൽ വളരുന്നു. ജൂലൈ മാസമാണ് പൂക്കാലം. കായ വിളയാൻ ആറുമാസം സമയമെടുക്കും. തടിയുടെ കാതലിന് ബലവും ഉറപ്പും ഉണ്ട്.



</doc>
<doc id="170951" url="https://ml.wikipedia.org/wiki?curid=170951" title="കോൺറാഡ്">
കോൺറാഡ്

ഫ്രാൻസിസ്കൻ മൂന്നാം സഭയിലെ അംഗവും, കത്തോലികാ സഭയിലെ വിശുദ്ധനുമാണ് കോൺറാഡ്.
പിയാസെൻസായിൽ എത്രയും കുലീനമായ ഒരു കുടുംബത്തിൽ കോൺറാഡ് ജനിച്ചു .ചെറുപ്പത്തിലെ വിവാഹം കഴിച്ചു .ദൈവഭയത്തിൽ ജീവിക്കാൻ നിരന്തരം അദ്ദേഹം പരിശ്രമിച്ചുകൊണ്ടിരുന്നു .നായാട്ട് അദ്ദേഹത്തിന്റെ ഒരു വിനോദമായിരുന്നു .ഒരിക്കൽ തന്റെ സേവകരോട് ഒരു കുറ്റിക്കാട്ടിൽ ഒളിച്ചിരുന്ന ഒരു കണ്ടാമൃഗത്തെ വെടിവയ്ക്കാൻ അദ്ദേഹം ആജ്ഞാപിച്ചു .വെടിയുണ്ടയേറ്റ് കുറ്റിക്കാടിന് തീപിടിക്കുകയും കാറ്റുനിമിത്തം തീ പടർന്ന് അടുത്തുള്ള വയലുകളും വനങ്ങളും കത്തിനശിച്ചു .അവിടെ നിന്നിരുന്ന ഭിക്ഷുവാണ് തീ കൊടുത്തതെന്നു കരുതി അറസ്റ്റ് ചെയ്യുകയും വിചാരണ നടത്തി കൊല്ലാൻ വിധിക്കുകയും ചെയ്തു .
സാധുഭിക്ഷുവിനെ കൊലക്കളത്തിലേക്ക് ആനയിക്കുമ്പോൾ ദുഃഖാർത്തനായ കോൺറാഡ് തന്റെ കുറ്റം ഏറ്റുപറഞ്ഞ് ആ ഭിക്ഷുവിനെ സ്വതന്ത്രനാക്കുകയും സ്വത്തെല്ലാം വിറ്റ് അഗ്നിയാലുണ്ടായ നഷ്ടം നികത്തുകയും ചെയ്തു .ദരിദ്രനായിത്തീർന്ന കോൺറാഡ് ഒരു കുടിലിൽ താമസമുറപ്പച്ചു .ഭാര്യ ക്ലാരമഠത്തിൽ ചേർന്നു .കോൺറാഡ് ആദ്യം റോമായിലേക്കും അനന്തരം സിസിലിയിലേക്കും പോയി .മുപ്പതുവർഷത്തെ കഠിനതപസ്സിനുശേഷം ദിവംഗതനായി .
1515-ൽ പത്താം ലെയോൻ മാർപ്പാപ്പാ നോട്ടോനഗരത്തിന് കോൺറാഡിന്റെ തിരുനാൾ ആഘോഷിക്കാൻ അനുമതി നൽകി .എട്ടാം ഉർബൻ മാർപ്പാപ്പാ പ്രസ്തുതാവകാശം ഫ്രാൻസിസ്ക്കൻ സഭയ്ക്ക് മുഴുവൻ അനുവദിച്ചു .ഫെബ്രുവരി 19-ന് കോൺറാഡിന്റെ തിരുനാൾ ആചരിക്കുന്നു .ഹെർണിയാ സുഖക്കേടുകാർ കോൺറാഡിന്റെ സഹായം അഭ്യർത്ഥിക്കാറുണ്ട് .


</doc>
<doc id="170952" url="https://ml.wikipedia.org/wiki?curid=170952" title="വെള്ള കടൽകാക്ക">
വെള്ള കടൽകാക്ക

ഹ്യുഗ്ലിൻ കടൽകാക്ക (സൈബീരിയൻ കടൽ കാക്ക) തണുപ്പുകാല അപൂർവ സന്ദർശകരാണ്. കേരളത്തിലെ വടക്കൻ തീരങ്ങളിലാണ് കൂടുതലായി കാണുന്നത്. 
കാസ്പിയൻ കടൽകാക്ക (yellow legged gull)യുമായി നല്ല സാമ്യമുണ്ട്. ഇന്ത്യയിൽ മുമ്പ് കാണപ്പെട്ടിരുന്നതായി രേഖകളിലുള്ള Lesser black-backed gull, ഹ്യുഗ്ലിൻ കടൽകാക്കയായിരിക്കുമെന്നും ഇപ്പോൾ കണക്കാക്കുന്നു. ഇന്ത്യയിൽ കാണപ്പെടുന്ന പക്ഷികളുടെ പട്ടിഅകയിലെ നിന്നും Lesser black-backed gull നീക്കം ചെയ്തിട്ടുണ്ട്. 
വലിയ വട്ടതലയോടുകൂടിയ കടൽകാക്കയാണ്. ബലമുള്ള കൊക്കുകളുണ്ട്. കാലുകളും ചിറകുകളും നീളമുള്ളവയാണ്. പുറകുവശവും ചിറകുകളും കടുത്ത ചാരനിറത്തിലുള്ളവയാണ്. കാലുകൾ ഇളം മഞ്ഞനിറമോ പിങ്കുനിറമോ ആണ്. 
കടുത്ത മഞ്ഞുകാലത്ത് തലയിലും കഴുത്തിനു പുറകിലും തവിട്ടു നിറത്തിൽ വരകൾ കാണാം.
വടക്കൻ റഷ്യയിലെ ടുണ്ട്രയിലാണ് സാധാരണ പ്രജനനം നടത്തുന്നത്. ഫിൻലാന്റിലും കാണപ്പെടുന്നതായി പറയുന്നു. ഒരു പക്ഷെ അവിടേയും പ്രജനനം നടത്തുന്നുണ്ടായിരിക്കാം.


</doc>
<doc id="170959" url="https://ml.wikipedia.org/wiki?curid=170959" title="സൈഡ്രാക്സ്">
സൈഡ്രാക്സ്

സൈഡ്രാക്സ് - Psydrax പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സ്. ഇവ പാലിയോട്രോപ്പിക്കൽ പ്രദേശങ്ങളിൽ മരങ്ങളായും കുറ്റിച്ചെടികളായും വള്ളിച്ചെടികളായും കാണുന്നു. ചിലയിനങ്ങൾ പാലിയോട്രോപ്പിക്കൽ പ്രദേശങ്ങളിൽ വള്ളിച്ചെടികളായി വളരുന്നു.




</doc>
<doc id="170961" url="https://ml.wikipedia.org/wiki?curid=170961" title="പാലിയോട്രോപ്പിക്കൽ പ്രദേശം">
പാലിയോട്രോപ്പിക്കൽ പ്രദേശം

പാലിയോട്രോപ്പിക്കൽ പ്രദേശം - Paleotropical Kingdom (Paleotropis) - ആഫ്രിക്ക, ഏഷ്യ, ഓഷ്യാനിയ (ഓസ്ട്രേലിയ ഉൾപ്പെടെ) എന്നിവിടങ്ങളിലെ ഉഷ്ണമേഖലകളിലെ പ്രത്യേക സസ്യമേഖലകൾ. 40ഓളം സസ്യകുടുംബങ്ങൾ ഇവിടെ മാത്രമായി കാണുന്നു.


</doc>
<doc id="170964" url="https://ml.wikipedia.org/wiki?curid=170964" title="കൊഹൗട്ടിയ">
കൊഹൗട്ടിയ

കോഹൗട്ടിയ - Kohautia പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സ്. ഏഷ്യ, ആഫ്രിക്ക, മഡഗാസ്കർ എന്നിവിടങ്ങളിലെ ഉഷ്ണമേഘാലാ പ്രദേശങ്ങളാണ് നൈസർഗ്ഗികമായ ഇവയുടെ മേഖല. 31 സ്പീഷിസുകൾ തിരിച്ചറിഞ്ഞിട്ടുണ്ട്. "കോഹൗട്ടിയ സെനെഗാലെൻസിസ്" ആണ് ഇതിലെ മറ്റൊരു സ്പീഷിസ് .

"കോഹൗട്ടിയ" എന്ന ശാസ്ത്രീയനാമം നൽകിയത് 1829ൽ ആൽബെർട്ട് വോൺ ചാമിസ്സോയും ഡൈഡ്രിച്ച് വോൺ ഷെലെച്ചെൻഡാലും ചേർന്നാണ്. 




</doc>
<doc id="170968" url="https://ml.wikipedia.org/wiki?curid=170968" title="കൊഹൗട്ടിയ സൊക്കൊട്രാന">
കൊഹൗട്ടിയ സൊക്കൊട്രാന

പുഷ്പിക്കുന്ന സസ്യങ്ങളിൽ റുബിയേസീ കുടുംബത്തിലെ ഒരു വർഗ്ഗമാണ് കൊഹൗട്ടിയ സൊക്കൊട്രാന - Kohautia socotrana. ഇവ പ്രധാനമായും യെമനിലാണ് കാണപ്പെടുന്നത്. ഇവിടങ്ങളിലെ ഉഷ്ണമേഖലയിലോ ഉഷ്‌ണമേഖലയോട്‌ അടുത്ത്‌ കിടക്കുന്നതുമായ വരണ്ട പ്രദേശങ്ങളിലാണ് ഇവ കൂടുതലായുള്ളത്. 



</doc>
<doc id="170973" url="https://ml.wikipedia.org/wiki?curid=170973" title="അബ്രഹാം മാർത്തോമ്മാ">
അബ്രഹാം മാർത്തോമ്മാ

1944 മുതൽ 1947 വരെയുള്ള കാലഘട്ടത്തിൽ മാർത്തോമ്മാ സുറിയാനി സഭയുടെ പരമാധ്യക്ഷനായിരുന്നു അബ്രഹാം മാർത്തോമ്മ മെത്രാപ്പോലീത്ത. സഭയുടെ വികാസത്തിനും കെട്ടുറപ്പിനും വേണ്ടി അനവരതം യത്നിച്ച ഒരു ആത്മീയാചാര്യനായിരുന്നു ഇദ്ദേഹം.

മധ്യ തിരുവിതാംകൂറിലെ മാരേട്ട് എന്ന പ്രധാന ക്രൈസ്തവ കുടുംബത്തിൽ നൈനാന്റെയും ശങ്കരമംഗലത്ത് കരിക്കാട്ടു മറിയാമ്മയുടെയും ഏക പുത്രനായി 1880 ഓഗസ്റ്റ് 30-ന് അബ്രഹാം ജനിച്ചു. അഞ്ചു വയസ്സുള്ളപ്പോൾ പിതാവ് അന്തരിച്ചു. മാതാവിന്റെ വീട്ടിൽ മാതുലന്റെ സംരക്ഷണത്തിൽ വളർന്നുവന്ന അബ്രഹാമിനു ആധ്യാത്മിക വിഷയങ്ങളോട് ആഭിമുഖ്യം ഉണ്ടാകത്തക്ക സാഹചര്യങ്ങൾ ലഭിച്ചിരുന്നു.

ഇരവിപേരൂരും വള്ളംകുളത്തും തിരുവല്ലായിലുമുള്ള സർക്കാർ സ്കൂളുകളിൽ ആദ്യകാല വിദ്യാഭ്യാസം പൂർണമാക്കിയശേഷം അബ്രഹാം കോട്ടയം എം.ഡി. സെമിനാരിയിലും തുടർന്നു സി.എം.എസ്. കോളജിലും പഠിക്കുകയുണ്ടായി. 1904-ൽ മദ്രാസ് ക്രിസ്ത്യൻ കോളജിൽ ചേർന്നു. അവിടെവച്ചു മലേറിയ പിടിപെട്ടതിനാൽ പഠിപ്പു മുടങ്ങിപ്പോയി. പിന്നീട് തൃശ്ശിനാപ്പള്ളി എസ്.പി.ജി. കോളജിൽ ചേർന്നു. 1906-ൽ വീണ്ടും മദ്രാസ് ക്രിസ്ത്യൻ കോളജിൽ ചേരുകയും ബി.എ. ബിരുദം നേടുകയും ചെയ്തു. പഠിക്കുന്ന കാലത്ത് സൽസ്വഭാവത്തിനുള്ള സമ്മാനത്തിന് ഇദ്ദേഹം അർഹനായി. ബാല്യകാലം തൊട്ടേ ആധ്യാത്മിക കാര്യങ്ങളിൽ തത്പരനായിരുന്ന അബ്രഹാം, രോഗികളെയും ദുഃഖിതരേയും ആശ്വസിപ്പിക്കുന്നതിൽ പ്രത്യേകം ശ്രദ്ധ പതിപ്പിച്ചിരുന്നു.

ഒരു ബ്രഹ്മചാരിയായി സഭാസേവനം അനുഷ്ഠിക്കാനുദ്യമിച്ചപ്പോൾ അബ്രഹാമിനു പല പ്രതിബന്ധങ്ങളേയും നേരിടേണ്ടിവന്നു. സഭാസേവനം ചെയ്യാൻ ഇദ്ദേഹം തീരുമാനിച്ചതിൽ അമർഷംകൊണ്ട പിതാമഹൻ, പൌത്രന് കുടുംബസ്വത്ത് നൽകുകയില്ലെന്ന് തീർത്തു പറഞ്ഞു. എങ്കിലും സഭാസേവനത്തിന് അബ്രഹാം സ്വജീവിതം അർപ്പിച്ചു. 1911 ഏപ്രിൽ 30-ന് ഇദ്ദേഹം ശെമ്മാശുപട്ടം ഏറ്റു. അതിനുശേഷം കാനഡയിലെ ടൊറെന്റോ സർവകലാശാലയിലെ വിക്ളിഫ് കോളജിൽ ചേർന്നു ദൈവശാസ്ത്രം പഠിച്ചു. 1915-ൽ എം.എ., ബി.ഡി. ബിരുദങ്ങൾ നേടി. 1916-ൽ ഇദ്ദേഹം കശ്ശീശാസ്ഥാനം ഏറ്റു. കായംകുളം, കറ്റാനം, പള്ളിക്കൽ എന്നീ ഇടവകകൾ ആണ് അബ്രഹാം കശ്ശീശയുടെ ആദ്യകാല സേവനരംഗങ്ങൾ.

1918-ൽ തീത്തൂസ് ദ്വിതീയൻ മെത്രാപ്പോലീത്തായുടെ സഫ്രഗൻ അഥവാ സഹായമെത്രാനായി അബ്രഹാം കശ്ശീശാ വാഴിക്കപ്പെട്ടു. മാർത്തോമ്മാ സഭയുടെ ആധ്യാത്മിക നവോത്ഥാനത്തിനും കെട്ടുറപ്പിനും ആവശ്യമായ പരിഷ്കാരങ്ങൾ നടപ്പാക്കാൻ ഇദ്ദേഹം അനവരതം യത്നിക്കുകയും സുവിശേഷഘോഷണപരമായ സംഘടിത പ്രവർത്തനങ്ങൾക്കായി മാർത്തോമ്മാ സഭയെ സന്നദ്ധമാക്കുകയും ചെയ്തു. സുവിശേഷസേവികാസംഘം, സന്നദ്ധസുവിശേഷസംഘം തുടങ്ങിയ നിരവധി സംഘടനകളും പ്രസ്ഥാനങ്ങളും ഇദ്ദേഹത്തിന്റെ പ്രേരണയും നേതൃത്വവും മൂലം ജന്മമെടുത്തു. മാരാമൺ കൺവെൻഷനെ പ്രസിദ്ധമായ ഒരു പ്രസ്ഥാനമാക്കിത്തീർത്തതും ഇദ്ദേഹമാണ്.

1944-ൽ തീത്തുസ് ദ്വിതീയൻ കാലം ചെയ്തപ്പോൾ അബ്രഹാം മാർത്തോമ്മാ മെത്രാപ്പോലീത്തയായി അവരോധിക്കപ്പെട്ടു. ഒരു മികച്ച വാഗ്മിയായിരുന്ന ഇദ്ദേഹം ഭാരതത്തിൽ ഉടനീളം സഞ്ചരിച്ചു പ്രസംഗിക്കുകയും ജറുസലേമിലും മറ്റു വിദേശരാജ്യങ്ങളിലും പര്യടനം നടത്തുകയും ചെയ്തിട്ടുണ്ട്. 1947 സെപ്റ്റംബർ 1-ന് അന്തരിച്ച ഇദ്ദേഹത്തെ തിരുവല്ലയിലാണ് കബറടക്കിയിരിക്കുന്നത്.



</doc>
<doc id="170975" url="https://ml.wikipedia.org/wiki?curid=170975" title="കൊച്ചുബായ">
കൊച്ചുബായ

കൊച്ചുബായ - Kotchubaea പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സ്. 

ലിസ്റ്റ് അപൂർണ്ണമാണ്,


</doc>
<doc id="170983" url="https://ml.wikipedia.org/wiki?curid=170983" title="കൊച്ചുബായ മൊണ്ടാന">
കൊച്ചുബായ മൊണ്ടാന

കോഹൗട്ടിയ മൊണ്ടാന - Kohautia montana പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു വർഗ്ഗം. പെറുവിലാണ് ഇവ സർവ്വസാധാരണമായി കാണപ്പെടുന്നത്. 



</doc>
<doc id="170988" url="https://ml.wikipedia.org/wiki?curid=170988" title="ക്രാസിയ">
ക്രാസിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് ക്രാസിയ - Kraussia.



</doc>
<doc id="170991" url="https://ml.wikipedia.org/wiki?curid=170991" title="അബ്രക്സസ്">
അബ്രക്സസ്

ഗൂഢാർഥപ്രതിപാദ്യങ്ങൾ ആലേഖനം ചെയ്യപ്പെട്ടിട്ടുള്ള വിശിഷ്ടമായ ഒരിനം കല്ലിനെയാണ് അബ്രക്സസ് (ഇംഗ്ലീഷ്:Abraxas) എന്നു പറയുന്നത്. മുദ്രിതം എന്ന് അർഥമുള്ള അബ്രക്സസ് അഥവാ അബ്രസ് എന്നീ പദങ്ങളിൽനിന്നുമാണ് ഇതിന് ഈ പേരു ലഭിച്ചത്. ഈ കല്ലുകൾ പല ആകൃതിയിൽ വെട്ടിയെടുത്ത് ചെത്തി മിനുസപ്പെടുത്തി അവയിൽ ഗൂഢാർഥമുള്ള വിവിധതരം പ്രതിരൂപാത്മക ചിത്രങ്ങൾ ആലേഖനം ചെയ്യുന്നു. പ്രധാനമായും മനുഷ്യശരീരം, കോഴിയുടെ തല, സർപ്പത്തിന്റെ വാലും തലയും ഇവയാണ് കൊത്തിവയ്ക്കുക. ഇത്തരം കല്ലുകൾ പല രത്നശേഖരങ്ങളിലും കാണാം. ഇവ സിറിയ, ഈജിപ്റ്റ്, സ്പെയിൻ എന്നിവിടങ്ങളിൽ നിന്നും കൊണ്ടുവരപ്പെട്ടവയാണെന്നു കരുതിവരുന്നു. ബാസിലാദിയക്കാരിൽപ്പെട്ട അജ്ഞേയതാവാദികളുടെ ഒരു പ്രത്യേകതയാണ് അബ്രക്സസിന്റെ ഉപയോഗം. പരേതാത്മാവിന്റെ ചൈതന്യബഹിർസ്ഫുരണങ്ങളെന്ന അർഥമാണ് അബ്രക്സസ് എന്ന പദത്തിന് ഇവർ നൽകിയിട്ടുള്ളത്. ഈ വാക്ക് ഗ്രീക് "പരല്പേര്" അനുസരിച്ച് 365 എന്ന സംഖ്യയെ പ്രതിനിധാനം ചെയ്യുന്നു. ഈ തുക അത്രയും സ്വർഗങ്ങളെയാണ് സൂചിപ്പിച്ചിരുന്നത്. ഈ പദം കൊത്തിയ കല്ലുകളും ലോഹത്തകിടുകളും തങ്ങളുടെമേൽ ദുർമന്ത്രവാദം ഫലിക്കാതിരിക്കാനുള്ള "രക്ഷ"കളായി ബാബിലാദിയന്മാർ ഉപയോഗിച്ചിരുന്നു. പ്രിസ്കില്ലിയന്മാർ (priscilliamists) ഈ വിശ്വാസവും സമ്പ്രദായവും സ്പെയിനിൽ എത്തിച്ചു; അവിടെനിന്നും ക്രമേണ മന്ത്രത്തിലും ജാലവിദ്യയിലും വിശ്വസിക്കുന്ന എല്ലാ ജനവർഗങ്ങൾക്കിടയിലും അബ്രക്സസ് കടന്നുചെന്നു. മധ്യകാലഘട്ടത്തിൽ "രക്ഷ"യെഴുതി കെട്ടുന്നതിനായി ഇത്തരം അബ്രക്സസ് ധാരാളം നിർമിച്ചിരുന്നു.



</doc>
<doc id="170992" url="https://ml.wikipedia.org/wiki?curid=170992" title="ക്രാസിയ സോക്കോട്രാന">
ക്രാസിയ സോക്കോട്രാന

ക്രാസിയ സോക്കോട്രാന - Kraussia socotrana പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിൽ ക്രാസിയ ജനുസ്സിലെ ഒരു വർഗ്ഗം. ഉഷ്ണമേഖലയിലും ഉഷ്ണമേഖലയോടടുത്തുകിടക്കുന്ന വരണ്ട നിലത്തും പാറക്കെട്ടുകളിലും ഇവ സാധാരണമായി കാണപ്പെടുന്നു.



</doc>
<doc id="170995" url="https://ml.wikipedia.org/wiki?curid=170995" title="ക്രാസിയ സ്പിസിയോസ">
ക്രാസിയ സ്പിസിയോസ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിൽ ക്രാസിയ ജനുസ്സിലെ ഒരു വർഗ്ഗമാണ് ക്രാസിയ സ്പിസിയോസ - Kraussia speciosa. കെനിയ ടാൻസാനിയ എന്നിവടങ്ങളിലാണ് ഈ സസ്യത്തിന്റെ ജന്മദേശം. കെനിയയിൽ ശിംബ കുന്നുകളിലും,മറ്റു പ്രദേശങ്ങളിലും, ടാൻസാനിയായുടെ കിഴക്കൻ പ്രദേശങ്ങളിലും ഈ സസ്യത്തെ കാണപ്പെട്ടിട്ടുണ്ട്.



</doc>
<doc id="170997" url="https://ml.wikipedia.org/wiki?curid=170997" title="മാത്യു കാവുകാട്ട്">
മാത്യു കാവുകാട്ട്

ചങ്ങനാശ്ശേരി അതിരൂപതയുടെ പ്രഥമ ആർച്ച് ബിഷപ്പായിരുന്നു മാർ മാത്യു കാവുകാട്ട് (ജൂലൈ 17, 1904 – ഒക്ടോബർ 9, 1969) .



</doc>
<doc id="170999" url="https://ml.wikipedia.org/wiki?curid=170999" title="സൈറസ് പല്ലോൺജി മിസ്ത്രി">
സൈറസ് പല്ലോൺജി മിസ്ത്രി

പ്രമുഖ വ്യവസായസ്ഥാപനമായ ടാറ്റാ ഗ്രൂപ്പിന്റെ ചെയർമാനാണ് സൈറസ് പല്ലോൺജി മിസ്ത്രി എന്ന സൈറസ് മിസ്ത്രി (ജനനം:ജുലായ് 4, 1968). ഐറിഷ് പൌരത്വമാണ് പാഴ്സി വംശജനായ സൈറസ് മിസ്ത്രിയ്ക്കുള്ളത്. ടാറ്റാ ഗ്രൂപ്പിന്റെ ഇന്ത്യാക്കാരനല്ലാത്ത ആദ്യത്തെ മേധാവിയും,ടാറ്റാ ഗ്രൂപ്പിന്റെ ഹോൾഡിങ് കമ്പനിയായ ടാറ്റാ സൺസിൽ ഗണ്യമായ ഓഹരിയുള്ള ഐറിഷ് നിർമ്മാണ വ്യവസായിയായ പല്ലോൺജി മിസ്ത്രിയുടെ ഇളയ പുത്രനുമാണ് സൈറസ് പല്ലോൺജി മിസ്ത്രി . തൊഴിൽ കൊണ്ടു സിവിൽ എഞ്ചിനീയറാണ് സൈറസ്. 

രത്തൻ ടാറ്റയുടെ കാലാവധിയ്ക്കു ശേഷം ചെയർമാൻ പദത്തിലേയ്ക്കു 2012 ഡിസംബർ 28 നു നിയമിതനായി .എന്നാൽ 2016 ഒക്ടോബർ 24 നു പദവിയിൽ നിന്നു നീക്കം ചെയ്യപ്പെട്ടു.


</doc>
<doc id="171002" url="https://ml.wikipedia.org/wiki?curid=171002" title="ഉത്സവങ്ങളുടെ പട്ടിക">
ഉത്സവങ്ങളുടെ പട്ടിക

ഹിന്ദുമതവുമായി ബന്ധപ്പെട്ടു നടക്കുന്ന ഉത്സവങ്ങളുടെ പട്ടിക. 

വയയ്ക്കൽ ശ്രീ ദുർഗ്ഗാ ദേവീക്ഷേത്രം തൃക്കാർത്തിക മഹോത്സവം




mathira thiruvathira at devi temple mathira

ഭരണി
 (അശ്വതി, ഭരണി, കാർത്തിക )






ആറാട്ടുപുഴ പൂരം


തച്ചോണം ശ്രീ മൂർത്തിക്കാവ് ദേവി ക്ഷേത്രം 

</doc>
<doc id="171004" url="https://ml.wikipedia.org/wiki?curid=171004" title="ഇഎക്സ്ഇ">
ഇഎക്സ്ഇ

ഡോസ്, ഓപ്പൺ വി.എം.എസ്., മൈക്രോസോഫ്റ്റ് വിൻഡോസ്, സിംബിയൻ, ഒ.എസ്.2 തുടങ്ങിയ കമ്പ്യൂട്ടർ ഓപ്പറേറ്റിങ് സിസ്റ്റങ്ങളിലെ സാധാരണമായ ഒരു ഫയൽനെയിം എക്സ്റ്റെൻഷനാണ് ഇഎക്സ്ഇ (EXE). ഓപ്പറേറ്റിങ് സിസ്റ്റങ്ങളിൽ പലതരം പ്രോഗ്രാമുകൾ ഇൻസ്റ്റാൾ ചെയ്യാനായി പലതരം ഫയലുകൾ ഉൾക്കൊള്ളിച്ചിരിക്കുന്ന ഒറ്റ ഫയലുമാണ് ഇത്. 



</doc>
<doc id="171007" url="https://ml.wikipedia.org/wiki?curid=171007" title="മീനഭരണി">
മീനഭരണി

കേരളത്തിലെ ഭഗവതിക്ഷേത്രങ്ങളിൽ (ഭദ്രകാളി ക്ഷേത്രങ്ങളിൽ) വിശേഷപൂർവ്വം ആഘോഷിക്കുന്ന ഒരു ദിവസമാണ് മീനമാസത്തിലെ ഭരണി നക്ഷത്രം- മീനഭരണി (മീനബ്ഭരണി). സൂര്യൻ മീനം രാശിയിൽ പ്രവേശിക്കുന്ന ഈ ദിവസം ദേവി അധർമത്തിന് മേൽ വിജയം നേടിയതായി ആണ് സങ്കല്പം. ഒട്ടനവധി ക്ഷേത്രങ്ങളിൽ അന്നേദിവസം ഉത്സവമായി ആഘോഷിക്കാറുണ്ട്. കെട്ടുകാഴ്ച, ഗരുഡൻ തൂക്കം, പൊങ്കാല മുതലായ ആഘോഷങ്ങളോട് കൂടിയ ആറാട്ട്/ ഉത്സവം നടക്കാറുണ്ട്. കേരളത്തിലെ ആദികാളിക്ഷേത്രമായ കൊടുങ്ങല്ലൂർ ശ്രീകുരുംബ ഭഗവതീക്ഷേത്രത്തിൽ മീനഭരണിയോടനുബന്ധിച്ചു നടക്കുന്ന രേവതി നാളിലെ "രേവതി വിളക്ക് ", അശ്വതി നാളിലെ "തൃച്ചന്ദനച്ചാർത്തു പൂജ, അശ്വതി കാവ് തീണ്ടൽ" എന്നിവ പ്രസിദ്ധമാണ്. കുംഭമാസത്തിലെ ഭരണി(കുംഭഭരണി) സമാനമായ മറ്റൊരു വിശേഷദിവസമാണ്.



</doc>
<doc id="171015" url="https://ml.wikipedia.org/wiki?curid=171015" title="ഇടുക്കി വന്യജീവിസങ്കേതം">
ഇടുക്കി വന്യജീവിസങ്കേതം

ഇടുക്കി ജലസംഭരണിക്ക് ചുറ്റുമുള്ള വനപ്രദേശമാണ് ഇടുക്കി വന്യജീവിസങ്കേതത്തിലുൾപ്പെട്ടിരിക്കുന്നത്. ഇടുക്കി ജല വൈദ്യുത പദ്ധതിക്കായി എഴുഹെക്ടർ മഴക്കാടുകൾ മുറിച്ചുമാറ്റിയതിന്റെ ഫലമായി അവിടെത്തെ വന്യജീവികൾക്ക് കാര്യമായ നാശമുണ്ടായി. അത് കണക്കിലെടുത്ത് ചുറ്റുമുള്ള പ്രദേശം സംരക്ഷിക്കാൻ തിരുമാനിക്കുകയായിരുന്നു. തൊടുപുഴ, ഇടുക്കി, ഉടുമ്പൻചോല താലൂക്കുകളിലായാണ് വ്യാപിച്ച് കിടക്കുന്നത്. ഏതാണ്ട് 70 ചതുരശ്രകിലോമീറ്റർ വിസ്ത്രിതിയുണ്ട്. 1976 ഫെബ്രുവരി 9നാണ് ഇവിടം വന്യജീവി സങ്കേതമാക്കിയത്. സമുദ്രനിരപ്പിൽ നിന്നും അഞ്ഞൂറ് മുതൽ ആയിരം അടിവരെ മുകളിലാണ് ഈ വന്യജീവി സങ്കേതം സ്ഥിതിചെയ്യുന്നത്. കാട്ടുപോത്ത്, ആന, മ്ലാവ്, കരിങ്കുരങ്ങ്, മാനുകൾ, കരടി, കടുവ തുടങ്ങിയ ജീവികളും പലതരം പക്ഷികളും ഇവിടെ കാണാം. ചതുപ്പുനിലങ്ങൾ ഉള്ളതിനാൽ ആനയും കാട്ടുപ്പോത്തും ഇവിടെയുണ്ട്. നിത്യഹരിതവനം, അർദ്ധ നിത്യഹരിത വനം, ഇലപൊഴിയും ഈർപ്പവനം, സവേന എന്നിങ്ങനെ വൈവിധ്യമാർന്ന വനഭൂമിയാണ് ഇടുക്കിയിലുള്ളത്.


</doc>
<doc id="171016" url="https://ml.wikipedia.org/wiki?curid=171016" title="സർഷ്യ റോനൻ">
സർഷ്യ റോനൻ

സർഷ്യ ഊന റോനൻ ( ); (ജനനം: ഏപ്രിൽ 12, 1994). ഒരു ഐറിഷ്-അമേരിക്കൻ നടിയാണ്. നേടിയ അംഗീകാരങ്ങളിൽ രണ്ട് അക്കാദമി അവാർഡ് നാമനിർദ്ദേശങ്ങളും, മൂന്ന് വീതം ബ്രിട്ടീഷ് അക്കാഡമി ഫിലിം അവാർഡ്, ഗോൾഡൻ ഗ്ലോബ് അവാർഡ് നാമനിർദ്ദേശങ്ങളും ഉൾപ്പെടുന്നു. 2016 ൽ ഫോബ്സ് 30 അണ്ടർ 30 എന്ന പട്ടികയിലും, ടൈം മാഗസിന്റെ നെക്സ്റ്റ് ജനറേഷൻ ലീഡേഴ്‌സ് എന്ന പട്ടികയിലും സർഷ്യ ഇടം നേടി. 

2003 ൽ ദ ക്ലിനിക്ക് എന്ന ഐറിഷ് മെഡിക്കൽ നാടക പരമ്പര ചിത്രത്തിൽ അഭിനയിച്ചു കൊണ്ടായിരുന്നു തുടക്കം. 2007 ൽ ഐ കുഡ് നെവർ ബി യുവർ വുമൺ എന്ന റൊമാന്റിക് കോമഡി ചിത്രത്തിൽ അഭിനയിച്ചു ഫീച്ചർ ഫിലിമുകളിൽ അരങ്ങേറ്റം കുറിച്ചു. 2007 ൽ അറ്റോൺമെന്റ് എന്ന ചിത്രത്തിൽ പ്രായാതീതബുദ്ധിയുള്ള ഒരു കൗമാരക്കാരിയുടെ വേഷമാണ് വഴിത്തിരിവ് ആയത്. ഈ വേഷത്തിന് മികച്ച സഹനടിക്കുള്ള അക്കാദമി അവാർഡിന് നാമനിർദ്ദേശം ചെയ്യപ്പെട്ടു. തുടർന്ന് "ദ് ലൗലി ബോൺസ്" (2009), "ഹന്ന" (2011), "ബൈസാന്റിയം" (2012), "ദ ഗ്രാൻഡ് ബുഡാപെസ്റ്റ് ഹോട്ടൽ" (2014) എന്നീ ചിത്രങ്ങളിൽ അഭിനയിച്ചു. 2015 ൽ "ബ്രൂക്ലിൻ" എന്ന ചിത്രത്തിൽ 1950 കളിലേ ബ്രൂക്ക്ലിനിലെ വീട്ടിൽ നിന്ന് അകന്ന് കഴിയുന്ന ഏറെ വിഷമിക്കുന്ന ഒരു ഐറിഷ് പെൺകുട്ടിയെ അവതരിപ്പിച്ചു സേർഷ്യ പ്രശംസ നേടി. ഈ വേഷത്തിന് ഏറ്റവും നല്ല നടിക്കുള്ള അക്കാദമി അവാർഡിന് നാമനിർദ്ദേശം ചെയ്യപ്പെട്ടു. 2017 ൽ ഗ്രെറ്റ ജെർവികിന്റെ "ലേഡി ബേർഡ്" എന്ന ചിത്രത്തിൽ പേരിന് അടിസ്ഥാനമായ ഒരു ഹൈസ്കൂൾ സീനിയർ വിദ്യാർത്ഥിനിയുടെ വേഷം അവതരിപ്പിച്ചു. ഈ കഥാപാത്രത്തിന് മികച്ച നടിക്കുള്ള ഗോൾഡൻ ഗ്ലോബ് പുരസ്കാരം സേർഷ്യ നേടി.

സ്ക്രീനിൽ അഭിനയിക്കുന്നതിനു പുറമേ, സാറ്റർഡേ നൈറ്റ് ലൈവ് പരിപാടിയുടെ ഒരു എപ്പിസോഡിന്റെ അവതരികയായും, ദി ക്രൂസിബിൾ എന്ന ബ്രോഡ് വേ നാടകത്തിൽ അബിഗൈൽ വില്യംസ് എന്ന കഥാപാത്രം അവതരിപ്പിക്കുകയും ചെയ്തു. 

ന്യൂയോർക്ക് സിറ്റിയിലെ ദ ബ്രോൺസ് എന്ന സ്ഥലത്ത് ജനിച്ച സേർഷ്യ, അയർലൻഡിലെ ഡബ്ലിനിൽ നിന്നുള്ള മോണിക്കയുടെയും, പോൾ റോണന്റെയും ഏക മകളാണ്. സേർഷ്യക്ക് മൂന്ന് വയസ്സുള്ളപ്പോൾ അവരുടെ കുടുംബം അയർലണ്ടിലെ ഡബ്ലിനിലേക്ക് താമസം മാറി. സേർഷ്യയുടെ കൗമാരപ്രായത്തിൽ വീണ്ടും അവരുടെ കുടുംബം ഡബ്ലിന് അടുത്തുള്ള ഹൗത്ത് എന്ന ഗ്രാമത്തിലേക്ക് താമസം മാറി. 

2003 ൽ ഐറിഷ് ദേശീയ ചാനലായ ആർടിഇ അവതരിപ്പിച്ച ദ ക്ലിനിക്ക് എന്ന പരമ്പരയിലൂടെ ആണ് സ്ക്രീനിൽ അരങ്ങേറ്റം നടത്തിയത്. അതേ സമയത്തു തന്നെ, ഹാരി പോട്ടർ ആന്റ് ദി ഓർഡർ ഓഫ് ദ ഫീനിക്സ് എന്ന ചിത്രത്തിൽ ലൂണ ലൗഗുഡ് എന്ന കഥാപാത്രത്തിന് വേണ്ടിയുള്ള ഓഡിഷനിൽ പങ്കെടുത്തെങ്കിലും ആ ചിത്രത്തിൽ അവസരം ലഭിച്ചില്ല. 2005 ൽ ചിത്രീകരണം പൂർത്തിയായ എയ്മി ഹെക്കർലിംഗിന്റെ റൊമാന്റിക് കോമഡി ചിത്രം “ഐ കുഡ് നെവർ ബി യുവർ വുമൺ” എന്ന ചിത്രത്തിൽ അഭിനയിച്ചിരുന്ന എങ്കിലും പോസ്റ്റ് പ്രൊഡക്ഷൻ നീണ്ടു പോയതിനാൽ 2007 ൽ മാത്രമാണ് പുറത്തിറങ്ങിയത്. 

12 വയസ്സുള്ളപ്പോൾ, ഇയോൺ മക്ഇവാന്റെ അറ്റോൺമെന്റ് എന്ന നോവലിനെ അടിസ്ഥാനമാക്കി ജോ റൈറ്റ് സംവിധാനം ചെയ്ത അതേ പേരുള്ള ചിത്രത്തിന്റെ ഓഡിഷനിൽ റോനൻ പങ്കെടുത്തു. ബ്രയോനി ടാലീസ് എന്ന പേരുള്ള, നോവലിസ്റ്റ് ആവാൻ ആഗ്രഹിക്കുന്ന, ഒരു 13 വയസ്സുകാരിയുടെ വേഷമായിരുന്നു ഈ ചിത്രത്തിൽ റോനൻ അവതരിപ്പിച്ചത്. കെയ്റ നൈറ്റ്ലി, ജെയിംസ് മക്അവോയ് എന്നിവർക്കൊപ്പം ഈ ചിത്രത്തിൽ റോനൻ അഭിനയിച്ചു. 30 ദശലക്ഷം അമേരിക്കൻ ഡോളർ മുതൽമുടക്കിൽ നിർമിച്ച ഈ ചിത്രം, ലോകമെമ്പാടുനിന്നും 129 ദശലക്ഷം ഡോളറാണ് സ്വന്തമാക്കിയത്. ഈ വേഷത്തിനു മികച്ച സഹനടിക്കുള്ള ബാഫ്റ്റ, ഗോൾഡൻ ഗ്ലോബ്, അക്കാദമി അവാർഡ് എന്നിവക്കായി റോനനെ നാമനിർദ്ദേശം ചെയ്തു, അതുവഴി ഏറ്റവും പ്രായം കുറഞ്ഞ അക്കാദമി അവാർഡ് നോമിനികളിൽ ഒരാളായി റോനൻ .

2007 ൽ സൂപ്പർ നാച്വറൽ ത്രില്ലറായ ഡെത്ത് ഡിഫിയിംഗ് ആക്ട്സ് എന്ന ചിത്രത്തിൽ ഒരു മാനസിക രോഗിയുടെ (കാതറിൻ സെറ്റ-ജോൺസ് അവതരിപ്പിച്ചത്) മകളെയാണ് റോനൻ അവതരിപ്പിച്ചത്. 2008 ലെ സിറ്റി ഓഫ് എംബർ എന്ന ഫാന്റസി ചിത്രത്തിൽ എംബർ എന്ന ഒരു ഭൂഗർഭ നഗരവാസികളെ രക്ഷിക്കാൻ നിയോഗിക്കപ്പെട്ട ലീന മഫ്ലിറ്റ് എന്ന കഥാപാത്രമായി അഭിനയിച്ചു. രണ്ട് ചിത്രങ്ങളും ഒരു സമ്മിശ്ര പ്രതികരണം സ്വീകരിക്കുകയും ബോക്സ് ഓഫീസിൽ പരാജയപ്പെടുകയും ചെയ്തു.

2009 ൽ റേച്ചൽ വീസ്, മാർക്ക് വാൽബെർഗ്, സൂസൻ സാരണ്ടൺ, സ്റ്റാൻലി ട്യൂച്ചി എന്നിവരോടൊപ്പമാണ് റോനൻ പീറ്റർ ജാക്ക്സണിന്റെ സൂപ്പർ നാച്ചുറൽ ചിത്രം ലൗലി ബോൺസ് അഭിനയിച്ചത്. ആലീസ് സെബോൾഡിന്റെ അതേപേരുള്ള പുസ്തകത്തിന്റെ ചലച്ചിത്ര ആവിഷ്കാരമായിരുന്നു ഇത്. ബലാത്സംഗം ചെയ്യപ്പെടുകയും കൊല്ലപ്പെടുകയും ചെയ്ത പതിനാലുകാരി സൂസി സാൽമൊനെയാണ് റോനൻ ഈ ചിത്രത്തിൽ അവതരിപിച്ചത്. റോനനും അവളുടെ കുടുംബവും അതിന്റെ വിഷയം കാരണം, യഥാർത്ഥത്തിൽ ഈ റോൾ സ്വീകരിക്കാൻ മടിച്ചുനിന്നു, എന്നാൽ ബലാത്സംഗം, കൊലപാതകം എന്നിവയുടെ അനാവശ്യമായ ദൃശ്യങ്ങൾ പ്രദർശിപ്പിക്കില്ലെന്ന് ജാക്സൺ അവർക്ക് നൽകിയ ഉറപ്പിനെത്തുടർന്ന് വേഷം സ്വീകരിക്കാമെന്ന് സമ്മതിച്ചു

ചിത്രത്തിലെ നിരവധി സംഭവങ്ങൾ സ്പെഷ്യൽ എഫക്റ്റുകളെ ആശ്രയിച്ചിരുന്നു, റോണന്റെ മിക്ക രംഗങ്ങളും ബ്ലൂ സ്ക്രീനിനു മുന്നിലാണ് ചിത്രീകരിച്ചത്.
സിനിമയുടെ കഥയും സന്ദേശവും നിരൂപകർ വിമർശനവിധേയമാക്കിയിരുന്നു. ബോക്സ് ഓഫീസ് പരാജയമായിരുന്നു ഈ സിനിമ, പക്ഷേ മികച്ച നടിക്കുള്ള ബാഫ്റ്റ പുരസ്കാരം നാമനിർദ്ദേശത്തിന് റാണിന് ലഭിച്ചു.


</doc>
<doc id="171018" url="https://ml.wikipedia.org/wiki?curid=171018" title="ലാഡെൻബെർഗിയ">
ലാഡെൻബെർഗിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് ലാഡെൻബെർഗിയ - Ladenbergia.

പട്ടിക അപൂർണ്ണമാണ്.


</doc>
<doc id="171019" url="https://ml.wikipedia.org/wiki?curid=171019" title="ബട്ടർ ബീൻസ്">
ബട്ടർ ബീൻസ്

തണുപ്പുള്ള സ്ഥലങ്ങളിൽ മാത്രമാണ് ഉണ്ടാകുന്നത്. കേരളത്തിലെ വട്ടവടയിൽ ഇത് കൃഷിചെയ്യുന്നുണ്ട്. പേര് പോലെ തന്നെ വെണ്ണ പോലെ മയവും നല്ല രുചിയുമുള്ളതാണ്. വളരെ പോഷകമൂല്യമേറിയതാണ് ഈ ബീൻസ്. അതുകൊണ്ട് തന്നെ വിലകൂടുതലുമാണ്.


</doc>
<doc id="171020" url="https://ml.wikipedia.org/wiki?curid=171020" title="മരത്തക്കാളി">
മരത്തക്കാളി

ഊട്ടി , കൊടൈക്കനാൽ തുടങ്ങിയ തണുപ്പുള്ള പ്രദേശങ്ങളിൽ മാത്രം വളരുന്ന സസ്യമാണ് മരത്തക്കാളി.ഏകദേശം ആറ്‌ മീറ്റർ വരെ വളരുന്ന കട്ടി കുറഞ്ഞ ചെറു വൃക്ഷമാണിത് .രണ്ടു വർഷമാകുമോൾ കായ്ച്ചു തുടങ്ങും .ഇലകൾ വലുതും , രോമമുള്ളതുമാണ്. കായ്കൾ മുട്ടയുടെ ആകൃതി യുള്ളതും നാലഞ്ച് സെൻ‍റി മീറ്റർ നീളമുള്ളതും വയലറ്റ് നിറമുള്ളതുമാണ് .പഴുക്കുമ്പോൾ നല്ല ചുവപ്പാകും .പല നിറത്തിലുള്ള കായ്കളുണ്ട്‌."സോളാനം ബെറ്റാസിയം " (Solanum betaceum) എന്ന ശാസ്ത്ര നാമത്തിൽ അറിയപ്പെടുന്ന മരത്തക്കാളി സത്യത്തിൽ വഴുതന കുടുംബാംഗമാണ്. ഇതു പുളിയുള്ള പഴമായി ഉപയോഗിക്കുന്നു .

മുട്ടയുടെ ആകൃതിയിലുള്ള ചെറിയ പഴങ്ങളാണ്. ഇടുക്കി ജില്ലയിലെ കാന്തല്ലൂര് മലനിരകളിലാണ് മരത്തക്കാളി വിളയുന്നത്. കാന്തല്ലൂരിലും മരത്തക്കാളി സമൃദ്ധമായി വളരുന്നു. പരമാവധി അഞ്ചുമീറ്റർ വരെ ഉയരത്തിൽ വളരും, വളരുന്ന പ്രദേശത്തിന്റെ സ്വഭാവം അനുസരിച്ച് കായ്കൾക്ക് കടുംചുവപ്പ്, മഞ്ഞ, ഓറഞ്ച്, ചുവപ്പ് എന്നിങ്ങനെ വിവിധ നിറങ്ങളാകാം. വിത്തു വഴിയും തണ്ടുകള് മുറിച്ചുനട്ടും മരത്തക്കാളി കൃഷി ചെയ്യാം.


</doc>
<doc id="171024" url="https://ml.wikipedia.org/wiki?curid=171024" title="ഊട്ടിപ്പൂവ്">
ഊട്ടിപ്പൂവ്

എവർ ലാസ്റ്റിംഗ് ഫ്ലവർ‍ (ശാസ്ത്രനാമം : Helichrysum bracteatum) എന്ന് അറിയപ്പെടുന്ന ഒരു സസ്യമാണ് ഊട്ടിപ്പൂവ്.


</doc>
<doc id="171025" url="https://ml.wikipedia.org/wiki?curid=171025" title="ഇന്ത്യൻ മൂൺ മോത്ത്">
ഇന്ത്യൻ മൂൺ മോത്ത്

ആക്ടിയാസ് സെലീനി (Actias selene) എന്ന ശാസ്ത്രനാമത്തിലുള്ള ഈ നിശാശലഭം Indian Moon Moth എന്നാണ് അറിയപ്പെടുന്നത്.രാത്രി മാത്രം പറക്കാറുള്ള ഇതിന്റെചിറകിൽ നാല് ചന്ദ്രക്കലകൾ ഇരുവശങ്ങളിലുമായി ഉള്ളതിനാലാണ് "മൂൺ മോത്ത്" എന്ന പേര് വന്നത് . ചിറകിന്റെ താഴെ അഗ്രം വാൽപോലെ രൂപപ്പെട്ടിട്ടുള്ള നിശാ ശലഭത്തിന്റെ ആയുസ്സ് രണ്ടു മുതൽ മൂന്നാഴ്ച വരെയാണ്. ഇവ പുഴുവായിരിക്കുമ്പോൾ ചെടികളുടെ ഇല ഭക്ഷിക്കുന്നതല്ലാതെ പറക്കാൻ തുടങ്ങിയാൽ ഒന്നും ഭക്ഷിക്കാറില്ല . തേൻകുടിക്കുന്നതായി ഇതേവരെ കണ്ടെത്തിയിട്ടില്ല. പെൺ ശലഭം ആയുസ്സിൽ 250 മുതൽ 300 മുട്ടകൾ വരെ ഇടുമെങ്കിലും വംശ നാശ ഭീഷണിയിലായ ഗണത്തിൽപ്പെടുന്നവയാണിവ. അഗസ്ത്യകൂട മലനിരകളിലാണ് അടുത്തിടെവരെ നിശാശലഭങ്ങളെ കണ്ടെത്തുവാൻ കഴിഞ്ഞിട്ടുള്ളൂ.


</doc>
<doc id="171046" url="https://ml.wikipedia.org/wiki?curid=171046" title="മലയൻ ആപ്പിൾ">
മലയൻ ആപ്പിൾ

പുഷ്പിക്കുന്ന സസ്യങ്ങളുടെ കൂട്ടത്തിൽ പെടുന്നതും , മലേഷ്യ ജന്മദേശവുമായ ഇടത്തരം വൃക്ഷമാണ് മലയൻ ആപ്പിൾ. ഇവ മിർട്ടേസി സസ്യകുടുംബാംഗമാണ്. 

നിത്യഹരിതമായി വളരുന്ന മലയൻ ആപ്പിൾ കേരളത്തിലെ കാലാവസ്ഥയിൽ നന്നായി വളരുന്നു. നിരവധി ശാഖകളായി വളരുന്ന മരത്തിൽ ധാരാളം ഇലച്ചാർത്തുകൾ കാണപ്പെടുന്നു. വേനൽക്കാലത്താണ് ഇവ പുഷ്പിക്കുന്നത്. ചുവപ്പു നിറത്തിലുള്ള പൂക്കൾ ധാരാളമായി പൊഴിഞ്ഞ് വൃക്ഷച്ചുവട്ടിൽ ചുവന്ന വിരി ദൃശ്യമാകുന്നു. ചിലപ്പോൾ വർഷത്തിൽ ഇവ പല പ്രാവശ്യം പുഷ്പിക്കുന്നു. ഇവയുടെ കായ്കൾക്ക് വെള്ളനിറമാണ്. മൂപ്പെത്തുമ്പോൾ ഇവ പിങ്ക് നിറമാകുന്നു. നിരവധി പോഷകങ്ങൾ ഉള്ള പഴത്തിൽ നിന്നും പാനീയം നിർമ്മിക്കാവുന്നതാണ്. മൂപ്പെത്തിയ കായ്കൾ അച്ചാറിടുവാൻ യോഗ്യമാണ്. നാലു മുതൽ അഞ്ചു വർഷം പ്രായമാകുമ്പോൾ വൃക്ഷം ഫലം തന്നു തുടങ്ങും. മലയൻ ആപ്പിൾ വീട്ടുവളപ്പിൽ തണൽ വൃക്ഷമായി വളർത്താവുന്നതാണ്.


</doc>
<doc id="171048" url="https://ml.wikipedia.org/wiki?curid=171048" title="പെരിങ്ങോളം">
പെരിങ്ങോളം

Peringolam, ﺑﺮﻳﻨﻐﻜﻢ,
കോഴിക്കോട്‌ ജില്ലയിലെ കുന്ദമംഗലം താലൂക്കിലെ ഒരു പ്രകൃതി രമണീയമായ ഗ്രാമമാണ് പെരിങ്ങൊളം. കോഴിക്കോട്ടു നിന്നും 15 കി.മീറ്ററും, നാഷണൽ ഹൈവേ 212ൽ നിന്നും2 കി.മീറ്ററും അകലത്തിൽ സ്ഥിതി ചെയ്യുന്നു.
ആദ്യത്തെ പേര്: പാറോൽ

</doc>
<doc id="171049" url="https://ml.wikipedia.org/wiki?curid=171049" title="ദി പ്രോഫെറ്റ്">
ദി പ്രോഫെറ്റ്

ലോകപ്രശസ്തനായ ലെബനീസ് കവിയും ദാർശനികനും ചിത്രകാരനുമായിരുന്ന ഖലീൽ ജിബ്രാൻ 1923ൽ ഇംഗ്ലീഷിൽ എഴുതിയ കാവ്യോപന്യാസസമാഹാരമാണ് പ്രവാചകൻ.26 കാവ്യോപന്യാസങ്ങളാണ് ഈ പുസ്തകത്തിൽ ഉള്ളത് . ഖലീൽ ജിബ്രാന്റെ മാസ്റ്റർ പീസ്‌ ആണീ ഗ്രന്ഥം .ഒട്ടേറെ ഭാഷകളിലേക്ക് പ്രവാചകൻ വിവർത്തനം ചെയ്യപ്പെട്ടിട്ടുണ്ട് .

കുഞ്ഞിനെ ഒക്കത്തേറ്റി നിൽക്കുന്ന ഒരു അമ്മ പ്രവാചകനോട്‌ പറഞ്ഞു:
"ഞങ്ങളോട്‌ കുഞ്ഞുങ്ങളെക്കുറിച്ച്‌ പറയുക".

പ്രവാചകൻ പറഞ്ഞു:
"നിങ്ങളുടെ കുട്ടികൾ നിങ്ങളുടേതല്ല,
ജീവിതത്തിന്‌,
സ്വന്തം നിൽനിൽപ്പിനോടുള്ള പ്രണയത്തിൽ നിന്ന്‌
ജനിച്ച കുട്ടികളാണവർ.
നിങ്ങളിലൂടെയെങ്കിലും
അവർ വരുന്നത്‌ നിങ്ങളിൽ നിന്നല്ല.
നിങ്ങളോടൊപ്പമെങ്കിലും
അവർ നിങ്ങൾക്ക്‌ സ്വന്തമേയല്ല.
അവർക്ക്‌ നിങ്ങളുടെ സ്നേഹം നൽകാം;
പക്ഷേ നിങ്ങളുടെ ചിന്തകൾ അരുത്‌,
എന്തെന്നാൽ
അവർക്ക്‌ അവരുടേതായ ചിന്തകളുണ്ട്‌.

അവരുടെ ശരീരങ്ങൾ സൂക്ഷിക്കാൻ
നിങ്ങൾക്ക്‌ വീടുകളൊരുക്കാം.
പക്ഷേ അവരുടെ ആത്മാക്കളെ
നിങ്ങൾക്ക്‌ കൂട്ടിലൊതുക്കാനാവില്ല, 
എന്തെന്നാൽ
നിങ്ങൾക്ക്‌ സ്വപ്നത്തിൽ പോലും അപ്രാപ്യമായ
ഭാവിയുടെ ഭവനങ്ങളിലാണ്‌
അവരുടെ ആത്മാക്കൾ വസിക്കുന്നത്‌.

അവരെപ്പോലെയാകാൻ നിങ്ങൾക്ക്‌ ശ്രമിക്കാം;
എന്നാലൊരിക്കലും
അവരെ നിങ്ങളെപ്പോലെയാക്കാൻ ആഗ്രഹിക്കരുത്‌. 
എന്തെന്നാൽ
ജീവിതം ഒരിക്കലും പുറകിലേക്ക്‌ പറക്കുന്നില്ല.

നിങ്ങൾ വില്ലാണെങ്കിൽ 
ലകഷ്യ സ്ഥാനത്തേക്ക്‌ കുതിക്കുന്ന
അമ്പുകളാണ്‌ കുട്ടികൾ.
വില്ലിനു ഉറപ്പുണ്ടെങ്കിലേ
അമ്പുകൾ ലക്‌ഷ്യം കാണൂ.
അതിനായി
ഉള്ളിൽ തട്ടിയ സന്തോഷത്തോടെ
നിന്നു കൊടുക്കുക.


</doc>
<doc id="171050" url="https://ml.wikipedia.org/wiki?curid=171050" title="അയാൻ ഹിർസി അലി">
അയാൻ ഹിർസി അലി

സോമാലിയൻ വംശജയായ ആക്ടിവിസ്റ്റും എഴുത്തുകാരിയും ആണ് 'അയാൻ ഹിർസി അലി (Ayaan Hirsi Ali)'. ; / ALA-LC: "Ayān Ḥirsī ‘Alī"; 13 November 1969) ഇൻഫിഡെൽ (പുസ്തകം) ആണ് ഇവരുടെ പ്രസിദ്ധകൃതി.

1969 നവംബര് 13 ന് സൊമാലിയയില് ജനിച്ച അയാന് ഹിര്സി അലി ഡച്ച-അമേരിക്കന് ആക്ടിവിസ്റ്റ്, ഫെമിനിസ്റ്റ്, എഴുത്തുകാരി
പണ്ഡിത, മുന് രാഷ്ട്രീയക്കാരി എന്നീ നിലകളില് പ്രശസ്തയാണ്.മുസ്ലിം സ്ത്രീകളുടെ അവകാശങ്ങള്ക്ക് വേണ്ടിയും നിര്ബന്ധിത വിവാഹത്തിനെതിരെയും ശൈശവ വിവാഹത്തിനെതിരെയും സ്ത്രീ ശാക്തീകരണത്തിനു വേണ്ടിയും വാദിച്ചു. സ്ത്രീകളുടെ അവകാശങ്ങള് സംരക്ഷിക്കുന്നതിനു വേണ്ടി ഒരു സംഘടന സ്ഥാപിക്കുകയും ചെയ്തു.
ഇസ്ലാം മത വിശ്വാസിയായിരുന്ന ഹിര്സി അലി തന്റ്റെ വിശ്വാസത്തെ ഉപേക്ഷിക്കുകയും നിരീശ്വരവാദിയായി മാറുകയും ചെയ്തു. 2004 ല് തിയോ വാന് ഗോ (theo van gogh) ക്കൊപ്പം സബ്മിഷന് എന്ന ചിത്രത്തിന് സഹകരിച്ചു.

മ


</doc>
<doc id="171057" url="https://ml.wikipedia.org/wiki?curid=171057" title="കെ.എ. ഫ്രാൻസിസ്">
കെ.എ. ഫ്രാൻസിസ്

കേരള ലളിതകലാ അക്കാദമിയുടെ ഇപ്പോഴത്തെ ചെയർമാൻ.തൃശൂരിനടുത്ത് കുറുമ്പിലാവിൽ 1947 ഡിസംബർ ഒന്നിന് ജനിച്ചു. കേരളത്തിലെ ആദ്യത്തെ ബാലചിത്രകലാസ്ഥാപനമായ യൂണിവേഴ്സൽ ആർട്ട്‌സിന്റെ സ്ഥാപകൻ കെ.പി. ആന്റണിമാസ്‌റ്റർ പിതാവ്. 1970 മുതൽ മലയാളമനോരമ പത്രാധിപ സമിതിയിൽ പ്രവരത്തിക്കുന്നു . ഇപ്പോൾ മലയാള മനോരമ ആഴ്‌ചപ്പതിപ്പിന്റെ പത്രാധിപരാണ്



</doc>
<doc id="171061" url="https://ml.wikipedia.org/wiki?curid=171061" title="ജസ്റ്റിൻ ബീബർ">
ജസ്റ്റിൻ ബീബർ

ജസ്റ്റിൻ ഡ്രൂ ബീബർ (മാർച്ച് 1, 1994 ജനനം) ഒരു കനേഡിയൻ ഗായകനാണ്.ഗാനരചയിതാവ്, നിർമാതാവ്, അഭിനേതാവ് എന്നീ നിലകളിലും അദ്ദേഹം പ്രശസ്തനാണ്.
തന്റെ മറ്റു കുടുംബാംഗങ്ങളെ കാണിക്കുവാനായി ബീബറുടെ മാതാവ് യൂട്യൂബ് ൽ അപ്ലോഡ് ചെയ്ത വീഡിയോകൾ ഒരു റെക്കോർഡിംഗ് കമ്പനിയുടെ മാർക്കറ്റിംഗ് എക്സിക്യുട്ടീവ് ആയ സ്കൂട്ടർ ബ്രൗൺ കാണാനിടവരുകയും അദ്ദേഹം ബീബറിനെ പ്രശസ്ത പോപ് ഗായകനായ അഷർ നു പരിചയപെടുത്തുകയും അദ്ദേഹത്തിന്റെ റെക്കോർഡ് ലേബലിന്റെ കരാർ നേടികൊടുക്കുകയും ചെയ്തു. 

2010 - ലെയും 2012-ലെയും അമേരിക്കൻ സംഗീത പുരസ്കാരം ഉൾപ്പെടെ നിരവധി പുരസ്കാരങ്ങൾ, നേടിയിട്ടുള്ള ഇദ്ദേഹത്തിന്റെ ആരാധകവൃന്ദം"ബിലി ബേർസ്" എന്നറിയപെടുന്ന മധ്യ കൗമാര പെൺകുട്ടികൾ ആണ്. 2011, 2012, 2013 വർഷങ്ങളിൽ ഫോർബ്സ് മാസിക ലോകത്തിലെ പത്ത് മുൻനിര സെലിബ്രിറ്റികളുടെ പട്ടികയിൽ ബീബറെ ഉൾപെടുത്തിട്ടുണ്ട്


</doc>
<doc id="171071" url="https://ml.wikipedia.org/wiki?curid=171071" title="ഇൻഫിഡെൽ (പുസ്തകം)">
ഇൻഫിഡെൽ (പുസ്തകം)

സോമാലിയൻ വംശജയായ ആക്ടിവിസ്റ്റും എഴുത്തുകാരിയും ആയ അയാൻ ഹിർസി അലി എഴുതിയ പ്രസിദ്ധമായ ആത്മകഥ പുസ്തകമാണ് 'ഇൻഫിഡെൽ '.
സോമാലിയയിലെ ബാല്യകാലം ,കലാപം മൂലം അഭയം തേടിയെത്തിയ എത്യോപ്യ ,കെനിയ ,സൗദി അറേബ്യ എന്നീ രാജ്യങ്ങളിലെ അനുഭവങ്ങൾ ,ഹോളണ്ടിൽ രാഷ്ട്രീയ അഭയാർഥിയായി എത്തിയത് ,അവിടത്തെ വിദ്യാഭ്യാസം ,മതവീക്ഷനതിലുണ്ടായ മാറ്റം എന്നിവ വിവരിക്കുന്നു .സബ്മിഷൻ എന്ന വിവാദ സിനിമയുടെ നിർമ്മാണം ,തിയോ വന്ഗോഗിന്റെ കൊലപാതകം എന്നിവയെല്ലാം പുസ്തകത്തിൽ മികച്ച ഭാഷയിൽ ചിത്രീകരിച്ചിരിക്കുന്നു.
പ്രശംസയോടൊപ്പം കടുത്ത വിമർശനവും പുസ്തകം നേടിയെടുത്തു .
ബാല്യത്തിൽ തന്നെ സുന്നത്ത് കർമത്തിന് വിധേയ ആക്കിയ സംഭവത്തെ പുസ്തകത്തിൽ ഇങ്ങനെ വിവരിക്കുന്നു:

’പിന്നെ എന്റെ ഊഴമായിരുന്നു.കൈകൾ ഇരുവശത്തേക്കും വീശിക്കൊണ്ട് അമ്മൂമ്മ പറഞ്ഞു: ‘ഇതു കഴിയുമ്പോഴേക്കും നിങ്ങൾ രണ്ടു പേരും പരിശുദ്ധരാകും.’ അമ്മൂമ്മയുടെ വാക്കുകളും ആംഗ്യവും കണ്ടപ്പോൾ എനിക്കു തോന്നി, കാലുകൾക്കിടയിൽ തൂങ്ങിയാടുന്ന വിധം ക്യസരി വളർന്നുവലുതാകുമെന്ന്.നേരത്തെ മഹദിനെ പിടിച്ചുവെച്ച പോലെ അമ്മൂമ്മ എന്നെയും പിടിയിലൊതുക്കി. മറ്റു രണ്ട് സ്ത്രീകൾ എന്റെ കാലുകൾ അകറ്റിപ്പിടിച്ചു. നേരത്തെ കണ്ടയാൾ ,അയാൾ കൊല്ലപ്പണിക്കാരുടെ വംശത്തിൽ‌പ്പെട്ട പരമ്പരാഗത സുന്നത്തുകാരനായിരിക്കണം, ഒരു കത്രികയെടുത്തു. മറ്റേ കൈ എന്റെ യോനിയിൽ എന്തോ പിടിച്ചുവലിക്കുന്നുണ്ടായിരുന്നു. അമ്മൂമ്മ ആടിനെ കറക്കുമ്പോൾ ചെയ്യുന്നതു പോലെ ‘അതാ അതു തന്നെ’ സ്ത്രീകളിലൊരാൾ പറഞ്ഞു.

സിസ്റ്റർ അസീസയുടെ സന്മാർഗപ്രസംഗങ്ങളോട് എനിക്ക് എപ്പോഴും വിയോജിപ്പ് തോന്നിയിരുന്നു:സ്വാതന്ത്യ
ത്തിന്റെ ചെറിയ സ്ഫുരണം.വിശുദ്ധ ഗ്രന്ഥങ്ങൾ ആവശ്യപ്പെടുന്ന ജീവിതചര്യയും നിത്യജീവിതയാഥാർത്ഥ്യങ്ങളും തമ്മിലുള്ള അന്തരമായിരിക്കാം എന്റെ പ്രതികരണത്തെ രൂപപ്പെടുത്തിയത്.കുട്ടിയായിരിക്കുമ്പോൾപോലും മതനിയമങ്ങളിലെ നീതികേട് എനിക്ക് അംഗീകരിക്കാൻ കഴിഞ്ഞില്ല,പ്രത്യേകിച്ചും സ്ത്രീകളുമായി ബന്ധപ്പെട്ട കാര്യങ്ങളിൽ.നീതിമാനായ അല്ലാഹുവിന് എങ്ങനെ സ്ത്രീകളെ ഇങ്ങനെ കാണാൻ കഴിയും?സ്ത്രീയുടെ സാക്ഷ്യ്ത്തിന് പുരുഷന്റേതിനേക്കാൾ പകുതി മൂല്യമേയുള്ളുവെന്ന് മാ അലിം പറഞ്ഞപ്പോൾ എന്തു കൊണ്ട് എന്നു ഞാൻ ചിന്തിച്ചു.ദൈവം അനുകമ്പയുള്ളവനാണെങ്കിൽ അവിശ്വാസികളെ എന്തിന് നരകത്തിലേക്കയക്കുന്നു? അല്ലാഹു സർവശക്തനാണെങ്കിൽ എന്തുകൊണ്ട് അവിശ്വാസികളേയും വിശ്വാസികളാക്കിയെടുത്തു കൂട? എന്തുകൊണ്ട് അവരെയും സ്വർഗ്ഗത്തിലേക്ക് എത്തിച്ചുകൂടാ?


</doc>
<doc id="171077" url="https://ml.wikipedia.org/wiki?curid=171077" title="തിരക്കാട">
തിരക്കാട

ഒരു ദേശാടനപക്ഷിയാണ് തിരക്കാട (Calidris alba, syn. Crocethia alba or Erolia alba). വെള്ളത്തിലൂടെ നടക്കുന്ന ചെറിയ പക്ഷിയായ ഇവ ഏറ്റവും കൂടുതൽ ദൂരം ദേശാടനം നടത്തുന്ന പക്ഷിയുമാണ്. ആർട്ടിക്കിൽ എല്ലായിടത്തും പ്രജനനം നടത്തുന്ന ഇവ തണുപ്പുകാലത്ത് തെക്കോട്ട് യാത്ര ചെയ്ത് തെക്കേ അമേരിക്ക, ആഫ്രിക്ക, ഓസ്ട്രേലിയ, ഇന്ത്യ എന്നിവിടങ്ങളിലൊക്കെ എത്തുന്നു. തണുപ്പുകാലത്ത് വലിയ കൂട്ടങ്ങളായി ചേരുന്ന തിരക്കാടകൾ 3000 മുതൽ10000 കിലോമീറ്റർ വരെ ദേശാടനം നടത്തുന്നു. വളരെ കൂടുതൽ ദൂരം യാത്ര ചെയ്യുന്ന ഇവ എത്താൻ വൈകുകയും പെട്ടെന്ന് തിരിച്ചു പോകുകയും ചെയ്യും. മുതിർന്നവ മുട്ടയിട്ട സ്ഥലത്തുനിന്നും ജൂലൈയിലും ആഗസ്റ്റ് ആദ്യത്തിലുമായി തെക്കോട്ടു പുറപ്പെടും. കുഞ്ഞുങ്ങൾ ആഗസ്റ്റ് അവസാനവും സെപ്റ്റംബർ ആദ്യവും പുറപ്പെടും. മാർച്ചിൽ ഇവ തിരികെ സഞ്ചരിക്കുന്നു. 

ഡൺലിനിന്റെ വലിപ്പവും അതിനേക്കാൾ തടിയും കട്ടികൂടിയ കൊക്കുകളും ഉള്ളതാണ് ഇവ. പറക്കുമ്പോൾ ചിറകിൽ വെളുത്ത വരകാണാം.

തീരത്ത് ഓടികൊണ്ടാണ് ഇര തേടുന്നത്. ഓടുന്നതിനിടയ്ക്ക് നിന്ന് ഭക്ഷണം കൊത്തിയെടുക്കും. കൊച്ചു ഞണ്ടുകളോ പുഴുക്കളോ ഒക്കെയാണ് ഭക്ഷണം. മുട്ടയിടുന്ന സ്ഥലത്ത് പ്രാണികളേയും ചില സസ്യങ്ങളേയുമാണ് ഭക്ഷിക്കുന്നത്.

വസന്തകാലത്ത് വടക്കോട്ടു സഞ്ചരിച്ച് ധ്രുവത്തിലെത്തി നിലത്ത് മൂന്നോ നാലോ മുട്ടകളിടും.



</doc>
<doc id="171090" url="https://ml.wikipedia.org/wiki?curid=171090" title="വൈ ദിസ് കൊലവെറി ഡി">
വൈ ദിസ് കൊലവെറി ഡി

2012-ൽ പുറത്തിറങ്ങിയ 3 എന്ന തമിഴ് ചലച്ചിത്രത്തിലെ ഒരു ഗാനമാണ് വൈ ദിസ് കൊലവെറി ഡി (; ). ധനുഷ് ഗാനരചന നിർവ്വഹിച്ച് ആലപിച്ചിരിക്കുന്ന ഈ ഗാനത്തിന്റെ സംഗീത സംവിധാനം നിർവ്വഹിച്ചിരിക്കുന്നത് അനിരുദ്ധ് രവിചന്ദറാണ്.

2011 നവംബർ 16-നു് പുറത്തിറങ്ങിയ ഈ ഗാനം വളരെ പെട്ടെന്ന് തന്നെ അതിലുപയോഗിച്ചിരിക്കുന്ന "തംഗ്ലീഷ്" (തമിഴും ഇംഗ്ലീഷും കലർന്ന രൂപം) പദങ്ങൾ കാരണം ശ്രദ്ധ നേടി.. പിന്നീട് ഇന്ത്യയിൽ നിന്ന് ഏറ്റവും അധികം ആളുകൾ തിരഞ്ഞ യുട്യൂബ് വീഡിയോ ആയി ഇതു മാറി.


</doc>
<doc id="171095" url="https://ml.wikipedia.org/wiki?curid=171095" title="ജെറോനിമോ">
ജെറോനിമോ

അരിസോണയിൽ ജനിച്ച ഒരു ചിരിക്കാഹുവാ അപ്പാച്ചീ-ഇന്ത്യൻ ഗോത്രനേതാവായിരുന്നു ജെറോനിമോ (1829-1909). 1858-ൽ മെക്സിക്കോക്കാർ നടത്തിയ ആക്രമണത്തിൽ അദ്ദേഹത്തിന്റെ ഭാര്യയും മക്കളും അമ്മയും കൊല്ലപ്പെട്ടു. തുടർന്ന് മെക്സിക്കോയിലും അമേരിക്കയിലുമായി വെള്ളക്കാർക്കെതിരെ നടന്ന അനവധി മുന്നേറ്റങ്ങളിൽ ജെറോനിമോ പങ്കെടുത്തു. പിന്നീട് കുറെക്കാലം ഒരു സംരക്ഷിതമേഖലയിൽ താമസിച്ചുവരികയായിരുന്നു.

എന്നാൽ 1876-ൽ അമേരിക്കൻ സർക്കാർ ചിരിക്കാഹുവാ ഗോത്രവർഗത്തെ അവരുടെ പരമ്പരാഗത വാസസ്ഥലങ്ങളിൽ നിന്നും സാൻ കാർലോസിലേക്ക് പറിച്ചു നടാൻ ശ്രമിച്ചപ്പോൾ ജെറോനിമോ വീണ്ടും ആഞ്ഞടിച്ചു. തുടർന്നുള്ള പത്തുവർഷക്കാലം ഇടക്കിടെയുള്ള ആക്രമണങ്ങൾ കൊണ്ട് ജെറോനിമോ വെള്ളക്കാരെ പൊറുതിമുട്ടിച്ചു. ഇടവേളകളിൽ സാൻ കാർലോസിൽ കാർഷികവൃത്തിയുമായി കഴിഞ്ഞുകൂടി. 1886 മാർച്ചിൽ ജനറൽ ജോർജ്ജ് ക്രൂക്ക് ജെറോനിമോയെ പിടികൂടുകയും ചിരിക്കാഹുവാ ഗോത്രവർഗത്തെ ഫ്ലോറിഡയിലേക്ക് മാറ്റിപ്പാർപ്പിക്കുവാനുള്ള കരാർ അടിച്ചേൽപ്പിക്കുകയും ചെയ്തു. എന്നാൽ രണ്ട് ദിവസങ്ങൾക്കു ശേഷം ജെറോനിമോ തടവുചാടുകയും ആക്രമണങ്ങൾ തുടരുകയും ചെയ്തു. തുടർന്ന് ജെറോനിമോയെ തളക്കാനുള്ള ദൗത്യം ജനറൽ നെൽസൺ മൈൽസ് ഏറ്റെടുത്തു. അതേവർഷം സെപ്റ്റംബറിൽ മൈൽസ് ജെറോനിമോയെ മെക്സിക്കോയിലേക്ക് പിന്തുടർന്ന് പിടികൂടി. ഗോത്രവർഗ്ഗക്കാരെ ഫ്ലോറിഡയിലേക്കും, പിന്നീട് അലബാമയിലേക്കും, ഒടുവിൽ ഒക്‌ലഹോമയിലെ ഫോർട്ട് സില്ലിലേക്കും മാറ്റിപ്പാർപ്പിച്ചു. 

ഫോർട്ട് സില്ലിൽ വച്ച് ജെറോനിമോ ക്രിസ്തുമതം സ്വീകരിച്ചു. 1905-ൽ അമേരിക്കൻ പ്രസിഡൻഡ് തിയോഡർ റൂസ്‌വെൽറ്റിന്റെ സ്ഥാനാരോഹണഘോഷയാത്രയിലും അദ്ദേഹം പങ്കെടുത്തു. 1906-ൽ ജെറോനിമോ പറഞ്ഞുകൊടുത്തെഴുതിച്ച ഓർമ്മക്കുറിപ്പുകൾ "ജെറോനിമോസ് സ്റ്റോറി ഓഫ് ഹിസ് ലൈഫ്" പ്രസിദ്ധീകരിച്ചു. 1909 ഫെബ്രുവരി 17-ന് ഫോർട്ട് സില്ലിൽ വച്ച് അദ്ദേഹം നിര്യാതനായി. 2011 ൽ അമേരിക്ക നടത്തിയ ഉസാമ ബിൻലാദൻ കൊലപാതക ഓപ്പറേഷന് ഓപ്പറേഷൻ ജെറോനിമോ എന്നാണ് പേരു നൽകിയത്.


</doc>
<doc id="171097" url="https://ml.wikipedia.org/wiki?curid=171097" title="സബ്മിഷൻ (2004-ലെ ചലച്ചിത്രം)">
സബ്മിഷൻ (2004-ലെ ചലച്ചിത്രം)

2004 ൽ പുറത്തിറങ്ങിയ 11 മിനിറ്റ് ദൈർഘ്യമുള്ള ഹ്രസ്വ ചലച്ചിത്രം ആണ് സബ്മിഷൻ .ഇംഗ്ലീഷ് ഭാഷയിലാണ് ഈ സിനിമ നിർമ്മിച്ചിട്ടുള്ളത് . അയാൻ ഹിർസി അലി തിരക്കഥ രചിച്ച സിനിമ സംവിധാനം ചെയ്തത് തിയോ വാൻഗോഗ്ആണ് .ഈ സിനിമ 2004 ആഗസ്ത് 29 നു ഡച്ച് പബ്ലിക് ബ്രോഡ്‌ കാസ്റ്റിംഗ് നെറ്റ്‌വർക്ക് (VPRO )പ്രക്ഷേപണം ചെയ്യുകയുണ്ടായി .സിനിമയുടെ പേര് 'ഇസ്ലാം ' എന്ന വാക്കിന്റെ വിവർത്തനം ആണ് .സിനിമ ലോകമെമ്പാടും ഇസ്ലാം മത വിശ്വാസികളിൽ നിന്നും എതിർപ്പ് നേരിടുകയുണ്ടായി .തുടർന്നു സംവിധായകനായ തിയോ വാൻഗോഗ് ഒരു മുസ്ലിം തീവ്രവാദിയുടെ കയ്യാൽ കൊല്ലപ്പെടുകയും ചെയ്തു .


</doc>
<doc id="171100" url="https://ml.wikipedia.org/wiki?curid=171100" title="ലാഡെൻബെർഗിയ അക്യൂട്ടിഫോളിയ">
ലാഡെൻബെർഗിയ അക്യൂട്ടിഫോളിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലാഡെൻബെർഗിയായിലെ ഒരു വർഗ്ഗമാണ് ലാഡെൻബെർഗിയ അക്യൂട്ടിഫോളിയ (Ladenbergia acutifolia). പെറുവിൽ ഇവ സർവ്വസാധാരണമാണ്. 



</doc>
<doc id="171102" url="https://ml.wikipedia.org/wiki?curid=171102" title="തിയോഡോർ റൂസ്‌വെൽറ്റ്">
തിയോഡോർ റൂസ്‌വെൽറ്റ്

അമേരിക്കൻ ഐക്യനാടുകളുടെ 26-ആമത്തെ പ്രസിഡന്റായിരുന്നു തിയോഡോർ റൂസ്‌വെൽറ്റ് (ഒക്ടോബർ 27, 1858 – ജനുവരി 6, 1919). എഴുത്തുകാരൻ, വേട്ടക്കാരൻ, പര്യവേക്ഷകൻ എന്നീ നിലകളിലും പ്രശസ്തനായ ഒരു ബഹുമുഖപ്രതിഭയായിരുന്നു ടെഡി റൂസ്‌വെൽറ്റ്. റിപ്പബ്ലിക്കൻ പാർട്ടിയുടെ നേതാവായിരുന്ന ഇദ്ദേഹം 1901-ൽ തന്റെ 42-ആം വയസ്സിൽ പ്രസിഡന്റായി. അമേരിക്കയുടെ ചരിത്രത്തിലെ ഏറ്റവും പ്രായം കുറഞ്ഞ പ്രസിഡന്റ് എന്ന ബഹുമതി ഇന്നും തിയോഡോർ റൂസ്‌വെൽറ്റിനു തന്നെ. റഷ്യ-ജപ്പാൻ യുദ്ധം അവസാനിപ്പിക്കുവാൻ നടത്തിയ ശ്രമങ്ങളെ പരിഗണിച്ച് സമാധാനത്തിനുള്ള നോബൽ സമ്മാനം നൽകപ്പെട്ടു. ആദ്യമായി നോബൽ സമ്മാനം നേടിയ അമേരിക്കക്കാരൻ ഇദ്ദേഹമാണ്.

1858 ഒക്റ്റോബർ 27-ന് ന്യൂയോർക്ക് നഗരത്തിൽ തിയോഡോർ റൂസ്‌വെൽറ്റ് സീനിയർ-മാർത്താ "മിറ്റി" ബുള്ളക്ക് ദമ്പതികളുടെ നാലു മക്കളിൽ രണ്ടാമനായി ജനിച്ചു. തിയോഡോറിന് ഒരു ചേച്ചിയും (അന്നാ "ബാമി" റൂസ്‌വെൽറ്റ്) ഒരു അനുജനും (എലിയറ്റ് ബുള്ളക്ക് റൂസ്‌വെൽറ്റ്) ഒരു അനുജത്തിയും(കോറിൻ റൂസ്‌വെൽറ്റ്) ഉണ്ടായിരുന്നു. ആസ്ത്മ തുടങ്ങിയ രോഗപീഡകളാൽ ക്ലേശകരമായ ഒരു ബാല്യമായിരുന്നു. മിക്കപ്പോഴും കട്ടിലിൽ തല ഉയർത്തി വച്ചും കസേരയിൽ ഇരുന്നും ഉറങ്ങേണ്ടി വന്നു. ഈ കഷ്ടതകളിലും കുസൃതിയും സ്ഥിരോൽസാഹിയുമായിരുന്നു. ഏഴാം വയസ്സിൽ ഒരു ചന്തയിൽ വച്ചു കണ്ട കടൽസിംഹത്തിന്റെ ശവം അദ്ദേഹത്തെ ജീവിതകാലം മുഴുവൻ ജന്തുശാസ്ത്രത്തിൽ തൽപ്പരനാക്കി. അതിന്റെ തലയുമായി "റൂസ്‌വെൽറ്റ് മ്യൂസിയം ഓഫ് നാച്ചുറൽ ഹിസ്റ്ററി" ആരംഭിച്ചു. ഒമ്പതാം വയസ്സിൽ ഷഡ്പദങ്ങളെ നിരീക്ഷിച്ച് വിവരങ്ങൾ ക്രോഡീകരിച്ച് "ദി നാച്ചുറൽ ഹിസ്റ്ററി ഓഫ് ഇൻസെക്റ്റ്സ്" എന്ന തലക്കെട്ടിൽ ഒരു പേപ്പർ എഴുതി. പിതാവിന്റെ പിന്തുണയോടെ തന്റെ ശാരീരികക്ഷമത മെച്ചപ്പെടുത്താൻ വ്യായാമമുറകളും ബോക്സിംഗും പരിശീലിച്ചു. തന്റെ കുടുംബവുമൊത്ത് നടത്തിയ യൂറോപ്പ് യാത്രയും(1869,1870) ഈജിപ്റ്റ് യാത്രയും (1872 - 1873)അദ്ദേഹത്തെ വളരെയധികം സ്വാധീനിച്ചു


</doc>
<doc id="171106" url="https://ml.wikipedia.org/wiki?curid=171106" title="ലാഡെൻബെർഗിയ ഫെറുഗിനിയ">
ലാഡെൻബെർഗിയ ഫെറുഗിനിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലാഡെൻബെർഗിയായിലെ ഒരു വർഗ്ഗമാണ് ലാഡെൻബെർഗിയ ഫെറുഗിനിയ - Ladenbergia ferruginea. പെറുവിൽ ഇവ സർവ്വസാധാരണമാണ്. 



</doc>
<doc id="171107" url="https://ml.wikipedia.org/wiki?curid=171107" title="ശ്രീവാസ്തവ">
ശ്രീവാസ്തവ

ശ്രീവാസ്തവ ഒരു ഉത്തരേന്ത്യൻ ജാതിപ്പേരാണ്. ശ്രീ എന്നത് മഹാലക്ഷ്മിയുടെ പര്യായമാണ്, വാസ്തവം എന്നാൽ സത്യം,നിജസ്ഥിതി,എന്നെല്ലാം അർത്ഥമുണ്ട്. 
അധികവും ഉത്തരേന്ത്യയിലാണ് ഈ പേര് കണ്ടുവരുന്നത്.


</doc>
<doc id="171112" url="https://ml.wikipedia.org/wiki?curid=171112" title="ലാഡെൻബെർഗിയ ഗവാനെസിസ്">
ലാഡെൻബെർഗിയ ഗവാനെസിസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലാഡെൻബെർഗിയായിലെ ഒരു വർഗ്ഗമാണ് ലാഡെൻബെർഗിയ ഗവാനെസിസ് - Ladenbergia gavanensis. പെറുവിൽ ഇവ സർവ്വസാധാരണമാണ്.



</doc>
<doc id="171114" url="https://ml.wikipedia.org/wiki?curid=171114" title="ലാഡെൻബെർഗിയ പാവോനി">
ലാഡെൻബെർഗിയ പാവോനി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലാഡെൻബെർഗിയായിലെ ഒരു വർഗ്ഗമാണ് ലാഡെൻബെർഗിയ പാവോനി - Ladenbergia pavonii. ഇക്വഡോറിൽ ഇവ സർവ്വസാധാരണമാണ്.



</doc>
<doc id="171116" url="https://ml.wikipedia.org/wiki?curid=171116" title="ലാഡെൻബെർഗിയ റുബിജിനോസ">
ലാഡെൻബെർഗിയ റുബിജിനോസ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലാഡെൻബെർഗിയായിലെ ഒരു വർഗ്ഗമാണ് ലാഡെൻബെർഗിയ റുബിജിനോസ - Ladenbergia rubiginosa. ഇക്വഡോറിൽ ഇവ സർവ്വസാധാരണമാണ്. ഇപ്പോൾ ഇവ വംശനാശത്തിന്റെ ഗുരുതര ഭീഷണി നേരിടുന്നു.



</doc>
<doc id="171120" url="https://ml.wikipedia.org/wiki?curid=171120" title="ലാഡെൻബെർഗ സ്റ്റെനോകാർപ്പ">
ലാഡെൻബെർഗ സ്റ്റെനോകാർപ്പ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലാഡെൻബെർഗിയായിലെ ഒരു വർഗ്ഗമാണ് ലാഡെൻബെർഗിയ സ്റ്റെനോകാർപ്പ - Ladenbergia stenocarpa. പെറുവിൽ ഇവ സർവ്വസാധാരണമാണ്.



</doc>
<doc id="171123" url="https://ml.wikipedia.org/wiki?curid=171123" title="ലാഡെൻബെർഗ ഉലെയ്">
ലാഡെൻബെർഗ ഉലെയ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലാഡെൻബെർഗിയായിലെ ഒരു വർഗ്ഗമാണ് ലാഡെൻബെർഗിയ ഉലെയ് - Ladenbergia ulei. പെറുവിൽ ഇവ സർവ്വസാധാരണമാണ്.



</doc>
<doc id="171127" url="https://ml.wikipedia.org/wiki?curid=171127" title="റോബർട്ട് കാപ">
റോബർട്ട് കാപ

രണ്ടാം ലോകയുദ്ധമടക്കം അഞ്ച് യുദ്ധങ്ങൾ ലോകം ചുറ്റി കാമറയിൽ പകർത്തിയ ഫോട്ടോ ജേണലിസ്റ്റ് ആണ് റോബർട്ട്‌ കാപ. സ്പെയിനിലെ ആഭ്യന്തര യുദ്ധം, രണ്ടാം സിനോ-ജപ്പാൻ യുദ്ധം, 1948ലെ അറബ്-ഇസ്രായേൽ യുദ്ധം, ഒന്നാം ഫ്രഞ്ച്-ഇന്തോ ചൈനാ യുദ്ധം എന്നിവ റോബർട്ട് കാപയെന്ന ഹംഗേറിയൻ ഫോട്ടോഗ്രാഫറിലൂടെയാണ് ലോകമറിഞ്ഞത്.

സ്പാനിഷ് ആഭ്യന്തരയുദ്ധത്തിനിടെ എതിർ സൈന്യത്തിന്റെ വെടിയേറ്റുവീഴുന്ന റിപ്പബ്ളിക്കൻ സൈനികന്റെ മരണമുഖമാണ് കാപയുടെ ക്ളാസിക് ഷോട്ട്.

1947ൽ ഫ്രഞ്ച് ഫോട്ടോഗ്രാഫർ ഹെൻറി കാർട്ടിയറിനൊപ്പം രൂപവത്കരിച്ച മാഗ്നം ഫോട്ടോസ് എന്ന കൂട്ടായ്മ ലോകത്തെ ഫ്രീലാൻസ് ഫോട്ടോ ജേണലിസ്റ്റുകളുടെ ആദ്യ ഏജൻസിയായിരുന്നു.


</doc>
<doc id="171128" url="https://ml.wikipedia.org/wiki?curid=171128" title="ലെപ്റ്റാസ്റ്റിന">
ലെപ്റ്റാസ്റ്റിന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് ലെപ്റ്റാസ്റ്റിന - Leptactina.



</doc>
<doc id="171130" url="https://ml.wikipedia.org/wiki?curid=171130" title="ലെപ്റ്റാസ്റ്റിന ഡെൻസിഫ്ലോറ">
ലെപ്റ്റാസ്റ്റിന ഡെൻസിഫ്ലോറ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലെപ്റ്റാസ്റ്റിനയിലെ ഒരു വർഗ്ഗമാണ് ലെപ്റ്റാസ്റ്റിന ഡെൻസിഫ്ലോറ - Leptactina densiflora. ഇത് ലെപ്റ്റാസ്റ്റിന എന്ന ഒറ്റവാക്കിലും അറിയപ്പെടുന്നുണ്ട്. ഇവ മദ്ധ്യ ആഫ്രിക്കയിലെ ചൂടേറിയ സ്ഥലങ്ങളിൽ വളരുന്നു. ഇവ 6 മുതൽ 12 വരെ അടി പൊക്കം വയ്ക്കാറുണ്ട്. ടെട്രോഹൈഡ്രോഹാമിൻ അടങ്ങിയിട്ടുള്ള ഇത് അലോപ്പതിയിൽ മരുന്നായി ഉപയോഗിക്കുന്നുണ്ട്.) ഇതൊരു മയക്കുമരുന്നായും ഉപയോഗിക്കുന്നു.


</doc>
<doc id="171133" url="https://ml.wikipedia.org/wiki?curid=171133" title="ലെപ്റ്റാസ്റ്റിന പാപ്പിരോഫ്ലുവ">
ലെപ്റ്റാസ്റ്റിന പാപ്പിരോഫ്ലുവ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലെപ്റ്റാസ്റ്റിനയിലെ ഒരു വർഗ്ഗമാണ് ലെപ്റ്റാസ്റ്റിന പാപ്പിരോഫ്ലുവ - Leptactina papyrophloea. ടാൻസാനിയയിലാണ് ഇവ സർവ്വസാധാരണമായി കാണപ്പെടുന്നത്. എന്നാൽ സ്വാഭാവിക വാസസ്ഥലം നഷ്ടപ്പെട്ടതിനാൽ ഇതിന്നു വംശനാശത്തിന്റെ വക്കിലാണ്.



</doc>
<doc id="171136" url="https://ml.wikipedia.org/wiki?curid=171136" title="ലിറ്റോസാന്തസ്">
ലിറ്റോസാന്തസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് ലിറ്റോസാന്തസ് - Litosanthes. 

ലിസ്റ്റ് അപൂർണ്ണം:-


</doc>
<doc id="171138" url="https://ml.wikipedia.org/wiki?curid=171138" title="ലിറ്റോസാന്തസ് ചാപ്പിറ്റുളാറ്റു">
ലിറ്റോസാന്തസ് ചാപ്പിറ്റുളാറ്റു

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ലിറ്റോസാന്തസിലെ ഒരു വർഗ്ഗമാണ് ലിറ്റോസാന്തസ് ചാപ്പിറ്റുളാറ്റു - Litosanthes capitulatus. ഇന്ത്യയിൽ മാത്രമാണ് ഇവ സർവ്വസാധാരണമായി കണുന്നത്. 



</doc>
<doc id="171141" url="https://ml.wikipedia.org/wiki?curid=171141" title="മഹൗണിയ">
മഹൗണിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് മഹൗണിയ - Machaonia. ഇവയിൽ 32ഓളം സ്പീഷിസുകൾ ഉണ്ട്. നിയോട്രോപിക്സ് മേഖലയിലാണ് ഇവയുടെ ജന്മദേശം. ഇവയ്ക്ക് വിശിഷ്ടമായ ഒരു പൊതുവായ പേരു നിലവിലില്ല. എന്നാൽ ചില സ്പീഷിസുകൾ "അലിഫിലെറില്ലോ" - "alfilerillo" എന്ന് അറിയപ്പെടുന്നു. ഇവയിലെ വർഗ്ഗത്തിലെ പ്രധാനിയായിരിക്കുന്നത് "മഹൗണിയ അക്യുമിനേറ്റ"യാണ് (" Machaonia acuminata"). 

1806ലെ തങ്ങളുടെ പുസ്തകത്തിൽ മഹൗണിയ എന്ന പേരു നൽകിയത് അലക്സാണ്ടർ വോൺ ഹംബോൾട്ടും, ഐം ബോൺപ്ലാന്റും ചേർന്നാണ്. ഗ്രീക്ക് മിത്തോളജിയിലെ അസെലപിയാസിന്റെ മകനായ മഹൗണിന്റെ പേരാണ് ഇതിനു നൽകിയത്. 

ലിസ്റ്റ് അപൂർണ്ണം:-


</doc>
<doc id="171143" url="https://ml.wikipedia.org/wiki?curid=171143" title="തോബി മാഗ്യിർ">
തോബി മാഗ്യിർ

അമേരിക്കൻ ഐക്യനാടുകളിലെ പ്രശസ്തനായ സിനിമാതാരവും സിനിമാ നിർമ്മാതാവുമാണ് തോബി മാഗ്യിർ. 1975 ജൂൺ 27ന് വെൻഡിയുടേയും വിൻസെന്റ് മാഗ്യിർന്റേയും മകനായി കാലിഫോർണിയായിലെ സാന്താ മോനിക്കാ എന്ന സ്ഥലത്ത് ജനിച്ചു . 2002-ൽ പുറത്തിറങ്ങിയ സ്പൈഡർമാൻ എന്ന സിനിമയിൽ പ്രധാന കഥാപാത്രമായ പീറ്റർ പാർക്കറായി വേഷമിട്ടതോടെ തോബി മാഗ്യിർ ലോകപ്രശസ്തിയാർജ്ജിച്ചു .


</doc>
<doc id="171146" url="https://ml.wikipedia.org/wiki?curid=171146" title="കെ. തായാട്ട്">
കെ. തായാട്ട്

ഒരു മലയാള സാഹിത്യകാരനും, നാടകനടനും, നാടകകൃത്തുമായിരുന്നു തായാട്ട് കുഞ്ഞനന്തൻ എന്ന കെ.തായാട്ട്. ഒരു സ്‌കൂൾ അധ്യാപകൻ കൂടിയായിരുന്ന ഇദ്ദേഹത്തിന് സാഹിത്യമേഖലയിലെ വിവിധ പുരസ്കാരങ്ങൾക്ക് പുറമേ മികച്ച അധ്യാപകർക്കുള്ള കേന്ദ്ര-സംസ്ഥാന അവാർഡുകളും ലഭിച്ചിട്ടുണ്ട്.

1927 ഫെബ്രുവരി 17-ന് പാനൂരിനടുത്ത പന്ന്യന്നൂരിൽ ചാത്തു നമ്പ്യാരുടെയും ലക്ഷ്മിയമ്മയുടെയും മകനായി ജനിച്ചു. പ്രമുഖ എഴുത്തുകാരനായിരുന്ന തായാട്ട്‌ ശങ്കരൻ, സാമൂഹ്യപ്രവർത്തകനായിരുന്ന തായാട്ട് ബാലൻഎന്നിവർ സഹോദരന്മാരും മീനാക്ഷിയമ്മ സഹോദരിയുമാണ്. കുന്നുമ്മൽ ഹയർ എലിമെൻററി സ്‌കൂൾ, ബി.ഇ.എം.പി. ഹൈസ്‌കൂൾ, ഗവ. ഹൈസ്‌കൂൾ കതിരൂർ, ഗവ. ബ്രണ്ണൻ കോളേജ് എന്നിവിടങ്ങളിലായിരുന്നു വിദ്യാഭ്യാസം.

അധ്യാപക ജോലിയിൽ പ്രവേശിക്കുന്നതിന് മുൻപ് ടാക്കീസിലെ ടിക്കറ്റ് വില്പനക്കാരനായും സബ് രജിസ്ട്രാർ ഓഫീസ് ഗുമസ്തനായും മിലിട്ടറി ക്യാമ്പിൽ നോൺ ഓപ്പറേറ്ററായും മദിരാശി ജനറൽ ആസ്പത്രിയിൽ ഗുമസ്തനായും ചുരുങ്ങിയകാലം ജോലി ചെയ്തു. കോഴിക്കോട് റേഡിയോ സ്റ്റേഷനിലും ജോലി ചെയ്തിട്ടുണ്ട്. കോഴിക്കോട് പുതിയറയിലെ പുന്നശ്ശേരി യു.പി. സ്‌കൂൾ, ചൊക്ലി ലക്ഷ്മീവിലാസം എൽ.പി. സ്‌കൂൾ എന്നിവിടങ്ങളിലെ ഏതാനും മാസങ്ങളുടെ അധ്യാപകവൃത്തിക്ക് ശേഷം 1952-ൽ പാനൂർ യു.പി. സ്‌കൂളിലെത്തിയ അദ്ദേഹം ഇതേ സ്കൂളിൽ പ്രധാനാധ്യാപകനായിരിക്കേ 1982-ൽ സർവ്വീസിൽ നിന്നും വിരമിച്ചു. 2011 ഡിസംബർ 5-ന് 85-ആം വയസ്സിൽ അദ്ദേഹം അന്തരിച്ചു.
കഥ,കവിത, നാടകം, ബാലസാഹിത്യം, പുനരാഖ്യാനം എന്നീ മേഖലകളിൽ 42 ഗ്രന്ഥങ്ങൾ രചിച്ചു. 1951-ൽ പ്രസിദ്ധീകരിച്ച "പുത്തൻകനി" ആണ് ആദ്യ കഥാസമാഹാരം. 1953-ലാണ് ആദ്യ കവിതാസമാഹാരമായ "പാൽപ്പതകൾ" പ്രസിദ്ധീകരിച്ചത്. ഭാരതത്തിന്റെ മോചനത്തിനുവേണ്ടി ജീവൻ ബലി കഴിച്ച നിരവധി സ്വാതന്ത്ര്യസമരഭടന്മാരുടെ ആവേശോജ്ജ്വലമായ ചരിത്രമാണ് "നാം ചങ്ങല പൊട്ടിച്ച കഥ". സംസ്ഥാന ബാലസാഹിത്യ ഇൻസ്റ്റിറ്റിയൂട്ട് പുറത്തിറക്കിയ "സ്വാതന്ത്ര്യസമര ചരിത്രം കുട്ടികൾക്ക്" എന്ന ഗ്രന്ഥത്തിന്റെ രചനയിൽ മുഖ്യ പങ്കുവഹിച്ചു. മികച്ച പ്രഭാഷകൻ കൂടിയായിരുന്നു തായാട്ട്. "ദ ഗാർഡൻ" എന്ന കൃതി മലയാളത്തിലേക്ക് വിവർത്തനം ചെയ്തു. കോഴിക്കോട് ആകാശവാണി നിലയത്തിൽ പുറത്തുനിന്നൊരാളുടെ നാടകം ആദ്യമായി പ്രക്ഷേപണം ചെയ്തത് തായാട്ടിന്റെ "തോട്ടക്കാരൻ" എന്ന നാടകമാണ്. "ഒരു പ്രൈമറി സ്കൂൾ അധ്യാപകന്റെ ഓർമക്കുറിപ്പുകൾ" എന്ന പുസ്തകത്തിന്റെ രചനയും അദ്ദേഹം തുടങ്ങിവെച്ചിരുന്നു.





</doc>
<doc id="171152" url="https://ml.wikipedia.org/wiki?curid=171152" title="ബോസ് കൃഷ്ണമാചാരി">
ബോസ് കൃഷ്ണമാചാരി

ഇന്ത്യൻ ചിത്രകലയിലെ പുതിയ തലമുറയിൽപ്പെട്ട ഒരു ചിത്രകാരനാണ് ബോസ് കൃഷ്ണമാചാരി. ഇന്ത്യയിലും പുറത്തുമായി ഒട്ടനവധി ചിത്രകലാപ്രദർശനങ്ങൾ നടത്തിയിട്ടുണ്ട്. ആധുനിക ഇന്ത്യൻ ചിത്രകാരൻന്മാരിൽ പ്രമുഖൻ പ്രദർശനങ്ങളുടെയും പ്രൊജക്റ്റുകളുടെയും ക്യൂറേറ്ററായും പ്രവർത്തിച്ചു വരുന്നു. മുംബൈ ആണ് വാസസ്ഥലവും പ്രധാന പ്രവർത്തനമണ്ഡലവും.

1963-ൽ കേരളത്തിലെ ആലുവയിൽ ജനിച്ചു. 1985-ൽ കൊച്ചിയിലെ കേരള കലാപീഠത്തിൽ നിന്നും ചിത്രകലയിൽ ഡിപ്ലോമ നേടി. 1986-ൽ മുംബൈയിൽ എത്തിയ ശേഷം ജെ. ജെ. സ്കൂൾ ഓഫ് ആർട്സിൽ നിന്നും ഫൈൻ ആർട്സിൽ ബിരുദം നേടി. 2000-ൽ ലണ്ടൻ യൂണിവേഴ്സിറ്റിയിൽ നിന്നും വിഷ്വൽ ആർട്സിൽ ബിരുദാനന്തര ബിരുദവും കരസ്ഥമാക്കി. കേരള ലളിത കല അക്കാദമിയുടെ അടക്കം നിരവധി പുരസ്കാരങ്ങൾ നേടിയിട്ടുണ്ട്. ഇന്ത്യൻ ചിത്രകലയിലെ അധികം അറിയപ്പെടാത്ത കലാകാരന്മാരെ മുൻനിരയിലേക്ക് കൊണ്ടുവരുവാനും, പുതുതലമുറയെ പ്രോൽസാഹിപ്പിക്കുവാനുമുള്ള നിരവധി പദ്ധതികൾ ബോസ് കൃഷ്ണമാചാരി ആസൂത്രണം ചെയ്ത് വിജയകരമായി നടപ്പിലാക്കി വരുന്നു.

2012 ഡിസംബർ 12 മുതൽ 2013 ജനുവരി 13 വരെ കൊച്ചിയിൽ വെച്ച് നടക്കുന്ന കൊച്ചി മുസിരിസ് ബിനാലെയുടെ ആർട്ടിസ്റ്റിക് ഡയറക്ടറായി പ്രവർത്തിക്കുന്നു.

ബിനാലെയുടെ ഭാഗമായി ക്യൂറേറ്റർ ബോസ് കൃഷ്ണമാചാരി ചിത്രം വരച്ച ടാറ്റാ നാനോ കാർ മാക്സിമം നാനോ ഓൺലൈനിൽ 22438 ഡോളറിന് (13,01,402 രൂപ) ലേലം ചെയ്തിരുന്നു. ഇന്ത്യയിലെ ആദ്യ ആർട്ട് കാർ ലേലമാണിത്. “സ്ട്രെക്ച്ഡ് ബോഡീസ്’ എന്ന അമൂർത്തചിത്ര പരമ്പരയിൽപ്പെട്ട ചിത്രമാണ് ടാറ്റാ നാനോ കാറിൽ ബോസ് വരച്ചത്. ഓട്ടോമോട്ടീവ് പെയിൻറ് ഉപയോഗിച്ചു വരച്ച ചിത്രം കാറിനെ മുഴുവനും മൂടുന്നു. മങ്ങലേൽക്കാതിരിക്കാൻ ഇതു ലാമിനേറ്റ് ചെയ്തിരുന്നു. ബിനാലെയുടെ ഒന്നാം പതിപ്പിനു ഫണ്ട് ശേഖരിക്കുന്നതിൻറെ ഭാഗമായാണ് ലേലം.



</doc>
<doc id="171159" url="https://ml.wikipedia.org/wiki?curid=171159" title="തസ്രാക്ക്">
തസ്രാക്ക്

പാലക്കാട് ജില്ലയിലെ പെരുവമ്പക്ക് അടുത്താണ് തസറാക്ക് . പാലക്കാട് പെരുവംബ റൂട്ടിൽ തോട്ടുപാലം ബസ്‌ സ്റ്റോപ്പിൽ ഇറങ്ങിയാൽ തസറാക്ക് എത്താവുന്നതാണ്. കുഴൽമന്ദത്തു നിന്ന് കൊടുവായൂർ വഴിയും എത്തിച്ചേരാം. അള്ള പിച്ച മൊല്ലാക്കയുടെ പള്ളിയും, രവിയുടെ ഞാറ്റുപുരയും ഇപ്പോഴും തസറാക്കിൽ ഉണ്ട്. ഓ. വി വിജയൻ ഈ ഗ്രാമത്തിന്റെ പാശ്ചാത്തലത്തിൽ ആണ് ഖസാക്കിന്റെ ഇതിഹാസം എഴുതപെട്ടത്‌ എന്ന് കരുതുന്നു. 


</doc>
<doc id="171168" url="https://ml.wikipedia.org/wiki?curid=171168" title="മഹൗണിയ വുഡ്ബറിയാന">
മഹൗണിയ വുഡ്ബറിയാന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മഹൗണിയായിലെ ഒരു വർഗ്ഗമാണ് മഹൗണിയ വുഡ്ബറിയാന - Machaonia woodburyana (ആൽഫിലെറില്ലോ - Alfilerillo). അമേരിക്കയിലെ വെർജിൻ ദ്വീപിലും കരീബിയനിലെ വെർജിൻ ദ്വീപിലുമാണ് ഇവയെ കണ്ടെത്തിയിട്ടുള്ളത്. അമേരിക്കയിലെ സെന്റ് ജോൺ ദ്വീപിലാണ് ഇവ സർവ്വസാധാരണമായി കാണുന്നത്.. ഉഷ്‌ണമേഖലയിലോ ഉഷ്‌ണമേഖലയോട്‌ അടുത്ത്‌ കിടക്കുന്ന പ്രദേശങ്ങളിലോ വരണ്ട കാടുകളിലോ ഇവ കാണുന്നു. ആവാസവ്യവസ്ഥയിൽ ഇവ ഗുരുതര വംശനാശം നേരിടുന്നു. 



</doc>
<doc id="171176" url="https://ml.wikipedia.org/wiki?curid=171176" title="ഹെൻറി ഷാരിയർ">
ഹെൻറി ഷാരിയർ

ഒരു കൊലപാതകക്കേസിൽ കുറ്റാരോപിതനായിരുന്നു ഹെന്രി ഷാരിയർ (16 നവംബർ 1906 - 29 ജൂലൈ 1973)."പാപ്പിയോൺ" എന്ന പുസ്തകത്തിന്റെ രചയിതാവാണിദ്ദേഹം. ഹെന്രിയുടെ ആത്മകഥയാണ് പാപ്പിയോൺ. നിരപരാധി എന്നവകാശപ്പെട്ടിരുന്ന പാപ്പിയോണിന്റെ വാദങ്ങൾ തള്ളിക്കൊണ്ട് കോടതി അയാളെ ജീവപര്യന്തം(മരണം വരെ)
തടവിന് ശിക്ഷിച്ച് ഫ്രെഞ്ച് ഗയാനയിലേക്ക് അയച്ചു. അവിടെയിരുന്ന രക്ഷപ്പെടുന്നതിനെക്കുറിച്ച് ആലോചിക്കുന്നതും രക്ഷപ്പെടാൻ ശ്രമിക്കുന്നതും പിടിക്കപ്പെടുന്നതുമാണ് പാപ്പിയോൺ എന്ന പുസ്തകം പറയുന്നത്. 


</doc>
<doc id="171192" url="https://ml.wikipedia.org/wiki?curid=171192" title="ജേംസ് കാവിഏസെൽ">
ജേംസ് കാവിഏസെൽ

1968 സെപ്റ്റംബർ 26ന് മാർഗരിറ്റിന്റെ മകനായി വാഷിങ്ടണിലെ മൗണ്ട് വെർനനിൽ ജനിച്ചു .ഒരു അമേരിക്കൻ സിനിമാതാരമായ ജേംസ് കാവിഏസെൽ 2004ൽ പുറത്തിറങ്ങിയ ദി പാഷൻ ഓഫ് ദി ക്രൈസ്റ്റ് എന്ന സിനിമയിൽ മുഖ്യ കഥാപാത്രമായ യേശുവിന്റെ വേഷം അഭിനയിച്ചതോടുകൂടി ലോകപ്രശസ്തനായി .തിമോത്തി എന്ന ഒരു സഹോദരനും ആൻ, ആമി, എറിൻ എന്നീ മൂന്നു സഹോദരിമാരുമുണ്ട് .


</doc>
<doc id="171195" url="https://ml.wikipedia.org/wiki?curid=171195" title="മാക്രോനീമം">
മാക്രോനീമം

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് മാക്രോനീമം - Macrocnemum. ഇതിലെ ചില സ്പീഷിസുകൾ താഴെ പറയുന്നു. എന്നാൽ ലിസ്റ്റ് അപൂർണ്ണമാണ്.



</doc>
<doc id="171210" url="https://ml.wikipedia.org/wiki?curid=171210" title="ജോൺ കുസാക്ക്">
ജോൺ കുസാക്ക്

ഒരു അമേരിക്കൻ ചലച്ചിത്ര താരമാണ് ജോൺ കുസാക്ക്. 1966 ജൂൺ 28ന് ഡിക്ക് കുസാക്ക് എന്ന നടന്റെ മകനായി എവാൻസ്റ്റണിൽ ജനിച്ചു. അമ്പതിൽപരം ഹോളിവുഡ് സിനിമകളിൽ അഭിനയം കാഴ്ച വച്ചിട്ടുണ്ട്. ആൻ, ജോആൻ, ബിൽ, സുസി എന്നീ നാല് സഹോദരങ്ങളുണ്ട് .



</doc>
<doc id="171227" url="https://ml.wikipedia.org/wiki?curid=171227" title="ശക്തിമാൻ">
ശക്തിമാൻ

ദൂരദർശനിൽ സംപ്രേക്ഷണം ചെയ്തിരുന്ന ഒരു ടെലിവിഷൻ പരമ്പരയാണ് ശക്തിമാൻ. 1997 സെപ്റ്റംബർ 13-നാണ് ഈ പരമ്പര ആദ്യമായി സംപ്രേഷണം ചെയ്തത്. മുകേഷ് ഖന്ന ആണ് ശക്തിമാൻ എന്ന അമാനുഷിക കഥാപാത്രത്തെ അവതരിപ്പിച്ചിരിക്കുന്നത്.



</doc>
<doc id="171232" url="https://ml.wikipedia.org/wiki?curid=171232" title="മാക്രോനീമം സിഷെനൊയിഡ്സ്">
മാക്രോനീമം സിഷെനൊയിഡ്സ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മാക്രോനീമത്തിലെ ഒരു സ്പീഷിസാണ് മാക്രോനീമം സിഷെനൊയിഡ്സ് - Macrocnemum cinchonoides. പെറുവിലാണ് ഇവ സർവ്വസാധാരണമായി കാണുന്നത്. 



</doc>
<doc id="171234" url="https://ml.wikipedia.org/wiki?curid=171234" title="മാക്രോനീമം ജാമിസെൻസ്">
മാക്രോനീമം ജാമിസെൻസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മാക്രോനീമത്തിലെ ഒരു സ്പീഷിസാണ് മാക്രോനീമം ജാമിസെൻസ് - Macrocnemum jamaicense. ജമൈക്കയിലാണ് ഇവ സർവ്വസാധാരണമായി കാണുന്നത്. 



</doc>
<doc id="171236" url="https://ml.wikipedia.org/wiki?curid=171236" title="മാക്രോനീമം പിലോസിനെർവിയം">
മാക്രോനീമം പിലോസിനെർവിയം

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മാക്രോനീമത്തിലെ ഒരു സ്പീഷിസാണ് മാക്രോനീമം പിലോസിനെർവിയം - Macrocnemum pilosinervium. പെറുവിലാണ് ഇവ സർവ്വസാധാരണമായി കാണുന്നത്. 



</doc>
<doc id="171238" url="https://ml.wikipedia.org/wiki?curid=171238" title="മുകേഷ് ഖന്ന">
മുകേഷ് ഖന്ന

പ്രശസ്തനായ ഒരു ടെലിവിഷൻ സിനിമാ നടനാണ് മുകേഷ് ഖന്ന. 1951 ജൂലൈ 22ന് ഇന്ത്യയിലെ മുംബൈ നഗരത്തിലാണ് ഇദേഹം ജനിച്ചത്‌. 1982-ൽ ഫിലിം ആൻഡ് ടെലിവിഷൻ ഇൻസ്റ്റിറ്റ്യൂട്ട് ഓഫ് ഇന്ത്യയിൽ നിന്നും ബിരുദം എടുത്ത ശേഷം ആണ് സിനിമ രംഗത്ത് വരുന്നത്. ദൂരദർശനിൽ അവതരിപ്പിച്ച ശക്തിമാൻ എന്ന പരമ്പരയിലൂടെയാണു് ഇദ്ദേഹം കൂടുതൽ ശ്രദ്ധിക്കപ്പെട്ടതു്.



</doc>
<doc id="171242" url="https://ml.wikipedia.org/wiki?curid=171242" title="മനേറ്റ്യ">
മനേറ്റ്യ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് മനേറ്റ്യ - Manettia. അമേരിക്കയാണ് ഇവയുടെ ജന്മദേശം. ഇവ നീണ്ട വള്ളികളായും ചുറ്റിപ്പിണഞ്ഞു വളരുന്ന ഔഷധച്ചെടികളായും കാണുന്നു. ഇതിൽ 80ഓളം സ്പീഷിസുകൾ ഉൾക്കൊള്ളുന്നു. ഇതിലെ ചില സ്പീഷിസുകൾ താഴെ പറയുന്നു. എന്നാൽ ലിസ്റ്റ് അപൂർണ്ണമാണ്.



</doc>
<doc id="171243" url="https://ml.wikipedia.org/wiki?curid=171243" title="ടാൻജീർ">
ടാൻജീർ

വടക്കൻ മൊറോക്കോയിലെ ഒരു തുറമുഖനഗരവും പ്രവിശ്യയുമാണ് ടാൻജീർ. ആഫ്രിക്കയുടെ വടക്കു പടിഞ്ഞാറേയറ്റത്തുള്ള ഈ തുറമുഖ നഗരം ജിബ്രാൾട്ടറിനു 58 കി. മീ. തെക്കു പടിഞ്ഞാറു മാറി ജിബ്രാൾട്ടർ ജലസന്ധിയുടെ ആരംഭത്തിൽ സ്ഥിതി ചെയ്യുന്നു. 

ഒരു പ്രമുഖ വ്യാവസായിക ഷിപ്പിങ് കേന്ദ്രമാണ് ടാൻജീർ നഗരം. ടാൻജീറിന്റെ തന്ത്രപ്രധാനമായ സ്ഥാനം, രാഷ്ട്രീയ ചരിത്രം, അന്താരാഷ്ട്ര പദവി എന്നീ ഘടകങ്ങൾ നഗരത്തെ ഒരു പ്രമുഖ നയതന്ത്ര ബാങ്കിങ്-വിനോദസഞ്ചാര-വാണിജ്യ കേന്ദ്രമാക്കി വികസിപ്പിച്ചിരിക്കുന്നു. മൊറോക്കോയിലെ പോർട്ട് ഒഫ് കാൾ (കപ്പലുകൾ കേടുപാടുകൾ നീക്കുന്നതിനും, വിഭവശേഖരണത്തിനും വേണ്ടി അടുക്കുന്ന തുറമുഖം) എന്ന പദവിയും ടാൻജീറിനുണ്ട്. മൊറോക്കോയിലെ മൂന്നു വൻകിട തുറമുഖങ്ങളിൽ ഒന്നു കൂടിയാണ് ടാൻജീർ.

ടാൻജീറിലെ ജനങ്ങളിൽ ഭൂരിഭാഗവും ഇസ്ലാം വിശ്വാസികളാണ്. സ്പാനിഷ്, ഫ്രഞ്ച്, അറബി എന്നിവയാണ് ഔദ്യോഗിക ഭാഷകൾ. ഫ്രഞ്ചിൽ ഈ നഗരം ടാൻജർ (Tanger) എന്നും സ്പാനിഷിൽ ടാങ്ഗർ (Tanger), എന്നും അറബിയിൽ ടാൻജ (Tanga) എന്നും അറിയപ്പെടുന്നു.

ഉഷ്ണമേഖലാ കാലാവസ്ഥയാണ് ടാൻജീറിൽ അനുഭവപ്പെടുന്നത്. വരണ്ട വേനൽക്കാലവും മഴയോടു കൂടിയ ശക്തി കുറഞ്ഞ ശൈത്യകാലവും ഇവിടത്തെ കാലാവസ്ഥയുടെ പ്രത്യേകതയാണ്. ടാൻജീറിനു സമീപമാണ് പുരാതന അറബിനഗരമായ മദീന (Medina) സ്ഥിതി ചെയ്യുന്നത്. വെള്ള നിറത്തിലുള്ള കെട്ടിടങ്ങൾ, പള്ളികൾ, വിവിധ വർണത്തിലുള്ള മിനാറുകൾ എന്നിവ മെദീനയുടെ പ്രത്യേകതകളാണ്. വളഞ്ഞ് ഇടുങ്ങിയ നഗര തെരുവുകളാണ് മറ്റൊരു സവിശേഷത. മെദീനയിലെ പുരാതന കോട്ട, പഴയ സുൽത്താൻ കൊട്ടാരം, പുരാവസ്തു മ്യൂസിയം, ആധുനിക മൊറോക്കൻ കലാ മ്യൂസിയം, ഗ്രേറ്റ് മോസ്ക്, പെറ്റിറ്റ്സോകോ എന്നറിയപ്പെടുന്ന ചെറിയ കമ്പോളം, ഗ്രാന്റ് സോകോ (Grant Socco) എന്നറിയപ്പെടുന്ന വലിയ കമ്പോളം തുടങ്ങിയവയാണ് ഇവിടത്തെ മുഖ്യ ആകർഷണ കേന്ദ്രങ്ങൾ.

ഒരു ഷിപ്പിങ് കേന്ദ്രമായ ടാൻജീറിൽ ചുരുക്കം ചില വ്യവസായങ്ങളും ഉണ്ട്. ആട്ടിൻതോൽ, കാനറി വിത്തുകൾ (canary seeds), കോർക്ക്, ബദാം, മൊറോക്കൻ തുകൽ എന്നിവ ഇവിടെ നിന്നും കയറ്റുമതി ചെയ്യപ്പെടുന്നു. നഗരത്തിന്റെ പുരാതന ഭാഗങ്ങളിൽ കരകൌശല വ്യവസായങ്ങൾക്കാണു പ്രാമുഖ്യം. ഒരു ആധുനിക വ്യാവസായിക മേഖലയും ഇവിടെ രൂപമെടുത്തിട്ടുണ്ട്. യന്ത്രസാമഗ്രികളുടേയും, ധാന്യം പൊടിക്കുന്ന മില്ലുകളുടേയും നിർമ്മാണം, മത്സ്യസംസ്ക്കരണം, സോപ്പു നിർമ്മാണം, ശീതളപാനീയ നിർമ്മാണം എന്നിവയാണ് ഇവിടത്തെ മുഖ്യ വ്യവസായങ്ങൾ. ടാൻജീർ-ഫെസ് റെയിൽ പാത നഗരത്തെ മൊറോക്കൻ റെയിൽ ശൃംഖലയുമായി ബന്ധിപ്പിക്കുന്നു. റാബത് (Rabat), റ്റെറ്റോയുവൻ (Tetouan) എന്നിവിടങ്ങളിൽ ഹൈവേകളുണ്ട്. ടാൻജീറിനു 13 കി. മീറ്റർ തെക്കു പടിഞ്ഞാറു മാറി ഒരു അന്താരാഷ്ട്ര വിമാനത്താവളവും സ്ഥിതി ചെയ്യുന്നു.

മൊറോക്കോയിലെ ഈ തുറമുഖ നഗരം, ഫിനീഷ്യർ ബി. സി. 15-ആം നൂറ്റാണ്ടോടടുപ്പിച്ചാണ് സ്ഥാപിച്ചതെന്നു വിശ്വസിക്കപ്പെടുന്നു. പിന്നീട് കാർത്തേജുകാർ ഇവിടെ എത്തിച്ചേർന്നു. എ. ഡി. ഒന്നാം നൂറ്റാണ്ടു മുതൽ നിലനിന്ന റോമൻ ഭരണത്തിൽ ടാൻജീറിന്റെ പ്രാധാന്യം വർധിക്കുകയുണ്ടായി. റോമാക്കാർ നഗരത്തിനു "ടിൻജിസ്" എന്ന പേരു നൽകിയിരുന്നു. എ.ഡി. 200-ഓടെ ഇവർ നഗരത്തിനു ചുറ്റും നിർമിച്ച മതിൽക്കെട്ടിന്റെ അവശിഷ്ടങ്ങൾ ഇന്നും ഇവിടെ കാണാനുണ്ട്. പിൽക്കാലത്തു വാൻഡലുകളും (എ. ഡി. 429) ബൈസാന്തിയക്കാരും (541) വിസിഗോത്തുകളും (621) ഈ പ്രദേശം കയ്യടക്കി. 682-ൽ ഇത് അറബികളുടെ കൈവശമായി. 740-ൽ അറബികളിൽ നിന്നും ടാൻജീർ സ്വതന്ത്ര്യമാവുകയും തുടർന്നു പല ബെർബർ രാജാക്കന്മാരുടെയും ഭരണത്തിലാവുകയും ചെയ്തു. പിൽക്കാലത്ത് ഒരു പ്രധാന തുറമുഖമായിത്തീർന്ന ഇവിടേക്ക് മധ്യകാലത്തോടെ യൂറോപ്യന്മാരുടെ ശ്രദ്ധ പതിഞ്ഞു. പോർച്ചുഗീസുകാർ 1471-ൽ ടാൻജീർ കരസ്ഥമാക്കി. ഇക്കാലത്താണ് ടാൻജീറിനു വാണിജ്യാഭിവൃദ്ധിയുണ്ടായത്. 1578 മുതൽ 1640 വരെ സ്പെയിൻ കാരുടെ ഭരണമായിരുന്നു ഇവിടെ നിലനിന്നത്. തുടർന്നു പോർച്ചുഗീസുകാർ ടാൻജീർ തിരിച്ചു പിടിച്ചു. ചാൾസ് II -മായുള്ള കാതറീന്റെ വിവാഹത്തിലൂടെ പോർച്ചുഗീസുകാർ ഇവിടം 1661-ൽ ബ്രിട്ടനു നൽകി. ബ്രിട്ടിഷ് ഭരണം ടാൻജീറിന്റെ വികസനത്തിനു വളരെയേറെ സഹായകമായിത്തീർന്നു. ബ്രിട്ടൻ 1684-ൽ ഇവിടം മൊറോക്കോയിലെ ബെർബുകൾക്കു വിട്ടുകൊടുത്തു. ഇക്കാലത്തോടെ യൂറോപ്യൻ രാജ്യങ്ങളിൽ പരക്കെ ടാൻജീർ ശ്രദ്ധിക്കപ്പെട്ടുകഴിഞ്ഞിരുന്നു. 19-ആം നൂറ്റാണ്ടിന്റെ മധ്യത്തോടെ ഇത് മൊറോക്കോയിലെ അന്താരാഷ്ട്ര പ്രാധാന്യമുള്ള നയതന്ത്രകേന്ദ്രമായി രൂപാന്തരപ്പെട്ടു. ഫ്രാൻസും സ്പെയിനും കൂടി 1912-ൽ മൊറോക്കോ പങ്കുവച്ചതോടെ ടാൻജീർ അന്താരാഷ്ട്ര പദവി ലഭിച്ച് പ്രത്യേക പ്രദേശമായി നിലനിന്നു. 1923-24-ൽ ഫ്രാൻസും ബ്രിട്ടനും സ്പെയിനും കൂടി ഭരണം നടത്തുന്ന ഒരു അന്താരാഷ്ട്ര മേഖലയായി ടാൻജീർ മാറി. രണ്ടാം ലോകയുദ്ധത്തിൽ (1940 ജൂൺ) സ്പെയിൻ ടാൻജീറിന്റെ ഭരണം കൈക്കലാക്കി. അവർ ടാൻജീറിനെ മൊറോക്കോയിലെ സ്പാനിഷ് മേഖലയോടു ചേർത്തു. 1945-ൽ സ്പെയിൻ ഇവിടെ നിന്നും സേനയെ പിൻവലിച്ചതോടെ ടാൻജീർ വീണ്ടും അന്താരാഷ്ട്ര നിയന്ത്രണത്തിലായിത്തീർന്നു. 1956-ൽ ടാൻജീറിനെ മൊറോക്കോയ്ക്കു കൈമാറാൻ തീരുമാനമാവുകയും തുടർന്നു മൊറോക്കോയിൽ ലയിപ്പിക്കുകയും ചെയ്തു.



</doc>
<doc id="171247" url="https://ml.wikipedia.org/wiki?curid=171247" title="കേരളത്തിലെ സ്കൂളുകളിലെ പാഠപുസ്തകങ്ങൾ">
കേരളത്തിലെ സ്കൂളുകളിലെ പാഠപുസ്തകങ്ങൾ

വിദ്യാഭ്യാസപരമായി ഇൻഡ്യയിലെ ഏറ്റവും മുന്നാക്കം നിൽക്കുന്ന സംസ്ഥാനമാണു കേരളം. ഏറ്റവും സാക്ഷരതയുള്ള സംസ്ഥാനവും ഇതു തന്നെ. 12000 ത്തോളം സ്കൂളുകൾ ഇവിടെയുണ്ട്. ഒന്നാം ക്ലാസ്സു തൊട്ട് പന്ത്രണ്ടാം ക്ലാസ്സു വരെയാണു സ്കൂളുകളിൽ പഠനം നടക്കുന്നത്. കേരള സംസ്ഥാനം 1956 നവംബർ 1-നു നിലവിൽ വന്നു. കേരളം രൂപം കൊള്ളുന്നതിനു മുൻപും ശേഷവും ഉണ്ടായിരുന്ന പാഠപുസ്തകങ്ങളെപ്പറ്റി ഇവിടെ വായിക്കാവുന്നതാണ്.

കേരളം രൂപം കൊള്ളുന്നതിനു മുൻപ് തിരുവിതാംകൂർ, കൊച്ചി, മലബാർ എന്നിങ്ങനെ 3 ആയാണ് ഈ പ്രദേശം നിലനിന്നിരുന്നത്. എങ്കിലും, ഇവിടങ്ങളിലെല്ലാം മലയാളഭാഷയാണ് വാമൊഴിയായും വരമൊഴിയായും ഉപയോഗിച്ചിരുന്നത്. ഭാഷാഭേദങ്ങൾ ഇന്നത്തെപ്പോലെ അന്നും നിലനിന്നിരുന്നു.

തിരുവിതാംകൂറിലും കൊച്ചിയിലും രാജഭരണവും മലബാറിൽ ബ്രീട്ടന്റെ നേരിട്ടുള്ള ഭരണവും ആയിരുന്നു. ആയതിനാൽ ഈ മൂന്നു ഭാഗത്തും പാഠപുസ്തകങ്ങൾ വ്യത്യസ്തമായിരുന്നു.
തിരുവിതാംകൂർ

കേരളസംസ്ഥാനം രൂപീകരിച്ചശേഷം ആദ്യം നടന്ന തിരഞ്ഞെറ്റുപ്പിൽ അധികാരത്തിലെത്തിയ ഇ. എം. എസിന്റെ നേതൃത്വത്തിലുള്ള മന്ത്രിസഭ വിദ്യാഭ്യാസരംഗത്ത് സമഗ്രമായ മാറ്റം വരുത്താൻ നിശ്ചയിച്ചു. വിദ്യാഭ്യാസമന്ത്രിയായി നിയമിതനായത് പ്രമുഖ വിദ്യാഭ്യാസവിചക്ഷണനും ങ്കോളിജ് പ്രൊഫസ്സറും ആയിരുന്ന ജോസഫ് മുണ്ടശ്ശേരി ആയിരുന്നു. അദ്ദേഹം നിരൂപകനും എഴുതുകാരനുമായിരുന്നു. കേരളത്തിലെ വിദ്യാഭ്യാസരംഗത്തെപ്പറ്റി തന്റെ അനുഭവങ്ങളിലൂന്നിയ വീക്ഷണം അദ്ദേഹത്തിനുണ്ടായിരുന്നു.


</doc>
<doc id="171249" url="https://ml.wikipedia.org/wiki?curid=171249" title="ഹൊഗെനക്കൽ വെള്ളച്ചാട്ടം">
ഹൊഗെനക്കൽ വെള്ളച്ചാട്ടം

ദക്ഷിണേന്ത്യയിലെ പ്രശസ്തമായ വെള്ളച്ചാട്ടങ്ങളിലൊന്നാണ് തമിഴ്നാട്ടിലെ ധർമ്മപുരി ജില്ലയിൽ സ്ഥിതി ചെയ്യുന്ന ഹൊഗെനക്കൽ വെള്ളച്ചാട്ടം (ഇംഗ്ലീഷ്: Hogenakkal Falls). തമിഴ്നാട്-കർണാടക സംസ്ഥാനങ്ങളുടെ അതിർത്തിയിൽ കാവേരി നദിയിലാണ് ഈ വെളളച്ചാട്ടം.സത്യമംഗലം കാടുകളുടെ ഇടയിൽ മുപ്പത്താറ് വെള്ളച്ചാട്ടങ്ങൾ അടുത്തടുത്ത് കാണാം. വട്ടവഞ്ചിയിലൂടെയുള്ള ഇവിടത്തെ ജലയാത്രയാണ് ഏറ്റവും കൌതുകകരം.ഭാരം കുറഞ്ഞ ഈ മുളം തോണി വട്ടം കറക്കിയാലും കൂട്ടിയിടിച്ചാലും പ്രശ്നമില്ല.


</doc>
<doc id="171251" url="https://ml.wikipedia.org/wiki?curid=171251" title="നാലടിയാർ">
നാലടിയാർ

സംഘ കാലത്ത് ജൈന സന്ന്യാസിമാരാൽ രചിക്കപ്പെട്ട തമിഴ് പദ്യ കൃതിയാണ് നാലടിയാർ. മിഷണറിയായിരുന്ന ജി.യു. പോപ്പ് (George Uglow Pope) തഞ്ചാവൂരിൽ മിഷൻ പ്രവർത്തനം നടത്തിയ കാലത്ത് തഞ്ചാവൂരിൽ വച്ച് ഈ ഗ്രന്ഥം തർജ്ജിമ നടത്തിയിരുന്നു. 

മൂന്നു ഭാഗങ്ങളായി വിവരിക്കുന്ന പുസ്തകത്തിൽ നാൽപത് അദ്ധ്യായങ്ങളാണുള്ളത്.






</doc>
<doc id="171254" url="https://ml.wikipedia.org/wiki?curid=171254" title="കെപ്ലർ-22ബി">
കെപ്ലർ-22ബി

ഏകദേശം 600 പ്രകാശവർഷം അകലെ സ്ഥിതിചെയ്യുന്ന, ഭൂമിയോട് ഏറെ സമാനതകളുള്ള ഒരു ഗ്രഹമാണ് കെപ്ലർ-22ബി. നാസയുടെ കെപ്ലർ ബഹിരാകാശ ദൂരദർശനിയാണ് 2009-ൽ ആദ്യമായി സിഗ്നസ് രാശിയിൽ കെപ്ലർ-22ബി കണ്ടെത്തിയത്.എന്നാൽ 2011 ഡിസംബർ 5-നാണ് ഇതിന്റെ കണ്ടെത്തൽ സ്ഥിരീകരിച്ചത്. ഭൂമിയുടെ 2.4 മടങ്ങ് ആരം ഉള്ള ഈ ഗ്രഹത്തിലെ താപനില 22 ഡിഗ്രി സെൽഷ്യസ് ആയിരിക്കുമെന്ന് കണക്കുകൾ സൂചിപ്പിക്കുന്നു. കെപ്ലർ-22 എന്ന നക്ഷത്രത്തെ ഭ്രമണം ചെയ്യുന്ന ഈ ഗ്രഹത്തിൽ ഒരു വർഷത്തിൽ 290 ദിവസങ്ങളാണുള്ളത്. ഭൂമിക്ക് സമാനമായി മണ്ണും വെള്ളവും വായുവുമുള്ള ഗ്രഹമാണ് കെപ്ലർ 22-ബിയ്ക്ക് ഭൂമിയുടെ 2.4 ഇരട്ടി വലിപ്പമുണ്ട്. 600 പ്രകാശവർഷം അകലെ സ്ഥിതിചെയ്യുന്ന ഗ്രഹം 290 ദിവസംകൊണ്ടാണ് അതിന്റെ നക്ഷത്രത്തെ വലംവയ്ക്കുന്നത്. കെപ്ലറിലെ ഊഷ്മാവ് 22 ഡിഗ്രി സെൽഷ്യസ് (72 ഡിഗ്രി ഫാരൻഹീറ്റ്) ആണ്. 

ഗ്രഹം അതിന്റെ നക്ഷത്രത്തിൽ ‌നിന്ന് ആവാസയോഗ്യമായ ഭ്രമണപഥത്തിലാണ്. കൂടുതൽ അടുത്തിരുന്നാലുള്ള ചൂടോ അകന്നിരുന്നാലുള്ള തണുത്തുറയലോ ഇല്ലാത്തതിനാൽ ഈ ഗ്രഹത്തിൽ ജീവന് സാധ്യതയുണ്ടെന്നാണ് കണ്ടെത്തൽ. 


</doc>
<doc id="171256" url="https://ml.wikipedia.org/wiki?curid=171256" title="ഗവണ്മെന്റ് ഹയർസെക്കണ്ടറി സ്കൂൾ, പെരിങ്ങൊളം">
ഗവണ്മെന്റ് ഹയർസെക്കണ്ടറി സ്കൂൾ, പെരിങ്ങൊളം

കോഴിക്കോട് ജില്ലയിലെ കുന്ദമംഗലം നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു സർക്കാർ വിദ്യാലയമാണ് പെരിങ്ങൊളം‍ ഹയർ സെക്കണ്ടറി സ്കൂൾ. പെരിങ്ങൊളം സ്കൂൾ എന്ന പേരിലാണ് പൊതുവെ അറിയപ്പെടുന്നത്. ചക്കോടിയിൽ രാവുണ്ണി നായർ 1923-ൽ സ്ഥാപിച്ച ഈ വിദ്യാലയം കോഴിക്കോട് ജില്ലയിലെ ഏറ്റവും പഴക്കമേറിയ വിദ്യാലയങ്ങളിലൊന്നാണ്.

1925 ൽ താലൂക്ക് ബോർഡ് പ്രസിഡൻറായിരുന്ന വി.വി.രാമയ്യരുടെ ഓരോ വില്ലേജിലും ഓരോ വിദ്യാലയം എന്ന നിർദ്ദേശം, സാമൂഹിക പ്രവർത്തകനും വിദ്യാങൃഭ്യാസ കുതുകിയുമായ ചക്കോടിയിൽ രാവുണ്ണി നായർക്ക് പ്രചോതനമായി. പെരുവയൽ പഞ്ചായത്തിലെ പെരിങ്ങൊളത്ത് രാവുണ്ണിനായർ, സ്വന്തം വീട്ടിൽ 22 കുട്ടികളുമായി 1923ല് ആരംഭിച്ച വിദ്യാലയമാണ് ഇന്ന് 1500ഓളം കുട്ടികൾ പഠിക്കുന്ന പെരിങ്ങൊളം ഗവ: ഹൈസ്ക്കൂളായത്. 1927ല് ചെമ്പകശ്ശേരി വിഷ്ണു നമ്പൂതിരി മാനേജറും നാദാപുരം സ്വദേശി ശങ്കരക്കുറുപ്പ് ആദ്യത്തെ ഹെഡ്മാസ്റ്ററും ,ശങ്കുണ്ണി നായർ ആദ്യത്തെ വിദ്യാർത്ഥിയുമായ് എൽ.പി സ്ക്കൂൾ പ്രവർത്തനമാരംഭിച്ചു. കേളു നമ്പ്യാർ, ടി.കെ കൃഷ്ണൻ നായർ, രാമക്കുറുപ്പ് എന്നിവർ അദ്ധ്യാപകരുംമായിരുന്നു. 1957 ല് സ്ക്കൂൾ സർക്കാർ ഏറ്റെടുക്കുകയും യു.പി.യായി ഉയർത്തുകയും ചെയ്തു. അന്ന് 3 ക്ലാസ് മുറികളും 140 വിദ്യാർത്ഥികളുമാണുണ്ടായിരുന്നത്. ഹൈസ്ക്കൂളിനുവേണ്ടിയുള്ള കാത്തിരിപ്പ് 1950 വരെ നീണ്ടു.നാട്ടുകാരുടെയും സാമൂഹിക രാഷ്ട്രീയ - സാംസ്കാരിക പ്രവർത്തകരുടെയും കൂട്ടായ്മയുടെയും ഇച്ഛാശക്തിയുടെയും ഫലമാണ് ഹൈസ്ക്കൂൾ. നിർമ്മാണ കമ്മിറ്റിയിൽ പെരിങ്ങൊളത്തെയും പരിസര പ്രദേശങ്ങളിലെയും പ്രശസ്തരും പ്രമുഖരുമായ പലരും അംഗങ്ങളായിരുന്നു. കമ്മിറ്റി നാട്ടുകാരുമായി സഹകരിച്ച് മൂന്നേക്കർ സ്ഥലം വാങ്ങി. സ്ക്കൂളിനുവേണ്ടി ഗവൺമെൻറിനു നൽകി. സൌജന്യവും നാമമാത്രവുമായ വിലയ്ക്കാണ് നാട്ടുകാർ ഈ സ്ഥലം വാങ്ങിയത്.തുടക്കത്തിൽ ഓരോ ഡിവിഷൻ മാത്രമേ ഉണ്ടായിരുന്നുള്ളു. അന്നും ഇന്നും സ്ക്കൂൾ പ്രവർത്തിക്കുന്നത് സെഷണൽ സമ്പ്രദായത്തിലാണ്. 7 മുതൽ 10 വരെയുള്ള ക്ലാസുകൾ രാവിലെയും 1 മുതൽ 6 വരെയുള്ള ക്ലാസുകൾ ഉച്ചക്കുശേഷവും പ്രവർത്തിക്കുന്നു.

മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 41 ക്ലാസ് മുറികളും ഹയർ സെക്കണ്ടറിക്ക് ഒരു കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.
യു.പി ക്കും ഹൈസ്കൂളിനുംവെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം ഇരുപത്തഞ്ചോതോളം കമ്പ്യൂട്ടറുകളുണ്ട്. ഹൈസ്കൂൾ ലാബിൽ ബ്രോഡ്ബാൻറ് ഇൻറർനെറ്റ് സൗകര്യം ലഭ്യമാണ്.



</doc>
<doc id="171271" url="https://ml.wikipedia.org/wiki?curid=171271" title="ടോണി മോറിസൺ">
ടോണി മോറിസൺ

നോവലിസ്റ്റ്, എഡിറ്റർ, പ്രൊഫസ്സർ എന്നീ നിലകളിൽ പ്രശസ്തിയാർജിച്ച അമേരിക്കൻ സാഹിത്യകാരിയാണ് ടോണി മോറിസൺ. പുലിറ്റ്സർ പുരസ്ക്കാരവും സാഹിത്യത്തിനുള്ള നോബൽ സമ്മാനവും നേടിയിട്ടുണ്ട്. മൂർച്ചയുള്ള സംഭാഷണങ്ങളും സൂക്ഷ്മതയാർന്ന കഥാപാത്രസൃഷ്ടിയുമാണ് ടോണി മോറിസൺ നോവലുകളുടെ സവിശേഷത. "ദി ബ്ലൂവെസ്റ്റ് ഐ", "സോംഗ് ഓഫ് സോളമൻ", "ബിലവഡ്", "സുല" തുടങ്ങിയവയാണ് പ്രശസ്തമായ നോവലുകൾ.


</doc>
<doc id="171277" url="https://ml.wikipedia.org/wiki?curid=171277" title="മേഘന രാജ്">
മേഘന രാജ്

ഒരു ഇന്ത്യൻ ചലച്ചിത്ര അഭിനേത്രിയാണു് മേഘന രാജ്; ജനനം മേയ് 3 1990). തെന്നിന്ത്യൻ സിനിമകളിൽ അഭിനയിച്ചിട്ടുണ്ട്.
1990 മെയ് 3ന് സിനിമാതാരങ്ങളായ സുന്ദർ രാജിന്റേയും പ്രാമിള ജോഷായിയുടേയും മകളായി കർണാടകയിലെ ബാംഗളൂരിൽ ജനിച്ചു .തെലുങ്ക്, കന്നഡ, തമിഴ്, മലയാളം എന്നീ ഭാഷകളിൽ വിവിധ സിനിമകളിൽ അഭിനയിച്ചിട്ടുണ്ട് .



</doc>
<doc id="171282" url="https://ml.wikipedia.org/wiki?curid=171282" title="റോബർട്ട് ഡി നിറോ">
റോബർട്ട് ഡി നിറോ

റോബർട്ട് ഡെ നീറോ 90ലേറെ സിനിമകളിൽ അഭിനയിച്ച പ്രശസ്ത അമേരിക്കൻ നടനാണ്. ഈ യുഗത്തിലെ ഏറ്റവും മികച്ച അഭിനേതാക്കളിലൊരാളായി ഇദ്ദേഹത്തെ കണക്കാക്കുന്നു. Bang the Drum Slowly എന്ന സിനിമയിലാണ് ആദ്യമായി ഡെ നീറോ പ്രധാന വേഷത്തിലെത്തിയത്(1973). തുടർന്ന് 1973ൽ തന്നെ അമേരിക്കൻ സംവിധായകരിൽ പ്രഥമസ്ഥാനീയനായ മാർട്ടിൻ സ്കോർസസെയുടെ മീൻ സ്ട്രീറ്റിലും ഡെ നീറോ വേഷമിട്ടു. 1974 ഫ്രാൻസ് ഫോർഡ് കപ്പോളോ സംവിധാനം ചെയ്ത ദെ ഗോഡ്ഫാതർ പാർട്ട് 2ൽ യുവാവായ വീറ്റോ കോർലിയോണായി അഭിനയിച്ചതിനു ഡെ നിറൊയ്ക്ക് മികച്ച സഹനടനുള്ള അക്കാദമി അവാർഡ് ലഭിക്കുകയുണ്ടായി.
മാർട്ടിൻ സ്കോർസെസിയുമായുള്ള കൂട്ട് അദ്ദേഹത്തിനു വളരെ മികച്ച ചിത്രങ്ങൾ സമ്മാനിച്ചു.
സ്കോർസെസിയുടെ ടക്സി ഡ്രൈവർ, കേപ്പ് ഫിയർ എന്നീ ചിത്രങ്ങൾക്ക് ഓസ്കർ നോമിനേഷനുകളും 
റാഗിങ്ങ് ബുൾ എന്ന സിനിമയിലെ അഭിനയത്തിനു മികച്ച നടനുള്ള ഓസ്കാറും നേടി.
ഡിയർ ഹണ്ടർ, കെസിനോ, ഗുഡ്ഫെല്ലസ്, വൺസ് അപ്പോൺ എ ടൈം ഇൻ അമേരിക്ക, 
ഹീറ്റ് തുടങ്ങിയ ഒട്ടേറെ സിനിമകളിലെ ഡെ നീറോയുടെ അഭിനയം അതുല്യവും 
കാലാതിവർത്തിയുമാണ്.



</doc>
<doc id="171283" url="https://ml.wikipedia.org/wiki?curid=171283" title="എ.കെ. രാമൻകുട്ടി">
എ.കെ. രാമൻകുട്ടി

ഒന്നും, രണ്ടും കേരളനിയമസഭകളിൽ എലപ്പുള്ളി നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു എ.കെ. രാമൻകുട്ടി (ഒക്ടോബർ 1912 - 14 ജൂലൈ 1994). കമ്മ്യൂണിസ്റ്റ് പ്രതിനിധിയായാണ് എ.കെ. രാമൻകുട്ടി കേരള നിയമസഭയിലേക്കെത്തിയത്. 1914 ഒക്ടോബറിൽ ജനിച്ചു.

1930-ൽ രാഷ്ട്രീയത്തിൽ സജീവമായ എ.കെ. രാമൻകുട്ടി നിസഹകരണ പ്രസ്ഥാനത്തിലും സജീവ പങ്കാളിയായിരുന്നു. 1939ലാണ് ഇദ്ദേഹം കമ്മ്യൂണിസ്റ്റ് പാർട്ടിയിൽ അംഗമായത്. ഏകദേശം ഏഴ് വർഷത്തോളം ജയിൽവാസം അനുഷ്ഠിച്ച ഇദ്ദേഹം രണ്ട് വർഷത്തോളം ഒളിവിൽ ജീവിതം നയിച്ചിട്ടുണ്ട്. കൃഷിക്കാരെ സംഘടിപ്പിക്കുന്നതിൽ വലിയൊരു പങ്ക് വഹിച്ചിരുന്നു. 1956-ൽ മലബാർ ജില്ലാബോർഡംഗമായിരുന്നു.


</doc>
<doc id="171287" url="https://ml.wikipedia.org/wiki?curid=171287" title="സൈന്യം">
സൈന്യം

ആയുധങ്ങളും പോർസാമഗ്രികളും ഉപയോഗിച്ച്, സംരക്ഷിത താല്പര്യങ്ങളുടെയോ പൊതുസ്വത്തിന്റെയോ ശോഷണത്തിനുതകുന്ന പ്രവ്രത്തികളെ തടയുവാനും നേരിട്ടുള്ള ആക്രമണങ്ങൾ നടത്തുവാനും രാജ്യമോ മറ്റ് ഉന്നതാധികാരികളോ ഉണ്ടാക്കുന്ന സംഘടനയാണ് സൈന്യം. യുദ്ധങ്ങളിൽ നിന്നും സായുധ ആക്രമണങ്ങളിൽ നിന്നും സംരക്ഷണം നൽകുന്നതും സൈന്യത്തിന്റെ ചുമതലയാണ്. മിക്കപ്പോഴും രാജാക്കന്മാരോ ഭരണകൂടമോ നിഷ്കർഷിക്കുന്ന രീതിയിൽ മാത്രമേ ഇവ പ്രവർത്തിക്കാറുള്ളൂ. പുരാതനകാലം മുതൽ വേട്ടയാടുന്നതിനും മറ്റും സൈന്യങ്ങൾ രൂപീകരിച്ചിരുന്നു.

ചരിത്രാതീത കാലം മുതൽതന്നെ സൈന്യങ്ങൾ നിലനിന്നിരുന്നു. യുദ്ധങ്ങളുടെ ആവിർഭാവത്തിനു മുൻപ്‌തന്നെ സൈന്യം രൂപം കൊണ്ടിരുന്നു. ഗോത്രവർഗ്ഗക്കാർ വന്യജന്തുക്കളുടെ ആക്രമണങ്ങളെ തടയാൻ വേണ്ടിയാകാം ആദ്യ സൈന്യം ഉണ്ടാക്കിയത്.

എല്ലാ പോരാട്ടങ്ങളുടെയും ചരിത്രമായാണ് (ഭരണകൂടത്തിന്റെ കീഴിലുള്ള സൈന്യങ്ങൾ തമ്മിലുള്ള പോരാട്ടങ്ങളുടെ മാത്രമല്ല) സൈനിക ചരിത്രം കണക്കാക്കപ്പെടുന്നത്. യുദ്ധത്തിന്റെ ചരിത്രവും സൈനികചരിത്രവും തമ്മിലുള്ള വ്യത്യാസമെന്തെന്നാൽ സൈനിക ചരിത്രം യുദ്ധത്തിലേർപ്പെടുന്ന പ്രസ്ഥാനങ്ങളെയും വ്യക്തികളെയും പറ്റിയാണ് പഠിക്കുന്നതെന്നാണ്. യുദ്ധചരിത്രം യുദ്ധരീതികളുടെ പരിണാമത്തെപ്പറ്റിയാണ് പ്രധാനമായും പരാമർശിക്കുന്നത്.

സൈനികചരിത്രത്തിന് പല ലക്ഷ്യങ്ങളുണ്ട്. പഴയ നേട്ടങ്ങളിൽ നിന്നും തെറ്റുകളിൽ നിന്നും പഠിക്കുക എന്നതാണ് പ്രധാന ലക്ഷ്യം. സൈന്യത്തിന്റെ പാരമ്പര്യം സംബന്ധിച്ച ഒരു കാഴ്ച്ചപ്പാടുണ്ടാക്കിയെടുക്കുക എന്നതാണ് മറ്റൊരു ലക്ഷ്യം. കെട്ടുറപ്പുള്ള സൈന്യം രൂപീകരിക്കുന്നതിന് ഇത് ആവശ്യമാണ്. യുദ്ധങ്ങൾ എങ്ങനെ തടയാം എന്നത് പരിശോധിക്കുകയാണ് മറ്റൊരു ലക്ഷ്യം.

രണ്ടുതരം സൈനിക ചരിത്രങ്ങളുണ്ട്. വിശദീകരിച്ചുള്ള ചരിത്രങ്ങൾ പോരാട്ടങ്ങളെപ്പറ്റി പ്രസ്താവിക്കുന്നു. യുദ്ധത്തിന്റെ കാരണങ്ങൾ, യുദ്ധനടപടികൾ, ഫലങ്ങൾ എന്നിവയെപ്പറ്റിയൊന്നും ഇത്തരം ചരിത്രം പരാമർശിക്കാറില്ല. നേരേമറിച്ച് വിശകലനാത്മകമായ ചരിത്രം ഇത്തരം വിഷയങ്ങളെപ്പറ്റി ആഴത്തിൽ വിശകലനം നടത്തും.

ലോകചരിത്രത്തിൽ വിവിധ രാജ്യങ്ങൾക്ക് വിവിധതരം സൈന്യങ്ങളാണ് ആവശ്യം വന്നിട്ടുള്ളത്. ഈ ലക്ഷ്യങ്ങൾ എങ്ങനെ കൈവരിച്ചു എന്നത് സൈന്യത്തിന്റെ ഘടനയിൽനിന്നും ഉപയോഗിച്ചിരുന്ന ഉപകരണങ്ങളിൽ നിന്നും ലഭ്യമായ സൗകര്യങ്ങളിൽ നിന്നും വ്യക്തമാകും. 

സൈന്യത്തിന്റെ ലക്ഷ്യങ്ങൾ നേടാനുള്ള ശേഷിയില്ലാത്ത വിഭാഗങ്ങളെ അർദ്ധസൈനികവിഭാഗങ്ങൾ, സിവിൽ ഡിഫൻസ്, മിലീഷ്യ എന്നീ പേരുകളിൽ വിളിക്കാറുണ്ട്. 
രാജ്യത്തിന്റെ പ്രതിരോധനയം നടപ്പിലാക്കത്തക്ക ശക്തി നേടുക എന്നതാണ് സൈന്യത്തിന്റെ പ്രാധമിക ലക്ഷ്യം.

ഇതിനുതകുന്ന സൈന്യത്തിന് ഒരു കേന്ദ്രീകൃത നേതൃത്വം അത്യാവശ്യമാണ്.

നേതൃത്വം നൽകുന്ന ഓഫീസർമാർ, അവർക്കു കീഴിലുള്ള സേനാംഗങ്ങൾ എന്നിങ്ങനെ രണ്ടുതരത്തി‌ൽ സൈനികരെ വിഭജിക്കാം.

ഭീഷണികൾ തിരിച്ചറിയാനുള്ള സംവിധാനം സൈന്യഥ്റ്റിനാവശ്യമാണ്. ഇതിനായുള്ള സംവിധാനത്തെയാണ് സൈനിക ഇന്റലിജൻസ് എന്നു വിളിക്കുന്നത്..

"ചൈനയുടെയും ഇന്ത്യയുടെയും സൈന്യങ്ങളാണ് ലോകത്തിലെ ഏറ്റവും വലിപ്പമുള്ളത്, അല്ലെങ്കിൽ അമേരിക്കൻ സൈന്യമാണ് ഏറ്റവും ശക്തം എന്നതുമാതിരിയുള്ള ഒരു പ്രസ്താവനയുടെ വാസ്തവാവസ്ഥ അറിയുന്നതുമുതൽ സൈനിക ഇന്റലിജൻസിന്റെ കർത്തവ്യമാണ്.





</doc>
<doc id="171290" url="https://ml.wikipedia.org/wiki?curid=171290" title="ജോർജ് ഒഗ്ലോ പോപ്പ്">
ജോർജ് ഒഗ്ലോ പോപ്പ്

ഇന്ത്യയിൽ മിഷൻ പ്രവർത്തനം നടത്തിയ ഒരു ക്രിസ്ത്യൻ മിഷണറിയായിരുന്നു ജോർജ് ഒഗ്ലോ പോപ്പ് എന്ന ജി.യു. പോപ്പ് (1820–1908). വളരെ വർഷം തമിഴ്നാട്ടിൽ ചിലവഴിച്ച ഇദ്ദേഹം നിരവധി തമിഴ് കൃതികൾ ഇംഗ്ലീഷിലേക്ക് മൊഴിമാറ്റം നടത്തി. തിരുക്കുറൽ, തിരുവാചകം, നാലടിയാർ എന്നിവ പ്രശസ്തങ്ങളായ മൊഴിമാറ്റമായിരുന്നു. റോയൽ ഏഷ്യാറ്റിക് സൊസൈറ്റി ഇദ്ദേഹത്തെ സ്വർണ്ണ മെഡൽ നൽകി ആദരിച്ചു. ഓക്സ്ഫോർഡിലേക്കുള്ള പിൻവാങ്ങൽ വരെയും ബാംഗളൂർ ബിഷപ്പ് കോട്ടൺ ബോയ്സ് സ്കൂളിന്റെ തലവനായിരുന്നു ഇദ്ദേഹം. 

1820 ഏപ്രിൽ 24-ന് കാനഡായിലെ പ്രിൻസ് എഡ്വേർഡ് ദ്വീപിൽ ജനിച്ചു. ശിശുവായിരിക്കുമ്പോൾ തന്നെ ഇദ്ദേഹത്തിന്റെ കുടുംബം ഇംഗ്ലണ്ടിലേക്ക് കുടിയേറിയിരുന്നു. 1839-ൽ തമിഴ്നാട്ടിലെ തൂത്തുക്കുടിക്ക് സമീപമുള്ള സാവ്യർപുരത്ത് ഇദ്ദേഹം എത്തിച്ചേർന്നു. തമിഴ്, സംസ്കൃതം, തെലുഗ് ഭാഷകളിൽ ഇദ്ദേഹം പാണ്ഡിത്യം നേടി. ലാറ്റിൻ, ഇംഗ്ലീഷ്, ഹീബ്രു, ഗണിതം, തത്ത്വശാസ്ത്രം എന്നിവ അഭ്യസിപ്പിക്കുവാനായി ഇദ്ദേഹം അനവധി വിദ്യാഭ്യാസസ്ഥാപനങ്ങൾ സ്ഥാപിച്ചു. 
തമിഴ് "തിരുക്കുറൽ" 1886 സെപ്റ്റംബർ 1-ന് "സേക്രഡ് കുറൽ" എന്ന പേരിൽ ഇദ്ദേഹം മൊഴിമാറ്റം പൂർത്തീകരിച്ചു. ഇതിൽ തിരുക്കുറലിന്റെ അവതാരിക, ഗ്രാമർ, ശബ്‌ദകോശം (നിഘണ്ടു), ശബ്‌ദസൂചി എന്നിവ ഉൾപ്പെടുന്നു. കൂടാതെ 436 ഏടിൽ പുറത്തിറക്കിയ ഗ്രന്ഥത്തിൽ എഫ്.ഡബ്ലു. എല്ലിസിന്റെ ഇംഗ്ലീഷ് മൊഴിമാറ്റവും "വീരമാമുനിവർ" (வீரமாமுனிவர்)-ന്റെ ലാറ്റിൻ മൊഴിമാറ്റമായ "കോൺസ്റ്റാൻസോ ബെഷിയും" (Constanzo Beschi) ഉൾപ്പെടുന്നു. 1893 ഫെബ്രുവരിയിൽ തമിഴ് പദ്യ ശ്ലോകമായ നാലടിയാരുടെ (நாலடியார்) മൊഴിമാറ്റം നടത്തി. 1906-ൽ റോയൽ ഏഷ്യാറ്റിക് സൊസൈറ്റി ഇദ്ദേഹത്തെ സ്വർണ്ണ മെഡൽ നൽകി ആദരിച്ചു. 1908 ഫെബ്രുവരി 12-ന് ഇദ്ദേഹം അന്തരിച്ചു.

"A Tamil hand-book: or full introduction to the common dialect of that language on the plan of Ollendorf and Arnold", Madras, 1859 (2nd edition), 1867 (3rd edition) *Title for the 2nd and the 3rd edition of the following book*
"A handbook of the ordinary dialect of the Tamil language", London, 1883 (4th edition, 3 volumes), Oxford 1904 (7th edition) *Title for the latest editions*



</doc>
<doc id="171311" url="https://ml.wikipedia.org/wiki?curid=171311" title="ബ്രഹ്മരക്ഷസ്സ്">
ബ്രഹ്മരക്ഷസ്സ്

ഭാരതീയ ഇതിഹാസങ്ങളിൽ കാണപ്പെടുന്ന ഒരു ദേവതയാണ് ബ്രഹ്മരക്ഷസ് (English:Brahmarakṣasa). ദുർമ്മരണപ്പെട്ട ബ്രാഹ്മണനായ വ്യകതിയുടെ പ്രേതമാണ് ബ്രഹ്മരക്ഷസായി മാറുന്നത് എന്നാണ് ഐതിഹ്യം. രക്ഷസ് എന്നാൽ രക്തം കുടിക്കുന്ന പിശാച് എന്നർത്ഥം. വിക്രമാദിത്യ കഥകൾ ഉൾപ്പെടെയുള്ള ഇതിഹാസ കാവ്യങ്ങളിൽ ബ്രഹ്മരക്ഷസ്സുകളെക്കുറിച്ച് പരാമർശിക്കുന്നുണ്ട്. ദുർമൂർത്തികളായും, സത്ദേവതകളായും ഇവ ആരാധിക്കപ്പെടുന്നു.

http://en.wikipedia.org/wiki/Brahmarak%E1%B9%A3asa

</doc>
<doc id="171312" url="https://ml.wikipedia.org/wiki?curid=171312" title="ഗന്ധർവൻ">
ഗന്ധർവൻ

ഹിന്ദു, ബുദ്ധമത വിശ്വാസങ്ങളിൽ പ്രതിപാദിക്കുന്ന ഒരു ദേവതയാണ് ഗന്ധർവൻ (മലയാളം: ഗന്ധർവൻ,സംസ്കൃതം: गन्धर्व,ആംഗലം: Gandharva, തമിഴ്:கந்தர்வர், തെലുഗ്:గంధర్వ) ദേവലോകത്തിലെ ഗായകരാണ് ഇവർ എന്നാണ് വിശ്വാസം. അതി സൗന്ദര്യത്താലും, ആകാര സൗഷ്ഠവത്താലും അനുഗൃഹീതരായ ഇവർ ഗഗന ചാരികളായി ഭൂമിക്ക് മുകളിലൂടെ സഞ്ചരിക്കാറുള്ളതായി പുരാണങ്ങൾ പറയുന്നു. അനുഗൃഹീത ഗായകരേയും ഗന്ധർവൻ എന്ന് വിശേഷിപ്പിക്കാറുണ്ട്. മലയാളത്തിലെ പ്രമുഖഗായകൻ കെ.ജെ. യേശുദാസ് 'ഗാന ഗന്ധർവൻ' എന്നാണ് വിശേഷിപ്പിക്കപ്പെടുന്നത്. യക്ഷികളുടെ പുരുഷന്മാരാണ് ഗന്ധർവന്മാരെന്നും പരാമർശിക്കുന്നു. ലോകത്തിലെ ഏറ്റവും വലിയ ഇതിഹാസമായ മഹാഭാരതത്തിൽ ഗന്ധർവ്വന്മാരെക്കുറിച്ചുള്ള നിരവധി പരാമർശങ്ങളുണ്ട്.


</doc>
<doc id="171313" url="https://ml.wikipedia.org/wiki?curid=171313" title="കെവിൻ വാർവിക്ക്">
കെവിൻ വാർവിക്ക്

കെവിൻ വാർവിക്ക് (9 ഫെബ്രുവരി 1954, യു.കെ) ഒരു സൈബർ നെറ്റിക്സ് മേഖലയിലെ ബ്രിട്ടീഷ് ശാസ്ത്രജ്ഞനും പ്രൊഫസറും ആണ്. യൂണിവേഴ്സിറ്റി ഓഫ് റീഡിങ്, റീഡിങ് ബെർക്ക്ഷെയർ എന്നിവിടങ്ങളിൽ അദ്ദേഹം പ്രവർത്തിക്കുന്നു. കമ്പ്യൂട്ടറും മനുഷ്യരുടെ നാഡികളും തമ്മിലുള്ള ബന്ധപ്പെടുത്തലുകളെക്കുറിച്ചുള്ള പഠനങ്ങൾക്ക് പ്രശസ്തനാണ് അദ്ദേഹം. റോബോട്ടിക്സ് ശാസ്ത്രശാഖയിലും ഗവേഷണങ്ങൾ നടത്തുന്നുണ്ട്.

1954-ൽ യു.കെയിലെ കൊവെൻട്രി എന്ന സ്ഥലത്താണ് അദ്ദേഹം ജനിച്ചത്. സ്ക്കൂൾ വിദ്യാഭ്യാസം ലോറൻസ് ഷെറിഫ് സ്ക്കൂൾ, റഗ്ബി, വാർവിക്ക്ഷയർ. 1970 ൽ ബ്രിട്ടീഷ് ടെലികോമിൽ ചേരാനായി പതിനാറാമത്തെ വയസ്സിൽ സ്ക്കൂളിൽ നിന്നും വിട വാങ്ങി. 1976 ഇൽ ആസ്റ്റൺ യൂണിവേഴ്സിറ്റിയിൽ നിന്നും ആദ്യത്തെ ബിരുദം നേടി, പിന്നീട് ഇമ്പീരിയൽ കോളേജ് ലണ്ടനിൽ നിന്നും പി.എച്.ഡി പൂർത്തിയാക്കി.

ഓക്സ്ഫോർഡ്, ന്യൂകാസിൽ, വാർവിക്ക് എന്നീ സർവ്വകലാശാലകളിൽ ജോലി ചെയ്ത ശേഷം 1987-ൽ യൂണിവേഴ്സിറ്റി ഓഫ് റീഡിങിലെ സൈബർനെറ്റിക്സ് വിഭാഗത്തിൽ പ്രവേശിച്ചു. ചാർട്ട്റ്റേർഡ് എഞ്ജിനീയർആയ കെവിന് വാർവിക്ക്, ഇന്സ്റ്റിറ്റ്യൂഷന് ഓഫ് എഞ്ജിനീയറിങ്, സിറ്റി ആന്റ് ഗിൾ ഡ്സ് ഓഫ് ലണ്ടന് ഇന്സ്റ്റിറ്റ്യൂട്ട് എന്നിവിടങ്ങളിൽ വിശിഷ്ടാംഗത്വം ആണ്. പ്രാഗിലെ ചെക്ക് ടെക്നിക്കൽ യൂണിവേഴ്സിറ്റിയിൽ വിസിറ്റിങ് പ്രഫസർ, അമേരിക്കയിലെ യൂണിവേഴ്സിറ്റി ഓഫ് ഇൽലിനോയ്സിലൽ 2004-ഇലെ സീനിയർബെക്ക്മാന് ഫെൽലോ എന്നീ പദവികൾ ലഭിച്ചു. യൂണിവേഴ്സിറ്റി ഓഫ് റീഡിങിലെ Knowledge Transfer Partnerships Centre ന്റെ ഡയറക്ടർആയും പ്രവർത്തിക്കുന്നുണ്ട്.


</doc>
<doc id="171314" url="https://ml.wikipedia.org/wiki?curid=171314" title="ജോയ്സി">
ജോയ്സി

മലയാളത്തിലെ ജനപ്രിയ എഴുത്തുകാരിൽ പ്രമുഖനാണ് ജോയ്സി എന്ന തൂലികാനാമത്തിൽ അറിയപ്പെടുന്ന ജോയ് സി. (ചൊവാറ്റ്കുന്നേൽ). മംഗളം, മനോരമ വാരികകളിൽ എഴുതിയിരുന്ന നോവലുകളിലൂടെയാണ് ജോയ്സി ജനപ്രിയനായത്. ജേസി ജൂനിയർ, ജോസി വാഗമറ്റം, സി.വി നിർമ്മല എന്നീ തൂലികാ നാമങ്ങളിലും ഇദ്ദേഹം നോവലുകൾ രചിച്ചിട്ടുണ്ട്.



</doc>
<doc id="171315" url="https://ml.wikipedia.org/wiki?curid=171315" title="മിഷിയോ കാക്കു">
മിഷിയോ കാക്കു

ഒരു അമേരിക്കൻ സൈദ്ധാന്തിക ഭൗതികശാസ്ത്രജ്ഞനാണ് (Theoretical Phsysist) ഡോ. മിഷിയോ കാക്കു (1947 ജനുവരി 24). സിറ്റി കോളേജ് ഓഫ് ന്യൂ യോർക്കിലെ ഹെന്റി സെമറ്റ് പ്രഫസർ ആയ ഡോ.കാക്കു string filed thery യുടെ ഉപജ്ഞാതാക്കളിൽ ഒരാളാണ്. ശാസ്ത്രസംബന്ധിയായ അനേകം പുസ്തകങ്ങൾ എഴുതിയിട്ടുള്ള അദ്ദേഹം ശാസ്ത്രത്തെ ജനകീയമാക്കുന്നതിൽ പ്രധാന പങ്ക് വഹിക്കുന്നുണ്ട്. റേഡിയോ, ടെലിവിഷൻ , സിനിമ എന്നീ മാധ്യമങ്ങളിലും നിരന്തരമായി പ്രത്യക്ഷപ്പെടാറുണ്ട്. ഓൺ ലൈൻ ബ്ലോഗിലും അനേകം ലേഖനങ്ങൾ എഴുതാറുണ്ട്.

കാലിഫോർണിയയിലെ സാന് ഹോസെ എന്ന സ്ഥലത്ത് ജപ്പാൻ വംശജരായ മാതാപിതാക്കൾക്ക് കാക്കു ജനിച്ചു. അദ്ദേഹത്തിന്റെ മുത്തച്ഛന് 1906 ഇലെ സാൻഫ്രാൻസിസ്കോ ഭൂകമ്പത്തെത്തുടർന്ന് ശുദ്ധീകരണ പ്രവർത്തനങ്ങളിൽ പങ്കെടുക്കാൻ അമേരിക്കയിൽ എത്തിയതായിരുന്നു. ഡോ.കാക്കുവിന്റെ പിതാവ് ജനിച്ചത് കാലിഫോർണിയയിലാണെങ്കിലും പഠിച്ചത് ജപ്പാനിൽ ആയിരുന്നു. രണ്ട് സഹോദരങ്ങൾ ഉണ്ട്.

പൌലോ ആൾട്ടോയിലെ കബ്ബെർളി ഹൈസ്ക്കൂളിൾ പഠിക്കുമ്പോൾ കാക്കു വീട്ടിലെ ഗരാജിൽ ഒരു ആറ്റം സ്മാഷർ നിർമ്മിച്ചു. ന്യൂ മെക്സിക്കോയിലെ അൽ ബുകെർ ക്യൂയില് വച്ച് നടന്ന നാഷണൽ സയൻസ്ഫെയറിൽ ഭൌതികശാസ്ത്രജ്ഞനായ ഏദ്വേഡ് ടെല്ലറിന്റെ ശ്രദ്ധ പിടിച്ചുപറ്റി. അദ്ദേഹം കാക്കുവിനെ തന്റെ പിൻഗാമിയായി കണക്കാക്കി ഹെർട്ട്സ് എഞ്ജിനീയറിങ് സ്കോളർഷിപ്പിനായി തിരഞ്ഞെടുത്തു. 1968 ഇല് ഹാർവാഡ് യൂണിവേഴ്സിറ്റിയിൽ നിന്നും ബിരുദം പൂർത്തിയാക്കിയ കാക്കു ഭൌതികശാസ്ത്രത്തിൽ ക്ലാസ്സിൽ ഒന്നാമനായിരുന്നു. പിന്നീട് 1972 ഇൽ ബെർക്കിളിയിലെ യൂണിവേഴ്സിറ്റി ഓഫ് കാലിഫോർണിയയില് നിന്നും പി എച് ഡി സ്വന്തമാക്കി. അതേ വർഷം തന്നെ പ്രിൻസ് ടൺ യൂണിവേഴ്സിറ്റിയിൽ അദ്ധ്യാപനം തുടങ്ങി. വിയറ്റ്നാം യുദ്ധത്തിന്റെ സമയത്ത് ജോർജ്ജിയയിലെ ഫോർട്ട് ബെന്നിങ്ങില് കാക്കു തന്റെ യു എസ് ആർമി പരിശീലനവും വാഷിങ്ടണിലെ ഫോർട്ട് ലൂയിസിൽ നിന്ന് അഡ്വാൻസ്ഡ് ഇൻഫാൻട്രി പരിശീലനവും പൂർത്തിയാക്കി. ഏതായാലും കാക്കു പട്ടാളജീവിതം തുടങ്ങുന്നതിന് മുമ്പേ വിയറ്റ്നാം യുദ്ധം അവസാനിച്ചു.

ന്യൂ യോർക്ക് യൂണിവേഴ്സിറ്റിയിലും പ്രിൻസ്റ്റണിലെ ഇൻസ്റ്റിറ്റ്യൂട്ട് ഓഫ് അഡ് വാൻസ്ഡ് സ്റ്റഡിയിലും വിസിറ്റിങ് പ്രഫസർ ആയിരുന്നു. ഇപ്പോൾ സിറ്റി കോളേജ് ഓഫ് ന്യൂയോർക്കിലെ ഹെന്റി സെമറ്റ് പ്രഫസർ ആയി പ്രവർത്തിക്കുന്നു.

കാക്കു superstring theory, supergravity, supersymmetry, hadronic physics എന്നീ വിഷയങ്ങളിൽ എഴുപതിലധികം ലേഖനങ്ങൾ ഭൗതികശാസ്ത്ര പ്രസിദ്ധീകരണങ്ങളിൽ എഴുതിയിട്ടുണ്ട്. 1974 ഇൽ പ്രൊ. കെയ്ജി കിക്കാവയുടെ കൂടെ ഒസാക്ക യൂണിവേഴ്സിറ്റിയിൽ കുറിച്ചുള്ള ആദ്യത്തെ കുറിപ്പുകൾ തയ്യാറാക്കി.

ഡോ. കാക്കു ശാസ്ത്രത്തിനെ ജനകീയവൽക്കരിക്കുന്നതിൽ പ്രശസ്തനാണ്. നിരവധി പുസ്തകങ്ങൾ രചിച്ചിട്ടുണ്ട്. ടെലിവിഷൻ , റേഡിയോ പരിപാടികളും നടത്തുന്നുണ്ട്.


Hyperspace വില് പനയില് മുന് നിരയിലും ന്യൂ യോര് ക്ക് ടൈം സില് ഒന്നാം കിട ശാസ്ത്രപുസ്തകങ്ങളില് ഒന്നായി തിരഞ്ഞെടുക്കപ്പെടുകയും ചെയ്തിരുന്നു. Paraller Worlds സാമുവല് ജോണ് സണ് പുരസ്ക്കാരം നേടി.



</doc>
<doc id="171325" url="https://ml.wikipedia.org/wiki?curid=171325" title="സറഗസി">
സറഗസി

ഒരു സ്ത്രീ തന്റെ ഗർഭപാത്രം ഗർഭധാരണത്തിനും പ്രസവത്തിനുമായി നൽകുക വഴി കുട്ടികളില്ലാത്ത ദമ്പതിമാർക്കോ വ്യക്തിക്കോ കുട്ടികളെ ജനിപ്പിക്കാൻ സൌകര്യമൊരുക്കുന്ന സമ്പ്രദായമാണ് സറഗസി (surrogacy) അഥവാ വാടക ഗർഭധാരണം. കുട്ടികളെ ആവശ്യമുള്ള ദമ്പതിമാരുടെ ഇരുവരുടെയുമോ ആരെങ്കിലും ഒരാളുടേതെങ്കിലുമോ ബീജവും അണ്ഡവും തമ്മിൽ സംയോജിപ്പിച്ച് മറ്റൊരു സ്ത്രീയുടെ ഗർഭപാത്രത്തിൽ നിക്ഷേപിച്ച് വളർത്തി പ്രസവിച്ചശേഷം കൈമാറുന്ന രീതിയാണിത്. കൃത്രിമ ഗർഭധാരണ സമ്പ്രദായത്തിൽ, സഹായാധിഷ്ഠിത പ്രത്യൂല്പാദന മാർഗ്ഗങ്ങളിലൊന്നായി (Assisted Reproduction Technique) ഈ രീതി ഇന്ന് വ്യാപകമായിക്കൊണ്ടിരിക്കുന്നു. സാധാരണയായി ഗർഭാശയ തകരാർ മൂലമുള്ള വന്ധ്യതയ്ക്ക് പരിഹാരമായിട്ടാണ് ഈ രീതി അവലംബിക്കുന്നത്. 
ഇത്തരത്തിൽ ഗർഭപാത്രം നൽകുന്ന സ്ത്രീയെ സറഗേറ്റ് അമ്മ അഥവാ മാറ്റമ്മ (surrogate mother)എന്ന് വിളിക്കുന്നു. സറഗസിയിൽ ആ സൌകര്യം ഉപയോഗപ്പെടുത്തുന്ന ദമ്പതികളുടെ തന്നെ അണ്ഡവും ബീജവും തമ്മിൽ സങ്കലനം നടത്തി ഉത്പാദിപ്പിക്കുന്ന സിക്താണ്ഡത്തെ ഗർഭപാത്രത്തിൽ പേറി പ്രസവിക്കുന്ന രീതിയുണ്ട്. അല്ലെങ്കിൽ ഗർഭപാത്രം നൽകുന്ന സ്ത്രീയുടെ തന്നെ അണ്ഡം ദമ്പദികളിൽ ഭർത്താവിന്റെ ബീജവുമായി കൃത്രിമബീജസങ്കലനത്തിനായി നൽകി ആ സിക്താണ്ഡം ഉപയോഗിക്കുന്ന രീതിയുണ്ട്. ദമ്പതികളിൽ ആരുടെയെങ്കിലും ബീജം മറ്റാരുടെയെങ്കിലും ബീജവുമായി സംയോജിപ്പിച്ച് സിക്താണ്ഡം സൃഷ്ടിച്ച് മാറ്റമ്മയിൽ നിക്ഷേപിക്കുന്ന രീതിയും ഉണ്ട്. ചിലർ പരോപകാരപര തല്പരതയോടെ ഗർഭപാത്രം നൽകുമ്പോൾ മറ്റു ചിലർ പ്രതിഫലം വാങ്ങിയും നൽകുന്നു.

2002 മുതൽക്ക് തന്നെ നടക്കുന്നുണ്ടെങ്കിലും 'സറോഗസി' യെ നിയന്ത്രിക്കുന്ന നിയമങ്ങളൊന്നും തന്നെ നിലവിൽ ഇന്ത്യയിലില്ല. അത് നിയമവിരുദ്ധമോ വിധേയമോ അല്ല.ഇരു കക്ഷികൾ തമ്മിലുള്ള ഒരു സ്വകാര്യ ഉടമ്പടി മാത്രമാണിത്. ഈ കരാറിന്റെ ലംഘനത്തിന്മേൽ നിയമനടപടി സ്വീകരിക്കാൻ പലപ്പോഴും സാധിക്കുകയുമില്ല.ഇന്ത്യയിൽ പ്രതിഫലം വാങ്ങിയുള്ള സറഗസി വർദ്ധിച്ചുവരുന്ന സാഹചര്യത്തിൽ സഹായാധിഷ്ഠിത പ്രത്യുല്പാദന മാർഗ്ഗങ്ങൾ സംബന്ധിച്ച് നടപ്പാക്കുന്ന നിയമത്തിൽ (Assisted Reproduction Technology Bill) ഇതിനെ സംബന്ധിച്ചുള്ള കർശന വ്യവസ്ഥകൾ ഉൾച്ചേർക്കാൻ കേന്ദ്രഗവൺമെന്റ് തീരുമാനിച്ചിരിക്കുകയാണ്. ഇന്ത്യൻ ലോ കമീഷൻ 2009 ആഗസ്ത് അഞ്ചിന് കേന്ദ്രസർക്കാരിനു സമർപ്പിച്ച 228-ാമത് റിപ്പോർട്ടിൽ നിർദ്ദേശപ്രകാരമാണ് ഈ പുതിയ നിയമം. "ഇതിൽ ഏറെ മനുഷ്യാവകാശപ്രശ്നങ്ങളും ധാർമികവിഷയങ്ങളും ഉൾച്ചേർന്നിട്ടുണ്ട്. നിയമപരമായ ചട്ടക്കൂട്ടിലല്ലെങ്കിൽ ഒട്ടേറെ സങ്കീർണതകൾ ഉണ്ടാകാം. എന്നാൽ, അവ്യക്തമായ "ധാർമിക" കാരണങ്ങൾ പറഞ്ഞ് ഇത്തരം ഗർഭധാരണങ്ങൾ നിരോധിക്കുന്നതിന് അർഥമില്ല"- കമീഷൻ വ്യക്തമാക്കി. 

ഇന്ത്യയിൽ ഇന്ന് വാടകപ്രസവത്തിന്റെ കേന്ദ്രമായി അറിയപ്പെടുന്നത് ഗുജറാത്തിലെ ആനന്ദ് നഗരമാണ്. ഡോ. നയനാ പട്ടേൽ നടത്തുന്ന കൈവാൽ ക്ലിനിക്കാണ് ആനന്ദിൽ ഈ രംഗത്തെ മുഖ്യസ്ഥാപനം.



</doc>
<doc id="171330" url="https://ml.wikipedia.org/wiki?curid=171330" title="നസറുദ്ദീൻ ഹോജ">
നസറുദ്ദീൻ ഹോജ

പതിമൂന്നാം ശതകത്തിൽ തുർക്കിയിൽ ജീവിച്ചിരുന്നു എന്ന് കരുതപ്പെടുന്ന സരസനായ ദാർശനിക സൂഫി ആയിരുന്നു നസറുദ്ദീൻ ഹോജ 

മംഗോൾ രാജാവ് തിമൂർ അനറ്റോളിയ പിടിച്ചടക്കിയ, യുദ്ധവും പ്രക്ഷുബ്ദാവസ്ഥയും നിലനിന്നിരുന്ന കാലത്തായിരുന്നു നസറുദ്ധീൻ ഹോജ ജീവിച്ചതെന്ന് പറയപ്പെടുന്നു.അദ്ദേഹത്തിന്റെ കഥകൾ പക്ഷേ രക്തത്തെ കുറിച്ചോ മഹത്ത്വത്തെക്കുറിച്ചോ ഒന്നുമായിരുന്നില്ല.അധികാരത്തിന്റെ കാറ്റൊഴിക്കാനുദ്ദേശിച്ചുള്ളതായിരുന്നു അവ.

'എന്താണെന്റെ വില?'ഒരിക്കൽ തിമൂർ ഹോജയോട് ചോദിച്ചു.ഇരുപത് സ്വർണനാണയങ്ങൾ' ഹോജ മറുപടി നൽകി.ഞാൻ ധരിച്ചിരിക്കുന്ന അരപ്പട്ട തന്നെ ഇരുപത് സ്വർണനാണയങ്ങൾക്കുണ്ട്' തിമൂർ പറഞ്ഞു.ഹോജ തിരിച്ചടിച്ചു :ഞാൻ വിലയിട്ടപ്പോൾ അതും കൂടി ഉൾപ്പെടുത്തിയിരുന്നു.'
ഉപരിവർഗത്തിന്റെ നാട്യങ്ങളെ അദ്ദേഹം ഇതുപ്പൊലെ തുറന്നു കാട്ടിയിരുന്നു.കാപട്യം ,മതഭ്രാന്ത്,സ്വയംശരിവാദം എന്നിവയെയും ഹോജ തുറന്ന് വിമർശിച്ചിരുന്നു.എല്ല്ലാ വാദങ്ങൾക്കും ഒന്നിലധികം വശങ്ങൾ ഉണ്ടെന്ന് അദ്ദേഹം പറയുമായിരുന്നു.ഇത് സൂചിപ്പിക്കുന്ന പ്രസിദ്ധമായൊരു കഥയുണ്ട്.തർക്കത്തിലേർപ്പെട്ട രണ്ട് പേർ വഴക്ക് തീർക്കാൻ ഹോജയോട് ആവശ്യപ്പെടുന്നു.ആദ്യത്തെ ആൾ തന്റെ ഭാഷ്യം പറഞ്ഞപ്പോൾ ഹോജ പറഞ്ഞു: നിങ്ങൾ പറയുന്നത് ശരിയാണ്‌.ഇത് കേട്ട് രണ്ടാമത്തെ ആൾ പ്രതിഷേധിച്ചു.അയാൾ അയാളുടെ ഭാഷ്യം പറഞ്ഞു.അപ്പോഴും ഹോജ പറഞ്ഞു:നിങ്ങൾ പറയുന്നത് ശരിയാണ്‌.ഇതു കേട്ട് കൊണ്ട് നിന്ന ഹോജയുടെ ഭാര്യ ഇടപെട്ട് ഹോജയോട് ചോദിച്ചു എങ്ങനെയാണ്‌ രണ്ട് പേർ പറയുന്നതും ശരിയാവുക എന്ന്.അപ്പോൾ ഹോജയുടെ മറുപടി ഇങ്ങനെയായിരുന്നു:പെണ്ണെ,നീ പറയുന്നതും ശരിയാണ്‌.'

ടർക്കിയിലെ അങ്കാറയ്കടുത്തുളള അക്ഷേഗിർ എന്ന പട്ടണത്തിൽ 14-15 നൂറ്റാണ്ടുകളിലാണ് മുല്ല ജീവിച്ചിരുന്നതെന്ന് കരുതപ്പെടുന്നു. അക്കാലത്തെ മംഗോളിയൻ ചക്രവർത്തിയായിരുന്ന, മുടന്തൻ ടൈമൂർ നസറുദ്ദീൻ മുല്ലയുടെ കഥകളിലെ ഒരു പ്രധാന കഥാപാത്രമാണ്. അഹങ്കാരിയായിരുന്ന ടൈമൂറിനെ, ഉരുളയ്കുപ്പേരിപോലുളള മറുപടികൊടുത്ത് മുല്ല പരാജയപ്പെടുത്തിയ ധാരാളം കഥകളുണ്ട്. പതിനഞ്ചാം നൂറ്റാണ്ടിന്റെ തുടക്കത്തിൽ ഒട്ടോമൻ വംശത്തെ പരാജയപ്പെടുത്തി ടർക്കി കീഴടക്കിയതിനുശേഷം അക്ഷേഗറിനു സമീപം വാണരുളുമ്പോഴായിരിക്കണം ടൈമൂർ ഹോഡ്ജയെ (നസറുദ്ദീൻ മുല്ലയെ)പരിചയപ്പെട്ടത്.

'ഹോഡ്ജ' എന്ന സ്ഥാനപ്പേര് വേദഗ്രന്ഥമായ ഖുർആനിൽ അദ്ദേഹത്തിനുണ്ടായിരുന്ന പാണ്ഡിത്യത്തെയാണ് സൂചിപ്പിക്കുന്നത്. തലയിൽ കാവുക് എന്ന ടർക്കി തലപ്പാവും, കാലറ്റമെത്തുന്ന നീണ്ട ഉടുപ്പും ധരിച്ച്, നീണ്ട വെളളത്താടിയുമായി കഴുതപ്പുറത്തു സഞ്ചരിക്കുന്ന മുല്ലയുടെ തമാശകൾ കോടിക്കണക്കിന് മനുഷ്യഹൃദയങ്ങളിൽ സ്ഥാനംപിടിച്ചിരിക്കുന്നു. ടർക്കിയിലെ ജനങ്ങൾ തങ്ങളുടെ ഇഷ്ട കഥാനായകനായ മുല്ലയുടെ സ്മരണ നിലനിർത്തുന്നതിനുവേണ്ടി എല്ലാ വർഷവും ജൂലൈ 5 മുതൽ മൂന്നുദിവസം മുല്ലയുടെ ജന്മനാടായ അക്ഷേഗറിൽ 'നസറുദ്ദീൻ ഹോഡ്ജ ഉത്സവം' കൊണ്ടാടുന്നു. ജീവിതത്തെപ്പറ്റിയുളള ചർച്ചകൾ, മുല്ലാക്കഥകളെ അടിസ്ഥാനമാക്കി വരച്ച ഹാസ്യചിത്രങ്ങളുടെ പ്രദർശനം, ഹോഡ്ജാക്കഥകളുടെ നാടകരൂപത്തിലുളള അവതരണം തുടങ്ങിയവയാണ് പ്രധാന ഇനങ്ങൾ.


</doc>
<doc id="171338" url="https://ml.wikipedia.org/wiki?curid=171338" title="ബിനാക്കാ ഗീത് മാല">
ബിനാക്കാ ഗീത് മാല

1952 മുതൽ റേഡിയോ സിലോണിൽ പ്രക്ഷേപണം ചെയ്തിരുന്ന ഇന്ത്യയിലെ ആദ്യത്തെയും ഏറ്റവും ഏറ്റവും ജനപ്രീതി നേടിയതും ആയ ഹിന്ദി ചലച്ചിത്ര ഗാന കൗണ്ട്ഡൗൺ പരിപാടി ആയിരുന്നു ബിനാക്കാ ഗീത് മാല. 1988 വരെ സിലോൺ റേഡിയോയിലും 1989 മുതൽ 1994 വരെ വിവിധ്ഭാരതിയിലും ആണ്‌ ഈ പ്രക്ഷേപണം പരിപാടി ചെയ്തിരുന്നത്.

അമീൻ സയാനി എന്ന പ്രഗല്ഭനായ അവതാരകന്റെ മികച്ച അവതരണ രീതി ഈ പരിപാടിയെ ആകർഷകമാക്കിയിരുന്നു.

ഓരോ വർഷത്തെയും ഏറ്റവും ജനപ്രീതി ഉള്ള ഗാനങ്ങളുടെ പട്ടിക വർഷാന്ത്യത്തിൽ ബിനാക്കാ ഗീത് മാലയിൽ വരുന്നത് വളരെ ആകാംക്ഷയോടെയായിരുന്നു പ്രേക്ഷകർ കാത്തിരുന്നത്.

Top songs from 1953 to 1993:


</doc>
<doc id="171342" url="https://ml.wikipedia.org/wiki?curid=171342" title="മനേറ്റ്യ അംഗമാർസെൻസിസ്">
മനേറ്റ്യ അംഗമാർസെൻസിസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ അംഗമാർസെൻസിസ് - Manettia angamarcensis. ഇക്വഡോറിലാണ് ഇവ സർവ്വസാധാരണമായി കാണുന്ന ഈ വിഭാഗം വംശനാശത്തിന്റെ വക്കിലാണ്. 



</doc>
<doc id="171344" url="https://ml.wikipedia.org/wiki?curid=171344" title="വിവിധ് ഭാരതി">
വിവിധ് ഭാരതി

ഭാരത സർക്കാറിനു കീഴിലുള്ള ആകാശവാണിയുടെ ഒരു എ.എം., എഫ്.എം റേഡിയോ സ്റ്റേഷനാണു് വിവിധ് ഭാരതി. 1957 ഒക്ടോബർ 3 നാണ് സ്ഥാപിതമായത്. ഒരു ദിവസം 17 മുതൽ 19 മണിക്കൂർ വരെ പ്രക്ഷേപണം നടത്തുന്ന നിലയം സംഗീതം, ചെറുകഥകൾ, നർമ്മശകലങ്ങൾ തുടങ്ങി പല പരിപാടികളുടെ മിശ്ര പ്രക്ഷേപണം നടത്തുന്നു.

റേഡിയോ പ്രക്ഷേപണോപാധികളും മറ്റും അടങ്ങുന്ന വിശദവിവരങ്ങൾ ഇംഗ്ലീഷിൽ


</doc>
<doc id="171346" url="https://ml.wikipedia.org/wiki?curid=171346" title="ഡിയേഗോ റിവേര">
ഡിയേഗോ റിവേര

ഒരു പ്രമുഖ മെക്സിക്കൻ ചിത്രകാരനും കമ്മ്യൂണിസ്റ്റ് പ്രവർത്തകനുമായിരുന്നു ഡിയേഗോ റിവേര (ഡിസംബർ 8, 1886 – നവംബർ24, 1957). മെക്സിക്കോയിലെ ഗുവാനായുവാട്ടോയിൽ ജനിച്ച ഇദ്ദേഹം ഫ്രിഡ കാഹ്‌ലോ എന്ന ലോകപ്രശസ്തചിത്രകാരിയുടെ ഭർത്താവുമായിരുന്നു. ഇദ്ദേഹം രചിച്ച വലിയ ചുവർചിത്രങ്ങൾ മെക്സിക്കൻ ചിത്രകലയിൽ പുതിയൊരു ശാഖക്കു തന്നെ കാരണമായി. മെക്സിക്കോയിലും അമേരിക്കയിലെ സാൻ ഫ്രാൻസിസ്കോ, ഡിറ്റ്രോയിറ്റ്, ന്യൂയോർക്ക് തുടങ്ങിയ നഗരങ്ങളിലും റിവേര ചുവർചിത്രങ്ങൾ തീർത്തിട്ടുണ്ട്.


</doc>
<doc id="171352" url="https://ml.wikipedia.org/wiki?curid=171352" title="മനേറ്റ്യ കനേസെൻസ്">
മനേറ്റ്യ കനേസെൻസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ കനേസെൻസ് - Manettia canescens. ഇക്വഡോറിൽ സർവ്വസാധാരണമായി കാണുന്ന ഈ വിഭാഗം ഗുരുതരമായ വംശനാശത്തിന്റെ വക്കിലാണ്. 



</doc>
<doc id="171354" url="https://ml.wikipedia.org/wiki?curid=171354" title="മനേറ്റ്യ ഹെർത്തെ">
മനേറ്റ്യ ഹെർത്തെ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ ഹെർത്തെ - Manettia herthae. ഇക്വഡോറിൽ സർവ്വസാധാരണമായി കാണുന്ന ഇവയെക്കുറിച്ച് കൂടുതൽ വിവരങ്ങൾ ലഭ്യമല്ല.



</doc>
<doc id="171356" url="https://ml.wikipedia.org/wiki?curid=171356" title="നന്നങ്ങാടി">
നന്നങ്ങാടി

മൃതദേഹങ്ങൾ അടക്കംചെയ്യുന്നതിന് മുൻകാലങ്ങളിൽ ഉപയോഗിച്ചിരുന്ന വലിയ മൺപാത്രം (ഒരുതരം ശവക്കല്ലറ) ആണു നന്നങ്ങാടി. ഗ്രാമ്യമായി ചാറ എന്ന പേരിലും അറിയപ്പെടുന്നു. മൃതദേഹം ഭരണികളിലാക്കി മണ്ണിനടിയിൽ കുഴിച്ചിടുകയായിരുന്നു പതിവ്. മുതുമക്കച്ചാടി, മുതുമക്കത്താഴി, മുതുമക്കപ്പാടി എന്നും പേരുണ്ട്. മൃതദേഹങ്ങളുടെ കൂടെ ആയുധങ്ങൾ, പാത്രങ്ങൾ എന്നിവയും അടക്കം ചെയ്തിരുന്നു. നന്നങ്ങാടികളിൽ ശവം അടക്കുന്നത് മഹാശിലാ സംസ്കാരകാലത്തെ വിവിധ ശവസംസ്കാരരീതികളിൽ ഒന്നായിരുന്നു. കേരളത്തിൽനിന്ന് മാത്രമല്ല ദക്ഷിണേന്ത്യയുടെ വിവിധ ഭാഗങ്ങളിൽനിന്നും നന്നങ്ങാടികൾ ലഭിച്ചിട്ടുണ്ട്; തമിഴ്നാട്ടിലെ ആദിച്ചനെല്ലൂരിൽനിന്നും ധാരാളം നന്നങ്ങാടികൾ കണ്ടെടുത്തിട്ടുണ്ട്. ചെറുമരുടെ ശവകുടീരങ്ങളെയാണ് പുതുമക്കച്ചാടി എന്നു പറയുന്നത് എന്നും ചിലർ അഭിപ്രായപ്പെടുന്നുണ്ട്.

കേരളത്തിൽ നന്നങ്ങാടികൾ അധികവും കണ്ടെത്തിയിട്ടുള്ളത് തീരപ്രദേശങ്ങളിലാണ്. മണ്ണ് മാറ്റിക്കൊണ്ടിരിക്കുമ്പോഴോ കുഴിക്കുമ്പോഴോ ആണ് അവ കാണാറ്. ഏങ്ങണ്ടിയൂർ മുതൽ കൊടുങ്ങല്ലൂർ വരെയുള്ള പ്രദേശങ്ങളിൽനിന്ന് ചെറുതും വലുതുമായ ധാരാളം നന്നങ്ങാടികൾ കിട്ടിയിട്ടുണ്ട് ഇടുക്കി ജില്ലയിലെ ഹൈറേഞ്ച് വനങ്ങൾ ,കുന്നത്തൂർ താലൂക്കിലെ പൂതംകര, തൃശൂർ ജില്ലയിലെ ചൊവ്വന്നൂർ, കണ്ടാണശ്ശേരി, പോർക്കളം, ഇയ്യാൽ, കാട്ടകാമ്പൽ, ചെറുമനങ്ങാട്, വയനാട്ടിലെ എടക്കൽ,ഗുരുവായൂരിനടുത്ത് അരിയന്നൂർ, പാലക്കാടു ജില്ലയിലെ ഒറ്റപ്പാലം തുടങ്ങിയ സ്ഥലങ്ങളിലാണ് ഇവ കൂടുതലായുള്ളത്. 1958-ൽ മഴയുടെ ശക്തികൊണ്ട് ഒരു റോഡു പൊട്ടി ഒലിച്ചപ്പോഴാണ് എങ്ങണ്ടിയൂരിൽ ആദ്യമായി നന്നങ്ങാടികൾ കണ്ടെത്തിയത്. നിരനിരയായി വലുതും ചെറുതുമായ ഒട്ടേറെ നന്നങ്ങാടികൾ കാണുകയുണ്ടായി. ഈ നന്നങ്ങാടികളിൽ എല്ലിൻകഷണങ്ങൾ, ചെറുപാത്രങ്ങൾ, ധാന്യങ്ങളുടെ ദ്രവിച്ച അവശിഷ്ടങ്ങൾ, ഇരുമ്പുകൊണ്ടുള്ള ആയുധങ്ങൾ, ജപമണികൾ എന്നിവ ഉണ്ടായിരുന്നു. എല്ലാ നന്നങ്ങാടികൾക്കും അടപ്പുകളും അടപ്പിന്റെ മധ്യത്തിലായി ദ്വാരവും ഉണ്ടായിരുന്നു. ചെറുപാത്രങ്ങളിൽ ഉണ്ടായിരുന്നത് പരേതന് ഇഷ്ടപ്പെട്ട വിഭവങ്ങളാകാം. അടപ്പിലുള്ള ദ്വാരം നിവേദ്യങ്ങൾ സ്വീകരിക്കാൻ ആത്മാവിനു വരുവാനുള്ള മാർഗ്ഗമായിരിക്കാം. അകം കറുത്തും പുറം ചുവന്നും ഇരിക്കുന്ന ഈ മൺഭരണികളിൽ ചിലതിൽ അറുപതു മുതൽ എഴുപത് വരെ ലിറ്റർ വെള്ളം കൊള്ളും. ഏങ്ങണ്ടിയൂരിൽനിന്നു ലഭിച്ച ഈ കൂറ്റൻ മൺഭരണികളിൽ ചിലത് തൃശ്ശൂർ പുരാവസ്തു മ്യൂസിയത്തിൽ സൂക്ഷിച്ചിട്ടുണ്ട്. ഏങ്ങണ്ടിയൂരിൽനിന്ന് ലഭിച്ച നന്നങ്ങാടിക്ക് രണ്ടായിരം വർഷത്തെ പഴക്കമുണ്ടെന്ന് പരീക്ഷണഫലങ്ങൾ തെളിയിച്ചു. തൃശ്ശൂർ നഗരത്തിൽനിന്നും ഇത്തരം നന്നങ്ങാടികൾ ലഭിച്ചിട്ടുണ്ട്. 

മൃതദേഹങ്ങൾ അടക്കുന്ന കല്ലറകളേയും നന്നങ്ങാടികൾ എന്നുവിശേഷിപ്പിക്കാറുണ്ട്. പുറനാനൂറ്, മണിമേഖല എന്നീ പ്രാചീന തമിഴ് കൃതികളിൽ ഇതേക്കുറിച്ചുള്ള സൂചനകൾ കാണാം. ശുടുവോർ (ശവം ദഹിപ്പിക്കുന്നവർ), ഇടുവോർ (മൃതശരീരം പക്ഷി മൃഗാദികൾക്ക് ഇട്ടുകൊടുക്കുന്നവർ) തൊടുകുളിപ്പത്പ്പോർ (ശവം കുഴിച്ചിടുന്നവർ) തൽവായിൽ അടപ്പോർ (കല്ലറകളിൽ അടക്കം ചെയ്യുന്നവർ) താഴിയിൽ കവിപ്പോർ (നന്നങ്ങാടിയിൽ നിക്ഷേപിച്ച് കുഴിച്ചുമൂടുന്നവർ) എന്നിങ്ങനെ ദക്ഷിണേന്ത്യയിൽ അഞ്ചുതരം ശവസംസ്കാര രീതികൾ നിലനിന്നിരുന്നതായി മണിമേഖലയിൽ പറയുന്നു.

വിവിധ തരത്തിലുള്ള താഴെപറയുന്ന മഹാശിലായുഗസ്മാരകങ്ങളാണ് കേരളത്തിൽ കണ്ട് വരുന്നത്.




</doc>
<doc id="171359" url="https://ml.wikipedia.org/wiki?curid=171359" title="മനേറ്റ്യ ഹോൾവൈ">
മനേറ്റ്യ ഹോൾവൈ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ ഹോൾവൈ - Manettia holwayi. ഇക്വഡോറിൽ സർവ്വസാധാരണമായി കാണുന്ന ഇവ ഗുരുതരമായ വംശനാശത്തിന്റെ വക്കിലാണ്.



</doc>
<doc id="171361" url="https://ml.wikipedia.org/wiki?curid=171361" title="മനേറ്റ്യ ലിലാസിന">
മനേറ്റ്യ ലിലാസിന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ ലിലാസിന - Manettia lilacina. ഇക്വഡോറിൽ സർവ്വസാധാരണമായി കാണുന്ന ഇവയെക്കുറിച്ച് കൂടുതൽ വിവരങ്ങൾ ലഭ്യമല്ല.



</doc>
<doc id="171363" url="https://ml.wikipedia.org/wiki?curid=171363" title="മനേറ്റ്യ നെബുലോസ">
മനേറ്റ്യ നെബുലോസ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ നെബുലോസ - Manettia nebulosa. ഇക്വഡോറിൽ സർവ്വസാധാരണമായി കാണുന്ന ഇവ ഗുരുതരവംശനാശത്തിന്റെ വക്കിലാണ്.



</doc>
<doc id="171365" url="https://ml.wikipedia.org/wiki?curid=171365" title="മനേറ്റ്യ നുബിജെന">
മനേറ്റ്യ നുബിജെന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ നുബിജെന - Manettia nubigena. ഇക്വഡോറിൽ സർവ്വസാധാരണമായി കാണുന്ന ഇവയെക്കുറിച്ച് കൂടുതൽ വിവരങ്ങൾ ലഭ്യമല്ല.



</doc>
<doc id="171367" url="https://ml.wikipedia.org/wiki?curid=171367" title="മനേറ്റ്യ പിച്ചിൻഷെൻസിസ്">
മനേറ്റ്യ പിച്ചിൻഷെൻസിസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ പിച്ചിൻഷെൻസിസ് - Manettia pichinchensis. ഇക്വഡോറിൽ സർവ്വസാധാരണമായി കാണുന്ന ഇവ അടുത്തുതന്നെ വംശനാശം സംഭവിക്കാൻ വളരെ സാധ്യതയുണ്ട്.



</doc>
<doc id="171369" url="https://ml.wikipedia.org/wiki?curid=171369" title="മനേറ്റ്യ സ്കച്ചി">
മനേറ്റ്യ സ്കച്ചി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ സ്കച്ചി - Manettia skutchii. ഇക്വഡോറിൽ സർവ്വസാധാരണമായി കാണുന്ന ഇവ വംശനാശത്തിന്റെ വക്കിലാണ്. 



</doc>
<doc id="171371" url="https://ml.wikipedia.org/wiki?curid=171371" title="ആദിമധ്യാന്തം">
ആദിമധ്യാന്തം

ഷെറി സംവിധാനം ചെയ്ത് 2011-ൽ പുറത്തിറങ്ങിയ ഒരു മലയാളചലച്ചിത്രമാണ് ആദിമധ്യാന്തം. ഷെറി ആദ്യമായി സംവിധാനം ചെയ്യുന്ന മുഴുനീള കഥാചിത്രമാണിത്. നാടകപ്രവർത്തകയായ സജിത മഠത്തിൽ ആണു് ഈ ചിത്രത്തിലെ പ്രധാന വേഷം അവതരിപ്പിച്ചിരിക്കുന്നത് . ജലീൽ ബാദുഷ ഛായാഗ്രഹണവും, സജി റാം സംഗീതവും നിർവ്വഹിച്ച ഈ ചിത്രത്തിന്റെ നിർമ്മാതാവ് പി. റഷീദ് ആണ്. 2011-ലെ ദേശീയ ചലച്ചിത്രപുരസ്കാരത്തിൽ ജൂറിയുടെ പ്രത്യേക പരാമർശം ഈ ചിത്രത്തിനു ലഭിച്ചു

2011-ലെ കേരള അന്താരാഷ്ട്ര ചലച്ചിത്രോത്സവത്തിന്റെ മത്സര വിഭാഗത്തിൽ ആദ്യം ഉൾപ്പെടുത്തിയ ഈ ചിത്രം പിന്നീട് പൂർണ്ണമല്ല എന്ന കാരണത്താൽ ഒഴിവാക്കി . കേരള ചലച്ചിത്ര അക്കാദമി ചെയർമാനായ പ്രിയദർശൻ തന്റെ പ്രത്യേകാധികാരമുപയോഗിച്ചാണ് ഈ ചിത്രം ഒഴിവാക്കിയത്. ടൈറ്റിലുകളും സബ്‌ടൈറ്റിലുകളും പോലുമില്ലാതെയാണ് ഈ ചിത്രം പരിഗണനക്കായി എത്തിയതെന്ന ആരോപണത്തെ തുടർന്ന് ചിത്രത്തിന്റെ സംവിധായകൻ ഷെറിയോട് ചലച്ചിത്ര അക്കാദമി വിശദീകരണം ചോദിച്ചിരുന്നു.നിർമ്മാണം പോലും പൂർത്തിയാകാത്ത ചലച്ചിത്രമാണ് മത്സരവിഭാഗത്തിൽ ഉൾപ്പെടുത്തിയത് എന്നുള്ള വാർത്ത വന്നതിനെത്തുടർന്നാണ് ചിത്രം ഒഴിവാക്കാൻ അക്കാദമി തീരുമാനിച്ചത്.

പിന്നീട് ചലച്ചിത്രമേളയിൽ ആദ്യ ദിവസത്തെ ഓപ്പൺ ഫോറത്തിൽ ഈ ചലച്ചിത്രം ലോകസിനിമാ വിഭാഗത്തിൽ ഒരു തവണ പ്രദർശിപ്പിക്കാമെന്ന് ഉറപ്പു നൽകി. ആദിമധ്യാന്തം പ്രദർശിപ്പിക്കാത്തതിനെത്തുടർന്ന് പ്രതിനിധികൾ പ്രതിഷേധവുമായി രംഗത്തെത്തിയതോടെയാണ് ചലച്ചിത്ര അക്കാദമി ചെയർമാൻ പ്രിയദർശൻ ഈ ചലച്ചിത്രം പ്രദർശിപ്പിക്കുമെന്ന് ഉറപ്പു നൽകിയത് .


</doc>
<doc id="171372" url="https://ml.wikipedia.org/wiki?curid=171372" title="മനേറ്റ്യ സ്റ്റെനോകാലിക്സ്">
മനേറ്റ്യ സ്റ്റെനോകാലിക്സ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ സ്റ്റെനോകാലിക്സ് - Manettia stenocalyx. ഇക്വഡോറിൽ സർവ്വസാധാരണമായി കാണുന്ന ഇവയെക്കുറിച്ച് കൂടുതൽ വിവരങ്ങൾ ലഭ്യമല്ല.



</doc>
<doc id="171374" url="https://ml.wikipedia.org/wiki?curid=171374" title="മനേറ്റ്യ ടെറെസ്റ്റായ്">
മനേറ്റ്യ ടെറെസ്റ്റായ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മനേറ്റ്യയിലെ ഒരു സ്പീഷിസാണ് 
മനേറ്റ്യ ടെറെസ്റ്റായ് - Manettia teresitae. ഇക്വഡോറിൽ സർവ്വസാധാരണമായി കാണുന്ന ഇവ വംശനാശത്തിന്റെ വക്കിലാണ്.



</doc>
<doc id="171376" url="https://ml.wikipedia.org/wiki?curid=171376" title="കളരിവാതുക്കൽ ഭഗവതി ക്ഷേത്രം">
കളരിവാതുക്കൽ ഭഗവതി ക്ഷേത്രം

കണ്ണൂർ ജില്ലയിലെ വളപട്ടണം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഭഗവതി ക്ഷേത്രമാണ് കളരിവാതുക്കൽ ഭഗവതി ക്ഷേത്രം. ഉത്തരമലബാറിലെ തെയ്യക്കാലത്തിന്റെ അവസാനം ഇവിടെ നടക്കുന്ന കളിയാട്ടത്തോടു കൂടിയാണ് .

സാധാരണയായി മേയ് മാസത്തിന്റെ അവസാനത്തിലോ ജൂൺ ആദ്യത്തിലോ ആണിവിടെ കളിയാട്ടം നടക്കുന്നത്. സാധാരണ തെയ്യങ്ങളിൽ നിന്നു വ്യത്യസ്തമായി വലിയ തിരുമുടിയാണ് ഇവിടത്തെ ഭഗവതി തെയ്യത്തിനുള്ളത്. ഭഗവതിതെയ്യവും 6 മക്കളും ഒരുമിച്ചാണ് ഇവിടെ കെട്ടിയാടുന്നത്. തെയ്യങ്ങളിൽ ഏറ്റവും ഭാരമേറിയതും വലിപ്പമേറിയതുമായ മുടിയാണ് കളരിവാതുക്കൽ ഭഗവതിയുടേത്.



</doc>
<doc id="171378" url="https://ml.wikipedia.org/wiki?curid=171378" title="പ്രജാശക്തി">
പ്രജാശക്തി

ആന്ധ്രപ്രദേശിൽ നിന്നും പ്രസിദ്ധീകരിക്കുന്ന ഒരു തെലുങ്ക് ദിനപത്രമാണു് പ്രജാശക്തി. ഹൈദരാബാദ്, വിജയവാഡ, വിശാഖപട്ടണം, ഖമ്മം, കൂർണൂൽ, തിരുപ്പതി, കരിംനഗർ, രാജമുണ്ട്രി, ശ്രീകാകുളം എന്നീ ഒമ്പതിടങ്ങളിൽ നിന്നായി ഈ ദിനപത്രം പ്രസിദ്ധീകരിക്കുന്നു.

സ്വാതന്ത്ര്യസമരത്തിന്റെ ഭാഗമായി 1942-ലാണു്: പ്രജാശക്തി പ്രസിദ്ധീകരണമാരംഭിച്ചതു്. 1945 മുതൽ ദിനപത്രമായി. 1948-ൽ ഈ പത്രം നിരോധിക്കപ്പെട്ടു. 1969 മുതൽ വിജയവാഡയിൽ നിന്നും ആഴ്ചപ്പതിപ്പായി പുനഃപ്രസിദ്ധീകരണമാരംഭിക്കുകയും 1981 ആഗസ്ത് ഒന്നു് മുതൽ ദിനപത്രമായി മാറുകയും ചെയ്തു.


</doc>
<doc id="171379" url="https://ml.wikipedia.org/wiki?curid=171379" title="കോഫി അറബിക">
കോഫി അറബിക

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ കാപ്പിയിലെ ഒരു സ്പീഷിസാണ് കോഫിയ അറബിക - Coffea arabica (). ഇവയുടെ പേരിൽ നിന്നും അറേബ്യൻ പെനിൻസുലായിലെ യെമനിലെ മലനിരകളാണ് ഇവയുടെ ജന്മദേശമെന്നു കരുതുന്നു. അതിനുശേഷം എത്യോപ്യയുടെ ദക്ഷിണപശ്ചിമദിക്കിലും ദക്ഷിണപൂർവ്വ സുഡാനിലും കണ്ടെത്തിയിരുന്നു. "കോഫീ ഷ്രബ് ഓഫ് അറേബ്യ", "മൗണ്ടൻ കോഫി", "അറബിക കോഫി" എന്നൊക്കെയും ഇവ അറിയപ്പെടുന്നു. കാപ്പി കുടുംബത്തിലെ ആദ്യ സ്പീഷിസാണ് ഇതെന്നു വിശ്വസിക്കുന്നു. അറേബ്യയുടെ തെക്കുകിഴക്ക്‌ പ്രദേശങ്ങളിൽ 1000 വർഷങ്ങൾക്കു മുൻപ് ഇത് കൃഷി ചെയ്തിരുന്നു. 

വളരെയധികം ശാഖകളുള്ളതും വിസ്താരത്തിൽ വളരുന്നതുമായ ഒരു ചെടിയാണ്‌ കാപ്പി. ശാഖകൾ രണ്ടുതരത്തിലുള്ളവയെ കാപ്പിച്ചടിയിൽ കാണാം. തായ്തടിക്ക് സമാന്തരമായി വളരുന്നവയെ "കമ്പച്ചികിറ്" അല്ലെങ്കിൽ "തളുപ്പ്" എന്നു വിളിക്കുന്നു.. ഭൂമിക്ക് സമാന്തരമായി വളരുന്ന പാർശ്വശാഖകളെ "റക്കകൾ" എന്നും പറയുന്നു. 

തായ്തടിയിൽ നിന്നും വശങ്ങളിലേക്ക് ആദ്യം വളരുന്നവ ഒന്നാം റക്കകൾ എന്ന വിഭാഗത്തിലും അതിൽ നിന്നും വളരുന്നവയെ രണ്ടാം റക്കകൾ എന്നും രണ്ടാം റക്കയിൽ നിന്നും വളരുന്നവയെ മൂന്നാം റക്കകൾ എന്നും വിളിക്കുന്നു. പാർശ്വശാഖയിൽ നിന്നും കുത്തനെ വളരുന്നവയാണ്‌ ആൺ റക്കകൾ അഥവാ കുതിര റക്കകൾ എന്ന വിഭാഗത്തിൽ പെടുന്നത്. ശാഖകളിൽ ഇലകൾ സമ്മുഖമായി വിന്യസിച്ചിരിക്കുന്നു. ഇലകൾക്ക് കടും പച്ചനിറമാണുള്ളത്. തണ്ടുകളിൽ സുഗന്ധമുള്ള വെളുത്ത പൂക്കൾ കുലകളായി ഉണ്ടാകുന്നു. കായ്കൾ ഉരുണ്ടതും പച്ച നിറത്തിലുള്ളതുമായിരിക്കും. കായ്കൾക്ക് പച്ച നിറത്തിലും പഴുക്കുമ്പോൾ ചുവപ്പോ, മഞ്ഞയോ, മഞ്ഞ കലർന്ന ചുവപ്പു നിറത്തിലോ ഉള്ള തൊലിക്കുള്ളിൽ രണ്ട് വിത്തുകൾ വീതം കാണപ്പെടുന്നു.

കായ്കളിൽ നിന്നും ശേഖരിക്കുന്ന വിത്തുകളാണ്‌ കാപ്പിച്ചെടിയുടെ പ്രധാന നടീൽ വസ്തു. പൂർണ്ണമായോ മുക്കാൾ ഭാഗമോ പഴുത്തതും ആരോഗ്യവും വലിപ്പവമുള്ള കായ്കൾ തിരഞ്ഞെടുത്ത്; തൊലി നീക്കി കായ്തുരപ്പൻ മാധയുണ്ടാകാതിരിക്കാൻ "ക്ലോർപൈറിഫോസിൽ" എന്ന ദ്രാവകത്തിൽ മുക്കുന്നു. അതിനുശേഷം ചാരം പുരട്ടി അഞ്ച് സെന്റീമീറ്റർ കനത്തിൽ പരത്തി തണലിൽ ഉണക്കുന്നു. വിത്തുകൾ ഒരുപോലെ ഉണങ്ങുന്നതിനായി മൂന്നോ നാലോ പ്രാവശ്യം ഇളക്കികൊടുക്കുന്നു. ഇങ്ങനെ അഞ്ചുദിവസം ഉണക്കായാൽ അതിൽ നിന്നും ചാരം തട്ടിക്കളഞ്ഞ് ആകൃതിയില്ലാത്തതും പൊട്ടിയതുമായ വിത്തുകൾ നീക്കം ചെയ്ത് വീണ്ടും തണലിൽ ഉണക്കുന്നു. 



</doc>
<doc id="171381" url="https://ml.wikipedia.org/wiki?curid=171381" title="മാസ്റ്റിക്സിയോഡെൻഡ്രോൺ">
മാസ്റ്റിക്സിയോഡെൻഡ്രോൺ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ തന്നെ കാപ്പി കുടുംബത്തിലെ ഒരു ജനുസ്സാണ് മാസ്റ്റിക്സിയോഡെൻഡ്രോൺ - Mastixiodendron.


</doc>
<doc id="171384" url="https://ml.wikipedia.org/wiki?curid=171384" title="നച്ചിനാർക്കിനിയർ">
നച്ചിനാർക്കിനിയർ

ഒരു തമിഴ്പണ്ഡിതനും വ്യാഖ്യാതാവുമായിരുന്നു നച്ചിനാർക്കിനിയർ. മധുരയിൽ ബ്രാഹ്മണകുലത്തിൽ ഭരദ്വാജ വംശത്തിൽ ജനിച്ചു. ശിവന്റെ പേര് സ്വന്തം പേരായി സ്വീകരിച്ചതിനാലും തിരുവാചകം, തിരുച്ചിറ്റംബല കോലയാർ എന്നീ ഗ്രന്ഥങ്ങൾ വ്യാഖ്യാനത്തിൽ ഉപോദ്ബലക ഗ്രന്ഥങ്ങളായി സ്വീകരിച്ചതിനാലും ഇദ്ദേഹം ശിവഭക്തനായിരുന്നു എന്ന് അനുമാനിക്കാം.

തൊല്കാപ്പിയം, പത്തുപ്പാട്ട്, കലിത്തൊകൈ, കുറുന്തൊകൈയിലെ അവസാനത്തെ ഇരുപതു പാട്ടുകൾ, ജീവകചിന്താമണി എന്നിവയ്ക്കു രചിച്ച വിശദമായ വ്യാഖ്യാനങ്ങളാണ് പ്രധാന സാഹിത്യ സംഭാവനകൾ. ഇവയിൽ തൊല്കാപ്പിയമാണ് ആദ്യം വ്യാഖ്യാനം രചിച്ച കൃതി. തൊല്കാപ്പിയത്തിനു പൂർണമായും വ്യാഖ്യാനം രചിച്ചിട്ടുണ്ടെങ്കിലും പൊരുളതികാരത്തിനുശേഷമുള്ള മെയ്പാട്ടിയൽ, ഉവമവിയൽ, മരപിയൽ എന്നിവയുടെ വ്യാഖ്യാനം ലഭിച്ചിട്ടില്ല. തൊല്കാപ്പിയ വ്യാഖ്യാനത്തിൽ വേദം, ആഗമങ്ങൾ എന്നിവയുടെ സ്വാധീനം കാണുന്നതിനാൽ സംസ്കൃതത്തിലും ഇദ്ദേഹത്തിനു നല്ല പാണ്ഡിത്യ മുണ്ടായിരുന്നു എന്നു മനസ്സിലാക്കാം.

സാധാരണ ജനങ്ങൾക്കു മനസ്സിലാക്കാൻ വളരെ പ്രയാസമുള്ള പത്തുപ്പാട്ട്, കലിത്തൊകൈ തുടങ്ങിയ കൃതികൾക്കു പ്രചാരം നേടിക്കൊടുത്തത് നച്ചിനാർക്കിനിയരുടെ വ്യാഖ്യാനങ്ങളാണ്. കവിഹൃദയത്തിൽ ആഴ്ന്നിറങ്ങാനുള്ള ഇദ്ദേഹത്തിന്റെ വൈഭവം പ്രശംസ പിടിച്ചുപറ്റിയിട്ടുണ്ട്. ചിലപ്പോഴെങ്കിലും സ്വന്തം ആശയങ്ങളും വ്യാഖ്യാനത്തിലുൾപ്പെടുത്തിയിരുന്നു. ശൈവമതക്കാരനായ നച്ചിനാർക്കിനിയർ ഒരു ജൈനവിശ്വാസി എന്നു തോന്നിപ്പിക്കുന്ന വിധമാണ് ജീവകചിന്താമണിക്ക് വ്യാഖ്യാനം രചിച്ചിരിക്കുന്നത്. ഇതിൽനിന്ന് ഇദ്ദേഹത്തിന് മറ്റു മതങ്ങളോടുണ്ടായിരുന്ന ബഹുമാനം വ്യക്തമാകുന്നു.

തിരുമുരുകാറ്റുപ്പടയുടെ വ്യാഖ്യാനത്തിൽ പരിമേലഴകരുടെ വ്യാഖ്യാനത്തെ ഖണ്ഡിക്കുന്നതിനാൽ പരിമേലഴകർക്കു (13-ആം നൂറ്റാണ്ടിനു) ശേഷമാണ് ഇദ്ദേഹത്തിന്റെ കാലമെന്നു കരുതുന്നു. ഇളംപൂരണർ, പേരാശിരിയർ, സേനാവരൈയർ, ആളവന്തപിള്ളൈ, ആസിരിയർ മുതലായവരുടെ വ്യാഖ്യാനങ്ങളെ സ്വന്തം കൃതികളിൽ പരാമർശിച്ചിരിക്കുന്നതിൽനിന്ന് അവർക്കുശേഷമാണ് ഇദ്ദേഹം ജീവിച്ചിരുന്നതെന്നത് വ്യക്തമാണ്.

തമിഴ് ഭാഷയുടെയും സാഹിത്യത്തിന്റെയും വളർച്ചയ്ക്കായി വളരെയേറെ പ്രയത്നിച്ച ആളായിരുന്നു നച്ചിനാർക്കിനിയർ. തമിഴിലെ പ്രധാന കൃതികളിൽ പലതിനും വ്യാഖ്യാനങ്ങൾ രചിച്ച വ്യക്തി എന്ന നിലയിൽ ഇദ്ദേഹത്തെ "ഉച്ചിമേർ പുലവർകൊൾ നച്ചിനാർക്കിനിയർ" എന്നാണ് പണ്ഡിതന്മാർ വിശേഷിപ്പിക്കുന്നത്. പ്രശസ്ത കൃതികൾക്കു വ്യാഖ്യാനം രചിച്ച മഹാൻ എന്ന നിലയിൽ "തമിഴ് മല്ലിനാഥസൂരി" എന്നും ഇദ്ദേഹത്തെ വിശേഷിപ്പിക്കാറുണ്ട്. 


</doc>
<doc id="171395" url="https://ml.wikipedia.org/wiki?curid=171395" title="ബീന കണ്ണൻ">
ബീന കണ്ണൻ

കേരളത്തിലെ വസ്ത്രവ്യാപാര മേഖലയിൽ പ്രവർത്തിക്കുന്ന ഒരു പ്രമുഖ വനിതാവ്യാപാരിയാണ് ബീനാ കണ്ണൻ. ശീമാട്ടി എന്ന വ്യാപാരനാമത്തിലുള്ള വസ്ത്രവ്യാപാര ശൃഖലയുടെ ഉടമയാണ്.
1960 ജൂലൈ 17 ന് കോട്ടയത്ത് ജനിച്ച ബീനയുടെ മുത്തച്ഛനും അച്ഛനും വസ്ത്രവ്യാപാരികളായിരുന്നു. വളരെ ചെറുപ്പത്തിൽത്തന്നെ വസ്ത്രവ്യാപാരരംഗത്ത് ആകൃഷ്ടയായ അവർ 1980കളിലാണ് ഇതിലേയ്ക്ക് തിരിയുന്നത്. പരേതനായ കണ്ണനാണ് ഭർത്താവ്. മൂന്ന് മക്കളുണ്ട്.




</doc>
<doc id="171402" url="https://ml.wikipedia.org/wiki?curid=171402" title="മാസ്റ്റിക്സിയോഡെൻഡ്രോൺ ലെക്റ്റോകാപ്പം">
മാസ്റ്റിക്സിയോഡെൻഡ്രോൺ ലെക്റ്റോകാപ്പം

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ജെനുസ്സായ മാസ്റ്റിക്സിയോഡെൻഡ്രോണിലെ ഒരു സ്പീഷിസാണ് മാസ്റ്റിക്സിയോഡെൻഡ്രോൺ ലെക്റ്റോകാപ്പം - Mastixiodendron plectocarpum. ഇന്തോനേഷ്യയിലും പപ്പുവ ന്യൂഗിനിയായിലും ഇവയെ കണ്ടെത്തിയിട്ടുണ്ട്. സ്വാഭാവിക വാസസ്ഥലത്ത് ഇവ വംശനാശം നേരിടുന്നു. 



</doc>
<doc id="171404" url="https://ml.wikipedia.org/wiki?curid=171404" title="മാസ്റ്റിക്സിയോഡെൻഡ്രോൺ സ്റ്റൊഡ്ഡാർഡി">
മാസ്റ്റിക്സിയോഡെൻഡ്രോൺ സ്റ്റൊഡ്ഡാർഡി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ജെനുസ്സായ മാസ്റ്റിക്സിയോഡെൻഡ്രോണിലെ ഒരു സ്പീഷിസാണ് മാസ്റ്റിക്സിയോഡെൻഡ്രോൺ സ്റ്റൊഡ്ഡാർഡി - Mastixiodendron stoddardii. സോളമൻ ദ്വീപിലും പപ്പുവ ന്യൂഗിനിയായിലും ഇവയെ കണ്ടെത്തിയിട്ടുണ്ട്. മെച്ചപ്പെട്ട അവസ്ഥയിലാണെങ്കിലും സ്വാഭാവിക വാസസ്ഥലത്ത് ഇവ വംശനാശം നേരിടുന്നുണ്ട്. 



</doc>
<doc id="171406" url="https://ml.wikipedia.org/wiki?curid=171406" title="അപവർത്തനാങ്കം">
അപവർത്തനാങ്കം

പ്രകാശത്തിന്റെ ശൂന്യതയിലുള്ള വേഗതയും ഒരു മാധ്യമത്തിലൂടെയുള്ള വേഗതയും തമ്മിലുള്ള അനുപാതത്തെ കേവല "അപവർത്തനാങ്കം" (Absolute Refractive Index) എന്നു പറയുന്നു.പ്രകാശത്തിന്റെ ശൂന്യതയിലുള്ള വേഗതയും ഒരു മാധ്യമത്തിലൂടെയുള്ള വേഗതയും തമ്മിലുള്ള അനുപാതതിലുടെ മാധ്യമത്തിൻറെ അപവർത്തനാങ്കം കാണുവാൻ സധിക്കും. ഒരു മാധ്യമത്തിലൂടെയുള്ള പ്രകാശത്തിന്റെ വേഗതയെ സൂചിപ്പിക്കുന്ന ഒരു സംഖ്യയാണ് ആ മാധ്യമത്തിൻറെ അപവർത്തനാങ്കം . ഉദാഹരണമായി, ജലത്തിന്റെ അപവർത്തനാങ്കം 1.33 എന്നുപറയുന്നതിൽ നിന്നും പ്രകാശത്തിന്റെ ജലത്തിലെ വേഗത ശൂന്യതയിലുള്ളതിനേക്കാൾ 1.33 മടങ്ങ് കുറവാണെന്നു മനസ്സിലാക്കാം. ഒരു മാധ്യമത്തിലൂടെയുള്ള വേഗതയും മറ്റൊരു മാധ്യമത്തിലൂടെയുള്ള വേഗതയും തമ്മിലുള്ള അനുപാതം, ആദ്യത്തെ മാധ്യമത്തിന് ആപേക്ഷികമായ രണ്ടാമത്തെ മാധ്യമത്തിന്റെ അപവർത്തനാങ്കമാണ് (Relative Refractive Index).

കൂടിയ അപവർത്തനാങ്കം ഒരു മാധ്യമത്തിന്റെ പ്രകാശപരമായ ഉയർന്ന സാന്ദ്രതയെക്കുറിക്കുന്നു.

n = അപവർത്തനാങ്കം (refractive index),
i =പതനകോൺ (angle of incidence),
r =അപവർത്തനകോൺ (angle of refraction)


</doc>
<doc id="171407" url="https://ml.wikipedia.org/wiki?curid=171407" title="മിട്രോസ്റ്റിഗ്‌മ">
മിട്രോസ്റ്റിഗ്‌മ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് മിട്രോസ്റ്റിഗ്‌മ - Mitrostigma. 

ലിസ്റ്റ് അപൂർണ്ണം:-


</doc>
<doc id="171410" url="https://ml.wikipedia.org/wiki?curid=171410" title="പി.ആർ. കുറുപ്പ്">
പി.ആർ. കുറുപ്പ്

കേരളത്തിലെ മുൻമന്ത്രിയും മുതിർന്ന സോഷ്യലിസ്റ്റ് പാർട്ടി നേതാവുമായിരുന്നു പുത്തൻപുരയിൽ രാവുണ്ണിക്കുറുപ്പ് എന്ന പി.ആർ. കുറുപ്പ് (30 സെപ്റ്റംബർ 1915 - 17 ജനുവരി 2001). മൂന്നും പത്തും കേരളനിയമസഭകളിലായി ഇദ്ദേഹം ജലസേചനം, സഹകരണം, വനം, ഗതാഗതം എന്നീ വകുപ്പുകൾ കൈകാര്യം ചെയ്തിരുന്നു. ഗോവിന്ദൻ നമ്പ്യാരുടെയും കുഞ്ഞുഞ്ഞാമ്മയുടെയും മകനായി 1915 സെപ്റ്റംബർ 30നാണ് പി.ആർ. കുറുപ്പ് ജനിച്ചത്. കെ.പി. ലീലാവതിയാണ് ഭാര്യ, പതിമൂന്നാം കേരള നിയമസഭയിലെ കൃഷി, മൃഗ സംരക്ഷണ വകുപ്പുകളുടെ മന്ത്രിയായിരുന്ന കെ.പി. മോഹനനുൾപ്പടെ നാല് ആൺമക്കളും നാല് പെൺമക്കളും ഇദ്ദേഹത്തിനുണ്ട്.

അധ്യാപകവൃത്തിയിൽ ഏർപ്പെട്ടിരിക്കേ തന്നെ അധ്യാപകപ്രസ്ഥാവുമായ ബന്ധപ്പെട്ട സമരങ്ങളിലും എസ്റ്റേറ്റ് തൊഴിലാളികളുടെ സമരങ്ങളിലും ഇദ്ദേഹം സജീവ പങ്കാളിയായിരുന്നു. രാഷ്ട്രീയ പ്രവർത്തനം നടത്തിയതിന്റെ പേരിൽ 1945-ൽ ഇദ്ദേഹത്തേ സർവീസിൽ നിന്നും പിരിച്ചു വിട്ടു. 1935-ൽ കോൺഗ്രസ് പാർട്ടിയിൽ പ്രവേസിച്ച പി.ആർ. കുറുപ്പ് സോഷ്യലിസ്റ്റ് ആശയങ്ങളിൽ കൂടുതൽ ആകൃഷ്ടനായതിനാൽ സോഷ്യലിസ്റ്റ് പാർട്ടിയിൽ അംഗമായി. ഒന്നാം കേരള നിയമസഭയിലേക്ക് നടന്ന തിരഞ്ഞെടുപ്പിൽ പ്രജാ സോഷ്യലിസ്റ്റ് പാർട്ടിയുടെ പ്രതിനിധിയായി കൂത്തുപറമ്പിൽ നിന്നും മത്സരിച്ച് ആദ്യ കേരളനിയമസഭയിലംഗമായി. രണ്ടാം കേരള നിയമസഭയിലും പ്രജാസോഷ്യലിസ്റ്റ് പാർട്ടിയെ പ്രതിനിധീകരിച്ച് കൂത്തുപറമ്പിൽ നിന്ന് വീണ്ടും ഇദ്ദേഹം കേരള നിയമസഭയിലേക്ക് തിരഞ്ഞെടുക്കപ്പെട്ടു. മൂന്നാം കേരള നിയമസഭയിൽ സംയുക്ത സോഷ്യലിസ്റ്റ് പാർട്ടിയുടെ (എസ്.എസ്.പി) പ്രതിനിധിയായും അഞ്ചാം നിയമസഭയിൽ കോൺഗ്രസ് പ്രതിനിധിയായും, എട്ടാം നിയമസഭയിൽ ജനതാപാർട്ടി പ്രതിനിധിയായും, പത്താം നിയമസഭയിൽ ജനതാദൾ പ്രതിനിധിയായും പെരിങ്ങളം നിയമസഭാമണ്ഡലത്തിൽ നിന്നും ഇദ്ദേഹം തിരഞ്ഞെടുക്കപ്പെട്ടിട്ടുണ്ട്.

മൂന്നാം കേരള നിയമസഭയിൽ ഇ.എം.എസിന്റെ നേതൃത്തത്തിലുള്ള മന്ത്രിസഭയിൽ ജലസേചനം, സഹകരണം എന്നീ വകുപ്പുകൾ 1967 മാർച്ച് 6 മുതൽ 1969 ഒക്ടോബർ 21 വരെ കൈകാര്യം ചെയ്തത് കുറുപ്പാണ്. പത്താം കേരള നിയമസഭയിൽ നായനാർ മന്ത്രിസഭയിലും മന്ത്രിയായിരുന്ന ഇദ്ദേഹത്തിന് 1996 മേയ് 20 മുതൽ 1999 ജനുവർ 11 വരെ വനം, ഗതാഗതം എന്നീ വകുപ്പുകളുടെ ചുമതലയായിരുന്നു.



</doc>
<doc id="171411" url="https://ml.wikipedia.org/wiki?curid=171411" title="മിട്രോസ്റ്റിഗ്‌മ ബാർറ്റെറി">
മിട്രോസ്റ്റിഗ്‌മ ബാർറ്റെറി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മിട്രോസ്റ്റിഗ്മയിലെ ഒരു സ്പീഷിസാണ് മിട്രോസ്റ്റിഗ്‌മ ബാർറ്റെറി - Mitrostigma barteri. കാമറൂണിലും ഭൂമധ്യരേഖയ്‌ക്കടുത്ത ഗിനിയായിലും ഇവയെ കണ്ടെത്തിയിട്ടുണ്ട്. ഉഷ്ണമേഖലയിലും ഉഷ്ണമേഖലക്കടുത്തുള്ള നനവുള്ള താഴ്ന്ന വന പ്രദേശങ്ങളിലുമാണ് ഇവ സാധാരണ വളരുന്നത്. സ്വാഭാവിക വാസസ്ഥലത്ത് ഇവ വംശനാശം നേരിടുന്നുണ്ട്.



</doc>
<doc id="171416" url="https://ml.wikipedia.org/wiki?curid=171416" title="റുബിയ">
റുബിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ തന്നെ മരുന്നു ചെടികളുടെ കുടുംബത്തിലെ ഒരു ജനുസ്സാണ് റുബിയ - Rubia. ഇതിൽ 60ഓളം സ്പീഷിസുകൾ ഉണ്ട്. ഇവ സാധാരണമായി "മാഡർ","റുബിയ ടിങ്ക്റ്റോറം" (Common Madder), "റുബിയ പെരെഗ്രിന" (Wild Madder), "റുബിയ കോർഡിഫോളിയ" (Munjeet or Indian Madder) എന്നൊക്കെ അറിയപ്പെടുന്നു.. ഔഷധച്ചെടികളായ ഇവ പറ്റിപ്പിടിച്ചു വളരുന്നവയും, കുറ്റിച്ചടികളായി വളരുന്നവയുമാണ്. ഇവ ഓൾഡ് വേൾഡിലും ആഫ്രിക്കയിലും അമേരിക്കയിലും മിതശീതോഷ്‌ണമായ ഏഷ്യൻ ഭാഗങ്ങളിലുമാണ് നൈസർഗ്ഗികമായി വളരുന്നത്.

ചെടികൾ 1.5 മീറ്റർ ഉയരത്തിൽ വളരുന്നു. ഇവയിൽ എപ്പോഴും ഇലകൾ പച്ചപ്പാർന്നു കാണുന്നു. 5 മുതൽ 10 സെന്റീമീറ്റർ വരെ നീളമുള്ള ഇലകൾ 2 മുതൽ മൂന്നു സെന്റീമീറ്റർ വരെ പരപ്പാർന്നു കാണുന്നു. ഇവയുടെ പുഷ്‌പമണ്‌ഡലം നക്ഷത്രാകൃതിയിൽ 4 മുതൽ 7 വരെ ചെറുശിഖരങ്ങളായി വളരുന്നു. ഇവയുടെ അഗ്രത്തിൽ ചെറുപുഷ്പങ്ങൾ വളരുന്നു. 



</doc>
<doc id="171422" url="https://ml.wikipedia.org/wiki?curid=171422" title="മൊറിൻഡ">
മൊറിൻഡ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ തന്നെ ഉപകുടുംബമായ റുബിയോയ്ഡേയിൽ ഉൾപ്പെട്ട മൊറിൻഡേ ഗോത്രത്തിലെ ഒരു ജനുസ്സാണ് മൊറിൻഡ - Morinda.. മോറസ് ("morus") (മൾബറി) എന്ന ലാറ്റിൻ വാക്കിൽ നിന്നും "ഇൻഡിക്ക" ("indica") (ഇന്ത്യ -എന്നർഥം) എന്ന വാക്കിൽ നിന്നുമാണ് ഈ പേരു കിട്ടിയത്. ജാപ്പനീസ്, കൊറിയൻ, ചൈനീസ് മരുന്നുകളിൽ ഔഷധമായി ഉപയോഗിക്കുന്നു. ഏകദേശം 80ഓളം ഇനങ്ങൾ ഇതിലുണ്ട്. ഇതിലെ പല ഇനങ്ങളും ലോകമെമ്പാടും ഉഷ്ണമേഖലാ പ്രദേശങ്ങളിൽ വളരുന്നുണ്ട്. ഈ ജനുസ്സിലെ ഇനങ്ങൾ മരങ്ങളായും കുറ്റിച്ചെടികളായും വള്ളികളായും വളരുന്നു. "മൊറിൻഡ സിട്രിഫോളിയ" എന്നയിനങ്ങൾക്ക് മുന്തിരി വള്ളികളോട് വളരെ സാമ്യമുണ്ട്. 



</doc>
<doc id="171428" url="https://ml.wikipedia.org/wiki?curid=171428" title="റോബസ്റ്റ കാപ്പി">
റോബസ്റ്റ കാപ്പി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ കാപ്പിയിലെ ഒരു ഇനമാണ് റോബസ്റ്റ കാപ്പി - Robusta coffee -Coffea canephora . പ്രധാനമായും പാനീയമുണ്ടാക്കാൻ ഉപയോഗിക്കുന്നു. ആഫ്രിക്കയിലെ പടിഞ്ഞാറൻ ഉപ-സഹാറായാണ് ഇതിന്റെ ജന്മദേശം. "കോഫി കാനിഫോറ" എന്ന ഈ ഇനം ലോകമെമ്പാടും "റോബസ്റ്റ കോഫി" എന്നാണ് അറിയപ്പെടുന്നത്. ഇതിൽ തന്നെ "റോബസ്റ്റ്" എന്നും "ഗന്ധ" (Robusta and Nganda) എന്നും രണ്ടു വിഭാഗങ്ങളുണ്ട്. വിയറ്റ്നാമിലാണ് ഇവ വ്യാപകമായി വളർച്ച കൊണ്ടത്. 19 നൂറ്റാണ്ടിൽ വിയറ്റ്നാം ഫ്രഞ്ച് കോളനിയായി മാറിയപ്പോളാണ് ഈ വളർച്ച ഉണ്ടായത്. പിന്നെ ആഫ്രിക്കയും ബ്രസീലും ഇതോടൊപ്പം റോബസ്റ്റ കാപ്പിയുടെ കേന്ദ്രമായി മാറി. ലോകമാകമാനം ഉല്പാദിപ്പിക്കുന്ന കാപ്പിയുടെ 20 ശതമാനവും ഈ ഇനമാണ്. കാപ്പിയിലെ മറ്റിനങ്ങളെ അപേക്ഷിച്ച് ഇവയ്ക്ക് ഉലപാദനച്ചെലവും പരിപാലനവും വളരെച്ചെലവു കുറഞ്ഞതാണ്. എന്നാൽ ഇന്ത്യയിൽ പാനീയത്തിനായി അധികശതമാനവും ഉപയോഗിക്കുന്നത് കോഫിയ അറബിക എന്ന ഇനം കാപ്പിയാണ്.

10 മീറ്റർ വരെ ഉയരത്തിൽ പടർന്നു പന്തലിക്കുന്ന ഇവ ഏകദേശം 10 മുതൽ 11 വരെ മാസം ഇടവിട്ട് (കൃത്യമായ ഒരു മാസക്കണക്കില്ല) പുഷ്പിക്കുകയും ചെയ്യും. പിന്നീട് പൂക്കൾ കൊഴിഞ്ഞ് ഓവൽ ആകൃതിയിലുള്ള കായ്കൾ (കാപ്പിക്കുരു) ഉണ്ടാകുന്നു. കോഫി അറബികയെ അപേക്ഷിച്ച് ഇതിലെ കായ്കൾ വലിപ്പം ഏറിയവയും കഫീൻ കൂടുതലുള്ളവയുമാണ്. ഇതിൽ 2.7 % കഫീനാണുള്ളത്. എന്നാൽ അറബികയിൽ 1.5% ആണുള്ളത്. ഒപ്പം അറബികയെ വച്ചു നോക്കുമ്പോൾ ഇവയെ കീടങ്ങളുടെ ആക്രമണം കുറവും, രോഗപ്രതിരോധശേഷി കൂടുതലുമാണ്.



</doc>
<doc id="171432" url="https://ml.wikipedia.org/wiki?curid=171432" title="എഫ്‌-സംഖ്യ">
എഫ്‌-സംഖ്യ

എഫ് നമ്പർ എന്ന് പറയുന്നത് ക്യാമറയുടെ ഭൂത കണ്ണാടിയുടെ ദ്വാര വ്യാസത്തിന്റെ അളവ് തോതാണ്
ഇത് സാധാരണയായി 1 .41 മുതൽ തുടങ്ങുന്നു 1 .4 എന്നത് ദ്വാരത്തിന്റെ ഏറ്റവും കൂടിയ അളവാണ് 1 .4 , 2 .8 എന്നിങ്ങനെയാണ് എഫ് സഘ്യ തുടങ്ങുന്നത് ഇത് കണ്ടെത്താൻ ഒരു സൂത്രവാക്യം ഉണ്ട് അത് മനസ്സിലാക്കുന്നതിനു മുൻപേ എഫ് സ്റ്റോപ്പ്‌F stop എന്താണെന്നു മനസ്സിലാക്കുക വളരെ ലളിതമായി പറഞ്ഞാൽ ഭൂത കണ്ണാടിയുടെ രണ്ടാമത്തെ ഏറ്റവും കൂടിയ ദ്വാരവ്യാസം രണ്ടാമത്തെ എഫ് സ്റ്റോപ്പ്‌ എന്ന് പറയുന്നു: അപ്പോൾ സൂത്രവാക്യം താഴെ കാണുന്നത് പോലെ ആയിരിക്കും

f എന്നത് ഫോക്കൽ ലെങ്ങ്ത് D എന്നത് ദ്വാരത്തിന്റെ വ്യാസം N എന്നത് എഫ് സ്റ്റോപ്പ്‌ ഈ രീതിയിൽ ക്രിയകൾ ചെയ്തുകഴിഞ്ഞാൽ
നമുക്ക് കിട്ടുക 


</doc>
<doc id="171438" url="https://ml.wikipedia.org/wiki?curid=171438" title="ചാർജ്ജ് കപ്പിൾഡ് ഡിവൈസ്">
ചാർജ്ജ് കപ്പിൾഡ് ഡിവൈസ്

ചാർജ്ജ് കപ്പിൾഡ് ഡിവൈസ് എന്ന ഈ സെൻസർ ക്യമറയിലും മട്ടും ഒരു സംവേദന ഉപകരണമായി പ്രവർത്തിക്കുന്നു. ഫിലിം ക്യമറയിൽ ഫിലിം ഉപയോഗിക്കുന്നതുപൊലെ തന്നെ ഡിജിററൽ ക്യമറയിൽ സെൻസർ ഉപയോഗിക്കുന്നു. മറ്റൊരു തരം സെൻസറാണ് സി മോസ് ര സെൻസരുകളും നിർമ്മിക്കുവൻ
സിലിക്കൺ വേഫറുകൾ ഉപയൊഗിക്കുന്നു ഇതു വളരെ ചെലവു കൂടിയ വസ്തുവാണ്. 


</doc>
<doc id="171479" url="https://ml.wikipedia.org/wiki?curid=171479" title="കാപ്പി ചായ ഇലകൾ">
കാപ്പി ചായ ഇലകൾ

കാപ്പി ചായ ഇലകൾ (കാപ്പി ഇലകൾ) - Coffee tea leaves - coffee leaves കോഫി റോബസ്റ്റ, കോഫി അറബിക എന്നിവയുടെ ഇലകൾ. ഇത് ഹെർബൽ ചായ ഉണ്ടാക്കാൻ ഉപയോഗിക്കുന്നു. ഈ ഇലകൾ ഉണക്കി ശാസ്ത്രീയമായി പൊടിച്ചാണ് ചായ തയാറാക്കുന്നത്. നിർമ്മാണരീതി ഏറെക്കുറെ തേയിലക്കു സമമാണ്. ഇലകളും കാണ്ഡവും ഉപയോഗിച്ചുണ്ടാക്കുന്ന പരാഗ്വാ ചായയ്ക്കു സമമാണ് ഇതിന്റെ നിർമ്മാണരീതി. സാധാരണ കാപ്പിയുടെ ദോഷ ഫലങ്ങളിൽ നിന്നും ഇവ വളരെ മുക്തമാണ്. 


</doc>
<doc id="171482" url="https://ml.wikipedia.org/wiki?curid=171482" title="കോഫി ലിബെറിക">
കോഫി ലിബെറിക

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ കാപ്പിയിലെ ഒരിനമാണ് കോഫി ലിബെറിക - Coffea liberica. ലിബെറിയൻ കോഫി എന്നും അറിയപ്പെടുന്നുണ്ട്. പടിഞ്ഞാറൻ ആഫ്രിക്കയിലെ ലിബെറിയായിലാണ് ഇവയെ കണ്ടെത്തിയിട്ടുള്ളത്. 

9 മീറ്റർ വരെ ഉയരത്തിൽ ഇവ പടർന്നു പന്തലിക്കുന്നു. കോഫി അറബികയെക്കാൾ വലിയ കായ്കൾ ഉണ്ടാകുന്നു. 19ആം നൂറ്റാണ്ടിൽ കോഫി അറബികയെക്കാൾ പ്രചാരം ഇവ ഇന്തോനേഷ്യയിൽ നേടി. കോഫി അറബികയെ രോഗം മൂലം പിഴുതു മാറ്റി കോഫി ലിബെറിക സ്ഥാനം നേടി. കോഫി അറബികയെയും റൊബസ്റ്റയെയും അപേഷിച്ച് ഇവയ്ക്ക് സ്വാദ് കൂടുതലാണ്. കിഴക്കൻ ജാവായുടെ മദ്ധ്യപ്രദേശങ്ങളിൽ ഇവ ഇന്ന് കാണപ്പെടുന്നു. ഫിലിപ്പീൻസിലെ പ്രധാനവിളയാണ് ഇന്ന് കോഫി ലിബെറിക. 1880ൽ ലിപ ഏറ്റവും അധികം കോഫി അറബിക ഉദ്പാതകരായിരുന്നു. 1890ൽ ബാധിച്ച രോഗബാധയാൽ ഇവ ആവാസവ്യവസ്ഥയിൽ കൂട്ടത്തോടെ നശിപ്പിക്കപ്പെട്ടു. പിന്നീട് ഈ സ്ഥാനം ലിബെറിക നേടി.

"കോഫി ഡിവിറെ", "കോഫി ഡൈബോവിസ്കി", "കോഫി എക്സെൽസ" എന്നിവ ആദ്യം മുതൽ പ്രത്യേക സ്പീഷിസായാണ് കണക്കാക്കിയിരുന്നത്. 2006 പുനരവലോകനം നടത്തി ഇവയെ കോഫി ലിബെറികയിൽ ഉൾപ്പെടുത്തി. 



</doc>
<doc id="171501" url="https://ml.wikipedia.org/wiki?curid=171501" title="അനുഷ്ക ഷെട്ടി">
അനുഷ്ക ഷെട്ടി

അനുഷ്ക ഷെട്ടി () (ജനനം: 7 നവംബർ 1981) ഒരു ഇന്ത്യൻ ചലച്ചിത്രനടിയാണ്. പ്രധാനമായും തെലുങ്ക്, തമിഴ്,മലയാളം എന്നീ ഭാഷകളിലെ ചലച്ചിത്രങ്ങളിലാണ് അഭിനയിക്കുന്നത്. 2005-ൽ പുറത്തിറങ്ങിയ 'സൂപ്പർ' എന്ന തെലുഗു ചലച്ചിത്രത്തിലാണ് ആദ്യമായി അഭിനയിച്ചത്.

1981 നവംബർ 7-ന് മംഗലാപുരത്തെ പുത്തൂരിൽ ജനിച്ചു. സ്കൂൾ ജീവിതവും പഠനവും ബാംങ്കളൂരിലായിരുന്നു. പുരി ജഗത്നാഥിന്റെ 2005-ൽ പുറത്തിറങ്ങിയ സൂപ്പർ എന്ന തെലുഗു ചലച്ചിത്രത്തിലൂടെ പ്രശസ്തയായ അനുഷ്ക, തമിഴ് ചലച്ചിത്രങ്ങളിലും സജീവമായി തന്റെ അഭിനയം കാഴ്ചവെച്ചിട്ടുണ്ട്.


</doc>
<doc id="171510" url="https://ml.wikipedia.org/wiki?curid=171510" title="ചൊവ്വ ശാസ്ത്ര പരീക്ഷണശാല">
ചൊവ്വ ശാസ്ത്ര പരീക്ഷണശാല

ബഹിരാകാശ പഠന പര്യവേക്ഷണങ്ങൾക്കായുള്ള യു.എസ്. ഗവൺമെന്റ് സ്ഥാപനം ആയ നാസ (നാഷണൽ എയ്റോനോട്ടിക്സ് ആൻഡ് സ്പെയ്സ് അഡ്മിനിസ്ട്രേഷൻ:National Aeronautics and Space Administration), 2011 നവംബർ 26ന് ചൊവ്വയിലേക്ക് ചൊവ്വ ശാസ്ത്ര പരീക്ഷണശാല (Mars Science Laboratory :MSL) എന്ന ബഹിരാകാശ പേടകം അറ്റ്ലസ് V 541 റോക്കറ്റുപയോഗിച്ച് വിക്ഷേപിച്ചു. ഇതിലുള്ള ക്യൂരിയോസിറ്റി എന്ന വാഹനം ചൊവ്വയിൽ സഞ്ചരിച്ച് ജീവന്റെ സാധ്യതകൾ തേടിയുള്ള പര്യവേഷണമാണ് പരീക്ഷണശാല ലക്ഷ്യമിട്ടത്. 2012 ആഗസ്റ്റ് 6 ന് ഇത് ചൊവ്വയിലെ 'ഗേൽ ക്രേറ്റർ' എന്ന പടുകൂറ്റൻ കുഴിയുടെ അടിത്തട്ടിൽ വിജയകരമായി ഇറങ്ങി. ചൊവ്വയിൽ ജീവൻ ഉണ്ടായിരുന്നോ, അല്ലെങ്കിൽ ജീവൻ നിലനിൽക്കാനുള്ള പരിതഃസ്ഥിതി ഉണ്ടോ എന്ന കാര്യങ്ങൾ വിലയിരുത്താനായി പാറകൾ തുരന്ന് വരെ സാമ്പിളുകൾ കോരിഎടുക്കുവാൻ ക്യൂരിയോസിറ്റി വണ്ടിക്ക് കഴിയും. ചൊവ്വ ശാസ്ത്ര പരീക്ഷണശാല വിക്ഷേപിച്ചത് ആട്ലുസ് -5 -541 റോക്കെറ്റ്‌ ഉപയോഗിച്ചാണ്. ഈ പരീക്ഷണങ്ങൾക്ക് പ്രതീക്ഷിക്കുന്ന ആകെ ചെലവ് 2.5 ബില്ല്യൻ ഡോളർ.

ചൊവ്വയിലെ ജൈവസാന്നിദ്ധ്യത്തെ കുറിച്ചു പഠിക്കലാണ് ക്യൂരിയോസിറ്റി റോവറിന്റെ പരധാന ദൗത്യം എന്നതു കൊണ്ട് ഇത് മുൻദൗത്യങ്ങളെക്കാൾ പ്രാധാന്യമർഹിക്കുന്നുണ്ട്. ചൊവ്വയിലെ മണ്ണിനെയും തുരന്നെടുത്ത പാറപ്പൊടിയെയും വിശകലനം ചെയ്യുന്നതും ഇതിന്റെ ദൗത്യത്തിൽ പെടും.

സ്പിരിറ്റ്, ഓപ്പർച്യൂണിറ്റി എന്നീ റോവറുകളെക്കാൾ അഞ്ചു മടങ്ങ് വലിപ്പമുള്ള ക്യൂരിയോസിറ്റി അവയിലുള്ളതിനേക്കാൾ പത്തു മടങ്ങു ഭാരമുള്ള ഉപകരണങ്ങൾ വഹിക്കുന്നുണ്ട്.

നാസയുടെ ചൊവ്വ പര്യവേക്ഷണ ദൗത്യത്തിന്റെ ഭാഗമാണ് MSL ദൗത്യവും. ഇത് നാസക്കു വേണ്ടി ജെറ്റ് പ്രൊപ്പൾഷൻ ലബോറട്ടറിയാണ് നടത്തുന്നത്. 250 കോടി US ഡോളറാണ് ഇതിന്റെ ചെലവായി കണക്കാക്കിയിട്ടുള്ളത്.

'ക്യൂരിയോസിറ്റി' ചൊവ്വയിലിറങ്ങുന്നതിനു തൊട്ടുമുമ്പുള്ള ഏഴു മിനിറ്റുകൾ അതീവനിർണായകമാണ്. അതുകൊണ്ടുതന്നെ 'ഏഴു സംഭ്രമനിമിഷങ്ങൾ' (സെവൻ മിനിറ്റ്‌സ് ഓഫ് ടെറർ) എന്നാണതിനെ 'നാസ' വിശേഷിപ്പിക്കുന്നത്.

സ്പിരിറ്റ്, ഓപർച്യുണിറ്റി തുടങ്ങിയ മുൻ പേടകങ്ങൾ 'എയർ ബാഗു'കളുടെ സഹായത്തോടെയാണ് ചൊവ്വയിലിറങ്ങിയത്, പക്ഷെ 'ആകാശ ക്രെയിൻ' സംവിധാനമാണ് 'ക്യൂരിയോസിറ്റി'ക്കായി ഉപയോഗിക്കുന്നത്. 'ലാൻഡിങ്ങി'ന് ഏഴു മിനിറ്റു മുമ്പ് വിക്ഷേപണവാഹനത്തിൽനിന്ന് വേർപെടുന്ന പേടകം ചൊവ്വയുടെ അന്തരീക്ഷത്തിൽ പ്രവേശിക്കും. 'ആകാശ ക്രെയിനാ'ണ് പിന്നീട് പേടകത്തെ താങ്ങുന്നത്. ചൊവ്വയുടെ അന്തരീക്ഷത്തിൽ പ്രവേശിക്കുന്നതോടെ അതിവേഗമാർജിക്കുന്ന പേടകം പിന്നീട് ക്രമാനുഗതമായി വേഗം കുറച്ച് വളഞ്ഞും പുളഞ്ഞുമിറങ്ങും. പേടകത്തിന്റെ ആറു ചക്രങ്ങളും ചൊവ്വയുടെ പ്രതലത്തിൽ മുട്ടുന്നതോടെ 'ആകാശ ക്രെയിനു'മായി അതിനെ ബന്ധിപ്പിച്ചിരുന്ന നൈലോൺ ചരടുകൾ വിച്ഛേദിക്കപ്പെടും. 'ക്രെയിൻ' പറന്നകലുകയും സുരക്ഷിതമായ ദുരത്തെത്തിയശേഷം തകർന്നുവീഴുകയും ചെയ്യും. 

ഗ്രഹമധ്യരേഖയോടു ചേർന്നുള്ള 'ഗേൽ ക്രേറ്റർ' എന്ന പടുകൂറ്റൻ കുഴിയുടെ അടിത്തട്ടിലാണു പേടകം ഇറങ്ങുക. 154 കിലോമീറ്റർ വീതിയുള്ള ഈ കുഴിയിൽ അഞ്ചു കിലോമീറ്റർ ഉയരമുള്ളൊരു പർവതമുണ്ട്- മൗണ്ട് ഷാർപ്. കുഴിയിൽനിന്ന് മുകളിലേക്കുയർന്നാണതിന്റെ നിൽപ്പ്. 

പ്രധാനമായും നാലു ലക്ഷ്യങ്ങളാണ് MSL ദൗത്യത്തിനുള്ളത്:
ഇവ കൂടാതെ താഴെ പറയുന്ന ഉദ്ദേശ്യങ്ങൾ കൂടി ഈ ദൗത്യത്തിനുണ്ട്.


</doc>
<doc id="171513" url="https://ml.wikipedia.org/wiki?curid=171513" title="കോഫി ചാരിയെറിന">
കോഫി ചാരിയെറിന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ കാപ്പിയിലെ ഒരു സ്പീഷിസാണ് കോഫിയ ചാരിയെറിന - Coffea charrieriana. കഫീൻ ഇല്ലാത്ത ഈ ഇനം കാമറൂണിലാണ് കണ്ടെത്തിയിട്ടുള്ളത്. മദ്ധ്യ ആഫ്രിക്കയിൽ നിന്നുള്ള കഫീൻ ഇല്ലാത്ത ഏക ഇനം കാപ്പിയുമാണിത്.. 2008ൽ ഇന്റർനാഷണൽ ഇൻസ്റ്റിറ്റ്യൂട്ട് ഫോർ സ്പീഷിസ് എക്സ്പ്ലോറേഷൻ അരിസോണ സ്റ്റേറ്റ് യൂണിവേഴ്സിറ്റിയിൽ വച്ച് ടാക്സോണമിസ്റ്റുകളുടെ സംഘവുമായി ചേർന്ന് മികച്ച 10 സ്പീഷിസുകകളെ തിരഞ്ഞെടുത്തതിൽ "കോഫിയ ചാരിയെറിന" ഉണ്ടായിരുന്നു.. 


</doc>
<doc id="171515" url="https://ml.wikipedia.org/wiki?curid=171515" title="കോഫി മാഗ്‌നിസ്റ്റൈപുല">
കോഫി മാഗ്‌നിസ്റ്റൈപുല

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ കാപ്പിയിലെ ഒരു സ്പീഷിസാണ് കോഫിയ മാഗ്‌നിസ്റ്റൈപുല - Coffea magnistipula. കാപ്പി വർഗ്ഗത്തിൽ കുറ്റിച്ചെടിയായി വളരുന്ന ഇനമാണിത്. ആഫ്രിക്കയിലെ ഉഷ്ണമേഖലാപ്രദേശത്ത് ലോവർ ഗീനിയൻ വനങ്ങളിലാണ് ഇവ സർവ്വസാധാരണമായി കാണപ്പെടുന്നത്. ഇവിടെ തന്നെ സൗത്ത് കാമറൂൺ പ്ലേറ്റിലും, ഗബോണിലെ ചൈലു മാസിഫിലും ആണ് ഇവ കൂടുതലായുള്ളത്.


</doc>
<doc id="171519" url="https://ml.wikipedia.org/wiki?curid=171519" title="കരിമ്പൂച്ച">
കരിമ്പൂച്ച

കറുത്ത രോമങ്ങൾ ഉള്ള പൂച്ചയെ ആണ് കരിമ്പൂച്ച (ഇംഗ്ലീഷ് : ബ്ലാക്ക്‌ ക്യാറ്റ്)എന്ന് വിളികുന്നത്. ഇവ ഒരു ജെനുസോ വർഗമോ അല്ല മറിച്ചു ഇവ രണ്ടു ജെനുസുകളുടെ സങ്കലനമോ അതോ ഒരു ജെനുസിൽ പെട്ടതോ ആകാം. ബോംബെ എന്ന ജെനുസിൽ പെട്ട പൂച്ച ഇതിനു ഒരു ഉദാഹരണം ആണ് ഇവ സാധാരണയായി കറുത്ത രോമത്തോട് കൂടിയവ ആണ് . മുഴുവനായി കറുപ്പാകുന്ന അവസ്ഥ ആൺ പൂച്ചകളിലും പെൺ പൂച്ചകളിലും ഒരു പോലെ കാണുന്നു . ചില സംസ്കാരങ്ങളിൽ കരിമ്പൂച്ച ഭാഗ്യത്തിന്റെ ലക്ഷണം ആണ് ചിലതിൽ ആകട്ടെ നിർഭാഗ്യത്തിന്റെയും ലക്ഷണം ആണ്.

ക്യാറ്റ് ഫാൻസിയ്ർസ് അസോസിയേഷൻ 21 ജെനുസ്സിൽ കറുത്ത പൂച്ചകളെ പെടുതിയിടുണ്ട് .

കരിമ്പൂച്ചകളെ ദത്ത് എടുക്കുന്നത് പ്രോത്സാഹിപ്പികുവനായി ഓഗസ്റ്റ്‌ പതിനേഴു ദേശിയ കരിമ്പൂച്ച ബോധവൽകരണ ദിനം ആയി ആചരിക്കുന്നു. 
പല രാജ്യങ്ങളിലും ഉള്ള സംസ്കാരങ്ങളിൽ കരിമ്പൂച്ചകളെ കുറിച്ച്‌ ഉള്ള വിശ്വാസങ്ങൾ പലതാണ് . ഗ്രേറ്റ് ബ്രിട്ടനിലും അയർലാന്റിണ്ടിലും കരിമ്പൂച്ച ഭാഗ്യത്തിന്റെ ചിഹ്നം ആണ് . സ്കോട്ട്‌ലൻഡ്ണ്ടുകാർ വിശ്വസികുനത് പരിചയം ഇല്ലാത്ത കരിമ്പൂച്ച വീട്ടില് വന്നു കയറുന്നത് സമൃദ്ധിയുടെ ലക്ഷണം ആയിട്ടാണ് .



</doc>
