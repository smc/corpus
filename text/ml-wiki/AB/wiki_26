<doc id="144926" url="https://ml.wikipedia.org/wiki?curid=144926" title="കാഞ്ഞങ്ങാട് നിയമസഭാമണ്ഡലം">
കാഞ്ഞങ്ങാട് നിയമസഭാമണ്ഡലം

കാസർഗോഡ് ജില്ലയിലെ കാഞ്ഞങ്ങാട് നഗരസഭയും, അജാനൂർ, ബളാൽ, കള്ളാർ, കിനാനൂർ-കരിന്തളം,കോടോം-ബേളൂർ, മടിക്കൈ, പനത്തടി എന്നീ ഗ്രാമപഞ്ചായത്തുകളും ഉൾപ്പെടുന്ന നിയമസഭാമണ്ഡലമാണ് കാഞ്ഞങ്ങാട് നിയമസഭാമണ്ഡലം. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. കാസർഗോഡ് ലോക്‌സഭാ നിയോജകമണ്ഡലത്തിന്റെ ഭാഗമാണ് കാഞ്ഞങ്ങാട് നിയമസഭാമണ്ഡലം.
&lt;mapframe text="കാഞ്ഞങ്ങാട് നിയമസഭാമണ്ഡലം" width=300 height=300 &gt;{ "type": "ExternalData", "service": "geoshape", "ids": "Q13111677,Q13111244,Q16134225,Q4699555,Q16137397,Q13113790"}&lt;/mapframe&gt;
സി.പി.ഐ.യിലെ ഇ. ചന്ദ്രശേഖരൻ ആണ് 2011 മുതൽ ഈ മണ്ഡലത്തെ പ്രതിനിധീകരിക്കുന്നത്

</doc>
<doc id="144927" url="https://ml.wikipedia.org/wiki?curid=144927" title="കാഞ്ഞങ്ങാട് (നിയമസഭാമണ്ഡലം)">
കാഞ്ഞങ്ങാട് (നിയമസഭാമണ്ഡലം)



</doc>
<doc id="144930" url="https://ml.wikipedia.org/wiki?curid=144930" title="Dry cleaning">
Dry cleaning



</doc>
<doc id="144931" url="https://ml.wikipedia.org/wiki?curid=144931" title="ഡ്രൈ ക്ലീനിങ്ങ്">
ഡ്രൈ ക്ലീനിങ്ങ്



</doc>
<doc id="144933" url="https://ml.wikipedia.org/wiki?curid=144933" title="Mercy killing">
Mercy killing



</doc>
<doc id="144934" url="https://ml.wikipedia.org/wiki?curid=144934" title="Kurd">
Kurd



</doc>
<doc id="144935" url="https://ml.wikipedia.org/wiki?curid=144935" title="വേനൻബ്രാവടി‌ വെള്ളച്ചാട്ടം">
വേനൻബ്രാവടി‌ വെള്ളച്ചാട്ടം

എറണാകുളം ജില്ലയിലെ മലയാറ്റൂരിനു സമീപമുള്ള ഒരു ചെറിയ വെള്ളച്ചാട്ടമാണ് വേനൻബ്രാവടി‌ വെള്ളച്ചാട്ടം. മുളങ്കുഴി വെള്ളച്ചാട്ടം എന്നും അറിയപ്പെടുന്ന ഇത് മലയാറ്റൂരിൽ നിന്നും 15 കിലോമീറ്റർ ദൂരത്തായി മുളംകുഴി എന്ന സ്ഥലത്താണ് സ്ഥിതിചെയ്യുന്നത്. പെരിയാറിന്റെയും പെരുംതോടിന്റെയും സംഗമകേന്ദ്രവുമാണിവിടം.

</doc>
<doc id="144936" url="https://ml.wikipedia.org/wiki?curid=144936" title="ചീയപ്പാറ വെള്ളച്ചാട്ടം">
ചീയപ്പാറ വെള്ളച്ചാട്ടം

 
എറണാകുളം ജില്ലയിലെ നേര്യമംഗലത്തിനും ഇടുക്കി ജില്ലയിലെ അടിമാലിയ്ക്കും ഇടയിലായി കൊച്ചി - ധനുഷ്കോടി ദേശീയപാതയിലുള്ള ജലപാതമാണ് ചീയപ്പാറ വെള്ളച്ചാട്ടം. മൂന്നാർ സന്ദർശകരുടെ ഒരു പ്രധാന ഇടത്താവളമാണ് ചീയപ്പാറ. ഇവിടെ നിന്നും ഏഴു തട്ടുകളിലായി ജലം താഴേക്ക് പതിക്കുന്നു. വർഷകാലത്ത് സമൃദ്ധമായ ജലപാതം വേനലിൽ വറ്റി വരളും. എന്നാൽ, വനമേഖല സമ്പുഷ്ടമായിരുന്ന കാലത്ത് വേനൽക്കാലത്തും ഇവിടം സമൃദ്ധമായിരുന്നു. ഒഴുവത്തടം, വാളറ തുടങ്ങിയ വനമേഖലകൾ വെട്ടിവെളുപ്പിച്ചതിനാൽ വെള്ളച്ചാട്ടത്തിനു വിനയായി മാറി. വേനലിൽ ഒഴുവത്തടം മേഖലയിൽ നിന്നൊഴുകി വരുന്ന തോട്ടിലെ നീരൊഴുക്ക് നിലക്കുമ്പോൾ വെള്ളച്ചാട്ടം വറ്റിവരളുന്നു.
എത്തിച്ചേരാൻ.
നേര്യമംഗലം - അടിമാലി ദേശീയപാതയിലൂടെ 20 കിലോമീറ്റർ മൂന്നാർ പാതയിൽ സഞ്ചരിച്ചാൽ വെള്ളച്ചാട്ടത്തിൽ എത്തിച്ചേരാം.
അവലംബം.
&lt;templatestyles src="Reflist/styles.css" /&gt;

</doc>
<doc id="144937" url="https://ml.wikipedia.org/wiki?curid=144937" title="മലനട ക്ഷേത്രം">
മലനട ക്ഷേത്രം

 
കൊല്ലം ജില്ലയിലെ കുന്നത്തൂർ താലൂക്കിൽ പോരുവഴി ഗ്രാമത്തിൽ സ്ഥിതി ചെയ്യുന്ന ക്ഷേത്രമാണു പോരുവഴി പെരുവിരുത്തി മലനട . . തെക്കൻ കേരളത്തിലെ ആയിരത്തിലധികം മലനടകളിൽ പ്രഥമ സ്ഥാനമാണ് പെരുവിരുത്തി മലനടയ്ക്ക് . . കുറവ സമുദായത്തിന്റെ നിയന്ത്രണത്തിലും ഏഴ് കരകളിൽ നിന്നും തിരഞ്ഞെടുക്കപ്പെട്ട ഭരണസമിതിയിലുമാണ് ക്ഷേത്ര നിയന്ത്രണം. കൊല്ലം ആലപ്പുഴ പത്തനംതിട്ട ജില്ലകളിലായി മറ്റു ആയിരത്തിലധികംമലനടകളുണ്ട്. ആരാധനാ മൂർത്തി മലയപ്പൂപ്പനാണ്. കുറവരുടെ പൂർവ്വിക , പ്രകൃതി ആരാധനാ ഇടങ്ങളാണ് മലനടകൾ . കേരള ചരിത്രത്തിലെ ഇരുണ്ട നൂറ്റാണ്ടുകൾ കുറവ രാജവംശങ്ങളുടെ തകർച്ചയുടെ കാലഘട്ടമായിരുന്നു. സംഘകാലഘട്ടമായിരുന്നു കുറവരുടെ സുവർണ്ണകാലഘട്ടം. സംഘസാഹിത്യങ്ങളിൽ മിക്ക കാവ്യങ്ങളിലും നായികാ നായകൻമാർ കുറവനും, കുറത്തിയുമായിരുന്നു. ഭൂരിഭാഗം രാജാക്കൻമാർ , സാഹിത്യകാരൻമാർ, കവി കൾ, കവയത്രികൾ കുറവരായിരുന്നു. കുറിഞ്ഞിയാണ് കുറവരുടെ തിണൈ . ആയതിനാലാണ് മലകൾ അവരുടെ ആരാധനാ ഇടങ്ങളായി മാറിയത്. 
ഐതിഹ്യം.
ക്ഷേത്രത്തിന്റെ ഐതിഹ്യം മഹാഭാരത കഥയുമായി ബന്ധപ്പെട്ടതാണ്. ഇവിടുത്തെ വനങ്ങളിലുണ്ടാവാമെന്നു കരുതി പാണ്ഡവരെ തേടിയെത്തിയ ദുര്യോധനനും കൂട്ടരും ഇവിടെ വിശ്രമിച്ചുവെന്നും ദാഹാർത്തവരായ അവർക്ക് കുറവസ്ത്രീ മധുചഷകം നൽകി സൽക്കരിച്ചുവെന്നും സംപ്രീതനായ കൗരവരാജാവ് 101 ഏക്കർ നൽകി അനുഗ്രഹിച്ചുവെന്നും ആണ് കൂടുതൽ പ്രചാരം സിദ്ധിച്ച കഥ. നിഴൽക്കുത്തിൽ പാണ്ഡവരെ വകവരുത്തുവാൻ നിയോഗിക്കപ്പെട്ട ഭാരതമലയന്റെ വാസസ്ഥാനമായിരുന്നു ഇതെന്നും പറയപ്പെടുന്നുണ്ട്. 
ചരിത്രം.
മലയുടെ മുകളിലുള്ള നട എന്നതിനാലാണ് ഈ പേര് വന്നത്. വിഗ്രഹങ്ങളോ ശ്രീകോവിലോ ഈ ക്ഷേത്രത്തിലില്ല. 1990 ലെ വെടിക്കെട്ട് ദുരന്തത്തിനു ശേഷം മത്സരക്കമ്പം നിരോധിക്കപ്പെട്ടു.
തെക്കൻ കേരളത്തിൽ മാത്രമായി കുറവരുടേതായി മാത്രം കാണപ്പെടുന്ന ആയിരത്തിലധികം ആരാധന ഇടങ്ങളിൽ പകുതിയിലധികവും അറിയപ്പെടുന്നത് മലനടകൾ എന്ന പേരിലാണ്. ഏകദേശം 500_ ഓളം മലനടകൾ തെക്കൻ കേരളത്തതിൽ ഇന്നു നിലനിൽക്കുന്നു. അപ്പൂപ്പൻ എന്ന ആരാധനാ മൂർത്തിയെ ആരാധിക്കുന്ന ഇടമാണ് 
ഉത്സവം.
പെരുവിരുത്തി മലനടയിലെ കെട്ടുത്സവം ഏറെ പ്രശസ്തമാണ്. ഉൽസവത്തിന് ഭാരമേറിയ മലക്കുട പേറി, കച്ചയുടുത്ത് ഊരാളൻ തുള്ളി മലയിറങ്ങുമ്പോൾ കെട്ടുകാഴ്ചകൾ നിരക്കുന്നു. എടുപ്പുകുതിരകളും കെട്ടുകാളകളുമാണ് പ്രധാന ഉത്സവക്കാഴ്ചകൾ. ഇവിടുത്തെ മത്സരക്കമ്പവും ഏറെ പ്രശസ്തമായിരുന്നു.
മീനമാസത്തിലാണ്‌ മലനടിയിലെ പ്രസിദ്ധമായ മലക്കുട മഹോത്സവം. മീനമാസത്തിലെ ആദ്യത്തെ വെള്ളിയാഴ്ച കൊടിയേറും. ഉത്സവനാളിലെ കെട്ടുകാഴ്ചകളിൽ പ്രധാനം കാളയും എടുപ്പുകുതിരയുമാണ്‌. ഇടയ്ക്കാട്‌ കരക്കാർക്ക്‌ ഈ വലിയ എടുപ്പുകാള. മലനട അപ്പൂപ്പന്റെ ഇഷ്ടദാനം കെട്ടുകാളയാണ്. തിളങ്ങുന്ന കണ്ണുകളും വാശിയും വീറും വടിവൊത്ത ശരീരപ്രകൃതിയുമുള്ള എടുപ്പുകാള ഏവരേയും ആകർഷിക്കുന്നു. ഇരുപത്തിഒന്നേകാൽ കോൽ ഉയരമുള്ള എടുപ്പുകുതിരകളെ കാണാനും അവ തോളിലെടുത്ത്‌ കുന്നിൽ മുകളിലൂടെ വലംവയ്ക്കുന്നതുകാണാൻ ധാരാളം ആൾക്കാർ എത്താറുണ്ട്‌. ഓലക്കുട ചൂടി ഒറ്റക്കാലിൽ ഉറഞ്ഞു തുള്ളിയെത്തുന്ന ക്ഷേത്രത്തിലെ പൂജാരി താഴേയ്ക്ക്‌ താഴേയ്ക്ക്‌ ഇറങ്ങിചെന്ന്‌ കെട്ടുകാഴ്ചകളെ അനുഗ്രഹിക്കും. 
ഉത്സവദിനം മുരവുകണ്ടത്തിൽ ഒത്തുചേരുന്ന കാളകളും എടുപ്പുകുതിരകളും മലയൂരാളീയായ മലനട അപ്പൂപ്പന്റെ അനുഗ്രഹത്തിനായി കാത്തു നിൽക്കുന്നു. വലിയകാളയെ അനുഗ്രഹിക്കുന്നതോടെ മലകയറാൻ കെട്ടുകാഴ്ചകൾ തയ്യാറാകും. ക്ഷേത്രസന്നിധാനത്തിലെ ആൽത്തറയിലും തടികൊണ്ട് നിർമ്മിച്ച കാളയെക്കാണാം . വിശ്വാസികൾ ഇവിടെയെത്തുമ്പോൾ നേർച്ചയായി തടിയിൽ നിർമ്മിച്ച കാളരൂപം നൽകുന്നതും ഇവിടുത്തെ ഒരു പ്രധാന വഴിപാടാണ്. മറ്റൊരു പ്രധാനം ഇരുപത്തൊന്നേക്കാൽ എടുപ്പുകുതിരയാണ്. ആറു കരകളിൽ നിന്നായി ഇവയെ അണിയിച്ചൊരുക്കി കൊണ്ടുവരുന്നു. മുരവുകണ്ടത്തിൽ തയ്യാറായി നിൽക്കുന്ന എടുപ്പുകുതിരകളെ ആർപ്പുവിളികളോടെ നൂറുകണക്കിലാളുകൾ തോളിലേറ്റുന്നു. അപ്പൂപ്പന്റെ അനുഗ്രഹം കൂടിയായാൽ മല താനെ കയറുന്നു എന്നും ആരും ക്ഷീണിക്കാതരാകുന്നില്ല എന്നുമാണ് വിശ്വാസം
പന്ത്രണ്ടു വർഷത്തിലൊരിക്കൽ നടക്കുന്ന പള്ളിപ്പാനയും പ്രശസ്തമാണ്. വേല സമുദായത്തിൽപ്പെട്ടവരുടെ കാർമ്മികത്വത്തിൽ നടക്കുന്ന ഈ പൂജ പന്ത്രണ്ടു ദിവസം നീണ്ടുനിൽക്കും. ചൂരൽവള്ളികൾ ശരീരത്തിൽ ചുറ്റി ക്ഷേത്രമുറ്റത്ത്‌ ഉരുളുന്ന പള്ളിപ്പാന ചടങ്ങ്‌ കുരുക്ഷേത്രയുദ്ധത്തിലെ ശരശയ്യയെയാണ്‌ അനുസ്മരിക്കുന്നത്‌. രണ്ടായിരത്തിലാണ്‌ ഇവിടെ ഒടുവിലത്തെ പള്ളിപ്പാന നടന്നത്‌.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="144941" url="https://ml.wikipedia.org/wiki?curid=144941" title="MALANADA">
MALANADA



</doc>
<doc id="144942" url="https://ml.wikipedia.org/wiki?curid=144942" title="Malanada temple">
Malanada temple



</doc>
<doc id="144943" url="https://ml.wikipedia.org/wiki?curid=144943" title="28 നായും പുലിയും">
28 നായും പുലിയും

ഒരു കേരളീയ നാടൻ കളിയാണു് 28 നായും പുലിയും. ചതുരംഗവുമായി സാമ്യമുണ്ട് . കരുക്കൾക്ക് നായും പുലിയും എന്നാണ് പേര്. ചെറിയ ചരൽക്കല്ലുകൾ നായ്ക്കളായും അൽപംകൂടി വലിയ കല്ലുകൾ പുലികളായും ഉപയോഗിക്കുന്നു. ഒരാൾ 28 നായ്ക്കരുക്കളെയും അപരൻ 3 പുലിക്കരുക്കളെയും കളത്തിലിറക്കുന്നു. നായ്കരുക്കളെ ഇറക്കുന്നയാൾ പുലിയുടെ എല്ലാ വഴിയും അടച്ച് പുലിയെ പൂട്ടാൻ ശ്രമിക്കുമ്പോൾ, പുലിക്കരുക്കളെ ഇറക്കുന്നയാൾ നായ്ക്കരുക്കളെ വെട്ടിയെടുക്കാൻ ശ്രമിക്കുന്നു. കൈവശമുള്ള നായ്ക്കരുക്കളെ മുഴുവൻ കളത്തിലിറക്കിയിട്ടേ കളത്തിലുള്ള കരുക്കൾ നീക്കിത്തുടങ്ങാൻ പാടുള്ളൂ. ഒരാൾക്ക് ഒരുസമയം ഒരു നീക്കമോ അല്ലെങ്കിൽ ഒരു വെട്ടിമാറ്റലോ മാത്രമേ പാടുള്ളൂ. നായ്ക്കരുക്കൾ മുഴുവൻ വെട്ടിമാറ്റപ്പെടുകയോ പുലിക്കരുക്കൾ എല്ലാം പൂട്ടിയിടപ്പെടുകയോ ചെയ്തുകഴിയുമ്പോഴാണ് കളി തീരുക.

</doc>
<doc id="144944" url="https://ml.wikipedia.org/wiki?curid=144944" title="അനിൽ ബിശ്വാസ്">
അനിൽ ബിശ്വാസ്

 
ആദ്യകാല ബംഗാളി-ഹിന്ദി സംഗീത സംവിധായകനായിരുന്നു അനിൽ ബിശ്വാസ് (7 ജൂലൈ 1914 - 31 മെയ് 2003).
ജീവിത രേഖ.
ഇപ്പോൾ ബംഗ്‌ളാദേശിന്റെ ഭാഗമായ ബാരിസാലിൽ ജനിച്ചു. ചെറുപ്പം മുതൽ അനുഗൃഹീതനായ തബല വായനക്കാരൻ എന്ന ഖ്യാതി നേടി. അമച്വർ നാടകരംഗത്തെ ഗായകനായിരുന്നു. വിദ്യാർഥി ജീവിതകാലത്ത് രാഷ്ട്രീയ രംഗത്ത് സജീവമായി പ്രവർത്തനമാരംഭിച്ചു. ബംഗാളിലെ വിപ്ലവപ്രസ്ഥാനങ്ങളുമായി ബന്ധം പുലർത്തി. 1930 കളിൽ തുടർച്ചയായി ജയിൽവാസം അനുഭവിക്കേണ്ടി വന്നു. സംഗീതജ്ഞനെന്ന നിലയിലുള്ള ജോലികൾ ആദ്യമായി ഏല്പിച്ചത് കാസി നസ്‌റുൾ ഇസ്ലാം ആയിരുന്നു. കൽക്കത്തയിലെ കൊമേഴ്‌സ്യൽ നാടകങ്ങളിൽ അഭിനയിക്കുകയും, ഗാനങ്ങൾക്ക് ഈണം പകരുകയും ചെയ്തു. 1934-ൽ മുംബൈയിലെത്തി ഈസ്റ്റേൺ ആർട്ട് സിൻഡിക്കേറ്റ്, നാഷണൽ സ്റ്റുഡിയോ എന്നീ സ്ഥാപനങ്ങളിലും പിന്നീട് ബോംബെ ടാക്കീസിലും സേവനമനുഷ്ഠിച്ചു. ഗ്യാൻ മുഖർജിയുടെ കിസ്മത്തിലും മെഹ്ബൂബിന്റെ ആദ്യകാല ചിത്രങ്ങളിലും സംഗീതം കൈകാര്യം ചെയ്തതോടെ ഹിന്ദി സിനിമാരംഗത്തെ ശ്രദ്ധേയനായ സംഗീതസംവിധായകനായി. കെ.എ.അബ്ബാസിന്റെയും മഹേശ് കൗളിന്റെയും ചിത്രങ്ങൾക്കുവേണ്ടിയും പ്രവർത്തിച്ചു. ദൂരദർശന്റെ ഹംലോഗ് എന്ന പരമ്പരയ്ക്കും ഒട്ടേറെ ഫിലിംസ് ഡിവിഷൻ ഡോക്യുമെന്ററികൾക്കും സംഗീതം പകർന്നിട്ടുണ്ട്.

</doc>
<doc id="144945" url="https://ml.wikipedia.org/wiki?curid=144945" title="റ്റിറാനോസോറസ്">
റ്റിറാനോസോറസ്



</doc>
<doc id="144953" url="https://ml.wikipedia.org/wiki?curid=144953" title="ദേവന്മാർ">
ദേവന്മാർ



</doc>
<doc id="144954" url="https://ml.wikipedia.org/wiki?curid=144954" title="അന്താരാഷ്ട്ര വനിതാ ദിനം">
അന്താരാഷ്ട്ര വനിതാ ദിനം



</doc>
<doc id="144955" url="https://ml.wikipedia.org/wiki?curid=144955" title="ഹെർനാൻ കൊർതസ്">
ഹെർനാൻ കൊർതസ്

 
യൂറോപ്യന്മാർ പുതുതായി കണ്ടെത്തിയ അമേരിക്കൻ ഭൂഖണ്ഡങ്ങളിൽ സ്പെയിൻ സാമ്രാജ്യത്തിന്റെ ആധിപത്യമുറപ്പിക്കാൻ നിർണ്ണായക പങ്കു വഹിച്ച നാവികനും സൈനികനും രാജപ്രതിനിധിയുമായിരുന്നു ഹെർനാൻ കൊർതസ് (1485-1547)-(Hernan Cortez, Hernando Cortez , Fernando Cortez എന്നിങ്ങനെയും ലിപ്യന്തരങ്ങളുണ്ട്)-. സാഹസികനും, ബുദ്ധിമാനും,നയതന്ത്രജ്ഞനുമൊക്കയായിരുന്ന കൊർതസ്, ക്രൂരനും അഴിമതിക്കാരുനും കൂടിയായിരുന്നതായി ചരിത്രങ്ങളിൽ കാണാം.
ആസ്ടെക് സംസ്ക്കാരത്തെ നാമവശേഷമാക്കിയതിൽ കൊർതസ്സിന്റെ പങ്ക് വലുതാണ്. 
ലോക ചരിത്രത്തെ ഏറ്റവും സ്വാധീനിച്ച നൂറു വ്യക്തികളുടെ ഹ്രസ്വ ചരിത്രമാണ് ദ ഹൻഡ്രഡ് എന്ന പേരിൽ മൈക്കിൾ ഹാർട്ട് 1978ൽ പ്രസിദ്ധീകരിച്ച പുസ്തകം . ഈ പട്ടികയിൽ 63ആം സ്ഥാനം ഹെർനാൻ കൊർതസസിനാണ്.
ജീവിത രേഖ.
1492 ൽ ക്രിസ്റ്റഫർ കൊളംബസ് അബദ്ധവശാൽ കണ്ടുപിടിച്ച അമേരിക്ക ഭൂഖണ്ഡങ്ങളെ പുതുലോകം (new world) എന്ന് യൂറോപ്യന്മാർ വിശേഷിപ്പിച്ചിരുന്നു. പുതുലോകത്തേക്ക് പോയിവന്നവർ അവിടുത്തെ സമ്പത്തിനെക്കുറിച്ചും അപാര സാധ്യതകളെക്കുറിച്ചും വർണ്ണിച്ചുകേട്ടു ഹരം പൂണ്ട യുവതലമുറയായിരുന്നു കൊർതസ്സിന്റേത്. താമസിയാതെ 20ആം വയസ്സിൽ കൊർതസ്സും പുതുലോകത്തേക്ക് കപ്പൽ കയറി. ആദ്യം വെസ്റ്റ് ഇൻഡീസ്സിലെ ഹിസ്പാനിയോള കോളനിയിൽ തങ്ങി. അവിടുന്നാണ് ആറുവർഷങ്ങൾക്ക് ശേഷം ഭൂഖണ്ഡത്തിൽ (mainland Americas) കാലുകുത്തുന്നത്.
ക്യൂബ, മെക്സിക്കൊ പ്രദേശത്തിന്റെ സ്പാനിഷ് അധിനിവേശവും സ്പെയിന്റെ സാമ്രാജത്ത്യ സംസ്ഥാപനവുമാണ് കൊർതസ്സിനെ ചരിത്ര പുരുഷനാക്കുന്നത്. 19ആം നൂറ്റാണ്ടിന്റെ ആദ്യ ദശകത്തിൽ(1810) മെക്സികൊയും , അവസാന ദശകങ്ങളിൽ ക്യൂബയും സ്പെയിനിൽ നിന്നും സ്വാതന്ത്ര്യം നേടുന്നതുവരെ കോളനിവാഴ്ച തുടർന്നിരുന്നു.500 വർഷങ്ങൾക്ക് ശേഷം ഇന്നും ഈ രാജ്യങ്ങളിലെ പ്രധാന ഭാഷ സ്പാനിഷായി തുടരുന്നു.
കോളനിവൽക്കരണം മാത്രമല്ല , അമേരിക്കകളുടെ ക്രൈസ്തവ വൽക്കരണവും തന്റെ നിയോഗമായി കൊർതസ് കരുതിയിരുന്നു.ഭൂഖണഡാദിവാസികളുടെ (amerindians, Red indians) അടിമത്തവൽക്കരണം, അവർക്ക് യൂറോപ്യന്മാരിൽ ഉണ്ടായ മിശ്രജനതയുടെ (മെസ്റ്റിസൊ mestizo) സ്ഥാപക പിതാവ് എന്നീ നിലകളിലും കൊർതസ് സ്മരിക്കപ്പെടുന്നു. ആദിവാസി അടിമസ്തീയിൽ കൊർതസ്സിനുണ്ടായ മകൻ മാർട്ടിൻ (martin cortez) ആദ്യ മിശ്രതലമുറയിലെ അംഗമാണ്.സ്പെയിൻ ഭരണത്തിനെതിരെ ആദ്യകലാപം ഉയർത്തിയതും കൊളനി സ്ഥാപകനായ ഹെർനാന്റെ മകൻ മാർട്ടിൻ തന്നെയാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="144958" url="https://ml.wikipedia.org/wiki?curid=144958" title="ബൃഹത്കായോസോറസ്">
ബൃഹത്കായോസോറസ്

 
 
ജീവിച്ചിരുന്നതിൽ വെച്ച് ഏറ്റവും വലിയ ദിനോസറെന്ന് കരുതപ്പെടുന്ന ദിനോസറാണ് ബൃഹത്കായോസോറസ്. എന്നാൽ ഈ വാദം ഇപ്പോഴും ഒരു തർക്കവിഷയമാണ്. ഈ ചർച്ച തുടങ്ങുന്നത് 1989-ൽ അയ്യാസാമിയും യാദഗിരിയും അവതരിപ്പിച്ച ഒരു പ്രബന്ധം അടിസ്ഥാനമാക്കിയാണ്. അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ദിനോസർ ആണ് ഇവ .
വിവാദം.
ഇവർ കരുതിയത്‌ ഇതൊരു തെറാപ്പോഡ വിഭാഗത്തിൽ പെട്ട ദിനോസർ ആണെന്നാണ്, പക്ഷേ പിന്നീടുള്ള പഠനങ്ങളിൽ നിന്നും ഇതൊരു സോറാപോഡ് കുടുബത്തിൽ പെട്ട ടൈറ്റനോസോറസിനോട് സാമ്യമുള്ളതാണെന്നും വാദങ്ങൾ ഉണ്ട്.
കണ്ടെത്തൽ.
തമിഴ്‌നാട്ടിലെ തിരുച്ചിറപ്പള്ളിയിലുള്ള കല്ല്‌മേട് എന്ന ഗ്രാമത്തിൽ ഇതേ പേരിൽ ഉള്ള ശിലാപാളിയിൽ നിന്നുമാണ് ഇതിന്റെ ഫോസ്സിൽ കണ്ടു കിട്ടുന്നത്.
പേരിനു പിന്നിൽ.
പേര് പകുതി സംസ്കൃതവും പകുതി ഗ്രീക്കും ആണ്. ബൃഹത് (बृहत) സംസ്കൃതം അർത്ഥം ഭാരം ഉള്ള അല്ലെങ്കിൽ വലിയ , കായ (काय) സംസ്കൃതം അർത്ഥം ശരീരം, സോറസ് ഗ്രീക്ക് അർത്ഥം പല്ലി. 
അവലംബം.
&lt;templatestyles src="Reflist/styles.css" /&gt;

</doc>
<doc id="144961" url="https://ml.wikipedia.org/wiki?curid=144961" title="അജിതകേശകംബളൻ">
അജിതകേശകംബളൻ

 
 
ശ്രീബുദ്ധന്റെ കാലത്ത് പ്രസിദ്ധനായിരുന്ന ഒരു നാസ്തികനായിരുന്നു അജിതകേശകംബളൻ. ഭൗതികവാദിയും സന്ദേഹവാദിയും കൂടിയായിരുന്നു. മനുഷ്യരുടെ കേശംകൊണ്ടുള്ള വസ്ത്രം ധരിച്ചിരുന്നതുകൊണ്ട് ഇദ്ദേഹത്തിന് കേശകംബളൻ എന്ന പേർ ലഭിച്ചു. വെള്ളം, വായു, അഗ്നി, ഭൂമി എന്നീ ചതുർഭൂതങ്ങൾ കൊണ്ടാണ് മനുഷ്യനും പ്രപഞ്ചവും സൃഷ്ടിക്കപ്പെട്ടിട്ടുള്ളതെന്നും ഇവയുടെ വിവിധതരത്തിലുള്ള സംയോജനത്തിന്റെ ഫലമായിട്ടാണ് പദാർഥങ്ങളുണ്ടാകുന്നതെന്നും ഇദ്ദേഹം സിദ്ധാന്തിച്ചു. മനുഷ്യൻ മരിക്കുമ്പോൾ ശരീരത്തിലെ മണ്ണ് ഭൂമിയോടും ജലം ജലത്തോടും തേജസ്സ് അഗ്നിയോടും വായു വായുവിനോടും ചേരുന്നു. ഇന്ദ്രിയസംവേദനങ്ങളുടെ ഫലമായിട്ടാണ് ജ്ഞാനമുണ്ടാകുന്നത്. വേദവിജ്ഞാനത്തെ ഇദ്ദേഹം അംഗീകരിച്ചില്ല. മരണാനന്തര ജീവിതത്തിലും പരലോകത്തിലും വിശ്വസിച്ചിരുന്നില്ല. തിൻമകൊണ്ടും അനാചാരം കൊണ്ടും ഒരു പാപവും ഉണ്ടാകുകയില്ലെന്നും ദാനധർമങ്ങളും യാഗാദികർമങ്ങളും നിഷ്പ്രയോജനങ്ങളാണെന്നും അജിതൻ അഭിപ്രായപ്പെട്ടു. ബുദ്ധ-ജൈന-ഹിന്ദുമതക്കാർ ഈ സിദ്ധാന്തങ്ങളെ അങ്ങേയറ്റം എതിർത്തു.

</doc>
<doc id="144962" url="https://ml.wikipedia.org/wiki?curid=144962" title="Shia">
Shia



</doc>
<doc id="144963" url="https://ml.wikipedia.org/wiki?curid=144963" title="Sufi">
Sufi



</doc>
<doc id="144971" url="https://ml.wikipedia.org/wiki?curid=144971" title="അംഗവൈകല്യങ്ങൾ">
അംഗവൈകല്യങ്ങൾ



</doc>
<doc id="144972" url="https://ml.wikipedia.org/wiki?curid=144972" title="സുന്നി മുസ്ലീം">
സുന്നി മുസ്ലീം



</doc>
<doc id="144973" url="https://ml.wikipedia.org/wiki?curid=144973" title="ക്രൈസ്തവർ">
ക്രൈസ്തവർ



</doc>
<doc id="144974" url="https://ml.wikipedia.org/wiki?curid=144974" title="കല്ല്യാശ്ശേരി നിയമസഭാമണ്ഡലം">
കല്ല്യാശ്ശേരി നിയമസഭാമണ്ഡലം

 
കണ്ണൂർ ജില്ലയിലെ തളിപ്പറമ്പ് താലൂക്കിലുൾപ്പെടുന്ന നിയമസഭാമണ്ഡലമാണ് കല്യാശ്ശേരി നിയമസഭാമണ്ഡലം. . 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്.ചെറുകുന്ന്, ചെറുതാഴം, ഏഴോം, കടന്നപ്പള്ളി-പാണപ്പുഴ, കല്യാശ്ശേരി, കണ്ണപുരം, കുഞ്ഞിമംഗലം, മാടായി, മാട്ടൂൽ,പട്ടുവം എന്നീ ഗ്രാമപഞ്ചായത്തുകൾ ഈ നിയമസഭാമണ്ഡലത്തിൽ ഉൾപെടുന്നു. കാസർഗോഡ് ലോക്‌സഭാ നിയോജകമണ്ഡലത്തിന്റെ ഭാഗമാണ് കല്യാശ്ശേരി നിയമസഭാമണ്ഡലം.
&lt;mapframe text="കല്യാശ്ശേരി നിയമസഭാമണ്ഡലം" width=300 height=300 &gt;{ "type": "ExternalData", "service": "geoshape", "ids": "Q13112044,Q5423277,Q20575339,Q13111076,Q16137200,Q6444599,Q6726570,Q13113058,Q887360,Q13113985"}&lt;/mapframe&gt; 

</doc>
<doc id="144975" url="https://ml.wikipedia.org/wiki?curid=144975" title="കല്യാശേരി (നിയമസഭാമണ്ഡലം)">
കല്യാശേരി (നിയമസഭാമണ്ഡലം)



</doc>
<doc id="144977" url="https://ml.wikipedia.org/wiki?curid=144977" title="അജിൻ‌കോർട്ടു യുദ്ധം">
അജിൻ‌കോർട്ടു യുദ്ധം



</doc>
<doc id="144979" url="https://ml.wikipedia.org/wiki?curid=144979" title="അമേരിക്കൻ സേന">
അമേരിക്കൻ സേന

 
ലോകത്തിലെ സുശക്തമായ ഒരു സേനയാണ് അമേരിക്കയ്ക്കുള്ളത്.ലോകത്തിൽ യുദ്ധാവശ്യങ്ങൾക്കായി ഏറ്റവും കൂടുതൽ പണം ചിലവഴിക്കുന്നതും
അമേരിക്കയാണ്.ലോകം യുദ്ധത്തിനുവേണ്ടി ആകെ ചെലവാക്കുന്നപണത്തിന്റെ പകുതിയും അമേരിക്കയാണ് ചെലവാക്കുന്നത് അമേരിക്കൻ വിപ്ലവത്തിനുശേഷം നിരവധി യുദ്ധങ്ങളിൽ അമേരിക്കൻ സേന പങ്കെടുത്തിട്ടുണ്ട്
അവലംബം.
&lt;templatestyles src="Reflist/styles.css" /&gt;

</doc>
<doc id="144980" url="https://ml.wikipedia.org/wiki?curid=144980" title="അജീവമേഖല">
അജീവമേഖല

 
ജീവികൾക്കു നിലനില്ക്കാൻ സാധ്യമല്ലാത്ത സമുദ്രമേഖല അജീവമേഖല (Azoic zone) എന്നു വിളിച്ചുവരുന്നു. സമുദ്രത്തിന്റെ അത്യഗാധതകളിൽ ജീവികൾക്കു നിലനില്ക്കുവാൻ സാധിക്കുകയില്ലെന്നായിരുന്നു മുമ്പുണ്ടായിരുന്ന വിശ്വാസം. കടൽമാർഗ്ഗം ഭൂമിയെ വലംവച്ച ഫ്രാൻസിസ് പെറോൺ (1775-1810) സമുദ്രങ്ങളിലെ താപനിലയെപ്പറ്റി നടത്തിയ പഠനങ്ങളായിരുന്നു ഈ വിശ്വാസത്തിന്നാധാരം. ആഴംകൂടുന്നതനുസരിച്ച് സമുദ്രാന്തർഭാഗത്തെ ഊഷ്മാവ് കുറഞ്ഞുവരുന്നു എന്ന് അദ്ദേഹം കണ്ടെത്തി. ഇതിന്റെ അടിസ്ഥാനത്തിൽ അഗാധതകളുടെ അടിത്തട്ട് എപ്പോഴും ഹിമാവൃതമാണെന്ന് അദ്ദേഹം കരുതി. മെഡിറ്ററേനിയൻ കടലിൽ എഡ്വേർഡ് ഹോർബ്സ് (1815-54) നടത്തിയ ഗവേഷണങ്ങളും (1841-42) ആഴക്കടലിൽ ജീവികളില്ലെന്ന വിശ്വാസത്തെ ബലപ്പെടുത്തി. 300-700 മീറ്ററിൽ കൂടുതലുള്ള ആഴങ്ങൾ ജീവിരഹിതമാണെന്ന് ഹോർബ്സ് അഭിപ്രായപ്പെട്ടു. ഈ ഭാഗങ്ങളിൽ ജീവികളില്ലാതെ പോയത് പ്രാണവായുവിന്റെ അപര്യാപ്തതമൂലമായിരിക്കാമെന്ന് അദ്ദേഹം അനുമാനിച്ചു. 
സൂര്യപ്രകാശത്തിന്റെയും സസ്യങ്ങളുടെയും അഭാവവും കൂടിയ ജലമർദവുമാണ് ജീവികളുടെ നിലനില്പിന് വിഘാതമെന്നു കരുതപ്പെട്ടിരുന്ന ആ കാലത്ത് മേല്പറഞ്ഞ അഭിപ്രായഗതി പലർക്കും സ്വീകാര്യമായി തോന്നി. ആദ്യമായി സമുദ്രത്തിന്റെ അഗാധതകളിലെ ജീവികളെപ്പറ്റി ശാസ്ത്രീയപഠനങ്ങൾ നടത്തി ചില വിവരങ്ങൾ നല്കിയത് നോർവേക്കാരനായ മൈക്കൽ സാഴ്സ് എന്ന ജന്തുശാസ്ത്രജ്ഞനായിരുന്നു. നോർവേയുടെ തീരത്ത് ഏകദേശം 550 മീ. ആഴത്തിൽനിന്ന് ശേഖരിച്ച 13 ജാതി ജന്തുക്കളുടെ വിവരങ്ങൾ 1851-ൽ അദ്ദേഹം പ്രസിദ്ധീകരിച്ചു. ചലഞ്ചർ ഗവേഷണപര്യടനം (187276) 500 മീറ്ററിൽ കൂടുതൽ ആഴങ്ങളിൽ നിന്ന് 1,500-ൽപ്പരം ജാതി ജീവികളെ വെളിച്ചത്തുകൊണ്ടുവന്നു. സമുദ്രത്തിന്റെ ഏറ്റവും ആഴംകൂടിയ ഭാഗങ്ങളിൽപോലും ജീവൻ നിലനില്ക്കുന്നുണ്ടെന്ന് പിന്നീട് നടന്ന പര്യവേക്ഷണങ്ങൾ തെളിയിച്ചിട്ടുണ്ട്.
സമുദ്രമധ്യത്തിലെ ചില ഭാഗങ്ങൾ ജീവികളില്ലാത്തതായി കാണപ്പെടുന്നുണ്ടെങ്കിലും നിയതവും ഏകതാനവുമായ ജീവിരഹിതമേഖലകൾ നിർണയിച്ചിട്ടില്ല. കാസ്പിയൻകടൽ, കരിങ്കടൽ എന്നിവയുടെ ചില ഭാഗങ്ങളിലെയും ചില ഉൾക്കടലുകളിലെയും താഴത്തെ ജലപാളികൾ ഹൈഡ്രജൻ സൾഫൈഡിനാൽ ദൂഷിതമാക്കപ്പെട്ട് ജീവിരഹിതമേഖലകളായിത്തീരാറുണ്ട്. താഴെനിന്ന് മുകളിലേക്ക് 400 മീ. വരെ കനത്തിൽ ഇത് വ്യാപിക്കുമെന്ന് കണക്കാക്കപ്പെട്ടിരിക്കുന്നു.

</doc>
<doc id="144984" url="https://ml.wikipedia.org/wiki?curid=144984" title="ധർമ്മടം നിയമസഭാമണ്ഡലം">
ധർമ്മടം നിയമസഭാമണ്ഡലം

&lt;mapframe text="ധർമ്മടം നിയമസഭാമണ്ഡലം" width=300 height=300 &gt;{ "type": "ExternalData", "service": "geoshape", "ids": "Q16133991,Q2568397,Q20580197,Q13109827,Q20582951,Q16134940,Q20582951,Q16138033,Q13110901"}&lt;/mapframe&gt; 
കണ്ണൂർ ജില്ലയിലെ എട്ടു ഗ്രാമപഞ്ചായത്തുകൾ ഉൾക്കൊള്ളുന്നതാണ് ധർമ്മടം നിയമസഭാമണ്ഡലം. എടക്കാട് ബോക്കിൽ ഉൾപ്പെടുന്ന ചെമ്പിലോട്, കടമ്പൂർ, പെരളശ്ശേരി, തലശ്ശേരി ബ്ലോക്കിൽ ഉൾപ്പെടുന്ന ധർമ്മടം, പിണറായി, മുഴപ്പിലങ്ങാട്, വേങ്ങാട്, അഞ്ചരക്കണ്ടി എന്നിവയാണ് ഈ പഞ്ചായത്തുകൾ. ഈ പ്രദേശങ്ങൾ നേരത്തെ നിലവിൽ ഉണ്ടായിരുന്ന എടക്കാട് നിയമസഭാ മണ്ഡലത്തിലെയും തലശ്ശേരി നിയമസഭാ മണ്ഡലത്തിലെയും ഭാഗങ്ങൾ ആയിരുന്നു. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. 2016 മുതൽ പിണറായി വിജയൻ നിയമസഭയിൽ പ്രതിനിധീകരിക്കുന്നു.മണ്ഡലത്തിൻറെ ആകെ വിസ്തൃതി 129.8 ച.കീ.മി. ആണ്. 2011 ലെ സെൻസസ് പ്രകാരം മണ്ഡലത്തിലെ ആകെ ജനസംഖ്യ 2,32,260 ഉം ജനസാന്ദ്രത 1790 ഉം സാക്ഷരതാനിരക്ക്‌ 97.09 ഉം ആണ്. 
മണ്ഡലത്തിൻറെ അതിരുകൾ, കിഴക്ക് മട്ടന്നൂർ, കൂത്തുപറമ്പ് എന്നീ നിയമസഭാമണ്ഡലങ്ങളും പടിഞ്ഞാറ് അറബിക്കടലും വടക്ക് കണ്ണൂർ നിയമസഭാമണ്ഡലവും തെക്ക് തലശ്ശേരി നിയമസഭാമണ്ഡലവും ആണ്. മണ്ഡലത്തിൻറെ പടിഞ്ഞാറുഭാഗത്തുകൂടെ റെയിൽവേ ലൈനും സമാന്തരമായി നാഷണൽ ഹൈവേ 66 ഉം കടന്നുപോകുന്നു. അടുത്തുള്ള റെയിൽവേ സ്റ്റേഷൻ തലശ്ശേരി റെയിൽവേ സ്റ്റേഷൻ ആണ്.

</doc>
<doc id="144985" url="https://ml.wikipedia.org/wiki?curid=144985" title="ധർമടം (നിയമസഭാമണ്ഡലം)">
ധർമടം (നിയമസഭാമണ്ഡലം)



</doc>
<doc id="144986" url="https://ml.wikipedia.org/wiki?curid=144986" title="Hernan cortes">
Hernan cortes



</doc>
<doc id="144989" url="https://ml.wikipedia.org/wiki?curid=144989" title="മഠത്തിൽ വരവ്">
മഠത്തിൽ വരവ്

തൃശൂർപൂരത്തിലെ പ്രധാനപ്പെട്ട ചടങ്ങുകളിൽ ഒന്നാണ് മഠത്തിൽ വരവ്. തിരുവമ്പാടി ഭഗവതിയുടെ തിടമ്പ് ബ്രഹ്മസ്വംമഠത്തിൽ നിന്ന് വടക്കുംനാഥ ക്ഷേത്രത്തിലേക്ക് എഴുന്നള്ളിക്കുന്ന ചടങ്ങാണ് ഇത്. ഈ എഴുന്നള്ളിപ്പിന്റെ തുടക്കത്തിലുള്ള പഞ്ചവാദ്യം വളരെ പ്രശസ്തമാണ്.

</doc>
<doc id="144991" url="https://ml.wikipedia.org/wiki?curid=144991" title="മട്ടന്നൂർ നിയമസഭാമണ്ഡലം">
മട്ടന്നൂർ നിയമസഭാമണ്ഡലം

കണ്ണൂർ ജില്ലയിലെ തലശ്ശേരി താലൂക്കിലെ ചിറ്റാരിപ്പറമ്പ്, കീഴല്ലൂർ, കൂടാളി, മാലൂർ, മാങ്ങാട്ടിടം,കോളയാട്,തില്ലങ്കേരി എന്നീ ഗ്രാമപഞ്ചായത്തുകളും ഇരിട്ടി താലൂക്കിലെ പടിയൂർ-കല്യാട് ഗ്രാമപഞ്ചായത്തും, മട്ടന്നൂർ നഗരസഭയും ഉൾക്കൊള്ളുന്ന നിയമസഭാമണ്ഡലമാണ് മട്ടന്നൂർ നിയമസഭാമണ്ഡലം. . സി.പി.എം. കേന്ദ്ര കമ്മറ്റി അംഗമായിട്ടുള്ള കെ.കെ. ശൈലജയാണ് മട്ടന്നൂർ മണ്ഡലത്തെ പ്രതിനിധീകരിക്കുന്നത്. 
&lt;mapframe text="മട്ടന്നൂർ നിയമസഭാമണ്ഡലം" width=300 height=300 &gt;{ "type": "ExternalData", "service": "geoshape", "ids": "Q13111963,Q6430512,Q13114032,Q6427848,Q13113964,Q16137456,Q13113792,Q7123808,Q16135647"}&lt;/mapframe&gt; 
1957ൽ ഈ മണ്ഡലം നിലവിൽ വന്നു. എന്നാൽ 1965ലെ പുനക്രമീകരണത്തിൽ അപ്രത്യക്ഷമായ ഈ മണ്ഡലം
2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം തിരികെ നിലവിൽ വന്നത്.

</doc>
<doc id="144992" url="https://ml.wikipedia.org/wiki?curid=144992" title="മട്ടന്നൂർ (നിയമസഭാമണ്ഡലം)">
മട്ടന്നൂർ (നിയമസഭാമണ്ഡലം)



</doc>
<doc id="144993" url="https://ml.wikipedia.org/wiki?curid=144993" title="ഏവൂർ">
ഏവൂർ

 
 
ആലപ്പുഴ ജില്ലയിൽ കാർത്തികപ്പള്ളി താലൂക്കിൽ പെട്ട ഒരു ഗ്രാമമാണ് ഏവൂർ. ഹരിപ്പാടിനും കായംകുളത്തിനും മധ്യേ ദേശീയ പാത - 47 ന് കിഴക്കു ഭാഗത്തായിട്ടാണ് ഈ ഗ്രാമം സ്ഥിതി ചെയ്യുന്നത്. ഏവൂർ ശ്രീകൃഷ്ണസ്വാമി ക്ഷേത്രം സ്ഥിതിചെയ്യുന്ന സ്ഥലം എന്ന നിലയിൽ ഈ ഗ്രാമം പ്രശസ്തമാണ്. എല്ലാ വർഷവും മകരം ഒന്നു മുതൽ പത്തു ദിവസമാണ് ഇവിടെ ഉത്സവം ആഘോഷിക്കുന്നത്. 
തെക്കേക്കര, വടക്കേക്കര, വടക്ക് പടിഞ്ഞാറ് എന്നിങ്ങനെ മൂന്നു കരകളാണ് ഏവൂർ ഗ്രാമത്തിനുള്ളത്. ഇവയെ യഥാക്രമം തെക്കും മുറി, വടക്കും മുറി, വടക്ക് പടിഞ്ഞാറെ മുറി എന്ന് ആളുകൾ വിളിച്ചു പോന്നു. ഇന്ന് പത്തിയൂർ, ചേപ്പാട് പഞ്ചായത്തുകളിലായാണ് ഈ ഗ്രാമം സ്ഥിതിചെയ്യുന്നത്. പഞ്ചവാദ്യത്തിനും, കഥകളിക്കും പേരുകേട്ടതാണ് ഏവൂർ ഗ്രാമം.ഏവൂർകാരുടെ ആനയാണ് ദേവസ്വം വക കണ്ണൻ
മഹാഭാരതത്തിലെ ‘ഖാണ്ഡവദാഹ’കഥയുമായി ബന്ധപ്പെട്ട ഒരു മിത്താണ് ഏവൂർ എന്ന പേരിനു പിന്നിൽ ഉള്ളത്. ഖാണ്ഡവ വനം അഗ്നിയ്ക്ക് കത്തിപ്പടരാൻ അർജുനൻ ദാനം നൽകിയപ്പോൾ, തന്റെ സുഹൃത്തായ തക്ഷകനെ സഹായിക്കാൻ ഇന്ദ്രൻ മഴപെയ്യിച്ചതായും, അപ്പോൾ അർജുനൻ ശരമെയ്ത് മേൽക്കൂര തീർത്തതുമായാണ് ഐതിഹ്യം. അന്ന് അർജുനൻ അമ്പ് എയ്ത സ്ഥലമാണത്രെ ‘എയ്തൂർ’. അതു പിൽക്കാലത്ത് ലോപിച്ച് ഏവൂർ ആയത്രെ. അന്നു കത്തിയ സ്ഥലത്തെ കത്തിയൂർ എന്നു വിളിച്ചിരുന്നു. അതു പിന്നീട് പത്തിയൂർ ആയി എന്നും പറയപ്പെടുന്നു.
ഓണാട്ടുകരയുടെ എല്ലാ ശാലീനതയോടും കൂടിയ നെൽ‌പ്പാടങ്ങൾ ഈ ഗ്രാമത്തിന്റെ മുഖമുദ്രയായിരുന്നു രണ്ടുപതിറ്റാണ്ടു മുൻപു വരെ. ഇന്ന് കൃഷി നാമമാത്രമായി.
തെക്ക് പത്തിയൂരും, തെക്കു പടിഞ്ഞാറ് രാമപുരവും, വടക്കും വടക്കു പടിഞ്ഞാറും ചേപ്പാടും, കിഴക്ക് ഏവൂർ പുഞ്ചയുമാണ് ഈ ഗ്രാമത്തിന്റെ അതിരുകൾ.
പ്രശസ്ത വ്യക്തികൾ.
നോവലിസ്റ്റ് ഏവൂർ സി കെ
കുട്ടികൾക്കുള്ള കവിതകളുടെ രചയിതാവും u p s c ഉദ്യോഗസ്ഥനുമായിരുന്ന ഏവൂർ പരമേശ്വരൻ
തുള്ളൽ കലാകാരൻ ഏവൂർ ദാമോദരൻ നായർ
സിവിൽ സർവീസ് ഉദ്യോഗസ്ഥരായിരുന്ന റെയിൽവേ ബോർഡ്‌ അംഗം G P വാരിയർ, വൈദ്യുതി ബോർഡ് /തരിഫ് കമ്മീഷൻ അംഗം മാത്യു ജോർജ്, സ്റ്റാറ്റിസ്റ്റിക്കൽ ഡയറക്ടർ ജനറൽ ആനന്ദൻ, ഇന്ത്യൻ റെയർ എർത്ത്സ് ജനറൽ മാനേജർ ചെറിയൻ വർഗീസ്

</doc>
<doc id="144994" url="https://ml.wikipedia.org/wiki?curid=144994" title="ഐ.ഒ.എസ്.">
ഐ.ഒ.എസ്.

 
 
ആപ്പിളിന്റെ മൊബൈൽ ഓപ്പറേറ്റിംഗ് സിസ്റ്റമാണ് ഐഒഎസ് (ജൂൺ 2010 വരെ ഐഫോൺ ഒഎസ് എന്ന് അറിയപ്പെട്ടിരുന്നു) . ഇതു ഐഫോൺ, ഐപോഡ് ടച്ച്, ഐപാഡ്, ആപ്പിൾ ടി.വി. എന്നീ ആപ്പിൾ ഉപകരണങ്ങളിൽ ഉപയോഗിക്കുന്നു. ആപ്പിൾ ഐഒഎസ് ആപ്പിളിന്റെ ഹാർഡ്‌വെയറുകളിൽ ഉപയോഗിയ്‌ക്കാൻ മാത്രം ലൈസൻസ് ചെയ്തിട്ടുള്ള ഓപ്പറേറ്റിങ്ങ് സിസ്റ്റം ആണ്. ഐഫോൺ, ഐപോഡ് ടച്ച് എന്നിവയുൾപ്പെടെ കമ്പനിയുടെ പല മൊബൈൽ ഉപകരണങ്ങളും പ്രവർത്തിപ്പിക്കുന്നത് ഓപ്പറേറ്റിംഗ് സിസ്റ്റമാണ്; 2019-ൽ ഐപാഡ്ഒഎസ്(iPadOS) അവതരിപ്പിക്കുന്നതുവരെ ഐപാഡുകളിൽ പ്രവർത്തിക്കുന്ന പതിപ്പുകളും ഈ പദത്തിൽ ഉൾപ്പെടുത്തിയിരുന്നു. ആൻഡ്രോയിഡിന് ശേഷം ലോകത്ത് ഏറ്റവുമധികം ഇൻസ്റ്റാൾ ചെയ്ത മൊബൈൽ ഓപ്പറേറ്റിംഗ് സിസ്റ്റമാണിത്. ആപ്പിൾ നിർമ്മിച്ച മറ്റ് മൂന്ന് ഓപ്പറേറ്റിംഗ് സിസ്റ്റങ്ങളുടെ അടിസ്ഥാനമാണിത്: ഐപാഡ്ഒഎസ്, ടിവിഒഎസ്(tvOS), വാച്ച്ഒഎസ്(watchOS). ഇതിന്റെ ചില ഭാഗങ്ങൾ ആപ്പിൾ പബ്ലിക് സോഴ്‌സ് ലൈസൻസിനും മറ്റ് ലൈസൻസുകൾക്കും കീഴിലുള്ള ഓപ്പൺ സോഴ്‌സ് ആണെങ്കിലും ഇത് പ്രൊപ്രൈറ്ററി സോഫ്‌റ്റ്‌വെയറാണ്.
ആദ്യ തലമുറ ഐഫോണിനായി 2007-ൽ അനാച്ഛാദനം ചെയ്‌തു, ഐപോഡ് ടച്ച് (സെപ്റ്റംബർ 2007), ഐപാഡ് (അവതരിപ്പിച്ചത്: ജനുവരി 2010; ലഭ്യത: ഏപ്രിൽ 2010.) തുടങ്ങിയ മറ്റ് ആപ്പിൾ ഉപകരണങ്ങളെ പിന്തുണയ്ക്കുന്നതിനായി ഐഒഎസ് വിപുലീകരിച്ചു. ആപ്പ് സ്റ്റോറിൽ 2.1 ദശലക്ഷത്തിലധികം ഐഒഎസ് ആപ്ലിക്കേഷനുകൾ ലഭ്യമാണ്, അവയിൽ 1 ദശലക്ഷം ആപ്പുകളും ഐപാഡുകൾക്ക് വേണ്ടിയുള്ളതാണ്. ഈ മൊബൈൽ ആപ്പുകൾ 130 ബില്യണിലധികം തവണ ഡൗൺലോഡ് ചെയ്യപ്പെട്ടു.
ഐഒഎസിന്റെ പ്രധാന പതിപ്പുകൾ വർഷം തോറും പുറത്തിറങ്ങുന്നു. നിലവിലെ സ്ഥിരതയുള്ള പതിപ്പ്, ഐഒഎസ് 15, 2021 സെപ്റ്റംബർ 20-ന് പൊതുജനങ്ങൾക്കായി പുറത്തിറക്കി.
ചരിത്രം.
2005-ൽ, സ്റ്റീവ് ജോബ്‌സ് ഐഫോൺ ആസൂത്രണം ചെയ്യാൻ തുടങ്ങിയപ്പോൾ, ഒന്നുകിൽ "എഞ്ചിനീയറിംഗിന്റെ ഇതിഹാസമായ മാക് ചുരുക്കുക അല്ലെങ്കിൽ ഐപോഡ് വലുതാക്കുക" എന്നൊരു ഓപ്ഷൻ ഉണ്ടായിരുന്നു. സ്കോട്ട് ഫോർസ്റ്റാൾ, ടോണി ഫാഡെൽ എന്നിവരുടെ നേതൃത്വത്തിലുള്ള മാക്കിന്റോഷ്, ഐപോഡ് ടീമുകൾ പരസ്പരം മത്സരിച്ചു, ഒരു ആന്തരിക മത്സരത്തിൽ, ഐഫോൺ ഒഎസ് സൃഷ്ടിച്ച് ഫോർസ്റ്റാൾ വിജയിച്ചു. ഈ തീരുമാനം മൂന്നാം കക്ഷി ഡെവലപ്പർമാർക്കുള്ള ഒരു പ്ലാറ്റ്‌ഫോമായി മാറുന്നതിന് ഐഫോണിന്റെ വിജയം മൂലം സാധിച്ചു: മാക് ഡെസ്‌ക്‌ടോപ്പ് ഓപ്പറേറ്റിംഗ് സിസ്റ്റം ഉപയോഗിക്കുന്ന നിരവധി മൂന്നാം കക്ഷി മാക് ഡെവലപ്പർമാരെ ഐഫോണിനായി കുറഞ്ഞ റീട്രെയിനിംഗോടെ സോഫ്റ്റ്‌വെയർ എഴുതാൻ അനുവദിച്ചു. പ്രോഗ്രാമർമാർക്കായി ഐഫോൺ ആപ്പുകൾ നിർമ്മിക്കുന്നതിനുള്ള ഒരു സോഫ്റ്റ്‌വെയർ ഡെവലപ്‌മെന്റ് കിറ്റും ഐട്യൂണ്സിനുള്ളിൽ ഒരു ആപ്പ് സ്റ്റോറും സൃഷ്‌ടിക്കുന്നതിന്റെ ഉത്തരവാദിത്തവും ഫോർസ്റ്റാളിനായിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="144995" url="https://ml.wikipedia.org/wiki?curid=144995" title="പി.റ്റി. ചാക്കോ">
പി.റ്റി. ചാക്കോ



</doc>
<doc id="145003" url="https://ml.wikipedia.org/wiki?curid=145003" title="അജലധാവനം">
അജലധാവനം



</doc>
<doc id="145005" url="https://ml.wikipedia.org/wiki?curid=145005" title="ഐഒഎസ് (ആപ്പിൾ)">
ഐഒഎസ് (ആപ്പിൾ)



</doc>
<doc id="145007" url="https://ml.wikipedia.org/wiki?curid=145007" title="ദണ്ഡകോസോറസ്">
ദണ്ഡകോസോറസ്

 
 
ദണ്ഡകോസോറസ് ഇന്ത്യയിലെ ആന്ധ്രയിൽ നിന്നും ഫോസ്സിൽ ലഭ്യമായിട്ടുള്ള ഒരു തെറാപ്പോഡ വിഭാഗത്തിൽ പെടുന്ന ദിനോസറാണ്. ഈ പേരിന്റെ ആദ്യ വാക്ക് സംസ്കൃതവും രണ്ടാമത്തെ വാക്ക് ഗ്രീക്കുമാണ്. ഇതിന്റെ അർഥം ദണ്ഡകാരണ്യത്തിലെ പല്ലി എന്നാണ്. ഫോസിൽ ലഭിച്ചത് ഛത്തീസ്‌ഗഢ്, ഒറീസ്സ, ആന്ധ്രാപ്രദേശ്‌ എന്നീ സംസ്ഥാനങ്ങൾ ഉൾപ്പെടുന്ന പുരാണ പ്രദേശമായ ദണ്ഡകാരണ്യം എന്ന സ്ഥലത്ത് നിന്നായതു കൊണ്ടാണ് ഈ പേര് വരാൻ കാരണം. ഇതിൽ ആന്ധ്രാപ്രദേശിൽ നിന്നുമാണ് ഫോസിൽ കിട്ടിയിട്ടുള്ളത്..
ലഭ്യമായ വിവരങ്ങൾ.
ഉദ്ദേശം 183-175 ദശലക്ഷം വർഷം മുൻപാണ് ഇവ ജീവിച്ചത് എന്ന് കരുതുന്നു . "'ഡി. ഇന്ദികസ്" എന്ന് പേര് നൽകിയ യാദഗിരിയാണ് 1982 -ൽ സ്പീഷിസ് തിരിച്ചിട്ടുള്ളത്. ജനുസ് ഏതെന്നുള്ള മുഴുവൻ വിവരങ്ങൾ ഇപ്പോൾ ലഭ്യമല്ല. തിരിച്ചറിയാൻ പാകത്തിൽ ആകെ ലഭ്യമായത് അര എല്ലിന്റെ ഒരു ഭാഗം മാത്രമാണ് .

</doc>
<doc id="145010" url="https://ml.wikipedia.org/wiki?curid=145010" title="ജൈനോസോറസ്">
ജൈനോസോറസ്

 
 
ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ജൈനോസോറസ്. ഇന്ത്യയിലും ഏഷ്യയുടെ മറ്റു സ്ഥലങ്ങളിലും ജീവിച്ച ഇവയുടെ ഫോസ്സിൽ ആദ്യം കണ്ടു കിട്ടിയിട്ടുള്ളത് ഇന്ത്യയിലെ മധ്യപ്രദേശിലെ ജബൽ‌പൂരിൽ നിന്നുമാണ് .
കണ്ടെത്തൽ.
ജൈനോസോറസ് ഫോസ്സിൽ കണ്ടുപിടിച്ചത് ചാൾസ് ആൽഫ്രഡ്‌ മാറ്റ്‌ലേ ആണ് 1917നും 1920നും ഇടയിൽ ആയിരുന്നു ഇത്.
ശരീര ഘടന.
നാൽക്കാലിയും സസ്യഭോജിയും ആയിരുന്ന ജൈനോസോറസ്സിന് ഏകദേശ ഉയരം 6 മീറ്റർ ആയിരുന്നു നീളം 18 മീറ്ററും. എന്നാൽ ഇവയുടെ ഭാരം തിട്ടപ്പെടുത്തിയിട്ടില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="145014" url="https://ml.wikipedia.org/wiki?curid=145014" title="കോട്ടാസോറസ്">
കോട്ടാസോറസ്

 
 
ഇന്ത്യയിൽ ജുറാസ്സിക്‌ കാലത്ത് ജീവിച്ചിരുന്ന ഒരു ദിനോസർ ആണ് കോട്ടാസോറസ്. സോറാപോഡ് വംശത്തിൽ പെട്ട ദിനോസർ ആയിരുന്നു ഇവ. പ്രൊസോറാപോഡ് ദിനോസറുമായി ഇവക്ക് സാമ്യമുണ്ട്, സോറാപോഡ് വംശത്തിന്റെ തുടക്കം ആയിരിക്കും ഇവയെന്ന് കരുതപ്പെടുന്നു. അങ്ങനെയെങ്കിൽ കോട്ടാസോറസ് വളരെ പുരാതനമായ ഒരു ദിനോസർ ആണ്.
പേരിനു പിന്നിൽ.
കോട്ട എന്ന പേരിലുള്ള ശിലാക്രമങ്ങൾക്ക് ഇടയിൽ നിന്നുമാണ് ഇവയുടെ ഫോസ്സിൽ കിട്ടുന്നത് അതിനാലാണ് കോട്ടാസോറസ് എന്ന പേര് ലഭ്യമായത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145015" url="https://ml.wikipedia.org/wiki?curid=145015" title="മാനന്തവാടി നിയമസഭാമണ്ഡലം">
മാനന്തവാടി നിയമസഭാമണ്ഡലം

വയനാട് ജില്ലയിലെ മാനന്തവാടി താലൂക്കിലെ എടവക, മാനന്തവാടി, പനമരം, തവിഞ്ഞാൽ, തിരുനെല്ലി, തൊണ്ടർനാട്, വെള്ളമുണ്ടഎന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് മാനന്തവാടി നിയമസഭാമണ്ഡലം. .
2008 ലാണ് ഈ നിയമസഭാമണ്ഡലം നിലവിൽ വന്നത്. പട്ടിക വർഗ്ഗ സംവരണ മണ്ഡലമാണ്.
വടക്കേ വയനാട് നിയമസഭാമണ്ഡലം എന്നറിയപ്പെട്ടിരുന്ന ഈ മണ്ഡലം 2008-ലെ നിയമസഭാ പുനർനിർണ്ണയത്തോടെ മാനന്തവാടി നിയമസഭാമണ്ഡലം എന്നു പേരു മാറ്റി.. മാത്രമല്ല വടക്കേ വയനാടിൽ നേരത്തേയുൾപ്പെട്ടിരുന്ന കണ്ണൂർ ജില്ലയിൽപ്പെട്ട കേളകം ഗ്രാമപഞ്ചായത്ത്, കൊട്ടിയൂർ ഗ്രാമപഞ്ചായത്ത് എന്നീ പഞ്ചായത്തുകൾ പേരാവൂർ നിയമസഭാമണ്ഡലത്തോട് ചേർന്നു.
&lt;mapframe text="മാവേലിക്കർ നിയമസഭാമണ്ഡലം" width=300 height=300 &gt;{ "type": "ExternalData", "service": "geoshape", "ids": "Q20582673,Q16136938,Q7785398,Q16133892,Q7919132,Q13113079,Q13110676"}&lt;/mapframe&gt; 
തിരഞ്ഞെടുപ്പുകൾ.
ത്തെ പ്രതിനിഥീകരിച്ച അംഗങ്ങൾ, വിവരങ്ങൾ 

</doc>
<doc id="145016" url="https://ml.wikipedia.org/wiki?curid=145016" title="മാനന്തവാടി (നിയമസഭാമണ്ഡലം)">
മാനന്തവാടി (നിയമസഭാമണ്ഡലം)



</doc>
<doc id="145018" url="https://ml.wikipedia.org/wiki?curid=145018" title="ഡ്രൈ ക്ളീനിങ്">
ഡ്രൈ ക്ളീനിങ്



</doc>
<doc id="145023" url="https://ml.wikipedia.org/wiki?curid=145023" title="ആനന്ദമതം">
ആനന്ദമതം

ആനന്ദമാർഗ്ഗം എന്ന ലേഖനവുമായി ആശയക്കുഴപ്പം ഒഴിവാക്കുക.
ഒരു ആത്മീയ ജീവിതവീക്ഷണം ആണ് ആനന്ദ മതം. ആനന്ദലബ്ധിയാണ് ഇതിന്റെ ലക്ഷ്യം. വേദോപനിഷത്തുകളെയും ഭഗവദ്ഗീത തുടങ്ങിയ മതഗ്രന്ഥങ്ങളെയും അപഗ്രഥിച്ച് ആനന്ദലബ്ധിക്കുതകുന്നവയെ സ്വീകരിച്ച് ക്രോഡീകരിച്ചാണ് ഇതിന്റെ ദർശനം തയ്യാറാക്കിയത്.
ചരിത്രം.
ആനന്ദാദർശത്തിന്റെ പ്രണേതാവ് ബ്രഹ്മാനന്ദ ശിവയോഗികളാണ് (1852- 1929). രാജയോഗോദ്ധാരകനും സാമൂഹികവിപ്ളവകാരിയുമായാണ് സ്വാമി അറിയപ്പെടുന്നത്. 1852 ആഗ. 26-നു (ചിങ്ങമാസത്തിലെ ഉത്രാടം നാളിൽ) പാലക്കാട് ജില്ലയിൽപ്പെട്ട കൊല്ലംകോട്ടെ കാരാട്ട് വീട്ടിലാണ് സ്വാമി ജനിച്ചത്. ഗോവിന്ദൻകുട്ടി എന്നായിരുന്നു ആദ്യനാമധേയം. അംശം മേനവൻ, സംസ്കൃതാധ്യാപകൻ തുടങ്ങിയ ജോലികൾ നോക്കിയിരുന്നുവെങ്കിലും കാലക്രമത്തിൽ ആധ്യാത്മികതയിൽ മുഴുകുക നിമിത്തം ഔദ്യോഗികജീവിതത്തിൽനിന്നു വിരമിച്ചൂ.
ആധ്യാത്മികചിന്തയിൽ മുഴുകിയതിനുശേഷം സ്വാമി ലോകയോഗക്ഷേമത്തെ ലക്ഷ്യമാക്കി ആനന്ദാദർശം രൂപപ്പെടുത്തുകയും പാലക്കാട് ജില്ലയിൽപ്പെട്ട ആലത്തൂരിനടുത്തുള്ള വാനൂർ എന്ന ഗ്രാമത്തിൽ ഒരു പർണശാല കെട്ടി പ്രവർത്തനം ആരംഭിക്കുകയും ചെയ്തു 1918-ൽ ആനന്ദമഹാസഭ സ്ഥാപിച്ചു. ശിഷ്യൻമാരുടെ പരിശ്രമത്തിൽ ആലത്തൂർ പട്ടണപ്രാന്തത്തിൽ നവീനമാതൃകയിൽ ഒരാശ്രമം നിർമ്മിക്കുകയും 1957-ൽ അവിടേക്കു മാറുകയും ചെയ്തു. ആനന്ദാദർശപ്രചരണത്തിനായി . 1929 സെ. 10-നു സമാധിയടയുകയും ചെയ്തു. പിന്നീട് യോഗിനി മാതാവ് അധ്യക്ഷയായി. 1956-ൽ അവർ സമാധിയായി.പിന്നീട് നിർമ്മലാനന്ദയോഗി നേതൃത്വം വഹിച്ചു. പാലക്കാടുള്ള ആലത്തൂർ വാന്നൂർ ആണ് ഇതിന്റെ കേന്ദ്രം.1918 - ൽ ശിവയോഗി സ്ഥാപിച്ച ആനന്ദമഹാസഭയാണ് പ്രവർത്തനങ്ങൾ ഏകോപിപ്പിക്കുന്നത് പ്രചരണത്തിനു വേണ്ടി കണ്ണൂരിൽനിന്ന് സാരഗ്രാഹി എന്ന പേരിൽ ഒരു മാസിക പ്രസിദ്ധീകരിക്കുന്നുണ്ട്.
തത്വങ്ങൾ.
ആനന്ദാധ്യേവഖല്‌വിമാനി ഭൂതാനി ജായന്തേ, ആനന്ദേന ജാതാനിജീവന്തി, ആനന്ദം പ്രയന്ത്യഭിസംവിശന്തി' എന്ന തൈത്തരീയോപനിഷത്ത്സൂക്തമാണ് ഈ മതത്തിന്റെ ആദർശം വിഗ്രഹാരാധനയെ അത് ഒരു കർത്തവ്യമായി അംഗീകരിക്കുന്നില്ല. വിഗ്രഹാരാധന, യാഗം, തീർഥയാത്ര, വ്രതം മുതലായവ ദുഃഖജനകങ്ങളാണെന്നും ചിത്തശുദ്ധി അവനവൻ തന്നെ പരിശ്രമിച്ചു നേടേണ്ടതാകയാൽ ദേവനും ദേവാലയങ്ങളും ഒന്നും ആവശ്യമില്ലെന്നും പ്രഖ്യാപിക്കുന്നു. സർവവ്യാപകമായ ഒരഖണ്ഡചൈതന്യത്തെ ആനന്ദമതം അംഗീകരിക്കുന്നുണ്ട്. എന്നാൽ പ്രാപഞ്ചികസുഖഭോഗങ്ങൾക്കു വേണ്ടി അതിന്റെയെല്ലാം സർവാധിപതിയായി ഒരീശ്വരനെ സങ്കല്പിച്ച് ആ ഈശ്വരനെ അനേകം കർമങ്ങൾ ചെയ്തു പ്രസാദിപ്പിച്ചാൽ മതി എന്ന ധാരണ അബദ്ധമാണെന്ന് ഈ മതം സമർഥിക്കുന്നു. അതുകൊണ്ടുതന്നെ ജാതിമതങ്ങൾ കേവലം നിരർഥകങ്ങളും കൃത്രിമങ്ങളുമാണ് എന്നാണ് ഈ മതം ഉദ്ഘോഷിച്ചിട്ടുള്ളത്.
ആനന്ദമതത്തിലെ മുഖ്യധാര അഹിംസയാണ്. 'കൊല്ലാതറുമ്പിനെക്കൂടി' എന്നാണ് ആനന്ദാദർശം പ്രഖ്യാപിക്കുന്നത്. ദേവാലയങ്ങളിലും മറ്റും ദൈവപ്രീതിക്കുവേണ്ടി നടത്തുന്ന ജന്തുബലിയെ അത് എതിർക്കുന്നു. ആലോചന, പൌരുഷം, ജ്ഞാനം മുതലായവയുടെ മഹത്ത്വത്തെ അത് പ്രകീർത്തിക്കുന്നു. ജീവിതസാക്ഷാത്കാരത്തിന് അവ അത്യന്താപേക്ഷിതമാണെന്നു വാദിക്കുന്നു. മനുഷ്യരിൽ ത്യാജ്യഗ്രാഹ്യവിവേചനശക്തി വളർത്തേണ്ട ആവശ്യകതയെ അത് ഊന്നിപ്പറഞ്ഞിരിക്കുന്നു.
ഭക്തിയോഗത്തെയോ കർമയോഗത്തെയോ ആനന്ദമതം അംഗീകരിക്കുന്നില്ല. മറിച്ച്, രാജയോഗത്തെ അംഗീകരിക്കുകയും ചെയ്യുന്നു. പുനർജൻമത്തെയോ മുജ്ജന്മത്തെയോ ആനന്ദാദർശം അംഗീകരിക്കുന്നില്ല. സ്വർഗനരകങ്ങളും പരിഗണനാർഹങ്ങളല്ല. മനസ്സിന്റെ ശാന്തി സ്വർഗവാസവും അശാന്തി നരകവുമാണ്. വേറെ സ്വർഗനരകങ്ങളില്ല. .ഈശ്വര വിശ്വാസികളാണെങ്കിലും ഹിന്ദുമതത്തിലെ അന്ധ വിശ്വാസങ്ങലെയും ആചാരങ്ങളേയും ഇവർ എതിർത്തു പോന്നു. ആത്മീയവും ഭൌതീകവുമായ ആനന്ദമാണ് ജീവിത ലക്ഷ്യം എന്നിവർ പ്രഖ്യാപിച്ചു.മന സ്വസ്ഥത തന്നെയാന് ആനന്ദം എന്നുമവർ വ്യാഖ്യാനിച്ചു(മന:സ്വസ്ഥ്തൈവാനന്ദ).അഹിംസയിൽ വിശ്വസിച്ചു പോന്ന ഇവർ മത്സ്യ-മാംസാദികൾ ഉപയോഗിക്കുകയില്ല.മറ്റു സംഘടിത മതങ്ങളിൽ നിന്നും വ്യത്യസ്തമായി ഇവർ പിറന്ന ജാതിയിൽ,മതത്തിൽ ,കുടുംബത്തിൽ അധിവസിച്ചുകൊണ്ടുതന്നെ സ്വന്തം വിശ്വാസം വെച്ചു പുലർത്തുന്നവരാണ്. മനുഷ്യർ രണ്ടു ജാതികളേ ഉള്ളൂ എന്നുമത് സ്ത്രീയും പുരുഷനും ആണെന്നും പറയുമ്പോഴും ഇവരിൽ പലരും ജാതിപ്പേരിൽ തന്നെ അറിയപ്പെടുന്നതിൽ തെറ്റില്ല എന്നു വിശ്വസിക്കുന്നവരും കൂടിയാണ്.മറ്റുള്ളവർ തനത് മത ചട്ടക്കൂടിനുള്ളിൽ നീന്ന് കുടുംബ ജീവിതവും ഭൌതീക സൌകര്യങ്ങളും കെട്ടിപടുക്കുമ്പോൾ ജീവിത കാര്യത്തിൽ ഒരു അയഞ്ഞ സമീപനമാണിവരുടേത്.പ്രത്യേക പ്രത്യയ ശാസ്ത്രക്കാരായ ബുദ്ധിജീവികളുടെ ഒരു കൂട്ടായ്മയായിമാത്രമാണു ഇപ്പോൾ ഈ മതം നിലനിൽക്കുന്നത്.സ്വന്തം കുടുംബാംഗങ്ങൾ തന്റെ വിശ്വാസക്കാരായിറ്രിക്കണം എന്ന പിടിവാശിയൊന്നും ഇവർക്കില്ല. സ്വാതന്ത്ര സമര സേനാനിയും മഹാകവി പി.കുഞ്ഞിരാമൻ നായരുടെസുഹൃത്തും,കവിയും, എഴുത്തുകാരനുമായ അരോളിയിലെ കെ.ജി.നായർ ആയിരുന്നു ആനന്ദമതക്കാരുടെ മാസിക ആയ സാരഗ്രാഹിയുടെ വളരെക്കാലത്തെ പത്രാധിപർ.മരണാനന്തരം കണ്ണും ദേഹവും ദാനം ചെയ്യാൻ ഇവരിൽ പലരും സന്നദ്ധരാണ്.
അടിസ്ഥാനലക്ഷ്യം.
എല്ലാ ജീവരാശികളുടെയും ആന്ത്യന്തികലക്ഷ്യം ആനന്ദലബ്ധി മാത്രമാണെന്നും അതിനാൽ ആനന്ദമാണ് സർവപ്രധാനമായിട്ടുള്ളതെന്നും അതു കരുതുന്നു. തൈത്തരീയോപനിഷത്തിലെ 'ആനന്ദാധ്യേവഖല്വിമാനി ഭൂതാനിജായന്തേ, ആനന്ദേന ജാതാനിജീവന്തി, ആനന്ദം പ്രയന്ത്യഭിസംവിശന്തി' എന്ന തൈത്തരീയോപനിഷത്ത് സൂക്തത്തെ ആനന്ദാദർശം അംഗീകരിക്കുന്നു. മനസ്സിന് ആനന്ദാദർശം ഏറ്റവും വലിയ പ്രാധാന്യം കല്പിക്കുന്നുണ്ട്. മനുഷ്യന്റെ ശത്രുവും മിത്രവും മനസാണ്. ആശകൊണ്ട് ദുഷിച്ച മനസാണ് ശത്രു; ദുഷിക്കാത്ത മനസ് ബന്ധുവും. കാമക്രോധാദികൾ മനസ്സിന്റെ വൃത്തികളാണ്. ഈ വൃത്തികളെ നിരോധിച്ച് മനസ്സിന്റെ സ്വസ്ഥത സമ്പാദിക്കണം. അതാണ് ആനന്ദത്തിനു കാരണം. മനഃസ്വസ്ഥത അഥവാ മനോലയം ആണ് മോക്ഷമെന്ന് പറയപ്പെടുന്നത്. മരണാനന്തരം ഉള്ള മോക്ഷത്തെയല്ല ജീവിച്ചിരിക്കുമ്പോൾ ഉള്ള മോക്ഷത്തെയാണ് ആനന്ദാദർശം പ്രതിപാദിക്കുന്നത് എന്ന് ഇതിൽനിന്നു വ്യക്തമാകുന്നു.
ഈ വരികൾ ആണ് ആനന്ദാദർശത്തിന്റെ മുദ്രാവാക്യങ്ങൾ.
വിഗ്രഹാരാധനയെ അത് ഒരു കർത്തവ്യമായി അംഗീകരിക്കുന്നില്ല. വിഗ്രഹാരാധന, യാഗം, തീർഥയാത്ര, വ്രതം മുതലായവ ദുഃഖജനകങ്ങളാണെന്നും ചിത്തശുദ്ധി അവനവൻ തന്നെ പരിശ്രമിച്ചു നേടേണ്ടതാകയാൽ ദേവനും ദേവാലയങ്ങളും ഒന്നും ആവശ്യമില്ലെന്നും പ്രഖ്യാപിക്കുന്നു. സർവവ്യാപകമായ ഒരഖണ്ഡചൈതന്യത്തെ ആനന്ദമതം അംഗീകരിക്കുന്നുണ്ട്. എന്നാൽ പ്രാപഞ്ചികസുഖഭോഗങ്ങൾക്കു വേണ്ടി അതിന്റെയെല്ലാം സർവാധിപതിയായി ഒരീശ്വരനെ സങ്കല്പിച്ച് ആ ഈശ്വരനെ അനേകം കർമങ്ങൾ ചെയ്തു പ്രസാദിപ്പിച്ചാൽ മതി എന്ന ധാരണ അബദ്ധമാണെന്ന് ഈ മതം സമർഥിക്കുന്നു. അതുകൊണ്ടുതന്നെ ജാതിമതങ്ങൾ കേവലം നിരർഥകങ്ങളും കൃത്രിമങ്ങളുമാണ് എന്നാണ് ഈ മതം ഉദ്ഘോഷിച്ചിട്ടുള്ളത്.
ആനന്ദമതത്തിലെ മുഖ്യധാര അഹിംസയാണ്. 'കൊല്ലാതറുമ്പിനെക്കൂടി' എന്നാണ് ആനന്ദാദർശം പ്രഖ്യാപിക്കുന്നത്. ദേവാലയങ്ങളിലും മറ്റും ദൈവപ്രീതിക്കുവേണ്ടി നടത്തുന്ന ജന്തുബലിയെ അത് എതിർക്കുന്നു. ആലോചന, പൌരുഷം, ജ്ഞാനം മുതലായവയുടെ മഹത്ത്വത്തെ അത് പ്രകീർത്തിക്കുന്നു. ജീവിതസാക്ഷാത്കാരത്തിന് അവ അത്യന്താപേക്ഷിതമാണെന്നു വാദിക്കുന്നു. മനുഷ്യരിൽ ത്യാജ്യഗ്രാഹ്യവിവേചനശക്തി വളർത്തേണ്ട ആവശ്യകതയെ അത് ഊന്നിപ്പറഞ്ഞിരിക്കുന്നു.
ഭക്തിയോഗത്തെയോ കർമയോഗത്തെയോ ആനന്ദമതം അംഗീകരിക്കുന്നില്ല. മറിച്ച്, രാജയോഗത്തെ അംഗീകരിക്കുകയും ചെയ്യുന്നു. പുനർജൻമത്തെയോ മുജ്ജന്മത്തെയോ ആനന്ദാദർശം അംഗീകരിക്കുന്നില്ല. സ്വർഗനരകങ്ങളും പരിഗണനാർഹങ്ങളല്ല. മനസ്സിന്റെ ശാന്തി സ്വർഗവാസവും അശാന്തി നരകവുമാണ്. വേറെ സ്വർഗനരകങ്ങളില്ല. 
പ്രധാന കേന്ദ്രം.
പ്രാദേശികമായി സ്ഥാപിച്ച യോഗ ശാലകളിലാണ് ഇവർ കൂടിചേരാറ്. കണ്ണൂരിലെ ആനന്ദചന്ദ്രോദയം യോഗശാല വളരെക്കാലം ഒരു പ്രധാന കേന്ദ്രമായിരുന്നു.

</doc>
<doc id="145024" url="https://ml.wikipedia.org/wiki?curid=145024" title="ആദിപാപം">
ആദിപാപം

 
ഒരു ക്രിസ്ത്യൻ സിദ്ധാന്തമാണ് ആദിപാപം. ബൈബിളിലെ ഉല്പത്തി 3 ആദാമിന്റെയും ഹവ്വയുടെയും ഭാഗത്തെ അടിസ്ഥാനമാക്കിയാണ് ആദിപാപം കണക്കാക്കപ്പെടുന്നത്. ആദത്തിന്റെ പാപം മൂലം പറുദീസാ നഷ്ടം ആയെന്നും അതിന്റെ ഫലമായി ആദത്തിന്റെ മക്കൾ എല്ലാം പറുദീസാ നഷ്ടമായ അവസ്ഥയിൽ ജനിക്കുന്നു എന്നുമാണ് ആ പഠനം പറയുന്നത്. മൂന്നാം നൂറ്റാണ്ടിൽ ഈ വിശ്വാസം ഉയർന്നുവരാൻ തുടങ്ങി. എന്നാൽ "ആദിപാപം" (ലാറ്റിൻ: "peccatum originale") എന്ന പദപ്രയോഗം ആദ്യമായി ഉപയോഗിച്ച എഴുത്തുകാരനായ അഗസ്റ്റിൻ ഓഫ് ഹിപ്പോയുടെ (354-430) രചനകളോടെ ഇത് പൂർണ്ണമായും രൂപപ്പെട്ടത്.
ഉൽപത്തി 3-ന്റെ അടിസ്ഥാനത്തിൽ ദൈവം അവർക്കായി ഒരു നിയമം മാത്രമേ ഉണ്ടാക്കിയിട്ടുള്ളൂ. നന്മതിന്മകളെക്കുറിച്ചുള്ള അറിവിന്റെ വൃക്ഷത്തിൽ നിന്ന് അവർ ഫലം തിന്നരുത്. എന്നാൽ പാമ്പ് ഹവ്വയോട് പറഞ്ഞു, പഴം കഴിക്കുന്നത് ഹവ്വയെ ദൈവത്തെപ്പോലെയാക്കുമെന്ന്. അപ്പോൾ ഹവ്വാ ആദാമിനെ പഴം തിന്നാൻ പ്രേരിപ്പിച്ചു. അവർ ദൈവത്തിന്റെ ഏക ഭരണം ലംഘിച്ചതിന് ശേഷം അവരെ ഏദൻ തോട്ടത്തിൽ നിന്ന് അവരെ നീക്കം ചെയ്തു.
ജനനം മുതൽ ഓരോ വ്യക്തിക്കും ബാധകമാകുന്ന അവസ്ഥയാണ് ഇത്. ആദം ചെയ്ത പാപകർമത്തിന്റെ ഫലമായാണ് മരണം ലോകത്തിലേക്ക് കടന്നു വന്നത് എന്ന് ക്രിസ്തുമതം സിദ്ധാന്തിക്കുന്നു. ഇതനുസരിച്ച് ഭൂമിയിൽ മനുഷ്യൻ അനുഭവിക്കുന്ന ദുരിതങ്ങൾക്കും ക്ലേശങ്ങൾക്കും മരണത്തിനും കാരണം ആദിപാപമാണ്. ആദം പാപം ചെയ്തില്ലായിരുന്നു എങ്കിൽ പിന്നീട് ജനിക്കുന്ന ഓരോ മനുഷ്യനും പറുദീസയിൽ സൌജന്യമായി തന്നെ ജനിക്കുമായിരുന്നു. മരണം എന്ന അവസ്ഥ മനുഷ്യരിലേക്ക് വരുമായിരുന്നില്ല, പറുദീസ എന്ന പ്രസാദവരം നഷ്ടപ്പെട്ടു എന്ന ഓർമ്മിപ്പിക്കൽ ആണ് ആദിപാപം. അതിനെ വീണ്ടെടുക്കന്നത് എങ്ങനെയെന്നു ഓർമ്മിപ്പിക്കൽ കൂടി ആ പഠനത്തിന്റെ ഭാഗമാണ്.
ക്രിസ്തു മതത്തിൽ.
റോമാ 5:12 ഒരു മനുഷ്യൻമൂലം പാപവും പാപം മൂലം മരണവും ലോകത്തിൽ പ്രവേശിച്ചു. അപ്രകാരം എല്ലാവരും പാപം ചെയ്തതുകൊണ്ട് മരണം എല്ലാവരിലും വ്യാപിച്ചു.
1 കൊറി 15:22 ആദത്തിൽ എല്ലാവരും മരണാധീനരാകുന്നതുപോലെ ക്രിസ്തുവിൽ എല്ലാവരും പുനർജീവിക്കും.
സങ്കീർത്തനം 51:5 പാപത്തോടെയാണു ഞാൻ പിറന്നത്; അമ്മയുടെ ഉദരത്തിൽ ഉരുവായപ്പോഴേ ഞാൻ പാപിയാണ്.
ഇതിനു ആധാരമാക്കിയാണ് ആദിപാപം എന്ന പഠനം ക്രൈസ്തവരിൽ ഉരുത്തിരിഞ്ഞത്.
ഇസ്ലാമിൽ.
സുറ 7:19-25 ൽ ആദം പാപം ചെയ്തു എന്നും സ്വർഗ്ഗത്തിൽ നിന്നും പുറത്താക്കപ്പെട്ടു എന്നും ഖുറാൻ പറയുന്നു. അതുവഴിയാണ് മരണവും കടന്നു വന്നത് എന്ന ധ്വനിയും ഉണ്ട്. പക്ഷെ ആദത്തിന്റെ പാപങ്ങൾ ക്ഷമിച്ചു എന്ന് സുറ 20:122 ൽ കാണാം. ഈസായുടെ കുരിശുമരണവും നിഷേധിക്കുന്നു.(4:157). മനുഷ്യന്റെ മറുവിലയായി ഈസാ സ്വജീവൻ നൽകി എന്നും ഖുറാനിൽ ഇല്ല. അതിനാൽ തന്നെ ആദിപാപം എന്ന പഠനവും അതിന്റെ പരിഹാരവും ഖുറാൻ പഠിപ്പിക്കുന്നില്ല.
മരണവും നിത്യജീവനും.
ഇത് ഭക്ഷിച്ചാൽ നിങ്ങൾ മരിക്കും എന്ന് പറഞ്ഞത് ദൈവമാണ് (ഉല്പത്തി 2:17). ആദം അത് വിശ്വസിക്കാതെ ഇരിക്കുകയും അതുമൂലം മരണം കടന്നു വരികയും ചെയ്തു. ആദം ചെയ്തത്തിനു ആദത്തിനു മാത്രമേ ശിക്ഷ കിട്ടിയുള്ളൂ. പറുദീസായിൽ നിന്ന് പുറത്താക്കപ്പെട്ടു. ആദം ചെയ്ത പാപത്തിന്റെ പേരിൽ ആരും ശിക്ഷ അനുഭവിക്കില്ല എന്നും ക്രൈസ്തവ പഠനം പറയുന്നു. ആദം മക്കൾ ഇപ്പോൾ ജനിക്കുന്നത് പറുദീസയുടെ പുറത്തായതിനാൽ, അത് തിരിച്ചു പിടിക്കാൻ എന്ത് ചെയ്യണം എന്നും ആ പഠനം നിർദ്ദേശിക്കുന്നു. ആദത്തിനു സൌജന്യമായി കിട്ടിയതാണ് പറുദീസ. പക്ഷെ ദൈവത്തെ അവിശ്വസിക്കുകയും ദൈവകല്പന ലംഘിക്കുകയും ചെയ്തു. അതിനാൽ അവൻ മരിച്ചു. പാപത്തിന്റെ ശമ്പളം മരണമാണ് (റോമ 6:23). അവൻ ആത്മീയമായി മരിച്ചു എങ്കിൽ ആത്മീയമായി പുനർജനിക്കണം.
യോഹന്നാൻ 3:3 : യേശു പറഞ്ഞു: സത്യം സത്യമായി ഞാൻ നിന്നോടു പറയുന്നു, വീണ്ടും ജനിക്കുന്നില്ലെങ്കിൽ ഒരുവനു ദൈവരാജ്യം കാണാൻ കഴിയുകയില്ല. 
എങ്ങനെയാണ് വീണ്ടും ജനിക്കുക?
യോഹന്നാൻ 3:6 : മാംസത്തിൽനിന്നു ജനിക്കുന്നതു മാംസമാണ്; ആത്മാവിൽനിന്നു ജനിക്കുന്നത് ആത്മാവും.
ആത്മാവിനാലാണ് വീണ്ടും ജനിക്കേണ്ടത്‌. അവിശ്വാസം മൂലമാണ് മരിച്ചത് എങ്കിൽ വിശ്വാസം മൂലം വീണ്ടും ജനിക്കാം എന്ന് യേശു പഠിപ്പിക്കുന്നു.
യോഹന്നാൻ 3:15 തന്നിൽ വിശ്വസിക്കുന്നവനു നിത്യജീവൻ ഉണ്ടാകേണ്ടതിന് മനുഷ്യപുത്രനും ഉയർത്തപ്പെടേണ്ടിയിരിക്കുന്നു.
ദൈവത്തിൽ വിശ്വസിക്കായ്ക മൂലം ആദം പാപം ചെയ്തു ശിക്ഷ ഏറ്റുവാങ്ങിയെങ്കിൽ അതുമൂലം നഷ്ടപ്പെട്ട ജീവൻ തിരിച്ചു പിടിക്കാൻ യേശു ഒരുക്കിയ രക്ഷാമാർഗ്ഗമാണ് യേശുവിന്റെ ഉയിർപ്പും അതിൽ ഉള്ള വിശ്വാസവും.
യോഹന്നാൻ 3:18 : അവനിൽ വിശ്വസിക്കുന്ന ഒരുവനും ശിക്ഷയ്ക്കു വിധിക്കപ്പെടുന്നില്ല. 
യേശുവിൽ ഉള്ള വിശ്വാസം കൊണ്ടാണ് ഒരുവൻ നിത്യജീവനിലേക്ക് ജനിക്കുന്നത്.
പറുദീസാ സൌജന്യമായി ഒരുക്കിയ ദൈവം പാപപരിഹാരത്തിനും ഒരു സൌജന്യ പദ്ധതി ഒരുക്കിയിട്ടുണ്ട് എന്ന് ഓർമ്മിപ്പിക്കുവാൻ കൂടിയാണ് ആദിപാപം എന്ന പഠനം കൊണ്ട് ക്രൈസ്തവർ ഉദ്ദേശിക്കുന്നത്. ആദം ദൈവത്തെ അവിശ്വസിച്ചു. ദൈവത്തെ പോലെ ആകും എന്ന നുണ വിശ്വസിച്ചു(ഉൽപത്തി 3:5). അതിനാൽ പാപം ചെയ്തു മരണം വരിച്ചു. ഓരോ മനുഷ്യനും പാപം ചെയ്തു മരണം വരിക്കുന്നു. പാപത്തിനു പരിഹാരം ചെയ്യാതെ നിത്യമായ മരണത്തിൽ നിന്ന് ആർക്കും മോചനം ഇല്ല. യേശു അതിനു പരിഹാരം ചെയ്തു എന്ന് ക്രൈസ്തവർ വിശ്വസിക്കുന്നു. യേശു ഈ ലോകത്തിലേക്ക് വന്നത് പാപപരിഹാരം ചെയ്യാൻ വേണ്ടിയാണ് എന്ന് ബൈബിൾ പറയുന്നു.
മത്തായി 20:28 ശുശ്രൂഷിക്കപ്പെടാനല്ല, ശുശ്രൂഷിക്കാനും അനേകരുടെ മോചനദ്രവ്യമായി സ്വജീവൻ കൊടുക്കാനും മനുഷ്യപുത്രൻ വന്നിരിക്കുന്നതുപോലെ തന്നെ.
മറ്റുള്ളവരെ മോചിപ്പിക്കാൻ വേണ്ടിയാണ് സ്വന്തം ജീവൻ ബലിയായി നൽകിയത് എന്ന് യേശു വ്യക്തമാക്കുന്നു. അവനിൽ വിശ്വസിക്കുന്നവന് നിത്യജീവൻ സൌജന്യമായി നൽകപ്പെട്ടിരിക്കുന്നു എന്നതാണ് ആദിപാപം എന്ന പഠനം കൊണ്ട് ക്രൈസ്തവരെ ഓർമ്മിപ്പിക്കുന്നത്.
ചലച്ചിത്രം.
ബൈബിളിലെ ആദിപാദം പ്രമേയമാക്കി ചിത്രീകരിച്ച് 1988 -ൽ പുറത്തിറങ്ങിയ മലയാളചലച്ചിത്രമാണ് "ആദ്യപാപം". വൻ സാമ്പത്തിക ലാഭം നേടിയ ഇത് ഒരു സോഫ്റ്റ് കോർ ഫിലിം ആണ്.

</doc>
<doc id="145025" url="https://ml.wikipedia.org/wiki?curid=145025" title="എൽവാല്കേറിയ">
എൽവാല്കേറിയ



</doc>
<doc id="145030" url="https://ml.wikipedia.org/wiki?curid=145030" title="ഇംഗ്ലീഷ് ചാനൽ">
ഇംഗ്ലീഷ് ചാനൽ

 
ഇംഗ്ലീഷ് ചാനൽ അഥവാ ചാനൽ അറ്റ്ലാന്റിക് സമുദ്രത്തിന്റെ ഒരു ശാഖയാണ്. ഇത് ബ്രിട്ടനെയും ഫ്രാൻസിനെയും തമ്മിൽ വേർതിരിക്കുന്നു. ഇതിന് 560 കി.മി. നീളവും 240 കി.മി. മുതൽ 34 കി.മി. വരെ വീതിയും ഉണ്ട്. ഇരു രാജ്യങ്ങളെയും തമ്മിൽ ബന്ധിപ്പിക്കുന്ന റെയിൽപ്പാതയായ ചാനൽ ടണൽ ഇംഗ്ലീഷ് ചാനലിലെ കടലിനടിയിലൂടെയാണ് നിർമ്മിച്ചിരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145031" url="https://ml.wikipedia.org/wiki?curid=145031" title="കരസേന">
കരസേന



</doc>
<doc id="145033" url="https://ml.wikipedia.org/wiki?curid=145033" title="പീരങ്കിപ്പട">
പീരങ്കിപ്പട

 
കരസേനയിലെ പ്രധാനപ്പെട്ട ഒരു ഘടകമാണ് പീരങ്കിപ്പട അഥവാ ആർട്ടിലറി ബാറ്ററി. പീരങ്കികൾ, ഹെവി ഫീൽഡ് ഗണ്ണുകൾ, മോർട്ടാറുകൾ, മിസൈലുകൾ, വിമാനവേധക തോക്കുകൾ, റോക്കറ്റുകൾ എന്നിവ ഉപയോഗിച്ച് ശത്രുനിരകളേയും ബങ്കറുകളെയും തകർക്കുക, ബോംബാക്രമണത്തിനും ആകാശ യുദ്ധത്തിനുമായി എത്തുന്ന ശത്രുവിമാനങ്ങളെ വെടിവച്ചു വിഴ്ത്തുക, ശത്രുക്കളോടു യുദ്ധം ചെയ്യുന്ന കാലാൾപ്പടയ്ക്കും കവചിതസേന വിഭാഗത്തിനും ശത്രുനിരയിലേക്കു സെല്ലുകൾ വർഷിച്ച് സഹായങ്ങളും സുരക്ഷിതത്വവും നൽകുക എന്നിങ്ങനെ യുദ്ധരംഗത്തെ ജോലികളാണ് പീരങ്കിപ്പടയ്ക്കുള്ളത്. ശത്രുസങ്കേതങ്ങളും ശത്രുക്കൾ ഉപയോഗിക്കുന്ന മോർട്ടാറുകൾ, ബോം‌‌ബുകൾ, പീരങ്കികൾ മുതലായവ സ്ഥപിച്ചിട്ടുള്ള സ്ഥാനങ്ങളും ആകാശം വഴിയായും റഡാർ മുഖേനയും കണ്ടുപിടിക്കുന്നതിനുള്ള ലൊക്കേറ്റിംഗ് ബാറ്ററിയും, എയർ ഒബ്സർ‌‌വേഷൻ പോസ്റ്റുകളും (Air OP) പീരങ്കിപ്പടക്കു കീഴിൽ ഉണ്ടായിരിക്കും. ആർട്ടിലറിക്കു കീഴിലുള്ള വിമാനങ്ങൾ പറത്തുന്നതും ആർട്ടിലറി ആർട്ടിലറി ആഫീസർമാർ തന്നെയാണ്.
ആർട്ടിലറിയിൽ പാരച്യുട്ട് ഭടൻ‌‌‌‌മാരും പ്രവർത്തിക്കുന്നുണ്ട്. ശത്രുസങ്കേതങ്ങൾക്ക് അടുത്തോ അവയ്ക്കു പുറ്കിലോ യുദ്ധവിമാനങ്ങളിൽ ചെന്ന് പാരച്യൂട്ടുവഴി ഇറങ്ങി യുദ്ധം ചെയ്യുന്നതിനുള്ള ഒരു പ്രത്യേക ഘടകമാണിത്.ആർട്ടിലറി വിഭാഗത്തെ ഫീൽഡ് റെജിമെൻറ്, ലൈറ്റ് റെജിമെൻറ്, മീഡിയം റെജിമെൻറ്, ഹെവിമോർട്ടർ റെജിമെൻറ്, എയർ ഡിഫൻസ് ആർട്ടിലറി എന്നിങ്ങനെ വിവിധ ഗ്രൂപ്പുകളായി തിരിച്ചിട്ടുണ്ട്. അസാമാന്യമായ ധീരതയും കർമകുശലതയും സാങ്കേതികജ്ഞാനവും ഈ വിഭാഗത്തിന് ഉണ്ടായിരിക്കണം.

</doc>
<doc id="145039" url="https://ml.wikipedia.org/wiki?curid=145039" title="പച്ചകുത്തൽ">
പച്ചകുത്തൽ

 
തൊലിയിൽ മായാത്ത ചിത്രങ്ങൾ വരക്കാനുപയോഗിക്കുന്ന രീതിയാണ് പച്ചകുത്തൽ. വളരെ പണ്ടുമുതലേ പച്ചകുത്തൽ ആരംഭിച്ചിരുന്നു. ന്യൂസിലൻഡിലെ മാവോറികൾ മുഖത്ത് പച്ചകുത്താറുണ്ടായിരുന്നു. പോളിനേഷ്യക്കാരും തായ്‌വാന്മാരും പച്ചകുത്തുന്ന രീതി ഉപയോഗിച്ചിരുന്നു.തായ്‌വാനിലെ അടയാൾവർഗക്കാരുടെ പച്ചകുത്തലിന് ബദാസുൻ എന്നാണ് പറയുക. ആണുങ്ങളുടെ മുഖത്തെ ബദാസുന്റെ അർഥം തങ്ങൾ ജന്മദേശം സംരക്ഷിക്കുമെന്നാണ്. സ്ത്രീകളുടെ മുഖത്തെ ബദാസുൻ വീട്ടുജോലിയും വസ്ത്രം നെയ്യാനും അറിയുമെന്നും സൂചിപ്പിക്കുന്നു

</doc>
<doc id="145040" url="https://ml.wikipedia.org/wiki?curid=145040" title="ഗണദേവത">
ഗണദേവത



</doc>
<doc id="145041" url="https://ml.wikipedia.org/wiki?curid=145041" title="യുറാനിയം">
യുറാനിയം



</doc>
<doc id="145045" url="https://ml.wikipedia.org/wiki?curid=145045" title="ബംഗാൾ ക്ഷാമം (1943)">
ബംഗാൾ ക്ഷാമം (1943)

 
എ.ഡി 1943 ന് ഇന്ത്യയിലെ ബംഗാളിലുണ്ടായ ക്ഷാമമാണ് 1943 ലെ ബംഗാൾ ക്ഷാമം എന്ന പേരിൽ അറിയപ്പെടുന്നത്. ഇത് ഇന്ത്യയിലെ ബ്രിട്ടീഷ് ഭരണകാലത്തുണ്ടായ അവസാനത്തെ ക്ഷാമമായിരുന്നു. ഈ ക്ഷാമകാലത്ത് 30 ലക്ഷം പേർ മരിക്കുകയുണ്ടായി. ഹെൽമിന്തോ‌സ്പോറിയം ഒറൈസ എന്ന ഫംഗസ് പരത്തുന്ന ബ്രൗൺ സ്പോട്ട് രോഗം നെൽകൃഷിയെ ബാധിച്ചതാണ് ക്ഷാമത്തിന്റെ പ്രധാന കാരണങ്ങളിലൊന്ന്. 1998-ലെ സാമ്പത്തിക ശാസ്ത്രത്തിനുള്ള നോബൽ സമ്മാനം നേടിയ അമർത്യസെന്നിനെ ദാർശനികതയോടെ ചിന്തിക്കാൻ പ്രേരിപ്പിച്ചത് കുട്ടിക്കാലത്ത് അദ്ദേഹം നേരിൽ കാണാനിടയായ 1943 ലെ ബംഗാൾ ക്ഷാമം ആയിരുന്നു.

</doc>
<doc id="145046" url="https://ml.wikipedia.org/wiki?curid=145046" title="Bengal famine of 1943">
Bengal famine of 1943



</doc>
<doc id="145047" url="https://ml.wikipedia.org/wiki?curid=145047" title="തുർക്കിയിലെ കുർദിഷ് കലാപം">
തുർക്കിയിലെ കുർദിഷ് കലാപം

തുർക്കി സർക്കാരും, വിവിധ കുർദിഷ് വിഭാഗങ്ങളും തമ്മിൽ 1978 നവംബർ 27 ന് ആരംഭിച്ച് ഇപ്പോഴും തുടരുന്ന സായുധപോരാട്ടങ്ങളാണ് കുർദിഷ് കലാപം എന്നറിയപ്പെടുന്നത്. സ്വതന്ത്ര കുർദിസ്താന്റെ രൂപീകരണം, തുർക്കി റിപ്പബ്ലിക്കിനകത്ത് കുർദുകൾക്ക് സ്വയംഭരണമോ കൂടുതൽ രാഷ്ട്രീയ-സാംസ്കാരിക അവകാശങ്ങൾ അനുവദിക്കുക തുടങ്ങിയവയാണ് കുർദിഷ് വിഭാഗങ്ങളുടെ ആവശ്യം. കുർദിസ്താൻ വർക്കേഴ്സ് പാർട്ടിയാണ് ഈ പോരാട്ടങ്ങളുടെ മുൻനിരയിൽ നിൽക്കുന്നത്. 1980-കളുടെ തുടക്കത്തിൽ ആരംഭിച്ച് ഇപ്പോഴും തുടരുന്ന ഈ പോരാട്ടങ്ങളിൽ പതിനായിരക്കണക്കിനു പേർ മരണമടഞ്ഞിട്ടുണ്ട്.
പശ്ചാത്തലം.
തുർക്കിയുടെ തെക്കുകിഴക്കുഭാഗത്ത് അർമേനിയ, ഇറാഖ്, ഇറാൻ രാജ്യങ്ങളീലെ കുർദിഷ് പ്രദേശങ്ങളോട് ചേർന്നുകിടക്കുന്ന മേഖലയിലാണ് കുർദ് വംശജർ അധിവസിക്കുന്നത്. ഇന്തോ-യൂറോപ്യൻ ജനതയിൽപ്പെട്ട കുർദുകൾ തുർക്കികൾക്കും വളരെക്കാലം മുൻപേ അനറ്റോളീയൻ പീഠഭൂമിയിൽ വാസമുറപ്പിച്ചിരുന്നു. പതിമൂന്നാം നൂറ്റാണ്ടിൽ മാത്രമാണ്‌ തുർക്കികൾ ഇവിടെയെത്തുകയും മേഖല അധീനതയിലാക്കുകയും ചെയ്തത്. ഓട്ടൊമൻ തുർക്കിഷ് ഭരണകാലത്ത് പലപ്പോഴും കുർദുകൾ സാമ്രാജ്യത്തിനെതിരെ കലാപങ്ങളുയർത്തിയിരുന്നു.
ആധുനികതുർക്കിയിലെ കുർദുകളുടെ പ്രശ്നങ്ങൾ, മുസ്തഫ കമാൽ അത്താത്തുർക്കിന്റെ നയപരിപാടിയുടെ കാലത്ത് ആരംഭിച്ചതാണ്. തുർക്കി ദേശീയത ഉയർത്തിപ്പിടിക്കുന്നതിന്, തുർക്കിഷ് ഒഴികെയുള്ള മറ്റു ഭാഷകളുടെ ഉപയോഗമെല്ലാം അദ്ദേഹം നിരോധിച്ചിരുന്നു. ഇത് രാജ്യത്തെ അഞ്ചിലൊന്ന് വരുന്ന കുർദുകൾ, അവരുടെ മാതൃഭാഷ സംസാരിക്കുന്നത് വിലക്കപ്പെട്ടു. കമാൽ അത്താത്തുർക്കിന്റെ സർക്കാർ, കുർദിഷ് സ്കൂളൂകളും കോളേജുകളും പ്രസിദ്ധീകരണങ്ങളും സ്ഥാപനങ്ങളും അടച്ചുപൂട്ടിയിരുന്നു. കുർദിഷ് ഭാഷയുടെ നിരോധനം, കുട്ടികളുടെ പേരിടലിൽ വരെ സ്വാധീനിച്ചു. അവരുടെ കുടുംബത്തിന്റേയോ സമൂഹത്തിന്റേയോ ചരിത്രവുമായി ഒരു ബന്ധവുമില്ലാത്ത പേരുകൾ‌ തുർക്കി ഭരണകൂടം അവർക്കു നൽകി. കുർദുകൾ‌ പ്രതിഷേധിച്ചപ്പോൾ അതിഭീകരമായാണ് ഭരണകൂടം അവരെ നേരിട്ടത്. പലപ്പോഴും കുർദിഷ് പ്രദേശങ്ങളും രാജ്യത്തിന്റെ മറ്റു മേഖലകളുമായുള്ള ബന്ധം വിച്ഛേദിക്കുകയും ചെയ്തു. ചരിത്രവസ്തുതകളെ അവഗണിച്ച് കുർദുകളെ മലന്തുർക്കികൾ എന്ന് വിളിക്കുന്ന സർക്കാരിന്റെ നയവും വൻ പ്രതിഷേധത്തിനിടയാക്കി. 1187-ൽ കുരിശുയുദ്ധക്കാരിൽ നിന്നും ജെറുസലേം തിരിച്ചുപിടിച്ച സലാദിൻ അയൂബി ഒരു കുർദ് വംശജനായിരുന്നെന്നു പോലും തുർക്കിഷ് ചരിത്രപുസ്തകങ്ങളിൽ പരാമർശിച്ചിരുന്നില്ല. മറിച്ച് അദ്ദേഹം തുർക്കി രീതികളനുസരിച്ചാണ് തന്റെ സാമ്രാജ്യം ഭരിച്ചിരുന്നതെന്ന് സൂചിപ്പിച്ചു.
കുർദുകളെ തുർക്കികളുമായി ചേർക്കാനുള്ള തുർക്കി സർക്കാരിന്റെ ശ്രമം ഒരു പരിധിവരെ വിജയിച്ചിരുന്നു. 1970-കളിൽ കുർദുകളിൽ ഏതാണ്ട് മൂന്നിലൊന്നു പേർ മാത്രമേ സ്വയം കുർദുകളാണെന്ന് പറയുകയും കുർദിഷ് ഭാഷ ഉപയോഗിക്കാനാകുകയും ചെയ്തിരുന്നുള്ളൂ എന്നത് ഇതിന്റെ ഏറ്റവും വലിയ ദൃഷ്ടാന്തമാണ്.
സായുധപ്പോരാട്ടം.
1970-കളുടെ തുടക്കത്തിൽ അബ്ദുള്ള ഓജലാന്റെ നേതൃത്വത്തിൽ, കമ്മ്യൂണിസ്റ്റ് വിപ്ലവ ആശയങ്ങളെ മുൻനിർത്തിയുള്ള സംഘടനയായാണ് കുർദിസ്താൻ വർക്കേഴ്സ് പാർട്ടിയുടെ ആരംഭം. വിദ്യാർത്ഥികൾക്ക് പ്രാമുഖ്യമുള്ള ഈ സംഘടന അങ്കാറ കേന്ദ്രീകരിച്ചായിരുന്നു രൂപം കൊണ്ടത്. കാലക്രമേണ കക്ഷിയുടെ പ്രവർത്തനമേഖല കുർദിഷ് ആവാസപ്രദേശമായ തെക്കുകിഴക്കൻ തുർക്കിയിലേക്ക് നീങ്ങുകയും കുർദിഷ് ദേശീയവാദം അതിന്റെ ആശയങ്ങളുടെ ഭാഗമാകുകയും ചെയ്തു. 1978 നവംബർ 27-ന് ഈ സംഘടന, കുർദിസ്താൻ വർക്കേഴ്സ് പാർട്ടി എന്ന പേര് സ്വീകരിക്കുകയും തങ്ങളുടെ കമ്മ്യൂണിസ്റ്റ് ആശയങ്ങളുടെ അടിസ്ഥാനത്തിൽ രാജ്യത്തെ വലതുപക്ഷവിഭാഗങ്ങളെ എതിരിടാനും ആരംഭിച്ചു.
കമ്മ്യൂണിസ്റ്റുകളടക്കമുള്ള തീവ്രവിഭാഗങ്ങളെ നിർമ്മാർജ്ജനം ചെയ്യുക എന്നതായിരുന്നു തുർക്കിയിൽ കെനാൻ എവ്രന്റെ നേതൃത്വത്തിൽ 1980-ൽ നടന്ന സൈനിക അട്ടിമറിയുടെ പ്രധാനലക്ഷ്യം. അട്ടിമറിയെത്തുടർന്നുണ്ടായ അടിച്ചമർത്തൽ കുർദിഷ് മേഖലയിൽ അതിക്രൂരമായിരുന്നു. ഇത് മുന്നിൽക്കണ്ടുകൊണ്ടുതന്നെ, സ്വതന്ത്രരാജ്യം ആവശ്യപ്പെട്ട പ്രക്ഷോഭം നടത്തിയിരുന്ന കുർദിസ്താൻ വർക്കേഴ്സ് പാർട്ടിയുടെ നേതാക്കൾ എല്ലാം അട്ടിമറിയുടെ തലേരാത്രി തന്നെ തുർക്കി വിട്ട് കടന്നു. എങ്കിൽക്കൂടിയും തെക്കുകിഴക്കൻ തുർക്കിയിലെ ജയിലുകളെല്ലാം കുർദിഷ് വംശജരെക്കൊണ്ട് നിറഞ്ഞുകവിഞ്ഞു. കുർദിഷ് വംശത്തെ ഉന്മൂലനം ചെയ്യാനെന്നവണ്ണം ഭരണകൂടം ഈ നടപടി തുടർന്നുകൊണ്ടിരുന്നു.
ഇതിന്റെ മറുപടിയായി 1984 മാർച്ച് 21-ന് സിറിയയിൽ തമ്പടിച്ചിരുന്ന അബ്ദുള്ള ഓജലാന്റെ നേതൃത്വത്തിൽ, സ്വതന്ത്ര കുർദിസ്താൻ സ്ഥാപിക്കുക എന്ന ലക്ഷ്യത്തിൽ കുർദിസ്താൻ വർക്കേഴ്സ് പാർട്ടി സായുധസമരം ആരംഭിച്ചു. മലകളിലെ ഒളിത്താവളങ്ങൾ കേന്ദ്രമാക്കി, തുർക്കിയിലെ സൈനിക-സർക്കാർ കേന്ദ്രങ്ങളെയായിരുന്നു ഇവർ ലക്ഷ്യമാക്കിയിരുന്നത്. ഈ കലാപം അടുത്ത ഒന്നര ദശാബ്ദത്തിൽ ഏതാണ്ട് 40,000-ത്തോളം പേരുടെ ജീവനെടുത്തു.
സർക്കാരിന്റെ അനുരഞ്ജനശ്രമങ്ങൾ.
കുർദിഷ് കലാപം നിയന്ത്രിക്കുന്നതിന് 1990-കളിൽ തുർക്കി സർക്കാർ ചില അനുരഞ്ജനനടപടികളെടുത്തു. 1991-ൽ കുർദിഷ് ഭാഷക്കു മേലുള്ള നിരോധനം നീക്കുകയും അനൗദ്യോഗികകാര്യങ്ങൾക്ക് ആ ഭാഷ ഉപയോഗിക്കാനുള്ള അനുവാദം നൽകുകയും ചെയ്തു. കുർദിസ്താൻ വർക്കേഴ്സ് പാർട്ടിയുടെ (പി.കെ.കെ.) നേതൃത്വത്തിൽ 1995-ൽ നടന്ന വൻ പ്രതിഷേധത്തെത്തുടർന്ന് സർക്കാർ, നവ്രുസിനെ (പുതുവർഷാഘോഷം) ഒരു തുർക്കിഷ് ആഘോഷമായി അംഗീകരിക്കുകയും തെക്കുകിഴക്കൻ തുർക്കിയിൽ നവ്രുസ് ദിനത്തിൽ തീ കത്തിക്കുന്നതിനും അതിനു മുകളിലൂടെ ചാടാനും കുർദുകൾക്ക് അനുവാദം നൽകി.
തുർക്കിക്ക് യൂറോപ്യൻ യൂണിയനിൽ അംഗത്വം നേടുന്നത് ലക്ഷ്യമാക്കി, പൗരാവകാശങ്ങൾ യൂറോപ്യൻ യൂണിയൻ മാനദണ്ഡത്തിലേക്കെത്തിക്കുന്നതിന് 2000-2002 കാലയളവിൽ ഭരണഘടനയിലടക്കം നിരവധി പരിഷ്കാരങ്ങൾ തുർക്കിയിലെ ബുലന്ത് എജവിത് സർക്കാർ നടപ്പിലാക്കി. ഇതിന്റെ ഭാഗമായി കുർദിഷ് ഭാഷയിൽ വിദ്യാഭ്യാസത്തിനും വാർത്താവിനിമയത്തിനുമുള്ള അവകാശങ്ങൾ ലഭ്യമാക്കി.
2003-ൽ റെജപ് തയിപ് എർദ്വാന്റെ ഭരണകാലത്ത് കുർദുകൾക്ക് കൂടുതൽ സ്വാതന്ത്ര്യങ്ങൾ അനുവദിക്കപ്പെട്ടു. കുർദിഷ് അനുകൂലനിലപാടുകാരെ ശിക്ഷിക്കുന്നതിനായി മുൻപ് ഉപയോഗിക്കപ്പെട്ടിരുന്ന തീവ്രവാദവിരുദ്ധനിയമത്തിലെ കുപ്രസിദ്ധമായ എട്ടാം വകുപ്പ് ഒഴിവാക്കിയത് ഒരു പ്രധാനനിയമനിർമ്മാണമായിരുന്നു. ഇതോടൊപ്പം കുർദുകൾക്ക് സാംസ്കാരികാവകാശങ്ങളും, കുട്ടികൾക്ക് കുർദിഷ് പേരുകൾ ഇടാനും, കുർദിഷ് ഭാഷയിലുള്ള സ്വകാര്യ റേഡിയോ ടെലിവിഷൻ ചാനലുകൾക്കും അനുമതിയായി. 2005 ഓഗസ്റ്റിൽ കുർദിഷ് മേഖലയുടെ കേന്ദ്രമായിരുന്ന ദിയാർബകീർ നഗരത്തിൽ ഒരു യോഗത്തെ അഭിസംബോധന ചെയ്ത്, കുർദിഷ് പ്രശ്നത്തിൽ തുർക്കി സർക്കാർ തെറ്റ് ചെയ്തിട്ടുണ്ടെന്ന് പ്രധാനമന്ത്രി എർദ്വാൻ പരസ്യമായി സമ്മതിച്ചു. ഒരു ഒത്തുതീർപ്പിനുള്ള അദ്ദേഹത്തിന്റെ ശ്രമത്തോട് കുർദിസ്താൻ വർക്കേഴ്സ് പാർട്ടി അനുകൂലമായി പ്രതികരിക്കുകയും വെടിനിർത്തൽ പ്രഖ്യാപിക്കുകയും ചെയ്തു. 
അവലംബം.
&lt;templatestyles src="Reflist/styles.css" /&gt;

</doc>
<doc id="145048" url="https://ml.wikipedia.org/wiki?curid=145048" title="മഴനിഴൽ പ്രദേശം">
മഴനിഴൽ പ്രദേശം

 
പർവ്വതത്തിന്റെയോ പർവ്വതനിരകളുടെയോ സാന്നിദ്ധ്യത്താൽ സൃഷ്ടിക്കപ്പെടുന്ന ഒരു പ്രത്യേക ഭൂപ്രദേശമാണ് മഴനിഴൽ പ്രദേശം. മഴമേഘങ്ങളെ വഹിച്ചുകൊണ്ടുള്ള കാറ്റുകളെ പർവ്വതങ്ങളോ പർവ്വതനിരകളോ തടയുമ്പോൾ മഴ ഉണ്ടാവുന്നു. പക്ഷേ ഇങ്ങനെ ഉണ്ടാവുന്ന മഴ പർവ്വതത്തിന്റെ ഒരു ഭാഗത്ത് മാത്രം ആയിരിക്കും. അതിനാൽ മഴ ലഭിക്കാത്ത മറുഭാഗം വരണ്ട് ഉണങ്ങി ഇരിക്കും. ഈ പ്രദേശമാണ് മഴനിഴൽ പ്രദേശം. പശ്ചിമഘട്ടം ഇതിന് ഒരു നല്ല ഉദാഹരണമാണ്. പശ്ചിമഘട്ടത്തിന്റെ ഒരു വശത്തുള്ള കേരളത്തിൽ നല്ല മഴ ലഭിക്കുമ്പോൾ മറുവശത്തുള്ള തമിഴ്നാടിന്റെ പലപ്രദേശങ്ങളും മഴനിഴൽ പ്രദേശങ്ങളാണ്.

</doc>
<doc id="145049" url="https://ml.wikipedia.org/wiki?curid=145049" title="Rain shadow">
Rain shadow



</doc>
<doc id="145050" url="https://ml.wikipedia.org/wiki?curid=145050" title="ക്ഷേത്രജ്ഞൻ">
ക്ഷേത്രജ്ഞൻ

 
പതിനേഴാം നൂറ്റാണ്ടിൽ ഇന്നത്തെ ആന്ധ്രാപ്രദേശിൽ ജീവിച്ചിരുന്ന കർണ്ണാടകസംഗീത ആചാര്യനാണ് ക്ഷേത്രജ്ഞൻ. അദ്ദേഹത്തിന്റെ ശരിയായ നാമം വരദയ്യ എന്നാണെന്ന് വിശ്വസിക്കപ്പെടുന്നു. ഇദ്ദേഹം കർണ്ണാടകസംഗീതത്തിൽ നാലായിരത്തോളം പദങ്ങൾ രചിച്ചിട്ടുണ്ട്. ഇതിനായി അദ്ദേഹം അമ്പതിൽ അധികം രാഗങ്ങൾ ഉപയോഗിച്ചു. ഏറ്റവും അധികം ഉപയോഗിച്ചത് ചാപ്പുതാളം ആയിരുന്നു. ഇദ്ദേഹം രചിച്ച പദങ്ങളിൽ 332 എണ്ണം മാത്രമേ ഇന്ന് ലഭ്യമായിട്ടുള്ളൂ. അവയെല്ലാം തന്നെ ഇഷ്ടദേവനായ ശ്രീകൃഷ്ണനെ കുറിച്ചായിരുന്നു .ക്ഷേത്രങ്ങളിലുടെ ദേശ ദേശാന്തരം പാട്ടു പാടി യാത്ര ചെയ്തിരുന്നത്‌ കാരണം വഴിയെ അദ്ദേഹം ക്ഷേത്രജ്ഞ അഥവാ ക്ഷേത്രയ്യ എന്നറിയപ്പെട്ടു 

</doc>
<doc id="145051" url="https://ml.wikipedia.org/wiki?curid=145051" title="Kshetrayya">
Kshetrayya



</doc>
<doc id="145052" url="https://ml.wikipedia.org/wiki?curid=145052" title="വരദയ്യ">
വരദയ്യ



</doc>
<doc id="145055" url="https://ml.wikipedia.org/wiki?curid=145055" title="ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ്">
ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ്

 
പ്രകൃതിയെയും പ്രകൃതിവിഭവങ്ങളേയും സംരക്ഷിക്കാനായി രൂപം നൽകപ്പെട്ട ഒരു സംഘടനയാണ് ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആ‍ൻഡ് നാച്ചുറൽ റിസോഴ്‌സ്. ഇത് വേൾഡ് കൺസർവേഷൻ യൂണിയൻ എന്ന പേരിലും, ഐ.യു.സി.എൻ എന്ന പേരിലും അറിയപ്പെടുന്നു. 1948 ഒക്ടോബറിൽ ഇത് സ്ഥാപിക്കപ്പെട്ടു. ലോകത്തെ ഏറ്റവും വലിയ പ്രകൃതിസംരക്ഷണ സംഘടനയായ ഐ.യു.സി.എന്നിന് 111 സർക്കാർ ഏജൻസികൾ, 800 ൽ അധികം സർക്കാർ ഇതര സംഘടനകൾ, 16000 ൽ അധികം ശാസ്ത്രജ്ഞർ എന്നിവരുടെ ശൃംഖലയുണ്ട്. ഐ.യു.സി.എൻ പുറത്തിറക്കുന്ന പുസ്തകമാണ് റെഡ്‌ ലിസ്റ്റ്. 
വംശനാശ ഭീഷണി നേരിടുന്ന ജീവികളുടെ വിവരങ്ങൾ ഇതിൽ അടങ്ങിയിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="145056" url="https://ml.wikipedia.org/wiki?curid=145056" title="ആവീരം">
ആവീരം



</doc>
<doc id="145057" url="https://ml.wikipedia.org/wiki?curid=145057" title="International Union for Conservation of Nature">
International Union for Conservation of Nature



</doc>
<doc id="145058" url="https://ml.wikipedia.org/wiki?curid=145058" title="മുഖാന്ധത">
മുഖാന്ധത

 
മുഖങ്ങളെ തിരിച്ചറിയാൻ കഴിയാതെ വരുന്ന അവസ്ഥ ഉളവാക്കുന്ന ഒരു രോഗമാണ് മുഖാന്ധത അഥവാ പ്രോസോഫിനോസിയ. മസ്തിഷ്കത്തിന്റെ അടിവശത്ത് തകരാറ് സംഭവിക്കുന്നതുമൂലമാണ് ഈ രോഗം ഉണ്ടാവുന്നത്. ഓക്സിപിറ്റൽ ദളങ്ങളുടെയും ടെമ്പറൽ ദളങ്ങളുടെയും നടുവിലായിട്ടാണ് തകരാറ് സംഭവിച്ചിരിക്കുക. 
അവലംബം.
&lt;templatestyles src="Reflist/styles.css" /&gt;
ബാഹ്യ ലിങ്കുകൾ.
 മുഖാന്ധത എന്ന വാക്കിനർത്ഥം മലയാളം വിക്കി നിഘണ്ടുവിൽ കാണുക 

</doc>
<doc id="145059" url="https://ml.wikipedia.org/wiki?curid=145059" title="Prosopagnosia">
Prosopagnosia



</doc>
<doc id="145060" url="https://ml.wikipedia.org/wiki?curid=145060" title="തക്കുമ സ്കൂൾ">
തക്കുമ സ്കൂൾ

 
ജപ്പാനിലെ ബുദ്ധമതചിത്രകലയിൽ പ്രാവീണ്യമുളള ചിത്രകാരന്മാരുടെ ഒരു പ്രസ്ഥാനമാണ് തക്കുമ സ്കൂൾ. 12-ാം ശതകം മുതൽ 14-ാം ശതകം വരെ ഇതിന്റെ പ്രാഭവകാലമായിരുന്നു. തക്കുമ തമെറ്റോ (12-ാം ശതകം) ആണ് ഇതിന്റെ സ്ഥാപകൻ എന്നു കരുതപ്പെടുന്നു. ഇദ്ദേഹത്തിന്റെ പുത്രനായ തക്കുമ ഷോഗയുടെ കാലത്താണ് ഈ പ്രസ്ഥാനം കൂടുതൽ പ്രശസ്തമായത്. 12-ാം ശ.-ത്തിന്റെ അന്ത്യത്തിലും ക്യോട്ടോയിലെ കോഷ്ൻജി, ജിൻഗോജി എന്നീ ആരാധനാലയങ്ങളുമായി ബന്ധപ്പെട്ട് ഈ പ്രസ്ഥാനം സജീവമായി പ്രവർത്തിക്കുന്നു. ഷോഗയെത്തുടർന്ന് തക്കുമ തമേഹിസ, തക്കുമ ഷുംഗ, തക്കുമ റ്യോഗ തുടങ്ങിയ വിഖ്യാത ചിത്രകാരന്മാർ ഇതുമായി ബന്ധപ്പെട്ട് പ്രവർത്തിച്ചിരുന്നു. 14-ാം ശതകത്തിന്റെ ഉത്തരാർധത്തിൽ തക്കുമ ഈഗയുടെ തലമുറയ്ക്കുശേഷം ഈ പ്രസ്ഥാനം ഏതാണ്ട് നിശ്ചലമായി. ചൈനയിലെ സുംഗവംശത്തിന്റെ കലാപാരമ്പര്യത്തിന്റെ ചുവടുപിടിച്ച് തക്കുമപ്രസ്ഥാനക്കാർ എണ്ണമറ്റ രചനകളാണ് നിർവഹിച്ചിട്ടുള്ളത്. ഇവരുടെ രചനകളിൽ പേരുവയ്ക്കുന്ന പതിവില്ലായിരുന്നതിനാൽ വ്യക്തിപരമായ സംഭാവനകൾ വിലയിരുത്തുക അസാധ്യമായിരിക്കുന്നു. ജാപ്പനീസ് ചിത്രകലയിലെ നവറിയലിസത്തിന്റെ ഏറ്റവും ശക്തരായ പ്രയോക്തക്കളാണ് ഇവരെന്നു പറയാം. ബുദ്ധിസ്റ്റ് ചിത്രകലയെ അലങ്കാരാത്മകതയിലേക്കു നയിച്ച കോസെ സ്കൂൾ ഇവരുടെ എതിർ വിഭാഗം എന്ന നിലയിലാണ് വേരൂന്നിയത്.

</doc>
<doc id="145061" url="https://ml.wikipedia.org/wiki?curid=145061" title="Takuma school">
Takuma school



</doc>
<doc id="145062" url="https://ml.wikipedia.org/wiki?curid=145062" title="ട്യൂഡർ വംശം">
ട്യൂഡർ വംശം

 
15-ആം ശതകത്തിന്റെ ഉത്തരാർധത്തിൽ ഇംഗ്ലണ്ടിൽ ഭരണത്തിലെത്തിയ രാജവംശമാണ് ട്യൂഡർ വംശം(Tudor Dynasty). ഇവർ 1485 മുതൽ 1603 വരെ അധികാരത്തിലിരുന്നു. ആധുനിക രീതിയിലുള്ള രാജവാഴ്ചാക്രമത്തിന് വ്യവസ്ഥാപിതമായ കെട്ടുറപ്പ് ട്യൂഡർ വംശം ഉറപ്പാക്കി. രാജവംശത്തിന്റെ ഉദ്ഭവം പുരാതന വെൽഷ് കുടുംബത്തിൽപ്പെട്ട ഓവൻ ട്യൂഡറിൽ (1400-61) നിന്നുമാണെന്ന് കരുതപ്പെടുന്നു. ഇദ്ദേഹത്തിന്റെ മകൻ റിച്ച്മോണ്ടിലെപ്രഭു (Earl) ആയ എഡ്മണ്ട് ട്യൂഡറിന് (സു. 1430-56) മരണാനന്തരം ജനിച്ച പുത്രനാണ് ഹെന്റി ട്യൂഡർ (ജനനം - 1457). യോർക്കിസ്റ്റ് വംശത്തിലെ ഭരണാധിപനായ റിച്ചാർഡ് IIIനെ ബോസ് വെർത്ത് ഫീൽഡ് യുദ്ധത്തിൽ ഹെന്റി പരാജയപ്പെടുത്തി (1485). തുടർന്ന് ഹെന്റി VIIഎന്ന പേരിൽ ഇദ്ദേഹം ഭരണാധിപനായി. ഇദ്ദേഹമാണ് ട്യൂഡർ വംശത്തിലെ ആദ്യത്തെ രാജാവ്. ഹെന്റി VIIാമൻ 1485 മുതൽ 1509 വരെ ഭരണം നടത്തി. ഇദ്ദേഹത്തിന്റെ പുത്രൻ ഹെന്റി VIIIാമൻ (1509-47), ഹെന്റി VIIIാമന്റെ സന്തതികളായ എഡ്വേർഡ് VIാമൻ (1547-53), ഒന്നാമത്തെ മേരി എന്ന മേരി ട്യൂഡർ (1553-58) ഒന്നാമത്തെ എലിസബത്ത് (1558-1603) എന്നിവരാണ് മറ്റു ട്യൂഡർ വംശ രാജാക്കന്മാർ.
ട്യൂഡർ രാജാക്കന്മാർ നടപ്പിലാക്കിയ ഭരണരീതി, അധികാരം പൂർണമായും രാജാവിൽ കേന്ദ്രീകരിച്ചുകൊണ്ടുള്ളതായിരുന്നു. പൗരോഹിത്യ ഭൂപ്രഭുക്കന്മാരുടെ സ്വാധീനത്തിൽ നിന്ന് ഭരണയന്ത്രം രാജാവിന്റെ പൂർണ നിയന്ത്രണത്തിലാക്കാൻ സാധിച്ചു എന്നതാണ് ഇതിന്റെ സവിശേഷത. രാഷ്ട്രീയമായ അച്ചടക്കവും രാജസ്ഥാനത്തിന്റെ സാമ്പത്തിക ഭദ്രതയും നിലനിർത്തി. രാഷ്ട്രീയവും മതപരവുമായ മുഴുവൻ പ്രശ്നങ്ങളും രാജാവിൽ കേന്ദ്രീകരിച്ച് കേന്ദ്രഭരണം ശക്തിപ്പെടുത്തി. ഇംഗ്ലണ്ടും വെയ് ൽസും തമ്മിലുള്ള ലയനം നടന്നു (1536). നവോത്ഥാന കാലത്തെ യൂറോപ്പിലെ വൈജ്ഞാനികാഭിവൃദ്ധി ഇംഗ്ലണ്ടിലും വ്യാപിച്ചു. റോമൻ നിയമസംഹിതകളും രാഷ്ട്രീയ കാഴ്ചപ്പാടുകളും ഉൾപ്പെടുത്തി രാജാധിപത്യത്തെ പൗരോഹിത്യത്തിൽനിന്ന് മോചിപ്പിച്ച് പുരോഗമനപരമായ ദിശയിലേക്കു നയിച്ചത് ട്യൂഡർ ഭരണാധികാരികളാണ്. 16-ാം ശ.-ത്തിലെ മത നവീകരണ പ്രവർത്തനങ്ങൾ ഇവരുടെ ജനപിന്തുണയും പരമാധികാരവും വർധിപ്പിച്ചു. ചർച്ച് ഒഫ് ഇംഗ്ലണ്ടും പ്രൊട്ടസ്റ്റാന്റിസവും പ്രചാരത്തിലായി. പാർലമെന്ററി സമ്പ്രദായത്തെ ഫലപ്രദമാക്കുന്ന ഒട്ടനവധി നടപടികൾക്ക് ഇവർ തുടക്കം കുറിച്ചു. ക്ഷേമകരമായ അനേകം സാമൂഹിക പരിഷ്കാരങ്ങൾ നടപ്പിലാക്കി. വ്യാപാരവും വ്യവസായവും വാണിജ്യവും അഭിവൃദ്ധിപ്പെട്ടു. സമുദ്രപര്യവേക്ഷണ യാത്രകൾ പ്രോത്സാഹിപ്പിച്ചു. നാവിക സേനയെ സുസജ്ജമാക്കി, ബ്രിട്ടനെ ഒരു പ്രമുഖ യുറോപ്യൻ ശക്തിയാക്കി മാറ്റി. പ്രയോഗക്ഷമമായൊരു വിദേശനയം രൂപീകരിച്ചുകൊണ്ട് രാജ്യത്തിന്റെ ദേശീയ താത്പര്യങ്ങൾ സംരക്ഷിക്കുന്ന നടപടികൾക്ക് തുടക്കം കുറിക്കാൻ ഇവർക്കു കഴിഞ്ഞു. ഇംഗ്ളണ്ടിനെ ഒരു സാമ്രാജ്യത്വ ശക്തിയാക്കുന്നതിൽ നിർണായക പങ്കുവഹിച്ചു. വാണിജ്യപരവും നാവികവും മതപരവുമായ കാരണങ്ങളാൽ സ്പെയിനിനെ പരാജയപ്പെടുത്താൻ ഇംഗ്ലണ്ടിനു കഴിഞ്ഞു (1588). ശാസ്ത്ര- കലാ-സാഹിത്യ-വിജ്ഞാനാദി മേഖലകളിൽ അഭൂതപൂർവമായ അഭിവൃദ്ധിയുണ്ടായ കാലഘട്ടമാണിത്. എലിസബത്തിന്റെ ഭരണകാലം ഈ വക കാര്യങ്ങളിൽ പ്രത്യേകം ശ്രദ്ധേയമാണ്. എലിസബീത്തൻ കാലഘട്ടത്തിൽ സാഹിത്യത്തിലും ചിത്രകലയിലും മറ്റും ഇംഗ്ലണ്ടിന് ഒരു കുതിച്ചുകയറ്റം നടത്താൻ തന്നെ കഴിഞ്ഞു. വില്യം ഷെയ്ക്സ്പിയർ തുടങ്ങി പല പ്രഗല്ഭന്മാരുടെയും കാലമായിരുന്നു ഇത്. എലിസബത്ത് I-ന്റെ മരണത്തെത്തുടർന്ന് 1603-ൽ ഇംഗ്ലണ്ട് സ്റ്റുവർട്ട് വംശ ഭരണത്തിന് (ജെയിംസ് I) വഴി മാറി.

</doc>
<doc id="145063" url="https://ml.wikipedia.org/wiki?curid=145063" title="തിരുക്കൊന്നമല്ലി">
തിരുക്കൊന്നമല്ലി

 
ടീലിയേസി (Tiliaceae) സസ്യകുടുംബത്തിൽപ്പെടുന്ന ഇലകൊഴിയും വൃക്ഷമാണ് തിരുക്കൊന്നമല്ലി. ഇതു് ട്രിങ്കോമാലി മരം എന്നും അറിയപ്പെടുന്നു. ഇതിന്റെ ശാസ്ത്രനാമം ബെറിയ അമ്മോണില്ല(Berry ammonilla) അഥവാ ബെറിയ കോഡിഫോലിയ(Berrya cordifolia) എന്നാണ്. . കേരളത്തിന്റെ വടക്കും തെക്കും പ്രദേശങ്ങളിൽ ഇവ ധാരാളമായി വളരുന്നു. തെക്കേ ഇന്ത്യയിലും മറ്റും ഈ വൃക്ഷം നട്ടുവളർത്താറുണ്ട്. മ്യാൻമറിലും ശ്രീലങ്കയിലും തിരുക്കൊന്നമല്ലി വൻ വൃക്ഷമായി വളരുന്നു.
വിവരണം.
തിരുക്കൊന്നമല്ലി 18-24 മീറ്റർ വരെ ഉയരത്തിൽ വളരും. 1.8 മീറ്റർ വരെ ചുറ്റളവുള്ള മരങ്ങൾ സാധാരണമായി കാണാം. വെളുത്ത നിറമുള്ള മരത്തൊലി മിനുസമുള്ളതും കനം കുറഞ്ഞതുമായിരിക്കും. തിളക്കമുള്ളതും അണ്ഡാകൃതിയിലുള്ളതുമായ ഇലകൾ ഏകാന്തരന്യാസത്തിൽ ക്രമീകരിച്ചിരിക്കുന്നു. ഇലഞെട്ട് നീളം കൂടിയതും രോമിലവുമാണ്. അനുപർണങ്ങൾക്ക് വാളിന്റെ ആകൃതിയാണ്. വേനൽക്കാലത്ത് ഈ വൃക്ഷത്തിന്റെ ഇല കൊഴിയുന്നു.
തണുപ്പുകാലമാണ് തിരുക്കൊന്നമല്ലിയുടെ പുഷ്പകാലം. ഇലകളുടെ കക്ഷ്യങ്ങളിലും ശാഖാഗ്രങ്ങളിലും പാനിക്കിൾ പുഷ്പമഞ്ജരിയായി പുഷ്പങ്ങളുണ്ടാകുന്നു. പുഷ്പങ്ങൾക്ക് വെളുപ്പുനിറമായിരിക്കും. 3-5 ബാഹ്യദളങ്ങളുണ്ട്, ബാഹ്യദളങ്ങളുടെ ഇരട്ടി നീളമുള്ള അഞ്ചു ദളങ്ങളും അനേകം കേസരങ്ങളുമുണ്ടായിരിക്കും. കേസരങ്ങൾ യുഗ്മിത(didynamous)ങ്ങളാണ്. ഫലം സംപുട(capsule)മാണ്. കായ്കളിൽ ചിറകുകൾ പോലെ വളർന്ന ആറ് അവയവങ്ങളുണ്ട്. ഉഷ്ണകാലമാകുമ്പോഴേക്കും കായ്കൾ മൂപ്പെത്തുന്നു. വിത്തുകൾക്ക് ഇളം തവിട്ടുനിറമാണ്. മഴക്കാലാരംഭത്തോടെ വിത്തു മുളയ്ക്കുന്നു. വിത്തു മുളപ്പിച്ച് തൈകൾ പറിച്ചുനട്ടാണ് തിരുക്കൊന്നമല്ലി കൃഷിചെയ്യുന്നത്. തിരുക്കൊന്നമല്ലിയുടെ തടിക്ക് കടും ചുവപ്പുനിറമാണ്. തടിക്ക് ഈടും ഉറപ്പും ഇലാസ്തികതയും ഉണ്ടെങ്കിലും ഉണങ്ങിയ തടി പലപ്പോഴും വിണ്ടുകീറിപ്പോകാറുണ്ട്. 
ഉപയോഗം.
ഈടും ഉറപ്പും ഇലാസ്തികതയും ഉണ്ടെങ്കിലും ഉണങ്ങിയ തടി പലപ്പോഴും വിണ്ടുകീറിപ്പോകുന്നതിനാൽ 
കെട്ടിടങ്ങൾ, വാഹനങ്ങൾ, കാർഷികോപകരണങ്ങൾ, തോണികൾ തുടങ്ങിയവ നിർമ്മിക്കാനാണ് ഇതിന്റെ തടി പ്രധാനമായും ഉപയോഗിക്കാറുള്ളത്.

</doc>
<doc id="145064" url="https://ml.wikipedia.org/wiki?curid=145064" title="തിരുമാറാടി ശിവക്ഷേത്രം">
തിരുമാറാടി ശിവക്ഷേത്രം

എറണാകുളം ജില്ലയിലെ തിരുമാറാടി പഞ്ചായത്തിൽ പിറവത്തു നിന്ന് കൂത്താട്ടുകുളത്തു പോകുന്ന മാർഗ്ഗമധ്യേ സ്ഥിതിചെയ്യുന്ന ഒരു ശിവക്ഷേത്രമാണ് തിരുമാറാടി ശിവക്ഷേത്രം. ശ്രീകോവിൽ കിഴക്കു ദർശനമായി സ്ഥിതിചെയ്യുന്നു. ദിവസേന മൂന്ന് പൂജ നടത്തപ്പെടുന്നു. ഗണപതിയും അയ്യപ്പനും സുബ്രഹ്മണ്യനുമാണ് ഉപദേവതകൾ. കിടങ്ങശ്ശേരി ഇല്ലക്കാരനാണ് ക്ഷേത്രത്തിലെ തന്ത്രി. ഉത്സവം എട്ട് ദിവസം നീണ്ടു നില്ക്കുന്നു. ധനുമാസത്തിലെ തിരുവാതിര നാളിലാണ് ആറാട്ട്.
കാട്ടാമ്പിള്ളി, കിഴക്കില്ലം, എടയാറ്റുപ്പിള്ളി, കാഞ്ഞിരപ്പള്ളി എന്നീ ഇല്ലക്കാരുടെ വകയായിരുന്നു ഈ ക്ഷേത്രം. ഇതിനടുത്തുള്ള എടപ്രക്കാവും ഈ ഇല്ലക്കാരുടെ തന്നെ വകയായിരുന്നു. എടപ്രക്കാവിൽ തൂക്കം കുത്തുന്നതിനെച്ചൊല്ലി കിഴക്കില്ലം പിടിവാശി പിടിച്ചപ്പോൾ കാഞ്ഞിരപ്പള്ളി മനക്കാർ ആമ്പശ്ശേരിക്കാവിൽ പ്രതിഷ്ഠ നടത്തി ഊരാളസ്ഥാനം ഒഴിഞ്ഞു എന്ന് പഴമക്കാർ കരുതുന്നു. കാട്ടാമ്പിള്ളിയും എടയാറ്റുപ്പിള്ളിയും അന്യം നിന്നു.
എടപ്രക്കാവിൽ ഭഗവതിയുടെ ദർശനം കിഴക്കോട്ടാണ്. അവിടത്തെ വിഗ്രഹം ദാരു നിർമിതമാണ്. ഈ കാവിൽ കുംഭമാസത്തിൽ അശ്വതി, ഭരണിനാളുകളിൽ തൂക്കം നടത്തിവരുന്നു. 1965 മുതൽ ക്ഷേത്രഭരണം നടത്തുന്നത് ദേവസ്വം ബോർഡാണ്.

</doc>
<doc id="145065" url="https://ml.wikipedia.org/wiki?curid=145065" title="ദന്തപത്രി">
ദന്തപത്രി

 
സെലാസ്ട്രേസീ (Celastraceae) സസ്യകുടുംബത്തിൽപ്പെടുന്ന നിത്യഹരിത വൃക്ഷമാണ് മലങ്കുരത്ത എന്നും അറിയപ്പെടുന്ന ദന്തപത്രി. ഇതിന്റെ ശാസ്ത്രനാമം "യൂനിമസ് ക്രെനുലേറ്റസ്" (Euonymus crenulatus) എന്നാണ്. യൂറോപ്പ്, ഓസ്ട്രേലിയ, ഏഷ്യയുടെ കിഴക്കൻ ഭാഗങ്ങൾ, ഹിമാലയപ്രദേശങ്ങൾ, പശ്ചിമഘട്ടത്തിലെ ഈർപ്പഭരിതമായ നിത്യഹരിത വനങ്ങൾ എന്നിവിടങ്ങളിൽ വളരുന്ന ചെറിയ വൃക്ഷമാണിത്.
ദന്തപത്രിയുടെ ഇലകൾ സമ്മുഖമായി വിന്യസിച്ചിരിക്കുന്നു. ഇലകൾക്ക് അനുപർണങ്ങളുണ്ട്. പത്രഫലകത്തിന് 5-8 സെന്റിമീറ്റർ നീളവും 3-4 സെന്റിമീറ്റർ വീതിയുമുണ്ടായിരിക്കും. പത്രസീമാന്തം ദന്തുരമാണ്. പത്രവൃന്തത്തിന് അര സെന്റിമീറ്റർ നീളം മാത്രമേയുള്ളൂ. മാർച്ച് മുതൽ ജൂലായ് വരെയുള്ള കാലയളവിലാണ് ദന്തപത്രി പുഷ്പിക്കുന്നത്. ഒരു പൂങ്കുലയിൽ ഏഴിൽക്കൂടുതൽ പുഷ്പങ്ങളുണ്ടാകാറില്ല. പുഷ്പങ്ങൾക്ക് ഇളം ചുവപ്പുനിറമാണ്. ഒരു സെന്റിമീറ്ററോളം വ്യാസമുള്ള പുഷ്പങ്ങൾ ദ്വിലിംഗസമമിതമായിരിക്കും. നാലോ അഞ്ചോ ബാഹ്യദളങ്ങളും ദളങ്ങളും കേസരങ്ങളുമുണ്ട്. കേസരതന്തുക്കൾക്ക് നീളം കുറവാണ്. ഊർധ്വവർത്തിയായ അണ്ഡാശയത്തിന് രണ്ട് ബീജാണ്ഡങ്ങൾ വീതമുള്ള 3-5 അറകളുണ്ടായിരിക്കും. വർത്തിക വളരെ ചെറുതോ ഇല്ലാത്ത അവസ്ഥയിലോ ആയിരിക്കും. കായ് 1-4 വിത്തുകളുള്ള മാംസളമായ സംപുടമാണ്. മൂപ്പെത്തിയ കായ്കൾക്ക് കടും ചുവപ്പുനിറമാണുള്ളത്. വെള്ളയോ ചുവപ്പോ കറുപ്പോ നിറമുള്ള വിത്തിനെ കടും ചുവപ്പോ ഓറഞ്ചോ നിറമുള്ള ഏരിൽ (aril) ആവരണം ചെയ്തിരിക്കും. വിത്ത് വിഷമുള്ളതാണ്. പക്ഷികളാണ് വിത്തുവിതരണം നടത്തുന്നത്. വിത്തുകളുടെ ആകർഷണീയമായ ചുവപ്പുനിറം പക്ഷികളെ ആകർഷിക്കാനുതകുന്നു. വിത്തുകളുപയോഗിച്ചും കമ്പുകൾ മുറിച്ചു നട്ടും പ്രജനനം നടത്താറുണ്ട്.
യൂനിമസ് യൂറോപ്പിയസ് (Euonymus europaeus) ഇനവും സ്പിൻഡിൽ വൃക്ഷം എന്നുതന്നെയാണ് അറിയപ്പെടുന്നത്. ഇത് ഒമ്പതു മീറ്റർ വരെ ഉയരത്തിൽ വളരും. ഇലകളിൽ സ്വർണനിറത്തിൽ പൊട്ടുകളുള്ള യൂനിമസ് ജാപ്പോനിക്കസ് (Euonymus japonicus) എന്നയിനം സാധാരണ വേലിച്ചെടിയായി നട്ടുവളർത്തുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="145066" url="https://ml.wikipedia.org/wiki?curid=145066" title="Spindle tree">
Spindle tree



</doc>
<doc id="145067" url="https://ml.wikipedia.org/wiki?curid=145067" title="നാണ്യവിള">
നാണ്യവിള

 
വാണിജ്യാടിസ്ഥാനത്തിൽ വൻതോതിൽ കൃഷിചെയ്യപ്പെടുന്ന വിളകളാണ് നാണ്യവിളകൾ(cash crops) ‍. വികസിത രാജ്യങ്ങളിൽ പൊതുവേ എല്ലാ കാർഷികവിളകളും ധനസമ്പാദനത്തിനുവേണ്ടി കൃഷിചെയ്യുമ്പോൾ അവികസിതരാജ്യങ്ങളിൽ ഇവ പ്രധാനമായും ധനാഗമമാർഗ്ഗമായിട്ടാണ് കരുതപ്പെടുന്നത്. കാർഷിക വ്യാവസായിക രംഗത്തും കയറ്റുമതിരംഗത്തും നാണ്യവിളകൾ അത്യധികം പ്രാധാന്യമർഹിക്കുന്നുണ്ട്. ഉഷ്ണമേഖലയിലും മിതോഷ്ണമേഖലകളിലും സ്ഥിതിചെയ്യുന്ന രാജ്യങ്ങളിൽ ചണം, കാപ്പി, കൊക്കോ, കരിമ്പ്, വാഴ, ഓറഞ്ച്, പരുത്തി എന്നിവയും ശൈത്യമേഖലകളിൽ സ്ഥിതിചെയ്യുന്ന രാജ്യങ്ങളിൽ ധാന്യവിളകൾ, എണ്ണക്കുരുക്കൾ, പച്ചക്കറികൾ എന്നിവയും നാണ്യവിളകളായി പരിഗണിക്കപ്പെടുന്നു. അമേരിക്ക പോലുള്ള വികസിതരാജ്യങ്ങളിൽ ചോളം, ‍ ഗോതമ്പ്, കഞ്ചാവ്, സോയാബീൻ എന്നിവയെയാണ് പ്രധാന നാണ്യവിളകളായി പരിഗണിക്കുന്നത്. എന്നാൽ കാപ്പി, തേയില, കമുക്, പരുത്തി, റബ്ബർ, ഏലം, കുരുമുളക്, കശുമാവ്, സോയാബീൻ മുതലായ കാർഷികവിളകളാണ് ഇന്ത്യയ്ക്ക് വിദേശനാണ്യം നേടിത്തരുന്നതിൽ പ്രധാനപങ്കുവഹിക്കുന്നത്.
കാപ്പി.
നമ്മുടെ സമ്പദ്വ്യവസ്ഥയിൽ ഏറ്റവും പ്രധാന്യമർഹിക്കുന്ന നാണ്യവിളകളിൽ ഒന്നാണ് കാപ്പി. കാപ്പിച്ചെടിയുടെ ജന്മഭൂമി അറേബ്യയാണ്. 1695-ൽ ഇന്ത്യയിലാദ്യമായി കാപ്പിക്കൃഷി ആരംഭിച്ചു. 70 രാജ്യങ്ങളിൽ മാത്രമേ കാപ്പി ഉത്പാദിപ്പിക്കുന്നുള്ളുവെങ്കിലും ഏതാണ്ട് 125 രാജ്യങ്ങളിലെ ജനങ്ങൾ ഒരു പാനീയമായി കാപ്പി ഉപയോഗിച്ചുവരുന്നു. ബ്രസീൽ, അംഗോള, ഇന്ത്യ, ഇൻഡോനേഷ്യ, കെനിയ, മെക്സിക്കോ, ഉഗാണ്ട, ശ്രീലങ്ക എന്നിവയാണ് ലോകത്തെ പ്രധാന കാപ്പി ഉത്പാദകരാജ്യങ്ങൾ. ലോകത്തിലെ മൊത്തം കാപ്പിയുത്പാദനത്തിന്റെ വെറും 2 ശ.മാ.മാണ് ഇന്ത്യയുടെ സംഭാവന. കാപ്പിയുടെ കയറ്റുമതിയിൽ ഇന്ത്യ അഞ്ചാംസ്ഥാനത്താണ്. ഇന്ത്യയിൽ കർണാടകം, കേരളം, തമിഴ്നാട് തുടങ്ങിയ സംസ്ഥാനങ്ങളിലാണ് വൻതോതിൽ കാപ്പി കൃഷി ചെയ്യുന്നത്. കുറഞ്ഞ താപനിലയും ധാരാളം ജൈവാംശമടങ്ങിയ ലോംമണ്ണും കാപ്പിക്കൃഷിക്ക് അനുപേക്ഷണീയമാണ്. 
തേയില.
ചൈന, സിലോൺ, ജാവ, ആഫ്രിക്ക, റഷ്യ എന്നിവയാണ് തേയിലക്കൃഷിയുള്ള മുഖ്യരാഷ്ട്രങ്ങൾ. മലേഷ്യ, മൌറീഷ്യസ്, കോംഗോ, ദക്ഷിണറൊഡേഷ്യ, എത്യോപ്യ, കാമറൂൺസ്, ബ്രസീൽ, പെറു, അർജന്റീന, കൊളംബിയ, ബൊളീവ്യ, മെക്സിക്കോ, ഇറാൻ, ആസ്റ്റ്രേലിയ എന്നീ രാജ്യങ്ങളിലും തേയിലക്കൃഷി ധാരാളമായിട്ടുണ്ട്. ഇന്ത്യയിൽ അസം, പശ്ചിമബംഗാൾ, കേരളം, തമിഴ്നാട്, കർണാടകം എന്നീ സംസ്ഥാനങ്ങൾ തേയിലക്കൃഷിയിൽ മുന്നിട്ടുനിൽക്കുന്നു. 
കമുക്..
ശ്രീലങ്ക, മലയ, സിംഗപ്പൂർ, തെക്കുകിഴക്കൻ ചൈന, ഇന്ത്യ എന്നീ രാജ്യങ്ങളിൽ കമുക് ധാരാളമായി കൃഷിചെയ്യുന്നു. ഉഷ്ണമേഖലാപ്രദേശങ്ങളാണ് കമുക് കൃഷിക്ക് ഏറ്റവും അനുയോജ്യം.
പരുത്തി.
ഇന്നു കൃഷിചെയ്യപ്പെടുന്ന നാണ്യവിളകളിൽ ഏറ്റവും പഴക്കമുള്ള ഒന്നാണ് പരുത്തി. ലോകത്തിൽ ഏറ്റവും കൂടുതൽ പരുത്തി കൃഷിചെയ്യപ്പെടുന്നത് ഇന്ത്യയിലാണ്. പരുത്തിയുടെ മൊത്തം ആഗോള ഉത്പാദനത്തിന്റെ 30 ശ.മാ. അമേരിക്കയിൽ കേന്ദ്രീകരിച്ചിരിക്കുമ്പോൾ ഇന്ത്യ 10 ശ.മാ. മാത്രമേ ഉത്പാദിപ്പിക്കുന്നുള്ളു. മെക്സിക്കോ, ആസ്റ്റ്രേലിയ തുടങ്ങിയ രാജ്യങ്ങളിൽ പരുത്തിക്കൃഷി ധാരാളമായിട്ടുണ്ട്. കേരളത്തിൽ പരുത്തി പ്രധാനമായും കൃഷിചെയ്യുന്നത് കോഴിക്കോട്, പാലക്കാട്, തൃശ്ശൂർ എന്നീ ജില്ലകളിലാണ്. നമ്മുടെ രാജ്യത്തിന് വളരെയധികം വിദേശനാണ്യം നേടിത്തരുവാൻ ഈ നാണ്യവിളയ്ക്ക് കഴിഞ്ഞിട്ടുണ്ട്. പ്രകൃതിദത്തമായ പരുത്തി നാരുകളാണ് തുണിവ്യവസായരംഗത്തെ പ്രധാന അസംസ്കൃത വസ്തു. അമേരിക്കയാണ് അസംസ്കൃത പരുത്തിയുടെ കയറ്റുമതിയിൽ മുൻപന്തിയിൽ. 2007-ലെ കണക്കനുസരിച്ച് ചൈന 25.3 മില്യണും ഇന്ത്യ 20.5 മില്യണും അമേരിക്ക 19.2 മില്യണും, പാകിസ്താൻ 11.7 മില്യണും, ബ്രസീൽ 7.2 മില്യണും, ഉസ്ബക്കിസ്താൻ 5.5 മില്യണും ടർക്കി 3.2 മില്യണും, സിറിയ 1.2 മില്യണും കയറ്റുമതി ചെയ്യുകയുണ്ടായി. 
കഞ്ചാവ്.
ഇന്ത്യ, അഫ്ഗാനിസ്താൻ, പാകിസ്താൻ എന്നീ രാജ്യങ്ങളിൽ വ്യാപകമായി കൃഷിചെയ്തുവരുന്ന നാണ്യവിളയാണ് കഞ്ചാവ്. ജൈവാംശമടങ്ങിയ മണ്ണാണ് കഞ്ചാവ് കൃഷിക്ക് ഏറെ അനുയോജ്യം. 
ചണം.
കാർഷിക വ്യാവസായികരാജ്യങ്ങളിൽ പരുത്തികഴിഞ്ഞാൽ പ്രാധാന്യമർഹിക്കുന്ന നാരുവിളയാണ് ചണം. ഇന്ന് ഇന്ത്യയുടെ വിദേശനാണ്യസമ്പാദനത്തിൽ ചണത്തിന് സുപ്രധാനമായ പങ്കുണ്ട്. ചണം പ്രധാനമായി കൃഷിചെയ്യുന്നത് ആഫ്രിക്ക, അമേരിക്ക, ആസ്റ്റ്രേലിയ, ചൈന, ഫോർമോസ, ഇന്ത്യ, സിലോൺ, ജപ്പാൻ, മലയ, ജാവ, ഫിലിപ്പൈൻസ് എന്നീ രാജ്യങ്ങളിലെ ഉഷ്ണമേഖലാ പ്രദേശങ്ങളിലാണ്. വടക്കേ ഇന്ത്യൻ പ്രദേശങ്ങളിലാണ് ഇന്ത്യയിൽ ചണം കൃഷിചെയ്യുന്നത്. കേരളത്തിലെ ചിലഭാഗങ്ങൾ ചണക്കൃഷിക്ക് അനുയോജ്യമാണെങ്കിലും ഇത് ഇവിടെ തീരെ പ്രചാരത്തിൽ വന്നിട്ടില്ല. ചൂടും ഈർപ്പവുമുള്ള കാലാവസ്ഥയാണ് ചണക്കൃഷിക്ക് ഏറ്റവും അനുയോജ്യം. 
പുകയില.
പതിനേഴാം നൂറ്റാണ്ടിൽ പോർച്ചുഗീസുകാരാണ് ഇന്ത്യയിൽ പുകയില കൊണ്ടുവന്നത്. വാണിജ്യാടിസ്ഥാനത്തിൽ കൃഷിചെയ്യപ്പെടുന്ന നിക്കോട്ടിയാന ടബാക്ക, നിക്കോട്ടിയാന റസ്റ്റിക്ക എന്നിവയാണ് പ്രധാനപ്പെട്ട സ്പീഷീസുകൾ. മിക്ക ലോകരാഷ്ട്രങ്ങളിലും പുകയില കൃഷിചെയ്യുന്നുണ്ട്. അമേരിക്ക, ചൈന, ഇന്ത്യ എന്നിവയാണ് പുകയില ഉത്പാദനത്തിൽ മുൻപന്തിയിൽ നിൽക്കുന്ന രാജ്യങ്ങൾ. ബ്രസീൽ, ജപ്പാൻ, പാകിസ്താൻ, ടർക്കി, റൊഡേഷ്യ, ഈസ്റ്റിൻഡീസ് എന്നിവിടങ്ങളിലെല്ലാം പുകയില ഒരു പ്രധാനവിളയാണ്. പുകയിലക്കൃഷിചെയ്യുന്ന സ്ഥലത്തിന്റെ വിസ്തീർണത്തിലും ഉത്പാദനത്തിലും അമേരിക്കയ്ക്കാണ് ഒന്നാം സ്ഥാനം. ഇന്ത്യയിൽ പുകയിലക്കൃഷി ഏറ്റവും കൂടുതലുള്ളത് ആന്ധ്രപ്രദേശിലും ഗുജറാത്തിലുമാണെങ്കിലും ഹരിയാന, പഞ്ചാബ്, ഉത്തർപ്രദേശ്, ബിഹാർ, പശ്ചിമബംഗാൾ, അസം എന്നീ സംസ്ഥാനങ്ങളിലും ഈ ചെടി കൃഷിചെയ്യുന്നുണ്ട്. പുകയില ഒരു ഉഷ്ണമേഖലാ സസ്യമാണെങ്കിലും ഉപോഷ്ണമേഖല, ശീതോഷ്ണമേഖല എന്നിങ്ങനെ ഏതുകാലാവസ്ഥയിലും ഇത് കൃഷിചെയ്യാം. ഇന്ത്യയിൽ ഏറിയപങ്കും കൃഷിചെയ്യപ്പെടുന്ന പുകയിലയിനം ടബാക്കം സ്പീഷീസാണ്. 
കൊക്കോ.
തെക്കേ അമേരിക്കയിലെയും മധ്യഅമേരിക്കയിലെയും ഉഷ്ണമേഖലാ പ്രദേശങ്ങളിലെ വനാന്തരങ്ങളിലാണ് കൊക്കോയുടെ ഉദ്ഭവം. ലോകത്തിൽ ഏറ്റവും കൂടുതൽ കൊക്കോ ഉത്പാദിപ്പിക്കുന്ന രാജ്യം ആഫ്രിക്കയാണ്. അമേരിക്കയ്ക്കാണ് രണ്ടാംസ്ഥാനം. കൊക്കോയുടെ ആഗോള വാർഷിക ഉത്പാദനം ഏതാണ്ട് 15ലക്ഷം ടണ്ണാണ്. ഘാനാ, ഐവറികോസ്റ്റ്, നൈജീരിയ, ബ്രസീൽ, കൊളംമ്പിയ, ഇക്വഡോർ, മെക്സിക്കോ, വെനിസ്വേല, ഡൊമിനിക്കൻ റിപ്പബ്ലിക്ക്, ന്യൂഗിനി, ഗുജറാത്ത്, ആന്ധ്രപ്രദേശ്, ആൻഡമാൻ എന്നിവിടങ്ങളിൽ ഈ നാണ്യവിള വ്യാപകമായി കൃഷിചെയ്യുന്നു. വർഷം മുഴുവൻ മഴ ലഭിക്കുന്ന പ്രദേശമാണ് കൊക്കോ കൃഷിക്ക് ഏറ്റവും അനുയോജ്യം. കേരളത്തിൽ തിരുവനന്തപുരം, കൊല്ലം, കോട്ടയം, ഇടുക്കി, ആലപ്പുഴ, ഏറണാകുളം എന്നീ ജില്ലകളിൽ മഴയെമാത്രം ആശ്രയിച്ച് ചെറിയതോതിൽ കൊക്കോക്കൃഷി ചെയ്യുന്നുണ്ട്. ജൈവാംശം ധാരാളം അടങ്ങിയിട്ടുള്ള വളക്കൂറുള്ള മണ്ണിൽ കൊക്കോ സുലഭമായി വളരും. 
ചോളം.
നാണ്യവിളകളിൽ ഒട്ടും അപ്രധാനമല്ലാത്ത സ്ഥാനം ചോളത്തിനുണ്ട്. മധ്യഅമേരിക്കയിലോ മെക്സിക്കോയിലോ ആയിരിക്കാം ചോളത്തിന്റെ ഉദ്ഭവമെന്നാണ് പൊതുവേ കരുതപ്പെടുന്നത്. 17-ാം നൂറ്റാണ്ടിന്റെ ആരംഭത്തോടെ ചോളം ഇന്ത്യയിൽ എത്തി. ലോകത്താകെ പത്തുകോടിയോളം ഏക്കർ സ്ഥലത്ത് ചോളം കൃഷിചെയ്തുവരുന്നു. ആകെയുള്ള വാർഷികോത്പാദനം 75 ലക്ഷം ടണ്ണാണ്. ചോളക്കൃഷിയിൽ ലോകരാഷ്ട്രങ്ങൾക്കിടയിൽ ഒന്നാം സ്ഥാനം അമേരിക്കൻ ഐക്യനാടുകൾക്കാണ്. ഇന്ത്യയിൽ 57 ലക്ഷം ഹെക്ടർ സ്ഥലത്ത് ചോളം കൃഷിചെയ്തുവരുന്നു. ഇന്ത്യയിൽ പഞ്ചാബ്, ബംഗാൾ, ഉത്തർപ്രദേശ്, ബിഹാർ, ആന്ധ്രപ്രദേശ്, തമിഴ്നാട് എന്നീ സംസ്ഥാനങ്ങളാണ് ചോളം കൃഷിയിൽ മുന്നിൽ. 
വാഴ.
മധ്യഅമേരിക്കയിലെ ജമൈക്ക, ഗ്വാട്ടിമാല, ഹോണ്ടുറാസ്, കോസ്റ്റാറിക്ക, പനാമ തുടങ്ങിയ രാജ്യങ്ങളിൽ വാഴ വ്യാപകമായി കൃഷിചെയ്യുന്നു. ഇന്ത്യയിൽ തമിഴ്നാട്, മഹാരാഷ്ട്ര, ഗുജറാത്ത്, അസം, ബിഹാർ തുടങ്ങിയ സംസ്ഥാനങ്ങളാണ് വാഴക്കൃഷിയിൽ മുന്നിൽ. വർഷത്തിൽ 23,37,000 ടൺ വാഴപ്പഴം ഇന്ത്യയിൽ ഉത്പാദിപ്പിക്കുന്നതായി കണക്കാക്കപ്പെടുന്നു. ലോകത്തിൽ ആകെയുത്പാദിപ്പിക്കുന്ന വാഴപ്പഴത്തിന്റെ 60 ശ.മാ. കേന്ദ്രീകരിച്ചിരിക്കുന്നത് മധ്യ അമേരിക്കയിലാണ്. ഇന്ത്യയിൽ ഉത്പാദിപ്പിക്കുന്ന വാഴപ്പഴത്തിന്റെ മുഖ്യപങ്കും ഇവിടെത്തന്നെ ഉപയോഗിക്കുന്നു. ഇന്ത്യയിൽ മുഖ്യമായും ചെറുകിടതോട്ടങ്ങളായാണ് വാഴക്കൃഷി ചെയ്യുന്നത്. രസകദളി, പൂവൻ, ചെങ്കദളി, നേന്ത്രൻ, പാളയംകോടൻ തുടങ്ങിയ ഇനങ്ങളാണ് ഇവിടെ മുഖ്യമായും കൃഷി. കേരളത്തിൽ ആകെ 10000 ഹെക്ടർ സ്ഥലത്തു ആണ്ടുതോറും നേന്ത്രവാഴക്കൃഷി നടത്തുന്നുണ്ട്. 
കരിമ്പ്.
കരിമ്പിന്റെ ജന്മദേശം ഇന്ത്യയാണെന്നാണ് കരുതപ്പെടുന്നത്. ബ്രസീൽ, ചൈന, ഇന്ത്യ, ക്യൂബ, മെക്സിക്കോ, പാകിസ്താൻ, ഇൻഡോനേഷ്യ, കൊളംബിയ, അമേരിക്ക, ഫിലിപ്പൈൻസ് മുതലായ രാജ്യങ്ങളിൽ കരിമ്പുകൃഷി വൻതോതിലുണ്ട്. ഇന്ത്യയിൽ മഹാരാഷ്ട്ര, ഉത്തർപ്രദേശ്, പഞ്ചാബ്, ബിഹാർ, മൈസൂർ, ആന്ധ്രപ്രദേശ്, ഹരിയാന എന്നീ സംസ്ഥാനങ്ങൾ കരിമ്പ്കൃഷിയിൽ മുന്നിട്ടുനില്ക്കുന്നു. 
റബ്ബർ.
പ്രകൃതിദത്തമായ റബ്ബർ ഉത്പാദനത്തിൽ ഇന്ത്യയ്ക്ക് നാലാം സ്ഥാനമാണുള്ളത്. മലേഷ്യ, തായ്ലന്റ്, ഇൻഡോനേഷ്യ, ചൈന എന്നീ രാജ്യങ്ങളാണ് റബ്ബർ ഉത്പാദനത്തിൽ മുൻപന്തിയിൽ. ഫിലിപ്പൈൻസ്, വിയറ്റ്നാം, ശ്രീലങ്ക, നൈജീരിയ, ബ്രസീൽ തുടങ്ങിയ രാജ്യങ്ങളിലും റബ്ബർക്കൃഷി ധാരാളമായിട്ടുണ്ട്. ഇന്ത്യയിൽ കർണാടക, മഹാരാഷ്ട്ര, മേഘാലയ, മിസോറാം, മണിപ്പൂർ, അസം, നാഗാലാൻഡ്, ഗോവ, ഒറീസ്സ, കേരളം തുടങ്ങിയ പ്രദേശങ്ങളിലും ആൻഡമാൻ നിക്കോബാർ ദ്വീപുകളിലുമാണ് റബ്ബർക്കൃഷി വ്യാപകമായിട്ടുള്ളത്. 
ഏലം.
ഇന്ത്യ, ശ്രീലങ്ക, മലേഷ്യ, ഇന്തോനേഷ്യ തുടങ്ങിയ രാജ്യങ്ങളിലാണ് ഏലക്കൃഷി വ്യാപകമായിട്ടുള്ളത്. ലോകത്തിലാകെയുത്പാദിപ്പിക്കുന്ന ഏലത്തിന്റെ ഭൂരിഭാഗവും ഇന്ത്യയിൽനിന്നാണ് ലഭിക്കുന്നത്. കിഴക്കൻദിക്കിലെ ഏലത്തോട്ടം എന്നറിയപ്പെടുന്ന കേരളത്തിലെ പ്രധാന നാണ്യവിളകളിലൊന്നായ ഇത് ഒരു പ്രധാന തോട്ടവിളകൂടിയാണ്. ജൈവാംശമടങ്ങിയ മണ്ണാണ് ഇതിന്റെ കൃഷിക്ക് അനുയോജ്യം. 
കുരുമുളക്.
ഇന്ത്യയ്ക്ക് വിദേശനാണ്യം നേടിത്തരുന്നതിൽ സുപ്രധാന പങ്കുവഹിക്കുന്ന നാണ്യവിളയാണ് കുരുമുളക്. ഇന്ത്യൻ സംസ്ഥാനങ്ങളിൽ കേരളമാണ് കുരുമുളക് ഉത്പാദനത്തിൽ ഏറ്റവും മുന്നിൽ. കർണാടകം, തമിഴ്നാട്, പോണ്ടിച്ചേരി, ആന്ധ്രാപ്രദേശ്, ഒറീസ്സ, പശ്ചിമബംഗാൾ, അസം, ആൻഡമാൻ നിക്കോബാർ ദ്വീപുകൾ എന്നിവിടങ്ങളിൽ കുരുമുളകുകൃഷി ധാരാളമായിട്ടുണ്ട്. കേരളത്തിൽ 60,000 ഹെക്ടർ സ്ഥലത്താണ് കൃഷി. കോട്ടയം, കോഴിക്കോട്, വയനാട്, ഇടുക്കി ജില്ലകളിലാണ് കുരുമുളകുകൃഷി കേന്ദ്രീകരിച്ചിരിക്കുന്നത്. കേരളത്തിലെയും കർണാടകത്തിലെയും മലഞ്ചരിവുകളിലെ ജൈവാംശമടങ്ങിയ മണ്ണാണ് കുരുമുളക് കൃഷിക്കു ഉത്തമം. 
കശുമാവ്.
കശുമാവിന്റെ ജന്മദേശം ബ്രസീലാണ്. കേരളത്തിലെ പരമ്പരാഗത വ്യവസായങ്ങളിൽ സുപ്രധാനമായ കശുവണ്ടി വ്യവസായം രണ്ട് വിധത്തിലാണ് പ്രാധാന്യമർഹിക്കുന്നത്. ഒന്നാമത്, ഇന്ത്യയുടെ മൊത്തത്തിലുള്ള സമ്പദ് വ്യവസ്ഥയെ പരിപോഷിപ്പിച്ചുകൊണ്ട് രാജ്യത്തിന് ഗണ്യമായ തോതിൽ വിദേശനാണ്യം നേടിത്തരുന്നു. രണ്ടാമത്, കേരളത്തിലെ ബഹുഭൂരിപക്ഷം തൊഴിലാളി കുടുംബങ്ങളുടെയും ഉപജീവനമാർഗ്ഗമാണത്. ലോകത്തിൽ ഏറ്റവും കൂടുതൽ കശുവണ്ടിപ്പരിപ്പ് കയറ്റുമതി ചെയ്യുന്ന രാജ്യം ഇന്ത്യയാണ്. ഇന്ത്യയിൽനിന്നുള്ള മൊത്തം കയറ്റുമതിയുടെ സിംഹഭാഗവും കേരളത്തിൽനിന്നാണ്. കശുവണ്ടി കയറ്റുമതിയുടെ കാര്യത്തിൽ മാത്രമല്ല, കശുമാവ് കൃഷിയുടെയും തോട്ടണ്ടി ഉത്പാദനത്തിന്റെയും കാര്യത്തിലും ഇതരസംസ്ഥാനങ്ങളെ അപേക്ഷിച്ച് കേരളം മുൻപന്തിയിലാണ്. കേരളത്തിൽ കശുവണ്ടിവ്യവസായം ആരംഭിച്ചിട്ടു ഏകദേശം 50-വർഷത്തിലേറെ ആയിട്ടുണ്ട്. ലോകത്തിൽ പ്രധാനമായും ഇന്ത്യ, മൊസംബിക്ക്, ടാൻസാനിയ, കെനിയ, ബ്രസീൽ എന്നീ രാജ്യങ്ങളിലാണ് കശുമാവ് കൃഷി വൻതോതിലുള്ളത്. കേരളത്തിലെ മിക്ക ജില്ലകളിലും വ്യാപകമായും കശുമാവ് കൃഷിചെയ്യുന്നുണ്ടെങ്കിലും ഏറ്റവും കൂടുതൽ കശുമാവു കൃഷിയുള്ളത് കണ്ണൂർ ജില്ലയിലാണ്. 
സോയാബീനുകൾ..
ലോകരാഷ്ട്രങ്ങളിൽ ബ്രസീൽ, അർജന്റീന, പരാഗ്വേ, ചൈന, ഇന്ത്യ എന്നീ രാജ്യങ്ങളാണ് സോയാബീൻ ഉത്പാദനത്തിൽ മുന്നിൽ. ചൈന, ജപ്പാൻ, കൊറിയ തുടങ്ങിയ രാജ്യങ്ങളിലെ കാർഷിക വിളകളിൽ പ്രഥമസ്ഥാനം സോയാബീനാണ്. 
ഇന്ത്യൻ സമ്പദ്വ്യവസ്ഥയെ ഭദ്രമാക്കുന്നതിൽ നാണ്യവിളകളുടെ ഉത്പാദനം, കയറ്റുമതി എന്നിവ വളരെയധികം പ്രാധാന്യമർഹിക്കുന്നുണ്ട്.

</doc>
<doc id="145068" url="https://ml.wikipedia.org/wiki?curid=145068" title="Cash crops">
Cash crops



</doc>
<doc id="145069" url="https://ml.wikipedia.org/wiki?curid=145069" title="Tudor dynasty">
Tudor dynasty



</doc>
<doc id="145070" url="https://ml.wikipedia.org/wiki?curid=145070" title="ഥേരീഗാഥ">
ഥേരീഗാഥ

 
പാലി ഭാഷയിലുള്ള ഗാഥാസമാഹാരമാണ് ഥേരീഗാഥ. ബി.സി. അഞ്ചും ഒന്നും ശതകത്തിനിടക്കാണ് ഈ ഗാഥകൾ രചിക്കപ്പെട്ടിരിക്കുന്നത്. ബുദ്ധഭിക്ഷുണികൾ ആത്മാംശപ്രധാനമായി എഴുതിയ ഭാവഗീതമാണ് ഓരോ ഗാഥയും. 73 ബുദ്ധഭിക്ഷുണികളുടേതായി 73 ഭാഗങ്ങളിൽ 522 ഗാഥകൾ ഇതിൽ ഉൾ ക്കൊള്ളിച്ചിരിക്കുന്നു. 73 ഭാഗങ്ങളിൽത്തന്നെ മറ്റു ബുദ്ധഭിക്ഷുണികളുടേതായി പരാമർശമുള്ള ഗാഥകൾ പ്രത്യേകം കണക്കാക്കിയാൽ നൂറോളം ഭാഗങ്ങളായി ഗ്രന്ഥത്തെ തിരിക്കാം.
ഗൗതമബുദ്ധന്റെ പിതാവായ ശുദ്ധോദന മഹാരാജാവിന്റെ നിര്യാണത്തോടെ രാജ്ഞി ബുദ്ധധർമം സ്വീകരിച്ചു. രാജ്ഞിയോടൊപ്പം അഞ്ഞൂറിൽപ്പരം സ്ത്രീകളും ബുദ്ധധർമം സ്വീകരിച്ച് ഭിക്ഷുണികളായി. അല്പകാലത്തിനകം രണ്ടാമതൊരു സംഘം സ്ത്രീകളും ബുദ്ധധർമം സ്വീകരിച്ചു. ഗൗതമബുദ്ധന്റെ ശിഷ്യരായി പരിവ്രാജികമാരായ ഇവരിൽ പലരും രചിച്ച ഗാഥകളും ഈ കൃതിയിൽ ഉൾപ്പെടുന്നതായി പ്രസ്താവമുണ്ട്.
തിപിടകത്തിന്റെ മൂന്ന് ഭാഗങ്ങളിലൊന്നായ സുത്തപിടകത്തിന് അഞ്ച് ഭാഗങ്ങളാണുള്ളത്. അതിലൊന്നാണ് ഖുദ്ദകനികായം. ഈ ഭാഗത്തിൽപ്പെടുന്ന 15 ഗ്രന്ഥങ്ങളിലൊന്നാണ് ഥേരീഗാഥ. മറ്റൊരു ഗ്രന്ഥമാണ് ഥേരഗാഥ. ഥേരൻ എന്ന വാക്കിന് പരിവ്രാജകൻ എന്നും ഥേരി എന്ന പദത്തിന് പരിവ്രാജിക എന്നുമാണ് അർഥം. ഇവരുടെ കവിതകളാണ് യഥാക്രമം ഥേരഗാഥയിലും ഥേരീഗാഥയിലും സമാഹരിച്ചിരിക്കുന്നത്. ബുദ്ധധർമം സ്വീകരിച്ച് പരിവ്രാജകരായശേഷം ഇവർക്കനുഭവപ്പെടുന്ന ശാന്തിയും സന്തോഷവും അതിനുമുമ്പ് അനുഭവിച്ച ജീവിതക്ലേശവും ഭോഗലാലസതയും ഇതിൽ ഇവർതന്നെ രേഖപ്പെടുത്തുന്നത് ഈ കൃതികളെ ആത്മാവിഷ്കാരപ്രധാനമായ ഭാവഗാനങ്ങളാക്കിത്തീർക്കുന്നു. ഥേരഗാഥയിൽ പ്രകൃതിവർണനയ്ക്ക് പ്രാധാന്യം നല്കിയിട്ടുണ്ട്. ഥേരീഗാഥയിൽ മനസ്സിന്റെ വിവിധ ഭാവങ്ങളെ-ഭിക്ഷുണികളാകുന്നതിനു മുമ്പും അതിനുശേഷവുമുള്ള മാറ്റത്തെ-ചിത്രീകരിക്കുന്നതിനാണ് പ്രാധാന്യം നല്കിയിരിക്കുന്നത്.
ഥേരീഗാഥയ്ക്ക് 5-ാം ശതകത്തിൽ ധർമപാലൻ രചിച്ച ടീകയിൽ ഓരോ ഖണ്ഡത്തിന്റെയും രചയിതാക്കളായ ഥേരിമാരുടെ പൂർവാശ്രമത്തിലെ (ബൗദ്ധധർമം സ്വീകരിക്കുന്നതിനു മുമ്പുള്ള ജീവിതകാലം) ജീവിതത്തിന്റെ ചിത്രീകരണവും ഇവരുടെ മാനസികപരിവർത്തനവും വിശദമായി പ്രതിപാദിക്കുന്നുണ്ട്. വ്യത്യസ്ത ജീവിതക്രമത്തിൽനിന്നു വന്ന ഥേരിമാർ ഗാഥകളിൽ അവരുടെ മുൻജീവിതചര്യയുടെ വിശദീകരണവും അന്നത്തെ സാമൂഹിക, കുടുംബ ബന്ധങ്ങളുടെ വിവരണവും നല്കുന്നു. വർണവ്യവസ്ഥയുടെ സ്ഥിതിയും രാജ്ഞി, രാജകുമാരി, പണ്ഡിതയായ ബ്രാഹ്മണസ്ത്രീ, ദാസി, നർത്തകി, വേടസ്ത്രീ, വേശ്യാസ്ത്രീ തുടങ്ങി സമൂഹത്തിലെ മിക്ക തലങ്ങളിലുമുള്ള സ്ത്രീകളുടെ ചിത്രീകരണവും ഗാഥകളിലുണ്ട്. ഇവർ ബുദ്ധധർമത്തിലേക്ക് ആകൃഷ്ടരാകുന്നതിന്റെ കാരണവും സന്ദർഭവും വിശദീകരിക്കുന്നു. ബൗദ്ധധർമത്തിന്റെ തത്ത്വചിന്താപരമായ ഉത്തുംഗത ചിലരെ ഇതിലേക്ക് ആകർഷിക്കുമ്പോൾ കഷ്ടപ്പാടും സാമൂഹികമായ ഒറ്റപ്പെടലുമാണ് മറ്റു ചിലരെ ഇതിലേക്കടുപ്പിക്കുന്നത്. ധർമപാലന്റെ പരമത്ഥദീപനി എന്ന വ്യാഖ്യാനത്തിൽ ഓരോ ഥേരിയുടെയും കഥ പ്രത്യേകം വിശദീകരിക്കുന്നുണ്ട്. ഉദാഹരണമായി മുക്ത, പൂർണ തുടങ്ങിയ ഥേരികൾ ജ്ഞാനസമ്പാദനമെന്ന ലക്ഷ്യത്തോടെയാണ് പരിവ്രാജികമാരായത്. വീട്ടിലെ പ്രശ്നങ്ങളാണ് ഗുപ്ത, ശുഭ തുടങ്ങിയവരെ ബുദ്ധധർമ സ്വീകരണത്തിനു പ്രേരിപ്പിച്ചത്. ഭർതൃവിരഹം മൂലമാണ് ധമ്മഭിന്ന ഭിക്ഷുണിയായത്. ബുദ്ധഭക്തിയാണ് ധമ്മ, മൈത്രക, ദന്തിക തുടങ്ങിയവരുടെ പ്രേരകശക്തി. പ്രിയജനവിരഹംമൂലം ധർമസ്വീകരണം നേടിയവരാണ് ശ്യാമ, ഉർവരി, ചന്ദ തുടങ്ങിയവർ. അംബാലി പൂർവജീവിതത്തിൽ വേശ്യാവൃത്തി സ്വീകരിക്കേണ്ടിവന്നവളാണ്. ആ പശ്ചാത്താപമാണ് ബുദ്ധഭിക്ഷുണിയാകാൻ പ്രേരണ നല്കിയത്. ഇവരെല്ലാംതന്നെ ഈ ധർമസ്വീകരണത്തോടെ ശാന്തിയും സന്തോഷവും നേടുന്നതായി വെളിപ്പെടുത്തുന്നു. പൂർവജീവിതത്തിലനുഭവപ്പെടുന്ന ക്ലേശങ്ങളും ഭിക്ഷുണീചര്യയിൽ ലഭിക്കുന്ന ആനന്ദവും ഇവർ സ്വയം ചിത്രീകരിക്കുമ്പോൾ ജീവിതാനുഭവത്തിന്റെ പിൻബലം ഈ ഗാഥകളിലെ ഭാവഗാനാത്മകതയ്ക്കു മാറ്റുകൂട്ടുന്നു.
'നിദാനം' എന്ന ബുദ്ധധർമതത്ത്വത്തിന് ഥേരീഗാഥയിൽ സവിശേഷ പ്രാധാന്യം നല്കിക്കാണുന്നു. ആഗ്രഹങ്ങളിൽനിന്ന് വിമുക്തി നേടുക എന്ന ഏറ്റവും പ്രധാന ബുദ്ധതത്ത്വത്തിനു സമാനമായ തത്ത്വമാണിത്. ഈ തത്ത്വം ഗ്രഹിക്കുമ്പോൾ മാത്രമേ ലൗകിക ക്ലേശങ്ങളിൽനിന്ന് മുക്തി ലഭിക്കുകയുള്ളൂ. ഭാവഗീതി എന്ന സ്ഥാനമുള്ളപ്പോൾത്തന്നെ ഥേരീഗാഥ ധർമപ്രബോധന ഗ്രന്ഥം കൂടിയായി കണക്കാക്കുന്നത് ബുദ്ധധർമതത്ത്വങ്ങളുടെ സരളമായ പര്യാലോചനകൂടി ഇത് ഉൾ ക്കൊള്ളുന്നതിനാലാണ്. ഥേരവാദം എന്ന ബുദ്ധധർമ വിഭാഗത്തിന്റെ വ്യാഖ്യാനമായ അർഥകഥാ വിഭാഗത്തിലെ ഗ്രന്ഥങ്ങളായും ഥേരഗാഥയേയും ഥേരീഗാഥയേയും കണക്കാക്കാറുണ്ട്.
ഭാരതീയ സാഹിത്യത്തെ വിശകലനാത്മകമായി പഠിച്ച് ഇന്ത്യൻ ലിറ്ററേച്ചർ എന്ന ഗ്രന്ഥം രചിച്ചിട്ടുള്ള വിന്റർനിറ്റ്സ് ഋഗ്വേദസൂക്തങ്ങളിലെയും കാളിദാസന്റെയും അമരുകന്റെയും കാവ്യങ്ങളിലെയും കാവ്യചാരുതയ്ക്കു സമാനമാണ് ഥേരീഗാഥയിലെ ഭാവഗീതങ്ങൾ എന്ന് അഭിപ്രായപ്പെട്ടിട്ടുണ്ട്. ബിജോയ് ചന്ദ്ര മജൂംദാർ ഥേരീഗാഥയ്ക്ക് ബംഗാളിഭാഷയിൽ പരിഭാഷ രചിച്ചിട്ടുണ്ട്. കെ.ഇ. ന്യൂമാൻ ജർമൻഭാഷയിലേക്ക് ഥേരീഗാഥ വിവർത്തനം ചെയ്തു. ശ്രീമതി റൈസ് ഡേവിഡ്സ് ഇംഗ്ലീഷിൽ സാംസ് ഒഫ് ദ് സിസ്റ്റേഴ്സ് എന്ന പേരിൽ രചിച്ച വിവർത്തനം ശ്രദ്ധേയമാണ്. ക്രിസ്തുധർമ പ്രവർത്തകരായ കന്യാസ്ത്രീകളുടെ ചിന്താധാരയുമായി ഥേരീഗാഥയുടെ രചയിതാക്കളായ ഭിക്ഷുണികളുടെ ഗാഥയെ തുലനം ചെയ്യുന്നതിന് ഈ പരിഭാഷ പ്രേരകമാകുന്നു. ബുദ്ധധർമഗ്രന്ഥങ്ങളിലൊന്നായ സംയുത്തനികായത്തിലെ ഭിക്ഖുനീസംയുത്ത എന്ന ഗ്രന്ഥത്തിലെ പ്രതിപാദ്യവും ചിത്രീകരണവും ഥേരീഗാഥയിലേതിനു സമാനമാണ്. ക്രിസ്ത്വബ്ദാരംഭത്തിനുമുമ്പ് ഭാരതത്തിൽ നിലവിലിരുന്ന സാമൂഹികക്രമത്തെ മനസ്സിലാക്കുന്നതിന് ഥേരീഗാഥയിലെ ചിത്രീകരണങ്ങൾ സഹായകമാണ്. പ്രാചീന സാഹിത്യകൃതികൾ അധികവും രാജാവിനെയും ഭരണകർത്താക്കളെയും കഥാപാത്രങ്ങളാക്കിയിരുന്നതിനാൽ അതിൽനിന്നു വ്യത്യസ്തമായി സമൂഹത്തിലെ എല്ലാ മേഖലകളിലുമുള്ള വ്യക്തികളുടെ-പ്രത്യേകിച്ചും സ്ത്രീകളുടെ-ദൈനംദിന ജീവിതപ്രശ്നങ്ങളും ക്ലേശങ്ങളും ചിത്രീകരിച്ചിട്ടുള്ള കൃതി എന്ന പ്രത്യേകത ഥേരീഗാഥയ്ക്കുണ്ട്. 

</doc>
<doc id="145071" url="https://ml.wikipedia.org/wiki?curid=145071" title="ചാരത്തലയൻ പാറ്റപിടിയൻ">
ചാരത്തലയൻ പാറ്റപിടിയൻ

 
മസികാപിഡേ (Musicapidae) പക്ഷി കുടുംബത്തിൽപ്പെടുന്ന പാറ്റപിടിയൻ പക്ഷിയാണ് ചാരത്തലയൻ പാറ്റപിടിയൻ. ഇതിന്റെ ശാസ്ത്രനാമം "കുലിസികാപാ സിലൊണെൻസിസ് സിലോണെൻസിസ്" (Culicicapa ceylonensis ceylonensis), "പ്ലാറ്റിറിങ്കസ് സിലോണെൻസിസ്" (Platyrhynchus ceylonensis) എന്നാണ്. ചൈന, ശ്രീലങ്ക, ഇന്ത്യയിലെ കർണാടക, നീലഗിരി, പഴനി എന്നിവിടങ്ങളിൽ കണ്ടുവരുന്നു. സമുദ്രനിരപ്പിൽ നിന്ന് 450-2150 മീറ്റർ വരെ ഉയരമുള്ള ആനമുടി പോലെയുള്ള പ്രദേശങ്ങളിൽ ഇലകൊഴിയും വനങ്ങളിലും നിത്യഹരിതവനങ്ങളിലുമായാണ് ഇവയെ സാധാരണയായി കണ്ടുവരുന്നത്. മുളങ്കൂട്ടങ്ങളാണ് ഇവയുടെ ആവാസകേന്ദ്രം. 13 സെന്റിമീറ്റർ. മാത്രം നീളമുള്ള വലിപ്പം കുറഞ്ഞ പക്ഷിയാണ് നരയൻ പക്ഷി. തല, കഴുത്ത്, മാറിടം എന്നീ ഭാഗങ്ങൾക്ക് ചാരമിറമാണ്. അടിവയർ കടുംമഞ്ഞയും. ആൺ പെൺ പക്ഷികൾ രൂപത്തിൽ സദൃശ്യരാണ്.
വളരെ ഉത്സാഹപൂർവം സദാസമയവും ചലിച്ചുകൊണ്ടിരിക്കുന്ന ചാരത്തലയൻ പാറ്റപിടിയൻ പക്ഷികൾ അടിക്കാടുകളിലെ കുറ്റിച്ചെടികൾക്കിടയിൽ ഒറ്റയ്ക്ക് കാണപ്പെടുന്നു. മരച്ചില്ലകളിൽ ഇരുന്ന് ചിക്-വിച്ച്വി-വിച്ച്വി എന്ന ശബ്ദം പുറപ്പെടുവിച്ചുകൊണ്ടിരിക്കും.
കേരളത്തിൽ ഇവ വ്യാപകമായി കൂടുകെട്ടുന്നതായി കണ്ടെത്തിയിട്ടില്ല. നീലഗിരിയിൽ ഏപ്രിൽ-ജൂൺ മാസക്കാലങ്ങളിൽ ഇവ കൂടുകെട്ടാറുണ്ട്. ഒരു പ്രജനനകാലത്ത് മൂന്നോ നാലോ മുട്ടകളിടും. മുട്ടകൾക്ക് മഞ്ഞകലർന്ന വെള്ളയോ ചാരമോ നിറമായിരിക്കും. മുട്ടകളിൽ മങ്ങിയ മഞ്ഞകലർന്ന ചാരനിറത്തിലുള്ള അടയാളങ്ങളുണ്ട്. മുട്ടയ്ക്ക് 15.1 x 12 മില്ലിമീറ്റർ വലിപ്പമുണ്ടായിരിക്കും.

</doc>
<doc id="145072" url="https://ml.wikipedia.org/wiki?curid=145072" title="Grey-headed Canary-flycatcher">
Grey-headed Canary-flycatcher



</doc>
<doc id="145073" url="https://ml.wikipedia.org/wiki?curid=145073" title="നന്നൻ">
നന്നൻ

 
സംഘകാലത്ത് പൂഴിനാട് ഭരിച്ച രാജാവാണ് നന്നൻ. സംഘകാലത്ത് കേരളം വേണാട്, കുട്ടനാട്, കുടനാട്, പൂഴിനാട്, കർക്കാനാട് എന്നിങ്ങനെ അഞ്ച് നാടുകളായി (ഐന്തിണൈകൾ)വിഭജിക്കപ്പെട്ടിരുന്നു. ഇന്നത്തെ കണ്ണൂരും കോഴിക്കോടും ഉൾപ്പെട്ട പൂഴിനാടിന്റെ ആസ്ഥാനം ഏഴിമലയായിരുന്നു. നന്നന്റെ കീഴിൽ ഏഴിമല സംഘകാല കേരളത്തിലെ അനിഷേധ്യ ശക്തിയായി മാറി. മികച്ച സൈനികനായിരുന്ന ഇദ്ദേഹം കോയമ്പത്തൂരിന്റെ വടക്കൻ ഭാഗങ്ങളിലേക്കും അധികാരം വ്യാപിപ്പിച്ചിരുന്നു. നന്നന്റെ സാമ്രാജ്യത്വമോഹങ്ങളാണ് കുട്ടനാടിന്റെ അധിപന്മാരായ ചേരന്മാരുമായുള്ള സംഘർഷത്തിനു വഴിതെളിച്ചത്. ചേരന്മാരുമായി ഏറ്റുമുട്ടിയ പാഴി യുദ്ധത്തിൽ ചേരസേനാനായകനെ പരാജയപ്പെടുത്തിയത് ഇദ്ദേഹത്തിന്റെ മികച്ച നേട്ടമായിരുന്നു. ഈ ഉജ്ജ്വല വിജയത്തെക്കുറിച്ച് നന്നന്റെ ആസ്ഥാനകവിയായ പരണർ തന്റെ കവിതകളിൽ പ്രതിപാദിക്കുന്നുണ്ട്. എന്നാൽ നാർമുടിച്ചേരലനെതിരെ (ചേരരാജാവ്) ഈ വിജയം ആവർത്തിക്കാൻ ഇദ്ദേഹത്തിനു കഴിഞ്ഞില്ല; വാകൈപ്പെരും തുറൈയുദ്ധത്തിൽ നാർമുടിച്ചേരൻ നന്നനെ വധിച്ചതോടെ പൂഴിനാട് ചേരന്മാരുടെ അധീനതയിലായി. 

</doc>
<doc id="145074" url="https://ml.wikipedia.org/wiki?curid=145074" title="Nannan">
Nannan



</doc>
<doc id="145075" url="https://ml.wikipedia.org/wiki?curid=145075" title="നിശാന്ധത">
നിശാന്ധത

 
ഈ താൾ നിശാന്ധത എന്ന അവസ്ഥയെക്കുറിച്ചുള്ളതാണ്. വർണ്ണാന്ധത എന്ന അവസ്ഥയെക്കുറിച്ച് അറിയാൻ വർണ്ണാന്ധത എന്ന താൾ കാണുക. 
ഇരുട്ടിലും മങ്ങിയവെളിച്ചത്തിലുമുള്ള കാഴ്ചക്കുറവിനാണ് നിശാന്ധത (Night blindness, Nyctalopia) എന്ന് പറയുന്നത്. നിശാന്ധതയുള്ള വ്യക്തികൾക്ക് പകലും, കൂടിയ പ്രകാശം (കൃത്രിമ വെളിച്ചം) ഉള്ള രാത്രികളിലും കാഴ്ചയ്ക്ക് യാതൊരു തകരാറും ഉണ്ടായിരിക്കില്ല. ഇരുട്ടിലോ പകൽ സമയത്ത് മങ്ങിയ വെളിച്ചമുള്ള മുറിയിൽ (സിനിമാ തിയെറ്റർ) കയറുമ്പോഴോ ആണ് കാഴ്ചക്കുറവ് അനുഭവപ്പെടുന്നത്.
റെറ്റിനയുടെ ധർമത്തിലുണ്ടാവുന്ന ജനിതകമായ തകരാറുകളും ജീവകം എയുടെ അപര്യാപ്തതയും നിശാന്ധതയ്ക്ക് കാരണമാകുന്നു. ഹ്രസ്വദൃഷ്ടി, ഗ്ലോക്കോമ, തിമിരം, റെറ്റിനൈറ്റിസ് പിഗ്മെന്റൊസ എന്നിവ കാരണവും നിശാന്ധത ഉണ്ടാവാം. നേത്രഗോളത്തിലെ ആന്തരപാളിയായ റെറ്റിന പ്രകാശ രശ്മികളെ സ്വീകരിച്ച് രാസോർജമാക്കിമാറ്റുന്നു. ഈ ഊർജ്ജം നാഡീ അഗ്രങ്ങളെ ഉത്തേജിപ്പിക്കുന്നതിന്റെ ഫലമായി ആവേഗങ്ങൾ ആവിർഭവിക്കുകയും അവ നേത്രനാഡിയിൽ കൂടി സഞ്ചരിച്ച് മസ്തിഷ്കത്തിലെത്തുകയും ചെയ്യുന്നതോടെയാണ് ദൃശ്യാനുഭവം ഉണ്ടാകുന്നത്. റെറ്റിനയിലെ പ്രകാശ സംവേദീകോശങ്ങളായ റോഡുകൾക്കും കോണുകൾക്കും ഉണ്ടാകുന്ന അപചയമാണ് കാഴ്ചയ്ക്കുണ്ടാകുന്ന തകരാറുകളുടെ ഒരു പ്രധാന കാരണം. പകൽ കാഴ്ചയ്ക്ക് കോണുകളാണ് സഹായകമാവുന്നത്. ചാരമോ മങ്ങിയതോ ആയ നിറങ്ങളുടെ മാത്രം സംവേദനം ലഭ്യമാക്കുന്ന റോഡുകളാണ് രാത്രി കാഴ്ചയ്ക്ക് പ്രയോജനപ്പെടുന്നത്. അതിനാൽ റോഡുകളുടെ സാധാരണ പ്രവർത്തനത്തിനു തടസ്സമാകുന്നതെന്തും നിശാന്ധതയ്ക്ക് കാരണമായിത്തീരാറുണ്ട്. പ്രകാശം വീഴുമ്പോൾ റോഡുകൾ ഉത്തേജിപ്പിക്കപ്പെടുന്നതിന്റെ ഫലമായുണ്ടാകുന്ന നാഡീ ആവേഗങ്ങൾ സൃഷ്ടിക്കുന്നത് റോഡോപ്സിൻ അഥവാ വിഷ്വൽ പർപ്പിൾ എന്ന രാസപദാർഥത്തിന്റെ പ്രതിപ്രവർത്തനമാണ്. റോഡോപ്സിൻ രൂപീകരണത്തിന് ജീവകം 'എ' അനിവാര്യമാണ്. അതിനാൽ ജീവകം 'എ' യുടെ അപര്യാപ്തത നിശാന്ധതയ്ക്ക് ഒരു പ്രധാന കാരണമാണ്. ജീവകം 'എ' യുടെ മറ്റ് അപര്യാപ്തതാ രോഗങ്ങൾ പ്രകടമാകുന്നതിന് മുന്നോടിയായാണ് പലപ്പോഴും നിശാന്ധതയുടെ ലക്ഷണങ്ങൾ കണ്ടു തുടങ്ങുന്നത്. നിശാന്ധത ചിലപ്പോൾ പാരമ്പര്യമായും പകർന്നു കിട്ടാറുണ്ട്. ഈ രോഗികളിൽ ജീവകം 'എ' കൊണ്ടുള്ള ചികിത്സ ഫലപ്രദമാകാറില്ല. ഗ്ലോക്കോമ, റെറ്റിനയുടെ വേർപെടൽ (retenal detachment) സ്കർവിയുടെ അനുബന്ധമായി ഉണ്ടാവുന്ന നേത്ര തകരാറുകൾ എന്നിവയും നിശാന്ധതയ്ക്ക് കാരണമാകാറുണ്ട്.
ചരിത്രം.
ഓലസ് കൊർണേലിയസ് സെൽസസ്, എ.ഡി 30 ൽ നിശാന്ധതയെക്കുറിച്ച് വിശദീകരിക്കുകയും, ഫലപ്രദമായ ഭക്ഷണപദാർത്ഥം (വിറ്റാമിൻ എ യുടെ നല്ല ഉറവിടമായ കരൾ) ശുപാർശ ചെയ്യുകയും ചെയ്തിരുന്നു.
ഉഷ്ണമേഖലാ പ്രദേശങ്ങളിൽ ചന്ദ്രപ്രകാശത്തിൽ ഉറങ്ങുന്നതിലൂടെ ഉണ്ടാകുമെന്ന് വിശ്വസിക്കപ്പെടുന്ന ഒരു താൽക്കാലിക രാത്രി അന്ധതയാണ് മൂൺബ്ലിങ്ക് എന്നും അറിയപ്പെടുന്ന നൈക്റ്റലോപ്പിയ എന്ന് വിശ്വസിച്ചിരുന്നതായി ചരിത്രത്തിൽ രേഖപ്പെടുത്തിയിട്ടുണ്ട്.
ഫ്രഞ്ച് ഭാഷയിൽ, നിക്റ്റലോപ്പിയയും () ഹെമറലോപ്പിയയും () വിപരീത അർത്ഥത്തിലാണ് സൂചിപ്പിച്ചിരുന്നത്, ആദ്യത്തേത് ഇരുട്ടിലും പ്ലെയിൻ ലൈറ്റിലും കാണാനുള്ള കഴിവ് ആയും, രണ്ടാമത്തേത് അങ്ങനെ ചെയ്യാനുള്ള കഴിവില്ലായ്മ ആയും ആണ് വിശദീകരിച്ചത്. പുരാതന ഗ്രീക്ക് ഭാഷയിൽ (nuktálōps) രണ്ട് തരത്തിലും ഉപയോഗിച്ചിട്ടുണ്ടെങ്കിലും ലത്തീനിൽ ഈ വിപരീതം എ.ഡി രണ്ടാം നൂറ്റാണ്ടിലാണ് സംഭവിച്ചതെന്ന് കരുതപ്പെടുന്നു.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="145076" url="https://ml.wikipedia.org/wiki?curid=145076" title="Night blindness">
Night blindness



</doc>
<doc id="145077" url="https://ml.wikipedia.org/wiki?curid=145077" title="മുള്ളുവേങ്ങ">
മുള്ളുവേങ്ങ

 
കേരളത്തിൽ മിക്കവാറും എല്ലാ സ്ഥലങ്ങളിലും പ്രത്യേകിച്ചും വനപ്രദേശങ്ങളിൽ കൂടുതലായും കാണപ്പെടുന്ന ഒരു ഔഷധവൃക്ഷമാണ് മുള്ളുവേങ്ങ. #തിരിച്ചുവിടുക . കൈനി, മുള്ളൻകൈനി, മുക്കൈനി എന്നെല്ലാം പേരുകളുണ്ട്. ഇന്ത്യ, മ്യാന്മർ, ശ്രീലങ്ക എന്നിവിടങ്ങളിൽ കാണുന്ന, തടി നിറയെ മുള്ളുകളുള്ള വലിയ വൃക്ഷം. ചെറിയ തണൽ ഇഷ്ടപ്പെടുന്ന ഇലകൊഴിക്കുന്ന മരം. പക്ഷികളാണ്‌ വിത്തുവിതരണം നടത്തുന്നത്‌. കാലവർഷാരംഭത്തോടെ വിത്തുമുളയ്ക്കും. തടിയ്ക്കും ഇലകൾക്കും ഔഷധഗുണമുണ്ട്.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
 

</doc>
<doc id="145078" url="https://ml.wikipedia.org/wiki?curid=145078" title="നറുവരി">
നറുവരി

 
ബൊറാജിനേസീ (Boraginaceae) സസ്യകുടുംബത്തിലെ ഔഷധിയാണ് നറുവരി. "കോർഡിയ ഡൈക്കോട്ടൊമ" (Cordia dichotoma) എന്നാണ് ഇതിന്റെ ശാസ്ത്രനാമം. സംസ്കൃതത്തിൽ ശ്ളേഷ്മാതകഃ, ബഹുവാഹകഃ, ഉദ്ദാലഃ, ശേലുഃ എന്നീ പേരുകളിൽ അറിയപ്പെടുന്ന നറുവരിയുടെ കായ്കൾക്കും മരത്തൊലിക്കും വിഭിന്ന ഔഷധഗുണങ്ങളുണ്ട്. അതിനാലാണ് ബഹുഗുണങ്ങൾ ഉള്ളത് എന്ന അർഥത്തിൽ സംസ്കൃതത്തിൽ ബഹുവാഹകഃ എന്ന് ഈ വൃക്ഷത്തെ നാമകരണം ചെയ്തിരിക്കുന്നത്.
ഗുജറാത്തിൽ ധാരാളമായി കണ്ടുവരുന്ന നറുവരിവൃക്ഷം പഞ്ചാബ്, രാജസ്ഥാൻ, മഹാരാഷ്ട്ര എന്നീ സംസ്ഥാനങ്ങളിലും വളരുന്നുണ്ട്. 
രൂപവിവരണം.
13 മീറ്ററോളം ഉയരത്തിൽ വളരുന്ന വൃക്ഷമാണിത്. പുറംതൊലിക്ക് ചാരനിറമാണ്. ഇലകൾ ഏകാന്തരന്യാസത്തിൽ ക്രമീകരിച്ചിരിക്കുന്നു. ഇലകൾ ആകൃതിയിൽ വൈവിധ്യം പുലർത്തുന്നതും തുകൽപോലെ കട്ടികൂടിയതുമാണ്. ഇലകളുടെ ആധാരഭാഗം ഉരുണ്ടതോ ഹൃദയാകാരത്തിലുള്ളതോ ആയിരിക്കും. ശരാശരി 7-18 സെന്റിമീറ്റർ നീളവും 5-13 സെന്റിമീറ്റർ വരെ വീതിയുമുള്ള ഇലകളാണ്. നറുവരി മാർച്ച്-ഏപ്രിൽ മാസങ്ങളിൽ പുഷ്പിക്കുന്നു. ശാഖാഗ്രങ്ങളിലും ശാഖകളുടെയും ഇലകളുടെയും കക്ഷ്യകളിലും കുലകളായിട്ടാണ് പുഷ്പങ്ങളുണ്ടാകുന്നത്. പുഷ്പങ്ങൾക്ക് ഇളം മഞ്ഞനിറമാണ്. ബാഹ്യദളപുടത്തിന് കപ്പിന്റെ ആകൃതിയാണുള്ളത്. ബാഹ്യദളങ്ങളും ദളങ്ങളും അഞ്ചെണ്ണം വീതമുണ്ട്. ദളങ്ങൾ പിന്നിലേക്കു വളഞ്ഞിരിക്കുന്നു. അഞ്ച് കേസരങ്ങളുണ്ട്. കടും പച്ചനിറമുള്ള കായ് 1.5-2.2 സെന്റിമീറ്ററോളം നീളവും അത്രതന്നെ വീതിയും മിനുസവുമുള്ള ഡ്രൂപ്പാണ്. ബാഹ്യദളങ്ങൾ കൊഴിഞ്ഞുപോകുന്നില്ല. ഇവ കായയ്ക്കു പുറത്ത് ചിരസ്ഥായിയായി കാണപ്പെടുന്നു. കായയ്ക്കകത്ത് വഴുവഴുപ്പുള്ള കുഴമ്പ് (mucilagenous pulp) നിറഞ്ഞിരിക്കുന്നു. ജൂലൈ-ആഗസ്റ്റ് മാസത്തോടെ കായ്കൾ വിളഞ്ഞു തുടങ്ങുന്നു. സെപ്തംബർ - ഒക്ടോബർ അവസാനം വരെ നറുവരി വൃക്ഷത്തിൽ കായ്കളുണ്ടായിരിക്കും.
ഔഷധോപയോഗം.
ആയുർവേദവിധിപ്രകാരം കായ്, മരത്തൊലി, ഇല എന്നിവ ഔഷധയോഗ്യഭാഗങ്ങളാണ്. വാതപിത്ത രോഗങ്ങൾ ശമിപ്പിക്കുകയും കഫം വർധിപ്പിക്കുകയും ചെയ്യുന്ന കായ്കൾ ശ്വാസകോശരോഗങ്ങൾ ശമിപ്പിക്കുകയും ശ്വാസകോശത്തെ ബലപ്പെടുത്തുകയും ചെയ്യുന്നു. കായ് മൂത്രാശയസംബന്ധമായ രോഗങ്ങൾക്കും മലബന്ധത്തിനും ഉത്തമ ഔഷധമാണ്. മരത്തൊലി വിഷഹരവും കുഷ്ഠം, ചർമരോഗങ്ങൾ, അതിസാരം എന്നിവയ്ക്ക് ഔഷധങ്ങളുണ്ടാക്കാൻ ഉപയോഗിക്കുന്നതുമാണ്. ഇല അരച്ച് പുഴുക്കടിയുള്ള ഭാഗത്ത് ലേപനം ചെയ്താൽ ശമനം കിട്ടും. ഇല ചതച്ച് പല്ലുതേച്ചാൽ പല്ലുവേദനയ്ക്കു ശമനമുണ്ടാകും.
രസാദി ഗുണങ്ങൾ.
രസം :മധുരം
ഗുണം :സ്നിഗ്ദം, പിച്ഛിലം, ഗുരു
വീര്യം :ശീതം
വിപാകം :മധുരം
ഔഷധയോഗ്യ ഭാഗം.
ഫലം, തൊലി, ഇല
അവലംബം.
&lt;templatestyles src="Reflist/styles.css" /&gt;

</doc>
<doc id="145079" url="https://ml.wikipedia.org/wiki?curid=145079" title="Cordia dichotoma">
Cordia dichotoma



</doc>
<doc id="145080" url="https://ml.wikipedia.org/wiki?curid=145080" title="Sebasten plum">
Sebasten plum



</doc>
<doc id="145081" url="https://ml.wikipedia.org/wiki?curid=145081" title="നീരാൽ">
നീരാൽ

 
സെലാസ്ട്രേസീ (Celastraceae) സസ്യകുടുംബത്തിൽപ്പെടുന്ന വൻവൃക്ഷമാണ് നീരാൽ. #തിരിച്ചുവിടുക . ധാരാളം ജലം സംഭരിച്ചു വയ്ക്കുന്നതിനാൽ ഈ വൃക്ഷത്തെ തണ്ണിമരം അഥവാ നീരാൽ എന്നും വിളിക്കുന്നു. കേരളത്തിൽ അത്യപൂർവമായ ഈ വൃക്ഷം സൈലന്റ്‌വാലി വനാന്തരങ്ങളിൽ വിരളമായി കാണപ്പെടുന്നുണ്ട്. 80-100 വർഷം വരെ ആയുസ്സുള്ള ഈ വൃക്ഷത്തിന്റെ പ്രജനനം അത്യപൂർവമായെ നടക്കാറുള്ളൂ.വംശനാശഭീഷണി നേരിടുന്ന ഈ വൃക്ഷത്തിൽ പുഷ്പങ്ങളും കായ്കളും ഉണ്ടാകാറുണ്ടെങ്കിലും തൈകൾ മുളയ്ക്കാത്തതിനാലാണ് വംശനാശഭീഷണി നേരിടുന്നത്. അത്യപൂർവമായ ഈ വൃക്ഷത്തെപ്പറ്റിയുള്ള പഠനങ്ങൾ പുരോഗമിച്ചു വരുന്നു. കേരളത്തില് തന്നെ അഞ്ചിൽ കൂടുതൽ കണ്ടതായി അറിവില്ല. 
1993-ൽ സൈലന്റ്വാലി വനാന്തരങ്ങളിൽ നീരാൽ വൃക്ഷത്തെ കണ്ടെത്തി നാമകരണം ചെയ്തത് കേരള ഫോറസ്റ്റ് റിസർച്ച് ഇൻസ്റ്റിറ്റ്യൂട്ടിലെ ഗവേഷകനായ ഡോ. ശശിധരനാണ്. ഇവിടെ ധാരാളം നീരുറവകളുള്ള സ്ഥലത്താണ് ഈ വൃക്ഷം സമൃദ്ധമായി വളരുന്നത്. വരൾച്ച അനുഭവപ്പെടുന്നപ്രദേശങ്ങളിൽ ഇതു വളരുന്നില്ല.
രൂപവിവരണം.
30 മീറ്ററോളം ഉയരത്തിൽ വളരുന്ന നീരാലിന്റെ കാതലിന് ഈടും ഉറപ്പും കുറവാണ്. പട്ടയ്ക്ക് ചാരകലർന്ന തവിട്ടു നിറമാണ്. ഇലകൾ ഏകാന്തരമായാണ് വിന്യസിച്ചിരിക്കുന്നത്. കട്ടിയുള്ള ഇലകളാണ്. ഇലഞെട്ടിനു് രണ്ടു സെ.മീറ്ററോളം നീളമുണ്ട്. ഞെട്ടിനു വളവുണ്ട്. എട്ടു സെ.മീറ്റർ നീളവും നാലു സെ.മീറ്റർ വീതിയുമുണ്ട്. 
മഞ്ഞുകാലത്ത് പൂക്കളുണ്ടാവും. മേയ്-ജൂണിൽ കായകള് പാകമാകും. ഫലത്തിനുള്ളില് ഒരു വിത്താണ് ഉള്ളത്. തൈകൾ മുളയ്ക്കാത്തതിനാലാണ് വംശനാശഭീഷണി നേരിടുന്നത്.
പുറത്തേക്കുള്ള കണ്ണികൾ.
 

</doc>
<doc id="145083" url="https://ml.wikipedia.org/wiki?curid=145083" title="തഹീതി">
തഹീതി

 
ദക്ഷിണ പസിഫിക് സമുദ്രത്തിലെ ഒരു ദ്വീപാണ് തഹീതി. ഫ്രഞ്ച് പോളിനേഷ്യയുടെ ഭാഗമായ വിൻഡ്വേഡ് ദ്വീപുകളിലെ ഏറ്റവും വലിയ ദ്വീപാണ് തഹീതി. 56 കിലോമീറ്ററോളം നീളമുള്ള തഹീതിയുടെ വിസ്തീർണം: 1,042 ചതുരശ്രകിലോമീറ്റർ.
മനോഹരമായ ഭൂപ്രകൃതിയും പ്രസന്നമായ കാലാവസ്ഥയും കൊണ്ട് ശ്രദ്ധേയമാണ് തഹീതി. ഭൂമിശാസ്ത്രപരമായി സമുദ്രത്തിൽ നിന്ന് എഴുന്നു നില്ക്കുന്ന രണ്ട് അഗ്നിപർവതാഗ്രങ്ങളാണ് യഥാർഥത്തിൽ തഹീതി. ഒരു കരയിടുക്കിനാൽ പരസ്പരം ബന്ധിപ്പിക്കപ്പെട്ട അവസ്ഥയിലുള്ള ഈ അഗ്നിപർവതങ്ങളിൽ പ്രധാനമായും രണ്ട് ഭൂപ്രദേശങ്ങൾ ഉൾപ്പെടുന്നു; വിസ്തൃതമായ തഹീതി-നൂയിയും വിസ്തൃതി കുറഞ്ഞ തയ് അരപു അഥവാ തഹീതി-ഇറ്റിയും. ദ്വീപിന്റെ മധ്യഭാഗത്ത് സു.2,238 മീറ്റർ ഉയരത്തിൽ സ്ഥിതിചെയ്യുന്ന ഓറോഹിന ആണ് ഏറ്റവും ഉയരം കൂടിയ പർവതം. തീരപ്രദേശത്തിനടുത്ത താരതമ്യേന വീതി കുറഞ്ഞ സമതലമാണ് ദ്വീപിലെ ഏറ്റവും ഫലഭൂയിഷ്ഠവും ജനസാന്ദ്രവുമായ മേഖല. ദ്വീപിനെ വലയം ചെയ്ത് കാണുന്ന പവിഴപ്പുറ്റുകളുടെ ശൃംഖലയാണ് ഭൂപ്രകൃതിയിലെ മറ്റൊരു സവിശേഷത.
ഉഷ്ണമേഖലാ കാലാവസ്ഥ അനുഭവപ്പെടുന്ന ഇവിടെ തെ. കിഴക്കൻ വാണിജ്യവാതങ്ങൾ കാലാവസ്ഥയിൽ നിർണായക സ്വാധീനം ചെലുത്താറുണ്ട്. സമതല പ്രദേശങ്ങളിൽ വർഷത്തിൽ 1,800 മി.മീറ്ററോളം മഴ ലഭിക്കുന്നു. വാതാഭിമുഖങ്ങളായി വർത്തിക്കുന്ന മലഞ്ചരിവുകളിലാണ് മഴയുടെ തോത് താരതമ്യേന കൂടുതൽ. ഉഷ്ണമേഖലാ മഴക്കാടുകളാണ് ദ്വീപിലെ നൈസർഗിക സസ്യജാലം. സുലഭമായി ലഭിക്കുന്ന മഴയിൽ രൂപംകൊണ്ട് കൂലംകുത്തിയൊഴുകുന്ന ചെറു നദികളിലെ ജലപാതങ്ങൾ നയനമോഹനങ്ങളാണ്. കൃഷിയും മത്സ്യബന്ധനവുമാണ് ജനങ്ങളുടെ മുഖ്യ ഉപജീവനമാർഗങ്ങൾ. വിനോദസഞ്ചാരത്തിനും സമ്പദ്ഘടനയിൽ നിർണായക പങ്കുണ്ട്. മുഖ്യവിളകളിൽ തെങ്ങ്, പന, വാഴ, ഓറഞ്ച്, പപ്പായ എന്നിവ ഉൾപ്പെടുന്നു. കയറ്റുമതി ഉത്പന്നങ്ങളിൽ കൊപ്ര, വാനില, കരകൗശല വസ്തുക്കൾ മുതലായവ മുൻപന്തിയിൽ നില്ക്കുന്നു. കൃത്രിമ രത്നമായ 'മദർ ഒഫ് പേൾ' ആണ് മറ്റൊരു വിപണന ഉത്പന്നം.
പപ്പീറ്റി നഗരത്തിന്റെ ഒരു ദൃശ്യം
തഹീതിയിലെ ജനങ്ങളിൽ ബഹുഭൂരിഭാഗവും തെ.കി.ഏഷ്യയിലേയും യൂറോപ്പിലേയും രാജ്യങ്ങളിൽ നിന്നു കുടിയേറിയവരുടെ പിൻഗാമികളാണ്. സങ്കരവിഭാഗത്തിനും ഗണ്യമായ അംഗബലമുണ്ട്. ചൈനീസ് വംശജരാണ് പ്രധാന ന്യൂനപക്ഷം. ഫ്രഞ്ച്, ബ്രിട്ടിഷ്, അമേരിക്കൻ ജനവിഭാഗങ്ങളും ഇവിടെ വസിക്കുന്നു. ഫ്രഞ്ച് പോളിനേഷ്യയുടെ ഭരണകേന്ദ്രവും തഹീതിയുടെ തലസ്ഥാനവുമായ പപ്പീറ്റിയാണ് മുഖ്യ ജനാധിവാസകേന്ദ്രം. തീരപ്രദേശങ്ങളിൽ ഗ്രാമീണർ തിങ്ങിപ്പാർക്കുന്നു. പോളിനേഷ്യൻ ഭാഷാ ഗോത്രത്തിൽപ്പെട്ട തഹീതിൻ ആണ് പ്രധാനമായും വ്യവഹാരത്തിലുള്ളത്. ഔദ്യോഗിക-വാണിജ്യാവശ്യങ്ങൾക്ക് ഫ്രഞ്ചും, വിനോദസഞ്ചാര മേഖലയിൽ ഇംഗ്ലീഷും വ്യാപകമായി ഉപയോഗിക്കുന്നു. ജനങ്ങളിൽ ഭൂരിപക്ഷം ക്രൈസ്തവരാണ്. ചൈനീസ് വംശജരിൽ ഏറിയപേരും കൺഫ്യൂഷ്യൻ-ബുദ്ധമത ആചാരങ്ങൾ പിൻതുടരുന്നു. തഹീതിയിലെ പ്രധാന തുറമുഖമാണ് പപ്പീറ്റി. ചരക്കുകപ്പലുകൾക്കും യാത്രക്കപ്പലുകൾക്കും നങ്കൂരമിടാൻ ഇവിടെ വിപുലമായ സൌകര്യങ്ങളുണ്ട്. തഹീതിയിലെ അന്താരാഷ്ട്ര വിമാനത്താവളത്തിൽ നിന്ന് പാരിസ്, ഹോണോലുലു, ലോസ് ഏഞ്ചലസ്, സാന്റിയാഗോ, സാൻഫ്രാൻസിസ്കോ, സിഡ്നി, ടോക്യോ തുടങ്ങിയ വൻനഗരങ്ങളിലേക്കും മറ്റു പസിഫിക് ദ്വീപുകളിലേക്കും വിമാന സർവീസുകളുണ്ട്.
1960 മുതൽ വിനോദ സഞ്ചാരവികസനത്തിന് തഹീതി പ്രത്യേക പരിഗണന നല്കി. പ്രശസ്ത യു.എസ്. സാഹിത്യകാരൻമാരായ ഹെർമൻ മെൽവിൽ (Herman Melville), ജയിംസ് മിഷനർ (James Michener), സ്കോട്ടിഷ് എഴുത്തുകാരനായ റോബർട്ട് ലൂയി (Robert Louis) തുടങ്ങിയവരുടെ കൃതികളിൽ തഹീതിയുടെ മനോഹാരിത വർണിക്കപ്പെട്ടിട്ടുണ്ട്. 1890-കളിൽ ഫ്രഞ്ച് ചിത്രകാരൻ പോൾ ഗോഗിൻ (Paul Gaugin) ദ്വീപിനെ ആസ്പദമാക്കി വരച്ച ചിത്രങ്ങൾ ദ്വീപിന്റെ പ്രശസ്തി വർധിപ്പിച്ചു. റോയൽ സൊസൈറ്റിയുടെ നിർദ്ദേശപ്രകാരം ബ്രിട്ടിഷ് പര്യവേക്ഷകനായിരുന്ന ജെയിംസ് കുക്ക് ശുക്രന്റെ സംക്രമണങ്ങൾ നിരീക്ഷിച്ചു രേഖപ്പെടുത്തിയത് തഹീതിയിലെ പോർട്ട് വീനസ്സിൽ നിന്നായിരുന്നു (1769). പപ്പീറ്റിക്കു കിഴക്കായി സ്ഥിതിചെയ്യുന്ന പോർട്ട് വീനസ്സിൽ ഇപ്പോഴും ഇതിന്റെ സ്മാരകം കാണാം

</doc>
<doc id="145084" url="https://ml.wikipedia.org/wiki?curid=145084" title="Tahiti">
Tahiti



</doc>
<doc id="145085" url="https://ml.wikipedia.org/wiki?curid=145085" title="ജബൽപൂരിയ">
ജബൽപൂരിയ

 
 
ക്രിറ്റേഷ്യസ്‌ യുഗത്തിൽ നിന്നും ഉള്ള വേട്ടയാടുന്ന ഒരു ചെറിയ ദിനോസർ ആണ് ജബൽപൂരിയ. തെറാപ്പോഡ വിഭാഗത്തിൽ പെട്ട ഇവ ഇന്ത്യയിൽ ഉള്ള ജബൽപൂർ നിന്നും ആണ് ഫോസ്സിൽ കണ്ടു കിട്ടിയിട്ടുള്ളത് , ഇവിടെ ഉള്ള ലമേറ്റ ഫോർമേഷൻ എന്ന പേരിൽ ഉള്ള ശിലാക്രമങ്ങൾക്ക് ഇടയിൽ നിന്നും ആണ്. ജബൽപൂരിയ എന്ന പേരിന്റെ ഉത്ഭവവും ഇങ്ങനെയാണ്.
ശരീര ഘടന.
ജബൽപൂരിയ സാധാരണ 0.5 മീറ്റർ ഉയരവും , 1.2 മീറ്റർ നീളവും , വെറും നാമമാത്രം ആയ ഭാരവും മാത്രം ആണ് ഇവക്ക് ഉണ്ടായിരുനത്. 
കൂടുതൽ വിവരങ്ങൾ.
തെറാപ്പോഡ വിഭാഗമാണ് എന്നതിൽ കവിഞ്ഞു മറ്റു വിവരങ്ങൾ ഇപ്പോൾ ലഭ്യമല്ല, നോമെൻ ദുബിയം ആയിട്ടാണ് ഈ ദിനോസറിനെ കരുതുന്നത് .

</doc>
<doc id="145086" url="https://ml.wikipedia.org/wiki?curid=145086" title="തിയാട്ടുണ്ണി">
തിയാട്ടുണ്ണി

 
 ഈ ലേഖനം "തീയാട്ടുണ്ണി" എന്ന താളുമായി ശുപാർശ ചെയ്തിരിക്കുന്നു. ()
ഒരു അമ്പലവാസി ജാതിയാണ് തിയാട്ടുണ്ണി. ബ്രാഹ്മണർക്കും ശൂദ്രർക്കുമിടയിലുള്ള ഒരു ജാതിയാണിത്. ക്ഷേത്രങ്ങളുമായി ബന്ധപ്പെട്ട തൊഴിലുകളാണ് ഇവർ പരമ്പരാഗതമായി നിർവഹിച്ചിരുന്നത്. ക്ഷേത്രങ്ങളിലെ മാലകെട്ട്, തറ വൃത്തിയാക്കൽ, വിറക് ശേഖരണം, എഴുന്നള്ളത്തിന് വിഗ്രഹം ചുമക്കൽ തുടങ്ങി ഓരോ തൊഴിലും ചെയ്യുന്നവർ ഓരോ ജാതിയായി അറിയപ്പെട്ടിരുന്നു.മദ്ധ്യഉത്തരകേരളത്തിൽ പുഷ്പകബ്രാഹ്മണർ നമ്പീശൻ എന്നും തിയാട്ട് നമ്പ്യാർ എന്നും അറിയപ്പെട്ടിരുന്നു. ജാതിമാത്രനമ്പ്യാർക്കിടയിൽ 4 ഉപജാതികളുണ്ട്. പുഷ്പകൻ നമ്പ്യാർ/നമ്പീശൻ, തിയാട്ടുണ്ണി അഥവാ തിയാട്ട്നമ്പ്യാർ, ചാക്യാർനമ്പ്യാർ, ചെങ്ങഴി നമ്പ്യാർ എന്നിവയാണ് എന്നാൽ ചെങ്ങഴി നമ്പ്യാർക്ക് ചെങ്ങഴിനാട് നാടുവാഴി(യാഗാധികാരി ) എന്നീ പദവി ഉണ്ടായിരുന്നതിനാൽ ക്ഷേത്രത്തിൽ അമ്പലവാസികളെപ്പോലെ പ്രവർത്തികൾ ഒന്നും തന്നെ ഇല്ല. ഇവരുടെ ആചാരങ്ങൾ ബ്രഹ്മക്ഷത്രിയ (വാൾനമ്പി, നമ്പിടി, നമ്പ്യാതിരി) സമുദായാചാരങ്ങളുമായി ചില സാമാനതകൾ ഉണ്ട് . 
അമ്പലവാസികളെ പൂണൂൽ ധരിക്കുന്നവരെന്നും ധരിക്കാത്തവരെന്നും രണ്ടായി തിരിക്കാം. അടികൾ, ചാക്യാർ, നമ്പീശൻ, പുഷ്പകൻ,നമ്പി,നമ്പിടി, പൂപ്പള്ളി എന്നീ വിഭാഗക്കാരാണ് പൂണൂൽ ധരിക്കുന്നവർ.ഇവർ വർണ്ണവ്യവസ്ഥയിൽ ജാതിമാത്രർ[പതിത്വം/ഭ്രഷ്ട് ഭവിച്ച ബ്രാഹ്മണർ ആണ്.മൂത്തത് ബ്രാഹ്മണരിലെ പതിതർ ആണ്.ഒരുകാലത്ത് നമ്പൂതിരിമാരായിരുന്നവരും ഭ്രഷ്ട്,പതിത്വം,ശാപം,പാപം ഇവ മൂലം വേദംനഷ്ടപ്പെട്ട് സമാപർത്തനം ഒഴികെയുള്ള ക്രിയകൾ അനുഷ്ടിക്കുന്ന ഇവർ പുഷ്പകബ്രാഹ്മണർ മദ്ധ്യമബ്രാഹ്മണർ എന്നീ വിശേഷണങ്ങളിൽ അറിയപ്പെടുന്നു. പിഷാരടി, വാര്യർ, പൊതുവാൾ തുടങ്ങിയ വിഭാഗക്കാർ പൂണൂൽ ധരിക്കാത്തവരും അന്തരാളജാതിക്കാരുമാണ്.ബ്രാഹ്മണ സംഹിതയിൽ ആഭിജാതശൂദ്രർക്കൊപ്പമായിരുന്നു ഇവരും. പൂണൂൽ ധരിക്കുന്നവർ 108ഗായത്രി ജപിക്കുകയും ഉപനയനം നടത്തുകയും ചെയ്യാറുണ്ട്.
തീയാട്ട് എന്ന പാരമ്പര്യത്തൊഴിലിൽ നിന്നാവാം തിയാട്ടുണ്ണി എന്ന ജാതി ആവിർഭവിച്ചത്. ഗ്രാമങ്ങളിൽ മസൂരിബാധയുണ്ടാകുമ്പോൾ ഇവരുടെ സേവനം ഉപയോഗപ്പെടുത്തിയിരുന്നു. മസൂരിപ്പിശാചിന്റെ കോപം ശമിപ്പിക്കാൻ ഇവർക്കു ശക്തിയുണ്ടെന്നു വിശ്വസിച്ചിരുന്നു. മസൂരിബാധയുണ്ടാകുമ്പോൾ കുടുംബാംഗങ്ങൾ രോഗിയെ തിയാട്ടുണ്ണിയെ ഏല്പ്പിച്ച് വീട് ഒഴിഞ്ഞുപോവുകയായിരുന്നു പതിവ്. പകർച്ചവ്യാധിയിൽനിന്ന് ഗ്രാമീണരെ രക്ഷിക്കുന്നതിനുവേണ്ടി ഇവർ ക്ഷേത്രങ്ങളിൽ ചില അനുഷ്ഠാനങ്ങൾ നടത്തിയിരുന്നു. മൂത്തപൂത്രൻ മാത്രമേ സ്വജാതിവിവാഹമായ വേളി കഴിച്ചിരുന്നുള്ളൂ. മറ്റുള്ളവർ അനുലോമവിവാഹമായ നായർ സ്ത്രീകളുമായുള്ള സംബന്ധത്തിലേർപ്പെടുകയായിരുന്നു പതിവ്. ഇവരുടെ ജനന-മരണച്ചടങ്ങുകൾ പതിനൊന്ന് ദിവസം നീണ്ടു നില്ക്കുന്നതാണ്. പിതൃദായക്രമം പിന്തുടർന്ന തിയാട്ടുണ്ണികൾ വിവാഹമോചനം അനുവദിച്ചിരുന്നു.എന്നാൽ ജാതിമാത്രരിൽ മാതൃദായം/മരുമക്കത്തായികളും മക്കത്തായികളും മിശ്രദായക്രമക്കാരും ഉണ്ട്.

</doc>
<doc id="145087" url="https://ml.wikipedia.org/wiki?curid=145087" title="Thiyattunni">
Thiyattunni



</doc>
<doc id="145088" url="https://ml.wikipedia.org/wiki?curid=145088" title="ബറപസോറസ്">
ബറപസോറസ്

 
 
ജുറാസ്സിക്‌ കാലത്തിന്റെ ആദ്യം മുതൽ ജീവിച്ചിരുന്ന ഒരു സോറാപോഡ് ദിനോസറാണ് ബറപസോറസ്. വലിയ കാലുകൾ ഉള്ള പല്ലി എന്നാണ് ഈ പേരിന്റെ അർഥം. പേര് വരുന്നത്‌ പകുതി ബംഗാളി ഭാഷയിൽ നിന്നും ആണ് ബറപ എന്നാൽ വലിയ കാൽ എന്ന് അർഥം, ബാകി ഗ്രീക്ക് ആണ് സോറസ് അർഥം പല്ലി എന്ന് .
ശരീര ഘടന.
ഏകദേശം 18 മീറ്റർ ( 59 അടി ) നീളവും, ഏകദേശം 48 ടൺ ഭാരവും ഉണ്ടായിരുന്നു ഇവക്ക് . അര ഉയരം ഇവക്ക് ഏകദേശം 5.5 മീറ്റർ (18 അടി ) ആയിരുന്നു .
ആഹാര രീതി.
സോറാപോഡ് ആയ ഇവ സസ്യഭോജി ആയിരുന്നു. ഇവയുടെ തലയോട് ഇത് വരെ കണ്ടു കിട്ടിയിട്ടില്ല , ആകെ കിട്ടിയിട്ടുള്ളത് മൂന്ന് സ്പൂൺ ആകൃതിയിൽ ഉള്ള പല്ലുകൾ മാത്രം ആണ് . 
ഫോസ്സിലുക്കൾ.
ഇവയുടെ ഏകദേശം 300 ഫോസ്സിൽ അസ്ഥികൾ കിട്ടിയിടുണ്ട് , ഉദേശം 6 എണ്ണത്തിന്റെ ഫോസ്സിലുക്കൾ ആണ് ഇവ , ട്രയാസ്സിക്‌ കാലത്തിൽ നിന്നും ഉള്ള സോറാപോഡ് ദിനോസറുകളിൽ ഏകദേശം മുഴുവനും അസ്ഥിക്കൾ ഉള്ള ഫോസ്സിൽ ആണ് ബറപസോറിന്റെ ഫോസ്സിൽ .
അവലംബം.
&lt;templatestyles src="Reflist/styles.css" /&gt;
പുറത്തേക്ക് ഉള്ള കണ്ണികൾ.
ബറപസോറസ്

</doc>
<doc id="145090" url="https://ml.wikipedia.org/wiki?curid=145090" title="തൃണജളൂകന്യായം">
തൃണജളൂകന്യായം

ലൗകികന്യായങ്ങളിലൊന്നാണ് തൃണജളൂകന്യായം. തൃണം-പുല്ല്, ജളൂകം - അട്ട. പുല്ലട്ടയുടെ സഞ്ചാരത്തെ ആസ്പദമാക്കിയിട്ടുള്ള ന്യായമായതിനാലാണ് ഈ പേര് ലഭിച്ചത്. പുല്ലട്ട ഒരു പുല്ലിൽ നിന്നും മറ്റൊരു പുല്ലിലേക്ക് നീങ്ങുമ്പോൾ പുതിയ പുല്ലിൽ പിടുത്തം ഉറപ്പിച്ചശേഷമേ ആദ്യപുല്ലിലെ പിടുത്തം വിടുകയുള്ളൂ. ഈ രീതിയിൽ പഴയതിനെ തിരസ്കരിച്ച് പുതിയതിനെ സ്വീകരിക്കുന്നതിനെ പരമാർശിക്കുന്നതിനെയാണ് ഈ ന്യായം കൊണ്ട് വിശേഷിപ്പിക്കുന്നത്.
പഴയതിനെ ഉപേക്ഷിക്കുന്നവർ പുതുതായി ഏതിലെങ്കിലും ദൃഢമായി ഊന്നിനിന്നിട്ടുവേണം ആദ്യത്തേതിനെ ഉപേക്ഷിക്കേണ്ടതെന്നുള്ള തത്ത്വത്തെ പറയാൻ ഈ ന്യായം ഉപയോഗിക്കാം. ന്യായശാസ്ത്രത്തിൽ ഈ ന്യായം ഒരു വിവാദതത്ത്വത്തെ അവതരിപ്പിക്കുന്നുണ്ട്. ജീവൻ ഒരു ദേഹത്തിൽനിന്നും മറ്റൊരു ദേഹത്തിൽ പ്രവേശിക്കുന്നതിന്റെ സന്ദർഭത്തെ സൂചിപ്പിക്കാൻ നൈയായികന്മാർ ഈ ന്യായത്തെ സ്വീകരിക്കുന്നു. മരണശേഷം ജീവൻ പുതിയ ഒരു ശരീരം സ്വീകരിക്കുന്നതുവരെ പഴയ സ്ഥലവുമായി ബന്ധപ്പെട്ട് സ്ഥിതിചെയ്യുന്നു. അഥവാ പുതിയ ഒരു ശരീരം കണ്ടെത്തിക്കഴിയുമ്പോഴാണ് നിലവിലുള്ള ശരീരത്തെ ത്യജിക്കുന്നത് എന്നാണ് ഈ ന്യായവാക്യത്തിന്റെ സഹായത്താൽ സമർഥിക്കാൻ ശ്രമിക്കുന്നത്. എന്നാൽ ശരീരമില്ലാതെയും ജീവന് നിലനില്പുണ്ടെന്നാണ് ശ്രുതികളിലെ സൂചന. ഘടത്തിലെ ആകാശത്തെ (ശൂന്യമായ സ്ഥലം) പോലെ മാത്രമാണ് ജീവൻ ശരീരവുമായി ബന്ധപ്പെട്ടിരിക്കുന്നത്, സ്വതന്ത്രമാകുമ്പോൾ പരലോകത്തേക്കു പോകുന്നു എന്നാണ് ശ്രുതിയിൽ പറയുന്നത് (ഉദാ: പഞ്ചാഗ്നിശ്രുതിയിൽ പറയുന്നു - ഘടാകാശവദുപഹിതോജീവഃ സൂക്ഷ്മോപാധിഗത്യാ ലോകാന്തരംഗച്ഛതി.) ശ്രുതിവിരുദ്ധമായതിനാൽ വേദാന്തികളും മറ്റും നൈയായികരുടെ ഈ തൃണജളൂകന്യായത്താൽ സമർഥിക്കാൻ ശ്രമിക്കുന്ന വാദത്തെ അംഗീകരിക്കുന്നില്ല.

</doc>
<doc id="145092" url="https://ml.wikipedia.org/wiki?curid=145092" title="ത്സുഷ്മി">
ത്സുഷ്മി

 
ഒരു ജാപ്പനീസ് സംഗീതോപകരണമാണ് ത്സുഷ്മി. ഉടുക്കിനു സമാനമായ തുകൽവാദ്യമാണ് ഇത്. ജപ്പാനിലെ പരമ്പരാഗതമായ കബുകി തുടങ്ങിയ നാടൻ കലാരൂപങ്ങളിൽ പശ്ചാത്തലസംഗീതമായ നഗൗതയിൽ പുല്ലാങ്കുഴലിനോടൊപ്പം പക്കവാദ്യമായി ഉപയോഗിക്കുന്നു.
ഘടന.
തടികൊണ്ട് നിർമ്മിച്ചിരിക്കുന്ന വാദ്യത്തിന്റെ ഉടലിന് നാഴികവട്ടയുടെ ആകൃതിയാണുള്ളത്. തുകൽ പൊതിഞ്ഞ വട്ടങ്ങൾ ആണ് ഇതിന് ഉപയോഗിക്കുന്നത്. വാദനത്തിനായി ചേർത്ത് കെട്ടുകയും ഉപയോഗശേഷം അഴിച്ചുമാറ്റാവുന്നതുമായ തരത്തിൽ തുകൽ വട്ടങ്ങൾ ഉടലിനോട് ചേർത്തു കെട്ടുന്നതിന് ഇരുമ്പുകയർ ആണ് ഉപയോഗിക്കുന്നത്. ഉറയിട്ട വിരലുകൾ, ദണ്ഡുകൾ എന്നിവ ഉപയോഗിച്ച് ഈ വാദ്യത്തിൽ നിന്നും ശബ്ദം പുറപ്പെടുവിക്കാം. ത്സുഷ്മി കൊട്ടുന്നതിനുമുമ്പായി വശങ്ങൾ ചൂടാക്കുന്ന പതിവുമുണ്ട്
വലുതും ചെറുതുമായ ത്സുഷ്മികളുണ്ട്. ചെറുത് "കബുകി", "നോ" തുടങ്ങിയവയിൽ ഉപയോഗിക്കുന്നു. "കബുകിയിലും" മറ്റും ഉറകളിട്ട വിരലുകളും വാദനത്തിനായി ഉപയോഗിക്കാറുണ്ട്. വലിയ വാദ്യം ഓത്സുഷ്മി എന്നും ചെറുത് കോത്സുഷ്മി എന്നുമാണ് അറിയപ്പെടുന്നത്. 

</doc>
<doc id="145093" url="https://ml.wikipedia.org/wiki?curid=145093" title="Tsushmi">
Tsushmi



</doc>
<doc id="145094" url="https://ml.wikipedia.org/wiki?curid=145094" title="ദന്തശർക്കര">
ദന്തശർക്കര



</doc>
<doc id="145095" url="https://ml.wikipedia.org/wiki?curid=145095" title="ദഹോദ് ജില്ല">
ദഹോദ് ജില്ല

 
ഇന്ത്യൻ സംസ്ഥാനമായ ഗുജറാത്തിലെ ഒരു ജില്ലയാണ് ദഹോദ്. ഇതിന്റെ വിസ്തീർണം 3,646.1 ചതുരശ്രകിലോമീറ്റർ ആണ്; ജനസംഖ്യ 16,35,374 (2001); ജനസാന്ദ്രത: 449/ച.കി.മീ. (2001); ഈ ജില്ലയുടെ അതിരുകൾ: വടക്ക് രാജസ്ഥാൻ, തെക്കും കിഴക്കും മധ്യപ്രദേശ്, പടിഞ്ഞാറ് പഞ്ച്മഹൽ ജില്ല എന്നിവയാണ്. 
കുന്നുകളും സമതലങ്ങളും വനങ്ങളും നിറഞ്ഞ ഭൂപ്രകൃതിയാണ് ദഹദ് ജില്ലയുടേത്. മാഹിയും പോഷകനദികളുമാണ് പ്രധാന ജലസ്രോതസ്സുകൾ. പ്രധാന വിളകളിൽ നെല്ല്, ചോളം, ഗോതമ്പ്, നിലക്കടല, പരുത്തി, കരിമ്പ് തുടങ്ങിയവ ഉൾപ്പെടുന്നു. കന്നുകാലിവളർത്തലും മത്സ്യബന്ധനവുമാണ് മറ്റു പ്രധാന ധനാഗമമാർഗങ്ങൾ. റബ്ബർ, പ്ലാസ്റ്റിക്, പെട്രോളിയം, കൽക്കരി, അലോഹധാതവ ഉത്പന്നങ്ങൾ തുടങ്ങിയവയെ കേന്ദ്രീകരിച്ചുള്ള വ്യവസായങ്ങളും ജില്ലയിൽ അഭിവൃദ്ധിപ്പെട്ടിട്ടുണ്ട്. ഗതാഗതരംഗത്ത് റെയിൽവേക്കും റോഡുകൾക്കുമാണ് മുൻതൂക്കം.
ഗുജറാത്തിയാണ് ജില്ലയിലെ മുഖ്യ വ്യവഹാര ഭാഷ. ജനങ്ങളിൽ ഭൂരിഭാഗവും ഹിന്ദുമത വിശ്വാസികളാണ്. ഇസ്ലാംമത വിശ്വാസികളാണ് രണ്ടാം സ്ഥാനത്ത്. കോളജുകളും സ്കൂളുകളും ഉൾ പ്പെടെ നിരവധി വിദ്യാഭ്യാസ സ്ഥാപനങ്ങൾ പ്രവർത്തിക്കുന്നു. കഡാന, ദഹദ്, മൂൻപൂർ, റയാനിയ (Rayania), ഝലദ്, മീരാഖേഡി, ബാവ്ക, പാറോലി (Paroli), ഘോഗാംബ (Ghoghamba) എന്നീ പ്രദേശങ്ങൾക്ക് വിനോദസഞ്ചാര പ്രാധാന്യമുണ്ട്. 

</doc>
<doc id="145096" url="https://ml.wikipedia.org/wiki?curid=145096" title="ദാഗൻ">
ദാഗൻ

 
പുരാതന സിറിയ-മെസൊപൊട്ടേമിയ, കാനാൻ, ഫെലിസ്ത്യ തുടങ്ങിയ ദേശക്കാരുടെ ദേവനാണ് ദാഗൻ‍. ധാന്യം എന്നർഥം വരുന്ന ഒരു സെമിറ്റിക് പദത്തിൽ നിന്നാണ് 'ദാഗൻ' എന്ന പേര് നിഷ്പന്നമായതെന്നും മത്സ്യം എന്നർഥം വരുന്ന ഹീബ്രുപദത്തിൽ നിന്നാണിത് നിഷ്പന്നമായതെന്നും രണ്ടഭിപ്രായങ്ങൾ നിലനില്ക്കുന്നു.അരയ്ക്കു മുകളിൽ മനുഷ്യന്റെയും അരയ്ക്കു താഴെ മത്സ്യത്തിന്റെയും രൂപമുള്ള ഒരു ദേവനായാണ് ദാഗൻ ചിത്രീകരിക്കപ്പെട്ടിരിക്കുന്നത്.
ഇന്നത്തെ സിറിയയുടെ ഭാഗമായ തുട്ടുൾ, മരി, തെർക എന്നീ പ്രദേശങ്ങളിലും പടിഞ്ഞാറൻ മെസൊപൊട്ടേമിയയിലും ദാഗൻ ക്ഷേത്രങ്ങൾ സ്ഥിതി ചെയ്തിരുന്നതായി ഹീബ്രൂ ബൈബിളിൽ പരാമർശമുണ്ട്. ഉദ്ദേശം ബി.സി. 2300-ൽ സാർഗോണിന്റെ നേതൃത്വത്തിൽ അക്കാദ് സാമ്രാജ്യം സ്ഥാപിക്കപ്പെട്ടതോടുകൂടി ദാഗൻ അക്കാദിയൻ സാമ്രാജ്യത്തിന്റെ ഔദ്യോഗിക ദൈവമായി അംഗീകരിക്കപ്പെട്ടു. ഗാസയിലെ ദാഗൻക്ഷേത്രം സാംസൺ തകർത്തതായി ബൈബിളിൽ പരാമർശമുണ്ട്. നല്ല കാലാവസ്ഥയുടെയും കാർഷികസമ്പത്തിന്റെയും സംരക്ഷക ദേവനായിരുന്നു ദാഗൻ എന്നാണ് കരുതപ്പെടുന്നത്. ദാഗൊൺ എന്നും വ്യവഹാരം കാണുന്നുണ്ട്. 

</doc>
<doc id="145097" url="https://ml.wikipedia.org/wiki?curid=145097" title="Dagan">
Dagan



</doc>
<doc id="145102" url="https://ml.wikipedia.org/wiki?curid=145102" title="ആരോഗ്യനികേതനം (നോവൽ)">
ആരോഗ്യനികേതനം (നോവൽ)



</doc>
<doc id="145107" url="https://ml.wikipedia.org/wiki?curid=145107" title="കുറുമശ്ശേരി">
കുറുമശ്ശേരി

എറണാകുളം ജില്ലയിലെ ആലുവ താലൂക്കിൽ പാറക്കടവ് വില്ലേജിലെ ഒരു ഗ്രാമമാണ് കുറുമശ്ശേരി അത്താണി(നെടുമ്പാശ്ശേരി) യിൽ നിന്നും 8 കിലോമീറ്റർ അകലെ സ്ഥിതി ചെയ്യുന്നു.
സമീപ പ്രദേശങ്ങൾ.
• പാറക്കടവ് (എറണാകുളം).
• കൊച്ചുകടവ്
•മൂഴിക്കുളം.
• പൂവത്തുശ്ശേരി.
• ഇളവൂർ 

</doc>
<doc id="145109" url="https://ml.wikipedia.org/wiki?curid=145109" title="ചെറുവാളൂർ">
ചെറുവാളൂർ

തൃശ്ശൂർ ജില്ലയിലെ കാടുകുറ്റി ഗ്രാമപഞ്ചായത്തിൽ ചെറുവാളൂർ എന്ന ഈ ഗ്രാമം സ്ഥിതിചെയ്യുന്നു. കൊരട്ടിയ്കും അന്നമനടയ്കും ഇടയിൽ ആണ് ഈ ഗ്രാമം. ചാലക്കുടിയിൽ നിന്നും 7 കിലോമീറ്റർ ദൂരെ ആണ് ഇത് സ്ഥിതിചെയ്യുന്നത്. ചെറുവാളൂർ പിഷാരത്ത് ശ്രീകൃഷ്ണക്ഷേത്രം, നായർ സമാജം ഹയർസെക്കന്ററി സ്കൂൾ എന്നിവ ഇവിടെ സ്ഥിതിചെയ്യുന്നു. കൃഷിയും, കന്നുകാലിവളർത്തലും ആയിരുന്നു മുൻകാലങ്ങളിൽ പ്രധാന തൊഴിൽ.
സമീപഗ്രാമങ്ങൾ:
വാളൂർ , അന്നമനട, പാലിശ്ശേരി,മാമ്പ്ര, കാതിക്കുടം, കുലയിടം. പാറയം, അന്നനാട്, കൊരട്ടി.

</doc>
<doc id="145110" url="https://ml.wikipedia.org/wiki?curid=145110" title="Original sin">
Original sin



</doc>
<doc id="145112" url="https://ml.wikipedia.org/wiki?curid=145112" title="ചക്കാംപറമ്പ്">
ചക്കാംപറമ്പ്

 
തൃശൂർ ജില്ലയിലെ ഒരു ഗ്രാമമാണ് ചക്കാംപറമ്പ്. മാളയ്കടുത്ത് ആലത്തൂരിനു സമീപമാണ് ചക്കാം പറമ്പ് എന്ന സ്ഥലം സ്ഥിതിചെയ്യുന്നത്. ഡോ.പൽപ്പു മെമ്മോറിയൽ യു.പി.സ്കൂൾ, വിജ്ഞാനദായനി സഭ, ചക്കാം പറമ്പ് ഭഗവതീ ക്ഷേത്രം എന്നിവ സ്ഥിതിചെയ്യുന്നു. അമ്പഴക്കാട്, വൈന്തല, അന്നമനട, വെണ്ണൂർ , മാള എന്നിവ സമീപ ഗ്രാമങ്ങൾ.

</doc>
<doc id="145113" url="https://ml.wikipedia.org/wiki?curid=145113" title="Tattoo">
Tattoo



</doc>
<doc id="145114" url="https://ml.wikipedia.org/wiki?curid=145114" title="വാളൂർ">
വാളൂർ

അന്നമനട ഗ്രാമപഞ്ചായത്തിലാണ് വാളൂർ എന്ന ഗ്രാമം സ്ഥിതിചെയ്യുന്നത്. കൊരട്ടിയിൽ നിന്നും 4 കിലോമീറ്ററും, മാള,ചാലക്കുടി എന്നിവിടങ്ങളിൽ നിന്ന് ഏകദേശം 7 കിലോമീറ്ററോളം അകലെയാണ്.
തൊട്ടടുത്ത പ്രദേശങ്ങൾ : - ചെറുവാളൂർ, എരയാം കുടി, അന്നമനട, വെസ്റ്റ്കൊരട്ടി, മാമ്പ്ര.
വാളൂർ ശ്രീധർമ്മ ശാസ്താക്ഷേത്രം, വൻപുഴക്കാവ് ഭഗവതീ ക്ഷേത്രം, ചില്ലേലി ശ്രീ മഹാദേവക്ഷേത്രം , സെന്റ് സെബാസ്റ്റ്യൻ ചർച്ച്, മുസ്ലീം ദേവാലയം എന്നിവയും തൊട്ടടുത്ത് സ്ഥിതിചെയ്യുന്നു...

</doc>
<doc id="145120" url="https://ml.wikipedia.org/wiki?curid=145120" title="Therigatha">
Therigatha



</doc>
<doc id="145122" url="https://ml.wikipedia.org/wiki?curid=145122" title="ലോക വൃക്ക ദിനം">
ലോക വൃക്ക ദിനം

 
എല്ലാ വർഷവും മാർച്ച്‌ മാസം രണ്ടാം വ്യഴാഴ്ച ലോക വൃക്ക ദിനമായി ആചരിക്കപ്പെടുന്നു. അന്താരാഷ്ട്ര നെഫ്രോളജി സൊസൈറ്റി (International Society of Nephrology : ISN ) ,അന്താരാഷ്ട്ര കിഡ്നി ഫൌണ്ടേഷൻ (International Federation of Kidney Foundations : IFKF ) എന്നീ സംഘടനകളുടെ നേതൃത്വത്തിലാണ് ലോകമെമ്പാടും പ്രവർത്തങ്ങൾ ഏകോപിപ്പിക്കുന്നത്.
ലക്ഷ്യങ്ങൾ.
വൃക്കരോഗങ്ങളുടെ പ്രാധാന്യവും വ്യപ്തിയും, വൃക്കരോഗങ്ങൾ എങ്ങനെ പ്രതിരോധിക്കാം നിയന്ത്രിക്കാം എന്നീ കാര്യങ്ങളെക്കുറിച്ച് ജനങ്ങളിൽ അവബോധം ഉണ്ടാക്കുക . 
2011-ലെ ചർച്ചാ വിഷയം.
"നിങ്ങളുടെ വൃക്കകളെ സംരക്ഷിക്കുക, നിങ്ങളുടെ ഹൃദയത്തെയും"
2012-ലെ ചർച്ചാ വിഷയം.
" ദാനം ചെയ്യുക- ജീവന് വേണ്ടി വൃക്കകൾ- സ്വീകരിക്കുകയും"
2013-ലെ ചർച്ചാ വിഷയം.
Acute Kidney Injury. “Stop Kidney Attack!"
അവലംബം.
&lt;templatestyles src="Reflist/styles.css" /&gt;

</doc>
<doc id="145123" url="https://ml.wikipedia.org/wiki?curid=145123" title="അണ്ടലൂർ">
അണ്ടലൂർ



</doc>
<doc id="145132" url="https://ml.wikipedia.org/wiki?curid=145132" title="ദഹദ്">
ദഹദ്



</doc>
<doc id="145135" url="https://ml.wikipedia.org/wiki?curid=145135" title="ഇസ്രായീൽ ജനത">
ഇസ്രായീൽ ജനത



</doc>
<doc id="145136" url="https://ml.wikipedia.org/wiki?curid=145136" title="Ezhakkaranad">
Ezhakkaranad



</doc>
<doc id="145140" url="https://ml.wikipedia.org/wiki?curid=145140" title="അഗലസ്സോയികൾ">
അഗലസ്സോയികൾ

 
അലക്സാണ്ടർ ചക്രവർത്തിയുടെ ആക്രമണകാലത്ത് (ബി.സി. 330-328) സിന്ധുനദീതീരത്ത് വസിച്ചിരുന്ന ഒരു ജനവർഗമാണ് അഗലസ്സോയികൾ . അഗലസ്സോയികൾക്കു 40,000ത്തോളം കാലാൾപ്പടയും 3,000 ത്തോളം കുതിരപ്പടയും ഉണ്ടായിരുന്നു. ഇവരുമായുള്ള ഏറ്റുമുട്ടലുകളിൽ അലക്സാണ്ടർ വിജയിയായി. എന്നാൽ യുദ്ധത്തിൽപരാജിതരായി എന്നതുകൊണ്ട് അലക്സാണ്ടറുടെ മേധാവിത്വം അംഗീകരിക്കുവാൻ അഗലസ്സോയികൾ തയ്യാറായില്ല. അലക്സാണ്ടർ കീഴടക്കിയ പ്രദേശത്തെ അഗലസ്സോയികൾ ഒന്നടങ്കം തീയിൽ ചാടി മരിക്കുകയാണുണ്ടായത് എന്ന് പറയപ്പെടുന്നു. സ്വാതന്ത്ര്യത്തിനുവേണ്ടി ആത്മാഹൂതി ചെയ്തവരെന്ന നിലയിൽ അഗലസ്സോയികൾ ചരിത്രത്തിൽ പ്രാധാന്യം അർഹിക്കുന്നു.

</doc>
<doc id="145141" url="https://ml.wikipedia.org/wiki?curid=145141" title="അഗാപേ">
അഗാപേ

 
പരസ്പരം സ്നേഹിക്കുക എന്ന ക്രൈസ്തവധർമത്തിന്റെ പ്രതീകമായ പന്തിഭോജനമണ് അഗാപേ. സ്നേഹഭോജനം (love feast) എന്ന പേരിലും ഇത് അറിയപ്പെടുന്നു. "അഗാപേ" എന്ന ഗ്രീക് പദത്തിന് സ്നേഹം, ധർമം എന്നീ അർത്ഥങ്ങളാണുള്ളത്.
ചരിത്രം.
ആദിമക്രൈസ്തവർ കുർബാന അർപ്പിക്കുന്നതോടൊപ്പം കൂട്ടായ്മയുടെ അനുഭവം എല്ലാവർക്കും ലഭ്യമാകുവാൻ ഒരുമിച്ചുള്ള പന്തിഭോജനം നടത്തിയിരുന്നു. ഒന്നാം ശതകാന്ത്യത്തിൽ ഈ ഏർപ്പാട് "അഗാപേ" എന്ന പേരിൽ അറിയപ്പെട്ടു. ഇവയെ ദുരുപയോഗപ്പെടുത്തിയതുമൂലമോ ക്രൈസ്തവപീഡനംമൂലമോ കുർബാനയും പന്തിഭോജനവും പിൽകാലത്ത് ഒരുമിച്ചു നടത്തുന്ന പതിവ് ഇല്ലാതായി. ബൈബിളിലെ അപ്പോസ്തലൻമാരുടെ പ്രവൃത്തികളിൽ "ഒരുമനപ്പെട്ടു ദിനംപ്രതി ദൈവാലയത്തിൽ കൂടി വരികയും വീട്ടിൽ അപ്പം നുറുക്കികൊണ്ട് ഉല്ലാസവും ഹൃദയപരമാർഥതയും പൂണ്ട് ഭക്ഷണം കഴിക്കുകയും ദൈവത്തെ സ്തുതിക്കുകയും സകലജനത്തിന്റെയും കൃപ അനുഭവിക്കുകയും ചെയ്തു" (2. 46) എന്നും "ആഴ്ചവട്ടത്തിന്റെ ഒന്നാം ദിവസത്തിൽ ഞങ്ങൾ അപ്പം നുറുക്കുവാൻ കൂടിവന്നപ്പോൾ..." (20.7) എന്നും കാണുന്നത് അഗാപേയുടെ ആദ്യകാല ലക്ഷ്യസ്വഭാവങ്ങളെ പ്രകടമാക്കുന്നു. ബൈബിൾപാരായണം, സ് തോത്രകാഴ്ച, സമർപ്പണഗാനങ്ങൾ, പ്രബോധനങ്ങൾ, സ്നേഹചുംബനം മുതലായവ സ്നേഹഭോജനത്തോടൊപ്പം നടന്നുവന്നിരുന്ന പരിപാടികളാകുന്നു.
ദുരുപയോഗം നാലുവിധം.
അഗാപേ നാലു വിധത്തിൽ ദുരുപയോഗപ്പെടുത്തിയതായി വി. പൗലോസ് പ്രസ്താവിക്കുന്നു. (1 കൊരി. 11.17-22): 
ഈ കാരണങ്ങളാൽ രണ്ടാം ശതകത്തിന്റെ ആരംഭത്തിൽ ഈ പതിവ് മിക്കവാറും ഇല്ലാതെയായി. എങ്കിലും പൗരസ്ത്യസഭകളിലും ഫ്രഞ്ചുസഭകളിലും മൊറേവിയൻ ബ്രദർഹുഡിന്റെ ചില സമ്മേളനങ്ങളിലും ഈ ചടങ്ങ് ആധുനിക കാലത്തും ആചരിച്ചു വരുന്നുണ്ട്. പെസഹാവ്യാഴാഴ്ചയും മറ്റു പെരുന്നാൾദിവസങ്ങളിലും വിശുദ്ധകുർബാനാർപ്പണവും മറ്റു ആരാധനകളും കഴിഞ്ഞ് നേർച്ചയപ്പം, വാഴ്വിന്റെ അപ്പം, പാച്ചോറ് എന്നിവ വിതരണം ചെയ്യുക, സമാധാന ചുംബനം നല്കുക തുടങ്ങിയ ആചാരങ്ങൾ നൂറ്റാണ്ടുകളായി നിലനിന്നു വരുന്നു. ഇവയെല്ലാം സ്നേഹഭോജനത്തിന്റെ പരിണാമമായി കണക്കാക്കുന്നവരുണ്ട്. അഗാപേയുടെ ഉദ്ഭവത്തെയും പ്രകൃതത്തെയും പറ്റി നടത്തപ്പെട്ട പില്ക്കാലപഠനങ്ങൾ പരസ്പരവിരുദ്ധമായ ആശയങ്ങൾ ആവിഷ്കരിക്കയുണ്ടായി.
അഭിപ്രായങ്ങൾ.
മൂന്നാം ശതകംവരെ അഗാപേ നിലവിലിരുന്നില്ലെന്നും 4-ആം ശതകത്തിൽ ചിലർ നല്കിവന്ന ഭക്ഷണദാനം ഒരു സംഘടിതരൂപം പ്രാപിച്ചതാണെന്നും വേദശാസ്ത്രപണ്ഡിതനായ "ബാറ്റിഫോൾ" അഭിപ്രായപ്പെട്ടിട്ടുണ്ട് (1902). ആദിമക്രൈസ്തവർ ചില സന്ദർഭങ്ങളിൽ ഒരുമിച്ചുകൂടി ഭക്ഷണം കഴിച്ചിരുന്നു എന്നതിൽകവിഞ്ഞ് വിശുദ്ധ കുർബാനയും പന്തിഭോജനവും ഒരുമിച്ചു നടത്തിയിരുന്നില്ല എന്നും 2-ആം ശതകംവരെ അഗാപേ എന്നു എഴുതികാണുന്നത് കുർബാനയ്ക്കുള്ള മറ്റൊരു പേരായിരുന്നു എന്നും ബാറ്റിഫോൾ തുടർന്നു പറയുന്നു.
യഹൂദൻമാരുടെയും അന്യമതസ്ഥരുടെയും ഇടയിൽ കൂട്ടായ്മയ്ക്കും സാഹോദര്യം ഉറപ്പിക്കുന്നതിനുംവേണ്ടിയുള്ള പന്തിഭോജനം നിലവിലിരുന്നു. ഇവരിൽനിന്നു ക്രിസ്തുമതം സ്വീകരിച്ചവർ മതപരിവർത്തനത്തിനുശേഷവും ഈ പതിവ് തുടർന്നു വന്നിരിക്കാം. എന്നാൽ ഇതിനെ അപ്പോസ്തലൻമാരുടെ പ്രവൃത്തികളിൽ കാണുന്ന അപ്പംനുറുക്കുക എന്ന ചടങ്ങുമായി ബന്ധിപ്പിക്കുന്നതു കാലഗണനാപ്രമാദമായിരിക്കും എന്നു ചില പണ്ഡിതൻമാർ അഭിപ്രായപ്പെടുന്നു.
സ്നേഹഭോജനമാണ് ആദ്യം നിലവിലിരുന്നതെന്നും അതിൽ നിന്നാണ് കുർബാന രൂപംകൊണ്ടതെന്നും ഇവ തമ്മിൽ സ്ഥായിയായ വ്യത്യാസമൊന്നുമില്ലെന്നുമുള്ള അഭിപ്രായത്തിന് ജർമനിയിൽ പൊതുവായ അംഗീകാരം ലഭിച്ചിട്ടുണ്ട്. എന്നാൽ രണ്ടും അപ്പോസ്തലികമാണെങ്കിലും ഇവയ്ക്ക് തമ്മിൽ വ്യക്തമായ വ്യത്യാസമുണ്ടെന്ന് ദൈവശാസ്ത്രപണ്ഡിതൻമാരായ ലാൻഡസ്, എർമോണി എന്നിവർ കരുതുന്നു.
യേശുവിന്റെ അവസാനത്തെ തിരുവത്താഴത്തിൽ നിന്നുണ്ടായ കർമപ്രധാനമായ ഒരു പരിപാടിയായി ഇതിനെ കരുതണമെന്ന് വാദിക്കുന്ന വേദപണ്ഡിതൻമാരുണ്ട്. പെസഹായുടെ പന്തിഭോജനവേളയിൽ യേശു സ്ഥാപിച്ച ഒരു വിശുദ്ധകർമം (കൂദാശ) ആയിട്ടാണ് ഇതിനെ അവർ വ്യവഹരിക്കുന്നത്.

</doc>
<doc id="145148" url="https://ml.wikipedia.org/wiki?curid=145148" title="ചന്ദ്രയാത്രാ വിവാദം">
ചന്ദ്രയാത്രാ വിവാദം

 
 
മനുഷ്യൻ ചന്ദ്രനിൽ ഇറങ്ങിയിട്ടേയില്ല എന്നും ചന്ദ്രയാത്രകൾ കെട്ടിച്ചമച്ചുണ്ടാക്കിയ തട്ടിപ്പ് കഥകൾ മാത്രമാണെന്നുമുള്ള പ്രചരണത്തിനാണ് ചന്ദ്രയാത്ര ഗൂഢാലോചന സിദ്ധാന്തം , ചന്ദ്രയാത്ര തട്ടിപ്പ് വിവാദം (moon landing conspiracy theory/moon landing hoax) എന്നൊക്ക പറയുന്നത്. ഇരുപതാം നൂറ്റാണ്ടിലെ ശാസ്ത്ര രംഗത്തെ പിടിച്ചു കുലുക്കിയ വിവാദങ്ങളിൽ ഒന്നാണിത്. 1969 മുതൽ 1972 വരെ ആറ് ദൗത്യങ്ങളിലായി 12 അമേരിക്കൻ lകാലുകുത്തിയിട്ടുള്ളത്. 1972ൽ നാസ Lചന്ദ്രയാത്രകൾ മതിയാക്കിയതായി പ്രഖ്യാപിക്കുകയും ചെയ്തു. രണ്ട് വർഷത്തിനുള്ളിൽ ഗൂഢാലോചനവാദികൾ പ്രത്യക്ഷപ്പെട്ടു തുടങ്ങി. ഈ സിദ്ധാന്തത്തിൽ പോൾ എന്ന് വിശ്വസിക്കുന്നവർ ഇന്നും ഏറെയുണ്ടത്രേ.
റാൽഫ് റെനെ.
ചന്ദ്രയാത്ര തട്ടിപ്പാണെന്ന് വാദിച്ചവരിൽ പ്രമുഖനായ ആദ്യ വ്യക്തി അമേരിക്കക്കാരനായ റാൽഫ് റെനെ ആണ്. ഈ വിഷയം സംബന്ധിച്ച് അദ്ദേഹം ഒരു പുസ്തകം പ്രസിദ്ധീകരിക്കുകയുണ്ടായി
ബിൽ കെയ്സിംഗിന്റെ വാദങ്ങൾ.
നാസയുടെ അപ്പോളോ പദ്ധതിയിലുപയോഗിച്ച സാറ്റൺ റോക്കറ്റ് എഞ്ചിനീയറിൽ ഒരാളായ ബിൽ കെയ്സിംഗ് ഈ വിവാദത്തിൽ പ്രമുഖ സ്ഥാനമുള്ള ഒരാളാണ്. ചന്ദ്രയാത്രയുടെതായി നാസ പുറത്തു വിട്ട ഒരു വീഡിയോയിൽ ചന്ദ്രോപരിതലത്തിൽ നാട്ടിയ അമേരിക്കൻ പതാക കാറ്റിൽ ഇളകും പോലെ ഇളകുന്നത് കണ്ടതാണ് അദ്ദേഹത്തിൽ ആദ്യം ഈ സംശയം ഇളക്കി വിട്ടത്. എന്നാൽ ലൂണാർ ലാണ്ടിങ്ങിനുപയോഗിച്ച ഈഗിൽ പേടകത്തിലെ നിയന്ത്രണ റോക്കറ്റിൽ നിന്നുള്ള വാതക വിസർജന്യമാണ് ഇതെന്ന് അന്ന് നാസ ഇതിനു മറുപടി കൊടുത്തെങ്കിലും ആ സമയം റോക്കറ്റ് പ്രവർത്തിച്ചിരുന്നില്ല എന്ന് കണ്ടെത്തിയതിനെ തുടർന്ന് അദ്ദേഹം ചന്ദ്രയാത്രയുടെ ഓരോ ഘട്ടങ്ങളും വിശദമായ പഠനത്തിനു വിധേയമാക്കി. തുടർന്ന് ഈ വിഷയത്തിൽ ഏറ്റവും പ്രമുഖമായ പുസ്തകങ്ങളിലൊന്ന് അദ്ദേഹം പുറത്തിറക്കി. 

</doc>
<doc id="145149" url="https://ml.wikipedia.org/wiki?curid=145149" title="സിറിയലുകൾ">
സിറിയലുകൾ



</doc>
<doc id="145150" url="https://ml.wikipedia.org/wiki?curid=145150" title="Agalassoi">
Agalassoi



</doc>
<doc id="145151" url="https://ml.wikipedia.org/wiki?curid=145151" title="അത്‌ലാന്തിക് സമുദ്രം">
അത്‌ലാന്തിക് സമുദ്രം



</doc>
<doc id="145153" url="https://ml.wikipedia.org/wiki?curid=145153" title="ബ്യൂനസ് അയർസ്">
ബ്യൂനസ് അയർസ്



</doc>
<doc id="145154" url="https://ml.wikipedia.org/wiki?curid=145154" title="അജ്ഞേയതാ വാദം">
അജ്ഞേയതാ വാദം



</doc>
<doc id="145155" url="https://ml.wikipedia.org/wiki?curid=145155" title="ബൊഗോട്ടാ">
ബൊഗോട്ടാ



</doc>
<doc id="145160" url="https://ml.wikipedia.org/wiki?curid=145160" title="കതിനവെടി">
കതിനവെടി



</doc>
<doc id="145162" url="https://ml.wikipedia.org/wiki?curid=145162" title="ബ്രാക്കിപോഡോസോറസ്">
ബ്രാക്കിപോഡോസോറസ്

 
 
ബ്രാക്കിപോഡോസോറസ് എന്നാൽ ചെറിയ അല്ലെങ്കിൽ കുറിയ കാലുകൾ ഉള്ള പല്ലി എന്നാണ് അർഥം. ത്യരെഫോര എന്ന വിഭാഗത്തിൽപ്പെടുന്ന ദിനോസറാണിവ. ലളിത ഭാഷയിൽ പറഞ്ഞാൽ കവചം ഉള്ള ദിനോസറുകൾ. അന്ത്യ ക്രിറ്റേഷ്യസ് കാലഘട്ടത്തിൽ ജിവിച്ച ഇവയുടെ ഫോസ്സിൽ കിട്ടിയിട്ടുള്ളത് ഇന്ത്യയിലുള്ള ലമേറ്റ ഫോർമേഷൻ എന്ന ശിലാക്രമത്തിൽ നിന്നുമാണ് .
ഇനം.
ഇവ ഏത് ഇനം ദിനോസർ ആണ് എന്നും ഇനിയും തിരിച്ചറിഞ്ഞിട്ടില്ല. അങ്ക്യ്ലോസൌർ ആണോ അതോ സ്റ്റെഗോസോറസ്‌ ആണോ എന്ന സംശയം ബാക്കിയാണ്.

</doc>
<doc id="145168" url="https://ml.wikipedia.org/wiki?curid=145168" title="ഇടവേള">
ഇടവേള

 
 
പി. പത്മരാജൻ രചനയും മോഹൻ സംവിധാനവും നിർവഹിച്ച് 1982 - ൽ പുറത്തിറങ്ങിയ മലയാളചലച്ചിത്രമാണ് ഇടവേള. അശോകൻ, ഇടവേള ബാബു, നളിനി എന്നിവർ പ്രധാന കഥാപാത്രങ്ങളെ അവതരിപ്പിച്ചു. "ഇടവേള ബാബു"വിന് ആ പേരു ലഭിച്ചത് അദ്ദേഹത്തിന്റെ ആദ്യ ചിത്രമായ ഇതിലൂടെയാണ്.
കഥാസംഗ്രഹം.
തോമസ് ജോണും രവിയും അടങ്ങുന്ന, കൗമാരക്കാരായ നാലുപേർ സ്കൂളിൽ നിന്നുള്ള ക്യാമ്പിനെന്ന വ്യാജേന ഒരു സുഖവാസകേന്ദ്രത്തിലേക്കു പോകുന്നു. അവിടെ അവർ പ്രശ്നങ്ങളിൽ നിന്നും പ്രശ്നങ്ങളിലേക്ക് നീങ്ങുന്നു.
Soundtrack.
ഈ ചലച്ചിത്രത്തിൽ കാവാലം നാരായണപണിക്കരുടെ വരികൾക്ക് എം.ബി. ശ്രീനിവാസൻ ഈണം പകർന്നിരിക്കുന്നു
References.
&lt;templatestyles src="Reflist/styles.css" /&gt;
ചിത്രം കാണുക.
ഇടവേള

</doc>
<doc id="145171" url="https://ml.wikipedia.org/wiki?curid=145171" title="അടതാപ്പ്">
അടതാപ്പ്

കാച്ചിൽ വർഗ്ഗത്തിൽപ്പെട്ട ഒരു വള്ളിച്ചെടിയാണ് അടതാപ്പ്.
60 വർഷങ്ങൾക്ക് മുന്പ് ഇന്നത്തെ ഉരുളക്കിഴങ്ങിന്റെ സ്ഥാനം അടതാപ്പിനായിരുന്നു, ഉരുളക്കിഴങ്ങ് മണ്ണിനടിയില്‌ ഉണ്ടാകുന്നു- അടതാപ്പ് വള്ളികളിൽ മുകളിൽ ഉണ്ടാവുന്നു. ഇത് ഇപ്പോൾ പല സ്ഥലങ്ങളിലും അപൂർവ്വമായി കാണപ്പെടുന്നു. കാച്ചിൽ, ചെറുകിഴങ്ങ്, പോലെ പടർന്ന് മരത്തിലോ പന്തലിലോ വളർത്താം. ചെറുകിഴങ്ങിറെയോ കാച്ചിലിന്റെയോ ഇലകൾക്ക് സാമ്യം. വള്ളികൾ ഇടത്തോട്ട് മാത്രമേ ചുറ്റുകയോള്ളൂ. മേക്കാച്ചിൽ പോലെ വള്ളികളിൽ മുകളിൽ 100 ഗ്രാം മുതൽ ഒന്നര കിലോ വരെ തുക്കമുള്ളവ ഉണ്ടാകുന്നു. അടതാപ്പിന്റെ ഭുമിക്കടിയിലെ കിഴങ്ങും ഉപയോഗിക്കാം. നല്ല മൂപ്പ് ആയാൽ അടതാപ്പ് വള്ളികളിൽ നിന്ന് വിഴും. ഏതാണ്ട്‌ രണ്ടു മാസക്കാലം സുഷുപ്താവസ്ഥ ഉള്ളതിനാൽ വിളവെടുത്ത ഉടനെ നടാൻ പാടില്ല. പ്രധാന മുള വന്നാൽ നടാം. മുള വരുന്നതിനു മുന്പ് നട്ടാൽ ചീഞ്ഞു പോയെന്ന് വരും. കാച്ചിൽ, ചേന നടുന്നപോലെ നടാം. നട്ടാൽ പുതയിട്ടുകൊടുക്കുക. കിളിർത്തുവരുമ്പോൾ വള്ളികെട്ടി പടരാൻ അനുവദിക്കുക. ഒരു കടയിലെ വല്ലിയിൽനിന്ന് 20കിലോ അടതാപ്പ് പറിക്കാം. കറിവച്ചാൽ ഉരുളക്കിഴങ്ങിലും രുചി ആണ്. പുറമേയുള്ള തൊലിയും, തൊട്ടു താഴെ പച്ച നിറമുള്ള ഭാഗവും ചെത്തി നീക്കിയില്ലെങ്കിൽ കയ്പുണ്ടാകും. രോഗികൾക്ക് കൂടി ഇത് കഴിക്കാം. നവംബർ, ഡിസംബർ മാസങ്ങളിലാണ് കായ്കൾ കൂടുതലും ഉണ്ടാകുന്നത് അന്നജം, പ്രോട്ടീൻ, കാൽസ്യം തുടങ്ങിയ പോഷകങ്ങളാൽ സമ്പന്നമായ ഇവ പ്രമേഹ രോഗികൾക്ക് പഥ്യാഹാരമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="145186" url="https://ml.wikipedia.org/wiki?curid=145186" title="അഗ്നാത്ത">
അഗ്നാത്ത

 
 
ഹനുക്കൾ (jaws) ഇല്ലാത്ത മത്സ്യങ്ങളെയാണ് അഗ്നാത്ത എന്നു വിളിക്കുന്നത്. ഇവ മത്സ്യരൂപമുള്ള കശേരുകികളുടെ ആദിമരൂപങ്ങളായി കണക്കാക്കപ്പെടുന്നു. ബാഹ്യഘടനയിലും പരിണാമഘട്ടങ്ങളുടെ സൂചനയിലും ഇവ മറ്റു മത്സ്യവർഗങ്ങളിൽനിന്ന് വിഭിന്നമാണ്. ഇവയ്ക്ക് ശരിക്കുള്ള പല്ലുകൾ കാണാറില്ല.
അഗ്നാത്തയിൽ രണ്ടുവിഭാഗം ഉൾപ്പെടുന്നു; അവയിൽ കശേരുകികളിൽവച്ച് ഏറ്റവും പുരാതനജീവികളായ ഒസ്ട്രാക്കോഡേമുകളാണ് (Ostracoderms) ഒന്ന്. പാലിയോസോയിക് മഹാകല്പത്തിലാണ് ഇവ ഉദ്ഭവിച്ചിട്ടുള്ളത്. ഡെവോണിയൻ മഹാകല്പത്തിലും ഇവയെ കാണപ്പെട്ടിരുന്നതായി തെളിവുകളുണ്ട്. ഇന്ന് ഇവ നാമാവശേഷമായിട്ടുണ്ട്. വളരെ ചെറിയ ജീവികളായിരുന്നെങ്കിലും ശല്കങ്ങളും പ്ളേറ്റുകളും കൊണ്ടുള്ള കനത്ത ബാഹ്യകവചം ഇവയ്ക്കുണ്ടായിരുന്നു. അനേകകോടി വർഷങ്ങൾക്കുശേഷമാണ് അഗ്നാത്തയിലെ രണ്ടാംവിഭാഗമായ സൈക്ളോസ്റ്റോമുകൾ (Cyclostomes) ഉദ്ഭവിച്ചത്. സർപ്പമീനിന്റെ ആകൃതിയിലുള്ള ഇവ പരോപജീവികളാണ്. ഒസ്ട്രാക്കോഡേമുകൾക്കുണ്ടായിരുന്ന കനത്ത പുറംചട്ട കാണാറില്ല; ഉപാസ്ഥികളാണുള്ളത്. എങ്കിലും ഒസ്ട്രാക്കോഡേമുകളുമായി ശരീരഘടനയിൽ തികഞ്ഞ സാമ്യം പുലർത്തുന്നു. പെട്രോമിസോൺ (Petromyzon), മിക്സീൻ (Myxene) എന്നിവ ഈ വിഭാഗത്തിൽപെടുന്നു. 
അവലംബം.
 

</doc>
<doc id="145187" url="https://ml.wikipedia.org/wiki?curid=145187" title="അഗ്നികുലന്മാർ">
അഗ്നികുലന്മാർ

 
 
ക്ഷത്രിയവംശജരായ രജപുത്രരുടെ പൂർവികൻമാരെ അഗ്നികുലന്മാർ എന്നാണ് അറിയപ്പെടുന്നത്. അഗ്നികുണ്ഡത്തിൽനിന്ന് ജാതരായി എന്ന സങ്കല്പത്തിൽ നിന്നായിരിക്കണം ഇവർക്ക് "അഗ്നികുലൻമാർ" എന്ന് പേരുണ്ടായത്. മധ്യകാലഘട്ടത്തിൽ വടക്കു പടിഞ്ഞാറെ ഇന്ത്യയിൽ ശക്തിപ്രാപിച്ചിരുന്ന രജപുത്രരുടെ ഉദ്ഭവത്തെപ്പറ്റി പല ഐതിഹ്യങ്ങളും നിലവിലുണ്ട്. ബുദ്ധമതക്കാരുടെയും മറ്റു ഹൈന്ദവേതരരുടെയും ആക്രമണങ്ങൾകൊണ്ടു അസ്വസ്ഥരായിരുന്ന ബ്രാഹ്മണരെ രക്ഷിക്കാൻ വസിഷ്ഠമഹർഷി അഗ്നികുണ്ഡത്തിൽനിന്ന് സൃഷ്ടിച്ചവരാണ് അഗ്നികുലൻമാർ എന്ന് ഒരു ഐതിഹ്യത്തിൽ കാണുന്നു. വിശ്വാമിത്രമഹർഷിയാണ് ഇവരെ അഗ്നികുണ്ഡത്തിൽനിന്നു ജനിപ്പിച്ചത് എന്ന മറ്റൊരു ഐതിഹ്യവും നിലവിലുണ്ട്. രജപുത്താനയിലെ പുരാണപ്രസിദ്ധമായ "അർബുദശിഖരം" (മൌണ്ട് ആബു) ആയിരുന്നു ഇവരുടെ ആസ്ഥാനമെന്നു കരുതപ്പെടുന്നു. ഇവർ പരമാരൻമാർ, ചാലൂക്യൻമാർ, പരിഹാരൻമാർ, ചൌഹാൻമാർ, പ്രതിഹാരൻമാർ, സോലങ്കികൾ, പൊൻവാരൻമാർ എന്നീ രജപുത്രവംശജരുടെ പൂർവികരാണെന്നും വിശ്വസിക്കപ്പെട്ടുപോരുന്നു. അഗ്നിയെ ആരാധിച്ചിരുന്ന ഇവർ അഗ്നിസാക്ഷികമായി വിദേശിയരെ രജപുത്രവംശത്തിലേക്ക് മതപരിവർത്തനം ചെയ്യിച്ചിരുന്നുവെന്ന് കാണിക്കുന്ന ഐതിഹ്യങ്ങളും പ്രചാരത്തിലുണ്ട്.

</doc>
<doc id="145189" url="https://ml.wikipedia.org/wiki?curid=145189" title="ക്രിസ്തുമസ് ദ്വീപ്">
ക്രിസ്തുമസ് ദ്വീപ്

 
ഇന്ത്യൻ മഹാസമുദ്രത്തിൽ സ്ഥിതി ചെയ്യുന്ന ഒരു ചെറു ദ്വീപാണ് ക്രിസ്തുമസ് ദ്വീപ്. ഓസ്ട്രേലിയയുടെ അധികാരപരിധിയിലാണ് ഈ ദ്വീപ് നിലകൊള്ളുന്നത്. ഫ്ലൈയിങ്ങ് ഫിഷ് കോവ് ആണ് ഇതിൻറെ തലസ്ഥാനം. ഇംഗ്ലീഷാണ് ഔദ്യോഗിക ഭാഷ. ഓസ്ട്രേലിയയിലെ നഗരമായ പെർത്തിൽ നിന്നും 2600 കിലോമീറ്ററും, ഇന്തോനേഷ്യയിലെ ജക്കാർത്തയിൽ നിന്നും 360 കിലോമീറ്ററും, കൊക്കോസ് ദ്വീപിൽ നിന്നും 975 കിലോമീറ്ററും ദൂരത്തായാണ് ക്രിസ്തുമസ് ദ്വീപിന്റെ സ്ഥാനം. 1403 പേർ ആണ് ഈ ദ്വീപിലുള്ളത്. ഓസ്ട്രേലിയ അഭായർഥികൾക്കായി ദ്വീപിൽ ക്യാമ്പ് നടത്തുന്നുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="145191" url="https://ml.wikipedia.org/wiki?curid=145191" title="Christmas Island">
Christmas Island



</doc>
<doc id="145197" url="https://ml.wikipedia.org/wiki?curid=145197" title="എം.2 ബ്രൗണിങ്ങ് മഷീൻ ഗൺ">
എം.2 ബ്രൗണിങ്ങ് മഷീൻ ഗൺ

 
 
ഹെവി മെഷീൻഗൺ ഗണത്തിലുള്ള ഒരു യന്ത്രത്തോക്കാണ് എം.2 ബ്രൗണിങ്ങ് മഷീൻ ഗൺ (M2 Browning machine gun). ജോൺ ബ്രോവിങ്ങാണ് ഇത് രൂപകൽപ്പന ചെയ്തത്. ഈ തോക്ക് അമേരിക്കൻ സേനയാണ് ഉപയോഗിച്ച് തുടങ്ങിയത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145199" url="https://ml.wikipedia.org/wiki?curid=145199" title="ജപ്പാൻ ഭൂകമ്പവും സുനാമിയും (2011)">
ജപ്പാൻ ഭൂകമ്പവും സുനാമിയും (2011)

 
ജപ്പാനിൽ 2011 മാർച്ച് 11 ആരംഭിച്ച പ്രകൃതിക്ഷോഭങ്ങളുടെ പരമ്പരയാണ് 2011-ലെ ജപ്പാൻ ഭൂകമ്പവും സുനാമിയും. റിക്ടർ സ്കെയിലിൽ 9.0 രേഖപ്പെടുത്തപ്പെട്ട ഈ ഭൂകമ്പം ജപ്പാന്റെ ചരിത്രത്തിലെ ഏറ്റവും വലിയ ഭൂകമ്പവും, ലോകത്ത് ഇതുവരെ രേഖപ്പെടുത്തപ്പെട്ട വലിയ ഭൂകമ്പങ്ങളിൽ ഏഴാമത്തെതുമാണ്. ജപ്പാൻ ദ്വീപുകളിൽ ഏറ്റവും വലിയ ദ്വീപായ ഹോൻഷൂ വിന്റെ വടക്ക് കിഴക്കുള്ള സെൻഡായ് എന്ന തീരദേശ തുറമുഖ പട്ടണത്തിന്റെ 130 കിലോമീറ്റർ കിഴക്ക്മാറി ഉള്ള തൊഹൊകു തീരക്കടലിൽ, ഭൂനിരപ്പിൽ നിന്നും 24.4 കിലോമീറ്റർ ആഴത്തിൽ പ്രഭവകേന്ദ്രം ആയി , 2011 മാർച്ച് 11 വെള്ളിയാഴ്ച അനുഭവപ്പെട്ട കനത്ത ഭൂകമ്പവും അതിനെ തുടർന്ന്, ഉണ്ടായ ഭീകര സുനാമിയുമാണ്' ഈ പരമ്പരയിൽ ഉണ്ടായിരുന്നത്. 140 വർഷത്തിനു ശേഷം ജപ്പാനിൽ ഉണ്ടായ വലിയ ഭൂകമ്പം ആയും ഇത് വിശേഷിക്കപ്പെടുന്നു. ജപ്പാൻ പ്രാദേശിക സമയം ഉച്ച തിരിഞ്ഞ് 2.46 നായിരുന്നു ഭൂകമ്പം.
നാശ നഷ്ടങ്ങൾ.
പ്രധാന പട്ടണങ്ങളിലൊന്നായ സെൻഡായിയിൽ ആണ് ഏറ്റവും കൂടുതൽ നാശനഷ്ടങ്ങൾ ഉണ്ടായത്. പ്രഭവ കേന്ദ്രത്തിനു ഏറ്റവും അടുത്തുള്ള സെൻഡായ് പട്ടണത്തിൽ ജനസംഖ്യ ഒരു ദശലക്ഷം കവിയും. 1500 മരണങ്ങൾ ഇതുവരെയായി രേഖപ്പെടുത്തിയിട്ടുണ്ട്. ഭൂകമ്പത്തെ തുടർന്നുണ്ടായ സുനാമി തിരമാലകൾ ആറു മുതൽ പത്തു മീറ്റർ വരെ ഉയർന്നു. ചില സ്ഥലങ്ങളിൽ ഇവ 12 കിലോമീറ്റർ വരെ ഉള്ളിലേക്ക് പാഞ്ഞു. കുതിച്ചെത്തിയ ഈ സുനാമി തിരമാലകളിൽ,കെട്ടിടങ്ങളും,കാറുകളും,കപ്പലുകളും,ട്രെയിനുകളും ഒലിച്ചു പോയി .അനേകം കെട്ടിടങ്ങളും വീടുകളും കാണാനില്ലതായി. ഭൂകമ്പത്തെ തുടർന്ന് പലയിടത്തും അഗ്നിബാധയും ഉണ്ടായിട്ടുണ്ട്. നിരവധി പേർ വിവിധ കെട്ടിടങ്ങളിൽ കുടുങ്ങി കിടക്കുന്നതായും റിപ്പോർട്ടുണ്ട്. ജപ്പാൻ സൈന്യം രക്ഷാ പ്രവർത്തനങ്ങൾക്കായി രംഗത്തെത്തിയിട്ടുണ്ട്. എന്നാൽ തുടർ ചലനങ്ങളും സുനാമിയും ഉള്ളതിനാൽ രക്ഷാപ്രവർത്തനങ്ങൾ ദുഷ്കരമാകുവാനും സാധ്യതയുണ്ടെന്ന് വിലയിരുത്തപ്പെടുന്നു. വിമാന സർവ്വീസുകൾ നിർത്തി വെച്ചു. ഭൂകമ്പത്തെ തുടർന്ന് ജപ്പാനിലെ ആണവ നിലയങ്ങൾ അടച്ചു പൂട്ടിയിട്ടുണ്ട്. ടവറുകൾ ഉൾപ്പെടെയുള്ള നെറ്റ്‌വർക്കിങ്ങ് സംവിധാനങ്ങൾക്ക് കേടുപാടുണ്ടായതിനെ തുടർന്ന് ടെലിഫോൺ ഉൾപ്പെടെയുള്ള സാങ്കേതിക സംവിധാനങ്ങൾ പ്രവർത്തന രഹിതമായി.ഭൂകമ്പത്തിന് ശേഷം നൂറിലധികം ചെറിയ തുടർ ചലനങ്ങളുമുണ്ടായിട്ടുണ്ട്.
തുടരുന്ന ദുരന്തങ്ങൾ.
ടോക്യോയിൽ നിന്നും 240 കിലോമീറ്റർ വടക്കുമാറി ഫുകുഷിമ ദായിച്ചി പ്ലാന്റിലെ ആണവറിയാക്ടറുകളിൽ ഒന്ന്, തൊട്ടടുത്ത ദിവസമായ, ശനിയാഴ്ച പൊട്ടിത്തെറിച്ചു. നാലുപേർക്ക് പരിക്കുണ്ടെന്നാണ് പ്രാഥമിക വിവരം. സ്‌ഫോടനത്തിൽ റിയാക്ടർ സ്ഥാപിച്ച കെട്ടിടത്തിന്റെ മേൽക്കൂര തകർന്നു. പ്രശ്‌നം ഗുരുതരമാണെങ്കിലും ജനങ്ങൾ ഭയപ്പെടേണ്ട കാര്യമില്ലെന്ന് സർക്കാർ വൃത്തങ്ങൾ അറിയിച്ചു. കടലിന്റെ കലിയിളക്കത്തിൽ അപകടാവസ്ഥയിലായ റിയാക്ടറുകളിലെ മർദ്ദം കുറയ്ക്കാൻ ശാസ്ത്രജ്ഞർ പണിപ്പെട്ടുകൊണ്ടിരിക്കുന്നതിനിടെയാണ് റിയാക്ടറുകളിൽ ഒന്ന് പൊട്ടിത്തെറിച്ചത്. ഒരു റിയാക്ടറിന്റെ പ്രഷർവാൽവ് തുറക്കാൻ സാങ്കേതിക വിദഗ്ദ്ധർക്ക് ഇതുവരെ കഴിഞ്ഞിട്ടുമില്ല. ഇതും ആശങ്ക ജനിപ്പിക്കുന്നുണ്ട്. ഇതിനെത്തുടർന്ന് പ്രദേശത്തിന് പത്ത് കിലോമീറ്റർ ചുറ്റളവിൽ നിന്ന് ആളുകളെ ഒഴിപ്പിച്ചിട്ടുണ്ട്.
ഫുകുഷിമ ആണവനിലയത്തിലെ മൂന്നാമത്തെ റിയാക്ടറിൽ 2011 ഫെബ്രുവരി 15-ന് വീണ്ടും ശക്തമായ സ്‌ഫോടനമുണ്ടാകുകയും തീ പടരുകയും ചെയ്തു.
അണുവികിരണം.
ജപ്പാന്റെ ഉദ്യോഗസ്ഥർ ദുരന്തബാധിതമായ ഫുകുഷിമ ആണവ നിലയത്തിനു സമീപമുള്ള കടലിലെ അണുവികിരണ ശേഷിയുള്ള അയഡിന്റെ അളവ് സുരക്ഷാപരിധിയിലും 1,250 മടങ്ങാണെന്ന് കണ്ടെത്തിയിരുന്നു.
മുൻകരുതലുകൾ.
പസഫിക് മഹാസമുദ്രം തീരമായിട്ടുള്ള 19 രാജ്യങ്ങൾക്ക് സുനാമി മുന്നറിയിപ്പ് നല്കിയിട്ടുണ്ട്. വെള്ളിയാഴ്ച തന്നെ, ഹൽമഹേര ദ്വീപ് ,ഇൻഡോനേഷ്യ എന്നിവിടങ്ങളിൽ എത്തിയ സുനാമി തിരകൾ ദുർബലമായിരുന്നു. റഷ്യ, ചൈന, ഇൻഡോനേഷ്യ എന്നീ രാജ്യങ്ങൾ സുനാമി മുന്നറിയിപ്പ് വെള്ളിയാഴ്ച തന്നെ പിൻവലിച്ചു.
ഇന്ത്യയിലും മുൻകരുതൽ.
ജപ്പാനിൽ ഉണ്ടായ സുനാമി തിരമാലകളെ തുടർന്ന് ഇന്ത്യൻ കാലാവസ്ഥാ കേന്ദ്രവും, ദേശീയ സുനാമി നിരീക്ഷണ കേന്ദ്രവും കേന്ദ്ര ആഭ്യന്തര മന്ത്രാലയം അടക്കം ഇന്ത്യയിലെ വിവിധ മന്ത്രാലയങ്ങളും ഏജൻസികളും ഇന്ത്യൻ തീരത്ത് സുനാമി തിരമാലകൾ ഉണ്ടാകുവാനുള്ള സാധ്യതയെ പറ്റി നിരീക്ഷിച്ചു വരികയാണ്. പ്രാഥമിക നിഗമനങ്ങൾ അനുസരിച്ച് ഇന്ത്യൻ തീരത്തെ സുനാമി ബാധിക്കില്ലെന്നും റിപ്പോർട്ടുണ്ട്. 
ശക്തമായ തുടർചലനം.
ശക്തമായ തുടർചലനം, അടുത്തദിവസം ശാനിയഴ്ചയും റിപ്പോർട്ട് ചെയ്യപ്പെട്ടിരിക്കുന്നു. സുനാമിയെ തുടർന്ന് ദ്രുതഗതിയിൽ നടക്കുന്ന രക്ഷാപ്രവർത്തനങ്ങൾക്കിടയിലാണ് വീണ്ടും ഭൂചലനം ഉണ്ടായത്. 6.8 തീവ്രതയിലുള്ള ഭൂചലനം ജപ്പാന്റെ കിഴക്കൻ തീരത്താണ് അനുഭവപ്പെട്ടതെന്ന് യു.എസ്. ജിയോളജിക്കൽ സർവേ അറിയിച്ചു. ശക്തമായ ചലനത്തിന് ശേഷം ചെറുതും വലുതുമായ തുടർചലനങ്ങൾ ജപ്പാനിൽ അനുഭവപ്പെട്ടതായാണ് റിപ്പോർട്ട്. അഞ്ചിനും 6.8നും ഇടയിൽ തീവ്രതയുള്ള ചലനങ്ങളാണ് ഉണ്ടായിട്ടുള്ളത്.
പുറത്തേക്കുള്ള കണ്ണികൾ.
 

</doc>
<doc id="145201" url="https://ml.wikipedia.org/wiki?curid=145201" title="മായ">
മായ

 
 
ഭാരതീയ വേദാന്തം പ്രപഞ്ചത്തിനു നല്കുന്ന വ്യാഖ്യാനത്തിലെ മുഖ്യസങ്കല്പങ്ങളിൽ ഒന്ന്. പരമതത്വമായ ബ്രഹ്മത്തിനു മാത്രമേ യഥാർഥമായ അസ്തിത്വമുള്ളു എന്നതാണ് ഭാരതീയ ദർശനങ്ങളിലെ സാമാന്യമായ നിഗമനം. എങ്കിലും അസംഖ്യം ഗോചരവസ്തുക്കൾ അടങ്ങിയ പ്രപഞ്ചം നിലനില്ക്കുന്നുവെന്ന തോന്നൽ ഉളവാക്കുന്ന ഒരവസ്ഥയാണ് മായ. പ്രപഞ്ചവും അതിലെ എണ്ണമറ്റ വസ്തുക്കളും ഉണ്ടെന്ന മിഥ്യാബോധം വ്യക്തിയുടെ ആത്മാവിൽ ജനിപ്പിക്കുന്നതെന്തോ അതാണ് മായ എന്നു മാത്രമേ അതിനെ നിർവചിക്കാൻ കഴിയൂ. സത് എന്നോ അസത് എന്നോ നിഷ്കൃഷ്ടമായി പറയാൻ കഴിയാത്ത ഒന്നാണ് മായ. അതിനെ പ്രത്യേകമായി നിർവചിക്കാനും സാധ്യമല്ല. പ്രപഞ്ചത്തെക്കുറിച്ചുള്ള മിഥ്യാബോധം നിലനില്ക്കുന്നിടത്തോളം കാലം മായയും ഉണ്ട് . അതിനപ്പുറം അതിനു നിലനില്പില്ല. മായ ബ്രഹ്മത്തിൽനിന്ന് വിഭിന്നമായ ഒരു യാഥാർഥ്യമല്ല എന്നർഥം. വ്യക്തിയുടെ ആത്മാവിനെ ബാധിക്കുന്ന അവിദ്യയാണ് അതിന്റെ ഈ ആപേക്ഷികമായ നില.

</doc>
<doc id="145202" url="https://ml.wikipedia.org/wiki?curid=145202" title="ശംഭു മിത്ര">
ശംഭു മിത്ര

 
 
ബംഗാളി നാടകപ്രവർത്തകൻ ( 22.ആഗസ്റ്റ്.1915 - 19.മെയ്.1997). വിദ്യാഭ്യാസകാലത്തുതന്നെ നാടകപ്രവർത്തനം തുടങ്ങി. നബണ്ണാ എന്ന നാടകം ഇദ്ദേഹത്തെ പ്രശസ്തനാക്കി. 1948-ൽ ബഹുരൂപി എന്ന നാടകസംഘത്തിന് രൂപം നല്കി. ടാഗൂറിന്റെ രക്തകരഭി, മുക്തിധാരാ, രാജാ, ബിസർജൻ എന്നീ നാടകങ്ങൾ അവതരിപ്പിച്ചു. ഇബ്‌സൺ, സോഫോക്ലിസ് എന്നിവരുടെ നാടകങ്ങൾക്കും രംഗാവിഷ്കാരം നടത്തി. ചലച്ചിത്രസംവിധാനവും തിരക്കഥാരചനയും നിർവഹിച്ചിട്ടുണ്ട് . നടൻ, സംവിധായകൻ, നിർമാതാവ്, നാടകകൃത്ത്, ചിന്തകൻ എന്നീ നിലകളിൽ ബംഗാളിൽ പ്രസിദ്ധനായി. 1976-ൽ പദ്മഭൂഷൺ, 79-ൽ മാഗ്‌സസെ അവാർഡ്. 1983-ൽ മധ്യപ്രദേശ് ഗവ. ന്റെ കാളിദാസസമ്മാനം. വിശ്വഭാരതി സർവകലാശാല ദേശികോത്തമ ബിരുദം നല്കി. രബീന്ദ്രഭാരതി, ജാദവ്പൂർ സർവകലാശാലകൾ ഡി. ലിറ്റ്. നല്കി. നാടകകലാകാരികളായ തൃപ്തിമിത്ര (1989-ൽ മരിച്ചു) ഭാര്യയും സവോലി മിത്ര മകളുമാണ്.

</doc>
<doc id="145207" url="https://ml.wikipedia.org/wiki?curid=145207" title="ഡയാസ്പുറ (സോഫ്റ്റ്‌വെയർ)">
ഡയാസ്പുറ (സോഫ്റ്റ്‌വെയർ)

 
ഈ വാക്കാൽ വിവക്ഷിക്കുന്ന മറ്റു കാര്യങ്ങളെക്കുറിച്ചറിയാൻ ഡയസ്പൊറ (വിവക്ഷകൾ)‎ എന്ന താൾ കാണുക.
ഫേസ്ബുക്ക് പോലുള്ള സോഷ്യൽ നെറ്റ്വർക്കിംഗ് സൈറ്റുകൾക്ക് ബദലായി, ഡിസ്ട്രിബ്യൂട്ടഡ് സോഷ്യൽ നെറ്റ്‌വർക്കിംഗ് എന്ന സാങ്കേതിക വിദ്യയിലൂടെ നിർമ്മിക്കാവുന്ന ഒരു പേർസണൽ വെബ്സെർവർ ആണ് ഡയാസ്പുറ (Diaspora) . DIASPORA*എന്നു എഴുതുന്നു. അമേരിക്കയിലെ ന്യൂയോർക്ക് സർവ്വകലാശാല കൗറന്റ് ഇൻസ്റ്റിറ്റ്യൂട്ട് ഓഫ് മാത്തമാറ്റിക്കൽ സ്റ്റഡീസിലെ ഡാൻ ഗ്രിപ്പി, മാക്സ്വെൽ സൈസ്ബർഗ്, റാഫേൽ സോഫെർ, ഇല്യാ സിറ്റോമിർസ്കി എന്നീ വിദ്യാർത്ഥികളുടെ നേതൃത്വത്തിലാണ് ഇതിനു തുടക്കംകുറിച്ചത് . ഈ ഗ്രൂപ്പിനു കിക്‌സ്റ്റാർട്ടർ എന്ന ഗ്രൂപ്പിന്റെ പക്കൽ നിന്ന് 2 ലക്ഷം ഡോളറിന്റെ സഹായം ലഭിച്ചു . പൊതുജനങ്ങൾക്കുപയോഗിക്കാവുന്ന ഒരു ആൽഫാ പതിപ്പ് 2010 നവംബർ 23-നു പുറത്തിറങ്ങി. റൂബി ഭാഷയിലെഴുതിയിരിക്കുന്ന ഡയാസ്പുറ, അഫേറോ ഗ്നൂ സാർവ്വജനിക അനുമതിപത്രത്തിലാണ് (AGPL) വിതരണം ചെയ്തിരിക്കുന്നതു്. ഇന്ന് ഡയാസ്പുറയെ നിയന്ത്രിക്കുന്നത് ഡയാസ്പുറ കൂട്ടായ്മയാണു് (Diaspora Foundation). 
ജനങ്ങളൂടെ വികേന്ദ്രീകൃതമായ ആവാസ വ്യവസ്ഥയെ കുറിക്കുന്ന ഗ്രീക്ക് പദമാണ് പേരിന് പ്രചോദനമായത് . 
ഡയസ്പോറ സോഫ്റ്റ്‌‌വെയർ വികസനം ഡയസ്പോറ ഇൻകോർപെറേഷൻ എന്ന വരുമാനാധിഷ്ഠിതമായ കമ്പനിയാണ് പ്രധാനമായും നിയന്ത്രിച്ചിരുന്നത്. .2012 ഓഗസ്റ്റോടെ ഡയസ്പോറ വികസനത്തിന്റെ നിയന്ത്രണം പൂർണ്ണമായും കമ്മ്യൂണിറ്റിയ്ക്ക്, സ്ഥാപകർ കൈമാറി. പുതിയ ഫീച്ചറുകളുടെ പുതുക്കിച്ചേർക്കലും മറ്റും പൂർണ്ണമായും ജനാധിപത്യപരമായി loomio പശ്ചാത്തലത്തിൽ ഡയസ്പോറ കൂട്ടായ്മയുടെ നേതൃത്വത്തിലാണ് നടക്കുന്നത്. ഈ സോഫ്റ്റ് വെയറിന്റെ ബ്രാന്റിങ്ങും സാമ്പത്തികവും നിയമപരമായ മറ്റ് ആസ്‌തികളും,സോഫ്റ്റ്‌വെയർ ഫ്രീഡം ലോ സെന്ററിന്റേയും എബൻ മോഗ്ലന്റേയും നിയന്ത്രണത്തിലുള്ള Free Software Support Network (FSSN) എന്ന സംഘടന ഭാഗമായി ഏറ്റെടുക്കുകയും ചെയ്തു. 
ഡയസ്പോറ സോഷ്യൽ നെറ്റ്‌‌വർക്ക് ഒരു വ്യക്തിയുടേയോ സ്ഥാപനത്തിന്റേയോ ഉടമസ്ഥതിയിലല്ല. സെപ്റ്റംബർ 2011 ൽ നിർമാതാക്കളുടെ പ്രഖ്യാപനമനുസരിച്ച് "... വികേന്ദ്രീകൃതമായ രൂപകൽപ്പന അനുസരിച്ച് , ഒരു കുത്തക കമ്പനിക്കും ഒരിക്കലും ഡയസ്പോറ നിയന്ത്രിക്കാനാവില്ല. ഡയസ്പോറ ഒരിക്കലും നിങ്ങളുടെ സ്വകാര്യ വിവരങ്ങൾ പരസ്യത്തിനോ വാണിജ്യ ഉപയോഗങ്ങൾക്കോ മറിച്ചു നൽകുകയില്ല. നിങ്ങൾ അഭിപ്രായപ്രകടനം നടത്തുന്നതിനു മുൻപ് ആരുടെയും നിബന്ധനകൾ മനസ്സിലാക്കുകയും അനുസരിക്കുകയും വേണ്ട. "
മറ്റു സോഷ്യൽ നെറ്റ് വർക്കുകളായ ഫെയ്സ്ബുക്കിനും ഗൂഗിൾ പ്ലസ്സിനും വിപരീതമായി ഇരട്ടപ്പേരുകൾ (pseudonyms) ഉപയോഗിക്കുന്നതിലുള്ള നിയന്ത്രണമില്ലായ്മ ഡയസ്പോറയെ ശ്രദ്ധേയമാക്കിയിരുന്നു. . 
അവലംബം.
&lt;templatestyles src="Reflist/styles.css" /&gt;

</doc>
<doc id="145208" url="https://ml.wikipedia.org/wiki?curid=145208" title="ഫേസ്ബുക്ക്">
ഫേസ്ബുക്ക്



</doc>
<doc id="145210" url="https://ml.wikipedia.org/wiki?curid=145210" title="Diaspora (software)">
Diaspora (software)



</doc>
<doc id="145213" url="https://ml.wikipedia.org/wiki?curid=145213" title="ചിത്രാഞ്ജലി സ്റ്റുഡിയോ">
ചിത്രാഞ്ജലി സ്റ്റുഡിയോ

 
 
കേരളാ സംസ്ഥാന ചലച്ചിത്രവികസന കോർപ്പറേഷന്റെ കീഴിൽ ചലച്ചിത്രനിർമ്മാണത്തിന് ആവശ്യമായ ഭൗതികസാഹചര്യങ്ങളും സാങ്കേതികസഹായങ്ങളും ഒരുക്കുക എന്ന ലക്ഷ്യത്തോടെ 1980 ൽ ആരംഭിച്ച സ്റ്റുഡിയോ സമുച്ചയമാണ് ചിത്രാഞ്ജലി സ്റ്റുഡിയോ. തിരുവനന്തപുരം നഗരത്തിൽ നിന്നും 7 കിലോമീറ്റർ അകലെയുള്ള തിരുവല്ലം എന്ന സ്ഥലത്താണ് ഈ സ്ഥാപനം.
വിവിധ തരം ക്യാമറകൾ, വാതിൽപ്പുറചിത്രീകണത്തിനു വേണ്ട ജനറേറ്ററുകൾ, ലൈറ്റുകൾ, ഫിലിം സംസ്കരണത്തിന് ലബോറട്ടറികൾ, എഡിറ്റിങ്ങ് ഉപകരണങ്ങൾ, ഡബ്ബിംഗ് സ്റ്റുഡിയോ, ഡി.റ്റി.എസ്.മിക്സിങ്ങ് സൗകര്യങ്ങൾ, വിശാലമായ ഷൂട്ടിങ്ങ് ഫ്ലോറുകൾ, വിവിധ തരം കൃത്രിമസാഹചര്യങ്ങൾ, പ്രകൃതിദത്തമായ ദൃശ്യങ്ങൾ ഇവ ഈ സ്റ്റുഡിയോയുടെ ഭാഗമായുണ്ട്.
ഏറണാകുളം കാക്കനാട് ചിത്രാഞ്ജലി സ്റ്റുഡിയോയുടെ ഒരു ശാഖ പ്രവർത്തിക്കുന്നു. പ്രധാനമായും ചിത്രീകരണത്തിന് ശേഷമുള്ള ജോലികളാണ് ഇവിടെ നടക്കുന്നത്.
ഇതോടൊപ്പം തിരുവനന്തപുരം നഗരത്തിൽ വഴുതക്കാട് എന്ന സ്ഥലത്ത് കലാഭവൻ ഡിജിറ്റൽ സ്റ്റുഡിയോ എന്ന പേരിൽ ടെലിവിഷൻപരിപാടികളുടെ നിർമ്മാണപ്രവർത്തനങ്ങൾക്ക് സാങ്കേതികസഹായം
നൽകിവരുന്ന മറ്റൊരു സ്റ്റുഡിയോയും പ്രവർത്തിച്ചുവരുന്നു.

</doc>
<doc id="145215" url="https://ml.wikipedia.org/wiki?curid=145215" title="മൂഴിയാർ അണക്കെട്ട്">
മൂഴിയാർ അണക്കെട്ട്

 
കേരളത്തിലെ പത്തനംതിട്ട ജില്ലയിലെ സീതത്തോട് ഗ്രാമപഞ്ചായത്തിൽ റാന്നി വനമേഖലയിൽ കക്കി റിസോർവോയിനോട് അടുത്തു സ്ഥിതി ചെയ്യുന്ന വളരെ ചെറിയ ഒരു അണക്കെട്ടാണ് മൂഴിയാർ അണക്കെട്ട്(അപ്പർ മൂഴിയാർ അണക്കെട്ട്). കക്കാട് ജലവൈദ്യുതപദ്ധതി ഈ അണക്കെട്ടിലെ ജലം ഉപയോഗിച്ചാണ് പ്രവർത്തിക്കുന്നത്. 192.5 മീറ്ററായാണ് ജലനിരപ്പിന്റെ പരിധി നിശ്ചയിച്ചിരിക്കുന്നത്. കെ.എസ്.ഇ.ബിയാണ് അണക്കെട്ടിന്റെ അറ്റകുറ്റപ്പണികളും മറ്റു അനുബന്ധനിർമ്മാണപ്രവർത്തനങ്ങളും നടത്തുന്നത്. റാന്നി- ആങ്ങമ്മൂഴി - മൂഴിയാർ - വണ്ടിപ്പെരിയാർ റൂട്ടിൽ ആണ് അപ്പർമൂഴിയാർ സ്പിൽവേ ഡാം, അപ്പർ മൂഴിയാർ, കക്കി, ആനത്തോട്, പമ്പ, മീനാർ, കുള്ളാർ, ഗവി എന്നീ അണക്കെട്ടുകളും മൂഴിയാറിലെ ശബരിഗിരി പവർ ഹൗസും സ്ഥിതി ചെയ്യുന്നത്.
വൈദ്യുതി ഉത്പാദനം.
കക്കാട് ജലവൈദ്യുതപദ്ധതിയിൽ 25 മെഗാവാട്ടിന്റെ 2 ടർബൈനുകൾ ഉപയോഗിച്ച് 50 മെഗാവാട്ട് വൈദ്യുതി ഉത്പാദിപ്പിക്കുന്നു .വാർഷിക ഉൽപ്പാദനം 262 MU ആണ്.1999 സെപ്റ്റംബർ 16 ന് യന്ത്രം കമ്മീഷൻ ചെയ്തു.
അവലംബം.
&lt;templatestyles src="Reflist/styles.css" /&gt;

</doc>
<doc id="145216" url="https://ml.wikipedia.org/wiki?curid=145216" title="മന്നാട്ടിൽ അച്യുതൻ നായർ">
മന്നാട്ടിൽ അച്യുതൻ നായർ

പ്രസിദ്ധ കഥകളിനടനായിരുന്നു ‍മന്നാട്ടിൽ അച്യുതൻ നായർ. സ്ത്രീവേഷങ്ങളും ചുവന്ന താടിയും കെട്ടി പേരെടുത്തു. 1870-ൽ പാലക്കാട് ജില്ലയിൽ കോട്ടായി ഗ്രാമത്തിൽ ജനിച്ചു. "കേരളശ്ശേരി ഇട്ടീണാൻ പണിക്കരിൽനിന്നും" കഥകളി അഭ്യസിച്ചു. പഠനം പൂർത്തിയാക്കിയശേഷം അമ്പാട്ട് ശങ്കരമേനോൻ, കൊച്ചി കൊച്ചുണ്ണിത്തമ്പുരാൻ എന്നിവരുടെ കളിയോഗങ്ങളിൽ വേഷക്കാരനായി ചേർന്നു. ആദ്യകാലത്ത് സ്ത്രീവേഷവും പില്ക്കാലത്തു ചുവന്ന താടിയും കെട്ടി. പല പ്രസിദ്ധ കഥാപാത്രങ്ങളെയും അച്യുതൻനായർ രംഗത്ത് അവതരിപ്പിച്ചിട്ടുണ്ട്. 50 വയസ്സ് എത്തിയപ്പോഴേക്കും നേത്രരോഗം പിടിപെടുകയാൽ കലാരംഗത്തുനിന്ന് വിരമിക്കേണ്ടിവന്നു. 1951-ൽ അച്യുതൻനായർ അന്തരിച്ചു.

</doc>
<doc id="145217" url="https://ml.wikipedia.org/wiki?curid=145217" title="തൃക്കണ്ടിയൂർ അച്യുതപ്പിഷാരടി">
തൃക്കണ്ടിയൂർ അച്യുതപ്പിഷാരടി

 
 
ജ്യോതിശാസ്ത്രം, വ്യാകരണം, വൈദ്യം, അലങ്കാരം എന്നീ വിഷയങ്ങളിൽ വിചക്ഷണനും മേല്പത്തൂർ നാരായണഭട്ടതിരിയുടെ ശബ്ദശാസ്ത്രഗുരുവുമായിരുന്ന കേരളീയ പണ്ഡിതനായിരുന്നു തൃക്കണ്ടിയൂർ അച്യുതപ്പിഷാരടി. മലപ്പുറം ജില്ലയിൽ തിരൂരിലുള്ള തൃക്കണ്ടിയൂർ പിഷാരത്ത് 1545-ൽ ജനിച്ചു. പല വിദ്വാൻമാരുടെയും ജൻമംകൊണ്ട് ധന്യമായിട്ടുളളതാണ് ഈ കുടുംബം. ഉദ്ദണ്ഡശാസ്ത്രികളുടെ സമകാലികനായ നാണപ്പപ്പിഷാരടി എന്ന മഹാവൈയാകരണന്റെ ഒരു പൂർവികനായിരുന്നു അച്യുതപ്പിഷാരടി. ആ കുടുംബത്തിൽപ്പെട്ട മറ്റൊരു വ്യാകരണജ്ഞനാണ് ഗോവിന്ദപ്പിഷാരടി. അച്യുതപ്പിഷാരടിക്കു ജ്യോതിശ്ശാസ്ത്രത്തിൽ അനേകം പ്രസിദ്ധ ശിഷ്യൻമാരും പ്രശിഷ്യൻമാരും ഉണ്ടായിട്ടുണ്ട്. മേല്പത്തൂർ നാരായണ ഭട്ടതിരിയായിരുന്നു ഇദ്ദേഹത്തിന്റെ ശിഷ്യരിൽ പ്രാതഃസ്മരണീയൻ. പത്തനംതിട്ട താലൂക്കിൽ ചെറുകോൽ നെടുമ്പയിൽ കൊച്ചുകൃഷ്ണനാശാൻ (1756-1812) എന്ന ജ്യോതിശ്ശാസ്ത്രജ്ഞൻ എഴുതിയ ആറൻമുളവിലാസം ഹംസപ്പാട്ടിൽനിന്ന് ആ ശിഷ്യപരമ്പരയുടെ ഏകദേശജ്ഞാനം ലഭിക്കും. അച്യുതപ്പിഷാരടിയുടെ ഒരു ശിഷ്യനാണ് കോലത്തുനാട്ടു തൃപ്പാണിക്കരെ പൊതുവാൾ. ഭോജചമ്പുവിന് വ്യാഖ്യാനം ചമച്ച അറുനായത്ത് കരുണാകരപ്പിഷാരടി മറ്റൊരു ശിഷ്യനാണ്.
പ്രധാനകൃതികൾ.
പിഷാരടിയുടെ ജ്യോതിശാസ്ത്രഗുരു ജ്യേഷ്ഠദേവൻ എന്നൊരാളായിരുന്നുവെന്ന് ഉപരാഗക്രിയാക്രമത്തിൽ സൂചിപ്പിച്ചുകാണുന്നു. വെള്ളനാട്ടു രവിവർമത്തമ്പുരാൻ പുരസ്കർത്താവായിരുന്നുവെന്നു പ്രവേശകം എന്ന വ്യാകരണ ഗ്രന്ഥത്തിന്റെ ഉപക്രമപദ്യങ്ങളിലൊന്നിൽ നിന്നും ഗ്രഹിക്കാം.
 

</doc>
<doc id="145218" url="https://ml.wikipedia.org/wiki?curid=145218" title="ഗൂഗിൾ വർക്ക്സ്പേസ്">
ഗൂഗിൾ വർക്ക്സ്പേസ്

 
 
ക്ലൗഡ് കമ്പ്യൂട്ടിംഗ്, ഉൽപ്പാദനക്ഷമത, കോളാബുറേഷൻ ടൂൾസ്, സോഫ്റ്റ്‌വെയർ തുടങ്ങിയവ ഗൂഗിൾ വികസിപ്പിച്ചതും വിപണനം ചെയ്യുന്നതുമായ ഉൽപ്പന്നങ്ങൾ എന്നിവയുടെ ഒരു ശേഖരമാണ് ഗൂഗിൾ വർക്ക്സ്പേസ്(മുമ്പ് ഗൂഗിൾ ആപ്സ് എന്നും പിന്നീട് ജി സ്യൂട്ട് എന്നും അറിയപ്പെട്ടിരുന്നു).സാധാരണ ഓഫീസ് സ്യൂട്ടുകളെപ്പോലെ ഉപയോഗിക്കാവുന്ന പലതരം വെബ് അപ്ലിക്കേഷനുകൾ - ജിമെയിൽ ,കോൺടാറ്റ്സ്, ഗൂഗിൾ കലണ്ടർ , മീറ്റ്,ചാറ്റ്സ് ആശയവിനിമയത്തിന് ഉപയോഗിക്കുന്നു; ജീവനക്കാരുടെ എൻഗേജ്മെന്റിന് വേണ്ടിയുള്ള കറന്റ്, കണ്ടന്റുകൾ നിർമ്മിക്കുന്നതിന് വേണ്ടിയുള്ള ഡോക്സ്, സ്റ്റോറേജിന് വേണ്ടിയുള്ളഡ്രൈവ് തുടങ്ങിയവ ഇതിലുണ്ട്. ഉപയോക്താക്കളെയും സേവനങ്ങളെയും നിയന്ത്രിക്കുന്നതിനായി ഒരു അഡ്‌മിൻ പാനൽ നൽകിയിരിക്കുന്നു. പതിപ്പിനെ ആശ്രയിച്ച് ഗൂഗിൾ വർക്ക്സ്പേസിൽ ഡിജിറ്റൽ ഇന്ററാക്ടീവ് വൈറ്റ്‌ബോർഡായ ജാംബോർഡും(Jamboard) ടെലിഫോണി സേവനമായ വോയ്സ് പോലുള്ള ആഡ്-ഓണുകൾ വാങ്ങാനുള്ള ഓപ്ഷനും ഉൾപ്പെട്ടേക്കാം. വിദ്യാഭ്യാസ പതിപ്പായ പഠന പ്ലാറ്റ്‌ഫോം ഗൂഗിൾ ക്ലാസ്സ്റൂം ചേർക്കുന്നു, ഇന്ന് വിദ്യാഭ്യാസത്തിനുള്ള വർക്ക്‌സ്‌പെയ്‌സ് എന്ന പേരുമുണ്ട്.
ഇതിന്റെ സ്റ്റാൻഡേർഡ് എഡിഷൻ സൗജന്യമാണ്. പതിവ് ജിമെയിൽ അക്കൗണ്ടുകളുടെ അത്ര തന്നെ സംഭരണ ശേഷിയും ലഭിക്കും. കൂടുതൽ സംഭരണ ശേഷി ള്ള പ്രീമിയർ എഡിഷൻ ഒരു നിശ്ചിത വാർഷിക ഫീസിനു ലഭിക്കും. എജ്യൂക്കേഷൻ എഡിഷൻ സൗജന്യവും ഇവ രണ്ടിന്റെയും വിശേഷഗുണങ്ങൾ ഉൾക്കൊള്ളുന്നതുമാണ്. സൗജന്യ ഗൂഗിൾ(ജിമെയിൽ) അക്കൗണ്ടുകൾ ഉപയോഗിക്കുന്ന ഉപഭോക്താക്കൾക്ക് ഈ സേവനങ്ങളിൽ ഭൂരിഭാഗവും വ്യക്തിഗതമായി ലഭ്യമാണെങ്കിലും, ഗൂഗിൾ വർക്ക്സ്പേസ് ഒരു ഡൊമെയ്‌നിൽ (ഉദാ. @yourcompany.com) ഇഷ്‌ടാനുസൃത ഇമെയിൽ വിലാസങ്ങൾ പോലുള്ള എന്റർപ്രൈസ് ഫീച്ചറുകൾ ചേർക്കുന്നു, ഇത് പരിധിയില്ലാത്ത ഡ്രൈവ് സ്‌റ്റോറേജിനുള്ള ഓപ്ഷനാണ്. അധിക അഡ്മിനിസ്ട്രേറ്റീവ് ടൂളുകളും നൂതന ക്രമീകരണങ്ങളും അതുപോലെ 24/7 ഫോൺ വഴിയും, ഇമെയിൽ വഴിയും പിന്തുണ കിട്ടുന്നു.
ഗൂഗിളിന്റെ ഡാറ്റാ സെന്ററുകളിൽ അധിഷ്‌ഠിതമായതിനാൽ, ഡാറ്റയും വിവരങ്ങളും നേരിട്ട് സംരക്ഷിക്കപ്പെടുകയും ബാക്കപ്പ് ആവശ്യങ്ങൾക്കായി മറ്റ് ഡാറ്റാ സെന്ററുകളിലേക്ക് സമന്വയിപ്പിക്കുകയും ചെയ്യുന്നു. സൗജന്യമായതും, ഉപഭോക്താവിന് ലഭ്യമാകുന്ന സേവനങ്ങളിൽ നിന്ന് വ്യത്യസ്തമായി, സേവനങ്ങൾ ഉപയോഗിക്കുമ്പോൾ ഗൂഗിൾ വർക്ക്സ്പേസ് ഉപയോക്താക്കളെ പരസ്യങ്ങൾ കാണിക്കുന്നില്ല, കൂടാതെ ഗൂഗിൾ വർക്ക്സ്പേസ് അക്കൗണ്ടുകളിലെ വിവരങ്ങളും ഡാറ്റയും പരസ്യ ആവശ്യങ്ങൾക്കായി ഉപയോഗിക്കപ്പെടുന്നില്ല.കൂടാതെ, ഗൂഗിൾ വർക്ക്സ്പേസ് അഡ്‌മിനിസ്‌ട്രേറ്റർമാർക്ക് സുരക്ഷയും സ്വകാര്യത ക്രമീകരണവും മികച്ചതാക്കാൻ കഴിയും.
2006 ഫെബ്രുവരിയിൽ ഗൂഗിൾആപ്പിസിലേക്ക് വികസിപ്പിക്കുന്നതിന് മുമ്പ് യുവർ ഡൊമെയ്‌നിനായുള്ള ജിമെയിൽ എന്ന പേരിൽ സ്യൂട്ട് ആദ്യമായി സമാരംഭിച്ചു,പിന്നീട് 2016-ൽ ജിസ്യൂട്ട് എന്ന് പുനർനാമകരണം ചെയ്തു, തുടർന്ന് 2020-ൽ ഗൂഗിൾ വർക്ക്സ്പേസ് എന്ന് വീണ്ടും പുനർനാമകരണം ചെയ്തു.
2020 ഏപ്രിലിലെ കണക്കനുസരിച്ച്, ജിസ്യൂട്ടിന് 6 ദശലക്ഷം പണമടച്ച ശേഷം ഉപഭോക്താക്കൾക്ക് നൽകുന്ന ബിസിനസുകളും വിദ്യാഭ്യാസ ഉപയോക്താക്കൾക്കായി 120 ദശലക്ഷം ജിസ്യൂട്ടുമുണ്ടായിരുന്നു.
ചരിത്രം.
2006 ഫെബ്രുവരി 10 മുതൽ, ഗൂഗിൾ സാൻ ജോസ് സിറ്റി കോളേജിൽ സേവനത്തിന്റെ ഒരു പതിപ്പ് പരീക്ഷിക്കാൻ തുടങ്ങി, എസ്ജെസിസി ഡൊമെയ്ൻ വിലാസങ്ങളും അക്കൗണ്ട് മാനേജ്മെന്റിനുള്ള അഡ്‌മിൻ ടൂളുകളും ഉള്ള ജിമെയിൽ അക്കൗണ്ടുകൾ ഹോസ്റ്റുചെയ്യുന്നു.2006 ഓഗസ്റ്റ് 28-ന്, ഗൂഗിൾ ആപ്സ് ഫോർ യുവർ ഡൊമെയിൻ, ഓർഗനൈസേഷനുകൾക്കായുള്ള ഒരു കൂട്ടം അപ്ലിക്കേഷനുകൾ ഗൂഗിൾ സമാരംഭിച്ചു. ഒരു ബീറ്റ സേവനമായി സൗജന്യമായി ലഭ്യമാണ്, അതിൽ ജിമെയിൽ, ഗൂഗിൾ ടോക്, ഗൂഗിൾ കലണ്ടർ, ഗൂഗിൾ പേജ് ക്രിയേറ്റർ എന്നിവ ഉൾപ്പെടുന്നു, അത് പിന്നീട് ഗൂഗിൾ സൈറ്റുകൾ ഉപയോഗിച്ച് മാറ്റിസ്ഥാപിച്ചു. അന്നത്തെ ഗൂഗിളിന്റെ വൈസ് പ്രസിഡന്റും എന്റർപ്രൈസ് ജനറൽ മാനേജറുമായ ഡേവ് ജിറൂവാർഡ്, ബിസിനസ് ഉപഭോക്താക്കൾക്കുള്ള നേട്ടങ്ങൾ വിവരിച്ചു: "ഓർഗനൈസേഷനുകൾക്ക് അവരുടെ ആവശ്യങ്ങളിൽ ശ്രദ്ധ കേന്ദ്രീകരിക്കുമ്പോൾ തന്നെ ഉയർന്ന നിലവാരമുള്ള ഇമെയിൽ, സന്ദേശമയയ്‌ക്കൽ, മറ്റ് വെബ് അധിഷ്‌ഠിത സേവനങ്ങൾ എന്നിവ നൽകുന്നതിൽ ഗൂഗിളിനെ വിദഗ്ധരാക്കാൻ കഴിയും. ഉപയോക്താക്കളും അവരുടെ ദൈനംദിന ബിസിനസ്സും".2006 ഒക്‌ടോബർ 10-ന് ഗൂഗിൾ സ്‌കൂളുകൾക്കായി ഒരു പതിപ്പ് പ്രഖ്യാപിച്ചു.

</doc>
<doc id="145219" url="https://ml.wikipedia.org/wiki?curid=145219" title="റിവോൾ‌‌വർ">
റിവോൾ‌‌വർ



</doc>
<doc id="145220" url="https://ml.wikipedia.org/wiki?curid=145220" title="ചിത്രാഞ്ജലി">
ചിത്രാഞ്ജലി



</doc>
<doc id="145230" url="https://ml.wikipedia.org/wiki?curid=145230" title="മിന്മി">
മിന്മി



</doc>
<doc id="145232" url="https://ml.wikipedia.org/wiki?curid=145232" title="അബു താലിബ്">
അബു താലിബ്



</doc>
<doc id="145233" url="https://ml.wikipedia.org/wiki?curid=145233" title="അവനീന്ദ്ര വോറ">
അവനീന്ദ്ര വോറ

അസമിയ കവിയും ഉപന്യാസകാരനും പത്രപ്രവർത്തകനുമാണ് അവനീന്ദ്ര വോറ. 
ജീവിതരേഖ.
അസമിലെ നവഗോങ്ലെ നഗാവ് എന്ന സ്ഥലത്ത് 1930-ൽ ജനിച്ചു. സ്വാതന്ത്രസമര സേനാനിയും ചെറുകഥാകൃത്തുമായിരുന്ന മോഹിചന്ദ്ര വോറയാണ് പിതാവ്. പ്രശസ്ത സംസ്കൃത പണ്ഡിതനായ ആനന്ദറാം ബറുവയുടെ അടുത്ത ബന്ധുവായിരുന്നു മാതാവ്. ഇദ്ദേഹം 1959-61 കാലത്ത് കോളെജദ്ധ്യാപകനായി ജോലി നോക്കി. 1962-1969 കാലത്ത് അസം പ്രസിദ്ധീകരണ വിഭാഗത്തിൽ ലെയ്സൺ ഓഫീസറായി പ്രവർത്തിച്ചു. ഇതിനിടയ്ക്കു ഒരു വർഷം (1964-65-ൽ) ഗുവാഹത്തി പ്രക്ഷേപണനിലയത്തിൽ ഗ്രാമവേദിയുടെ മുഖ്യ സംഘാടകനായിരുന്നു. 1969 മുതൽ അസം ഗവൺമെന്റിന്റെ വയോജന വിദ്യാഭ്യാസപ്രസിദ്ധീകരണമായ ജനശിക്ഷയുടെ പത്രാധിപരായി പ്രവർത്തിച്ചു. അസമിയ ജ്യോതിഷമാസികയായ കാൽപുരുഷിന്റെ പത്രാധിപരായും ഒറീസയിൽ നിന്നു പ്രസിദ്ധീകരിക്കുന്ന ദേവീശക്തിയുടെ സഹപത്രാധിപരായും സേവനമനുഷ്ഠിച്ചിട്ടുണ്ട്. ജ്യോതിഷത്തിലും ഹസ്തരേഖാശാസ്ത്രത്തിലും ഗണിതശാസ്ത്രത്തിലും വളരെയേറെ താത്പര്യമുള്ളതിനാൽ ഉപവൃത്തിയായി ഇവയും ഇദ്ദേഹം കൈകാര്യം ചെയ്യുന്നുണ്ട്.
1970-ൽ യു.പി.യിലെ സഹാറൻപൂരിൽ നടന്ന ഓൾ ഇന്ത്യാ വരാഹമിഹിരോത്സവസമിതിയിലെ അംഗം, 1980-ൽ കൊൽക്കത്തയിൽ നടന്ന ഇന്ത്യൻ ഇൻസ്റ്റിറ്റ്യൂട്ട് ഒഫ് അസ്ട്രോളജിയുടെ സ്ഥാപക അംഗം, കൊൽക്കത്തയിൽ തന്നെ വിശ്വ ജ്യോതിർവിദ് സംഘത്തിലെ അംഗം തുടങ്ങി ഒട്ടേറെ രംഗങ്ങളിൽ പ്രവർത്തിച്ചിട്ടുണ്ട്. 
1985-ൽ അഹമ്മദാബാദിലെ ഓൾ ഇന്ത്യാ അസ്ട്രോളജേഴ്സ് ഫെഡറേഷൻ 'ജ്യോതിഷ മഹാ മഹോപാധ്യായ' എന്ന ബഹുമതിയും 1985-ൽ ഒറീസയിലെ അസ്ട്രോളജിക്കൽ സൊസൈറ്റി 'ജ്യോതിഷ് സരസ്വതി' എന്ന ബഹുമതിയും 1987-ൽ ജയ്പൂരിലെ ഇന്ത്യൻ ഇൻസ്ററിറ്റ്യൂട്ട് ഒഫ് അസ്ട്രോളജി ആൻഡ് ഒക്കൾട്ടിസം 'ജ്യോതിഷ്ഭുവൻ ഭാസ്കർ' ബഹുമതിയും നല്കി ആദരിച്ചു. അസം സാഹിത്യസഭ എക്സിക്യൂട്ടീവ് ഉൾപ്പെടെയുള്ള നിരവധി സാഹിത്യസംഘടനകളുമായി ഇദ്ദേഹത്തിനു ബന്ധമുണ്ട്. 1950-ൽ പ്രസിദ്ധീകൃതമായ ധൂളി (കവിത), 1959-ൽ പ്രസിദ്ധീകരിച്ച സതീർഥാ (ജീവചരിത്രം), 1974-ൽ പുറത്തിറക്കിയ ഹസ്തരേഖാത്പ്രണയ് ഔർ വിവാഹ് (ഹസ്തരേഖാശാസ്ത്രം) തുടങ്ങിയവയാണ് മുഖ്യ കൃതികൾ. കൂടാതെ സാഹിത്യം, സംസ്കാരം, കലകൾ എന്നീ വിഭാഗങ്ങളിലായി അഞ്ഞൂറോളം ലേഖനങ്ങളും പ്രസിദ്ധീകരിച്ചിട്ടുണ്ട്. ഹിന്ദിസാഹിത്യത്തെക്കുറിച്ചു അസമിയഭാഷയിൽ ഇദ്ദേഹം ഗ്രന്ഥരചന നടത്തി. ഗാനങ്ങൾ രചിക്കുകയും റേഡിയോ സ്ക്രിപ്റ്റുകൾ തയ്യാറാക്കുകയും ചെയ്യുന്നതിൽ ഇദ്ദേഹം താത്പര്യം കാണിച്ചിട്ടുണ്ട്. 

</doc>
<doc id="145234" url="https://ml.wikipedia.org/wiki?curid=145234" title="ആഗോള-അന്തരീക്ഷ ഗവേഷണപദ്ധതി">
ആഗോള-അന്തരീക്ഷ ഗവേഷണപദ്ധതി

 
അന്തരീക്ഷ നിരീക്ഷണ ലോകസംഘടനയും (World Meteorological Organization) ഇന്റർനാഷണൽ കൗൺസിൽ ഒഫ് സയന്റിഫിക് യൂണിയനും (ICSU) ചേർന്ന് അന്തരീക്ഷ ഗവേഷണത്തിനായി ആവിഷ്കരിച്ചിട്ടുള്ള പദ്ധതി, അന്തരീക്ഷത്തിന്റെ ഘടനയും സ്വഭാവസവിശേഷതകളും ആഗോളതലത്തിൽ ശാസ്ത്രീയമായി മനസ്സിലാക്കുകയാണ് ഈ ഗവേഷണപദ്ധതിയുടെ ഉദ്ദേശ്യം. ഈ രീതിയിലുള്ള പഠനം ഭൗമാന്തരീക്ഷത്തിന്റെ മൊത്തം സ്ഥിതിയെക്കുറിച്ച് കൃത്യമായ വിവരം ഗ്രഹിക്കുവാൻ സഹായകമാവുന്നതിനു പുറമേ ദിവസക്കണക്കിനു മുതൽ മാസക്കണക്കിനുവരെയുള്ള കാലാവസ്ഥാനിർണയനം സൂക്ഷ്മമായി നിർവഹിക്കുവാനും സൗകര്യമുണ്ടാക്കുന്നു.
താഴെപ്പറയുന്ന രീതിയിലുള്ള ഒരു ദ്വിമുഖപരിപാടിയാണ് ആഗോള-അന്തരീക്ഷ ഗവേഷണപദ്ധതി ഉൾക്കൊള്ളുന്നത്:
1. അന്തരീക്ഷത്തിന്റെ പ്രത്യേകതകളുടെ നിദർശനങ്ങളായ മാതൃകകൾ രൂപകല്പന ചെയ്ത് പരികലന (computation) രീതിയിൽ അവയുടെ ഗതിവിഗതികൾ പഠിക്കുക.
2. അന്തരീക്ഷത്തിന്റെ പ്രായോഗികവും നിരീക്ഷണാത്മകവുമായ പഠനത്തിലൂടെ മേല്പറഞ്ഞ പഠനത്തിനു സഹായകമാവുന്ന സ്ഥിതിവിവരങ്ങൾ (data) സംഗ്രഹിക്കുക.
പദ്ധതിയുടെ ഉദ്ഭവം.
ദീർഘമായ കാലയളവിലേക്കുള്ള കാലാവസ്ഥാപ്രവചനം സാധിക്കുന്നതിന് താഴെ പറയുന്നവയുടെ ആവശ്യമുണ്ട്: നിലവിലുള്ള നിരീക്ഷണ വ്യവസ്ഥയ്ക്ക് അനുപൂരകമായി ആഗോളതലത്തിൽ സ്ഥിതിവിവരങ്ങൾ സംഗ്രഹിക്കുവാൻപോന്ന ബൃഹത്തായ ഒരു നിരീക്ഷണപദ്ധതി ഉണ്ടാകണം. വൻതോതിലുള്ള അന്തരീക്ഷ പ്രക്രിയകൾക്ക് ഉത്തേജകമാവുന്ന ചെറുകിട വ്യതിയാനങ്ങളെക്കുറിച്ചുള്ള സൂക്ഷ്മമായ അറിവുണ്ടായിരിക്കണം; എല്ലാറ്റിനുമുപരി ഇലക്ട്രോണിക് കംപ്യൂട്ടറുകളുടെയും പ്രസക്ത മോഡലുകളുടെയും സഹായത്തോടെ കണക്കു കൂട്ടിയുള്ള കാലാവസ്ഥാപ്രവചനത്തിനു സഹായകമായേക്കാവുന്ന ദത്തങ്ങളും ആവശ്യമാണ്. 1957 ഒ. 4-ന് വിക്ഷേപിച്ച സ്പുട്നിക്കും (ആദ്യത്തെ ഉപഗ്രഹം), 1959 ഒ. 13-ന് വിക്ഷേപിച്ച എക്സ്പ്ളോറർ ഉപഗ്രഹവും അന്തരീക്ഷനിരീക്ഷണത്തെ സംബന്ധിക്കുന്ന പുതിയ മണ്ഡലങ്ങളിലേക്കു വെളിച്ചം വീശി. ഇലക്ട്രോണിക് കംപ്യൂട്ടറുകളുടെ ഉപയോഗം വികസിച്ചതും ജ്യാമിതീയ മാതൃക (geometric model)കളുടെ സഹായത്തോടെ അന്തരീക്ഷ പ്രക്രിയകളെ സംബന്ധിച്ച അറിവുകൾ നേടാനായതും മേല്പറഞ്ഞ കാലത്തെ ശാസ്ത്രീയ നേട്ടങ്ങളായിരുന്നു. ഇവയുടെ പ്രായോഗിക പ്രയോജനം ലക്ഷ്യമാക്കിയാണ് 1967-ൽ ആഗോള-അന്തരീക്ഷ ഗവേഷണപദ്ധതി രൂപം കൊണ്ടത്. ആഗോള-ആർദ്രോഷ്ണാവസ്ഥാ നിരീക്ഷണ (World Weather Watch)ത്തിന്റെ ഒരു ഘടകമായാണ് ഈ പദ്ധതി നിലവിൽവന്നത്. ഇതിനായി പ്രത്യേകം നിയുക്തമായ സമിതി, വിവിധ പ്രശ്നങ്ങളെ വിശകലനം ചെയ്തശേഷം ഒരു ദീർകാലപദ്ധതി എന്ന നിലയിൽ അന്തരീക്ഷ ഗവേഷണം ആഗോളതലത്തിൽ നിലവിൽവരേണ്ടതിന്റെ ആവശ്യകത ചൂണ്ടിക്കാട്ടിയതിനെത്തുടർന്നാണ് ആഗോള-അന്തരീക്ഷ ഗവേഷണപദ്ധതി നിലവിൽ വന്നത്.
വിശദാംശങ്ങൾ.
അന്തർദേശീയമോ ദേശീയമോ ഒറ്റപ്പെട്ടതോ ആയ കീഴ്ഘടകങ്ങളിലൂടെ നടപ്പിലാക്കിക്കൊണ്ടിരിക്കുന്ന നാനാമുഖമായ പഠനപദ്ധതികൾ ആഗോള-അന്തരീക്ഷഗവേഷണപദ്ധതിയുടെ ഭാഗമാണ്. ഈ പഠനങ്ങൾ സിദ്ധാന്തപരമോ പ്രായോഗികമോ ആവാം. ഉദാഹരണത്തിന് സീമാന്തമേഖലകളിലെ ഊർജവിസരണം (energy flux), വികിരണപ്രക്രിയകൾ, ഉഷ്ണമേഖലാ അന്തരീക്ഷത്തിലെ ഊർജവിനിമയരീതികൾ തുടങ്ങിയവ പ്രത്യേക പഠനത്തിനും ഗവേഷണത്തിനും വിധേയമാവുന്ന പ്രശ്നങ്ങളാണ്. പൊതുവേ പറഞ്ഞാൽ ഈ പദ്ധതിയുടെ കീഴിൽ വരുന്നത് അന്തരീക്ഷത്തിന്റെ മൊത്തത്തിലുള്ളതോ ഭാഗികമോ ആയ സ്വഭാവവിശേഷങ്ങൾ രേഖപ്പെടുത്തുന്നതിനുള്ള പഠനങ്ങളാണ്. ആഗോളവാതസഞ്ചരണ വ്യവസ്ഥയുടെ ദീർഘകാലസ്ഥിതി മനസ്സിലാക്കി അന്തരീക്ഷ മാതൃകകളെ പരികലനവിധേയമാക്കുവാനും, അതിലൂടെ അന്തരീക്ഷപ്രക്രിയകൾ വിശകലനം ചെയ്യുവാനും ഈ പഠനങ്ങൾ സഹായകമാവുന്നു. ആഗോള-അന്തരീക്ഷ ഗവേഷണപദ്ധതിയുടെ ഓരോ ഉപപദ്ധതിക്കും ആസൂത്രണവും പ്രയോഗവും കണക്കാക്കുമ്പോൾ അഞ്ചു ഘട്ടങ്ങളുണ്ടായിരിക്കും. ആദ്യഘട്ടത്തിൽത്തന്നെ ഓരോ ഉപപദ്ധതിയോടും അനുബന്ധിച്ച് പരിഗണിക്കപ്പെടേണ്ട പ്രത്യേക പ്രശ്നങ്ങൾ നിർണയിക്കപ്പെടുന്നു. ഏതു പ്രദേശത്ത് ഏതവസരത്തിൽ നിരീക്ഷണം നടത്തണമെന്നും എത്രകാലം തുടരണമെന്നും നിരീക്ഷണങ്ങളുടെ സ്വഭാവവും ആവൃത്തിയും എന്തായിരിക്കണമെന്നും വ്യക്തമാക്കുവാൻ ആദ്യഘട്ടം സഹായകമാവുന്നു. നിരീക്ഷണസംവിധാനത്തിന്റെ സമഗ്രമായ രൂപം ആവിഷ്കരിക്കപ്പെടുന്നത് രണ്ടാം ഘട്ടത്തിലാണ്. മൂന്നാംപടിയായി ഉപപദ്ധതിയുടെ നടത്തിപ്പിന് ഒരു പ്രവർത്തകസമിതി രൂപീകൃതമാകുന്നു. ചിലപ്പോൾ ഇത് ഒരു അന്താരാഷ്ട്രസമിതിയായിരിക്കും. തുടർന്ന് അംഗരാഷ്ട്രങ്ങളുടെ ചുമതലയിൽ സർവകലാശാലകൾ, അക്കാദമികൾ, അന്തരീക്ഷനിരീക്ഷണാലയങ്ങൾ തുടങ്ങിയ കേന്ദ്രങ്ങൾ പ്രസക്തപ്രശ്നങ്ങളുടെ വിവിധവശങ്ങളെ ആസ്പദമാക്കിയുള്ള ഗവേഷണങ്ങളിൽ ഏർപ്പെടുന്നു. ഇവയുടെ ഫലമായി എത്തിച്ചേരുന്ന നിഗമനങ്ങളെ സമാഹരിച്ചും പരസ്പരം ബന്ധപ്പെടുത്തിയും സാങ്കേതികമായി പുതിയ അറിവുകൾ നേടാനാവുന്നു. ആഗോള-അന്തരീക്ഷ ഗവേഷണപദ്ധതിയുടെ ഭാഗമായി ഇത്തരത്തിലുള്ള ഗവേഷണ പരമ്പരകൾ നടന്നുവരുന്നു. 

</doc>
<doc id="145235" url="https://ml.wikipedia.org/wiki?curid=145235" title="തണ്ടാൻ (സ്ഥാനപ്പേർ)">
തണ്ടാൻ (സ്ഥാനപ്പേർ)

 
തണ്ടാർ അഥവ തണ്ടാൻ (ഇന്നറിയപ്പെടുന്നത് "തീയ്യ തണ്ടാൻ") എന്ന സ്ഥാനപ്പേർ 
കേരളത്തിലെ മലബാർ പ്രദേശത്ത് നിലവിലുണ്ടായിരുന്ന പരമ്പരാഗത സ്ഥാനി അഥവാ തലവൻ എന്ന അർത്ഥത്തിൽ തീയ്യർ ഉപയോഗിച്ചിരുന്ന ഒരു പേരാണ്. സർക്കാർ ഇന്ന് ഇവരെ O.B.C യിൽ ഉൾപ്പെടുത്തിയിട്ടുണ്ട്. പണ്ട് കാലങ്ങളിലെ "അംശംഅധികാരി" എന്ന തൊഴിലിന്റെ അടിസ്ഥാനത്തിൽ ആണ് ഈ പദവി. ഇന്ന് പാലക്കാട് ജില്ലയിൽ ആണ് തീയ്യർ തണ്ടാന്മാരുടെ സാന്നിധ്യം ഏറ്റവും കൂടുതൽ ഉള്ളത്. പാലക്കാട്, കോഴിക്കോട്, തൃശൂർ, കാസർകോട് 
എന്നി പ്രദേശത്തെ തീയ്യരിൽ ചില പ്രമാണിമാർക്ക് നൽകപ്പെട്ട ഒരു പദവിയാണ് തണ്ടാർ, പിന്നീട് തണ്ടാൻ എന്നപേരിലും അറിയപ്പെട്ടു. ഓരോ പ്രദേശത്തിലേയും തീയ്യരുടെ തണ്ടാർമാരെ നിശ്ചയിച്ചിരുന്നത് നാടുവാഴികളും രാജാക്കന്മാരുമായിരുന്നു. പലപ്പോഴും സാമൂതി രാജാക്കന്മാർ ആയിരുന്നു പദവി നൽകി വന്നിരുന്നത് എന്ന് Edgar Thurston തന്റെ Caste and tribes of southern india എന്ന ഗ്രന്ഥത്തിൽ സൂചിപ്പിച്ചിട്ടുണ്ട്.തണ്ടാൻ എന്നതിനു പുറമേ പണിക്കർ, പുനമ്പൻ, നാലുപുരക്കാരൻ, എന്നീ സ്ഥാനപ്പേരുകളും പണ്ട് ഇവർക്ക്‌ നിലവില്ണ്ടായിരുന്നു. തണ്ടാൻ എന്നീ പേര് പില്ക്കാലത്ത് ആദരസൂചകമായി തണ്ടാർ എന്നിങ്ങനെ ഉപയോഗിച്ചു തുടങ്ങി. നാടുവാഴിക്കോ രാജാവിനോ ആണ്ടുകാഴ്ച നല്കിയിട്ടാണ് തണ്ടാർസ്ഥാനം നേടിയിരുന്നത്. നാടുവാഴികൾ തണ്ടാർസ്ഥാനികളായി പ്രഖ്യാപിക്കുന്നവർക്ക,് അതതു പ്രദേശ ങ്ങളിലെ തീയരുടെ തലവൻ എന്ന നിലയ്ക്കുള്ള അധികാരാവകാശങ്ങൾ ലഭിച്ചിരുന്നു. ഈ പദവി 'തണ്ടായ്മ' എന്ന പേരി ലാണ് അറിയപ്പെട്ടിരുന്നത്. തെക്കൻ കേരളത്തിലെ തിരുവനന്തപുരം തണ്ടാനും മലബാർ പ്രദേശത്തെ തീയ്യരിലെ തണ്ടാനും രണ്ടും രണ്ടാണ്.
ഓരോ പ്രദേശത്തുമുള്ള തീയരുടെയും മറ്റു ജാതികളെ സംബന്ധിച്ച സകല കാര്യങ്ങളിലും തീരുമാനമെടുത്തിരുന്നത് തണ്ടാർമാർ ആയിരുന്നു. മലബാർ മേഖലയിൽ ഇവർ സൈനിക സേവനം നടത്തിയിരുന്നു.ഇവർക്ക് രാജാക്കന്മാർ കരമൊഴിവായി ഭൂമി നൽകുകയും ചെയ്തിരുന്നു. ഇത്തരം ഭൂമി 'ഊരാളിപ്പറമ്പ്' എന്നറിയപ്പെട്ടിരുന്നു.ഉത്തരമലബാറിൽ തീയ്യരുടെ നാട്ടു കഴകങ്ങളിൽ മുഖ്യ പ്രധാനി ഇവരാണ് , അത് കൊണ്ട് തന്നെ അധികാര ചിന്നമായി "തറയിൽ കാരണവർ" എന്ന ബഹുമതി നല്കപ്പെട്ടിട്ടുണ്ട്. ജാതി കൂട്ടങ്ങളുടെ ഇടയിൽ ആണ് ഇത്തരം കഴകങ്ങൾ നിലനിന്നിരുന്നത്, ഇന്നും മലബാറിൽ കഴക സമ്പ്രധായങ്ങൾ നിലവിലുണ്ട് നെല്ലിക്കാത്തുരുത്തി കഴകം, പാലക്കുന്ന് കഴകം പോലെ ഉള്ളവ. 
തൃശ്ശൂർ ചാവക്കട്ടെ പ്രധാന തണ്ടാൻ തറവാടാണ് 'ചങ്ങരംകുമരത്ത് പണിക്കർ, മേലേപ്പുര തണ്ടാൻ, തണ്ടാശേരിയിൽ'.
അധികാരം.
ചരിത്രകാരൻ എ.കെ.അയ്യർ പറയുന്നതനുസരിച്ച്,
"നായർമാരെപ്പോലെ "തണ്ടാൻ" തിയ്യർക്ക് ദേശത്തെ ഭരണാധികാരികളിൽ നിന്ന് തണ്ടാൻ സ്ഥാനപ്പേരുകൾ ലഭിക്കുന്നു. തണ്ടാൻ സ്ഥാനം ഒരു വ്യക്തിക്ക് അവന്റെ ഗ്രാമത്തിലെ ജാതിയുടെ തലവനാകാനുള്ള അവകാശം നൽകുന്നു. അയാൾക്ക് സ്വർണ്ണ കത്തിയും, തലയിൽ തുണിയുടെ തലപ്പാവും ധരിക്കാം, കൂടെ രണ്ട് നായന്മാരുടെ അകമ്പടി നടക്കാൻ കൊണ്ട് പോകാനും, പല്ലക്കിലോ കുതിരപ്പുറത്തോ സവാരി ചെയ്യാം, പട്ടുകുടയും കൈയിൽ പിച്ചള വളയും വയ്ക്കാം. ഈ ഓരോ പ്രത്യേകാവകാശത്തിനും അയാൾ സർക്കാറിനോ നാടുവാഴിക്കോ പ്രത്യേകം നികുതി കൊടുക്കുന്നു ("ഈ പ്രത്യേകാവകാശങ്ങൾ അനധികൃതമായി ഉപയോഗിക്കുന്ന ഏതൊരു വ്യക്തിയും ശിക്ഷയ്ക്ക് വിധേയനാകും"). തണ്ടാൻ ഉഴുതുമറിക്കുക, കൃഷി തുടങ്ങിയ രസകരമായ ജോലികൾക്ക് പോകാനാവില്ല: താഴെ പണിക്കർ, പൊനമ്പൻ എന്ന് വിളിക്കപ്പെടുന്ന രണ്ട് താഴ്ന്ന ഉദ്യോഗസ്ഥനുണ്ട്".
ചില തണ്ടാർ ഭൂപ്രബുക്കളും ജന്മികളും ആയിരുന്നു,പാലക്കാട്, കോഴിക്കോട് ജില്ലകളിൽ ആയാണ് ഈ ഉപവിഭാഗം കൂടുതലും ഉള്ളത്. കൊച്ചി തിരുവനന്തപുരം ഈ പേരിൽ ഒരു ജാതിയുണ്ട് എന്നാൽ അവരുമായി ബന്ധമില്ല തീയരിലെ തണ്ടാർ ജാതി ഓൾ കേവലം പദവി മാത്രമാണ്.
മലബാറിലെ പ്രധാന തണ്ടാൻ തറവാടുകൾ ഇവയാണ്:- ഒളവറ തണ്ടാൻ, ഏരുവേശ്ശിതണ്ടാൻ, കാരിയത്ത് മൂത്തതണ്ടാൻ, രാമവില്യത്ത് തണ്ടാൻ, മടിയൻ തണ്ടാൻ, മേൽപ്പുറത്ത് തണ്ടാൻ, കരിങ്ങാട്ട്തണ്ടാൻ, പെരുമുടി തണ്ടാൻ, വയലിൽതണ്ടാൻ, കീഴൂർ തണ്ടാൻ, തൃക്കണ്ണ്യാൽ തണ്ടാൻ,തണ്ടാശേരിയിൽ തുടങ്ങി പന്ത്രണ്ടോളം പ്രതാപികളായ തണ്ടാൻമാർ ഇന്നും പ്രശസ്ത തറവാടുകളാണ്. 
ഓരോ തണ്ടാർസ്ഥാനിയുടേയും അധികാരപരിധിക്കുളളിൽ താമസിക്കുന്ന സാധാരണ തീയ്യരിൽ നിന്ന് 'കാഴ്ച'യും സമ്മാനങ്ങളും വാങ്ങാൻ തണ്ടാർക്ക് അവകാശമുണ്ടായിരുന്നു. തീയരേക്കാൾ താഴേ ഉള്ള ജാതികളെ പ്രതേകിച്ചും ആശാരി, കമ്മാളൻ, കവിതാര്, മണ്ണാൻ തുടങ്ങിയ ജാതികൾ തണ്ടാർ പ്രമാണികളുടെ അധികാര പരിധിയിൽ ആയിരുന്നു. ഇവരെ നിയത്രിക്കാനും ശിക്ഷിക്കാനും തണ്ടാർ പ്രമാണികൾക്ക് അവകാശമുണ്ട് ഇവർ പാലിക്കേണ്ടതായ ജാതിനിയമങ്ങളും അയിത്താചാരങ്ങളും ലംഘിക്കു ന്നവരെ ശിക്ഷിക്കാനും ജാതിഭ്രഷ്ട് കല്പിക്കാനും തണ്ടാർക്ക് അധികാരമുണ്ടായിരുന്നു.ഒരു ആശാരി ജാതിയിൽപ്പെട്ട ഒരാളുടെ വിവാഹത്തിന് പന്തൽ പണിയാനുള്ള അനുമതി പ്രദേശത്തെ തണ്ടാരിൽ നിന്ന് വാങ്ങണം എങ്കിൽ മാത്രമേ പന്തലിന് വേണ്ട മരങ്ങൾ കൊണ്ട് വരാൻ അനുവധിച്ചിരുന്നുള്ളൂ.അത് പോലെ തന്നെയാണ് ഒരു നായനാർ ജാതിയിൽ ആരെങ്കിലും മരിച്ചാൽ കർമ്മം തീയ്യർ തണ്ടാർ തന്നെയാണ് വഹിക്കേണ്ടത്.തീയ്ർക്കിടയിലെ ആഘോഷങ്ങൾക്കും അടിയന്തരങ്ങൾക്കും തണ്ടാർമാർക്ക് സമ്മാനങ്ങൾ നല്കുന്നതിനെ സംബന്ധിച്ച് രാജകീയ കല്പനകൾ നിലവിലുണ്ടായിരുന്നു. തണ്ടായ്മ-സ്ഥാനതീട്ടൂരം എന്നാണ് ഇതറിയപ്പെട്ടിരുന്നത്. തീയരുടെ താലികെട്ട് കല്യാണം, പുരച്ചേർച്ച, അടിയന്തരം, ഗൃഹപ്രവേശം എന്നീ സന്ദർഭങ്ങളിൽ തണ്ടാരുടെ സാന്നിധ്യവും കാർമ്മികത്വവും അനിവാര്യമായിരുന്നു. താലികെട്ടു കല്യാണത്തിനും പുരച്ചേർച്ചയ്ക്കും അടിയന്തരത്തിനും മറ്റും പന്ത്രണ്ട് പുത്തൻ വീതം തണ്ടാർക്ക് സമ്മാനമായി ലഭിച്ചിരുന്നു. നായരുടെ വീട്ടിലെ ശവസംസ്കാരച്ചടങ്ങുകൾക്കാവശ്യമായ അലക്കുകാർ, ബാർബർമാർ എന്നീ വിഭാഗങ്ങളെ സംഘടിപ്പിച്ചു നല്കിയിരുന്നത് തണ്ടാരായിരുന്നു. കൈവേലക്കാരായ താഴ്ന്ന ജാതിക്കാരുടെ വിവാഹച്ചടങ്ങുകൾക്ക് കാർമ്മികത്വം വഹിച്ചിരുന്നതും തണ്ടാർ തന്നെയായിരുന്നു. എങ്കിലും തണ്ടാർക്ക് പ്രത്യേകം പ്രാമുഖ്യം നല്കിയിരുന്നു എന്ന സാമൂഹിക സത്യം ശ്രദ്ധാർഹമാണ്.
പദോൽപ്പത്തിയും ഉപയോഗത്തിലുണ്ടായിരുന്ന മറ്റു പേരുകളും.
പണ്ട് ശിക്ഷാവിധികൾ നടപ്പാക്കിയിരുന്നവരാണ് തണ്ടാൻ സമുദായക്കാരെന്നും സംസ്കൃതത്തിലെ ദണ്ഡനം അഥവാ തണ്ടിക്കുന്നവൻ എന്ന വാക്കിൽ നിന്നാണ് തണ്ടാർ എന്ന പദം നിഷ്പന്നമായതെന്നും അഭിപ്രായമുണ്ട്. കേരളത്തിന്റെ തെക്കൻ മലബാറിലെ പ്രദേശങ്ങളിൽ പ്രത്യേകിച്ച് ഇവരെ ഗ്രാമങ്ങളുടെ കാവൽക്കാർ എന്ന അർത്ഥത്തിൽ ഊരാളികൾ എന്ന് വിളിച്ചിരുന്നു. . മധ്യകേരളത്തിൽ ഈ ജാതിയിലെ പുരുഷന്മാർക്ക് 'മൂപ്പൻ' എന്നും സ്ത്രീകൾക്ക് 'മൂപ്പത്തി' എന്നുമുള്ള സ്ഥാനപ്പേരുണ്ടായിരുന്നു.
ആചാരങ്ങൾ.
പണ്ട് 7-നും 12-നുമിടയ്ക്കു പ്രായമുള്ള പെൺകുട്ടികൾക്ക് 'കഴുത്ത് കെട്ട്' അഥവാ 'കെട്ടുകല്യാണം' എന്ന ചടങ്ങു നടത്തുന്ന പതിവുണ്ടായിരുന്നു. പെൺകുട്ടികളുടെ മച്ചമ്പിമാരായിരുന്നു വരന്മാരായി കെട്ടുകല്യാണത്തിൽ പങ്കെടുത്തിരുന്നത്. ഒന്നിലധികം പേർക്ക് ഒരുമിച്ചായിരുന്നു ഈ ചടങ്ങ് നടത്തിയിരുന്നത്. താലികെട്ടും അതിനു ശേഷം വധുവിന്റെ പിതാവ് വരന് ഒരു പ്രതിഫലം കൊടുക്കുന്നതും ചെയ്യുന്നതോടെ ചടങ്ങ് അവസാനിച്ചിരുന്നു. 
ഈ ജാതിയിലെ പുരോഹിതന്മാരായ തണ്ടാക്കുറുപ്പന്മാരായിരുന്നു കെട്ടുകല്യാണത്തിന് കാർമ്മികത്വം വഹിച്ചിരുന്നത്. കാർമികന് ദക്ഷിണ നല്കിക്കൊണ്ടാണ് ഈ ചടങ്ങ് ആരംഭിച്ചിരുന്നത്. കഴുത്ത് കെട്ട് കല്യാണത്തിന് യഥാർത്ഥ വിവാഹവുമായി ബന്ധമുണ്ടായിരുന്നിലെങ്കിലും ഈ ചടങ്ങ് നടത്താത്തവരെ ജാതിഭ്രഷ്ട് പോലും കല്പിച്ചിരുന്നു.

</doc>
<doc id="145236" url="https://ml.wikipedia.org/wiki?curid=145236" title="ദണ്ഡകാരണ്യം">
ദണ്ഡകാരണ്യം

 
 
പുരാണപ്രസിദ്ധമായ വനമാണ് ദണ്ഡകാരണ്യം. നർമദ, ഗോദാവരി എന്നീ നദികൾക്കിടയിലുള്ള ഈ വനപ്രദേശത്തിന് അധിപനായി വാണിരുന്നത് ഇക്ഷ്വാകു വംശത്തിലെ ദണ്ഡൻ എന്ന രാജാവാണ്. ഇദ്ദേഹം ഒരിക്കൽ ശുക്രാചാര്യരുടെ പുത്രിയെ ഈ പ്രദേശത്തുവച്ച് ബലാത്കാരം ചെയ്തതായും ശുക്രമഹർഷി ശാപത്താൽ ഈ പ്രദേശം മുഴുവൻ പൊടിപടലംകൊണ്ട് നശിപ്പിച്ചതായും രാമായണത്തിൽ പരാമർശമുണ്ട്.
ശ്രീരാമൻ വനവാസകാലത്ത് സീതയും ലക്ഷ്മണനുമൊത്ത് ഈ പ്രദേശത്തു താമസിച്ചിരുന്നപ്പോഴാണ് ശൂർപ്പണഖയുടെ അംഗവിച്ഛേദവും ഖരവധവും നടത്തിയതും പതിനാലായിരം രാക്ഷസരെ വകവരുത്തിയതും. തുടർന്ന് രാവണൻ സീതയെ അപഹരിച്ചു കൊണ്ടുപോകുന്ന വഴിക്ക് ജടായുവിന് മാരകമായ മുറിവേല്പിച്ചതും ദണ്ഡകാരണ്യത്തിൽവച്ച് ആയിരുന്നു.

</doc>
<doc id="145237" url="https://ml.wikipedia.org/wiki?curid=145237" title="അനുമേയ-കൈവശം">
അനുമേയ-കൈവശം

ഉടമയുടെ വസ്തു അന്യകൈവശത്തിലാണെങ്കിലും അയാൾക്ക് വസ്തുവിന്റെ ഉടമസ്ഥതയുടെ അടിസ്ഥാനത്തിൽ ലഭിക്കുന്ന നിയമപരമായ 'കൈവശം'. നിയമശാസ്ത്രതത്ത്വം അനുസരിച്ച് ഏതെങ്കിലും വസ്തു സംബന്ധിച്ച് ഒരാൾക്കുള്ള കൈവശം യഥാർഥമോ അനുമേയമോ ആകാം. ഒരാൾ ഏതെങ്കിലും വസ്തു തന്റേതാണെന്ന നിലയിൽ അധീനതയിൽ വയ്ക്കുമ്പോൾ അത് അയാളുടെ യഥാർഥമായ കൈവശത്തിലാണെന്ന് പറയപ്പെടുന്നു. ഒരു വസ്തുവിന്റെ ഉടമസ്ഥൻ അതു തന്റെ ജോലിക്കാരനെയോ ഏജന്റിനെയോ ഏല്പിച്ചാൽ യഥാർഥ-കൈവശം ജോലിക്കാരനോ ഏജന്റിനോ ആയിരിക്കും. അതുപോലെ ഭൂമി ഒരുവനെ കൃഷി ചെയ്യുവാൻ ഏല്പിച്ചാൽ അതിന്റെ യഥാർഥ-കൈവശം അയാൾക്കായിരിക്കും. എന്നാൽ ഉടമസ്ഥന് അനുമേയ-കൈവശമുണ്ടായിരിക്കും; ആ നിലയിലുള്ള നിയമപരമായ അധികാരങ്ങളുണ്ടായിരിക്കുകയും ചെയ്യും. അതിനെ സംബന്ധിച്ച് അവകാശങ്ങൾ പ്രയോഗിക്കുകയും നിവൃത്തികൾ നേടുകയും ചെയ്യാം. അവയുടെ അടിസ്ഥാനം യഥാർഥത്തിൽ അയാൾക്കു കൈവശം ഇല്ലെന്നിരിക്കിലും കൈവശം അയാൾക്കുണ്ട് എന്ന നിയമസങ്കല്പമാണ്. തരിശായി കിടക്കുന്ന ഭൂമിയെ സംബന്ധിച്ചും വെള്ളം കയറിക്കിടക്കുന്ന ഭൂമിയെ സംബന്ധിച്ചും അനുമേയ-കൈവശം മാത്രമേ സാധ്യമാവുകയുള്ളു. ഒരു ഉടമസ്ഥന്റേതായ അധികാരങ്ങൾ അപ്പോഴും അയാൾക്കു പ്രയോഗിക്കാവുന്നതാണ്; അവയിൽ അന്യരായ ആളുകൾ കൈയേറ്റം നടത്തുന്നതിനെതിരായി നടപടികളെടുക്കുക മുതലായ അധികാരങ്ങൾ അയാളുടെ അവകാശത്തിൽ ഉൾപ്പെടുന്നു. 'കൈവശം' എന്നത് ഇന്ദ്രിയഗോചരമായ ഒരു മൂർത്തവസ്തുവല്ല, വസ്തുതകളിൽനിന്നും സാഹചര്യങ്ങളിൽ നിന്നും അനുമാനിക്കാനുള്ള ഒന്നാണ്. ഒരു ക്രിമിനൽ കുറ്റം ചെയ്തവൻ അതിനുപയോഗിച്ച സാധനങ്ങളോ കുറ്റത്തിന്റെ ഫലമായി കൈവശപ്പെടുത്തിയ സാധനങ്ങളോ വേറെ ഒരുവനെ ഏല്പിച്ചിരുന്നാൽത്തന്നെയും അവ കുറ്റം ചെയ്തവന്റെ അനുമേയ-കൈവശത്തിലാണെന്നതായിരിക്കും നിയമപരമായ സങ്കല്പം.

</doc>
<doc id="145238" url="https://ml.wikipedia.org/wiki?curid=145238" title="തിയെറ്റർ ലൈബ്രറി അസ്സോസിയേഷൻ">
തിയെറ്റർ ലൈബ്രറി അസ്സോസിയേഷൻ

നടനകലകളുമായി ബന്ധപ്പെട്ട സാമഗ്രികളും പുസ്തകങ്ങളും ശേഖരിക്കുന്നതിൽ തത്പരരായ ലൈബ്രേറിയന്മാരും ചില സഹൃദയരും ചേർന്ന് 1938-ൽ അമേരിക്കയിൽ ആരംഭിച്ച സംഘടന. നടനകലകളെക്കുറിച്ച് പൊതുജനങ്ങളിൽ അറിവും താത്പര്യവും വളർത്തിയെടുക്കുകയായിരുന്നു ഇതിന്റെ ലക്ഷ്യം. ന്യൂയോർക്ക് പബ്ളിക് ലൈബ്രറിയുടെ ചെയർമാനായിരുന്ന ഹാരി. എം. ലിടൻ ബെർഗിന്റെ അധ്യക്ഷതയിൽ 1937 ജൂണിൽ ചേർന്ന യോഗത്തിലാണ് സംഘടനയുടെ രൂപരേഖ തയ്യാറാക്കിയത്. തൊട്ടടുത്ത വർഷം സംഘടന ഔപചാരികമായി പ്രവർത്തനമാരംഭിച്ചു.അമേരിക്കൻ ലൈബ്രറി അസ്സോസിയേഷന്റെ അനുബന്ധ സംഘടന എന്ന നിലയിലാണ് തിയെറ്റർ ലൈബ്രറി അസ്സോസിയേഷൻ പ്രവർത്തനമാരംഭിച്ചത്.
ലൈബ്രറികളിലും മ്യൂസിയങ്ങളിലും മറ്റും നടനകലയുമായി ബന്ധപ്പെട്ട സാമഗ്രികൾ നാശം സംഭവിക്കാതെ സംരക്ഷിക്കുവാനുള്ള മാർഗങ്ങളെക്കുറിച്ച് അറിവ് നല്കുക, ഇത്തരം സാമഗ്രികൾ കൈകാര്യം ചെയ്യുമ്പോൾ ഉണ്ടാകാവുന്ന ബുദ്ധിമുട്ടുകളെക്കുറിച്ച് തുറന്ന ചർച്ചകൾ നടത്തുക, ഈ വിഷയവുമായി ബന്ധപ്പെട്ട ന്യൂസ് ലൈറ്ററുകൾ, ലഘുലേഖകൾ തുടങ്ങിയവ പ്രസിദ്ധീകരിക്കുക എന്നിങ്ങനെ നിരവധി പ്രവർത്തനങ്ങൾ ഈ സംഘടന നടത്തിവരുന്നു.
1962-ൽ അസ്സോസിയേഷൻ പെർഫോമിങ് ആർട്ട്സ് കളക്ഷൻസ്: ആൻ ഇന്റർനാഷണൽ ഹാൻഡ്ബുക്ക് എന്ന ഗ്രന്ഥം പ്രസിദ്ധീകരിച്ചു. മുപ്പത്തിയഞ്ചോളം രാഷ്ട്രങ്ങളിലെ ലൈബ്രേറിയൻ മാരിൽ നിന്ന് ശേഖരിച്ച വസ്തുതകളുടെ അടിസ്ഥാനത്തിലാണ് ഈ ഗ്രന്ഥം തയ്യാറാക്കപ്പെട്ടത്. ഇത് ഫ്രഞ്ചിലും ഇംഗ്ളീഷിലും പ്രസിദ്ധീകരിച്ചിരുന്നു. 1967-ൽ ഇതിന്റെ രണ്ടാം പതിപ്പായി പെർഫോമിങ് ആർട്ട്സ് ലൈബ്രറീസ് ആൻഡ് മ്യൂസിയംസ് ഒഫ് ദ് വേൾഡ് എന്ന ഗ്രന്ഥം പ്രസിദ്ധീകരിച്ചു.
അസ്സോസിയേഷൻ രണ്ട് വാർഷിക അവാർഡുകൾ ഏർപ്പെടു ത്തിയിട്ടുണ്ട്. തിയെറ്റർ രംഗത്തെ മികച്ച പ്രസിദ്ധീകരണത്തിന് ജോർജ് ഫ്രീഡ്ലി മെമ്മോറിയൽ അവാർഡും ടെലിവിഷൻ, സിനിമ തുടങ്ങിയ മേഖലകളെ ആസ്പദമാക്കിയുള്ള മികച്ച പ്രസിദ്ധീകരണത്തിന് തിയെറ്റർ ലൈബ്രറി അസ്സോസിയേഷൻ അവാർഡും നല്കുന്നു. യു.എസ്സിൽ പ്രസിദ്ധീകരിക്കുന്ന ഗ്രന്ഥങ്ങൾ മാത്രമാണ് അവാർഡിനു പരിഗണിക്കുന്നത്.

</doc>
<doc id="145239" url="https://ml.wikipedia.org/wiki?curid=145239" title="അനാസാസി">
അനാസാസി

 
വടക്കേ അമേരിക്കയിലെ അരിസോണ, ന്യൂ മെക്സിക്കോ, കോളറാഡോ, യൂട്ടാ എന്നീ സ്റ്റേറ്റുകൾ ഉൾപ്പെടുന്ന പ്രദേശങ്ങളിൽ, രണ്ടായിരം വർഷങ്ങൾക്കു മുമ്പ് നിലവിലിരുന്ന സംസ്കാരത്തിന് പുരാവസ്തുശാസ്ത്രജ്ഞർ നല്കുന്ന സംജ്ഞ. അനാസാസി എന്ന വാക്കിന്റെ അർഥം പ്രാചീനർ എന്നാണ്. ഈ സംസ്കാരത്തിന്റെ അവശിഷ്ടങ്ങൾ അരിസോണ, ന്യൂമെക്സിക്കോ, നെവാഡ, കോളറാഡോ, യൂട്ടാ എന്നിവിടങ്ങളിൽനിന്നും പുരാവസ്തു ഗവേഷകർ കണ്ടെടുത്തിട്ടുണ്ട്. കളിമൺപാത്രങ്ങൾ, പ്യൂബ്ളോസ് എന്നറിയപ്പെടുന്ന പരന്ന മേൽക്കൂരയുള്ള വസതികൾ എന്നിവയുടെ അവശിഷ്ടങ്ങൾ അക്കൂട്ടത്തിൽപ്പെടുന്നു. സാങ്കേതിക രീതിയിൽ ജലസംഭരണവും വിതരണവും നടത്തിയിരുന്നുവെന്നുള്ളതിന് മതിയായ തെളിവുകളും കിട്ടിയിട്ടുണ്ട്. അന്നത്തെ ജനങ്ങൾ ഉപയോഗിച്ചിരുന്ന കുട്ടകൾ, വസ്ത്രങ്ങൾ, തൂവലുകൾ, രോമക്കുപ്പായങ്ങൾ മുതലായവ കണ്ടുകിട്ടിയവയിൽപ്പെടുന്നു.
അനാസാസി അവശിഷ്ടങ്ങൾ
ഈ പ്രദേശങ്ങളിൽ ഭൂഗർഭഗവേഷകർ ഉത്ഖനനം ചെയ്തപ്പോൾ വളരെയധികം കുട്ടകൾ ആദ്യം കണ്ടെത്തി. പിന്നീടു കളിമൺപാത്രങ്ങളും കണ്ടെടുക്കുകയുണ്ടായി. തൻമൂലം അനാസാസിസംസ്കാരത്തിലെ ആദ്യഘട്ടത്തിലെ ജനങ്ങളെ കുട്ട നിർമാതാക്കൾ (Basket makers) എന്നും കല്ലുകൊണ്ട് ബലവത്തായ വസതികൾ നിർമിച്ചവരെ ശൈലശൃംഗവാസികൾ (cliff dwellers) എന്നും പറഞ്ഞുവന്നു. ഇവർ രണ്ടു വ്യത്യസ്ത ജനവിഭാഗങ്ങളാണെന്നായിരുന്നു, ആദ്യം വിശ്വസിച്ചിരുന്നത്. എന്നാൽ നരവംശശാസ്ത്രജ്ഞനായ സി.സി. സെല്ട്സർ (C.C.Seltzer) കുട്ടനിർമാതാക്കളും ശൈലശൃംഗവാസികളും ഒരേ വർഗത്തിൽപ്പെട്ടവരാണെന്നു സമർഥിച്ചു. ഇവരുടെ സംസ്കാരവും വർഗവും ഒന്നാണെന്ന അഭിപ്രായത്തിന് പരക്കെ അംഗീകാരം ലഭിച്ചിട്ടുണ്ട്.
700 മുതൽ 1100 വരെയുള്ള കാലഘട്ടത്തിൽ ഈ സംസ്കാരം പ്യൂബ്ളോ സംസ്കാരമായി മാറി. ഗൃഹനിർമ്മാണരീതി വളരെ വ്യത്യാസപ്പെട്ടു. കുട്ടികളുടെ ശിരസ്സിന്റെ രൂപം കൃത്രിമമായി ഭേദപ്പെടുത്തുക, കളിമൺപാത്രങ്ങൾ നിർമ്മിക്കുക, പരുത്തിവസ്ത്രങ്ങൾ നെയ്യുക തുടങ്ങിയവ ഈ കാലഘട്ടത്തിലെ സവിശേഷതകളാണ്. അടുത്ത രണ്ടു ശ.-ങ്ങളിൽ (1100-1300) അനാസാസിസംസ്കാരം അത്യുന്നതി പ്രാപിച്ചു. 'മഹത്തായ പ്യൂബ്ളോ കാലഘട്ട'മെന്ന് ഈ കാലയളവിനെ വിശേഷിപ്പിക്കുന്നു. ഈ കാലത്ത് പല നിലകളിലുള്ള ഗൃഹങ്ങൾ നിലവിൽ വന്നു. പരുത്തിവസ്ത്രനിർമ്മാണം അഭിവൃദ്ധിപ്പെട്ടു. കളിമൺപാത്രങ്ങളിൽ ചായപ്പണി നടത്തുന്ന സമ്പ്രദായം പ്രചരിച്ചു. ഈ സംസ്കാരാവശിഷ്ടങ്ങൾ യു.എസ്സിലെ ദേശീയസ്മാരക മന്ദിരങ്ങളിൽ സംരക്ഷിക്കപ്പെട്ടിട്ടുണ്ട്. വിവിധ സംസ്കാരങ്ങളുമായി സമ്പർക്കത്തിലായതോടെ അനാസാസി സംസ്കാരത്തിന് കോട്ടം തട്ടി.
കാലാന്തരത്തിൽ ഈ ജനത അവരുടെ വാസസ്ഥാനങ്ങൾ വിട്ട് അമേരിക്കയുടെ വിവിധ ഭാഗങ്ങളിൽ കുടിയേറിപ്പാർത്തു. വിവിധ സ്ഥലങ്ങളിലേക്കുള്ള കുടിയേറ്റക്കാല(1400-1501)ത്താണ് ആദ്യകാല സ്പെയിൻകാർ ഈ ജനവിഭാഗക്കാരെ കണ്ടുമുട്ടിയത്. മറ്റു പ്രദേശങ്ങളിൽ നിന്നുള്ള റെഡ് ഇന്ത്യൻമാർ അനാസാസിസംസ്കാരകേന്ദ്രങ്ങളിലേക്കു കടന്നുവന്നതോടുകൂടി, ഇവരുടെ കുടിയേറ്റത്തിന്റെ ആക്കം വർധിച്ചു. തൻമൂലം അനാസാസിസംസ്കാരത്തിൽപ്പെട്ട പ്യൂബ്ളോ ഗ്രാമങ്ങളുടെ എണ്ണം കുറഞ്ഞു. പ്യൂബ്ളോകളുടെ ജീവിതരീതിയുടെ അവശിഷ്ടങ്ങൾ ഹോപ്പി, സൂനി, അക്കോമ തുടങ്ങിയ റെഡ് ഇന്ത്യൻ ഗ്രാമങ്ങളിൽ കാണാം. നോ: പ്യൂബ്ളോ സംസ്കാരം, റെഡ് ഇന്ത്യൻസ്

</doc>
<doc id="145240" url="https://ml.wikipedia.org/wiki?curid=145240" title="ഡിസ്കവറി ചാനൽ">
ഡിസ്കവറി ചാനൽ

 
 
അമേരിക്കയിൽ നിന്നാരംഭിച്ച എഡ്യുക്കേഷണൽ ടെലിവിഷൻ നെറ്റ് വർക്ക്. 1985 ജൂൺ പതിനേഴിന് പ്രവർത്തനം ആരംഭിച്ചു. ജോൺ ഹെൻട്രിക്സ് ആണ് ഈ ചാനലിന് രൂപം നൽകിയത്. 1987-ൽ സോവിയറ്റ് ടെലിവിഷനെ സംബന്ധിച്ച് 66 മണിക്കൂർ സംപ്രേഷണം നടത്തി അമേരിക്കക്കാരായ പ്രേക്ഷകരെ ആകർഷിച്ചു. അതേവർഷം തന്നെ ജപ്പാനിൽ സംപ്രേഷണം നടത്തുന്നതിന് മിത്സുബിഷി കോർപ്പറേഷന് അനുവാദം നൽകി.
1990-ൽ ഡിസ്ക്കവറി ഇന്റർആക്ടീവ് ലൈബ്രറി ആരംഭിക്കുകയും 92-ൽ സ്കൂൾ വിദ്യാർഥികൾക്കു വേണ്ടി 'റെഡിസെറ്റ് ലേൺ' എന്ന പ്രോഗ്രാമിന്റെ സംപ്രേഷണം നടത്തുകയും ചെയ്തു. 1993-ൽ ഡിസ്കവറി ചാനലിൽ വന്ന ഡോക്യുമെന്ററി ഇൻ ദ് കമ്പനി ഒഫ് വെയിൽസ് സിഡിറോമിലാക്കി പുറത്തിറക്കി.
ഏഷ്യൻ മേഖലയ്ക്കുവേണ്ടിയുള്ള ഡിസ്ക്കവറി ചാനലിന്റെ ഒരു നെറ്റ് വർക്ക് 1994-ൽ ആരംഭിച്ചു. 95-ൽ ഇന്ത്യയ്ക്കുവേണ്ടി ഒരു പ്രത്യേക ചാനൽ ആരംഭിക്കുകയും ചെയ്തു. 1996-ൽ ആരംഭിച്ച ആനിമൽ പ്ലാനറ്റ് എന്ന ചാനൽ ഏറെ പ്രചാരം നേടി. രണ്ടു വർഷക്കാലംകൊണ്ടു നാലുകോടി വരിക്കാരെ നേടിയ ഈ ചാനൽ 98-ൽ ഏഷ്യയിലും സംപ്രേഷണം തുടങ്ങി. ഇതോടൊപ്പം തന്നെ ഡിസ്കവറി ഹെൽത്ത് ചാനലും വിങ്സ് ചാനലും ആരംഭിച്ചു.
വിയറ്റ്നാം യുദ്ധത്തെ സംബന്ധിച്ച് തയ്യാറാക്കിയ ഫിലിമിനു 1998-ലെ എമ്മി അവാർഡ് ഡിസ്കവറി ചാനലിന് ലഭിക്കുയുണ്ടായി. 99-ൽ ആനിമൽ പ്ലാനറ്റിന്റെ 24 മണിക്കൂർ സംപ്രേഷണം ഇന്ത്യയിലാരംഭിച്ചു. അതേവർഷം തന്നെ ഇന്റർനെറ്റ് പ്രേക്ഷകർക്കുവേണ്ടി വെബ് ടി.വിയുമായി കരാറുണ്ടാക്കി.
2000-ൽ സംപ്രേഷണം ചെയ്ത വാക്കിങ് വിത്ത് ദിനോസർ എന്ന മൂന്നു മണിക്കൂർ സ്പെഷ്യൽ പ്രോഗ്രാമിന് ഏറ്റവുമധികം പ്രേക്ഷകരെ ലഭിക്കുകയുണ്ടായി. വാച്ച് വിത്ത് ദ് വേൾഡ് ഇൻസൈഡ് ദ് സ്പേസ് സ്റ്റേഷൻ എന്ന പ്രോഗ്രാമിന്റെ സംപ്രേഷണവും ഈ വർഷം തന്നെയായിരുന്നു. ആനിമൽ പ്ലാനറ്റിലെ ആദ്യ സിനിമയായ റിട്രിവേഴ്സ് ഏറ്റവുമധികം പ്രേക്ഷകരെ നേടി.
'ഡിജിറ്റൽ ആനിമേഷൻ ആൻഡ് വിഷ്വൽ ഇഫക്റ്റീവ് ഫിഡിലിറ്റി യൂസ് സ്റ്റുഡിയോ' 2001-ൽ മോൺറിയോയിൽ ആരംഭിച്ചു. അമേരിക്കയിലെ ഏറ്റവും മികച്ച ആറു സ്ഥാപനങ്ങളിൽ ഒന്നായി ഫൊർച്യൂൺ മാഗസീൻ സർവേ 2002-ൽ തിരഞ്ഞെടുത്തത് ഡിസ്കവറി ചാനലിനെയാണ്.
ഇന്ത്യയിൽ സോണി ടി.വിയുമായി സഹകരിച്ച് പ്രവർത്തിക്കുവാൻ ഡിസ്കവറി ചാനൽ ഒരു കരാറിൽ ഏർപ്പെട്ടിട്ടുണ്ട്.

</doc>
<doc id="145241" url="https://ml.wikipedia.org/wiki?curid=145241" title="ജോർജ് ഫിലിപ്പ് ടെലിമാൻ">
ജോർജ് ഫിലിപ്പ് ടെലിമാൻ

 
ഒരു ജർമൻ സംഗീതജ്ഞനാണ് ജോർജ് ഫിലിപ്പ് ടെലിമാൻ. 
ജീവിതരേഖ.
മാഗ്ഡേബർഗിൽ 1681 മാർച്ച് 14-ന് ജനിച്ചു. പറയത്തക്ക സംഗീതവിദ്യാഭ്യാസമൊന്നും ചെറുപ്പത്തിൽ ലഭിച്ചിരുന്നില്ല. പിന്നീട് എല്ലാം സ്വയം പഠിക്കുകയായിരുന്നു. 12-ാം വയസ്സിൽത്തന്നെ ഒരു ഓപ്പറ രചിച്ചു. 16-ാം വയസ്സിൽ ഹിൽഡെഷെയിമിലെ ഒരു പള്ളിയിൽ സംഗീതപ്രകടനനിർവഹണം നടത്തി. 1704-ൽ ഓർഗനിസ്റ്റാവുകയും യുവാക്കളുടെ ഒരു സംഘം (കൊളീജിയം മ്യൂസിക്കം) രൂപീകരിച്ച് തന്റെ സംഗീതപ്രവർത്തനങ്ങൾ കൂടുതൽ വ്യാപിപ്പിക്കുകയും ചെയ്തു. 1711 മുതൽ ഹാംബർഗിൽ സ്ഥിരതാമസമാക്കിക്കൊണ്ട് മുഴുവൻ സമയ സംഗീതസേവനത്തിലേർപ്പെട്ടു.
ടെലിമാൻ നാല്പതോളം ഓപ്പറകൾ രചിച്ചിട്ടുണ്ട്. അവയിൽ 21 എണ്ണം ലീപ്സിഗിനുവേണ്ടിയും 4 എണ്ണം റീസൻഫെൽസിനുവേണ്ടിയും ആയിരുന്നു. പന്ത്രണ്ടിലേറെ മോട്ടറ്റ് പരമ്പരകളും 44 പാഷനുകളും 32 ഇൻസ്റ്റലേഷൻ നമ്പറുകളും കൂടി ഇദ്ദേഹം രചിച്ചിട്ടുണ്ട്. ഇദ്ദേഹം രചിച്ച 14 വിവാഹഗാനങ്ങളും 12 മരണശുശ്രൂഷാഗാനങ്ങളും പ്രശസ്തങ്ങളായി. 600-ലേറെ ചേംബർ സംഗീതശകലങ്ങൾക്കും ടെലിമാൻ ജന്മം നൽകിയിട്ടുണ്ട്. പിംപിനോൺ തുടങ്ങി നിരവധി രചനകൾ പ്രസിദ്ധീകരിച്ചിട്ടുണ്ട്. സദാ ക്രിയോന്മുഖനായിരുന്ന ഇദ്ദേഹത്തിന്റെ ഓരോ രചനയും അവയുടെ സ്വച്ഛമായ പ്രവാഹഗതിയാൽ സവിശേഷ ശ്രദ്ധയാർജിച്ചവയായിരുന്നു. ജീവിച്ചിരുന്ന കാലഘട്ടത്തിൽ ബാക്കിനെക്കാളും പ്രസിദ്ധനായിരുന്നു ഇദ്ദേഹം. ഹാൻഡലിനും കീസർക്കുംശേഷം വിശ്വപ്രസിദ്ധനായ ഈ ജർമൻ സംഗീതജ്ഞൻ 1767 ജൂൺ 25-ന് അന്തരിച്ചു.

</doc>
<doc id="145242" url="https://ml.wikipedia.org/wiki?curid=145242" title="അബ്ഗാർ">
അബ്ഗാർ

മെസൊപ്പൊട്ടേമിയയിൽ എഡേസ ആസ്ഥാനമാക്കി ബി.സി. 136 മുതൽ എ.ഡി. 217 വരെ ഭരിച്ചിരുന്ന 29-ഓളം രാജാക്കന്മാരുടെ സ്ഥാനപ്പേരാണ് അബ്ഗാർ. ഇവരിൽ ഒരു രാജാവായ അബ്ഗാർ V ഉക്കമ (ബി.സി. 4-എ.ഡി. 50) കുഷ്ഠരോഗിയായിരുന്നുവെന്നും ഇദ്ദേഹം തന്നെ രക്ഷിക്കണമെന്നപേക്ഷിച്ച് യേശുക്രിസ്തുവിനു കത്തെഴുതിയെന്നും പറയപ്പെടുന്നു. ഈ കത്തും യേശുക്രിസ്തുവിന്റെ മറുപടിയും സിസേറിയയിലെ ചരിത്രകാരനും ദാർശനികനുമായ യൂസിബിയസ് (264-340) തന്റെ കൃതിയായ എക്ളീസിയാസ്റ്റിക്കൽ ഹിസ്റ്ററിയിൽ ഉദ്ധരിച്ചിട്ടുണ്ട്. കത്തനുസരിച്ച് ക്രിസ്തു ഒരു ശിഷ്യനെ എഡേസയിലേക്ക് അയച്ചുകൊടുക്കാമെന്ന് വാഗ്ദാനം ചെയ്തിരുന്നതായും ഐതിഹ്യമുണ്ട്.

</doc>
<doc id="145243" url="https://ml.wikipedia.org/wiki?curid=145243" title="ജോർജി ദിമിത്രോവ്">
ജോർജി ദിമിത്രോവ്

 
കമ്യൂണിസ്റ്റ് നേതാവും ബൾഗേറിയൻ പീപ്പിൾസ് റിപ്പബ്ലിക്കിന്റെ ആദ്യത്തെ പ്രധാനമന്ത്രിയുമാണ് ജോർജി ദിമിത്രോവ്.
ജീവിതരേഖ.
1882 ജൂൺ 18-ന് ബൾഗേറിയയിലെ കോവാച്ചേവ്ത്സിലുള്ള തൊഴിലാളികുടുംബത്തിൽ ജനിച്ചു. അച്ഛനും അമ്മയും സാധാരണ തൊഴിലാളികളായിരുന്നു. ചെറുപ്പത്തിൽത്തന്നെ തൊഴിലാളിയായി ജീവിതമാരംഭിക്കേണ്ടിവന്നുവെങ്കിലും വിപുലമായ വായനയിലൂടെ ദിമിത്രോവ് അറിവുനേടി. അച്ചടിശാലയിൽ ജോലിക്കാരനായിരിക്കേ പതിനഞ്ചാം വയസ്സോടെ വിപ്ളവ പ്രസ്ഥാനത്തിൽ ചേരുകയും തൊഴിലാളിസംഘടനയുടെ പ്രവർത്തനങ്ങൾക്ക് നേതൃത്വം നല്കുകയും ചെയ്തു. ബൾഗേറിയൻ പുരോഗമന സാഹിത്യകൃതികളും റഷ്യൻ പുരോഗമന സാഹിത്യകൃതികളും ദിമിത്രോവിനെ തൊഴിലാളിവർഗ വിപ്ലവകാരിയായി രൂപപ്പെടുത്തുന്നതിൽ പ്രധാന പങ്കുവഹിച്ചിട്ടുണ്ട്. ഇരുപതാമത്തെ വയസ്സിൽ ഇദ്ദേഹം ബൾഗേറിയയിലെ സോഷ്യൽ ഡെമോക്രാറ്റിക് പാർട്ടിയിൽ ചേർന്നു. 1909-ൽ പാർട്ടിയുടെ കേന്ദ്ര കമ്മിറ്റിയിലേക്ക് തെരഞ്ഞെടുക്കപ്പെട്ടു. 1913-ൽ ബൾഗേറിയയിലെ പാർലമെന്റിൽ അംഗമാകുവാനും ഇദ്ദേഹത്തിനു സാധിച്ചു. സോഫിയ നഗരസഭയിലേക്കും തെരഞ്ഞെടുക്കപ്പെടുകയുണ്ടായി.
ജോർജി ദിമിത്രോവ്
ഒന്നാം ലോകയുദ്ധത്തിൽ ബൾഗേറിയ പങ്കെടുക്കുന്നതിനെതിരായി സംഘടിപ്പിക്കപ്പെട്ട സമരത്തിന്റെ മുൻപന്തിയിൽ ദിമിത്രോവ് ഉണ്ടായിരുന്നു. ഇതിനെത്തുടർന്ന് കുറച്ചുകാലം ഇദ്ദേഹം ജയിലിൽ അടയ്ക്കപ്പെട്ടു. മോചിതനായ ദിമിത്രോവിന് ഒളിവിൽ പോയി രാഷ്ട്രീയപ്രവർത്തനം നടത്തേണ്ടിവന്നു. ഇതിനിടെ പാർട്ടിയിൽ പ്രബലമായിത്തീർന്ന ഇടതുപക്ഷ വിഭാഗം 1919-ൽ ബൾഗേറിയൻ കമ്യൂണിസ്റ്റ് പാർട്ടിയായി മാറി. ദിമിത്രോവ് ഇതിന്റെ നേതാക്കളിലൊരാളായിരുന്നു. പാർട്ടിയുടെ പ്രതിനിധിയെന്ന നിലയിൽ ഇദ്ദേഹം 1921-ൽ മോസ്കോയിൽ നടന്ന കമ്യൂണിസ്റ്റ് ഇന്റർനാഷണലിന്റെ മൂന്നാം കോൺഗ്രസ്സിൽ പങ്കെടുക്കുകയുണ്ടായി. ഇതിന്റെ എക്സിക്യൂട്ടിവ് കമ്മിറ്റിയിൽ അംഗമാവുകയും ചെയ്തു.
ബൾഗേറിയയിൽ 1923-ലുണ്ടായ കമ്യൂണിസ്റ്റ് മുന്നേറ്റത്തിൽ ദിമിത്രോവ് സജീവമായ പങ്കുവഹിച്ചു. ഈ മുന്നേറ്റം അടിച്ചമർത്തപ്പെട്ടതോടെ ബൾഗേറിയ വിടാൻ ഇദ്ദേഹം നിർബന്ധിതനായി. യുഗോസ്ലാവിയ, വിയന്ന എന്നിവിടങ്ങളിൽ താമസിച്ചശേഷം 1929-ൽ ബർലിനിലെത്തി. വിപ്ലവപ്രവർത്തനം നടത്തിയതിന് 1933-ൽ ബർലിനിൽ വച്ച് ഇദ്ദേഹം അറസ്റ്റ് ചെയ്യപ്പെടുകയുണ്ടായി. ജർമൻ പാർലമെന്റ് മന്ദിരത്തിന് (റീഷ്സ്റ്റാഗ്) തീവച്ചു എന്നായിരുന്നു കേസ്. ഈ കേസിന്റെ വിചാരണയിൽ സ്വയം കേസു വാദിച്ച് ഇദ്ദേഹം കൂടുതൽ ശ്രദ്ധേയനായി. 'ലൈപ്സീഗ് വിചാരണ' എന്ന പേരിലാണ് ഇതറിയപ്പെടുന്നത്. ഈ വിചാരണയ്ക്കെതിരായി ബഹുജന സമ്മേളനങ്ങൾ സംഘടിപ്പിക്കപ്പെട്ടു. സോവിയറ്റ് യൂണിയന്റെ ഇടപെടൽകൂടി ഉണ്ടായതിന്റെ ഫലമായി ദിമിത്രോവ് സ്വതന്ത്രനായി. 1934-ൽ മോസ്കോയിൽ എത്തി കമ്യൂണിസ്റ്റ് പ്രവർത്തനങ്ങളിൽ വ്യാപൃതനായി. 1935-ൽ കമ്യൂണിസ്റ്റ് ഇന്റർനാഷണലിന്റെ ജനറൽ സെക്രട്ടറിയായി ഇദ്ദേഹം തെരഞ്ഞെടുക്കപ്പെട്ടു.
രണ്ടാം ലോകയുദ്ധകാലത്ത് നാസികൾ ക്കെതിരായുള്ള ബൾഗേറിയൻ ചെറുത്തുനില്പിന്റെ നേതാവായിരുന്നു ദിമിത്രോവ്. നാസി ജർമനിയുടെ നേതൃത്വത്തിലുള്ള സേനകളെ പരാജയപ്പെടുത്തി സോവിയറ്റ് സൈനികർ ബൾഗേറിയയിൽ പ്രവേശിച്ചതോടെ അവിടെ കമ്യൂണിസ്റ്റ് പാർട്ടി അധികാരം പിടിച്ചെടുത്തു (1944). ഇതോടെ, ഇരുപതിൽപ്പരം വർഷങ്ങളായി വിദേശജീവിതത്തിലായിരുന്ന ദിമിത്രോവ്, 1945-ൽ ബൾഗേറിയയിൽ തിരിച്ചെത്തി. 1946-ൽ ബൾഗേറിയയിൽ രാജവാഴ്ച അവസാനിക്കുകയും റിപ്പബ്ലിക് നിലവിൽ വരുകയും ചെയ്തു. തുടർന്ന് കമ്യൂണിസ്റ്റ് നേതൃത്വത്തിലുള്ള ഗവണ്മെന്റ് ഉണ്ടായി. ദിമിത്രോവ് ബൾഗേറിയൻ പീപ്പിൾസ് റിപ്പബ്ലിക്കിന്റെ പ്രധാനമന്ത്രിയായി അവരോധിക്കപ്പെട്ടു.
ദിമിത്രോവിന്റെ ഭരണകാലത്ത് ബൾഗേറിയ സോവിയറ്റ് യൂണിയനുമായി അടുത്ത ബന്ധം പുലർത്തിയിരുന്നു. സോവിയറ്റ് യൂണിയന്റെ പിന്തുണയോടും സഹായത്തോടും കൂടി രാജ്യത്തെ അഭിവൃദ്ധിപ്പെടുത്തുവാനുള്ള നടപടികൾ ഇദ്ദേഹം കൈക്കൊണ്ടു. പ്രഗല്ഭനായ രാജ്യതന്ത്രജ്ഞനും സമർഥനായ സംഘാടകനുമായിരുന്നു ഇദ്ദേഹം. ബൾഗേറിയയെ സോഷ്യലിസത്തിന്റെ മാർഗ്ഗത്തിൽക്കൂടി വികസിപ്പിക്കുവാൻ ഇദ്ദേഹം യത്നിച്ചു.
ഫാസിസത്തിനെതിരായി ഇദ്ദേഹം സ്വീകരിച്ചിരുന്ന സമീപനം ശ്രദ്ധേയമായിരുന്നു. ഫാസിസത്തിന്റെ സാമൂഹ്യ-സാമ്പത്തിക അടിത്തറയും വിപത്തിന്റെ ആഴവും സംബന്ധിച്ച ഗഹനമായ പഠനങ്ങളാണ് ദിമിത്രോവിന്റെ ഏറ്റവും വലിയ സംഭാവനയായി കരുതപ്പെടുന്നത്. യൂണിറ്റി ഒഫ് ദ് വർക്കിങ് ക്ലാസ് എഗയ്ന്സ്റ്റ് ഫാസിസം (1935), യൂത്ത് എഗയ്ന്സ്റ്റ് ഫാസിസം (1935), ഫാസിസം ഈസ് വാർ (1937) തുടങ്ങി ഇരുപത്തിയഞ്ചോളം പുസ്തകങ്ങൾ ഇദ്ദേഹം പ്രസിദ്ധീകരിച്ചിട്ടുണ്ട്. ജനാധിപത്യവാദികളും കമ്യൂണിസ്റ്റുകാരും സോഷ്യലിസ്റ്റുകളും ഫാസിസത്തിനെതിരായി ഒന്നിക്കേണ്ടതിന്റെ പ്രാധാന്യം ഇദ്ദേഹം ഉയർത്തിക്കാട്ടി. ദിമിത്രോവ് 1949 ജൂലൈ 2-ന് മോസ്കോയ്ക്കടുത്ത് നിര്യാതനായി.

</doc>
<doc id="145244" url="https://ml.wikipedia.org/wiki?curid=145244" title="തമിഴ് നാടകവേദി">
തമിഴ് നാടകവേദി

 
 
പ്രാചീന നാടകവേദികളിൽ ഒന്ന്. തമിഴ് നാടകവേദിക്ക് സംഘകാലത്തോളം പഴക്കമുണ്ട്. കോപ്പെരും ചോഴന്റെ ചരിത്രം പ്രതിപാദിക്കുന്നത് നാടകീയ സംഭാഷണങ്ങളിലൂടെയാണ്. ഏകദേശം മതപരമെന്നു പറയാവുന്ന അന്യാപദേശനാടകമാണ് വള്ളിക്കൂത്ത്. പഴയ രീതിയിലുള്ള ആരണ്യക നാടകമാണിത്. വള്ളിക്കൂത്ത് ജനശ്രദ്ധ പിടിച്ചുപറ്റിയ നാടകമാണ്. ആദ്യകാലങ്ങളിലെ 'കുറവൈ', 'വരി', 'പരിപാടൽ' എന്നീ രൂപങ്ങളിലെ ലഘുവായ ശൃംഗാരത്തേക്കാൾ വള്ളിക്കൂത്തിലെ ശൃംഗാരം ജനങ്ങൾക്ക് കൂടുതൽ പ്രിയങ്കരമായി. തൊല്കാപ്പിയത്തിലെ പൊരുളധികാരം, ഇറയെനാർ അകപ്പൊരുൾ എന്നിവയിലെ ഗൂഢപ്രണയത്തിന്റെ ലക്ഷണങ്ങൾ മാതൃകയാക്കിയാണ് വള്ളിക്കൂത്തിലെ കഥ രൂപപ്പെടുത്തിയിട്ടുള്ളത്. കുറവൈ കുറവക്കൂത്താണ്. അതൊരു പ്രാചീന നാടകമാണ്. സ്ത്രീകളും പുരുഷൻമാരുമായി എട്ടുപേർ കൈകോർത്ത് വട്ടമിട്ടു നിന്ന് നൃത്തം ചെയ്യുന്നു. വരി വരിക്കൂത്താണ്. ഇതിൽ നൃത്തവും ഗാനവുമുണ്ട്. നാല്, അഞ്ച് ശ.-ങ്ങളുടെ അവസാനത്തിൽ സമാഹരിച്ച ഏതാനും ഗാനപാഠങ്ങളാണ് പരിപാടൽ.
ചാണക്യശപഥം നാടകത്തിലെ ഒരു രംഗം
രാജരാജൻ I എന്ന ചോളചക്രവർത്തിയുടെ വിജയവും വൈശിഷ്ട്യവും പ്രകീർത്തിക്കുന്ന ഒരു നാടകമുണ്ടായി - ശ്രീരാജരാജവിജയം. ഇതിനെ നാടകീയകാവ്യം എന്നു പറയുന്നതായിരിക്കും ശരി. രാജരാജേശ്വര നാടകം എന്നൊരു കൃതിയെപ്പറ്റി ഒരു ശാസന പരാമർശമുണ്ട്. നേരത്തെ പറഞ്ഞ ശ്രീരാജരാജവിജയം കഥയുടെ നാടകരൂപമാണിത്. പക്കമേളത്തോടെ നടികളും നടൻമാരും ഒത്തുചേർന്ന് ബൃഹദീശ്വരക്ഷേത്രത്തിലെ വിശേഷ ദിവസങ്ങളിൽ ഇത് അവതരിപ്പിച്ചിരുന്നു. 'ആഖ്യാനാത്മക കാവ്യങ്ങളെ നാടകരൂപത്തിലാക്കുകയും പൊതുജനങ്ങളുടെ വിനോദത്തിനുവേണ്ടി അവയെ ക്ഷേത്ര പരിസരത്തിൽ അവതരിപ്പിക്കുകയും ചെയ്യുന്ന പുതിയൊരു പതിവ് ചോളരാജാക്കൻമാർ ആരംഭിച്ചിരിക്കണം' എന്ന് നാടക ചരിത്രകാരനായ വി. രാമസുബ്രഹ്മണ്യം പറയുന്നു (ഭാരതീയ സാഹിത്യ ചരിത്രം 1, പു. 542). നാടകക്കാപ്പിയം (മീനാക്ഷിസുന്ദരം) എന്ന ഗ്രന്ഥം ഈ നിഗമനത്തെ ഏറെക്കുറെ സാധൂകരിക്കാൻ പോന്ന തെളിവുകൾ നല്കുന്നുണ്ട്. കമ്പരാമായണവും അതിലെ ഒരു ഉപാഖ്യാനമായ അംഗദൻ ദൂതും മറ്റൊരു തമിഴ് നാടക കൃതിയായ അഗദൻദൂതും മീനാക്ഷിസുന്ദരം താരതമ്യപ്പെടുത്തിയിട്ടുണ്ട്. തുടർന്നുള്ള കുറേ നുറ്റാണ്ടുകളിലെ നാടകങ്ങളെക്കുറിച്ച് വ്യക്തമായി അറിവില്ല.
തമിഴകത്തെ വിജയനഗരകാലത്തിനുശേഷം 'ഓപ്പറാ' രീതിയിലുള്ള ഒട്ടേറെ നാടകങ്ങളുണ്ടായി. 12-ാം ശ.-ത്തിലെ പെരിയപുരാണം, 18-ാം ശ.-ത്തിന്റെ ആദ്യഘട്ടത്തിലുണ്ടായ തിരുവിളയാടൽ പുരാണം മുതലായവ നാടകം ചമയ്ക്കാനുള്ള ഇതിവൃത്തങ്ങൾ നിറഞ്ഞതായിരുന്നു. ഇത്തരം പുരാണങ്ങളെ ആസ്പദമാക്കി ദൃശ്യാവിഷ്കാരങ്ങൾ ഒരുക്കാൻ കോവിലുകളും കൊട്ടാരങ്ങളും സാഹിത്യകാരൻമാരെ പ്രോത്സാഹിപ്പിച്ചുകൊണ്ടിരുന്നു. കുറവഞ്ചി സംഗീതികാരൂപമുള്ള ഒരു നാടകമാണ്. ദേവദാസികളായ കലാകാരികളാണ് ഇത് അവതരിപ്പിച്ചത്: ക്ഷേത്രത്തിലെ ദേവവിഗ്രഹം എഴുന്നള്ളിച്ചുകൊണ്ടു വരികയാണ്. നായികയും അവളുടെ തോഴിയും വിഗ്രഹം കാണുന്നു. ദേവനിൽ അനുരക്തയായ നായിക ദേവന് പ്രണയസന്ദേശം എത്തിക്കാൻ തോഴിയോടു പറയുന്നു. കുറവഞ്ചി (ലക്ഷണം പറയുന്ന കുറത്തി) വന്ന്, നായികയുടെ അഭീഷ്ടം സ്വയം നിറവേറുമെന്നു പറയുന്നു. താമസിയാതെ ദേവന്റേയും നായികയുടേയും സംഗമം നടക്കുന്നു. ഇതാണ് കുറവഞ്ചിയിലെ ഇതിവൃത്തം. 18-ാം ശ.-ത്തിന്റെ ആദ്യഘട്ടത്തിലുണ്ടായ തിരുക്കുറ്റാലക്കുറവഞ്ചി (തിരികൂടരാജപ്പക്കവിരായർ) അക്കാലത്തുണ്ടായ ഗീത-നൃത്ത നാടകരൂപങ്ങളിൽ സാഹിത്യഗുണത്തിൽ മുന്നിട്ടുനില്ക്കുന്നു.
വടിവേലു വാദ്യാർ നാടകത്തിലെ ഒരു രംഗം
പതിനെട്ടാം നൂറ്റാണ്ടിന്റെ ആദ്യഘട്ടത്തിൽത്തന്നെ തമിഴ് നാടക രൂപങ്ങളിൽ സാധാരണ മനുഷ്യജീവിതം ഇതിവൃത്തമായി. പള്ളർ എന്ന അധഃസ്ഥിതരായ കാർഷികത്തൊഴിലാളികളുടെ ജീവിതം ആവിഷ്കരിക്കുന്ന നാടകീയ കാവ്യമാണ് മുക്കുടൽപള്ളുനാടകം. പള്ളുനാടകങ്ങൾ വേറെയും ഉണ്ടായി. പക്ഷേ, അവയെല്ലാം അതതുപ്രദേശത്തെ ദേവതയെ പ്രകീർത്തിച്ചുകൊണ്ടുള്ളവയാണ്. പ്രധാന കഥാംശം ക്ഷേത്രം വക വയലിൽ പണിയെടുക്കുന്ന ഒരു പള്ളന്റെ ജീവിതത്തെ ആസ്പദമാക്കിയാവും. 'നൊണ്ടിനാടകം' ഏകാഭിനയരൂപമാണ്. ദുഷ്ടൻ പശ്ചാത്താപത്തിലൂടെ നല്ലവനായിത്തീരുന്നതാണ് ഇതിലെ പ്രമേയം. ഇത്തരം നാടകങ്ങളിൽ പ്രത്യേകമായ രാഗതാളങ്ങൾക്കു പ്രാധാന്യം കൊടുത്തിട്ടുണ്ട്. 18-ാം ശ.-ത്തിന്റെ മധ്യം വരെ ഈ രീതിയാണു തുടർന്നത്. പിന്നീടുണ്ടായ ശ്രദ്ധേയമായ നാടകകൃതിയാണ് കമ്പരാമായണത്തെ അടിസ്ഥാനപ്പെടുത്തി രൂപംകൊണ്ട രാമനാടകകീർത്തനം (അരുണാചലകവിരായർ). നാടൻശീലുകൾ നിറഞ്ഞതാണീ സംഗീതനാടകം. തമിഴ് നാടകചരിത്രത്തിൽ പരിവർത്തനം കുറിച്ച നാടകമാണിത്. മഹാഭാരതം, സ്കന്ദപുരാണം, ഭാഗവത പുരാണം, പെരിയപുരാണം എന്നിവയെ ആസ്പദമാക്കി ഏറെ 'നാടക കീർത്തനങ്ങൾ' ഗതാനുഗതികമായി എഴുതുകയും അവതരിപ്പിക്കുകയും ചെയ്തുവന്നു. ഇക്കൂട്ടത്തിൽ ആകർഷകവും ശ്രദ്ധേയവുമായത് നന്തനാർ ചരിത്രകീർത്തനം (ഗോപാലകൃഷ്ണഭാരതി) ആണ്. 'പള്ളു' നാടകരൂപത്തിന്റെ വളർച്ചയാണ് ഇത്തരം നാടകരൂപങ്ങളിൽ കാണുന്നത്. വെയിൽസ് രാജകുമാരൻ ഇന്ത്യ സന്ദർശിക്കുന്ന അവസരത്തിൽ മദിരാശിയിൽ പാഴ്സി നാടകസംഘം അവതരിപ്പിച്ച ഒരു നാടകം, തമിഴകനാടക വേദിയിൽ ഉണ്ടാകേണ്ട മാറ്റത്തെക്കുറിച്ചാലോചിക്കാൻ പ്രേരകമായി. 'തെരുക്കൂത്ത്' പോലുള്ള തനതുരംഗാവിഷ്കാരങ്ങളും ഇംഗ്ളീഷ് വിദ്യാഭ്യാസത്തിന്റെ ഫലമായി കൈവന്ന പുത്തൻ നാടകദർശനവും തമ്മിൽ ഒരു സംഘർഷം രൂപപ്പെട്ടുവരികയായിരുന്നു. ഇവ രണ്ടിനുമിടയിൽ ഒരു മധ്യമാർഗ്ഗം സ്വീകരിക്കുന്ന നാടകവേദിയാണ് വേണ്ടതെന്ന അഭിപ്രായത്തിന് തമിഴ് നാടകലോകത്തു മുൻതൂക്കമുണ്ടായി. ഗോവിസാമിറാവു എന്നൊരാൾ ഈ ആശയത്തിന്റെ ആവിഷ്കരണത്തിനായി തഞ്ചാവൂരിൽ ഒരു നാടകസംഘം സ്ഥാപിച്ചു. ഈ സമാരംഭത്തിന് അനേകം പിൻതുണക്കാരും അനുയായികളുമുണ്ടായി.
ഇവിടെ അവതരണത്തെ സംബന്ധിച്ച ഒരു കാര്യമുണ്ട്: പണ്ടുകാലത്തെ നാടകങ്ങൾക്ക് 'ആകാശം' (Space) ആയിരുന്നു അരങ്ങ്. നാടകസംഘങ്ങളുടെ നാടകങ്ങൾ അരങ്ങിനെ അകത്തളത്തിലേക്കു മാറ്റി. നടീനടൻമാർ അതതു സന്ദർഭങ്ങളിൽ സ്വതന്ത്രമായാണ് പുറംവാതിൽ നാടകങ്ങളിൽ സംഭാഷണം ചെയ്തിരുന്നത്. നാടകശാലയിൽ രംഗാവതരണങ്ങളായതോടെ, നാടകത്തിന് എഴുതിയുണ്ടാക്കിയ രംഗപാഠം ആവശ്യമായി. ഈ മാറ്റത്തിന്റെ ആദ്യ ഘട്ടത്തിൽ പി.സാംബശിവ മുതലിയാർ (1873-1964) വളരെ പ്രധാനമായ പല നാടക സ്ക്രിപ്റ്റുകളും തയ്യാറാക്കി.
ശങ്കരദാസ് സ്വാമികൾ ബാലനാടക സഭകൾ രൂപവത്ക്കരിക്കാനും വളർത്താനും പരിശ്രമിച്ചു. നവാബ് രാജമാണിക്കം, കണ്ണയ്യ എന്നിവരുടെ നാടകസംഘങ്ങളും അക്കാലത്തുണ്ടായി. നാടകസംഘങ്ങളെ ഏകോപിപ്പിച്ചുണ്ടാക്കിയ 'നാടകകഴകം', 'മദ്രാസ് നാട്യസംഘം' എന്നിവ ശ്രദ്ധാർഹമായി. ഷൺമുഖം സഹോദരന്മാർ, എൻ.എസ്.കൃഷ്ണൻ, ടി.എ. മധുരം ദമ്പതികൾ, ടി.എസ്. ബാലയ്യ, എസ്.വി. സഹസ്രനാമം മുതലായവർ അക്കാലത്തുതന്നെ അഭിനേതാക്കളെന്ന നിലയിൽ ജനപ്രീതി നേടിക്കഴിഞ്ഞിരുന്നു. ചലച്ചിത്രത്തിന്റെ രംഗപ്രവേശം, അതികായൻമാരായ അഭിനേതാക്കളുടെ നിഷ്ക്രമണം ഇങ്ങനെ പല കാരണങ്ങളാൽ തമിഴ്നാടകവേദിയുടെ പ്രസരിപ്പ് പതുക്കെപ്പതുക്കെ കുറഞ്ഞുതുടങ്ങി. ആനന്ദവികടൻ വാരികയുടെ നാടകമത്സരത്തിലൂടെ അനേകം നാടകരചയിതാക്കൾ അറിയപ്പെട്ടുതുടങ്ങി. 'അമച്വർ തിയെറ്റർ ഫെഡറേഷൻ' (1962) നടത്തിയ നാടക മത്സരത്തിൽ വി.കൃഷ്ണസ്വാമിയുടെ പനിത്തിര ഒന്നാം സമ്മാനം നേടി. ഒരു ഹിന്ദുയുവതിയും ധീരസാഹസികനും സാമൂഹികപ്രവർത്തകനുമായ ഒരു വിദ്യാർഥിയും തമ്മിൽ പ്രണയത്തിലാകുന്നതാണ് ഇതിലെ പ്രമേയം.
രംഗാവിഷ്കാരത്തിനുപയുക്തമായവ, സാഹിത്യരചനകളായി വായിക്കാനുള്ളവ, കാവ്യനാടകങ്ങൾ, ഏകാങ്കങ്ങൾ എന്നീ ഗണങ്ങളിൽപ്പെടുത്താവുന്ന ഒട്ടേറെ നാടകങ്ങൾ 19-ാം ശ.-ത്തിന്റെ അവസാന ദശകങ്ങൾ മുതൽ തമിഴകത്ത് ആവിഷ്കരിക്കുകയും അരങ്ങത്തവതരിപ്പിക്കുകയും ചെയ്തുവെന്ന് തമിഴ് നാടക സാഹിത്യചരിത്രം വ്യക്തമാക്കുന്നു. പുരാണ സംബന്ധിയായവ, സമകാലിക വിഷയങ്ങളെ ആസ്പദമാക്കിയവ എന്നിങ്ങനെ രണ്ടുവിഭാഗം നാടകങ്ങളാണ് അഭിനയത്തിനായി സ്വീകാര്യമായിരുന്നത്. മിക്ക നാടകങ്ങളിലും സംഗീതാത്മകമായ ഗാനങ്ങൾ ഉണ്ടായിരുന്നു. പുസ്തകരൂപത്തിൽ പുറത്തിറക്കിയപ്പോൾ അവയിൽ രാഗതാള നിർദ്ദേശങ്ങൾ കൂടി ഉൾപ്പെടുത്തിയിരുന്നു. മഹാഭാരതത്തിലെ ഉപകഥകളും കഥാസാഹചര്യങ്ങളും ഉപയോഗിച്ച് ദീർഘമായി രചിക്കപ്പെട്ട ഈ നാടകങ്ങളിൽ ഏറിയ പങ്കും എഴുതിയത് രാമചന്ദ്രകവിരായരാണ്. ബാംഗ്ളൂർ അപ്പറാവു പിള്ള എഴുതിയ സത്യഭാഷാഹരിചന്ദ്രവിലാസം പരമ്പര ഇരുപത് ഭാഗങ്ങളായിട്ടാണ് അവതരിപ്പിച്ചത്. നാടോടിത്തമിഴിലുള്ള ഈ പരമ്പര ഗായകരായ അഭിനേതാക്കളുടെ മനോധർമങ്ങൾക്ക് വേണ്ടത്ര അവസരം കൊടുത്തു. ജനപ്രീതികരമായ ഒരു നൃത്ത സംഗീത രൂപകമാണിത്. ഇത്തരം നാടകങ്ങൾക്ക് 'വിലാസനാടകങ്ങൾ'എന്ന് പരക്കെ ഒരു പേരും കിട്ടി. തഹസീൽദാർ നാടകം, ഡംബാചാരിവിലാസം എന്നീ നാടകങ്ങൾ കാശിവിശ്വനാഥ മുതലിയാരുടേതാണ്. ഇവ സാമൂഹിക നാടക 'വിലാസ'ങ്ങളാണ്. ഇക്കൂട്ടത്തിൽപ്പെടുന്ന മറ്റൊരു നാടകമാണ് ഒരു വീരകഥ നിബന്ധിച്ചിട്ടുള്ള ദേശിംഗരാജൻ. വായിക്കാൻ മാത്രം ഉദ്ദേശിക്കപ്പെട്ട ഏതാനും നാടകങ്ങളും ഉണ്ടായി. പൃഥ്വീരാജൻ, കീചകൻ (സി.ആർ. നമശ്ശിവായ മുതലിയാർ), ഹരിശ്ചന്ദ്രൻ (ഭാവാനന്ദം പിള്ള) മുതലായവ ഉദാഹരണങ്ങൾ.
1891-ൽ പുറത്തിറങ്ങിയ മനോൻമണീയം പദ്യരൂപത്തിലുള്ള നാടകമാണ്. തമിഴ് വംശജനും ആലപ്പുഴക്കാരനുമായ സുന്ദരം പിള്ള എന്ന തത്ത്വശാസ്ത്ര പ്രൊഫസർക്ക് പാശ്ചാത്യസാഹിത്യത്തിൽ നല്ല അവഗാഹമുണ്ടായിരുന്നു. തമിഴ് സംസ്കൃതിയുടെ വക്താവായ സുന്ദരം പിള്ള, തമിഴ് ജനതയ്ക്ക് പാശ്ചാത്യ സാഹിത്യമാതൃകകളിലൂടെ പുരോഗതിയുണ്ടാക്കാൻ ആഗ്രഹിച്ചതിന്റെ ഫലമാണ് മനോൻമണീയം. ഷെയ്ക്സ്പിയറുടെ ആശയങ്ങളും സങ്കേതങ്ങളും ഉൾക്കൊണ്ട്, അദ്ദേഹത്തിന്റെ നാടകങ്ങളെ മാതൃകയാക്കിയാണ് മനോൻമണീയം രചിച്ചിട്ടുള്ളത്. മധ്യകാലത്തിനു മുൻപുള്ള തമിഴ്നാടിന്റെ പശ്ചാത്തലത്തിലാണ് നാടകത്തിന്റെ ഇതിവൃത്തം സജ്ജമാക്കിയിരിക്കുന്നത്. ഇതിന്റെ പ്രമേയവും ഒരു ഇംഗ്ളീഷ് കവിതയിൽ നിന്ന് സ്വീകരിച്ചിട്ടുള്ളതാണ്. ഭദ്രമായ ഒരുസാഹിത്യശില്പമാണ് മനോൻമണീയം. പാണ്ഡ്യരാജാവായ ജീവകന്റെ ഏകമകളാണ് മനോൻമണി. ജീവകന്റെ മന്ത്രിയാണ് കുടിലൻ. തന്റെ മകന്റെ ഭാര്യയായിത്തീരണം മനോൻമണി എന്നാണ് അയാളുടെ കുടിലവിചാരം. എന്നാൽ താൻ സ്വപ്നത്തിൽ ദർശിച്ച പുരുഷോത്തമനിൽ (ചേരരാജാവ്) അവൾ അനുരക്തയായിക്കഴിഞ്ഞിരുന്നു. കഥയുടെ ഒടുവിൽ പുരുഷോത്തമനും മനോൻമണിയും വിവാഹിതരാവുന്നു. കുടിലന് ശിക്ഷയും കിട്ടുന്നു. ഇതൊരു ശുഭാന്ത നാടകമാണ്. തമിഴ്മാതാവിനെ അഭിസംബോധന ചെയ്തുകൊണ്ടാണ് ഈ നാടകത്തിന്റെ അനുഗ്രഹഗീതം തുടങ്ങുന്നത്. ഇന്ന് അത് തമിഴ് ദേശീയതയുടെ ഗാനമായി തമിഴ്നാട് സർക്കാർ അംഗീകരിച്ചിരിക്കുന്നു. ഇതിനെ ആസ്പദമാക്കി, മനോന്മണീയം സുന്ദനാർ യൂണിവേഴ്സിറ്റി എന്ന പേരിൽ തിരുനെൽവേലിയിൽ ഒരു സർവകലാശാലയും സ്ഥാപിതമായിക്കഴിഞ്ഞിരിക്കുന്നു.
സാഹിത്യപരമായ ഉള്ളും ഉയിരും ഉണ്ടെങ്കിലും വേണ്ടത്ര അഭിനയസാധ്യത ഈ നാടകത്തിനുണ്ടെന്നു തോന്നുന്നില്ല. അതുകൊണ്ടാകാം ഇത് ഏറെ വേദികളിൽ ദീർഘകാലരംഗാവിഷ്കാരത്തിന് ഉപയോഗിക്കാതിരുന്നത്. ഷെയ്ക്സ്പിയർ നാടകങ്ങൾക്കെന്നതുപോലെയുള്ള നിരന്തരമായ രംഗാവിഷ്കരണം ഈ നാടകത്തിനുണ്ടായില്ല. ഷെയ്ക്സ്പിയറുടെ 'ബ്ളാങ്ക് വെഴ്സ്'(പ്രാസമുക്തമായ ഛന്ദസ്സ്) തന്നെയാണ് മനോൻമണീയത്തിലും ഉപയോഗിച്ചിട്ടുള്ളത്. ടി. ലക്ഷ്മണപിള്ളയുടെ രവിവർമ്മ, വി.ജി.സൂര്യനാരായണ ശാസ്ത്രിയുടെ മാനവിജയം, കലാവതി എന്നിവയും മറ്റനേകം പേരുടെ രചനകളും മനോൻമണീയത്തെ പിൻതുടരുകയുണ്ടായി.
സംഗീതത്തിന് വളരെ പ്രാധാന്യമുള്ള തമിഴ് നാടകങ്ങളെപ്പറ്റിയാണ് ഇതുവരെപ്പറഞ്ഞത്. തമിഴ് സംഗീതനാടകങ്ങളെ അനുകരിച്ച് മലയാളത്തിലും ഒരുപറ്റം സംഗീതനാടകങ്ങളുണ്ടായി. ഖദറിൻവെറ്റി, ദേശീയക്കൊടി (ടി.കെ.പാവലർ), തേരോട്ടിയിൻമകൻ, പതച്ചോറ് (ബി.എസ്.രാമയ്യ) തുഗ്ളക്ക്, സംഭവാമി യുഗേയുഗേ (ചോ. രാമസ്വാമി), ഓർ ഇരവ് ( അണ്ണാദുരൈ) - ഇങ്ങനെ തമിഴ് ജീവിതത്തിന്റെ തനിമയും ഇന്ത്യൻ ദേശീയബോധവും സാമൂഹിക പരിവർത്തനത്വരയും പ്രകടിപ്പിക്കുന്ന, അഭിനയയോഗ്യമായ, കരുത്തുറ്റ നാടകങ്ങൾ തമിഴകത്തുണ്ടായി. ജനങ്ങളെ പ്രചോദിപ്പിക്കാനും ഉണർത്താനും ക്രിയോൻമുഖരാക്കാനും കഴിവുള്ള നാടകങ്ങളാണിവ. ദേശീയ സ്വാതന്ത്യസമര പ്രവർത്തനങ്ങളുടെ വീറും ഊർജവുമുൾക്കൊണ്ടവയാണ് ഇവയിൽ പലതും. തീക്ഷ്ണമായ ആക്ഷേപഹാസ്യമാണ് ചോയുടെ നാടകങ്ങളിൽ അനുഭവപ്പെടുന്നത്. എം. കരുണാനിധി, ഇന്ദിരാപാർഥസാരഥി എന്നിവരും സമകാലിക തമിഴ് നാടകവേദിക്ക് മികച്ച സംഭാവനകൾ നല്കിയവരാണ്. നിരവധി ഏകാങ്കനാടകങ്ങളും തമിഴിൽ എഴുതിയിട്ടുള്ളതായി കാണുന്നു.സംഗീതികകളിൽ തുടങ്ങി സംഗീത നാടകങ്ങളായി രൂപാന്തരപ്പെട്ട്, സാമൂഹിക നാടകങ്ങളിലൂടെ വികസിച്ചുവരുന്ന തമിഴ് നാടകവേദി ഇന്ന് പുരോഗതിയുടെ പാതയിൽത്തന്നെയാണ്.

</doc>
<doc id="145245" url="https://ml.wikipedia.org/wiki?curid=145245" title="നോവ">
നോവ

 
 
ആകാശത്ത് പൊടുന്നനെ വെട്ടിത്തിളങ്ങുന്നതും ക്രമേണ മങ്ങുന്നതും (മാസങ്ങൾകൊണ്ട്) പ്രകാശം കുറഞ്ഞു കുറഞ്ഞ് പഴയ അവസ്ഥയിലെത്തുന്നതുമായ നക്ഷത്രമാണ് നോവ (Nova). സൂപ്പർനോവയെക്കാൾ വളരെക്കുറഞ്ഞ അളവിലുള്ള ഊർജമേ ഇത് ബഹിർഗമിപ്പിക്കുന്നുള്ളൂ. അതിനാൽ ഇതിനെ തിരിച്ചറിയാൻ പ്രയാസമില്ല. ഏറ്റവും തിളക്കമാർന്ന നോവാസൈഗ്നി(Nova Cygni-1975)ക്കുപോലും ഒരു സൂപ്പർനോവയുടെ ആയിരത്തിലൊന്ന് തിളക്കമേയുണ്ടായിരുന്നുള്ളൂ. നോവകളെ നക്ഷത്രനോവകളെന്നും കുള്ളൻ നോവകളെന്നും വേർതിരിച്ചിട്ടുണ്ട്. നക്ഷത്രനോവകൾ 10,000 മുതൽ 1,00,000 വരെ വർഷങ്ങളിൽ ഒരിക്കൽ മാത്രമേ ഉയർന്ന ശോഭ ആർജിക്കുന്നുള്ളൂ. ആ സമയത്ത് ഇവയുടെ കാന്തിമാനം പത്തിലൊന്ന് ആകുന്നതായി അതായത് ജ്യോതി 4000-ഓളം ഇരട്ടിയാകുന്നതായി കണ്ടിട്ടുണ്ട്. കുള്ളൻ നോവകളുടെ കാന്തിമാനം പകുതിയോ മൂന്നിലൊന്നോ ആയി മാത്രമേ കുറയാറുള്ളൂവെങ്കിലും അവ ഏതാനും മാസങ്ങളോളം പൊട്ടിത്തെറിച്ചുകൊണ്ടിരിക്കും. സൂപ്പർനോവകൾ പൊട്ടിത്തെറിക്കുമ്പോൾ സംഭവിക്കുന്നതുപോലുള്ള മാറ്റങ്ങൾ നോവകളുടെ പൊട്ടിത്തെറിയിലൂടെ നക്ഷത്രങ്ങളിലുണ്ടാകുന്നില്ല. ഒരു നോവാസ്ഫോടനത്തിൽ സൂപ്പർനോവാസ്ഫോടനത്തിന്റെ ദശലക്ഷത്തിലൊരംശം (10-6)ഊർജ്ജമാണ് ബഹിർഗമിക്കുന്നത്. അതുപോലെ നോവാസ്ഫോടനം നക്ഷത്രത്തിന്റെ പുറംപാളികളെ മാത്രമാണ് ബാധിക്കുന്നത്.

</doc>
<doc id="145246" url="https://ml.wikipedia.org/wiki?curid=145246" title="അരാൻ ദ്വീപുകൾ">
അരാൻ ദ്വീപുകൾ

 
അയർലന്റിന്റെ പടിഞ്ഞാറെ തീരത്ത് ഗാൽവെ ഉൾക്കടലിൽ സ്ഥിതിചെയ്യുന്ന ഇനിഷ്മോർ, ഇനിഷ്മാൻ, ഇനിഷീർ എന്നീ മൂന്നു ദ്വീപുകൾ ഉൾക്കൊള്ളുന്നതാണ് അരാൻ ദ്വീപുകൾ. കിൽറോനാൻ ആണ് ഈ മൂന്നു ദ്വീപുകൾ ഉൾപ്പെട്ട ഭരണകൂടത്തിന്റെ തലസ്ഥാനം; ജനസംഖ്യ: 5000-ത്തിൽ കുറവാണ്. പാറക്കെട്ടുകൾ നിറഞ്ഞ ഭൂപ്രകൃതിയാണ്; വൃക്ഷലതാദികൾ വളരുന്നില്ല. കൃഷിയും മത്സ്യബന്ധനവുമാണ് പ്രധാന ഉപജീവനമാർഗങ്ങൾ. കടൽപ്പായൽ പ്രദേശങ്ങൾ കൃഷിസ്ഥലങ്ങളാക്കി ഉരുളക്കിഴങ്ങും ബാർലിയും കൃഷി ചെയ്യുന്നു. ബാർലി വൈക്കോൽ ഉപയോഗിച്ചു പാർപ്പിടങ്ങൾ നിർമ്മിക്കുന്നു. മത്സ്യബന്ധനത്തിനു 'കുറാച്' എന്ന പ്രത്യേകതരം കാൻവാസ് ബോട്ടുകൾ ഉപയോഗിക്കുന്നു. കോഴി വളർത്തലും പശു വളർത്തലും തൊഴിലായി സ്വീകരിച്ചിട്ടുള്ളവരുമുണ്ട്. വസ്ത്രങ്ങൾ സ്വയം നെയ്തുണ്ടാക്കി ഉപയോഗിക്കുന്നു. സ്കോട്ട്‌ലൻഡിന്റെ പടിഞ്ഞാറെ ഭാഗത്തും ഇതേ പേരിൽ ഒരു ദ്വീപുണ്ട്.

</doc>
<doc id="145247" url="https://ml.wikipedia.org/wiki?curid=145247" title="ജെയിംസ് ടോഡ്">
ജെയിംസ് ടോഡ്

 
രജപുത്രരുടെ ചരിത്രം രചിച്ച ബ്രിട്ടിഷ് സൈനികോദ്യോഗസ്ഥനാണ് ജെയിംസ് ടോഡ്.
ജീവിതരേഖ.
ജെയിംസ് ടോഡ് സീനിയറിന്റെ മകനായി 1782 മാർച്ച് 20-ന് ലണ്ടനിലെ ഇസ്ലിങ്ടണിൽ ജനിച്ചു. പിതാവ് ഉത്തർപ്രദേശിലെ മിർസാപൂരിൽ താമസമാക്കിയതുകൊണ്ട് ജെയിംസ് ടോഡ് ബാല്യകാലം മുതൽക്കേ ഇന്ത്യൻ അന്തരീക്ഷത്തിലാണ് വളർന്നത്. 1798-ൽ സൈനികനായി ഈസ്റ്റിന്ത്യാ കമ്പനിയിൽ ചേർന്ന ഇദ്ദേഹം 1800-ൽ ലഫ്റ്റനന്റ് പദവിയിലെത്തി. 1805 മുതൽ രാജസ്ഥാൻ പ്രദേശങ്ങളായിരുന്നു പ്രവർത്തന മേഖല. രജപുത്താനയിലെയും മധ്യ ഇന്ത്യയിലെയും ബ്രിട്ടന്റെ രാഷ്ട്രീയ സൈനിക കാര്യങ്ങളുമായി ബന്ധപ്പെട്ടാണ് ഇദ്ദേഹം പ്രവർത്തിച്ചിരുന്നത്. 1813-ൽ ക്യാപ്റ്റൻ പദവിയിലേക്കുയർന്നു. പശ്ചിമ രജപുത്താന സംസ്ഥാനങ്ങളിലെ രാഷ്ട്രീയ പ്രതിനിധിയായി ഇദ്ദേഹത്തെ 1818-ൽ നിയമിച്ചു. 1822-ൽ വിരമിക്കുന്നതുവരെ ഈ സ്ഥാനത്തു തുടർന്നു. ഔദ്യോഗിക കാലത്ത് ഇദ്ദേഹം ചരിത്രരചനയ്ക്കായുള്ള വസ്തുതകൾ ശേഖരിക്കുന്നതിലും വ്യാപൃതനായിരുന്നു.
ഇന്ത്യയിലെ ജോലിയിൽനിന്നും വിരമിച്ച് ഇംഗ്ലണ്ടിലെത്തിയ ഇദ്ദേഹത്തിന് 1824-ൽ മേജർ പദവിയും 1826-ൽ ലഫ്റ്റനന്റ് കേണൽ പദവിയും ലഭിച്ചു. ഇന്ത്യയിൽ നിന്നും സമാഹരിച്ച വസ്തുതകൾ ഉപയോഗിച്ച് ഇംഗ്ലണ്ടിൽ വച്ചാണ് ഇദ്ദേഹം രജപുത്രരുടെ ചരിത്ര രചന നടത്തിയത്. ദി അനൽസ് ആൻഡ് ആന്റിക്വിറ്റീസ് ഒഫ് രാജസ്ഥാൻ എന്ന ചരിത്രഗ്രന്ഥം രണ്ടു വാല്യങ്ങളിലായി 1829-നും 32-നും ഇടയ്ക്ക് പ്രസിദ്ധീകരിച്ചു. 1822-ൽ നടത്തിയ സഞ്ചാരങ്ങളെ അടിസ്ഥാനമാക്കി രചിച്ച ട്രാവൽ ഇൻ വെസ്റ്റേൺ ഇന്ത്യ എന്ന ഗ്രന്ഥം മരണാനന്തരം 1839-ലാണ് പ്രസിദ്ധീകൃതമായത്. റോയൽ ഏഷ്യാറ്റിക് സൊസൈറ്റിയുമായി ബന്ധപ്പെട്ടു പ്രവർത്തിച്ചിരുന്ന ഇദ്ദേഹം കുറച്ചുകാലം അവിടെ ലൈബ്രേറിയനായും സേവനമനുഷ്ഠിച്ചിരുന്നു. 1835 നവംബർ 17-ന് ലണ്ടനിൽ മരണമടഞ്ഞു.

</doc>
<doc id="145248" url="https://ml.wikipedia.org/wiki?curid=145248" title="നവതരംഗസിനിമ">
നവതരംഗസിനിമ

 
1950-കളുടെ അവസാനത്തിൽ ഉടലെടുത്ത ഒരു ചലച്ചിത്രപ്രസ്ഥാനമാണു് നവസിനിമ അഥവാ നവതരംഗസിനിമ. ഫ്രാൻസിലാണ് ഇത് രൂപംകൊണ്ടതെങ്കിലും പിന്നീട് ലോകത്തെമ്പാടുമുള്ള ചലച്ചിത്രകാരന്മാരിൽ, പ്രത്യേകിച്ച് യുവ ചലച്ചിത്രകാരന്മാരിൽ, വമ്പിച്ച സ്വാധീനമാണ് ഈ പ്രസ്ഥാനം ചെലുത്തിയത്.
ചലച്ചിത്രത്തെ സംബന്ധിച്ച സങ്കല്പത്തിലും സമീപനത്തിലും ഏറെ മാറ്റങ്ങൾക്ക് വഴിതെളിച്ച ഈ പ്രസ്ഥാനത്തെ ക്കുറിക്കാൻ ഫ്രഞ്ചുകാർ 'ന്യൂവെല്ലി വാഗ്യൂ' (La Nouvelle Vague) എന്ന സംജ്ഞയാണുപയോഗിച്ചത്. അതിന്റെ ഇംഗ്ളീഷ് പരിഭാഷയായ 'ന്യൂ വേവ്' (New wave) എന്ന പദമാണ് ലോകത്തെങ്ങും ചലച്ചിത്ര പഠനങ്ങളിലും നിരൂപണങ്ങളിലും ഉപയോഗിച്ചുവരുന്നത്; മലയാളത്തിൽ 'നവസിനിമ' എന്നും.
സ്റ്റൂഡിയോ സെറ്റുകളുടെ കൃത്രിമാന്തരീക്ഷത്തിൽനിന്നും യഥാർത്ഥ ലോക്കേഷനുകളിലേയ്ക്കുള്ള മാറ്റം, എഡിറ്റിങ്ങിലെ ജംബ് കട്ട് പോലുള്ള പുതു പരീക്ഷണങ്ങൾ, സംവിധായകർക്ക് സിനിമയ്ക്കുമേലുള്ള സമ്പൂർണ്ണ നിയന്ത്രണം, സംഭാഷണങ്ങളിൽ അഭിനേതാക്കൾക്ക് കൂടുതൽ സ്വാതന്ത്ര്യം നൽകി മെച്ചപ്പെടുത്തൽ, ലോങ്ങ് ടേക്കുകൾ പോലുള്ള സാങ്കേതിക പരീക്ഷണങ്ങൾ, കൃത്രിമ പ്രകാശ സ്രോതസ്സുകൾക്ക് പകരം സ്വാഭാവിക പ്രകാശത്തിന്റെ ഉപയോഗം, തത്സമയത്തുള്ള ശബ്ദലേഖനം, എന്നിവയായിരുന്നു നവതരംഗസിനിമകളുടെ പ്രധാന സവിശേഷതക.ൾ 
ഓഥ്യൂർ തത്ത്വം.
1950-കളുടെ ആദ്യപകുതിയിൽ, ഫ്രാൻസിലെ ഉത്പതിഷ്ണുക്കളായ ചലച്ചിത്രകാരന്മാർക്കിടയിൽ രൂപപ്പെട്ട ചില സംവാദങ്ങളാണ് ഈയൊരു പ്രസ്ഥാനത്തിന് പ്രചോദനമായത്. ഴാങ് ലൂങ് ഗൊദാർദ്, ക്ളോദ് ഛാബ്രോൾ, ഫ്രാങ്കോ ട്രൂഫോ, എറിക്ക് റോമർ, ജാക്വസ് റിവേറ്റി തുടങ്ങിയ അക്കാലത്തെ പ്രമുഖരായ ചലച്ചിത്രകാരന്മാരായിരുന്നു സംവാദത്തിന് തുടക്കമിട്ടത്. അന്നുവരെ ഉണ്ടായിരുന്ന ചലച്ചിത്രസമ്പ്രദായങ്ങൾക്കും സമീപനങ്ങൾക്കും നേരെയുള്ള ഒരു 'കലാപം' എന്ന നിലയിലായിരുന്നു ഈ സംവാദം. പൊതുജനങ്ങൾക്ക് അവരുടെ ദുരിതങ്ങളും കഷ്ടപ്പാടുകളും മറന്ന് ഉല്ലസിക്കാനുള്ള ഒരു പലായനമാർഗ്ഗം (Escapist out-let) മാത്രമാണ് സിനിമ എന്ന ചിന്താഗതിയിൽ മാറ്റം വരുത്താനാണ് ഇതിലൂടെ അവർ ശ്രമിച്ചത്. സാഹിത്യത്തിന്റെ വിധേയത്വത്തിൽ നിന്നും സിനിമയെ സംരക്ഷിക്കണം, അല്ലെങ്കിൽ സാഹിത്യാധിഷ്ഠിതമായ ഒരു തിരക്കഥയ്ക്ക് വഴങ്ങാൻ വേണ്ടി, സംവിധായകൻ ധാരാളം വിട്ടുവീഴ്ച്ചയ്ക്കു തയ്യാറാകേണ്ടി വരും. അതിലൂടെ സിനിമയുടെ സത്ത തന്നെ ചോർന്ന് പോകും. ഇതായിരുന്നു ഇവരുടെ അഭിപ്രായം. അതിനാൽ, സാമ്പ്രദായിക സിനിമകളിൽ നിന്നും വ്യത്യസ്തമാകണം പുതുസിനിമ എന്നവർ വാദിച്ചു. ഇത്തരം അഭിപ്രായങ്ങൾ ഉൾക്കൊള്ളുന്ന ഒരു ലേഖനം 1954-ൽ 'കാഹിയേഴ്സ് ഡ്യൂ സിനിമ' (cahiers du cinema) എന്ന സിനിമാപ്രസിദ്ധീകരണത്തിൽ അവതരിപ്പിക്കപ്പെട്ടതോടെ ഇവരുടെ വാദം ഏറെ ചർച്ച ചെയ്യപ്പെട്ടു. 'ഓഥ്യൂർ തത്ത്വം' (Autheur Theory) എന്നായിരുന്നു ഇതറിയപ്പെട്ടത്. ചലച്ചിത്രസംവിധായകൻ ചലച്ചിത്രത്തിന്റെ സമ്പൂർണ കർത്താവായി മാറണമെന്നും അതിലൂടെ സംവിധായകൻ പൂർണമായും ചലച്ചിത്രകാരനായി മാറേണ്ടതുണ്ടെന്നുമായിരുന്നു ഓഥ്യൂർ തത്ത്വത്തിന്റെ ഉള്ളടക്കം. ഗൊദാർദും ഛാബ്രോളും ട്രൂഫോയുമടങ്ങുന്ന പ്രസ്ഥാനനായകർക്ക് ഈ തത്ത്വം ആവിഷ്കരിക്കുന്നതിന്, പ്രശസ്ത ചലച്ചിത്ര സൈദ്ധാന്തികനായിരുന്ന ആന്ദ്രേ ബസായിന്റെ ചലച്ചിത്രപഠനങ്ങളും ഏറെ സഹായകമായിരുന്നു.
പശ്ചാത്തലം.
രണ്ടാം ലോകയുദ്ധാനന്തര ഇറ്റലിയിൽ രൂപംകൊണ്ട നിയോറിയലിസമാണ് യഥാർഥത്തിൽ നവസിനിമാ ചർച്ചകൾക്ക് തുടക്കമിട്ടത്. മുൻകൂറായി തിട്ടപ്പെടുത്തിക്കഴിഞ്ഞ ഇഫക്ടുകളുടെ അടിസ്ഥാനത്തിലുള്ള പ്രകടനങ്ങളുടെയും മറ്റും ആശയങ്ങളെയൊക്കെ ഇല്ലാതാക്കി വിറ്റോറിയോ ഡെ സീക്ക, റോസല്ലീനി തുടങ്ങിയ ചലച്ചിത്രകാരന്മാരുടെ പുതിയ സിനിമാസംസ്കാരം നവസിനിമയെ ഏറെ സ്വാധീനിച്ചിട്ടുണ്ട്. നവസിനിമയിൽ പ്രൊഫഷണൽ അഭിനേതാക്കൾക്കുപകരം സാധാരണക്കാർ അഭിനയിച്ചതും ക്യാമറകൾ 'തെരുവിലേക്കിറക്കി' യാഥാർഥ്യങ്ങളെ അങ്ങനെതന്നെ ചിത്രീകരിച്ചതുമെല്ലാം ഇറ്റാലിയൻ നിയോറിയലിസ്റ്റ് സിനിമയിൽ നിന്നും കടംകൊണ്ടതാണെന്ന് പറയാം.
യുദ്ധാനന്തര ഫ്രാൻസിലെ സവിശേഷ സാഹചര്യം നവസിനിമയ്ക്ക് കാരണമായിട്ടുണ്ട്. അവിടുത്തെ സാമൂഹിക-രാഷ്ട്രീയാവസ്ഥകൾ ചുരുങ്ങിയ ചെലവിൽ സിനിമ നിർമ്മിക്കുന്നതിനും രാജ്യത്തിന്റെ യഥാർഥാവസ്ഥ ചിത്രീകരിക്കുന്നതിനും ചലച്ചിത്രകാരന്മാരെ നിർബന്ധിതരാക്കി. അതുകൊണ്ടുതന്നെ സാമ്പ്രദായിക സിനിമാരീതികളിൽനിന്നും വ്യത്യസ്തമായ ഒരു സമീപനം നവസിനിമയിൽ രൂപപ്പെട്ടു. കൃത്രിമമായി നിർമ്മിക്കപ്പെടുന്ന സെറ്റുകൾക്കും സ്റ്റുഡിയോകൾക്കും പകരം പ്രകൃതിയുടെ മടിത്തട്ടിൽത്തന്നെ രംഗങ്ങൾ ചിത്രീകരിച്ചു. എഡിറ്റിങ്ങിൽ സ്വതന്ത്രമായ ശൈലി സ്വീകരിച്ചു. പ്രശസ്ത സാഹിത്യകൃതികളെ സിനിമയുടെ പ്രമേയമാക്കാതെ സ്വന്തമായ കഥാബീജങ്ങൾ ചലച്ചിത്രകാരൻ കണ്ടെത്തി ആവിഷികരിച്ചു. അതുകൊണ്ടാണ് അക്കാലങ്ങളിൽ പുറത്തിറങ്ങിയ ചിത്രങ്ങളിൽ ഏറിയപങ്കും അതത് രാജ്യങ്ങളിലെ സാമൂഹിക, രാഷ്ട്രീയ പ്രശ്നങ്ങൾ മുഖ്യപ്രതിപാദ്യമായത്.
ആരംഭം.
ക്ലോദ് ഛാബ്രോളിന്റെ ലി ബ്യൂ സെർഗ് (Le Beau Serge) ആണ് ആദ്യനവസിനിമയായി കണക്കാക്കപ്പെടുന്നത്. ട്രൂഫോയുടെ ദ് ഫോർ ഹൺഡ്രണ്ട് ബ്ലോസ് (1959), ഷൂട്ട് ദ പിയാനോ പ്ലെയർ (1960); ഗൊദാർദിന്റെ ബ്രത്ത്ലസ് (1966), എ വുമൺ ഈസ് എ വുമൺ (1966), കണ്ടംപ്റ്റ് (1963), എ മാരീഡ് വുമൺ (1966); ഛാബ്രോളിന്റെ ദി കസിൻസ് (1959) തുടങ്ങിയവ ആദ്യകാല നവസിനിമകളിൽ പ്രധാനപ്പെട്ടവയാണ്. പ്രതിഭാശാലിയായ ഒരു കലാകാരന് ആത്മാവിഷ്കാരം സാധിക്കാൻ സിനിമ എന്ന മാധ്യമത്തെ ഉപയോഗപ്പെടുത്താനാകുമെന്ന് ഈ സിനിമകൾ തെളിയിച്ചതോടെ സിനിമയിലെ ഈ 'നവതരംഗം' ലോകത്തിന്റെ ഇതര ഭാഗങ്ങളിലേക്കും വ്യാപിച്ചു. ഇത്തരം സിനിമകൾക്ക് സാമ്പത്തിക നഷ്ടം വരാതെതന്നെ പ്രദർശനവിജയം കൈവരിക്കാനായതും ഇതിന്റെ വ്യാപനത്തിന് ആക്കം കൂട്ടി.
സ്വാധീനം.
നവസിനിമയുടെ സ്വാധീനഫലമായി ലോകത്തിലാദ്യമായി, സാമ്പ്രദായിക സിനിമകളിൽനിന്നും മാറിക്കൊണ്ട് സ്വന്തം ദേശീയാസ്തിത്വം കണ്ടെത്താനാകുംവിധം മൌലികമായ സിനിമകൾ രൂപപ്പെട്ടതും അതിലൂടെ ഒരു പ്രസ്ഥാനം തന്നെ വളർന്നതും ബ്രസീലിലായിരുന്നു. 1964-ൽ അവിടെ ഉദയംകൊണ്ട 'സിനിമാ നോവ' പ്രസ്ഥാനവും അതിന്റെ ശില്പിയായിരുന്ന പ്രമുഖ സംവിധായകൻ ഗ്ലോബർ റോഷെയും സിനിമയെ ഒരു രാഷ്ട്രീയ സമരായുധമായി പ്രഖ്യാപിച്ചു. റോഷെയുടെ പില്ക്കാല ചിത്രങ്ങളിലൊക്കെയും ഈ മാറ്റം പ്രകടമാണ്. ഇക്കാലത്തുതന്നെ ഫ്രഞ്ച് കാനഡയിലെ ഗ്രൌളിന്റെ സിനിമകളും ഏറെ ശ്രദ്ധിക്കപ്പെട്ടിരുന്നു. നവസിനിമയുടെ ആവിർഭാവകാലത്തു തന്നെ ഇംഗ്ലണ്ടിലും ഇതിന്റെ അലയൊലികൾ രൂപപ്പെട്ടിരുന്നു. ലിൻഡ്സെ ആൻഡേഴ്സൻ, കാറൽ റീസേ, ടോണി റിച്ചാർഡ്സൺ തുടങ്ങിയ ചലച്ചിത്രകാരന്മാരായിരുന്നു ഇംഗ്ളണ്ടിൽ നവസിനിമയുടെ പ്രചാരകൻ.
നവസിനിമയുടെ സ്വാധീനം ഏറ്റവും കൂടുതലുണ്ടായത് മൂന്നാം ലോകരാജ്യങ്ങളിലായിരുന്നു. പ്രമുഖ ഹംഗേറിയൻ ചലച്ചിത്ര സംവിധായകൻ ഇസ്ത്വാൻ സാബോയുടെ ദി ഏജ് ഒഫ് ഡേ ഡ്രീംസ് (1965) അക്കാലങ്ങളിൽ ഏറെ ശ്രദ്ധിക്കപ്പെട്ട സോഷ്യലിസ്റ്റ് നവസിനിമകളിലൊന്നാണ്. പോളണ്ടിൽ ആന്ദ്രേ വാജ്ദയുടെ സിനിമകളായിരുന്നു മുഖ്യമായും നവസിനിമകളിൽ നിന്നും പ്രചോദനം ഉൾക്കൊണ്ടത്. റഷ്യയിൽ സെർജി പരാദ്നോവും ആന്ദ്രേ തർക്കോവ്സ്കിയുടെയുമെല്ലാം നവസിനിമയുടെ ശൈലിയാണ് തങ്ങളുടെ ചിത്രങ്ങളിൽ ആവിഷ്കരിച്ചത്. അർജന്റീനയിൽ ഫെർണാണ്ടോ ഹെറോനസ്, ഒക്റ്റോവിയോ; ക്യൂബയിൽ തോമസ് ഹെയിറസ്, ഹംബർദോ സലാസ്; ചിലിയിൽ മിഗ്വിൽ ലിറ്റിൽ തുടങ്ങിയവരുടെ ചലച്ചിത്രാവിഷ്കാരങ്ങളെല്ലാം നവസിനിമയുടെ ശൈലിയിലായിരുന്നു. ഏറെ സെൻസറിങിന് വിധേയമാക്കപ്പെടാറുള്ള ഇറാൻ പോലുള്ള രാജ്യങ്ങളിൽനിന്നുള്ള സിനിമകൾ അത്തരം പ്രതിസന്ധികളെ അതിജീവിച്ചത് നവസിനിമയുടെ രീതി അവലംബിച്ചായിരുന്നു. അബ്ദുൽ ഫസൽ ജലീലിയുടെയും ജാഫർ പനാഹിയുടെയുമെല്ലാം ചിത്രങ്ങൾ ഇതിന്റെ പ്രകടമായ ഉദാഹരണങ്ങളാണ്. അലൻ റെനെ, റോബർട്ട് ബ്രസൽ, മൈക്കലാഞ്ചലോ അന്റോണിയോണി തുടങ്ങിയവരും തങ്ങളുടെ ചിത്രങ്ങളിൽ നവസിനിമാ ശൈലി അവലംബിച്ചിട്ടുണ്ട്.
1960-കളുടെ അവസാനമായപ്പോഴേക്കും മറ്റു രാജ്യങ്ങളിൽ രൂപപ്പെട്ട ഇതര ചലച്ചിത്ര പ്രസ്ഥാനങ്ങളിലേക്ക് ഫ്രഞ്ച് ചലച്ചിത്രകാരന്മാരുടെ ശ്രദ്ധ തിരിഞ്ഞതോടെ നവസിനിമയുടെ നിർമ്മാണം ഭാഗികമായി നിലച്ചു. എങ്കിലും ഈ പ്രസ്ഥാനം ലോകസിനിമാരംഗത്ത് ഉണർത്തിവിട്ട നവീന അവബോധം വളരെക്കാലം സജീവമായിത്തന്നെ തുടർന്നു.
ഇന്ത്യയിൽ.
ഇന്ത്യയിൽ എഴുപതുകൾക്കുശേഷം രണ്ട് പതിറ്റാണ്ട് കാലത്തോളം നവസിനിമയുടെ സ്വാധീനം പ്രകടമായിരുന്നു. മൃണാൾസെന്നിന്റെ ഭുവൻ ഷോം (1969), മണി കൌളിന്റെ ഉസ്കീ റോട്ടി'(1969) തുടങ്ങിയ സിനിമകളാണ് ആദ്യകാല നവസിനിമകൾ. കുമാർ സാഹ്നി, സഈദ് മിർസ, ശ്യാം ബെനഗൽ, കേതൻ മേഹ്ത തുടങ്ങിയ പ്രമുഖരായ ചലച്ചിത്രകാരന്മാരെല്ലാം തന്നെ ഇന്ത്യയിൽ നവതരംഗത്തിന്റെ വക്താക്കളായിരുന്നു. 
നവസിനിമയുടെ സ്വാധീനം ദക്ഷിണേന്ത്യയിൽ പ്രകടമായത് കന്നഡ ചലച്ചിത്രങ്ങളിലൂടെയാണ്. ബി.വി. കാരന്ത്, ഗിരീഷ് കർണാട്, ഗിരീഷ് കാസറവള്ളി തുടങ്ങിയവർ കന്നഡ സമാന്തര സിനിമയെ (parallel films) സമ്പന്നമാക്കിയവരിൽ പ്രമുഖരാണ്.
ഫ്രഞ്ച് നവസിനിമയുടെ ആശയവും ആവിഷ്കാരവും ഉൾക്കൊണ്ട് നിരവധി ചിത്രങ്ങൾ മലയാളത്തിലും പുറത്തിറങ്ങിയിട്ടുണ്ട്. അടൂർ ഗോപാലകൃഷ്ണന്റെ സ്വയംവരം (1972), അരവിന്ദന്റെ ഉത്തരായനം (1974) എന്നീ ചിത്രങ്ങളാണ് മലയാളത്തിൽ നവതരംഗത്തിന് തുടക്കമിട്ടത്. അടൂരിന്റെ എലിപ്പത്തായം, അനന്തരം; കെ.പി. കുമാരന്റെ അതിഥി; അരവിന്ദന്റെ പോക്കുവെയിൽ; എം.ടി. വാസുദേവൻ നായരുടെ നിർമ്മാല്യം; പി.എ. ബക്കറുടെ കബനീനദി ചുവന്നപ്പോൾ, സംഘഗാനം; ജോൺ എബ്രഹാമിന്റെ ചെറിയാച്ചന്റെ ക്രൂരകൃത്യങ്ങൾ, അമ്മ അറിയാൻ; കെ.ജി. ജോർജിന്റെ സ്വപ്നാടനം, ആദാമിന്റെ വാരിയെല്ല്; പത്മരാജന്റെ പെരുവഴിയമ്പലം, പവിത്രന്റെ ഉപ്പ് തുടങ്ങി നിരവധി ചിത്രങ്ങൾ നവസിനിമയുടെ ശൈലിയിൽ മലയാളത്തിൽ പുറത്തിറങ്ങിയിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="145249" url="https://ml.wikipedia.org/wiki?curid=145249" title="ടെറിഗോട്ടസ്">
ടെറിഗോട്ടസ്

 
 
ആർത്രൊപോഡ ജന്തുഫൈലത്തിലെ അരാക്നിഡ വർഗത്തിൽപ്പെട്ട യൂറിപ്ടെറിഡ (Eurypterida) ഗോത്രത്തിലെ ഒരു ജീവിയാണ് ടെറിഗോട്ടസ്. ജലവാസികളായിരുന്ന അസ്തമിത അരാക്നിഡുകളെയാണ് യൂറിപ്ടെറിഡ ഗോത്രത്തിൽ ഉൾപ്പെടുത്തിയിട്ടുള്ളത്. സൈലൂറിയൻ കല്പം മുതൽ കാർബോണിഫെറസ് കല്പം വരെ ഇവ ജീവിച്ചിരുന്നതായി ജീവാശ്മ തെളിവുകളുണ്ട്.
ടെറിഗോട്ടസിന് രണ്ടുമീറ്ററോളം നീളമുണ്ടായിരുന്നു. ആറു ഖണ്ഡങ്ങൾ ഉൾക്കൊള്ളുന്ന ശിരോവക്ഷം (cephalothorax), പന്ത്രണ്ട് ഖണ്ഡങ്ങൾ ഉൾക്കൊള്ളുന്ന ഓപിസ്ഥോസോമ (opisthosoma) എന്നിങ്ങനെ വിഭജിക്കാവുന്ന തരത്തിലായിരുന്നു ശരീരം. പിന്നറ്റത്തായി അഗ്രം കൂർത്ത ഒരു പുച്ഛ ഖണ്ഡവും (telson) കാണപ്പെട്ടിരുന്നു. മൂന്നു സന്ധികളോടു കൂടിയ (three jointed) ഒരു ജോടി കെലിസെറകൾ എന്ന ചർവണാവയവങ്ങളും നാലുജോടി പാദസദൃശ ഉപാംഗങ്ങളും തുഴപോലെയുള്ള ഒരു ജോടി നീന്തൽക്കാലുകളും ശിരോവക്ഷത്തിൽ കാണപ്പെട്ടിരുന്നു. ശിരോവക്ഷത്തിന്റെ മുകൾഭാഗത്ത് ഏതാണ്ട് മധ്യത്തിൽ ഒരു ജോടി നേത്രകങ്ങളും (ocellie) പാർശ്വഭാഗത്ത് ഒരു ജോടി സംയുക്തനേത്രങ്ങളും അടിഭാഗത്തായി ഒരു ജോടി ജനനാംഗ ഫലകങ്ങളും ഇലകളെപ്പോലെ തോന്നിക്കുന്ന നാലുജോടി ഗില്ലുകൾ അഥവാ ക്ലോമങ്ങളും കാണപ്പെട്ടിരുന്നു. ഉപാംഗങ്ങളുടെ ചർവവർധങ്ങളാൽ (gnathobases) ചുറ്റപ്പെട്ട നിലയിലാണ് വായ സ്ഥിതിചെയ്യുന്നത്.
യൂറിപ്ടെറിഡ ഗോത്രത്തിലെ ജീവികൾക്ക് ശരീരത്തിന്റെ ഖണ്ഡീഭവനം (segmentation), ഉപാംഗങ്ങളുടെ ക്രമീകരണം എന്നിവയിൽ തേൾ വർഗജീവികളും സ്കിഫോസോറുകളും ആയി സാദൃശ്യം ഉണ്ട്. ഇതിൽനിന്നും ജലവാസികളായിരുന്ന യൂറിപ്ടെറിഡുകളിൽ നിന്നാവണം കരവാസികളായി മാറിയ തേൾ വർഗങ്ങളുടെയും മറ്റും പരിണാമം എന്ന് അനുമാനിക്കപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="145250" url="https://ml.wikipedia.org/wiki?curid=145250" title="നിരഞ്ജന">
നിരഞ്ജന

കന്നഡയിലെ പുരോഗമന നോവലിസ്റ്റും ചെറുകഥാകൃത്തും. ശരിയായ പേര് കുളകുന്ദ ശിവരായ. 1924-ൽ കർണാടകയിലെ ദക്ഷിണ കന്നഡ ജില്ലെയിലെ കുളകുന്ദ എന്ന സ്ഥലത്തു ജനിച്ചു. ഹൈസ്കൂൾ വിദ്യാഭ്യാസത്തിനുശേഷം വിവിധ പത്രമാസികകളിൽ പ്രവർത്തിച്ചു. ജ്ഞാനാംബിക എന്ന ബാലവിജ്ഞാനകോശത്തിന്റെ എഡിറ്ററായും സേവനമനുഷ്ഠിച്ചു.
ജീവിതരേഖ.
പുരോഗമന സാഹിത്യകാരനായ നിരഞ്ജന നോവൽ, ചെറുകഥ, ലേഖനം, വിവർത്തനം എന്നീ വിഭാഗങ്ങളിലായി നിരവധി കൃതികൾ രചിച്ചു. കല്യാണസ്വാമി, വിമോചനനെ, ചിരസ്മരണെ, ബനശങ്കര, രംഗമ്മനവഠാരെ, നാസ്തിക കൊട്ട ദേവരു, ഒണ്ഡി നക്ഷത്ര നക്കിതു, അഭയാശ്രമ ദൂരദ നക്ഷത്ര, മൃത്യുഞ്ജയ എന്നിവയാണ് പ്രധാന നോവലുകൾ. ഇദ്ദേഹം രചിച്ച കല്യാണസ്വാമി ഒരു ചരിത്രനോവലാണ്. ബ്രിട്ടീഷുകാർ കൈവശപ്പെടുത്തിയ കുടകിന്റെ ആധിപത്യം പുനഃസ്ഥാപിക്കുന്നതിന് 'കല്യാണസ്വാമി'യുടെ നേതൃത്വത്തിൽ നടത്തിയ അസഫലസാഹസത്തിന്റെ ചിത്രമാണ് ഇതിലെ പ്രതിപാദ്യം.
സ്വാതന്ത്ര്യസമരത്തിൽ കേരളജനത വഹിച്ച പങ്കാണ് ചിരസ്മരണെയിൽ ഹൃദയഭേദകമായി അവതരിപ്പിച്ചിരിക്കുന്നത്. കയ്യൂരിൽ നടന്ന തൊഴിലാളി സമരമാണ് ഇതിലെ പ്രതിപാദ്യം. രാഷ്ട്രീയ പ്രാധാന്യവും ചരിത്രപ്രാധാന്യവും ഏറെയുള്ള നോവലാണിത്. സാമൂഹിക നോവലുകളാണ് മറ്റുള്ളവ. പരിതഃസ്ഥിതിക്കു വശംവദരായി വഴിതെറ്റിയവർ, ബാലവിധവകൾ, കഷ്ടതകളിൽ അകപ്പെട്ട അധ്യാപകർ തുടങ്ങി സാമുദായികവും സാമ്പത്തികവുമായ ചുറ്റുപാടുകളിൽപ്പെട്ടു നരകിക്കുന്ന നിസ്സഹായരായ ജനതയുടെ ജീവിതത്തിന്റെ ചില മുഖങ്ങളാണ് ഇവയിൽ പ്രധാനമായും ചിത്രീകരിക്കുന്നത്. മാതാപിതാക്കൾ നഷ്ടപ്പെട്ട അനാഥനും നിസ്സഹായനുമായ ചന്ദ്രശേഖരനെ പോക്കറ്റടിക്കാരനെന്നു മുദ്രകുത്തി ജയിലിലാക്കുന്ന ആത്മകഥാരൂപത്തിലുള്ള നോവലാണ് വിമോചനെ. ശില്പഭംഗിയിലും പാത്രാവിഷ്കരണത്തിലും ഉള്ള നിരഞ്ജനയുടെ സവിശേഷ കഴിവിന്റെ ഉത്തമോദാഹരണമായി നിരൂപകർ ഈ കൃതിയെ വിശേഷിപ്പിക്കുന്നു.
ഒരു ബാലവിധവയുടെ കരുണാർദ്രമായ ജീവിതമാണ് ബനശങ്കരിയിൽ ഇഴപിരിച്ചു കാണിച്ചിരിക്കുന്നത്. പ്രതിപാദ്യത്തിന്റെ സ്വഭാവം കൊണ്ടും സൂക്ഷ്മതകൊണ്ടും മികച്ച നോവലായി ഇതു വിലയിരുത്തപ്പെട്ടിട്ടുണ്ട്. താഴ്ന്നവരും ഇടത്തരക്കാരുമായ പതിനാലു കുടുംബങ്ങളുടെ വ്യത്യസ്തവും എന്നാൽ സമ്മിളിതവുമായ യഥാതഥ ചിത്രമാണ് രംഗമ്മനവഠാറയിൽ ചിത്രീകരിച്ചിരിക്കുന്നത്. ജീവിതത്തിന്റെ യഥാർഥദർശനം, ആദർശവാദം, ആശാവാദം, പ്രഭാവകാരിയായ വർണനം, ശൈലി എന്നിവ ഇദ്ദേഹത്തിന്റെ നോവലുകളുടെ സവിശേഷതകളാണ്. സാമ്യവാദത്തിൽ വിശ്വസിക്കുന്ന ഒരു രാഷ്ട്രീയകക്ഷിയുടെ പ്രവർത്തകനായിരുന്നു നിരജ്ഞന. ആ ചിന്താഗതിയുടെ പശ്ചാത്തലവും കൃതികളിൽ അങ്ങിങ്ങു നിഴലിക്കുന്നതു കാണാം.
രാഷ്ട്രീയവും സാഹസികവുമായ ജീവിതത്തിന്റെ യഥാർഥ ചിത്രങ്ങൾ വരച്ചുകാട്ടുന്ന നിരവധി കഥകളും നിരഞ്ജന രചിച്ചിട്ടുണ്ട്. രക്തസരോവര, അന്നപൂർണ, ജന്മദശാപ, സന്ധികാല എന്നിവയാണ് പ്രധാന കഥാസമാഹാരങ്ങൾ. കഥകളിൽ ചൂഷണത്തിനും ദാരിദ്യ്രത്തിനും സാമൂഹികമായ അസമത്വത്തിനും നിക്ഷിപ്തതാത്പര്യങ്ങൾക്കുമെതിരെ പ്രചണ്ഡമായ പ്രതിഷേധവും അമർഷവും പ്രകടമാണ്. കൊനയ ഗിരാക്കി, (ഒടുവിലത്തെ പതിവുകാരൻ) ആണ് ഏറെ ശ്രദ്ധേയമായ കഥ. ഇതിനെ പുരോഗമനപ്രസ്ഥാനത്തിലുള്ള കഥകൾക്ക് മികച്ച ഉദാഹരണമായി നിരൂപകർ എടുത്തുകാട്ടിയിട്ടുണ്ട്. ഒരു ഊമപെൺകുട്ടിയാണ് ഇതിലെ കേന്ദ്രകഥാപാത്രം. മനസാക്ഷിയില്ലാത്ത കാമവെറിയന്മാരുടെ കൈകളിൽ അകപ്പെട്ട് അവൾ നിർലജ്ജമായ ചൂഷണത്തിനു വിധേയയായി അവസാനം പട്ടിണിയും രോഗങ്ങളും പിടിപെട്ട് മരിക്കുന്നതും ഒരു കഴുകൻ-അവസാനത്തെ പതിവുകാരൻ-അവളുടെശേഷിച്ച മാംസത്തിനുവേണ്ടി വട്ടമിട്ടുപറക്കുന്നതുമാണ് ഇതിൽ അവതരിപ്പിച്ചിരിക്കുന്നത്. മരണംകൊണ്ടുപോലും അവസാനിക്കാത്ത ചൂഷണത്തിന്റെ ഭീഷണമായ ചിത്രമാണിത്.
യഥാതഥ പ്രസ്ഥാനത്തിലേക്ക് കന്നഡ വായനക്കാരുടെ ശ്രദ്ധ തിരിച്ചുവിട്ടു എന്നതാണ് നിരഞ്ജനയുടെ പ്രത്യേകത.
ബുദ്ധഭാവ ബഡുക (1984), അങ്കണ എന്നിവയാണ് മറ്റു പ്രധാന കൃതികൾ. പുരോഗമന പ്രസ്ഥാനവുമായി ബന്ധപ്പെട്ടു നടത്തിയ പ്രഭാഷണങ്ങളുടെയും ലേഖനങ്ങളുടെയും സമാഹാരമാണ് ബുദ്ധഭാവ ബഡുക. പത്രമാസികകളിൽ പ്രസിദ്ധീകരിക്കപ്പെട്ട ലേഖനങ്ങളുടെ സമാഹാരമാണ് അങ്കണ. നിരഞ്ജന ഗോർക്കിയുടെ അമ്മ തുടങ്ങിയ നിരവധി റഷ്യൻ നോവലുകൾ കന്നഡയിലേക്ക് പരിഭാഷപ്പെടുത്തിയിട്ടുമുണ്ട്.
പുരസ്കാരങ്ങൾ.
1979-ലെ സോവിയറ്റ് ലാൻഡ് നെഹ്റു അവാർഡ് നിരഞ്ജനക്കു ലഭിച്ചു. നിരഞ്ജനയുടെ നോവലുകൾ മലയാളം ഉൾപ്പെടെ നിരവധി ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്.
മരണം.
1992-ൽ നിരഞ്ജന അന്തരിച്ചു.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="145251" url="https://ml.wikipedia.org/wiki?curid=145251" title="നാഷണൽ ഇൻഡസ്ട്രിയൽ ഡെവലപ്മെന്റ് കോർപ്പറേഷൻ">
നാഷണൽ ഇൻഡസ്ട്രിയൽ ഡെവലപ്മെന്റ് കോർപ്പറേഷൻ

കേന്ദ്രഗവൺമെന്റിന്റെ വ്യവസായ-വാണിജ്യ വകുപ്പിനു കീഴിൽ പ്രവർത്തിക്കുന്ന പൊതുമേഖലാ സ്ഥാപനം. ഒരു ധനകാര്യസ്ഥാപനമായി പ്രവർത്തനമാരംഭിച്ച കോർപ്പറേഷൻ, ക്രമേണ വ്യവസായിക കാര്യങ്ങൾക്കാവശ്യമായ സാമ്പത്തികശാസ്ത്ര-സാങ്കേതിക-മാനേജ്മെന്റ് വൈദഗ്ദ്ധ്യം പ്രദാനം ചെയ്യുന്ന പ്രവർത്തനങ്ങളിലേക്കുമാറുകയുണ്ടായി. ലോകബാങ്ക്, യൂണിസെഫ് തുടങ്ങിയ അന്താരാഷ്ട്ര സ്ഥാപനങ്ങൾക്ക് വിദഗ്ദ്ധോപദേശം നൽകുന്ന ഒരു സ്ഥാപനമായി കോർപ്പറേഷൻ വികസിച്ചിട്ടുണ്ട്.
കഴിഞ്ഞ 50 വർഷക്കാലത്തെ പൊതുമേഖലയുടെ വളർച്ചയിൽ നാഷണൽ ഇൻഡസ്ട്രിയൽ ഡെവലപ്മെന്റ് കോർപ്പറേഷൻ ഗണ്യമായ പങ്കുവഹിച്ചിട്ടുണ്ട്. പൊതുമേഖലകൾക്കാവശ്യമായ ആന്തരികഘടനാസൗകര്യങ്ങൾ, ഉയർന്ന സാങ്കേതിക വിദ്യ, ലോകനിലവാരത്തിലുള്ള മാനേജ്മെന്റ് തുടങ്ങിയ രംഗങ്ങളിലെ സേവനത്തിനു പുറമേ, തൊഴിലവസരങ്ങൾ സൃഷ്ടിക്കൽ, പിന്നോക്ക പ്രദേശവികസനം തുടങ്ങിയവയ്ക്കും കോർപ്പറേഷൻ സഹായം നൽകുന്നുണ്ട്. 1990-കളിൽ പുതിയ സാമ്പത്തിക നയത്തിനു തുടക്കം കുറിച്ചതോടെയാണ് ഇന്ത്യൻ സമ്പദ്ഘടനയിൽ മൗലികമായ മാറ്റങ്ങൾക്കു വഴി തുറന്നത്. ആഗോളവത്കൃതമായിക്കൊണ്ടിരിക്കുന്ന ലോകസമ്പദ്ഘടനയിലെ പരിവർത്തനങ്ങൾക്കനുസൃതമായി, ഇന്ത്യൻ സമ്പദ്ഘടനയെ നവീകരിക്കുന്നതിൽ കോർപ്പറേഷന് വലിയ സ്ഥാനമാണുള്ളത്. ഇന്ത്യൻ പൊതുമേഖലയുടെ പ്രതിച്ഛായയും ശക്തിയും ലോകത്തെ ബോധ്യപ്പെടുത്തുന്നതിനുവേണ്ടി, ഇന്ത്യാ പബ്ലിക്സെക്ടർ.കോം എന്ന പേരിൽ ഒരു വെബ്സൈറ്റ് തുറന്നിട്ടുണ്ട്. പൊതുമേഖലാ സ്ഥാപനങ്ങളുടെ നേതൃത്വവിശേഷണങ്ങൾ, സേവനങ്ങളുടെ പരിധി, പ്രധാന നാഴികക്കല്ലുകൾ, സാങ്കേതിക മുന്നേറ്റങ്ങൾ, നിർണായകവിജയങ്ങൾ എന്നിവയെക്കുറിച്ചുള്ള സമഗ്രമായ വിവരങ്ങൾ ഈ വെബ്സൈറ്റിൽ നിന്നു ലഭ്യമാണ്. പുതിയ സഹസ്രാബ്ദത്തിൽ, ഉപഭോക്താക്കളുടെ താത്പര്യങ്ങൾക്കും അഭിരുചിക്കും സംതൃപ്തിക്കും മുൻതൂക്കം നൽകുന്ന നയമാണ് പൊതുമേഖലാ സംരംഭങ്ങൾ പിന്തുടരേണ്ടത്. ഇതിനാവശ്യമായ പരിശീലനവും വിദഗ്ദ്ധോപദേശവും നൽകുന്നതിൽ നാഷണൽ ഇൻഡസ്ട്രിയൽ ഡെവലപ്മെന്റ് കോർപ്പറേഷൻ ശ്രദ്ധിക്കുന്നു.
കോർപ്പറേഷൻ നൽകുന്ന സേവനങ്ങൾ പ്രധാനമായും താഴെപ്പറയുന്ന മേഖലകളിലാണ്.
1.വ്യവസായാസൂത്രണവും മാനേജ്മെന്റും
2.പ്രോജക്ട് എൻജിനീയറിങ്
3.പ്രോജക്ട്/കൺസ്ട്രക്ഷൻ മാനേജ്മെന്റ്
4.സംഭരണം, പരിശോധന
5.ഗുണനിലവാരമുള്ളതും സാങ്കേതികശാസ്ത്രപരവുമായ ഓഡിറ്റ്
6.സാമൂഹ്യവും വ്യാവസായികവുമായ ആന്തരികഘടന
7.മനുഷ്യവിഭവ മാനേജ്മെന്റ്
8.പാരിസ്ഥിതിക എൻജിനീയറിങ്
9.സോഫ്ട്വെയർ വികസനവും വിവരസാങ്കേതികവിദ്യയും.
ഇന്ത്യയിലെ പൊതുമേഖലാ സംരംഭങ്ങളുടെ നവീകരണം കോർപ്പറേഷന്റെ ഉത്തരവാദിത്തമാണ്. ഇതിനുവേണ്ടി ആവിഷ്കരിച്ചിട്ടുള്ള പദ്ധതികൾ താഴെപ്പറുയുന്നു.
1.ലാഭകരമായ പൊതുമേഖലാസംരംഭങ്ങൾ പുനഃസംഘടിപ്പിക്കുകയും പുനരുദ്ധരിക്കുകയും ചെയ്യുക
2.പുനരുദ്ധരിക്കാനാവാത്ത പൊതുമേഖലാ സംരംഭങ്ങൾ അടച്ചുപൂട്ടുക
3.തന്ത്രപ്രധാനമല്ലാത്ത പൊതുമേഖലാ സംരംഭങ്ങളിലെ ഗവൺമെന്റ് നിക്ഷേപം 26 ശതമാനമോ അതിൽ താഴെയോ ആയി ചുരുക്കുക
4.തൊഴിലാളി താത്പര്യങ്ങൾ പൂർണമായി സംരക്ഷിക്കുക
5.പൊതുമേഖലാ സംരംഭങ്ങളുടെ ആസ്തിയുടെ ജാമ്യത്തിൽ, വിപണിയിൽ നിന്ന് മൂലധനം സമാഹരിക്കുന്നതിന് സഹായിക്കുക
6.സ്വകാര്യവത്കരണത്തിനും ഡിസ്ഇൻവെസ്റ്റ്മെന്റിനും അനുയോജ്യമായ ഒരു സമഗ്രനയം ആവിഷ്കരിക്കുക
7.ഡിസ്ഇൻവെസ്റ്റ്മെന്റ് മുഖേന ലഭിക്കുന്ന പണം സാമൂഹിക സുരക്ഷാമാർഗങ്ങൾ, പൊതുമേഖലാ സംരംഭങ്ങളുടെ പുനഃസംഘടന എന്നീ കാര്യങ്ങൾക്കായി വിനിയോഗിക്കുക.

</doc>
<doc id="145252" url="https://ml.wikipedia.org/wiki?curid=145252" title="അളക">
അളക

 
 
പുരാണപ്രസിദ്ധമായ ഒരു ഗന്ധർവനഗരം; ഉത്തരദിക്പാലകനായ വൈശ്രവണന്റെ രാജധാനിയാണിത്. ഇതിന്റെ സർവാതിശായിയായ കമനീയതയാണ് അളക എന്ന പേരിന്നാസ്പദം: 'അലതി, ഭൂഷയതി, ഇതി അളകാ' (അലങ്കരിക്കുന്നതിനാൽ അളക) എന്നു ശബ്ദവ്യുത്പത്തി. വസുധാര, വസുസ്ഥലി, പ്രഭ എന്നിങ്ങനെ ഈ നഗരത്തിനു നാമാന്തരങ്ങൾ ഉണ്ട്. ഹിമാലയ ശൃംഗങ്ങളിൽ ഒന്നായ കൈലാസത്തിന്റെ പാർശ്വത്തിലാണ് ഇതിന്റെ സ്ഥാനം. മന്ദാകിനി (ദേവഗംഗ) ഇതിന്റെ അരികിൽക്കൂടി ഒഴുകുന്നു. ചൈത്രരഥം അഥവാ വൈഭ്രാജം എന്ന പേർ വഹിക്കുന്ന ഇതിന്റെ ബാഹ്യോദ്യാനത്തിൽ പരമശിവൻ വാണരുളുന്നു. 'ബാഹ്യോദ്യാന സ്ഥിത ഹരശിരശ്ചന്ദ്രികാധൗതരമ്യ'മെന്ന് കാളിദാസൻ മേഘസന്ദേശത്തിൽ വർണിച്ചിട്ടുള്ള ഈ കുബേരപത്തനത്തിലെ പൗരൻമാർ യക്ഷൻമാരാണ്. അവരുടെ അധീശ്വരനാണ് ത്യ്രംബകസഖനായ വൈശ്രവണൻ. അളകയിൽനിന്നും വൈശ്രവണശാപത്താൽ നിഷ്കാസിതനായ ഒരു യക്ഷനാണ് മേഘസന്ദേശത്തിലെ കഥാനായകൻ. സകല സൗഭാഗ്യങ്ങളുടെയും മാതൃകാസ്ഥാനമായി വിശ്വകർമാവ് സ്വതപോബലംകൊണ്ട് വൈശ്രവണനുവേണ്ടി നിർമിച്ചതാണ് ഈ നഗരമെന്ന് ഉത്തരരാമായണം പറയുന്നു.
മേഘസന്ദേശം ഉത്തരഭാഗത്തിലെ ആദ്യത്തെ പതിനാലു പദ്യങ്ങളിൽ അളക വർണിക്കപ്പെട്ടിട്ടുണ്ട്. സിതമണിമയങ്ങളായ ഏഴുനില മാളികകൾ, ഒടുങ്ങാത്ത നിധിസംഭാരങ്ങൾ, ഉത്കിരണങ്ങളായ രത്നപ്രദീപങ്ങൾ, ചന്ദ്രികാസുന്ദരങ്ങളായ രാവുകൾ, 'രതിഫല' മദ്യം സേവിച്ചു കേളീവിനോദങ്ങളിൽ മുഴുകിക്കഴിയുന്ന നിത്യയൗവനരായ യക്ഷമിഥുനങ്ങൾ, എന്നും പൂക്കൾനിറഞ്ഞ മന്ദാരവൃക്ഷങ്ങൾ, ഭാസ്വൽ കലാപങ്ങളായ ഗൃഹമയൂരങ്ങൾ, ഇടതടവില്ലാത്ത സംഗീതവാദ്യഘോഷങ്ങൾ - ഇതൊക്കെയാണ് കാളിദാസൻ ചിത്രീകരിക്കുന്ന അളകയുടെ സവിശേഷതകൾ.

</doc>
<doc id="145253" url="https://ml.wikipedia.org/wiki?curid=145253" title="ഡേറ്റാ വെയർഹൗസ്">
ഡേറ്റാ വെയർഹൗസ്

 
ഡിസിഷൻ സപ്പോർട്ട് സിസ്റ്റത്തിന്റെ (ഡിഎസ്എസ്) പ്രവർത്തനത്തിനാവശ്യമായ ഡേറ്റ ലഭ്യമാക്കുന്ന ഡാറ്റാബേസ് സംവിധാനമാണ് ഡേറ്റാ വെയർഹൗസ്. ഇൻഫർമേഷൻ മാനേജ്മെന്റ് സിസ്റ്റം (ഐഎംഎസ്), ഡിഎസ്എസ് എന്നിവ പ്രയോഗക്ഷമമായതിനെത്തുടർന്ന് സിസ്റ്റം മാനേജർക്ക് നിഗമനങ്ങളിൽ എത്തിച്ചേരുവാൻ സഹായകമായ ഡേറ്റ, ഡേറ്റാബേസ് വഴി ലഭ്യമാക്കേണ്ടിവന്നു. ഡേറ്റാബേസിൽ നിവേശിതമാകുന്ന പ്രാഥമിക ഡേറ്റയെ (primary data) വിശകലന വിശ്ളേഷണങ്ങൾക്കു വിധേയമാക്കി സംഗ്രഹിക്കുമ്പോഴാണ് അവ നിഗമനങ്ങളിൽ എത്തിച്ചേരുവാൻ സഹായകമാകുന്നത്. ഇപ്രകാരമുള്ള ഡേറ്റാ വിശകലനം, സംഗ്രഹണം തുടങ്ങിയവ നിർവഹിക്കുന്നതിനു പ്രാപ്തങ്ങളായ ഡേറ്റാബേസുകളാണ് ഡേറ്റാ വെയർഹൌസുകൾ.
ഡേറ്റാ വെയർഹൌസിന്റെ പ്രധാനപ്പെട്ട മൂന്ന് ധർമങ്ങൾ ഡേറ്റാ ക്ളീനിങ്, ലോഡിങ്, റിഫ്രഷിങ് എന്നിവയാണ്. വെയർഹൗസിൽ സഞ്ചിതമാകുന്ന ഡേറ്റ, വിവിധ സ്രോതസ്സുകളിൽ നിന്നെത്തി, വ്യത്യസ്ത രീതിയിൽ ക്രമീകരിക്കപ്പെട്ടവയാവാം. ഇവയെ ഒരു നിശ്ചിത ഫോർമാറ്റിലാക്കി ക്രോഡീകരിക്കുന്ന പ്രക്രിയയാണ് ക്ളീനിങ്. ഇതിനു വിധേയമായ ഡേറ്റയെ, ആവശ്യാനുസരണം കൈകാര്യം ചെയ്യാവുന്ന വിധത്തിൽ വെയർഹൗസിൽ വിന്യസിപ്പിക്കുന്നതാണ് വെയർഹൗസ് ലോഡിങ്. ഈ പ്രവർത്തനം ഒരു റിലേഷണൽ ഡേറ്റാബേസിനെ അടിസ്ഥാനമാക്കി നടത്തുമ്പോൾ പരമാവധി ഡേറ്റാ സ്കേലബിലിറ്റി (data scalability) ലഭിക്കും. തന്നിമിത്തം ഡേറ്റാ വെയർഹൗസിന്റെ ബാക്ക്എൻഡ് (backend) ഒരു റിലേഷണൽ ഡേറ്റാബേസ് ആയിരിക്കേണ്ടതാണ്. ക്ളീനിങ്, ലോഡിങ് എന്നിവയ്ക്കു ശേഷം ക്രമീകരിച്ച ഡേറ്റയ്ക്ക്, കാലഭേദാനുസൃതമായ ഭേദഗതികൾ ഉൾക്കൊള്ളാനും കഴിയണം. ഉദാഹരണത്തിന് ആദ്യ സ്രോതസ്സിലെ പ്രാഥമിക ഡേറ്റയിൽ മാറ്റങ്ങൾ വന്നിരിക്കാം. കൂടുതൽ വിശ്വാസ്യവും യഥാതഥവുമായ ഡേറ്റ ലഭ്യമാക്കുന്ന പുതിയൊരു സ്രോതസ്സ് കണ്ടെത്താനായെന്നും വരാം. ഈ വിധത്തിൽ ഉണ്ടാകുന്ന ഭേദഗതികൾ ഡേറ്റാ വെയർ‌ഹൗസിൽ യഥാവിധി നിവേശിപ്പിക്കുന്ന പ്രക്രിയയാണ് ഡേറ്റാ റിഫ്രെഷിങ്. ഏതുവിധത്തിലാണ് റിഫ്രഷിങ് നടത്തേണ്ടതെന്നത് ഡേറ്റയുടെ സ്വഭാവത്തേയും ഉൾക്കൊള്ളേണ്ട ഭേദഗതികളേയും ആശ്രയിച്ചിരിക്കും. ഇതിലെ സവിശേഷതയാണ് ഡേറ്റാ വെയർഹൗസ് പ്രോസസിങ്ങിൽ നിന്ന് വേറിട്ട് ഓപ്പറേഷൻ ഡേറ്റയേയും അതിന്റെ പ്രോസസിങ്ങിനേയും ക്രമീകരിക്കുന്ന രീതി. വെയർഹൌസ് ഉപയോഗിക്കുന്ന നടപടിക്രമങ്ങൾ, സുരക്ഷാ സംവിധാനത്തെക്കുറിച്ചുള്ള പരാമർശം, ഉപയോക്താക്കളുടെ സേർച്ചിങ് രീതികൾ എന്നിവയെക്കുറിച്ചുള്ള വിവരങ്ങൾ വെയർഹൗസിൽ സൂക്ഷിക്കപ്പെടുന്നുണ്ടാകും. ഉപയോക്താവ് സ്ഥിരമായിട്ട് ഒരേ രീതിയിലാണ് നിവേശിത ഡേറ്റ ഉപയോഗപ്പെടുത്തുന്നത് എന്ന് ഡിഎസ്എസ്സിന് വിലയിരുത്താനായാൽ, പ്രസ്തുത ഉപയോക്താവ് സിസ്റ്റത്തിൽ വരുമ്പോഴെല്ലാം അയാളുടെ സേർച്ചിങ് രീതിക്കനുയോജ്യമായ ഡേറ്റ എളുപ്പത്തിൽ നല്കാനുള്ള സൗകര്യം സിസ്റ്റം തന്നെ സ്വമേധയാ സ്വീകരിക്കുകയാണു പതിവ്.
ഡേറ്റാ റെപ്ളിക്കേഷനും (പുനഃക്രമീകരണം) സിങ്കറണനത്തി നും (synchronization) വെയർഹൗസിൽ ക്രമീകരണങ്ങളുണ്ടായിരിക്കും. വെയർഹൌസിലെ ഡേറ്റ പുതുക്കപ്പെടുന്നതോടൊപ്പം വെയർഹൗസിങ്ങിന്റെ വിദൂരസ്ഥ ശാഖകളിലും പ്രസ്തുത മാറ്റം പ്രതിഫലിക്കപ്പെടണം. ഇതിനുള്ള സംവിധാനമാണ് ഡേറ്റാ റെപ്ളിക്കേഷൻ. ഈ മാറ്റം പ്രതിഫലിക്കുന്നതിലുള്ള കാലവിളംബം ഒഴിവാക്കുക സിങ്കറണനത്തിലൂടെയാണ്. മാനേജ്മെന്റിന് തീരുമാനങ്ങൾ എടുക്കാൻ പലപ്പോഴും വെയർഹൗസിലുള്ളതു കൂടാതെ വേറെ ഡേറ്റ പ്രയോജനപ്പെടുത്തേണ്ടി വരാം: ഇതിനുള്ള സംവിധാനവും വെയർഹൗസിൽ ഉണ്ടാകണം. എങ്കിലേ ഡിഎസ്എസ്സിന് ഡേറ്റാ വെയർഹൗസിനെ പരമാവധി പ്രയോജനപ്പെടുത്താൻ സാധിക്കുകയുള്ളൂ.

</doc>
<doc id="145254" url="https://ml.wikipedia.org/wiki?curid=145254" title="ഡൈനാമിക് പ്രോഗ്രാമിങ്">
ഡൈനാമിക് പ്രോഗ്രാമിങ്

 
 
അനുകൂലതമത (optimization) തത്ത്വത്തിലധിഷ്ഠിതമായ ഒരു പ്രോഗ്രാമിങ് രീതിയാണ് ഡൈനാമിക് പ്രോഗ്രാമിങ്. അമേരിക്കൻ ഗണിത ശാസ്ത്രജ്ഞൻ റിച്ചാർഡ് ബെൽമാനാണ് ഇതിന്റെ ഉപജ്ഞാതാവ്. ഏത് അവസ്ഥയിൽ നിന്നാരംഭിച്ചാലും പ്രോഗ്രാമിന്റെ ലോജിക് (യുക്തി) അനുകൂലതമ രീതിയിൽ പുരോഗമിക്കണമെന്നു നിഷ്കർഷിക്കുന്ന അൽഗോരിഥമാണ് ഇതിന്റേത്. അതായത് അവസാന നിർധാരണത്തിന് വഴിയൊരുക്കുന്ന എല്ലാ തീരുമാനങ്ങളും പ്രാരംഭിക അവസ്ഥയുമായി അനുകൂലതമമായിരിക്കണം. പരിഹരിക്കേണ്ട സങ്കീർണ പ്രശ്നത്തെ അനവധി മോഡ്യൂളുകളാക്കി വിഭജിച്ച് 'സ്ട്രക്ചേഡ്' രൂപത്തിലാക്കിയശേഷം ഓരോ മോഡ്യൂളിനേയും പടിപടിയായി നിർധരിക്കുന്നു. ഒരു മോഡ്യൂളിനെ നിർധരിക്കാൻ ഒന്നിലധികം രീതി ലഭ്യമാണെങ്കിലും തൊട്ടു മുമ്പത്തെ മോഡ്യൂളിന്റെ നിർധാരണവുമായി അനുകൂലതമമായതു മാത്രമേ സ്വീകരിക്കുകയുള്ളു. ആദ്യ മോഡ്യൂളിൽ തുടങ്ങി അസാനത്തെ മോഡ്യൂൾ വരെയോ അവസാനത്തേതിൽ നിന്ന് ആദ്യത്തേതു വരെയോ നിർധാരണം ആകാവുന്നതാണ്.
നിർദിഷ്ട ഡേറ്റയുടെ എല്ലാ വിന്യാസങ്ങളും പടിപടിയായി കണ്ടുപിടിച്ച് അവയോരോന്നും ശരിയായ പ്രശ്നപരിഹാരത്തി നുള്ള നിർധാരണമാണോ എന്നുറപ്പുവരുത്തി മുന്നേറാവുന്ന പ്രോഗ്രാമിങ് രീതി ഇതു മാത്രമാണ്. എല്ലാ ഡേറ്റാ വിന്യാസങ്ങളേയും അവയുടെ പരിണത ഫലങ്ങളേയും ഒരു പട്ടികയുടെ രൂപത്തിൽ സംഭരിച്ചുവയ്ക്കുന്നു. അനവധി ഡേറ്റാ വിന്യാസങ്ങൾ ഉൾ പ്പെട്ടതാണ് പ്രശ്നമെങ്കിൽ ഡൈനാമിക് പ്രോഗ്രാമിങ് അൽഗോരിഥം പൂർത്തിയാക്കാൻ ധാരാളം കംപ്യൂട്ടർ മെമ്മറിയും സമയവും വേണ്ടിവരുന്നു. എന്നാൽ ഏതാനും സ്പഷ്ട വിന്യാസങ്ങൾ മാത്രം കൈകാര്യം ചെയ്യേണ്ടിവരുമ്പോൾ അവയുടെ ആവർത്തിച്ചുള്ള നിർധാരണം ഒഴിവാക്കാൻ ഏറ്റവും അനുയോജ്യമായ രീതിയും ഇതുതന്നെയാണ്.
ഉദാഹരണമായി, ഫീബനാച്ചി ശ്രേണിയിലെ n പദം (Fn) കണ്ടു പിടിക്കണമെന്നു കരുതുക. F0=0;f1=1;...Fn=Fn-1+Fn-2; എന്നീ നിബന്ധനകളാണിവിടെ പാലിക്കേണ്ടത്. ഇതിനായി പ്രതിവർത്തന രീതിയിലുള്ള ഒരു പ്രോഗ്രാമെഴുതിയാൽ പല മൂല്യങ്ങളേയും (Fi) വീണ്ടും വീണ്ടും കണക്കാക്കേണ്ടിവരും, മാത്രമല്ല, പ്രസ്തുത പ്രതിവർത്തന പ്രോഗ്രാമിന്റെ സമയ വർധന ചരഘാതാങ്കമായിരിക്കും (exponential). മറിച്ച്, കണ്ടുപിടിക്കുന്ന മുറയ്ക്ക് Fiയുടെ മൂല്യം പട്ടിക രൂപത്തിൽ ശേഖരിച്ചു വയ്ക്കുന്ന ഡൈനാമിക് രീതിയുടെ സമയ വർധന രേഖീയം മാത്രമായിരിക്കും.
അനുകൂലതമ ബൈനറി സേർച്ച് ട്രീ, അനുകൂലതമ മാട്രിക്സ് വിന്യാസങ്ങൾ, ആലേഖനത്തിലെ ബിന്ദു ദ്വയങ്ങൾ തമ്മിലുള്ള കുറഞ്ഞ അകലം, ബഹുതല ഡിസിഷൻ പ്രോസസ്സുകൾ (multi-stage decision processes), ഓപ്പറേഷൻ റിസേർച്ചിലെ പ്രശ്നങ്ങൾ എന്നിവയുടെ നിർധാരണത്തിനാണ് ഡൈനാമിക് പ്രോഗ്രാമിങ് കൂടുതലായി പ്രയോജനപ്പെടുത്താറുള്ളത്.

</doc>
<doc id="145256" url="https://ml.wikipedia.org/wiki?curid=145256" title="സീലുറോയ്ഡിസ്">
സീലുറോയ്ഡിസ്

 
 
വളരെ ചെറിയ ഒരു ദിനോസർ ആയിരുന്നു സീലുറോയ്ഡിസ് . അന്ത്യ ക്രിറ്റേഷ്യസ് കാലത്ത് ഇന്നത്തെ ഇന്ത്യയിലാണ് ഇവ ജീവിച്ചിരുന്നത്. തെറാപ്പോഡ വിഭാഗമാണ്. ഇതിൽ കവിഞ്ഞു മറ്റു വിവരങ്ങൾ ഇപ്പോൾ ലഭ്യമല്ല, നോമെൻ ദുബിയം ആയിട്ടാണ് ഈ ദിനോസറിനെ കരുതുന്നത് . ലമേറ്റ ശിലക്രമത്തിൽ ആണ് ഇവയുടെ ഫോസ്സിൽ കണ്ടു കിടിയിടുളത് .
ശരീര ഘടന.
ഏകദേശം 2 മീറ്റർ നീളവും , 30 കിലോഗ്രാം ഭാരവും ആണ് കണക്കാക്കിയിട്ടുള്ളത്. ഇവ ജബൽപൂരിയയെ അപേക്ഷിച്ച് വലുതായിരുന്നു. 
ഇതും കാണുക.
ജബൽപൂരിയ

</doc>
<doc id="145257" url="https://ml.wikipedia.org/wiki?curid=145257" title="കെ. അച്യുതപ്പൊതുവാൾ">
കെ. അച്യുതപ്പൊതുവാൾ

കേരളത്തിലെ പ്രസിദ്ധനായ ഒരു സംസ്കൃത പണ്ഡിതനായിരുന്നു കെ. അച്യുതപ്പൊതുവാൾ. കിള്ളിക്കുറിശ്ശിമംഗലത്തു കൊപ്പാട്ടു വീട്ടിൽ ലക്ഷ്മിപ്പൊതുവാൾസ്യാരുടെയും പൂന്തോട്ടത്തു മനയ്ക്കൽ ദാമോദരൻ നമ്പൂതിരിയുടെയും പുത്രനായി 1897 ജൂൺ മാസത്തിൽ ജനിച്ചു. മേലേടത്തു ഗോവിന്ദൻനമ്പ്യാർ തുടങ്ങിയ ഗുരുനാഥൻമാരുടെ കീഴിൽ സംസ്കൃതം പഠിച്ചതിനുശേഷം തൃപ്പൂണിത്തുറ സംസ്കൃത കോളജിൽ, താർക്കികതിലകം മാന്തിട്ട കുഞ്ചുനമ്പൂതിരിയുടെ കീഴിൽ ന്യായശാസ്ത്രത്തിൽ ഉപരിപഠനം നടത്തി. കൊച്ചി ഗവൺമെന്റിന്റെ ന്യായഭൂഷണം, മദ്രാസ് സർവകലാശാലയുടെ ന്യായശിരോമണി എന്നീ പരീക്ഷകൾ പാസ്സായി. 32 വർഷത്തോളം തൃപ്പൂണിത്തുറ സംസ്കൃത കോളജിൽ ന്യായാധ്യാപകനായി ജോലിനോക്കി. ഒരു കൊല്ലം അണ്ണാമല സർവകലാശാലയിലും അധ്യാപകനായിരുന്നു. മാതൃഭൂമി തുടങ്ങിയ പ്രമുഖപത്രമാസികകളിൽ പ്രൌഢങ്ങളായ അനേകം ലേഖനങ്ങളും പുസ്തക വിമർശനങ്ങളും എഴുതിയിട്ടുള്ളതിനു പുറമേ, സംസ്കൃതത്തിൽ വിലാപസപ്തതി, ശ്രീ പരീക്ഷിത്ചരിതം, മാതൃവിലാപം എന്നീ ഖണ്ഡകാവ്യങ്ങളും പന്ത്രണ്ടോളം സ്തോത്രകൃതികളും ഇദ്ദേഹം രചിച്ചിട്ടുണ്ട്. തൃപ്പൂണിത്തുറ ശാസ്ത്രസദസ്സിനോടനുബന്ധിച്ച് കൊച്ചി മഹാരാജാവു നല്കാറുള്ള പണ്ഡിതരാജബിരുദവും തിരുവിതാംകൂർ മഹാരാജാക്കൻമാരിൽനിന്നും കാമകോടിപീഠം, ശാരദാപീഠം, ശൃംഗേരി എന്നിവിടങ്ങളിലെ ശങ്കരാചാര്യൻമാരിൽനിന്നും അനേകം ബഹുമതിമുദ്രകളും നേടിയിട്ടുണ്ട്. കേരളത്തിന് അകത്തും പുറത്തും പണ്ഡിതശാസ്ത്ര സദസ്സുകളിൽ പങ്കെടുത്തിട്ടുണ്ട്. 1954 മുതൽ ശ്രീരവിവർമ സംസ്കൃതഗ്രന്ഥാവലി പ്രസാധനം ചെയ്തുവന്നു. 1974-ൽ ഇദ്ദേഹം അന്തരിച്ചു.

</doc>
<doc id="145258" url="https://ml.wikipedia.org/wiki?curid=145258" title="അന്നമനട അച്യുതമാരാർ">
അന്നമനട അച്യുതമാരാർ

അന്നമനട അച്യുതമാരാർ പ്രസിദ്ധനായ ഒരു പഞ്ചവാദ്യവിദഗ്ദ്ധൻ ആയിരുന്നു‍. തൃശൂർ ജില്ലയിലെ അന്നമനട എന്ന ഗ്രാമത്തിൽ 1901-ൽ ജനിച്ചു. ചെറുപ്പത്തിലേ കുലവിദ്യയായ ക്ഷേത്രവാദ്യപ്രയോഗത്തിൽ പരിശീലനം നേടി.
കേരളത്തിൽ നല്ല പ്രചാരം ലഭിക്കാതിരുന്ന തിമില എന്ന വാദ്യവിശേഷത്തെ പ്രയോഗക്ഷമമാക്കുന്നതിൽ മാരാരുടെ ശ്രദ്ധപതിഞ്ഞു. അതിൽ വൈദഗ്ദ്ധ്യം നേടുകയും ചെയ്തു. പഞ്ചവാദ്യം എന്ന കേരളീയമേളം ചിട്ടപ്പെടുത്തുന്നതിനു പരിശ്രമിച്ച തിരുവില്വാമല വെങ്കിച്ചയ്യരുടെ സഹകാരിയായി അച്യുതമാരാർ പ്രവർത്തിച്ചിരുന്നു.
പഞ്ചവാദ്യത്തിലെ പ്രധാന വാദ്യവിശേഷമായ തിമില കൈകാര്യം ചെയ്യുന്നതിൽ അച്യുതമാരാർ വിദഗ്ദ്ധനാണ്. ഉപാത്തമായ ഒരുതാളക്രമത്തെ വികസിപ്പിച്ചുകൊണ്ടുള്ളതാണ് ഏതു താളമേളവും; പഞ്ചവാദ്യവും അത്തരത്തിൽപെടുന്നു. താളക്രമത്തെ നിർണിയിച്ചു നേതൃത്വം നല്കേണ്ടത് തിമിലക്കാരിൽ പ്രമാണിയുടെ ചുമതലയാണ്. ധാരാളം വികസിപ്പിക്കാവുന്നവയും വികസിപ്പിച്ചാൽ കേൾക്കാൻ കൊള്ളാവുന്നവയുമായ താളങ്ങൾ ഇട്ടുകൊടുക്കുന്നതിൽ അച്യുതമാരാർക്കു പ്രത്യേക സാമർഥ്യം ഉണ്ട്. പ്രാമാണികനായ ഒരു തിമിലവാദകൻ മാത്രമല്ല, പഞ്ചവാദ്യമേളത്തിന്റെ ഒരു പ്രമുഖ സംവിധായകൻ കൂടിയാണ് മാരാർ. ഇദ്ദേഹം കേരള സംഗീതനാടകഅക്കാദമി അംഗമായി തിരഞ്ഞെടുക്കപ്പെട്ടിട്ടുണ്ട്.

</doc>
<doc id="145259" url="https://ml.wikipedia.org/wiki?curid=145259" title="ഡേറ്റാ വെയർഹൌസിങ്">
ഡേറ്റാ വെയർഹൌസിങ്



</doc>
<doc id="145260" url="https://ml.wikipedia.org/wiki?curid=145260" title="പരീശൻ">
പരീശൻ



</doc>
<doc id="145262" url="https://ml.wikipedia.org/wiki?curid=145262" title="താനാഷാ">
താനാഷാ



</doc>
<doc id="145263" url="https://ml.wikipedia.org/wiki?curid=145263" title="യന്ത്രതോക്ക്">
യന്ത്രതോക്ക്



</doc>
<doc id="145264" url="https://ml.wikipedia.org/wiki?curid=145264" title="സ്റ്റോക്ക്‌ഹോം സിൻഡ്രോം">
സ്റ്റോക്ക്‌ഹോം സിൻഡ്രോം

 
മനശാസ്ത്രത്തിൽ ഉപയോഗിച്ചുവരുന്ന ഒരു പദമാണ് സ്റ്റോക്ക്ഹോം സിൻഡ്രോം(Stockholm Syndrome) എന്നത്. ബന്ദികൾക്ക്, തങ്ങളുടെ അപഹർത്താക്കളോട് (തട്ടിക്കൊണ്ടുവന്നു ബന്ദിയാക്കിവച്ചിരിക്കുന്നവരോട്) തോന്നുന്ന സഹാനുഭൂതിയെ വിശേഷിപ്പിക്കാനാണ് ഈ പദം ഉപയോഗിക്കുന്നത്. സ്റ്റോക്ക്ഹോമിലെ നോർമൽസ്ട്രോമിലെ ക്രെഡിറ്റ്ബാങ്കെൻ എന്ന ബാങ്കിന്റെ ശാഖയിൽ നടന്ന ഒരു കൊള്ളയിൽ ഇതുപോലെ ഒരു സംഭവം ഉണ്ടായി. ഇതിൽനിന്നാണ് ഈ പ്രതിഭാസത്തിന് പേരു ലഭിച്ചത്.
ലിമ സിൻഡ്രോം.
സ്റ്റോക്ക്ഹോം സിൻഡ്രോമിന്റെ നേരെ വിപരീതമാണ് ലിമ സിൻഡ്രോം. ഇവിടെ ബന്ദികളാക്കപ്പെട്ടവരോട് അപഹർത്താക്കൾക്കാണ് സഹതാപം തോന്നുന്നത്. പെറുവിന്റെ തലസ്ഥാനമായ ലിമയിൽ ജപ്പാന്റെ നയതന്ത്രകാര്യാലയത്തിൽ ഒരു ആഘോഷത്തിൽ പങ്കെടുത്തിരുന്ന നൂറുകണക്കിന് ആളുകളെ തീവ്രവാദികൾ ബന്ദികളാക്കുകയും പിന്നീട് സഹതാപം തോന്നി വിട്ടയക്കുകയും ചെയ്തു. 1996ൽ നടന്ന ഈ സംഭവമാണ് ഈ പേര് ലഭിക്കാൻ കാരണം.
അവലംബം.
&lt;templatestyles src="Reflist/styles.css" /&gt;

</doc>
<doc id="145266" url="https://ml.wikipedia.org/wiki?curid=145266" title="Global Atmospheric Research Programme">
Global Atmospheric Research Programme



</doc>
<doc id="145270" url="https://ml.wikipedia.org/wiki?curid=145270" title="ഹരാകിരി">
ഹരാകിരി

 
 
ജപ്പാനിലെ യോദ്ധൃവംശമായ സമുറായികൾ അനുഷ്ഠിക്കാറുള്ള ഒരുതരം ആത്മബലിയാണ് ഹരാകിരി. സ്വയം വയറു കുത്തിക്കീറി മരിക്കലാണ് ഇത്. ഇത് അനുഷ്ഠിക്കുന്നയാൾ ഏകദേശം 25 സെ.മീ. നീളമുള്ള ഒരു വാൾ സ്വന്തം വയറിന്റെ ഇടതുഭാഗത്ത് കുത്തിയിറക്കി അത് ഇടതുഭാഗത്തേക്കും മുകളിലേക്കും വലിച്ചശേഷം ഊരിയെടുത്ത് നെഞ്ചിൽ കുത്തിയിറക്കി ആദ്യമുറിവിനെ ഛേദിച്ചുകൊണ്ട് താഴേക്കു വലിക്കും. അതിവേദനയുണ്ടാക്കുന്ന ഒരു ക്രിയയായതിനാൽ സാമുറായികളുടെ ധീരതയുടെയും ആത്മനിയന്ത്രണത്തിന്റെയും നിശ്ചയദാർഢ്യത്തിന്റെയും നിദർശനമായാണിതു പരിഗണിക്കപ്പെടുന്നത്.

</doc>
<doc id="145271" url="https://ml.wikipedia.org/wiki?curid=145271" title="റിക്ടർ മാനകം">
റിക്ടർ മാനകം

 
 
ഭൂകമ്പ തീവ്രത അളക്കുന്ന മാനകമാണ് റിക്ടർ മാനകം. 1935-ൽ കാലിഫോർണിയ ഇൻസ്റ്റിറ്റ്യൂട്ട് ഓഫ് ടെക്നോളജിയിലെ ചാൾസ് എഫ്. റിക്ടർ എന്ന ശാസ്ത്രജ്ഞനാണ് ഈ സ്കെയിൽ രൂപകല്പന ചെയ്തത്. അദ്ദേഹത്തോടുളള ബഹുമാനസൂചകമായി ഈ സംവിധാനത്തെ റിക്ടർ സ്കെയിൽ എന്നുവിളിക്കുന്നു.
പ്രവർത്തനം.
ഭൂകമ്പമാപിനിയിൽ രേഖപ്പെടുത്തുന്ന ഭൂകമ്പതരംഗങ്ങളുടെ ആധിക്യം ലോഗരിതം തത്ത്വം ഉപയോഗിച്ച് കണക്കാക്കുന്ന സംവിധാനമാണ് റിക്ടർ സ്കെയിൽ. ഭൂകമ്പത്തിന്റെ തീവ്രത പൂർണ്ണസംഖ്യയും ദശാംശസംഖ്യയും ഉപയോഗിച്ചാണ് റിക്ടർ സ്കെയിലിൽ രേഖപ്പെടുത്തുന്നത്. ഉദാഹരണമായി 5.3 എന്ന് രേഖപ്പെടുത്തപ്പെട്ട ഒരു ഭൂകമ്പത്തേക്കാൾ എത്രയോ തീവ്രത കൂടിയ ഭൂകമ്പമാണ് 6.3 എന്ന റിക്ടർ സ്കെയിലിൽ രേഖപ്പെടുത്തുമ്പോൾ ഉണ്ടാകുന്നത്.എത്ര ചെറിയ ഭൂകമ്പവും റിക്ടർ സ്കെയിൽ ഉപയോഗിച്ച് രേഖപ്പെടുത്താനാകും. ഭൂമിയുടെ പലഭാഗങ്ങളിലും 2.0 തീവ്രതയോ അതിൽ കുറവോ ആയ ഭൂകമ്പങ്ങൾ രേഖപ്പെടുത്താറുണ്ട്. എന്നാൽ ഇവ മനുഷ്യന് അനുഭവഗോചരമാകാറില്ല. എന്നാൽ സിസ്മോഗ്രാഫിൽ ഇവയ്ക്കനുസരിച്ച് കമ്പനങ്ങൾ രേഖപ്പെടുത്തുന്നതിനാൽ റിക്ടർ സ്കെയിലിൽ ഈ കമ്പനങ്ങളുടെ തീവ്രത രേഖപ്പെടുത്താൻ സാധിക്കുന്നു. എത്ര ഉയർന്ന ഭൂകമ്പ തീവ്രത വേണമെങ്കിലും ഈ സ്കെയിലിൽ രേഖപ്പെടുത്താൻ സാധിക്കും.ഈ സംവിധാനത്തിൽ ഉന്നതപരിധി ഇല്ലാത്തതിനാലാണിത്. റിക്ടർ സ്കെയിൽ ഉപയോഗിച്ച് ഭൂകമ്പം മൂലമുണ്ടായ നാശനഷ്ടങ്ങൾ ഒരിക്കലും കണ്ടുപിടിക്കാൻ കഴിയില്ല. ജനങ്ങൾ തിങ്ങി പാർക്കുന്ന നഗരത്തിലും വിജനമായ വനപ്രദേശത്തും 6.5 തീവ്രതയുള്ള ഭൂകമ്പമുണ്ടായാൽ 6.5 എന്നു മാത്രമേ റിക്ടർ സ്കെയിലിൽ രേഖപ്പെടുത്തുകയുള്ളൂ.
മനുഷ്യരിലും പ്രകൃതിയിലും മറ്റും ഭൂകമ്പം ഉണ്ടാക്കിയ നാശനഷ്ടങ്ങൾ കണക്കാക്കാൻ ഇന്റൻസിറ്റി സ്കെയിലുകളാണ് ഉപയോഗിച്ചു വരുന്നത്.( റിക്ടർ സ്കെയിലുകൾ മാഗ്നിറ്റ്യൂഡ് സ്കെയിലുകൾ എന്നാണറിയപ്പെടുന്നത്.) 1783-ൽ ഷിയാൻ ടാറെല്ലി എന്ന ഇറ്റലിക്കാരനാണ് ആദ്യമായി ഇന്റൻസിറ്റി സ്കെയിൽ വിജയകരമായി ഉപയോഗിച്ചത്. ഇറ്റലിയിലെ കലാബ്രിയാനിൽ ഉണ്ടായ ഭൂകമ്പത്തിന്റെ നാശനഷ്ടങ്ങൾ അദ്ദേഹം ഈ സ്കെയിൽ ഉപയോഗിച്ച് കണക്കാക്കി.ആധുനിക ഇന്റൻസിറ്റി സ്കെയിൽ നിർമ്മിച്ചതിന്റെ ബഹുമതി ഇറ്റലിക്കാരനായ മൈക്കൽ ഡി. റോസി. സ്വിസർലണ്ടുകാരനായ ഫ്രാങ്കോയ്സ് ഫോറൽ എന്നിവരാണ് പങ്കുവയ്ക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145274" url="https://ml.wikipedia.org/wiki?curid=145274" title="പുല">
പുല

ഒരു വ്യക്തിയുടെ മരണത്തെത്തുടർന്ന് ബന്ധുക്കളെ ബാധിക്കുന്നതായി കരുതപ്പെടുന്ന അശുദ്ധി. ശിശുജനനത്തെത്തുടർന്നും ഇപ്രകാരം അശുദ്ധി കല്പിക്കപ്പെടുന്നു. പരേതവ്യക്തിയുടെ അടുത്ത ബന്ധുക്കൾ അശുദ്ധി ആചരിക്കുക എന്നത് മുഖ്യമായ ഒരു ഹൈന്ദവാചാരമാണ്. മിക്ക സമുദായക്കാർക്കിടയിലും പുലയുടെ ആചരണം നിലവിലുണ്ട്. പുലക്കാലത്ത് ആരാധനാലയങ്ങളിൽ പ്രവേശിക്കുന്നതും മംഗളകരമായ കർമങ്ങൾ ചെയ്യുന്നതും പൊതുചടങ്ങുകളിൽ പങ്കെടുക്കുന്നതും നിഷിദ്ധമായി കരുതപ്പെടുന്നു. മരണം സംഭവിച്ചാൽ ഉണ്ടാകുന്ന പുലയുടെ കാലാവധി പല സമുദായക്കാർക്കും പല കണക്കിലാണ്. ബ്രാഹ്മണന് പത്തും ക്ഷത്രിയന് പതിനൊന്നും വൈശ്യന് പന്ത്രണ്ടും ശൂദ്രന്പതിനഞ്ചും ദിവസങ്ങൾ ആണ് പുല. ഈ കാലയളവിന്റെ അന്ത്യത്തിൽ പുല മാറാൻ ശുദ്ധികർമങ്ങൾ നടത്തിപ്പോരുന്നു. ഒരു സ്ത്രീ പ്രസവിച്ചാൽ അവരുടെ അടുത്ത ബന്ധുക്കൾക്ക് മറ്റുള്ളവർ കല്പിക്കുന്ന അശുദ്ധിയെ വാലായ്മ എന്നും പെറ്റപുല എന്നും പറയുന്നു. 'ചത്താലും പെറ്റാലും പുല' എന്നു പൊതുവെ പറയാറുണ്ട്. 

</doc>
<doc id="145276" url="https://ml.wikipedia.org/wiki?curid=145276" title="Harakiri">
Harakiri



</doc>
<doc id="145277" url="https://ml.wikipedia.org/wiki?curid=145277" title="Seppuku">
Seppuku



</doc>
<doc id="145278" url="https://ml.wikipedia.org/wiki?curid=145278" title="മെഷീൻഗൺ">
മെഷീൻഗൺ



</doc>
<doc id="145282" url="https://ml.wikipedia.org/wiki?curid=145282" title="കുന്തം">
കുന്തം

 
 
കുത്താൻ ഉപയോഗിക്കുന്ന ഒരായുധമാണ് കുന്തം. കൂർത്തമുനയുള്ള ഈ ആയുധം നായാട്ടിനും യുദ്ധത്തിനു ഉപയോഗിച്ചിരുന്നു. കുന = മുന കുന്തം എന്നാൽ മുനയുള്ളത് എന്ന് വാക്കർത്ഥം.ശൂലം എന്നും പറയാറുണ്ട്.
ചരിത്രം.
ആദ്യ കുന്തങ്ങൾ ശിലാനിർമ്മിതമായവായിരുന്നു. കൂർത്ത കല്ലുകൾ. നായാട്ടിനായി അവ ഉപയോഗിക്കപ്പെട്ടിരുന്നതായി കരുതുന്നു.
പിന്നീട് മരത്തിലും ഒടുവിലായി ലോഹങ്ങൽ കൊണ്ടും കുന്തങ്ങൾ നിർമ്മിക്കപ്പെട്ടിരുന്നു. ആധുനിക കാലത്തും കുന്തം പ്രചാരത്തിലുണ്ട്. മൽസ്യബന്ധനത്തിലും തിമിംഗിലവേട്ടയിലും ഉപയോഗിക്കുന്ന ഹാർപൂണുകൾ കുന്തത്തിന്റെ മറ്റൊരു രൂപമാണ്.
പ്രാചീനകാലം മുതൽക്കേയുള്ള ഒരു പ്രധാന ആയുധമാണ് കുന്തം. അൻപതിലേറെ തരത്തിലുള്ള കുന്തങ്ങൾ ലോകത്തിന്റെ പല ഭാഗങ്ങളിലായി പ്രചാരത്തിലുണ്ടായിരുന്നു.
ആകൃതിയിലും ഘടനയിലും വൈവിധ്യം പുലർത്തുന്ന കുന്തങ്ങൾ ലോകത്തിന്റെ പല ഭാഗങ്ങളിലായി കണ്ടെത്തിയിട്ടുണ്ട്. 
ഭാരതീയ ഇതിഹാസങ്ങളടക്കമുള്ള ലോക ഇതിഹാസ കഥാപാത്രങ്ങളിൽ പലരും കുന്തധാരികളായി ചിത്രീകരിക്കപ്പെട്ടിരിക്കുന്നു. ശിവന്റെ ത്രിശൂലവും കുന്തം തന്നെയാണ്.

</doc>
<doc id="145283" url="https://ml.wikipedia.org/wiki?curid=145283" title="കവചിതസേന">
കവചിതസേന

കവചിതവാഹനങ്ങളും ആയുധങ്ങളും ചേർന്ന സേനാവിഭാഗമാണ് കവചിതസേന.ടാങ്കുകൾ, വൻ‌‌തോക്കുകൾ, കവചിതവാഹനങ്ങൾ, ചെറിയ യന്ത്രത്തോക്കുകൾ എന്നിവ ഉപയോഗിച്ച് യുദ്ധമുന്നണിയിൽ ശത്രുനിരയെ നേരിടുകയാണ് ഈ വിഭാഗത്തിൻറെ പ്രധാന ജോലി. അശ്വസേനാ ഘടകങ്ങളും ഈ വിഭാഗത്തിൽ ഉണ്ടായിരിക്കും.
 

</doc>
<doc id="145285" url="https://ml.wikipedia.org/wiki?curid=145285" title="ദാരിദ്ര്യം">
ദാരിദ്ര്യം

 
ജീവിതത്തിനാവശ്യമായ സുഖസൗകര്യങ്ങളുടെ (വേണ്ടത്ര ആഹാരം, വസ്ത്രം, പാർപ്പിടസൗകര്യം, ശുദ്ധജലം, ആരോഗ്യസുരക്ഷ, വിദ്യാഭ്യാസം, തൊഴില്, സ്വാതന്ത്ര്യം) ഇല്ലായ്മയും അത്യാവശ്യസാധനങ്ങളുടെ ദൗർലഭ്യതയും ഉളവാക്കുന്ന അവസ്ഥ. അത്യാവശ്യച്ചെലവുകൾ പോലും നേരിടാനുള്ള വരുമാനമില്ലാത്ത സാഹചര്യം മനുഷ്യനെ അഭിമുഖീകരിക്കുന്ന ഏറ്റവും രൂക്ഷമായ സാമൂഹ്യപ്രശ്‌നമാണ് . മുകളിൽ പറഞ്ഞ സുഖസൗകര്യങ്ങൾ ഇല്ലാതെ ജീവിതം നയിക്കുന്നവരാണ് ദരിദ്രർ. ദീർഘകാലം നീണ്ടുനില്ക്കുന്ന രോഗമോ അംഗവൈകല്യമോ ദാരിദ്ര്യത്തെ രൂക്ഷതരമാക്കുന്നു. ആധുനിക ധനശാസ്ത്രജ്ഞന്മാരുടെ അഭിപ്രായപ്രകാരം ദാരിദ്ര്യത്തിന്റെ സാന്നിധ്യം ഒരു പൊരുത്തക്കേടിനെയാണ് കാണിക്കുന്നത്. ബുദ്ധിപൂർവകമായ സാമൂഹ്യനയം മൂലം ഇതു പരിഹരിക്കാവുന്നതുമാണ്.
വിഭാഗങ്ങൾ.
ദാരിദ്ര്യത്തെ പ്രാഥമിക ദാരിദ്ര്യമെന്നും ദ്വിതീയദാരിദ്ര്യമെന്നും രണ്ടായി തരംതിരിച്ചിട്ടുണ്ട്. പ്രാഥമിക ദാരിദ്ര്യമെന്ന് പറഞ്ഞാൽ ചുരുങ്ങിയ ജീവിതാവശ്യങ്ങൾ നിർവഹിച്ച് ശാരീരികകാര്യക്ഷമത നിലനിർത്തിക്കൊണ്ടുപോകാൻ വരുമാനം അപര്യാപ്തമായ അവസ്ഥയാണ്. ദ്വിതീയ ദാരിദ്ര്യമാകട്ടെ ദുർവ്യയപരമായ ചെലവുകളില്ലെങ്കിൽ കിട്ടുന്ന വരുമാനം ശാരീരിക കാര്യക്ഷമത നിലനിർത്തിക്കൊണ്ടുപോകാൻ മതിയാകും എന്ന അവസ്ഥയാണ്.
ദാരിദ്ര്യരേഖ.
ദരിദ്ര വിഭാഗങ്ങളിൽ പെട്ടവരെ മറ്റുള്ളവരിൽ നിന്ന് വേർതിരിക്കാനായി ഒരാൾക്കാവശ്യമായ ഏറ്റവും കുറഞ്ഞ ഉപഭോഗനിലവാരത്തെ ദാരിദ്ര്യരേഖയായി നിർവചിച്ചിരിക്കുന്നു. `ദാരിദ്ര്യരേഖ'യ്ക്കു താഴെയുള്ള ആളുകളുടെ അനുപാതത്തെ ദാരിദ്ര്യത്തിന്റെ വ്യാപ്തി അളക്കുവാനായി ഉപയോഗിക്കുന്നു.
കേരളത്തിന്റെ അവസ്ഥ.
കേരളത്തിലെ ദാരിദ്ര്യത്തിന് കാരണമായി വർത്തിക്കുന്നത് ജനപ്പെരുപ്പവും വികസനക്കുറവുമാണ് അഭ്യസ്തവിദ്യരുടെ ഇടയിലുള്ള തൊഴിലില്ലായ്മ ഇത്ര രൂക്ഷമായി കാണുന്ന മറ്റൊരു സംസ്ഥാനവും ഇന്ത്യയിലില്ല. സാങ്കേതികമായി പിന്നോക്കം നില്ക്കുന്ന കയർ, കൈത്തറി, കശുവണ്ടി തുടങ്ങിയ പരമ്പരാഗത വ്യവസായങ്ങൾ ഉൾപ്പെട്ട സംസ്ഥാനത്തിന്റെ വ്യവസായമേഖല ഒട്ടും വളർന്നിട്ടില്ല. എന്നാൽ ഇന്ത്യയൊട്ടാകെയുള്ളതിന് വിപരീതമായി, കേരളത്തിലെ ഏറ്റവും കീഴെക്കിടയിലുള്ള 30 ശതമാനം ജനങ്ങളുടെ ജീവിതനിലവാരത്തിൽ നേരിയ പുരോഗതി ഉണ്ടായതായി കാണുന്നു. അതോടൊപ്പം ഏറ്റവും മുകൾതട്ടിലുള്ള 10 ശതമാനം ജനങ്ങൾക്ക് സ്ഥായിയും അഭൂതപൂർവവുമായ നേട്ടങ്ങളും ഉണ്ടായി. ബാക്കിയുള്ള 60 ശതമാനം ജനങ്ങൾ കൂടുതൽ ദരിദ്രരാവുകയാണുണ്ടായത്.
പ്ലാനിങ് കമ്മിഷന്റെ പുതിയ നിർവചനമനുസരിച്ച് ഒരു ദിവസം 2400 കലോറി പോഷകാഹാരം ലഭിക്കുന്ന ഗ്രാമവാസിയും 2100 കലോറി പോഷകാഹാരം ലഭിക്കുന്ന നഗരവാസിയും കഷ്ടിച്ച് ദാരിദ്ര്യരേഖയ്ക്ക് മുകളിലാണ് നിലകൊള്ളുന്നത്. പൂർണമായ തൊഴിൽരാഹിത്യം, ഭാഗികമായ തൊഴിലില്ലായ്മ, കാർഷികസേവനമേഖലകളിലെ ഒരു പ്രധാന വിഭാഗം ഉത്പാദകരുടെ കുറഞ്ഞ വിഭവശേഷി എന്നിവയാണ് കടുത്ത ദാരിദ്ര്യത്തിനുള്ള പ്രധാന കാരണങ്ങൾ. അതിനാൽ തൊഴിൽരാഹിത്യം, ഭാഗികമായ തൊഴിലില്ലായ്മ, താഴെക്കിടയിലുള്ളവരുടെ വൻതോതിലുള്ള ദാരിദ്ര്യം എന്നീ പ്രശ്‌നങ്ങളുടെ മേൽ നേരിട്ടുള്ള കടന്നാക്രമണം ഇന്ന് ആവശ്യമാണ്. ഈ ആക്രമണത്തിൽ പ്രധാന ഘടകം വൻതോതിലും വ്യാപകമായ രീതിയിലും തൊഴിൽ സാധ്യതകൾ നല്കുകയെന്നതാണ്. ഈ ശ്രമം സാങ്കേതികമായും ഭരണപരമായും നടപ്പാക്കാൻ കഴിയുന്നതായിരിക്കുകയും വേണം.
അവലംബം.
&lt;templatestyles src="Reflist/styles.css" /&gt;

</doc>
<doc id="145289" url="https://ml.wikipedia.org/wiki?curid=145289" title="രാസക്രീഡ">
രാസക്രീഡ



</doc>
<doc id="145290" url="https://ml.wikipedia.org/wiki?curid=145290" title="നിഹിലിസം">
നിഹിലിസം

 
 
യാതൊന്നിലും വിശ്വസിക്കാതിരിക്കുക, എല്ലാ യാഥാർഥ്യങ്ങളെയും നിഷേധിക്കുക എന്ന താത്വിക സമീപനം ആണ് 'നിഹിലിസം' . സമ്പൂർണമായ അവിശ്വാസം അതിൽ അന്തർഭവിച്ചിരിക്കുന്നു. സന്ദേഹവാദത്തിന്റെ പരമമായ രൂപമാണത്. ശൂന്യതാവാദം എന്ന് മലയാളത്തിൽ അതു തർജമ ചെയ്യപ്പെട്ടിട്ടുണ്ട് .
ചരിത്രം.
സാർ ഭരണത്തിൻ കീഴിൽ റഷ്യയിൽ ഉണ്ടായിരുന്ന സ്ഥാപനങ്ങളെയും സ്ഥാപിതതാത്പര്യങ്ങളിൽ അധിഷ്ഠിതമായിരുന്ന മതത്തെയും അവയോടു ബന്ധപ്പെട്ട വിശ്വാസങ്ങളെയും പാടേ ചോദ്യംചെയ്യുകയും അവയെല്ലാം നിർമാർജ്ജനം ചെയ്തു തികച്ചും വ്യത്യസ്തമായ ഒരടിസ്ഥാനത്തിൽ സമൂഹത്തെ ഉടച്ചുവാർക്കാൻ ആഗ്രഹിക്കുകയും ചെയ്ത ഒരുസംഘം യുവധിഷണാശാലികളാണ് നിഹിലിസത്തെ ഒരു പ്രസ്ഥാനമെന്ന നിലയിൽ വളർത്തിയത്. അവരുടെ സംഘം ഒരു ഭീകരപ്രസ്ഥാനമായി അവിടെ വളർച്ച പ്രാപിച്ചിരുന്നു. പാരമ്പര്യത്തെയും ധർമമെന്ന ആശയത്തെയും വിശുദ്ധമെന്നു കരുതപ്പെട്ടിരുന്ന എല്ലാറ്റിനെയും അവർ എതിർത്തു. നിഹിലിസ്റ്റുകളിൽ ചിലർ സയൻസിനോട് ആഭിമുഖ്യമുള്ളവരും യുക്തിവാദത്തെയും ഭൗതികവാദത്തെയും അംഗീകരിച്ചിരുന്നവരുമാണ്. പല നിഹിലിസ്റ്റുകളും നിരീശ്വരവാദികളായിരുന്നു. പലരും രാഷ്ട്രീയപ്രവർത്തനങ്ങളിൽ വ്യാപൃതരായി. കുടുംബപരമായ സ്വേച്ഛാധിപത്യത്തെയും അവർ എതിർത്തിരുന്നു. ജനസാമാന്യത്തിന് യാതൊന്നിലും താത്പര്യമില്ലെന്നും ഭരണകൂടത്തിന് യാതൊന്നും ചെയ്യാൻ കഴിവില്ലെന്നും അവർ കരുതി. മുൻവിധികൾ, മതവിശ്വാസങ്ങൾ, ആദർശപരത എന്നിവയിൽനിന്നു ജനങ്ങളെ മോചിപ്പിക്കുന്നതിനു വേണ്ടി പല നിഹിലിസ്റ്റുകളും ലേഖനങ്ങൾ എഴുതുകയുണ്ടായി. കലയോട് അവരിൽ പലരും അവജ്ഞയാണ് പുലർത്തിയിരുന്നത്. ചിലർ സാഹിത്യത്തിലേക്കും നിഹിലിസം വ്യാപിപ്പിച്ചു. കുറെക്കാലം അവർ തങ്ങളുടേതായ ഒരു മുഖപത്രം പ്രസിദ്ധീകരിച്ചിരുന്നു. 1866 ൽ അതു നിരോധിക്കപ്പെട്ടു. ഒരു ചിന്താഗതി എന്ന നിലയ്ക്കും പ്രസ്ഥാനമെന്ന നിലയ്ക്കും നിഹിലിസം ഏറെനാൾ നിലനിന്നില്ലെങ്കിലും പില്കാലത്ത് മാർക്‌സിസം തുടങ്ങിയ വിപ്ലവകരമായ തത്ത്വചിന്തകൾക്ക് റഷ്യയിൽ പ്രചാരം നേടുന്നതിന് ആവശ്യമായ അന്തരീക്ഷം ഒരുക്കാൻ ഈ നിഷേധാത്മക പ്രവണതയ്ക്കു സാധിച്ചു.

</doc>
<doc id="145294" url="https://ml.wikipedia.org/wiki?curid=145294" title="ഭൂകമ്പമാപിനി">
ഭൂകമ്പമാപിനി



</doc>
<doc id="145296" url="https://ml.wikipedia.org/wiki?curid=145296" title="ചന്ദ്രോത്സവം (മണിപ്രവാളം)">
ചന്ദ്രോത്സവം (മണിപ്രവാളം)

""
മണിപ്രവാള കൃതി. അജ്ഞാത കർതൃകമായ ഒരു കാവ്യം. സംസ്കൃത- മലയാള സമ്മിശ്രമായ ഭാഷയിൽ രചിക്കപ്പെട്ടിരിക്കുന്നു. മലയാള വിഭക്തികൾ ഘടിപ്പിച്ച സംസ്കൃതപദങ്ങളുടെ പ്രാചുര്യത്തിനുപുറമെ സംസ്കൃതത്തിലെ വിഭക്ത്യന്തനാമങ്ങൾ, ക്രിയാപദങ്ങൾ എന്നിവയുടെ പ്രയോഗവും ഈ ഭാഷാരീതിയിൽ കാണാം. ആദ്യകാല മണിപ്രവാളകൃതികൾ എന്നപോലെ ചന്ദ്രോത്‌സവവും സ്ത്രീസൗന്ദര്യത്തെ പ്രകീർത്തിക്കുന്ന കാവ്യമാണ്. ഇതിൽ മേദിനീ വെണ്ണിലാവ് എന്ന ഗണികയുടെ ജനനം, ബാല്യകൗമാരങ്ങൾ, സൗന്ദര്യാതിരേകം എന്നിവ ചിത്രീകരിച്ചതിനു ശേഷം അവൾ ചന്ദ്രദേവന്റെ പ്രീതിക്കായി രാജാക്കന്മാരെയും നാടുവാഴികളെയും ഉൾപ്പെടുത്തി നടത്തുന്ന ഉത്‌സവം (ദേവദാസികളുടെ സംഗമോൽസവം) വിശദമായി വർണിക്കുന്നു. ചന്ദോത്‌സവം ആകെക്കൂടി ഒരു ഹാസ്യകൃതിയാണെന്ന് കുട്ടികൃഷ്ണമാരാരെപ്പോലുള്ള ചില സാഹിത്യനിരൂപകർക്ക് അഭിപ്രായമുണ്ട് .
മലയാള ഭാഷയുടെ വികാസപരിണാമ ചരിത്രത്തിൽ അമൂല്യസ്ഥാനം നൽകിയിരിക്കുന്ന മണിപ്രവാള കൃതികളിൽ ഒന്നാണിത്. വലിപ്പത്തിൽ ഗണികസാഹിത്യത്തെയെല്ലാം അതിശയിപ്പിക്കുന്ന 569 ശ്ലോകങ്ങളുടെ സംഘാതമാണ് ചന്ദ്രോത്സവം. പ്രാചീന മണിപ്രവാളത്തിലെ അവസാന കൃതിയാണിത്. "യുവജനമുതുകെന്നും പൊന്മണിത്തണ്ടുമേറി" വരുന്ന മണിപ്രവാളകൃതിയാണിതെന്ന് പറഞ്ഞുവരുന്നു. കവനോദയം മാസികയിലാണ് ചന്ദ്രോത്സവം ആദ്യമായി പ്രസിദ്ധീകരിച്ചത്.

</doc>
<doc id="145304" url="https://ml.wikipedia.org/wiki?curid=145304" title="എം.എസ്‌. ബാബുരാജ്">
എം.എസ്‌. ബാബുരാജ്



</doc>
<doc id="145305" url="https://ml.wikipedia.org/wiki?curid=145305" title="റിക്ടർ സ്കെയിൽ">
റിക്ടർ സ്കെയിൽ



</doc>
<doc id="145306" url="https://ml.wikipedia.org/wiki?curid=145306" title="ബാബുരാജ്">
ബാബുരാജ്

 
 
ജീവിതരേഖ.
എറണാകുളം ജില്ലയിലെ ചോറ്റാനിക്കര മകം ജില്ലയിലെ ആലുവ താലൂക്കിൽ പി.ജെ.ജേക്കബിൻ്റെയും കാർമ്മലിയുടേയും മകനായി 1970 മാർച്ച് 5 ന് ജനിച്ചു. ബാബുരാജ് ജേക്കബ് എന്നതാണ് മുഴുവൻ പേര്. ആലുവ യു.സി.കോളേജ്, എറണാകുളം മഹാരാജാസ്, ഗവ. ലോ കോളേജ് എന്നിവിടങ്ങളിൽ നിന്ന് വിദ്യാഭ്യസം പൂർത്തിയാക്കി. 
ബാലനടനായാണ് ബാബുരാജ് സിനിമയിൽ അരങ്ങേറ്റം കുറിച്ചത് . മലയാളസിനിമയിൽ 1993ൽ റിലീസ് ചെയ്ത 'ഭീഷ്മാചാര്യ' എന്ന ചലച്ചിത്രത്തിലൂടെയായിരുന്നു അരങ്ങേറ്റം. ഗോഡ്ഫാദർ എന്ന മലയാളച്ചലച്ചിത്രത്തിന്റെ റീമേക്ക് ആയ 'ഹൽചൽ' എന്ന ഹിന്ദി ചിത്രത്തിലും ബാബുരാജ് വില്ലനായി അഭിനയിച്ചിട്ടുണ്ട്. നാല് മലയാളം ചിത്രങ്ങളും ഒരു തമിഴ് ചിത്രവും ബാബുരാജ് നിർമ്മിച്ചിട്ടുണ്ട്.
2011ൽ പുറത്തിറങ്ങിയ സോൾട്ട് ആന്റ് പെപ്പർ എന്ന സിനിമയിൽ കുക്ക്ബാബു എന്ന വേഷത്തിൽ അഭിനയിച്ചിരുന്നു.
2009ൽ ബ്ലാക്ക് ഡാലിയ എന്ന മലയാളചലച്ചിത്രത്തിലൂടെ ബാബുരാജ് ഒരു സംവിധായകൻ എന്ന നിലയിലും അരങ്ങേറ്റം കുറിച്ചു. സുരേഷ് ഗോപിയാണ് ഈ ചിത്രത്തിലെ പ്രധാന കഥാപാത്രത്തെ അവതരിപ്പിക്കുന്നത്. പൃഥ്വിരാജ് പ്രധാനവേഷത്തിലെത്തുന്ന 'മനുഷ്യമൃഗം' എന്ന ചിത്രത്തിന്റെയും സംവിധായകൻ ബാബുരാജാണ്. ബാബുരാജിന്റെ ഭാര്യയായ വാണി വിശ്വനാഥായിരുന്നു ഈ ചലച്ചിത്രത്തിന്റെ നിർമ്മാതാവ്.
കൂദാശ എന്ന സിനിമയിലെ മെത്രാൻ ജോയ് എന്ന കഥാപാത്രത്തെ മികവുറ്റതാക്കിയ ബാബുരാജിൻ്റെ അഭിനയം നിരൂപക പ്രശംസ നേടിയതാണ്. മലയാളത്തിൽ ഇതുവരെ 150 ഓളം സിനിമകളിൽ അഭിനയിച്ചു.
ആദ്യ വിവാഹ ബന്ധം പിരിഞ്ഞതിന് ശേഷം 2002-ൽ പ്രശസ്ത തെന്നിന്ത്യൻ ചലച്ചിത്ര അഭിനേത്രിയായ വാണി വിശ്വനാഥിനെ വിവാഹം ചെയ്തു.
ആദ്യ ഭാര്യയിലെ മക്കളാണ് അഭയ്, അക്ഷയ്. വാണി വിശ്വനാഥിലും ബാബുരാജിന് രണ്ട് മക്കളാണ്.
ആർച്ച, ആരോമൽ
മലയാളം കൂടാതെ തമിഴ്, തെലുങ്ക്, കന്നട ഹിന്ദി, സിനിമകളിലും അഭിനയിച്ചിട്ടുണ്ട് 
 സംവിധാനം 
 കഥ 
 തിരക്കഥ 

</doc>
<doc id="145307" url="https://ml.wikipedia.org/wiki?curid=145307" title="കുഞ്ഞൻ പൊന്മാൻ">
കുഞ്ഞൻ പൊന്മാൻ

 
പശ്ചിമഘട്ടത്തിലെ ഇടതൂർന്ന കാടുകളിലെ അരുവികളുടെ സമീപപ്രദേശങ്ങളിൽ കാണപ്പെടുന്ന നീല മീൻകൊത്തികളിലൊന്നാണ് കുഞ്ഞൻ പൊന്മാൻ അഥവാ മൂന്നുവിരലൻ കുഞ്ഞൻ പൊന്മാൻ അഥവാ മേനി പൊന്മാൻ (ഇംഗ്ലീഷ്: Oriental Dwarf Kingfisher അഥവാ Black-backed Kingfisher, ശാസ്ത്രീയനാമം: "Ceyx erithaca"). ചിണ്ണമുത്ത് പൊന്മാൻ എന്നും വിളിക്കപ്പെടാറുണ്ട്. കേരളത്തിൽ ഇവയെ വളരെ കുറച്ച് പ്രാവശ്യം മാത്രമേ കാണാനായിട്ടുള്ളു. ആവാസ വ്യവസ്ഥയുടെ നാശമാണ് പക്ഷി നേരിടുന്ന പ്രധാന ഭീഷണി. കടുംനീല ചിറകുകളും പിൻഭാഗവും കടുംചുവപ്പു കൊക്കുo കാലുകളും ഇളം ഓറഞ്ച് നിറത്തിലുള്ള അടിഭാഗവും ഈ പക്ഷിയെ വന്യജീവി ഫോട്ടോഗ്രാഫർമയരുടെ പ്രിയതാരമാക്കുന്നു.
പ്രത്യേകതകൾ.
ഏകദേശം 13 സെന്റീമീറ്റർ നീളമുണ്ടാകുന്ന ഈ പക്ഷിയുടെ തലയ്ക്ക് ഓറഞ്ചും കടും വയലറ്റും നിറങ്ങൾ ചേർന്നുണ്ടാകും. കൊക്കിന് ഓറഞ്ച് കലർന്ന മഞ്ഞയോ ചുവപ്പ് കലർന്ന ഓറഞ്ചോ നിറമായിരിക്കും, പൂർണ്ണ വളർച്ചയെത്താത്തവയുടെ കൊക്കിന് ഓറഞ്ച് നിറമായിരിക്കും. ചിറകുകളിലെ തിളങ്ങുന്ന കറുപ്പുനിറത്തിനിടയിൽ നീലത്തൂവലുകൾ കാണാം. തൊണ്ട വെള്ള നിറത്തിലായിരിക്കും ഉദരഭാഗം മഞ്ഞനിറത്തിലായിരിക്കുമെങ്കിലും മദ്ധ്യത്തിലായി വെളുത്ത നാടയുണ്ട്, വയറിലെ വെളുത്ത ഭാഗത്ത് ഓറഞ്ച് വരകൾ കാണാം. കാലുകളും ഓറഞ്ച് നിറത്തിലായിരിക്കും. കുറിയ വാലിൽ വ്യത്യസ്തങ്ങളായ ചുവപ്പ് നിറങ്ങൾ ഉണ്ടായിരിക്കും. ഇടതൂർന്ന കാടുകളിലെ അരുവികളുടെ സമീപപ്രദേശങ്ങളാണ് ആവാസവ്യവസ്ഥ.
ജീവിതരീതി.
പലപ്പോഴും വെള്ളത്തിൽനിന്നു മാറി അരുവിയുടെ തീരത്തോ പാതയോരത്തോ മൺതിട്ടകളിലോ തിരശ്ചീനമായുള്ള ഒരു തുരങ്കമാണ്‌ ഇവയുടെ കൂട്.പോരാതെ ഈ പക്ഷികൾ ചുമരുകളിലോ, ചില്ലുജെലകങ്ങളിലോ തട്ടി ചത്തോ, പരിക്കെറ്റ നിലയിലോ ആയിരിക്കും കാണപ്പെടുക.പേര് സൂചിപ്പികുന്നതുപോലെ വെറും മീൻതീനികളല്ല ഈ പക്ഷികൾ. യഥാർത്ഥത്തിൽ ഇവയുടെ പ്രധാനഭക്ഷണം പ്രാണികളും ചിലന്തികളും തവളകളും ചിലപ്പോൾ പല്ലികളുമാണ്‌. ഒപ്പം ചെറിയ മീനുകളെയും ഞണ്ടുകളെയും ഭക്ഷിക്കുന്നു.  
പശ്ചിമഘട്ട ഭാഗങ്ങളിൽ ഇടവപ്പാതിയുടെ ആരംഭത്തിൽ ആണ് പ്രത്യുത്പാദന കാലഘട്ടം ആരംഭിക്കുന്നത്. കൂട് ഒരു മീറ്ററോളം നീളമുള്ള ഒരു തുരങ്കമായിരിക്കും. നാല്-അഞ്ച് മുട്ടകളാണ് ഇടുക. മുട്ടകൾക്ക് ആൺകിളിയും പെൺകിളിയും ചേർന്ന് 17 ദിവസം അടയിരിക്കുന്നു. കുഞ്ഞുങ്ങൾ പല്ലികൾ, ഒച്ചുകൾ, തവളകൾ, ചീവീടുകൾ, തുമ്പികൾ എന്നിവയെ എല്ലാം ഭക്ഷണമാക്കുന്നു.
വിതരണം.
ബംഗ്ലാദേശ്, ഭൂട്ടാൻ, ബ്രൂണൈ, കമ്പോഡിയ, ചൈന, ഇന്തോനേഷ്യ, ലാവോസ്, മ്യാന്മാർ, സിംഗപ്പൂർ, ശ്രീലങ്ക, തായ്‌ലൻഡ്, വിയറ്റ്നാം, ഫിലിപ്പൈൻസ്, മലേഷ്യ എന്നീ രാജ്യങ്ങളിലും കുഞ്ഞൻ പൊന്മാനെ കണ്ടെത്തിയിട്ടുണ്ട്. സിംഗപ്പൂരിലെ പക്ഷികൾ കുറ്റിയറ്റു പോയിക്കോണ്ടിരിക്കുന്നുവെന്ന് കരുതുന്നു. മലേഷ്യൻ ഉപദ്വീപിലും അടുത്ത പ്രദേശങ്ങളിലും ഈ പക്ഷികൾ സമാനങ്ങളായ മറ്റൊരു സ്പീഷീസുമായി (Ceyx rufidorsa - Rufous-backed Kingfisher) ഗണ്യമായ തോതിൽ ഇടകലർന്നിട്ടുണ്ടെന്നും, അവ ഒരു സ്പീഷിസ് ആയി മാറിക്കൊണ്ടിരിക്കുകയാണെന്നും പറയപ്പെടുന്നുണ്ട് .
ഇന്ത്യയിൽ പശ്ചിമഘട്ട ഭാഗങ്ങളിലും, പശ്ചിമബംഗാളിന്റെ കിഴക്ക് ഭാഗം മുതലുള്ള കിഴക്കൻ ഇന്ത്യയിലുമാണ് പ്രധാനമായും കാണപ്പെടുന്നത്. ഗോവ, അസം തുടങ്ങിയ സംസ്ഥാനങ്ങളിൽ കൂടുതൽ എണ്ണം നിലവിലുണ്ടെന്ന് കരുതപ്പെടുന്നു. സാലിം അലി ഈ പക്ഷിയെ ഇന്ത്യയിൽ തിരിച്ചറിഞ്ഞിട്ടുണ്ടെങ്കിലും അക്കാലത്തെ ഒരു പ്രശസ്ത പക്ഷിനിരീക്ഷകനായ ഹ്യൂ വിസ്‌ലർ എഴുതിയ "ഇന്ത്യയിലെ പക്ഷികളെക്കുറിച്ചുള്ള കൈപ്പുസ്തകം" ("Popular Handbook of Indian Birds") എന്ന പുസ്തകത്തിൽ ഈ പക്ഷിയെ പരാമർശിക്കുന്നില്ല.മഴയുടെ മൂർദ്ധന്യത്തിൽ കൊങ്കൺ കാട്ടിൽ ഇവ പ്രജനനം നടത്തുന്നു.പ്രജനനത്തിനുശേഷം ഇവ ദക്ഷിണ ശ്രീലങ്കയിലേക്കും കേരളത്തിലേക്കും കുടിയേറുന്നതായി കരുതുന്നു. മഴക്കാലത്തുള്ള ഇത്തരം യാത്രകൾക്കിടയിലാണ് ഇവ അപൂർവ്വമായും തട്ടേക്കാടും മറ്റും എത്തുന്നത്‌. എന്നാൽ പലപ്പോഴും തീർത്തും അപ്രതീക്ഷിതമായ സ്ഥലങ്ങളിൽ- വീടുവളപ്പുകൾ, കടൽതീരങ്ങൾ, കലാലയ വളപ്പുകൾ, ചിലപ്പോൾ ചെറിയ പട്ടണങ്ങൾ - ഇവിടെയൊക്കെ ദേശാടനത്തിനിടെ എത്തിപ്പെടാറുണ്ട്. 
കേരളത്തിലെ പ്രത്യക്ഷപ്പെടലുകൾ.
ഏറെക്കാലമായി കേരളത്തിൽ നിന്നു വംശമറ്റു പോയി എന്നു വിശ്വസിച്ചിരുന്ന മേനി പൊന്മാനെ 1995-ന് ശേഷം 2010-ൽ തട്ടേക്കാട് പക്ഷിസങ്കേതത്തിലാണ് വീണ്ടും കണ്ടെത്തിയത്. 1995-ൽ പ്രശസ്ത പക്ഷിനിരീക്ഷകനും സാലിം അലിയുടെ ശിഷ്യനുമായ ആർ. സുഗതനാണ് പക്ഷിയെ കണ്ടത്. തുടർന്ന് 2011-ൽ ഇവയെ തട്ടേകാട്ട് തന്നെ വീണ്ടും കാണാൻ കഴിഞ്ഞു. സാലിം അലി ഇവയെ 1933-ൽ അഗസ്ത്യവനങ്ങളിൽ സമുദ്രനിരപ്പിൽ നിന്ന് 2000 അടി ഉയരത്തിൽ കണ്ടെത്തിയതായി പരാമർശിച്ചിരിക്കുന്നു. സാലിം അലിയുടെ "കേരളത്തിലെ പക്ഷികൾ" ("Birds of Kerala") എന്ന പുസ്തകത്തിലും ഈ പക്ഷിയെ പരാമർശിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="145308" url="https://ml.wikipedia.org/wiki?curid=145308" title="Oriental Dwarf Kingfisher">
Oriental Dwarf Kingfisher



</doc>
<doc id="145309" url="https://ml.wikipedia.org/wiki?curid=145309" title="മേനി പൊന്മാൻ">
മേനി പൊന്മാൻ



</doc>
<doc id="145310" url="https://ml.wikipedia.org/wiki?curid=145310" title="മേനിപ്പൊന്മാൻ">
മേനിപ്പൊന്മാൻ



</doc>
<doc id="145312" url="https://ml.wikipedia.org/wiki?curid=145312" title="എം.60 യന്ത്രത്തോക്ക്">
എം.60 യന്ത്രത്തോക്ക്

 
 
M13 കണ്ണികളുടെ ഒരു ഡിസ്ഇന്റഗ്രേറ്റിങ് ബെൽറ്റിൽനിന്ന് 7.62x51mm നാറ്റോ തിരകൾ ഉപയോഗിച്ചു വെടിവയ്ക്കുന്ന അമേരിക്കൻ വിവിധോദ്ധേശ്യ യന്ത്രത്തോക്കുകളുടെ കുടുംബത്തിൽപ്പെടുന്ന ഒരു യന്ത്രത്തോക്കാണ് എം.60 (ഔദ്യോഗിക പേര് യുണൈറ്റഡ് സ്റ്റേറ്റ്സ് മെഷീൻ ഗൺ, കാലിബർ 7.62 mm, M60). എം.60 യന്ത്രത്തോക്കിന്റെ കാലിബർ 7.62 mm ആണ്.അമേരിക്കൻ സേനയാണ് ഇത് ഉപയോഗിച്ചുതുടങ്ങിയത്.43.5 ഇഞ്ച് നീളവും 10.5കിലോഗ്രാം ഭാരവും
ഉള്ള തോക്കാണ് എം.60.വിയറ്റ്നാം യുദ്ധത്തിലും ഗൾഫ് യുദ്ധത്തിലും ഇത് ഉപയോഗിച്ചിട്ടുണ്ട്.ഇതിന് പല വകഭേദങ്ങൾ ഉണ്ട്
അവലംബം.
&lt;templatestyles src="Reflist/styles.css" /&gt;

</doc>
<doc id="145313" url="https://ml.wikipedia.org/wiki?curid=145313" title="ചലച്ചിത്ര അഭിനേത്രി">
ചലച്ചിത്ര അഭിനേത്രി



</doc>
<doc id="145314" url="https://ml.wikipedia.org/wiki?curid=145314" title="ചലച്ചിത്ര അഭിനേതാവ്">
ചലച്ചിത്ര അഭിനേതാവ്



</doc>
<doc id="145316" url="https://ml.wikipedia.org/wiki?curid=145316" title="മലബ്രാഹ്മണർ">
മലബ്രാഹ്മണർ



</doc>
<doc id="145319" url="https://ml.wikipedia.org/wiki?curid=145319" title="Dahod">
Dahod



</doc>
<doc id="145321" url="https://ml.wikipedia.org/wiki?curid=145321" title="ഇൻഡി കമാൻഡോസ് കേരള">
ഇൻഡി കമാൻഡോസ് കേരള



</doc>
<doc id="145322" url="https://ml.wikipedia.org/wiki?curid=145322" title="പൂണെ വാരിയേർസ് ഇന്ത്യ">
പൂണെ വാരിയേർസ് ഇന്ത്യ

 
= പൂനെ വാരിയേഴ്സ് ഇന്ത്യ =
ഇന്ത്യൻ പ്രീമിയർ ലീഗിൽ പൂണെ നഗരത്തെ പ്രതിനിധീകരിക്കുന്ന ടീമാണ് പൂണെ വാരിയേർസ് ഇന്ത്യ. സഹാറ ഗ്രൂപ്പാണ് ഈ ഫ്രാഞ്ചസിയിൽ പണം മുടക്കിയിരിക്കുന്നത്.
പൂനെ വാരിയേഴ്സ് ഒരു ഫ്രാഞ്ചൈസി ആയിരുന്നു ട്വന്റി 20 ക്രിക്കറ്റ് നഗരം പ്രതിനിധാനം ടീം പുണെ ൽ ഇന്ത്യൻ പ്രീമിയർ ലീഗ് (ഐപിഎൽ). ഇന്ത്യൻ സംസ്ഥാനമായ മഹാരാഷ്ട്രയിൽ നിന്നുള്ള രണ്ട് ഐ‌പി‌എൽ ഫ്രാഞ്ചൈസികളിലൊന്നാണ് ടീം , മറ്റൊന്ന് മുംബൈ ഇന്ത്യൻസ് . 2011 സീസണിൽ ഐ‌പി‌എല്ലിൽ ചേർത്ത രണ്ട് പുതിയ ഫ്രാഞ്ചൈസികളിലൊന്നാണിത്. പ്രവർത്തനരഹിതമായ കൊച്ചി ടസ്‌കേഴ്‌സ് കേരളത്തോടൊപ്പം . ഇന്ത്യൻ ബിസിനസ് കമ്പനിയായ സഹാറ ഇന്ത്യ പരിവാറിന്റെ ഗ്രൂപ്പ് കമ്പനിയായ സഹാറ ഗ്രൂപ്പ് സ്പോർട്സ് ലിമിറ്റഡിന്റെ ഉടമസ്ഥതയിലുള്ളതാണ് ഈ ടീം .  മഹാരാഷ്ട്ര ക്രിക്കറ്റ് അസോസിയേഷൻ സ്റ്റേഡിയമായിരുന്നു ടീമിന്റെ ഹോം ഗ്ര ground ണ്ട് പൂനെയിലെ ഗാഹുഞ്ചെയിലാണ്. 
2013 മെയ് മാസത്തിൽ പൂനെ വാരിയേഴ്സ് ഇന്ത്യ ഐ‌പി‌എല്ലിൽ നിന്ന് പിന്മാറി . ലീഗ് വാർഷിക ഫ്രാഞ്ചൈസി ഫീസ് മൂല്യനിർണ്ണയത്തിൽ നിന്ന് ഉടലെടുത്ത ബോർഡ് ഓഫ് ക്രിക്കറ്റ് ഫോർ ഇന്ത്യ (ബിസിസിഐ) യുമായുള്ള സാമ്പത്തിക വ്യത്യാസത്തിൽ .  2013 മെയ് 19 ന് ദില്ലി ഡെയർ‌ഡെവിൾസിനെതിരെയായിരുന്നു അവരുടെ അവസാന മത്സരം . അഞ്ച് മാസത്തിന് ശേഷം 2013 ഒക്ടോബറിൽ ഫ്രാഞ്ചൈസി B ദ്യോഗികമായി അവസാനിപ്പിച്ചു. 
ടീം ഉദ്ഘാടന സീസണിൽ ഒപ്പം അവസാന നിന്ന് രണ്ടാം പൂർത്തിയാക്കുന്നത്, ടൂർണമെന്റിൽ തങ്ങളുടെ മൂന്നു വർഷത്തിനിടെ പരാജയപ്പെട്ടു അവസാന സീസണിൽ ആൻഡ് കഴിഞ്ഞ 2012 . മൊത്തത്തിൽ, ടീം 46 മത്സരങ്ങൾ കളിച്ചു, 12 മത്സരങ്ങളിൽ വിജയിച്ചു, ഒരു മത്സരത്തിൽ 33 തോൽവി. റോബിൻ ഉത്തപ്പ  , മുൻനിര വിക്കറ്റ് നേടിയ രാഹുൽ ശർമ എന്നിവരാണ് ടീമിലെ മുൻനിര റൺസ് . 
ഫ്രാഞ്ചൈസ് ചരിത്രം.
2010 മാർച്ച് 21 ന് സഹാറ അഡ്വഞ്ചർ സ്പോർട്സ് ലിമിറ്റഡ് പൂനെ ഫ്രാഞ്ചൈസിക്കായി 17.02 ബില്യൺ ഡോളർ (370 മില്യൺ ഡോളർ) വിജയകരമായി ലേലം വിളിച്ചു, ഇത് ഐ‌പി‌എല്ലിന്റെ ചരിത്രത്തിലെ ഏതൊരു കമ്പനിയും ഏറ്റവുമധികം ലേലം വിളിച്ചതാണ്.  വീഡിയോകോൺ ഗ്രൂപ്പ് , ഇന്ത്യൻ ഉപഭോക്തൃ അപ്ലയൻസ് നിർമ്മാതാവ്, പുറമേ ടീം ലേലത്തിൽ, എന്നാൽ പരാജയപ്പെട്ടു. അതോടൊപ്പം കൊച്ചി ടസ്കേഴ്സ് കേരള , ടീം 2011 സീസണിൽ നിലവിലുള്ള എട്ടു ടീമുകളാണ് ചേർന്നു.
ഐ‌പി‌എല്ലിൽ നിന്ന് ആദ്യം പിൻ‌മാറി മടങ്ങുക.
2012 ലെ ഐപി‌എൽ ലേലം ആരംഭിക്കുന്നതിന് മണിക്കൂറുകൾക്ക് മുമ്പാണ് സഹാറ പൂനെ വാരിയേഴ്സ് ഇന്ത്യയെ ഐ‌പി‌എല്ലിൽ നിന്ന് പിൻ‌വലിച്ചത്. ഇന്ത്യൻ ക്രിക്കറ്റ് ടീമിന്റെ സ്പോൺസർഷിപ്പും ഇത് ഇന്ത്യൻ ക്രിക്കറ്റ് നിയന്ത്രണ ബോർഡിനും (ബി‌സി‌സി‌ഐ) കനത്ത തിരിച്ചടിയായി. 2011 അവസാനത്തോടെ കൊച്ചി ടസ്‌കേഴ്‌സ് കേരളം പിരിച്ചുവിട്ടതിനുശേഷം ഇതിനകം തന്നെ പിന്തിരിപ്പിക്കുകയായിരുന്നു. 2012 ഫെബ്രുവരി 4 ന് നടന്ന ലേലവും അവർ ബഹിഷ്കരിച്ചു. പൂനെ ടീം നൽകേണ്ട ഫ്രാഞ്ചൈസി ഫീസിലെ പ്രശ്‌നമാണ് പിൻ‌വലിക്കാനുള്ള പ്രധാന കാരണം. 2011 ഐ‌പി‌എൽ സീസണിൽ 94 മത്സരങ്ങൾ നടക്കുമെന്ന ധാരണയിൽ പൂനെ ഫ്രാഞ്ചൈസിക്കായി വലിയ തുക ലേലം ചെയ്തതായി സഹാറ പറഞ്ഞു. പിന്നീട് ബി‌സി‌സി‌ഐ ഐ‌പി‌എൽ മത്സരങ്ങളുടെ എണ്ണം 74 ആയി കുറച്ചതിനാൽ, ഐ‌പി‌എൽ നിർദ്ദേശം നിലനിർത്തുന്നതിന് ഫ്രാഞ്ചൈസി ഫീസ് അടയ്ക്കണമെന്ന് സഹാറ ആവശ്യപ്പെട്ടു. ഐ‌പി‌എൽ നിയമങ്ങൾ സംബന്ധിച്ച് സഹാറയും ബി‌സി‌സി‌ഐയും തമ്മിലുള്ള തർക്കങ്ങൾ, കളിക്കാരെ നിലനിർത്തൽ, 4-വിദേശ കളിക്കാരൻ നിയമം എന്നിവയും, യുവരാജ് സിങ്ങിന്റെ വില ലേല പേഴ്‌സിൽ ചേർക്കാൻ പൂനെ അനുവദിക്കാൻ ബിസിസിഐയുടെ നിർദേശവും ഉൾപ്പെടുന്നു. യുവരാജിന് പകരമായി മറ്റൊരു കളിക്കാരനെ വാങ്ങാൻ കഴിയും. ജേം സെൽ ക്യാൻസറിന് ചികിത്സയിലായിരുന്ന യുവരാജിന് 2012 സീസൺ മുഴുവൻ നഷ്ടമായി .  2012 ഫെബ്രുവരി 6 ന് സഹാറ ഇന്ത്യ പരിവാർ ചെയർമാൻ സുബ്രത റോയ് , സൗരവ് ഗാംഗുലി അനുരഞ്ജനത്തിന് ആഹ്വാനം ചെയ്യുമെന്ന് പറഞ്ഞു. ഒരാഴ്ചയ്ക്ക് ശേഷം, യുവരാജ് സിങ്ങിനെ പകരക്കാരനായി പൂനെ വാരിയേഴ്സ് ഇന്ത്യയ്ക്ക് 2012 സീസണിൽ അനുവദിച്ചതായി ബിസിസിഐ പ്രഖ്യാപിച്ചു, എന്നാൽ ദീർഘകാല സ്പോൺസർഷിപ്പിൽ ഇരു പാർട്ടികളും തമ്മിൽ പ്രതിബന്ധം തുടരുകയാണ്. 
2012 ഫെബ്രുവരി 16 ന് ബിസിസിഐയും സഹാറയും അഭിപ്രായവ്യത്യാസങ്ങൾ അവസാനിപ്പിച്ച് പൂനെ വാരിയേഴ്സ് ഇന്ത്യ ഐപി‌എൽ 5 ൽ കളിക്കുമെന്ന് പ്രഖ്യാപിച്ചു.  സഹാറയ്ക്ക് മൊത്തം പഴ്സ് 3.4 മില്യൺ ഡോളർ നൽകാമെന്ന് സമ്മതിച്ചു, 1.6 മില്യൺ ഡോളർ യുവരാജിന്റെ അഭാവം മൂലം ലേലവും 1.8 മില്യൺ ഡോളറും നഷ്ടപരിഹാരമായി. യുവരാജിന് പകരമായി പുണെക്ക് ഒരു കളിക്കാരനെ നിയമിക്കാമെന്നും തീരുമാനിച്ചു, 1.8 മില്യൺ ഡോളർ വരെ ഫീസ്. കളിക്കാരെ വാങ്ങാൻ ടീമിനെ അനുവദിക്കുന്നതിനായി ഐ‌പി‌എല്ലിന്റെ ട്രേഡിംഗ് വിൻഡോ 2012 ഫെബ്രുവരി 29 വരെ നീട്ടി. മറ്റ് 8 ഫ്രാഞ്ചൈസികളുടെ സമ്മതത്തിന് വിധേയമായി 5 വിദേശ കളിക്കാരെ ടീമിൽ കളിക്കുന്നതിനുള്ള നഷ്ടപരിഹാരവും പൂനെ അനുവദിച്ചു. ഫ്രാഞ്ചൈസിയിൽ തന്ത്രപരമായ പങ്കാളിയാകാൻ ബി‌സി‌സി‌ഐ സഹാറയെ അനുവദിച്ചു. പൂനെയിലെ പുതിയ സ്റ്റേഡിയം പ്ലേ-ഓഫ് മത്സരങ്ങളിലൊന്ന് ആതിഥേയത്വം വഹിക്കാൻ അനുവദിക്കുംറോയൽ ചലഞ്ചേഴ്‌സ് ബാംഗ്ലൂർ സമ്മതം നൽകി, കാരണം ബിസിസിഐ ചട്ടമനുസരിച്ച് പ്ലേ ഓഫ് മത്സരങ്ങൾ ആതിഥേയത്വം വഹിക്കാനുള്ള അവകാശം മുൻ പതിപ്പിന്റെ ഫൈനലിസ്റ്റിന് നൽകിയിട്ടുണ്ട്. (കഴിഞ്ഞ ടൂർണമെന്റിൽ റണ്ണറപ്പായിരുന്നു ആർ‌സി‌ബി).  നൽകേണ്ട ഫ്രാഞ്ചൈസി ഫീസ് സംബന്ധിച്ച് സഹാറയുമായി ചർച്ച നടത്താൻ ബിസിസിഐ സമ്മതിക്കുകയും അതിനായി വ്യവഹാര നടപടികൾ ആരംഭിക്കുകയും ചെയ്തു
ഐ.പി.എൽ. 2011.
2011-ലെ ഐ.പി.എൽ. മത്സരങ്ങളിൽ ഒൻപതാം സ്ഥാനക്കാരായി.
പ്രധാന ലേഖനം: 2011 ഇന്ത്യൻ പ്രീമിയർ ലീഗ്
2011 ജനുവരി 9 ന്‌ നടന്ന ഐ‌പി‌എൽ ലേലത്തിൽ വാരിയേഴ്സ് ആക്രമണാത്മകമായി ലേലം വിളിച്ചു. യുവരാജ് സിംഗ് , റോബിൻ ഉത്തപ്പ, ജെസ്സി റൈഡർ , ഏഞ്ചലോ മാത്യൂസ് , മുരളി കാർത്തിക് , ആശിഷ് നെഹ്‌റ , ഗ്രെയിം സ്മിത്ത് , മിച്ചൽ മാർഷ് , കാലം ഫെർഗൂസൺ , അൽഫോൻസോ തോമസ് , വെയ്ൻ പാർനെൽ , ജെറോം ടെയ്‌ലർ  എന്നിവരും മുമ്പ് റാങ്കുൾ ശർമ, അഭിഷേക് ജുൻജുൻവാല ,മിഥുൻ മൻഹാസ് , മോഹ്‌നിഷ് മിശ്ര , ഗണേഷ് ഗെയ്ക്വാഡ് , മനീഷ് പാണ്ഡെ , കമ്രാൻ ഖാൻ . യുവരാജ് സിങ്ങിനെ ക്യാപ്റ്റനായി നിയമിച്ചു,  മുൻ ഓസ്‌ട്രേലിയൻ ഓപ്പണർ ജെഫ് മാർഷിനെ ടീമിന്റെ പരിശീലകനായി നിയമിച്ചു.  2011 മെയ് 3 ന് പൂനെ വാരിയേഴ്സ് പരിക്കേറ്റ ആശിഷ് നെഹ്‌റയ്ക്ക് പകരമായി മുൻ ഇന്ത്യൻ ക്യാപ്റ്റൻ സൗരവ് ഗാംഗുലിയെ തിരഞ്ഞെടുത്തു .  ഇത് ഗാംഗുലിയുടെ ഐ‌പി‌എല്ലിലേക്കുള്ള തിരിച്ചുവരവിനെ അടയാളപ്പെടുത്തി. 2011 ലെ ഐ‌പി‌എൽ ലേലത്തിന് മുമ്പ് ഗാംഗുലിയെ മുൻ ടീം കൊൽക്കത്ത നൈറ്റ് റൈഡേഴ്സ് ഉപേക്ഷിച്ചിരുന്നു , എന്നാൽ ലേലത്തിൽ ഒരു ടീമും വാങ്ങിയിരുന്നില്ല.
2011 ലെ ഇന്ത്യൻ പ്രീമിയർ ലീഗിൽ കിംഗ്സ് ഇലവൻ പഞ്ചാബിനെയും കൊച്ചി ടസ്‌കേഴ്‌സ് കേരളത്തെയും തോൽപ്പിച്ച് വാരിയേഴ്‌സ് വിജയകരമായ തുടക്കത്തിലേക്ക് . ഈ വിജയകരമായ തുടക്കത്തെത്തുടർന്ന് ടീമിന്റെ പ്രകടനം താഴേക്ക് പോയി, ആ സീസണിൽ അവർ നേടിയത് 2 മത്സരങ്ങൾ മാത്രമാണ്, കിംഗ്സ് ഇലവൻ പഞ്ചാബിനും ഡെക്കാൻ ചാർജേഴ്സിനുമെതിരായ മത്സരങ്ങൾ . ദില്ലി ഡെയർ‌ഡെവിൾ‌സിനെതിരായ സീസണിലെ അവരുടെ അവസാന മത്സരം മഴയെത്തുടർന്ന് ഉപേക്ഷിച്ചു.  14 മത്സരങ്ങളിൽ 4 വിജയങ്ങളും 9 തോൽവികളും ഒരു ഫലവുമില്ലാതെ പൂനെ ആ സീസണിൽ ഒമ്പതാമതും രണ്ടാമത്തേതും ഫിനിഷ് ചെയ്തു.
ഐ.പി.എൽ. 2012.
2012-ലെ ഐ.പി.എൽ. മത്സരങ്ങളിൽ അവസാന സ്ഥാനക്കാരായി
2012 സീസൺ [ തിരുത്തുക ].
നടപടി പൂനെ വാരിയേഴ്സ് ഡൽഹി ഡെയർ ന് സുബ്രതാ റോയ് സ്റ്റേഡിയം
പ്രധാന ലേഖനം: 2012 ഇന്ത്യൻ പ്രീമിയർ ലീഗ്
ഐപി‌എൽ ലേലം പൂനെ ബഹിഷ്കരിച്ചെങ്കിലും മർലോൺ സാമുവൽസ് , ലൂക്ക് റൈറ്റ് , സ്റ്റീവ് സ്മിത്ത് , തമീം ഇക്ബാൽ , ജെയിംസ് ഹോപ്സ് , മൈക്കൽ ക്ലാർക്ക് എന്നിവരുൾപ്പെടെ അന്താരാഷ്ട്ര ക്രിക്കറ്റ് താരങ്ങളെ അവർ ലേലത്തിന് പുറത്ത് ഒപ്പിട്ടു . റൈഫി ഗോമസ് , അലി മുർതാസ , അശോക് ദിൻഡ , അനുസ്തപ്പ് മജുംദാർ , മഹേഷ് റാവത്ത് എന്നിവരുൾപ്പെടെ ഇന്ത്യൻ കളിക്കാരിൽ അവർ ഒപ്പിട്ടു . സീസൺ മുഴുവൻ യുവരാജിന്റെ ലഭ്യതയില്ലാത്തതിനാൽ ഗാംഗുലിയെ ഫ്രാഞ്ചൈസിയുടെ ക്യാപ്റ്റനാക്കി.  അദ്ദേഹത്തെ ഒരു പരിശീലകനായി കോച്ചിംഗ് സ്റ്റാഫിന്റെ ഭാഗമാക്കി.  മുൻ ദക്ഷിണാഫ്രിക്കൻ ഫാസ്റ്റ് ബ ler ളർഅലൻ ഡൊണാൾഡ് , മുൻ ഇന്ത്യൻ ബാറ്റ്സ്മാൻ പ്രവീൺ അമ്രെ എന്നിവരെ യഥാക്രമം ബ ling ളിംഗ് , ബാറ്റിംഗ് കോച്ചുകളായി തിരഞ്ഞെടുത്തു. മാർഷിനു പകരമായി ശ്രീലങ്കൻ പരിശീലകനാകാൻ രാജിവെച്ചിരുന്നു. 
ടീം അകലെ വീട്ടിൽ യഥാക്രമം മുംബൈ ഇന്ത്യൻസ് കിംഗ്സ് ഇലവൻ പഞ്ചാബ് നേരെ കിരീടത്തോടെ ഐ.പി.എൽ 2012 പ്രചാരണം തുടങ്ങിയത്. നിലവിലെ ചാമ്പ്യന്മാരായ ചെന്നൈ സൂപ്പർ കിംഗ്സിനെതിരെയും ഡൽഹി ഡെയർ‌ഡെവിൾസിനെതിരെയും 2011 ലെ പോലെ ടീമിന് പ്രാരംഭ വേഗത നിലനിർത്താനായില്ല . സീസണിന്റെ മധ്യത്തിൽ ഗാംഗുലിയെ ക്യാപ്റ്റനായി പുറത്താക്കുകയും ഫലങ്ങളുടെ അഭാവം മൂലം ടീമിൽ നിന്ന് ഒഴിവാക്കുകയും ചെയ്തുവെങ്കിലും ഉപദേഷ്ടാവായി നിലനിർത്തി.  എന്നിരുന്നാലും, ഈ തീരുമാനം പിന്നീട് മാറ്റി, ക്യാപ്റ്റനായി അദ്ദേഹം ടീമിലേക്ക് മടങ്ങി. റോയൽ ചലഞ്ചേഴ്‌സ് ബാംഗ്ലൂരിനെതിരായ ഹോം മത്സരത്തിൽ ഗംഗുലി സ്വയം വിശ്രമിച്ചു, സ്റ്റീവ് സ്മിത്ത് ക്യാപ്റ്റൻസി ഏറ്റെടുത്തെങ്കിലും ടീം 35 റൺസിന് പരാജയപ്പെട്ടു. 16 മത്സരങ്ങളിൽ നിന്ന് 4 വിജയങ്ങളും 12 തോൽവികളുമായി പൂനെ ആ സീസണിൽ അവസാന സ്ഥാനത്താണ്.
പ്രധാന ലേഖനം: 2013 ഇന്ത്യൻ പ്രീമിയർ ലീഗ്.
2013 സീസണിൽ പൂനെ വാരിയേഴ്സ് ഇന്ത്യ സ്റ്റീവ് സ്മിത്ത്, തമീം ഇക്ബാൽ, മർലോൺ സാമുവൽസ്, ലൂക്ക് റൈറ്റ് എന്നിവരെ നിലനിർത്തിയിരുന്നെങ്കിലും ക്ലാർക്ക്, ജെയിംസ് ഹോപ്സ്, കാലം ഫെർഗൂസൺ, അൽഫോൻസോ തോമസ്, മുരളി കാർത്തിക്, ജെസ്സി റൈഡർ എന്നിവരെ വിട്ടയച്ചു. 2012 ഒക്ടോബറിൽ ഗംഗുലി എല്ലാത്തരം ക്രിക്കറ്റുകളിൽ നിന്നും വിരമിക്കൽ പ്രഖ്യാപിച്ചു,  ക്യാപ്റ്റനില്ലാതെ ഫ്രാഞ്ചൈസി വിട്ടു. 2013 ഫെബ്രുവരി 3 ന് നടന്ന ലേലത്തിൽ ക്ലാർക്കിനെ ഫ്രാഞ്ചൈസി 400,000 ഡോളറിന് തിരികെ വാങ്ങി.  തുടങ്ങിയ സംഘം വാങ്ങി അന്താരാഷ്ട്ര താരങ്ങൾ അജന്ത മെൻഡിസ് ആൻഡ് കെയ്ൻ റിച്ചാർഡ്സൺ ഇഷ്ടപ്പെട്ടതിനെയും സൈൻ ആഭ്യന്തര താരങ്ങൾ അഭിഷേക് നായർ , തിരുമലസെത്തി സുമൻ , ഈശ്വർ പാണ്ഡെയും , പർവേസ് റസൂൽ ആൻഡ്2013 സീസണിലെ ഉഡിത് ബിർള . ന്യൂസിലാന്റ് ബാറ്റ്സ്മാൻ റോസ് ടെയ്‌ലറിനായി നെഹ്‌റയെ ട്രേഡ് ചെയ്തുകൊണ്ട് ഡൽഹി ഡെയർ‌ഡെവിൾസിനൊപ്പം ഫ്രാഞ്ചൈസി ഒരു കളിക്കാരനെ മാറ്റി .  ക്യാൻസറിൽ നിന്ന് സുഖം പ്രാപിച്ചതിനെ തുടർന്ന് യുവരാജും ടീമിലേക്ക് മടങ്ങി. നിർഭാഗ്യവശാൽ ഫ്രാഞ്ചൈസിയെ സംബന്ധിച്ചിടത്തോളം, ടീമിനെ നയിക്കാനുള്ള മുൻ‌നിരക്കാരനായിരുന്ന ക്ലാർക്കിനെ മുഴുവൻ സീസണിലും ആവർത്തിച്ചുള്ള പുറകിലും കൈത്തണ്ടയിലും പരിക്കുകളോടെ പുറത്താക്കി, ഇത് നേരത്തെ നടന്ന ഓസ്‌ട്രേലിയൻ പര്യടനത്തിൽ രൂക്ഷമായി .  2013 മാർച്ച് 28 ന് ഫ്രാഞ്ചൈസി ശ്രീലങ്കൻ ടെസ്റ്റ്, ഏകദിന ക്യാപ്റ്റൻ, ഓൾ‌റ round ണ്ടർ ആഞ്ചലോ മാത്യൂസ് എന്നിവരെ 2013 സീസണിലെ ക്യാപ്റ്റനായി തിരഞ്ഞെടുത്തു  കൂടാതെ ഓസ്‌ട്രേലിയൻ ബാറ്റ്സ്മാൻ ആരോൺ ഫിഞ്ചും ഒപ്പിട്ടു.ക്ലാർക്കിന് പകരക്കാരനായി. 
2013 സീസണിലെ ടീമിന്റെ പ്രകടനം ദയനീയമായിരുന്നു, 2012 ലെ പ്രകടനത്തെ 16 മത്സരങ്ങളിൽ നിന്ന് 4 വിജയങ്ങളും 12 തോൽവികളും പ്രതിഫലിപ്പിച്ചു, ലീഗിൽ എട്ടാം സ്ഥാനത്തും രണ്ടാം സ്ഥാനത്തും. രാജസ്ഥാൻ റോയൽസ് (ഹോം), ചെന്നൈ സൂപ്പർ കിംഗ്സ് (അകലെ), കൊൽക്കത്ത നൈറ്റ് റൈഡേഴ്സ് (അകലെ), ദില്ലി ഡെയർഡെവിൾസ് (ഹോം) എന്നിവയ്ക്കെതിരെയാണ് ടീം വിജയിച്ചത് . റോയൽ ചലഞ്ചേഴ്‌സ് ബാംഗ്ലൂരിനെതിരായ എവേ മത്സരത്തിൽ വാരിയേഴ്സിനെ നന്നായി അപമാനിച്ചു, കടപ്പാട് ക്രിസ് ഗെയ്ൽ66 പന്തിൽ നിന്ന് 175 റൺസ് നേടി പുറത്താകാതെ 2013 സീസണിൽ ചെന്നൈ സൂപ്പർ കിംഗ്സിനോട് തോറ്റതിന് ശേഷം പ്ലേ ഓഫിലേക്കുള്ള തർക്കത്തിൽ നിന്ന് പുറത്തായ ആദ്യ ടീമായി. മുൻ സീസണുകളിലേതുപോലെ, ടീമിന്റെ മോശം പ്രകടനത്തിനുള്ള പ്രധാന കാരണം അവരുടെ വിജയസാധ്യതകളെ നിരന്തരം തട്ടിയെടുക്കുന്നതും ടീമിൽ സന്തുലിതാവസ്ഥയുടെ അഭാവവുമാണ്, ഈ സീസണിൽ 30 ലധികം കളിക്കാരെ ഉപയോഗിച്ചു. ആ സീസണിൽ മൂന്ന് ക്യാപ്റ്റൻമാരെ ഉപയോഗിച്ച ഏക ഐപി‌എൽ ഫ്രാഞ്ചൈസിയാണ് ടീം. ടൂർണമെന്റിൽ വാരിയേഴ്സിന്റെ മോശം തുടക്കവും മോശം ഫോമും മൂലം മാത്യൂസിനെ ക്യാപ്റ്റനായി പുറത്താക്കുകയും ചെന്നൈ സൂപ്പർ കിംഗ്സിനെതിരായ എവേ മത്സരത്തിൽ ടെയ്‌ലറിന് പകരക്കാരനായി. ഈ മത്സരത്തെത്തുടർന്ന്, മോശം ഫോം കാരണം ടെയ്‌ലറെ ക്യാപ്റ്റനായി പുറത്താക്കി, ചെന്നൈയിൽ ടീം വിജയിച്ചിട്ടും, പകരക്കാരനായി ഫിഞ്ചിനെ മാറ്റി, ബാക്കി സീസണിൽ വാരിയേഴ്സിന്റെ ക്യാപ്റ്റനായി.
ഐ‌പി‌എല്ലിൽ നിന്ന് രണ്ടാമത്തെയും അവസാനത്തെയും പിൻ‌വലിക്കൽ.
2013 മെയ് 21 ന്, ലീഗ് കാമ്പെയ്ൻ പൂർത്തിയാക്കി രണ്ട് ദിവസത്തിന് ശേഷമാണ് സഹാറ പൂനെ വാരിയേഴ്സ് ഇന്ത്യയെ ഐ‌പി‌എല്ലിൽ നിന്ന് പിൻ‌വലിച്ചത് മൂന്ന് വർഷത്തിനിടെ രണ്ടാം തവണ.  ബി‌സി‌സി‌ഐയുടെ അഭിപ്രായത്തിൽ, ഫ്രാഞ്ചൈസി ഫീസ് മുഴുവൻ അടയ്ക്കുന്നതിൽ സഹാറ വീഴ്ച വരുത്തിയതിന് ശേഷം ടീമിന്റെ ബാങ്ക് ഗ്യാരണ്ടി എൻ‌ക്യാഷ് ചെയ്തതാണ് കാരണം.  2013 ജനുവരിയിൽ സഹാറ ഫ്രാഞ്ചൈസി ഫീസിലെ 20% അടച്ചതായും ബാക്കി തുക 2013 മെയ് 19 നകം നൽകാമെന്ന് വാഗ്ദാനം നൽകിയതായും അവർ പരാജയപ്പെട്ടു. എന്നാൽ ഐപിഎല്ലിൽ നിന്ന് പൂനെ ഫ്രാഞ്ചൈസി പിൻവലിക്കാനുള്ള തീരുമാനത്തിന് സഹാറ ബിസിസിഐയെ കുറ്റപ്പെടുത്തി. പൂനെ വാരിയേഴ്സ് ഇന്ത്യയെ ഐ‌പി‌എല്ലിൽ നിന്ന് പിൻ‌വലിച്ചതിന് ശേഷം സഹാറയിൽ നിന്നുള്ള പ്രസ്താവനയിൽ, പൂനെ ടീമിന്റെ ഫ്രാഞ്ചൈസി ഫീസ് കുറയ്ക്കുന്നതിൽ ബി‌സി‌സി‌ഐയുടെ ധാർഷ്ട്യവും താൽപ്പര്യമില്ലാത്ത മനോഭാവവും കാരണം സഹാറയ്ക്ക് ഐ‌പി‌എല്ലിൽ നിന്ന് പിന്മാറേണ്ടി വന്നു.  ഒരു പതിറ്റാണ്ടിലേറെയായി ഇന്ത്യൻ ക്രിക്കറ്റിനെ പിന്തുണച്ചിട്ടും ബിസിസിഐയോടും പൂനെ ഫ്രാഞ്ചൈസിയോടുമുള്ള ബി‌സി‌സി‌ഐയുടെ പക്ഷപാതപരവും പക്ഷപാതപരവുമായ മനോഭാവം സഹാറയ്ക്ക് വെറുപ്പായിരുന്നുവെന്നും  ഐ‌പി‌എല്ലിൽ നിന്ന് പിന്മാറാനുള്ള തീരുമാനം അന്തിമവും ബി‌സി‌സി‌ഐ മുഴുവൻ ഫ്രാഞ്ചൈസി ഫീസും ഒഴിവാക്കിയാലും അത് ഐ‌പി‌എല്ലിലേക്ക് മടങ്ങില്ല.  എന്നിരുന്നാലും, സഹാറ ഇന്ത്യൻ ക്രിക്കറ്റ് ടീമിന്റെ സ്പോൺസറായി തുടരും2013 ഡിസംബർ വരെ, ബിസിസിഐയുമായുള്ള കരാർ കാലഹരണപ്പെടുന്നതുവരെ, ടീമിനായി ഒരു പുതിയ സ്പോൺസറെ കണ്ടെത്താൻ ബിസിസിഐയോട് ആവശ്യപ്പെട്ടു.  2013 മെയ് 24 ന് മാധ്യമങ്ങളോട് സംസാരിച്ച സുബ്രത റോയ്, സഹാറയോടും പൂനെ ഫ്രാഞ്ചൈസിയോടുമുള്ള ബിസിസിഐ പ്രസിഡന്റും ഇന്ത്യ സിമൻറ്സ് ചെയർമാനുമായ എൻ. ശ്രീനിവാസന്റെ മനോഭാവമാണ് ഐ‌പി‌എല്ലിൽ നിന്നും ഇന്ത്യൻ ക്രിക്കറ്റിൽ നിന്നും സഹാറ പിന്മാറാൻ പ്രധാന കാരണമെന്ന് പറഞ്ഞു. ശ്രീനിവാസൻ ബിസിസിഐ കാര്യങ്ങളുടെ ചുക്കാൻ പിടിക്കുന്നിടത്തോളം സഹാറ ഒരിക്കലും ഇന്ത്യൻ ക്രിക്കറ്റുമായി ബന്ധപ്പെടില്ലെന്നും അദ്ദേഹം കൂട്ടിച്ചേർത്തു. 
2013 ഒക്ടോബർ 26 ന് ബിസിസിഐ ടീമുമായുള്ള കരാർ official ദ്യോഗികമായി അവസാനിപ്പിച്ചു, ടീമിന്റെ ഐ‌പി‌എൽ താൽക്കാലിക യാത്ര അവസാനിപ്പിച്ചു. 
ഹോം ഗ്രൗണ്ട്.
പൂനെ വാരിയേഴ്സ് ഇന്ത്യയുടെ പ്രാരംഭ "ഹോം" മൈതാനമായ ഡി വൈ പാട്ടീൽ സ്റ്റേഡിയം
2012–2013 മുതൽ പൂനെ വാരിയേഴ്സ് ഇന്ത്യയുടെ ജന്മനാടായ ഗാഹുഞ്ചിലെ മഹാരാഷ്ട്ര ക്രിക്കറ്റ് അസോസിയേഷൻ സ്റ്റേഡിയം
2011 ൽ അവരുടെ പ്രഥമ സീസണിൽ ടീം അവരുടെ വീട്ടിൽ മത്സരങ്ങളിൽ ഡിവൈ പാട്ടീൽ സ്റ്റേഡിയത്തിൽ ന് നവി മുംബൈ , അവരുടെ നിയുക്ത വീട്ടിൽ വേദി, പോലെ മഹാരാഷ്ട്ര ക്രിക്കറ്റ് അസോസിയേഷൻ സ്റ്റേഡിയം , ഇപ്പോഴും നിർമാണത്തിലാണ് ആയിരുന്നു. 2012 സീസൺ മുതൽ മാത്രമാണ് പൂനെയിൽ സഹാറ ഇന്ത്യ പരിവാർ ചെയർമാന്റെ പേരിലുള്ള സുബ്രത റോയ് സഹാറ സ്റ്റേഡിയത്തിൽ ടീം അവരുടെ ഹോം മത്സരങ്ങൾ കളിക്കാൻ തുടങ്ങിയത്. മുംബൈ പൂനെ എക്സ്പ്രസ് ഹൈവേയിൽ പൂനെയിൽ നിന്ന് 23 കിലോമീറ്റർ (14 മൈൽ) വടക്ക് പടിഞ്ഞാറായി സ്ഥിതിചെയ്യുന്ന ഗഹുഞ്ചെ എന്ന ഗ്രാമത്തിലാണ് ഇത് സ്ഥിതിചെയ്യുന്നത് .  37,000 കാണികൾക്ക് ഇരിക്കാനുള്ള ശേഷിയുണ്ട്. 
സഹാറ ഇന്ത്യ പരിവാറും മഹാരാഷ്ട്ര ക്രിക്കറ്റ് അസോസിയേഷനും (എംസി‌എ) സ്റ്റേഡിയം തർക്കവിഷയമായി . സ്റ്റേഡിയവുമായി ബന്ധപ്പെട്ട് എം‌സി‌എയും എം‌സി‌എയും തമ്മിലുള്ള കരാർ അവസാനിപ്പിച്ചതിനെ തുടർന്ന് 2013 ന്റെ തുടക്കത്തിൽ സഹാറ കോടതിയെ സമീപിച്ചു. എം‌സി‌എയ്ക്കുള്ള പണമടയ്ക്കൽ സഹാറ വീഴ്ച വരുത്തിയതിനെത്തുടർന്ന് എം‌സി‌എ കരാർ അവസാനിപ്പിക്കുകയും സ്റ്റേഡിയത്തെ എം‌സി‌എ പൂനെ ഇന്റർനാഷണൽ ക്രിക്കറ്റ് സെന്റർ എന്ന് പുനർനാമകരണം ചെയ്യുകയും ചെയ്തു.  പ്രശ്നം പരിഹരിക്കപ്പെടുന്നതുവരെ അവരുടെ എല്ലാ ഹോം മത്സരങ്ങളും പൂനെക്ക് പുറത്ത് കളിക്കാൻ സഹാറ തീരുമാനിച്ചു.  2013 മാർച്ച് 15 ന് പ്രശ്നം പരിഹരിച്ചു, നിലവിലുള്ള എല്ലാ കുടിശ്ശികയും മൂന്ന് മാസത്തിനുള്ളിൽ നൽകാമെന്ന് സഹാറ സമ്മതിച്ചു. സ്റ്റേഡിയത്തെ സുബ്രത റോയ് സഹാറ സ്റ്റേഡിയം എന്ന് പുനർനാമകരണം ചെയ്തു. എം‌സി‌എയും പൂനെ വാരിയേഴ്സ് ഇന്ത്യയെ അവരുടെ എല്ലാ ഹോം മത്സരങ്ങളും സ്റ്റേഡിയത്തിൽ കളിക്കാൻ അനുവദിച്ചു. 
ടീം ഐഡന്റിറ്റി.
ടീമിന്റെ പേരും ലോഗോയും.
ഒരു കാലത്ത് നഗരത്തിൽ നിന്ന് ഭരിച്ചിരുന്ന മറാത്ത സാമ്രാജ്യത്തിന്റെ ബഹുമാനാർത്ഥം പൂനെ വാരിയേഴ്സ് ഇന്ത്യയെ പൂനെ ഫ്രാഞ്ചൈസി നാമകരണം ചെയ്തു . ഇന്ത്യൻ ത്രിവർണ്ണത്തിന്റെ നിറത്തിൽ കുതിരപ്പട-യോദ്ധാവിനെ (കുതിരപ്പുറത്തുള്ള യോദ്ധാവ്) ആക്രമിക്കുന്ന ഒരു കുന്തം പ്രയോഗിക്കുന്നതായിരുന്നു പൂനെ വാരിയേഴ്സ് ഇന്ത്യ ലോഗോ .  ടീം ലോഗോ ഇപ്പോഴും സമാനമാണ്.
ജേഴ്സി നിറങ്ങൾ.
അവരുടെ ഉദ്ഘാടന സീസണിൽ, ത്രിവർണ്ണ വരകളും ഇരുവശത്തും വെള്ളി ആക്സന്റുകളും ഉപയോഗിച്ച് ടീമിന്റെ ജേഴ്സി കറുത്തതായിരുന്നു. ഷർട്ടിന്റെ മുകളിൽ ഇടത് കോണിൽ ആക്രമണകാരിയായ യോദ്ധാവിന്റെ ലോഗോയും ജേഴ്സി ഉൾപ്പെടുത്തിയിട്ടുണ്ട്. 2012 സീസൺ മുതൽ ജേഴ്സിയുടെ പ്രാഥമിക നിറം ടർക്കോയ്‌സ് നീലയായി മാറ്റി . ആദ്യ രണ്ട് സീസണുകളിൽ കിറ്റ് നിർമ്മാതാവായിരുന്നു അഡിഡാസ് , എന്നാൽ മൂന്നാം സീസണിൽ ടി കെ സ്പോർട്സ് വെയർ കിറ്റ് നിർമ്മാതാവായിരുന്നു. ഇന്ത്യൻ ഓൺലൈൻ ഫാഷൻ വസ്ത്ര ബ്രാൻഡായ അമേരിക്കൻ സ്വാൻ ആയിരുന്നു ടീമിന്റെ lif ദ്യോഗിക ജീവിതശൈലി വസ്ത്ര പങ്കാളി. 
സ്പോൺസർമാർ.
അവരുടെ ആദ്യ രണ്ട് സീസണുകളിൽ ടീമിന്റെ പ്രധാന സ്പോൺസർ ടിവിഎസ് മോട്ടോഴ്‌സ് ആയിരുന്നു .  ജാപ്പനീസ് ഉപഭോക്തൃ ഉപകരണ നിർമ്മാതാക്കളായ സൻസുയി ഇലക്ട്രിക് അവരുടെ അവസാന സീസണിലെ ടീമിന്റെ പ്രധാന സ്പോൺസറായി ടിവിഎസിനെ മാറ്റി .  ലക്സ് കോസി , നിസ്സാൻ , യുബി ഗ്രൂപ്പ് , ലിങ്ക് പെൻസ്, ഓക്ലി ഇങ്ക്. , യു ബ്രോഡ്ബാൻഡ് , കില്ലർ ജീൻസ്, ഫിനോലെക്സ് ഗ്രൂപ്പ് എന്നിവയാണ് മറ്റ് സ്പോൺസർമാർ . എക്സൈഡ് ബി‌എം‌ഡബ്ല്യുവിന്റെ 3 സീസണുകളാണ് പ്രധാന സ്പോൺസർ. ബി‌എം‌ഡബ്ല്യുവിന് പകരമായി ബ്രിട്ടാനിയയാണ് പ്രധാന സ്പോൺസർ. മറ്റ് പറയണ്ടല്ലോ ഇൻഡിഗോ എയർലൈനുകൾ , സെഅഗ്രമ്സ് , ജോക്കി ,റെയ്നോൾഡ്സ് , റെയ്മണ്ട് ഗ്രൂപ്പ് , ഫാസ്റ്റ്രാക്ക് , എയർടെൽ , ആഷിർവാഡ് പൈപ്പുകൾ.
തീം സോംഗ്.
പ്രമുഖ പിന്നണി ഗായകനും സംഗീതസംവിധായകനുമായ ശങ്കർ മഹാദേവൻ ആലപിച്ച ഹിന്ദി ഗാനം "സഹാറ സഹാറ" ആയിരുന്നു ടീമിന്റെ theme ദ്യോഗിക തീം സോംഗ് . പാട്ടിന്റെ വീഡിയോയിൽ ഒരു യോദ്ധാവ് കുതിരപ്പുറത്തു കയറുന്നതും പൂനെ നിവാസികളെ സ്റ്റേഡിയത്തിലേക്ക് വരാൻ പ്രേരിപ്പിക്കുന്നതും ടീം ക്രിക്കറ്റ് താരങ്ങൾക്ക് സാക്ഷ്യം വഹിച്ചു. തുടർന്ന് ടീം ക്രിക്കറ്റ് കളിക്കാരും ജീവനക്കാരും സഹാറ സല്യൂട്ട് ചെയ്തു (വലതു കൈ ഹൃദയത്തിന് മുകളിൽ വയ്ക്കുകയും "ജയ് സഹാറ" എന്ന് പറയുകയും ചെയ്യുന്നു).
ഇന്ത്യൻ ചിയർ ലീഡർമാർ.
വിദേശ ചിയർ ലീഡർമാരെ ഉപയോഗിക്കുന്ന മറ്റ് ഫ്രാഞ്ചൈസികളിൽ നിന്ന് വ്യത്യസ്തമായി ഇന്ത്യൻ ചിയർ ലീഡർമാരെ ഉപയോഗിച്ച ഏക ഐപിഎൽ ഫ്രാഞ്ചൈസിയാണ് പൂനെ വാരിയേഴ്സ് ഇന്ത്യ . പ്രശസ്ത ബോളിവുഡ് ഡിസൈനർ നീത ലുല്ല രൂപകൽപ്പന ചെയ്ത പരമ്പരാഗത ഇന്ത്യൻ വസ്ത്രധാരണത്തിലാണ് "ചിയർ ക്വീൻസ്" എന്നറിയപ്പെടുന്ന ഈ ചിയർ ലീഡർമാർ പരമ്പരാഗത ഇന്ത്യൻ നൃത്തങ്ങൾ അവതരിപ്പിച്ചത് എയ്‌സ് കൊറിയോഗ്രാഫർമാരായ ഗണേഷ് ഹെഗ്‌ഡെ , തനുശ്രീ ശങ്കർ എന്നിവർ ചേർന്നാണ്. പരമ്പരാഗത ജിംനാസ്റ്റിക് ദിനചര്യകളല്ല ഇത്.  സുബ്രത റോയിയുടെ വാക്കുകളിൽ-പൂനെ വാരിയേഴ്സ് ഇന്ത്യയുടെ "ചിയർ ക്വീൻസ് ഉപയോഗിച്ച്" , ഒരു അന്താരാഷ്ട്ര വേദിയിൽ ഇന്ത്യയുടെ സമ്പന്നവും വൈവിധ്യപൂർണ്ണവുമായ സംസ്കാരം പ്രദർശിപ്പിക്കാനും അംഗീകാരം നൽകാനും ഞങ്ങൾ ഉദ്ദേശിക്കുന്നു. ഐ‌പി‌എല്ലിന്റെ എല്ലാ ഫ്രാഞ്ചൈസികളും കൂട്ടായി പ്രയോജനപ്പെടുത്തണമെന്ന് ഞങ്ങൾ ആഗ്രഹിക്കുന്ന അവസരം, അങ്ങനെ ഇന്ത്യയുടെ സമ്പന്നമായ സാംസ്കാരിക പൈതൃകം നൂതനമായ രീതിയിൽ ലോകത്തിന് മുന്നിൽ അവതരിപ്പിക്കുന്നു. 
കിറ്റ് നിർമ്മാതാക്കളും സ്പോൺസർമാരും.
ആദ്യ രണ്ട് സീസണുകളിൽ കിറ്റ് നിർമ്മാതാവായിരുന്നു അഡിഡാസ് , എന്നാൽ മൂന്നാം സീസണിൽ ടി കെ സ്പോർട്സ് പ്രൈവറ്റ് ലിമിറ്റഡ് കിറ്റ് നിർമ്മാതാവായിരുന്നു. ഇന്ത്യൻ ഓൺലൈൻ ഫാഷൻ വസ്ത്ര ബ്രാൻഡായ അമേരിക്കൻ സ്വാൻ ആയിരുന്നു ടീമിന്റെ lif ദ്യോഗിക ജീവിതശൈലി വസ്ത്ര പങ്കാളി.  .അവരുടെ ആദ്യ രണ്ട് സീസണുകളിൽ ടീമിന്റെ പ്രധാന സ്പോൺസർ ടിവിഎസ് മോട്ടോഴ്‌സ് ആയിരുന്നു .  ജാപ്പനീസ് ഉപഭോക്തൃ ഉപകരണ നിർമ്മാതാക്കളായ സാൻസുയി ഇലക്ട്രിക് അവരുടെ അവസാന സീസണിലെ ടീമിന്റെ പ്രധാന സ്പോൺസറായി ടിവിഎസിനെ മാറ്റി .  ലക്സ് കോസി , നിസ്സാൻ , യുബി ഗ്രൂപ്പ് , ലിങ്ക് പെൻസ്, ഓക്ലി ഇങ്ക് , യൂ ബ്രോഡ്ബാൻഡ് എന്നിവരാണ് മറ്റ് സ്പോൺസർമാർ, കില്ലർ ജീൻസും ഫിനോലെക്സ് ഗ്രൂപ്പും . എക്സൈഡ് ബി‌എം‌ഡബ്ല്യുവിന്റെ 3 സീസണുകളാണ് പ്രധാന സ്പോൺസർ. ബി‌എം‌ഡബ്ല്യുവിന് പകരമായി ബ്രിട്ടാനിയയാണ് പ്രധാന സ്പോൺസർ. ഇൻഡിഗോ എയർലൈൻസ് , സീഗ്രാംസ് , ജോക്കി , റെയ്നോൾഡ്സ് , റെയ്മണ്ട് ഗ്രൂപ്പ് , ഫാസ്റ്റ്രാക്ക് , സഹാറ ക്യൂ ഷോപ്പ്, എയർടെൽ , അഷിർവാഡ് പൈപ്പുകൾ എന്നിവയാണ് മറ്റ് സ്പോൺസർമാർ

</doc>
<doc id="145323" url="https://ml.wikipedia.org/wiki?curid=145323" title="ക്യു.ആർ. കോഡ്">
ക്യു.ആർ. കോഡ്

 
 
പ്രത്യേകമായി നിർമ്മിച്ചിട്ടുള്ള ക്യൂ.ആർ. ബാർകോഡ് റീഡറുകൾക്കും, ക്യാമറ ഫോണുകൾക്കും വായിക്കാൻ സാധിക്കുന്ന മെട്രിക്സ് ബാർ കോഡുകളെയാണ് ക്യൂ.ആർ.കോഡ് അഥവാ ദ്രുത പ്രതികരണ ചിഹ്നകം എന്നു വിളിക്കുന്നത്. ഒരു വെളുത്ത പ്രതലത്തിൽ കറുത്ത നിറത്തിലുള്ള ചതുരങ്ങൾ പ്രത്യേക രീതിയിൽ ക്രമീകരിച്ചതു പോലെയാണ് ക്യു.ആർ. കോഡുകൾ സാധാരണ സൃഷ്ടിക്കപ്പെടുന്നത്. സാധാരണ എഴുത്തുകൾ, യു.ആർ.എൽ., മറ്റു വിവരങ്ങൾ എന്നിവയാണ് സാധാരണ ഈ രീതി ഉപയോഗിച്ച് എൻകോഡ് ചെയ്യപ്പെടുന്നത്.ഡാറ്റ കാര്യക്ഷമമായി സംഭരിക്കാൻ ക്യൂആർ കോഡുകൾ നാല് സ്റ്റാൻഡേർഡ് എൻകോഡിംഗ് മോഡുകൾ (സംഖ്യാ, ആൽഫാന്യൂമെറിക്, ബൈറ്റ്/ബൈനറി, കൂടാതെ കാഞ്ജി(kanji)) ഉപയോഗിക്കുന്നു; അതിന്റെ വിപുലീകരണങ്ങളും ഉപയോഗിക്കാം.
ദ്വിമാന ബാർകോഡിങ്ങ് രീതിയിൽ ഏറെ പ്രചാരത്തിലുള്ള ഒരു രീതിയാണിത്. ക്വിക്ക് റെസ്പോൺസ് (ദ്രുത പ്രതികരണം - Quick Response) എന്നതിന്റെ ചുരുക്കെഴുത്തായിട്ടാണ് ക്യു.ആർ. അറിയപ്പെടുന്നത്. ഇതിന്റെ നിർമ്മാതാക്കൾക്ക് എൻകോഡ് ചെയ്യപ്പെടുന്ന സന്ദേശങ്ങൾ വേഗത്തിൽ ഡീകോഡ് ചെയ്യപ്പെടുണെമെന്ന ഉദ്ദേശമുണ്ടായിരുന്നതിനാലാണ് ഇതിന് ആ പേരു നൽകിയത്.
ശ്മശാനങ്ങളിലെ ഹെഡ്സ്റ്റോണുകളിൽ മരിച്ചയാളെ സംബന്ധിച്ച വിവരങ്ങളടങ്ങിയ ക്യൂആർ കോഡ് നൽകുന്ന രീതി വിദേശത്തുണ്ട്. 
ഇന്ന് ആർക്കും വളരെ ലളിതമായി ക്യൂആർ കോഡ് നിർമ്മിക്കാനാകും. ബാർകോഡിലെ ഡേറ്റ വായിക്കുവാൻ പ്രത്യേക ബാർകോഡ് റീഡറുകൾ വേണ്ടി വരുമ്പോൾ ക്യൂആർ കോഡ് റീഡ് ചെയ്യാൻ മൊബൈൽ ഫോണിലെ ക്യാമറ മാത്രം മതി..
ജപ്പാനിലും തെക്കൻ കൊറിയയിലുമാണ് ഈ സാങ്കേതിക വിദ്യ അതിവേഗം സ്വീകരിക്കപ്പെട്ടത്. ഇപ്പോൾ പടിഞ്ഞാറൻ രാജ്യങ്ങളും പതുക്കെ ഇതിനെ സ്വീകരിച്ചു തുടങ്ങിയിട്ടുണ്ട്.
സ്റ്റാൻഡേർഡ് യുപിസി ബാർകോഡുകളുമായി താരതമ്യപ്പെടുത്തുമ്പോൾ വേഗത്തിലുള്ള വായനാക്ഷമതയും കൂടുതൽ സംഭരണശേഷിയും കാരണം ക്വിക്ക് റെസ്‌പോൺസ് സിസ്റ്റം ഓട്ടോമോട്ടീവ് വ്യവസായത്തിന് പുറത്ത് ജനപ്രിയമായി. ഉൽപ്പന്ന ട്രാക്കിംഗ്, ഐറ്റം ഐഡന്റിഫിക്കേഷൻ, ടൈം ട്രാക്കിംഗ്, ഡോക്യുമെന്റ് മാനേജ്മെന്റ്, ജനറൽ മാർക്കറ്റിംഗ് എന്നിവ ആപ്ലിക്കേഷനുകളിൽ ഉൾപ്പെടുന്നു.
ഒരു ക്യുആർ കോഡിൽ വെളുത്ത പശ്ചാത്തലത്തിൽ ചതുരാകൃതിയിലുള്ള ഗ്രിഡിൽ ക്രമീകരിച്ചിരിക്കുന്ന കറുത്ത ചതുരങ്ങൾ അടങ്ങിയിരിക്കുന്നു, അത് ക്യാമറ പോലുള്ള ഒരു ഇമേജിംഗ് ഉപകരണത്തിന് വായിക്കാനും ഇമേജ് ഉചിതമായി വ്യാഖ്യാനിക്കുന്നതുവരെ റീഡ്-സോളമൻ എറർ കറക്ഷൻ ഉപയോഗിച്ച് പ്രോസസ്സ് ചെയ്യാനും കഴിയും. ചിത്രത്തിന്റെ തിരശ്ചീനവും ലംബവുമായ ഘടകങ്ങളിൽ ഉള്ള പാറ്റേണുകളിൽ നിന്ന് ആവശ്യമായ ഡാറ്റ വേർതിരിച്ചെടുക്കുന്നു.
ചരിത്രം.
1994-ൽ ജാപ്പനീസ് കമ്പനിയായ ഡെൻസോ വേവിൽ നിന്നുള്ള മസാഹിരോ ഹാരയാണ് ക്യുആർ കോഡ് സിസ്റ്റം കണ്ടുപിടിച്ചത്. ഒരു ഗോ ബോർഡിലെ കറുപ്പും വെളുപ്പും കഷണങ്ങളാണ് പ്രാരംഭ രൂപകൽപ്പനയെ സ്വാധീനിച്ചത്. നിർമ്മാണ സമയത്ത് വാഹനങ്ങൾ ട്രാക്കുചെയ്യുക എന്നതായിരുന്നു അതിന്റെ ഉദ്ദേശ്യം; ഹൈ-സ്പീഡ് കമ്പോണന്റ് സ്കാനിംഗ് അനുവദിക്കുന്നതിനാണ് ഇത് രൂപകൽപ്പന ചെയ്തിരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145324" url="https://ml.wikipedia.org/wiki?curid=145324" title="കോംസോസൂക്കസ്">
കോംസോസൂക്കസ്

 
കൃറ്റേഷ്യസ്‌ യുഗത്തിന്റെ അവസാന കാലത്ത് ഇന്ത്യയിൽ ജീവിച്ചിരുന്ന ഒരു ദിനോസർ ആണ് കോംസോസൂക്കസ്. പേരിന്റെ അർത്ഥം ഭംഗിയുള്ള മുതല എന്നാണ്. പേര് ഇങ്ങനെയാണെങ്കിലും ഇവക്ക് മുതലയുമായി ഒരു ബന്ധവും ഇല്ല.
കൂടുതൽ വിവരങ്ങൾ.
തെറാപ്പോഡ വിഭാഗമാണ് എന്നതിൽ കവിഞ്ഞു മറ്റു വിവരങ്ങൾ ഇപ്പോൾ ലഭ്യമല്ല, നോമെൻ ദുബിയം ആയിട്ടാണ് ഈ ദിനോസറിനെ കരുതുന്നത് .

</doc>
<doc id="145325" url="https://ml.wikipedia.org/wiki?curid=145325" title="ഫുക്കുഷിമ ആണവവൈദ്യുതനിലയങ്ങൾ">
ഫുക്കുഷിമ ആണവവൈദ്യുതനിലയങ്ങൾ

 
 
"ഈ ലേഖനം ഫുക്കുഷിമ ആണവവൈദ്യുതിനിലയങളെ ക്കുറിച്ചാണ്. മാർച്ച് 2011ലെ അപകടങ്ങളെക്കുറിച്ചറിയാൻ ഫുക്കുഷിമ ആണവ അപകടങ്ങൾ എന്ന താൾ കാണുക"
ജപ്പാനിലെ ഫുക്കുഷിമ സംസ്ഥാനത്ത് ഫുത്താഫ് ജില്ലയിൽ ഓക്കുമ എന്ന പട്ടണത്തിൽ സ്ഥിതി ചെയ്യുന്ന ആണവോർജ്ജനിലയങ്ങളാണ് ഫുക്കുഷിമ ദായ്‌ച്ചി എന്ന് പൊതുവേ അറിയപ്പെടുന്ന ഫുക്കുഷിമ 1, 2, 3, 4, 5, 6 ആണവ നിലയങ്ങൾ ലോകമെമ്പാടുമുള്ള 25 വലിയ ആണവ റിയാക്ടറുകളിൽ ഒന്നാണ് ഫുക്കുഷിമ1. വെള്ളം തിളപ്പിക്കുന്ന തരത്തിലുള്ള ആറ് ഘടകങ്ങൾ ഉള്ള ഈ റിയാക്ടറിന്റെ ശേഷി 4.7 ഗിഗാവാട്ട് ആണ്. ടോക്ക്യോ ഇലക്ട്രിക്ക് പവർ കമ്പനി (TEPCO) ആണ് ഇതിന്റെ നടത്തിപ്പുകാർ. 
മാർച്ച് 2011ൽ സെന്തായ് ഭൂകമ്പത്തെയും സുനാമിയെയും തുടർന്ന് ജാപ്പനീസ് സർക്കാർ ഫുക്കുഷിമ1 ആണവവൈദ്യുതനിലയം സ്ഥിതി ചെയ്യുന്ന പ്രദേശത്ത് ആണവ അടിയന്തരാവസ്ഥ പ്രഖ്യാപിക്കുകയും സമീപത്ത് താമസിക്കുന്ന ആയിരക്കണക്കിനു പേരെ സുരക്ഷിതസ്ഥാനങ്ങളിലേയ്ക്ക് മാറ്റുകയും ചെയ്തു. ജപ്പാൻ ആണവസുരക്ഷാ കമ്മീഷനിലെ റ്യോഹെ ഷിയോമി, ഒരു ആണവ മെൽറ്റ്ഡൗണിനെക്കുറിച്ച് ഉദ്യോഗസ്ഥർക്ക് ആശങ്കയുണ്ടെന്നും അറിയിച്ചു. തുടർന്ന് പിറ്റേദിവസം ചീഫ് കാബിനറ്റ് സെക്രട്ടറിയായ യൂക്കിയോ എഡാനോ യൂണിറ്റ് മൂന്നിൽ ഒരു ഭാഗിക മെൽറ്റ്ഡൗൺ "വളരെ സംഭവ്യമാണ്" എന്ന് അറിയിച്ചു. 
11.5 കിലോമീറ്റർ തെക്കായി സ്ഥിതി ചെയ്യുന്ന ആണവവൈദ്യുതനിലയവും TEPCO ആണ് നടത്തിക്കൊണ്ടുപോകുന്നത്.
റിയാക്ടറുകൾ.
1, 2, 6 യൂണിറ്റുകളിലേയ്ക്കുള്ള റിയാക്ടറുകൾ നിർമ്മിച്ചത് ജെനറൽ ഇലക്ട്രിക്ക് ആണ്, 3, 5 യൂണിറ്റുകളിലേയ്ക്കുള്ളത് തോഷിബയും, 4ആം യൂണിറ്റിലേയ്ക്കുള്ളത് ഹിറ്റാച്ചിയുമാണ് നിർമ്മിച്ചത്. ആറു റിയാക്ടറുകളും രൂപകല്പന ചെയ്തത ജെനറൽ ഇലക്ട്രിക്ക് ആണ്. ജെനറൽ ഇലക്ട്രിക്ക് യൂണിറ്റുകളുടെ ആർക്കിടെക്ചറൽ രൂപകല്പന ചെയ്തത എബാസ്കോ ആണ്. എല്ലാ നിർമ്മാണപ്രവർത്തനവും നടത്തിയത് കജിമ ആണ്. സെപ്റ്റംബർ 2010 മുതൽ യൂണിറ്റ് 3 മിശ്രിത ഓക്സൈഡ്(MOX) ഇന്ധനമുപയോഗിച്ചാണ് പ്രവർത്തിപ്പിക്കുന്നത്, മറ്റു റിയാക്ടറുകളാകട്ടെ ലോ എൻറിച്ച്ഡ് യുറേനിയം (LEU) ഉപയോഗിച്ചും. ഒന്നുമുതൽ അഞ്ചുവരെ യൂണിറ്റുകളിൽ മാർക്ക് 1 തരം (light bulb torus) ഉൾക്കൊള്ളൽ ഘടനയാണ്, യൂണിറ്റ് ആറിൽ മാർക്ക് രണ്ടു തരം (over/under) ഉൾക്കൊള്ളൽ ഘടനയും.
1967 ജൂലൈയിൽ നിർമ്മിച്ച 439 MW ശേഷിയുള്ള ബോയിലിങ് വാട്ടർ റിയാക്ടർ (BWR-3) ആണ് യൂണിറ്റ് 1. 1971 മാർച്ച് 26ൽ വ്യാവസായിക ഉത്പാദനമാരംഭിച്ച ഇതിന്റെ പ്രവർത്തനം 2011ന്റെ തുടക്കത്തിൽ അവസാനിപ്പിക്കാനായിരുന്നു ആദ്യ പദ്ധതി. എന്നാൽ ഫെബ്രുവരി 2011ൽ ജാപ്പനീസ് റെഗുലേറ്റർമാർ 10 വർഷത്തേയ്ക്കുകൂടി പ്രവർത്തനം തുടരാൻ അനുമതി നൽകി. അതിനുശേഷം 2011 സെന്തായ് ഭൂകമ്പത്തിൽ ഇതിനു കേടുപാടുകൾ സംഭവിച്ചു. 0.18 g (1.74 m/s2) പീക്ക് ഗ്രൗണ്ട് ആക്സിലറേഷൻ താങ്ങാനും 1952ലെ കേർൺ കൗണ്ടി ഭൂകമ്പത്തിനു സമാനമായ റെസ്പോൺസ് സ്പെക്ട്രം നേരിടാനും സജ്ജമായി രൂപകല്പന ചെയ്തതാണ് യൂണിറ്റ് 1. 30 നിമിഷനേരത്തേയ്ക്ക് 0.125 g (1.22 m/s2) ഗ്രൗണ്ട് ആക്സിലറേഷൻ നേരിട്ട 1978ലെ മിയാഗി ഭൂകമ്പത്തിനുശേഷം എല്ലാ യൂണിറ്റുകളിലും പരിശോധിച്ചതിൽനിന്ന് റിയാക്ടറിന്റെ പ്രധാന ഭാഗങ്ങൾക്കൊന്നും യാതൊരു കേടുപാടുകളും കണ്ടിരുന്നില്ല. 

</doc>
<doc id="145326" url="https://ml.wikipedia.org/wiki?curid=145326" title="വഹാക്ക">
വഹാക്ക

 
മെക്സിക്കോയുടെ ദക്ഷിണപൂർവ്വ പ്രദേശത്തുള്ള ഒരു സംസ്ഥാനമാണ് വഹാക്ക ( , ], from Nahuatl: ]). ഔദ്യോഗികമായി സ്വതന്ത്ര സ്വയംഭരണ സംസ്ഥാനമായ വഹാക്ക(
) എന്നറിയപ്പെടുന്ന ഈ സംസ്ഥാനം മെക്സിക്കോയിലെ 31 സംസ്ഥാനങ്ങളിലൊന്നാണ്. ഇത് മെക്സിക്കൻ ഉൾക്കടലിന്റെ തീരത്തായി സ്ഥിതിചെയ്യുന്നു. 
ഭൂപ്രകൃതി.
ഗ്ഗുഎറെരൊ ഉന്നതതടങ്ങളിൽ നിന്ന് മെക്സിക്കൻ തീരത്തേക്കു ചരിഞ്ഞിറങ്ങുന്നതാണ് ഇവിടത്തെ ഭൂപ്രകൃതി. ചതുപ്പുനിലങ്ങൾ, തടാകങ്ങൾ, ഇടതൂർന്ന ഉഷ്ണമേഖലാവനങ്ങൾ എന്നിവയാണ് ഇതിന്റെ ഭാഗങ്ങൾ. കനത്ത മഴയുടെ ലഭ്യതയും മണ്ണിന്റെ എക്കൽ നിറഞ്ഞ സ്വഭാവവും കാരണം ഉഷ്ണമേഖലാവിളകൾ സമൃദ്ധമാണ്. നേന്ത്രപ്പഴം; കൊക്കോ, കരിമ്പ്, കാപ്പി, പുകയില, നെല്ല്, പഴവർഗങ്ങൾ എന്നിവയാണ് പ്രധാന കാർഷിക വിഭവങ്ങൾ. കന്നുകാലി വളർത്തലും പ്രധാനം തന്നെ. എണ്ണയും പ്രകൃതിവാതകവും ഇവിടത്തെ പ്രധാന ഉൽപ്പന്നങ്ങളിൽപ്പെടുന്നു. ധാതുസമ്പത്തിന്റെ കാര്യത്തിൽ ടബാസ്കോ ദരിദ്രമാണ്.
നദികൾ.
പ്രധാന നദികളായ ളൊഅ പെറൊസ് ഓസ്റ്റുറ്റ (Los Perros &amp; Ostuta) ഗതാഗതയോഗ്യങ്ങളാണ്. ഗതാഗതസൗകര്യങ്ങൾ പരിമിതമായിരുന്ന ഈ സംസ്ഥാനത്തിലൂടെ പൂർവ-പശ്ചിമ ദിശയിൽ ഒരു ഹൈവേയും, റെയിൽപ്പാതയും കടന്നുപോകുന്നു.
ടബാസ്കോയിൽ ജനസാന്ദ്രത വളരെ കുറവാണ്. ഈ സംസ്ഥാനത്തെ ജനങ്ങളിൽ ഏറിയ പങ്കും ഗ്രാമങ്ങളിൽ വസിക്കുന്നു. റിജാൽവ നദിക്കരയിൽ സ്ഥിതിചെയ്യുന്ന തലസ്ഥാന നഗരമായ വില്ലെർമോസയാണ് പ്രധാന രാഷ്ട്രീയ-സാമ്പത്തിക കേന്ദ്രം. മറ്റൊരു പ്രധാനപട്ടണം ച്ഛിനന്റെക്കുഇല്ല (Chinantequilla) ആണ്. 
പുറംകണ്ണികൾ.
 

</doc>
<doc id="145330" url="https://ml.wikipedia.org/wiki?curid=145330" title="Oaxaca">
Oaxaca



</doc>
<doc id="145331" url="https://ml.wikipedia.org/wiki?curid=145331" title="ദ്രാവിഡോസോറസ്">
ദ്രാവിഡോസോറസ്

 
 
ദക്ഷിണ ഇന്ത്യയിൽ നിന്നും കണ്ടു കിട്ടിയിട്ടുള്ള ഒരു പ്രാചീന ഇഴജന്തു ആണ് ദ്രാവിഡോസോറസ് . കണ്ടു കിട്ടിയ സമയത്ത് ഇത് ഒരു കവചം ഉള്ള ദിനോസർ ആയ സ്റ്റെഗോസോറസ്‌ വർഗം ആണ് എന്ന് കരുതിയത്‌, എന്നാൽ പിന്നീട് 1990യിൽ നടന്ന പഠനം അനുസരിച്ച് ഇത് ഒരു സമുദ്ര ഉരഗം ആണ് എന്ന് മനസ്സിലായി.
പേര് വന്നത്.
"ദ്രാവിഡോസോറസ്" പേരിന്റെ അർഥം ദ്രാവിഡ നാട്ടിൽ ഉള്ള പല്ലി എന്നാണ്. ദ്രാവിഡ നാട് എന്ന് പറഞ്ഞാൽ ദക്ഷിണ ഇന്ത്യയിലേ ഒരു പ്രദേശം ആണ്.
തെറ്റിധാരണ.
ഒരു സമുദ്ര ഉരഗം മാത്രമായ ദ്രാവിഡോസോറസ്, ഒരു ദിനോസർ ആണെന്നുള്ള തെറ്റിദ്ധാരണയുണ്ട്. 1990യിൽ നടന്ന പഠനം ഇത് ശരിയാണ് എന്ന് കണ്ടെത്തി. 
അവലംബം.
&lt;templatestyles src="Reflist/styles.css" /&gt;

</doc>
<doc id="145332" url="https://ml.wikipedia.org/wiki?curid=145332" title="Hernán Cortés">
Hernán Cortés



</doc>
<doc id="145333" url="https://ml.wikipedia.org/wiki?curid=145333" title="ഊക്ക്">
ഊക്ക്

 ഊക്ക് എന്ന വാക്കിനർത്ഥം മലയാളം വിക്കി നിഘണ്ടുവിൽ കാണുക 
ബ്രാഹ്മണർ സൂര്യോദയത്തിനു മുൻപ് ചെയ്യുന്ന ഒരു പൂജാകർമ്മമാണ് ഊക്കുക അഥവാ ഊക്കുകഴിക്കുക. സൂര്യദേവനെ ധ്യാനിച്ച്‌ ഗായത്രിമന്ത്രം ജപിച്ചുകൊണ്ട് ജലം തർപ്പണം ചെയ്യുന്നതാണ് ചടങ്ങ്. പകൽ വെളിച്ചം പരക്കുന്നതിനു മുൻപുതന്നെ ഇതു ചെയ്തിരിക്കണം എന്നാണ് വിശ്വാസം. തമിഴിലെ "ഉകുത്തൽ" എന്ന പദത്തിൽ നിന്നാണ് ഊക്കുക എന്ന പദം ഉണ്ടായിരിക്കുന്നത്. വീഴ്ത്തുക, തളിക്കുക എന്നൊക്കെയാണ് ഈ പദത്തിന്റെ മൂലാർത്ഥം.

</doc>
<doc id="145338" url="https://ml.wikipedia.org/wiki?curid=145338" title="വെണ്ട">
വെണ്ട

 
മാൽവേസീ സസ്യകുടുംബത്തിൽ ഉള്ളതും ലോകത്ത് മിക്കവാറും രാജ്യങ്ങളിൽ കൃഷിചെയ്യുന്നതും; പച്ചക്കറി വിഭാഗത്തിൽ ഉൾപ്പെടുന്ന കായ് ഉണ്ടാകുന്നതുമായ ഒരു സസ്യമാണ് വെണ്ട. #തിരിച്ചുവിടുക . ആംഗലേയത്തിൽ ഇത് "Okra" , "Lady's fingers" തുടങ്ങിയ പേരുകളിലും അറിയപ്പെടുന്നു. ആഫ്രിക്ക ജന്മദേശമായ ഈ സസ്യം വരണ്ട കാലാവസ്ഥയുള്ള പ്രദേശങ്ങളിൽ കൃഷി ചെയ്യുന്നു.
പോഷകങ്ങൾ.
ഈ സസ്യത്തിൽ ഉണ്ടാകുന്ന വെണ്ടക്കയിൽ ; ദഹനത്തിന് സഹായകരമായ നാരുകൾ, ജീവകം എ, ജീവകം സി, ജീവകം കെ, തയാമിൻ, ജീവകം ബി6, ഫോളെറ്റ്, കാൽ‌സ്യം, മഗ്നീഷ്യം, ഫോസ്ഫറസ്, പൊട്ടാസ്യം, മാംഗനീസ്, മാംസ്യം, റൈബോഫ്ലേവിൻ, നിയാസിൻ, ഇരുമ്പ്, സിങ്ക്, ചെമ്പ് എന്നീ ഘടകങ്ങൾ അടങ്ങിയിരിക്കുന്നു
അവലംബം.
https://www.youtube.com/c/OrganicFarmingIndia?sub_confirmation=1 

</doc>
<doc id="145339" url="https://ml.wikipedia.org/wiki?curid=145339" title="മുള്ളൻ ചെകുത്താൻ">
മുള്ളൻ ചെകുത്താൻ

 
ഓസ്ട്രേലിയയിൽ കണ്ടു വരുന്ന ഒരിനം പല്ലിയാണ് മുള്ളൻ ചെകുത്താൻ. മോലോച എന്ന ജെനുസിൽ അവശേഷിക്കുന്ന ഏക പല്ലി ഇനവും ഇതാണ്. പുർണ്ണ വളർച്ചയെത്തിയ ഇവയ്ക്ക് 20 സെന്റിമീറ്റർ നീളം കാണും. ഇവയുടെ ശരാശരി ആയുസ് ഇരുപതു വർഷമാണ്. 

</doc>
<doc id="145341" url="https://ml.wikipedia.org/wiki?curid=145341" title="Moloch horridus">
Moloch horridus



</doc>
<doc id="145342" url="https://ml.wikipedia.org/wiki?curid=145342" title="M2 Browning machine gun">
M2 Browning machine gun



</doc>
<doc id="145346" url="https://ml.wikipedia.org/wiki?curid=145346" title="M60 യന്ത്രത്തോക്ക്">
M60 യന്ത്രത്തോക്ക്



</doc>
<doc id="145348" url="https://ml.wikipedia.org/wiki?curid=145348" title="Okra">
Okra



</doc>
<doc id="145354" url="https://ml.wikipedia.org/wiki?curid=145354" title="കുറ്റ്യാടി നിയമസഭാമണ്ഡലം">
കുറ്റ്യാടി നിയമസഭാമണ്ഡലം

കോഴിക്കോട് ജില്ലയിലെ വടകര താലൂക്കിലെ ആയഞ്ചേരി, കുന്നുമ്മൽ, കുറ്റ്യാടി, പുറമേരി, തിരുവള്ളൂർ, വേളം, മണിയൂർ, വില്യാപ്പള്ളി എന്നീ ഗ്രാമപഞ്ചായത്തുകൾ ഉൾപ്പെടുന്ന നിയമസഭാമണ്ഡലമാണ് കുറ്റ്യാടി നിയമസഭാമണ്ഡലം. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. 
&lt;mapframe text="കുറ്റ്യാടി നിയമസഭാമണ്ഡലം" width=300 height=300 &gt;{ "type": "ExternalData", "service": "geoshape", "ids": "Q4830923,Q20576738,Q6750294,Q7260813,Q13112505,Q13114854,Q13114719,Q16136253"}&lt;/mapframe&gt;
= പ്രതിനിധികൾ =
സൂചിക 
&lt;templatestyles src="Reflist/styles.css" /&gt;
= തിരഞ്ഞെടുപ്പുഫലങ്ങൾ =
അവലംബം.
&lt;templatestyles src="Reflist/styles.css" /&gt;

</doc>
<doc id="145355" url="https://ml.wikipedia.org/wiki?curid=145355" title="കുറ്റ്യാടി (നിയമസഭാമണ്ഡലം)">
കുറ്റ്യാടി (നിയമസഭാമണ്ഡലം)



</doc>
<doc id="145357" url="https://ml.wikipedia.org/wiki?curid=145357" title="തുണേരി ഗ്രാമപഞ്ചായത്ത്">
തുണേരി ഗ്രാമപഞ്ചായത്ത്



</doc>
<doc id="145360" url="https://ml.wikipedia.org/wiki?curid=145360" title="ബാലുശേരി നിയമസഭാമണ്ഡലം">
ബാലുശേരി നിയമസഭാമണ്ഡലം



</doc>
<doc id="145363" url="https://ml.wikipedia.org/wiki?curid=145363" title="എലത്തൂർ നിയമസഭാമണ്ഡലം">
എലത്തൂർ നിയമസഭാമണ്ഡലം

കോഴിക്കോട് ജില്ലയിൽc കോഴിക്കോട് താലൂക്കിലെ ചേളന്നൂർ, കോഴിക്കോട് കോർപറേഷനിലെ എലത്തൂർ സോൺ 1 മുതൽ 5, 75 ഡിവിഷനുകളും , കക്കോടി,കാക്കൂർ, കുരുവട്ടൂർ, നന്മണ്ട, തലക്കുളത്തൂർ എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് എലത്തൂർ നിയമസഭാമണ്ഡലം. . 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്.
&lt;mapframe text="എലത്തൂർ നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q16134423,Q13111105,Q16136513,Q13112804,Q7709502,Q13110870"}&lt;/mapframe&gt; 
അവലംബം.
&lt;templatestyles src="Reflist/styles.css" /&gt;

</doc>
<doc id="145364" url="https://ml.wikipedia.org/wiki?curid=145364" title="എലത്തൂർ (നിയമസഭാമണ്ഡലം)">
എലത്തൂർ (നിയമസഭാമണ്ഡലം)



</doc>
<doc id="145365" url="https://ml.wikipedia.org/wiki?curid=145365" title="കോഴിക്കോട് നോർത്ത് നിയമസഭാമണ്ഡലം">
കോഴിക്കോട് നോർത്ത് നിയമസഭാമണ്ഡലം

കോഴിക്കോട് ജില്ലയിലെ കോഴിക്കോട് നഗരസഭയിലെ 1 മുതൽ 16 വരെ വാർഡുകൾ, 39, 40, 42 മുതൽ 51 വരെ ഉൾക്കൊള്ളുന്ന നിയമസഭാമണ്ഡലമാണ് കോഴിക്കോട് വടക്ക് നിയമസഭാമണ്ഡലം. . 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. 2021 മുതൽ സി.പി.എമ്മിലെ തോട്ടത്തിൽ രവീന്ദ്രനാണ് ഈ മണ്ഡലത്തെ പ്രതിനിധീകരിക്കുന്നത്.
&lt;mapframe width="300" height="300" text="" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
&lt;mapframe text="കോഴിക്കോട് നോർത്ത് നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q28173697"}&lt;/mapframe&gt; 
മെമ്പർമാർ -തെരഞ്ഞെടുപ്പ് വിവരങ്ങൾ.
2016ലെ വോട്ട് വിഹിതം
&lt;templatestyles src="Legend/styles.css" /&gt;  സിപിഎം (48.40%)&lt;templatestyles src="Legend/styles.css" /&gt;  കോൺഗ്രസ്സ് (27.39%)&lt;templatestyles src="Legend/styles.css" /&gt;  ബിജെപി (22.52%)&lt;templatestyles src="Legend/styles.css" /&gt;  Other (1.6900000000000013%)
അവലംബം.
&lt;templatestyles src="Reflist/styles.css" /&gt;

</doc>
<doc id="145366" url="https://ml.wikipedia.org/wiki?curid=145366" title="കോഴിക്കോട് വടക്ക് (നിയമസഭാമണ്ഡലം)">
കോഴിക്കോട് വടക്ക് (നിയമസഭാമണ്ഡലം)



</doc>
<doc id="145367" url="https://ml.wikipedia.org/wiki?curid=145367" title="കോഴിക്കോട് സൗത്ത് നിയമസഭാമണ്ഡലം">
കോഴിക്കോട് സൗത്ത് നിയമസഭാമണ്ഡലം

കോഴിക്കോട് ജില്ലയിലെ കോഴിക്കോട് നഗരസഭയിലെ 17 മുതൽ 38 വരെ വാർഡുകൾ, 41-ആം വാർഡ് എന്നീ വാർഡുകൾ ഉൾക്കൊള്ളുന്ന നിയമസഭാമണ്ഡലമാണ് കോഴിക്കോട് തെക്ക് നിയമസഭാമണ്ഡലം. . 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. ഇന്ത്യൻ നാഷണൽ ലീഗിലെ അഹമ്മദ് ദേവർകോവിലാണ് ഈ മണ്ഡലത്തെ പ്രതിനിധീകരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145368" url="https://ml.wikipedia.org/wiki?curid=145368" title="കോഴിക്കോട് തെക്ക് (നിയമസഭാമണ്ഡലം)">
കോഴിക്കോട് തെക്ക് (നിയമസഭാമണ്ഡലം)



</doc>
<doc id="145369" url="https://ml.wikipedia.org/wiki?curid=145369" title="ഫുക്കുഷിമ 1 ആണവനിലയം">
ഫുക്കുഷിമ 1 ആണവനിലയം



</doc>
<doc id="145370" url="https://ml.wikipedia.org/wiki?curid=145370" title="ഫുക്കുഷിമ ആണവ അപകടങ്ങൾ">
ഫുക്കുഷിമ ആണവ അപകടങ്ങൾ

 
 
2011 മാർച്ച് 11-ലെ സെന്ദായ് ഭൂചലത്തെയും സുനാമിയെയും തുടർന്ന് ഫുക്കുഷിമ ആണവവൈദ്യുതനിലയങ്ങളിൽ ഉണ്ടായ സംഭവങ്ങളുടെ നിരയെയാണ് ഫുക്കുഷിമ ആണവ അപകടങ്ങൾ എന്നു പറയുന്നത്. മാർച്ച് 13-ലെ കണക്കുപ്രകാരം സമാനമായ സംഭവങ്ങൾ 11.5 കിലോമീറ്റർ തെക്കുള്ള ഫുക്കുഷിമ-2 ലും ഒനഗാവാ ആണവ വൈദ്യുതനിലയത്തിലും നടക്കുന്നുണ്ട്.
ഫുക്കുഷിമ ഒന്നിലെ ഒന്നാം നമ്പർ റിയാക്ടറാണ് ആദ്യം പൊട്ടിത്തെറിച്ചത്. സുനാമി മൂലം റിയാക്ടർ തണുപ്പിക്കുന്ന പമ്പുകൾ വൈദ്യുതി ലഭിക്കാതെ പ്രവർത്തന രഹിതമായതിനെ തുടർന്ന് റിയാക്ടർ കോർ തണുപ്പിക്കാനുള്ള സംവിധാനം തകരാറിലാവുകയും റിയാക്ടറിനകത്തെ മർദ്ദം ക്രമാതീതമായി വർദ്ധിച്ച് സ്ഫോടനം സംഭവിക്കുകയുമായിരുന്നു. ആണവ നിലയത്തിലെ ഇന്ധനത്തിന്റെ താപനില നിയന്ത്രണ വിധേയമായി നിർത്താൻ ഇന്ധന ദണ്ഡുകൾ വെള്ളം ഉപയോഗിച്ച് തണുപ്പിക്കുകയാണ് ചെയ്യുന്നത്. ഈ വെള്ളം റിയാക്ടറിൽ നിന്നും പുറത്തു വരുന്നത് നീരാവിയായിട്ടായതിനാൽ ഇത് വീണ്ടും ഉപയോഗിക്കാനാവില്ല. റിയാക്ടർ തണുപ്പിക്കാനായി തുടർച്ചയായി പുതിയ വെള്ളം പമ്പ് ചെയ്തു കൊണ്ടേയിരിക്കണം. സുനാമിയിൽ പ്രവർത്തന രഹിതമായ വൈദ്യുതി ബന്ധവും പമ്പിംഗ് സംവിധാനവും, തണുപ്പിക്കാനുള്ള സംവിധാനത്തെ തകരാറിലാക്കി. ഇന്ധന ദണ്ഡുകൾ തണുപ്പിക്കാനുള്ള വെള്ളം പമ്പ് ചെയ്യാൻ കഴിയാതെ വന്നതോടെ ജലനിരപ്പ്‌ കുറയുകയും താപനില ഉയർന്ന് ഇന്ധനദണ്ഡുകൾക്ക് കവചമായ സിർക്കോണിയം ട്യൂബുകൾ ഉരുകി ജലവുമായി പ്രതിപ്രവർത്തിച്ച് ഹൈഡ്രജൻ വാതകം ഉയർന്ന തോതിൽ ശേഖരിക്കപ്പെടുകയും മർദ്ദം താങ്ങാനാവാതെ വൻസ്ഫോടനം നടക്കുകയും ചെയ്തു. ഇതിനെത്തുടർന്ന് ആണവകിരണങ്ങൾ ഉയർന്ന തോതിൽ അന്തരീക്ഷത്തിലേക്ക് പടർന്നു. 200 കിലോമീറ്റർ അകലെയുള്ള ടോക്കിയോയിൽ പോലും ജലത്തിൽ കൂടിയ അളവിൽ വികിരണം കണ്ടെത്തി. 
ഫുക്കുഷിമ രണ്ടിൽ നാല് റിയാക്ടറുകൾ ആണുള്ളത്. അൽപ്പം വടക്കായി വേറെയും മൂന്നു റിയാക്ടറുകൾ ഉണ്ട്. 
2011 മാർച്ച് 11-ന് ജാപ്പനീസ് ഗവണ്മെന്റ് ഒരു "ആണവോർജ്ജ അടിയന്തരാവസ്ഥ പ്രഖ്യാപിക്കുകയും ഫുകുഷിമ-1 നിലയത്തിന് അടുത്തുള്ള ആയിരക്കണക്കിന് ജനങ്ങളെ മാറ്റിപ്പാർപ്പിക്കുകയും ചെയ്തു. തൊട്ടടുത്ത ദിവസം ഇന്ധന ദണ്ഡ് ചൂടായി ഹൈഡ്രജൻ വാതകം ശേഖരിക്കപ്പെട്ട് കെട്ടിടത്തിന്റെ മേൽക്കൂര പൊട്ടിത്തെറിക്കുകയും നാല് തൊഴിലാളികൾക്ക് പരിക്കേൽക്കുകയും ചെയ്തു. 
2011 മാർച്ച് 13, യൂണിറ്റ്-3 ലും അപകടസാധ്യത കണ്ടെത്തിയതിനെത്തുടർന്ന് ജപ്പാൻ പ്രാമാണിക സമയം ഉച്ചയ്ക്ക് 1 മണിക്ക് 1 ഉം 2 ഉം നിലയങ്ങൾ പൂർണ്ണമായും ജലവും ബോറിക് ആസിഡും നിറച്ച് തണുപ്പിച്ച് കൂടുതൽ സ്ഫോടനങ്ങളിൽ നിന്നും സുരക്ഷിതമാക്കി. സാധാരണയേക്കാൾ ജലനിരപ്പ് കുറവാണെന്ന് റിപ്പോർട്ടുകളുണ്ടായിരുന്നെങ്കിലും നിലയം-2 കുഴപ്പങ്ങളൊന്നും കൂടാതെ നിലകൊണ്ടു.
2011 മാർച്ച് 13-ന് ജപ്പാൻ ആണവോർജ്ജ ഏജൻസി നിലയം-4 ലും അപകടസാധ്യതയുണ്ടെന്ന വിവരം പുറത്തുവിട്ടു. ഗവണ്മെന്റിന്റെ മുന്നറിയിപ്പിനെത്തുടർന്ന് 1,70,000 നും 2,00,000 നുമിടയ്ക്ക് ജനങ്ങളെ മാറ്റിപ്പാർപ്പിച്ചു.--&gt;

</doc>
<doc id="145373" url="https://ml.wikipedia.org/wiki?curid=145373" title="കാത്തുള്ളിൽ അച്യുതമേനോൻ">
കാത്തുള്ളിൽ അച്യുതമേനോൻ

 
കൊടുങ്ങല്ലുർ കളരിയിൽപ്പെട്ട മലയാളകവിയായിരുന്നു കാത്തുള്ളിൽ അച്യുതമേനോൻ. തൃശൂർ ജില്ലയിൽ കൊടുങ്ങല്ലൂരുള്ള മേത്തല പുല്ലൂറ്റ് വില്ലേജിൽ കാത്തുള്ളിൽ കല്യാണിയമ്മയുടെയും മാമ്പറ നാരായണൻനമ്പൂതിരിയുടെയും പുത്രനായി 1851-ൽ ജനിച്ചു. ചിങ്ങപുരത്ത് അച്യുതവാര്യരാണ് ആദ്യഗുരു. പിന്നീട് കൊടുങ്ങല്ലൂർ ചെറിയ കൊച്ചുണ്ണിത്തമ്പുരാനും കുഞ്ഞിക്കുട്ടൻതമ്പുരാനുമൊത്ത് വിദ്വാൻ കുഞ്ഞുരാമവർമത്തമ്പുരാനിൽനിന്നും സംസ്കൃതം പഠിച്ചു. കാവ്യരചന ചെറുപ്പത്തിലേ ആരംഭിച്ചു. മിക്കവാറും കൊടുങ്ങല്ലൂർ കോവിലകത്തുതന്നെ താമസിക്കുകയാൽ അക്കാലത്തെ പ്രാമാണികരായ കവികളുമായി സമ്പർക്കമുണ്ടായി. പാരമ്പര്യമായി സിദ്ധിച്ചുപോന്ന വില്ലേജ് മേനോൻ ജോലി അച്യുതമേനോനും സ്വീകരിച്ചു. ഗാർഹികമായ ചില അന്തശ്ചിദ്രങ്ങൾമൂലം ഇടക്കാലത്ത് സാഹിത്യസേവനം നിർത്തിവയ്ക്കുകയുണ്ടായെങ്കിലും താമസിയാതെ അതു പുനരാരംഭിച്ചു. 1910-ൽ ഇദ്ദേഹം അന്തരിച്ചു. അച്യുതമേനോന്റെ സഹോദരി ജാനകിയമ്മയായിരുന്നു കൊടുങ്ങല്ലൂർ കൊച്ചുണ്ണിത്തമ്പുരാന്റെ ഭാര്യ.
പ്രധാനകൃതികൾ.
ഇവ കൂടാതെ ഏതാനും ഒറ്റശ്ളോകങ്ങളും തിരുവാതിരപ്പാട്ടുകളും രചിച്ചിട്ടുണ്ട്. അർഥപുഷ്ടിയേക്കാൾ ശബ്ദഭംഗിക്കു പ്രാധാന്യം നല്കി എന്നതാണ് ഇദ്ദേഹത്തിന്റെ കാവ്യരീതിയുടെ സവിശേഷത.

</doc>
<doc id="145374" url="https://ml.wikipedia.org/wiki?curid=145374" title="തോംസൺ പ്രഭാവം">
തോംസൺ പ്രഭാവം

ഒരു താപവൈദ്യുത പ്രഭാവം. 'കെൽവിൻ പ്രഭു' എന്ന പേരിൽ പില്ക്കാലത്തു പ്രസിദ്ധനായ വില്യം തോംസൺ 1854-ൽ കണ്ടുപിടിച്ചു. എൻജിനീയറിങ്ങിലും ശാസ്ത്രത്തിലെ ചില മേഖലകളിലും ഈ പ്രഭാവം പ്രയുക്തമാക്കുന്നുണ്ട്.
ഒരേ ഇനം പദാർഥത്താൽ മാത്രം നിർമിതവും വൈദ്യുതവാഹിയുമായ ഒരു ദണ്ഡിലൂടെ വൈദ്യുതധാര കടത്തിവിടുക. ദണ്ഡിന്റെ രണ്ട് അഗ്രങ്ങളിലും വ്യത്യസ്ത താപനില നിലനിർത്തിയാൽ ദണ്ഡ് താപം ആഗിരണം ചെയ്യും. ഈ താപ ആഗിരണത്തിന്റെ നിരക്ക് വൈദ്യുതധാര I യുടെ പരിമാണത്തെയും ദിശയെയും, താപനിലാവ്യത്യാസം T2 - T1നെയും (T2 &gt; T1 ) ആശ്രയിച്ചിരിക്കും. വിദ്യുത്ധാരയുടെ ദിശ വിപരീതമാക്കുകയോ ദണ്ഡിന്റെ ചൂടും തണുപ്പും ഉള്ള അഗ്രങ്ങൾ തമ്മിൽ മാറ്റുകയോ (ഇവയിൽ ഒന്നുമാത്രം ചെയ്യുക) ചെയ്താൽ ദണ്ഡ് ചൂട് പുറത്തേക്കു വിടും. ഇപ്രകാരം ആഗിരണം ചെയ്യപ്പെടുകയോ പുറന്തള്ളപ്പെടുകയോ ചെയ്യുന്ന താപത്തെയാണ് 'തോംസൺ താപം' എന്നു വിളിക്കുന്നത്. P_t = \frac{\tau J(T_2-T_1)}{L}എന്ന സമീകരണം വഴി ഈ ആഗിരണ നിരക്ക് കണക്കാക്കാൻ കഴിയും. ഇവിടെ τ(tau) തോംസൺ ഗുണാങ്കവും വിദ്യുത്സാന്ദ്രതയും ദണ്ഡിന്റെ നീളവും ആണ്.
ചാലകത്തിൽ നേരത്തേതന്നെ ഒരു താപനിലാ ഗ്രേഡിയന്റ് നിലനിന്നിരുന്നു എങ്കിൽ വൈദ്യുതധാരയുടെ പ്രവാഹത്തോടെ അതിനു മാറ്റം വരുന്നതായി കാണാം. എന്നാൽ ആദ്യമേ ഏകസമാന താപനില നിലവിലുള്ള ഒരു ചാലകത്തിൽ തോംസൺ പ്രഭാവം ഉളവാകുന്നില്ല.
മറ്റു രണ്ട് താപവൈദ്യുത പ്രഭാവങ്ങളായ 'സീബെക്ക് പ്രഭാവ'ത്തിലും 'പെൽറ്റിയർ പ്രഭാവ'ത്തിലും രണ്ട് വ്യത്യസ്ത പദാർഥങ്ങൾ ആവശ്യമുള്ളപ്പോൾ തോംസൺ പ്രഭാവം ഉണ്ടാകുന്നതിന് ഒരിനം പദാർഥം മാത്രമേ ആവശ്യമുള്ളൂ. തോംസൺ പ്രഭാവത്തിന്റെ ദിശ അനുസരിച്ച് ലോഹങ്ങളെ രണ്ടായി തിരിച്ചിട്ടുണ്ട്. ഉദാഹരണമായി ചെമ്പും ഇരുമ്പും വിപരീത ദിശകളിലാണ് ഈ പ്രഭാവം പ്രകടിപ്പിക്കുന്നത്. ചാലകത്തിലൂടെ വൈദ്യുതധാര പ്രവഹിക്കുമ്പോൾ ഒരേസമയം തോംസൺ താപനവും ജൂൾ താപനവും നടക്കുന്നുണ്ടെങ്കിലും ഇവ രണ്ടും തമ്മിൽ വ്യത്യാസമുണ്ട്.
താപനിലാമാപനം, താപത്തിൽ നിന്നുള്ള വൈദ്യുതി ഉത്പാദനം, വ്യൂഹങ്ങളുടെ താപന-ശീതളനങ്ങൾ എന്നിവയ്ക്കെല്ലാം തോംസൺ പ്രഭാവം പ്രയോജനപ്പെടുത്തുന്നു. 

</doc>
<doc id="145375" url="https://ml.wikipedia.org/wiki?curid=145375" title="ഡയറി ഫാം">
ഡയറി ഫാം

 
വൻതോതിലുള്ള ക്ഷീരോത്പാദനം പ്രധാന ലക്ഷ്യമാക്കി കന്നുകാലികളെ പറ്റങ്ങളായി വളർത്തുന്ന സ്ഥലമാണ് ഡയറി ഫാം. ഇത് അറിയപെടുനത് ഗോശാല എന്നാണ്. 
പാൽ, പാൽപ്പാട മുതലായവ സൂക്ഷിക്കുകയും വെണ്ണയും മറ്റു ക്ഷീരോത്പന്നങ്ങളും നിർമ്മിക്കുകയും ചെയ്യുന്ന സ്ഥലത്തെയാണ് ഡയറി എന്ന പേരു കൊണ്ട് വിവക്ഷിക്കുന്നത്. ക്ഷീരോത്പാദനശാല എന്നോ ക്ഷീരോത്പന്നങ്ങൾ വിപണനം നടത്തുന്ന സ്ഥലം എന്നോ ഇതിനെ നിർവചിക്കാം.
കന്നുകാലി വളർത്തലിൽ ഏർപ്പെട്ടിരിക്കുന്നവരിൽ അധികവും ചെറുകിട കർഷകരോ, സ്വന്തമായി അധികം ഭൂമിയില്ലാത്ത കർഷകത്തൊഴിലാളികളോ ആയിരിക്കും. ഒന്നോ രണ്ടോ കറവപ്പശുക്കളെ വളർത്തി അതിൽ നിന്നും, മറ്റു ചെറിയ തൊഴിലുകളിൽ നിന്നും ലഭിക്കുന്ന വരുമാനം കൊണ്ടോ ജീവിക്കുന്നവരാണ് ഭൂരിഭാഗവും. എന്നാൽ ഒരു മുഴുവൻ സമയ സംരംഭം എന്ന നിലയിൽ ഒരു ഡയറി ഫാം സാമ്പത്തികമായി മെച്ചപ്പെട്ട നിലയിൽ നടത്തിക്കൊണ്ടു പോകുവാൻ കുറഞ്ഞത് 8-10 കറവപ്പശുക്കളും അവയ്ക്കു വേണ്ട തീറ്റപ്പുല്ല് കൃഷി ചെയ്യുവാൻ കുറഞ്ഞത് ഒരു ഹെക്ടർ സ്ഥലവും ആവശ്യമാണ്.
നിർമ്മാണം.
ഒരു ഡയറി ഫാം തുടങ്ങുന്നതിന് ശരിയായ ആസൂത്രണം ആവശ്യമാണ്. ഫാം തുടങ്ങുവാൻ ഉദ്ദേശിക്കുന്ന സ്ഥലം, പശുക്കളുടെ ലഭ്യത, അവയുടെ സംരക്ഷണ രീതികൾ എന്നിവയെല്ലാം പ്രധാന ഘടകങ്ങളാണ്. നഗരപ്രദേശത്ത് ഡയറി ഫാം തുടങ്ങുകയാണെങ്കിൽ പാലിന് ആവശ്യക്കാർ കൂടുതലുണ്ടാകും. പക്ഷേ അവിടെ സ്ഥലത്തിന്റെ വിലയും തൊഴിലാളികളുടെ കൂലിയും കൂടുതലായിരിക്കും. മാത്രവുമല്ല, ഫാമിലേക്കാവശ്യമായ പുല്ല് കൃഷിചെയ്യാനുള്ള സ്ഥലം പരിമിതവുമായിരിക്കും. ഗ്രാമപ്രദേശത്താണ് ഫാം തുടങ്ങുന്നതെങ്കിൽ പാൽ വിറ്റഴിക്കാൻ നഗര പ്രദേശങ്ങളെ ആശ്രയിക്കേതായിവരും. ഇവിടെ സ്ഥലത്തിന്റെ വിലയും തൊഴിലാളികളുടെ കൂലിയും കുറവായിരിക്കും. പുൽകൃഷിക്ക് ആവശ്യമായ സ്ഥലവും ഗ്രാമപ്രദേശങ്ങളിൽ സുലഭമാണ്. ഒരു ഡയറിഫാം ആരംഭിക്കുന്നതിന് മുമ്പ് ഇത്തരം കാര്യങ്ങളെല്ലാം പരിഗണനയിലെടുക്കേതുണ്ട്.
ഡയറി ഫാം തുടങ്ങുന്നതിന് തിരഞ്ഞെടുക്കുന്ന പ്രദേശം ഉയർന്നതും വെള്ളംകെട്ടിനിൽക്കാത്തതും ജലസേചനസൗകര്യങ്ങളുള്ളതുമായിരിക്കണം. ഭാവിയിൽ ആവശ്യമെങ്കിൽ വികസിപ്പിക്കാനുള്ള സൗകര്യവും ഉണ്ടായിരിക്കണം. ഫാമിന് ആവശ്യമായ കെട്ടിടങ്ങൾ ഉയർന്ന പ്രദേശത്ത് പണിയിച്ചാൽ തൊഴുത്തിനു ചുറ്റും വെള്ളം കെട്ടിക്കിടക്കുന്നത് ഒഴിവാക്കാനാകും. അതിലുമുപരി, പശുക്കളുടെ മൂത്രവും തൊഴുത്തു കഴുകുന്ന വെള്ളവും മറ്റും പുൽക്കൃഷിക്കാവശ്യമായ ജലസേചനത്തിനായി ഉപയോഗിക്കാനും കഴിയും. നല്ല വായു സഞ്ചാരമുള്ള സ്ഥലത്തായിരിക്കണം കെട്ടിടങ്ങളും തൊഴുത്തും പണിയേണ്ടത്. മാത്രമല്ല ചുറ്റും തണൽ മരങ്ങൾ വെച്ചു പിടിപ്പിക്കുന്നതും നല്ലതാണ്. പശുക്കൾക്ക് കുടിക്കാവാനുള്ള വെള്ളം എപ്പോഴും ലഭ്യമായിരിക്കണം. ചാണകക്കുഴിയും, മൂത്രം ശേഖരിക്കുന്ന കുഴിയും തൊഴുത്തിൽ നിന്നും ഒരല്പം ദൂരെയായിരിക്കുന്നത് നന്നായിരിക്കും. ചാണകവും മറ്റു പാഴ്വസ്തുക്കളും യഥാസമയം തൊഴുത്തിൽ നിന്നും മാറ്റേണ്ടതാണ്. കറവ തുടങ്ങുന്നതിന് ഒരു മണിക്കൂർ മുമ്പെങ്കിലും ഇവ മാറ്റി തൊഴുത്ത് വൃത്തിയായി വയ്ക്കുകയും വേണം. അല്ലെങ്കിൽ അവ കെട്ടിക്കിടന്ന് പല രോഗങ്ങൾക്കും കാരണമായേക്കാം. ചാണകം വളമായും ബയോഗ്യാസ് ഉത്പാദനത്തിനും ഉപയോഗിക്കുകയും ചെയ്യാം.
ഒരു പ്രത്യേക പ്രദേശത്തു ഡയറി ഫാം തുടങ്ങുമ്പോൾ അവിടെ വിറ്റഴിക്കാൻ സാധ്യതയുള്ള പാലിന്റെ അളവനുസരിച്ച് പശുക്കളുടെ എണ്ണം നിശ്ചയിക്കണം. ആവശ്യമായി വരുന്ന പാലിന്റെ അളവിനേക്കാൾ 20-25% കൂടുതൽ കണക്കാക്കി പശുക്കളുടെ എണ്ണം നിശ്ചയിക്കാവുന്നതാണ്. കറവ വറ്റുന്ന പശുക്കളെയും കൂടി കണക്കിലെടുത്താണ് ഇപ്രകാരം ചെയ്യുന്നത്.
കറവയുള്ള പശുക്കളും കറവ വറ്റിയ പശുക്കളും തമ്മിലുള്ള അനുപാതം 4:1 അല്ലെങ്കിൽ 5:1 എന്ന ക്രമത്തിലായിരിക്കാൻ പ്രത്യേകം ശ്രദ്ധിക്കണം. പാൽ വിപണനം മാത്രമാണ് ലക്ഷ്യമെങ്കിൽ 10 ലിറ്ററിൽ കൂടുതൽ പാൽ നൽകുന്ന പശുവിനെ തിരഞ്ഞെടുക്കുന്നതിന്റെ പ്രധാന മാനദണ്ഡം അതിന്റെ പാലുത്പാദനശേഷിയാണെങ്കിലും, പശുവിന്റെ ആരോഗ്യം, ആദ്യപ്രസവം നടന്ന പ്രായം, പ്രസവങ്ങൾ തമ്മിലുള്ള കാലദൈർഘ്യം എന്നിവയും ഇതോടൊപ്പം കണക്കിലെടുക്കേണ്ടതുണ്ട്. കഴിയുന്നതും ഒന്നാമത്തേയോ രണ്ടാമത്തേയോ പ്രസവത്തിലെ ഇളം കറവയിലുള്ള പശുക്കളെ തിരഞ്ഞെടുക്കുന്നതാണ് അഭികാമ്യം. നമ്മുടെ കാലാവസ്ഥയ്ക്ക് സങ്കരയിനം പശുക്കളാണ് ഏറ്റവും യോജിച്ചത്.
പ്രധാനമായും പാൽ വിൽപ്പനയിലൂടെയാണ് ഡയറി ഫാമിൽ വരുമാനം ലഭിക്കുന്നത്. പ്രായം ചെന്ന പശുക്കളേയും കന്നുകുട്ടികളേയും വിൽപന നടത്തിയും വരുമാനമുണ്ടാക്കാം. പുൽക്കൃഷിക്കായി മുഴുവൻ ചാണകവും ഉപയോഗിക്കുന്നില്ലെങ്കിൽ അതും ഒരു വരുമാനമാർഗ്ഗമായിരിക്കും. 
കേരളത്തിൽ.
കേരളത്തിൽ സർക്കാർ മൃഗസംരക്ഷണ വകുപ്പിന്റെ മേൽനോട്ടത്തിൽ കുടപ്പനക്കുന്ന്, വിതുര, ചെറ്റച്ചൽ, കുരിയോട്ടുമല എന്നീ സ്ഥലങ്ങളിലും കേരള ലൈവ്സ്റ്റോക്ക് ഡവലപ്മെന്റ് ബോർഡിന്റെ മേൽനോട്ടത്തിൽ മാട്ടുപ്പെട്ടി, കുളത്തുപ്പുഴ, ധോണി എന്നീ സ്ഥലങ്ങളിലും ഡയറി ഫാമുകൾ പ്രവർത്തിച്ചു വരുന്നു. സമീപവാസികൾക്ക് ഗുണമേന്മയുള്ള പാൽ, കർഷകർക്ക് നല്ല സങ്കരയിനം കന്നുകുട്ടികൾ, പുൽക്കൃഷിക്കാവശ്യമായ വിത്തുകൾ എന്നിവ ലഭ്യമാക്കുന്നതിനും ഈ ഫാമുകൾ ഒരു പരിധിവരെ സഹായിക്കുന്നു. 

</doc>
<doc id="145376" url="https://ml.wikipedia.org/wiki?curid=145376" title="നിക്കോളാസ് അപ്പെർ">
നിക്കോളാസ് അപ്പെർ

 
ഭക്ഷ്യസംരക്ഷണകലയുടെ ഉപജ്ഞാതാവും ഒരു പാചകവിദഗ്ദ്ധനുമാണ് നിക്കോളാസ് അപ്പെർ(17 നവംബർ 1749 Châlons-en-Champagne, Marne – 1 ജൂൺ 1841 Massy). ഭക്ഷ്യസംരക്ഷണകലയുടെ പിതാവായാണ് അപ്പെർ ഇന്ന് അറിയപ്പെടുന്നത്.
ജീവിതരേഖ.
1749 ഒക്ടോബർ 23-ന് ഫ്രാൻസിലെ ഷലോങ്-സുർ-മാണിൽ ജനിച്ചു. തന്റെ പിതാവിന്റെ ഹോട്ടലിൽ ഒരു പാചകക്കാരനായാണ് അപ്പെർ ജീവിതം ആരംഭിച്ചത്. താമസിയാതെ ഫ്രാൻസിലെ പ്രമുഖ മധുരപലഹാരവ്യാപാരി, വാറ്റുകാരൻ എന്നീ നിലകളിൽ ഇദ്ദേഹം പ്രശസ്തനായി. ഫ്രാൻസ്വാ അപ്പെർ എന്ന പേരിലും ഇദ്ദേഹം അറിയപ്പെട്ടിരുന്നു. 
മാംസവും പച്ചക്കറികളും വളരെക്കാലത്തേയ്ക്കു സംരക്ഷിച്ചുവയ്ക്കുന്ന കലയെപ്പറ്റി 1810-ൽ ഇദ്ദേഹം ഒരു ഗ്രന്ഥം (ആർട്ട് ദി കൺസേവർ ലെ സബ്സ്റ്റാൻസസ് ആനിമാൽ എ വെജറ്റാൽ - Art de coserver les substances animales et vegetales) പ്രസിദ്ധീകരിക്കുകയുണ്ടായി. വായുരോധകഭാജനങ്ങളിൽവച്ചു പാകംചെയ്ത ഭക്ഷണം സൂക്ഷിക്കുന്നതിനെക്കുറിച്ച് ഈ ഗ്രന്ഥത്തിൽ പ്രതിപാദിച്ചിട്ടുള്ള തത്ത്വങ്ങൾ ആധുനിക ഭക്ഷ്യസംരക്ഷണ വ്യവസായത്തിൽ അല്പം ചില പരിഷ്കാരങ്ങളോടെ സ്വീകരിച്ചിട്ടുണ്ട്. ബാക്ടീരിയോളജിയെപ്പറ്റി യാതൊരറിവുമില്ലാതിരുന്ന കാലത്ത് - രസതന്ത്രം വെറും ശൈശവാവസ്ഥയിലായിരുന്നപ്പോൾ - സ്വപരിശ്രമവും പഠനവും കൊണ്ടാണ് അപ്പെർ തന്റെ പരീക്ഷണങ്ങൾ നടത്തിയത്.
സ്കർവി (scurvy) പിടിപെട്ട് ധാരാളം നാവികർ മരിക്കുകയും പോഷകാഹാരക്കുറവ് ജനതയെ രൂക്ഷമായി ബാധിക്കുകയും ചെയ്തപ്പോൾ അതു തടയാനായി 1795-ൽ ഫ്രാൻസിലെ ഡയറക്ടറേറ്റ് ഒരു ഭക്ഷ്യസംരക്ഷണമാധ്യമം കണ്ടുപിടിക്കുന്നവർക്ക് സമ്മാനം നിശ്ചയിച്ചു. അപ്പെർ മാസ്സിയിലുള്ള തന്റെ പരീക്ഷണശാലയിൽ സ്വന്തമായി നിർമിച്ച ഉപകരണങ്ങൾ ഉപയോഗിച്ച് ഏകദേശം 70-ൽ പരം ഭക്ഷ്യവസ്തുക്കളുടെ സംരക്ഷണം സാധിക്കുകയും, നെപ്പോളിയനിൽനിന്നും സമ്മാനം കരസ്ഥമാക്കുകയുമുണ്ടായി. ഇതിനെ പരാമർശിക്കുന്ന പല ഗ്രന്ഥങ്ങളും ഇദ്ദേഹം പിന്നീട് പ്രസിദ്ധീകരിച്ചു.
അമ്ളം ഉപയോഗിക്കാതെ അസ്ഥിയിൽനിന്നും ജലാറ്റിൻ ഉത്പാദിപ്പിച്ചെടുത്തതായിരുന്നു ഇദ്ദേഹത്തിന്റെ മറ്റൊരു കണ്ടുപിടിത്തം. ഓട്ടോക്ളേവ്, ഭക്ഷണസാധനങ്ങൾ സംരക്ഷിച്ചുവയ്ക്കുന്നതിനുള്ള പ്രത്യേകതരം പാത്രങ്ങൾ എന്നിവ നിക്കോളായുടെ മറ്റു കണ്ടുപിടിത്തങ്ങളാണ്. 1812-ൽ മാസ്സിയിൽ ഇദ്ദേഹം സ്ഥാപിച്ച 'ഹൌസ് ഒഫ് അപ്പെർ' ആണ് ലോകത്തിലെ ആദ്യത്തെ ഭക്ഷ്യസംരക്ഷണശാല. ആഹാരകാര്യത്തിൽ സ്ഥലകാലഭേദങ്ങളുടെ അടിമയായിരുന്ന മനുഷ്യനെ സ്വതന്ത്രനാക്കിയതിന് 1822-ൽ 'സൊസൈറ്റി ഫോർ എൻകറേജ്മെന്റ് ഒഫ് നാഷനൽ ഇൻഡസ്ട്രി' നിക്കോളായ്ക്ക് 'മനുഷ്യരാശിയുടെ ഗുണദാതാവ്' എന്ന ബഹുമതിയും സ്വർണമെഡലും നല്കുകയുണ്ടായി. ഇദ്ദേഹം കണ്ടുപിടിച്ച തത്ത്വങ്ങളുടെ പുതിയ രീതിയിലുള്ള ഒരാവിഷ്കരണമാണ് ലൂയി പാസ്ചർ 'പാസ്ചറൈസേഷനി'ൽ തുടർന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145377" url="https://ml.wikipedia.org/wiki?curid=145377" title="സാമുവൽ ടോളൻസ്കി">
സാമുവൽ ടോളൻസ്കി

 
ഒരു ബ്രിട്ടിഷ് ഭൗതികശാസ്ത്രജ്ഞനാണ് സാമുവൽ ടോളൻസ്കി. 
ജീവിതരേഖ.
1907 നവംബർ 17-ന് ഇംഗ്ലണ്ടിൽ ജനിച്ചു. റഥർഫോർഡ്, കിങ്സ്, ഇംപീരിയൽ എന്നീ കോളജുകളിലെ വിദ്യാഭ്യാസത്തിനുശേഷം പി.എച്ച്.ഡി., ഡി.എസ്.സി. ബിരുദങ്ങൾ നേടി. എഫ്. പാഷൻ, എ. ഫൗളർ, ലോറൻസ് ബ്രാഗ് എന്നീ പ്രസിദ്ധ ശാസ്ത്രജ്ഞരോടൊത്ത് വർണരാജി പഠന (spectroscopy) രംഗത്തു നിരവധി ഗവേഷണങ്ങൾ നടത്തി. വിവിധ മൂലകങ്ങളുടെ രേഖാസ്പെക്ട്രത്തിലെ അതിസൂക്ഷ്മ സംരചന അപഗ്രഥനം ചെയ്തുകൊണ്ട് അവയുടെ അണുകേന്ദ്രത്തിന്റെ ചക്രണം (spin), കാന്തിക ആഘൂർണം (magnetic), ചതുർധ്രുവ ആഘൂർണങ്ങൾ (quadrupole moments), ഐസോടോപ്പുകളുടെ വിസ്ഥാപന പ്രഭാവങ്ങൾ എന്നിവയെക്കുറിച്ചുള്ള വിവരങ്ങൾ വെളിപ്പെടുത്താൻ ടോളൻസ്കിക്കു കഴിഞ്ഞു. രണ്ടാം ലോകയുദ്ധകാലത്ത് അറ്റോമിക് എനർജി കമ്മിഷന്റെ നിർദ്ദേശപ്രകാരം യുറേനിയം- 235-ന്റെ ന്യൂക്ലിയർ ചക്രണമൂല്യം ഏതാണ്ടു കൃത്യമായിത്തന്നെ ഇദ്ദേഹം തിട്ടപ്പെടുത്തി. ഇതിനായി മൾട്ടിപ്പിൾ ബീം ഇന്റർഫെറോമെട്രി എന്ന സാങ്കേതികവിദ്യയും ഇദ്ദേഹം വികസിപ്പിച്ചെടുത്തു. ക്രിസ്റ്റലുകളെക്കുറിച്ചു പൊതുവേയും ഡയമണ്ട് ക്രിസ്റ്റലുകളെപ്പറ്റി പ്രത്യേകമായും ഇദ്ദേഹം ധാരാളം പഠനങ്ങൾ നടത്തിയിട്ടുണ്ട്.
മാഞ്ചസ്റ്റർ, ലണ്ടൻ എന്നീ സർവകലാശാലകളിൽ ടോളൻസ്കി ദീർഘകാലം സേവനമനുഷ്ഠിച്ചു. 1952-ൽ ലണ്ടനിലെ റോയൽ സൊസൈറ്റിയിൽ അംഗമായി തിരഞ്ഞെടുക്കപ്പെട്ടു. 1973 മാർച്ച് 4-ന് ലണ്ടനിൽ ഇദ്ദേഹം നിര്യാതനായി. 

</doc>
<doc id="145378" url="https://ml.wikipedia.org/wiki?curid=145378" title="അഡിപ്പിക് അമ്ലം">
അഡിപ്പിക് അമ്ലം



</doc>
<doc id="145379" url="https://ml.wikipedia.org/wiki?curid=145379" title="ടെട്രാ ഈതൈൽ ലെഡ്">
ടെട്രാ ഈതൈൽ ലെഡ്

 
ഒരു ജൈവലോഹ സംയുക്തമാണ് ടെട്രാ ഈതൈൽ ലെഡ്. ഫോർമുല (C2H5)4Pb. നിറമില്ലാത്തതും സ്ഥിരതയുള്ളതുമായ ഒരു വിഷ ദ്രാവകമാണിത്. ജലത്തിൽ ലയിക്കുകയില്ല.
ടെട്രാ ഈതൈൽ ലെഡ് ആദ്യമായി സംശ്ലേഷണം ചെയ്തെടുത്തത് 1859 ലാണ്. ലെഡ് സങ്കരവും(Alloy) സോഡിയവും ഈതൈൽ ക്ളോറൈഡും ഒരു പാത്രത്തിലിട്ട് അടച്ച് 60-80°C വരെ ചൂടാക്കിയാണ് ഇത് സംശ്ലേഷണം ചെയ്യുന്നത്.
4C2H5Cl+4Na+Pb→ (C2H5)4Pb+4NaCl
ആന്തര ദഹന യന്ത്രങ്ങളിൽ ഇന്ധന ജ്വലനം കൊണ്ടുണ്ടാകുന്ന അപസ്ഫോടനം (knocking) കുറയ്ക്കുന്നതിനായി ഇത് പെട്രോളിനോടൊപ്പം ചേർക്കുന്നു. ടെട്രാ ഈതൈൽ ലെഡിന്റെ പ്രതി അപസ്ഫോടന ഗുണം (antiknock) 1921 മുതൽ പ്രയോജനപ്പെടുത്തി തുടങ്ങിയിരുന്നു. വളരെ ചെറിയ അളവിൽ (0.6 ശ.മാ. വ്യാപ്തത്തിൽ) പെട്രോളിനോടൊപ്പം ചേർക്കുമ്പോൾതന്നെ ഒക്ടേൻ സംഖ്യയിൽ ഗണ്യമായ (5 മുതൽ 10 വരെ) വർധനവുണ്ടാകുന്നു. ഇന്ധനത്തിൽ എതിലീൻ ബ്രോമൈഡുമായി ചേർത്ത് ഇതുപയോഗിക്കുന്നതിനാൽ എൻജിനിൽ ലെഡ്(ഈയം) അടിഞ്ഞുകൂടുകയില്ല. ലെഡ് - ബ്രോമിൻ ബാഷ്പങ്ങൾ രൂപീകൃതമാവുകയും മറ്റ് ജ്വലന ഉത്പന്നങ്ങളോടൊപ്പം ബഹിർഗമിക്കുകയും ചെയ്യുന്നു.
അന്തരീക്ഷത്തിൽ ലെഡ് ഉളവാക്കുന്ന മലിനീകരണം സംബന്ധിച്ച് സമീപകാലത്ത് വളരെയധികം ആശങ്ക ഉളവായിട്ടുണ്ട്. പല രാജ്യങ്ങളും പെട്രോളിൽ ലെഡിന്റെ ഉയർന്ന അളവ് 0.15 ഗ്രാം./ലി. ആക്കിക്കൊണ്ടുള്ള നിയമ നിർമ്മാണം നടത്തിയിട്ടുമുണ്ട്. കാർബൺ മോണോക്സൈഡിന്റെയും ഹൈഡ്രോകാർബണുകളുടെയും ബഹിർഗമനം കുറയ്ക്കുന്നതിനുള്ള രാസത്വരകങ്ങൾക്ക് ലെഡ് വിഷമായിത്തീരുന്നു എന്നതിനാലും ലെഡില്ലാത്ത പെട്രോളിന്റെ ഉപയോഗം ഇപ്പോൾ വ്യാപകമായിട്ടുണ്ട്.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
 

</doc>
<doc id="145380" url="https://ml.wikipedia.org/wiki?curid=145380" title="ഡൈനാമിക്കൽ അനാലജി">
ഡൈനാമിക്കൽ അനാലജി

 
ഒരു സിസ്റ്റത്തിന്റെ പ്രവർത്തനത്തെ അതുമായി സാദൃശ്യമുള്ള മറ്റൊരു പരിചിത സിസ്റ്റത്തെ അടിസ്ഥാനമാക്കി വിലയിരുത്തുന്ന സമ്പ്രദായമാണ് ഡൈനാമിക്കൽ അനാലജി. ഉദാഹരണത്തിന് വൈദ്യുത സിസ്റ്റം, കമ്പിത സിസ്റ്റത്തിന് സമാനമായി വരുമ്പോൾ കമ്പിത സിസ്റ്റത്തെ അപഗ്രഥിക്കുന്നത് അതുമായി സാദൃശ്യമുള്ള വൈദ്യുത സിസ്റ്റം രൂപപ്പെടുത്തി പരിശോധിച്ചാണ്. രണ്ട് സിസ്റ്റങ്ങളിലേയും സമവാക്യങ്ങൾക്കിടയിലുള്ള സമാനതയാണ് ഈ സമീപനം സ്വീകരിക്കാൻ സഹായിക്കുന്നത്. ഇരു സിസ്റ്റത്തിലേയും ഘടകങ്ങൾ തമ്മിലും ഈ സാദൃശ്യം ഉണ്ടായിരിക്കും. സൂചിതമായ സിസ്റ്റങ്ങളിൽ, ഇൻഡക്റ്റൻസ്പിണ്ഡം, കപ്പാസിറ്റൻസ് - സ്പ്രിങ് സ്ഥിരാങ്കം, വൈദ്യുതധാര പ്രവേഗം, വൈദ്യുത വോൾട്ടതബലം, വൈദ്യുത ആവൃത്തി-കമ്പന ആവൃത്തി എന്നിവ സമാന ജോഡികളാണ്. പരിചിത സിസ്റ്റത്തിലൂടെ അപരിചിത സിസ്റ്റത്തെ അപഗ്രഥിക്കാനാകുന്നു എന്നതാണ് ഈ രീതിയുടെ പ്രധാന ഗുണമേന്മ. 

</doc>
<doc id="145381" url="https://ml.wikipedia.org/wiki?curid=145381" title="തായ് ജനത">
തായ് ജനത

 
 
!style="background:#fee8ab;"| ഭാഷകൾ&lt;/tr&gt;
&lt;/tr&gt;
!style="background:#fee8ab;"| മതങ്ങൾ&lt;/tr&gt;
 Predominantly Theravada Buddhism
&lt;/tr&gt;
!style="background:#fee8ab;"| അനുബന്ധവംശങ്ങൾ&lt;/tr&gt;
 Lao, Shan, Ahom, other Tai peoples&lt;/tr&gt;
തെക്കുകിഴക്കൻ ഏഷ്യയിലെ രാജ്യമായ തായ്ലൻഡിലെ ജനങ്ങളാണ് തായ്ജനത. 1939 വരെ തായ്ലൻഡ് 'സയാം' എന്ന പേരിലാണ് അറിയപ്പെട്ടിരുന്നത്. 'സ്വതന്ത്രജനതയുടെ രാജ്യം' എന്നാണ് തായ്ലൻഡ് എന്ന പദത്തിന്റെ അർഥം. യൂറോപ്യൻ അധിനിവേശത്തിനു വിധേയമാകാത്ത ഏക തെക്കുകിഴക്കൻ ഏഷ്യൻ രാജ്യമാണ് തായ്ലൻഡ്. അതുകൊണ്ടാണ് തായ്ജനത സ്വതന്ത്രജനതയെന്നറിയപ്പെടുന്നത്. വൈദേശികാധിപത്യത്തിനു വിധേയമായിട്ടില്ലെങ്കിലും തായ്ജനത ഒരു അടഞ്ഞ സമൂഹമായിരുന്നില്ല. പാരമ്പര്യം സംരക്ഷിക്കുന്നതോടൊപ്പം തന്നെ ഇവർ ബാഹ്യസ്വാധീനങ്ങളോടും ആശയങ്ങളോടും എപ്പോഴും തുറന്ന സമീപനമാണ് സ്വീകരിച്ചിട്ടുള്ളത്. ആഗോള സാമ്പത്തിക പ്രവർത്തനങ്ങളുടെ അതിശക്തമായ ഒരു പ്രാദേശിക കേന്ദ്രമായി മാറിയിരിക്കുകയാണ് ഇപ്പോൾ തായ്ലൻഡ്.
തൊഴിലിൽ ഏർപ്പെട്ടിരിക്കുന്ന താഴ്ജനത
തായ് ഭാഷ സംസാരിക്കുന്ന തായ് വംശജരാണ് തായ്ജനത യുടെ മഹാഭൂരിപക്ഷവും. 2000-ലെ കാനേഷുകാരി കണക്കനുസരിച്ച് തായ്ലൻഡിലെ മൊത്തം ജനസംഖ്യ 6 കോടിയാണ്. ഔദ്യോഗികഭാഷയായ തായ്ക്കു പുറമേ ലാവോ, ചൈനീസ്, മലയ, ഖമർ ഭാഷകളും തായ്ജനത സംസാരിക്കുന്നു. 8,9 ശ.-ങ്ങളിൽ ചൈനയിലെ യുനാൻ പ്രവിശ്യയിൽ നിന്നു കുടിയേറിയവരാണ് തായ്ജനത. ലാവോ എന്ന പേരിലും ഇവർ അറിയപ്പെടുന്നു. തായ് ജനതയുടെ 90 ശ.മാ-ത്തിലധികം ബുദ്ധമതവിശ്വാസികളാണ്. മുസ്ളിങ്ങൾ 4 ശതമാനമുണ്ട്. കൺഫ്യൂഷ്യനിസ്റ്റുകൾ, ക്രിസ്ത്യാനികൾ തുടങ്ങിയവർ കേവലം 5 ശതമാനത്തിൽ താഴെയാണ്. എല്ലാ പ്രഭാതത്തിലും ബുദ്ധഭിക്ഷുക്കൾ ഭിക്ഷാപാത്രങ്ങളുമായി ആഹാരത്തിനുവേണ്ടി ജനങ്ങളെ സമീപിക്കുക പതിവാണ്. അവധി ദിവസങ്ങളിലും ആഘോഷങ്ങളിലും വിശ്വാസികൾ ബുദ്ധവിഹാരങ്ങളിൽ ദക്ഷിണയെത്തിക്കുകയെന്നത് ഒരാചാരമായി അനുഷ്ഠിക്കപ്പെടുന്നു. വാറ്റ്കൾ (wats) എന്നറിയപ്പെടുന്ന ബുദ്ധവിഹാരങ്ങൾ തായ്ലൻഡിലെവിടെയും കാണാം. തലസ്ഥാനനഗരമായ ബാങ്കോക്കിൽ മാത്രം 400-ലേറെ വിഹാരങ്ങളുണ്ട്.
ആഗോള സാമ്പത്തിക പ്രവർത്തനങ്ങളുടെ പ്രാദേശിക കേന്ദ്രമായി മാറിയിട്ടുണ്ടെങ്കിലും തായ്ജനതയുടെ ജീവിതരീതിയുടെ നിർണായകഘടകം ചെറുഗ്രാമങ്ങളാണ്. ഈ ഗ്രാമങ്ങളധികവും സ്ഥിതിചെയ്യുന്നത് സമുദ്ര-നദീ തീരങ്ങളിലാണ്. തായ്ജനജീവിതത്തിന്റെ പ്രധാന ഘടകങ്ങളാണ് നദികളും കനാലുകളും. നദീതീരങ്ങളുമായി ബന്ധപ്പെട്ട തൊഴിലുകളിൽ ഏർപ്പെടുന്ന വലിയൊരു വിഭാഗം ജനങ്ങൾ, സഞ്ചരിക്കുന്ന വീടുകളിലാണ് താമസിക്കുന്നത്. ഗ്രാമങ്ങളിലെ പരമ്പരാഗത വീടുകൾ മുഖ്യമായും തടി കൊണ്ടോ ഈറ്റ കൊണ്ടോ ആണ് നിർമ്മിക്കുന്നത്. മേൽക്കൂര നിർമ്മിക്കുന്നതിന് വയ്ക്കോലാണ് ഉപയോഗിക്കുന്നത്. വെള്ളപ്പൊക്കത്തിൽ നിന്നു സംരക്ഷിക്കുന്നതിനുവേണ്ടി ഉയരമേറിയ താങ്ങുതടികൾക്കുമേലാണ് വീടുകൾ നിർമ്മിക്കുന്നത്. ധനികരുടെ വീടുകളുടെ തറ, ഓടുകൾ പാകി മിനുസപ്പെടുത്താറുണ്ട്. വീടുകളുടെ നിർമ്മാണത്തിന് ആധുനിക സാമഗ്രികളും സാങ്കേതിക വിദ്യയും ഉപയോഗിക്കുന്നുണ്ടെങ്കിലും പരമ്പരാഗത വാസ്തുശില്പശൈലി സംരക്ഷിക്കുന്നതിൽ തായ്ജനത ശ്രദ്ധാലുക്കളാണ്. പാശ്ചാത്യ വസ്ത്രധാരണ രീതികൾ വളരെയേറെ ജനപ്രിയമായിട്ടുണ്ടെങ്കിലും സ്ത്രീകളും മുതിർന്നവരും ഇപ്പോഴും ആഘോഷവേളകളിൽ ധരിക്കുന്നത് തങ്ങളുടെ പരമ്പരാഗത വേഷങ്ങൾ തന്നെയാണ്. സ്ത്രീകൾ വീടുകളിൽ ധരിക്കുന്ന പരമ്പരാഗത വേഷം 'സാരോംഗ്' (sarong) എന്നറിയപ്പെടുന്നു. കോളറില്ലാത്ത ഒരു അയഞ്ഞ ഉടുവസ്ത്രമാണിത്.
വേവിച്ച അരിയാണ് ഇവരുടെ മുഖ്യ ആഹാരം. ചോറിനൊപ്പം മത്സ്യം, പന്നിയിറച്ചി, കോഴിയിറച്ചി, പച്ചക്കറികൾ എന്നിവയാണ് ഇവർക്ക് ഇഷ്ടപ്പെട്ട ഭക്ഷണം. തായ്ജനതയുടെ പ്രധാന ഗതാഗത മാർഗങ്ങൾ ബോട്ടുകൾ, ബസുകൾ, കാറുകൾ എന്നിവയാണ്. മൂന്ന് ചക്രങ്ങളുള്ള മോട്ടോർ ബൈക്കുകൾ സർവസാധാരണമാണ്. ആഗോളഹൈവേയുടെ ഭാഗമായ ഏഷ്യൻ ഹൈവേയുടെ നിർമ്മാണത്തിൽ തായ്ലൻഡും സഹകരിക്കുന്നുണ്ട്. തായ്ജനതയുടെ ഇഷ്ട വിനോദങ്ങളിൽ പ്രധാനം തായ്ബോക്സിങ്ങും കോഴിപ്പോരുമാണ്. കിഴക്കൻ തായ്ലൻഡിലെ സൂറിനിൽ ഒക്ടോബർ മാസത്തിൽ നടക്കുന്ന ഉത്സവമാണ് തായ്ലൻഡിലെ ഏറ്റവും പ്രസിദ്ധവും ജനപ്രിയവുമായ ഉത്സവം. ഈ ഉത്സവത്തിന്റെ ഭാഗമായി നടക്കുന്ന ആനയോട്ട മത്സരങ്ങൾ കാണാൻ ആയിരക്കണക്കിന് ആളുകളാണ് സൂറിനിൽ എത്തുന്നത്. പ്രാചീനകാലത്ത് യുദ്ധങ്ങളിൽ ആനകളെ ഉപയോഗിച്ചിരുന്നതിനെ സ്മരിക്കുന്നതിനുവേണ്ടി, പ്രത്യേകം പരിശീലിപ്പിച്ച ആനകളുടെ പ്രദർശനവുമുണ്ട്. തായ്ലൻഡിലെ വെള്ളാനകൾ പ്രസിദ്ധമാണ്. വെള്ളാനകളെ ആരാധിക്കുന്ന തായ്ജനത അവയ്ക്ക് അത്ഭുതസിദ്ധികളുണ്ടെന്ന് വിശ്വസിക്കുന്നു. 

</doc>
<doc id="145382" url="https://ml.wikipedia.org/wiki?curid=145382" title="ഡോൺ ഹുവാൻ">
ഡോൺ ഹുവാൻ

 
 
ഫ്രഞ്ച് നാടകം. മോളിയെയാണ് രചയിതാവ്. 1664-ൽ രചിക്കപ്പെട്ട നാടകം 1665-ലാണ് അരങ്ങേറിയത്. പാരിസിലെ പുരോഹിതവർഗത്തിന്റെ രൂക്ഷമായ വിമർശനത്തെത്തുടർന്ന് നാടകത്തിന്റെ അവതരണം പെട്ടെന്നു നിറുത്തി വയ്ക്കേണ്ടിവന്നു. സ്പാനിഷ് നാടകകൃത്തായ ടിർ സൊഡി മൊലിനയുടേതാണ് മൂലഗ്രന്ഥം. ഇത് 1630-ലാണ് പ്രസിദ്ധീകൃതമായത്. പിന്നീട് ഈ നാടകത്തിന് ഒരു ഇറ്റാലിയൻ വ്യാഖ്യാനമുണ്ടായി. ഫ്രഞ്ചു നാടക കൃത്തുക്കളായ ക്ളോഡ് ഡിവില്ലേഴ്സും, നിക്കൊളാസ് ഡോറിമോൺഡും ഈ നാടകം യഥാക്രമം 1959-ലും 1961-ലും പരിഷ്കരിച്ചവതരിപ്പിച്ചിട്ടുണ്ട്.
മോളിയെയുടെ ടർട്യുഫ് എന്ന നാടകം പുരോഹിത വിഭാഗത്തിന്റെ എതിർപ്പിനെ തുടർന്ന് തടസ്സപ്പെട്ടപ്പോഴാണ് പെട്ടെന്ന് ഡോൺ ജുവാൻ എന്ന നാടകത്തിന് അദ്ദേഹം രൂപം നൽകിയത്.
ഫെസ്റ്റിവൽ ദൈസാങ് പ്രൊവാങ്സിൽ ഡോൺ ജൂവാൻ അവതരിപ്പിച്ചപ്പോൾ
ഇക്കാരണത്താൽ കെട്ടുറപ്പില്ലാത്ത ഒരു നാടകമാണ് ഡോൺ ജുവാൻ എന്ന അഭിപ്രായം നിലവിലുണ്ട്. സാഹസികനും കാമുകനുമായ ഡോണിന്റെ കഥയിലെ അലൗകിക സംഭവങ്ങളെല്ലാം നാടകത്തിൽ ഉൾക്കൊള്ളിച്ചിരിക്കുന്നു. അന്തിമശിക്ഷയ്ക്കു വിധേയനായി ഡോൺ നരകത്തിൽ പതിക്കുന്നതോടെയാണ് നാടകം അവസാനിക്കുന്നത്.
ഡോൺ എന്ന കഥാപാത്രത്തെ ചിത്രീകരിച്ചിരിക്കുന്നത് ഹാസ്യാത്മകമായിട്ടാണ്. നിഷ്കളങ്കകളായ സ്ത്രീകളെ ഭംഗിവാക്കുകൾ പറഞ്ഞ് വശീകരിക്കുന്ന ഡോൺ പുരോഹിത വർഗത്തെ ധിക്കരിച്ചുകൊണ്ട് മുന്നേറുന്നു. ഡോൺ ജുവാൻ എന്ന കഥാപാത്രത്തിന്റെ ആവിഷ്കരണത്തിലുള്ള നിഗൂഢതയും അലൌകികമായ പശ്ചാത്തലവുമാണ് കാണികളെ ശക്തമായി ആകർഷിക്കുന്നത്. അതോടൊപ്പം മതപരമായ ആത്മവഞ്ചനയേയും നാടകകൃത്ത് വിമർശനവിധേയമാക്കുന്നു. 

</doc>
<doc id="145383" url="https://ml.wikipedia.org/wiki?curid=145383" title="ദസരി നാരായണ റാവു">
ദസരി നാരായണ റാവു

 
തെലുഗു, ഹിന്ദി ചലച്ചിത്രങ്ങളുടെ സംവിധായകനും, ചലച്ചിത്ര-നാടക രചയിതാവും, നടനുമായിരുന്നു ദസരി നാരായണ റാവു. തെലുഗു നാടകവേദിയിലൂടെ വളർന്നു സിനിമയിലെത്തിയ ഒരു സംവിധായകനായിരുന്നു ഇദ്ദേഹം.
ജീവിതരേഖ.
ആന്ധ്രപ്രദേശിലെ പാലക്കൊല്ല എന്ന ഗ്രാമത്തിൽ 1947-ൽ ജനിച്ചു. നാട്ടിലെ നാടകരംഗത്തുനിന്നാണ് അഭിനയത്തിന്റെ തുടക്കം. ആന്ധ്ര യൂണിവേഴ്സിറ്റിയിൽനിന്ന് ബിരുദം നേടിയ ശേഷം മദിരാശിയിലെ ചലച്ചിത്രവ്യവസായ രംഗത്തേക്കു കടന്നു. 1960-കളിൽ അക്കാലത്തെ പ്രശസ്ത ചലച്ചിത്ര രചയിതാക്കളായ പാലഗുമ്മി പത്മരാജു, ഭവനാരായണ തുടങ്ങിയവരുടെ സഹായിയായി സിനിമാ രംഗത്തെത്തി. സിനിമയെന്ന മാധ്യമത്തിന്റെ വിവിധ വശങ്ങളെ ഒരു വിദ്യാർഥിയുടെ ഊർജസ്വലതയോടെ മനസ്സിലാക്കാനും തിരക്കഥയിലും സംവിധാനത്തിലും പ്രാവീണ്യം നേടാനും സഹസംവിധായകനായി കഴിഞ്ഞിരുന്ന നാളുകളിൽ ഇദ്ദേഹത്തിനു സാധിച്ചു.
തുടക്കത്തിൽ തിരക്കഥാകാരനായാണ് ഇദ്ദേഹം പ്രശസ്തനായത്. 1972-ൽ ടാറ്റമനുവുഡു എന്ന പ്രഥമ തെലുഗു ചിത്രം സംവിധാനം ചെയ്തു. 1980-കളിൽ ഏറ്റവും തിരക്കുള്ള തിരക്കഥാ രചയിതാവായി മാറിയെങ്കിലും കലാമൂല്യമുള്ള ചിത്രങ്ങൾക്ക് അധികം സമയം ചെലവഴിക്കാനായില്ല. വാണിജ്യ സിനിമയുടെ തന്ത്രങ്ങളിൽപ്പെട്ട ഇദ്ദേഹം ചലച്ചിത്രകാരന്മാരുടെ അഭിരുചിക്കനുസരിച്ച് തിരക്കഥയും സംവിധാനവും നിർവഹിക്കാൻ നിർബന്ധിതനായി. ശാസ്ത്രീയ സംഗീതത്തിനും സംഭവബഹുലവും സ്തോഭജനകവുമായ സങ്കേതങ്ങൾക്കും കൂടുതൽ പ്രാധാന്യം നല്കിക്കൊണ്ട് ഏറെ ചിത്രങ്ങൾക്ക് രചനയും സംവിധാനവും നടത്തി. ദേവദാസ്, മല്ലി പുറ്റഡ, പ്രേമാഭിഷേകം എന്നീ ചിത്രങ്ങൾ അതിന് ഉദാഹരണങ്ങളാണ്. ടാറ്റമനുവുഡു, ചിലക്കമ്മ ചെപ്പണ്ടി, മേഘസന്ദേശം എന്നീ ചിത്രങ്ങളും ഏറെ ശ്രദ്ധിക്കപ്പെട്ടവയാണ്.
1972 മുതൽ ചലച്ചിത്രരംഗത്ത് പ്രവർത്തിക്കുന്ന ഇദ്ദേഹം 125-ൽ അധികം ചിത്രങ്ങൾ സംവിധാനം ചെയ്യുകയും അതിനോടൊപ്പം രചനയും അഭിനയവും കാഴ്ചവയ്ക്കുകയും ചെയ്തിട്ടുണ്ട്. 1981-ലെ അഡല്ല മേഡ എന്ന തെലുഗു ചിത്രം ഇദ്ദേഹത്തിന്റെ ആത്മകഥാംശം നിറഞ്ഞതായിരുന്നു. ചെഡില്ലു ചിന്നലു എന്ന രാഷ്ട്രീയ ആക്ഷേപഹാസ്യ ചിത്രം സംവിധാനം ചെയ്തതിലൂടെ അന്നത്തെ ഭരണത്തെ നിശിതമായി വിമർശിക്കാൻ ഇദ്ദേഹം തെല്ലും മടി കാണിച്ചില്ല. ആന്ധ്രപ്രദേശിലെ പ്രമുഖ പത്രമായ ഉദയം എന്ന തെലുഗു ദിനപത്രത്തിന്റെ ആദ്യകാല ഉടമസ്ഥനുമായിരുന്നു. 1988-ൽ അന്നത്തെ ആന്ധ്രപ്രദേശ് മുഖ്യമന്ത്രിയായിരുന്ന എൻ.ടി. രാമറാവുവിനെ കർക്കശമായി വിമർശിക്കുന്ന പ്രജാപ്രതിനിധി എന്ന ചിത്രം സംവിധാനം ചെയ്തു. തന്റേതു മാത്രമായ ഒരു അവതരണശൈലി കരസ്ഥമാക്കിയ ദസരി നാരായണ റാവു ആന്ധ്രപ്രദേശിലെ കലാ സംസ്കാരിക രംഗങ്ങളിൽ സജീവമായി പ്രവർത്തിച്ചുവന്നു. 2017 മെയ് 30-ന് തന്റെ 70-ആം വയസ്സിൽ അദ്ദേഹം അന്തരിച്ചു.
സിനിമ.
സംവിധായകൻ.
ടിവി പരമ്പര
അവലംബം.
&lt;templatestyles src="Reflist/styles.css" /&gt;
പുറം കണ്ണികൾ.
 

</doc>
<doc id="145385" url="https://ml.wikipedia.org/wiki?curid=145385" title="പെരിങ്ങോം ഗ്രാമം">
പെരിങ്ങോം ഗ്രാമം



</doc>
<doc id="145389" url="https://ml.wikipedia.org/wiki?curid=145389" title="ഡ്രിപ്റ്റോസോറോയ്ഡീസ്">
ഡ്രിപ്റ്റോസോറോയ്ഡീസ്

 
അന്ത്യ ക്രിറ്റേഷ്യസ് യുഗത്തിൽ ഉണ്ടായിരുന്ന വളരെ വലിപ്പമേറിയ ഒരു തെറാപ്പോഡ വിഭാഗത്തിൽ പെട്ട ദിനോസർ ജെനുസാണ് ഡ്രിപ്റ്റോസോറോയ്ഡീസ്. ഇന്ത്യയിലെ ലമേറ്റ ഫോർമഷൻ എന്ന പേരിൽ ഉള്ള ശിലാക്രമങ്ങൾക്ക് ഇടയിൽ നിന്നും ആണ് ഇവയുടെ ഫോസിൽ കണ്ടുകിട്ടിയിട്ടുള്ളത് .
പേര്.
പേര് ഗ്രീക്ക് ആണ്. ഇവിടെ പേരിനു കൂടിച്ചേർന്ന മൂന്നു ഭാഗം ഉണ്ട്, ( ഡ്രിപ്റ്റോ , സോറസ്‌ , റോയ്ഡീസ് ) അർഥം ഇങ്ങനെ : "ഡ്രിപ്റ്റോ" എനാൽ കണ്ണുനീർ തുള്ളി , "സോറസ്‌" എന്നാൽ പല്ലി,
"റോയ്ഡീസ്" ഒരു ജനുസ്സിനെ സൂചിപ്പിക്കുന്നത് കൊണ്ടാണ് ഈ പ്രയോഗം വന്നത്.

</doc>
<doc id="145390" url="https://ml.wikipedia.org/wiki?curid=145390" title="കാരാട്ട് അച്യുതമേനോൻ">
കാരാട്ട് അച്യുതമേനോൻ

അമ്മായിപ്പഞ്ചതന്ത്രം, വിരുതൻശങ്കു എന്നീ കൃതികളിലൂടെ പ്രസിദ്ധനായിത്തീർന്ന മലയാളസാഹിത്യകാരനായിരുന്നു ‍കാരാട്ട് അച്യുതമേനോൻ (1866 - 1913). പാലക്കാട് ജില്ലയിൽ എലപ്പുള്ളിയിൽ കാരാട്ട് ലക്ഷ്മിയമ്മയും എക്കണത്തു ശങ്കുണ്ണിക്കൈമളും ആയിരുന്നു ഇദ്ദേഹത്തിന്റെ മാതാപിതാക്കൾ. സംസ്കൃതം ഐച്ഛികമായെടുത്ത് ചെന്നൈയിൽനിന്നും ബി.എ. പരീക്ഷ പാസ്സായി. 1899-ൽ ബി.എൽ. ബിരുദം നേടിയതിനുശേഷം അഭിഭാഷകവൃത്തിയിൽ പ്രവേശിച്ചു. തൃശൂരും എറണാകുളത്തുമായി തുടർന്നുപോന്ന പ്രസ്തുത ജോലിയിൽനിന്നും 1911-ൽ വിരമിച്ചു.
തമിഴ്ഭാഷ, ജ്യോതിഷം, വേദാന്തം എന്നിവയിൽ നല്ല പ്രാവീണ്യം അച്യുതമേനോൻ നേടിയിരുന്നു. ഹാസ്യത്തിലൂടെ സാമൂഹ്യവിമർശനം നടത്തുന്ന കൃതിയാണ് അമ്മായിപ്പഞ്ചതന്ത്രം. അത്, നായർസമുദായം അനുവർത്തിച്ചുപോന്ന ദുരാചാരങ്ങളുടെ പശ്ചാത്തലത്തിൽ എഴുതിയതാണ് (1905). ക്ഷയരോഗബാധിതനായി 1912-ൽ ചെന്നൈയിൽ കഴിയുമ്പോഴാണ് വിരുതൻ ശങ്കു എന്ന നോവൽ രചിച്ചു തുടങ്ങിയത്. അച്ചടിക്കാൻ മംഗളോദയം കമ്പനിയെ ഏല്പിച്ച കൈയെഴുത്തുപ്രതിയുടെ ആദ്യത്തെ ഏഴധ്യായം ഒഴികെയുള്ളതു നഷ്ടപ്പെട്ടുപോയതിനാൽ അത് വീണ്ടും എഴുതിച്ചേർക്കേണ്ടിവന്നു. മരുമക്കത്തായത്തറവാടിന്റെ ജീർണാവസ്ഥയാണ് രണ്ടു കൃതികളിലെയും പ്രമേയം. 
എന്നിങ്ങനെ ഏതാനും ഉപന്യാസങ്ങൾകൂടി പ്രസിദ്ധീകരിച്ചിട്ടുണ്ട്. 1913 ഒക്ടോബർ 3-ന് തന്റെ 47-ആം വയസ്സിൽ ഇദ്ദേഹം അന്തരിച്ചു.

</doc>
<doc id="145391" url="https://ml.wikipedia.org/wiki?curid=145391" title="കോമാട്ടിൽ അച്യുതമേനോൻ">
കോമാട്ടിൽ അച്യുതമേനോൻ

നിയമജ്ഞനും ചരിത്രകാരനുമായിരുന്നു കോമാട്ടിൽ അച്യുതമേനോൻ (1887 - 1963). തൃശൂർ പട്ടണത്തിലുളള കോമാട്ടിൽകുടുംബത്തിൽ 1887-ൽ ജനിച്ചു. ആദ്യകാലവിദ്യാഭ്യാസം തൃശൂർ ഗവൺമെന്റ് ഹൈസ്കൂളിലായിരുന്നു. എറണാകുളം മഹാരാജാസ് കോളജിലും മദ്രാസ് പ്രസിഡൻസി കോളജിലും അധ്യയനം തുടർന്നു. 1907-ൽ ബി.എ.യും തുടർന്ന് ബി.എൽ. ബിരുദവും നേടിയശേഷം തൃശൂർ കോടതികളിൽ പ്രാക്ടീസ് ആരംഭിച്ചു (1909). ഇക്കാലത്ത് തൃശൂർ നഗരസഭാധ്യക്ഷനായി സേവനമനുഷ്ഠിച്ചിട്ടുണ്ട്. ഗവ. വക്കീൽ, സെഷൻസ് ജഡ്ജി, സ്പെഷ്യൽ പ്യൂണി ജഡ്ജി, ചീഫ് സെക്രട്ടറി എന്നീ പല പദവികളും വഹിച്ചശേഷം ആർ.കെ. ഷണ്മുഖം ചെട്ടി ദിവാൻ സ്ഥാനത്തു നിന്ന് വിരമിച്ചപ്പോൾ കുറച്ചുകാലം ആ പദവിയും വഹിച്ചു. 1942 മുതൽ ഏതാനും വർഷങ്ങൾ ഇദ്ദേഹം ഭക്ഷ്യോത്പാദന കമ്മീഷണറായും സേവനം അനുഷ്ഠിച്ചു.
തൃശൂർ കേരളവർമ കോളജ്, കൊച്ചിൻ നായർ ബാങ്ക്, കേരള ബാങ്കേഴ്സ് അസോസിയേഷൻ, എറണാകുളം ലോട്ടസ് ക്ളബ്ബ്, തൃശൂർ വിവേകോദയ സമാജം, കൊച്ചിൻ ഒളിമ്പിക് അസോസിയേഷൻ, തൃശൂർ ബാനർജി ക്ളബ്ബ് എന്നീ സ്ഥാപനങ്ങളുടെ പ്രവർത്തനങ്ങളിൽ മേനോൻ മുൻകൈ എടുത്തിരുന്നു. ഇദ്ദേഹം കലാമണ്ഡലം മാനേജിങ് കമ്മിറ്റി ചെയർമാനും കൊച്ചി നായർ മഹാസമാജം അധ്യക്ഷനും തൃശൂർ ഗാനസമാജസ്ഥാപകനുമായിരുന്നു. ഇദ്ദേഹത്തിന്റെ പത്നി തെക്കെകുറുപ്പത്ത് മാളികയിൽ നാരായണി അമ്മ ഒരു സംഗീതവിദുഷിയായിരുന്നു. തിരു-കൊച്ചി|തിരു-കൊച്ചിയിലെ]] ഭൂമികുടിയായ്മ സമിതി അധ്യക്ഷൻ, കേരള ഔദ്യോഗിക ഭാഷാക്കമ്മിറ്റി അധ്യക്ഷൻ എന്നീ നിലകളിലും മേനോൻ സേവനം അനുഷ്ഠിച്ചു. ഇദ്ദേഹത്തിന്റെ പൊതുപ്രവർത്തനങ്ങളുടെ അംഗീകാരമായി ബ്രിട്ടിഷ് ഗവ. "റാവുസാഹിബ്" സ്ഥാനവും കൊച്ചിമഹാരാജാവ് വീരശൃംഖലയും നല്കി.
"കേരള ഇതിഹാസസമിതി"യുടെ സ്ഥാപകരിൽ ഒരാളായ മേനോന് ഇംഗ്ലീഷിലും മലയാളത്തിലും ഒരുപോലെ എഴുതാനും പ്രസംഗിക്കാനും കഴിയുമായിരുന്നു. കൊച്ചിയിലെ സ്ഥലനാമങ്ങൾ, തെക്കേ ഇന്ത്യയും ചീനയും എന്നീ ഗ്രന്ഥങ്ങൾ ഇദ്ദേഹത്തിന്റെ ചരിത്രപാണ്ഡിത്യത്തെ കുറിക്കുന്നു. ഒട്ടേറെ ലേഖനങ്ങളും ഏൻഷ്യന്റ് കേരള എന്നൊരു ഇംഗ്ളീഷ് കൃതിയും ഇദ്ദേഹത്തിന്റെതായിട്ടുണ്ട്. ചരിത്രഗവേഷണത്തിൽ അതീവതത്പരനായിരുന്ന അച്യുതമേനോൻ 1963 മാർച്ച് 8-ന് തൃശൂരിൽവച്ച് അന്തരിച്ചു. ഇദ്ദേഹത്തിന്റെ പരിശ്രമത്തിൽ സ്ഥാപിച്ച ഇതിഹാസ സമിതിയാണ് പില്ക്കാലത്ത് "കേരള ഹിസ്റ്ററി അസോസിയേഷൻ" ആയി രൂപാന്തരം പ്രാപിച്ചത്.

</doc>
<doc id="145392" url="https://ml.wikipedia.org/wiki?curid=145392" title="ആലം ആര">
ആലം ആര

 
 
ഇന്ത്യയിൽ നിന്നുള്ള ആദ്യ ശബ്ദചിത്രമാണ് ആലം ആര. അർദേഷിർ ഇറാനി ആണ് ഇതിന്റെ സംവിധാനം നിർവഹിച്ചത്. {ഹിന്ദി: आलमआरा} {ഉർദു: عالم آراء} ("The Light of the World"; 1931),
. ഇത് ജോസെപ്ഫ്‌ ഡേവിഡിൻറെ പാഴ്സി നാടകത്തെ അവലമ്പിച്ചു തയ്യാറാക്കിയതാണ്. ഹിന്ദിയും ഉറുദുവും ഇടകലർത്തി സംസാരിച്ചിരുന്ന ഈ ചിത്രം 40,000 രൂപ മുടക്കി നാലു മാസം കൊണ്ടാണ് നിർമ്മിച്ചത്. ബോംബെയിലെ മജസ്റ്റിക്ക് തിയേറ്ററിൽ1931 മാർച്ച് 14 ന് ചിത്രം ആദ്യമായി പ്രദർശിപ്പിച്ചു. രണ്ട് മാസക്കാലം ഈ ചിത്രം നിറഞ്ഞ സദസ്സിലാണ് പ്രദർശിപ്പിച്ചത്. സിനിമ കാണാനെത്തിയ ജനക്കൂട്ടത്തെ നിയന്ത്രിക്കാൻ പോലീസ് സേനയുടെ സഹായം തേടേണ്ടി വന്നതായി പറയപ്പെടുന്നു.
ഇന്ത്യയിലെ ആദ്യ സിനിമഗാനമുള്ള ചലചിത്രം കൂടിയാണ് ആലം ആര. ഗാനം ആലപിച്ചത് ചിത്രത്തിലെ തന്നെ അഭിനേതാവായിരുന്ന വസീർ അഹമ്മദ് ഖാനായിരുന്നു. റെക്കോർഡിങ് സൗകര്യമില്ലാതിരുന്നതിനാൽ ഹാർമോണിയം തബല എന്നിവയുടെ അകമ്പടിയോടെ ലൈവായ് പാട്ട് പാടുകയായിരുന്നു. 230 ഓളം ചലച്ചിത്രങ്ങൾ ഇറാനി നിർമ്മിച്ചിട്ടുണ്ട്. 1937 ൽ ഇന്ത്യയിലെ ആദ്യത്തെ കളർ ചിത്രമായ കിസാൻ കന്യ നിർമ്മിച്ചതും ഇദ്ദേഹം തന്നെയാണ്.

</doc>
<doc id="145393" url="https://ml.wikipedia.org/wiki?curid=145393" title="കോറാണത്ത് അച്യുതമേനോൻ">
കോറാണത്ത് അച്യുതമേനോൻ

 
കഥകളിനടനായിരുന്ന കോറാണത്ത് അച്യുതമേനോൻ 1863-ൽ പാലക്കാട് ജില്ലയിൽ പരുത്തിപ്പുള്ളി എന്ന ഗ്രാമത്തിൽ ജനിച്ചു. കുളങ്കര കുഞ്ഞിക്കൃഷ്ണൻ നായർ, മണ്ണിലേടത്ത് ഈച്ചരമേനോൻ എന്നിവരിൽ നിന്നും കഥകളി അഭ്യസിച്ചു. അഭ്യസനം പൂർത്തിയാക്കിയശേഷം അമ്പാട്ട് ശങ്കരമേനോന്റെ കഥകളിയോഗത്തിൽ ഒരു നടനായി ചേർന്നു. ശങ്കരമേനോന്റെ മരണത്തെ തുടർന്ന് കളിയോഗത്തിന്റെ ചുമതല അച്യുതമേനോനിൽ നിക്ഷിപ്തമായി. പച്ച, കത്തി എന്നീ വേഷങ്ങൾ കെട്ടി പ്രസിദ്ധിയാർജിച്ച അച്യുതമേനോൻ കഥകളിയിലെ ഘടകങ്ങളായ മേളം, പാട്ട്, ചുട്ടികുത്ത് എന്നിവയിലും നല്ല നൈപുണ്യം നേടിയിരുന്നു. മെയ്‌വഴക്കവും ചിട്ടയും വേഷച്ചേർച്ചയും അച്യുതമേനോനിൽ ഒരുപോലെ ഒത്തിണങ്ങിയിരുന്നു. ഇദ്ദേഹം 1927-ൽ നിര്യാതനായി.

</doc>
<doc id="145394" url="https://ml.wikipedia.org/wiki?curid=145394" title="ഇൻഡോസൂക്കസ്">
ഇൻഡോസൂക്കസ്

ഇൻഡോസോറസ് എന്ന ലേഖനവുമായി ആശയക്കുഴപ്പം ഒഴിവാക്കുക.
 
അന്ത്യ ക്രിറ്റേഷ്യസ് യുഗത്തിൽ നിന്നും ഉള്ള ഒരു ദിനോസറാണ് ഇൻഡോസൂക്കസ്. തെറാപ്പോഡ വിഭാഗത്തിൽ പെട്ട ഇവയുടെ ഫോസ്സിൽ ഇന്ത്യയിൽ ഉള്ള ജബൽപൂരിൽ ഉള്ള ലമേറ്റ ഫോർമഷൻ എന്ന ശിലാക്രമങ്ങൾക്ക് ഇടയിൽ നിന്നുമാണ് കണ്ടു കിട്ടിയിടുള്ളത് .
പേര്.
ഇൻഡോസൂക്കസ് എന്നത് ഗ്രീക്ക് പദമാണ്. "ഇൻഡോ" എന്ന വാക്കു കൊണ്ട് ഉദ്ദേശിക്കുന്നത് സിന്ധു നദിയാണ്, "സൂക്കസ്" എന്നത് പുരാണ ഈജിപ്ഷ്യൻ മുതല ദൈവവും. (പേര് ഇങ്ങനെ എങ്കിലും മുതലയുമായി ഇവക്ക് ഒരു ബന്ധവും ഇല്ല )
വിവരണം.
സാധാരണയായി എല്ലാ അബേലിസൗറിഡ് കുടുംബത്തിൽ പെട്ട ദിനോസറുകളെയും പോലെ ഇവയും മറ്റ് ദിനോസറുകളെ വേട്ടയാടി ജീവിക്കുന്നവയായിരുന്നു. ഏകദേശം 6 മീറ്റർ നീളം ആയിരുന്നു ഇവയ്ക്ക് . തലയുടെ മുകൾ ഭാഗം പരന്ന് ഇരുന്നു , രാജാസോറസിനെ പോലെ ആവരണവും ഉണ്ടായിരുന്നു തലയിൽ.

</doc>
<doc id="145400" url="https://ml.wikipedia.org/wiki?curid=145400" title="മീൻ പരുന്ത്‌">
മീൻ പരുന്ത്‌



</doc>
<doc id="145401" url="https://ml.wikipedia.org/wiki?curid=145401" title="മീൻപരുന്ത്‌">
മീൻപരുന്ത്‌



</doc>
<doc id="145402" url="https://ml.wikipedia.org/wiki?curid=145402" title="അർദ്ധകുംഭകം">
അർദ്ധകുംഭകം



</doc>
<doc id="145407" url="https://ml.wikipedia.org/wiki?curid=145407" title="വെണ്മണി അച്ഛൻ നമ്പൂതിരി">
വെണ്മണി അച്ഛൻ നമ്പൂതിരി



</doc>
<doc id="145408" url="https://ml.wikipedia.org/wiki?curid=145408" title="എലിസബത്ത് ഒന്ന്">
എലിസബത്ത് ഒന്ന്



</doc>
<doc id="145409" url="https://ml.wikipedia.org/wiki?curid=145409" title="പൂന്തോട്ടത്ത് അച്ഛൻനമ്പൂതിരി">
പൂന്തോട്ടത്ത് അച്ഛൻനമ്പൂതിരി



</doc>
<doc id="145411" url="https://ml.wikipedia.org/wiki?curid=145411" title="അന്ന കരേനിന">
അന്ന കരേനിന



</doc>
<doc id="145412" url="https://ml.wikipedia.org/wiki?curid=145412" title="ടി.സി. അച്യുതമേനോൻ">
ടി.സി. അച്യുതമേനോൻ

മലയാളത്തിലെ ആദ്യത്തെ സംഗീതനാടകമായ "സംഗീത നൈഷധത്തിന്റെ" കർത്താവാണ് ടി.സി. അച്യുതമേനോൻ (1864 - 1942). തെക്കേക്കുറുപ്പത്തു രാമഞ്ചിറമഠത്തിൽ പാറുക്കുട്ടിയമ്മയുടെയും ഗുരുവായൂർ കോട്ടപ്പടി നടുകാട്ടു കൃഷ്ണൻ നമ്പൂതിരിയുടെയും പുത്രനായി 1864-ൽ തൃശൂരിൽ ജനിച്ചു. നൈസർഗികമായ സംഗീതവാസന ചെറുപ്പത്തിലേ പ്രകടമായിരുന്നു. അച്ഛന്റെ വീട്ടിൽ താമസിച്ചുകൊണ്ട് സംസ്കൃതം പഠിച്ചു. കൊല്ലം നാരായണപിള്ളയുടെ നാടകക്കമ്പനി കേരളവർമയുടെ അഭിജ്ഞാനശാകുന്തളം രംഗത്തവതരിപ്പിച്ചുകൊണ്ടിരുന്ന കാലമായിരുന്നു അത്. നാടകത്തിൽ താത്പര്യമുണ്ടായിരുന്ന രാമഞ്ചിറമഠത്തിൽ കാവമ്മ ആ നാടകസമിതിയെ തൃശൂരേക്കു ക്ഷണിച്ചു. നാടകങ്ങളിൽ ശ്ലോകത്തേക്കാൾ ആസ്വാദ്യത ഗാനത്തിനാണെന്ന് കാവമ്മ മനസ്സിലാക്കി. അവരുടെ നിർദ്ദേശപ്രകാരമാണ് അച്യുതമേനോൻ സംഗീതനൈഷധം രചിച്ചത്. 1892-ൽ അത് അരങ്ങേറി.കാട്ടാളനായി നാടകകൃത്തും നളനായി കാവമ്മയും അഭിനയിച്ചു (മലയാള നാടകത്തിലെ ആദ്യത്തെ നടി കാവമ്മയാണ്). ഭാഷയിലെ പ്രഥമ സംഗീതനാടകമായ ആ കൃതിക്ക് വമ്പിച്ച പ്രചാരം ലഭിച്ചു. 39 വർഷംകൊണ്ട് 18 പതിപ്പുകളായി 33,800 പ്രതികൾ ചെലവായി. അച്യുതമേനോൻ 1893-ൽ തൃശൂർ അമ്പാടി പാറുക്കുട്ടിയമ്മയെ വിവാഹം ചെയ്തു. "സുപ്രഭാതം", "ചിത്രഭാനു", "ഭാരതി" എന്നിങ്ങനെ മൂന്ന് വാരികകൾ ഇദ്ദേഹത്തിന്റെ ഉടമസ്ഥതയിലും പത്രാധിപത്യത്തിലും പല സമയങ്ങളിലായി കുറേക്കാലം പ്രസിദ്ധീകരിക്കപ്പെട്ടിട്ടുണ്ട്. സ്വാതിതിരുനാളും ഇരയിമ്മൻ തമ്പിയും തുടങ്ങിവച്ച സംഗീതപാരമ്പര്യത്തിലെ തിളക്കമുള്ളൊരു കണ്ണിയാണ് ടി.സി. അച്യുതമേനോൻ.
അപകീർത്തിക്കേസ്.
ഒരു പത്രപ്രവർത്തകൻ എന്ന നിലയിലും അച്യുതമേനാൻ പേരെടുക്കുകയുണ്ടായി. സുപ്രഭാതം, ചിത്രഭാനു, ഭാരതി എന്നിങ്ങനെ മൂന്നു സപ്തദൈനികപത്രികകൾ അദ്ദഹം നടത്തി. സുപ്രഭാതത്തിൽ പ്രസിദ്ധപ്പെടുത്തിയ ഒരു ലേഖനം കൊച്ചിയിൽ പത്രപ്രവർത്തന ചരിത്രത്തിൽ ഒന്നാമത്തെ അപകീർത്തിക്കേസ്സിനു കാരണമായിത്തീർന്നു; അതിൽ അദ്ദേഹത്തിനു കോടതി നിശ്ചയിച്ചപിഴ പൊതുജനങ്ങൾ തന്നെ പണം പിരിച്ച് ഒടുക്കി.
പ്രധാന കൃതികൾ.
എന്നിവയാണ് പ്രധാന കൃതികൾ. ഇവയിൽ ആദ്യത്തെ നാലു കൃതികൾ മാത്രമേ അച്ചടിക്കപ്പെട്ടിട്ടുള്ളു. 1942 ജൂലൈ 8-ന് ടി.സി. അന്തരിച്ചു.

</doc>
<doc id="145414" url="https://ml.wikipedia.org/wiki?curid=145414" title="പൈ ദിനം">
പൈ ദിനം

 
 
ഗണിതത്തിലെ ഒരു സംഖ്യയായ പൈയെ അനുസ്മരിക്കുന്ന ദിനമാണ് പൈ ദിനം. 
ചരിത്രം.
1989-ൽ ലാറി ഷായാണ് പൈ ദിനം ആചരിക്കുന്നത് തുടങ്ങിവച്ചത്. ഷാ ഒരു ഭൗതികശാസ്ത്രജ്ഞനായി ജോലി ചെയ്തിരുന്ന സാൻഫ്രാൻസിസ്കോ എക്സ്പ്ലോററ്റോറിയത്തിലാണ് പൈ ദിനം ആദ്യമായി ആചരിക്കപ്പെട്ടത്. സഹപ്രവർത്തകരോടൊപ്പം ഒരു വൃത്തരൂപത്തിൽ പൈ എന്ന ഭക്ഷണപദാർഥം ഭക്ഷിച്ചുകൊണ്ട് പ്രദക്ഷിണം വച്ചാണ് പൈ ദിനം ഷാ ആഘോഷിച്ചത്, ഇന്നും ഈ എക്സ്പ്ലോററ്റോറിയത്തിൽ പൈ ദിനം ആഘോഷിക്കുന്നത് തുടരുന്നു.
2004ലെ പൈ ദിനത്തിൽ പൈയുടെ 22,514 ദശാംശം വരെയുള്ള അക്കങ്ങൾ നോക്കിവായിച്ചുകൊണ്ട് വാർത്തകളിൽ ഇടം നേടി.2009 മാർച്ച് 12ന് പൈ ദിനം അംഗീകരിച്ചുകൊണ്ടുള്ള ബിൽ അമേരിക്കൻ സർക്കാർ പാസ്സാക്കി.
2010ലെ പൈ ദിനത്തിൽ ഗൂഗിൾ പ്രത്യേക ഡൂഡിൽ അവതരിപ്പിച്ചു. ഗൂഗിൾ എന്ന പദം വൃത്തങ്ങളുടെയും പൈ ചിഹ്നങ്ങളുടെയും മുകളിൽ നിൽക്കുന്നതാണ് ഈ ഡൂഡിൽ ചിത്രീകരിക്കുന്നത്.
പൈ ദിനമായി ആഘോഷിക്കുന്ന ദിനങ്ങൾ.
പ്രധാനമായും പൈ ദിനം മാർച്ച് 14ന് ആചരിക്കാൻ കാരണം ഈ തിയതി പൈയിലെ അക്കങ്ങളുമായി സാമ്യമുണ്ട് എന്നതിനാലാണ്. 'മാസം/ദിവസം' എന്ന രീതിയിൽ 3.14 എന്നാണ് ഈ തിയ്യതി കാണുന്നത്. 2015-ലെ പൈ ദിനത്തിൽ പൈയുടെ 5 അക്കങ്ങൾ കാണാം. മാസം/ദിവസം/വർഷം എന്ന രീതിയിൽ എഴുതുമ്പോൾ ഈ തിയ്യതി 3/14/15 എന്നാണ് വായിക്കുന്നത്.
ഇരുപൈദിനം.
ജൂൺ 28, ഇരുപൈദിനം അഥവാ തൗദിനമായി ആചരിക്കുന്നു. 6.28 അഥവാ ജൂൺ 28 ന് 2 π സംഖ്യകൾ കൂടുന്നദിനമായി കണക്കാക്കുന്നു (3.14 X 2 = 6.28). Tau (𝜏) എന്ന ഗണിത സ്ഥിരാങ്കത്തിന്റെ മൂല്യം ഏകദേശം 6.28 ആണ്.   
പൈ മതിപ്പ് ദിനങ്ങൾ..
22 ജൂലൈ പൈ മതിപ്പ് ദിനമായി (Pi Approximation Day) ആചരിക്കുന്നു. ദിവസം/മാസം എന്ന രീതിയിൽ എഴുതുമ്പോൾ ഈ തിയതി 22/7 എന്നാണ് വായിക്കുന്നത്. 22/7 എന്ന ഭിന്നസംഖ്യയെ രണ്ട് ദശാംശ സ്ഥാനങ്ങൾക്ക് കണക്കാക്കുമ്പോൾ 22/7 = 3.14. അതിനാലാണ് ജൂലൈ 22 പൈ മതിപ്പ് ദിനമായി ആചരിക്കുന്നത്.
നവംബർ 10 ആണ് മറ്റൊരു പൈ മതിപ്പ് ദിനം. അധിവർഷമൊഴിച്ച് മറ്റ് എല്ലാ വർഷത്തിലെയും 314-ാമത്തെ ദിവസമാണ് നവംബർ 10. ആയതിനാൽ ഈ ദിനത്തിന്റെ പൈ വാല്യു കണക്കാക്കി(3.14) പൈമതിപ്പ് ദിനമായി ആചരിക്കുന്നു. ഫെബ്രുവരിയിൽ 29 ദിവസങ്ങൾ വരുന്ന വർഷം ഇത് നവമ്പർ 9 ആയിരിക്കും.
ആഘോഷിക്കുന്ന വിധം.
പൈ(Pie) തിന്നുകൊണ്ടും പൈയുടെ പ്രാധാന്യം ചർച്ച ചെയ്തുകൊണ്ടുമാണ് പൈ ദിനം പ്രധാനമായും ആചരിക്കുന്നത്.

</doc>
<doc id="145416" url="https://ml.wikipedia.org/wiki?curid=145416" title="Pi Day">
Pi Day



</doc>
<doc id="145418" url="https://ml.wikipedia.org/wiki?curid=145418" title="അച്യുതരായർ">
അച്യുതരായർ

 
വിജയനഗരസാമ്രാജ്യം ഭരിച്ച തുളുവവംശത്തിലെ രാജാവായിരുന്നു അച്യുതരായർ (ഭ.കാ.1530-42). ഇദ്ദേഹം കൃഷ്ണദേവരായരുടെ അനുജനായിരുന്നു. കൃഷ്ണദേവരായരുടെ നിര്യാണത്തെ തുടർന്ന് (1529) വിജയനഗരത്തിൽ ഒരു ആഭ്യന്തരവിപ്ലവം പൊട്ടിപ്പുറപ്പെട്ടു. തന്റെ ബന്ധുവും ഒരു സൈനികനേതാവുമായിരുന്ന സലൂവ വീരനരസിംഹന്റെ സഹായത്തോടെ അച്യുതരായർ വിജയനഗരത്തിന്റെ ഭരണഭാരം കയ്യേറ്റു. അച്യുതരായരുടെ സ്വഭാവത്തെപ്പറ്റി ന്യൂനസ്, സീവെൽ തുടങ്ങിയ ചരിത്രകാരൻമാർ ഭിന്നാഭിപ്രായങ്ങളാണ് പ്രകടിപ്പിച്ചിട്ടുള്ളത്. അച്യുതരായർ തന്റെ പ്രബല രാഷ്ട്രീയപ്രതിയോഗിയായ രാമരായരുമായി ഒരു ധാരണയിൽ എത്തിയശേഷം, മറ്റു ഡെക്കാൺ ഭരണാധികാരികളെ നേരിടാൻ തയ്യാറായി.
ബിജാപ്പൂർ സുൽത്താനായിരുന്ന ഇസ്മയിൽ ആദിൽഷാ റെയിച്ചൂർ നദീതടം ആക്രമിച്ചുകീഴടക്കി. ഈ ആക്രമണത്തെ നേരിടാൻ അച്യുതരായർക്ക് കഴിഞ്ഞില്ല. പക്ഷേ, ഗജപതിരാജാവും ഗോൽക്കൊണ്ട സുൽത്താനും വിജയനഗരം ആക്രമിച്ചപ്പോൾ അവരുടെ സൈന്യത്തെ രായർ പരാജയപ്പെടുത്തി. ഈ സമയം വീരനരസിംഹന്റെ നേതൃത്വത്തിൽ വമ്പിച്ച ഒരു സൈന്യം വിജയനഗരത്തിന്റെ തെക്കുഭാഗത്ത് കലാപത്തിനൊരുങ്ങി. ഇവർ പാണ്ഡ്യരാജാവിന്റെ കൊട്ടാരം തകർത്ത് രാജാവിനെ സ്ഥാനഭ്രഷ്ടനാക്കി. ഈ ലഹള അമർച്ചചെയ്തത് അച്യുതരായരുടെ സ്യാലനായ സാലകരാജ തിരുമലയുടെ നേതൃത്വത്തിലുള്ള സൈന്യം ആയിരുന്നു.
ബിജാപ്പൂർ സുൽത്താൻ അന്തരിച്ചപ്പോൾ അച്യുതരായർ റെയിച്ചൂർ നദീതടം തിരിച്ചുപിടിച്ചു. ഇതൊരു വമ്പിച്ചനേട്ടമായി കരുതപ്പെടുന്നു. 1536-നും 1542-നുമിടയ്ക്ക് വിജയനഗരം പൊതുവേ അസ്വസ്ഥമായിരുന്നു. അച്യുതരായർ എല്ലാ അധികാരങ്ങളും സ്യാലൻമാരെ ഏല്പിച്ചുകൊടുത്തതിനാലാണ് ഇപ്രകാരം സംഭവിച്ചത്. ഈ പ്രതിസന്ധിയിൽനിന്ന് മുതലെടുക്കാൻ അരവിഡുവംശത്തിലെ രാമ, തിരുമല, വെങ്കിട എന്നിവർ ശ്രമിച്ചു. അവർക്കെതിരായി രാമരായർ വമ്പിച്ചൊരു സൈന്യത്തെ ശേഖരിച്ച് നിലകൊണ്ടു. ഈ പോരാട്ടത്തിൽ രാമരായരുടെ സൈന്യം ജയിക്കുകയും അച്യുതരായർ തടവിലാക്കപ്പെടുകയും ചെയ്തു. രാമരായരുടെ ഭാഗിനേയനായ സദാശിവരായർ അധികാരം ഏറ്റെടുത്തെങ്കിലും യഥാർഥഭരണാധികാരം രാമരായരിൽ നിക്ഷിപ്തമായിരുന്നു. തെക്കൻ പ്രദേശത്ത് വീണ്ടും ലഹളപൊട്ടിപ്പുറപ്പെട്ടു. ഇത് അമർച്ചചെയ്യാൻ രാമരായർ പോയ തക്കംനോക്കി അച്യുതരായരുടെ സൈന്യം അധികാരം തിരികെ പിടിച്ചെടുത്തു. ഈ അവസരത്തിൽ ബിജാപ്പൂരിലെ ഭരണാധികാരിയായ ഇബ്രാഹിംഷാ വിജയനഗരം ആക്രമിക്കാനൊരുമ്പെട്ടു. ഈ രാഷ്ട്രീയ സംഭവവികാസങ്ങളറിഞ്ഞ രാമരായർ തെക്കൻ പ്രദേശത്തുനിന്നും രാജധാനിയിൽ മടങ്ങിയെത്തി. രാജ്യതാത്പര്യത്തെ മുൻനിർത്തി ഇബ്രാഹിംഷായുടെ സാന്നിധ്യത്തിൽ അച്യുതരായരും രാമരായരും ഒരു ധാരണയിലെത്തിച്ചേരുകയും രാമരായർ യഥാർഥ ഭരണാധികാരിയും അച്യുതരായർ നാമമാത്ര ഭരണത്തലവനും ആയിത്തീരുകയും ചെയ്തു.
വൈഷ്ണവമതാനുയായിയായിരുന്ന അച്യുതരായർ മറ്റു മതങ്ങളോടും സഹിഷ്ണുത പുലർത്തിയിരുന്നു. ശൈവരും ബുദ്ധജൈനമതക്കാരും മുസ്ലിങ്ങളുമെല്ലാം യാതൊരു പാരതന്ത്ര്യവുമില്ലാതെ യഥേഷ്ടം ജീവിച്ചിരുന്നു. സംസ്കൃതം, തെലുഗു, കന്നഡ എന്നീ ഭാഷാസാഹിത്യങ്ങളെ അച്യുതരായർ പ്രോത്സാഹിപ്പിച്ചു. കൊത്തുപണി, സംഗീതം എന്നിവയിൽ ഇദ്ദേഹത്തിന് അനല്പമായ വാസനയുണ്ടായിരുന്നു. ആഭ്യന്തരസമരങ്ങളും വിദേശീയാക്രമണങ്ങളും മൂലം വ്യാപാരപുരോഗതി ഇക്കാലത്തുണ്ടായില്ല. അച്യുതരായരുടെ ഭരണകാലത്താണ് തെക്കേ ഇന്ത്യയിൽ പോർട്ടുഗീസുകാർ വ്യാപാരകേന്ദ്രങ്ങൾ സ്ഥാപിക്കാൻ ആരംഭിച്ചത്. 1542-ൽ അച്യുതരായർ അന്തരിച്ചു. 
അവലംബം.
&lt;templatestyles src="Reflist/styles.css" /&gt;

</doc>
<doc id="145420" url="https://ml.wikipedia.org/wiki?curid=145420" title="അബൂ സുഫ്‌യാർ">
അബൂ സുഫ്‌യാർ



</doc>
<doc id="145421" url="https://ml.wikipedia.org/wiki?curid=145421" title="അന്നാ കരിനീന">
അന്നാ കരിനീന



</doc>
<doc id="145422" url="https://ml.wikipedia.org/wiki?curid=145422" title="അന്താരാഷ്ട്രദിനാങ്കരേഖ">
അന്താരാഷ്ട്രദിനാങ്കരേഖ



</doc>
<doc id="145423" url="https://ml.wikipedia.org/wiki?curid=145423" title="അന്തർജനം">
അന്തർജനം



</doc>
<doc id="145424" url="https://ml.wikipedia.org/wiki?curid=145424" title="അന്തരീക്ഷമർദം">
അന്തരീക്ഷമർദം



</doc>
<doc id="145426" url="https://ml.wikipedia.org/wiki?curid=145426" title="അണക്കെട്ടുകൾ">
അണക്കെട്ടുകൾ



</doc>
<doc id="145434" url="https://ml.wikipedia.org/wiki?curid=145434" title="Poverty">
Poverty



</doc>
<doc id="145437" url="https://ml.wikipedia.org/wiki?curid=145437" title="ദിനമണി">
ദിനമണി

 
ഒരു തമിഴ് ദിനപത്രമാണ് ദിനമണി. 1934-ൽ മധുരയിൽനിന്നു പ്രസിദ്ധീകരണം ആരംഭിച്ചു. 1937-ൽ രാംനാഥ് ഗോയങ്ക ദിനമണിയും ദി ഇന്ത്യൻ എക്സ്പ്രസ്സും വിലയ്ക്കുവാങ്ങി. തുടർന്ന് ടി.എസ്. ചൊക്കലിംഗത്തെ പത്രാധിപരായി നിയമിച്ചു. 1944 വരെ അദ്ദേഹം ഈ സ്ഥാനത്തു തുടർന്നു. പിന്നീട് ആശയവൈരുദ്ധ്യംമൂലം രാജിവച്ചു. ചൊക്കലിംഗത്തിനുശേഷം എ.എൻ. ശിവരാമൻ, എ.ജി. വെങ്കടാചാരി, വെങ്കടരാജുലു, ശങ്കു സുബ്രഹ്മണ്യൻ, രാമരത്തിനം തുടങ്ങിയവരായിരുന്നു ഇതിന്റെ പത്രാധിപന്മാർ. അവരുടെ പ്രയത്നത്തിലൂടെ ദിനമണി ദേശീയ ദിനപത്രത്തിന്റെ നിലയിലേക്ക് ഉയർന്നു.
തമിഴ്സാഹിത്യരംഗത്തെ അഗ്രഗണ്യരായ വി. സന്താനം, പുതുമൈപിത്തൻ, ഇളങ്കോവൻ തുമിലൻ, നാ. പാർഥസാരഥി ചാവി, ഐരാവതം മഹാദേവൻ, കസ്തൂരിരംഗൻ തുടങ്ങിയ സാഹിത്യകാരന്മാർ ദിനമണിയിലെ സ്ഥിരം എഴുത്തുകാരായിരുന്നു. 
എക്സ്പ്രസ് പബ്ലിക്കേഷൻസ് കമ്പനിയാണ് ദിനമണി പ്രസിദ്ധീകരിക്കുന്നത്. ചെന്നൈ, മധുര, കോയമ്പത്തൂർ, തിരുച്ചിറപ്പള്ളി, തിരുനെൽവേലി, വേലൂർ എന്നീ നഗരങ്ങളിൽനിന്ന് ദിനമണി പ്രസിദ്ധീകരിക്കപ്പെടുന്നു. ഞായർമണി, തിനമണിക്കതിർ, ചിറുവർമണി (കുട്ടികൾക്ക്), വെള്ളിമണി (ആത്മീയം), കൊണ്ടാട്ടം, ഇളൈഞ്ഞർമണി (യുവാക്കൾക്ക്) തുടങ്ങിയ അനുബന്ധ പ്രസിദ്ധീകരണങ്ങളും പത്രത്തോടൊപ്പം പ്രസിദ്ധീകരിക്കുന്നുണ്ട്.

</doc>
<doc id="145438" url="https://ml.wikipedia.org/wiki?curid=145438" title="Dina Mani">
Dina Mani



</doc>
<doc id="145439" url="https://ml.wikipedia.org/wiki?curid=145439" title="ദിക്കുബലി">
ദിക്കുബലി

 
ഒരു അനുഷ്ഠാനമാണ് ദിക്കുബലി. തെക്കൻ കേരളത്തിൽ പള്ളിപ്പാന എന്ന ചടങ്ങിനോടനുബന്ധിച്ചു നടത്തുന്ന കർമമാണിത്. വേലന്മാരാണ് ഇതനുഷ്ഠിക്കുന്നത്. കവുങ്ങുകൊണ്ടു നിർമിച്ച എട്ട് മഞ്ചങ്ങളിൽ കർമികളെ കിടത്തി ബന്ധിച്ചശേഷം എട്ട് ദിക്കിലേക്കുമായി കൊണ്ടുപോകുന്നതാണ് ഈ ചടങ്ങിലെ ആദ്യ കർമം. ഓരോ ദിക്കിലും വച്ച് കർമങ്ങൾ നടക്കുമ്പോൾ ക്ഷേത്രാങ്കണത്തിൽ പറകൊട്ടലിന്റെ അകമ്പടിയോടെയുള്ള പാട്ട് നടക്കുന്നുണ്ടാകും. കർമങ്ങളെത്തുടർന്ന് കർമികൾ ബന്ധനത്തിൽനിന്ന് വിടുതൽ നേടുകയും ഉറഞ്ഞാർത്ത് തിരികെ വരികയും ചെയ്യും. കോഴിബലി കഴിച്ച് അവരുടെ കലിയിറക്കുന്നതോടെ ചടങ്ങുകൾ അവസാനിക്കും.

</doc>
<doc id="145440" url="https://ml.wikipedia.org/wiki?curid=145440" title="Dikkubali">
Dikkubali



</doc>
<doc id="145441" url="https://ml.wikipedia.org/wiki?curid=145441" title="ദിതി">
ദിതി

 
ഒരു ഹൈന്ദവ പുരാണ കഥാപാത്രമാണ് ദിതി. ദക്ഷപ്രജാപതിയുടെ പുത്രി. ബ്രഹ്മാവിന്റെ പൌത്രനും മരീചിയുടെ പുത്രനുമായ കശ്യപനാണ് ദിതിയെ വിവാഹം കഴിച്ചത്. കശ്യപന് ദിതിയിലുണ്ടായ പുത്രന്മാർ അസുരന്മാരും ദിതിയുടെ സഹോദരിയായ അദിതിയിലുണ്ടായ പുത്രന്മാർ ദേവന്മാരുമായതായി മഹാഭാരതം ആദിപർവത്തിൽ പറയുന്നു. ദേവന്മാരും അസുരന്മാരും ചേർന്ന് പാൽക്കടൽ കടഞ്ഞപ്പോൾ അമൃത് പൊങ്ങിവരികയും അതിനുവേണ്ടി അവർ തമ്മിൽ പോരാടുകയും ചെയ്തു. 
ദിതി കശ്യപനെ ആരാധിച്ച് സന്തോഷിപ്പിക്കുകയും വരദാനം നേടുകയും ചെയ്തു. അളവറ്റ പരാക്രമത്തോടുകൂടിയവനും ഇന്ദ്രനെ കൊല്ലുവാൻ കെല്പുള്ളവനുമായ ഒരു പുത്രനുണ്ടാകണമെന്ന വരമാണ് ദിതി നേടിയത്. ദേഹശുദ്ധിയോടും ചിത്തശുദ്ധിയോടുംകൂടി ശ്രദ്ധാപൂർവം ഭഗവാനെ ധ്യാനിച്ചുകൊണ്ട് നൂറുവർഷം ഗർഭം ധരിച്ചുകൊണ്ടിരിക്കാമെങ്കിൽ നിന്റെ പുത്രൻ ഇന്ദ്രനെ കൊല്ലുവാൻ ശക്തനായിത്തീരും എന്നു പറഞ്ഞുകൊണ്ട് കശ്യപൻ ദേവിയോടുകൂടി സംഗമിക്കുകയും ദിതി അത്യന്തം പരിശുദ്ധയായിരുന്നുകൊണ്ട് ഗർഭം ധരിക്കുകയും ചെയ്തു. ഗർഭധാരണം തന്നെ വധിക്കുവാനുള്ളതാണെന്നറിഞ്ഞ് ഇന്ദ്രൻ ദിതിയെ ശുശ്രൂഷിക്കുന്നതിനായി എന്ന ഭാവത്തിൽ വളരെ താഴ്മയോടുകൂടി അടുത്തുകൂടി. ദിതിക്ക് വല്ല അശുദ്ധിയും നേരിടുന്നുണ്ടോ എന്ന് ഇന്ദ്രൻ തക്കംനോക്കിയിരുന്നു. അങ്ങനെ നൂറുകൊല്ലം കഴിയുന്നതിനുമുമ്പായി അദ്ദേഹം ഒരവസരം കണ്ടെത്തി. ഒരിക്കൽ ദിതി കാലുകഴുകാതെ കിടക്കയിൽ ചെന്നുകിടന്നു. ഉടനെതന്നെ ഉറങ്ങിപ്പോവുകയും ചെയ്തു. ഇന്ദ്രൻ വജ്രായുധം കൈയിലെടുത്ത് ദിതിയുടെ ഉദരത്തിൽ പ്രവേശിക്കുകയും ആ മഹാഗർഭത്തെ ഏഴായി നുറുക്കുകയും ചെയ്തു. അങ്ങനെ വേദനിപ്പിക്കുന്ന സമയത്ത് ഗർഭത്തിൽ കിടന്ന ശിശു അതികഠിനമായി നിലവിളിച്ചു. ഇന്ദ്രൻ അതിനോട് 'മാ രുദ' (കരയരുത്) എന്നു പറഞ്ഞു. ആ ഗർഭം അങ്ങനെ ഏഴായിത്തീർന്നശേഷം ഇന്ദ്രൻ പിന്നെയും കോപത്തോടുകൂടി തന്റെ വജ്രായുധംകൊണ്ട് അവയിൽ ഓരോന്നിനെയും ഏഴായി കുത്തിമുറിച്ചു. അവ ഏറ്റവും വേഗതയുള്ള മരുത്തുക്കൾ എന്ന ദേവന്മാരായിത്തീർന്നു. ഇന്ദ്രൻ അവരോട് മാ രുദ എന്നു പറഞ്ഞതുകൊണ്ടാണ് അവർക്ക് 'മരുത്തുക്കൾ' എന്നു പേരുണ്ടായത്. ഈ നാൽപ്പത്തൊൻപതു മരുത്തുക്കളും അനന്തരകാലങ്ങളിൽ ഇന്ദ്രന്റെ സഹായികളായ ദേവന്മാരായിത്തീർന്നു.
ദിതിയുടെ പുത്രന്മാരായ അസുരന്മാരിൽ (ദൈത്യൻമാർ) പ്രധാനികൾ ഹിരണ്യകശിപുവും ഹിരണ്യാക്ഷനുമായിരുന്നു. ദുർജയന്മാരായ അവർക്ക് സിംഹിക എന്നൊരു സഹോദരിയും ഉണ്ടായി. ഹിരണ്യകശിപുവിന് ഓജസ്സുകൊണ്ടും പ്രതാപംകൊണ്ടും പ്രസിദ്ധരായ അനുഹ്ളാദൻ, ഹ്ളാദൻ, പ്രഹ്ളാദൻ, സംഹ്ളാദൻ എന്നീ നാല് പുത്രന്മാർ ഉണ്ടായി. ശൂരപത്മാവ്, സിംഹവക്ത്രൻ, താരകാസുരൻ, ഗോമുഖൻ, അജാമുഖി എന്നിവരും ദിതിയുടെ പുത്രന്മാരായിരുന്നു. അവരിൽ ശൂപത്മാവിനു മയസുതയിൽ ദാനുകോപൻ, അഗ്നിമുഖൻ, വജ്രബാഹു, ഹിരണ്യൻ എന്നീ നാല് പുത്രന്മാരുണ്ടായി. സിംഹവക്ത്രന് വിഭൂതി എന്ന ഭാര്യയിൽ മഹാശൂരൻ എന്നു പേരോടുകൂടിയ ഒരു അസുരനുണ്ടായി. ഹിരണ്യാക്ഷന് ജനിച്ചവരാണ് ശംബരൻ, ശകുനി, ദ്വിമൂർധാവ്, ശങ്കു, അശ്വൻ എന്നീ അസുരന്മാർ. സിംഹിക എന്ന പുത്രിയെ വിപ്രചിത്തി വിവാഹം കഴിക്കുകയും അവരിൽനിന്ന് രാഹുകേതുക്കൾ ഉണ്ടാവുകയും ചെയ്തു. ഹിരണ്യകശിപുവിന്റെ പുത്രനായ സംഹ്ളാദനിൽനിന്ന് ആയുഷ്മാൻ, ശിബി, ബാഷ്കലൻ എന്നീ മൂന്ന് പുത്രന്മാർ ജനിച്ചു. 
ഹിരണ്യകശിപുവിന്റെ പുത്രനായ പ്രഹ്ളാദൻ അസുരന്മാരുടെ സ്വഭാവത്തിൽനിന്നു തികച്ചും വ്യത്യസ്തനായിരുന്നു.തികഞ്ഞ വിഷ്ണുഭക്തനായിരുന്നു ഇദ്ദേഹം. പ്രഹ്ളാദനിൽനിന്നു വിരോചനനും വിരോചനനിൽനിന്നു മഹാബലിയും മഹാബലിയിൽനിന്നു ബാണനും ബാണനിൽനിന്നു നാലുകോടി നിവാതകവചന്മാരും ഉണ്ടായി. ഇവരെല്ലാം ദിതിയുടെ വംശത്തിലെ പ്രമുഖ സന്താനങ്ങളാണ്. ഇവരെക്കൂടാതെ കോടാനുകോടി അസുരന്മാർ ദിതിയുടെ വംശത്തിൽ ജനിച്ചിട്ടുണ്ടെന്ന് വിഷ്ണുപുരാണത്തിൽ പറയുന്നു.

</doc>
<doc id="145442" url="https://ml.wikipedia.org/wiki?curid=145442" title="Diti">
Diti



</doc>
<doc id="145443" url="https://ml.wikipedia.org/wiki?curid=145443" title="ദിമാപൂർ">
ദിമാപൂർ

 
നാഗാലാ‌ൻഡ് സംസ്ഥാനത്തിലെ ഒരു ജില്ലയും അതിന്റെ ആസ്ഥാന പട്ടണവും ആണ് ദിമാപൂർ. സംസ്ഥാനത്തിന്റെ തെക്കുപടിഞ്ഞാറേ അറ്റത്തായി വ്യാപിച്ചുകിടക്കുന്ന ദിമാപൂർ ജില്ലയ്ക്ക് 972 ച.കി.മീ. വിസ്തൃതിയുണ്ട്. ജനസംഖ്യ: 3,08,382 (2001); ജനസാന്ദ്രത: 333/ച.കി.മീ. (2001); അതിരുകൾ: വടക്കും പടിഞ്ഞാറും അസം സംസ്ഥാനം, കിഴക്കും തെക്കും കൊഹിമ ജില്ല. 
മുമ്പ് കൊഹിമ ജില്ലയുടെ ഭാഗമായിരുന്ന ദിമാപൂർ പ്രദേശം. 1997-ൽ ആണ് പുതിയ ജില്ല രൂപം കൊണ്ടത്. മലയടിവാരപ്രദേശത്തു സ്ഥിതിചെയ്യുന്ന ഈ ജില്ലയിലെ നദികളിൽ പ്രമുഖ സ്ഥാനം ധാൻസിരിക്കാണ്. ജനങ്ങളിൽ ഭൂരിഭാഗവും ഗിരിവർഗക്കാരാണ്. നാഗഭാഷയും ഉപഭാഷകളും പ്രചാരത്തിലുള്ള ദിമാപൂരിൽ ക്രിസ്ത്യൻ, ഹിന്ദു, മുസ്ലിം മതവിഭാഗങ്ങളിൽ പ്പെട്ടവർ നിവസിക്കുന്നു.
ചരിത്രം.
16-ാം ശ. വരെ അസം ഭരിച്ചിരുന്ന കചാരികളുടെ (Cachari) ആസ്ഥാനം ദിമാപൂർ ആയിരുന്നു എന്നാണ് അനുമാനം. ആധുനിക നഗരമായ ദിമാപൂരിൽനിന്ന് കുറച്ചകലെ മാറി ധാൻസിരി നദിക്കരയിലുള്ള ഘോരവനാന്തരങ്ങളിൽനിന്ന് പുരാതന നഗരത്തിന്റേതാണെന്നു കരുതപ്പെടുന്ന അവശിഷ്ടങ്ങൾ കണ്ടെത്തിയിട്ടുണ്ട്.
കൃഷി.
ഭൂപ്രകൃതിക്കനുസൃതമായി തട്ടുകൃഷിക്കും മാറ്റക്കൃഷിക്കുമാണ് ഇവിടെ പ്രചാരം. നെല്ലാണ് മുഖ്യ വിള; ചേന, ചോളം, ഉരുളക്കിഴങ്ങ്, കരിമ്പ് തുടങ്ങിയവയും പഴം, പച്ചക്കറി എന്നിവയും ജില്ലയിൽ ഉത്പാദിപ്പിക്കുന്നുണ്ട്. കന്നുകാലിവളർത്തലാണ് ജനങ്ങളുടെ മറ്റൊരു പ്രധാന ഉപജീവന മാർഗം.
വ്യവസായം.
തുന്നൽ, ചായംമുക്കൽ, ചൂരൽവ്യവസായം, ലോഹപ്പണി, കളിമൺവ്യവസായം തുടങ്ങിയവ ദിമാപൂർ ജില്ലയിലെ പ്രധാന പരമ്പരാഗത-കുടിൽ വ്യവസായങ്ങളാണ്. ഇവിടെ ഉത്പാദിപ്പിക്കുന്ന ഷാളുകൾ, ബാഗുകൾ, ചൂരൽ ഉത്പന്നങ്ങൾ തുടങ്ങിയവയ്ക്ക് വൻ വിപണനസാധ്യതയാണുള്ളത്. 1988-ൽ പ്രവർത്തനം ആരംഭിച്ച യന്ത്രവത്കൃത ഇഷ്ടിക പ്ലാന്റിനു പുറമേ പഞ്ചസാര മിൽ, ടി.വി. അസംബ്ലി യൂണിറ്റ്, ഡിസ്റ്റിലറി യൂണിറ്റ് തുടങ്ങിയവയും ദിമാപൂരിൽ പ്രവർത്തിക്കുന്നു. 
ഗതാഗതം.
റോഡ്-റെയിൽ-വ്യോമ ഗതാഗത സൗകര്യങ്ങൾ ദിമാപൂർ ജില്ലയിൽ ലഭ്യമാണ്. ദേശീയപാത 39 ഈ ജില്ലയിലൂടെ കടന്നു പോകുന്നു. ദിമാപൂർ പട്ടണത്തെ കൊൽക്കത്ത, ഗുവാഹത്തി നഗരങ്ങളുമായി വ്യോമമാർഗ്ഗം ബന്ധിപ്പിച്ചിട്ടുണ്ട്.
വിദ്യാഭ്യാസം.
ഒരു ആർട്സ് കോളജും 9 സെക്കൻഡറി സ്കൂളുകളും ഉൾ പ്പെട്ടതാണ് ദിമാപൂർ ജില്ലയുടെ വിദ്യാഭ്യാസ മേഖല. 

</doc>
<doc id="145445" url="https://ml.wikipedia.org/wiki?curid=145445" title="ദേവ്ഘർ">
ദേവ്ഘർ

 
ഝാർഖണ്ഡ് സംസ്ഥാനത്തിലെ ഒരു ജില്ലയും അതിന്റെ ആസ്ഥാനവും ആണ് ദേവ്ഘർ. മുമ്പ് ബിഹാർ സംസ്ഥാനത്തിൽ ഉൾ പ്പെട്ടിരുന്ന ഈ പ്രദേശം ഝാർഖണ്ഡ് സംസ്ഥാനം രൂപവത്കൃതമായതോടെ അതിന്റെ ഭാഗമായി. ജില്ലാവിസ്തൃതി: 2,479 ച.കി.മീ.; ജനസംഖ്യ: 11,61,370 (2001); ജനസാന്ദ്രത: 468/ച.കി.മീ. (2001); സാക്ഷരതാനിരക്ക്: 50.53% (2001). അതിരുകൾ: വ.ബിഹാറിലെ ജമൂലി, ബങ്ക ജില്ലകൾ; കിഴക്കും തെക്കും ധൂംകജില്ല; പ.ധൻബാദ്, ഗിരിധ് ജില്ലകൾ; ആസ്ഥാനം: ദേവ്ഘർ.
ഭൂപ്രകൃതി.
ഉന്നത തടങ്ങളും താഴ്വാരങ്ങളും ഉൾപ്പെട്ട കയറ്റിറക്കങ്ങളോടുകൂടിയ ഭൂപ്രകൃതിയാണ് ദേവ്ഘർ ജില്ലയുടേത്. ടിയൂർ (Tieur), ഫൂൽജോർ (Phuljore) എന്നിവ ജില്ലയിലെ ഏറ്റവും ഉയരം കൂടിയ പ്രദേശങ്ങളാണ്. വളക്കൂറുള്ള മണ്ണിനാൽ സമ്പന്നമായ കൃഷിയിടങ്ങളാണ് ജില്ലയുടെ മുഖ്യ സവിശേഷത. മനോഹരമായ ഭൂപ്രകൃതിയും പ്രസന്നമായ കാലാവസ്ഥയുമാണ് മറ്റു പ്രത്യേകതകൾ. മോർ (Mor), അജായ് (Ajai) എന്നിവയാണ് ജില്ലയിലെ പ്രധാന നദികൾ.
കൃഷി-വ്യവസായങ്ങൾ.
ജില്ലയുടെ സമ്പദ്ഘടനയിൽ കാർഷികമേഖലയ്ക്കാണ് മുൻതൂക്കം; മുഖ്യവിള നെല്ലും. കോഴി-കന്നുകാലി വളർത്തലിനും ധനാഗമമാർഗ്ഗത്തിൽ സ്വാധീനമുണ്ട്. ചുരുക്കം ചില വൻ വ്യവസായങ്ങളും നിരവധി ചെറുകിട വ്യവസായങ്ങളും ജില്ലയിൽ പ്രവർത്തിക്കുന്നു.
ഗതാഗതം.
ദേവ്ഘർ ജില്ലയിലെ ഗതാഗതമേഖലയിൽ റോഡ് ഗതാഗതത്തിനാണ് മുൻതൂക്കം. കിഴക്കൻ റെയിൽവേയിലെ ഒരു പാത ജില്ലയിലൂടെ കടന്നുപോകുന്നുണ്ട്.
മതം - വിദ്യാഭ്യാസം.
ദേവ്ഘർ ജില്ലയിലെ ജനങ്ങളിൽ ഭൂരിഭാഗവും ഹൈന്ദവരാണ്. മുസ്ലിം-ക്രിസ്ത്യൻ വിഭാഗങ്ങളും ജില്ലയിലുണ്ട്. ബാലാനന്ദ സംസ്കൃത മഹാവിദ്യാലയ ആശ്രമം, ദേവ്ഘർ കോളജ്, മധുപൂർ കോളജ്, ജെ.എൻ. മിശ്ര കോളജ് തുടങ്ങിയവ ഉൾ പ്പെടെ ഒട്ടനവധി വിദ്യാഭ്യാസ സ്ഥാപനങ്ങൾ ജില്ലയിൽ പ്രവർത്തിക്കുന്നു.
തീർഥാടനം - വിനോദസഞ്ചാരം.
വിനോദസഞ്ചാര കേന്ദ്രം, ഹൈന്ദവ തീർഥാടനകേന്ദ്രം എന്നീ നിലകളിലും ദേവ്ഘർ പ്രസിദ്ധമാണ്. ദേവ്ഗഢിലെ വൈദ്യനാഥക്ഷേത്രം, ബാലാനന്ദ ആശ്രമം, ജുഗൽ മന്ദിർ, ലീലാമന്ദിർ, കുന്ദേശ്വരിക്ഷേത്രം, ത്രികുടാചലക്ഷേത്രം, തപോവനം എന്നിവയും ബക്കൂലിയയിലെ ജലപാതം, ബുരായിയിലെ ബുർഹേശ്വരിക്ഷേത്രം, ദോമോഹനിയിലെയും കാരോയിലെയും ശിവക്ഷേത്രങ്ങൾ എന്നിവയും പ്രസിദ്ധമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="145446" url="https://ml.wikipedia.org/wiki?curid=145446" title="Dimapur">
Dimapur



</doc>
<doc id="145450" url="https://ml.wikipedia.org/wiki?curid=145450" title="എരുവയിൽ അച്യുതവാരിയർ">
എരുവയിൽ അച്യുതവാരിയർ

പഴയ കായംകുളം രാജ്യത്തിലെ (ഓടനാട്, ഓണാട്ടുകര) അവസാനത്തെ മന്ത്രിമുഖ്യനും സേനാനായകനുമായിരുന്നു എരുവയിൽ അച്യുതവാരിയർ. കുടുംബപാരമ്പര്യം മുറയ്ക്കായിരുന്നോ അതോ സ്വന്തം സേവനത്തിന്റെ വൈശിഷ്ട്യം മാത്രം കൊണ്ടായിരുന്നോ ഇദ്ദേഹം സ്ഥാനോന്നതി നേടിയതെന്ന് വ്യക്തമല്ല; എന്നാൽ ഇദ്ദേഹം ആയുധവിദ്യയിൽ അതിനിപുണൻ ആയിരുന്നുവെന്ന് തെളിയിക്കുന്ന പല ഐതിഹ്യങ്ങളും പ്രചാരത്തിലുണ്ട്. യുദ്ധം നിത്യസംഭവമായിരുന്ന അക്കാലത്ത് ആയുധവിദ്യാനൈപുണ്യം സ്ഥാനലബ്ധിയിൽ ഇദ്ദേഹത്തിന് സഹായകമായിത്തീർന്നിരിക്കുമെന്ന് നിശ്ചയമാണ്.
മാർത്താണ്ഡവർമ മഹാരാജാവ് (ഭ. കാ. 1729-58) വേണാടിനെ (തിരുവിതാംകൂറിനെ) വിപുലമാക്കുവാൻ തുടങ്ങിയപ്പോൾ ആദ്യമായി പിടിച്ചടക്കിയ ചെറുരാജ്യങ്ങളായിരുന്നു ദേശിംഗനാടും (കൊല്ലം) അതിനു വടക്ക് കായംകുളവും. ഈ രാജ്യങ്ങളും തിരുവിതാംകൂറുമായി നടത്തിയിട്ടുള്ള യുദ്ധങ്ങൾ ആധുനിക തിരുവിതാംകൂർ ചരിത്രത്തിന്റെ ഒരു ഭാഗമാണ്. കേരളാധിപത്യം സ്വപ്നം കണ്ടുകൊണ്ട് ഗൂഢതന്ത്രങ്ങൾ പ്രയോഗിച്ചുവന്ന ലന്തക്കാരുടെ (ഡച്ച് ഈസ്റ്റ് ഇന്ത്യാ കമ്പനി) വലയിൽ പെട്ടാണ് കായംകുളവും മറ്റും യുദ്ധംചെയ്തതെന്ന അഭിപ്രായവും ഉണ്ട്. ആ സമരത്തിൽ തിരുവിതാംകൂറിന് വിജയം സിദ്ധിച്ചത് പില്ക്കാലചരിത്രത്തിന്റെ ഗതിയെത്തന്നെ മാറ്റി മറിച്ചു. കായംകുളത്തിന്റെ അഭിമാനം രക്ഷിക്കാൻവേണ്ടി സമരവീര്യം പ്രദർശിപ്പിച്ചുവെന്നതാണ് അച്യുതവാരിയരുടെ മഹത്ത്വം.
കായംകുളവും ദേശിംഗനാടും ലന്തക്കാരുടെ പിൻതുണയോടെ ഒരു ഭാഗമായിനിന്ന് കൊല്ലത്തും കിളിമാനൂരും വച്ച് തിരുവിതാംകൂർ സൈന്യത്തെ എതിർത്തപ്പോൾ അച്യുതവാരിയർ ആയിരുന്നു സംയുക്തസൈന്യത്തിന്റെ നേതൃത്വം വഹിച്ചത്. അച്യുതവാരിയരുടെ കൈയിൽ വാൾ ഉള്ളിടത്തോളം കാലം ആർക്കും ഇദ്ദേഹത്തെ വധിക്കാൻ സാധ്യമാവുകയില്ല എന്നാണ് വിശ്വസിക്കപ്പെട്ടിരുന്നത്. പൗരുഷശാലിയും യുദ്ധവിദഗ്ദ്ധനുമായിരുന്ന വാരിയരെ നേരിട്ടു തോല്പിക്കുന്നതു പ്രയാസമായിരുന്നതിനാൽ ഇദ്ദേഹത്തെ ഗൂഢോപായത്തിൽ പരാജിതനാക്കാൻ രാമയ്യൻദളവ യത്നിച്ചതായിട്ടാണ് ഐതിഹ്യം. വാരിയർ പതിവായി സന്ധ്യാഭജനത്തിനു പോകാറുണ്ടായിരുന്ന കണ്ണമംഗലം ക്ഷേത്രത്തിൽവച്ചു ചതിയിൽ ഇദ്ദേഹത്തെ അപായപ്പെടുത്തിയതായും പറഞ്ഞുവരുന്നു. അവിടെവച്ച് ശത്രുക്കൾ വാരിയരെ വളഞ്ഞ് ഇദ്ദേഹത്തിന്റെ വലതു കൈ ഛേദിച്ചു. ഇടതു കൈയിൽ വാളേന്തി ഇദ്ദേഹം ശത്രുക്കളെ വീറോടെ നേരിട്ടുവെങ്കിലും രക്തം വാർന്ന് നഷ്ടപ്രജ്ഞനായിത്തീർന്ന വാരിയർ ശ്രീകോവിലിന്റെ മുൻപിൽ ശിവനാമോച്ചാരണത്തോടെ വീണ് ചരമമടഞ്ഞു എന്നാണ് കഥ. കായംകുളത്തെ വീരയോദ്ധാവ് എന്ന നിലയ്ക്ക് ചില ഐതിഹ്യങ്ങൾ ഇദ്ദേഹത്തെപ്പറ്റി ഉണ്ടെന്നല്ലാതെ ചരിത്രത്തിൽനിന്ന് വിവരം ഒന്നും ലഭിക്കുന്നില്ല. വാരിയരുടെ വീരാപദാനങ്ങളെ പ്രകീർത്തിക്കുന്ന രണ്ടു ഖണ്ഡകവിതകൾ ഉണ്ട്. കൊടുങ്ങല്ലൂർ കുഞ്ഞിക്കുട്ടൻ തമ്പുരാന്റെ "എരുവയിൽ അച്യുതവാരിയർ" എന്ന ലഘുകവിതയും എം.ആർ. കൃഷ്ണവാരിയരുടെ "ഒരു വീരവിനോദം" എന്ന ഖണ്ഡകൃതിയും വാരിയരെപ്പറ്റിയുള്ള ഐതിഹ്യങ്ങളെ നിറപ്പകിട്ടോടെ അവതരിപ്പിക്കുന്നു.

</doc>
<doc id="145457" url="https://ml.wikipedia.org/wiki?curid=145457" title="Deoghar">
Deoghar



</doc>
<doc id="145463" url="https://ml.wikipedia.org/wiki?curid=145463" title="അച്യുതാനന്ദ ദാസ്">
അച്യുതാനന്ദ ദാസ്

 
15-ആം ശതകത്തിൽ ജീവിച്ചിരുന്ന ഒഡിയ (ഒറിയ) ദാർശനിക കവിയായിരുന്നു അച്യുതാനന്ദ ദാസ്. ഘട്ടക്ക് ജില്ലയിൽപ്പെട്ട തിലകന എന്ന സ്ഥലത്ത് ദീനബന്ധു ലുന്ത്യായുടെയും പദ്മാവതിയുടെയും പുത്രനായി 1489-ൽ ജനിച്ചു. ഇദ്ദേഹത്തിന്റെ മരണകാലത്തെപ്പറ്റി വ്യക്തമായ പരാമർശങ്ങൾ കാണുന്നില്ല.
ഈ കവി 36 "സംഹിത"കളും 78 ഗീതങ്ങളും 100 മാലികകളും രചിച്ചു എന്ന് പരാമർശങ്ങളുണ്ടെങ്കിലും 12 സംഹിതകളും 6 ഗീതങ്ങളും മാത്രമേ കണ്ടുകിട്ടിയിട്ടുള്ളു. ഇവയിൽ അനാകാരസംഹിതയാണ് അച്യുതാനന്ദദാസിന്റെ പ്രകൃഷ്ടകൃതിയായി കരുതപ്പെടുന്നത്. നിർഗുണബ്രഹ്മത്തെ പുരസ്കരിച്ചു രചിക്കപ്പെട്ട ഒരു ദാർശനിക കാവ്യമാണിത്. ഹരിവംശപുരാണം (സംസ്കൃതത്തിലെ ഹരിവംശപുരാണത്തിന്റെ സ്വതന്ത്ര ഒറിയാ പരിഭാഷ), ഗോപാലങ്ക ഒഗല (ഗോപാലവചനങ്ങൾ) എന്നിവയാണ് ശ്രദ്ധേയങ്ങളായ മറ്റു രണ്ടു കൃതികൾ. ഒറിയാ ഭക്തിസാഹിത്യത്തിന് അച്യുതാനന്ദദാസ് നൽകിയ സംഭാവനകൾ വളരെ കനപ്പെട്ടതാണ്.

</doc>
<doc id="145464" url="https://ml.wikipedia.org/wiki?curid=145464" title="അജൻ‌ഡ">
അജൻ‌ഡ

 
 
ഒരു സമ്മേളനത്തിൽ ചർച്ചചെയ്ത് തീരുമാനിക്കുവാനുദ്ദേശിക്കുന്ന കാര്യപരിപാടികളുടെ വിവരണമാണ് അജൻഡ (ഇംഗ്ലീഷ്:Agenda). കമ്പനികളുടെ സമ്മേളനങ്ങളിലും ഇത്തരം അജൻഡ തയ്യാറാക്കാറുണ്ട്. കൂട്ടു മുതൽ കമ്പനികളെ (Joint Stock Companies) സംബന്ധിച്ചിടത്തോളം അതതു സമ്മേളനങ്ങളുടെ അറിയിപ്പിനോടൊന്നിച്ച് സാധാരണയായി അജൻഡയും അയയ്ക്കുന്നു. കമ്പനിയുടെ കാര്യദർശി അധ്യക്ഷനുമായി ആലോചിച്ചാണ് അജൻഡ തയ്യാറാക്കുന്നത്. അജൻഡ സംക്ഷിപ്തമോ വിശദമോ ആകാം. മുറപ്രകാരമുള്ള ഇനങ്ങൾ (routine items) ആദ്യവും വിവാദപരമായവ അവസാനവും ചേർക്കുകയാണ് പതിവ്.
സമ്മേളന സമയത്ത് കുറിപ്പുകൾ എഴുതിയെടുക്കാൻ സൗകര്യം നല്കത്തക്കരീതിയിൽ കടലാസിന്റെ വലതുഭാഗത്ത് സാമാന്യം വീതിയിൽ ഒരുവശം ശൂന്യമായി വിട്ടുകൊണ്ട് ഇടതുഭാഗത്താണ് അജൻഡ രേഖപ്പെടുത്തുന്നത്. ചിലപ്പോൾ അധ്യക്ഷന്റെ ഉപയോഗത്തിനായി ഒരു "അജൻഡാപുസ്തകം" സൂക്ഷിക്കാറുണ്ട്. ഈ പുസ്തകത്തിന്റെ ഇടത്തേതാളിൽ അജൻഡ ഏറെക്കുറെ വിശദമായി രേഖപ്പെടുത്തുന്നു. വലത്തേതാൾ കുറിപ്പുകൾ എഴുതുവാൻ ശൂന്യമായി വിടുകയും ചെയ്യുന്നു. കാര്യദർശിയും ഇതുപോലെ ഒരു പുസ്തകം സൂക്ഷിക്കാറുണ്ട്. ഈ കുറിപ്പുകളിൽ നിന്നാണ് പിന്നീട് സമ്മേളനത്തിന്റെ നടപടിക്കുറിപ്പുകൾ (minutes) എഴുതിയുണ്ടാക്കുന്നത്. അധ്യക്ഷനും കാര്യദർശിയും ഉപയോഗിക്കുന്ന അജൻഡയിൽ സാധാരണ അംഗങ്ങൾക്കു നല്കുന്ന അജൻഡയെ അപേക്ഷിച്ച് വിശദമായ വിവരങ്ങൾ കാണും. നടപടിക്കുറിപ്പുകൾ എഴുതുന്നതിന് ഇത് കൂടുതൽ സഹായകമാണ്.
പദോല്പത്തി.
"ചെയ്യപ്പെടേണ്ട കാര്യങ്ങൾ" എന്നർഥത്തിലുള്ള ഒരു ലാറ്റിൻ ബഹുവചന പദമാണ് അജൻഡ. അജൻഡം എന്നാൽ ഒരു ഇനം. ഇതുപോലുള്ള നിരവധി ചെയ്തു തീർക്കാനുള്ള ഇനങ്ങളുടെ കൂട്ടത്തെ അജൻഡ എന്നു ഇന്ന് അറിയപ്പെടുന്നു. എന്നാൽ ആധുനിക ഇംഗ്ലീഷിൽ അജൻഡ എന്നത് ഒരു ഏകവചന രൂപമായിട്ടാണ് പരിഗണിക്കുന്നത്. ബഹുവചനത്തിനു് അജൻഡാസ് എന്നും പറയും.

</doc>
<doc id="145465" url="https://ml.wikipedia.org/wiki?curid=145465" title="ഗോശാല">
ഗോശാല

പശുക്കളെയും കാളകളെയും സംരക്ഷിയ്ക്കുന്ന അഭയകേന്ദ്രമാണ് ഗോശാല. ഹിന്ദുമതത്തിൽ ഗോക്കൾക്കുള്ള പ്രാധാന്യം കണക്കിലെടുത്ത് ഇന്ത്യയിൽ ധാരാളം ഗോശാലകൾ തുടങ്ങിയിട്ടുണ്ട്.

</doc>
<doc id="145466" url="https://ml.wikipedia.org/wiki?curid=145466" title="Dairy farming">
Dairy farming



</doc>
<doc id="145468" url="https://ml.wikipedia.org/wiki?curid=145468" title="ദക്ഷിൺ സമാചാർ">
ദക്ഷിൺ സമാചാർ

 
ഹിന്ദി വാരികയാണ് ദക്ഷിൺ സമാചാർ. ഹൈദരാബാദിൽ നിന്നു പ്രസിദ്ധപ്പെടുത്തുന്നു. ഇവിടെനിന്നു പ്രസിദ്ധീകരിച്ചിരുന്ന കല്പന എന്ന സാഹിത്യമാസികയിൽ പ്രവർത്തിച്ച മുനീന്ദ്രയാണ് ദക്ഷിൺ സമാചാറിന്റെ സ്ഥാപക പത്രാധിപർ. 1991-ൽ രജിസ്റ്റർ ചെയ്യപ്പെട്ടു. വാരികയായി രജിസ്റ്റർ ചെയ്യപ്പെട്ടെങ്കിലും ഇതിന്റെ പ്രസിദ്ധീകരണം ദ്വൈവാരികയായിട്ടാണ് തുടങ്ങിയത്. ഇപ്പോൾ വാരികയാണ്. ഹിന്ദി - പ്രത്യേകിച്ച്, ദേവനാഗരിലിപിയിൽ എഴുതപ്പെടുന്ന ഹിന്ദി - ഉപയോഗിക്കാൻ ഭാരതീയരെ പ്രേരിപ്പിക്കുക എന്ന ലക്ഷ്യം ദക്ഷിൺ സമാചാറിനുണ്ട്. ദക്ഷിണേന്ത്യയിലുള്ള ഹിന്ദിഎഴുത്തുകാരുടെ ഗ്രന്ഥങ്ങളെയും മാസികകളിൽ വരുന്ന ലേഖനങ്ങളെയും പറ്റിയുള്ള വിവരങ്ങൾ വായനക്കാരെ വാരിക പരിചയപ്പെടുത്തിവരുന്നു.
ഒരു നല്ല വർത്തമാനപത്രത്തിന്റെ ധർമം നിർവഹിക്കുന്ന ദക്ഷിൺ സമാചാറിൽ രാഷ്ട്രീയ സംഭവവികാസങ്ങൾ, ചലച്ചിത്രം, ക്രിക്കറ്റ് തുടങ്ങിയവയെല്ലാം ചർച്ചചെയ്യപ്പെടുന്നുണ്ട്. ഇതിൽ സാഹിത്യസൃഷ്ടികളും കാണാം. യുവഎഴുത്തുകാർക്ക്, പ്രത്യേകിച്ച് ദക്ഷിണഭാരതത്തിലുള്ളവർക്ക് ഈ വാരിക പ്രോത്സാഹനം നല്കിവരുന്നു.
ആന്ധ്രപ്രദേശിന്റെ തലസ്ഥാനവും ചരിത്രപരമായി ദക്ഖിനീ ഹിന്ദി വികസിച്ച സ്ഥലവുമാണ് ഹൈദരാബാദ്. ദക്ഖിനീ ശൈലിയിലുള്ള ഹിന്ദി സംസാരിക്കുകയും എഴുതുകയും ചെയ്യുന്ന ഇസ്ലാം മതവിഭാഗത്തിലുള്ള ജനങ്ങൾ ഹൈദരാബാദിൽ ധാരാളമുണ്ട്. ആര്യസമാജക്കാരും മാർവാഡികളും മറ്റുമായി ഹിന്ദി മാതൃഭാഷയായിട്ടുള്ളവരും ഇവിടെ കുറവല്ല. അങ്ങനെ ഹിന്ദിഭാഷയ്ക്കു കൂടി പ്രാധാന്യമുള്ള പ്രദേശമായി കരുതാവുന്ന ഹൈദരാബാദിൽനിന്നാണ് ഈ വാരിക പ്രസിദ്ധീകരിക്കുന്നത് എന്നത് ശ്രദ്ധേയമാണ്.

</doc>
<doc id="145469" url="https://ml.wikipedia.org/wiki?curid=145469" title="Dakshin samachar">
Dakshin samachar



</doc>
<doc id="145470" url="https://ml.wikipedia.org/wiki?curid=145470" title="ദണ്ഡവിമോചനം">
ദണ്ഡവിമോചനം

 
കത്തോലിക്കരുടെ ഇടയിലെ ഒരു വിശ്വാസമാണ് ദണ്ഡവിമോചനം (indulgences). കുമ്പസാരത്തിലൂടെ മോചനം ലഭിച്ച പാപങ്ങളുടെ താൽകാലികമായ ശിക്ഷയിൽനിന്നും ഒരു വ്യക്തിക്ക്‌ സഭയിൽനിന്നും ക്രിസ്‌തു ഭരമേല്‌പിച്ച പുണ്യത്തിന്റെയും ഭണ്‌ഡാരത്തിന്റെയും യോഗ്യത മൂലം പൂർണ്ണമായോ ഭാഗികമായോ ലഭിക്കുന്ന ഇളവുകളാണ്‌ ഇത്.
ഒരു വ്യക്തി മരിച്ചുകഴിയുമ്പോൾ അയാൾക്ക് ശുദ്ധീകരണസ്ഥലത്ത് (Purgatory) ലഭിക്കാവുന്ന ശിക്ഷയിൽ ഇളവുകൾ അനുവദിക്കുവാൻ മാർപാപ്പയ്ക്ക് അധികാരമുണ്ടെന്ന വിശ്വാസമാണ് ദണ്ഡവിമോചനം എന്ന് അറിയപ്പെടുന്നത്. പൌരസ്ത്യ ക്രൈസ്തവരും ഒരു പരിധിവരെ ഈ വിശ്വാസം പിന്തുടരുന്നു. ഒരു വ്യക്തി മരിക്കുമ്പോൾ അയാളുടെ ആത്മാവ് ഒന്നുകിൽ സ്വർഗത്തിൽ അല്ലെങ്കിൽ നരകത്തിൽ പോകുമെന്നതായിരുന്നു പരമ്പരാഗതമായ വിശ്വാസം. കത്തോലിക്കാവിശ്വാസമനുസരിച്ച് പാപസങ്കീർത്തനം അഥവാ കുമ്പസാരം എന്ന പ്രക്രിയയിലൂടെ താൻ ചെയ്ത പാപങ്ങൾക്ക് പരിഹാരം ലഭിക്കുന്നു. പാപങ്ങളിൽനിന്ന് മോചനം ലഭിച്ചാലും അയാളുടെ ആത്മാവിന് സ്വർഗത്തിൽ പ്രവേശിക്കുന്നതിനുമുമ്പ് ശുദ്ധീകരണ സ്ഥലം എന്ന അവസ്ഥയിൽ ഒരു നിശ്ചിതകാലം വലിയ പീഡനങ്ങൾ അനുഭവിച്ചുകൊണ്ടു കഴിയേണ്ടതുണ്ട്. ഭൂമിയിലെ ജീവിതകാലത്ത് ചെയ്ത പാപങ്ങളുടെ പരിഹാരാർഥം ഒരു പ്രായശ്ചിത്തം എന്ന നിലയിലാണ് ശുദ്ധീകരണസ്ഥലത്ത് ഈവിധം കഴിയേണ്ടത്. എന്നാൽ ഭൂമിയിലെ ജീവിതകാലത്ത് ചില സദ്പ്രവൃത്തികൾ ചെയ്താൽ ശുദ്ധീകരണസ്ഥലത്തിലെ കാലാവധിയിൽ കുറെ ഇളവുകൾ ലഭിക്കുമെന്ന് കത്തോലിക്കാസഭ പഠിപ്പിച്ചിരുന്നു. ഇപ്രകാരം ലഭിക്കുന്ന ശിക്ഷാഇളവിനെയാണ് ദണ്ഡവിമോചനം എന്നു പറയുന്നത്. പ്രാർഥന, പരിത്യാഗം, ഉപവാസം, ദാനധർമങ്ങൾ തുടങ്ങിയ സദ്പ്രവൃത്തികളിലൂടെയാണ് ഇപ്രകാരം ദണ്ഡവിമോചനം നേടേണ്ടത്. ദണ്ഡവിമോചനം അനുവദിക്കുന്നതിന് മാർപാപ്പയ്ക്കു മാത്രമേ അധികാരമുണ്ടായിരുന്നുള്ളൂ. കത്തോലിക്കാസഭയുടെ എന്തെങ്കിലും സദ്കാര്യത്തിനായി പണം സംഭാവന ചെയ്യുന്നവർക്കും ദണ്ഡവിമോചനങ്ങൾക്ക് അർഹതയുണ്ടെന്ന് മാർപാപ്പമാർ പ്രഖ്യാപിക്കാറുണ്ടായിരുന്നു.
ദണ്ഡവിമോചനത്തെക്കുറിച്ചുള്ള കത്തോലിക്കാമത വിശ്വാസം പലവിധ വിമർശനങ്ങൾക്കു വിധേയമായിട്ടുണ്ട്. പാപത്തിൽനിന്നു മോചനം നല്കുവാൻ ദൈവത്തിനു മാത്രമേ അധികാരമുള്ളൂ എന്നും, ക്രിസ്തുവിനുപോലും പാപമോചനം നല്കുവാൻ അധികാരമില്ലെന്നും യഹൂദർ വിശ്വസിച്ചിരുന്നു. ക്രിസ്തുവിന്റെ കാലശേഷം പുരോഹിതന്മാർ കുമ്പസാരം നടത്തുന്നതിനെയും ക്രൈസ്തവ വിരോധികൾ വിമർശിച്ചു. പാപം മോചിക്കപ്പെട്ടാൽപ്പോലും, ശുദ്ധീകരണസ്ഥലത്തിലെ ശിക്ഷ ഇളവു ചെയ്തു കൊടുക്കുവാൻ മാർപാപ്പയ്ക്ക് അധികാരമുണ്ടെന്ന വാദത്തെ കത്തോലിക്കരിൽ ഒരു വലിയ വിഭാഗം എതിർത്തുപോന്നു. ദണ്ഡവിമോചനം അനുവദിക്കുന്നത് പണമുണ്ടാക്കുന്നതിനുള്ള ഒരു ഉപായമാണെന്ന് മാർട്ടിൻ ലൂഥർ തുടങ്ങിയ ചിന്തകന്മാർ വാദിച്ചു. 1515-ൽ മാർപാപ്പയായിരുന്ന ജൂലിയസ് രണ്ടാമൻ റോമിലെ സെന്റ് പീറ്റേഴ്സ് ദേവാലയം പുതുക്കിപ്പണിയുവാൻ തീരുമാനിച്ചു. ഈ ഉദ്യമത്തിന് ധനസഹായം ചെയ്യുന്നവരെല്ലാം ഒരു പുതിയ ദണ്ഡവിമോചനത്തിന് അർഹരാണെന്ന് മാർപാപ്പ പ്രഖ്യാപിച്ചു. മാർപാപ്പയുടെ ഈ പ്രഖ്യാപനം മാർട്ടിൻ ലൂഥറെ പ്രകോപിപ്പിച്ചു. ഇതിനെതിരായി മാർട്ടിൻ ലൂഥർ നടത്തിയ ഉദ്യമങ്ങളാണ് പ്രൊട്ടസ്റ്റന്റ് മത നവീകരണം എന്ന കത്തോലിക്കാ മതപരിഷ്കരണ പ്രസ്ഥാനത്തിന്റെ ആവിർഭാവത്തിന് ഇടയാക്കിയത്.

</doc>
<doc id="145471" url="https://ml.wikipedia.org/wiki?curid=145471" title="Indulgence">
Indulgence



</doc>
<doc id="145472" url="https://ml.wikipedia.org/wiki?curid=145472" title="ദത്തകവി">
ദത്തകവി

 
മറാഠി കവിയാണ് ദത്തകവി. ദേശാഭിമാനോത്തേജകമായ കവിതകൾ എഴുതി പ്രശസ്തനായി. റാണോജിയുടെയും ബാലുബായിയുടെയും മകനായി 1875 ജൂൺ 26-ന് അഹമ്മദ്നഗറിൽ ജനിച്ചു. മുഴുവൻ പേര് ദത്താത്രേയ കൊണ്ടോ ഘാട്ടേ എന്നാണ്. മിഷൻ സ്കൂളിൽനിന്ന് മെട്രിക്കുലേഷൻ പരീക്ഷ പാസ്സായശേഷം മുംബൈയിലെ വിൽസൺ കോളജിലും ഇൻഡോറിലെ മിഷൻ കോളജിലും പഠിച്ച് ബിരുദം നേടി. ചെറുപ്പത്തിൽത്തന്നെ പ്രാർഥനാസമാജത്തിൽ അംഗമായി. സാമൂഹികപരിഷ്കരണ പ്രവർത്തനങ്ങളിൽ ഏർപ്പെട്ടു. ജാതിസമ്പ്രദായത്തിനും ശൈശവ വിവാഹത്തിനും എതിരായും സ്ത്രീ വിദ്യാഭ്യാസം, വിധവാ വിവാഹം എന്നിവയ്ക്ക് അനുകൂലമായും പ്രവർത്തിച്ചു. 1898-ൽ ഉദ്യോഗം തേടി ബറോഡയിലേക്കു പോയി. സജായിസജയ് എന്ന വാരികയിൽ കവിതകൾ പ്രസിദ്ധീകരിച്ചു. ഭവഭൂതിയുടെ ഉത്തരരാമചരിതത്തിന്റെ വിവർത്തനമാണ് ദത്തിന്റെ ആദ്യകാല രചനകളിൽ ഒന്ന്. ഒരു കൊല്ലത്തിനിടയിൽ ഒട്ടേറെ കവിതകൾ ഇദ്ദേഹം രചിച്ചതിൽ പ്രകൃതിവർണനയും ദേശീയതയും പ്രമേയങ്ങളാണ്. 'വിശ്വാമിത്രിയുടെ തീരങ്ങളിൽ', 'മാവാലന്മാരോടൊരു ആഹ്വാനം', 'അസന്തുഷ്ടനായ ഭർത്താവ്' തുടങ്ങിയ കവിതകൾ പ്രശസ്തമായി.
ഉത്തരരാമചരിതത്തിന്റെ വിവർത്തനത്തിൽ ഏർപ്പെട്ടിരുന്നപ്പോഴാണ് ദത്തയുടെ ശ്രദ്ധ ആധുനിക മറാഠി കവിതയിലേക്കു തിരിഞ്ഞത്. രാംജോഷി സമ്പാദനം ചെയ്ത നവനീതത്തിൽ ദത്തയുൾപ്പെടെയുള്ള അനേകം പേരുടെ കവിതകൾ ഉൾക്കൊണ്ടിരുന്നില്ല. രാംജോഷിക്കുശേഷം രംഗത്തുവന്ന കവികളുടെ കൃതികൾ കൂടി ഉൾപ്പെടുത്തി ബൃഹത്തായ ഒരു സമാഹാരം പ്രസിദ്ധീകരിക്കാൻ ദത്ത ആഗ്രഹിച്ചെങ്കിലും അത് സാധിതമാകുന്നതിനുമുമ്പ് ഇദ്ദേഹം മരണമടഞ്ഞു. ദത്തയുടെ സുഹൃത്തായ ചന്ദ്രശേഖർ ശിവറാം ഗോർഹെയാണ് ആധുനിക കവിത എന്ന പേരിൽ 1903 ഡിസംബറിൽ ആ സമാഹാരം പ്രസിദ്ധീകരിച്ചത്.
ആറേഴു വർഷം മാത്രമേ കാവ്യരചനയ്ക്കു ലഭിച്ചുള്ളൂവെങ്കിലും ദത്ത മറാഠി കാവ്യലോകത്ത് ചിരപ്രതിഷ്ഠ നേടി. വളരെ വൈകിയാണ് മറാഠികൾ ദത്തയുടെ കാവ്യ വ്യക്തിത്വം തിരിച്ചറിഞ്ഞത്.
1899 മാർച്ച് 13-ന് 24-ാമത്തെ വയസ്സിൽ പ്ളേഗുമൂലം ദത്ത അന്തരിച്ചു. ദത്തയുടെ പുത്രനും പ്രശസ്ത പണ്ഡിതനുമായ വി.ഡി. ഘാട്ടെ 1921-ൽ ദത്തകവിയുടെ സമ്പൂർണ കൃതികൾ സമാഹരിച്ചു പ്രസിദ്ധീകരിച്ചു.

</doc>
<doc id="145473" url="https://ml.wikipedia.org/wiki?curid=145473" title="ദത്താത്രേയ കൊണ്ടോ ഘാട്ടേ">
ദത്താത്രേയ കൊണ്ടോ ഘാട്ടേ



</doc>
<doc id="145474" url="https://ml.wikipedia.org/wiki?curid=145474" title="Dhatha kavi">
Dhatha kavi



</doc>
<doc id="145475" url="https://ml.wikipedia.org/wiki?curid=145475" title="ഉത്പൽ ദത്ത്">
ഉത്പൽ ദത്ത്

 
ബംഗാളി നാടകസംവിധായകനും ചലച്ചിത്രനടനും ആണ് ഉത്പൽ ദത്ത്.
ജീവിതരേഖ.
1929 മാർച്ച് 29-ന് അസമിലെ ഷില്ലോങ്ങിൽ ജനിച്ചു. സെന്റ് സേവിയേഴ്സ് കോളജിൽ ഇംഗ്ലീഷ് സാഹിത്യത്തിൽ പഠനം നടത്തി. വിദ്യാഭ്യാസത്തിനുശേഷം ബംഗാളി നാടകവേദിയിൽ പ്രവേശിച്ചു. 1940-കളുടെ തുടക്കത്തിൽ ജെഫ്രികെൻഡലിന്റെ ഷെയ്ക്സ്പിയർ നാടകങ്ങളിലൂടെ നാടകരംഗത്ത് എത്തി. പിന്നീട് ലിറ്റിൽ തിയെറ്റർ ഗ്രൂപ്പിനുവേണ്ടി ഷെയ്ക്സ്പിയർ നാടകങ്ങൾ സംവിധാനം ചെയ്ത് അവതരിപ്പിച്ചു. 1949-ൽ സ്വന്തം നാടകസമിതി തുടങ്ങിയ ഇദ്ദേഹം അടുത്തവർഷം മുതൽ 'ഇപ്റ്റ' (IPTA-ഇന്ത്യൻ പീപ്പിൾസ് തിയെറ്റർ അസോസിയേഷൻ)യുടെ ബംഗാളി ഘടകവുമായി ചേർന്നു പ്രവർത്തിക്കാൻ തുടങ്ങി. അതു മുതൽ ഇദ്ദേഹം ഇന്ത്യയിലെ ഇടതുപക്ഷ-പുരോഗമന നാടക പ്രസ്ഥാനത്തിന്റെ അവിഭാജ്യഘടകമായിത്തീരുകയായിരുന്നു. തെരുവു നാടകങ്ങളായിരുന്നു അക്കാലത്ത് പ്രധാനമായി ഇദ്ദേഹം അവതരിപ്പിച്ചിരുന്നത്. അധികാര കേന്ദ്രങ്ങൾക്കെതിരെ അതിശക്തമായ കടന്നാക്രമണങ്ങൾ അഴിച്ചുവിട്ട ചാർജ് ഷീറ്റ് (1950) തുടങ്ങിയ നാടകങ്ങളിലൂടെ ദത്ത് നാടകത്തെ അക്ഷരാർഥത്തിൽ ഒരു സമരായുധമാക്കി മാറ്റുകയാണു ചെയ്തത്. ഈ നാടകത്തിന്റെ ആദ്യാവതരണംതന്നെ നിരോധിക്കപ്പെട്ടു. പക്ഷേ, അടുത്തദിവസം നാടകം ഹസ്രാപാർക്കിൽ അവതരിപ്പിക്കുകയുണ്ടായി.
1961-ൽ ഇദ്ദേഹം സംവിധാനം ചെയ്ത ഉത്തർപ്പരയും ഏറെ വിവാദങ്ങൾ സൃഷ്ടിച്ചിരുന്നു. 1975-ൽ അടിയന്തരാവസ്ഥയ്ക്കെതിരെ ദുസ്വപ്നേർ നഗരി എന്ന നാടകവുമായി ഉത്പൽ ദത്ത് വീണ്ടും രംഗത്തുവന്നു. ഇതിനിടെ ഇന്ത്യൻ നാടകചരിത്രത്തിൽ ശ്രദ്ധേയമായ ഒട്ടനവധി രംഗനാടകങ്ങൾ ഇദ്ദേഹം തയ്യാറാക്കിക്കഴിഞ്ഞിരുന്നു. അവയിൽ പ്രധാനപ്പെട്ടവയാണ് ആങ്ഗർ (1959), കല്ലോൽ (1965), ദിൻ ബാദലർ പല (1967), തിനേർ തൽവാർ (1970), ബാരിക്കേഡ് (1972) തുടങ്ങിയവ. നാടോടി പുരാവൃത്തങ്ങളിൽനിന്ന് അതിശക്തമായ പുരോഗമന പുരാവൃത്തങ്ങളിലേക്ക് നാടകത്തിലൂടെ എത്തിച്ചേരുക എന്ന പിസ്കേറ്ററുടെ നാടകസമീപനം ഇന്ത്യയിൽ ഇദംപ്രഥമമായി പരീക്ഷിച്ചു വിജയിപ്പിച്ച നാടകകൃത്താണ് ഉത്പൽ ദത്ത്. 1969-ൽ ഇദ്ദേഹം ബംഗാളിലെ 'ജാത്ര'യെ അവലംബിച്ചുകൊണ്ടു നടത്തിയ നാടകപരീക്ഷണങ്ങൾ പില്ക്കാലത്ത് ഒരു നവീന നാടകസരണിയായി മാറി. ഇതിന്റെ മികച്ച ഉദാഹരണമാണ് റൈഫിൾ എന്ന നാടകം. നാടകത്തിൽ 'ജാത്ര'യെ സ്വാംശീകരിച്ചുകൊണ്ട് ഇദ്ദേഹവും ശംഭുമിത്രയും ചേർന്ന് പിന്നീട് പ്രവർത്തിച്ചു.
19-ാം നൂറ്റാണ്ടിലെ ബംഗാളി നാടകാചാര്യനായിരുന്ന മൈക്കേൽ മധുസൂദനെക്കുറിച്ചു നിർമിച്ച മൈക്കേൽ മധുസൂദൻ എന്ന ബംഗാളി ചിത്രത്തിലൂടെ ഇദ്ദേഹം ചലച്ചിത്രരംഗത്തെത്തി. തുടർന്ന് മൃണാൾ സെന്നിന്റെ ഭുവൻഷോമിൽ അഭിനയിച്ചു. പിന്നീട് ഹിന്ദിയിലെ കച്ചവടസിനിമകളിൽ പലതിലും ഇദ്ദേഹം അഭിനയിക്കുകയുണ്ടായി. സത്യജിത് റേയുടെ ആഗന്തുക്, ഹിരാക് രജർ ദേശ് തുടങ്ങിയ ചിത്രങ്ങളിലും ഇദ്ദേഹം വേഷമണിഞ്ഞു. ഗുഡ്ഡി, ഗോൽമാൽ, നരം ഗരം, ഷൗകീൻ എന്നിവ ദത്തിന്റെ ഹാസ്യചിത്രങ്ങളിൽ ചിലവയാണ്. ബംഗാളിലെ ഇന്ത്യൻ കമ്യൂണിസ്റ്റ് പാർട്ടി (മാർക്സിസ്റ്റ്)യുടെ സാംസ്കാരിക വേദികളിൽ ജീവിതാന്ത്യംവരെ ഇദ്ദേഹത്തിന്റെ സജീവ സാന്നിധ്യമുണ്ടായിരുന്നു. 1982-ൽ ആത്മകഥ പ്രകാശിപ്പിക്കപ്പെട്ടു. 1993 ആഗസ്റ്റ്19-ന് ഇദ്ദേഹം കൊൽക്കത്തയിൽ അന്തരിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="145477" url="https://ml.wikipedia.org/wiki?curid=145477" title="Utpal Dutt">
Utpal Dutt



</doc>
<doc id="145478" url="https://ml.wikipedia.org/wiki?curid=145478" title="രജനി പാമി ദത്ത്">
രജനി പാമി ദത്ത്

 
ബ്രിട്ടിഷ് കമ്യൂണിസ്റ്റ് പാർട്ടി സ്ഥാപകാംഗവും മാർക്സിസ്റ്റ് ചിന്തകനും ആയിരുന്ന വ്യക്തിയാണ് രജനി പാമി ദത്ത്. ഇംഗ്ലണ്ടിൽ സ്ഥിരതാമസമാക്കിയ ഇന്ത്യൻ വംശജനായ ഉപേന്ദ്രകൃഷ്ണയുടെ മകനാണ് ഇദ്ദേഹം. ഓക്സ്ഫഡ് സർവകലാശാലയിൽനിന്ന് ഓണേഴ്സ് ബിരുദം ഒന്നാം ക്ളാസ്സോടെ നേടി. വിദ്യാർഥി ആയിരിക്കുമ്പോൾത്തന്നെ സോഷ്യലിസ്റ്റ് സൊസൈറ്റിക്കു രൂപംനല്കി. ഒന്നാം ലോകയുദ്ധകാലത്ത് യുദ്ധവിരുദ്ധ പ്രവർത്തനങ്ങളുടെ പേരിൽ ജയിൽവാസം അനുഭവിച്ചിട്ടുണ്ട്. റഷ്യൻ വിപ്ളവത്തെ പിന്തുണച്ചതിന്റെ പേരിൽ 1917-ൽ ഓക്സ്ഫഡ് സർവകലാശാലയിൽനിന്ന് ദത്തിനെ പുറത്താക്കുകയുണ്ടായി. അടുത്തവർഷം പ്രത്യേകാനുവാദത്തോടെയാണ് ബിരുദാനന്തരബിരുദ പരീക്ഷ എഴുതിയത്. 
കമ്യൂണിസ്റ്റ് പാർട്ടി ഒഫ് ഗ്രേറ്റ് ബ്രിട്ടനിൽ അംഗമായി ചേർന്ന ദത്ത്, 1920-ൽ കമ്യൂണിസ്റ്റ് ഐക്യസമ്മേളനം സംഘടിപ്പിച്ചു. 1922-ൽ കമ്യൂണിസ്റ്റ് പാർട്ടിയുടെ പുനഃസംഘടനാ കമ്മിഷൻ ചെയർമാനായി പ്രവർത്തിച്ചു. ഫിൻലൻഡ് കമ്യൂണിസ്റ്റ് പാർട്ടി അംഗമായ സാൽവെ മുരിക്കിനെ വിവാഹം കഴിച്ചു. വിപ്ളവാശയങ്ങളുടെ പ്രചാരണത്തിനുവേണ്ടി 1921-ൽ ലേബർ മന്ത്ലി എന്ന പ്രസിദ്ധീകരണം ആരംഭിച്ചിരുന്നു. 1922-ൽ ആരംഭിച്ച വർക്കേഴ്സ് വീക്ക്ലിയുടെ സ്ഥാപക പത്രാധിപരായിരുന്ന ദത്ത് 1965-വരെ ബ്രിട്ടിഷ് കമ്യൂണിസ്റ്റ് പാർട്ടി എക്സിക്യൂട്ടീവ് അംഗമായി പ്രവർത്തിച്ചു. കമ്യൂണിസ്റ്റ് ഇന്റർനാഷണലിന്റെ സജീവ പ്രവർത്തകനായിരുന്നു ഇദ്ദേഹം. 1936-ൽ ബ്രാഡ്ലിയുമായിച്ചേർന്ന് വിഖ്യാതമായ ദത്ത്-ബ്രാഡ്ലി തീസിസ് രചിച്ചു. 1939 മുതൽ 41 വരെ ബ്രിട്ടിഷ് കമ്യൂണിസ്റ്റ് പാർട്ടിയുടെ ജനറൽ സെക്രട്ടറി ആയിരുന്നു. ക്യാബിനറ്റ് മിഷന്റെ പ്രവർത്തനങ്ങളെക്കുറിച്ചു പഠിക്കുന്നതിനുവേണ്ടി ദത്ത് 1946-ൽ ഇന്ത്യ സന്ദർശിച്ചു. അനാരോഗ്യംമൂലം 1967-ൽ കമ്യൂണിസ്റ്റ് പാർട്ടിയുടെ നേതൃത്വത്തിൽനിന്നു വിരമിച്ചു. 1974-ൽ ഇദ്ദേഹം അന്തരിച്ചു.
കൃതികൾ.
ഇരുപതോളം കൃതികൾ ദത്ത് രചിച്ചിട്ടുണ്ട്. 
ചില പ്രധാന കൃതികൾ
പുരസ്കാരങ്ങൾ.
മോസ്കോ സർവകലാശാലയുടെ ഓണററി ഡോക്ടറേറ്റും 1970-ൽ ലെനിൻ ശതാബ്ദി പുരസ്കാരവും ലഭിച്ചിട്ടുണ്ട്.

</doc>
<doc id="145479" url="https://ml.wikipedia.org/wiki?curid=145479" title="Rajani Palme Dutt">
Rajani Palme Dutt



</doc>
<doc id="145480" url="https://ml.wikipedia.org/wiki?curid=145480" title="ദന്തവക്ത്രൻ">
ദന്തവക്ത്രൻ

 
ഭാഗവതത്തിൽ പരാമർശിക്കപ്പെട്ടിട്ടുള്ള ഒരു രാജാവാണ് ദന്തവക്ത്രൻ. ശ്രീകൃഷ്ണന്റെ സമകാലികനായിരുന്ന ഇദ്ദേഹം മഹാവിഷ്ണുവിന്റെ ദ്വാരപാലകരായ ജയവിജയന്മാരിൽ വിജയന്റെ പുനർജന്മമായിരുന്നു. സനകാദി മുനികളുടെ ശാപംമൂലം ജയവിജയന്മാർ മൂന്ന് തവണ അസുരജന്മമെടുത്തുവെന്നും മൂന്ന് തവണയും മഹാവിഷ്ണു അവരെ നിഗ്രഹിച്ചു എന്നും ഭാഗവതത്തിൽ പറയുന്നു. ആദ്യ ജന്മത്തിൽ (കൃതയുഗം) ഹിരണ്യാക്ഷനും ഹിരണ്യകശിപുവും രണ്ടാം ജന്മത്തിൽ (ത്രേതായുഗം) രാവണനും കുംഭകർണനും ആയിരുന്ന ജയവിജയന്മാർ മൂന്നാം ജന്മത്തിൽ ശിശുപാലനും ദന്തവക്ത്രനും ആയിരുന്നുവെന്നും, ശ്രീകൃഷ്ണനാൽ വധിക്കപ്പെട്ടപ്പോൾ മോക്ഷം പ്രാപിച്ച് വൈകുണ്ഠത്തിൽ തിരിച്ചെത്തി എന്നുമാണ് ഐതിഹ്യം.

</doc>
<doc id="145481" url="https://ml.wikipedia.org/wiki?curid=145481" title="Dantavakra">
Dantavakra



</doc>
<doc id="145482" url="https://ml.wikipedia.org/wiki?curid=145482" title="കേകി എൻ. ദരുവാല">
കേകി എൻ. ദരുവാല

 
ഇന്തോ-ആംഗ്ലിയൻ കവിയും ചെറുകഥാകൃത്തുമാണ് കേകി എൻ. ദരുവാല. ഇംഗ്ലീഷ് സാഹിത്യാധ്യാപകനായ എൻ.സി. ദരുവാലയുടെ പുത്രനാണ്.
ജീവിതരേഖ.
1937-ൽ ജനിച്ചു. പഞ്ചാബ് സർവകലാശാലയിൽനിന്ന് ഇംഗ്ലീഷ് സാഹിത്യത്തിൽ എം.എ.ബിരുദം നേടി. 1958-ൽ സർക്കാർ സർവീസ്സിൽ പ്രവേശിച്ചു. പൊലീസ് ഓഫീസർ എന്ന നിലയിൽ സ്തുത്യർഹമായ സേവനം കാഴ്ചവച്ചു. 1980-ൽ ഫെലോഷിപ് നേടി ഓക്സ്ഫഡിൽ പോയി. 
ദരുവാലയുടെ ആദ്യ കവിതാസമാഹാരം അണ്ടർ ഒറയോൺ എന്ന പേരിൽ 1970-ൽ പ്രസിദ്ധീകരിച്ചു. ബിംബവിധാനത്തിന്റെ പുതുമയും ഓജസ്സുംകൊണ്ട് ഈ കവിതകൾ ആസ്വാദകരുടെയും ഒപ്പം വിമർശകരുടെയും മുക്തകണ്ഠമായ പ്രശംസയ്ക്കു പാത്രമായി. അപ്പാരിഷൻ ഇൻ ഏപ്രിൽ (1971), ക്രോസിങ് ഒഫ് റിവേഴ്സ് (1970), വിന്റർ പോയംസ്, ദ് കീപ്പർ ഒഫ് ദ് ഡെഡ് എന്നിവയാണ് തുടർന്നു വന്ന കവിതാസമാഹാരങ്ങളിൽ പ്രധാനം. ദ് കീപ്പർ ഓഫ് ദ് ഡെഡ് എന്ന കൃതി 1984-ലെ സാഹിത്യ അക്കാദമി അവാർഡ് കരസ്ഥമാക്കി.
ക്ലേശകരമായ സ്കൂൾ വിദ്യാഭ്യാസവും പൊലീസ് ഓഫീസർ എന്ന നിലയിലുള്ള ഔദ്യോഗിക ജീവിതവും ദരുവാലയിൽ സംശയാലുത്വസഹിതമായ ജീവിത വീക്ഷണം നാമ്പിടാൻ കാരണമായി. ഈ വീക്ഷണം കവിതകളിൽ നിഴലിച്ചുകാണാം. സമൂഹത്തിലെ ഇല്ലായ്മകളും വല്ലായ്മകളും ദുരിതങ്ങളുമെല്ലാം പലപ്പോഴും ഇദ്ദേഹത്തിന്റെ കവിതകൾക്കു വിഷയമാകാറുണ്ട്. ദ് നൈറ്റ് ഒഫ് ദ് ജക്കാൾ, ഫയർ ഹിം എന്നീ കവിതകളിലെ ബിംബകല്പനകൾ ഉദാഹരണങ്ങളാണ്. ജന്മംകൊണ്ട് പാഴ്സിയായ ദരുവാല ചാർവാക വധത്തെ വിഷയമാക്കി രചിച്ച കവിത വളരെയധികം ശ്രദ്ധിക്കപ്പെട്ടു.
സ്വോഡ് ആൻഡ് ആബിസ് എന്നൊരു ചെറുകഥാ സമാഹാരം കൂടി ദരുവാലയുടെ സംഭാവനയായുണ്ട്. നിരവധി നിരൂപണ ലേഖനങ്ങളുടെ കർത്താവുകൂടിയാണിദ്ദേഹം. ആന്തോളജി ഒഫ് ഇന്ത്യൻ പോയട്രി ഇൻ ഇംഗ്ലീഷ് എന്നൊരു കവിതാസമാഹാരത്തിന്റെ സംശോധനവും ദരുവാല നിർവഹിക്കുകയുണ്ടായി.
അവലംബം.
&lt;templatestyles src="Reflist/styles.css" /&gt;

</doc>
<doc id="145483" url="https://ml.wikipedia.org/wiki?curid=145483" title="Keki N. Daruwalla">
Keki N. Daruwalla



</doc>
<doc id="145484" url="https://ml.wikipedia.org/wiki?curid=145484" title="എദ്വാർ ദലാദിയേ">
എദ്വാർ ദലാദിയേ

 
മൂന്നുതവണ ഫ്രാൻസിന്റെ പ്രധാനമന്ത്രിയായിരുന്ന രാജ്യതന്ത്രജ്ഞനായിരുന്നു എദ്വാർ ദലാദിയേ.
ജീവിതരേഖ.
1884 ജൂൺ 18-ന് ഫ്രാൻസിൽ ജനിച്ചു. പാരിസിൽ വിദ്യാഭ്യാസം പൂർത്തിയാക്കിയശേഷം ചരിത്രാധ്യാപകനായി ഔദ്യോഗികജീവിതമാരംഭിച്ച ദലാദിയേ 1919-ൽ പാർലമെന്റിൽ അംഗമായി. രാഷ്ട്രീയത്തിൽ റാഡിക്കൽ പാർട്ടിയോടൊപ്പമാണ് ഇദ്ദേഹം പ്രവർത്തിച്ചിരുന്നത്. 1924 മുതൽ പല ക്യാബിനറ്റ് പദവികളും വഹിക്കുവാൻ ഇദ്ദേഹത്തിന് അവസരമുണ്ടായി. 1927-ൽ റാഡിക്കൽ പാർട്ടിയുടെ അധ്യക്ഷപദവിയിലെത്തി. ദലാദിയേക്ക് മൂന്നുതവണ ഫ്രാൻസിലെ പ്രധാനമന്ത്രിപദത്തിലെത്താൻ സാധിച്ചു. എന്നാൽ ആദ്യത്തെ രണ്ടുതവണയും ചുരുങ്ങിയ കാലം മാത്രമേ അധികാരത്തിലിരുന്നുള്ളൂ. 
1933 ജനുവരിയിലാണ് ദലാദിയേ ആദ്യമായി ഫ്രാൻസിലെ പ്രധാനമന്ത്രിയായത്. ഒക്ടോബർ വരെ ഈ സ്ഥാനത്തു തുടർന്നു. 1934 ജനുവരിയിൽ വീണ്ടും പ്രധാനമന്ത്രിയാകാൻ ദലാദിയേക്ക് കഴിഞ്ഞുവെങ്കിലും ഇത്തവണ ഏതാനും ദിവസം മാത്രമാണ് അധികാരത്തിലിരിക്കുവാൻ സാധിച്ചത്. പിന്നീട് ലിയോൺ ബ്ലൂമിന്റെ മന്ത്രിസഭയിൽ (1936-37) പ്രതിരോധമന്ത്രിയായി സേവനം അനുഷ്ഠിച്ചു. 1938 ഏപ്രിലിൽ ഒരിക്കൽക്കൂടി പ്രധാനമന്ത്രിപദത്തിലെത്താൻ ദലാദിയേക്കു കഴിഞ്ഞു. 1938-ൽ മ്യൂണിക്ക് കരാർ ഒപ്പുവച്ചപ്പോൾ ഫ്രാൻസിനെ പ്രതിനിധാനം ചെയ്തത് ദലാദിയേയുടെ ഗവണ്മെന്റായിരുന്നു. 
രണ്ടാം ലോകയുദ്ധത്തിൽ 1939 സെപ്റ്റംബറിൽ ഇദ്ദേഹം ഫ്രാൻസിനെ ജർമനിക്കെതിരായി യുദ്ധരംഗത്തെത്തിച്ചു. 1940 മാർച്ച് വരെ ദലാദിയേ പ്രധാനമന്ത്രിപദത്തിൽ തുടർന്നു. പിന്നീട് അധികാരത്തിൽവന്ന ജർമൻ അനുകൂല വിഷി ഗവണ്മെന്റ് ഇദ്ദേഹത്തെ 1940 സെപ്.-ൽ തടവിലാക്കി. വിചാരണയ്ക്കുശേഷം 1943-ൽ ജർമൻകാർക്ക് കൈമാറി. 1945-ൽ യു.എസ്. സൈനികരുടെ സഹായത്തോടെ മോചിതനായി. 1946 മുതൽ 58 വരെ പാർലമെന്റിൽ അംഗമായിരുന്നു. 1959-ൽ ഇദ്ദേഹം രാഷ്ട്രീയത്തിൽനിന്നു വിരമിച്ചു.
1970 ഒക്ടോബർ 10-ന് ദലാദിയേ പാരിസിൽ നിര്യാതനായി.

</doc>
<doc id="145485" url="https://ml.wikipedia.org/wiki?curid=145485" title="Edouard Daladier">
Edouard Daladier



</doc>
<doc id="145486" url="https://ml.wikipedia.org/wiki?curid=145486" title="ദൽപത് റാം">
ദൽപത് റാം

 
ഗുജറാത്തി കവിയാണ് ദൽപത് റാം. 1820-ൽ കത്തിയവാഡിലെ വധവാനിൽ ജനിച്ച ഇദ്ദേഹത്തിന്റെ പൂർണമായ പേര് ദൽപത് റാം ദഹ്യാഭായി എന്നാണ്. പ്രൈമറി സ്കൂൾ വിദ്യാഭ്യാസത്തിനുശേഷം സ്വാമി നാരായണ പ്രസ്ഥാനത്തിലെ ദേവാനന്ദസ്വാമിയുടെ ഗുരുകുലത്തിൽനിന്ന് വ്രജഭാഷ, സംസ്കൃതം, കാവ്യശാസ്ത്രങ്ങൾ എന്നിവ അഭ്യസിച്ചു. കുട്ടിയായിരിക്കുമ്പോൾത്തന്നെ കവിതാരചനയിലേക്കു തിരിഞ്ഞു. 
ഫോർബഡ് സ്ഥാപിച്ച ഗുജറാത്ത് വെർണാക്കുലർ സൊസൈറ്റിയുടെ അസിസ്റ്റന്റ് സെക്രട്ടറിയായി 1855-ൽ ദൽപത് റാം നിയമിതനായി. നാടകങ്ങളും പ്രബോധനാത്മക കൃതികളും രചിച്ചിരുന്നുവെങ്കിലും ദൽപത് റാം മുഖ്യമായും കവിയായിരുന്നു. ശ്ലോകങ്ങളും മുക്തകങ്ങളും എഴുതി കാവ്യരംഗത്ത് ശ്രദ്ധേയനായ ഇദ്ദേഹം ആധുനിക ഗുജറാത്തി കവിതയുടെ തുടക്കക്കാരിൽ ഒരാളായി. 'ബാപ്പാനി പീപ്പൽ' (മുത്തച്ഛന്റെ ആൽമരം) എന്ന കവിതയോടെയാണ് ദൽപത് റാം പ്രസിദ്ധനായത്. വിജയക്ഷമ, ഹണ്ഡകാവ്യശതക്, ഹുണ്ണർഖാൻനിചടൈ, ഗമർബാനി ഋതുവർണന, സംബലക്ഷ്മീസംവാദ്, ജാതവസ്ഥലി, വീണാചരിത്, ഭോർബസ്ബിലാസ, ഭോർബസ്വിലാപ് എന്നിവയാണ് ഇദ്ദേഹത്തിന്റെ പ്രധാന കൃതികൾ. സംഘഗാനം, കല്യാണപ്പാട്ടുകൾ, ലഘുകവിതകൾ എന്നിവയും ഏറെ എഴുതി. ഭൂതനിബന്ധ്, ജ്ഞാതിബന്ധ് , ബാലവിവാഹബന്ധ് എന്നിവ ഗദ്യകൃതികളും ജ്ഞാന ചാതുരി, വ്രജ ചാതുരി എന്നിവ വ്രജഭാഷാ രചനകളുമാണ്. ശ്രവണാഖ്യാനമാണ് ഹിന്ദിയിൽ രചിച്ച ഏക കൃതി. വെനാചരിത്ര് (1868) ആഖ്യാനകാവ്യമാണ്. മധ്യകാല കവികൾ ഉപയോഗിച്ച പലതരം വൃത്തങ്ങൾ സ്വീകരിച്ചുകൊണ്ട് രചിച്ചതാണ് ഈ കൃതി. വിധവകളുടെ പുനർവിവാഹമാണ് വിഷയം. വലിയ സാഹിത്യമൂല്യമൊന്നും അവകാശപ്പെടാനില്ലെങ്കിലും സാമൂഹിക തിന്മകൾക്കെതിരെയുള്ള പോർവിളികൾ മുഴങ്ങുന്ന അന്തരീക്ഷത്തിൽ രചിക്കപ്പെട്ട ഈ ആഖ്യാനത്തിന് വലിയ വിജയം കൈവരിക്കുവാൻ കഴിഞ്ഞു. ഇത് 'സാമൂഹ്യ പരിഷ്കാരത്തിന്റെ പുരാണം' എന്ന് വിശേഷിപ്പിക്കപ്പെട്ടു.
1865-ൽ എഴുതിയ ഫോർബസ് വിരഹ് എന്ന വിലാപകാവ്യം ദൽപത് റാമിന്റെ ആഖ്യാന കൃതികളിൽ മികവു പുലർത്തുന്നു. ഗുജറാത്തിയിലെ ആദ്യത്തെ വിലാപകാവ്യമാണിത്. എ.കെ. ഫോർബസ് (1821-65) ലണ്ടനിൽ ജനിച്ച സ്കോട്ട്ലൻഡുകാരനായിരുന്നു. അദ്ദേഹം ഈസ്റ്റ് ഇന്ത്യാ കമ്പനിയുടെ ഉദ്യോഗസ്ഥനായി ഗുജറാത്തിലെത്തി. ദൽപത് റാമിന്റെ മേധാവിയായിരുന്ന ഫോർബസിനെ അനുസ്മരിച്ചുകൊണ്ടു രചിച്ച ഒരു ഉത്തമ കാവ്യമാണിത്.
ദീർഘകാവ്യങ്ങൾക്കു പുറമേ ഗാർബി, പദം, മുക്തകം, ഛപ്പയ് തുടങ്ങിയ കാവ്യരൂപങ്ങൾ പരീക്ഷിച്ച ദൽപത് റാം നൂറുകണക്കിന് ലഘുകവിതകൾ രചിച്ചു. അറിയപ്പെടുന്ന ഓരോ വൃത്തവും ഇദ്ദേഹം സ്വകവിതയിൽ ഉപയോഗിച്ചു. രൂപപരമായ എല്ലാത്തരം പരിമിതികൾക്കും അതീതനായിരുന്ന ഇദ്ദേഹത്തിന്റെ വിഷയവൈവിധ്യവും ശ്രദ്ധേയമാണ്. സാമൂഹികപരിഷ്കാരം മുതൽ സ്ഥാപനങ്ങളുടെ ചരിത്രവും സ്ഥലമാഹാത്മ്യവും വരെ ഇദ്ദേഹം കാവ്യവിഷയമാക്കി. ജന്മസഹജമായ ധിഷണാബലം, സംസ്കൃതത്തിലും വ്രജഭാഷയിലും മധ്യകാലസാഹിത്യത്തിലും നാടോടിസാഹിത്യത്തിലുമുണ്ടായിരുന്ന അഗാധപാണ്ഡിത്യം, ദീർഘയാത്രകളിലൂടെ നേടിയ ലോകാനുഭവജ്ഞാനം എന്നിവയാണ് ഇദ്ദേഹത്തെ മഹാകവിയാക്കിയത്. പൊതുതാത്പര്യമുണർത്തിയിരുന്ന രാഷ്ട്രീയ സാമൂഹിക ഇതിവൃത്തങ്ങൾ കൈകാര്യം ചെയ്യുകവഴി ഇദ്ദേഹം ജനകീയ കവിയുമായി. നർമദാ ശങ്കറിനോട് പ്രമേയപരമായ തുല്യത പുലർത്താൻ ദേശാഭിമാനത്തെക്കുറിച്ചും പ്രകൃതിയെക്കുറിച്ചും ദൽപത് റാം എഴുതി. റാമിന്റെ മിക്കവാറും എല്ലാ കവിതകളും ഉദ്ബോധനപരമാണ്. വായനക്കാരെ രസിപ്പിക്കുകയും ഉദ്ബുദ്ധരാക്കുകയുമാണ് കവിതയുടെ ധർമം എന്ന് ഇദ്ദേഹം ദൃഢമായി വിശ്വസിച്ചിരുന്നു. അതുകൊണ്ട് സ്വന്തം കവിതയിലൂടെ പ്രായോഗിക കാര്യങ്ങളിൽപ്പോലും പ്രത്യക്ഷമായോ പരോക്ഷമായോ ദൃഷ്ടാന്തം, വർണന, സംഭവകഥ, ആക്ഷേപഹാസ്യം എന്നിവ ഉപയോഗിച്ച് ഉപദേശങ്ങൾ നല്കി. 1848 മുതൽ ഏതാണ്ട് അൻപത്തിയഞ്ച് വർഷക്കാലം നിരന്തരമായി കവിതയെഴുതിയ ദൽപത് റാം ഗുജറാത്തിക്കവിതയിലെ മധ്യകാലത്തിന്റെയും ആധുനികകാലത്തിന്റെയും കണ്ണിയായിരുന്നു. പദാവലിയിലും ശൈലിയിലും അങ്ങേയറ്റത്തെ ലാളിത്യമാണ് ദൽപത് റാമിന്റെ പ്രത്യേകത. ആശയത്തിന് സന്ദിഗ്ധതയോ സങ്കീർണതയോ അനുഭവപ്പെടുന്നില്ല. ഉദാത്തമായ കവിത എന്ന് വിശേഷിപ്പിക്കാനാവില്ലെങ്കിലും ലൗകികമായ വിവേകവും നിപുണതയും അതിൽ നിറഞ്ഞു നില്ക്കുന്നു. പുതുമയുള്ള വൃത്തസ്വീകാരം, ബിംബസംവിധാനം, നല്ല ശൈലി എന്നീ കാര്യങ്ങളിലൂടെ ദൽപത് റാം ഗുജറാത്തി കവിതയിൽ ആധുനികത കൊണ്ടുവന്നു. ശൃംഗാര കവിതകൾ അധികം എഴുതിയില്ല. 'കവീശ്വരൻ' എന്ന പേരിൽ പ്രശസ്തനായ നർമദാ ശങ്കർലാൽ ദാവെ (1833-86) ഇദ്ദേഹത്തിന്റെ സമകാലികനാണ്. ജീവിതത്തെ ശാന്തമായും നിസ്സംഗമായും നിരീക്ഷിച്ച് ഓരോ സംഭവത്തിൽനിന്നും സാന്മാർഗിക തത്ത്വങ്ങൾ സ്വരൂപിച്ചെടുക്കുക എന്നതായിരുന്നു ദൽപത് റാമിന്റെ വീക്ഷണം.
ജീവിതത്തിന്റെ അവസാന നാളുകളിൽ ദൽപത് റാമിന് കാഴ്ച നഷ്ടപ്പെട്ടിരുന്നു. എന്നിട്ടും കവിതാരചനയ്ക്ക് തടസ്സമുണ്ടായില്ല. എഴുപത്തിയെട്ടാം വയസ്സിൽ അന്തരിക്കുമ്പോൾ (1898) ദൽപത് റാം ഗുജറാത്തിൽ സർവാദരണീയനായിക്കഴിഞ്ഞിരുന്നു.

</doc>
<doc id="145487" url="https://ml.wikipedia.org/wiki?curid=145487" title="Dalpat Ram">
Dalpat Ram



</doc>
<doc id="145488" url="https://ml.wikipedia.org/wiki?curid=145488" title="ദശകുമാരചരിതം">
ദശകുമാരചരിതം

 
സംസ്കൃത ഗദ്യകാവ്യമാണ് ദശകുമാരചരിതം. ദണ്ഡിയാണ് (7-ആം ശതകം) ദശകുമാരചരിതത്തിന്റെ രചയിതാവ്. സംസ്കൃത ഗദ്യവിഭാഗത്തിൽ സുബന്ധുവിന്റെ വാസവദത്ത, ബാണഭട്ടന്റെ കാദംബരി, ഹർഷചരിതം എന്നിവയാണ് ഉപലബ്ധമായ മറ്റു പ്രധാന കൃതികൾ. ദണ്ഡിയുടെ പൂർവികർ ഗുജറാത്തിൽനിന്ന് ദക്ഷിണദേശത്തെ പല്ലവ രാജധാനിയായ കാഞ്ചിയിൽ എത്തിയവരാണ്. മഹേന്ദ്രവിക്രമപല്ലവന്റെ പിൻഗാമികളായ പരമേശ്വരവർമൻ ഒന്നാമൻ, നരസിംഹവർമൻ രണ്ടാമൻ എന്നിവരുടെ ആസ്ഥാനപണ്ഡിതനായിരുന്നു ദണ്ഡി. 'ത്രയോ ദണ്ഡിപ്രബന്ധാഃ' എന്ന ചൊല്ലനുസരിച്ച് ദണ്ഡി മൂന്ന് കൃതികൾ രചിച്ചിട്ടുള്ളതായി പറയപ്പെടുന്നു. കാവ്യാദർശം, ഛന്ദോവിചിതി, ദശകുമാരചരിതം എന്നിവയാണ് അവ. ദശകുമാരചരിതം പേര് സൂചിപ്പിക്കുന്നതുപോലെ രാജഹംസ മഹാരാജാവിന്റെയും മന്ത്രിമാരുടെയും മക്കളായ പത്ത് കുമാരന്മാരുടെ കഥകളാണ്. ദശകുമാരചരിതം പൂർണരൂപത്തിൽ ലഭിച്ചിട്ടില്ല. തന്മൂലം ഗ്രന്ഥത്തിന്റെ മുമ്പും പിമ്പുമായി പൂർവപീഠികയും ഉത്തരപീഠികയും ചേർത്ത രൂപത്തിലാണ്. അവ പില്ക്കാലത്ത് എഴുതിച്ചേർത്തതാകാനാണ് സാധ്യത. അവന്തിസുന്ദരീകഥ എന്ന പേരിൽ പ്രസിദ്ധമായ കഥയുടെ സംഗൃഹീതരൂപമാണ് ദശകുമാരചരിതം എന്നും പണ്ഡിതന്മാർ അഭിപ്രായപ്പെടുന്നു.
മാളവരാജാവുമായുണ്ടായ യുദ്ധത്തിൽ പരിക്കേറ്റ് വനത്തിൽ വസിക്കുന്ന രാജാവിന് വസുമതിയെന്ന രാജ്ഞിയിൽ രാജവാഹനനെന്ന പുത്രൻ ജനിക്കുന്നു. മന്ത്രിമാരായ സുമതി, സുമന്ത്രൻ, സുമിത്രൻ, സുശ്രുതൻ എന്നിവർക്കും യഥാക്രമം പ്രമതി, മിത്രഗുപ്തൻ, മന്ത്രഗുപ്തൻ, വിശ്രുതൻ എന്നീ കുമാരന്മാർ ജനിച്ചു. കൂടാതെ രാജഹംസന്റെ സുഹൃത്തും മിഥിലയിലെ രാജാവുമായ പ്രഹാരവർമന്റെ പുത്രന്മാരായ അപഹാരവർമൻ, ഉപഹാരവർമൻ എന്നിവരും രത്നോദ്ഭവൻ, കാമപാലൻ, സത്യവർമൻ എന്നിവരുടെ പുത്രന്മാരായ പുഷ്പോദ്ഭവനും അർഥപാലനും സോമദത്തനും ആണ് പത്ത് കുമാരന്മാർ. വാമദേവമഹർഷിയുടെ നിർദ്ദേശാനുസാരം ഈ പത്ത് കുമാരന്മാരും ദിഗ്വിജയത്തിനു പുറപ്പെടുന്നു. പാതാളവിജയത്തിനായി കൂട്ടുകാരെ വിട്ടുപോയ രാജവാഹനൻ കർത്തവ്യനിർവഹണത്തിനുശേഷം തിരിച്ചെത്തുമ്പോഴേക്കും മറ്റ് ഒമ്പത് കുമാരന്മാരും അദ്ദേഹത്തെ തിരഞ്ഞ് ഓരോ ദിക്കിലേക്കു പോയിക്കഴിഞ്ഞിരുന്നു. നടന്നലഞ്ഞ് ഉജ്ജയിനിയിലെത്തിയ രാജവാഹനൻ സുഹൃത്തുക്കളായ സോമദത്തനെയും പുഷ്പോദ്ഭവനെയും കണ്ടെത്തി. അവരുടെ കഥകൾ കേട്ട് ഉജ്ജയിനിയിൽത്തന്നെ താമസവും തുടങ്ങി. രാജവാഹനൻ പിതാവിന്റെ ശത്രുവായ മാനസാരന്റെ പുത്രിയും അതീവസുന്ദരിയുമായ അവന്തിസുന്ദരിയിൽ അനുരക്തനാകുന്നു. ഒരു ഇന്ദ്രജാലക്കാരന്റെ സഹായത്തോടെ അവന്തിസുന്ദരിയെ സ്വന്തമാക്കി. മാനസാരന്റെ സഹോദരീപുത്രനായ ചണ്ഡവർമൻ രാജവാഹനനെ തടവിലാക്കി ആനയെക്കൊണ്ട് ചവിട്ടിക്കൊല്ലിക്കാൻ തുടങ്ങുമ്പോൾ രാജവാഹനനെ ബന്ധിച്ചിരുന്ന വെള്ളിച്ചങ്ങല സ്വയമേവ അഴിഞ്ഞുവീണ് രാജവാഹനൻ രക്ഷപെടുന്നു. അതിനിടയിൽ അപഹാരവർമനെന്ന തോഴൻ ചണ്ഡവർമനെ കൊന്ന് സുഹൃത്തിനെ രക്ഷിക്കാൻ എത്തിയിരുന്നു. തുടർന്ന് എല്ലാ സുഹൃത്തുക്കളും ഒത്തുചേരുന്നു. അപഹാരവർമൻ, ഉപഹാരവർമൻ, അർഥപാലൻ, പ്രമതി, മിത്രഗുപ്തൻ, മന്ത്രഗുപ്തൻ, വിശ്രുതൻ എന്നിവരും സ്വന്തം സാഹസകഥകൾ വർണിക്കുന്നു. പിതാവായ രാജഹംസന്റെ നിർദ്ദേശാനുസാരം രാജവാഹനൻ മാളവദേശം കീഴടക്കുകയും പുഷ്പപുരത്തിന്റെയും ഉജ്ജയിനിയുടെയും അധികാരമേല്ക്കുകയും ചെയ്യുന്നു. മറ്റു കുമാരന്മാരും ഓരോ നാടിന്റെ ആധിപത്യം ഏറ്റെടുക്കുന്നു.
ഈ കഥയിൽ ജീവിതത്തിന്റെ നാനാ തുറകളിൽപ്പെട്ട ഒട്ടനവധി കഥാപാത്രങ്ങൾ രംഗത്തു വരുന്നുണ്ട്. കന്യാഹരണം, രാജ്യവിപ്ളവം, ആഭിചാരം, ഗണികാവൃത്തി മുതലായവയുടെ ചിത്രീകരണത്തിലൂടെ പ്രാചീനഭാരതത്തിലെ യഥാർഥജീവിതം ദശകുമാരചരിതം അനാവരണം ചെയ്യുന്നു. വിധിക്കും ഈശ്വരഹിതത്തിനും പരമപ്രാധാന്യം നല്കുന്നതാണ് ദണ്ഡിയുടെ ജീവിതദർശനം. യാദൃച്ഛിക സംഭവങ്ങളിൽ കഥ വളരുകയും വിസ്മയകരമായ രീതിയിൽ പുരോഗമിക്കുകയും ചെയ്യുന്നു.
ദശകുമാരചരിതം ഡൽഹിയിൽനിന്ന് മുൻഷീ റാം മനോഹർ ലാൽ പബ്ലിഷേഴ്സ് 1982-ൽ പ്രസിദ്ധീകരിച്ചിട്ടുണ്ട്. മുണ്ടൂർ സുകുമാരൻ രചിച്ച മലയാള കൃതി കേരള സാഹിത്യ അക്കാദമി 1980-ൽ പ്രസിദ്ധീകരിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="145489" url="https://ml.wikipedia.org/wiki?curid=145489" title="Dasakumaracharitham">
Dasakumaracharitham



</doc>
<doc id="145490" url="https://ml.wikipedia.org/wiki?curid=145490" title="ദശമൂലകടുത്രയം">
ദശമൂലകടുത്രയം

 
ജ്വരം, ചുമ, വാത-കഫജന്യവികാരങ്ങൾ എന്നിവയെ ശമിപ്പിക്കുന്ന ആയുർവേദ ഔഷധയോഗമാണ് ദശമൂലകടുത്രയം. കഷായരൂപത്തിൽ ഉണ്ടാക്കുന്ന ഈ ഔഷധത്തിൽ കൂവളവേര്, കുമിഴിൻവേര്, പാതിരിവേര്, മുഞ്ഞവേര്, ഓരിലവേര്, മൂവിലവേര്, ചെറുവഴുതിനവേര്, വെൺവഴുതിനവേര്, ഞെരിഞ്ഞിൽ, ചുക്ക്, കുരുമുളക്, തിപ്പലി, ആടലോടകം എന്നിവയോടൊപ്പം ത്രികടു അഥവാ കടുത്രയവും ആണ് അടങ്ങിയിട്ടുള്ളത്. ഔഷധദ്രവ്യങ്ങൾ എല്ലാം സമമെടുത്ത് നല്ലതുപോലെ ചതച്ച് അതിന്റെ 16 ഇരട്ടി വെള്ളത്തിൽ തിളപ്പിച്ച് നാലിൽ ഒന്നാക്കി വറ്റിച്ച് 60 മി.ലി. വീതം ദിവസം രണ്ടുനേരം സേവിക്കണം.
ശ്വാസംമുട്ടലിനും ചുമയ്ക്കും പെട്ടെന്ന് ആശ്വാസം നല്കുന്നതിനു പുറമേ ചുമകൊണ്ട് മുതുകത്തും മാറത്തും തലയ്ക്കും ഉണ്ടാകുന്ന എല്ലാവിധ വേദനകൾക്കും അസ്വസ്ഥതകൾക്കും ദശമൂല കടുത്രയ കഷായം ഫലപ്രദമാണ്. കസ്തൂര്യാദി ഗുളിക, മഹാധാന്വന്തരം ഗുളിക, ഗോരോചനാദി ഗുളിക മുതലായവയോ തേനോ യുക്തംപോലെ മേമ്പൊടി ചേർക്കാവുന്നതാണ്.

</doc>
<doc id="145491" url="https://ml.wikipedia.org/wiki?curid=145491" title="Dasamoolakaduthrayam">
Dasamoolakaduthrayam



</doc>
<doc id="145492" url="https://ml.wikipedia.org/wiki?curid=145492" title="ദശരൂപകങ്ങൾ">
ദശരൂപകങ്ങൾ

 
കലയെ ദൃശ്യമെന്നും ശ്രാവ്യമെന്നും രണ്ടായി വ്യവഹരിക്കാറുണ്ട്. ഇതിൽ ദൃശ്യകാവ്യങ്ങളെ രൂപകങ്ങൾ എന്നാണ് പൊതുവിൽ വിളിച്ചുപോരുന്നത്. അതായത് രംഗപ്രയോഗാർഹമായ ഏത് കലാരൂപത്തെയും രൂപകം എന്നു പറയാം. രൂപകങ്ങൾ നാട്യരൂപത്തിലും നൃത്തരൂപത്തിലും ഉണ്ട്.
വർഗ്ഗീകരണം.
സാഹിത്യരൂപം പരിഗണിച്ച് രൂപകത്തെ പത്തായിത്തിരിച്ചിരിക്കുന്നു. പ്രധാന രൂപകങ്ങൾക്കുപുറമേ ഉപരൂപകങ്ങൾ എന്ന പേരിൽ സട്ടകം തുടങ്ങിയ അനേകം ദൃശ്യകാവ്യഭേദങ്ങളുമുണ്ട്. ഭരതമുനിയാണ് രൂപകങ്ങളെ പത്തായി വർഗ്ഗീകരിച്ചത്.
നാടകം, പ്രകരണം, ഭാണം, പ്രഹസനം, ഡിമം, വ്യായോഗം, സമവകാരം, വീഥി, അങ്കം, ഈഹാമൃഗം എന്നിവയാണ് പത്ത് രൂപകങ്ങൾ 
ഇതിവൃത്തം, നായകൻ, നായിക, അംഗിയായ രസം, അങ്കങ്ങളുടെ എണ്ണം തുടങ്ങിയ ഘടകങ്ങളാണ് ഈ ഭേദവിവക്ഷയ്ക്കു മാനദണ്ഡം. ഇവയിൽ നാടകത്തിനും പ്രകരണത്തിനുമാണ്, കൂടുതൽ അങ്കങ്ങൾ ഉള്ളവയെന്ന നിലയിലും പ്രശസ്ത സാഹിത്യകൃതികളുടെ ഭേദമെന്ന നിലയിലും പ്രാധാന്യം ലഭിച്ചിട്ടുള്ളത്. പ്രഹസനം, ഭാണം തുടങ്ങിയ ഭേദങ്ങൾക്കും, പ്രമേയപരമായ പ്രത്യേകതമൂലം പ്രാധാന്യം ലഭിച്ചിട്ടുണ്ട്.
നാടകം.
നായകനായി ധീരോദാത്തനും പ്രഥിതവംശജനും പ്രതാപശാലിയുമായ രാജാവ്, പ്രഖ്യാതമായ ഇതിവൃത്തം എന്നിവ നാടകം എന്ന വിഭാഗത്തിനുണ്ടായിരിക്കും. സങ്കല്പിക്കാവുന്ന നല്ല ഗുണങ്ങളെല്ലാം നായകനിൽ സമ്മേളിച്ചിരിക്ക​ണം. ആദിമധ്യാന്തങ്ങളും അവയ്ക്കിടയിലുള്ള വിവിധ ഘട്ടങ്ങളെയും തമ്മിലിണക്കുന്ന മുഖം, പ്രതിമുഖം, ഗർഭം, വിമർശം, നിർവഹണം എന്നീ സന്ധികൾ (പഞ്ചസന്ധികൾ) സ്പഷ്ടമായിരിക്കും. ശൃംഗാരമോ വീരമോ ആണ് മുഖ്യ രസം. (അപവാദങ്ങൾ ഉണ്ട്. ശക്തിഭദ്രന്റെ ആശ്ചര്യചൂഡാമണിഎന്ന നാടകത്തിൽ അത്ഭുതമാണ് അംഗിരസം നാടകത്തിനും പ്രകരണത്തിനും അഞ്ചുമുതൽ പത്തുവരെ അങ്കങ്ങളാകാം. മറ്റു രൂപകങ്ങൾക്കും ഉപരൂപകങ്ങൾക്കും സാധാരണയായി അഞ്ചിൽ താഴെ അങ്കങ്ങളാണുള്ളത്.
നാടകത്തിന്റെ ഘടനയെ ഗോപുച്ഛത്തോടു സാദൃശ്യപ്പെടുത്താറുണ്ട്. പശുവിന്റെ വാലിലെ ചില രോമങ്ങൾ നീളം കൂടിയും ചിലവ നീളം കുറഞ്ഞുമിരിക്കുന്നതുപോലെ നാടകത്തിലെ ചിലസംഭവങ്ങൾ നാടകാന്ത്യം വരെ നീളുകയും ചിലവ നാടകത്തിന്റെ വിവധ ഘട്ടങ്ങളിൽ വച്ച് അവസാനിക്കുകയും ചെയ്യും.അവയെല്ലാം മുഖ്യ ഇതിവൃത്തത്തോട് ചേർന്നുനില്ക്കുന്നവയും അതിനെ പോഷിപ്പിക്കുന്നവയുമായിരിക്കും. ഉപകഥകൾ നേരത്തേ അവസാനിപ്പിച്ച് പ്രധാന കഥ നാടകാന്ത്യം വരെ എത്തിക്കുന്ന സ്വരൂപ ഘടനയാണ് ഈയൊരു സാദൃശ്യത്തിനു കാരണം.
നാടകവിഭാഗത്തിലെ പ്രശസ്ത കൃതിക്ക് ഉദാഹരണമാണ് കാളിദാസന്റെ അഭിജ്ഞാനശാകുന്തളം.
പ്രകരണം.
പ്രകരണത്തിൽ ഇതിവൃത്തം കല്പിതവും നായകൻ ധീരശാന്തനുമാണ്. അമാത്യനോ വൈശ്യനോ ബ്രാഹ്മണനോ ആണ് നായകൻ. നായിക കുലീനയോ വേശ്യയോ ആകാം. അംഗിയായ രസം ശൃംഗാരമാണ്. നാടകത്തിനും പ്രകരണത്തിനും അഞ്ചുമുതൽ പത്തുവരെ അങ്കങ്ങളാകാം. മറ്റു രൂപകങ്ങൾക്കും ഉപരൂപകങ്ങൾക്കും സാധാരണയായി അഞ്ചിൽ താഴെ അങ്കങ്ങളാണുള്ളത്.
പ്രകരണത്തിൽ പ്രസിദ്ധമാണ് ശൂദ്രകന്റെ മൃച്ഛകടികം
അങ്കം.
പ്രഖ്യാതേതിവൃത്തം.ചിലപ്പോൾ അപ്രഖ്യാതവുമാകാം. മുഖ,നിർവഹണ സന്ധികൾ മാത്രമേ വേണ്ടൂ. കഥാപാത്രങ്ങൾ മനുഷ്യരാവണം.കരുണരസത്തിന് പ്രാധാന്യം. യുദ്ധത്തിൽ നിന്ന് പിന്തിരിഞ്ഞവരും ആഞ്ഞു പ്രഹരിക്കുന്നവരും ഉണ്ടാവണം. സ്ത്രീകളുടെ കരച്ചിലും പറച്ചിലും ധാരാളമാവാം.
വ്യായോഗം.
വ്യയോഗത്തിന്റെ ഇതിവൃത്തം പ്രഖ്യാതമായിരിക്കണം. കേന്ദ്രകഥാപാത്രമായ നായകൻ -- പ്രസിദ്ധൻ/രാജർഷി/രാജാവ് എന്നിവയിൽ ഏതെങ്കിലും ആയിരിക്കണം. സ്ത്രീ കഥാപാത്രങ്ങൾക്കു പ്രാധാന്യം ഇല്ല. സ്ത്രീ കഥാപാത്രങ്ങളുടെ എണ്ണം പരിമിതം ആയിരിക്കും. രൗദ്രം , വീരം, അത്ഭുതം ഇവയിൽ ഏതെങ്കിലും അംഗിയായിരിക്കണം. സംഘട്ടനം ഉണ്ടായിരിക്കണം.അത് സ്ത്രീ നിമിത്തമാകരുത്. ഒരു അങ്കം മാത്രമേ ഉണ്ടാകാൻ പാടുള്ളൂ. കഥ ഒരു ദിവസത്തിനുള്ളിൽ നടക്കുന്നതായിരിക്കണം.
ലക്ഷണങ്ങൾ തികഞ്ഞവ്യായോഗമാണ് ഭാസന്റെ മധ്യമവ്യായോഗം
ഭാണം.
ചതുർബാണി - 4 ഏകാങ്കങ്ങൾ
രാജാവിൻറെ ദൂതനായ ധൂർത്തവിടൻ അദ്ദേഹത്തിൻറെ നിർദ്ദേശപ്രകാരം വേശ്യയുടെ അടുത്തേക്ക് പോകുമ്പോൾ ഉണ്ടാകുന്ന കാഴ്ചകളാണ് ഇതിൻറെ ഇതിവൃത്തം. അവർ തമ്മിലുള്ള സംഭാഷണം ഒരു കഥ രൂപയാണ് പറയുകയാണ് ഭാണത്തിൽ ചെയ്യുന്നത്. എഡി ഏഴാം നൂറ്റാണ്ട് ആണ് ഇതിൻറെ കാലഘട്ടം. ഒരംഗമാണ്. ഒരു കഥാപാത്രമുള്ള നാടക രൂപമാണ് ഭാണം. 
ലക്ഷണം: തൻറെ അനുഭവം പ്രകാശിപ്പിക്കുന്നതും അന്യനെ പറ്റിയുള്ള വർണ്ണനകളുൾക്കൊള്ളുന്നതും വിവിധ വിഷയങ്ങളെക്കുറിച്ച് അവലംഭിക്കുന്നതോ ആയതാണ് ഭാണം.
സമവകാരം.
മൂന്നങ്കങ്ങളും ധാരാളം കഥാപാത്രങ്ങളുമുള്ള രൂപകമാണ് സമവകാരം എന്നു പറയപ്പെടുന്നു. ഭരതമുനിയുടെ നാട്യശാസ്ത്രമനുസപ്രകാരം, ബ്രഹ്മദേവന്റെ നിർദ്ദേശപ്രകാരം, ആദ്യമായി അവതരിക്കപ്പെട്ട രൂപകം, 'സമുദ്രമഥനം' (പാലാഴി കടയൽ), ഒരു സമവകാരമായിരുന്നു.
പ്രഹസനം.
മത്തവിലാസപ്രഹസനം
ഈഹാമൃഗം.
ഭാണം, വീഥി, അങ്കം (ഉത്സൃഷ്ടികാങ്കം) എന്നിവയ്ക്ക് ഒരു അങ്കമാണുള്ളത്. ഏകാങ്കനാടകം എന്ന് ഇവയെ വിശേഷിപ്പിക്കാം. ചുരുക്കമായി രണ്ട് അങ്കങ്ങളുള്ള ഉത്സൃഷ്ടികാങ്കവുമുണ്ട്. കരുണ രസപ്രധാനമാണ് ഉത്സൃഷ്ടികാങ്കം. ഭാസന്റെ ഊരുഭംഗം ഈ വിഭാഗത്തിൽ പ്പെടുന്നു. വീഥി,ഭാണം ഇവ ശൃംഗാര രസപ്രധാനമാണ്. വീഥിയിൽ ഒന്നോ രണ്ടോ കഥാപാത്രം മാത്രമുണ്ടാകും. ഒരു കഥാപാത്രം മാത്രമുള്ളതിനാൽ ഭാണത്തെ 'മോണോ ആക്റ്റ്' വിഭാഗമായി പരിഗണിക്കാം.
പ്രഹസനം, ഡിമം, വ്യായോഗം, സമവകാരം, ഈഹാമൃഗം എന്നിവയ്ക്ക് ഒന്നുമുതൽ നാലുവരെ അങ്കമാകാം. പ്രഹസനത്തിന് ഒരു അങ്കം മാത്രമാണ് എന്ന് ചില ആലങ്കാരികന്മാർ പ്രസ്താവിച്ചിട്ടുണ്ട്. കൂടിയാട്ടം, കൂത്ത് എന്നീ കലാരൂപങ്ങൾക്കു പ്രാമുഖ്യം ലഭിച്ച കേരളീയ ദൃശ്യവേദിയെ ഹാസ്യരസപ്രധാനമായ ഈ രൂപകം സ്വാധീനിച്ചിട്ടുണ്ട്.
ദേവൻ നായകനായുള്ളതും യുദ്ധവും മായാവിദ്യയും അവതരിപ്പിക്കുന്നതും ഡിമം, സമവകാരം എന്നിവയുടെ പ്രത്യേകതയാണ്. യക്ഷന്മാർ, രക്ഷസ്സ്കൾ, |അസുരന്മാർ എന്നിവരും പ്രധാനകഥാപാത്രങ്ങളാകാം. സമവകാരത്തിൽ യുദ്ധവും കലാപവും രംഗത്തവതരിപ്പിക്കുന്ന രീതി സാമാന്യമായ സംസ്കൃത നാടകസങ്കേതങ്ങൾക്കു വിരുദ്ധമാണ്. ഭാസന്റെ പഞ്ചരാത്രം സമവകാരത്തിന് ഉദാഹരണമാണ്.
ധീരോദാത്ത നായകനോടുകൂടിയതും നായികാപ്രധാനമല്ലാത്തതും യുദ്ധപ്രധാനവുമായ രൂപകഭേദമാണ് വ്യായോഗം. ഭാസന്റെ മധ്യമവ്യായോഗം ഈ വിഭാഗത്തിലെ പ്രസിദ്ധ കൃതിയാണ്. ഉത്തമഗുണയുക്തരല്ലാത്ത അനേകംപേർ അവർക്ക് അപ്രാപ്യയായ തരുണിയെ സ്വന്തമാക്കാൻ ആഗ്രഹിക്കുകയും അതിനുവേണ്ടി തമ്മിൽ യുദ്ധം ചെയ്യുകയും ചെയ്യുന്ന ഇതിവൃത്തം ഈഹാമൃഗത്തിലുണ്ടാകും.
ഉപരൂപകങ്ങളിൽ നാല് അങ്കങ്ങൾ വീതമുള്ള നാടിക, സട്ടകം എന്നിവയാണ് പ്രസിദ്ധം

</doc>
<doc id="145493" url="https://ml.wikipedia.org/wiki?curid=145493" title="Dasaroopakangal">
Dasaroopakangal



</doc>
<doc id="145494" url="https://ml.wikipedia.org/wiki?curid=145494" title="ദശശ്ലോകി">
ദശശ്ലോകി

 
വേദാന്തപ്രതിപാദകമായ സംസ്കൃത കൃതിയാണ് ദശശ്ലോകി. രാമാനുജ ശിഷ്യനായ നിംബാർക്കൻ(12-ാം ശ.) ആണ് ഇത് രചിച്ചത്. സിദ്ധരത്ന എന്ന പേരിലും ഈ കൃതി അറിയപ്പെടുന്നു. നിംബാർക്കൻ, അദ്ദേഹത്തിന്റെ വേദാന്തചിന്തകളുടെ അന്തഃസത്ത പത്ത് ശ്ലോകങ്ങളിലായി ആവിഷ്കരിച്ചിരിക്കുന്നു. ദ്വൈതാദ്വൈത (വിശിഷ്ടാദ്വൈത) സിദ്ധാന്തമാണ് ഇദ്ദേഹത്തിന്റെ മതം. ജീവൻ, ഈശ്വരൻ, പ്രപഞ്ചം എന്നിവയെക്കുറിച്ചുള്ള തന്റെ സവിശേഷമായ കാഴ്ചപ്പാടുകൾ ഈ ശ്ലോകങ്ങളിലൂടെ വ്യക്തമാക്കുന്നു. ഈ മൂന്ന് തത്ത്വങ്ങൾ ഗ്രഹിക്കുന്നതിനെയാണ് തത്ത്വജ്ഞാനം എന്ന് നിംബാർക്കൻ വിവക്ഷിക്കുന്നത്. ചിത്ത്, അചിത്ത് എന്നിവയാൽ വിശിഷ്ടമായ ബ്രഹ്മം ഏകവും അദ്വൈതവുമാണ്. അതിനാൽ വിഷ്ണു എന്ന നാമത്താൽ വ്യവഹരിക്കപ്പെടുന്ന പരനും വാസുദേവനും നാരായണനും ഒക്കെയാണ് ചിദ് അചിദ് എന്ന വിശിഷ്ടമായ ബ്രഹ്മശബ്ദത്താൽ വ്യവഹരിക്കപ്പെടുന്നത്. ഈ തത്ത്വമാണ് വിശിഷ്ടാദ്വൈത സിദ്ധാന്തത്തിന്റെ കാതൽ. ഗഹനമായ ഈ വിഷയത്തെ പത്ത് ശ്ലോകങ്ങളിലായി ക്രോഡീകരിച്ചിരിക്കുന്ന ഗ്രന്ഥമാകയാലാണ് ദശശ്ലോകി എന്ന പേരിൽ പ്രസിദ്ധമായത്.
പ്രത്യക്ഷം, അനുമാനം, ആഗമം എന്നീ മൂന്ന് പ്രമാണങ്ങളാണ് വിശിഷ്ടാദ്വൈതികൾക്കുള്ളത്. മോക്ഷമാണ് ജീവിതത്തിന്റെ പരമമായ ലക്ഷ്യം എന്നാണ് ദശശ്ലോകിയിലൂടെ നിംബാർക്കാചാര്യൻ വ്യക്തമാക്കിയിരിക്കുന്നത്. തത്ത്വങ്ങൾ (ചിത്ത്, അചിത്ത്, ഈശ്വരൻ) ഗ്രഹിക്കുന്നതിനെയാണ് തത്ത്വജ്ഞാനമെന്ന് വിശേഷിപ്പിക്കുന്നത്. തത്ത്വജ്ഞാനികൾക്കേ മോക്ഷപ്രാപ്തിയുള്ളൂ.
'വിശേഷണങ്ങളാൽ വിശിഷ്ടമായ അദ്വൈത സത്യമാണ് ബ്രഹ്മം' എന്ന അഭിപ്രായക്കാരായതിനാലാണ് ഇവരുടെ സിദ്ധാന്തത്തിന് 'വിശിഷ്ടാദ്വൈതം' എന്ന പേരിൽ പ്രസിദ്ധി ലഭിച്ചത്. ഈ വിശിഷ്ടാദ്വൈത സിദ്ധാന്തങ്ങളുടെ രത്നച്ചുരുക്കമാണ് ദശശ്ലോകിയിലുള്ളത്. 

</doc>
<doc id="145495" url="https://ml.wikipedia.org/wiki?curid=145495" title="Dasashloki">
Dasashloki



</doc>
<doc id="145498" url="https://ml.wikipedia.org/wiki?curid=145498" title="റെജപ് തയിപ് എർദ്വാൻ">
റെജപ് തയിപ് എർദ്വാൻ



</doc>
<doc id="145500" url="https://ml.wikipedia.org/wiki?curid=145500" title="കരിയിലക്കാറ്റു പോലെ">
കരിയിലക്കാറ്റു പോലെ



</doc>
<doc id="145507" url="https://ml.wikipedia.org/wiki?curid=145507" title="വനിതാദിനം">
വനിതാദിനം



</doc>
<doc id="145508" url="https://ml.wikipedia.org/wiki?curid=145508" title="മാഡം ട്യൂസോ വാക്സ് മ്യൂസിയം">
മാഡം ട്യൂസോ വാക്സ് മ്യൂസിയം



</doc>
<doc id="145509" url="https://ml.wikipedia.org/wiki?curid=145509" title="ആരോഗ്യനികേതൻ">
ആരോഗ്യനികേതൻ



</doc>
<doc id="145510" url="https://ml.wikipedia.org/wiki?curid=145510" title="പേത്തർത്ത">
പേത്തർത്ത



</doc>
<doc id="145511" url="https://ml.wikipedia.org/wiki?curid=145511" title="സുവിശേഷങ്ങൾ (ബൈബിൾ)">
സുവിശേഷങ്ങൾ (ബൈബിൾ)



</doc>
<doc id="145515" url="https://ml.wikipedia.org/wiki?curid=145515" title="Bathymetry">
Bathymetry



</doc>
<doc id="145516" url="https://ml.wikipedia.org/wiki?curid=145516" title="Joaquín Acosta">
Joaquín Acosta



</doc>
<doc id="145526" url="https://ml.wikipedia.org/wiki?curid=145526" title="ഏറനാട് നിയമസഭാമണ്ഡലം">
ഏറനാട് നിയമസഭാമണ്ഡലം

മലപ്പുറം ജില്ലയിലെ നിലമ്പൂർ താലൂക്കിലെ ചാലിയാർ ഗ്രാമപഞ്ചായത്തും, ഏറനാട് താലൂക്കിലെ അരീക്കോട്, എടവണ്ണ, കാവനൂർ, കീഴുപറമ്പ്, ഊർങ്ങാട്ടിരി, കുഴിമണ്ണ എന്നീ ഗ്രാമപഞ്ചായത്തുകളും ഉൾപ്പെടുന്നതാണ് ഏറനാട് നിയമസഭാമണ്ഡലം. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. 2011 മുതൽ ഇന്ത്യൻ യൂണിയൻ മുസ്ലിം ലീഗിന്റെ പി.കെ. ബഷീറാണ് ഈ മണ്ഡലത്തെ പ്രതിനിധീകരിക്കുന്നത്.
&lt;mapframe text="ഏറനാട് നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q13111919,Q16135180,Q16135168,Q13111203,Q16135692,Q6449213,Q13110581"}&lt;/mapframe&gt; 

</doc>
<doc id="145527" url="https://ml.wikipedia.org/wiki?curid=145527" title="ഏറനാട് (നിയമസഭാമണ്ഡലം)">
ഏറനാട് (നിയമസഭാമണ്ഡലം)



</doc>
<doc id="145530" url="https://ml.wikipedia.org/wiki?curid=145530" title="അജൻ ഫക്കീർ">
അജൻ ഫക്കീർ

 
 
എ.ഡി. 17-ആം ശതകത്തിൽ ജീവിച്ചിരുന്ന ഒരു ആസാമീസ് ഭക്തകവിയായിരുന്നു അജൻ ഫക്കീർ. ജനനകാലത്തെപ്പറ്റി വ്യക്തമായ രേഖകൾ കിട്ടിയിട്ടില്ല. 1681 മുതൽ 1696 വരെ കാമരൂപദേശം (ഇന്നത്തെ അസമിലെ പഴയ ഒരു നാട്ടുരാജ്യം) ഭരിച്ചിരുന്ന ഗദാധരസിംഹന്റെ ഡർബാറിൽ ഈ കവി ഉണ്ടായിരുന്നതായും ഭക്തിഗീതങ്ങൾ പാടി രാജാവിനെ ആസ്തികനാക്കി മാറ്റിയതായും പരാമർശങ്ങളുണ്ട്. ആസാമീസ് സാഹിത്യത്തിലെ "ജികിർ" ഗീതങ്ങൾ എന്നറിയപ്പെടുന്ന സൂഫി രീതിയിലുള്ള കീർത്തനപ്രസ്ഥാനത്തിന്റെ ഉപജ്ഞാതാവ് എന്ന നിലയിൽ ഈ കവി പ്രത്യേകം ആദരം അർഹിക്കുന്നു. സൂഫി സമ്പ്രദായത്തിന്റെയും വൈഷ്ണവഭക്തി സാധനയുടെയും സംഗമരംഗമാണ് അജൻ ഫക്കീറിന്റെ കീർത്തനങ്ങൾ എന്ന് പ്രസിദ്ധ ആസാമീസ് സാഹിത്യചരിത്രകാരനായ ഹേമ്ബറുവ അഭിപ്രായപ്പെടുന്നു. ഫക്കീർ, ഇസ്ലാം മതാനുയായി ആയിരുന്നെങ്കിലും ഹൈന്ദവധർമങ്ങളിൽ നല്ല അവഗാഹം സിദ്ധിച്ച ഒരു അധ്യാത്മവാദികൂടിയായിരുന്നതിനാൽ ഇദ്ദേഹത്തിന്റെ കവിതകളിലും കീർത്തനങ്ങളിലും സഗുണഭക്തിയുടെ വിവിധസിദ്ധാന്തങ്ങൾ പ്രതിധ്വനിക്കുന്നുണ്ട്. ബൃഹത്കാവ്യങ്ങളൊന്നുംതന്നെ രചിച്ചിട്ടില്ലെങ്കിൽപ്പോലും ജികിർഗീതപ്രസ്ഥാനത്തിന്റെ പ്രണേതാവെന്ന നിലയിൽ അജൻ ഫക്കീർ ആസാമീസ് സാഹിത്യത്തിൽ ചിരസ്മരണീയനായിത്തീർന്നിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="145535" url="https://ml.wikipedia.org/wiki?curid=145535" title="പെരിന്തൽമണ്ണ നിയമസഭാമണ്ഡലം">
പെരിന്തൽമണ്ണ നിയമസഭാമണ്ഡലം

മലപ്പുറം ജില്ലയിലെ പെരിന്തൽമണ്ണ നഗരസഭയും, പെരിന്തൽമണ്ണ താലൂക്കിലെ ആലിപ്പറമ്പ്, ഏലംകുളം, പുലാമന്തോൾ, താഴേക്കോട്, വെട്ടത്തൂർ, മേലാറ്റൂർ എന്നീ ഗ്രാമപഞ്ചായത്തുകളും ഉൾപെടുന്ന നിയമസഭാമണ്ഡലമാണ് പെരിന്തൽമണ്ണ നിയമസഭാമണ്ഡലം. ഇന്ത്യൻ യൂണിയൻ മുസ്ലിം ലീഗിന്റെ നജീബ് കാന്തപുരമാണ് പെരിന്തൽമണ്ണ മണ്ഡലത്തെ പ്രതിനിധീകരിക്കുന്നത്.
&lt;mapframe text="പെരിന്തൽമണ്ണ നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q13113443,Q4726807,Q16135990,Q13113376,Q7690448,Q13114768,Q13114241"}&lt;/mapframe&gt; 

</doc>
<doc id="145536" url="https://ml.wikipedia.org/wiki?curid=145536" title="പെരിന്തൽമണ്ണ (നിയമസഭാമണ്ഡലം)">
പെരിന്തൽമണ്ണ (നിയമസഭാമണ്ഡലം)



</doc>
<doc id="145539" url="https://ml.wikipedia.org/wiki?curid=145539" title="വള്ളിക്കുന്ന് (നിയമസഭാമണ്ഡലം)">
വള്ളിക്കുന്ന് (നിയമസഭാമണ്ഡലം)



</doc>
<doc id="145541" url="https://ml.wikipedia.org/wiki?curid=145541" title="തിരൂർ നിയമസഭാമണ്ഡലം">
തിരൂർ നിയമസഭാമണ്ഡലം

മലപ്പുറം ജില്ലയിലെ തിരൂർ നഗരസഭയും തിരൂർ താലൂക്കിലെ ആതവനാട്, കല്പകഞ്ചേരി, തലക്കാട്, തിരുനാവായ, വളവന്നൂർ, വെട്ടം എന്നീ ഗ്രാമപഞ്ചായത്തുകളും ഉൾപെടുന്ന നിയമസഭാമണ്ഡലമാണ് തിരൂർ നിയമസഭാമണ്ഡലം. മലയാള ഭാഷാ പിതാവായ തുഞ്ചത്ത് എഴുത്തച്ചന്റെ ജന്മം കൊണ്ടു പ്രസിദ്ധമാണ് തിരൂർ. ജില്ലയിലെ പ്രധാനപ്പെട്ട റയിൽവ്വേ സ്റ്റേഷൻ തിരുരിൽ നിന്നു ഉത്തരേന്ത്യയിലേക്കും പാക്കിസഥാനിലേക്കും കയറ്റുമതി ചെയ്യുന്ന വെറ്റില പ്രസിദ്ധമാണ്. മലബാർ കലാപത്തിന്റെ ഒർമ നിലനിർത്തി വാഗൺ ട്രാജഡി സ്മാരകവും തിരൂരിൽ നിലനിൽക്കുന്നു.
&lt;mapframe text="തിരൂർ നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q13112532,Q16137665,Q13114609,Q16137234,Q13112400,Q6354338,Q13110215"}&lt;/mapframe&gt;

</doc>
<doc id="145542" url="https://ml.wikipedia.org/wiki?curid=145542" title="തിരൂർ (നിയമസഭാമണ്ഡലം)">
തിരൂർ (നിയമസഭാമണ്ഡലം)



</doc>
<doc id="145543" url="https://ml.wikipedia.org/wiki?curid=145543" title="കോട്ടക്കൽ നിയമസഭാമണ്ഡലം">
കോട്ടക്കൽ നിയമസഭാമണ്ഡലം

മലപ്പുറം ജില്ലയിലെ തിരൂർ താലൂക്കിലെ കോട്ടയ്ക്കൽ വളാഞ്ചേരി എന്നീ നഗരസഭകളും എടയൂർ, ഇരിമ്പിളിയം, കുറ്റിപ്പുറം, മാറാക്കര, പൊന്മള എന്നീ ഗ്രാമപഞ്ചായത്തുകളും ഉൾപെടുന്ന നിയമസഭാമണ്ഡലമാണ് കോട്ടക്കൽ നിയമസഭാമണ്ഡലം. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. കുറ്റിപ്പുറം നിയോജക മണ്ഡലം ഇല്ലാതായി പകരം നിലവിൽ വന്ന മണ്ഡലമാണ് കോട്ടക്കൽ നിയോജക മണ്ഡലം.
&lt;mapframe text="കോട്ടക്കൽ നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q13111679,Q13110441,Q13111373,Q16136276,Q13113493,Q13114610,Q16135161"}&lt;/mapframe&gt; 
രാഷ്ട്രീയം.
മുസ്ലിം ലീഗിന്റെ പരമ്പരാഗത മണ്ഡലം ആയി അറിയപ്പെട്ടിരുന്ന കുറ്റിപ്പുറം 2005ൽ കെ.ടി. ജലീൽ എന്ന മുസ്ലിം ലീഗ് വിമതനെ വിജയിപ്പിചു ചരിത്രത്തിൽ ഇടം നേടിയിരുന്നു. കോട്ടക്കൽ നഗരസഭ,വളാഞ്ചേരി,കുറ്റിപ്പുറം,എടയൂർ,മറാക്കര,ഇരുമ്പിളിയം പൊന്മല പഞ്ചയത്തുകൾ ഉൾപ്പെടുന്നത് ആകുന്നു പുതിയ കോട്ടക്കൽ നിയമ സഭ മണ്ഡലം. ആയുർവേദത്തിന്റെ ഈറ്റില്ലം എന്നു അറിയപ്പെടുന്ന കോട്ടക്കൽ ചരിത്ര പരമായും രാഷ്ട്രീയ പരമായും വളരെ പ്രാധാനപ്പെട്ട ഒരു സഥലം ആകുന്നു. ആയുർവേദ സർവ്വകലാശാല കോട്ടക്കൽ സ്ഥാപിക്കണം എന്ന ആവശ്യം ഇവിടെ ശക്തം ആകുന്നു.

</doc>
<doc id="145544" url="https://ml.wikipedia.org/wiki?curid=145544" title="കോട്ടക്കൽ (നിയമസഭാമണ്ഡലം)">
കോട്ടക്കൽ (നിയമസഭാമണ്ഡലം)



</doc>
<doc id="145545" url="https://ml.wikipedia.org/wiki?curid=145545" title="തവനൂർ നിയമസഭാമണ്ഡലം">
തവനൂർ നിയമസഭാമണ്ഡലം

മലപ്പുറം ജില്ലയിലെ പൊന്നാനി താലൂക്കിലെ കാലടി, എടപ്പാൾ, തവനൂർ, വട്ടംകുളം, തിരൂർ താലൂക്കിലെ പുറത്തൂർ, മംഗലം, തൃപ്രങ്ങോട് എന്നീ ഗ്രാമപഞ്ചായത്തുകളും ഉൾപെടുന്ന നിയമസഭാമണ്ഡലമാണ് തവനൂർ നിയമസഭാമണ്ഡലം. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. കെ.ടി. ജലീൽ ആണ് 13-ാം നിയമസഭയിൽ ഈ മണ്ഡലത്തെ പ്രതിനിധീകരിക്കുന്നത്.
&lt;mapframe text="തവനൂർ നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q13110669,Q16135227,Q7689021,Q13114505,Q20579786,Q13113759,Q13111179"}&lt;/mapframe&gt; 

</doc>
<doc id="145546" url="https://ml.wikipedia.org/wiki?curid=145546" title="തവനൂർ (നിയമസഭാമണ്ഡലം)">
തവനൂർ (നിയമസഭാമണ്ഡലം)



</doc>
<doc id="145548" url="https://ml.wikipedia.org/wiki?curid=145548" title="പൊന്നാനി നിയമസഭാമണ്ഡലം">
പൊന്നാനി നിയമസഭാമണ്ഡലം

 
മലപ്പുറം ജില്ലയിലെ പൊന്നാനി നഗരസഭയും പൊന്നാനി താലൂക്കിലെ ആലംകോട്, മാറഞ്ചേരി, നന്നംമുക്ക്, പെരുമ്പടപ്പ്, വെളിയംകോട്, എന്നീ ഗ്രാമപഞ്ചായത്തുകളും ഉൾപെടുന്ന നിയമസഭാമണ്ഡലമാണ് പൊന്നാനി നിയമസഭാമണ്ഡലം. കേരള നിയമസഭയിൽ 48-ആം നിയോജക മണ്ഡലമാണ് പൊന്നാനി. ഇലക്ഷൻ കമ്മീഷന്റെ കണക്ക് പ്രകാരം പൊന്നാനിയിൽ 1,58,680 വോട്ടർമാരാണ് ഉള്ളത്. 74,353 ആൺ വോട്ടർമാരും 84,327 പെൺ വോട്ടർമാരുമുണ്ട് ഉൾപ്പെടുന്നതാണിത്. . സി.പി.എമ്മിലെ പി. നന്ദകുമാറാണ് ഈ മണ്ഡലത്തെ നിയമസഭയിൽ പ്രതിനിധീകരിക്കുന്നത്.
&lt;mapframe text="പൊന്നാനി നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids":"Q13113491,Q13113463,Q13112805,Q13114025,Q20573742,Q13114793"}&lt;/mapframe&gt; 
മണ്ഡലത്തെ പ്രതിനിധീകരിച്ചവർ

</doc>
<doc id="145549" url="https://ml.wikipedia.org/wiki?curid=145549" title="പൊന്നാനി (നിയമസഭാമണ്ഡലം)">
പൊന്നാനി (നിയമസഭാമണ്ഡലം)



</doc>
<doc id="145556" url="https://ml.wikipedia.org/wiki?curid=145556" title="തെയ്യാല">
തെയ്യാല

 
മലപ്പുറം ജില്ലയിലെ താനൂരിനടുത്തുള്ള ഒരു ഗ്രാമമാണ് തെയ്യാല. നന്നമ്പ്ര പഞ്ചായത്തിലെ പ്രധാന അങ്ങാടിയാണ്. തെയ്യാലിങ്ങൽ എന്നാണ് ശരിയായ സ്ഥലനാമം. കൊടിഞ്ഞി, താനൂർ, തിരൂർ, ചെമ്മാട് എന്നിവ സമീപപട്ടണങ്ങളാണ്. 

</doc>
<doc id="145558" url="https://ml.wikipedia.org/wiki?curid=145558" title="സിലോൺ മാക്കാച്ചിക്കാട">
സിലോൺ മാക്കാച്ചിക്കാട



</doc>
<doc id="145561" url="https://ml.wikipedia.org/wiki?curid=145561" title="പിയേർ ടായർ ദ ഷർദൻ">
പിയേർ ടായർ ദ ഷർദൻ

 
തത്ത്വചിന്തകൻ, പുരാമാനവവിജ്ഞാനപണ്ഡിതൻ (Paleoanthropologist), എന്നീ നിലകളിൽ വിശ്രുതനായിരുന്ന റോമൻ കത്തോലിക്കാ പുരോഹിതനാണ് പിയേർ ടായർ ദ ഷർദൻ (Pierre Teilhard de Chardin) (ജനനം:1881 മേയ് 1 – മരണം:1955 ഏപ്രിൽ 10) ശാസ്ത്രത്തേയും ക്രൈസ്തവചിന്തയേയും സമന്വയിപ്പിക്കാൻ യത്നിച്ചു എന്നതാണ് ഷർദന്റെ പ്രസക്തി. പുരാമാനവവിജ്ഞാനി എന്ന നിലയിൽ അദ്ദേഹം പിൽറ്റ്ഡൗൺ മനുഷ്യൻ, പീക്കിങ് മനുഷ്യൻ എന്നീ നരവംശമാതൃകകളുമായി ബന്ധപ്പെട്ട പര്യവേഷണങ്ങളിൽ പങ്കാളിയായി. തത്ത്വചിന്തയിൽ അദ്ദേഹം "ഒമേഗ ബിന്ദു" എന്ന സങ്കല്പത്തിന്റെ പേരിലും വ്ലാഡിമീർ വെർണാഡ്സ്കിയുടെ "ചിന്താമേഖല" (Noosphere) എന്ന സങ്കല്പത്തെ വികസിപ്പിച്ചെടുത്തതിന്റെ പേരിലും അറിയപ്പെടുന്നു. ഷർദന്റെ സിദ്ധാന്തങ്ങളിൽ ചിലതൊക്കെ ഔദ്യോഗിക കത്തോലിക്കാസഭയ്ക്ക് അനിഷ്ടമുണ്ടാക്കിയതിനാൽ അദ്ദേഹത്തിന്റെ കൃതികളിൽ പലതിനും സഭ വിലക്കു കല്പിച്ചു. 
ജീവിതരേഖ.
തുടക്കം.
1881 മേയ് 1-ന് ഫ്രാൻസിലെ സാൻസനാറ്റിൽ (Sancenat) ഒരു കർഷകന്റെ പുത്രനായി ഷർദൻ ജനിച്ചു. മാതാപിതാക്കളുടെ പതിനൊന്നു മക്കളിലെ നാലമത്തെയാളായിരുന്നു അദ്ദേഹം. ഒരു അമച്വർ പ്രകൃതിശാസ്ത്രജ്ഞനായിരുന്ന പിതാവ് എമ്മാനുവേൽ ടായർ, ശിലകളും ഷഡ്പദങ്ങളുടേയും സസ്യങ്ങളുടേയും മാതൃകകളും ശേഖരിക്കുകയും, കുടുംബാംഗങ്ങളിൽ പ്രകൃതിനിരീക്ഷണ താത്പര്യം വളർത്താൻ ശ്രമിക്കുകയും ചെയ്തു. ഷർദനിൽ ആത്മീയകൗതുകം വളർത്തിയത് അമ്മ ബെർത്തെ ദ ഡോമ്പിയർ ആയിരുന്നു. 12-ആമത്തെ വയസ്സിൽ ഈശോസഭക്കാരുടെ വിദ്യാലയത്തിൽ ചേർന്ന അദ്ദേഹം അവിടെ തത്ത്വചിന്തയും ഗണിതവും വിശേഷവിഷയങ്ങളായി ബുക്കലേറിയറ്റ് പരീക്ഷ പാസായി. 1899-ൽ 18-ആമത്തെ വയസ്സിൽ ജെസ്യൂട്ട് സഭയിൽ വൈദികാർത്ഥിയായി ചേർന്ന അദ്ദേഹം തത്ത്വചിന്തയിലേയും ദൈവശാസ്ത്രത്തിലേയും ആത്മീയതയിലേയും തന്റെ താത്പര്യങ്ങൾ പിന്തുടർന്നു. 
1901-ൽ ചില സർക്കാർ നിയമങ്ങൾ, ഈശോ സഭാ സ്ഥാപനങ്ങളുടെ സ്വത്തുക്കൾ സർക്കാർ നിയന്ത്രണത്തിലാക്കിയതോടെ, സഭാംഗങ്ങളിൽ ചിലർ ബ്രിട്ടണിലേക്കു പോയെങ്കിലും ഷർദനെപ്പോലുള്ള വൈദികാർത്ഥികൾ ഫ്രാൻസിൽ നോർമന്റിയിലെ ജെർസിയിൽ പഠനം തുടർന്നു. 1902-ൽ ഷർദൻ അദ്ധ്യാപകനാകാനുള്ള ലൈസൻഷിയേറ്റ് യോഗ്യത നേടി.
ചിന്താസമന്വയം.
1905 മുതൽ 1908 വരെ ഷർദൻ ഈജിപ്തിൽ കൈറോയിലെ തിരുക്കുടുംബത്തിന്റെ ഈശോസഭാവിദ്യാലയത്തിൽ ഊർജ്ജതന്ത്രവും രസതന്ത്രവും പഠിപ്പിച്ചു. പൗരസ്ത്യദേശത്തിന്റെ പ്രത്യേകതകൾ, അതിന്റെ പ്രകാശവും, സസ്യപ്രകൃതിയും, ജന്തുജാലങ്ങളും, മരുസ്ഥലവും എല്ലാം ഷർദനെ ആകർഷിച്ചുവെന്ന് ഈജിപ്തിൽ നിന്ന് അദ്ദേഹം എഴുതിയ കത്തുകളിൽ നിന്നു മനസ്സിലാക്കാം.
ബ്രിട്ടണിൽ സസക്സിലെ ഹേസ്റ്റിങ്സിൽ 1908 മുതൽ 1912 വരെ ദൈവശാസ്ത്രം പഠിച്ച അദ്ദേഹം 1911 ആഗസ്ത് 24-ന് മുപ്പതാമത്തെ വയസ്സിൽ പൗരോഹിത്യം സ്വീകരിച്ചു.
തന്റെ ശാസ്ത്ര, ദാർശനിക, ദൈവശാസ്ത്ര ജ്ഞാനങ്ങളെ പരിണാമചിന്തയുടെ അടിസ്ഥാനത്തിൽ ഷർദൻ സമന്വയിപ്പിച്ചത് ഇക്കാലത്താണ്. പ്രസിദ്ധ ഫ്രഞ്ചു ദാർശനികനായ ഹെൻറി ബേർഗ്സന്റെ സർഗ്ഗപരിണാമം(Creative Evolution) എന്ന കൃതിയുടെ വായന, ഈ സമന്വയത്തെ രൂപപ്പെടുത്തുന്നതിൽ ഗണ്യമായ പങ്കുവഹിച്ചു. ഈ വായന അദ്ദേഹത്തെ പരിണാമചിന്തയിൽ ഉറച്ച ഒരു പ്രപഞ്ചവീക്ഷണത്തിലേക്കു നയിച്ചു.
പുരാജീവശാസ്ത്രം.
1912 മുതൽ 1914 വരെ ഷർദൻ, പാരിസിലെ പ്രകൃതിശാസ്ത്ര പരീക്ഷണശാലയിൽ, ഭൗമചരിത്രത്തിലെ മദ്ധ്യ ടെർഷ്യറി കാലത്തെ സസ്തനികളെക്കുറിച്ചുള്ള പഠനത്തിൽ ഏർപ്പെട്ടു. പിന്നീട് ഇതേവിഷയം തന്നെ അദ്ദേഹം യൂറോപ്പിൽ മറ്റിടങ്ങളിലും പഠിക്കുകയുണ്ടായി. 1912-ൽ, പിൽറ്റ്ഡൗൺ മനുഷ്യൻ എന്ന പുരാമാനവന്റെ കണ്ടെത്തലുമായി ബന്ധപ്പെട്ട അവകാശവാദങ്ങളെക്കുറിച്ചു പഠിക്കാൻ പുറപ്പെട്ട പര്യവേഷകസംഘത്തിൽ. ആ കണ്ടെത്തൽ വ്യാജമായിരുന്നുവെന്ന് 1915-ൽ തന്നെ തിരിച്ചറിഞ്ഞ പുരാമനവവിജ്ഞാനി മാർസെല്ലിൻ ബൂലെ ആണ്, ആ വിഷയത്തിൽ ഷർദനുള്ള താത്പര്യം വളർത്തിയത്. 1913-ൽ ഉത്തരപശ്ചിമ സ്പെയിനിലെ കാസ്റ്റിലോ ഗുഹകളിലെ ചരിത്രാതീത ചിത്രങ്ങൾ പഠിക്കാൻ പോയ പര്യവേഷക സംഘത്തിലും ഷർദൻ ഉൾപ്പെട്ടു.
യുദ്ധസേവനം.
1914-ൽ സൈന്യസേവനത്തിനു നിയൊഗിക്കപ്പെട്ട ഷർദൻ, മൊറോക്കോയിലെ ഫ്രാൻസിന്റെ എട്ടാം സൈന്യവ്യൂഹത്തിൽ സ്ട്രെച്ചർ വാഹകനായി ജോലി ചെയ്തു. ധീരസേവനത്തിനുള്ള അംഗീകാരമായി മിലിട്ടറി പതക്കം, ലീജിയൻ ഓഫ് ഓണർ എന്നിവയുൾപ്പെടെയുള്ള ബഹുമതികൾ അദ്ദേഹം നേടി. 
യുദ്ധവർഷങ്ങളിലുടനീളം അദ്ദേഹത്തിന്റെ ചിന്ത, ഡയറിക്കുറിപ്പുകളിലും, മാർഗരറ്റ് ടായർ ഷാംബോൻ എന്ന ബന്ധുവിനെഴുതിയ കത്തുകളിലുമായി വികസിച്ചു. മാർഗരറ്റ് ഈ കത്തുകൾ പിന്നീട് "ഒരു ചിന്തയുടെ ഉത്ഭവം"(Genesis of a thought) എന്ന പേരിൽ പ്രസിദ്ധീകരിച്ചു. ഇക്കാലത്തെക്കുറിച്ച് ഷർദൻ പിന്നീട് പറഞ്ഞത് "...യുദ്ധം ഒരു കൂടിക്കാഴ്ചയായിരുന്നു ... സർവശക്തനുമായുള്ള (കൂടിക്കാഴ്ച)" എന്നാണ്. 1916-ൽ അദ്ദേഹം തന്റെ മുഖ്യപ്രബന്ധങ്ങളിൽ ആദ്യത്തേത് "പ്രപഞ്ചജീവൻ" (Cosmic life) എന്ന പേരിൽ എഴുതി. അദ്ദേഹത്തിന്റെ ശാസ്തീയ-ദാർശനിക നിലപാടുകളെന്ന പോലെ യോഗാത്മചിന്തയും അതിൽ പ്രകടമായി. അതിനിടെ, അവധിക്കാലത്ത്, 1918 മേയ് 26-ലെ അദ്ദേഹം ഈശോസഭാംഗമെന്ന നിലയിലുള്ള നിത്യവൃതവാഗ്ദാനം നടത്തി. സ്വദേശത്തെ ജേഴ്സിയിൽ 1919 ആഗസ്റ്റ് മാസം അദ്ദേഹം, "ദ്രവ്യത്തിന്റെ ആത്മീയബലം" (The Spiritual Power of Matter) എന്ന പ്രബന്ധം എഴുതി. 1916-നും 1919-നും ഇടയ്ക്കെഴുതിയ ലേഖനങ്ങളും കത്തുകളും രണ്ടു സമാഹാരങ്ങളിലായി പ്രസിദ്ധീകരിക്കപ്പെട്ടു:
പാരീസിലെ സോർബൺ സർവകലാശാലയിൽ ഷർദൻ പ്രകൃതിശാസ്ത്രത്തിലെ മൂന്നു വിഷയങ്ങൾ പഠിക്കാൻ തുടങ്ങി : ഭൗമശാസ്ത്രം, സസ്യശാസ്ത്രം, ജന്തുശാസ്ത്രം എന്നിവയായിരുന്നു ആ വിഷയങ്ങൾ. പഠനസമാപ്തിയിൽ സമർപ്പിച്ച പ്രബന്ധം, ആദിമ ഇയോസീൻ യുഗത്തിലെ ഫ്രാൻസിലെ സസ്തനികളുമായി ബന്ധപ്പെട്ടതായിരുന്നു. 1920-നു ശേഷം ഷർദൻ പാരീസിലെ കത്തോലിക്കാ സർവകലാശാലയിൽ ഭൗമശാസ്ത്രം പഠിപ്പിച്ചു. 1922-ൽ ഗവേഷണബിരുദപ്രാപ്തിയെ തുടർന്ന് അദ്ദേഹം സഹായക പ്രൊഫസറായി നിയമിക്കപ്പെട്ടു.
ചിന്ത.
ദൈവികമായ സർഗ്ഗചൈതന്യത്തിന്റെ ഭൂമികയിൽ ലക്ഷ്യോന്മുഖമായി വികസിച്ചുവരുന്ന പ്രപഞ്ചത്തെയാണ് ഷർദൻ സങ്കല്പിച്ചത്. പരമ്പരാഗത ക്രിസ്തീയ, ഹ്യുമനിസ്റ്റു നിലപാടുകളിൽ നിന്നും വ്യത്യസ്തമായ വീക്ഷണമായിരുന്നു ഇത്. പരലോകയാത്രയിലെ കേവലം ഇടത്താവളമാണ് പ്രപഞ്ചം എന്ന യാഥാസ്ഥിതിക ക്രിസ്തീയ നിലപാടും, ദൈവികപദ്ധതിയേയും ലക്ഷ്യത്തേയും ആശ്രയിക്കാതെ സ്വയം പര്യാപ്തമായി നിലകൊള്ളുന്ന പ്രപഞ്ചത്തെക്കുറിച്ചുള്ള ഹ്യൂമനിസ്റ്റു വീക്ഷണവും അദ്ദേഹം നിരാകരിച്ചു. ദൈവത്തിലെത്തിയുള്ള അനിവാര്യമായ മഹാസമാപ്തിക്കായി സ്ഥലകാലങ്ങളുടെ ബൃഹദ്സീമയിൽ ദൈവികപദ്ധതിയനുസരിച്ച് നടക്കുന്ന മുന്നേറ്റമായി അദ്ദേഹം പ്രപഞ്ചത്തെ സങ്കല്പിച്ചു. പ്രപഞ്ചപ്രക്രിയയ്ക്ക് ഒരു അർത്ഥമുണ്ടെന്നും പ്രത്യാശയുടേയും ഉത്സാഹത്തിന്റേയും അടിസ്ഥാനമായിരിക്കുന്നത് ആ അർത്ഥമാണെന്നും അദ്ദേഹം ഉറച്ചു വിശ്വസിച്ചു. 
മനുഷ്യനെന്ന പ്രതിഭാസം ("ദി ഫിനോമിനെൻ ഒഫ് മാൻ") എന്ന കൃതിയിലാണ് ഷർദൻ പരിണാമത്തെക്കുറിച്ചുള്ള തന്റെ സിദ്ധാന്തം അവതരിപ്പിച്ചത്. അവ്യതിരിക്തമായ ദ്രവ്യം പൂർണവും സങ്കീർണവുമായ രൂപം കൈക്കൊള്ളുന്നതാണ് പരിണാമം എന്ന് ഇദ്ദേഹം നിർവചിച്ചു. മഹത്തായ ജൈവസംശ്ലേഷണത്തിന്റെ ആരോഹചിഹ്നമാണ് മനുഷ്യനെന്നും പരിണാമത്തിലൂടെ പ്രപഞ്ചം കൂടുതൽ മാനവീകരിക്കപ്പെടുകയും മനുഷ്യരാശി ആദ്ധ്യാത്മിക ചൈതന്യത്തിന്റെ കേന്ദ്രമായ ഒമേഗ ബിന്ദുവിലേയ്ക്ക് (Omega point) അടുക്കുകയും ചെയ്യുമെന്നും ഇദ്ദേഹം എഴുതി. 'ഒമേഗ ബിന്ദു' എന്ന സങ്കല്പം ഉയിർത്തെഴുന്നേറ്റ ക്രിസ്തുവിനെയാണ് സൂചിപ്പിക്കുന്നത് എന്നും ഷർദൻ പറഞ്ഞു. ദി ഫിനോമിനെൻ ഒഫ് മാൻ എന്ന ഗ്രന്ഥത്തിന്റെ രചന 1947-ൽ തന്നെ ഇദ്ദേഹം പൂർത്തിയാക്കിയിരുന്നുവെങ്കിലും മരണശേഷമാണ് പ്രസിദ്ധീകരിക്കപ്പെട്ടത്. വിവിധ ഭാഷകളിലേക്ക് തർജുമചെയ്യപ്പെട്ട ഈ ഗ്രന്ഥത്തിലൂടെയാണ് ഷർദൻ ലോകപ്രശസ്തനായത്. "ദി ഡിവൈൻ മില്യു" എന്ന കൃതിയിലും ഈ ആശയം ഇദ്ദേഹം വിശദമായി പ്രതിപാദിച്ചിട്ടുണ്ട്. 1926-ൽ പാരീസിലെ കത്തോലിക്കാസ്ഥാപനത്തിലെ അധ്യാപകവൃത്തിയിൽ നിന്ന് ഇദ്ദേഹത്തെ പുറത്താക്കി. അതിനുശേഷം ചൈനയിലേക്കു പോയ ഷർദൻ പുരാജീവിതന്ത്രഗവേഷണത്തിൽ ഏർപ്പെട്ടു. 1929-ൽ പീക്കിങ് മനുഷ്യന്റെ കണ്ടുപിടിത്തത്തിനു വഴിതെളിയിച്ച ഗവേഷണത്തിൽ ഇദ്ദേഹവും പങ്കാളിയായിരുന്നു.
സഭയുടെ പ്രതികരണം.
ഷർദന്റെ "മനുഷ്യനെന്ന പ്രതിഭാസം" (The Phenomenon of Man) എന്ന മുഖ്യരചന, പ്രപഞ്ചവികാസത്തിന്റെ വിസ്മയിപ്പിക്കുന്ന ഒരു ചിത്രം വരച്ചുകാട്ടുന്നു. ഉല്പത്തിപ്പുസ്തകത്തിലെ സൃഷ്ടി വിവരണത്തിന്റെ പരമ്പരാഗത വ്യാഖ്യാനത്തിനു പകരം സ്വതന്ത്രമായ മറ്റൊരു വ്യാഖ്യാനം അദ്ദേഹം ഈ കൃതിയിൽ അവതരിപ്പിച്ചു. കത്തോലിക്കാ സഭയിലെ അധികാരകേന്ദ്രമായ റോമൻ കൂരിയായിലെ പ്രധാനികളിൽ ചിലരും, ഷർദൻ അംഗമായിരുന്നു ഈശോസഭയുടെ നേതൃത്വവും ഇതിനെ എതിർത്തു. വിശുദ്ധ ആഗസ്തീനോസ് വികസിപ്പിച്ചെടുത്ത മൂലപാപം (original sin) എന്ന സങ്കല്പത്തിന്റെ തിരസ്കാരമായി അവർ ഇതിനെ വിലയിരുത്തി. പരിണാമസിദ്ധാന്തത്തിന്റെ അംഗീകാരം ക്രിസ്തുമതത്തിന്റെ നിരാകരണത്തിനു വഴിവയ്ക്കില്ലെന്നു തെളിയിക്കാനും മതാധികാരികളെ ബോദ്ധ്യപ്പെടുത്താനും ഷർദൻ പരിശ്രമിച്ചിരുന്നു. എന്നാൽ ഈ പരിശ്രമത്തെ മതാധികാരികൾ നിരാകരിക്കുകയാണുണ്ടായത്. അതിനാൽ അദ്ദേഹത്തിന്റെ കൃതികളിൽ പലതിനും ജീവിതകാലത്ത് പ്രസിദ്ധീകരണാനുമതി നിഷേധിക്കപ്പെട്ടു. 1950-ൽ പന്ത്രണ്ടാം പീയൂസ് മാർപ്പാപ്പ പുറപ്പെടുവിച്ച "ഹ്യൂമനി ജെനറിസ്"(Humani Generis) എന്ന ചാക്രികലേഖനം ഷർദന്റെ സിദ്ധാന്തങ്ങളിൽ ചിലതിനെ അപലപിക്കുകയും മറ്റു ചിലതിനോടൊക്കെ നിഷ്പക്ഷ നിലപാടെടുക്കുകയും ചെയ്തു. ഷർദന്റെ പ്രപഞ്ചവീക്ഷണം, സൃഷ്ടപ്രപഞ്ചം ദൈവത്തിന്റെ പ്രത്യക്ഷമാണെന്ന (Immanentism) വിശ്വാസഭ്രംശത്തോടു ചേർന്നു നിൽക്കുന്നതായി ചാക്രികലേഖനം കരുതി.
മരണം.
1951 മുതൽ 1955-ൽ മരണം വരെ ഷർദൻ ന്യൂ യോർക്ക് നഗരത്തിലെ വെന്നർ-ഗ്രെഗ് ഫൗൻഡേഷനിൽ പ്രവർത്തിച്ചു. നഗരത്തിലെ പാർക്ക് അവന്യൂവിൽ ഈശോസഭയുടെ സ്ഥാപകനായ വിശുദ്ധ ഇഗ്നേഷ്യസ് ലയോളയുടെ നാമത്തിലുള്ള പള്ളിയിലായിരുന്നു അദ്ദേഹത്തിന്റെ താമസം. 1955 മാർച്ച് 15-ന് നയതന്ത്രജ്ഞനായ തന്റെ ബന്ധു ജീൻ ദ ലഗാർഡിന്റെ വസതിയിൽ വച്ച് അദ്ദേഹം, തനിക്ക് ഉയിർപ്പുഞായറാഴ്ച(Easter Sunday) മരിക്കാൻ ഭാഗ്യമുണ്ടാകുമെന്നുള്ള പ്രതീക്ഷ പ്രകടിപ്പിച്ചു. ഉയിർപ്പു ഞായറാഴ്ചയായിരുന്ന ഏപ്രിൽ 10-ന്, 1949 മുതൽ തന്റെ സഹായിയായിരുന്ന റോദാ ദ തെരായുടെ വസതിയിൽ ഒരു തീവ്രസംവാദത്തിനിടെ അദ്ദേഹം ഹൃദയാഘാതത്താൽ മോഹാലസ്യപ്പെട്ടു. നിമിഷനേരത്തേക്കു ബോധം തിരികെ കിട്ടിയെങ്കിലും താമസിയാതെ അദ്ദേഹം അന്ത്യശ്വാസം വലിച്ചു. നഗരത്തിലെ ഈശോസഭാ സെമിനാരിയോടു ചേർന്ന്, ന്യൂ യോർക്ക് പ്രവിശ്യയിലെ ഈശോ സഭക്കാർക്കു വേണ്ടിയുള്ള സെമിത്തേരിയിൽ അദ്ദേഹത്തെ സംസ്കരിച്ചു.
മരണാനന്തരം.
മുഖ്യരചനകൾ പ്രസിദ്ധീകരിക്കപ്പെടാതിരുന്നതു മൂലം, 1955-ൽ ഷർദൻ മരിക്കുമ്പോൾ പ്രപഞ്ചത്തെക്കുറിച്ചുള്ള അദ്ദേഹത്തിന്റെ ധാർമ്മികവീക്ഷണം വളരെക്കുറച്ചു മാത്രമേ അറിയപ്പെട്ടിരുന്നുള്ളു. ഷർദന്റെ മരണശേഷം "മനുഷ്യനെന്ന പ്രതിഭാസം" എന്ന അദ്ദേഹത്തിന്റെ മുഖ്യരചനയുടെ പ്രസിദ്ധീകരണം വലിയ കോളിളക്കമുണ്ടാക്കി. സഭയിലെ പാരമ്പര്യവാദികൾ ആ കൃതിയിലെ ആശയങ്ങളെ നിശിതമായി വിമർശിച്ചു. 1962-ൽ കത്തോലിക്കാസഭയിലെ നവീകരണ സംരംഭമായ രണ്ടാം വത്തിക്കാൻ സൂനഹദോസിനു തൊട്ടു മുൻപ്, ഷർദന്റെ ചിന്തയിലെ "സന്ദിഗ്ധതകളും ഗൂരുതരമായ തെറ്റുകളും" കത്തോലിക്കാവിശ്വസത്തിന് അസ്വീകാര്യമാണെന്ന മുന്നറിയിപ്പു പോലും സഭാനേതൃത്വം ഇറക്കി. എങ്കിലും സൂനഹദോസിന്റെ തീരുമാനങ്ങളിൽ ഷർദന്റെ ചിന്തയുടെ പല ഘടകങ്ങലും പ്രതിഫലിച്ചു. പിൽക്കാലത്ത് യോഹന്നാൻ പൗലോസ് രണ്ടാമൻ മാർപ്പാപ്പ ഷർദന്റെ ചില അഭിപ്രായങ്ങളെ കൂടുതൽ അനുകൂലഭാവത്തിൽ വിലയിരുത്തി. 2009-ൽ ബെനഡിക്ട് 16-ആമൻ മാർപ്പാപ്പയും, അദ്ദേഹത്തിന്റെ ആശയങ്ങളിൽ ചിലതിനെ പ്രകീർത്തിച്ചു. ഇതൊക്കെയാണെങ്കിലും, ഷർദന്റെ രചനകളെ ലക്ഷ്യമാക്കി സഭ പുറപ്പെടുവിച്ച മുന്നറിയിപ്പ് നിലനിൽക്കുന്നു. 
പരിണാമത്തെക്കുറിച്ചുള്ള ഷർദന്റെ സിദ്ധാന്തങ്ങൾക്ക് യാഥാസ്ഥിതിക ക്രൈസ്തവ വിശ്വാസവുമായിട്ടോ ശാസ്ത്രീയ പരിണാമസിദ്ധാന്തവുമായിട്ടോ പൊരുത്തപ്പെടാൻ കഴിഞ്ഞില്ലെങ്കിലും ദൈവശാസ്ത്രരംഗത്തും, ശാസ്ത്രരംഗത്തും തത്ത്വശാസ്ത്രരംഗത്തും പ്രവർത്തിക്കുന്നവർക്കിടയിൽ ഔത്സുക്യം ജനിപ്പിക്കാൻ ഈ സിദ്ധാന്തത്തിനു കഴിഞ്ഞു.

</doc>
<doc id="145562" url="https://ml.wikipedia.org/wiki?curid=145562" title="Pierre Teilhard de Chardin">
Pierre Teilhard de Chardin



</doc>
<doc id="145581" url="https://ml.wikipedia.org/wiki?curid=145581" title="അജബേബ">
അജബേബ

 
അതിപ്രാചീനമായ ഒരു സുഷിരവാദ്യമാണ് അജബേബ. അറബിരാജ്യങ്ങളിലൽ ബി.സി. 3000 വർഷങ്ങൾക്കുമുൻപു മുതൽ ഈ സംഗീതോപകരണം പ്രചരിച്ചിരുന്നു.
ഓടക്കുഴലിനോട് രൂപസാദൃശ്യമുള്ള ഈ സുഷിരവാദ്യത്തിന് ഒരടിയോളം നീളവും അര ഇഞ്ചോളം വ്യാസവും കാണും (39.2 x 2.6 cms.) . ഇതിൽ ആറോ ഏഴോ സുഷിരങ്ങൾ ഉണ്ടായിരിക്കും. ഇവയിൽ വാദ്യസുഷിരങ്ങൾ രണ്ടു പംക്തികളിലായിട്ടാണ് തുളയ്ക്കപ്പെടുന്നത്.
അല്പം ചില രൂപഭേദങ്ങളോടെ ഇന്നും അജബേബ ലോകത്തിന്റെ പലഭാഗങ്ങളിലും ഉപയോഗിച്ചുവരുന്നു. മഡഗാസ്കറിൽ "സൊബാബ്" എന്ന പേരിലും അൽജീരിയായിൽ "ക്യൂബാഷാ" എന്ന പേരിലും പേർഷ്യയിൽ "നായ്" എന്ന പേരിലും ഈ വാദ്യോപകരണം ഇന്നു പ്രചാരത്തിലുണ്ട്. ഇക്കൂട്ടത്തിൽ "ക്യൂബാഷാ"യ്ക്ക് വലിപ്പക്കൂടുതലുണ്ടെന്നൊരു പ്രത്യേകതയുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="145583" url="https://ml.wikipedia.org/wiki?curid=145583" title="Ajabeba">
Ajabeba



</doc>
<doc id="145586" url="https://ml.wikipedia.org/wiki?curid=145586" title="Tetraethyllead">
Tetraethyllead



</doc>
<doc id="145591" url="https://ml.wikipedia.org/wiki?curid=145591" title="അജമാംസരസായനം">
അജമാംസരസായനം

ശരീരപുഷ്ടിക്ക് വിശേഷപ്പെട്ട ആയുർവേദ ഔഷധമാണ് അജമാംസരസായനം. ആട്ടിൻ മാംസരസം ചേർക്കുന്നതുകൊണ്ട് ഈ പേര് ലഭിച്ചു. ശരീരധാതുക്കൾക്ക് വേണ്ടത്ര വൃദ്ധിനൽകി ഓജസ്സും തേജസ്സും വർധിപ്പിക്കുകയും ക്ഷയം, കാസശ്വാസം, ഉരഃക്ഷതം, ജീർണജ്വരം തുടങ്ങിയ രോഗങ്ങളെ ശമിപ്പിക്കുകയും ചെയ്യും.
നിർമ്മാണവിധി.
ഈ മരുന്നുകൾ ഓരോന്നും നല്ലവണ്ണം കഴുകി നുറുക്കി ചതച്ച് 64 ഇടങ്ങഴി വെള്ളത്തിൽ കഷായം വയ്ക്കണം; കഷായംവറ്റി 16 ഇടങ്ങഴി ആകുമ്പോൾ കൊത്തുകളഞ്ഞ് അരിച്ചെടുക്കണം. ആട്ടിൻമാംസം 64 പലം 16 ഇടങ്ങഴി വെള്ളത്തിൽ വേവിച്ചു വറ്റിച്ച് നാലിടങ്ങഴി സൂപ്പെടുക്കണം. മുമ്പു പറഞ്ഞ കഷായവും മാംസരസവും ഒന്നിച്ചു ചേർത്ത് അതിൽ ശർക്കരയും കൽക്കണ്ടവും 32 പലം വീതം ചേർത്തിളക്കി പാകപ്പെടുത്തണം. ലേഹ്യപാകമാകുമ്പോൾ താഴെ കാണിച്ചിരിക്കുന്ന മരുന്നുകൾ പൊടിച്ചുചേർക്കണം.
അരിവക 6 (കുടകപ്പാലയരി, കാർകോകിലരി, ചെറുപുന്നയരി, കൊത്തംപാലരി, ഏലത്തരി, വിഴാലരി), ജീരകം, കരിം ജീരകം, പെരുംജീരകം, ജാതിക്കാ, ജാതിപത്രി, ഗ്രാമ്പൂവ്, എലവർങം, കാർകോളി, ക്ഷീരകാർകോളി, ചുക്ക്, മുളക്, തിപ്പലി, നാഗപ്പൂവ്, പച്ചില, ഉലുവ, ആശാളി, കടുക്, വരട്ടുമഞ്ഞൾ ഇവ ഒരു പലംവീതവും ഗോതമ്പുപൊടി 2 പലം; ഞവരഅരി വറുത്തുപൊടിച്ചത് 4 പലം. ഇവയെല്ലാം ചേർത്തിളക്കി വീണ്ടും താഴെ പറയുന്ന സാധനങ്ങൾ ചേർക്കണം: പശുവിൻ നെയ്യ് ഒരിടങ്ങഴി, നല്ലെണ്ണ ഒരിടങ്ങഴി, പഞ്ചസാര 12 പലം (പൊടിച്ച്) ഇവ ചേർത്തിളക്കി പാകത്തിന് അടുപ്പിൽ നിന്നും ഇറക്കിവച്ച് പച്ചക്കർപ്പൂരം, ഗോരോചന, വെരുകിൻപുഴു, കസ്തൂരി ഇവ 8 പണമിടവീതം ചേർത്ത് ഇളക്കി തണുത്തശേഷം ഒരിടങ്ങഴി തേൻ ചേർത്തു വീണ്ടും ഇളക്കിയോജിപ്പിക്കണം. 

</doc>
<doc id="145592" url="https://ml.wikipedia.org/wiki?curid=145592" title="Dynamical analogies">
Dynamical analogies



</doc>
<doc id="145593" url="https://ml.wikipedia.org/wiki?curid=145593" title="Dasari Narayana Rao">
Dasari Narayana Rao



</doc>
<doc id="145595" url="https://ml.wikipedia.org/wiki?curid=145595" title="ജീൻ ബുരിഡൻ">
ജീൻ ബുരിഡൻ

 
യൂറോപ്പിൽ കോപ്പർനീഷ്യൻ വിപ്ലവത്തിന് വിത്ത് പാകിയ ഒരു ഫ്രഞ്ച് വൈദികനായിരുന്നു ജീൻ ബുരീഡൻ.(ക്രി.വ 1300-1358) മധ്യകാലഘട്ടത്തിന്റെ അവസാനഭാഗത്തിൽ വളരെ പ്രശസ്തനായ ഒരു തത്ത്വചിന്തകനായിരുന്നു എങ്കിലും ഇന്ന് അദ്ദേഹം അധികമാരും അറിയപ്പെടാത്ത ഒരു വ്യക്തിയായി മാറിയിരിക്കുന്നു. ബുരിഡൻ മുന്നോട്ടുവച്ച ഇമ്പെറ്റസ് സിദ്ധാന്തമാണ്(Impetus Theory) ജഡത്വത്തിന്റെ കണ്ടുപിടിത്തത്തിന് വഴിതെളിച്ചത്. മധ്യകാലങ്ങളിലെ ശാസ്ത്രത്തിന് ബുരിഡൻ നല്കിയ മറ്റ് പല സംഭാവനകളും ശ്രദ്ധേയമാണ്. ബുരിഡനിൽ നിന്ന് പേര് ലഭിച്ച ബുരിഡന്റെ കഴുത എന്ന സങ്കൽപ്പത്തിലൂടെയാണ് അദ്ദേഹം ഇന്ന് അറിയപ്പെടുന്നത്.
ജീവചരിത്രം.
ഫ്രാൻസിലെ ബെത്തുനെയിലാണ് ബുരിഡൻ ജനിച്ചതെന്ന് കരുതപ്പെടുന്നു. പാരിസ് സർവകലാശാലയിൽ പഠനം പൂർത്തിയാക്കിയ ബുരിഡൻ പിന്നീട് പാരിസ് സർവകലാശാലയിൽ തന്നെ അധ്യാപകനായി ജോലി ചെയ്തു. പ്രശസ്ത തത്ത്വചിന്തകനായിരുന്ന സാക്സണിയിലെ ആൽബേർട്ട് ബുരിഡന്റെ ശിഷ്യരിൽ ഒരാളായിരുന്നു. ഒരു തർക്കശാസ്‌ത്രനിപുണൻ എന്ന നിലയിലും ആൽബർട്ട് കഴിവുതെളിയിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="145596" url="https://ml.wikipedia.org/wiki?curid=145596" title="Adipic acid">
Adipic acid



</doc>
<doc id="145600" url="https://ml.wikipedia.org/wiki?curid=145600" title="Jean Buridan">
Jean Buridan



</doc>
<doc id="145605" url="https://ml.wikipedia.org/wiki?curid=145605" title="Samuel Tolansky">
Samuel Tolansky



</doc>
<doc id="145607" url="https://ml.wikipedia.org/wiki?curid=145607" title="അപ്പെർ, നിക്കോളാ">
അപ്പെർ, നിക്കോളാ



</doc>
<doc id="145609" url="https://ml.wikipedia.org/wiki?curid=145609" title="Nicolas Appert">
Nicolas Appert



</doc>
<doc id="145619" url="https://ml.wikipedia.org/wiki?curid=145619" title="പി.കെ.ആർ വാര്യർ">
പി.കെ.ആർ വാര്യർ

 
കേരളത്തിൽ നിന്നുള്ള ഒരു ഹൃദയ ശസ്ത്രക്രിയാ വിദഗ്ദ്ധനും, എഴുത്തുകാരനും, സാമൂഹ്യപ്രവർത്തകനുമാണ് പാവങ്ങളുടെ ഡോക്ടർ എന്നറിയപ്പെട്ടിരുന്ന ഡോ. പി.കെ. രാഘവ വാര്യർ (13 ഓഗസ്റ്റ് 1921 - 26 മാർച്ച് 2011)
ജീവചരിത്രം.
1921 ഓഗസ്റ്റ് 13നാണ് പി.കെ.ആർ വാര്യർ ജനിച്ചത്. 1940കളൂടെ തുടക്കത്തിൽ വാര്യർ മദ്രാസ് മെഡിക്കൽ കോളേജിൽ വൈദ്യശാസ്ത്രം പഠിക്കാനായി ചേർന്നു. വിദ്യാർത്ഥിയായിരിക്കേ തന്നെ സ്വാതന്ത്ര്യസമരത്തിൽ വാര്യർ സജീവമായി പങ്കെടുത്തിരുന്നു. സ്വാതന്ത്ര്യസമരത്തിന്റെ ഭാഗമായി പങ്കെടുത്ത ഒരു ജാഥയിലായിരുന്നു വാര്യർ പിന്നീട് അദ്ദേഹത്തിന്റെ ഭാര്യയായ ദേവകിയെ ആദ്യമായി കണ്ടുമുട്ടിയത്. ഗാന്ധിജിയുടെ ഒരു ശിഷ്യയായിരുന്നു ദേവകി.
മദ്രാസ് മെഡിക്കൽ കോളേജിൽനിന്ന് 1946 ജൂണിൽ ബിരുദം നേടിയതിന് ശേഷം 1947 ജൂലൈ മുതൽ 1948 ഡിസംബർ വരെ വാര്യർ ശരീരശാസ്ത്രം പഠിപ്പിച്ചു. 1949 ജനുവരി മുതൽ 1950 ജൂൺ വരെ മോഹൻ റാവു, സി.പി.വി മേനോൻ എന്നീ ഡോക്ടർമാരുടെ കീഴിൽ ഒരു ഗവൺമെന്റ് കോളേജിൽ അനൗദ്യോഗിക ഹൗസ് സർജനായി ജോലി നോക്കി വാര്യർ മദ്രാസിൽ തങ്ങി. 1950 ജൂണിന്റെയും 1959 ഓഗസ്റ്റിന്റെയും ഇടയ്ക്ക് ദക്ഷിണേന്ത്യയിലെ പല സർക്കാർ ആശുപത്രികളിലും വാര്യർ അസ്സിസ്റ്റന്റ് സിവിൽ സർജനായി ജോലി ചെയ്തു. കോയമ്പത്തൂർ, കൊച്ചി, തിരുവനന്തപുരം എന്നിവിടങ്ങൾ അവയിൽ ചിലതാണ്. മിനിക്കോയി ദ്വീപിലും ഒരു ചെറിയ കാലത്തേക്ക് വാര്യർ സേവനമനുഷ്ഠിച്ചിരുന്നു. 
അതിനുശേഷം വാര്യർ, എഫ് .ആർ.സീ.എസ്. നേടുന്നതിനായി ലണ്ടനിലേക്ക് പോയി. 1960ൽ ഫെല്ലോഷിപ്പ് ലഭിച്ചതിന് ശേഷം ബിർമിംഗാമിലെ ക്വീൻ എലിസബത്ത് ആശുപത്രിയിൽ കാർഡിയോതൊറാസിക് സർജറിയിൽ ഉപരി പഠനം നടത്തി. 1962ൽ പരിശീലനം വാര്യർ പൂർത്തിയാക്കി.
ഇന്ത്യയിലേക്ക് തിരിച്ചെത്തിയതിനുശേഷം, 1964ൽ തിരുവനന്തപുരം മെഡിക്കൽ കോളേജിൽ പ്രഫ. രാഘവാചാരിയുടെ കീഴിൽ അസ്സിസ്റ്റന്റ് പ്രഫസ്സറായി ചേർന്നു. 1964ൽ വാര്യർ മെഡിക്കൽ കോളേജിൽ കാർഡിയോതൊറാസിക് സർജറി വിഭാഗം ആരംഭിച്ചു. ഈ വിഭാഗത്തിന്റെ തലവനായി വാര്യർ 1977ൽ വിരമിക്കുന്നത് വരെ തുടർന്നു. 
ഔദ്യോഗികമായി വിരമിച്ചതിനു ശേഷവും വാര്യർ ഡോക്ടറായി സേവനമനുഷ്ഠിക്കുന്നത് തുടർന്നു. 1983 വരെ മണിപ്പാലിലെ കസ്തൂർബ മെഡിക്കൽ കോളേജിൽ പ്രഫസറായി സേവനമനുഷ്ഠിച്ച വാര്യർ അതിനുശേഷം 1986 വരെ കണ്ണൂരിലെ എ.കെ.ജി സ്മാരക ആശുപത്രിയുടെ തലവനായി പ്രവർത്തിച്ചു. പിന്നീട് തൃശൂരിലെ അശ്വിനി ആശുപത്രിയിലും ഒറ്റപ്പാലത്തെ സെമൽക് ആശുപത്രിയിലും ജോലിനോക്കി. 1990ൽ വാര്യർ ഡോക്ടറായി സേവനമനുഷ്ഠിക്കുന്നതിൽ നിന്നും വിരമിച്ചുവെങ്കിലും ഈ രംഗത്തെ ഒരു മാതൃകാ വ്യക്തിത്വമായി തുടർന്നു 
സാമൂഹ്യപ്രവർത്തനം.
ഇ.എം.എസ് നമ്പൂതിരിപ്പാടുമായും കേരളത്തിലെ മറ്റ് പ്രധാന കമ്മ്യൂണിസ്റ്റ് നേതാക്കന്മാരുമായും ഒരു അടുത്ത ബന്ധം വാര്യർ പുലർത്തിയിരുന്നു. ആദ്യകാല കമ്യൂണിസ്റ്റ് പ്രവർത്തകനായിരുന്നു ഡോ.പി.കെ.ആർ. വാര്യർ. കേരളത്തിലെ ഗവൺമെന്റ് ആശുപത്രികളിലെ ഡോക്ടർമാർ സ്വകാര്യ പ്രാക്ടീസ് നടത്തുന്നതിനെ വാര്യർ ശക്തമായി എതിർത്തിരുന്നു..രോഗിയിൽ നിന്നും ഒരു രൂപപോലും വാങ്ങാതെ ചികിത്സിച്ചിരുന്ന പി.കെ.ആർ.വാര്യർ ലളിതജീവിതം കൊണ്ടും ശ്രദ്ധേയനായിരുന്നു.
കൃതികൾ.
മലയാളത്തിലും ആംഗലേയത്തിലും തന്റെ ആത്മകഥ വാര്യർ പ്രസിദ്ധീകരിച്ചു. ഇതിന്റെ മലയാളരൂപം അനുഭവങ്ങൾ അനുഭാവങ്ങൾ-ഒരു സർജന്റെ ഓർമ്മക്കുറിപ്പുകൾ ദേശാഭിമാനി വാരികയിലാണ് ആദ്യം അച്ചടിച്ചുവന്നത്. കുറച്ചുകൂടി വിപുലീകരിച്ച് അദ്ദേഹം രചിച്ച ആംഗലേയ രൂപം "Experience In Perceptions" എന്ന തലക്കെട്ടോടെ 2004ൽ പുറത്തിറങ്ങി. വിഗ്രഹത്തിലെ തകർച്ച(കഥ)യും ശ്രദ്ധേയമായ കൃതിയാണ്.
മരണം.
വാർദ്ധക്യസഹജമായ നിരവധി രോഗങ്ങൾ അലട്ടിയിരുന്ന വാര്യർ, 89-ആം വയസ്സിൽ 2011 മാർച്ച് 26-നു് തിരുവനന്തപുരത്തെ ഒരു സ്വകാര്യ ആശുപത്രിയിൽ വെച്ച് അന്തരിച്ചു. മൃതദേഹം മതപരമായ ചടങ്ങുകളോ ഔദ്യോഗിക ബഹുമതികളോ കൂടാതെ തൈക്കാട് ശാന്തികവാടം ശ്മശാനത്തിൽ സംസ്കരിച്ചു. അദ്ദേഹത്തിന്റെ ഭാര്യ 2001-ൽ അന്തരിച്ചിരുന്നു. കൃഷ്ണൻ, അനസൂയ എന്നീ രണ്ട് മക്കളുണ്ട്. പ്രശസ്ത ചലച്ചിത്ര ഛായാഗ്രഹകനും സംവിധായകനുമായ ഷാജി എൻ. കരുൺ അദ്ദേഹത്തിന്റെ ജാമാതാവാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="145620" url="https://ml.wikipedia.org/wiki?curid=145620" title="P.K.R. Warrier">
P.K.R. Warrier



</doc>
<doc id="145621" url="https://ml.wikipedia.org/wiki?curid=145621" title="അജയ്‌ കുമാർ ഘോഷ്">
അജയ്‌ കുമാർ ഘോഷ്

 
 
ഇന്ത്യൻ കമ്യൂണിസ്റ്റുപാർട്ടി നേതാവായിരുന്നു അജയ്‌ കുമാർ ഘോഷ്. 1909 ഫെബ്രുവരി 20-ന് കാൺപൂരിനടുത്തുള്ള മിഹിജം ഗ്രാമത്തിൽ ഡോ. ശചീന്ദ്രനാഥ് ഘോഷിന്റെയും സുധാംശുബാലയുടെയും മകനായി ജനിച്ചു. കാൺപൂരിലായിരുന്നു അജയ്കുമാർ ആദ്യകാല വിദ്യാഭ്യാസം നടത്തിയിരുന്നത്. 1926-ൽ അലഹബാദ് സർവകലാശാലയിൽ ചേർന്ന് രസതന്ത്രം ഐച്ഛികവിഷയമായി ബി.എ. (ഓണേഴ്സ്) പാസ്സായി. ഹിന്ദുസ്ഥാൻ സോഷ്യലിസ്റ്റു റിപ്പബ്ളിക്ക് അസോസിയേഷൻ നേതാവായ ഭഗത്സിങ്ങുമായി ബന്ധപ്പെട്ടതോടെ (1928)യാണ് ഇദ്ദേഹത്തിന്റെ പൊതുജീവിതമാരംഭിക്കുന്നത്. ഭീകരപ്രവർത്തനങ്ങളിൽ വിശ്വസിക്കാൻ തുടങ്ങിയതും ഈ കാലത്താണ്. ലാഹോർ ഗൂഢാലോചനക്കേസിനെത്തുടർന്ന് അജയ്കുമാർ ജയിലിലടയ്ക്കപ്പെട്ടു. 1928 മുതൽ 30 വരെ ജയിൽവാസം അനുഭവിച്ചു. കേസിന്റെ വിധി (1930 ഒക്ടോബർ) അനുസരിച്ച് ഭഗത്സിങ്ങുൾപ്പെടെ മൂന്നുപേരെ തൂക്കിക്കൊന്നു. ശരിയായ തെളിവില്ലാത്ത കാരണത്താൽ ഇദ്ദേഹത്തെ വെറുതെ വിട്ടു.
കമ്യൂണിസ്റ്റ് പർട്ടിപ്രവർത്തനവും ജയിൽവാസവും.
പിന്നീട് ഇദ്ദേഹം കാൺപൂരിലെത്തി ട്രേഡ് യൂണിയൻ പ്രസ്ഥാനത്തിൽ സജീവമായി പങ്കുവഹിക്കാൻ തുടങ്ങി. അന്നു മുതല്ക്കാണ് ഇദ്ദേഹവും ആദ്യത്തെ "ഇന്ത്യൻ കമ്യൂണിസ്റ്റ്" ആയ സർദേശായിയുമായി ബന്ധപ്പെടുന്നത്. കമ്യൂണിസ്റ്റുപാർട്ടിയെ നിരോധിച്ചതോടു കൂടി (1934) അജയ്കുമാർ ഒളിവിലായി. 1933-34 കാലത്ത് ഇദ്ദേഹം കമ്യൂണിസ്റ്റുപാർട്ടിയുടെ സെൻട്രൽ കമ്മിറ്റി അംഗമായി; 1936-ൽ പോളിറ്റ്ബ്യൂറോ അംഗവും. 1937-ൽ കാൺപൂരിലെ 6 ലക്ഷത്തിൽപരം മിൽതൊഴിലാളികളെ സംഘടിപ്പിച്ച് സമരരംഗത്തിറക്കി. 1938-ൽ ഇദ്ദേഹം "നാഷനൽ ഫ്രണ്ട്" വാരികയുടെ പത്രാധിപസമിതിയംഗമായി. മാർക്സിസത്തിന്റെ പ്രചാരകനായി പ്രവർത്തിച്ചിരുന്ന അജയ്കുമാറിനെ 1940-ൽ അറസ്റ്റുചെയ്തു സിയോലിജയിലിൽ പാർപ്പിച്ചു. രാഷ്ട്രീയതടവുകാരോടുള്ള ഗവൺമെന്റിന്റെ പെരുമാറ്റത്തിൽ പ്രതിഷേധിച്ച് ഇദ്ദേഹം ജയിലിൽ നിരാഹാരസമരം അനുഷ്ഠിച്ചു. പൊതുജനസമ്മർദം മൂലം 1942-ൽ ഇദ്ദേഹം ജയിലിൽനിന്നും മോചിപ്പിക്കപ്പെട്ടു. ക്ഷയരോഗബാധിതനായെങ്കിലും അതൊന്നും വകവയ്ക്കാതെ ഇദ്ദേഹം വീണ്ടും തൊഴിലാളിരംഗത്ത് സജീവപ്രവർത്തനം തുടർന്നു. 1947-ൽ പഞ്ചാബിലെ കമ്യൂണിസ്റ്റുപാർട്ടി പ്രവർത്തകയായ ലിത്തൊറായിയെ ഇദ്ദേഹം വിവാഹം ചെയ്തു. അധികം താമസിയാതെ ഇദ്ദേഹം വീണ്ടും യെർവാദ ജയിലിൽ അടയ്ക്കപ്പെട്ടു. ക്ഷയരോഗം മൂർഛിച്ചതോടെ, 1950 ജൂലൈയിൽ ഇദ്ദേഹത്തെ തടവിൽനിന്നു മോചിപ്പിച്ചു. ചികിത്സയ്ക്കും വിശ്രമത്തിനുമായി ഇദ്ദേഹം മദനപ്പള്ളി, റാഞ്ചി, കാശ്മീർ എന്നിവിടങ്ങളിൽ കുറേക്കാലം താമസിച്ചു. ഘാട്ടേ, ഡാങ്കേ എന്നിവരൊത്തു ഒരു പുതിയ രാഷ്ട്രീയ സിദ്ധാന്തത്തിനു രൂപം നല്കിയത് ഇക്കാലത്താണ്. 1951 ഒക്റ്റൊബറിൽ കമ്യൂണിസ്റ്റ് പാർട്ടിയുടെ ജനറൽസെക്രട്ടറിയായി. 1957-ലും 1960-ലും മോസ്കോയിൽവച്ചു നടന്ന കമ്യൂണിസ്റ്റുപാർട്ടി സമ്മേളനങ്ങളിൽ ഇന്ത്യൻ പ്രതിനിധിസംഘത്തെ നയിച്ചത് അജയ്കുമാറാണ്. 1962-ൽ ബീഹാറിലുണ്ടായ ലഹളയൊതുക്കാൻ ഇദ്ദേഹം പരിശ്രമിച്ചു. രോഗം വീണ്ടും വർധിച്ചപ്പോൾ ഇദ്ദേഹത്തെ ഡൽഹിയിൽ ഒരു നേഴ്സിങ്ഹോമിൽ ചികിത്സാർഥം പ്രവേശിപ്പിച്ചു. അവിടെവച്ച് 1962 ജനുവരി 13-ന് അജയ്കുമാർ അന്തരിച്ചു.
പ്രബന്ധങ്ങൾ.
ഇദ്ദേഹത്തിന്റെ പ്രബന്ധങ്ങളിൽ
തുടങ്ങിയവ പ്രാധാന്യം അർഹിക്കുന്നവയാണ്.

</doc>
<doc id="145626" url="https://ml.wikipedia.org/wiki?curid=145626" title="അജേസിലോസ് രണ്ടാമൻ">
അജേസിലോസ് രണ്ടാമൻ

 
പുരാതന സ്പാർട്ടയിലെ രാജാവായിരുന്നു അജേസിലോസ് II(ബി.സി. 444 - 360). യൂറിപോണ്ടിദ് വംശത്തിലെ ആർക്കഡാമസ് II-ന്റെയും യൂപ്പോലിയയുടെയും മകനായി ബി.സി. 444-നോടടുത്തു ജനിച്ചു. അജിസ് II-നെ തുടർന്നു ബി.സി. 401-ൽ ലൈസാൻഡറുടെ സഹായത്തോടെ സ്പാർട്ടയിലെ രാജാവായി. അയോണിയരുടെ അഭ്യർഥനപ്രകാരം ഏഷ്യാമൈനറിലെ പേർഷ്യക്കാർക്കെതിരായി ദീർഘകാലം യുദ്ധം ചെയ്തു. ഇതിനിടയിൽ ഗ്രീക് നഗരരാഷ്ട്രങ്ങളെല്ലാംകൂടി സ്പാർട്ടയ്ക്കെതിരായി നീങ്ങി. അതിനാൽ പേർഷ്യൻ ആക്രമണം പൂർത്തിയാക്കാൻ കഴിയാതെ തിരിച്ചുവന്ന് കോറിന്തിൽവച്ചു ഗ്രീക്കുസഖ്യകക്ഷികളോട് ഏറ്റുമുട്ടി. 394-ൽ കൊറോണിയയിൽവച്ച് നടന്ന യുദ്ധത്തിൽ ഇദ്ദേഹം പങ്കെടുത്തു. ഗ്രീക്കുകാരെ കോറിന്ത് യുദ്ധത്തിൽ തോല്പിച്ചു ലെക്കയം പിടിച്ചടക്കി; അവരെക്കൊണ്ടു സ്പാർട്ടയ്ക്കനുകൂലമായ സന്ധിയിലൊപ്പുവയ്പിക്കാനും ഇദ്ദേഹത്തിനു കഴിഞ്ഞു. പിന്നീട് ഇദ്ദേഹം സ്പാർട്ടയ്ക്കെതിരായുണ്ടായ സകല ആക്രമണങ്ങളെയും കൂട്ടുകെട്ടുകളെയും തകർത്തു. തീബൻ യുദ്ധകാലത്തും ഇദ്ദേഹം സ്പാർട്ടയെ രക്ഷിച്ചു. 370-ൽ അജേസിലോസ് മാന്റീനിയൻപ്രദേശം ആക്രമിച്ച് സ്പാർട്ടയുടെ പ്രശസ്തി വർധിപ്പിച്ചു. ബി.സി. 361-ൽ പേർഷ്യയ്ക്കെതിരേ ഈജിപ്തിലെ രാജാവായിരുന്ന ടാക്കോസിനെ സഹായിക്കാൻ അജേസിലോസ് ഈജിപ്തിലെത്തി; തിരിച്ചുവരും വഴി മെനിലോസ് തുറമുഖത്ത് കപ്പലിൽവച്ച് 84-ലാമത്തെ വയസ്സിൽ (ബി.സി. 360) അന്തരിച്ചു. പൊക്കംകുറഞ്ഞ് മുടന്തനായ ഈ രാജാവ് പുരാതനകാലത്തെ പ്രശസ്തയോദ്ധാക്കളിലൊരാളും ഒളിപ്പോർ വിദഗ്ദ്ധനുമായിരുന്നു.

</doc>
<doc id="145629" url="https://ml.wikipedia.org/wiki?curid=145629" title="P. K. R. Warrier">
P. K. R. Warrier



</doc>
<doc id="145632" url="https://ml.wikipedia.org/wiki?curid=145632" title="അജേസിലോസ് II">
അജേസിലോസ് II



</doc>
<doc id="145633" url="https://ml.wikipedia.org/wiki?curid=145633" title="വിശറി വാലൻ ചുണ്ടക്കാട">
വിശറി വാലൻ ചുണ്ടക്കാട



</doc>
<doc id="145634" url="https://ml.wikipedia.org/wiki?curid=145634" title="വയൽ‌ക്കണ്ണൻ">
വയൽ‌ക്കണ്ണൻ



</doc>
<doc id="145640" url="https://ml.wikipedia.org/wiki?curid=145640" title="Agesilaus II">
Agesilaus II



</doc>
<doc id="145641" url="https://ml.wikipedia.org/wiki?curid=145641" title="ആട്ടക്കാരൻ">
ആട്ടക്കാരൻ



</doc>
<doc id="145645" url="https://ml.wikipedia.org/wiki?curid=145645" title="ചെവിക്കായം">
ചെവിക്കായം

 
മനുഷ്യനടക്കമുള്ള പല സസ്തനികളുടേയും കർണ്ണനാളത്തിൽ (ear canal) ഉണ്ടാക്കപ്പെടുന്ന സ്രവമാണ് ചെവിക്കായം (earwax). ചെവിക്കാട്ടം , കർണ്ണമലം എന്നിങ്ങനേയും ഇത് അറിയപ്പെടുന്നു. സെറുമെൻ (cerumen)എന്ന് സാങ്കേതിക നാമം. മലിനവും ദോഷകരവും എന്നു പണ്ട് കരുതിപോന്നിരുന്ന ചെവിക്കായം കർണ്ണ സംരക്ഷണത്തിനും ശുചിത്വത്തിനും ചെവിയുടെ സുഖപ്രവർത്തനത്തിനും അവശ്യഘടകമാണ്. ഭക്ഷണം ചവച്ചരയ്ക്കുന്ന പ്രക്രിയയിൽ ചെവിക്കായം സാവധാനം പുറംതള്ളപ്പെടുന്നു . പകരമായി പുതുതായി ചെവിക്കായം സെറുമെൻ ഗ്രന്ധികളിൽ നിന്നു സ്രവിപ്പിക്കപ്പെടുന്നു . എന്നാൽ അമിതസ്രാവം കേൾവിതകരാറടക്കമുള്ള കർണ്ണരോഗങ്ങൾക്ക് കാരണമായേക്കാം.
ഘടന.
സാധാരണയായി മഞ്ഞനിറവും മെഴുകുസമാനമായ രൂപവുമാണ് മനുഷ്യ ചെവിക്കായത്തിനുള്ളത്. സെബേഷ്യസ് ഗ്രന്ഥികളും ചില വിയർപ്പു ഗ്രന്ഥികളും ഉത്പാദിപ്പിക്കുന്ന ഒരു മിശ്രസ്രവമാണ് ചെവിക്കായം. പൊലിഞ്ഞുപോയ ത്വക്ക് കോശങ്ങൾ, കെറാറ്റിൻ, കൊഴുപ്പുകൾ , കൊളസ്ട്രോൾ എന്നിവയും ചെവിക്കായത്തിൽ കാണപ്പെടുന്നു.

</doc>
<doc id="145646" url="https://ml.wikipedia.org/wiki?curid=145646" title="തൃത്താല നിയമസഭാമണ്ഡലം">
തൃത്താല നിയമസഭാമണ്ഡലം

പാലക്കാട് ജില്ലയിലെ പട്ടാമ്പി താലൂക്കിലെ ആനക്കര, ചാലിശ്ശേരി, കപ്പൂർ, നാഗലശ്ശേരി, പരതൂർ, പട്ടിത്തറ, തിരുമിറ്റക്കോട്, തൃത്താല എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് തൃത്താല നിയമസഭാമണ്ഡലം.. സി.പി.എമ്മിലെ എം.ബി. രാജേഷാണ് ഈ മണ്ഡലത്തെ പ്രതിനിധീകരിക്കുന്നത്.
&lt;mapframe text="തൃത്താല നിയമസഭാമണ്ഡലം" width=300 height=300 align=center &gt;{ "type": "ExternalData", "service": "geoshape", "ids": "Q13111922,Q13110970,Q6958393,Q13113059,Q13112599,Q16909824,Q13113111,Q13110239"}&lt;/mapframe&gt; 

</doc>
<doc id="145647" url="https://ml.wikipedia.org/wiki?curid=145647" title="തൃത്താല (നിയമസഭാമണ്ഡലം)">
തൃത്താല (നിയമസഭാമണ്ഡലം)



</doc>
<doc id="145648" url="https://ml.wikipedia.org/wiki?curid=145648" title="കോങ്ങാട് നിയമസഭാമണ്ഡലം">
കോങ്ങാട് നിയമസഭാമണ്ഡലം

പാലക്കാട് ജില്ലയിലെ മണ്ണാർക്കാട് താലൂക്കിലെ കാഞ്ഞിരപ്പുഴ, കാരാകുറുശ്ശി, തച്ചമ്പാറ, കരിമ്പ എന്നീ ഗ്രാമപഞ്ചായത്തുകളും പാലക്കാട് താലൂക്കിലെ കേരളശ്ശേരി, കോങ്ങാട്, മങ്കര, മണ്ണൂർ, പറളി എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് കോങ്ങാട് നിയമസഭാമണ്ഡലം. കോങ്ങാട് നിയമസഭാമണ്ഡലത്തെ പ്രതിനിധീകരിക്കുന്നത് കെ. ശാന്തകുമാരിയാണ്.
&lt;mapframe width="300" height="300" text="കോങ്ങാട്_നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. പട്ടിക ജാതി സംവരണ മണ്ഡലമാണ്.

</doc>
<doc id="145649" url="https://ml.wikipedia.org/wiki?curid=145649" title="കോങ്ങാട് (നിയമസഭാമണ്ഡലം)">
കോങ്ങാട് (നിയമസഭാമണ്ഡലം)



</doc>
<doc id="145650" url="https://ml.wikipedia.org/wiki?curid=145650" title="മണ്ണാർക്കാട് നിയമസഭാമണ്ഡലം">
മണ്ണാർക്കാട് നിയമസഭാമണ്ഡലം

പാലക്കാട് ജില്ലയിലെ മണ്ണാർക്കാട് താലൂക്കിലെ അഗളി, അലനല്ലൂർ, കോട്ടോപ്പാടം, കുമരംപുത്തൂർ, തെങ്കര, പുതൂർ, ഷോളയൂർ എന്നീ ഗ്രാമപഞ്ചായത്തുകളും മണ്ണാർക്കാട് നഗരസഭയും ഉൾക്കൊള്ളുന്ന നിയമസഭാമണ്ഡലമാണ് മണ്ണാർക്കാട് നിയമസഭാമണ്ഡലം 2011 മുതൽ നിയമസഭയിൽ ഈ മണ്ഡലത്തെ പ്രതിനിധീകരിക്കുന്നത് എൻ. ഷംസുദ്ദീനാണ്.
&lt;mapframe width="300" height="300" text="മണ്ണാർക്കാട് നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145651" url="https://ml.wikipedia.org/wiki?curid=145651" title="മണ്ണാർക്കാട് (നിയമസഭാമണ്ഡലം)">
മണ്ണാർക്കാട് (നിയമസഭാമണ്ഡലം)



</doc>
<doc id="145653" url="https://ml.wikipedia.org/wiki?curid=145653" title="മലമ്പുഴ നിയമസഭാമണ്ഡലം">
മലമ്പുഴ നിയമസഭാമണ്ഡലം

പാലക്കാട് ജില്ലയിലെ പാലക്കാട് താലൂക്കിലെ അകത്തേത്തറ, എലപ്പുള്ളി, കൊടു‌മ്പ്, മലമ്പുഴ, മരുതറോഡ്, മുണ്ടൂർ, പുതുശ്ശേരി, പുതുപ്പരിയാരം എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് മലമ്പുഴ നിയമസഭാമണ്ഡലം. സി.പി.ഐ.എമ്മിലെ എ. പ്രഭാകരൻ ആണ് ഈ മണ്ഡലത്തെ ഇപ്പോൾ പ്രതിനിധീകരിക്കുന്നത്.
&lt;mapframe width="300" height="300" text="മലമ്പുഴ നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145654" url="https://ml.wikipedia.org/wiki?curid=145654" title="മലമ്പുഴ (നിയമസഭാമണ്ഡലം)">
മലമ്പുഴ (നിയമസഭാമണ്ഡലം)



</doc>
<doc id="145660" url="https://ml.wikipedia.org/wiki?curid=145660" title="ചെവിട്ടിക്കാട്ടം">
ചെവിട്ടിക്കാട്ടം



</doc>
<doc id="145663" url="https://ml.wikipedia.org/wiki?curid=145663" title="പാലക്കാട് നിയമസഭാമണ്ഡലം">
പാലക്കാട് നിയമസഭാമണ്ഡലം

പാലക്കാട് ജില്ലയിലെ പാലക്കാട് നഗരസഭയും പാലക്കാട് താലൂക്കിലെ കണ്ണാടി, പിരായിരി എന്നീ ഗ്രാമപഞ്ചായത്തുകളും ആലത്തൂർ താലൂക്കിലെ മാത്തൂർ ഗ്രാമപഞ്ചായത്തും ഉൾക്കൊള്ളുന്ന നിയമസഭാമണ്ഡലമാണ് പാലക്കാട് നിയമസഭാമണ്ഡലം. 2011 മുതൽ ഈ മണ്ഡലത്തെ പ്രതിനിധീകരിക്കുന്നത് ഇന്ത്യൻ നാഷണൽ കോൺഗ്രസിന്റെ ഷാഫി പറമ്പിലാണ്.
&lt;mapframe width="300" height="300" text="പാലക്കാട് നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145664" url="https://ml.wikipedia.org/wiki?curid=145664" title="പാലക്കാട് (നിയമസഭാമണ്ഡലം)">
പാലക്കാട് (നിയമസഭാമണ്ഡലം)



</doc>
<doc id="145665" url="https://ml.wikipedia.org/wiki?curid=145665" title="തരൂർ നിയമസഭാമണ്ഡലം">
തരൂർ നിയമസഭാമണ്ഡലം

പാലക്കാട് ജില്ലയിലെ ആലത്തൂർ താലൂക്കിലെ കണ്ണമ്പ്ര, കാവശ്ശേരി, കോട്ടായി, കുത്തന്നൂർ, പെരിങ്ങോട്ടുകുറിശ്ശി, പുതുക്കോട്, തരൂർ, വടക്കഞ്ചേരി എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് തരൂർ നിയമസഭാമണ്ഡലം. സി.പി.എമ്മിലെ പി.പി. സുമോദാണ് തരൂർ മണ്ഡലത്തെ പ്രതിനിധീകരിക്കുന്നത്.
&lt;mapframe width="300" height="300" text="തരൂർ നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. പട്ടിക ജാതി സംവരണ മണ്ഡലമാണ്.

</doc>
<doc id="145666" url="https://ml.wikipedia.org/wiki?curid=145666" title="തരൂർ (നിയമസഭാമണ്ഡലം)">
തരൂർ (നിയമസഭാമണ്ഡലം)



</doc>
<doc id="145668" url="https://ml.wikipedia.org/wiki?curid=145668" title="ചിറ്റൂർ നിയമസഭാമണ്ഡലം">
ചിറ്റൂർ നിയമസഭാമണ്ഡലം

പാലക്കാട് ജില്ലയിലെ ചിറ്റൂർ-തത്തമംഗലം നഗരസഭയും ചിറ്റൂർ താലൂക്കിലെ എരുത്തേമ്പതി, കൊഴിഞ്ഞാമ്പാറ, നല്ലേപ്പിള്ളി, പട്ടഞ്ചേരി, പെരുമാട്ടി, വടകരപ്പതി എന്നീ ഗ്രാമപഞ്ചായത്തുകളും പാലക്കാട് താലൂക്കിലെ പെരുവെമ്പ്, പൊൽപ്പുള്ളി എന്നീ ഗ്രാമപഞ്ചായത്തുകളും ഉൾക്കൊള്ളുന്ന നിയമസഭാമണ്ഡലമാണ് ചിറ്റൂർ നിയമസഭാമണ്ഡലം. ജനതാദളിലെ (സെക്കുലർ) കെ. കൃഷ്ണൻകുട്ടിയാണ് ഈ മണ്ഡലത്തിന്റെ ഇപ്പോഴത്തെ (2016 മുതൽ) പ്രതിനിധി.
&lt;mapframe width="300" height="300" text="ചിറ്റൂർ നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145669" url="https://ml.wikipedia.org/wiki?curid=145669" title="ചിറ്റൂർ (നിയമസഭാമണ്ഡലം)">
ചിറ്റൂർ (നിയമസഭാമണ്ഡലം)



</doc>
<doc id="145670" url="https://ml.wikipedia.org/wiki?curid=145670" title="നെന്മാറ നിയമസഭാമണ്ഡലം">
നെന്മാറ നിയമസഭാമണ്ഡലം

പാലക്കാട് ജില്ലയിലെ ചിറ്റൂർ താലൂക്കിലെ എലവഞ്ചേരി, കൊടുവായൂർ, കൊല്ലങ്കോട്, മുതലമട, നെല്ലിയാമ്പതി, നെന്മാറ, പല്ലശ്ശന, അയിലൂർ, പുതുനഗരം, വടവന്നൂർ എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് നെന്മാറ നിയമസഭാമണ്ഡലം. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. സി.പി.എമ്മിലെ കെ. ബാബുവാണ് നെന്മാറ മണ്ഡലത്തിന്റെ ഇപ്പോഴത്തെ പ്രതിനിധി.
&lt;mapframe width="300" height="300" text="നെന്മാറ നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145671" url="https://ml.wikipedia.org/wiki?curid=145671" title="നെന്മാറ (നിയമസഭാമണ്ഡലം)">
നെന്മാറ (നിയമസഭാമണ്ഡലം)



</doc>
<doc id="145672" url="https://ml.wikipedia.org/wiki?curid=145672" title="ആലത്തൂർ നിയമസഭാമണ്ഡലം">
ആലത്തൂർ നിയമസഭാമണ്ഡലം

പാലക്കാട് ജില്ലയിലെ ആലത്തൂർ താലൂക്കിലെ ആലത്തൂർ, എരിമയൂർ, കിഴക്കഞ്ചേരി, കുഴൽമന്ദം, മേലാർകോട്, തേങ്കുറിശ്ശി, വണ്ടാഴി എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് ആലത്തൂർ നിയമസഭാമണ്ഡലം. 2016 മുതൽ ഈ മണ്ഡലത്തെ പ്രതിനിധീകരിക്കുന്നത് സി.പി.എമ്മിലെ കെ.ഡി. പ്രസേനനാണ്.
&lt;mapframe width="300" height="300" text="ആലത്തൂർ നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145673" url="https://ml.wikipedia.org/wiki?curid=145673" title="ആലത്തൂർ (നിയമസഭാമണ്ഡലം)">
ആലത്തൂർ (നിയമസഭാമണ്ഡലം)



</doc>
<doc id="145674" url="https://ml.wikipedia.org/wiki?curid=145674" title="പട്ടാമ്പി നിയമസഭാമണ്ഡലം">
പട്ടാമ്പി നിയമസഭാമണ്ഡലം

 
പാലക്കാട് ജില്ലയിലെ പട്ടാമ്പി താലൂക്കിലെ കൊപ്പം, കുലുക്കല്ലൂർ, മുതുതല, ഓങ്ങല്ലൂർ, തിരുവേഗപ്പുറ, വല്ലപ്പുഴ, വിളയൂർ എന്നീ ഗ്രാമപഞ്ചായത്തുകളും പട്ടാമ്പി നഗരസഭയും ഉൾക്കൊള്ളുന്ന നിയമസഭാമണ്ഡലമാണ് പട്ടാമ്പി നിയമസഭാമണ്ഡലം. 2016 മുതൽ സി.പി.എയിലെ മുഹമ്മദ് മുഹ്സിനാണ് ഈ മണ്ഡലത്തെ പ്രതിനിധീകരിക്കുന്നത്.
&lt;mapframe width="300" height="300" text="പട്ടാമ്പി നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
നിയമസഭാ അംഗംങ്ങൾ.
വിവിധ കാലയളവിൽ പട്ടാമ്പി നിയമസഭ മണ്ഡലത്തെ പ്രതിനിധാനം ചെയ്തവർ ഇവരാണ്:

</doc>
<doc id="145675" url="https://ml.wikipedia.org/wiki?curid=145675" title="പട്ടാമ്പി (നിയമസഭാമണ്ഡലം)">
പട്ടാമ്പി (നിയമസഭാമണ്ഡലം)



</doc>
<doc id="145676" url="https://ml.wikipedia.org/wiki?curid=145676" title="ഷൊർണ്ണൂർ നിയമസഭാമണ്ഡലം">
ഷൊർണ്ണൂർ നിയമസഭാമണ്ഡലം

 
പാലക്കാട് ജില്ലയിലെ ഷൊർണ്ണൂർ, ചെർപ്പുളശ്ശേരി നഗരസഭകളും ഒറ്റപ്പാലം താലൂക്കിലെ അനങ്ങനടി, ചളവറ, നെല്ലായ, തൃക്കടീരി, വാണിയംകുളം, വെള്ളിനേഴി എന്നീ ഗ്രാമപഞ്ചായത്തുകളും ഉൾക്കൊള്ളുന്ന നിയമസഭാമണ്ഡലമാണ് ഷൊർണ്ണൂർ നിയമസഭാമണ്ഡലം. 2008-ലെ നിയമസഭാ പുനർനിർണ്ണയത്തോടെയാണ് ഈ നിയമസഭാമണ്ഡലം നിലവിൽ വന്നത്. സി.പി.എമ്മിലെ പി. മമ്മിക്കുട്ടിയാണ് ഈ മണ്ഡലത്തെ പ്രതിനിധീകരിക്കുന്നത്.
&lt;mapframe width="300" height="300" text="ഷൊർണ്ണൂർ നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145677" url="https://ml.wikipedia.org/wiki?curid=145677" title="ഷൊർണ്ണൂർ (നിയമസഭാമണ്ഡലം)">
ഷൊർണ്ണൂർ (നിയമസഭാമണ്ഡലം)



</doc>
<doc id="145678" url="https://ml.wikipedia.org/wiki?curid=145678" title="ഒറ്റപ്പാലം നിയമസഭാമണ്ഡലം">
ഒറ്റപ്പാലം നിയമസഭാമണ്ഡലം

പാലക്കാട് ജില്ലയിലെ ഒറ്റപ്പാലം നഗരസഭയും ഒറ്റപ്പാലം താലൂക്കിലെ അമ്പലപ്പാറ, കടമ്പഴിപ്പുറം, കരിമ്പുഴ, ലക്കിടി-പേരൂർ, പൂക്കോട്ടുകാവ്, ശ്രീകൃഷ്ണപുരം, തച്ചനാട്ടുകര എന്നീ ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് ഒറ്റപ്പാലം നിയമസഭാമണ്ഡലം.
&lt;mapframe width="300" height="300" text="ഒറ്റപ്പാലം നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145679" url="https://ml.wikipedia.org/wiki?curid=145679" title="ഒറ്റപ്പാലം (നിയമസഭാമണ്ഡലം)">
ഒറ്റപ്പാലം (നിയമസഭാമണ്ഡലം)



</doc>
<doc id="145682" url="https://ml.wikipedia.org/wiki?curid=145682" title="വർക്കല നിയമസഭാമണ്ഡലം">
വർക്കല നിയമസഭാമണ്ഡലം

കേരളത്തിലെ തലസ്ഥാനജില്ലയായ തിരുവനന്തപുരം ജില്ലയിൽ ഉൽപ്പെടുന്ന ഒരു നിയമസഭാമണ്ഡലമാണ് വർക്കല (നിയമസഭാമണ്ഡലം). വർക്കല താലൂക്കിൽ ഉൾപ്പെട്ട ഈ മണ്ഡലം വർക്കല മുനിസിപ്പാലിറ്റി, ചെമ്മരുതി, ഇടവ, ഇലകമൺ, മടവൂർ, നാവായിക്കുളം, പള്ളിക്കൽ,വെട്ടൂർ എന്നീ പഞ്ചായത്തുകൾ ചേർന്നതാണ്.
&lt;mapframe width="300" height="300" text="വർക്കല നിയമസഭാമണ്ഡലം" align="right"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="145683" url="https://ml.wikipedia.org/wiki?curid=145683" title="ആറ്റിങ്ങൽ നിയമസഭാമണ്ഡലം">
ആറ്റിങ്ങൽ നിയമസഭാമണ്ഡലം

കേരളത്തിന്റെ തലസ്ഥാനമായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് ആറ്റിങ്ങൽ നിയമസഭാമണ്ഡലം. ചിറയിൻകീഴ് താലൂക്കിൽ ഉൾപ്പെടുന്ന ഈ മണ്ഡലത്തിൽആറ്റിങ്ങൽ നഗരസഭയെക്കൂടാതെ ചെറുന്നിയൂർ, കരവാരം, കിളിമാനൂർ, മണമ്പൂർ ഒട്ടൂർ, പഴയകുന്നുംമേൽ, പുളിമാത്ത്, വക്കം എന്നീ ഗ്രാമപഞ്ചായത്തുകൾ ഉൾപ്പെടുന്നു. ഒ.എസ്. അംബികയാണ് ഈ മണ്ഡലത്തെ പ്രതിനിധീകരിക്കുന്നത്.
&lt;mapframe width="300" height="300" text="ആറ്റിങ്ങൽ നിയമസഭാമണ്ഡലം" align="right"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
പട്ടിക ജാതി സംവരണ മണ്ഡലമാണ്.

</doc>
<doc id="145684" url="https://ml.wikipedia.org/wiki?curid=145684" title="അജയ് മുഖർജി">
അജയ് മുഖർജി



</doc>
<doc id="145686" url="https://ml.wikipedia.org/wiki?curid=145686" title="ചിറയിൻകീഴ് നിയമസഭാമണ്ഡലം">
ചിറയിൻകീഴ് നിയമസഭാമണ്ഡലം

കേരളത്തിന്റെ തലസ്ഥാനജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് ചിറയിൻകീഴ് നിയമസഭാമണ്ഡലം. ഈ നിയമസഭാമണ്ഡലത്തിൽ ചിറയിൻകീഴ് താലൂക്കിൽ ഉൾപ്പെടുന്ന അഞ്ചുതെങ്ങ്, അഴൂർ, ചിറയിൻകീഴ്, കടയ്ക്കാവൂർ, കിഴുവിലം, മുദാക്കൽ എന്നീ ഗ്രാമപഞ്ചായത്തുകളും; തിരുവനന്തപുരം താലൂക്കിലെ കഠിനംകുളം, മംഗലപുരം എന്നീ ഗ്രാമപഞ്ചായത്തുകളും ഉൾപ്പെടുന്നു.
2011 മുതൽ സി.പി.ഐ യുടെ വി. ശശിയാണ് ഈ മണ്ഡലത്തെ പ്രതിനിധീകരിക്കുന്നത്.
പട്ടിക ജാതി സംവരണ മണ്ഡലമാണ് ചിറയിൻകീഴ്.
&lt;mapframe width="300" height="300" text="ചിറയിൻകീഴ് നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
പ്രതിനിധികൾ.
2011 - തുടരുന്നു വി. ശശി, സി.പി.ഐ

</doc>
<doc id="145687" url="https://ml.wikipedia.org/wiki?curid=145687" title="നെടുമങ്ങാട് നിയമസഭാമണ്ഡലം">
നെടുമങ്ങാട് നിയമസഭാമണ്ഡലം

കേരളത്തിലെ തലസ്ഥാനജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് നെടുമങ്ങാട് നിയമസഭാമണ്ഡലം. ഈ മണ്ഡലത്തിൽ നെടുമങ്ങാട് മുനിസിപ്പാലിറ്റിയെക്കൂടാതെ; നെടുമങ്ങാട് താലൂക്കിൽ ഉൾപ്പെടുന്ന മാണിക്കൽ, കരകുളം എന്നീ പഞ്ചായത്തുകളും, തിരുവനന്തപുരം താലൂക്കിൽ ഉൾപ്പെടുന്ന അണ്ടൂർക്കോണം, പോത്തൻകോട്, വെമ്പായം എന്നീ പഞ്ചായത്തുകളും ഉൾപ്പെടുന്നു.
&lt;mapframe width="300" height="300" text="നെടുമങ്ങാട് നിയമസഭാമണ്ഡലം" align="right"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="145688" url="https://ml.wikipedia.org/wiki?curid=145688" title="കഴക്കൂട്ടം നിയമസഭാമണ്ഡലം">
കഴക്കൂട്ടം നിയമസഭാമണ്ഡലം

കേരളത്തിലെ തലസ്ഥാന ജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് കഴക്കൂട്ടം നിയമസഭാമണ്ഡലം. ഈ മണ്ഡലത്തിൽ തിരുവനന്തപുരം താലൂക്കിൽ ഉൾപ്പെടുന്ന കഴക്കൂട്ടം, ശ്രീകാര്യം എന്നീ പഞ്ചായത്തുകളും ഇതേ താലൂക്കിൽ ഉൾപ്പെടുന്ന തിരുവനന്തപുരം നഗരസഭയിലെ 1 മുതൽ 12 വരേയുള്ള വാർഡുകൾ, 14, 76,76,81 എന്നീ വാർഡുകളും ചേർന്നതാണ്.
&lt;mapframe width="300" height="300" text="കഴക്കൂട്ടം നിയമസഭാമണ്ഡലം" align="right"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="145689" url="https://ml.wikipedia.org/wiki?curid=145689" title="വട്ടിയൂർക്കാവ് നിയമസഭാമണ്ഡലം">
വട്ടിയൂർക്കാവ് നിയമസഭാമണ്ഡലം

കേരളത്തിലെ തലസ്ഥാന ജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് വട്ടിയൂർക്കാവ് നിയമസഭാമണ്ഡലം. തിരുവനന്തപുരം നോർത്ത് നിയമസഭാമണ്ഡലം എന്നറിയപ്പെട്ടിരുന്ന ഈ മണ്ഡലം പുനഃസംഘടയോടെയാണ് വട്ടിയൂർക്കാവ് നിയമസഭാമണ്ഡലമായത്.
&lt;mapframe width="300" height="300" text="വട്ടിയൂർക്കാവ് നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
പ്രദേശങ്ങൾ.
തിരുവനന്തപുരം താലൂക്കിൽ ഉൾപ്പെടുന്ന കുടപ്പനക്കുന്ന്, വട്ടിയൂർക്കാവ് എന്നീ ഗ്രാമപഞ്ചായത്തുകളും; തിരുവനന്തപുരം നഗരസഭയുടെ 13, 15 മുതൽ 25 വരെയും 31 മുതൽ 36 വരേയുമുള്ള വാർഡുകളും അടങ്ങിയതായിരുന്നു ഈ മണ്ഡലം. പിന്നീട് രണ്ട് പഞ്ചായത്തുകളും നഗരസഭയിൽ ലയിച്ചു. അതോടെ 22 വാർഡുകൾ മണ്ഡലത്തിന്റെ ഭാഗമായി. മണ്ഡല പുനഃസംഘടനയ്ക്ക് മുൻപ് ഉള്ളൂർ, കടകംപള്ളി എന്നീ പഞ്ചായത്തുകൾ മാറി; പകരം, തിരുവനന്തപുരം നഗരസഭയുടെ ഭാഗങ്ങളായിരുന്ന ശാസ്തമംഗലം, കുന്നുകുഴി, പാങ്ങോടിന്റെ ചില ഭാഗങ്ങൾ എന്നിവ പുതിയതായി ചേർന്നു. തിരുവനന്തപുരം ലോകസഭാ നിയോജക മണ്ഡലത്തിന്റെ ഭാഗമാണ്‌ വട്ടിയൂർക്കാവ് നിയമസഭാ നിയോജക മണ്ഡലം.
സമ്മതിദാനം.
ആകെ 140 പോളിങ് സ്റ്റേഷനുകളിലായി 171904 വോട്ടർമാരാണ് 2011 നിയമസഭാതിരഞ്ഞെടുപ്പിലെ വോട്ടർ പട്ടികയിലുള്ളത്. അതിൽ 89524 സ്ത്രീ വോട്ടർമാരും 82380 പുരുഷവോട്ടർമാരും ആണ് ഉള്ളത്. 2019 ഒക്ടോബർ നടന്ന തിരഞ്ഞെടുപ്പിൽ വി കെ പ്രശാന്ത് 14465 വോട്ടിനു ജയിച്ചു 

</doc>
<doc id="145690" url="https://ml.wikipedia.org/wiki?curid=145690" title="തിരുവനന്തപുരം നിയമസഭാമണ്ഡലം">
തിരുവനന്തപുരം നിയമസഭാമണ്ഡലം

കേരളത്തിന്റെ തലസ്ഥാന ജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് തിരുവനന്തപുരം നിയമസഭാമണ്ഡലം. തിരുവനന്തപുരം വെസ്റ്റ് എന്നറിയപ്പെട്ടിരുന്ന മണ്ഡലത്തിലെ ഭൂരിഭാഗം പ്രദേശങ്ങളും ഈ മണ്ഡലത്തിലാണ്. 2011 ലെ നിയമസഭാ തിരഞ്ഞെടുപ്പിൽ പുനഃസംഘടിപ്പിച്ചതിന്റെ ഭാഗമായാണ് തിരുവനന്തപുരം നിയമാസഭാമണ്ഡലം നിലവിൽ വന്നത്. തിരുവനന്തപുരം ലോകസഭാ നിയോജക മണ്ഡലത്തിന്റെ ഭാഗമാണ്‌ തിരുവനന്തപുരം നിയമസഭാ നിയോജക മണ്ഡലം.
&lt;mapframe width="300" height="300" text="തിരുവനന്തപുരം നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
പ്രദേശങ്ങൾ.
തിരുവനന്തപുരം താലൂക്കിൽ ഉൾപ്പെടുന്ന തിരുവനന്തപുരം നഗരസഭയിലെ 26 മുതൽ 30 വരേയും ( കുന്നുകുഴി, പാളയം, വഴുതക്കാട്, കാഞ്ഞിരംപാറ), 40 മുതൽ 47 വരേയും (തിരുമല, വലിയവിള, പൂജപ്പുര, വലിയശാല, ജഗതി, കരമന, ആറന്നൂർ, മുടവൻ മുകൾ, 59,60,( വെങ്ങാനൂർ, മുല്ലൂർ) 69 മുതൽ 75 വരേയും ( കളിപ്പാൻ കുളം, ആറ്റുകാൽ, ചാല, മണക്കാട്, കുര്യാത്തി, പുത്തൻ പള്ളീ, മാണിക്യവിളാകം) 77(ബീമാപള്ളീ), 78(മുട്ടത്തറ), 80(ഫോർട്ട്) എന്നീ വാർഡുകൾ അടങ്ങിയ നിയമസഭാമണ്ഡലമാണ്.
സമ്മതിദായകർ.
2011-ലെ കേരള നിയമസഭാതിരഞ്ഞെടുപ്പിൽ പ്രസിദ്ധീകരിച്ച വോട്ടർ പട്ടികയിൽ 148 പോളിങ് ബൂത്തുകളിലായി 174392 പേർക്ക് സമ്മതിദാനാവകാശം ഉണ്ട്. അതിൽ 90147 പേർ സ്ത്രീ സമ്മതിദായകരും, 84245 പേർ പുരുഷ സമ്മതിദായകരുമാണ്.

</doc>
<doc id="145691" url="https://ml.wikipedia.org/wiki?curid=145691" title="നേമം നിയമസഭാമണ്ഡലം">
നേമം നിയമസഭാമണ്ഡലം

കേരളത്തിന്റെ തലസ്ഥാന ജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് നേമം നിയമസഭാമണ്ഡലം. തിരുവനന്തപുരം താലൂക്കിൽ ഉൾപ്പെടുന്ന തിരുവനന്തപുരം നഗരസഭയുടെ 37 മുതൽ 39 വരേയും 48 മുതൽ 58 വരേയും 61 മുതൽ 68 വരേയും വാർഡുകൾ അടങ്ങിയ നിയമസഭാമണ്ഡലമാണിത്. തിരുവനന്തപുരം ലോകസഭാ നിയോജക മണ്ഡലത്തിന്റെ ഭാഗമാണ്‌ നേമം നിയമസഭാ നിയോജക മണ്ഡലം.
&lt;mapframe width="300" height="300" text="നേമം നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;

</doc>
<doc id="145692" url="https://ml.wikipedia.org/wiki?curid=145692" title="അരുവിക്കര നിയമസഭാമണ്ഡലം">
അരുവിക്കര നിയമസഭാമണ്ഡലം

കേരളത്തിന്റെ തലസ്ഥാന ജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് അരുവിക്കര നിയമസഭാമണ്ഡലം. നെടുമങ്ങാട് താലൂക്കിൽ ഉൾപ്പെടുന്ന അരുവിക്കര, ആര്യനാട്, തൊളിക്കോട്, വിതുര, കുറ്റിച്ചൽ, പൂവച്ചൽ, വെള്ളനാട്, ഉഴമലയ്ക്കൽ എന്നീ ഗ്രാമപഞ്ചായത്തുകൾ ചേർന്ന നിയമസഭാമണ്ഡലമാണിത്. അരുവിക്കര നിയമസഭാമണ്ഡലം ആറ്റിങ്ങൽ ലോക്‌സഭാ നിയോജകമണ്ഡലത്തിന്റെ ഭാഗമാണ്. സി.പി.എമ്മിലെ ജി. സ്റ്റീഫനാണ് ഇപ്പോൾ ഈ മണ്ഡലത്തെ പ്രതിനിധീകരിക്കുന്നത്.
&lt;mapframe width="300" height="300" text=അരുവിക്കര നിയമസഭാമണ്ഡലം"" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="145694" url="https://ml.wikipedia.org/wiki?curid=145694" title="കാട്ടാക്കട നിയമസഭാമണ്ഡലം">
കാട്ടാക്കട നിയമസഭാമണ്ഡലം

കേരളത്തിന്റെ തലസ്ഥാനജില്ലയായ തിരുവനന്തപുരം ജില്ലയിലെ ഒരു നിയമസഭാമണ്ഡലമാണ് കാട്ടാക്കട നിയമസഭാമണ്ഡലം. കാട്ടാക്കട താലൂക്കിൽ ഉൾപ്പെട്ട
നേമം നിയമസഭാമണ്ഡലത്തിന്റെ ചില ഭഗങ്ങൾ ഒഴിവാക്കി പുനഃസംഘടിപ്പിച്ച മണ്ഡലമാണിത്. കാട്ടാക്കട നിയമസഭാമണ്ഡലം ആറ്റിങ്ങൽ ലോക്‌സഭാ നിയോജകമണ്ഡലത്തിന്റെ ഭാഗമാണ്.
&lt;mapframe width="300" height="300" text="കാട്ടാക്കട നിയമസഭാമണ്ഡലം" align="right"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
പ്രദേശങ്ങൾ.
കാട്ടാക്കട, മലയിൻകീഴ്, മാറനല്ലൂർ, പള്ളിച്ചൽ, വിളപ്പിൽ, വിളവൂർക്കൽ എന്നീ ഗ്രാമപഞ്ചായത്തുകൾ ചേർന്ന നിയമസഭാമണ്ഡലമാണിത്. നേമം നിയമസഭാമണ്ഡലത്തിൽ ഉൾപ്പെട്ടിരുന്ന ബാലരാമപുരം നേമം എന്നീ പഞ്ചായത്തുകൾ ഒഴിവാക്കി മലയിൻകീഴ്, പള്ളിച്ചൽ എന്നീ പഞ്ചായത്തുകൾ പുതിയതായ് ചേർത്ത് 2011-ൽ വികസിപ്പിച്ച നിയമസഭാമണ്ഡലമാണിത്.
സമ്മതിദായകർ.
2011 ലെ നിയമസഭാതിരഞ്ഞെടുപ്പിനോടനുബന്ധിച്ച് പുറത്തിറക്കിയ വോട്ടർ പട്ടികയിൽ 164036 പേർ സമ്മതിദായകരായി ഉണ്ട്. അതിൽ 86234 പേർ സ്ത്രീ സമ്മതിദായകരും; 77802 പേർ പുരുഷ സമ്മതിദായകരുമാണ്.
കുറിപ്പുകൾ.
2011 മുതൽ 2016 വരെ കാട്ടാക്കട നിയമസഭാമണ്ഡലത്തെ പ്രതിനിധീകരിച്ച എൻ. ശക്തൻ, പതിമൂന്നാം കേരളനിയമസഭയുടെ ഡെപ്യൂട്ടി സ്പീക്കറായി തിരഞ്ഞെടുക്കപ്പെടുകയും സ്പീക്കർ ജി.കാർത്തികേയന്റെ മരണശേഷം സ്പീക്കറായി തിരഞ്ഞെടുക്കപ്പെടുകയും ചെയ്തു. 

</doc>
<doc id="145695" url="https://ml.wikipedia.org/wiki?curid=145695" title="കോവളം നിയമസഭാമണ്ഡലം">
കോവളം നിയമസഭാമണ്ഡലം

കേരളത്തിന്റെ തലസ്ഥാനജില്ലയായ തിരുവനന്തപുരം ജില്ലയിലെ ലോകപ്രശസ്തമായ കോവളം ഉൾപ്പെടുന്ന നിയമസഭാമണ്ഡലമാണ് കോവളം നിയമസഭാമണ്ഡലം. ഇത് തിരുവനന്തപുരം താലൂക്കിൽ ഉൾപ്പെടുന്നു. തിരുവനന്തപുരം ലോകസഭാ നിയോജക മണ്ഡലത്തിന്റെ ഭാഗമാണ്‌ കോവളം നിയമസഭാ നിയോജക മണ്ഡലം. 
&lt;mapframe width="300" height="300" text="കോവളം നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
പ്രദേശങ്ങൾ.
തിരുവനന്തപുരം താലൂക്കിലെ ബാലരാമപുരം, കല്ലിയൂർ എന്നീ ഗ്രാമപഞ്ചായത്തുകളും; നെയ്യാറ്റിൻകര താലൂക്കിൽ ഉൾപ്പെട്ട ബാലരാമപുരം, കാഞ്ഞിരംകുളം, കരിങ്കുളം, പൂവ്വാർ, വിഴിഞ്ഞം എന്നീ ഗ്രാമപഞ്ചായത്തുകൾ ചേർന്ന നിയമസഭാമണ്ഡലമാണിത്. തിരുവല്ലത്തിനോട് സമീപപ്രദേശത്തെ തിരുവനന്തപുരം നഗരസഭയിൽ നിന്നും വേർപെടുത്തി നേമം മണ്ഡലത്തിൽ ചേർക്കുകയും അതേ മണ്ഡലത്തിൽ ഉൾപ്പെട്ടിരുന്ന ബാലരാമപുരം പഞ്ചായത്തിനെ പുതിയതായി 2011 ലെ നിയമസഭാതിരഞ്ഞെടുപ്പിൽ ഈ മണ്ഡലത്തോട് പുതിയതായി ചേർത്തു.
സമ്മതിദായകർ.
2011- ലെ കേരള നിയമസഭാതിരഞ്ഞെടുപ്പിൽ ഈ മണ്ഡലത്തിൽ 181806 പേർക്ക് സമ്മതിദാനാവകാശം ഉണ്ട്. അതിൽ 93517 പേർ വനിതാ സമ്മതിദായകരും; 88289 പേർ പുരുഷ സമ്മതിദായകരുമാണ് 

</doc>
<doc id="145696" url="https://ml.wikipedia.org/wiki?curid=145696" title="തിരുവല്ല നിയമസഭാമണ്ഡലം">
തിരുവല്ല നിയമസഭാമണ്ഡലം

കേരളത്തിലെ പത്തനംതിട്ട ജില്ലയിലെ ഒരു നിയമസഭാമണ്ഡലമാണ് തിരുവല്ല നിയമസഭാമണ്ഡലം. തിരുവല്ല താലൂക്കിൽ ഉൾപ്പെട്ട തിരുവല്ല മുനിസിപ്പാലിറ്റി, കടപ്ര, കവിയൂർ, കുട്ടൂർ, നെടുമ്പ്രം, നിരണം, പെരിങ്ങര എന്നീ പഞ്ചായത്തുകളും; മല്ലപ്പള്ളി താലൂക്കിൽ ഉൾപ്പെടുന്ന ആനിക്കാട്, കല്ലൂപ്പാറ, മല്ലപ്പള്ളി, പുരമറ്റം, കുന്നന്താന എന്നീ ഗ്രാമപഞ്ചായത്തുകൾ അടങ്ങിയതാണ്. ജനതാദൾ സെക്കുലറിലെ മാത്യു ടി. തോമസാണ് 2006 മുതൽ ഈ മണ്ഡലത്തെ പ്രതിനിധീകരിക്കുന്നത്.
&lt;mapframe width="300" height="300" text="തിരുവല്ല നിയമസഭാമണ്ഡലം" align="center"&gt;
 "type": "ExternalData",
 "service": "geoshape",
 "properties": {
 "stroke": "#0000ff",
 "stroke-width": 2
&lt;/mapframe&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="145699" url="https://ml.wikipedia.org/wiki?curid=145699" title="ശ്രീകണ്ഠപുരം">
ശ്രീകണ്ഠപുരം



</doc>
<doc id="145700" url="https://ml.wikipedia.org/wiki?curid=145700" title="നെയ്യാറ്റിൻകര (നിയമസഭാമണ്ഡലം)">
നെയ്യാറ്റിൻകര (നിയമസഭാമണ്ഡലം)



</doc>
<doc id="145701" url="https://ml.wikipedia.org/wiki?curid=145701" title="കോവളം (നിയമസഭാമണ്ഡലം)">
കോവളം (നിയമസഭാമണ്ഡലം)



</doc>
<doc id="145702" url="https://ml.wikipedia.org/wiki?curid=145702" title="കാട്ടാക്കട (നിയമസഭാമണ്ഡലം)">
കാട്ടാക്കട (നിയമസഭാമണ്ഡലം)



</doc>
<doc id="145703" url="https://ml.wikipedia.org/wiki?curid=145703" title="അരുവിക്കര (നിയമസഭാമണ്ഡലം)">
അരുവിക്കര (നിയമസഭാമണ്ഡലം)



</doc>
<doc id="145704" url="https://ml.wikipedia.org/wiki?curid=145704" title="നേമം (നിയമസഭാമണ്ഡലം)">
നേമം (നിയമസഭാമണ്ഡലം)



</doc>
<doc id="145705" url="https://ml.wikipedia.org/wiki?curid=145705" title="തിരുവനന്തപുരം (നിയമസഭാമണ്ഡലം)">
തിരുവനന്തപുരം (നിയമസഭാമണ്ഡലം)



</doc>
<doc id="145706" url="https://ml.wikipedia.org/wiki?curid=145706" title="വട്ടിയൂർക്കാവ് (നിയമസഭാമണ്ഡലം)">
വട്ടിയൂർക്കാവ് (നിയമസഭാമണ്ഡലം)



</doc>
<doc id="145707" url="https://ml.wikipedia.org/wiki?curid=145707" title="കഴക്കൂട്ടം (നിയമസഭാമണ്ഡലം)">
കഴക്കൂട്ടം (നിയമസഭാമണ്ഡലം)



</doc>
<doc id="145708" url="https://ml.wikipedia.org/wiki?curid=145708" title="വാമനപുരം (നിയമസഭാമണ്ഡലം)">
വാമനപുരം (നിയമസഭാമണ്ഡലം)



</doc>
<doc id="145709" url="https://ml.wikipedia.org/wiki?curid=145709" title="നെടുമങ്ങാട് (നിയമസഭാമണ്ഡലം)">
നെടുമങ്ങാട് (നിയമസഭാമണ്ഡലം)



</doc>
<doc id="145710" url="https://ml.wikipedia.org/wiki?curid=145710" title="ചിറയൻകീഴ് (നിയമസഭാമണ്ഡലം)">
ചിറയൻകീഴ് (നിയമസഭാമണ്ഡലം)



</doc>
<doc id="145711" url="https://ml.wikipedia.org/wiki?curid=145711" title="ആറ്റിങ്ങൽ (നിയമസഭാമണ്ഡലം)">
ആറ്റിങ്ങൽ (നിയമസഭാമണ്ഡലം)



</doc>
<doc id="145712" url="https://ml.wikipedia.org/wiki?curid=145712" title="വർക്കല (നിയമസഭാമണ്ഡലം)">
വർക്കല (നിയമസഭാമണ്ഡലം)



</doc>
<doc id="145713" url="https://ml.wikipedia.org/wiki?curid=145713" title="ലീവിസൂക്കസ്">
ലീവിസൂക്കസ്

 
 
അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു തെറാപ്പോഡ വിഭാഗത്തിൽ പെട്ട ദിനോസർ ആണ് ലീവിസൂക്കസ്. ഇന്ത്യയിൽ ജബൽപൂർ ഉള്ള ലമെട്ട എന്ന ശിലക്രമത്തിൽ നിന്നും ആണ് ഇവയുടെ ഫോസ്സിൽ കിടുനത് 1933-യിൽ. 
പേര്.
ലെവിസ് എന്നത് ലതിൻ പദമാണ്‌ അർഥം ഭാരം ഇല്ലാത്തതു എന്ന് , സൂക്കസ് എന്നത് ഗ്രീക്ക് പദമാണ് പുരാണ ഈജിപ്ഷ്യൻ മുതല ദൈവം ആണ് ഇത് . പേരിന്റെ അർഥം ഭാരം ഇല്ലാത്ത മുതല എന്നാണ്. (പേര് ഇങ്ങനെ എങ്കിലും മുതലയുമായി ഇവക്ക് ഒരു ബന്ധവും ഇല്ല )
അവലബം.
&lt;templatestyles src="Reflist/styles.css" /&gt;

</doc>
<doc id="145714" url="https://ml.wikipedia.org/wiki?curid=145714" title="ഇസിസോറസ്">
ഇസിസോറസ്

 
അന്ത്യ ക്രിറ്റേഷ്യസ് കാലത്ത് ഇന്ത്യയിൽ ജീവിച്ചിരുന്ന ഒരു സോറാപോഡ് കുടുംബത്തിൽപ്പെട്ട ദിനോസറാണ് ഇസിസോറസ്. പേരിന്റെ ആദ്യ മൂന്നക്ഷരം സൂചിപ്പിക്കുന്നത് ഇന്ത്യൻ സ്റ്റാറ്റിസ്റ്റിക്കൽ ഇൻസ്റ്റിറ്റ്യൂട്ടിനെയാണ്. ഏകദേശം പൂർണമായ ഫോസ്സിൽ അസ്ഥിക്കൾ കണ്ടു കിട്ടിയിടുണ്ട്. 1984 - 1986 കാലത്ത് കണ്ടു കിട്ടിയ മിക്ക അസ്ഥികളും സന്ധിയോടു കൂടിയവ ആയിരുന്നു ഇത് കൊണ്ട് തന്നെ ഈ വിഭാഗത്തിൽ ഏറ്റവും പൂർണമായ ഫോസ്സിൽ ഉള്ളത് ഇവയ്ക്കാണ് . ഇവയുടെ എന്ന് കരുതുന്ന കൊർപ്രൊലിറ്റ്സ് (ഫോസ്സിൽ മലം) പരിശോധനയിൽ നിന്നും ഇവ ഭക്ഷിച്ചിരുന്ന വിഭാഗത്തിൽ പെട്ട മരങ്ങളെ തിരിച്ചരിഞ്ഞിടുണ്ട്. 
പ്രത്യേകത.
വലിയ നീളം കൂടിയ മുൻ കാലുകളും കുത്തനെ ഉള്ള കഴുത്തും ഇവയെ മറ്റു സോറാപോഡ് കുടുംബത്തിൽപ്പെട്ട ദിനോസരുകളിൽ നിന്നും വ്യതസ്തരാക്കുന്നു .
ശരീര ഘടന.
ഏകദേശനീളം കണക്കാക്കിയിരിക്കുന്നത് 18 മീറ്റർ ആണ് (60 അടി ). ഭാരം ഏകദേശം 14,000 കിലോ ( 15 ടൺ ) ആണ് .
അവലംബം.
&lt;templatestyles src="Reflist/styles.css" /&gt;

</doc>
<doc id="145717" url="https://ml.wikipedia.org/wiki?curid=145717" title="ജസ്റ്റിസ് ആൻഡ് ഡെവലപ്പ്മെന്റ് പാർട്ടി">
ജസ്റ്റിസ് ആൻഡ് ഡെവലപ്പ്മെന്റ് പാർട്ടി



</doc>
<doc id="145718" url="https://ml.wikipedia.org/wiki?curid=145718" title="അജ്ഞാതവാസം">
അജ്ഞാതവാസം

""
ആളറിയിക്കാതെയുള്ള വാസത്തെ അജ്ഞാതവാസം എന്നു പറയുന്നു. അക്ഷക്രീഡാവ്യവസ്ഥ അനുസരിച്ച് പാണ്ഡവൻമാർ ഒരാണ്ട് ആ വിധം കഴിച്ച ജീവിതത്തിനാണ് അജ്ഞാതവാസമെന്നു പ്രസിദ്ധി. യുധിഷ്ഠിരനും ദുര്യോധനനുവേണ്ടി ശകുനിയും തമ്മിൽ നടത്തിയ രണ്ടാമത്തെ ചൂതാട്ടത്തിന്റെ വ്യവസ്ഥ, തോല്ക്കുന്ന കക്ഷി പന്ത്രണ്ടുകൊല്ലം വനവാസവും ഒരു കൊല്ലം അജ്ഞാതവാസവും ചെയ്യണമെന്നായിരുന്നു. അജ്ഞാതവാസകാലത്ത് ജ്ഞാതരായിപ്പോയാൽ അവർ വീണ്ടും ഈ വിധം വനവാസവും അജ്ഞാതവാസവുമായി പതിമൂന്നു സംവത്സരം തരണം ചെയ്യണം. ചൂതിൽ തോറ്റത് യുധിഷ്ഠിരനായിരുന്നതിനാൽ വ്യവസ്ഥ പാലിക്കാൻ പാണ്ഡവൻമാർ പാഞ്ചാലിയോടൊത്തു നാടുവിട്ടു.
പാണ്ഡവരുടെ അജ്ഞാതവാസം.
പന്ത്രണ്ടുകൊല്ലത്തെ വനവാസംകഴിഞ്ഞ് അജ്ഞാതവാസത്തിന് സമയമായപ്പോൾ എവിടെ, ഏതു വേഷത്തിൽ, എന്തു ജോലിചെയ്ത് ഒരു കൊല്ലം ആളറിയിക്കാതെ കഴിച്ചു കൂട്ടാം എന്നു പാണ്ഡവൻമാർ കൂടിയാലോചിച്ചു. ഈ വിധമുള്ള താമസത്തിന് ഏറ്റവും പറ്റിയതായി വിരാടന്റെ മത്സ്യരാജ്യം തിരഞ്ഞെടുത്തു. തങ്ങൾ കൈക്കൊള്ളേണ്ടവേഷത്തെയും ജോലിയേയും സംബന്ധിച്ച് ഇങ്ങനെയും നിശ്ചയിച്ചു: യുധിഷ്ഠിരൻ ബ്രാഹ്മണവേഷത്തിൽ കങ്കൻ എന്ന നാമംധരിച്ച് വിരാടന്റെ സദസ്യനായി താമസിക്കുക; ഭീമൻ വലലൻ എന്ന പേരിൽ വിരാടന്റെ ആനക്കാരനും മല്ലനും പാചകനുമായി സേവനമനുഷ്ഠിക്കുക; അർജുനൻ ബൃഹന്നള എന്ന പേരിൽ ഒരു ഷണ്ഡനായി വിരാടരാജധാനിയിലുള്ള സ്ത്രീകളെ നൃത്തഗീതാദികൾ അഭ്യസിപ്പിക്കുക; നകുലൻ ഗ്രന്ഥികൻ എന്നപേരിൽ വിരാടന്റെ കുതിരക്കാരനായും സഹദേവൻ തന്ത്രിപാലൻ എന്നപേരിൽ കാലിമേയ്പുകാരനായും നില്ക്കുക; പാഞ്ചാലി വിരാടരാജ്ഞിയുടെ സൈരന്ധ്രിയായി ദാസ്യവൃത്തിചെയ്യുക. പാണ്ഡവൻമാർ ഈ നിശ്ചയമനുസരിച്ച് പ്രച്ഛന്നവേഷം ധരിച്ചു വിരാടരാജധാനിയിൽ എത്തി നിയുക്ത ജോലികളിൽ ഏർപ്പെട്ടു.
അജ്ഞതവാസക്കാലത്ത്.
അവർ അജ്ഞാതരായി കഴിയുന്ന കാലത്തു പല പ്രധാനസംഭവങ്ങളും ഉണ്ടായി. ഒരിക്കൽ രാജധാനിയിൽ ബ്രഹ്മോത്സവത്തോടനുബന്ധിച്ചു നടന്ന മല്പ്പിടുത്തത്തിൽ ജീമൂതൻ എന്നൊരു മഹാമല്ലനെ വലലൻ അടിപ്പെടുത്തിക്കൊന്നു. വേറൊരിക്കൽ സൈരന്ധ്രിയുടെ രൂപലാവണ്യം കണ്ടു കാമാന്ധനായിത്തീർന്ന രാജസ്യാലൻ കീചകനെയും വലലൻ തന്ത്രത്തിൽ വധിച്ചു. കീചകന്റെ വധവൃത്താന്തംകേട്ട്, പാണ്ഡവൻമാർ വിരാടരാജ്യത്തുണ്ടെന്ന് ശങ്ക തോന്നുകയാൽ ദുര്യോധനൻ, ത്രിഗർത്തരാജാവായ സുശർമാവുമായി ആലോചിച്ച് വിരാടനെതിരേ ഒരു ദ്വിമുഖാക്രമണത്തിനു പുറപ്പെട്ടു. ആദ്യം ത്രിഗർത്തന്റെ സൈന്യം വിരാടന്റെ രാജ്യത്തിൽ പ്രവേശിച്ചു. പാണ്ഡവൻമാരുടെ അജ്ഞാതവാസകാലാവധി അവസാനിച്ച ദിവസമായിരുന്നു അത്. വിരാടനു സഹായിയായിച്ചെന്ന വലലൻ ത്രിഗർത്തനെ ബന്ധനസ്ഥനാക്കുകയും അയാളുടെ സൈന്യത്തെ ഓടിക്കുകയും ചെയ്തു. പിറ്റേന്നു കൌരവൻമാർ കടന്നുകയറി ഗോഗ്രഹണം നടത്തിത്തുടങ്ങി. അവരോട് എതിരിടാൻ ബൃഹന്നളയെ സാരഥിയാക്കിക്കൊണ്ട് വിരാടപുത്രനായ ഉത്തരൻ തേരിൽ പുറപ്പെട്ടെങ്കിലും ശത്രുക്കളെ കണ്ടപ്പോൾ ഭയപ്പെട്ട് പിന്തിരിഞ്ഞോടി; ബൃഹന്നള ഉത്തരനെ ബലാത്ക്കാരമായി പിടിച്ചു തേരിൽ കൊണ്ടാക്കിയിട്ട്, അദ്ദേഹം തേരോടിച്ചാൽ മതിയെന്നും താൻ യുദ്ധം ചെയ്തുകൊള്ളാമെന്നും പറഞ്ഞ്, തന്റെയും സഹോദരൻമാരുടെയും പരമാർഥസ്ഥിതി വെളിപ്പെടുത്തിക്കൊടുത്തു. അർജുനൻ കൌരവസേനയെ തോല്പിച്ചോടിച്ച് പശുക്കളെ വീണ്ടെടുത്തുകൊണ്ടുമടങ്ങി. ശത്രുക്കളെ ജയിച്ചത് ഉത്തരൻതന്നെയാണെന്നു പറഞ്ഞുകൊള്ളാൻ അർജുനൻ അവന് അനുമതി നല്കി. ത്രിഗർത്തനോടെതിരിടാൻപോയ വിരാടൻ രാജധാനിയിലെത്തിയപ്പോൾ ഉത്തരൻ ഒറ്റയ്ക്കു കൌരവൻമാരെ തുരത്തിവിട്ടിരിക്കുന്നു എന്ന വാർത്തയുമായി ഉത്തരന്റെ ദൂതൻമാരും വന്നുചേർന്നു. രാജാവ് ഈ വിജയം ആഘോഷിക്കാൻ വട്ടംകൂട്ടി. ആഘോഷത്തിന്റെ ഭാഗമായി വിരാടനും കങ്കനും തമ്മിൽ ഒരു അക്ഷക്രീഡ നടത്തിക്കൊണ്ടിരിക്കുമ്പോൾ, ബൃഹന്നള സഹായിക്കാനുണ്ടെങ്കിൽ ഉത്തരനെന്നല്ല ആർക്കും ശത്രുക്കളെ ജയിക്കാം എന്നു കങ്കൻ ആവർത്തിച്ചു പറഞ്ഞു. പുത്രന്റെ ജയത്തെ ഇങ്ങനെ നിസ്സാരമാക്കി സംസാരിച്ച കങ്കനോട് അരിശംതോന്നിയ രാജാവ് ചൂതെടുത്ത് കങ്കന്റെ മുഖത്തേക്കെറിഞ്ഞു. ചൂതുകൊണ്ടു മുറിഞ്ഞ് കങ്കന്റെ മൂക്കിൽനിന്ന് ചോരയൊഴുകി. തത്സമയം രാജസന്നിധിയിൽ എത്തിച്ചേർന്ന ഉത്തരൻ ഈ കാഴ്ചകണ്ട് അന്ധാളിച്ചു. കൌരവൻമാരെ ജയിച്ചത് വാസ്തവത്തിൽ താനല്ലെന്നും താൻ ഭയപ്പെട്ടോടിയപ്പോൾ ഒരു ദേവകുമാരൻ തേരിൽ വന്നുകയറി തന്നെ പിടിച്ചു തേർത്തട്ടിലിട്ടുകൊണ്ട് കൌരവൻമാരെ ഏകനായി എതിർത്ത് ഓടിക്കുകയാണുണ്ടായതെന്നും തത്ക്കാലം മറഞ്ഞിരിക്കുന്ന ആ ദേവകുമാരൻ അടുത്തുതന്നെ അച്ഛനെ കാണുന്നതാണെന്നും ഉത്തരൻ വെളിപ്പെടുത്തി. അച്ഛനും മകനും കങ്കനോടുമാപ്പിരന്നു. മൂന്നാം ദിവസം രാവിലെ പാണ്ഡവൻമാർ തങ്ങളുടെ പ്രച്ഛന്നവേഷം മാറ്റി കുളിച്ച് ശുഭ്രവസ്ത്രധാരികളായി വിരാടന്റെ രാജസദസ്സിൽ പ്രവേശിച്ച് വരാസനങ്ങളിൽ ഇരുന്നു. അതുകണ്ട് ഈർഷ്യാകലുഷിതനായിത്തീർന്ന വിരാടനോട് അർജുനൻ സത്യാവസ്ഥയെല്ലാം പറഞ്ഞു. ഇങ്ങനെ അഭിജ്ഞാതരായിത്തീർന്ന പാണ്ഡവൻമാർക്കു വിരാടൻ സർവസ്വദാനം ചെയ്തതിനുപുറമേ അർജുനനു തന്റെ മകൾ ഉത്തരയെയും നല്കി. പക്ഷേ, അർജുനൻ അവളെ സ്വീകരിക്കാൻ വിസമ്മതിക്കുകയും തന്റെ പുത്രനായ അഭിമന്യുവിന് നല്കിയാൽ മതിയെന്ന് പറയുകയും ചെയ്തു. അജ്ഞാതവാസത്തിന്റെ വിജയകരമായ സമാപനത്തിനുശേഷം പാണ്ഡവൻമാർ ഉപപ്ളാവ്യത്തിൽ താമസിക്കുമ്പോഴാണ് ഭാരതയുദ്ധത്തിനു നാന്ദികുറിച്ച ഭഗവദ്ദൂതു നടന്നത്. ഈ ഇതിവൃത്തത്തെ ആധാരമാക്കി കുട്ടിക്കുഞ്ഞുതങ്കച്ചി‍‍,വി. കൃഷ്ണൻതമ്പി, കൊടുങ്ങല്ലൂർ കൊച്ചുണ്ണിത്തമ്പുരാൻ എന്നിവർ ഭാഷാനാടകങ്ങളും വെൺമണിമഹൻ നമ്പൂതിരി ഒരു ആട്ടക്കഥയും രചിച്ചിട്ടുണ്ട്. ഇരയിമ്മൻതമ്പി‍‍യുടെ കീചകവധം, ഉത്തരാസ്വയംവരം എന്നീ രണ്ട് ആട്ടക്കഥകൾ പാണ്ഡവൻമാരുടെ അജ്ഞാതവാസകാലാനുഭവങ്ങളെ ഏതാണ്ട് സമഗ്രമായി ആവിഷ്കരിക്കുന്നു.
പഞ്ചരാത്രം.
ഭാസന്റെ കൃതികളുടെ സഞ്ചയമായ ഭാസനാടകചക്രത്തിലുൾപ്പെട്ട പഞ്ചരാത്രം എന്ന നാടകവും ഈ അജ്ഞാതവാസം വിഷയമാക്കിയുള്ളതാണ്. ഒരു യാഗം ചെയ്ത ധന്യനായ ദുര്യോധനൻ കൂടുതൽ ധന്യനാകാൻ ഗുരുവിനു ഒരു ആചാര്യദക്ഷിണ ചെയ്യാൻ ഒരുങ്ങുന്നു. പക്ഷേ ദ്രോണാചാര്യർ ആവശ്യപ്പെട്ടത് പാണ്ഡവർക്ക് രാജ്യം പങ്കിടണമെന്നാണ്. അതിനെ ശകുനി എതിർത്തപ്പോൾ സമവായം എന്ന നിലക്ക് അജ്ഞാതവാസത്തിൽബാക്കിയുള്ള അഞ്ച് രാത്രികൾക്കുള്ളിൽ അവരെ കുറിച്ച് വിവരം ശേഖരിച്ചാൽ നൽകാമെന്ന് ഒഴിഞ്ഞുമാറുന്നു. അതിനിടയിൽ കീചകവധം വാർത്ത കേട്ട ഭീഷ്മർ ഭീമസാന്നിധ്യം തിരിച്ചറിഞ്ഞ് ആ കരാർ സ്വീകരിക്കാൻ ദ്രോണരോട് നിർദ്ദേശിക്കുന്നു. യാഗത്തിൽ പങ്കെടുത്തില്ല എന്ന കാരണം പറഞ്ഞ വിരാടരാജ്യത്തുനിന്ന് ഗോഗ്രഹണം നിർദ്ദേശിക്കുന്നു. ബൃഹന്നള കൗരവരെ തോൽപ്പിക്കുന്നു. വലലൻ അഭിമന്യുവിനെ ആയുധമില്ലതെ തട്ടിയെടുക്കുന്നു. അഭിമന്യുവിനെ ബന്ദിയായി കൊണ്ടുവരുന്നു. യുദ്ധം ജയിച്ചതിന്റെ പാരിതോഷികമായി ഉത്തരയെ അഭിമന്യുവിനു നൽകുന്നു. 

</doc>
<doc id="145719" url="https://ml.wikipedia.org/wiki?curid=145719" title="ലമേറ്റസോറസ്">
ലമേറ്റസോറസ്

 
 
ഇന്ത്യയിലെ ജബൽപൂരിൽ ഉള്ള ലമേറ്റ എന്ന ശിലാക്രമത്തിൽ നിന്നും കിട്ടിയിട്ടുള്ള ഒരു ദിനോസർ ഫോസ്സിൽ ആണ് ലമേറ്റസോറസ്. ഒരു കൈമിറ ആയാണ് ഇതിനെ കാന്നുന്നത്. നോമെൻ ഡുബിയും ആണ് ഇതിൽ കൂടുതൽ വിവരങ്ങൾ ഇപ്പോൾ ലഭ്യം അല്ല.
പേര്.
ലമേറ്റ എന്ന ഇന്ത്യയിൽ ഉള്ള ശിലക്രമത്തിൽ നിന്നും ഫോസ്സിൽ കിട്ടിയട്ടിതിനാലാണ് ഇവയ്ക്ക് ലമേറ്റയിൽ ഉള്ള പല്ലി എന്ന് അർഥം വരുന്ന ലമേറ്റസോറസ് എന്ന പേര് ലഭിച്ചത്.

</doc>
<doc id="145720" url="https://ml.wikipedia.org/wiki?curid=145720" title="ഓർനിത്തോമീമോയ്ഡിസ്">
ഓർനിത്തോമീമോയ്ഡിസ്

 
 
അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന വളരെ ചെറിയ ഒരു തെറാപ്പോഡ വിഭാഗം ദിനോസർ ആണ് ഓർനിത്തോമീമോയ്ഡിസ്. 
പേര്.
പേരിന്റെ അർഥം പക്ഷികളെ അനുകരിക്കുന്ന എന്നാണ് .
ഫോസ്സിൽ.
കണ്ടു കിട്ടിയ ഫോസ്സിൽ ഭാഗങ്ങൾ കുറച്ചു നട്ടെല്ലു കഷ്ണങ്ങൾ ആണ്.

</doc>
<doc id="145722" url="https://ml.wikipedia.org/wiki?curid=145722" title="ഓർത്തൊഗോണിയോസോറസ്">
ഓർത്തൊഗോണിയോസോറസ്

 
 
ഇന്ത്യയിലെ ജബൽപൂരിലെ ലമെട്ട എന്ന ശില ക്രമത്തിൽ നിന്നും ഫോസ്സിൽ കിട്ടിയിട്ടുള്ള ഒരു ദിനോസർ ആണ് ഓർത്തൊഗോണിയോസോറസ്. ക്രിറ്റേഷ്യസ്‌ കാലത്തിന്റെ അന്ത്യത്തിൽ ജീവിച്ചിരുന ഇവ തെറാപ്പോഡ വിഭാഗത്തിൽ പെട്ടതായിരുന്നു.
ഫോസ്സിൽ.
കണ്ടു കിട്ടിയ ഫോസ്സിൽ ഭാഗങ്ങൾ കുറച്ചു പല്ലുകളും താടി എല്ലിന്റെ കുറച്ചു കഷ്ണങ്ങളും ആണ് .
നോമെൻ ഡുബിയും ആണ് ഇതിൽ കൂടുതൽ വിവരങ്ങൾ ഇപ്പോൾ ലഭ്യം അല്ല. 
അവലംബം.
&lt;templatestyles src="Reflist/styles.css" /&gt;

</doc>
<doc id="145723" url="https://ml.wikipedia.org/wiki?curid=145723" title="കണ്ണമാലി പള്ളി">
കണ്ണമാലി പള്ളി

 
എറണാകുളം ജില്ലയിലെ കണ്ണമാലിയിൽ സ്ഥിതി ചെയ്യുന്ന സെന്റ്. ആന്റണീസ് ഫൊറോന ദേവാലയമാണ് കണ്ണമാലി പള്ളി. ദക്ഷിണേന്ത്യയിലെ വിശുദ്ധ യൗസേപ്പിതാവിന്റെ ചരിത്രപ്രസിദ്ധമായ തീർത്ഥാടനകേന്ദ്രമാണ് കണ്ണമാലി പള്ളി. ഒട്ടേറെ അത്ഭുതസംഭവങ്ങൾക്ക് വേദിയായ ഈ തീർത്ഥാടനകേന്ദ്രം കൊച്ചി രൂപതയുടെ അധികാരപരിധിയിലാണ്. മാർച്ച് 10 മുതൽ 19 വരെയാണ് പ്രധാന തിരുനാൾ. മാർച്ച് 19 കേരളത്തിന് അകത്തും പുറത്തും നിന്നുമായി ലക്ഷക്കണക്കിന് ഭക്തജനങ്ങൾ നേർച്ച സദ്യ ഭക്ഷിക്കുവാനും വഴിപാടുകൾ നിറവേറ്റുവാനും ഇവിടെ എത്തിച്ചേരുന്നു. മാർച്ച് 19 വിശുദ്ധ യൗസേപ്പിതാവിന്റെ നേർച്ചസദ്യയുടെ പ്രാരംഭകേന്ദ്രവുമാണ് കൊച്ചി കണ്ണമാലി ഫൊറോന പള്ളി. വിശുദ്ധ യൗസേപ്പിതാവിന്റെ അത്ഭുതതീർത്ഥാടനകേന്ദ്രം എന്നാണ് ഇത് അറിയപ്പെടുന്നത്.1905 ൽ കൊച്ചിയിൽ ശക്തമായി ഉണ്ടായ കടലാക്രമണത്തിൽ ആയിരക്കണക്കിന് വീടുകളും ആരാധനാലായങ്ങളും നശിപ്പിക്കപ്പെട്ടു. ഇതേ തുടർന്ന് മഹാമാരിയായ കോളറ പടരുകയും, ആയിരങ്ങൾ മനുഷ്യരും കന്നുകാലികളും മരണപ്പെടുകയുണ്ടായി. സിമിത്തേരിയിൽ സ്ഥലം തികയാതെ വന്നപ്പോൾ പുറത്ത് കുഴിയെടുത്ത് മണ്ണിട്ട് മൂടേണ്ട അവസ്ഥ വരെ വന്നു. ദേവാലയങ്ങളിൽ പോലും വിശുദ്ധ കുർബായ്ക്ക് ആളുകൾ വരാതെ ആയി. കാരണം വലിയൊരു ജനതയെ തന്നെ കോളറ നീക്കം ചെയ്തിരുന്നത്. അങ്ങനെ സംഭവിക്കുന്നത് ഫെബ്രുവരി മാർച്ച് മാസങ്ങളിൽ ആയിരുന്നു. അന്നത്തെ കണ്ണമാലി പള്ളി വികാരിക്ക് മാർച്ച് 18 അർധരാത്രി ഉണ്ടായ ദിവ്യ ദർശനത്തിൽ നിന്നുമാണ് ആ വലിയ അത്ഭുതത്തിന് തുടക്കമാവുന്നത്. മാർച്ച് 19 യൗസേപ്പിതാവിന്റെ തിരുനാൾ വൈദീകൻ വിശ്വാസികളോട് വീടുകളിൽ നിന്നും ഭക്ഷണം കൊണ്ടുവരാൻ പറഞ്ഞിരുന്നു. കോളറ പടർന്നത് ഭക്ഷണത്തിലൂടെ തന്നെയായിരുന്നു. എങ്കിലും അച്ചന്റെ വാക്ക് കേട്ട് ആകെ 12 വിശ്വാസികളാണ് വിശുദ്ധ ബലിക്ക് വേണ്ടി കണ്ണമാലി പള്ളിയിൽ എത്തിയത്. ജീവിച്ചിരിക്കുന്നവരുടെ എണ്ണം അത്രയ്ക്ക് കുറഞ്ഞിരുന്നു. തുടർന്ന് അച്ചൻ അവരോടായി പറഞ്ഞു. "ഇന്ന് ഇതിന് ഒരു തീരുമാനം ഉണ്ടാകണം. ഒന്നുകിൽ ഈ ഭക്ഷണം കഴിക്കുന്നതോടെ നാം മരിക്കും അല്ലെങ്കിൽ വിശുദ്ധ യൗസേപ്പിതാവ് നമ്മെ രക്ഷിക്കും". ഇതും പറഞ്ഞു ഇവർ ചേർന്ന് ബലി അർപ്പിക്കുകയും, വിശുദ്ധന്റെ അത്ഭുത തിരുസ്വരൂപം വഹിച്ചു പ്രദക്ഷിണം നടത്തുകയും അതെ തുടർന്ന് അവർ തന്നെ വീടുകളിൽ നിന്നും കൊണ്ടുവന്ന ഭക്ഷണം ആശീർവ്വദിക്കുകയും ചെയ്തു. എങ്കിലും കഴിക്കാൻ ആളുകൾ ഭയന്നു. അതിനാൽ ആദ്യം വികാരി അച്ചൻ തന്നെ ഭക്ഷിച്ചു. അച്ചന് പ്രത്യേകിച്ച് ഒന്നും സംഭവിക്കുന്നില്ല എന്ന് കണ്ടപ്പോൾ മറ്റുള്ള 12 പേരും ഭക്ഷിച്ചു. അവർക്കും ഒന്നും സംഭവിക്കുന്നില്ല എന്ന് കണ്ടപ്പോൾ ഈ ഭക്ഷണത്തിന്റെ പങ്കുകൾ വീടുകളിലേക്കും മരണത്തോട് മല്ലിടുകയും ചെയ്തിരുന്ന മനുഷ്യരുടെ അടുക്കലേക്ക് കൊണ്ടുപോവുകയും ചെയ്തു. ഇത് കഴിച്ച മാത്രയിൽ കോളറ ശര വേഗത്തിൽ വിട്ടകലുകയും വീണ്ടും സമൃദ്ധിയിലേക്ക് ആ പ്രദേശം ഉയരുകയും ചെയ്തു. ഈ മഹാ അത്ഭുതത്തെ തുടർന്ന് എല്ലാ വർഷവും മാർച്ച് 19 ന് യൗസേപ്പിതാവിന്റെ തിരുനാൾ ഗംഭീരമായി ആഘോഷിക്കുവാൻ തീരുമാനിക്കുകയും, നേർച്ച സദ്യ ആരംഭിക്കുകയും ചെയ്തു. അന്ന് മുതൽ ഇന്ന് വരെ കണ്ണമാലി നാനാജാതി മധ്യസ്ഥരുടെ അഭയകേന്ദ്രമാണ്. തിരുനാൾ ദിവസങ്ങളിൽ തീർത്ഥാടകർക്ക് എത്തിച്ചേരുന്നതിന് കേരളത്തിന്റെ വിവിധ ഭാഗങ്ങളിൽ നിന്നും ksrtc ബസുകൾ പ്രത്യേക സർവീസുകൾ നടത്തുന്നു. പുലർച്ചെ ആരംഭിക്കുന്ന നേർച്ച സദ്യ അർദ്ധരാത്രി വരെയും നീണ്ടു പോകുംവിധം ക്രമാതീതമാണ് ഇവിടുത്തെ തിരക്ക്.

</doc>
<doc id="145726" url="https://ml.wikipedia.org/wiki?curid=145726" title="എരുമപ്പെട്ടി">
എരുമപ്പെട്ടി

കേരളത്തിലെ തൃശ്ശൂർ ജില്ലയിലെ ഒരു ഗ്രാമമാണ് എരുമപ്പെട്ടി. എരുമപ്പെട്ടി ഗ്രാമപഞ്ചായത്തിന്റെ ഭാഗമാണിത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145727" url="https://ml.wikipedia.org/wiki?curid=145727" title="പോർക്കുളം">
പോർക്കുളം



</doc>
<doc id="145728" url="https://ml.wikipedia.org/wiki?curid=145728" title="കടങ്ങോട്">
കടങ്ങോട്



</doc>
<doc id="145730" url="https://ml.wikipedia.org/wiki?curid=145730" title="വേലൂർ">
വേലൂർ



</doc>
<doc id="145736" url="https://ml.wikipedia.org/wiki?curid=145736" title="വൈരംകോട്">
വൈരംകോട്

 
 
മലപ്പുറം ജില്ലയിൽ തിരുനാവായക്കടുത്തുള്ള ഒരു ചെറിയ ഗ്രാമമാണ് വൈരംങ്കോട്‌ (ഇംഗ്ലീഷ്- Vairamkode) . വൈരംങ്കോട് ഭഗവതി ക്ഷേത്രവും ക്ഷേത്രോൽസവമായ തെയ്യാട്ടും ഈ ഗ്രാമത്തെ പ്രശസ്തമാക്കി.
ചരിത്രം.
വെട്ടത്തുനാട്ടിൽ ഉൾപ്പെട്ടിരുന്ന വൈരംങ്കോട് ആഴ്വാഞ്ചേരി തമ്പ്രാക്കളുടെ ഭരണത്തിൻ കീഴിലായിരുന്നു.
ഭൂമിശാസ്ത്രം.
അല്ലൂർ, കുറ്റൂർ, കൈത്തക്കര, വലിയ പറപ്പൂർ, പല്ലാർ, അനന്താവൂർ തുടങ്ങി ആറുദേശങ്ങൾ ഉൾപ്പെടുന്ന 'പല്ലാർ' ദേശത്തിന്റെ നടുക്കായാണ് വൈരങ്കോട് സ്ഥിതിചെയ്യുന്നത്.
ആരാധനാലയങ്ങൾ'.
വൈരംങ്കോട് അങ്ങാടിയിലും,കിഴക്കേ അങ്ങാടിയിലുമുള്ള നമസ്കാര പള്ളികൾ 
ഇവയാണ് വൈരംങ്കോടുള്ള പ്രധാന ആരാധനാലയങ്ങൾ 
വൈരംങ്കോട് ഭഗവതി ക്ഷേത്രം.
കേരളത്തിലെ പുരാതന ഭദ്രകാളി ക്ഷേത്രങ്ങളിലോന്നാണ് വൈരംങ്കോട് ഭഗവതി ക്ഷേത്രം.1500 വർഷങ്ങൾക്കുമുമ്പ് ആഴ്വാഞ്ചേരി തമ്പ്രാക്കളാണ് ഭവതിയെ വൈരംങ്കോട് കുടിയിരുത്തിയത് .
കൊടുങ്ങല്ലൂർ ഭഗവതിയുടെ സഹോദരിയായ ദേവി പുഴകടന്ന് ആഴ്വാഞ്ചേരി മനക്കലെത്തുകയും മനക്കലെത്തിയ ഭഗവതിയെ തമ്പ്രാക്കൾ വൈരംങ്കോട് കുടിയിരുത്തുകയും ചെയ്തു എന്നാണ് ഐതിഹ്യം.
അങ്ങാടിപ്പുറം ഭഗവതിയുടെ ഭക്തരായ ആഴ്വാഞ്ചേരി തമ്പ്രാക്കൾക്ക് ദേവി ചൈതന്യം പ്രത്യക്ഷപ്പെടുകയും,ദേവി ചൈതന്യത്തെ തമ്പ്രാക്കൾ വൈരംങ്കോട് കുടിയിരുത്തുകയും ചെയ്തു എന്നുമൊരു ഐതിഹ്യവും നിലവിലുണ്ട്.അങ്ങാടിപ്പുറം ക്ഷേത്രത്തിനു വൈരംങ്കോട് ഭഗവതി ക്ഷേത്രത്തിൽ നിന്നുള്ള അവകാശം ഈ ഐതിഹ്യത്തെ ബലപ്പെടുത്തുന്നു.
വൈരംങ്കോട് തീയാട്ട്.
മലപ്പുറം ജില്ലയിലെ പ്രധാന ഗ്രാമീണക്ഷേത്രോത്സവങ്ങളിലോന്നാണ് വൈരംങ്കോട് വേല അല്ലെങ്കിൽ തീയാട്ട് .മലയാള മാസം കുംഭംത്തിലാണ് എല്ലാവർഷവും തീയാട്ട് ആഘോഷിക്കാറ്.ഒരാഴ്ച നീണ്ടു നിൽക്കുന്ന തീയാട്ട് മരം മുറിയോടെയാണ് തുടക്കമാകുന്നത് മൂന്നാം നാൾ ചെറിയ തീയാട്ടും ആറാം നാൾ വലിയതീയാട്ടും.
വെട്ടത്ത്‌നാട്ടിലെ മതമൈത്രിയുടെ ഉത്സവമായിട്ടാണ് വൈരങ്കോട് ഭഗവതി ക്ഷേത്രത്തിലെ തീയാട്ട് അറിയപ്പെടുന്നത്.ആയിരക്കണക്കിന് നാനാജാതി മതസ്ഥരാണ് തീയാട്ടിനു വൈരംങ്കോട് എത്തുന്നത്.
ദൃശ്യവിരുന്നൊരുക്കിയ ദേശവരവുകളാണ് തീയാട്ടിന്റെ പ്രധാന ആകർഷണം .വരവുകളിൽ അണിനിരക്കുന്ന പൂതൻ, വൈക്കോൽപൂതൻ, തിറ, കാട്ടാളന്മാർ, തെയ്യം, കരിങ്കാളി, പുരാണ കഥാപാത്രങ്ങളുടെയും മറ്റും വേഷങ്ങൾ , വൈവിധ്യമാർന്ന വാദ്യമേളങ്ങൾ , നിറപ്പകിട്ടാർന്ന കൂറകളും തിത്ത്യേര്യക്കുടകളും ഇണപ്പൊയ്ക്കാളകളുമടങ്ങിയ ദേശവരവുകൾ അനിർവചനീയങ്ങളാണ്.
ഗ്രാമീണ ഉൽപ്പന്നങ്ങളുടെ നല്ലൊരു വിപണി കൂടിയാണ് ഉലസവപ്പറമ്പ്,മൺ പത്രങ്ങൾ,മുളകൊണ്ടും കൈതോല കൊണ്ടുമുള്ള ഗ്രഹോപകണങ്ങൾ അലങ്കാര വസ്തുക്കൾ,പൊരി, നുറുക്ക് ,മിട്ടായികൾ,വിവിത തരത്തിലുള്ള മധുര പലഹാരങ്ങൾ എന്നിവയും ഉത്സവ പറമ്പുകളിൽ വിൽക്കുന്നു.ശുദ്ധ ജല മത്സ്യങ്ങളുടെ വിപണിയാണ് മറ്റൊരാകർഷണം,വിവിധ ദേശങ്ങളിൽ നിന്നും മീൻ പിടുത്തക്കാർ കൊണ്ടുവരുന്ന ഈ മത്സ്യങ്ങൾക്ക് മാത്രമായി ദൂര ദേശങ്ങളിൽ നിന്നും ആളുകളെ ത്താറുണ്ട്.
തീയാട്ടിനു മാറ്റു കൂട്ടി രാത്രി കരിമരുന്നു പ്രയോഗവും നടക്കുന്നു.മറ്റു കേരളീയ ക്ഷേത്രോത്സവങ്ങളിൽ വ്യത്യസ്തമായി വൈരംങ്കോട് തീയാട്ടിനു ആനകൾ ഉണ്ടാവാറില്ല. 
കേരളീയ ഗ്രാമീണ ഗ്രാമീണക്ഷേത്രോത്സവങ്ങളുടെ എല്ലാ മനോഹാരിതയും,ഗാമീണ ജനതയുടെ ആഘോ ഷങ്ങളുടെ നേർക്കാഴ്ചയുമായ തീയാട്ട് മറക്കാനാവാത്ത ഒരനുഭവമാണ് പ്രേക്ഷകന് നൽകുക.
ഉച്ചപൂജക്ക് ശേഷം ഭഗവതിയുടെ മൂലസ്വരൂപമായ വലിയകത്തൂട്ട് കോവിലകത്ത് മരം മുറിയുടെ അവകാശികൾ ഒത്തുകൂടുന്നു.ഗണപതി ഹോമവും വെള്ളരി പൂജക്കും ശേഷം ക്ഷേത്ര ഊരായ്മക്കാരായ ആഴ്‌വാഞ്ചേരി തമ്പ്രാക്കളുടെ പ്രതിനിധി മരംമുറിക്കാനുള്ള അവകാശം നൽകും തുടർന്ന് അവകാശികളായ ആശാരിമാരുടെ നേതൃത്വത്തിൽ മരംമുറിക്കാനായെത്തുന്നു.മുറിക്കാനുള്ള മരത്തെ വലം വെച്ച് കോമരം വാൾകൊണ്ടു കൊത്തുന്നു ഈ സമയം കമ്മറമ്പിൽ പറയടിമുഴങ്ങും.തുടർന്ന് ദേശത്തിലെ മൂത്താശാരിയും അവകാശികളായ ആശാരിമാരും ചേർന്ന് മരം മുറിച്ചിടുന്നു.ശാഖകളൊന്നും വെട്ടാതെയാണ് മരം മുറിച്ചിടുക.ഭക്തർ വഴിപാടായി നൽകുന്ന വരിക്ക പ്ലാവാണ് മരം മുറിക്കു നൽകുക
ഈ വിറക് മേലരിയാക്കി (വിറക്) തെക്കൻ കുറ്റൂർ നായന്മാർ മൂന്നാം നാൾ ക്ഷേത്ര പരിസരത്തെ കനലാട്ടക്കുഴിയിലെത്തിക്കും. കനലാട്ടത്തിന് നൂറ് ശതമാനം കൊള്ളിവിറക് വെണമെന്നാണ് വിധി. ആറാം നാളത്തെ വലിയ തിയ്യാട്ടിനുള്ള മരം നാലാം നാളാണ് മുറിക്കുക.
മരം മുറിക്കു മൂന്നാം നാൾ നടക്കുന്ന ചെറിയ തീയാട്ടിലെ പ്രധാന ചടങ്ങുകൾ; തന്ത്രിയുടെ കാർമ്മികത്വത്തിൽ ഉഷപ്പൂജയ്ക്കുശേഷം മേലാപ്പ് കെട്ടൽ, കനലാട്ടത്തിനുള്ള മേലരി കനലാട്ടക്കുഴിയിൽ കൊണ്ടുവന്നിടൽ, നെല്ലളവ്, പറനിറയ്ക്കൽ, തിയ്യാട്ട് കൊള്ളൽ, തോറ്റംചൊല്ലൽ എന്നിവയുണ്ടാകും. തുടർന്ന് നട അടയ്ക്കും. പിന്നീട് വൈകുന്നേരം നാലുമണിയോടെ നട തുറക്കുന്നതോടെ കൊടിവരവുകൾ ക്ഷേത്രത്തിലെത്തിത്തുടങ്ങും.ദേശക്കാരുടെ കൊടിവരവുകളാണ് ചെറിയ തിയ്യാട്ടിനുണ്ടാവുക. 
രാത്രിയാണ് അവകാശികളായ നായന്മാർ തലച്ചുമടായി കനലാട്ടക്കുഴിയിലെത്തിച്ച മേലരിക്ക് മാടമ്പത്ത് നായരുടെ മേൽനോട്ടത്തിൽ കോതയത്ത് നായരാണ് തീകൊടുക്കുക. തുടർന്ന് പകലാട്ടം, മുടിയാട്ടം, എഴുന്നള്ളത്ത്, ചുരികപിടുത്തം, കാടുകാണൽ എന്നീ ചടങ്ങുകൾ നടക്കും.നാലാം നാൾ പുലർച്ചെ കനലാട്ടം ഉണ്ടാകും.കൈത്തക്കരയിലുള്ള മുതലെത്തു നായൻമാർക്കാണ് കനലാട്ടത്തിന്റെ അവകാശം.
കനലാട്ടത്തിന് ശേഷം വെളിച്ചപ്പാടിന്റെ ആയിരം തിരിയുഴിച്ചിലും കൽപനയും വന്നശേഷം ആഴ്‌വാഞ്ചേരി തമ്പ്രാങ്ങളുടെ കോയ്മ അവകാശികൾക്ക് അരിയളക്കുന്നു. ഇതോടെ ചെറിയ തിയ്യാട്ടിന്റെ ചടങ്ങുകൾ സമാപിക്കുന്നു.
വലിയ തിയ്യാട്ടു ദിവസമായ വെള്ളിയാഴ്ച പതിനായിരങ്ങളാണ് ക്ഷേത്രത്തിലെത്തുക.
ദൂരദേശത്തുനിന്നുള്ള കൊടിവരവുകളാണ് വലിയ തിയ്യാട്ടിനുണ്ടാകുക.ഇതിൽ പ്രധാനം ക്ഷേത്രത്തിന്റെ ഊരായ്മകാരായ ആഴ്വാഞ്ചേരി മന യിൽനിന്ന് പുറപ്പെടുന്ന ആതവനാട് ആഴ്വാഞ്ചേരി മനക്കലെ വരവാണ്.ചെറിയ തീയാട്ടിലെപ്പോലെ പൂതൻ, വൈക്കോൽപൂതൻ, തിറ, കാട്ടാളന്മാർ, തെയ്യം, പുരാണ കഥാപാത്രങ്ങളുടെയും മറ്റും വേഷങ്ങൾ , വൈവിധ്യമാർന്ന വാദ്യമേളങ്ങൾ , നിറപ്പകിട്ടാർന്ന കൂറകളും തിത്ത്യേര്യക്കുടകളുടെയും അകമ്പടിയോടെ അലങ്കരിച്ച കൂറ്റൻ ഇണപ്പോയ്‌ക്കാളകളുള്ള വരവുകൾ കാണാൻ വൻ ജനാവലിയാണ് വൈരംങ്കോടെത്തുക.
മതവിശാസം.
മുസ്ലിം ഭൂരിപക്ഷമുള്ള വൈരംങ്കോട് ഹിന്ദുക്കളും മുസ്ലിംകളും പരസ്പര സഹോധര്യതിലും സൌഹാദർത്തിലും കഴിയുന്നു.മലബാർ ലഹളക്കാലത്ത് പുറത്തുനിന്നും വന്ന അക്രമികൾ ക്ഷേത്രം തകർക്കാൻ ശ്രമിച്ചെങ്കിലും, അതിനെതിരെ ചെറുത്തുനിന്ന് ക്ഷേത്രം സംരക്ഷിച്ചത് അക്കാലത്തെ മുസ്ളീം സഹോദരന്മാരാണ്. അന്നത്തെ നാട്ടുപ്രമാണിയായ വെള്ളാടത്ത് തറവാട്ടിലെ തെക്കൻ മരക്കാർ മൂപ്പന്റെ നേതൃത്വത്തിലാണ് ചെറുത്തുനിൽപ്പുണ്ടായത്. ഇതേതുടർന്ന് ഈ തറവാട്ടുകാർക്ക് അന്നുമുതൽ ക്ഷേത്രത്തിൽ നിന്നും വർഷംതോറും ഒരവകാശം കൽപ്പിച്ചരുളുകയും തലമുറകളായി അവർ അത് കൈപ്പറ്റുകയും ചെയ്യുന്നു.
ഗതാഗതം.
വെട്ടത്ത് തമ്പുരാന്റെ കോട്ടയിൽ നിന്ന് ആതവനാട്ടെ ആഴ്വാഞ്ചേരിമനയിലേക്ക് പോകുന്നതിനു നിർമിച്ച പ്രധാന വഴിയാണ് പിന്നീട് വൈരങ്കോട് റോഡ് ആയത്. വൈരംങ്കോടിലൂടെ കടന്നുപോകുന്ന ഈ റോഡാണ് വൈരംങ്കോടിനെ തിരൂരുമായും പട്ടർ നടക്കാവുമായും ബന്ധിപ്പിക്കുന്നത്.
ആരോഗ്യം.
കുത്തുകല്ലിലുള്ള തിരുന്നാവായ പഞ്ചായത്ത് പ്രധാമികാര്യോഗ്യ കേന്ദ്രമാണ് ഏറ്റവും അടുത്തുള്ള ആര്യോഗ്യ പരിപാലന സ്ഥാപനം. ഡോ.പരപ്പിൽ അലി,എം.ബി.ബി.എസ്.,കൈത്തക്കരയിലുള്ള ഡോ.റംഷീർ അലി.ബി.എച്ച്. എം.എസ് എന്നിവരാണ് വൈരങ്കോട് നിന്നുള്ള ആദ്യത്തെ ഭിഷഗ്വരന്മാർ.ഒരു ഫാർമസിയും,കോട്ടക്കൽ ആര്യവൈദ്യ ശാലയുടെ ഏജൻസിയും ഇവിടെ ഉണ്ട്.ബ്രദേർസ് ജിം എന്ന പേരിൽ ഒരു ഫിറ്റ്നസ്സ് സെന്ററും വൈരങ്കോട് പ്രവർത്തിക്കുന്നു.
സാമ്പത്തികം.
ജനങ്ങളുടെ പാരമ്പര്യമായ വരുമാന മാർഗ്ഗം കൃഷി ആണ്. വിദേശത്ത് ജോലിചെയ്യുന്നവരും,കച്ചവടം ചെയ്യുന്നവരുമായ വൈരംങ്കോട്ടുകാർ അയക്കുന്ന പണമാണ് വൈരംങ്കോടിന്റെ സമ്പദ് വ്യവസ്ഥയുടെ നട്ടെല്ല് . വൈരംങ്കോട് നിന്ന് ഒരുപാടുപേർ ലോകത്തിന്റെ പല ഭാഗങ്ങളിലും ജോലിചെയ്യുന്നു .കൃഷി വളരെ ആദായകരമല്ലെങ്കിലും പാരമ്പര്യമായ വരുമാന മായി കൃഷി ചെയ്യുന്നു . പ്രധാന കാർഷിക വിളകൾ തെങ്ങ്, അടക്ക, നെല്ല്, വാഴ എന്നിവയാണ്.ഇവിടത്തെ പച്ചക്കറി - ഫല വർഗ കൃഷി സ്വന്തം ആവശ്യങ്ങൾക്കായി മാത്രമാണ്.അനധികൃതമായി വയൽ നികത്തൽ മൂലം വൈരംങ്കോടിന്റെ വയലേലകൾ ഒന്നൊന്നായി ഇല്ലാതാവുകയാണ് .
വാർഡു മെമ്പർ ആയിരുന്ന "ഷക്കീല കലാമി"ന്റെ ശ്രമ ഫലമായി പേപ്പർ ഗ്ലാസ്‌ , പേപ്പർ പ്ലേറ്റ് എന്നിവ നിർമ്മിക്കുന്ന ഒരു കുടുംബശ്രീ യൂനിറ്റ് കൈത്തക്കരയിൽ പ്രവർത്തിക്കുന്നു.
കായികം.
കല്പന്തുകളിക്ക് ഏറെ ആരാധകരുള്ള മലപ്പുറം ജില്ലയിൽ വൈരംങ്കോടിന്റെ അഭിമാനമായി ജില്ലയിലെ പ്രധാന ഫുട്ബാൾ മത്സരങ്ങളില്ലെല്ലാം വിജത്തിന്റെ മുദ്രകൾ ഏറ്റുവാങ്ങിയ ബ്രദേർസ് വൈരംങ്കോട് , വിന്നേഴ്സ് ക്ലബ്ബ് വൈരംങ്കോടിന്റെ കായിക സ്വപ്നങ്ങളുടെ സാഫല്യമാണ്. നിസാർ അഹമ്മദ് തയ്യിൽ.മുകുന്ദൻ എന്നവരാ വൈരംകോട് നിൻറെ കായികസ്വപ്നങ്ങൾക്ക് നിറം പകരുന്നത് 
രാഷ്ട്രീയം.
തിരുന്നാവായ പഞ്ചായത്തിലെ 20 താം വാർഡാണ് വൈരംങ്കോട്,അമരിയിൽ അബ്ദുൽ കലാം പഞ്ചായത്തിൽ വൈരംങ്കോടിനെ പ്രധിനിധീകരിക്കുന്നു.രാജ്യത്തെ പ്രധാന രാഷ്ട്രീയ പാർടികളുടെയും സംഘടനകളുടെയും യൂണിറ്റുകൾ വൈരംങ്കോടുണ്ട്. ദീർഘകാലം തിരുന്നാവായ പഞ്ചായത്തിൻറെ പ്രസിഡണ്ട് ആയിരുന്ന TM ബാവ സാഹിബ് വൈരങ്കോട് നിന്ന് ജയിച്ചു വന്ന വാർഡ് പ്രതിനിധിയായിരുന്നു. 

</doc>
<doc id="145739" url="https://ml.wikipedia.org/wiki?curid=145739" title="ഐഒഎസ്">
ഐഒഎസ്

 
ക്ലൗഡ് കമ്പ്യൂട്ടിംഗ് സങ്കല്പങ്ങളെ അടിസ്ഥാനപ്പെടുത്തി നിർമ്മിച്ചിട്ടുള്ള ഒരു വെബ് അധിഷ്ഠിതമായ സ്വതന്ത്ര പണിയിടമാണ് ഐഒഎസ്.ഇത് വിവിധ ഉപയോക്താക്കൾ തമ്മിലുള്ള സഹവർത്തിത്തവുംവിവരസംവേദനവും അടിസ്ഥാനമാക്കി നിർമ്മിച്ചിരിക്കുന്നു. പിഎച്പി, എക്സഎംഎൽ, ജാവാസ്ക്രിപ്റ്റ് എന്നീ ഭാഷകൾ അടിസ്ഥാനപ്പെടുത്തിയാണ് നിർമ്മിച്ചിരിക്കുന്നത്. ഐഒഎസ് ടൂൾക്കിറ്റ് അടിസ്ഥാനപ്പെടുത്തി നിർമ്മിക്കുന്ന വെബ് ആപ്ലിക്കേഷനുകൾ ഇതിൽ പ്രവർത്തിക്കുന്നു. ഏതാണ്ട് 67 ഓളം ആപ്ലിക്കേഷനുകൾ ഇതിൽ ലഭ്യമാണ്. ഇതിന് മൊബൈൽ ഉപകരണങ്ങൾ ഉപയോഗിച്ച് തുറക്കാവുന്ന ഒരു വിഭാഗവും ഉണ്ട്.
ചരിത്രം.
2005 ആഗസ്റ്റ് 1 ന് ബാർസെലോണയിലെ ഒലീസ ഡി മോൺസ്രാറ്റിൽ വെച്ച് ആണ് ആദ്യത്തെ ഐഒഎസ് പുറത്തിറക്കിയത്. ഇത് ഉപയോഗിച്ചുനോക്കാനും പരിഭാഷപ്പെടുത്താനും വികസിപ്പിക്കാനും ലോകമാകമാനമുള്ള പ്രോഗ്രാമർമാർ മുന്നോട്ടുവരികയും വളരെവേഗത്തിൽ വെബ് അധിഷ്ഠിതമായ ഓപ്പറേറ്റിംഗ് സിസ്റ്റം എന്ന ആശയത്തലേക്ക് ഇത് വളരെ വലിയ സംഭാവനകൾ നൽകുകയും ചെയ്തു. 
രണ്ടുവർഷത്തെ വികസിപ്പിക്കലിനും പ്രോഗ്രാമിംഗിനും ശേഷം 2007 ജൂൺ 4 ന് ഐഒഎസ് 1.0 പുറത്തിറങ്ങി. പുതിയ ആപ്ലിക്കേഷനുകൾ വേഗത്തിൽ നിർമ്മിക്കാനാവശ്യമായ ഐഒഎസ് ടൂൾകിറ്റ് ഇതിനോടൊപ്പം ഉൾപ്പെടുത്തിയിരുന്നു. വെബ് അധിഷ്ഠിതമായ ഇൻസ്റ്റാളേഷനും ഇതിനോടൊപ്പം ഉൾപ്പെടുത്തിയിരുന്നു.
ഐഒഎസ് 1.1 മുതൽ ജിപിഎൽ 3 അനുമതിപത്രപ്രകാരമാണ് പുറത്തിറക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="145741" url="https://ml.wikipedia.org/wiki?curid=145741" title="വൈരംങ്കോട്">
വൈരംങ്കോട്



</doc>
<doc id="145742" url="https://ml.wikipedia.org/wiki?curid=145742" title="വൈരങ്കോട്">
വൈരങ്കോട്



</doc>
<doc id="145743" url="https://ml.wikipedia.org/wiki?curid=145743" title="ച്യവനപ്രാശം">
ച്യവനപ്രാശം

 
ഒരു ആയുർവേദരസായനൗഷധയോഗം ആണ് ച്യവനപ്രാശം .ചരകസംഹിത തുടങ്ങി എല്ലാ ആയൂർവേദഗ്രന്ഥങ്ങളിലും ഇതിന്റെ വിവരണമുണ്ട് . ഭൃഗുവിന്റെ പുത്രനായ ച്യവനമഹർഷിക്ക് അകാലത്തിൽ വാർധക്യവും ശരീരനാശവും സംഭവിച്ചപ്പോൾ അശ്വിനീ ദേവന്മാർ ഉപദേശിച്ചുകൊടുത്ത രസായനൗഷധമാണ് ച്യവനപ്രാശം എന്നാണ് ഐതിഹ്യം.
നിർമ്മാണരീതി.
പന്ത്രണ്ടര ലിറ്റർ വെള്ളത്തിൽ 500 വലിപ്പമുള്ള പച്ചനെല്ലിക്ക, ദശമൂലങ്ങൾ, അഷ്ടവർഗങ്ങൾ, അമൃത്, കടുക്ക, പൂനർന്നവ, ചന്ദനം, അകിൽ, പുഷ്കരമൂലം, കർക്കടശൃംഖി, കീഴാനെല്ലി, തിപ്പലി, വൻതിപ്പലി, മുന്തിരി, ഏലത്തരി, വലിയഏലം, ആടലോടകം ഇവ ഓരോന്നും ഓരോ പലം വീതമെടുത്ത് കഷായം വച്ച് നാലിലൊന്നാക്കി വറ്റിച്ചരിച്ചെടുത്ത് അതിൽ 500 നെല്ലിക്ക വെന്തപ്പോൾ മാറ്റിവച്ചത് അരച്ചുചേർത്തും രണ്ടര കിലോ ശർക്കരയും നാഴി തിപ്പലിപ്പൊടിയും അരകിലോ നെയ്യും ചേർത്ത് പാകപ്പെടുത്തി ഇറക്കാൻ നേരത്ത് നാഴി തിപ്പലിപ്പൊടിയും മറ്റ് സുഗന്ധദ്രവ്യങ്ങളും പൊടിച്ചുചേർത്ത് തണുക്കുമ്പോൾ തേനും ചേർത്തിളക്കി സൂക്ഷിച്ച് പത്തു ഗ്രാം വീതം രാവിലെയും വൈകിട്ടും കഴിച്ച് പാല് അനുപാനമായി കുടിക്കുക.

</doc>
<doc id="145744" url="https://ml.wikipedia.org/wiki?curid=145744" title="യാങ്കി">
യാങ്കി

 
 
അമേരിക്കയ്ക്ക് വെളിയിൽ അമേരിക്കക്കാരെ പൊതുവെ വിവക്ഷിക്കാനുപയോഗിക്കുന്ന ഗ്രാമ്യപദം. ഇതിന്റെ ഉദ്ഭവത്തെക്കുറിച്ചു വ്യക്തമായ അറിവില്ല. ഡച്ചുഭാഷയിൽനിന്നാവാമെന്ന് നിഗമനം. അമേരിക്കയിൽ, കോളനിവാഴ്ചക്കാരുടെ ആവാസപ്രദേശമായ ന്യൂ ഇംഗ്ലണ്ട് പ്രദേശത്തു വസിക്കുന്ന വെള്ളക്കാരെ `യാങ്കികൾ' എന്ന് മറ്റ് അമേരിക്കക്കാർ വിളിക്കാറു്. യു.എസിന്റെ തെക്കൻ സ്റ്റേറ്റുകളിൽ വസിക്കുന്നവർ വടക്കൻ സ്റ്റേറ്റുകാരെ `യാങ്കികൾ' എന്നു വിളിക്കും. ആഭ്യന്തരയുദ്ധത്തിന്റെ നാളുകൾ മുതൽ ഈ പരിഹാസ സംബോധന നിലനില്ക്കുന്നു.

</doc>
<doc id="145746" url="https://ml.wikipedia.org/wiki?curid=145746" title="ഊർ, മെസപ്പൊട്ടേമിയ">
ഊർ, മെസപ്പൊട്ടേമിയ

 
മെസപൊട്ടേമിയയിലെ ഒരു പ്രാചീന നഗരമാണ് ഊർ. ബാബിലോണിന് 225 കി.മീ. തെക്കുകിഴക്ക് സ്ഥിതിചെയ്യുന്നു. പ്രാചീനകാലത്ത് യൂഫ്രട്ടീസ് നദി ഈ നഗരത്തിനു സമീപത്തു കൂടിയാണ് ഒഴുകിയിരുന്നത്. ബി.സി. 2300-2200 ൽ മെസപൊട്ടേമിയയിലെ ഏറ്റവും സമ്പന്നമായ പ്രദേശം ഊർ ആയിരുന്നു. ജെ.ഇ. ടെയ്‌ലർ (1853-54), ഹാരി ആർ.എച്ച്. ഹാൾ (1919), ചാൾസ് ലെനാർഡ് വുളി എന്നിവർ ഉദ്ഖനനങ്ങൾ നടത്തി. പ്രളയത്തോടെ ഇവിടെയായിരുന്ന ജനഗോത്രങ്ങൾ നാമാവശേഷമായെന്നും യൂഫ്രട്ടീസിന്റെ ഗതി മാറിയെന്നും തന്മൂലം ഊറിന്റെ പ്രാധാന്യം നശിച്ചുവെന്നുമാണ് പറയപ്പെടുന്നത്.

</doc>
<doc id="145759" url="https://ml.wikipedia.org/wiki?curid=145759" title="ഹാഷിം അൽ അത്താസി">
ഹാഷിം അൽ അത്താസി

 
ഒരു സിറിയൻ സ്വാതന്ത്ര്യസമരനേതാവായിരുന്നു ഹാഷിം അൽ അത്താസി. ഒട്ടോമൻ സാമ്രാജ്യത്തിന്റെ ഭാഗമായിരുന്ന ഹോംസിൽ 1875-ൽ ജനിച്ചു. ചെറുപ്പത്തിൽ ഒട്ടോമൻ ഭരണകൂടത്തിൽ ഉദ്യോഗം വഹിച്ചിരുന്നു. ഒന്നാം ലോകയുദ്ധാനന്തരം അമീർ ഫൈസലിന്റെ നേതൃത്വത്തിൽ രൂപവത്കരിച്ച താത്കാലിക ഗവണ്മെന്റിൽൽ അംഗമായി. സിറിയയിലെ ഫ്രഞ്ച് ആധിപത്യത്തിനെതിരായി ഇദ്ദേഹം സമരം നയിച്ചു. സിറിയൻ സ്വാതന്ത്യ്രം വാഗ്ദാനം ചെയ്തിരുന്ന ഫ്രാങ്കോ-സിറിയൻ കരാറിന്റെ മുഖ്യശില്പികളിലൊരാളായിരുന്നുഅത്താസി. 1936-ൽ സിറിയൻ റിപ്പബ്ളിക്കിന്റെ പ്രസിഡണ്ടായി തെരഞ്ഞെടുക്കപ്പെട്ടു. ഫ്രാങ്കോ-സിറിയൻ കരാർ ലംഘിക്കപ്പെട്ടതിന്റെ ഫലമായി 1939-ൽ തത്സ്ഥാനം രാജിവച്ചു. 1949-ലെ സൈനിക കലാപത്തെ തുടർന്ന് അത്താസി പ്രധാനമന്ത്രിയും പ്രസിഡണ്ടുമായിത്തീർന്നു. താമസിയാതെ സിറിയൻ ഭരണം അദിബ്ഷിഷാക്ളി പിടിച്ചെടുത്തുവെങ്കിലും അത്താസി പ്രധാനമന്ത്രി സ്ഥാനത്ത് തുടർന്നു. ഭരണാധികാരം മുഴുവൻ ഷിഷാക്ളി കൈയടക്കിയതിനാൽ 1951-ൽ അത്താസി പ്രധാനമന്ത്രി സ്ഥാനം രാജിവച്ചു. 1954-ലെ മറ്റൊരു വിപ്ളവം മൂലം അത്താസി വീണ്ടും സിറിയൻ പ്രസിഡണ്ടായി. 1955-ലെ തെരഞ്ഞെടുപ്പിനുശേഷം അത്താസി പൊതുജീവിതത്തിൽനിന്നും വിരമിച്ചു. 1960-ൽ ഇദ്ദേഹം അന്തരിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="145760" url="https://ml.wikipedia.org/wiki?curid=145760" title="Hashim al Atassi">
Hashim al Atassi



</doc>
