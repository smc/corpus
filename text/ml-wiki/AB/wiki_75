<doc id="279639" url="https://ml.wikipedia.org/wiki?curid=279639" title="ഹയാഒ മിയാസാക്കി">
ഹയാഒ മിയാസാക്കി

ടോക്കിയോയിലെ ബുങ്ക്യോ വാർഡിലാണ് മിയാസാക്കി ജനിച്ചത്, ചെറുപ്പം മുതലേ മാങ്ക , അനിമേഷൻ എന്നിവയിലും താത്പര്യം പുലർത്തിയിരുന്നു. 1963 -ലാണ് അദ്ദേഹം ടോയ്-അനിമേഷൻ -ൽ ചേരുന്നത്. അവിടെ ചേർന്ന് ആദ്യ കാലഘട്ടത്ത് ഇൻ-ബിറ്റ്വീൻ ആർട്ടിസ്റ്റായിട്ടാണ് അദ്ദേഹം ജോലി ചെയ്തിരുന്നത്, പിന്നീട് സംവിധായകനായ ഇസാഒ ടക്കാട്ട യുമായി ഒരുമിച്ച് പ്രവർത്തിക്കാൻ തുടങ്ങി. ഡോഗി മാർച്ച് , ഗള്ളിവേഴ്സ് ട്രാവൽസ് ബിയോണ്ട് ദി മൂൺ എന്നിവയാണ് മിയാസാക്കിയും, ടൊയ് അനിമേഷനും ചേർന്ന് നിർമ്മിച്ച് പ്രശസ്തമായ അനിമേഷനുകൾ. 1971 -ൽ എ-പ്രൊ യിലേക്ക് മാറുന്നതിനു മുമ്പ് ടൊയ് -യുമായി പുസ് ഇൻ ബൂട്ട്സ്, അനിമൽ ട്രെഷർ ഐലാന്റ് എന്നീ സിനിമകളും ചെയ്തു. എ-പ്രൊ യിൽ വച്ചാണ് അദ്ദേഹം ടക്കാട്ടയുമൊത്ത് ലുപിൻ ദി തേർഡ് പാർട്ട് വൺ സസംവിധാനം ചെയ്തത്. 1973 -ൽ സുയിയോ എയ്സോ (നിപ്പോൺ അനിമേഷൻ എന്നും അറിയപ്പെടുന്നു) യിലേക്ക് മാറിയതിനുശേഷം വേൾഡ് മാസ്റ്റർപീസ് തിയേറ്ററിൽ അനിമേറ്ററായി ജോലി ചെയ്തു. അവിടെ വച്ച് ടെലിവിഷൻ സീരീസായ ഫ്യൂച്ചർ ബോയ് കൊനാൺ സംവിധാനം ചെയ്തു. അദ്ദേഹത്തിന്റെ ഫീച്ചർ ഫിലിമുകളായ ദി കാസിൽ കാഗ്ലിയോസ്റ്റ്രോ (1979) , നോസിക്ക ഓഫ് ദി വാലി ഓഫ് ദി വിൻഡ് (1984) ഒപ്പം ഷെർലോക്ക് ഹൗണ്ട് എന്ന സീരീസ് എന്നിവ സംവിധാനം ചെയ്യാനായി ടെലെകോം അനിമേഷൻ ഫിലിം / ടോക്കിയോ മൂവി ഷിൻഷ യിൽ 1979 ന് ചേർന്നു.

1985 ലാണ് മിയാസാക്കി സ്റ്റുഡിയോ ഗിബ്ലി സ്ഥാപിച്ചത്. 1986 -ൽ കാസിൽ ഇൻ ദി സ്കൈ , 1988 -ൽ മൈ നെയിബർ ടോട്ടോറോ , 1989 -ൽ കീകീസ് ഡെലിവറി സർവീസ്, 1992 -ൽ പോർകോ റോസ്സോ എന്നീ അനിമേഷൻ സിനിമകൾ സുറ്റുഡിയോ ഗിബ്ലിയിൽ മിയാസാക്കി നിർമ്മിച്ചു. ഇവയെല്ലാം തന്നെ ജപ്പാനിൽ വിജയകരമായിരുന്നു. മിയാസാക്കിയുടെ പ്രിൻസസ് മൊണൊക്ക എന്ന അനിമേഷനായിരുന്നു ജപ്പാൻ അക്കാദമി പ്രൈസ് ഫോർ പിക്ച്ചർ ഓഫ് ദി ഇയർ പുരസ്കാരം നേടുന്ന ആദ്യത്തെ അനിമേഷൻ ചിത്രം. അതുതന്നെയായിരുന്നു 1997 -ലെ ഉർന്ന ഗ്രോസിംഗ് ചിത്രവും. ഇത്തരത്തിൽ മികച്ച അനിമേഷൻ ചിത്രങ്ങൾ സുറ്റുഡിയോ ഗിബ്ലിക്ക് ജപ്പാനിന് അകത്തും പുറത്തുമായി ഒരുപാട് ആരാധകരെ ഉണ്ടാക്കി. ജപ്പാൻ ചരിത്രത്തിലെ മികച്ച സിനിമയായിരുന്നു മിയാസാക്കിയുടെ 2001-ലെ ചിത്രമായ സ്പിരിറ്റഡ് എവേ, അത് 75-ാമത് അക്കാദമി അവാർഡ് വേദിയിൽ അക്കാദമി അവാർഡ് ഫോർ ദി ബെസ്റ്റ് അനിമേറ്റജ് ഫീച്ചർ പുരസ്കാരം നേടി. കൂടാതെ അദ്ദേഹത്തിന്റെ ഹൗൾ‍സ് മൂവിംഗ് കാസിൽ , പോണ്യോ, ദി വിൻഡ് റൈസസ് എന്നിവയും വിജയകരമായിരുന്നു. ദി വിൻഡ് റൈസസ് പുറത്തിറങ്ങിയതിനുശേഷം സിനിമ മേഖലയിൽ നിന്ന് വിരമിക്കുകയാണെന്ന് മിയാസാക്കി പ്രഖ്യാപിച്ചു. പക്ഷെ 2016 -ൽ പുതിയ ഒരു ഫീച്ചർഫിലിമുമായി അദ്ദേഹം തിരിച്ചെത്തി.

പ്രകൃതിയോടും, സാങ്കേതികവിദ്യയോടും മാനവികതയ്ക്കുള്ള ബന്ധത്തെ സൂചിപ്പിക്കുന്ന കഥാപാത്രങ്ങളാണ് മിയാസാക്കിയുടേത്, പ്രകൃതിയോടൊത്തുള്ള മനുഷ്യ വാസത്തിന്റെ താളമായിരുന്നു അതിലുടനീളവും. അതുകൊണ്ടുതന്നെ ഇച്ഛാശക്തിയുള്ള സ്ത്രീകളോ, പെൺകുട്ടികളോ ആയിരുന്നു മിയാസാക്കിയുടെ കഥാപാത്രങ്ങൾ. അത്തരത്തിൽ അദ്ദേഹത്തിന്റെ വർക്കുകൾ ഒരുപാട് പുരസ്കാരങ്ങൾക്ക് വഴിയൊരുക്കിയിട്ടുണ്ട്. 2012 -ലെ സാംസ്കാരികമായ സംഭാനകൾ കൊണ്ട് അദ്ദേഹത്തെ പേഴ്സൺ ഓഫ് കൾച്ചറൽ മെറിട്ട് എന്ന് വിളിക്കപ്പെടുന്നു. 2014 നവംബറിലെ അനിമേഷനും, സിനിമയുടേയും ഭാഗമായി അക്കാദമി ഹോണറി അവാർഡ് മിയാസാക്കി യ്ക്ക് ലഭിച്ചു. അമേരിക്കൻ ഫിലിം ക്രിട്ടിക്കായ റോജർ ഈബർട്ട് മിയാസാക്കിയെ ചരിത്രത്തിലെ ഏറ്റവും മികച്ച അനിമേറ്റർ എന്ന് വിശേഷിപ്പിച്ചു.

1941 ജനുവരി 5 ന് ടോക്കിയോയിലെ ബുങ്ക്യോയിലെ അക്കെബെനോ-ചോ യിലാണ് ഹയായോ മിയാസാക്കി ജനിച്ചത്. അച്ഛൻ കട്ട്സുജി മിയാസാക്കി, അദ്ദേഹം മിയാസാക്കി എയർപ്ലെയിനിന്റെ ഡയറക്ടറായിരുന്നു, രണ്ടാം ലോകയുദ്ധത്തിൽ യുദ്ധവിമാനങ്ങൾ ഉണ്ടാക്കിയ കമ്പനികളിലൊന്നായിരുന്നു അത്. ഈ ബിസിനസ്സ് കാരണം മിയാസാക്കിയുടെ കുട്ടിക്കാലം കഷ്ടതകളില്ലാതെ മുന്നോട്ട് പോയി. യുദ്ധകാലത്ത് മിയാസാക്കിക്ക് മൂന്ന് വയസ്സായിരുന്നു, അവരുടെ കുടുംബം ഉറ്റ്സുനോമിയയിലേക്ക് താമസ്സം മാറ്റി. 1945 -ൽ നടന്ന ഉറ്റ്സുനോമിയയിലെ ബോംബാക്രമണത്തിന് ശേഷം അവർ കാനുമ യിലേക്ക് താമസ്സം മാറ്റി. ആ സമയത്ത് നാല് വയസ്സുകാരനായിരുന്നു മിയാസാക്കിയിൽ അത് ഭീകരമായ ഓർമകളെ സൃഷ്ടിച്ചു.1947 - 1955 കാലഘട്ടത്ത് മിയാസാക്കിയുടെ അമ്മയ്ക്ക് സ്പൈനൽ ട്യൂബർക്ലോസിസ് ബാധിച്ചു. കുറച്ച് വർഷക്കാലം അവർ ആശുപത്രിയിലായിരുന്നു. കർക്കശക്കാരിയും, ബുദ്ധിമതിയുമായിരുന്നു അദ്ദേഹത്തിന്റെ അമ്മ. അവർ 71 -ാം വയസ്സിൽ 1983 -ന് നിര്യാതയായി.

1947 -ന് ഉറ്റ്സുനോമിയയിലെ എലമെന്ററി സ്ക്കൂളിൽ അദ്ദേഹം ചേർന്നു. മൂന്നാം ക്ലാസ്സുവരെ അവിടെയായിരുന്നു, സുഗിനാമി-കു യിലേക്ക് കുടുംബം മാറിയതോടെ നാലാം ക്ലാസ്സ് ഓമിയ എലമെന്ററി സ്ക്കൂളിലിലായി, അഞ്ചാം ക്ലാസ്സ് എയിഫുക്കു എലമെന്ററി സ്ക്കൂളിലും. അഞ്ചാം ക്ലാസ്സിന് ശേഷം ഒമിയ ജൂനിയർ ഹൈ യിലേക്ക മാറി. മാങ്കാ ആർട്ടിസ്റ്റാവാനായിരുന്നു അദ്ദേഹത്തിനാഗ്രഹം, പക്ഷെ തനിക്ക് വരക്കാനറിയില്ലെന്ന് മിയാസാക്കി തിരിച്ചറിയുകയായിരുന്നു; അതുകൊണ്ടുതന്നെ പ്ലെയിനുകളും, ടാങ്കുകളും, യുദ്ധകപ്പലുകളും കുറേ കാലത്തോളം വരച്ചുകൊണ്ടിരുന്നു. ടെറ്റ്സുജി ഫുക്കൂഷിമ, സോജി യമാക്കാവ, ഒസാമു ടെസുക്ക എന്നീ നിരവധി മാങ്ക ആർട്ടിസ്റ്റുകൾ മിയാസാക്കിയ്ക്ക് പ്രചോദമായിരുന്നു.തന്റെ കുറേ പഴയ വർക്കുകൾ അദ്ദേഹം നശിപ്പിച്ചുകളഞ്ഞിരുന്നു. അവയൊക്കെ ടെറ്റ്സുജി യുടെ തനിയാവർത്തനമായിരുന്നു. ഒമിയ ജൂനിയർ ഹൈയിന് ശേഷം ഒമിയ മിഡിൽ സ്ക്കൂളിലേക്ക് ചേർന്നു ശേഷം ടൊയോട്ടോമ. ഇക്കാലത്ത് പാണ്ട ആന്റ് ദി മാജീക്ക് സെർപ്പന്റ് എന്ന് അനിമേഷൻ മിയാസാക്കിയിലെ അനിമേറ്ററിനെ ഉണർത്തി. ടോയൊട്ടോമ യിൽ നിന്ന് ഗാക്കുഷുയിൻ യൂണിവേഴ്സിറ്റിയേല്ക്കായിരുന്നു. അവിടെ ചിൽഡ്രൻസ് ലിറ്ററേച്ചർ റിസർച്ച് ക്ലബിലെ അംഗമായി. അവിടെ കോമിക്സുകളുമായി അടുത്ത ബന്ധം ഉണ്ടായിരുന്നത് ഇത്തരം ക്ലബുകളയിരുന്നു. ഒഴിവ് നേരങ്ങളിൽ തന്റെ മിഡിൽ സ്ക്കൂളിലെ കല അധ്യാപകനോടൊക്ക് അദ്ദേഹത്തിന്റെ സ്റ്റുഡിയോയിൽ വരക്കുമായിരുന്നു. ഇടനേരങ്ങളിൽ ജീവിതത്തേക്കുറിച്ചും, രാഷ്ട്രീയത്തേക്കുറിച്ചും, എല്ലാ കാര്യങ്ങളേക്കുറിച്ചും അവർ‍ സംസാരിക്കും. പൊളിട്ടിക്കൽ സയൻസിലും , എക്കണോമിക്ക്സിലും ബിരുദത്തോടെ 1963-ൽ അദ്ദേഹം ഗാക്കുഷുയിനിൽ നിന്ന് പുറത്തിറങ്ങി.

1963 -ൽ മിയാസാക്കി ടൊയ്-അനിമേഷനിലെ ജോലിക്കാരനായിരുന്നു. ഡോഗി മാർച്ച് എന്ന അനിമെയിലും, വുൾഫ് ബോ കെൻ എന്ന ടെലിവിഷൻ സീരീസിലും ഇൻ-ബിറ്റീവീൻ അർട്ടിസ്റ്റായിട്ടായിരുന്നു അദ്ദേഹം പ്രവർത്തിച്ചത്. ഗളിവർ ട്രാവെൽസ് ബിയോണ്ട് ദി മൂൺ (1964) -ലും അദ്ദേഹമുണ്ടായിരുന്നു. അവിടത്തെ ഒരു ലേബർ യൂണിറ്റിന്റെ നേതാവായിരുന്നു അദ്ദേഹം, തുടർന്ന് ടൊയ് ലേബർ യൂണിയന്റെ ചീഫ് സെക്ക്രട്ടറിയായി. അതിനുശഷം ചീഫ് അനിമേറ്ററായും, കൺസെപ്റ്റ് ആർട്ടിസ്റ്റായും, ദി ഗ്രേറ്റ് അഡ്വേഞ്ചർ ഓഫ് ഹോറസ്, പിൻസ് ഓഫ് ദി സൺ (1968) എന്നിവയിൽ സീൻ ഡീസൈനറായും പ്രവർത്തിച്ചു. ഫിലിം പ്രൊഡക്ഷനിലൂടനീളം തന്റെ മെന്ററായ യാസുവോ ഒറ്റ്സുക്ക യോട് ചേർന്നായിരുന്നു ജോലി ചെയ്തത്, അദ്ദേഹത്തിന്റെ അനിമേഷൻ മിയാസാക്കിയെ ഒരുപാട് സ്വാധീനിച്ചിരുന്നു. പിന്നീടുള്ള അദ്ദേഹത്തിന്റെ തൊഴിൽ ജീവിതം ഇസാഒ ടക്കാട്ടയുമായി ചേർന്നായിരുന്നു. അവരൊരുമിച്ച് ചെയ്ത സിനിമകളെല്ലാം മികച്ചയവയായിരുന്നു, അനിമേഷൻ രംഗത്തെ പരിണാമത്തിന് അവ വഴിയൊരുക്കി.

സാബുറൊ അക്കിറ്റ്സു -ന്റെ കീഴിൽ മിയാസാക്കി പീപ്പിൾ ഓഫ് ദി ഡെസേർട്ട് എന്ന് മാങ്ക എഴുതി. 1969 സെപ്തംബറിനും 1970 മാർച്ചിനുമിടയിലായി 26 ഇൻസ്റ്റാൾമെന്റോടുകൂടി അത് പുറത്തിറങ്ങി. ബോയ് ആന്റ് ഗേൾസ് ന്യൂസ്പേപ്പറിലായിരുന്നു അത് പ്രസിദ്ധീകരിച്ചത്. ഫുക്കുഷിമയുടെ ഈവിൽ ലോർഡ് ഓഫ് ദി ഡെസേർട്ട് പോലുള്ള കഥകൾ മിയാസാക്കിയെ പ്രചോദിപ്പിച്ചിരുന്നു. ദി വണ്ടർഫുൾ വേൾഡ് ഓഫ് പുസ് ഇൻ ബൂട്ട്സ് (1969) -ൽ കീ അനിമേഷൻ അദ്ദേഹം നൽകിയിരുന്നു.അതിന്റെ പ്രൊമോഷനിനായി പന്ത്രണ്ട് ചാപ്റ്ററുള്ള മാങ്ക് എഴുതി. ജനുവരി മുതൽ 1969 മാർച്ച് വരെ ടോക്കിയോ ഷിംബുണിലെ സണ്ടേ എഡീഷനിലായിരുന്നു അത് പ്രസിദ്ധീകരിച്ചിരുന്നത്.
ഫ്ലൈയിംഗ് ഫാന്റം ഷിപ്പ്(1969)-ലെ മിലിറ്ററി ടാങ്കുകൾ സൃഷ്ടിക്കുന്ന നാശത്തെ അനിമേറ്റ് ചെയ്തത് മിയാസാക്കിയായിരുന്നു.1971-ൽ ഹിരോഷി ഇക്കെഡെ യുടെ അനിമൽ ട്രെഷർ ഐലാന്റിന്റെ അഡാപ്റ്റേഷനിൽ കഥാപാത്രങ്ങള രൂപകൽപ്പന ചെയ്തു. കൂടാതെ അദ്ദേഹം പതിമൂന്ന് ഭാഗങ്ങളുള്ള മാങ്ക അഡാപ്റ്റേഷനും തയ്യാറാക്കി. ജനുവരി മുതൽ 1971 മാർച്ച് വരെ ടോക്കിയോ ഷിമ്പുണ്ണിൽ അത് പ്രസിദ്ധീകരിച്ചു. അലി ബാബ ആന്റ് ദി ഫോർട്ടി തീവ്സിലും മിയാസാക്കി കീ അനിമേഷൻ നൽകിയിരുന്നു.

1971 ആഗസ്റ്റിന് ടൊയ് അനിമേഷൻ വിടുകയു എ-പ്രൊ യിലേക്ക് ചേരുകയും ചെയ്തു. അവിടെ വച്ചാണ് ടക്കാട്ടയോടൊപ്പം ലുപിൻ ദി തേർഡ് പാർട്ട് വൺ -നെ സഹസംവിധാനം ചെയ്യുന്നത്. അവർ ആസ്റ്റ്രിഡ് ലിന്റ്ഗ്രെന്റെ പിപ്പി ലോങ്സ്റ്റോക്കിംഗ് ബുക്ക്സ് എന്നിവയുടെ അടിസ്ഥാനത്തിൽ പ്രീ പ്രൊഡക്ഷനും ആരംഭിച്ചു. ലിന്റ്ഗ്രെനിനെ സമീപച്ചതിനുശേഷം അത് കാൻസിൽ ചെയ്തു, അത് പൂർത്തിയാക്കാനുള്ള പ്രോജക്റ്റിനുള്ള പെർമിഷൻ തിരസ്കരിക്കുകയും ചെയ്തു. 1972,1973 -ൽ മിയാസാക്കി എഴുതി,ഡിസൈൻ ചെയ്ത്,അനിമേറ്റ് ചെയ്ത രണ്ട് അിനമേഷനുകൾ പാണ്ട ഗോ, പാണ്ട എന്നിവ പുറത്തിറങ്ങി, ടക്കാട്ടയായിരുന്നു സംവിധാനം നിർവഹിച്ചത്. 1973 ജൂണിന് എ-പ്രൊ യിൽ നിന്നും , സുയിയോ എൽസോ യിലേക്ക് മാറിയതിനുശേഷം മിയാസാക്കിയും, ടക്കാട്ടയും, വേൾഡ് മാസ്റ്റർപീസ് തിയേറ്ററിൽ പ്രവർത്തിച്ചു, അവിടെ വച്ചായാരിന്നു ഹെയിദി, ഗേൾ ഓഫ് ദി ആൽപ്സ്, എന്നീ അനിമേഷൻ സീരീസുകൾ അവതരിപ്പിച്ചത്. 1975-ൽ സുയിയോ എയ്സോ നിപ്പോൺ അനിമേഷനായി തന്നെ തുടർന്നു. ഫ്യൂച്ചർ ബോയ് കൊനാൻ, അലെക്സാണ്ടർ കീയുടെ അഡാപ്റ്റേഷനായ ദി ഇൻ‍ക്രിഡിബിൾ ടൈഡ് എന്നിവയേയും മിയാസാക്കി സംവിധാനം ചെയ്തിട്ടുണ്ട്.

1979 -ൽ മിയാസാക്കി നിപ്പോൺ അനിമേഷൻ വിട്ടു, അപ്പോഴായിരുന്നു അന്നെ ഓഫ് ഗ്രീൻ ഗാമ്പിൾസ് പ്രൊഡക്ഷൻ നടന്നുകൊണ്ടിരുന്നത്. ആദ്യത്തെ പതിനഞ്ച് എപിസോഡുകളിൽ‍ അദ്ദേഹമായിരുന്നു സീൻ ഡിസൈൻ , ഓർഗനൈസേഷൻ ചെയ്തത്. ടിഎംഎസ് എൻർടെയിമെന്റിന്റെ ഭാഗമായിരുന്ന ടെലെകോം അനിമേഷൻ ഫിലിമിലേക്ക് അദ്ദേഹം മാറി. ദി കാസിൽ ഓപ് കാഗ്ലിയോസ്റ്റ്രോ (1979) സംവിധാനം ചെയ്തത് അവിടെവച്ചായിരുന്നു. ടെലെകോമിൽ അദ്ദേഹം തന്റെ കീഴിൽ ജോലി ചെയ്യുന്നവരെ പരിശീലിപ്പിക്കുക കൂടി ചെയ്തിരുന്നു. 1981-ൽ ഷെർലക്ക് ഹൗണ്ടിന്റെ ആറ് എപിസോഡുകൾ സംവിധാനം ചെയ്തു. സർ ആർത്തർ കോണാൻ ഡോയിലുമായുള്ള പ്രശ്നം വരെ അത് തുടർന്നുള്ളു. അതേ സമയം മറ്റ് പ്രോജക്റ്റുകളിൽ മിയാസാക്കി തിരക്കിലായിരുന്നു. പ്രശ്നങ്ങൾ‍ തീർന്നതിന് ശേഷം ഷെർലക്ക് ഹൗണ്ട് കോയ്സുക്കെ മിക്കൂരിയ സംവിധാനം ചെയ്തു. 1984 നവംബർ മുതൽ 1985 മെയ് വരെ അത് സംപ്രേഷണം ചെയ്തു. ദി ജേർമി ഓഫ് ഷുണ എന്ന ഗ്രാഫിക്ക് നോവലുകളും മിയാസാക്കി എഴുതിയിട്ടുണ്ട്. നായയായി മാറുന്ന രാജകുമാരിയെക്കുറിച്ചുള്ള ടിബെറ്റൻ നാടോടിക കഥയുടെ സ്വാധീനമായിരുന്നു അത്. 1983 ജുണിന് ടോക്കുമാ ഷോട്ടെൻ ആണ് അത് പ്രസിദ്ധീകരിച്ചത്. 1984 നവംബർ മുതൽ 1944 ഒക്ടോബർ വരെ മോഡൽ ഗ്രാഫ്കിസിൽ ഹയായോ മിയാസാക്കീസ് ഡേഡ്രീം ഡാറ്റ നോട്ട്സ് ഇടയ്ക്കിടയ്ക്കായി പ്രസിദ്ധീകരിച്ചു.

ദി കാസിൽ ഓഫ് കാഗ്ലിയോസ്റ്റ്രോ യുടെ റ്ലീസിന് ശേഷം റീച്ചാർഡ് കോർബെനിന്റെ റൗൽഫ് എന്ന കോമിക് ബൂക്കിന്റെ അനിമേറ്റഡ് ഫിലിം അഡാപ്റ്റേഷന്റെ ചിന്തകളിലായിരുന്നു. 1980 നവംബറിൽ അതിനായുള്ള പ്രൊപ്പോസൽ‍ ഉണ്ടായി. അതേ സമയത്ത് മിയാസാക്കി മാഗസിൻ ആർട്ടിക്കിൾ സീരീസിനായി അനിമേജിലെ എഡിറ്റോറിയൽ സ്റ്റാഫുകളേയും സമീപിച്ചു. അതിന്റെ ഭാഗമായി അദ്ദേഹം തന്റെ സ്കെച്ച്ബുക്ക് കാണിച്ചുകൊടുക്കുകയും അതിലെ വ്യത്യസ്ഥമായ ചിന്തകളേയും, രീതികളേയും, ഡിസൈനുകളേയും കണ്ട് മിയാസ്കക്കിയുടെ ചിന്തകളെ അവർ തിരിച്ചറിയുകയായിരുന്നു. അന്ന് രണ്ട് പ്രോജക്റ്റുകളുണ്ടായിരുന്നു, വാറിംഗ് സ്റ്റേറ്റ്സ് ഡീമൺ കാസിൽ , റൗൾഫിന്റെ അഡാപ്റ്റേഷനും. പക്ഷെ അവ രണ്ടും തിരസ്കരിക്കപ്പെട്ടു. കാരണം ആ കമ്പനി നിലനിൽക്കുന്ന മാങ്കയുടെ അടിസ്ഥാനത്തിൽ അനിമെ ചെയ്യുവാൻ താത്പര്യം പ്രകടിപ്പിച്ചിരുന്നില്ല. അതുപോലെതന്നെ മിയാസാക്കിയുടെ മാങ്കകൾക്കും, മാഗസിനുകൾക്കുമായുള്ള സ്കെച്ചുകളും, ചിന്തകളും പിന്നീടൊരിക്കലും സിനിമയായില്ല. 1982 ഫെബ്രുവരി മുതൽ 1994 മാർച്ച് വരെ നോസിക്ക ഓഫ് ദി വാലി ഓഫ് ദി വിൻഡ് എന്ന മാങ്ക പുറത്തിറങ്ങി, അവ ടാങ്കോബോൺ വാള്യങ്ങളിൽ റീപ്രിന്റ് ചെയ്തു, അവ ഏഴ് വാള്യങ്ങളായായിരുന്നു പ്രസിദ്ധീകരിക്കപ്പെട്ടത്, 1060 പേജുകൾ അതിലുണ്ടായിരുന്നു. എപിസോഡുകൾ അടിസ്ഥാമായി പെൻസിലിലാണ് മിയാസാക്കി വരക്കുന്നത്, പിന്നീടവ സോപ്യ ടോണഡ് മഷിയിൽ മോണോക്രോ ചെയ്യും. 1982 നവംബറിന് മിയാസാക്കി ടെലെകോം അനിമേഷൻ വിട്ടു.

നോസിക്ക ഓഫ് ദി വാലി ഓഫ് ദി വിൻഡിന്റെ വിജയത്തിന് ശേഷം ടോക്കുമോ ഷോട്ടെൻ -ന്റെ സ്ഥാപകനായ യസുയോഷി ടോക്കുമ മിയാസാക്കിയെ ഫിലിം അഡാപ്റ്റേഷനിൽ പ്രോത്സാഹിപ്പിച്ചു. പക്ഷെ അതദ്ദേം തിരസ്കരിക്കുകയായിരുന്നു, പക്ഷെ താനത് സംവിധാനം ചെയ്യാമെന്ന് പറയുകയും ചെയ്തു. മിനാമാട്ട ബേയിലെ മെർക്കുറി വിഷബാധ യാണ് മിയാസാക്കിയുടെ ചിന്തകളെ വളർത്തിയത്, അവ പ്രകൃതിയോട് എങ്ങനെ പ്രതികരിക്കുന്നു എന്ന രീതിയിൽ. അവയായിരുന്നു വിഷമലിനമായ ലോകങ്ങളെ ഉണ്ടാക്കുവാൻ അദ്ദേഹത്തെ സഹായിച്ചത്. ടോപ്ക്രാഫ്റ്റ് എന്ന ചെറിയ അനിമേഷൻ സ്റ്റുഡിയോ ആയിരുന്നു മിയാസാക്കിയും, ടക്കാട്ടയുടം അതിനായി തിരഞ്ഞെടുത്ത്, അത്തരത്തിലുള്ള കലാപരമായ രംഗങ്ങൾ മാങ്കയിലും പരീക്ഷിക്കാമെന്ന് അവർക്ക് മനസ്സിലായി. 1983 മെയ് 31 -ന് പ്രീപ്രൊഡക്ഷൻ ആരംഭിച്ചു. പക്ഷെ സ്ക്രീൻപ്ലേ നിർമ്മിക്കുന്നതിൽ അദ്ദേഹത്തിന് പ്രശ്നങ്ങൾ നേരിട്ടു. ഫിലിം സ്കോറിനായി ചെറിയ രീതിയിലുള്ള സംഗീതം പരീക്ഷണാടിസ്ഥാനത്തിൽ ജോയ് ഹിസായിഷി യെ ഏൽപ്പിച്ചു.നോസിക്ക ഓഫ് ദി വാലി ഓഫ് ദി വിൻഡ് 1984 മാർച്ച് 11 -നാണ് പുറത്തിറങ്ങിയത്. 1.48 ബില്ല്യൺ യുവാൻ ആയിരുന്നു അതിന്റെ ബോക്സ് ഓഫീസ്.പ്രധാന കഥാപാത്രമായ നൊസിക്കയുടെ പോസിറ്റീവ് അവതരണം ആയിരുന്നു അതിലുണ്ടായിരുന്നത്. പല വിമർശകരും ഈ സിനിമയെ യുദ്ധത്തിനെതിരായുള്ള ഒരു സ്ത്രീ വാദിയായി കണക്കാക്കി. മിയാസാക്കി അങ്ങനെയെല്ലെന്നും വാദിച്ചു. അദ്ദേഹം കാണികളെ സന്തോഷിപ്പിക്കാനെ ശ്രമിച്ചുള്ളു എന്ന് അദ്ദേഹം പറയുന്നു. 1984 ഏപ്രിലിന് മിയാസാക്കി സുഗിനാമി വാർഡിൽ നിബാരിക്കി എന്ന പേരിൽ സ്വന്തം ഓഫീസ് തുടങ്ങി.

1985 ജൂണിന് മിയാസാക്കി, ടക്കാട്ട , ടൊക്കുമ , സുസൂക്കി എന്നിവർ സ്റ്റുഡിയോ ഗിബ്ലി സ്ഥാപിച്ചു. അതൊരു അനിമേഷൻ പ്രൊഡക്ഷൻ കമ്പനിയായിരുന്നു. ടൊക്കുമ ഷൊട്ടെനിൽ നിന്നുള്ള ഫണ്ടിംഗോടുകൂടിയാണ് അത് തുടങ്ങിയത്. ലപൂട്ട:കാസിൽ ഇൻ ദി സ്കൈ (1986) ആയിരുന്നു സ്റ്റുഡിയോ ഗിബ്ലിയുടെ ആദ്യത്തെ സിനിമ, നോസിക്ക എന്ന സിനിമയിലെ അതേ പ്രൊഡക്ഷൻ ടീം തന്നെയായിരുന്നു ഇതിന്റേയും പിന്നിൽ. ഗ്രീക്ക് ആർക്കിട്ടെക്കച്ചർ , യൂറോപ്പിയൻ അർബനിസ്റ്റ് ടെംപ്ലേറ്റ്സ് എന്നിവയിൽ‍ ഊർജ്ജം ഉൾക്കൊണ്ടാണ് മിയാസാക്കി സിനിമയുടെ സെറ്റിംഗുകൾ രൂപകൽപ്പന ചെയ്തത്. വെൽഷ് എന്ന് കൽക്കരി നഗരത്തിലെ ആർക്കിട്ടെക്കച്ചറും സിനിമയെ സ്വാധീനിച്ചിട്ടുണ്ട്. 1984 -ലെ അദ്ദേഹത്തിന്റെ വെയിൽസിലേക്കുള്ള ആദ്യ യാത്രയിൽ ഖനനത്തിന്റെ ഭാഗമായ സമരത്തെ കണ്ടിരുന്നു, അതിലെ തൊഴിലാളികളുടെ, ഇച്ഛാശക്തിയും , പ്രവർത്തനങ്ങളും അദ്ദേഹത്തെ അമ്പരപ്പിച്ചു. 1986 ആഗസ്റ്റ് 2-നാണ് ലപൂട്ട ഇറങ്ങിയത്. ആ വർഷത്തെ ജപ്പാനിലെ ഹൈയസ്റ്റ് ഗ്രോസിംഗ് അനിമേഷൻ സിനിമയായി അത് മാറി. സ്റ്റുഡിയോ ഗിബ്ലിയുടെ സാമ്പത്തിക കാര്യങ്ങൾ നിലനിർത്താനായി ഇറങ്ങിയ 1988 ഏപ്രിലിലെ ടക്കാട്ടയുടെ ഗ്രേവ് ഓഫ് ഫയർഫ്ലൈസിന് പിന്നാലെയായി മിയാസാക്കിയുടെ മൈ നെയ്ബർ ടൊട്ടോറോ ഇറങ്ങി. രണ്ട് സിനിമകളുടെ ഒരുമിച്ചുള്ള നിർമ്മാണം ആർട്ടിസ്റ്റുകളെ കുഴക്കിയിരുന്നു, അവർ രണ്ട് പ്രോജക്റ്റുകളിലും മാറി മാറി ജോലി ചെയ്തു. പരിസ്ഥിതിയും മനുഷ്യനു തമ്മിലുള്ള ബന്ധത്തെ സൂചിപ്പിക്കുന്നതായിരുന്നു മൈ നെയിബർ ടൊട്ടോറോ, അതേ പശ്ചാത്തലമായിരുന്നു നോസിക്ക -യ്ക്കും , എന്നാൽ സാങ്കേതികവിദ്യയുടെ പ്രകൃതിയിലെ രൂക്ഷ ഫലങ്ങളെക്കുറിച്ച് ഊന്നതായിരുന്നു നോസിക്ക. അത് സാമ്പത്തികപരമായി വിജയിച്ചില്ല, പക്ഷെ നല്ല അഭിപ്രായങ്ങളായിരുന്നു ഉണ്ടായിരുന്നത്.

എയ്ക്കോ കഡാനോ യുടെ കീക്കീസ് ഡെലിവറി സെർവീസ് എന്ന നോവലിന്റെ അഡാപ്റ്റേഷൻ‍ നിർമ്മിക്കുവാൻ സ്റ്റുഡിയോ ഗിബ്ലിക്ക് അനുവാദം കിട്ടി. മൈ നെയിബർ ടൊട്ടോറോ യുടെ ജോലികൾകാരണം മിയാസാക്കിക്ക് അത് സംവിധാനം ചെയ്യാൻ കഴിഞ്ഞില്ല. സുനാഒ കട്ടാബുച്ചി സംവിധായകനായി തിരഞ്ഞെടുക്കപ്പെട്ടു, നൊബുയുക്കി ഇഷിക്കി സ്ക്രിപ്റ്റ് റൈറ്ററായും. മിയാസാക്കിക്ക് അയച്ചുകൊടുത്ത ഇഷിക്കിയുടെ ആദ്യത്തെ ഡ്രാഫ്റ്റിൽ മിയാസാക്കി സന്തുഷ്ടനായിരുന്നില്ല, അതുകൊണ്ട് പ്രോജക്റ്റിൽ കുറച്ച് മാറ്റങ്ങൾ വരുത്തി. അത് ഒരു സംവിധായകന്റെ പണിതന്നെയായിരുന്നു. പക്ഷെ പുസ്തകവും, സ്ക്രീൻപ്ലേ തമ്മിലുള്ള വ്യത്യാസം കഡാനോയ്ക്ക് ഇഷ്ടപ്പെട്ടില്ല. മിയാസാക്കിയും, സുസൂക്കിയും കഡാനോയെ അവരുടെ സ്റ്റുഡിയോക്ക് ക്ഷണിച്ചു. അവർ പ്രോജക്റ്റ് തുടരാൻ അനുവദിച്ചു. 60 മിനുട്ടായിരുന്നു ഉദ്ദേശിച്ച ദൈർഘ്യം, എന്നാൽ മിയാസാക്കിയുടെ, എഴുത്തും, സ്ക്രീൻപ്ലേയുമായി അതൊരു ഫീച്ചർഫിലിമായി മാറി. 1989 ജൂലൈ 29 നാണ് കീക്കീസ് ഡെലിവറി പുറത്തിറങ്ങിയത്. 2.15 ബില്ല്യൺ യുവാൻ അത് നേടി. 1989 -െല ജപ്പാനിലെ ഹൈയ്യസ്റ്റ് ഗ്രോസിംഗ് അനിമേഷനായിരുന്നു അത്.

1994 -ൽ പ്രിൻസസ് മൊണാക്ക യ്ക്കായി സ്റ്റോറിബോർഡ് എഴുത്ത് തുടങ്ങി. 1970 -ലെ ആദ്യഘട്ട സ്കെച്ചുകളുടെ അടിസ്ഥാനത്തിലായിരുന്നു അത്. എഴുത്തിനിടയ്ക്കു ഉണ്ടായേക്കാവുന്ന എഴുത്തിന്റെ തടസ്സം അദ്ദേഹം അന്ന് നേരിട്ടിരുന്നു, തുടർന്ന് അദ്ദേഹം ചാജെ, അസ്ക്ക എന്നിവരുടെ സോൺ ഓഫ് ദി സെയിം നെയിം -നായുള്ള ഓൺ യുവർ മാർക്ക് എന്ന മ്യൂസിക് വീഡിയോ തയ്യാറാക്കാൻ തീരുമാനിച്ചു. വീഡിയോ പ്രൊഡക്ഷന് ഇടയ്ക്കാണ് പ്രാചീന അനിമേഷൻ രീതിയ്ക്കൊപ്പം കമ്പ്യൂട്ടർ അനിമേഷനും ചേർക്കുന്നതിനെക്കുറിച്ചുള്ല ചിന്ത് വരുന്നത്. അതേ രീതിയാണ് അദ്ദേഹം പ്രിൻസസ് മൊണൊക്ക യിലെ ചില ഭാഗങ്ങളിലും ഉപയോഗിച്ചത്. 

1995-ൽ മിയാസാക്കിയും ഒരു സംഘം ആർട്ടിസ്റ്റുകളും, അനിമേറ്റർമാരും കൂടി യാക്കുഷിമ കാട്ടിലേക്കും, ഷിറക്കാമി-സാഞ്ചി മലയിലേക്കും പോയി, അവിടെവച്ച് അവർ ചിത്രങ്ങൾ എടുക്കുകയും, സ്കെച്ചുകൾ വരക്കുകയും ചെയ്തു. സിനിമയിലെ പ്രദേശങ്ങൾ യാക്കുഷിമയിൽ നിന്ന് പ്രചോദനം കൊണ്ടതാണ്. അതിൽ144,000 സെല്ലുകൾ മിയാസാക്കി സൂപ്പർവൈസ് ചെയ്തു, അതിൽ 80,000 എണ്ണം കീ അനിമേഷനായിരുന്നു. 2.35ബില്ല്യൺ യുവാൻ ആയിരുന്നു പ്രിൻസസ് മൊണാക്ക യുടെ ചിലവ്, അതുതന്നെയായിരുന്നു സ്റ്റുഡിയോ ഗിബ്ലിയുടെ ഏറ്റവും ചിലവേറിയ അനിമേഷനും. അതിലെ 15മിനുട്ടോളം വരുന്നത് കമ്പ്യൂട്ടർ അനിമേഷനായിരുന്നു. അതിൽ അഞ്ച് മിനുട്ടോളം 3Dറെൻഡറിംഗ് , ഡിജിറ്റൽ കമ്പോസിഷൻ, ടെക്സ്റ്റർ മാപ്പിംഗ് എന്നീ സാങ്കേതിക വിദ്യകൾ ഉപയോഗിച്ചിരിക്കുന്നു. ബാക്കി വരുന്ന പത്ത് മിനുട്ട് ഡിജിറ്റൽ ഇങ്ക് , പെയിന്റ് ഉപയോഗിച്ചിരിക്കുന്നു. യഥാർത്ഥത്തിൽ 5,000 ഫ്രെയിമുകൾ ഡിജിറ്റലായി പെയിന്റ് ചെയ്യാനാണ് ഉദ്ദേശിച്ചത്. സമയം ഇതിനെ ഇരട്ടിയാക്കി.

1997 ജൂലൈ 12 ലെ പ്രിൻസസ് മൊണാക്കയുടെ അവതരണത്തിന് ശേഷം ജപ്പാൻ അക്കാദമി പ്രൈസ് ഫോർ പിക്ക്ച്ചർ ഓഫ് ദി ഇയർ കരസ്ഥാമാക്കുന്ന ആദ്യത്തെ അനിമേനായി മാറി. സാമ്പത്തികമായും ഇത് വിജയമായിരുന്നു, 14 ബില്ല്യൺ യുവാനാണ് ഈ സിനിമ നേടിയത്, ജപ്പാനിൽ കുറച്ച് മാസങ്ങൾക്ക് ഹൈയ്യസ്റ്റ് ഗ്രോസിംഗ് അനിമേഷനായിരുന്നു അത്. നോർത്ത് അമേരിക്കയിൽ അവതരിപ്പിക്കാനായി മിറാമാക്സ് ഫിലിംസ് ഡിസ്റ്റ്രിബൂഷൻ ലൈസൻസ് വാങ്ങി. സ്റ്റുഡിയോ ഗിബ്ലിയുടെ അമേരിക്കയിൽ വിതരണം ചെയ്ത ആദ്യത്തെ അനിമേഷനായിരുന്നു ഇത്, പക്ഷെ അവിടെ അത് വിജയകരമായിരുന്നില്ല. 3 മില്ല്യൺ ഡോളർമാത്രമേ അവിടെ നേടാൻ കഴിഞ്ഞിരുന്നുള്ളു. പക്ഷെ ആഗോള മാർക്കറ്റിൽ സ്റ്റുഡിയോ ഗിബ്ലിയുടെ പേര് വരാൻ അത് കാരണമായി. പ്രിൻസസ് മൊണാക്കയാണ് തന്റെ അവസാനത്തെ സിനിമ എന്ന് മിയാസാക്കി പറഞ്ഞിരുന്നു, }} പക്ഷെ അത് തെറ്റിച്ച്കൊണ്ട് അദ്ദഹം വീണ്ടും സിനിമയിലേക്ക് തിരിച്ചുവന്നു.

1997 ജൂണിന് ടൊക്കുമ ഷോട്ടെനും, സറ്റുഡിയോ ഗിബ്ലിയും തമ്മിൽ ലയിച്ചു. കുടുംബത്തോടെയുണ്ടായിരുന്നു ഒരു മലമുകളിലെ യാത്രയായിരുന്നു അടുത്ത സിനിമയ്ക്ക് മിയാസാക്കിക്ക് പ്രചോദമായത്. പിന്നീടാണദ്ദേഹം മനസ്സിലാക്കിയത് പത്ത് വയസ്സ് വരുന്ന പെൺകുട്ടികൾക്കായി താൻ സിനിമകൾ ഉണ്ടാക്കിയിട്ടില്ല എന്ന്, അത് ചെയ്യാൻ അദ്ദേഹം തീരുമാനിച്ചു. നക്കായോഷി, റിബോൺ എന്നിവരുടെ ഷോജോ മാങ്കകൾ അദ്ദേഹം പ്രചോദനത്തിനായി വായിച്ചു. പക്ഷെ അദ്ദേഹത്തിന് അതിൽ നിന്നും ലഭിച്ചക് പ്രണയത്തെക്കുറിച്ച് മാത്രമായിരുന്നു. പക്ഷെ പെൺകുട്ടികളുടെ അവ മാത്രമല്ല എന്ന് അദ്ദേഹത്തിനറിയാമായിരുന്നു, അതുകൊണ്ടുതന്നെ അവർ നോക്കികാണാനാഗ്രഹിക്കുന്ന ഒരു പെൺകുട്ടിനായകിയെ നിർമ്മിക്കാൻ അദ്ദേഹം തീരുമാനിച്ചു. സ്പിരിറ്റഡ് എവേ എന്നതായിരുന്നു ആ സിനിമയ്ക്ക് പേര് നൽകിയത്,2000 -ൽ 1.9 ബില്ല്യൺ യുവാൻ ആയിരുന്നു നിർമ്മാണ തുകയായി നിശ്ചയിച്ചത്. മനുഷ്യ ആവശ്യങ്ങളെ കാണിക്കുന്നതായിരുന്നു സ്പിരിറ്റഡ് എവേ. 2001 ജൂലൈ 20 -ന് സ്പിരിറ്റഡ് ഏവേ പുറത്തിറങ്ങി. ഒരുപാട് നല്ല അഭിപ്രായങ്ങളായിരുന്നു ഉയർന്നുവന്നത്, ഒപ്പം 2000 ത്തിലെ ഏറ്റവും മികച്ച സിനിമയായി ഉയരുകയും ചെയ്തു. ആ വർഷത്തെ ജപ്പാൻ അക്കാദമി പ്രൈസ് ഫോർ പിക്ക്ച്ചർ ഓഫ് ദി ഇയർ , അക്കാദമി ആവാർഡ‍് ഫോർ ബെസ്റ്റ് അനിമേറ്റഡ് ഫീച്ചർ എന്നിവ നേടി.. സാമ്പത്തികമായും ഇത് വിജയമായിരുന്നു, 30.4 ബില്ല്യൺ യുവാൻ സ്പിരിറ്റഡ് എവേ നേടി. ഇതുതന്നെയാണ് ജപ്പാനിലെ ഹൈയ്യസ്റ്റ് ഗ്രോസിംഗ് സിനിമയും.

2001 സെപ്തംബറിന് ഡയാന വെയിൻ ജോൺസിന്റെ ഹൗൾസ് മൂവിംഗ് കാസിൽ പുറത്തിറക്കാൻ പോകന്ന എന്ന വാർത്ത സ്റ്റുഡിയോ ഗിബ്ലി അറിയിച്ചു. ടൊയ് അനിമേഷന്റെ മാമൊരു ഹൊസോദയായിരുന്നു യഥാർത്ഥത്തിൽ ഇത് സംവിധാനം ചെയ്യാൻ തിരഞ്ഞെടുക്കപ്പെട്ടത്, പക്ഷെ സ്റ്റുഡിയോ ഗിബ്ലിയു, ഹിസോദയും തമ്മിലുള്ള വിയോജിപ്പുകൾ കാരണം ആ പ്രോജക്റ്റ് ഉപേക്ഷിച്ചു. ആറ് മാസങ്ങൾക്ക് ശേഷം സ്റ്റുഡിയോ ഗിബ്ലി അതുമായി വീണ്ടും തിരിച്ച് വന്നു. ജോണിന്റെ നോവലിലെ ഗ്രാമപ്രദേശങ്ങളിലൂടെ പോകുന്ന ഹൗളിന്റെ ചലിക്കുന്ന കൊട്ടാരത്തിന്റെ ചിത്രത്തെ വായിക്കുമ്പോൾ മിയാസാക്കിക്ക് അത്ബുദം ആയിരുന്നു തോന്നിയത്, എങ്ങനെയാണ് ആ കൊട്ടാരം ചലിക്കുന്നതെന്ന് നോവലിൽ പറയുന്നില്ല. അതാണ് മിയാസാക്കിയുടെ നിർമ്മാണത്തിന് വഴിയൊരുക്കിയത്. കോൾമാർ , റിക്വെവിഹർ, അൽസാക്, ഫ്രാൻസ് എന്നീയിടങ്ങളിലേക്ക് സിനിമയിലേക്ക് കൊണ്ടുവരേണ്ട ചുറ്റുപാടുകളെക്കുറിച്ച് പഠിക്കാനായി പോയി. ഡിജിറ്റലായിട്ടാണ് ഈ സിനിമ പ്രൊഡ്യൂസ് ചെയ്തത്. പക്ഷെ കഥാപാത്രങ്ങളും, ചുറ്റുപാടും കൈകൾകൊണ്ട് വരച്ചതാണ്. പിന്നീടവ ഡിജിറ്റൈസ് ചെയ്യുകയാണ് ചെയ്തത്. 2004 നവംബർ 20 -ന് ഈ സിനിമ പുറത്തിറങ്ങി. ലോകത്തെമ്പാടുമായി നിരവധി നല്ല അഭിപ്രായങ്ങൾ വന്നു. ടെക്ക്നിക്കൽ മികവിന് ഈ സിനിമ 61 -ാം വെനീസ് ഇന്റർനാഷ്ണൽ ഫിലിം ഫെസ്റ്റിവലിൽ വച്ച് ഒസെല്ല അവാർ‍ഡ് നേടി, അക്കാദമി അവാർഡ് ഫോർ ദി ബെസ്റ്റ് അനിമേറ്റഡ് ഫീച്ചറിന് നാമനിർദ്ദേശവും ചെയ്യപ്പെട്ടു. പുറത്തിറങ്ങിയതിന്റെ ആദ്യ വാരത്തിൽ14.5ബില്ല്യണായിരുന്നു ഈ സിനിമ നേടിയത്, തുടർന്ന് ജപ്പാനിലെ എക്കാലത്തേയും ഹൈയ്യസ്റ്റ് ഗ്രോസിംഗ് സിനിമയായി ഇത് മാറി. ജീവിതകാലത്തെ നേട്ടങ്ങൾക്ക് മിയാസാക്കിക്ക് 62-ാം വെനീസ് ഇന്റർനാഷ്ണൽ ഫിലിം ഫെസ്റ്റിവൽ 2005-ൽ ഹോണറി ഗോൾഡൻ ലയൻ നൽകി.

2005 മാർച്ചിന് സ്റ്റുഡിയോ ഗിബ്ലിയും, ടോക്കുമ ഷോട്ടെനും വേർപിരിഞ്ഞു. 1980 കളിൽ മിയാസാക്കി ഉർസുല കെ. ലി ഗുയിനിനെ അവരുടെ എർത്ത്സി യുടെ അഡാപ്റ്റേഷൻ തയ്യാറാക്കാൻ താത്പര്യമുണ്ടെന്ന് പറഞ്ഞു, അവർക്ക് മിയാസാക്കിയുടെ വർക്കുകളെക്കുറിച്ച് ബോധ്യമുണ്ടായിരുന്നു, മൈ നെയിബർ ടൊട്ടോറെ കണ്ടിട്ട് കുറച്ച് വർഷങ്ങൾക്ക് ശേഷം അവർ അതിന് അനുമതി നൽകി. 2005 ആഗ്സ്റ്റിന് അവർ സുസൂക്കിയെ പോയി കണ്ടിരുന്നു, അദ്ദേഹത്തിന് മിയാസാക്കിയുടെ മകനായ ഗോറോ യുടെ സംവിധാനത്തിൽ സിനിമ എടുക്കണമെന്നായിരുന്നു, മിയാസാക്കി റിട്ടയർ ചെയ്യാൻ താത്പര്യപ്പെട്ട സമയമായിരുന്നു അത്. പക്ഷെ പിന്നീട് പൊതുവേദിയിൽ തന്റെ മകന്റെ സംവിധായകനായിട്ടുള്ള അപ്പോയിൻമെന്റ് കർക്കശമായി പ്രതിരോധിച്ചിരുന്നു.

2006-ൽ കുറേയധികം മാങ്കകളുടെ കവർ മിയാസാക്കി നിർമ്മിച്ചിരുന്നു, എ ട്രിപ്പ് ടു ട്നെമൗത്ത് അതിലൊന്നായിരുന്നു. ആ പുസ്തകത്തിനായി എഡിറ്ററായും, അതിനുവേണ്ടി ചെറു മാങ്ക നിർമ്മാതാവായും അദ്ദേഹം പ്രവർത്തിച്ചിരുന്നു. 2006 -ലാണ് മിയാസാക്കിയുടെ പോണ്യോ നിർമ്മാണം ആരംഭിച്ചത്. ഹാൻസ് ക്രിസ്റ്റ്യൻ ആൻഡേഴ്സന്റെ ദി ലിറ്റിൽ മെർമെയിഡിൽ നിന്ന് പ്രചോദനം കൊണ്ടതാണത്. കുട്ടികളുടെ നിഷ്കളങ്കമായ ലോകത്തെ ആസ്വദിക്കാൻ അദ്ദേഹം ആഗ്രഹിച്ചിരുന്നു. പ്രാചീന അനിമേഷൻ രീതിയെ അദ്ദേഹം ഉപയോഗിക്കാൻ താത്പര്യപ്പെട്ടിട്ടുള്ളു. കടലും, കലടോളങ്ങളും അദ്ദേഹം തന്നെ വരച്ചതാണ്, അത്തരത്തിൽ പരീക്ഷണങ്ങൾ ചെയ്യാൻ അദ്ദേഹം തത്പരനായിരുന്നു. പോണ്യോ 170,000 ഫ്രെയിമുകളായിരുന്നു, അത് മിയാസാക്കിക്ക് ഒരു റെക്കോ‍ർഡ് തന്നെയാണ്. പോണ്യോക്ക് മുപ്പത്തിരണ്ടാമത് ജപ്പാൻ അക്കാദമി പുരസ്കാരം ലഭിച്ചിരുന്നു ,സാമ്പത്തികമായും അത് വിജയകരമായി, 15.5 ബില്ല്യൺ യുവാ‍ൻ പോണ്യോ കരസ്ഥമാക്കി. 2008 -ന്റെ അവസാനം ജപ്പാനിലെ ഹൈയ്യസ്റ്റ് ഗ്രോസിംഗ് സിനിമകളിൽ ഒന്നായി അത് മാറി.

കാസെ ടച്ചീനു എന്ന പേരിൽ ഒരു മാങ്ക 2009 -ന് മുമ്പ് എഴുതാൻ തുടങ്ങിയിരുന്നു, മിറ്റ്സുബിഷി എ6എം സീറൊ യുടെ കഥറയുന്നതായിരുന്നു അത്. മോഡൽ ഗ്രാഫിക്സ് മാഗസിനിൽ ഫെബ്രുവരി 25 നും 2009 മാർച്ച് 25 നുമിടയിലായാണ് അത് പ്രസിദ്ധീകരിച്ചത്. ഹിരോമ യോനെബയാഷി സംവിധാനം ചെയ്ത അറൈറ്റി (2010), ഗോറോ മിയാസാക്കി സംവിധാനം ചെയ്ത ഫ്രം അപ്പ് ഓൺ പോപ്പി ഹിൽ എന്നിവയ്ക്ക് മിയാസാക്കി സ്ക്രീൻ പ്ലേ എഴുതുവാൻ ഉണ്ടായിരുന്നു. പോണ്യോ യുടെ സീക്വൽ ആയിരിക്കണം തന്റെ അടുത്ത സിനിമയെന്ന് അദ്ദേഹം വിചാരിച്ചിരുന്നു, പക്ഷെ സുസൂക്കി കസെ ടാച്ചിനു -ന്റെ അഡാപ്റ്റേഷൻ ചെയ്യാെന്ന് പറഞ്ഞു. നവംബർ 2012 -ന് സ്റ്റുഡിയോ ഗിബ്ലി ദി വിൻഡ് റൈസെസ് -ന്റെ പ്രൊഡക്ഷൻ തുടങ്ങിയെന്ന് അറിയിച്ചു. കാസെ ടച്ചീനു -ന്റെ അടിസ്ഥാനത്തിലായിരുന്നു അത്. ആ സിനിമ ടക്കാട്ടയുടെ ദി ടെയിൽ ഓഫ് പ്രിൻസസ് കാഗുയ യോടൊപ്പം പുറത്തിറങ്ങി.

ഹോരിക്കോഷിയുടെ ഒരു കുറിപ്പായിരുന്നു ദി വിന്റ് റൈസസ് നിർമ്മിക്കാൻ മിയാസാക്കിയെ പ്രേരിപ്പിച്ചത്. അതിതായിരുന്നു, " ഞാൻ ആകെ ആഗ്രഹിച്ചത് മനോഹരമായ ഒന്ന് നിർമ്മിക്കുവാനായിരുന്നു ". ടറ്റ്സുഹോ ഹോറി യുടെ നോവലായ ദി വിൻഡ് ഹാസ് റൈസസിൽ നിന്ന് പ്രചോദനം കൊണ്ടതാണ് സിനിമയിലെ മിക്ക സീനുകളും. ഹോറി യുടെ നോവലായ നവോക്കോ യിൽ നിന്നാണ് നവോക്കോ സാത്തോമി എന്ന് സിനിമയിലെ നായിക കഥാപാത്രത്തെ നിർമ്മിച്ചത്. 2013 ജൂലൈ 20 -നാണ് സിനിമ പുറത്തിറങ്ങിയത്, മുപ്പത്തിയേഴാമത് ജപ്പാൻ അക്കാദമി പ്രൈസ് ഇത് നേടി ഒപ്പം അനിമേഷൻ സിനിമയ്ക്കുള്ള എൺപത്തിയാറാമത് അക്കാദമി അവാർഡിന് നാമനിർദ്ദേശം ചെയ്യുകയും ചെയ്തു. സാമ്പത്തികമായും ഇത് വിജയിച്ചു, 11.6 ബില്ല്യൺ യുവാൻ‍ സിനിമ കരസ്ഥാമാക്കി. 2013-ലെ ഹൈയ്യസ്റ്റ് ഗ്രോസിംഗ് സിനിമയായിരുന്നു ഇത്.

സെപ്തംബർ 2013 -ന് പ്രായാധിക്യം മൂലം സിനിമ പ്രൊഡക്ഷനിൽ നിന്ന് വിട്ടു നിൽക്കാൻ പോകുകയാണെന്ന് അറിയിച്ചു, പക്ഷെ സ്റ്റുഡിയോ ഗിബ്ലി മ്യൂസിയത്തിൽ പ്രവർത്തിക്കൽ തുടർന്നുകൊണ്ടിരുന്നു. നവംബർ 2014 -ന് ഗവർണേഴ്സ് അവാർഡ്സിൽ വച്ച് അക്കാദമി ഹോണറി അവാർഡ് ഏറ്റുവാങ്ങി. പ്രിൻസസ് മൊണൊക്ക യുടെ സമയത്ത് ആലോചിച്ചിരുന്ന ബോറോ എന്ന പുഴുവിനെക്കുറിച്ച് ഒരു അനിമേറ്റഡ് ഷോർട്ട്ഫിലിം ചെയ്തു. ജൂലൈ 2017-ന് സ്റ്റുഡിയോ ഗിബ്ലി മ്യൂസിയത്തിൽ അത് പ്രദർശിപ്പിച്ചു. അദ്ദേഹം സാമൂറൈ വിഷയവുമായി ബന്ധപ്പെട്ട മാങ്കളിലും പ്രവർത്തിച്ചുകൊണ്ടിരിക്കുകയായിരുന്നു. ആഗസ്റ്റ്2016 -ന് മിയാസാക്കി ഒരു പുതിയ സിനിമ ഹൗ ഡു യു ലിവ് എന്നതിനെക്കുറിച്ച് ആലോചിച്ചു. ഒഫിഷ്യൽ അനുമതി ഒന്നു ഇല്ലാതെതന്നെ അതിന്റെ അനിമേഷൻ വർക്കുകൾ അദ്ദേഹം ചെയ്തുതുടങ്ങി. 2019 -ൽ പൂർത്തീകരിക്കുകയും, 2020 , 2021 കാലഘട്ടത്ത് പുറത്തിറക്കും എന്നതാണ് അനുമാനം.

തന്റെ കൂടെയുണ്ടായിരുന്നു അനിമേറ്ററായിരുന്നു അക്കെമി ഒട്ട, അവരെത്തന്നെയായണ് മിയാസാക്കി വിവാഹം കഴിച്ച്, 1965 ഒക്ടോബറിനായിരുന്നു അവരുടെ വിവാഹം. അവർക്ക് രണ്ട് മക്കളുണ്ട്, ഗോറോ 1967 ജനുവരിയിലാണ് ജനിച്ചത്, കെയ്സുക്കെ 1969 -നാണ് ജനിച്ചത്. മിയാസാക്കിയുടെ മേഖലയിലെ തിരക്കുകൾക കാരണം തന്റെ മകൻ ഗോറോമായുള്ള ബന്ധത്തെ ബാധിച്ചിരുന്നു, അവർ സംസാരിക്കുക തന്നെ വല്ലപ്പോഴുമായിരുന്നു.2006 -ലെ ടെയിൽസ് ഫ്രം എർത്ത്സീ -ന്റെ പ്രൊഡക്ഷനിൽ ഗോറോ അച്ഛനെന്ന നിലയിൽ മിയാസാക്കിക്ക് പൂജ്യം മാർക്കും, ഒരു ഡയറക്ടർ എന്ന നിലയിൽ മുഴുവൻ മാർക്കും കിട്ടുമെന്ന് പറഞ്ഞിരുന്നു.

വർത്തമാന അനിമേൻ മേഖലയെ മിയാസാക്കി ചോദ്യം ചെയ്തിരുന്നു, കാരണം കഥാപാത്രങ്ങളിൽ ഉണ്ടാക്കുന്നതിൽ അനിമേറ്റർമാർ ഒരുപാട് പുറകിലാണെന്നായിരുന്നു അദ്ദേഹത്തിന്റെ നിലപാട്. മറ്റു മനുഷ്യരെ കാണാൻ കഴിയാത്തവരാണ് അനിമെ നിർമ്മിക്കുക, അതുകൊണ്ടാണ് ഈ മേഖലയിൽ എല്ലാവരും "ഒട്ടാക്കു" ആകുന്നത് എന്നദ്ദേഹം ഒരിക്കൽ പറഞ്ഞിരുന്നു. പൂജ്യം എന്ന , തന്റെ വ്യക്തിത്വത്തെ തിരിച്ചറിയാത്ത എന്ന് അദ്ദേഹം അർത്ഥമാക്കുന്ന വാക്കാണ് ഒട്ടാക്കു. 

സ്റ്റുഡിയോ ഗിബ്ലിയുടെ പലരും, മിയാസാക്കി ഉൾപ്പെടെ ജാപ്പനീസ് പ്രധാന മന്ത്രിയായ ഷിൻസോ ഏബിന്റെ നയങ്ങളെ എതിർത്തിരുന്നു. അതദ്ദേഹം പൊതുവായി പറഞ്ഞിട്ടുമുണ്ട്. കൂടാതെ ഈ രാജ്യം രണ്ടാം ലോകയുദ്ധത്തിൽ ജാപ്പനീസ് പടയെ പിൻതാങ്ങിയ കൊറിയൻ സ്ത്രീകളോട് മതിയായ രീതിയിൽ മാപ്പ് പറയണമെന്നും അദ്ദേഹം സൂചിപ്പിച്ചിട്ടുണ്ട്. ഷെൻകാക്കു ദ്വീബ് ജപ്പാനും, ചൈനയുടെ തുല്യ ഭരണം നൽകണമെന്നും ആ നിലപാടിൽ അദ്ദേഹം കൂട്ടിച്ചേർത്തു. 2013 -ലെ വിൻഡ് റൈസസ് -ന്റെ പുറത്തിറങ്ങലോടെ ചില ഓൺലൈൻ വിമർശകർ മിയാസാക്കിയെ ചതിയനായും, ആന്റി-ജാപ്പനീസ് ആയും മുദ്രകുത്തിയിരുന്നു, ആ സിനിമ അമിതമായി വലതുപക്ഷത്തോട് അനുഭാവം ഉള്ളതായിരുന്നു എന്നതാണ് കാരണം.

ഇറാഖ് യുദ്ധത്തിലെ അമേരിക്കയുടെ ഇടപെടൽ മൂലം ലോസ് ഏഞ്ചലസിലെ, ഹോളിവുഡിലെ എഴുപത്തിയാഞ്ചാമത് അക്കാദമി അവാർഡ് വേദിയിൽ പോയില്ല.

പ്രൊഡക്ഷനിൽ ഉടനീളം പ്രാചീന രീതികളാണ് അദ്ദേഹം ഉപയോഗിച്ചിരുന്നത്, കഥ എവിടെ അവസാനിക്കുമെന്ന് ഞങ്ങൾക്കറിയില്ല ,പക്ഷെ ഞങ്ങൾ തുടർന്ന് പോയിക്കൊണ്ടിരിക്കും എന്ന് അദ്ദേഹം ഒരിക്കൽ പറഞ്ഞിരുന്നു. ഓരോ സിനിമയിലും, പ്രാചീന അനിമേഷൻ രീതികൾ അദ്ദേഹം ഉൾപ്പെടുത്തി. ഓരോ ഫ്രെയിമും കൈകൾകൊണ്ട് വരക്കപ്പെട്ടു. കമ്പ്യൂട്ടർ ഇമേജുകൾ‍ അദ്ദേത്തിന്റെ പല സിനിമകളിലും ഉൾപ്പെടുത്തിയിട്ടുണ്ട്. പ്രിൻസസ് മൊണാക്കയായിരുന്നു അതിൽ തുടക്കം.

സെൻപായ് ഷിറാട്ടോ, ഒസാമു ടെസൂക്ക, സോജി യമാക്കാവ എന്നിവരൊക്കെ മിയാസാക്കിയെ പ്രചോദിപ്പിച്ചിട്ടുള്ളവരാണ്, പടിഞ്ഞാറൻ ഭാഗത്ത് ഫ്രെഡ്രിക് ബാക്ക്, ലെവിസ് കരോൾ, റൊവാൾഡ് ദാൽ, ജീൻ ജിറോഡ്, പോൾ ഗ്രിമോൾട്ട്, ഉർസുല കെ.ലി ഗുയിൻ , യൂറി നോർഷ്ട്ടെൻ എന്നിവരും, അനിമേഷൻ സ്റ്റുഡിയോയിൽ ആർഡ്മാൻ അനിമേഷനുമാണ് പ്രചോദനം. കുട്ടികളേയും, മറ്റും അനിമേഷനിൽ ചേർക്കുമ്പോൾ തന്റെ കൂട്ടുകാരിൽ നിന്നും, കുട്ടികളിൽ നിന്നും ആശയങ്ങളെ ശേഖരിക്കാറുണ്ട്. തന്റെ കുട്ടിക്കാല ഓർമ്മകളും അതിൽപ്പെടുന്നു. പല അനിമേറ്റർമാർക്ക് മിയാസാക്കിയും പ്രചോദനമാണ്. 



 


</doc>
<doc id="279642" url="https://ml.wikipedia.org/wiki?curid=279642" title="സിന്റൽ ദ ഗെയിം">
സിന്റൽ ദ ഗെയിം

സിന്റൽ എന്ന ചലച്ചിത്രത്തിനെ അടിസ്ഥാനമാക്കിയിട്ടുള്ള ബ്ലെൻഡർ ഗെയിമാണ് സിന്റൽ ദ ഗെയിം. 2010ൽ ബ്ലെൻഡർ ഫൗണ്ടേഷൻ പുറത്തിറക്കിയ ചലച്ചിത്രമാണ് സിന്റൽ. ബാല്യകാല സുഹൃത്തായ ഒരു വ്യാളിയെ അന്വേഷിച്ച് യാത്ര പോവുന്ന സിന്റൽ എന്ന പെൺകുട്ടിയാണ് ഈ ഗെയിമിന്റേയും ആധാരമാക്കിയ ചലച്ചിത്രത്തിന്റേയും ഇതിവൃത്തം.

അന്വേഷണത്തിനിടയിൽ സിന്റൽ ഗാർവേ എന്ന പ്രദേശത്തെത്തുന്നു. സിന്റൽ ഗാർവേ പ്രദേശവാസികളെ അവിടുത്തെ ദുഷ്ടന്മാരായ കാവൽക്കാർക്കെതിരെ സംഘടിപ്പിക്കുന്നു. ഗാർവേയിലൂടെയുള്ള സിന്റലിന്റെ യാത്രയാണ് ഈ ഗെയിമിലുള്ളത്.

പൈത്തൺ സ്ക്രിപ്റ്റുകളുപയോഗിച്ചാണ് സിന്റൽ ദ ഗെയിമിൽ നിർമ്മിത ബുദ്ധി, തലങ്ങൾ, കഥാപാത്രങ്ങളുടെ സ്ഥാനം എന്നിവ കൈകാര്യം ചെയ്യുന്നത്. ഇവയിൽ ചിലതെല്ലാം ബ്ലെൻഡർ ഫൗണ്ടേഷന്റെ തന്നെ യോ ഫ്രാങ്കീ! എന്ന ഗെയിമിനു വേണ്ടി എഴുതപ്പെട്ടതാണ്. ബ്ലെൻഡർ ഉപയോക്താക്കൾക്ക് ഈ ഗെയിമിലേക്ക് തലങ്ങൾ കൂട്ടിച്ചേർക്കാം. .ബ്ലെൻഡ് ഫയൽ ഫോർമാറ്റിലുള്ള തലങ്ങളാണ് കൂട്ടിച്ചേർക്കാനാവുക.

മൂന്നു തലങ്ങളാണ് ഈ കളിയിലുള്ളത്. ആദ്യ തലമാണ് തുറമുഖം. കപ്പൽ കാവൽക്കാരോട് ഏറ്റുമുട്ടി ഒരു പ്രത്യേക പെട്ടി സ്വന്തമാക്കുക എന്നതാണ് ഈ ഘട്ടത്തിലെ ലക്ഷ്യം. ശേഷം സിന്റൽ യാത്ര തുടരുകയും ഗുഹാ മുഖ തലത്തിലെത്തുകയും ചെയ്യുന്നു. ഈ തലത്തിൽ ഒരു പസിൽ നിർദ്ധാരണം ചെയ്യുകയും ഗുഹാ കാവൽക്കാരനെ പരാജയപ്പെടുത്തുകയും വേണം. അവസാന തലമാണ് മരുഭുമി. മരുഭൂമിയിൽ ഭീമൻ ഒച്ചുകളെ പരാജയപ്പെടുത്തുക എന്നതാണ് ലക്ഷ്യം.

ഗെയിമിലെ ചിത്രങ്ങൾ, മോഡലുകൾ, ലോജിക് എന്നിവ ക്രിയേറ്റീവ് കോമൺസ് ആട്രിബൂഷൻ 3.0 അൺപോർട്ടഡ് അനുമതി പ്രകാരമാണ് നൽകിയിട്ടുള്ളത്. എന്നാൽ പൈത്തൺ സ്ക്രിപ്റ്റുകൾ ഗ്നു ജിപിഎൽ അനുമതി പ്രകാരമാണ് പ്രസിദ്ധീകരിച്ചിരിക്കുന്നത്.


</doc>
<doc id="279654" url="https://ml.wikipedia.org/wiki?curid=279654" title="ജ്ഞാനപീയൂഷം">
ജ്ഞാനപീയൂഷം

1846ൽ, വാഴ്ത്തപ്പെട്ട കുര്യാക്കോസ് ഏലിയാസച്ചൻ കോട്ടയത്തിനടുത്തുള്ള മാന്നാനത്തു സ്ഥാപിച്ച അച്ചുകൂടമായ "'മാന്നാനം സെൻറ് ജോസഫ്സ് പ്രസ്സിൽ" അച്ചടിച്ച ആദ്യ ഗ്രന്ഥമാണ് "ജ്ഞാനപീയൂഷം". 

ഒരു തമിഴ് ക്രൈസ്തവഗ്രന്ഥത്തിന്റെ പരിഭാഷയായിരുന്നു 332 പേജുള്ള ഈ പ്രാർത്ഥനാപ്പുസ്തകം. മലയാളികളായ ക്രൈസ്തവർക്ക് മാതൃഭാഷയിൽ അച്ചടിച്ചു കിട്ടിയ ആദ്യത്തെ ജപപുസ്തകമായിരുന്നു .


</doc>
<doc id="279658" url="https://ml.wikipedia.org/wiki?curid=279658" title="കോൾവ">
കോൾവ

തെക്കൻ ഗോവയിലെ ഗ്രാമവും പ്രശസ്തമായ വിനോദസഞ്ചാരകേന്ദ്രമാണ് കോൾവ.ശാന്ത സുന്ദരമായ ഭൂപ്രദേശം,മനോഹരമായ കടൽത്തീരം,സ്വകാര്യത എന്നിവ കോൽവയുടെ മുഖമുദ്രയാണ്.മർഗോ ടൌണിൽ നിന്നും 8 കിലോമീറ്റർ തെക്കോട്ട് സഞ്ചരിച്ചാൽ കോൾവയിൽ എത്താൻ സാധിക്കും.


</doc>
<doc id="279661" url="https://ml.wikipedia.org/wiki?curid=279661" title="ചിക്കാട്ടം">
ചിക്കാട്ടം

ഇടുക്കിയിലെ മറയൂരിലെ ആദിവാസി വിഭാഗത്തിന്റെ തനതു കലാരൂപമാണ് ചിക്കാട്ടം. മലപുലയ ആദിവാസിവിഭാഗത്തിൽപെട്ടവരാണ് മലപുലയാട്ടം എന്നുമറിയപ്പെടുന്ന ചിക്കാട്ടം അവതരിപ്പിക്കുന്നത്. വിവാഹം, ജനം മരണം, ഋതുമതിയാകൽ, ഉത്സവങ്ങൾ തുടങ്ങിയ എല്ലാ സന്ദർഭങ്ങളിലും ഇവർചിക്കാട്ടം അവതരിപ്പിക്കാറുണ്ട്. മരണത്തിന് താളത്തിന് വ്യത്യാസമുണ്ടാകുമെന്നുമാത്രം. 
വെള്ളമുണ്ടും, ബനിയനും തലയിൽ തോർത്തുമുണ്ട് കെട്ടിയുമാണ് പുരുഷന്മാർ പങ്കെടുക്കുന്നത്.സ്ത്രീകൾ പരമ്പരാഗതവേഷമായ കൊറക്കെട്ട് ധരിച്ചാണ് പങ്കെടുക്കുന്നത്.ഒറ്റചേലകൊണ്ട് അരയുംമാറും മറച്ച് തോളിന്റെ വലതുവശത്ത് കെട്ടുന്നതാണ് കൊറക്കെട്ട്.കഴുത്ത് നിറയെ മാലകൾ ധരിക്കും. വിവാഹിതരായ സ്ത്രീകൾ കറുത്തനിറത്തിലുള്ള പാശിമാല അണിയും. 
ചിക്കുവാദ്യമെന്ന വാദ്യ ഉപകരണമാണ് പ്രധാനമായി ഉപയോഗിക്കുന്നത്. രണ്ട്കമ്പ് ഉപയോഗിച്ചാണ് വാദ്യം മുഴക്കുന്നത്.ആട്ടം തുടങ്ങി അവസാനിക്കുംവരെ ചിക്കുവാദ്യം പ്രയോഗിക്കും. ആട്ടത്തെ പൂർണമായ തോതിൽ നിയന്ത്രിക്കുന്നത് ചിക്കുവാദ്യമാണ്. കിടിമിട്ടിയാണ് മറ്റൊരു പ്രധാനവാദ്യം. മൂന്നോളം കിടിമിട്ടി വാദ്യക്കാർ ഒരു സംഘത്തിലുണ്ടാകും. ദ്രാവിഡവാദ്യ ഉപകരണമായ തകിലിനോട് സാമ്യമുള്ള ഉപകരണം ആട്ടത്തിൽ ഉപയോഗിക്കുന്നുണ്ട് കട്ടവാദ്യം എന്നാണ് ഇവർ ഇതിനെ നാമകരണം ചെയ്തിരിക്കുന്നത്.ഉടുക്കിന്റെ ഇരട്ടി വലിപ്പമുള്ള ഉറുമി എന്ന് പറയുന്ന വാദ്യവും ഒന്നര അടിനീളമുള്ള കുഴലും കൂടിചേർന്നതാണ് ഈ കലാരൂപത്തിലെ മറ്റ് വാദ്യങ്ങൾ. 
കുടിയിലെ പ്രധാന ഉത്സവമായ മാരിയമ്മൻ നോമ്പ് ദിവസങ്ങളിൽ പുലരുവോളം ഇവർ ആട്ടം അവതരിപ്പിക്കാറുണ്ട്.വൈകിട്ട് ആരംഭിക്കുന്ന ആട്ടംനേരം പുലരുമ്പോഴാണ് അവസാനിക്കുന്നത്.ആണുങ്ങളും പെണ്ണുങ്ങളും ഇടകലർന്നാടും. കുഴലിലൂടെ നാടൻ പാട്ടുകളായ വിറക് കാട്ട്പാട്ട്, മലപ്പാട്ട്, മാട്ട്പാട്ട് എന്നിവ വായിക്കുന്നതാണ് സംഗീതം,വായ്പാട്ട് മലപുലയ ആട്ടത്തിൽ ഉപയോഗിക്കാറില്ല. 

ചിക്ക് ആട്ടം പലതവണ കേരളത്തെ പ്രതിനിധീകരിച്ച് ഇന്ത്യൻ ഇന്റർ നാഷണൽ ട്രെയ്ഡ് ഫെയറിലും ഇന്ത്യയിലെ വിവിധസ്ഥലങ്ങളിലും അവതരിപ്പിച്ചിട്ടുണ്ട്. 30 അംഗങ്ങൾ അടങ്ങിയസംഘം ഇന്ന് ഒരു ട്രൂപ്പായി സംഘടിച്ച് കേരളത്തിൽ പലമേഖലകളിലും ചിക്ക് ആട്ടം അവതരിപ്പിച്ചു വരുന്നു. 


</doc>
<doc id="279669" url="https://ml.wikipedia.org/wiki?curid=279669" title="ശിക്ഷ (ചലച്ചിത്രം)">
ശിക്ഷ (ചലച്ചിത്രം)

അസിം കമ്പനിയുടെ ബാനറിൽ മുഹമ്മദ് ആസം നിർമിച്ച മലയാളചലച്ചിത്രമാണ് ശിക്ഷ. ജിയോപിക്ച്ചേഴ്സ് വിതരണം ചെയ്ത ഈ ചിത്രം 1971 ഫെബ്രുവരി 6-ന് പ്രദർശനം തുടങ്ങി.






</doc>
<doc id="279674" url="https://ml.wikipedia.org/wiki?curid=279674" title="എ.സി. മൊയ്തീൻ">
എ.സി. മൊയ്തീൻ

കേരളത്തിലെ സി.പി.ഐ.(എം) നേതാക്കളിലൊരാളും സംസ്ഥാന വ്യവസായ, കായിക വകുപ്പ് മന്ത്രിയുമാണ് എ.സി. മൊയ്തീൻ. 

ഇടതുപക്ഷ വിദ്യാർത്ഥി പ്രസ്ഥാനമായ എസ്.എഫ്.ഐ. യിലൂടെ പൊതുരംഗത്ത് പ്രവർത്തിച്ച് തുടങ്ങിയ മൊയ്തീൻ, സി.പി.ഐ.(എം) തെക്കുംകര ലോക്കൽ സെക്രട്ടറി, വടക്കാഞ്ചേരി ഏരിയ കമ്മിറ്റി സെക്രട്ടറി, കെ.എസ്.വൈ.എഫ് വടക്കാഞ്ചേരി ബ്ലോക്ക് സെക്രട്ടറി തുടങ്ങിയ സ്ഥാനങ്ങൾ വഹിച്ചിട്ടുണ്ട്. 

2004-ൽ വടക്കാഞ്ചേരി ഉപതെരഞ്ഞെടുപ്പിൽ അന്നത്തെ കേരളാ വൈദ്യുതി മന്ത്രിയായിരുന്ന കെ.മുരളീധരനെ തോൽപ്പിച്ചതോടെ മൊയ്തീൻ സംസ്ഥാന രാഷ്ട്രീയത്തിൽ ശ്രദ്ധേയനായി. 2011-ൽ സി.പി.ഐ.(എം) തൃശ്ശർ ജില്ലാ സെക്രട്ടറിയായി തെരഞ്ഞെടുക്കപ്പെട്ടിട്ടുണ്ട്. 2016-ൽ കുന്നംകുളം നിയമസഭാമണ്ഡലത്തിൽ നിന്ന് 7,734 വോട്ടുകളുടെ ഭൂരിപക്ഷത്തിൽ വിജയിച്ച മൊയ്തീൻ തുടർന്ന് പിണറായി വിജയൻ മന്ത്രിസഭയിൽ സഹകരണം, ടൂറിസം എന്നീ വകുപ്പുകളുടെ ചുമതലയുള്ള മന്ത്രിയായി. ഇ.പി. ജയരാജൻ രാജിവച്ചതിനെത്തുടർന്നുണ്ടായ മന്ത്രിസഭാ പുനഃസംഘടനയിലാണ് അദ്ദേഹത്തിന് വ്യവസായം, കായികം എന്നീ വകുപ്പുകൾ ലഭിച്ചത്.




</doc>
<doc id="279676" url="https://ml.wikipedia.org/wiki?curid=279676" title="വി. ബാലറാം">
വി. ബാലറാം

കേരളത്തിലെ കോൺഗ്രസ് (ഐ.) നേതാവും മുൻ എം.എ.എൽ.യുമാണ് വി. ബാലറാം. 



</doc>
<doc id="279679" url="https://ml.wikipedia.org/wiki?curid=279679" title="വടക്കാഞ്ചേരി ഉപതിരഞ്ഞെടുപ്പ്">
വടക്കാഞ്ചേരി ഉപതിരഞ്ഞെടുപ്പ്

കേരളത്തിൽ 2008-ൽ ഇല്ലാതായ വടക്കാഞ്ചേരി നിയമസഭാമണ്ഡലത്തിൽ 2004 മെയ് 10-ന് ഒരു ഉപതെരഞ്ഞെടുപ്പ് നടന്നു. 2004-ലെ ലോക്‌സഭാ തിരഞ്ഞെടുപ്പിനോടതുബദ്ധിച്ചാണ് ഈ ഉപതിരഞ്ഞെടുപ്പും നടത്തിയത്. 

2001-ലെ പൊതുതിരഞ്ഞെടുപ്പിൽ ജയിച്ച വി. ബാലറാം രാജി വെച്ചതുകൊണ്ടാണ് ഉപതിരഞ്ഞെടുപ്പ് നടന്നത്.

കെ.പി.സി.സി. പ്രസിഡന്റായിരുന്ന കെ. മുരളീധരൻ 2004 ഫെബ്രുവരി 11-ന് എ.കെ. ആന്റണി മന്ത്രിസഭയിൽ വൈദ്യുതി മന്ത്രിയായി അധികാരമേറ്റു. എം.എൽ.എ. അല്ലാതിരുന്ന കെ. മുരളീധരന് ആറ് മാസത്തിനകം തിരഞ്ഞെടുപ്പിൽ മൽസരിച്ച് വിജയിക്കണമെന്ന അവസ്ഥയുള്ളതുകൊണ്ട് വി. ബാലറാം രാജിവെച്ച് അവിടെ ഉപതിരഞ്ഞെടുപ്പ് നടത്തുകയാണുണ്ടായത്. 2004-ൽ ലോക്‌സഭയിലേക്ക് നടന്ന തിരഞ്ഞെടുപ്പിനോടനുബദ്ധിച്ചാണ് ഇവിടേയും ഉപതിരഞ്ഞെടുപ്പ് നടത്തിയത്.

സി.പി.എം. സ്ഥാനാത്ഥിയായിരുന്ന എ.സി. മൊയ്തീൻ വിജയിച്ചു. ആറു മാസത്തിനകം നടന്ന ഈ ഉപതിരഞ്ഞെടുപ്പിൽ നിയമസഭയിലേക്ക് മത്സരിച്ച് പരാജയപ്പെട്ടതിനാൽ മെയ് 14-ന് അദ്ദേഹം മന്ത്രിസ്ഥാനം രാജിവെച്ചു. കേരളത്തിൽ നിയമസഭാ ഉപതെരഞ്ഞെടുപ്പിൽ പരാജയപ്പെട്ട ഏക മന്ത്രിയാണ് കെ. മുരളീധരൻ.



</doc>
<doc id="279684" url="https://ml.wikipedia.org/wiki?curid=279684" title="ജഹനാര ബീഗം">
ജഹനാര ബീഗം

മുഗൾ ചക്രവർത്തിയായിരുന്ന ഷാജഹാന്റേയും, പത്നി മുംതാസ് മഹലിന്റേയും മൂത്ത മകളായിരുന്നു ജഹനാര ബീഗം() (ഏപ്രിൽ 2, 1614 – സെപ്തംബർ 16, 1681). ആറാമത്തെ മുഗൾ ചക്രവർത്തിയായ ഔറംഗസേബിന്റെ മൂത്ത സഹോദരി കൂടിയായിരുന്നു ഇവർ. മറ്റു പെൺകുട്ടികളേക്കാൾ കൂടുതൽ കഴിവുകളും, പിതാവിൽ സ്വാധീനവും ജഹനാരക്ക് കൂടുതലായുണ്ടായിരുന്നു.

ജഹനാര ബീഗത്തിനു 17 വയസ്സുള്ളപ്പോളാണ് മാതാവായ മുംതാസ് മഹൽ മരിക്കുന്നത്. പിതാവ് ഷാജഹാന് മറ്റു മൂന്നു ഭാര്യമാർ കൂടിയുണ്ടായിരുന്നുവെങ്കിലും സാമ്രാജ്യത്തിന്റെ ചക്രവർത്തിനി സ്ഥാനമേറ്റെടുത്തത് ജഹനാരയായിരുന്നു. മുംതാസ് മഹലിന്റെ വിയോഗത്തിൽ നിന്നുണ്ടായ ദുഃഖത്തിൽ നിന്നും പിതാവ് ഷാജഹാൻ വിമുക്തനാവുന്നവരെ കൊട്ടാരത്തിന്റെ എല്ലാ ഉത്തരവാദിത്തങ്ങളും ജഹനാരയുടെ ചുമലിലായിരുന്നു. മാതാവിന്റെ മരണം മൂലമുണ്ടായ ദുഃഖം സഹോദരങ്ങളെ അറിയിക്കാതെ നോക്കിയത് ജഹനാരയായിരുന്നു. മുംതാസ് മഹലിന്റെ മരണത്തിനു മുമ്പ് നിശ്ചയിച്ചിരുന്ന മകനായ ദാര ഷിക്കോയുടെ വിവാഹം മുൻകൈയ്യെടുത്ത് നടത്തിയത് ജഹനാരയായിരുന്നു. മുംതാസിന്റെ മരണം കാരണം ഈ വിവാഹം നീട്ടിവെച്ചിരുന്നു.

മുംതാസ് മഹലിന്റെ പത്തു ലക്ഷത്തോളം രൂപ വിലപിടിപ്പുള്ള സ്വത്ത് രണ്ടായി ഭാഗിക്കുകയായിരുന്നു, അതിൽ ഒരു പകുതി ജഹനാര ബീഗത്തിനും, മറ്റു പകുതി ബാക്കിയുള്ള സഹോദരി സഹോദരന്മാർക്കുമായി വിഭജിച്ചുകൊടുക്കുകയായിരുന്നു. ഷാജഹാന്റെ പിന്നീടുള്ള ജീവിതത്തിൽ അദ്ദേഹം ജഹനാരയുടെ ഉപദേശമനുസരിച്ചായിരുന്നു രാജഭരണം നടത്തിയിരുന്നത്.

1644 ൽ തന്റെ മുപ്പതാം ജന്മദിന് രണ്ടു ദിവസങ്ങൾക്കുശേഷം അവർ അണിഞ്ഞിരുന്ന ഉടയാടയിൽ തീപിടിച്ച് ഗുരുതരമായ പരുക്കേറ്റ് ജഹനാര ആശുപത്രിയിലായി. തിരികെ ആരോഗ്യം വീണ്ടെടുത്തെങ്കിലും രാജ്യകാര്യങ്ങളിൽ ശ്രദ്ധിക്കാതെ, ജഹനാര ഒരു തീർത്ഥാടനത്തിനു പുറപ്പെടുകയായിരുന്നു.

തന്റെ സഹോദരനായ ഔറംഗസേബുമായി ജഹനാരക്ക് ഒരു നല്ല ബന്ധമല്ല ഉണ്ടായിരുന്നത്. അതുപോലെ, തന്റെ ഇളയ സഹോദരിയായ റോഷ്നാര ബീഗവുമായും, ജഹനാര അത്ര അടുപ്പം പുലർത്തിയിരുന്നില്ല. പിതാവിന്റെ മരണശേഷം. ചക്രവർത്തിനി സ്ഥാനമേറ്റെടുക്കുന്നതിനെച്ചൊല്ലിയുള്ള തർക്കമായിരുന്നു കാരണം. കിരീടത്തിനായുള്ള തർക്കത്തിൽ ജഹനാര ദാര രാജകുമാരനോടൊപ്പം നിന്നപ്പോൾ, റോഷ്നാര ഔറംഗസേബിനെ പിന്തുണക്കുകയായിരുന്നു ചെയ്തത്. മുഗൾ രാജകുമാരിമാർ വിവാഹം ചെയ്യാൻ പാടില്ല എന്ന നിയമം അക്ബർ നടപ്പിൽവരുത്തിയിരുന്നു, താൻ രാജാവായാൽ ഈ നിയമം ഇല്ലാതാക്കാമെന്ന് ദാര ജഹനാരക്ക് ഉറപ്പുകൊടുത്തിരുന്നു. ഔറംഗസേബ് ചക്രവർത്തിയായി സ്ഥാനമേറ്റെടുത്തപ്പോൾ, ജഹനാര ഷാജഹാനെ തടവിലിട്ടിരുന്ന ആഗ്ര കോട്ടയിലേക്കു പോവുകയും, പിതാവിന്റെ മരണം വരെ അദ്ദേഹത്തെ ശുശ്രൂഷിക്കുകയും ചെയ്തു. പിതാവിന്റെ മരണശേഷം, ആഗ്ര കോട്ടയിൽ നിന്നും പുറത്തു വന്ന ജഹനാരക്ക് സഹോദരനും, ചക്രവർത്തിയുമായ ഔറംഗസേബ് വലിയൊരു തുക ജീവനാംശമായി നൽകി.


</doc>
<doc id="279698" url="https://ml.wikipedia.org/wiki?curid=279698" title="കെ. പുരുഷോത്തമൻ">
കെ. പുരുഷോത്തമൻ

ആറും ഏഴും കേരള നിയമസഭകളിൽ ഉദുമയിൽ നിന്നുള്ള ജന പ്രതിനിധിയായിരുന്നു കെ. പുരുഷോത്തമൻ (21 ഡിസംബർ 1930 - 9 മേയ് 2014). കാഞ്ഞങ്ങാട് മുൻ നഗരസഭാ ചെയർമാനായും പ്രവർത്തിച്ചു. അഭിഭാഷകനായ ഇദ്ദേഹം സി.പി.എം. കാസർകോട് ജില്ലാ കമ്മിറ്റി അംഗവും കർഷകസംഘം ജില്ലാ വൈസ് പ്രസിഡന്റുമായിരുന്നു. 
ഉദുമ തൊട്ടിയിൽ അധ്യാപകനായ എൻ സി കണ്ണൻ മാസ്റ്ററുടെയും തൊട്ടിയിലെ കുമ്പയുടെയും മൂത്ത മകനായി ജനിച്ചു. ഉദുമ അപ്പർപ്രൈമറി സ്‌കൂളിലും നീലേശ്വരം രാജാസ് ഹൈസ്‌കൂളിലും മംഗലാപുരം യൂനിവേഴ്‌സിറ്റിയിലുമായിരുന്നു പഠനം. മദ്രാസ് ലോ കോളജിൽ നിന്ന് എൽ.എൽ.ബി പാസായി. സബ്‌രജിസ്റ്റാറായി ജോയി ചെയ്തെങ്കിലും പിന്നീട് രാജി വച്ച് അഭിഭാഷകനായി. 
അടിയന്തരാവസ്ഥക്കാലത്ത് മൂന്നുമാസം കണ്ണൂർ സെൻട്രൽ ജയിലിൽ മിസാ തടവുകാരനായി. തച്ചങ്ങാട്ടെ ഭൂസമരത്തിൽ അറസ്റ്റ് ചെയ്യപ്പെട്ട് എ.കെ.ജി.ക്കൊപ്പം ജയിലിലായി. വിലക്കയറ്റത്തിനെതിരെ നടന്ന തീവണ്ടിതടയൽ സമരത്തിൽ പങ്കെടുത്തതിന് കണ്ണൂർ മജിസ്‌ട്രേറ്റ് കോടതി ആറുമാസത്തെ തടവ് വിധിച്ചു. ഒട്ടേറെ കർഷക-കർഷകത്തൊഴിലാളി സമരങ്ങളിൽ പങ്കെടുത്ത് പോലീസ് മർദനത്തിനിരയായി. 



</doc>
<doc id="279708" url="https://ml.wikipedia.org/wiki?curid=279708" title="വെള്ളവരയൻ ശരവേഗൻ">
വെള്ളവരയൻ ശരവേഗൻ

കേരളത്തിന്റെ തെക്ക് ഭാഗങ്ങളിൽ വിരളമായി കാണപ്പെടുന്ന ശലഭമാണ് വെള്ളവരയൻ ശരവേഗൻ അഥവാ ഇരട്ടപ്പുള്ളിച്ചിറകൻ ("Halpe porus"). കാട്ടിൽ വസിക്കുന്ന ശലഭമാണ്.വരണ്ട ഇലപൊഴിയും കാടുകളിൽ ഇവയെ വിരളമായി കാണാം . മുളങ്കാടുകളാണ് ഇഷ്ട വാസസ്ഥലങ്ങൾ. ശരവേഗത്തിലാണ് പറക്കൾ. വെയിൽ മൂക്കുന്നതോടെ ഇവ പതുക്കെ കാഴ്ചയിൽ നിന്ന് മറയും. കാലത്താണ് ഇവയെ അധികം കാണാനാകുക.

ചിറകിന് ഇരുണ്ട തകിട്ടുനിറമാണ്. ചിറകിൽ വെളുത്ത പുള്ളികളുണ്ട്. മുൻചിറകിന്റെ മധ്യത്തിലായി രണ്ട് പുള്ളികൾ കാണാം. മഞ്ഞമുള, ഒറ്റൽ തുടങ്ങിയ സസ്യങ്ങളിലാണ് മുട്ടയിടുക.


</doc>
<doc id="279712" url="https://ml.wikipedia.org/wiki?curid=279712" title="രാജീവ് രവി">
രാജീവ് രവി

ഒരു ഇന്ത്യൻ ഛായാഗ്രാഹകനും നിർമാതാവും സംവിധായകനുമാണ് രാജീവ് രവി (ജനനം 1973). 2013ലെ അന്നയും റസൂലും എന്ന ചിത്രത്തിലൂടെ സംവിധായകനായി അരങ്ങേറി.

1973 ഫെബ്രുവരി 15ന് ജനിച്ചു. കൊച്ചി കടവന്ത്ര സ്വദേശിയാണ്. പൂനെ ഫിലിം ഇൻസ്റ്റിറ്റ്യൂട്ടിൽ നിന്നും ബിരുദം നേടി. പ്രമുഖ ചലച്ചിത്രസംവിധായകയും നടിയുമായ ഗീതു മോഹൻദാസിനെ വിവാഹം ചെയ്തു. ഒരു മകളുണ്ട്. ലയേഴ്സ് ഡൈസ് എന്ന ചിത്രത്തിന് മികച്ച ചായാഗ്രാഹകനുള്ള ദേശീയപുരസ്കാരം ലഭിച്ചു.




</doc>
<doc id="279718" url="https://ml.wikipedia.org/wiki?curid=279718" title="അരിയന്നൂർ">
അരിയന്നൂർ

തൃശ്ശൂർ ജില്ലയിൽ കുന്നംകുളം താലൂക്കിൽ സ്ഥിതിചെയ്യുന്ന ഒരു ഗ്രാമമാണ് അരിയന്നൂർ.

ഗുരുവായൂർ ശ്രീകൃഷ്ണ കോളേജിന്റെ ആസ്ഥാനാമാണു അരിയന്നൂർ. പുരാവസ്തു വകുപ്പിന്റെ സംരക്ഷണയിലുള്ള കുടക്കല്ല്. മുനിമട മുതലായവ ജൈനമതസ്വാധീനത്തിന്റെ ഭൂതകാലം വിളിച്ചോതുന്നവയാണ്.

പ്രാക് ഹിന്ദു സമൂഹത്തിനെ സ്ത്രൈണദേവതാ സങ്കല്പമായിരുന്ന അരിയ കന്നിയിൽ നിന്നാണു സ്ഥലനമം ഉത്ഭവിച്ചതെന്നും അതല്ല ഗ്രാമ ദേവതയായ ഹരികന്യാ - വിഷ്ണുമായ - ഭഗവതിയുടെ ആസ്ഥാനം ഹരികന്യകാപുരമാണു വാമൊഴിയിലൂടെ അരികന്നിയൊരും പിന്നീട് അരിയന്നൂരും ആയതെന്നും പറയപ്പെടുന്നു.

ചരിത്രത്തുലേക്കു കടന്നാൽ തന്നെ സമ്പന്നമായ പൈതൃകം ഉള്ളതാണു അരിയന്നൂരും ഇവിടുത്തെ ക്ഷേത്രവും ഹരികന്യാ ക്ഷേത്രം  .പന്നിയൂർ ഗ്രാമത്തിന്റെ കീഴിൽ ഉപഗ്രാമമായിരുന്ന അരിയന്നൂർ ,പിന്നീട് ചരിത്ര പസിദ്ധമായ പന്നിയൂരിന്റെ അധഃപതനത്തിനു ശേഷം ,ശുകപുരം ഗ്രാമത്തിന്റെ കീഴ്ഘടമായിത്തീർ ന്നു എന്ന് തന്റെ ചന്ദ്രോത്സവം വ്യാഖ്യാനത്തിൽ ആദരേടത്ത് നീലകണ്0ൻ ഭട്ടതിരിപ്പാട് അഭിപ്രായപ്പെട്ടിട്ടുണ്ട്.

മദ്ധ്യകാലത്തെ സുപ്രസിദ്ധമണിപ്രവാളകാവ്യമാണു ചന്ദ്രോത്സവം .പതിനാലാം നൂറ്റാണ്ടിൽ രചികപ്പെട്ടിട്ടുള്ള ഈ കൃതിയിൽ കവി തട്ടത്തമ്മയായി കണ്ടു വണങ്ങുന്നത് അരിയന്നൂർ ഭഗവതിയെയാണു.ചന്ദ്രോത്സവം ഒന്നാം സർ ഗ്ഗം നാലാം ശ്ലോകം നോക്കുക

നിഗമവിടപിശാഖാലംബിനീ സല്ഫലാപ്ത്യാ
സുകൃതികളെ വിദൂരസ്ഥാനപി പ്രീണയന്തീ
അനവധിതരമൂലാ കാംക്ഷിതം കല്പവല്ലീ
ദിശതു ഹരികുമാരീമന്ദിരാവാസിനീ ന: 

വേദമാകുന്ന മരത്തിന്റെ ശാഖയെ ആലംബിച്ചതും , സൽഫലങ്ങൾ നല്കി ദൂരെവാസികളാണെങ്കിൽ പോലും സുകൃതികളെ സന്തോഷിപ്പിക്കുന്നതും അനവധി മൂലങ്ങളോടുകൂടിയതും, അരിയന്നൂർ ക്ഷേത്രത്തിൽ സ്ഥിതി ചെയ്യുന്നതും ആയ ആ കല്പലത നമുക്കു കാംക്ഷിതം സാധിച്ചു തരട്ടെ.

അരിയന്നൂരിലെ പ്രശസ്തർ

പ്രൊഫസർ നാരായണമേനോൻ (സാഹിത്യം)
വേശപ്പൻ (ചെണ്ട)
പി ആർ എൻ നമ്പീശൻ (രാഷ്ടീയം)
അരിയന്നൂർ ഉണ്ണിക്കൃഷ്ണൻ (അക്ഷരശ്ലോകം)
വിനോദ് ഗുരുവായൂർ (സിനിമ)

</doc>
<doc id="279719" url="https://ml.wikipedia.org/wiki?curid=279719" title="കഷായം">
കഷായം

ആയുർവേദ ഔഷധതരമാണ് കഷായം. വിവിധ ഔഷധങ്ങൾ കഷായ നിർമ്മാണത്തിനായി ഉപയോഗിക്കുന്നു.

</doc>
<doc id="279721" url="https://ml.wikipedia.org/wiki?curid=279721" title="ഹിപ്പോപ്പൊട്ടാമസ് ഗോർഗോപസ്">
ഹിപ്പോപ്പൊട്ടാമസ് ഗോർഗോപസ്

നീർക്കുതിരകളുടെ മൺ മറഞ്ഞു പോയ ഒരു ഉപവർഗം ആണ് ഹിപ്പോപ്പൊട്ടാമസ് ഗോർഗോപസ്. ഹിമയുഗത്തിന് തൊട്ട് മുൻപ്പ് ആണ് ഇവയ്ക്ക് വംശനാശം സംഭവിച്ചത് . ആഫ്രിക്ക ആണ് ജന്മദേശം എങ്കിലും ഇവ യൂറോപിലേക്ക് ദേശാന്തരഗമനം നടത്തുകയുണ്ടായി ഇവിടെ നിന്നും ആണ് ആദ്യ ഫോസ്സിൽ കിട്ടിയിടുള്ളതും.



</doc>
<doc id="279724" url="https://ml.wikipedia.org/wiki?curid=279724" title="ഹിപ്പോപ്പൊട്ടാമസ് മേജർ">
ഹിപ്പോപ്പൊട്ടാമസ് മേജർ

ഹിപ്പോപ്പൊട്ടാമസ് ഉപവർഗത്തിൽ പെട്ട മൺ മറഞ്ഞു പോയ വലിയ ഒരു സസ്തനിയാണ് ഹിപ്പോപ്പൊട്ടാമസ് മേജർ. പ്ലീസ്റ്റോസീൻ കാലഘട്ടത്തിൽ ആണ് ഇവ ജീവിച്ചിരുന്നത്. യൂറോപ്പ് , ഗ്രേറ്റ് ബ്രിട്ടൺ എന്നിവിടങ്ങളിൽ നിന്നും ആണ് ഫോസ്സിൽ കിട്ടിയിടുള്ളത്.


</doc>
<doc id="279725" url="https://ml.wikipedia.org/wiki?curid=279725" title="ഹിപ്പോപ്പൊട്ടാമസ് മൈനർ">
ഹിപ്പോപ്പൊട്ടാമസ് മൈനർ

ഹിപ്പോപ്പൊട്ടാമസ് ഉപവർഗത്തിൽ പെട്ട മൺ മറഞ്ഞു പോയ ഒരു സസ്തനിയാണ് സൈപ്രസ് കുള്ളൻ ഹിപ്പോപ്പൊട്ടാമസ് അഥവാ ഹിപ്പോപ്പൊട്ടാമസ് മൈനർ. സൈപ്രസ് ആണ് ഇവയുടെ ജന്മദേശം. പ്ലീസ്റ്റോസീൻ കാലഘട്ടത്തിൽ ആണ് സൈപ്രസ്സിൽ ഇവ ഉരുത്തിരിഞ്ഞത്.


</doc>
<doc id="279726" url="https://ml.wikipedia.org/wiki?curid=279726" title="കുള്ളൻ നീർക്കുതിര">
കുള്ളൻ നീർക്കുതിര

പടിഞ്ഞാറൻ ആഫ്രിക്കയിലെ ചതുപ്പുകളിൽ മാത്രം കണ്ടുവരുന്ന ചെറിയ ഇനം നീർക്കുതിരകളാണ് കുള്ളൻ നീർക്കുതിരകൾ . ഇന്ന് ജീവിച്ചിരിക്കുന്ന രണ്ട് നീർക്കുതിര ഉപവർഗങ്ങളിൽ ഒന്നാണ് ഇത്. പ്രധാനമായും ലൈബീരിയയിലും , സീറാ ലിയോൺ , ഗിനി , ഐവറി കോസ്റ്റ് എന്നിവിടങ്ങളിൽ ചെറിയ പറ്റങ്ങളും കണ്ടു വരുന്നു. ഐ.യു.സി.എൻ കണക്ക് പ്രകാരം വംശനാശത്തിന്റെ വക്കിൽ ആണ് ഇവ , ഏകദേശം 3000 എണ്ണം മാത്രമേ ഇനി കാടുകളിൽ ബാക്കി ഉള്ളൂ .


</doc>
<doc id="279731" url="https://ml.wikipedia.org/wiki?curid=279731" title="സിന്ദൂരച്ചെപ്പ് (ചലച്ചിത്രം)">
സിന്ദൂരച്ചെപ്പ് (ചലച്ചിത്രം)

അഞ്ജനയുടെ ബാനറിൽ യൂസഫലി കേച്ചേരി നിർമിച്ച മലയാളചലചിത്രമാണ് സിന്ദൂരച്ചെപ്പ്. ഇതിഹാസ് റിലീസ് വിതരണം ചെയ്ത ഈ ചലച്ചിത്രം 1971 നവംബർ 26-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="279732" url="https://ml.wikipedia.org/wiki?curid=279732" title="ഇറാനി (ഇന്ത്യ)">
ഇറാനി (ഇന്ത്യ)

ഇറാനിലെ യസ്ദ്, കെർമാൻ മേഖലകളിൽനിന്ന് അറബ് അധിനിവേശത്തിനു ശേഷമുണ്ടായ വ്യാപകമായ മതപീഡനങ്ങളെ ഭയന്ന് 16 - 19_ആം നൂറ്റാണ്ടുകളിൽ ഇന്ത്യയിലേക്ക്‌ കുടിയേറിയ സൊറോസ്ട്രിയൻ മതവിശ്വാസികളാണ് ഇറാനികൾ എന്നറിയപ്പെടുന്നത് . അവിടങ്ങളിൽ പ്രചാരത്തിലുണ്ടായിരുന്ന ദാരി(പേർഷ്യന്റെ ഒരു വകഭേദം) ഭാഷയാണ് ഇവർ ഉപയോഗിച്ചിരുന്നത്. ഇവർ നേരത്തെതന്നെ (7_ആം നൂറ്റാണ്ടിൽ) ഇന്ത്യയിലെത്തിയ സൊറോസ്ട്രിയരായ പാർസികളുമായി സാംസ്കാരികമായും സാമൂഹികമായും വ്യത്യസ്തത പുലർത്തിയിരുന്നു. പ്രധാനമായും ഖാജർ(Qajar) സാമ്രാജ്യത്തിന്റെ (1794 - 1925) ഭരണകാലത്താണ് പലായനം നടന്നത്. ഇന്ത്യയിൽ മുംബൈ, അഹമ്മദാബാദ് നഗരങ്ങളിലും സമീപപ്രദേശങ്ങളിലുമായി ഇറാനികൾ ജീവിക്കുന്നു.


</doc>
<doc id="279742" url="https://ml.wikipedia.org/wiki?curid=279742" title="അമാന്റിയ മസ്കാരിയ">
അമാന്റിയ മസ്കാരിയ

അമാന്റിയ കുടുംബത്തിൽ പെട്ട ഒരു കുമിളാണ് അമാന്റിയ മസ്കാരിയ.ഒരു ലഹരി പദാർത്ഥമായി പണ്ട് മുതലേ ഉപയോഗിച്ചു വന്നിരുന്നു.


</doc>
<doc id="279744" url="https://ml.wikipedia.org/wiki?curid=279744" title="ജാനിസ്സറി">
ജാനിസ്സറി

ഓട്ടോമൻ സുൽത്താന്മാരുടെ അംഗരക്ഷകരായ പട്ടാളക്കാരായിരുന്നു ജാനിസ്സറികൾ (Janissaries). പുതിയ പട്ടാളക്കാർ എന്നാണ് പഴയ റ്റുർക്കി ഭാഷയിൽ അർത്ഥം.


</doc>
<doc id="279752" url="https://ml.wikipedia.org/wiki?curid=279752" title="കെ.വി. ആനന്ദ്">
കെ.വി. ആനന്ദ്

ഒരു ഇന്ത്യൻ ഛായാഗ്രാഹകനാണ് കെ.വി. ആനന്ദ് (ജനനം 1966).
1966 ഒക്ടോബർ 30ന് ചെന്നൈയിൽ വെങ്കിടേശന്റെയും അനസൂയയുടെയും മകനായി ജനിച്ചു. ഡി. ജി വൈഷ്ണവ് കോളേജിൽ നിന്നും ബിരുദം നേടി.
ഇന്ത്യ ടുഡേ, കൽകി തുടങ്ങിയ മാസികകളിലും പ്രമുഖ പത്രങ്ങളിലും ഫ്രീലാൻസ് ഫോട്ടോഗ്രാഫറായിരുന്നു. നിരവിധി പ്രമുഖരുടെ ചിത്രങ്ങൾ പകർത്തിയിട്ടുണ്ട്. നാളുകൾക്കകം ആനന്ദിന്റെ ചിത്രങ്ങൾ 200ൽ അധികം മാഗസിനുകളുടെ കവർ പേജിൽ വന്നു. പിന്നീട് ഇന്ത്യ ടുഡെയുടെ ഫോട്ടോ ജേർണലിസ്റ്റായി.
ഛായാഗ്രാഹകനായ പി.സി. ശ്രീറാമിന്റെ സഹ ഛായാഗ്രാഹകനായി തുടങ്ങി. സഹ ഛായാഗ്രാഹകനായി ഗോപുര വാസലിലേ, അമരൻ, മീര, ദേവർ മകൻ, തിരുടാ തിരുടാ തുടങ്ങിയ ചിത്രങ്ങളിൽ ജോലി ചെയ്തു. തേന്മാവിൻ കൊമ്പത്ത് എന്ന ചിത്രത്തിന്റെ ഛായാഗ്രാഹകൻ ആനന്ദായിരുന്നു. തന്റെ അരങ്ങേറ്റ ചിത്രത്തിൽ തന്നെ മികച്ച ഛായാഗ്രാഹകനുള്ള ദേശീയപുരസ്കാരം സ്വന്തമാക്കി. ഛായാഗ്രാഹകനായ ആദ്യ തമിഴ് ചിത്രം കടൽ ദേശം ആണ്. പ്രിയദർശൻ, എസ്. ശങ്കർ എന്നിവരോടൊപ്പം ജോലി ചെയ്തു. തമിഴ്, തെലുഗു, ഹിന്ദി, മലയാളം തുടങ്ങിയ ഭാഷകളിലായി 14 ചിത്രങ്ങളിൽ ഛായാഗ്രാഹകനായി ജോലി ചെയ്തു.
ശ്രീകാന്ത്, ഗോപിക, പൃഥ്വിരാജ് എന്നിവർ അഭിനയിച്ച കനാ കണ്ടേൻ എന്ന തമിഴ് ചലച്ചിത്രത്തിലൂടെ സംവിധായകനായി അരങ്ങേറ്റം കുറിച്ചു. സൂര്യ, തമന്ന എന്നിവർ അഭിനയിച്ച അയൺ ആണ് രണ്ടാമത്തെ ചിത്രം. ഈ ചിത്രം വൻ വിജയമായി. മികച്ച സംവിധായകനുള്ള എഡിസൺ അവാർഡ് ലഭിച്ചു. 2014ൽ രജനീകാന്ത് അഭിനയിക്കുന്ന ഒരു ചലച്ചിത്രം സംവിധാനം ചെയ്യുന്നത് കെ.വി. ആനന്ദാണ്.



</doc>
<doc id="279755" url="https://ml.wikipedia.org/wiki?curid=279755" title="അനഗാരിക ധർമപാല">
അനഗാരിക ധർമപാല

ശ്രീലങ്കയിലെ ബുദ്ധ സന്ന്യാസിയും എവുത്തുകാരനുമായിരുന്നു അംഗാരിക ധർമപാല (Sinhala: අනගාරික ධර්මපාල; 17 സെപ്റ്റംബർ 1864 - 29 ഏപ്രിൽ 1933). 1895ൽ ശക്തമായ ആൻറി-കൊളോണിയൽ സമരമായി മാറിയിയ സിലോണിലെ മദ്യവിരുദ്ധ പ്രസ്ഥാനത്തിന് നേതൃത്ത്വം നൽകി. 




</doc>
<doc id="279767" url="https://ml.wikipedia.org/wiki?curid=279767" title="യൂസ്റ്റേക്കിയൻ നാളി">
യൂസ്റ്റേക്കിയൻ നാളി

ചെവിയുടെ മധ്യഭാഗമായ മധ്യകർണ്ണത്തെ ഗ്രസനിയുമായി ബന്ധപ്പെടുത്തുന്ന കുഴലാണ് യൂസ്റ്റേക്കിയൻ നാളി(auditory tube or pharyngotympanic tube). പ്രായപൂർത്തിയായ ഒരു മനുഷ്യനിൽ യൂസ്റ്റേക്കിയൻ നാളിയ്ക് ഏകദേശം 35mm (3-4 cm) നീളമുണ്ട്. ബാർട്ടോലോമിയോ യൂസ്റ്റാഷി എന്ന ശരീരശാസ്ത്രവിശാരദന്റെ പേരിലാണ് ഇതറിയപ്പെടുന്നത്.
പൊതുവേ അടഞ്ഞുകാണപ്പെടുന്ന ഈ കുഴൽ മധ്യകർണ്ണത്തിനും അന്തരീക്ഷത്തിനുമിടയിൽ വാതകമർദ്ദം തുലനപ്പെടുത്തുന്നു. കർണ്ണപടത്തിനിരുവശവുമുള്ള വാതകമർദ്ദം സമമായി നിലനിർത്തുകയാണ്‌ ഇതുവഴി ചെയ്യുന്നത്. ആഹാരം വിഴുങ്ങുമ്പോൾ ഈ കുഴൽ തുറക്കുന്നു. ഇതിനായി ഗ്രസനിയിൽ നിന്ന് വാതകത്തെ മധ്യകർണ്ണത്തിലേയ്ക്കെത്തിക്കാൻ ഈ കുഴൽ സഹായിക്കുന്നു. ഇതുകൂടാതെ മദ്ധ്യകർണ്ണത്തിൽ നിന്നും അധികമുള്ള ശ്ലേഷ്മവും സ്രവങ്ങളും ഗ്രസനിയിലേയ്ക് ഒഴുക്കിക്കളയാനും യൂസ്റ്റേക്കിയൻ നാളി സഹായിക്കുന്നു. അമിതശബ്ദത്തിൽ നിന്ന് മധ്യകർണ്ണത്തെ സംരക്ഷിക്കുന്നതും ഈ കുഴലാണ്. 
മധ്യകർണ്ണത്തെ ബാധിക്കുന്ന വീക്കവും രോഗാണുബാധയും ഓട്ടിറ്റിസ് മീഡിയ എന്ന അസുഖവും യൂസ്റ്റേക്കിയൻ നാളിയെ ബാധിക്കുന്നു. ജലത്തിന്റേയോ വായുവിന്റേയോ മർദ്ദവ്യതിയാനം സംഭവിച്ചാൽ ബാരോട്ടിറ്റിസ് എന്ന അവസ്ഥയുണ്ടാകുന്നു. സൈനസുകളിൽ അടിക്കടിയുണ്ടാകുന്ന രോഗാണുബാധ ശ്ലേഷ്മരസത്തിന്റെ അളവ് വർദ്ധിപ്പിക്കുന്നു. ഇതും യൂസ്റ്റേക്കിയൻ കുഴലിനെ ബാധിക്കുന്നു.


</doc>
<doc id="279774" url="https://ml.wikipedia.org/wiki?curid=279774" title="കേരള പീപ്പിൾസ് പാർട്ടി">
കേരള പീപ്പിൾസ് പാർട്ടി

കേരളത്തിലെ ഒരു രാഷ്ട്രീയ പാർട്ടിയാണ് കേരള പീപ്പിൾസ് പാർട്ടി. സിനിമ രംഗത്ത് സജീവമായ ദേവനാണ് ഈ പാർട്ടിയുടെ സ്ഥാപകനും നേതാവും. 


</doc>
<doc id="279777" url="https://ml.wikipedia.org/wiki?curid=279777" title="ദേവികുളം ഉപതിരഞ്ഞെടുപ്പ്">
ദേവികുളം ഉപതിരഞ്ഞെടുപ്പ്

കേരളം രൂപീകൃതമായതിനുശേഷം 1957 നടന്ന ആദ്യനിയമസഭ തിരഞ്ഞെടുപ്പിൽ ദേവികുളം നിയമസഭാമണ്ഡലം ഒരു ദ്വയാംഗ മണ്ഡലമായിരുന്നു. അവിടെ നിന്ന് സി.പി.ഐ പ്രതിനിധിയായി നിയമസഭയിലെത്തിയ റോസമ്മ പുന്നൂസ് സത്യപ്രതിഞ്ജ ചെയ്ത് കേരളത്തിലെ ആദ്യത്തെ എം.എൽ.എ. യായി. അതേസമയം തിരഞ്ഞെടുപ്പ് കേസിനെ തുടർന്ന് ഇലക്ഷൻ ട്രിബ്യൂണൽ 1957 നവംബർ 14-ന് ദേവികുളം തിരഞ്ഞെടുപ്പ് റദ്ദാക്കിയിരുന്നു. അതിനെ തുടർന്ന് 1958 മെയ് 16-ന് ഇവിടെ ഉപതിരഞ്ഞെടുപ്പ് നടന്നു. ഉപതിരഞ്ഞെടുപ്പിലൂടെ വീണ്ടും വിജയിച്ച റോസമ്മ പുന്നൂസ് 1958 ജൂൺ 30-ന് നിയമസഭാംഗമായി സത്യപ്രതിജ്ഞ ചെയ്തു.

കേരളത്തിലെ ആദ്യത്തെ തിരഞ്ഞെടുപ്പ് കേസും ആദ്യത്തെ ഉപതിരഞ്ഞെടുപ്പുമായിരുന്നു ഇത്.


</doc>
<doc id="279779" url="https://ml.wikipedia.org/wiki?curid=279779" title="റെസ്ട്രിക്ഷൻ എൻഡോന്യൂക്ലിയേസ്">
റെസ്ട്രിക്ഷൻ എൻഡോന്യൂക്ലിയേസ്

ന്യൂക്ലിക് അമ്ലമായ ഡിയോക്സിറൈബോന്യുക്ലിക്ക് ആസിഡ് തന്മാത്രയിൽ നിർദിഷ്ട സ്ഥലങ്ങളെ (റെസ്ട്രിക്ഷൻ സൈറ്റുകൾ) മുറിയ്ക്കുവാൻ സഹായിക്കുന്ന പ്രത്യേക എൻഡോന്യൂക്ലിയേസ് രാസാഗ്നികളാണ് റെസ്‍ട്രിക്ഷൻ എൻഡോന്യൂക്ലിയേസ്. 3000 ത്തിലധികം ഇതര രാസാഗ്നികൾ (എൻസൈം) പഠിക്കപ്പെട്ടിട്ടുള്ളതിൽ 600 ഓളം എണ്ണം വ്യാവസായികമായി ലഭ്യമാണ്. പ്രകൃതിദത്തമായി കാണപ്പെടുന്ന റെസ്ട്രിക്ഷൻ എൻഡോന്യൂക്ലിയേയ്സുകളെ നാലുവിഭാഗമായി തിരിച്ചിരിക്കുന്നു.( (Types I, II III, and IV) ).ഇതിൽ type I രാസാഗ്നി നിർദിഷ്ട സ്ഥലങ്ങളിൽ നിന്ന് (റെസ്ട്രിക്ഷൻ സൈറ്റുകൾ) വളരെ അകലയയി DNA യെ മുറിക്കുവാൻ സഹയിക്കുന്നു. type II രസാഗ്നി റെസ്ട്രിക്ഷൻ സൈറ്റുകളിലൊ തൊട്ടടുത്തോ DNA യിൽ മുറിവുണ്ടാക്കുമ്പോൾ , Type III രാസാഗ്നികൾ നിർദിഷ്ട സ്ഥലങ്ങളിൽ നിന്ന് അല്പം മാറി DNA യെ മുറിയ്ക്കുന്നു.Type IV രാസാഗ്നികൾ മാറ്റങ്ങൾക്ക് വിധേയമായ DNA യെ മുറിയ്ക്കുവാൻ സഹായിക്കുന്നു.
പ്രധാന റെസ്ട്രിക്ഷൻ എൻഡോന്യൂക്ലിയേയ്സുകൾക്ക് ഉദാഹരണങ്ങൾ ഇവയാണ്. 

Key:
<nowiki>*</nowiki> = blunt ends
N = C or G or T or A
W = A or T


</doc>
<doc id="279787" url="https://ml.wikipedia.org/wiki?curid=279787" title="2001-02 ലെ ഇന്ത്യാ പാകിസ്ഥാൻ തർക്കം">
2001-02 ലെ ഇന്ത്യാ പാകിസ്ഥാൻ തർക്കം

2001-2002 കാലഘട്ടത്തിൽ ഇന്ത്യാ പാകിസ്താൻ ഒത്തു തീർപ്പു ചർച്ചകൾ പരാജയപ്പെടുകയും, അതിന്റെ ഫലമെന്നോണം ഇരു രാജ്യങ്ങളും തങ്ങളുടെ നിയന്ത്രണരേഖക്കരികിൽ സൈനികവിന്യാസം നടത്തുകയും ചെയ്തു. 1998 ൽ കാർഗിൽ യുദ്ധത്തിനുശേഷം നടന്ന ഏറ്റവും നിർണ്ണായകമായ സൈനിക നീക്കമായി ഇതു കണക്കാക്കപ്പെടുന്നു.

2001 ഡിസംബർ 13 ന് ഇന്ത്യൻ പാർലിമെന്റിനു നേരെ ഉണ്ടായ തീവ്രവാദി ആക്രമണത്തെത്തുടർന്ന് ഇന്ത്യയുടെ ഭാഗത്തു നിന്നാണ് ഈ സൈനിക നീക്കം ആരംഭിച്ചത്. ഈ ആക്രമണത്തിൽ തീവ്രവാദികളായ അഞ്ചു പേർ ഉൾപ്പെടെ പന്ത്രണ്ടു പേർ കൊല്ലപ്പെട്ടിരുന്നു. പാകിസ്താൻ ആസ്ഥാനമായി പ്രവർത്തിക്കുന്ന രണ്ടു തീവ്രവാദി സംഘടനകളാണ് ഈ ആക്രമണത്തിനു പിന്നിലെന്നു ഇന്ത്യ ആരോപിച്ചിരുന്നു. എന്നാൽ ഇന്ത്യയുടെ ഈ ആരോപണം പാകിസ്താൻ നിഷേധിക്കുകയും, ഈ ആക്രമണങ്ങളിൽ തങ്ങൾക്കു യാതൊരു പങ്കുമില്ലെന്നു പ്രസ്താവിക്കുകയും ചെയ്തു.

ഇന്ത്യാ-പാകിസ്താൻ തർക്കം ഒരു ആണവയുദ്ധത്തിലേക്കു വഴിവെച്ചേക്കാമെന്ന് പാശ്ചാത്യ മാധ്യമങ്ങൾ വാർത്തകൾ എഴുതി. അന്താരാഷ്ട്ര ചർച്ചക്കൾക്കവസാനം, ഇരു രാജ്യങ്ങളും നിയന്ത്രണരേഖയിൽ നിന്നും സൈന്യത്തെ പിൻവലിച്ചു.

2001 ഡിസംബർ 13ന് രാജ്യസഭയിലെയും ലോക്‌സഭയിലെയും നടപടിക്രമങ്ങൾ നിർത്തിവച്ച വേളയിൽ സായുധരായ അഞ്ചു തീവ്രവാദികൾ ആഭ്യന്തരമന്ത്രാലയത്തിന്റെ സ്റ്റിക്കർ പതിച്ച കാറിൽ പാർലമെന്റ് മന്ദിരത്തിലേയ്ക്ക് കയറി തുടർച്ചയായ വെടിവെപ്പു നടത്തി. ഈ ആക്രമണത്തിൽ തീവ്രവാദികളായ അഞ്ചുപേരുൾപ്പടെ 12 പേർ കൊല്ലപ്പെട്ടു. ഈ ആക്രമണം ജനാധിപത്യത്തിന്റെ ശ്രീകോവിൽ എന്നറിയപ്പെടുന്ന ഇന്ത്യൻ പാർലമെന്റിന്റെ ചരിത്രത്തിൽ ഒരു തീരാക്കളങ്കമായി. ലഷ്കർ-ഇ-ത്വയ്യിബ, ജെയ്‌ഷ്-ഇ-മുഹമ്മദ് എന്നീ തീവ്രവാദസംഘടനകളായിരുന്നു ഈ ആക്രമണത്തിന്റെ പിന്നിലെന്ന് സർക്കാർ പ്രസ്താവിച്ചു.

പാർലിമെന്റ് ആക്രമണത്തെ പാകിസ്താനുൾപ്പടെയുള്ള ലോകരാഷ്ട്രങ്ങൾ ശക്തിയായി അപലപിച്ചു. ആക്രമണത്തിനു പിന്നിൽ ലഷ്കർ-ഇ-ത്വയ്യിബ എന്ന തീവ്രവാദ സംഘടനയാണെന്ന് ആഭ്യന്തര മന്ത്രിയായിരുന്ന എൽ.കെ.അദ്വാനി ആരോപിച്ചു, അതിനുള്ള തെളിവുകൾ ലഭിച്ചിട്ടുണ്ടെന്നും അദ്ദേഹം കൂട്ടിച്ചേർത്തു. ഇന്ത്യയിലെ പാകിസ്താൻ ഹൈകമ്മീഷണറെ വിളിച്ചുവരുത്തി ഇന്ത്യ പ്രതിഷേധമറിയിക്കുകയും, ഇത്തരം തീവ്രവാദസംഘടനകൾക്കു നൽകി വരുന്ന സഹായങ്ങൾ നിർത്തിവെക്കണമെന്ന് ആവശ്യപ്പെടുകയും ചെയ്തു. തങ്ങളുടെ സൈന്യത്തോട് തയ്യാറായിരിക്കാൻ പറഞ്ഞുകൊണ്ടാണ് ഈ പ്രസ്താവനക്കെതിരേ പാകിസ്താൻ പ്രതികരിച്ചത്.

കാശ്മീരിൽ നടക്കുന്ന സ്വാതന്ത്ര്യപോരാട്ടങ്ങളെ അപകീർത്തിപ്പെട്ടുത്താൻ ഇന്ത്യ മനഃപൂർവം കെട്ടിച്ചമച്ച ഒരു നാടകം മാത്രമാണെന്നും പാകിസ്താന് അതിലൊരു പങ്കുമില്ലെന്നും പാകിസ്താൻ വക്താവ് മേജർ ജനറൽ ഖുറേഷി പ്രസ്താവിച്ചു.

2001 ഡിസംബർ അവസാനത്തോടെ ഇരു രാജ്യങ്ങളും തങ്ങളുടെ അതിർത്തിയിൽ ബാലിസ്റ്റിക് മിസൈലുകൾ സ്ഥാപിച്ചു. കാശ്മീരിൽ ചെറിയതോതിലുള്ള ആക്രമണങ്ങളും റിപ്പോർട്ട് ചെയ്യപ്പെട്ടു. 2002 ജനുവരിയിൽ ഇന്ത്യാ-പാകിസ്താൻ നിയന്ത്രണരേഖക്കരികിലേക്ക് ഏതാണ്ട് അഞ്ചുലക്ഷത്തോളം പട്ടാളക്കാർ ഉള്ള ഒരു വലിയ സൈന്യത്തെ ഇന്ത്യ നിയോഗിച്ചു. പാകിസ്താൻ ഉടനടി മൂന്നു ലക്ഷത്തോളം സൈനികരെ തങ്ങളുടെ നിയന്ത്രണരേഖക്കരികിൽ വിന്യസിച്ചു.

2002 ജനുവരി 12 ന് പാകിസ്താൻ പ്രസിഡന്റ് പർവേസ് മുഷറഫ് ടെലിവിഷനിലൂടെ രാഷ്ട്രത്തോടായി നടത്തിയ ഒരു പ്രസ്താവന, യുദ്ധഭീതിയെ ലഘുവാക്കുന്നതായിരുന്നു. സ്വന്തം മണ്ണിൽ തീവ്രവാദത്തിനുള്ള സാധ്യത് എന്തുവിലകൊടുത്തും പാകിസ്താൻ എതിർക്കുമെന്നും അതേസമയം കാശ്മീരിൽ പാകിസ്താനു തന്നെയാണ് അവകാശമെന്നും മുഷറഫ് കൂട്ടിച്ചേർത്തു. തൽക്കാം ഒരു ആക്രമണമുണ്ടാവാൻ സാധ്യതയില്ലെന്ന് ഇന്ത്യൻ രാഷ്ട്രപതി കെ.ആർ.നാരായണൻ സൈനിക ജനറലുമാരോടായും പറഞ്ഞു.
മേയ്-ജൂൺ ആയപ്പോഴേക്കും അതിർത്തിയിലെ സംഘർഷം വീണ്ടും രൂക്ഷമായി. മേയ് 14 ന് കാശ്മീരിലെ ഒരു സൈനിക ക്യാമ്പിൽ മൂന്നു ആയുധധാരികൾ നടത്തിയ വെടിവെപ്പിൽ സ്ത്രീകളും കുട്ടികളും അടക്കം 34 പേർ കൊല്ലപ്പെട്ടു. മേയ് 18 ന് ഇന്ത്യയിലെ പാകിസ്താൻ ഹൈകമ്മീഷണറെ ഇന്ത്യ പുറത്താക്കി. ഒരു സുപ്രധാനമായ ദൗത്യത്തിനു തയ്യാറായിരിക്കാൻ തന്റെ സൈന്യത്തോട് ഇന്ത്യൻ പ്രധാനമന്ത്രി വാജ്പേയി നിർദ്ദേശിച്ചു. മേയ് മാസം അവസാനത്തിൽ പാകിസ്താൻ ചില മിസ്സൈൽ പരീക്ഷണങ്ങൾ നടത്തുകയും, ലാഹോറിനടുത്തു വെച്ച്, ഇന്ത്യയുടെ ഒരു ആളില്ലാ വിമാനം വെടിവെച്ചു വീഴ്ത്തുകയും ചെയ്തു.

സംഘർഷം കൂടുതൽ രൂക്ഷമാവുകയും, ഇരു രാജ്യത്തേയും പ്രധാനമന്ത്രിമാർ പ്രശ്നപരിഹാരത്തിനു ശ്രമിക്കുന്നതിനു പകരം പകരം കുറ്റപ്പെടുത്താനാണ് തയ്യാറായത്. ഇതിനിടെ റഷ്യൻ പ്രസിഡന്റ് വ്ലാഡിമിർ പുടിൻ ഒരു മദ്ധ്യസ്ഥതക്ക് ശ്രമിച്ചുവെങ്കിലും, അത് പരാജയത്തിലാണ് കലാശിച്ചത്. ഇന്ത്യയിലേക്കുള്ള നുഴഞ്ഞു കയറ്റം അവസാനിപ്പിക്കുമെന്ന് പാകിസ്താൻ പ്രസി‍ഡന്റ് പർവേസ് മുഷറഫ് പ്രഖ്യാപിച്ചു, ഇത് കണക്കിലെടുത്ത വ്യോമ നിയന്ത്രണങ്ങൾ എടുത്തു കളയുകയും, പാകിസ്താൻ തീരത്തു നിന്നും യുദ്ധക്കപ്പലുകളെ തിരിച്ചുവിളിക്കുകയും ചെയ്തു. പാകിസ്താനും തങ്ങളുടെ യുദ്ധക്കപ്പലുകളെ തിരിച്ചുവിളിച്ചു.

2002 ഒക്ടോബറിൽ ഇരു രാജ്യങ്ങളും മുൻകൈയ്യെടുത്ത് ഒരു വെടി നിറുത്തൽ കരാറിൽ ഒപ്പു വെക്കുകയും, അതിർത്തിയിൽ നിന്നും തങ്ങളുടെ സൈന്യത്തെ നീക്കം ചെയ്യുകയും ചെയ്തു.

789-ഓളം ഇന്ത്യൻ സൈനികർ ഈ ഓപ്പറേഷനിൽ കൊല്ലപ്പെട്ടു എന്നു കണക്കാക്കപ്പെടുന്നു, 2000 ൽ താഴെ വരുന്ന പട്ടാളക്കാർക്ക് പരുക്കേൽക്കുകയും ചെയ്തു. വിന്യാസ പരിശീലനത്തിനിടെയിൽ തന്നെയാണ് ഇന്ത്യയുടെ ഇത്രയും പട്ടാളക്കാർ മരിച്ചത്, പ്രധാനമായും മൈൻ വിന്യാസത്തിലെ അപകടങ്ങളിലാണ് കൂടുതൽ മരണവും സംഭവിച്ചത്.

അന്താരാഷ്ട്രസമ്മർദ്ദം ഉണ്ടായിരുന്നിട്ടുപോലും, പാകിസ്താന്റെ കയ്യിലുള്ള ആണവായുധം പ്രയോഗിക്കില്ല എന്നു ഉറപ്പു പറയാൻ പാകിസ്താൻ പ്രസിഡന്റ് മുഷറഫ് തയ്യാറായില്ല. എത്ര മോശം, യുദ്ധസാഹചര്യത്തിൽ പോലും, പാകിസ്താൻ ആണവായുധം പ്രയോഗിച്ചാലല്ലാതെ ഇന്ത്യയുടെ ഭാഗത്തു നിന്നും അത്തരമൊരു നീക്കം ഉണ്ടാവില്ല എന്ന് ഇന്ത്യൻ പ്രധാനമന്ത്രി വാജ്പേയി പറഞ്ഞിരുന്നു. സംഘർഷം നിലനിന്നിരുന്ന കാലയളവിൽ ആണവായുധ ഭീഷണി തീരെ വിട്ടൊഴിഞ്ഞിരുന്നില്ല. ആദ്യ ആണവായുധം പ്രയോഗിക്കുന്നത് ഇന്ത്യയായിരിക്കില്ലെന്ന് ഇന്ത്യൻ വിദേശകാര്യ മന്ത്രി ജസ്വന്ത് സിങ് അസന്നിഗ്ദമായി പ്രഖ്യാപിച്ചിരുന്നു. എന്നാൽ ഇത്തരമൊരു പ്രസ്താവന നടത്താൻ പാകിസ്താൻ തയ്യാറായിരുന്നില്ല.


</doc>
<doc id="279803" url="https://ml.wikipedia.org/wiki?curid=279803" title="ഫയർഫോക്സിന്റെ ചരിത്രം">
ഫയർഫോക്സിന്റെ ചരിത്രം

മോസില്ല ബ്രൗസറിന്റെ പരീക്ഷണ ശാഖയായി ഡേവ് ഹയാറ്റും ബ്ലെയ്ക്ക് റോസ്സും ചേർന്ന് ആരംഭിച്ച പദ്ധതിയാണ് മോസില്ല ഫയർഫോക്സ്.

2004 നവംബർ 9നായിരുന്നു ഫയർഫോക്സ് 1.0 പുറത്തിറങ്ങിയത്. പിന്നീട് 2005 നവംബർ 29നു ഫയർഫോക്സ് 1.5 പുറത്തിറങ്ങി. പതിപ്പ് 2.0 2006 ഒക്റ്റോബർ 24നു പുറത്തിറങ്ങി. പതിപ്പ് 3.0, 3.5, 3.6 എന്നിവ യഥാക്രമം 2008 ജൂൺ 17, 2009 ജൂൺ 30, 2010 ജനുവരി 21 എന്നീ തിയ്യതികളിൽ പുറത്തിറങ്ങി. ഫയർഫോക്സ് 4.0 പുറത്തിറങ്ങിയത് 2011 മാർച്ച് 22നായിരുന്നു. പതിപ്പ് 5.0 മുതൽ ഫയർഫോക്സ് സത്വര പ്രകാശന ചക്രം സ്വീകരിച്ചു. ആറാഴ്ച കൂടുന്ന ചൊവ്വാഴ്ചകളിൽ പുതിയ പ്രധാന പതിപ്പിറക്കുക എന്നതാണ് ഈ രീതി.

2014 മേയ് 9നു പുറത്തിറങ്ങിയ ഫയർഫോക്സ് 29.0.1 ആണ് നിലവിൽ ഏറ്റവും പുതിയ പതിപ്പ്.

മോസില്ല സ്വീറ്റിന്റെ പരീക്ഷണ ശാഖയായി ഫയർഫോക്സ് ആരംഭിക്കുമ്പോൾ എം/ബി (മോസില്ല/ബ്രൗസർ) എന്നായിരുന്നു പദ്ധതി നാമം. പിന്നീട് വികസന ശേഷം പ്രകാശനത്തിനുള്ള ബൈനറികൾ തയ്യാറായപ്പോൾ 2002 സെപ്റ്റംബറിൽ ഫീനിക്സ് എന്ന പേരിലായിരുന്നു ഈ ബ്രൗസർ പുറത്തിറക്കിയത്. 2003 ഏപ്രിൽ 14 വരെയും ഫീനിക്സ് എന്നു തന്നെയായിരുന്നു ബ്രൗസറിന്റെ പേര്. പിന്നീട് ബയോസ് നിർമ്മാതാക്കളായ ഫീനിക്സ് ടെക്നോളജീസുമായി പകർപ്പവകാശ പ്രശ്നം വരികയും ബ്രൗസറിന് ഫയർബേഡ് എന്ന പേരു നൽകുയും ചെയ്തു. ഫീനിക്സ് ഫസ്റ്റ് വെയർ കണക്റ്റ് എന്ന പേരിൽ ഫീനിക്സ് ടെക്നോളജീസിനു മുമ്പേ ഒരു ബയോസ് അധിഷ്ഠിത ബ്രൗസർ ഉണ്ടായിരുന്നു.

എന്നാൽ ഫയർബേഡ് എന്ന പേരിൽ മുമ്പേ ഒരു ഡാറ്റാബേസ് സെർവർ ഉള്ളതിനാൽ പേരുമാറ്റാൻ വീണ്ടും മോസില്ലക്ക് മേൽ സമ്മർദ്ദമുണ്ടായി. എന്നാൽ ആശയക്കുഴപ്പം ഒഴിവാക്കാൻ എല്ലായ്പ്പോഴും മോസില്ല ഫയർബേഡ് എന്നുപയോഗിക്കാം എന്ന നിലപാടായിരുന്നു മോസില്ലയുടേത്. ഫയർബേഡ് സമൂഹത്തിൽ നിന്നുംള്ള സമ്മർദ്ദം ശക്തമായതിനെ തുടർന്ന് 2004 ഫെബ്രുവരി 9നു ബ്രൗസറിന്റെ പേര് മോസില്ല ഫയർഫോക്സ് എന്നാക്കി മാറ്റി. ഫയർബേഡ് എന്നതിനു സമാനമായ പേരായിരുന്നു മോസില്ലയുടെ ലക്ഷ്യം.

ചുവന്ന പാണ്ടയുടെ മറ്റൊരു പേരാണ് ഫയർഫോക്സ്. പേരിന്റെ കാര്യത്തിൽ തുടർന്ന് പ്രശ്നങ്ങളൊന്നും ഉണ്ടാകാതിരിക്കാൻ ഫയർഫോക്സ് എന്ന പേര് ട്രേഡ് മാർക്കായി രജിസ്റ്റർ ചെയ്യാൻ മോസില്ല തീരുമാനിച്ചു. അതിനായി യുനൈറ്റഡ് സ്റ്റേറ്റ്സ് പേറ്റന്റ് ആൻഡ് ട്രേഡ്മാർക്ക് ഓഫീസിൽ മോസില്ല അപേക്ഷ നൽകി. എന്നാൽ ബ്രിട്ടണിൽ ചാൾട്ടൺ കമ്പനി സോഫ്റ്റ്‌വെയറിനായി മുമ്പേ ഫയർഫോക്സ് എന്ന പേര് രജിസ്റ്റർ ചെയ്തിരുന്നതിനാൽ മോസില്ലയുടെ അപേക്ഷ നീണ്ടുപോയി. എന്നാൽ യൂറോപ്പിൽ ഈ പേരുപയോഗിക്കാൻ ചാൾട്ടൺ അനുവാദം കൊടുത്തതോടെ ഈ പ്രശ്നം പരിഹരിക്കപ്പെട്ടു.


</doc>
<doc id="279813" url="https://ml.wikipedia.org/wiki?curid=279813" title="മുകുൾ സിൻഹ">
മുകുൾ സിൻഹ

ഗുജറാത്തിലെ മനുഷ്യാവകാശ പ്രവർത്തകനും അഭിഭാഷകനുമായിരുന്നു മുകുൾ സിൻഹ. ന്യൂ സോഷ്യലിസ്റ്റ് മൂവ്മെന്റ് എന്നൊരു രാഷ്ട്രീയപ്പാർട്ടിക്കു രൂപം നൽകി. ഗുജറാത്ത് ട്രേഡ് യൂണിയൻ ഫെഡറേഷൻ, ജനസംഘർഷ മഞ്ച് എന്നിവയുടെ നേതൃത്വത്തിലായിരുന്നു പുതിയ പാർട്ടി. 
ഐ.ഐ.ടി. കാൺപുരിൽനിന്ന് സയൻസിൽ മാസ്റ്റർബിരുദം നേടിയശേഷം 1973-ൽ അഹമ്മദാബാദിലെ ഫിസിക്കൽ റിസർച്ച് ലബോറട്ടറിയിൽ ശാസ്ത്രജ്ഞനായി. 1989-ൽ നിയമബിരുദം നേടി അഭിഭാഷകനായി. 2002-ലെ ഗുജറാത്ത് കലാപത്തിലെ ഇരകൾക്കുവേണ്ടിയും വ്യാജ ഏറ്റുമുട്ടലിൽ കൊല്ലപ്പെട്ടവർക്കുവേണ്ടി കോടതിയിൽ ഹാജരായി. സാദിഖ് ജമാൽ, ഇസ്രത്ത് ജഹാൻ, സൊഹ്‌റാബുദ്ദീൻ ശൈഖ്, തുൾസി പ്രജാപതി തുടങ്ങിയവരുമായി ബന്ധപ്പെട്ട നാല് വ്യാജ ഏറ്റുമുട്ടൽ കേസുകൾ പുറത്തുകൊണ്ടുവരുന്നതിൽ പ്രധാന പങ്കുവഹിച്ചു.

തൊഴിൽകേസുകൾ ഏറ്റെടുത്ത് കൈകാര്യം ചെയ്യാൻ ജന സംഘർഷ് മഞ്ച് എന്ന സർക്കാറിതര സന്നദ്ധസംഘടനയ്ക്കു രൂപംനൽകി. അഹമ്മദാബാദിലെയും സംസ്ഥാന ട്രാൻസ്‌പോർട്ട് കോർപ്പറേഷനിലെയും ഡ്രൈവർമാരുടെയും കണ്ടക്ടർമാരുടെയും കുറഞ്ഞ വേതനത്തിനെതിരെ ജനസംഘർഷ മഞ്ച് ആണ് പോരാടിയത്.
കലാപങ്ങൾ കൈകാര്യം ചെയ്തതിൽ ഗുജറാത്ത് സർക്കാറിന്റെ പരാജയം പുറത്തുകൊണ്ടുവരാൻ ഭാര്യക്കും മകനുമൊപ്പം ചേർന്ന് ട്രൂത്ത് ഓഫ് ഗുജറാത്ത് ഡോട് കോം എന്ന വെബ്‌സൈറ്റ് തുടങ്ങി. 


</doc>
<doc id="279819" url="https://ml.wikipedia.org/wiki?curid=279819" title="അപൂർബ കിഷോർ ബിർ">
അപൂർബ കിഷോർ ബിർ

ഒരു ഇന്ത്യൻ ഛായാഗ്രാഹകനും സംവിധായകനും തിരക്കഥാകൃത്തുമാണ് എ.കെ. ബിർ എന്നറിയപ്പെടുന്ന അപൂർബ കിഷോർ ബിർ (ജനനം 1948). മികച്ച ഛായാഗ്രാഹകനുള്ള ദേശീയപുരസ്കാരം നേടിയിട്ടുണ്ട്.
1948ൽ ഒഡിഷയിൽ ജനിച്ചു. ബാല്യകാലത്തുതന്നെ ചിത്രരചനയിൽ താൽപര്യമുണ്ടായിരുന്നു. അച്ഛന്റെ നിർബന്ധം മൂലം പൂനെ ഫിലിം ഇൻസ്റ്റിറ്റ്യൂട്ടിൽ ചലച്ചിത്ര ഛയാഗ്രഹണം പഠിച്ചു. പഠനത്തിനുശേഷം ഡോക്യുമെന്ററികളിലും ഹ്രസ്വചിത്രങ്ങളിലും ജോലി ചെയ്തു.

27 ഡൗൺ എന്ന തന്റെ അരങ്ങേറ്റ ചിത്രത്തിൽ തന്നെ ബിർ മികച്ച ഛയാഗ്രാഹകനുള്ള ദേശീയപുരസ്കാരം കരസ്ഥാമാക്കി. ഈ ചിത്രത്തിന്റെ 70 ശതമാനത്തിലധികവും ചെറിയ ക്യാമറയാണ് ഉപയോഗിച്ചത്. റിച്ചാർഡ് ആറ്റൻബറോയുടെ ഗാന്ധി സിനിമയിലെ ഒരു ഛായാഗ്രാഹകൻ ബിർ ആയിരുന്നു. ലാവണ്യ പ്രീതി, ബാജ തുടങ്ങിയ ചിത്രങ്ങൾക്ക് മികച്ച ബാലചിത്രത്തിനുള്ള ദേശീയപുരസ്കാരം കരസ്ഥമാക്കി. ഒസാക്ക ഫിലിം ഫെസ്റ്റിവലിലെ മികച്ച ഏഷ്യൻ ചിത്രത്തിനുള്ള പുരസ്കാരവും കരസ്ഥമാക്കിയിട്ടുണ്ട്.

2002: ബാജ



</doc>
<doc id="279833" url="https://ml.wikipedia.org/wiki?curid=279833" title="വാടാനപ്പള്ളി ഓർഫനേജ്">
വാടാനപ്പള്ളി ഓർഫനേജ്

കേരളത്തിലെ പ്രധാന മുസ്ലിം അനാഥശാലയാണ് വാടാനപ്പള്ളി ഓർഫനേജ്. വാടാനപ്പള്ളി ഓർഫനേജ് കമ്മിറ്റിക്ക് കീഴിലാണ് ഈ സ്ഥാപനം സ്ഥിതിചെയ്യുന്നത്.തൃശൂർ ജില്ലയിലെ കടലോര മേഖലയായ വാടാനപ്പള്ളി ഫാറൂഖ് നഗറിലാണ് അനാഥശാലയുടെ ആസ്ഥാനം പ്രവർത്തിക്കുന്നത്. കേരളത്തിൽ വ്യത്യസ്ത ഭാഗങ്ങളിൽ അനുബന്ധ വിദ്യാഭ്യാസ-സാംസ്‌കാരിക സ്ഥാപനങ്ങൾ പ്രവർത്തിച്ചു വരുന്നു.. ഓർഫനേജിന് കീഴിലെ തളിക്കുളം ഇസ്ലാമിയ കോളേജ് ഡൽഹി ജാമിഅ മില്ലിയ്യയുടെ കേരളത്തിലെ പഠന കേന്ദ്രങ്ങളിലൊന്നായി അംഗീകരിച്ചിട്ടുണ്ട്.

1977 ൽ പ്രാഥമിക മദ്രസയായി ആരംഭിച്ചതാണ് മധ്യകേരളത്തിലെ ഈ സ്ഥാപനം. പിന്നീട് ആണ് വാടാനപ്പള്ളി ഓർഫനേജ് ആന്റ് ഇസ്ലാമിയ്യാ കോളേജ് ഫോർ ഓർഫൻസ് എന്ന പേരിൽ ഉയർന്ന വിദ്യാഭ്യാസ സ്ഥാപനങ്ങൾ ആരംഭിച്ചത്. മാനവികവും ഇസ്ലാമികവുമായ അച്ചടക്കത്തിലാണ് സ്ഥാപനം പ്രവർത്തിക്കുന്നത്. പാഠ്യപദ്ധതിയോടൊപ്പം വിദ്യാർഥികളിൽ ഇസ്ലാമിന്റെ അടിസ്ഥാന മൂല്യബോധവും സ്വഭാവവും വളർത്തിയെടുക്കുക എന്നതാണ് സ്ഥാപനത്തിന്റെ ലക്ഷ്യം. തത്ഫലം നാടിനും സമൂഹത്തിനും പ്രയോജനകരമായ തലമുറയെ വാർത്തെടുക്കുക എന്ന ലക്ഷ്യവും പൂര്ത്തീകരിക്കുന്നു.



സ്ഥാപനത്തിന്റെ ഔദ്വേഗിക വെബ്സൈറ്റാണ് www.voc.co.in


</doc>
<doc id="279839" url="https://ml.wikipedia.org/wiki?curid=279839" title="ബൊക്കെ">
ബൊക്കെ

ഛായാഗ്രഹണവുമായി ബന്ധപെട്ട് ബൊക്കെ (Bokeh) എന്നത് കൊണ്ട് ഉദ്ദേശിക്കുന്നത് , ഒരു ചിത്രത്തിലെ ഫോക്കസ് അല്ലാത്ത ഭാഗങ്ങളുടെ വർത്തുളമായ രൂപങ്ങളെ ആണ്.
) വ്യക്തമായി കാണാൻ കഴിയാത്ത ചിത്രത്തിലെ ഭാഗങ്ങളെ പ്രകാശം ഉള്ള ചെറു വൃത്തങ്ങൾ പോലെ കാണുന്നു. ഇത് ഒരു ഫോട്ടോയിലെ ഫോക്കസ് അല്ലാത്ത ഭാഗങ്ങളുടെ സൗന്ദര്യാത്മകമായ ആവിഷ്കാരമാണ്. ലെൻസ്‌ ആണ് ഫോക്കസ് അല്ലാത്ത ഭാഗങ്ങളെ ഇങ്ങനെ വർത്തുള പ്രകാശ രൂപങ്ങൾ ആക്കി മാറ്റുന്നത്. 

ദൃശ്യ മേഖലയ്ക്ക് പുറത്തുള്ള ഭാഗമാണ് ഇങ്ങനെ ദൃശ്യമാകുന്നത് .ഉയർന്ന അപ്പെർച്വർ ഉള്ള ലെൻസുകളിൽ ( അതായത് അപ്പെർച്വർ f/1.2,f/1.4,f/1.8 തുടങ്ങിയവ) വ്യക്തവും കൂടുതൽ മിഴിവും ഉള്ള ബൊക്കെ ലഭിക്കുന്നു. പശ്ചാത്തലത്തിൽ ധാരാളം ചെറിയ പ്രകാശ സ്രോതസ്സുകൾ ഉണ്ടായിരുന്നാൽ സാധാരണ നല്ല ബൊക്കെ ലഭിക്കുന്നു. ധാരാളം ചെറിയ അലങ്കാര ദീപങ്ങൾ ,മരത്തിന്റെ ഇലകൾക്ക് ഇടയിലൂടെ വരുന്ന സൂര്യപ്രകാശം , വെളിച്ചം പ്രതിഫലിക്കുന്ന തരത്തിൽ ഉള്ള വെള്ളത്തുള്ളികൾ തുടങ്ങിയവ അങ്ങനെ ഉള്ള പശ്ചാത്തലങ്ങൾ ആണ്. 

മങ്ങിയ എന്ന് അർഥം ഉള്ള ബൊക്കെ എന്ന ജാപ്പനീസ് വാക്കിൽ നിന്നാണ് ബൊക്കെ എന്ന വാക്ക് ഉണ്ടായത്.

1997 ഇൽ ഇറങ്ങിയ ഫൊട്ടോ ടെക്നിക്സ് എന്ന മാസികയിലാണ് ബൊക്കെ (Bokeh) എന്ന ആംഗലേയ പദം ആദ്യമായി ഇടം നേടിയത്. ആ സമയത്ത് മാസികയുടെ പത്രാധിപർ ആയിരുന്ന മൈക്ക് ജോൺസ്റ്റൺ ഈ വിഷയത്തെ സംബന്ധിച്ച മൂന്നു പ്രബന്ധങ്ങൾ പ്രസിദ്ധീകരിച്ചു. 1998 നു ശേഷം ഇറങ്ങിയ ഛായാഗ്രഹണ സംബന്ധി ആയ എല്ലാ പുസ്തകങ്ങളിലും ബൊക്കെ എന്ന വാക്ക് ഉണ്ടായിരുന്നു. അതിനുശേഷം ഛായാഗ്രാഹകരുടെ ഇടയിൽ ഈ വാക്ക് ചിരപരിചിതമായി 

ഒരു ചിത്രത്തിന്റെ ആശയക്കുഴപ്പത്തിന്റെ വൃത്തം പരിശോധിച്ചാൽ ബൊക്കെ യുടെ പ്രത്യേകതകൾ അളക്കാവുന്നതാണ് . ഫോക്കസ് അല്ലാത്ത എല്ലാ ഭാഗങ്ങളിലും ഉള്ള പ്രകാശ ബിന്ദുക്കൾക്ക് അപ്പെർച്വർ ന്റെ ആകൃതി കൈവരുന്നു. മിക്കവാറും അത് ഒരു വൃത്തം ആയിരിക്കും. അല്ലെങ്കിൽ അഷ്ടഭുജ രൂപവും.

സാധാരണയായി ഉയർന്ന അപ്പെർച്ചർ ഉള്ള ലെൻസുകൾ ആണ് ബൊക്കെ ലഭിക്കുവാൻ ഉപയോഗിക്കുന്നത് . 1.4 , 1.8 ,2 എന്നീ അപ്പെർച്ചർ ആയിരിക്കും അഭികാമ്യം. പശ്ചാത്തലത്തിൽ ചെറിയ അലങ്കാര ദീപങ്ങൾ ,മരത്തിന്റെ ഇലകൾക്ക് ഇടയിലൂടെ വരുന്ന സൂര്യപ്രകാശം , വെളിച്ചം പ്രതിഫലിക്കുന്ന തരത്തിൽ ഉള്ള വെള്ളത്തുള്ളികൾ തുടങ്ങിയവ ഉള്ളത് നന്നായിരിക്കും. 
നിക്കോൺ / കാനൻ ക്യാമറകളിൽ ഈ അപ്പെർച്ചർ ഉള്ള 35mm ,50mm ,80mm ലെൻസുകൾ ലഭ്യമാണ്. അപ്പെർച്ചർ കൂടുന്നതിന് അനുസരിച്ചു ബൊക്കെ കൂടുതൽ വർത്തുളം ആയിരിക്കും.

ഗ്രാഫിക്സ് സോഫ്റ്റ്‌വെയറുകൾ ആയ ജിംപ് , അഡോബി ഫോട്ടോഷോപ്പ് തുടങ്ങിയവ ഉപയോഗിച്ച് പശ്ചാത്തലം മാത്രം അവ്യക്തം ആക്കിയും ബൊക്കെ പോലെ ഉള്ള പ്രതീതി ചിത്രത്തിൽ സന്നിവേശിപ്പിക്കാവുന്നതാണ് . ഗോസിയൻ ബ്ലർ , ലെൻസ്‌ ബ്ലർ തുടങ്ങിയ ഉപാധികൾ മേൽ പറഞ്ഞ സോഫ്റ്റ്‌വെയറുകളിൽ ലഭ്യമാണ്.


</doc>
<doc id="279845" url="https://ml.wikipedia.org/wiki?curid=279845" title="ഐസോബാറുകൾ">
ഐസോബാറുകൾ

ഒരു മൂലകത്തിന്റെ അണുകേന്ദ്രത്തിലെ ന്യൂക്ലിയോണുകളുടെ (ന്യൂട്രോണുകളുടെയും പ്രോടോണുകളുടെയും ആകെ തുക) എണ്ണം മറ്റൊരു മൂലകത്തിന്റെ അണുകേന്ദ്രത്തിലെ ന്യൂക്ലിയോണുകളുടെ എണ്ണത്തിന് തുല്ല്യമാണെങ്കിൽ ഇത്തരം ഒരേ അണുകേന്ദ്രങ്ങളുള്ള വ്യത്യസ്ത മൂലകങ്ങളുടെ അണുക്കളെ ഐസോബാറുകൾ എന്നു പറയാം. അതായത് വ്യത്യസ്ത അണുസംഖ്യയും ഒരേ പിണ്ഡസംഖ്യയും ഉള്ളവയാണ്‌ ഐസോബാറുകൾ. 1918-ൽ ആൽഫ്രഡ് വാൾട്ടർ സ്റ്റ്യുവർട്ട് എന്ന ശാസ്ത്രജ്ഞനാണ്‌ 'ഐസോബാർ' (യഥാർത്ഥത്തിൽ അദ്ദേഹം 'ഐസോബാർസ്'എന്നാണ് പ്രയോഗിച്ചത്.) എന്ന പദം ആദ്യമുപയോഗിച്ചത്. ഇവയ്ക്കുള്ള ഉദാഹരണങ്ങളാണ് S, Cl, Ar, K, Ca എന്നിവ. ഇവയുടെയെല്ലാം ന്യൂക്ലിയോണുകളുടെ എണ്ണം 40 ആണ്. എന്നാൽ മൂലകങ്ങൾ വ്യത്യസ്തമാണു താനും.


</doc>
<doc id="279847" url="https://ml.wikipedia.org/wiki?curid=279847" title="ബ്രണ്ടൻ ഐക്ക്">
ബ്രണ്ടൻ ഐക്ക്

ഒരു അമേരിക്കൻ സാങ്കേതികവിദ്യജ്ഞനാണ് ബ്രണ്ടൻ ഐക്ക്(ജനനം: 1960ലോ 1961ലോ). വെബ്ബിൽ വളരെ വ്യാപകമായി ഉപയോഗിക്കുന്ന ജാവാസ്ക്രിപ്റ്റ് സ്ക്രിപ്റ്റിംഗ് ലാംങ്വിജിന്റെ ഉപജ്ഞാതാവ് ബ്രണ്ടൻ ഐക്കാണ്. മോസില്ല പദ്ധതി, മോസില്ല കോർപ്പറേഷൻ, മോസില്ല ഫൗണ്ടേഷൻ എന്നിവയുടെ സഹസ്ഥാപകനായ ഐക്ക് ദീർഘകാലം മോസില്ല കോർപ്പറേഷന്റെ ചീഫ് ടെക്ക്നിക്കൽ ഓഫീസറും കുറച്ച് കാലം ചീഫ് എക്സിക്യുട്ടീവ് ഓഫീസറും ആയിരുന്നു.

നെറ്റ്സ്കേപ്പിന്റെ ഓപ്പൺ സോഴ്സ് കോഡുകളുടെ കൈകാര്യത്തിനായാണ് മോസില്ല പദ്ധതി ആരംഭിച്ചത്. മോസില്ല.ഓർഗ് എന്ന വെബ്സൈറ്റോടു കൂടി പ്രവർത്തനം ആരംഭിച്ച മോസില്ലയുടെ സഹസ്ഥാപകനായിരുന്നു ബ്രണ്ടൻ ഐക്ക്. മോസില്ലയുടെ ചീഫ് ആർക്കിടെക്റ്റ് ആയിരുന്നു ഐക്ക്. 1999ൽ നെറ്റ്സ്കേപ്പിനെ എഒഎൽ ഏറ്റെടുത്തു. 2003 ജൂലൈയിൽ നെറ്റ്സ്കേപ്പ് ബ്രൗസർ യൂണിറ്റ് എഒഎൽ പൂട്ടിയപ്പോൾ ഐക്ക് മോസില്ല ഫൗണ്ടേഷന്റെ പ്രവർത്തനത്തിൽ സജീവമായി.

2005ൽ മോസില്ല ഫൗണ്ടേഷന്റെ മുഖ്യ സാങ്കേതികജ്ഞനും ഡയറക്ടർ ബോർഡ് അംഗവുമായ ഐക്ക് പുതുതായി രൂപീകൃതമായ മോസില്ല കോർപ്പറേഷന്റെ സിടിഒ ആയി ചുമതലയേറ്റു. മോസില്ല ഫൗണ്ടേഷന്റെ ലാഭേച്ഛയോടു കൂടി പ്രവർത്തിക്കുന്ന സഹോദര സ്ഥാപനമാണ് മോസില്ല കോർപ്പറേഷൻ.

മോസില്ലയുടെ റസ്റ്റ് പ്രോഗ്രാമിംഗ് ലാങ്വിജിലേക്ക് 2012 വരെ ഐക്ക് സംഭാവന നൽകിയിരുന്നു.

2014 മാർച്ച് 24ന് ബ്രണ്ടൻ ഐക്ക് മോസില്ലയുടെ സിഇഒ ആയി നിയമിതനായി. ഇതിനെത്തുടർന്ന് മോസില്ലക്കകത്തും പുറത്തും പ്രതിഷേധങ്ങൾ ഉടലെടുത്തു. 2008ൽ നടന്ന കാലിഫോർണിയ പ്രമേയം 8 എന്ന സമരത്തിലേക്ക് ഐക്ക് $1000 സംഭാവനയായി നൽകിയിരുന്നു. സ്വവർഗ്ഗ വിവാഹം നിയമ വിധേയമാക്കുന്നതിനെതിരെ നടന്ന സമരമായിരുന്നു കാലിഫോർണിയ പ്രമേയം 8. ഈ സംഭാവനാ വിരം രണ്ടു വർഷങ്ങൾക്ക് ശേഷം 2010ലാണ് പുറത്തറിഞ്ഞത്. ആ സമയത്ത് തന്നെ ട്വിറ്റർ പോലെയുള്ള സോഷ്യൽ നെറ്റ്‌വർക്കുകളിൽ ഐക്കിനെതിരെ പ്രതിഷേധങ്ങൾ ഉണ്ടായിരുന്നു. ഈ പ്രതിഷേധങ്ങൾ ഐക്ക് സിഇഒ ആയി നിയമിതനായപ്പോൾ വീണ്ടും പുറപ്പെട്ടു. ചില എൽജിബിടി പ്രവർത്തകർ കമ്പനിയെ ബഹിഷ്കരിക്കാൻ ആഹ്വാനം ചെയ്തു. മോസില്ലയിലെ ചിലർ ഐക്കിനോട് താഴെയിറങ്ങാൻ ആവശ്യപ്പെട്ടു. മറ്റു ചിലർ ബ്ലോഗ് വഴി പ്രതിഷേധം അറിയിച്ചു. ഡയറക്റ്റർ ബോർഡിലെ അഞ്ചിൽ മൂന്നു പേർ സ്ഥാനം രാജി വെച്ചു. എല്ലാം ഇതെല്ലാം സാങ്കേതിക കാരണങ്ങളാലാണെന്നാണ് മോസില്ല പ്രതികരിച്ചത്. തുടർന്ന് 2013 ഏപ്രിൽ 3ന് ബ്രണ്ടൻ ഐക്ക് സിഇഒ സ്ഥാനം രാജി വെക്കുകയും മോസില്ലയിൽ നിന്ന് വിരമിക്കുകയും ചെയ്തു. താൻ ഈ സമയത്ത് ഒരു ഒത്ത നേതാവല്ല എന്നതായിരുന്നു രാജിക്ക് ഐക്ക് പറഞ്ഞ കാരണം.


</doc>
<doc id="279848" url="https://ml.wikipedia.org/wiki?curid=279848" title="മെർസ്">
മെർസ്

മെർസ് (MERS - Middle East Respiratory Syndrome)
കൊറൊണ വിഭാഗത്തിൽപ്പെട്ട MERS-CoV എന്ന വൈറസ്, മനുഷ്യന്റെ ശ്വസനവ്യവസ്ഥക്കു വരുത്തുന്ന സാരമായ അസുഖമാണു മെർസ്. പനി, ചുമ മുതലായ ലക്ഷണങ്ങളിൽ തുടങ്ങി ശ്വാസതടസത്തിലൂടെ മരണത്തിലേയ്ക്കു നയിക്കുന്ന മാരകമായ അസുഖം ആണ് മെർസ്. രോഗബാധിതരുമായുള്ള അടുത്ത സമ്പർക്കം, ഒരുമിച്ചുള്ള യാത്ര, കൂടെ താമസിക്കുക മുതലായ സാഹചര്യങ്ങൾ മെർസ് വേഗത്തിൽ പകരുവാൻ ഇടയാക്കുന്നു.


</doc>
<doc id="279851" url="https://ml.wikipedia.org/wiki?curid=279851" title="കെ.സി. ഉമേഷ് ബാബു">
കെ.സി. ഉമേഷ് ബാബു

കവി. മലയാളത്തിലെ ഉത്തരാധുനിക കവിതയുടെ ശക്തനായ വക്താവ്.

1980ൽ സർക്കാർ സർവിസിൽ ജോലിക്ക് കയറിയ ഉമേഷ് ബാബു ദേശീയപാത വിഭാഗത്തിലെ ഡെപ്യൂട്ടി എൻജിനീയറായിരിക്കെ 31 മാർച്ച് 2015ന് വിരമിച്ചു. 

അടിയന്തരാവസ്ഥകാലത്ത് എസ്.എഫ്.ഐ.യിലൂടെ രാഷ്ട്രീയ പ്രവർത്തനം തുടങ്ങിയ ഉമേഷ് ബാബു 19 വർഷം പുരോഗമന കലാസാഹിത്യ സംഘത്തിൻെറ കണ്ണൂർ ജില്ലാ സെക്രട്ടറിയായിരുന്നു. സി.പി.എം. പാർട്ടിയംഗമായിരുന്നു. 2007ൽ പാർട്ടിയിൽ നിന്ന് പുറത്താക്കപ്പെട്ടു. 

രാഷ്ട്രീയ പ്രശ്നങ്ങളോട് കവിത കൊണ്ട് പ്രതികരിച്ച ഉമേഷ് ബാബുവിന്റെ കവിതകൾ വലിയ വിവാദങ്ങൾക്ക് വഴി വെച്ചിട്ടുണ്ട്.

ഒമ്പത് പുസ്തകങ്ങളും ഒരു ലേഖന സമാഹാരവും പുറത്തിറക്കിയിട്ടുണ്ട്. 


</doc>
<doc id="279855" url="https://ml.wikipedia.org/wiki?curid=279855" title="സഹസ്രാബ്ദ പുരസ്കാര സമസ്യകൾ">
സഹസ്രാബ്ദ പുരസ്കാര സമസ്യകൾ

2000 ത്തിൽ ക്ലേ മാത്തമറ്റിൿസ് ഇൻസ്റ്റിറ്റ്യൂട്ട് പ്രസ്താവിച്ച ഏഴ് സുപ്രധാന ഗണിതശാസ്ത്രസമസ്യകളെയാണ് സഹസ്രാബ്ദ പുരസ്കാര സമസ്യകൾ (Millennium Prize Problems) എന്ന് വിളിയ്ക്കുന്നത്. ബിർച് ആൻഡ് സ്വിന്നെർടൺ-ഡയർ കൺജെക്ചർ (Birch and Swinnerton-Dyer conjecture), ഹോഡ്ജ് കൺജെക്ചർ (Hodge conjecture), നേവിയർ-സ്റ്റോക്സ് എക്സിസ്റ്റൻസ് ആൻഡ് സ്മൂത്ത്നെസ് (Navier–Stokes existence and smoothness), പി വേഴ്സസ് എൻ പി പ്രോബ്ലം (P versus NP problem), പോയിൻകാരെ കൺജെക്ചർ (Poincaré conjecture), റീമാൻ പരികല്പന (Riemann hypothesis), യാങ്-മിൽസ് എക്സിസ്റ്റൻസ് ആൻഡ് മാസ്സ് ഗാപ് (Yang–Mills existence and mass gap) എന്നിവയാണ് ഈ ഏഴു പ്രശ്നങ്ങൾ. ഇതിൽ ഏതു പ്രശ്നത്തിനും ശരിയായ ഒരു ഉത്തരം പ്രസിദ്ധീകരിയ്ക്കുന്നവർക്ക് ക്ലേ ഇൻസ്റ്റിറ്റ്യൂട്ട് ഒരു ദശലക്ഷം അമേരിക്കൻ ഡോളർ സമ്മാനം പ്രഖ്യാപിച്ചിട്ടുണ്ട്.
2003 ൽ റഷ്യൻ ഗണിതശാസ്ത്രജ്ഞൻ ഗ്രിഗോറി പെരിൽമാൻ പോയിൻകാരെ കൺജെക്ചറിനുള്ള ശരിയായ ഉത്തരം പ്രസിദ്ധീകരിച്ചു. ബാക്കി ആറു പ്രശ്നങ്ങളും ഇപ്പോഴും ഉത്തരം കിട്ടാത്തതായി തുടരുന്നു.

ടോപ്പോളജിയിൽ രണ്ടു മാനങ്ങളുള്ള ഉപരിതലങ്ങളിൽ ഒരു ഗോളത്തിന്റെ (കൂടുതൽ കൃത്യമായി എഴുതിയാൽ 2-സ്ഫിയർ, ഒരു ഗോളത്തിന്റെ ഉപരിതലത്തിന് രണ്ടു മാനങ്ങൾ മാത്രമാണ് ഉള്ളത്, ഗോളം എന്നത് ത്രിമാന വസ്തു ആണെങ്കിലും അതിന്റെ ഉപരിതലം ദ്വിമാനമാണ്) ഉപരിതലം മാത്രമാണ് അടഞ്ഞതും (closed) എന്നാൽ ലഘുവായി സംബന്ധിതമായിട്ടുള്ളതും (simply connected). റ്റോപ്പോളോജിയിലെ ഗോളം എന്നത് ജ്യാമിതീയമായ ഗോളം തന്നെ ആകണമെന്നില്ല, മുറിയ്ക്കാതെ രൂപാന്തരം നടത്തി മാറ്റിയെടുക്കാവുന്ന ഏതൊരു ആകൃതിയും ഇതിൽ 'ഗോളം' ആണ്.

എന്നാൽ 3 മാനങ്ങളിലും ഗോളം (3-സ്ഫിയർ, അഥവാ ഹൈപ്പർസ്ഫിയർ) തന്നെയാണോ ഈ പ്രത്യേകതകളുള്ള ഒരേ ഒരു പ്രതലം എന്നതാണ് പോയിൻകാരെ കൺജെക്ചർ. ഫ്രഞ്ച് ഗണിതശാസ്ത്രജ്ഞനായ ഹെൻറി പോയിൻകാരെ ആണ് ഈ കൺജെക്ചർ ആദ്യം പ്രസ്താവിച്ചത്. ഇതിന്റെ കൃത്യരൂപം താഴെ കൊടുക്കുന്നു: 

അനൗപചാരികമായി ഈ പ്രശ്‌നത്തെ ഏതാണ്ട് ഇതുപോലെ വിവരിയ്ക്കാം. ഒരു ഗോളത്തിനുമേൽ എങ്ങനെ കുരുക്കിട്ട് ആ കുരുക്ക് മുറുക്കാൻ ശ്രമിച്ചാലും അത് ഗോളത്തിനു പുറത്തുകൂടി ഊർന്ന് ഗോളവും കുരുക്കും വേർപെടും. എന്നാൽ ഒരു ഉഴുന്നുവടയിൽ ഇങ്ങനെ ഊർന്നു പോകാതെ ഒരു കുരുക്കിടാൻ പറ്റുമല്ലോ. ഉഴുന്നുവട രണ്ടായി മുറിച്ചാൽ മാത്രമേ ഈ കുരുക്ക് അഴിയ്ക്കാതെ പുറത്തെടുക്കാൻ കഴിയൂ. നേരത്തെ സൂചിപ്പിച്ച പോലെ ടോപ്പോളജിയിൽ ഒരു പശുവും ഒരു ഗോളത്തിന് തുല്യമാണ്. അതിനാൽ പശുവിന്റെ കുരുക്ക് ഊർന്ന് എടുക്കാൻ കഴിയാത്തതാണെന്ന് ഒറ്റനോട്ടത്തിൽ തോന്നുമെങ്കിലും പശുവിനെ മുറിയ്ക്കാതെ തന്നെ രൂപമാറ്റം നടത്തി കുരുക്ക് ഊർന്ന് എടുക്കാൻ സാധിയ്ക്കും. ഇതിനെ കുറച്ചുകൂടെ ശക്തമായ ഒരു പ്രസ്താവന ആക്കി ഇങ്ങനെ പറയാം. ഇപ്രകാരം അഴിയ്ക്കാതെയും മുറിയ്ക്കാതെയും കുരുക്കുകൾ മുറുക്കി ഊർന്ന് എടുക്കാവുന്ന എല്ലാ ദ്വിമാന പ്രതലങ്ങളും ഗോളങ്ങൾക്ക് തുല്യമാണ്. "എന്നാൽ ഇത്തരം എല്ലാ ത്രിമാന പ്രതലങ്ങളും 3-സ്ഫിയർ അഥവാ ഹൈപ്പർ സ്ഫിയറിനു തുല്യമാണോ?"

2003 ൽ റഷ്യൻ ഗണിതശാസ്ത്രജ്ഞൻ ഗ്രിഗൊറി പെറെൽമാൻ ഈ ചോദ്യത്തിന്റെ ഉത്തരം അതേ എന്നാണെന്ന് തെളിയിച്ചു. റിച്ചാർഡ് ഹാമിൽട്ടൺ റിച്ചി ഫ്ലോ ആശയങ്ങൾ ഉപയോഗിച്ച് തുടങ്ങിവെച്ച തെളിവ് പെരിൽമാൻ മുഴുവനാക്കുകയായിരുന്നു. 2006 ഓടെ ഈ തെളിവിന്റെ റിവ്യൂ പൂർത്തിയാകുകയും പെരിൽമാൻ ഫീൽഡ്സ് മെഡലിന് നാമനിർദ്ദേശം ചെയ്യപ്പെടുകയും ചെയ്തു. എന്നാൽ അദ്ദേഹം ഈ അവാർഡ് നിരസിയ്ക്കുകയാണുണ്ടായത്. 2010 ൽ ക്ലേ ഇൻസ്റ്റിറ്റ്യൂട്ട് സഹസ്രാബ്ദ പുരസ്കാരം അദ്ദേഹത്തിന് സമർപ്പിയ്ക്കാൻ ശ്രമിച്ചെങ്കിലും അദ്ദേഹം ഇതും സ്വീകരിച്ചില്ല. റിച്ചാർഡ് ഹാമിൽട്ടൺ ഇതിനു വേണ്ടി ചെയ്ത സംഭാവനയെക്കാൾ കൂടുതലായി താനൊന്നും ചെയ്തിട്ടില്ല എന്നായിരുന്നു അദ്ദേഹം ഇതിനു കാരണമായി പറഞ്ഞത്.

കമ്പ്യൂട്ടർ അൽഗോരിതങ്ങൾക്ക് പ്രധാനമായും രണ്ടു തരത്തിലുള്ള സമയ സങ്കീർണ്ണതയാണുള്ളത്. ഒന്ന് താരതമ്യേന കാര്യക്ഷമത കൂടിയ ബഹുപദ സമയ സങ്കീർണതയാണ് (polynomial time complexity). (ഉദാ : തിരയൽ, ക്രമീകരണം തുടങ്ങിയവ). ഇത്തരം പ്രശ്നങ്ങളെ പി ടൈപ്പ് പ്രശ്നങ്ങൾ എന്ന് വിളിയ്ക്കുന്നു.

അടുത്തത് വളരെ കാര്യക്ഷമത കുറഞ്ഞ എക്സ്പോണെൻഷ്യൽ സമയ സങ്കീർണ്ണതയുള്ള പ്രശ്നങ്ങൾ ആണ്. ഉദാ : ട്രാവലിങ് സേൽസ്‌മാൻ അൽഗോരിതം, നാപ്സാക്ക് പ്രോബ്ലം. രണ്ടാമത്തെ പ്രശ്നം ഇങ്ങനെ വിവരിയ്ക്കാം, 1,2,3 ...20 കിലോ വരെ ഭാരമുള്ള ഒരു കൂട്ടം കല്ലുകൾ തന്നിട്ടുണ്ടെങ്കിൽ അവയിൽ നിന്നും കൃത്യം 50 കിലോ തൂക്കം എങ്ങനെ ഉണ്ടാക്കിയെടുക്കാം? ഇത്തരം പ്രശ്നങ്ങൾക്കുള്ള സാമാന്യ അൽഗോരിതം ഓരോരോ കോമ്പിനേഷൻ ഉണ്ടാക്കി തന്നിരിയ്ക്കുന്ന ചോദ്യത്തെ അത് പരിഹരിക്കുന്നുണ്ടോ എന്ന് നോക്കലാണ്. കല്ലിന്റെ ഉദാഹരണത്തിൽ ആദ്യം ഒരു കൂട്ടം കല്ലുകൾ എടുക്കുക, തൂക്കി നോക്കുക, 50 കിലോ ആണെങ്കിൽ ഉത്തരം കിട്ടി, ഇല്ലെങ്കിൽ വേറെ ഒരു കൂട്ടം എടുക്കുക, അങ്ങനെ ഉത്തരം കിട്ടുന്നതുവരെ തുടരുക. 

ഒരു കൂട്ടം കല്ലുകൾ കിട്ടിയാൽ അത് 50 കിലോ തൂക്കമുള്ളതാണോ അല്ലയോ എന്ന് നോക്കുന്നത് വളരെ എളുപ്പത്തിൽ ചെയ്യാൻ കഴിയും.(ബഹുപദ സമയ സങ്കീർണ്ണതയോടെ). വിവിധ കോമ്പിനേഷനുകൾ ഒന്നിന് പുറകെ ഒന്നായി ഉണ്ടാക്കി എടുക്കുന്നതാണ് ഇവിടുത്തെ ശ്രമകരമായ പ്രശ്‌നം. നമുക്ക് കണക്കാക്കേണ്ട കോമ്പിനേഷനുകളുടെ എണ്ണം വളരെ പെട്ടെന്ന് വളരെ കൂടും. വിവിധ കോമ്പിനേഷനുകൾ ഒന്നിന് പുറകെ ഒന്നായി ഉണ്ടാക്കി എടുക്കുന്നതാണ് ഇവിടുത്തെ ശ്രമകരമായ പ്രശ്‌നം ഉദാ : 2 കല്ലുകളെ ഉള്ളുവെങ്കിൽ അതിനെ നാല് തരത്തിൽ ഗ്രൂപ്പ് ചെയ്യാമല്ലോ. ശരിയായ ഉത്തരം കിട്ടണമെങ്കിൽ നമ്മൾ ഏറ്റവും മോശം അവസ്ഥയിൽ നാലു കോമ്പിനേഷനുകളും തൂക്കി നോക്കണം. അതുപോലെ 3 കല്ലുകൾ ഉണ്ടെങ്കിൽ 8 തരത്തിലും 10 കല്ലുകൾ ഉണ്ടെങ്കിൽ 1024 തരത്തിലും ഗ്രൂപ്പ് ചെയ്യാം. എന്നാൽ 32 കല്ലുകൾ ഉണ്ടെങ്കിൽ ഇതിന്റെ എണ്ണം 4294967296 ആയി കൂടുന്നു. അതായത് ശരിയായ ഉത്തരം കിട്ടണമെങ്കിൽ നമ്മൾ ചിലപ്പോൾ ഈ ഗ്രൂപ്പിലെ അവസാനത്തെ കോമ്പിനേഷൻ തൂക്കി നോക്കുമ്പോൾ ആയിരിയ്ക്കും. 50 കല്ലുകൾ ആണെങ്കിൽ 1125899906842624 ആകും. ഒരു കൂട്ടം ഉണ്ടാക്കി തൂക്കി നോക്കാൻ 10 സെക്കന്റ് എടുക്കുന്നുവെങ്കിൽ ഒരാൾക്ക് ഇങ്ങനെ ചെയ്തു നോക്കാൻ 357020518 വർഷങ്ങൾ വേണ്ടി വരും. ഇത്തരം പ്രശ്നങ്ങൾ എൻ.പി ടൈപ്പ് പ്രശ്നങ്ങൾ എന്ന പേരിലാണ് അറിയപ്പെടുന്നത്.

"എൻ.പി പ്രശ്നങ്ങൾക്ക് ബഹുപദ സങ്കീർണതയോടെ ഉത്തരം കണ്ടുപിടിയ്ക്കാനാകുമോ" എന്ന ചോദ്യമാണ് പി വേഴ്സസ് എൻ പി പ്രശ്നം. അതായത് പി പ്രശ്നങ്ങളുടെ ഗണവും എൻ.പി പ്രശ്നങ്ങളുടെ ഗണവും ഒന്നാണോ എന്നുള്ള ചോദ്യം (P = NP ?). കമ്പ്യൂട്ടർ / ഗണിത ശാസ്ത്ര വിഭാഗങ്ങളിലെ ഏറ്റവും പ്രധാനപ്പെട്ട പരിഹരിയ്ക്കപ്പെടാത്ത പ്രശ്നങ്ങളിൽ ഒന്നാണിത്.

കൂടുതൽ ഗണിത ശാസ്ത്രജ്ഞരും P ≠ NP എന്നാണ് വിശ്വസിയ്ക്കുന്നത്. എന്നാൽ ഇത് ഇതുവരെ തെളിയിയ്ക്കപ്പെട്ടിട്ടില്ല.

"പ്രോജെക്ടിവ് അൽജിബ്രൈക് വെറൈറ്റികളിൽ ഹോഡ്ജ് സൈക്കിളുകൾ അൽജിബ്രൈക് സൈക്കിളുകളുടെ റാഷണൽ ലീനിയർ കോമ്പിനേഷൻസ് ആണോ" എന്നുള്ള ചോദ്യമാണിത്.

"റീമാൻ സീറ്റ ഫലനത്തിന്റെ അനാലിറ്റിക്കൽ കോണ്ടിന്വഷൻന്റെ എല്ലാ ട്രിവിയൽ അല്ലാത്ത സീറോകൾക്കും വാസ്തവിക ഭാഗം ആയി എപ്പോഴും /ഉണ്ടാകും" എന്നുള്ളതാണ് ഈ പരികല്പന. ഇതിനെ ശരിയാണെന്നോ തെറ്റാണെന്നോ തെളിയ്ക്കുകയാണെങ്കിൽ സംഖ്യാസിദ്ധാന്തത്തിൽ ദൂരവ്യാപകമായ ഫലങ്ങൾ ഉണ്ടാകും. ഉദാഹരണമായി അഭാജ്യസംഖ്യകളുടെ വിതരണം സംബന്ധിച്ചുള്ള നിർണായകനിഗമനങ്ങളിൽ ഏത്താൻ ഇത് നമ്മെ സഹായിയ്ക്കും. ഒരു നൂറ്റാണ്ടായി ഇത് പരിഹരിയ്ക്കപ്പെടാത്ത ഒരു പ്രശ്നമായി തുടരുന്നു.

ഭൗതികശാസ്ത്രത്തിലെ വൈദ്യുതകാന്തികതയുടെ മാക്സ് വെല്ലിന്റെ സിദ്ധാന്തത്തിന്റെ ഒരു സാമാന്യവൽക്കരണമാണ് ഉദാത്ത യാങ്-മിൽസ് സിദ്ധാന്തം. ഇതിലെ ഒരു സുപ്രധാന പ്രശ്നമാണ് "ഒരു ക്വാണ്ടം യാങ്-മിൽസ് സിദ്ധാന്തം ഉണ്ടാക്കിയെടുക്കാമോ എന്നുള്ളതും ഇങ്ങനെ ഉണ്ടാക്കിയെടുക്കാൻ സാധിയ്ക്കുകയാണെങ്കിൽ അത് മാസ് ഗാപ് എന്ന ഒരു പ്രതിഭാസം കൊണ്ടുവരും എന്നുള്ളതിന്റെ തെളിവും". ഈ പ്രശ്നം അര നൂറ്റാണ്ടായി പരിഹരിയ്ക്കാതെ കിടക്കുന്നു.

നേവിയർ-സ്റ്റോക്സ് സമവാക്യങ്ങൾ ദ്രവങ്ങളിലെ ഒഴുക്കിനെ വിവരിയ്ക്കുന്ന സുപ്രധാന സമവാക്യങ്ങളാണ്. ഇവയ്ക്കു പ്രായോഗികമായി ഉത്തരങ്ങൾ ഉണ്ടെങ്കിലും സൈദ്ധാന്തികമായി ഇവയുടെ നിർധാരണം ഇപ്പോഴും നടന്നിട്ടില്ല. ഉദാഹരണത്തിന് "മൂന്നു മാനങ്ങളിൽ ഇവയുടെ ഉത്തരങ്ങൾ ഉണ്ടോ, ഉണ്ടെങ്കിൽ അവ അനുസ്യൂതമാണോ (continuous) അവയെ അനന്തമായി അവകലനം (infinitely differentiable) ചെയ്യാൻ സാധിയ്ക്കുമോ" തുടങ്ങിയ ചോദ്യങ്ങൾ ഇപ്പോഴും അവശേഷിയ്ക്കുന്നു. ഇതാണ് നേവിയർ-സ്റ്റോക്സ് എക്സിസ്റ്റൻസ് ആൻഡ് സ്മൂത്ത്നെസ് പ്രശ്നം എന്നറിയപ്പെടുന്നത്.

ഭിന്നകസംഖ്യകളിന്മേൽ (rational numbers) വിവരിച്ചിരിയ്ക്കുന്ന എലിപ്റ്റിക്കൽ വക്രരേഖകളെ നിർവചിയ്ക്കുന്ന സമവാക്യങ്ങളെ പറ്റിയുള്ള ഒരു കൺജെക്ചർ ആണിത്. ഇത്തരം സമവാക്യങ്ങൾക്ക് "പരിമിതമായോ അനന്തമായോ എണ്ണം ഉത്തരങ്ങൾ ഉണ്ടോ ഇല്ലയോ എന്ന് പറയാൻ കഴിയുമോ എന്നുള്ളതാണ് ഈ കൺജെക്ചർ".




</doc>
<doc id="279866" url="https://ml.wikipedia.org/wiki?curid=279866" title="പി.എസ്. നിവാസ്">
പി.എസ്. നിവാസ്

ഒരു ഇന്ത്യൻ ഛായാഗ്രാഹകനും സംവിധായകനും ചലച്ചിത്രനിർമ്മാതാവുമാണ് പി.എസ്. നിവാസ്.
കോഴിക്കോടിൽ ജനിച്ചു. ദേവഗിരി സെന്റ് ജോസഫ് കോളേജിൽ നിന്നും ബിരുദം നേടി. മദ്രാസിലെ അടയാർ ഇൻസ്റ്റിറ്റ്യൂട്ട് ഓഫ് ഫിലിം ടെക്നോളജിയിൽ നിന്നും ഫിലിം ടെക്നോളജിയിൽ ബിരുദം നേടി. മികച്ച ഛായാഗ്രാഹകനുള്ള ദേശീയപുരസ്കാരം മലയാളചലച്ചിത്രമായ മോഹിനിയാട്ടത്തിന് 1977ൽ ലഭിച്ചു. ആ ചലച്ചിത്രത്തിനു തന്നെ മികച്ച ഛായാഗ്രാഹകനുള്ള കേരള ഫിലിം അസോസിയേഷൻ പുരസ്കാരം ലഭിച്ചു. ആന്ധ്രാപ്രദേശ് സംസ്ഥാന സർക്കാരിന്റെ നന്ദി പുരസ്കാരവും 1979ൽ ലഭിച്ചു. സത്യത്തിന്റെ നിഴലിൽ ആണ് ആദ്യ ചിത്രം.

http://www.imdb.com/name/nm0654929/


</doc>
<doc id="279878" url="https://ml.wikipedia.org/wiki?curid=279878" title="നേമം ഉപതിരഞ്ഞെടുപ്പ് (1983)">
നേമം ഉപതിരഞ്ഞെടുപ്പ് (1983)

1982-ലെ പൊതുതിരഞ്ഞെടുപ്പിൽ കെ. കരുണാകരൻ മാള നിയമസഭാമണ്ഡലത്തിലും നേമം നിയമസഭാമണ്ഡലത്തിലും മൽസരിച്ചിരുന്നു. രണ്ട് മണ്ഡലങ്ങളിലും വിജയം നേടിയ കെ. കരുണാകരൻ മാളയുടെ പ്രതിനിധിയായി സത്യപ്രതിജ്ഞ ചെയ്യുകയും നേമം ഉപേക്ഷിക്കുകയും ചെയ്തു. അതിന് ശേഷം 1983 മാർച്ചിൽ നേമം ഉപതിരഞ്ഞെടുപ്പ് നടന്നു. 

15 സ്ഥാനാർത്ഥികൾ മൽസരിച്ചതിൽ വി.ജെ. തങ്കപ്പൻ വിജയിച്ചു. 



</doc>
<doc id="279892" url="https://ml.wikipedia.org/wiki?curid=279892" title="അലോക്സൻ">
അലോക്സൻ

ഓക്സിജനുമായി ചേർന്ന് ഉണ്ടാകുന്ന ഒരു പിരിമിഡിൻ ( pyrimidine ) ഡെറിവേറ്റീവ് ആണ് അലോക്സൻ (Alloxan) (2,4,5,6-pyrimidinetetrone). ജലത്തിന്റെ സാന്നീദ്ധ്യത്തിൽ ഇത് അസോക്സൻ ഹൈഡ്രേറ്റ് ( hydrate) ആയി കാണപ്പെടുന്നു. മൈദ പോലെയുള്ള ഭക്ഷണ പദാർത്ഥങ്ങൾക്ക് മൃദുത്വം നൽകാൻ ഉപയോഗിക്കുന്ന രാസവസ്തു എന്ന നിലയിൽ ആരോഗ്യ മേഖലയിൽ ഏറെ ചർച്ച ചെയ്യപ്പെട്ടുകൊണ്ടിരിക്കുന്ന ഒന്നാണ് ഇത്. വൈദ്യ ശാസ്ത്ര ഗവേഷകർ ഗിനിപ്പന്നികളിൽ പ്രമേഹം ഉണ്ടാക്കുവാൻ ഉപയോഗിക്കുന്നു.

1818 ൽ Brugnatelli ആണ് അലോക്സൻ വേർതിരിച്ചെടുത്തത്. 1838 ൽ Wöhler and Liebig ചേർന്ന് ഇതിന് പേര് ലൻകി. "allantoin" and "Oxalsäure" (oxalic acid) എന്ന വാക്കുകൾ ചേർന്നാണ് അലോക്ലൻ എന്ന പേര് രൂപപ്പെടുന്നത്.



</doc>
<doc id="279897" url="https://ml.wikipedia.org/wiki?curid=279897" title="ലോക്‌സഭാ തെരഞ്ഞെടുപ്പ്, 2014 (കേരളം)">
ലോക്‌സഭാ തെരഞ്ഞെടുപ്പ്, 2014 (കേരളം)

പതിനാറാം ലോക്‌സഭാ തിരഞ്ഞെടുപ്പിൽ കേരളത്തിലെ ഇരുപത് മണ്ഡലങ്ങളിലേക്കുള്ള തെരഞ്ഞെടുപ്പ്, ഏപ്രിൽ 10 നാണ് നടന്നത്. 269 സ്ഥാനാർത്ഥികൾ മത്സര രംഗത്തുണ്ടായിരുന്നു. 2.43 കോടി വോട്ടർമാരാണുണ്ടായിരുന്നത്. 20 മണ്ഡലങ്ങളിലായി 269 സ്ഥാനാർത്ഥികളാണ് മത്സരിച്ചത്. ഇതിൽ 27 പേർ സ്ത്രീകളായിരുന്നു.

കേരളത്തിലെ ഇരുപത് മണ്ഡലങ്ങളിലേക്കുള്ള തെരഞ്ഞെടുപ്പ്, ഏപ്രിൽ 10 നാണ് നടന്ന്ത് 77.35% പോളിങ്ങ് രേഖപ്പെടുത്തി. ലോകസഭാ മണ്ഡലത്തിൽ തിരിച്ചുള്ള പട്ടിക താഴെ.[13]


</doc>
<doc id="279909" url="https://ml.wikipedia.org/wiki?curid=279909" title="നേർവരയൻ ശരശലഭം">
നേർവരയൻ ശരശലഭം

African Straight എന്നും Straight Swift എന്നും അറിയപ്പെടുന്ന നേർവരയൻ ശരശലഭം Hesperiidae കുടുംബത്തിൽപ്പെട്ട ഒരു തുള്ളൻ ചിത്രശലഭമാണ്. . കേരളത്തിലും കാണാറുള്ള ഇവയെ മൗറീഷ്യസ്, റീയൂണിയൻ, മഡഗാസ്കർ എന്നിവിടങ്ങളിലാണ് കാണുന്നത്. 

മേൽഭാഗത്തിനു ഇരുണ്ട തവിട്ടുനിറമാണ്. മുൻചിറകിൽ ഏതാനും വെളുത്ത പൊട്ടുകൾ കാണാം. പിൻചിറകിന്റെ അടിയിലും കുറച്ച് വെള്ളപ്പുള്ളികളുണ്ട്. ഇവ നേർരേഖയിലായിരിക്കും. ചിറകു വിടർത്തിയാൽ 32-36മി.മീറ്റർ വലിപ്പം വരും.

ശ്രീലങ്ക‍‍, ബർമ്മ, ഇൻന്ത്യ, വടക്കൻ ആസ്ട്രേലിയ എന്നിവിടങ്ങളിൽ കണ്ടുവരുന്നുണ്ടെങ്കിലും തെക്കെ ഇന്ത്യയിലാണ് കൂടുതലായുള്ളത്.

നെല്ല്, കരിമ്പ്


</doc>
<doc id="279910" url="https://ml.wikipedia.org/wiki?curid=279910" title="ശലഭപ്പുഴുക്കളുടെ ഭക്ഷണസസ്യങ്ങൾ">
ശലഭപ്പുഴുക്കളുടെ ഭക്ഷണസസ്യങ്ങൾ

വിവിധ ഇനംചിത്രശലഭങ്ങളുടെ ലാർവകൾ വിവിധ ഇനം പുഷ്പിക്കുന്നസസ്യങ്ങളുടെ ഇലകൾ, പൂക്കൾ, പഴങ്ങൾ എന്നിവയാണ് ആഹരിച്ച് വളരുന്നത്. ഒരു ശലഭത്തിന്റെ ലാർവകൾ തിന്നുന്ന സസ്യത്തെ ആ ശലഭത്തിന്റെ ഭക്ഷണസസ്യം അല്ലെങ്കിൽ ആ ശലഭപ്പുഴുവിന്റെ ഭക്ഷണസസ്യം (butterfly host plants) എന്നു വിളിക്കുന്നു. ഇത്തരം സസ്യങ്ങൾ മിക്കവയും ഔഷധസസ്യങ്ങൾ ആണെന്നത് ശ്രദ്ധേയമാണ്. മിക്ക ലാർവയുടെ ഭക്ഷണത്തിൽ നിന്നും വ്യത്യസ്തമായി ശലഭങ്ങളുടെ ഭക്ഷണം മിക്കവാറും പൂക്കളിലെ തേൻ ആയിരിക്കും. ചില ശലഭപ്പുഴുക്കൾ ഒരേ ഒരു തരം സസ്യമേ ആഹരിക്കൂ. അവയെ ഏകസസ്യഭോജി എന്നു വിളിക്കുന്നു. മറ്റു ചിലവ ഒരു കൂട്ടം (മിക്കവയും ഒരേ സസ്യകുടുംബത്തിൽപ്പെട്ട) സസ്യങ്ങളെ ആഹരിക്കുന്നു. ഇവയെ ബഹുസസ്യഭോജി എന്നും വിളിക്കുന്നു. ശലഭപഠനത്തിൽ ഒഴിച്ചുകൂടാൻ വയ്യാത്തതാണ് ശലഭപ്പുഴുക്കളുടെ ഭക്ഷണസസ്യങ്ങളെപ്പറ്റിയുള്ള പഠനവും.


</doc>
<doc id="279935" url="https://ml.wikipedia.org/wiki?curid=279935" title="ജോയ്‌സ് ജോർജ്">
ജോയ്‌സ് ജോർജ്

പതിനാറാം ലോകസഭയിൽ ഇടുക്കി ലോകസഭാമണ്ഡലത്തെ പ്രതിനിധീകരിക്കുന്ന അംഗമാണ്‌ ജോയ്‌സ് ജോർജ്. ഹൈറേഞ്ച് സമരസമിതിയുടെ നിയമോപദേഷ്ടാവായി പ്രവർത്തിച്ചു. അഭിഭാഷകനാണ്. 
2014 ൽ ഇടതു സ്വതന്ത്രനായാണ് ജോയ്സ് ജോർജ്ജ് മൽസരിച്ചത്. 


</doc>
<doc id="279944" url="https://ml.wikipedia.org/wiki?curid=279944" title="ടിപ്പു സുൽത്താൻ">
ടിപ്പു സുൽത്താൻ

പതിനെട്ടാം ശതകത്തിൽ മൈസൂർ ഭരിച്ചിരുന്ന ഒരു ഭരണാധികാരിയാണ് ടിപ്പു സുൽത്താൻ എന്നറിയപ്പെടുന്ന ഫത്തഹ് അലിഖാൻ ടിപ്പു (ജനനം: 1750 നവംബർ 20- മരണം:1799 മേയ് 4). മൈസൂർ കടുവ എന്നും അറിയപ്പെട്ടു. ഹൈദരലിയുടെയും ഫക്രുന്നീസയുടേയും ആദ്യത്തെ പുത്രൻ. ഹൈദരലിയുടെ മരണശേഷം (1782) മുതൽ മരണം(1799) വരെ മൈസൂരിനെ ഭരിച്ചു. ടിപ്പു ഒരു സമർത്ഥനായ ഭരണാധികാരിയും പണ്ഡിതനുമായിരുന്നു. ഒട്ടനവധി ഭരണപരിഷ്കാരങ്ങൾക്ക് ടിപ്പു തുടക്കം കുറിച്ചു, പുതിയ ഒരു നാണയസംവിധാനം, ഭൂനികുതി വ്യവസ്ഥ എന്നിവ നടപ്പിലാക്കി. മൈസൂർ പട്ടുതുണി വ്യവസായം പുനരുജ്ജീവിപ്പിക്കാനായി ധാരാളം ശ്രമങ്ങൾ നടത്തുകയുണ്ടായി. ബ്രിട്ടീഷ് സാമ്രാജ്യത്വത്തിനെതിരേയുള്ള യുദ്ധങ്ങളിൽ പല നൂതന യുദ്ധോപകരണങ്ങളും ടിപ്പു പ്രയോഗിക്കുകയുണ്ടായി.

1782 ൽ പിതാവിന്റെ മരണശേഷം കൃഷ്ണാനദിയും, പശ്ചിമഘട്ടവും, അറബിക്കടലും അതിർത്തിയായുള്ള ഒരു വലിയ സാമ്രാജ്യത്തിന്റെ അധിപനായി ടിപ്പു മാറി. കന്നട, ഹിന്ദുസ്ഥാനി, പേർഷ്യൻ, അറബിക്, ഫ്രഞ്ച് എന്നിങ്ങനെ വ്യത്യസ്തമായ അഞ്ച് ഭാഷകളിൽ പ്രാവീണ്യമുള്ള ഒരു ഭരണാധികാരിയായിരുന്നു ടിപ്പു. ബ്രിട്ടീഷുകാർക്കെതിരേ ഫ്രഞ്ച് സൈന്യവുമായി ചേർന്ന് യുദ്ധം നയിച്ചു, രണ്ടാം മൈസൂർ യുദ്ധത്തിലുൾപ്പടെ പ്രധാനപ്പെട്ട വിജയങ്ങൾ നേടുകയുണ്ടായി.

അയൽരാജ്യങ്ങളെ ആക്രമിച്ചു കീഴ്പ്പെടുത്തിയും, ബ്രിട്ടീഷുകാർക്കെതിരേ സന്ധിയില്ലാ സമരം ചെയ്തും ടിപ്പു തന്റെ സാമ്രാജ്യം വികസിപ്പിച്ചുകൊണ്ടിരുന്നു. തടവിലാക്കപ്പെട്ടവരോടു ടിപ്പുവിന്റെ ശിക്ഷാരീതികൾ വളരെയധികം വ്യത്യസ്തത നിറഞ്ഞതായിരുന്നു. ബ്രിട്ടീഷുകാരോടെതിരിടാൻ അയൽരാജ്യങ്ങളുമായി ടിപ്പു സഖ്യത്തിനു ശ്രമിച്ചു. ബ്രിട്ടീഷ് ഈസ്റ്റ് ഇന്ത്യാ കമ്പനിയുടെ പ്രധാന ശത്രുവായിരുന്നു ടിപ്പു സുൽത്താൻ. രണ്ടാം മൈസൂർ യുദ്ധത്തിനു ശേഷം ബ്രിട്ടീഷുകാരുമായി ഉണ്ടാക്കിയ പല കരാറുകളും ടിപ്പു ലംഘിച്ചു. നാലാം മൈസൂർ യുദ്ധത്തിൽ ബ്രിട്ടീഷുകാരുടേയും, ഹൈദരാബാദ് നൈസാമിന്റേയും സംയുക്ത ആക്രമണത്തിനിടയിൽ ടിപ്പു ചതിയിലൂടെ കൊല ചെയ്യപ്പെട്ടു. ഭൂപരിഷ്കരണം ഫലപ്രദമായി നടപ്പിലാക്കിയ ഒരു ഭരണാധികാരി കൂടി ആയിരുന്നു ടിപ്പു

ഇന്നത്തെ കോലാർ ജില്ലയിലുള്ള ദേവനഹള്ളിയിലാണ് ടിപ്പു സുൽത്താൻ ജനിച്ചത്. 1750 നവംബർ 20 നാണ് ടിപ്പു ജനിച്ചത്. വിശുദ്ധനായ ടിപ്പു മസ്താൻ ഔലിയയുടെ പേരിനോടു സാമ്യമുള്ള ടിപ്പു സുൽത്താൻ എന്ന പേരാണ് മാതാപിതാക്കൾ ഈ കുട്ടിക്കു നൽകിയത്. പിതാവായ ഹൈദരലി അന്ന് മൈസൂരിന്റെ ഭരണം നടത്തുകയായിരുന്നു. ടിപ്പുവിന് പത്തു വയസ്സുള്ളപ്പോൾ ഹൈദരലി ശ്രീരംഗപട്ടണം വിട്ട് പലായനം ചെയ്യുകയുണ്ടായി. തനിക്കു നേരെ വരുന്ന ആക്രമണത്തെ ഭയന്നാണ് അന്ന് ടിപ്പുവിനെ തന്റെ കുടുംബത്തോടൊപ്പം വിട്ട് അദ്ദേഹം മറ്റൊരു സ്ഥലത്തേക്ക് രക്ഷപ്പെട്ടത്. പിന്നീട് ഹൈദർ ശ്രീരംഗപട്ടണം തിരിച്ചു പിടിച്ചപ്പോൾ തന്റെ കുടുംബത്തെ സുരക്ഷിതമായ ബാംഗ്ലൂരിലേക്കു മാറ്റി.

കാര്യമായ വിദ്യാഭ്യാസം ലഭിക്കാതിരുന്ന ഹൈദർ, പക്ഷേ തന്റെ മകന് നല്ല വിദ്യാഭ്യാസം നൽകുന്നതിൽ ശ്രദ്ധിച്ചു. മിടുക്കരായ അദ്ധ്യാപകരെക്കൊണ്ട് അദ്ദേഹം ടിപ്പുവിനെ പരിശീലിപ്പിച്ചു. കുതിരസവാരിയും, വാൾപ്പയറ്റും മറ്റു ആയോധനകലകളിലും ടിപ്പുവിന് പരിശീലനം നൽകപ്പെട്ടു. ഹൈദർ, മലബാറിനെ ആക്രമിച്ചപ്പോൾ ബാലനായിരുന്ന ടിപ്പുവും ആ സൈന്യത്തിൽ പിതാവിനെ സഹായിക്കാനുണ്ടായിരുന്നു. ബാലനായിരിക്കുമ്പോൾ തന്നെ യുദ്ധതന്ത്രങ്ങളിലും, ഭരണകാര്യങ്ങളിലും ടിപ്പു താൽപര്യം പ്രകടിപ്പിച്ചിരുന്നു.

1758 ൽ ഫ്രഞ്ച് അധീനതയിലായിരുന്ന സ്ഥലങ്ങളിൽ കൂടി വാണിജ്യം തുടങ്ങാൻ ബ്രിട്ടീഷ് ഈസ്റ്റിന്ത്യാ കമ്പനി തീരുമാനിക്കുകയും അതിനായി അനുവാദത്തിനു വേണ്ടി ആർക്കോട്ടിലെ നവാബിനെ സമീപിക്കുകുയും ചെയ്തു. എന്നാൽ നവാബ് ബ്രിട്ടീഷുകാരുടെ ഈ ആവശ്യം തള്ളിക്കളഞ്ഞു. തുടർന്ന് റോബർട്ട് ക്ലൈവിന്റെ നേതൃത്വത്തിലുള്ള ബ്രിട്ടീഷുകാർ, ഷാ ആലം രണ്ടാമനെ ഇതേ ആവശ്യവുമായി സമീപിച്ചു, അവരുടെ ആവശ്യം ഷാ ഉടനടി അംഗീകരിക്കുകയും ചെയ്തു. 

ഹൈദരലി തന്റെ മകനെ യുദ്ധതന്ത്രങ്ങളെല്ലാം പഠിപ്പിച്ചിരുന്നു. ഇതിനു ഹൈദരുടെ സുഹൃത്തുക്കളായ ഫ്രഞ്ച് ഓഫീസർമാരുടെ സഹായം ഉണ്ടായിരുന്നു. യുവാവായപ്പോൾ തന്നെ ടിപ്പു യുദ്ധങ്ങളിൽ പിതാവിനെ സഹായിച്ചു തുടങ്ങി. ടിപ്പുവിന്‌ 15 വയസ്സുള്ളപ്പോൾ ആദ്യത്തെ ആംഗ്ലോ-മൈസൂർ യുദ്ധം പൊട്ടിപ്പുറപ്പെട്ടു (1766). ഇതിൽ ടിപ്പു തന്റെ പിതാവിനൊപ്പം ഇംഗ്ലീഷുകാർക്കെതിരായി യുദ്ധം ചെയ്യുകയുണ്ടായി. 1767-ൽ കർണ്ണാടകത്തിലേക്ക് പടയോട്ടം നയിച്ചതിൽ കാലാൾപ്പടയുടെ ഒരു വൻ വിഭാഗത്തിന്റെ നേതൃത്വം ടിപ്പുവിനായിരുന്നു. ഹൈദരലി, ബ്രിട്ടീഷുകാരെ ഒറ്റപ്പെടുത്തി നൈസാമുമായി സഖ്യമുണ്ടാക്കി. നൈസാമിനുള്ള സമ്മാനങ്ങളുമായി ഹൈദർ അയച്ചത് ടിപ്പു സുൽത്താനെ ആയിരുന്നു. ഒരു രാജകുമാരനെപ്പോലെ തന്നെയാണ് നൈസാം ടിപ്പുവിനെ തന്റെ കൊട്ടാരത്തിൽ സ്വീകരിച്ചത്. ശ്രീരംഗപട്ടണത്തിലേക്കുള്ള മടക്കയാത്രയിൽ തന്റെ സൈന്യത്തോട് മദിരാശിയിലേക്കു തിരിക്കാൻ ടിപ്പു ആവശ്യപ്പെട്ടെങ്കിലും, ബ്രിട്ടീഷുകാരുമായുള്ള യുദ്ധത്തിൽ തോൽവി മുന്നിൽ കണ്ട പിതാവിനെ സഹായിക്കാൻ ടിപ്പുവിന് ഉടൻ മടങ്ങേണ്ടി വന്നു. 1767 ൽ മംഗലാപുരത്ത് ബ്രിട്ടീഷുകാർക്ക് സഹായങ്ങൾ ചെയ്തുകൊടുത്തിരുന്ന ലുതിഫ് അലി ബെഗ് ആയിരുന്നു ടിപ്പുവിന്റെ അടുത്ത ലക്ഷ്യം. മൂവായിരം കാലാൾപ്പടയും, ആയിരം അശ്വാരൂഢരുമായി ടിപ്പു മംഗലാപുരത്തേക്കു തിരിച്ചു. ടിപ്പുവിന് മംഗലാപുരം ബസാർ പിടിച്ചെടുക്കാൻ കഴിഞ്ഞുവെങ്കിലും, കോട്ട കീഴടക്കാൻ സാധിച്ചില്ല. ഏറെ വൈകാതെ തന്നെ ഹൈദരും ഈ സൈന്യത്തോടു കൂടി ചേരുമെന്ന വാർത്ത ബ്രിട്ടീഷുകാരെ ഭയത്തിലാഴ്ത്തി. അവർ മംഗലാപുരം കോട്ട വിട്ട് രക്ഷപ്പെടാനായി തയ്യാറെടുത്തു. ബ്രിട്ടീഷ് സൈന്യത്തിന്റെ ആയുധസാമഗ്രികൾ വരെ അവർക്ക് കൈയ്യൊഴിയേണ്ടി വന്നു. ടിപ്പുവിന്റെ കൂടെ ഹൈദർ കൂടെ ചേർന്നതോടെ ബ്രിട്ടീഷുകാർക്ക് പിടിച്ചു നിൽക്കാൻ കഴിഞ്ഞില്ല. 1769 മാർച്ചുവരെ നീണ്ടു നിന്ന യുദ്ധത്തിൽ ഹൈദർ വിജയിക്കുകയും, ബ്രിട്ടീഷുകാരുമായി ഉടമ്പടി ഉണ്ടാക്കുകയും ചെയ്തു.

1769 മറാഠ സൈന്യം മൈസൂരിനെ ആക്രമിച്ചു. മറാഠ സൈന്യത്തെ മൈസൂരിന്റെ മണ്ണിൽ നിന്നും തുരത്താൻ ഹൈദർ ടിപ്പുവിനോട് നിർദ്ദേശിച്ചു. പിതാവ് തന്നിലേൽപ്പിച്ച് വിശ്വാസം ടിപ്പു കാത്തു സൂക്ഷിച്ചു. എന്നാൽ യുദ്ധത്തിനിടെയുണ്ടായ ചില ആശയക്കുഴപ്പം കാരണം ഹൈദർ യുദ്ധഭൂമിയിൽ വെച്ചു തന്നെ ടിപ്പുവിനെ മർദ്ദിക്കുകയുണ്ടായി. കുപിതനായ ടിപ്പു തന്റെ വാളും, തലപ്പാവും ഊരിയെറിയുകയും താൻ ഇനി ഇത് ധരിക്കില്ലെന്ന് ശപഥം ചെയ്യുകയും ഉണ്ടായി. ആ യുദ്ധത്തിൽ മറാഠ ഹൈദർഅലിയെ പരാജയപ്പെടുത്തി. ശ്രീരംഗപട്ടണം മറാഠാ സൈന്യത്തിൽ നിന്നും രക്ഷിക്കുക എന്നതായി മാറി ഹൈദരുടെ അടുത്ത ദൗത്യം. തന്റെ രാജ്യത്തെ മറാഠ ആക്രമിക്കുന്നത് കയ്യുംകെട്ടി നോക്കിനിൽക്കാൻ ടിപ്പുവിനായില്ല. ടിപ്പുവും യുദ്ധരംഗത്തേക്കിറങ്ങി. എന്നാൽ കടലുപോലുള്ള മറാഠസേനയോടെതിരിടാൻ ടിപ്പുവിന്റെ 6000 ത്തോളം വരുന്ന കുതിരപ്പടയാളികൾക്കായില്ല. ടിപ്പു ശ്രീരംഗപട്ടണത്തേക്ക് തിരിച്ചുപോന്നുവെങ്കിലും, ശത്രുസൈന്യത്തിൽ സാരമായ നാശം വരുത്താൻ അദ്ദേഹത്തിനു കഴിഞ്ഞു.

മറാഠസൈന്യത്തിന് ആയുധ,ഭക്ഷണസാമഗ്രികൾ വന്നുകൊണ്ടിരുന്നത് പൂനെയിൽ നിന്നുമായിരുന്നു. ആ പാതയിൽ കാര്യമായ എതിർപ്പ് അവർക്കുണ്ടായിരുന്നില്ല. ഹൈദരുടെ നിർദ്ദേശപ്രകാരം ടിപ്പു, 4000 ത്തോളം വരുന്ന സൈനികരുടെ സഹായത്തോടെ, മറാഠസേനക്കുവേണ്ടി എത്തിയിരുന്ന സാധനസാമഗ്രികൾ പിടിച്ചെടുത്തു. ഇത് മറാഠ സൈന്യത്തിന് ഒരു പ്രഹരമായിരുന്നു. 1772 ൽ ഹൈദർ മറാഠസേനയുമായി ഒത്തു തീർപ്പിനു തയ്യാറായി. 1772 ൽ മറാഠാ രാജാവായിരുന്നു പേഷ്വ മാധവറാവു അന്തരിച്ചതോടെ നാഥനില്ലാതായ മറാഠയുടെ കയ്യിൽ നിന്നും അവർ നേരത്തേ കയ്യടക്കിയ മൈസൂരിന്റെ ഭാഗങ്ങൾ തിരിച്ചു പിടിക്കാൻ ഹൈദർ തീരുമാനിക്കുകയും , ടിപ്പുവിനെ അതിന്റെ ചുമതല ഏൽപ്പിക്കുകയും ചെയ്തു. മറാഠയുടെ കൈയ്യിലായിരുന്ന മദ്ദഗിരി പോലുള്ള തന്ത്രപ്രധാനമായ സ്ഥലങ്ങൾ ടിപ്പുവന്റെ ഊർജ്ജ്വസ്വലതയ്ക്കു മുന്നിൽ നിസ്സാര ദിവസങ്ങൾകൊണ്ടു മൈസൂരിന്റെ അധികാരത്തിൽ തിരികെ വന്നു. കൂടാതെ, ബെല്ലാരി പോലുള്ള സമ്പന്ന പ്രദേശങ്ങൾ കീഴടക്കുന്നതിലും, ടിപ്പു തന്റെ പിതാവിനെ സഹായിച്ചു.

1780 ജൂലൈ 20 ന് ഹൈദർ അലി, കരീം എന്ന മകനെ പോർട്ടോ നോവോ കീഴടക്കാനായി നിയോഗിച്ചു. അതോടൊപ്പം തന്നെ ടിപ്പുവുമൊത്ത് ആർക്കോട്ടിനെ ആക്രമിക്കാനും പദ്ധതിയിട്ടു. ഹൈദരുടെ നീക്കം അറിഞ്ഞ മദ്രാസ് ഗവർണർ ജനറൽ ബെയ്ലിയേയും, മൺറോയേയും ഹൈദരുടെ നീക്കം പ്രതിരോധിക്കാനായി അയച്ചു. ഈ നീക്കത്തെക്കുറിച്ച് മുൻകൂട്ടി അറിഞ്ഞ ഹൈദർ ജനറൽ ബെയ്ലി മൺറോയുമായി ചേരുന്നതിനു മുമ്പ് ആ സൈന്യത്തെ കീഴടക്കാനായി ടിപ്പുവിനോട് ആവശ്യപ്പെട്ടു. 10000 ത്തോളം വരുന്ന സൈന്യവുമായി ടിപ്പു ഗുണ്ടൂരിലേക്കു പുറപ്പെട്ടു. കൊർത്താലിയാർ നദിയുടെ തീരത്തുവെച്ചു നടന്ന യുദ്ധത്തിൽ ടിപ്പു ബെയ്ലിയുടെ സൈന്യത്തെ പരാജയപ്പെടുത്തി.

1782 ഫെബ്രുവരി 8ന് ബ്രിട്ടീഷുകാർ മാഹിയിലെ ഫ്രഞ്ച് കോട്ടയും, അതിനെതുടർന്ന് കോഴിക്കോടും കീഴടക്കി. തല്ലശ്ശേരിയിലെ നാട്ടുരാജാവായിരുന്ന സർദാർ ഖാൻ തന്റെ പരാജയത്തിൽ വിഷമിച്ചു ആത്മഹത്യ ചെയ്തു. ഈ സംഭവം അറിഞ്ഞ ഹൈദർ മുഖ്ദും അലിയെ മലബാർ തീരത്തേക്ക് അയച്ചു. എന്നാൽ കേണൽ ഹംബർസ്റ്റോണിന്റെ നേതൃത്വത്തിലുള്ള ബ്രിട്ടീഷ് സേന മുഖ്ദും അലിയെ കീഴടക്കുകയും വധിക്കുയും ചെയ്തു. ഈ പരാജയത്തിൽ നിരാശനായ ഹൈദർ മലബാറിലെ സ്ഥിതിഗതികൾ നിയന്ത്രണത്തിലാക്കാൻ ടിപ്പുവിനോട് ആവശ്യപ്പെട്ടു. ഹംബർസ്റ്റോണിനെ പിന്തുടർന്ന് ടിപ്പു പാലക്കാട്ടേക്ക് തിരിച്ചുവെങ്കിലും, ഹംബർസ്റ്റോൺ അവിടം വിട്ടിരുന്നു. നിരാശനാകാതെ ടിപ്പു അവരെ പിന്തുടർന്ന് പൊന്നാനി പുഴയുടെ തീരത്തെത്തി. ആ പുഴ കടക്കാൻ ബ്രിട്ടീഷ് സേനക്കാകില്ല അതുകൊണ്ടു തന്നെ അവരെ എളുപ്പം കീഴടക്കാം എന്നും ടിപ്പു അമിതാത്മവിശ്വാസം കൈക്കൊണ്ടു. പക്ഷേ നദിയുടെ ആഴംകുറഞ്ഞ ഒരു ഭാഗത്തുകൂടെ ബ്രിട്ടീഷ് സേന പൊന്നാനിക്കു കടന്നു, ഇതു ടിപ്പു പ്രതീക്ഷിച്ചതല്ലായിരുന്നു. പൊന്നാനിയിലെത്തിയ ടിപ്പു ബ്രിട്ടീഷുകാർക്കെതിരേ കനത്ത ആക്രമണം അഴിച്ചുവിട്ടുവെങ്കിലും, ഫലവത്തായിരുന്നില്ല. ഹംബർസ്റ്റോണിനെ സഹായിക്കാൻ, കേണൽ മക്ലോദ് കൂടി സൈന്യത്തോടൊപ്പം ചേർന്നിട്ടുണ്ടായിരുന്നു. അതോടൊപ്പം തന്നെ വന്നു ചേർന്ന പിതാവിന്റെ മരണവാർത്ത ടിപ്പുവിനെ തൽക്കാലം ഈ ആക്രമണത്തിൽ നിന്നും പിന്തിരിപ്പിച്ചു.

1782-ഡിസംബർ-7 ന് ഹൈദരലി മരണമടഞ്ഞു. ഹൈദരുടെ മരണ സമയത്ത് ടിപ്പു മലബാറിൽ ബ്രിട്ടീഷുകാർക്കെതിരേ സൈന്യത്തെ നയിക്കുകയായിരുന്നു. ഹൈദരുടെ മരണത്തിനു മുമ്പ് ടിപ്പുവിനെഴുതിയതെന്നു കരുതപ്പെടുന്ന ഒരു കത്തിൽ അദ്ദേഹം ബ്രിട്ടീഷുകാരോട് ഒത്തുതീർപ്പിനു തയ്യാറാവണെമെന്ന് മകനോട് ആവശ്യപ്പെടുന്നുണ്ട്. മാത്രവുമല്ല, ഫ്രഞ്ചുകാരെ വിശ്വസിക്കരുതെന്നും ആ കത്തിൽ രേഖപ്പെടുത്തിയിരുന്നു എന്ന് ചരിത്ര രേഖകൾ പറയുന്നു. തന്റെ മരണശേഷം, ടിപ്പുവിനെ നിങ്ങൾ എന്നെ പിന്തുണച്ചതുപോലെ സേവിക്കണം എന്ന് ഹൈദർ മരണത്തിനു തൊട്ടുമുമ്പായി വിശ്വസ്ത സേവകരോട് ആവശ്യപ്പെട്ടു. ടിപ്പു മലബാറിൽ നിന്നും മടങ്ങിവരുന്നതുവരെ ഹൈദരുടെ മരണം പുറത്തറിയിക്കാതിരിക്കാൻ ഇവർ തീരുമാനിച്ചു. വലിയൊരു സാമ്രാജ്യത്തിന്റെ ചുമതലയാണ് ടിപ്പുവിന്റെ കഴിവിനെ ആശ്രയിച്ചിരുന്നത്. ഹൈദർ മരിക്കുമ്പോൾ ശ്രീരംഗപട്ടണത്തിലുള്ള ഖജനാവിൽ ഏതാണ്ട് മൂന്നുകോടിയോളം രൂപയും, സ്വർണ്ണവും, രത്നങ്ങളും എല്ലാം ഉണ്ടായിരുന്നു. ഇതുപോലൊന്ന് ബെദിനൂറിലെ ഖജനാവിലും ഉണ്ടായിരുന്നുവെങ്കിലും ഹൈദരുടെ മരണത്തോടെ ബ്രിട്ടൻ ആ ഖജനാവ് കൈക്കലാക്കി. അതുപോലെ തന്നെ രാജ്യത്ത് അന്ന് നിലവിലുണ്ടായിരുന്നതിൽ ഏറ്റവും മികച്ച സേനയാണ് ഹൈദരുടെ കീഴിലുണ്ടായിരുന്നത്. വലിയൊരു ഉത്തരവാദിത്തമായിരുന്നു ടിപ്പുവിനെ കാത്തിരുന്നത്. 

ഹൈദരലിയുടെ കാലത്ത് ഇംഗ്ലീഷ് ഈസ്റ്റ് ഇന്ത്യാ കമ്പനി ഇന്ത്യയിൽ സാമ്രാജ്യത്ത്വ വികസനത്തിൻറെ ആദ്യപടിയിലെത്തിയതേ ഉണ്ടായിരുന്നുള്ളൂ. എന്നാൽ ടിപ്പു സുൽത്താന്റെ കാലമായപ്പോഴേക്കും യൂറോപ്പിലെ നെപ്പോളിയൻ യുദ്ധങ്ങളാലും വ്യവസായിക വിപ്ലവം സൃഷ്ടിച്ച കമ്പോള താല്പര്യങ്ങളാലും സാമ്രാജ്യത്തെ വികസനം അവർ ത്വരിതപ്പെടുത്തി. ഈസ്റ്റ് ഇന്ത്യാകമ്പനിക്ക് ദക്ഷിണേന്ത്യയിൽ പിടിമുറുക്കാനായി ടിപ്പുവിനെ പതനം അനിവാര്യമായിത്തീരുകയും അതിന്‌ അവർ അദ്ദേഹത്തിന്റെ ഫ്രഞ്ചുകാരോടുള്ള സൗഹൃദത്തേയും പഴിചാരുകയും ചെയ്തു.

1746-ൽ കോഴിക്കോട് രാജാവ് സാമൂതിരി പാലക്കാട് നാട്ടുരാജ്യത്തെ ആക്രമിച്ചപ്പോൾ പാലക്കാട് മൈസൂർ രാജാവിനോട് സഹായം തേടിയതോടെയാണ് മലബാറിലെ മൈസൂർ ഭരണത്തിന് അടിത്തറയായത്. മൈസൂർ സൈന്യത്തോട് പരാജയപ്പെട്ട സാമൂതിരി 12,00000 രൂപ യുദ്ധച്ചെലവ് നൽകാൻ നിർബന്ധിതനായി.
കേരളത്തിലെ നാട്ടുരാജാക്കന്മാരും നാടുവാഴികളും തമ്മിലുണ്ടായിരുന്ന അഭ്യന്തര കലഹങ്ങൾ ഹൈദരലിയേയും തുടർന്ന് ടിപ്പു സുൽത്താനെയും ഇങ്ങോട്ട് ആകർഷിക്കുകയുണ്ടായി. പ്രധാനമായും ടിപ്പു കേരളത്തിൽ പോരാടിയത് ബ്രിട്ടീഷുകാരോടും പഴശ്ശിരാജായോടുമാണ്. ടിപ്പു സുൽത്താൻ സാമൂതിരിക്കു നേരെ പാലക്കാടു നിന്നു പടനനയിച്ച് പോയ ഒരു ഇടവഴിയായിരുന്നു പാലക്കാടു കോങ്ങാട് നിന്നും മണ്ണാർക്കാട് വരെ യുള്ള ടിപ്പുസുൽത്താൻ റോഡ് എന്ന് നാമകരണം ചെയ്ത വഴി. ഈ അടുത്തകാലത്തായി റോഡ് നിർമ്മാണവുമായി ബന്ധപെട്ടു പള്ളിക്കുറുപ്പ് എന്ന സ്ഥലത്തു വച്ച് നിർ മുനിയറ യടക്കം പല ചരിത്ര ശേഷിപ്പുകളൂം കണ്ടെടുത്തിട്ടുണ്ട് 
ഫ്രഞ്ച് സാങ്കേതികവിദ്യയുമായി യുദ്ധം ചെയ്യാനെത്തുന്ന ടിപ്പുവിനോട് എതിർത്ത് നിൽക്കാൻ പരമ്പരാഗത യുദ്ധമുറകൾ അനുവർത്തിച്ചുവന്ന കേരളത്തിലെ നാട്ടുരാജാക്കന്മാർക്ക് ശേഷിയില്ലായിരുന്നു. എന്നാൽ പഴശ്ശിരാജയുടെ 1795-ലെ ബ്രിട്ടീഷ് വിരുദ്ധയുദ്ധത്തിൽ 6000 സൈനികരെ നൽകി ടിപ്പുസുൽത്താൻ സഹായിക്കുകയുണ്ടായി. എന്നാൽ കേരളത്തിലേക്കുള്ള ടിപ്പുവിന്റെ അധിനിവേശ സമയത്ത് മലബാറിലെ മിക്ക രാജാക്കന്മാരും തിരുവിതാംകൂറിലേക്ക് രക്ഷപെട്ടപ്പോൾ, പഴശ്ശിരാജാ, ബ്രിട്ടീഷുകാർക്കൊപ്പം ടിപ്പുവിനെതിരെ യുദ്ധം ചെയ്തിട്ടുണ്ടെന്ന് എം.ജി.എസ്. നാരായണൻ അടക്കമുള്ള ചരിത്രകാരന്മാർ നിരീക്ഷിക്കുന്നുണ്ട് .

കേരളത്തിൽ ആദ്യമായി വിളവിന്റെ അടിസ്ഥാനത്തിൽ ഭൂനികുതി ഏർപ്പെടുത്തിയത് ടിപ്പുസുൽത്താനാണ്ref>കേരളസ്വാതന്ത്ര്യസമരം, കെ.എം. പണിക്കർ, പേജ് 436</ref>. സാമൂതിരിയോടു ടിപ്പു നികുതി ആവശ്യപ്പെട്ടുവെന്നും അതു കൊടുക്കാനോ ടിപ്പുവുമായി യുദ്ധം ചെയ്യാനോ നിവൃത്തിയില്ലായിരുന്ന സാമൂതിരി ടിപ്പുവിനു മുന്നിൽ കീഴടങ്ങാതെ ആത്മഹത്യ ചെയ്യുകയാണുണ്ടായതെന്നും കരുതപ്പെടുന്നു. സാമൂതിരിവാഴ്ച ടിപ്പുവിന്റെ പടയോട്ടത്തോടെയാണ് അവസാനിച്ചത്. എന്നാൽ അതിനു മുമ്പ് ഹൈദരാലിയുടെ കാലത്തു തന്നെ സാമൂതിരിയുടെ ഭരണം അവസാനിച്ചിരുന്നിരുന്നുവെന്നും പറയപ്പെടുന്നുണ്ട്. കേരളത്തിന്റെ പെരിയാറിനു വടക്കോട്ടുള്ള ഭാഗം ഏതാണ്ട് മുഴുവനായും ടിപ്പുവിന്റെ കൈവശമായ അവസരം ഉണ്ടായിട്ടുണ്ട്. ടിപ്പു ആക്രമിക്കും എന്ന വിശ്വാസത്തിൽ ഗുരുവായൂർ ക്ഷേത്രത്തിലെ പ്രധാന വിഗ്രഹം അ‌‌മ്പലപ്പുഴ പാർത്ഥസാരഥി ക്ഷേത്രത്തിൽ കൊണ്ടുവന്നു വെച്ചു പൂജനടത്തി എന്നു പരാമർശിക്കപ്പെടാറുണ്ട്. എന്നാൽ പ്രധാന വിഗ്രഹം നിലവറയിൽ ഒളിച്ച് വെച്ച്, ഉത്സവ വിഗ്രഹമാണ് അമ്പലപ്പുഴയിലേയ്ക്ക് കൊണ്ടുപോയതെന്നും പറയപ്പെടുന്നു.

മുമ്പ് പിതാവ് ഹൈദർ അലിയുടെ മുന്നിൽ തന്നെ കീഴടങ്ങിയിരുന്ന കൊച്ചി രാജാവിനോട് ടിപ്പു വളരെ നല്ലനിലയിലായിരുന്നു വർത്തിച്ചിരുന്നത്ref>കേരളസ്വാതന്ത്ര്യസമരം, കെ.എം. പണിക്കർ, പേജ് 428</ref>. എന്നാൽ ഏതാനും ചില വടക്കൻ പട്ടണങ്ങളിലൊഴികെ തിരുവിതാംകൂറിൽ പ്രവേശിക്കാൻ ടിപ്പുവിനു കഴിഞ്ഞിരുന്നില്ല. തിരുവിതാംകൂർ ആക്രമിക്കാനുള്ള പദ്ധതിയോടെ പെരിയാറിന്റെ തീരത്തു വന്നു തമ്പടിച്ച സൈന്യത്തിനു അന്നു രാത്രി ഉണ്ടായ വെള്ളപ്പൊക്കത്തിൽ വൻനാശനഷ്ടമുണ്ടാവുകയും തുടർന്ന് ടിപ്പു മടങ്ങിപ്പോവുകയുമാണ് ചെയ്തത് . അക്കാലത്ത് തിരുവിതാംകൂറിലെ രാജാവായിരുന്ന രാമ വർമ്മ രാജയുടെ മന്ത്രിമുഖ്യൻ പെരിയാറ്റിൽ ഉണ്ടായിരുന്ന തടയണ പൊട്ടിച്ചു വിട്ടുണ്ടാക്കിയ കൃത്രിമ വെള്ളപ്പൊക്കമായിരുന്നു അതെന്നും വിശ്വാസമുണ്ട്.

ടിപ്പു സുൽത്താന്റെ ആക്രമണം, കേരളത്തിലേക്കുള്ള പാതകളുടെ വികാസത്തിൽ കാര്യമായ പങ്കുവഹിച്ചിട്ടുണ്ട് എന്നു കരുതുന്നു. ഇപ്പോൾ ദേശീയപാത 212 ആക്കി മാറ്റിയ സുൽത്താൻ ബത്തേരി -മൈസൂർ റോഡ് വാഹന ഗതാഗതത്തിനു പറ്റിയ രീതിയിൽ പുനർ നിർമ്മിച്ചത് ടിപ്പു സുൽത്താനാണ്. ഇത്രയും തന്ത്രപ്രധാനമായ ഒരു പാത അന്ന് വരെ നിർമ്മിക്കപ്പെട്ടിട്ടില്ല എന്ന അഭിപ്രായമുണ്ട്.

ഇരുമ്പുകവചമുള്ള റോക്കറ്റുകൾ ആദ്യമായി യുദ്ധത്തിനുപയോഗിച്ചത് ടിപ്പു സുൽത്താനാണ്. ബ്രിട്ടീഷുകാരുമായുള്ള ഗുണ്ടൂർ(1780)പൊളില്ലൂർ (1780) സെപ്റ്റംബർ യുദ്ധത്തിലും, (1792)ലെയും (1797) ലെയും ശ്രീരംഗപട്ടണം യുദ്ധത്തിലുമെല്ലാം ടിപ്പുവിന് മേൽക്കൈ നേടാനായത് അദ്ദേഹത്തിന്റെ റോക്കറ്റ് റെജിമെന്റിന്റെ സഹായം കൊണ്ടാണ്. മുൻ ഇന്ത്യൻ രാഷ്ട്രപതി എ.പി.ജെ. അബ്ദുൽ കലാം ബ്രിട്ടനിലെ വൂൾവിച്ച് റോടുണ്ട മ്യൂസിയത്തിൽ ടിപ്പുവിന്റെ റോക്കറ്റ് കണ്ടതായി രേഖപ്പെടുത്തിയിരിക്കുന്നു. പാകിസ്താൻ അവരുടെ 4000 കി മീ റെയ്ഞ്ച് ഉള്ള ബാലിസ്റ്റിക് മിസൈലിന് ടിപ്പു എന്നാണ് പേരിട്ടത്.

ബ്രിട്ടീഷ് ഈസ്റ്റ് ഇന്ത്യ കമ്പനിയും മൈസൂർ രാജ്യവും തമ്മിൽ നടന്ന നാലാം ആംഗ്ലോ-മൈസൂർ യുദ്ധം അവസാനിപ്പിച്ച ശ്രീരംഗപട്ടണം ഉപരോധത്തിൽ ആണ് ടിപ്പു കൊല്ലപ്പെടുന്നത്.

ടിപ്പുസുൽത്താൻ മറ്റ് മതങ്ങളോട് അസഹിഷ്ണുത പുലർത്തിയിരുന്നു എന്നു വിമർശനങ്ങളുണ്ട്. സ്ഥല പേരുകളോട് പോലും ടിപ്പു അസഹിഷ്ണുത കാണിച്ചു, കൂർഗിലെ യുദ്ധത്തിൽ ആയിരക്കണക്കിന് ആളുകളെ തടവുകാരായി പിടിച്ച് മതം മാറ്റി, പേർഷ്യൻ ഭാഷയെ ഔദ്യോഗിക ഭാഷയാക്കി, ബ്രിട്ടീഷുകാരെ തോൽപ്പിക്കാൻ പേർഷ്യ, അഫ്ഘാനിസ്ഥാൻ, തുർക്കി എന്നീ മുസ്ലീം രാജ്യങ്ങളുടെ സഹായം തേടി, മലബാറിൽ ധാരാളം ഹിന്ദു ക്ഷേത്രങ്ങളും ക്രിസ്ത്യൻ ദേവാലയങ്ങളും നശിപ്പിച്ചു, ചില ക്ഷേത്രങ്ങളെ മുസ്ലീം പള്ളികളാക്കി, തെക്കെ ഇന്ത്യയിലെ തന്റെ രാജ്യം വലുതാക്കാൻ അയൽ രാജ്യങ്ങളെയെല്ലാം ആക്രമിച്ചപ്പോൾ ഹൈദരാബാദിലെ നൈസാമിനെ ആക്രമിക്കാതിരിക്കാൻ ശ്രദ്ധിച്ചു തുടങ്ങിയവ ടിപ്പുവിന്റെ മതപരമായ അസഹിഷ്ണുതയ്ക്ക് തെളിവായി പറയപ്പെടാറുണ്ട്. 

1999 -ൽ ടിപ്പുവിന്റെ മരണത്തിന്റെ ഇരുനൂറാം വാർഷികം ആചരിക്കാനുള്ള തയ്യാറെടുപ്പുകൾക്കുള്ളിൽ കർണ്ണാടകയിൽ ഇക്കാര്യത്തിൽ വൻവിവാദം തന്നെ പൊട്ടി പുറപ്പെട്ടു. ഹിന്ദുമതത്തിനോട് കടുത്ത അസഹിഷ്ണുത കാട്ടുകയും ദ്രോഹങ്ങൾ പ്രവർത്തിക്കുകയും ചെയ്ത ടിപ്പുവിന്റെ മരണം ആചരിക്കാൻ പണം ചിലവഴിക്കുന്നത് ദുർവ്യയമാണെന്നു ബജ്‌‌രംഗ്‌‌ ദൾ, വിശ്വഹിന്ദു പരിഷത് നേതാക്കൾ വാദിച്ചു. അതിനു മുമ്പേ ""ടിപ്പുവിന്റെ വാൾ"" എന്ന ദൂരദർശൻ പരമ്പരയെ തുടർന്ന് വൻവിവാദങ്ങളുണ്ടായിട്ടുണ്ട്. പരമ്പരയേയും ടിപ്പുവിനേയും മുച്ചൂടും വിമർശിച്ച് ബോംബെ മലയാളി സമാജം ആദ്യം എഴുതുകയും പിന്നീട് വോയിസ് ഓഫ് ഇന്ത്യ പ്രസ്ഥാനം ഏറ്റെടുക്കുകയും ചെയ്ത ""ടിപ്പു സുൽത്താൻ വില്ലനോ നായകനോ"" എന്ന ലേഖന സമാഹാര പുസ്തകത്തിൽ ടിപ്പുവിനുണ്ടായിരുന്നുവെന്നു പറയപ്പെടുന്ന മതപരമായ അസഹിഷ്ണുതയെ കടുത്ത ഭാഷയിൽ വിമർശിച്ചിട്ടുണ്ട്. ടിപ്പു നിർബന്ധിത മതം മാറ്റം നടത്തിയതിനു തെളിവായി ടിപ്പു മറ്റുള്ളവർക്കയച്ച കത്തുകൾ ഇതിനുപോത്ബലകമായി പുസ്തകത്തിൽ ചേർക്കപ്പെട്ടിട്ടുണ്ട്. വില്യം കിർക്ക്പാട്രിക്ക് എന്നൊരാൾ ശേഖരിച്ച് 1811-ൽ പ്രസിദ്ധീകരിച്ചതായി ടിപ്പുസുൽത്താൻ വില്ലനോ നായകനോ എന്ന പുസ്തകത്തിൽ പറയുന്ന ""ടിപ്പുസുൽത്താന്റെ തിരഞ്ഞെടുത്ത കത്തുകൾ"" എന്ന പുസ്തകത്തിൽ നിന്നുള്ളവയാണ് ഇവയിലേറെയും. ഈ ഗണത്തിൽ പെടുന്ന കുറേ മറ്റു കത്തുകൾ കേരളത്തിലെ ചരിത്രകാരനായിരുന്ന കെ.എൻ. പണിക്കർ ശേഖരിച്ചതായി പുസ്തകത്തിൽ കൊടുത്തിട്ടുണ്ട് . ദക്ഷിണേന്ത്യ മുഴുവൻ പിടിച്ചെടുത്ത ശേഷം എപ്രകാരമോ ബ്രിട്ടീഷുകാരെ തുരത്തി ഇന്ത്യയുടെ സുൽത്താനാകാമെന്നല്ലാതെ ദേശസ്നേഹ വിചാരങ്ങളൊന്നും ടിപ്പുവിനില്ലായിരുന്നുവെന്നും, ടിപ്പു നശിപ്പിച്ച നിരവധി പ്രധാന ക്ഷേത്രങ്ങളുടെ പേരും പുസ്തകത്തിന്റെ ആമുഖത്തിൽ പി.സി.എൻ. രാജ എഴുതിയിട്ടുണ്ട്. ടിപ്പുവിന്റെ പടയോട്ടകാലത്ത് ആലുവായിലും അതിനു വടക്കുമുണ്ടായിരുന്ന സിറിയൻ കത്തോലിക്കരുടെ പള്ളികളും വിദ്യാഭ്യാസ സ്ഥാപനങ്ങളും കൃഷിഭൂമിയും നശിപ്പിക്കപ്പെട്ടുവെന്നു പറയപ്പെടുന്നു. ഗുരുവായൂരിനും പരിസരപ്രദേശത്തുമുള്ള പള്ളികളും അമ്പലങ്ങളും കൊള്ളയടിക്കപ്പെട്ടുവെന്നും പറയപ്പെടുന്നു. വില്യം ലോഗൻ തന്റെ "മലബാർ മാനുവലിൽ" കേരളത്തിൽ ടിപ്പുവും സൈന്യവും നശിപ്പിച്ച ക്ഷേത്രങ്ങളുടെ കുറിപ്പ് കൊടുത്തിട്ടുണ്ട്.

1784-ൽ മംഗലാപുരത്തു നടത്തിയ യുദ്ധത്തിൽ ടിപ്പു 23 ക്രിസ്ത്യൻ പള്ളികൾ നശിപ്പിച്ചുവെന്നും, നിരവധി പേരെ ബലമായി മതമാറ്റത്തിനു വിധേയമാക്കിയെന്നും, കത്തോലിക്കരായ വളരെയധികം ആൾക്കാരെ തടവിലാക്കിയെന്നും, അവർ പതിനാറു വർഷങ്ങൾ കഴിഞ്ഞ് ടിപ്പുവിന്റെ മരണത്തിനു ശേഷമാണ് സ്വതന്ത്രരായതെന്നും പറയപ്പെടുന്നു. ടിപ്പുവിനെ യുദ്ധങ്ങളിൽ സഹായിക്കാനെത്തിയ എന്നാൽ പിന്നീട് ടിപ്പുവിന്റെ മതപരമായ അസഹിഷ്ണുതയിൽ മനംമടുത്ത് പിന്മാറിയതെന്ന് പറയപ്പെടുന്ന ഫ്രഞ്ച് നാവികനായ ഫ്രാൻകോയിസ് റിപ്പോഡിന്റെ ഡയറിക്കുറിപ്പുകളിൽ മംഗലാപുരത്തും ഉത്തരകേരളത്തിലും ടിപ്പു ഇസ്ലാമിതര മതങ്ങളോട് കൈക്കൊണ്ട ക്രൂരസമീപനത്തെ രേഖപ്പെടുത്തിയിരിക്കുന്നു. 1970 ജനുവരി 18-നു ടിപ്പു, സെയ്ദ് അബ്ദുൽ ദുലായി എന്ന വ്യക്തിക്ക് എഴുതിയ, കോഴിക്കോട്ടുള്ള ഹിന്ദുക്കളെ മിക്കവാറും പൂർണ്ണമായും മതം മാറ്റിയെന്നും, ഇനിയും മതം മാറാത്തവരെ താൻ മാറ്റുമെന്നും ഇത് താനൊരു ജിഹാദായാണ് കരുതുന്നതെന്നും പറയുന്ന കത്തും, തൊട്ടടുത്ത ദിവസം ബുർദുസ് സമൗൻ ഖാന് അയച്ച, മലബാറിൽ നാലുലക്ഷം പേരെ മതം മാറ്റിയതായി പറയുന്ന കത്തുമൊക്കെ ടിപ്പുവിന്റെ മതപരമായ അസഹിഷ്ണുതയ്ക്ക് തെളിവായി കാണിക്കപ്പെടാറുണ്ട്. 

സംഘപരിവാർ പോലുള്ള സംഘടനകൾ ടിപ്പു ഇസ്ലാമിന്റെ പോരാളിയായാണ് പ്രവർത്തിച്ചിരുന്നത് എന്നു പരാമർശിക്കാറുണ്ട്. ആർ.എസ്.എസ്. അതിന്റെ മുഖപത്രത്തിൽ ടിപ്പു നൂറുകണക്കിനു നായർ കുടുംബങ്ങളെ ഇസ്ലാം മതത്തിലേയ്ക്ക് മതപരിവർത്തനം നടത്തി എന്നു പറഞ്ഞിരുന്നു .

2006-ൽ കർണ്ണാടക ഉന്നത വിദ്യാഭ്യാസ മന്ത്രിയായിരുന്ന ഡി.എച്ച്. ശങ്കരമൂർത്തി പാഠപുസ്തകങ്ങളിൽ നിന്നും ടിപ്പുവിനെ കുറിച്ചുള്ള ഭാഗം നീക്കണമെന്നാവശ്യപ്പെട്ടത് വിവാദമായിരുന്നു. ആയിരക്കണക്കിന് ഹിന്ദുക്കളെ നിർബന്ധിത മതപരിവർത്തനത്തിനു വിധേയമാക്കിയ, അമ്പലങ്ങൾ നശിപ്പിച്ച, കന്നടയ്ക്കു പകരം പേർഷ്യൻ ഔദ്യോഗിക ഭാഷയാക്കിയ ടിപ്പുവിനെ വീരനായകനായി കണക്കാക്കാൻ കഴിയില്ലെന്നാണ് അദ്ദേഹം പറഞ്ഞത്. വ്യാപക എതിർപ്പുകൾക്കിടയിലും ശങ്കരമൂർത്തി വാക്കുകൾ പിൻവലിക്കാൻ തയ്യാറായില്ല, പകരം പേർഷ്യനിൽ നാണയങ്ങൾ ഉണ്ടാക്കിയ, തന്റെ രണ്ടു കരവാളിലൊന്നിൽ പേർഷ്യനിൽ തന്റെ മതത്തിൽ വിശ്വസിക്കാത്തവരെ കൊല്ലാനുള്ള ആഗ്രഹം കൊത്തിവെച്ച ആളാണ് ടിപ്പുവെന്നു പറയുകയാണുണ്ടായത്. കർണ്ണാടക, 2014 ജനുവരി 26-നു അറുപത്തഞ്ചാം റിപ്പബ്ലിക് ദിന പരേഡിൽ ടിപ്പുസുൽത്താന്റെ ഫ്ലോട്ട് അവതരിപ്പിച്ചതിനെത്തുടർന്നും, ടിപ്പു കിരാതനായിരുന്നുവെന്നും കൂട്ടക്കൊലപാതകങ്ങൾ ചെയ്തയാളായിരുന്നുവെന്നതുമടക്കമുള്ള സമാനമായ ആരോപണങ്ങൾ ട്വിറ്ററിലും മറ്റും ടിപ്പുവിനെതിരെ ഉയർന്നിരുന്നു.

2015 നവംബറിൽ ടിപ്പു സുൽത്താൻ ജയന്തി ആഘോഷിക്കാനുള്ള കർണ്ണാടക സർക്കാരിന്റെ തീരുമാനം, കർണ്ണാടകയിൽ കലാപത്തിനിടയാക്കി. സർക്കാരിന്റെ തീരുമാനം ന്യൂനപക്ഷ പ്രീണനമാണെന്ന് ആരോപണം ഉണ്ടായി. ഹൈന്ദവ സംഘടനകൾ നടത്തിയ പ്രതിഷേധത്തിനിടെ വിശ്വഹിന്ദു പരിഷത്തിന്റെ നേതാക്കളിലൊരാൾ കൊല്ലപ്പെടുകയും നിരവധി പേർക്ക് പരിക്കേൽക്കുകയും ചെയ്തു. വിവിധ ഹിന്ദു സംഘടകൾക്കൊപ്പം ബി.ജെ.പി.യും പ്രതിഷേധങ്ങളിൽ പങ്കാളികളായി. ജയന്തി ആഘോഷം ബഹിഷ്കരിച്ച ബി.ജെ.പി., ടിപ്പു മതഭ്രാന്തനായിരുന്നുവെന്നും കന്നട വിരുദ്ധനായിരുന്നുവെന്നും ആരോപിക്കുകയും ചെയ്തു. ആർ.എസ്.എസ്. അനുകൂല പ്രസിദ്ധീകരണമായ "പാഞ്ചജന്യ" ലക്ഷക്കണക്കിന് ഹിന്ദുക്കളെ കൊന്നൊടുക്കുകയും മതംമാറ്റുകയും ചെയ്ത ടിപ്പു, "ദക്ഷിണേന്ത്യയുടെ ഔറംഗസേബ്" ആണെന്ന് പ്രഖ്യാപിക്കുകയുണ്ടായി. ന്യൂനപക്ഷ പ്രീണനത്തിനായി ടിപ്പു ജയന്തി ആഘോഷിക്കാനുള്ള തീരുമാനം മൂലം നാല് പേർ മരണപ്പെട്ടെന്നും ആർ.എസ്.എസ്. അനുകൂല പ്രസിദ്ധീകരണങ്ങൾ വിമർശിച്ചിരുന്നു. ഹൈന്ദവ സംഘടകൾക്ക് പുറമേ ഇതര സംഘടനകളും പ്രധാനമായും മംഗലാപുരത്തെയും പടിഞ്ഞാറൻ തീരപ്രദേശങ്ങളിലേയും ക്രിസ്ത്യൻ വിഭാഗങ്ങളും പ്രതിഷേധത്തിൽ പങ്ക് കൊണ്ടു. കർണ്ണാടകയിൽ തന്നെ കൊടക് ജില്ലയിലാണ് ഏറ്റവും ശക്തമായ പ്രതിഷേധമുണ്ടായത്. ഇവിടെ രണ്ട് പേർ പ്രതിഷേധത്തിനിടെ മരിക്കുകയും ചെയ്തിരുന്നു. ടിപ്പു സ്വാതന്ത്ര്യസമര പോരാളി ഒന്നുമല്ലായിരുന്നുവെന്നും, ബ്രിട്ടീഷുകാരോട് പോരാടിയത് ഫ്രഞ്ച്കാർക്ക് വേണ്ടിയായിരുന്നുവെന്നും സുബ്രഹ്മണ്യൻ സ്വാമി വിമർശനങ്ങളോട് കൂട്ടിച്ചേർത്ത് ആരോപിച്ചു.

ഒരു മുസ്‌ലിം ഭരണാധികാരിയായിരുന്നുവെങ്കിലും, മറ്റു മതങ്ങളോട് അദ്ദേഹത്തിന് വിരോധം ഉണ്ടായിരുന്നില്ലെന്നു കരുതപ്പെടുന്നു. ഹൈന്ദവർക്കു വേണ്ടി ചെയ്ത കാര്യങ്ങളും, മൈസൂരിൽ സ്ഥാപിച്ച ക്രൈസ്തവദേവാലയങ്ങളും ഇതിനുദാഹരണമായി ചരിത്രകാരന്മാർ ചൂണ്ടിക്കാണിക്കുന്നു. പടയോട്ടക്കാലത്ത് ക്ഷേത്രങ്ങൾ തകർത്തെങ്കിലും പിന്നീട് ക്ഷേത്രങ്ങൾക്ക് ഉദാരമായ സംഭാവനകൾ ടിപ്പു സുൽത്താൻ നൽകിയിട്ടുണ്ടെന്നും മറാത്തക്കാർ ആകമിച്ച് നശിപ്പിച്ച ശൃംഗേരി മഠം പുനർനിർമ്മിക്കാൻ ടിപ്പു സുൽത്താൻ സഹായിച്ചു എന്നും കെ.എൻ. പണിക്കർ പറയുന്നുണ്ട്.. ശ്രീരംഗപട്ടണത്തിലെ ടിപ്പുവിന്റെ കോട്ടക്കുള്ളിൽ തന്നെ ഹൈന്ദവക്ഷേത്രം നിലനിന്നിരുന്നു.
ടിപ്പുവിന്റെ ഭരണയന്ത്രത്തിൽ പ്രധാനസ്ഥാനങ്ങളിൽ വരെ മറ്റുമതസ്ഥർ നിയുക്തരായിരുന്നു. പ്രധാനമന്ത്രിയായിരുന്ന പൂർണയ്യ, ധനമന്ത്രി കൃഷ്ണറാവു, ക്രമസമാധാന വകുപ്പ് കൈകാര്യം ചെയ്തിരുന്ന ശാമയ്യ അയ്യങ്കാർ, രംഗയ്യങ്കാർ, സുബ്ബറാവു, മൂൽചന്ദ്, സുജൻ റായ് എന്നിവർ അവരിൽ പ്രധാനികളാണ്.
വാർഷികഗ്രാന്റ് നൽകപ്പെട്ടിരുന്ന 156 അമ്പലങ്ങളുടെ പട്ടിക, മൈസൂർ ഗസറ്റ് എഡിറ്റർ ശ്രീകാന്തയ്യ രേഖപ്പെടുത്തിയിട്ടുണ്ട്. ഇതിന്റെ രേഖകളും ഭൂമിദാനത്തിന്റെയും ധനസഹായത്തിന്റെയും ഭാഗമായി നടന്ന കത്തിടപാടുകളും കണ്ടെത്തിയിട്ടുണ്ട്. 1782 മുതൽ 1799 വരെ സുൽത്താൻ ധനസഹായം നൽകിയതിന്റെ 34 പത്രങ്ങൾ പുറപ്പെടുവിച്ചു. 

ഹൈദരാലിയും ടിപ്പുവും ശൃംഗേരി മഠവുമായി നല്ല ബന്ധം സൂക്ഷിച്ചിരുന്നു.
1791-ൽ മറാത്ത സൈന്യം ശൃംഗേരി മഠം ആക്രമിച്ചുകൊള്ളയടിച്ചപ്പോൾ മഠാധിപതി ടിപ്പുവിന്റെ സഹായം തേടുകയുണ്ടായി. ഈ സംഭവത്തിൽ അനുശോചിച്ചുകൊണ്ട് ഇങ്ങനെ പറഞ്ഞു.
"ഇത്തരം വിശുദ്ധഗേഹങ്ങൾക്ക് നേരെ അക്രമം നടത്തുന്ന കുറ്റവാളികൾ ഈ കലിയുഗത്തിൽ ഉടൻ തന്നെ പ്രത്യാഘാതങ്ങൾ അനുഭവിക്കേണ്ടിവരും (കുറ്റങ്ങൾ ചിരിച്ചു കൊണ്ട് ചെയ്യുന്നവർ, കരഞ്ഞുകൊണ്ട് ശിക്ഷ ഏറ്റുവാങ്ങുന്നു എന്ന വരി ഉദ്ധരിച്ചുകൊണ്ട്)." 

ഉടൻ തന്നെ ബിദ്നൂർ ഗവർണർ മുഖേന ധനസഹായവും മറ്റു സമ്മാനങ്ങളും എത്തിക്കുകയുണ്ടായി
ഇതിന്റെ രേഖകളായി ടിപ്പുവിനും മഠാധിപതിക്കുമിടയിൽ നടന്ന മുപ്പതോളം കത്തുകൾ 1916-ൽ കണ്ടെടുക്കപ്പെട്ടു.

മൈസൂർ സുൽത്തനായിരുന്ന ടിപ്പുവിന്റെ കൈവിരലിൽ അദ്ദേഹത്തിന്റെ മരണസമയത്തുണ്ടായിരുന്നതും ഇംഗ്ലീഷ് പട്ടാളത്തലവനായിരുന്ന വെല്ലെസ്ലി പ്രഭു പിന്നീട് കൈക്കലാക്കിയതുമായ മോതിരമാണ് പിൽക്കാലത്ത് ടിപ്പുസുൽത്താന്റെ മോതിരം എന്ന പേരിൽ പ്രസിദ്ധമായത്. ദീർഘവൃത്താകൃതിയിലുള്ള മകൂടത്തോടുകൂടിയ ഇതിന്ന് 41.2 ഗ്രാം തൂക്കമുണ്ട്. ഇതിന്റെ മകുടത്തിൽ "റാം" എന്ന വാക്ക് ദേവനാഗരി ലിപിയിൽ ഉന്തിനിൽക്കുന്ന മട്ടിൽ കാണാം. ഇസ്ലാംമത വിശ്വാസിയായിരിക്കെതന്നെ മറ്റു മതങ്ങളോട് ടിപ്പുവിനുണ്ടായിരുന്ന ആദരവിന്ന് തെളിവായി ഈ മോതിരം നിലനിൽക്കുന്നു. മൈസൂർ യുദ്ധത്തിൽ നിന്ന് ആർതർ വെല്ലെസ്ലി പ്രഭുവിന്ന് കിട്ടിയ സ്വകാര്യസമ്പാദ്യമായിരുന്നു ഈ മോതിരം. അദ്ദേഹം ഇത് തന്റെ സഹോദരപുത്രിയായ എമിലി വെല്ലെസ്ലിക്ക് സമ്മാനിച്ചു. അവർ വിവാഹം കഴിച്ചത് വെല്ലെസ്ലി പ്രഭുവിന്റെ ഉറ്റമിത്രവും വലംകയ്യുമായി യുദ്ധദൗത്യങ്ങളിൽ കൂടെ ഉണ്ടായിരുന്ന ഫിറ്റ്സ്റോയ് സോമെർസെറ്റിനെ ആയിരുന്നു. അങ്ങനെ ആ മോതിരം സോമർസെറ്റിന്റെ റഗ്ലാൻ പ്രഭുകുടുംബത്തിൽ എത്തി.

2014 മേയ് മാസത്തിൽ ഈ മോതിരം അതിന്റെ അവകാശികൾ ലണ്ടനിലെ പ്രസിദ്ധമായ ക്രിസ്റ്റീസ് എന്ന ലേലസ്ഥാപനം വഴി ലേലത്തിന്ന് വെക്കുകയുണ്ടായി. അവരുടെ ശേഖരത്തിൽ നിന്നാണ് അതിപ്പോൾ ലേലത്തിന്ന് വരുന്നത്. പതിനായിരം മുതൽ പതിനയ്യായിരം വരെ പൗണ്ട് മതിപ്പുവിലയിട്ടിരുന്ന ഇത് മേയ് 22-ന്ന് നടന്ന ലേലത്തിൽ,ഒരു ലക്ഷത്തിനാല്പത്തയ്യായിരം പൗണ്ടിനാണ് പേർ പുറത്തുപറയാനിഷ്ടപ്പെടാത്ത ഒരു യൂറോപ്പ്യൻ വാങ്ങിയത്. ഇതിനി അടുത്തകാലത്തൊന്നും പുറംലോകം കാണാൻ സാദ്ധ്യതയുമില്ല.

കേരളത്തിലാണ് ടിപ്പുവിന്റെ അതിക്രമങ്ങളെക്കുറിച്ച വാദങ്ങൾ പ്രധാനമായും നിലനിൽക്കുന്നത്. ഇത് ടിപ്പുവിന്റെ പടയോട്ടക്കാലത്ത് മലബാറിൽ നടന്നതായി കണക്കാക്കപ്പെടുന്ന അതിക്രമങ്ങളെ തുടർന്നാണ് സംഭവിക്കുന്നത്. കേരളത്തിലെ നാട്ടുരാജാക്കന്മാർ പലരും ബ്രിട്ടീഷുകാരുമായി സഖ്യത്തിലായിരുന്നു. യുദ്ധകാലത്ത് ക്ഷേത്രങ്ങൾ തകർക്കപ്പെട്ടെങ്കിലും പിന്നീട് നഷ്ടപരിഹാരം നൽകിയതായും രേഖകളുണ്ട്. ചില ജാതികളിൽ നിലനിന്നിരുന്ന ബഹുഭർതൃത്വം തുടങ്ങിയ സമ്പ്രദായങ്ങൾ ടിപ്പുസുൽത്താൻ നിർത്തലാക്കാൻ ശ്രമിച്ചതും അസ്വാരസ്യങ്ങളുണ്ടാക്കി.

ടിപ്പുവിന്റെ മരണശേഷം ഇംഗ്ലീഷുകാർ ഏർപ്പാടാക്കിയ അന്വേഷണകമ്മീഷൻ റിപ്പോർട്ട് പ്രകാരം, ടിപ്പുവിന്റെ ഭരണകാലത്ത് പതിനായിരക്കണക്കിന് നായന്മാർക്കും 30000 -ത്തോളം ബ്രാഹ്മണർക്കും കൃസ്ത്യാനികൾക്കും അവരുടെ സമ്പത്ത് മുഴുവൻ ഉപേക്ഷിച്ച് മലബാറിൽ നിന്നും തിരുവിതാംകൂറിലേക്ക് നാടുവിടേണ്ടിവന്നതായി കണ്ടെത്തി. എത്രയോ ഹിന്ദുക്കളെ നിർബന്ധമായി ഇസ്ലാമിലേക്ക് മതപരിവർത്തനം നടത്തിയതിന് തെളിവുണ്ടെന്ന് ചരിത്രകാരനായ എം.ഗംഗാധരൻ പറയുന്നു. മൈസൂർ സൈന്യം കടത്തനാട് കയ്യേറിയപ്പോൾ ആഴ്ചകളായി ആവശ്യത്തിനു ആയുധങ്ങളോ ഭക്ഷണമോ ഇല്ലാതെ ചെറുത്തുനിൽക്കുകയായിരുന്ന നായർ പടയാളികളെ നിർബന്ധപൂർവ്വം ഇസ്‌ലാമിലേക്ക് മതംമാറ്റിയതായി ഒരു വിവരണത്തിൽ പറയുന്നുണ്ട്.

ഉയർന്നതും താഴ്ന്നതുമായ ജാതിയിൽപ്പെട്ട ഹിന്ദുക്കളും നാട്ടുകാരായ കൃസ്ത്യാനികളും മൈസൂർ ഭരണത്തിൽ ബുദ്ധിമുട്ടനുഭവിച്ചു. നാലിലൊന്നോളം നായർ ജനതയെ ഇല്ലായ്മ ചെയ്തുതുകൂടാതെ വളരെയധികം പേർ നിർബന്ധിത മതംമാറ്റത്തിനു വിധേയമാക്കപ്പെട്ടു. നമ്പൂതിരി ബ്രാഹ്മണരും വളരെയധികം ബുദ്ധിമുട്ടനുഭവിച്ചു. ചില കണക്കുകൾ പ്രകാരം മലബാറിലുണ്ടായിരുന്ന പകുതിയോളം ഹിന്ദുക്കൾ തലശ്ശേരിയിലെ കാടുകളിലേക്കോ തിരുവിതാംകൂറിലേക്കോ നാടുവിട്ടിട്ടുണ്ട്. കടന്നുവരുന്ന് മൈസൂർ സേനയെ തടയാൻ കരുത്തില്ലാത്ത ഹിന്ദുരാജാക്കന്മാരും പ്രമാണിമാരും ജന്മിമാരുമെല്ലാം ഇതിൽപ്പെടുന്നു. ചിറക്കൽ, പരപ്പനാട്, ബാലുശ്ശേരി, കുറുബ്രനാട്, കടത്തനാട്, പാലക്കാട്, കോഴിക്കോട് എന്നിവിടങ്ങളിലെ രാജകുടുംബങ്ങളെല്ലാം തിരുവിതാംകൂറിലേക്ക് നാടുവിട്ടു. നാട്ടുപ്രമാണിമാരായ പുന്നത്തൂർ, കവളപ്പാറ, ആഴ്വാഞ്ചേരി തമ്പ്രാക്കൾ എന്നിവരെല്ലാം തിരുവിതാംകൂറിലേക്ക് പോയവരിൽപ്പെടും. ടിപ്പുവിന്റെ പട ആലുവയിൽ എത്തിയപ്പോഴേക്കും കൊച്ചിരാജകുടുംബം പോലും വൈക്കം ക്ഷേത്രത്തിനു സമീപത്തുള്ള വൈക്കം കൊട്ടാരത്തിലേക്കു മാറിയിരുന്നു. മുൻ ദുരന്താനുഭവങ്ങളുടെ ഓർമ്മ നിലക്കുന്നതിനാൽ ടിപ്പുവിന്റെ ഭരണം അവസാനിച്ചിട്ടും മലബാറിൽ നിന്നും തിരുവിതാംകൂറിലേക്കുപോയ പല രാജകുടുംബങ്ങളും തിരിച്ചുവരാതെ അവിടെത്തന്നെ തുടരാനാണ് തീരുമാനിച്ചത്. നീരാഴി കോവിലകം, ഗ്രാമത്തിൽ കൊട്ടാരം, പാലിയേക്കര, നെടുമ്പറമ്പ്, ചേമ്പ്ര മഠം, അനന്തപുരം കൊട്ടാരം, എഴിമറ്റൂർ കൊട്ടാരം, ആറന്മുള കൊട്ടാരം, വാരണത്തു കോവിലകം, മാവേലിക്കര, എണ്ണക്കാട്, മുറിക്കോയിക്കൽ കൊട്ടാരം മാരിയപ്പള്ളി, കൊരട്ടി സ്വരൂപം, ,കരിപ്പുഴ കോവിലകം, ലക്ഷ്മീപുരം കൊട്ടാരം, കോട്ടപ്പുറം എന്നിവർ തിരുവിതാംകൂറിൽ നിന്നും തിരികെ വരാതെ അവിടെത്തന്നെ തുടർന്നവരിൽ പ്രമുഖ കുടുംബങ്ങളാണ്.

ധർമ്മശാസ്ത്രം കൃത്യമായി അനുസരിച്ച് മലബാറിൽ നിന്നും നാടുവിട്ടുവന്ന ഹിന്ദുക്കൾക്ക് അഭയം നൽകിയതിനാലാണ് അന്നത്തെ തിരുവിതാംകൂർ രാജാവായ കാർത്തിക തിരുനാൾ രാമവർമ്മയെ ധർമ്മരാജാവ് എന്ന് വിളിക്കുന്നത്. ടിപ്പുവിന്റെ കേരളത്തിലേക്കുള്ള ആക്രമണം പിടിച്ചുനിർത്തിയതിന്റെ ഖ്യാതിയും ധർമ്മരാജാവിനുള്ളതാണ്.

മലബാറിലെങ്ങും സ്ഥലങ്ങളുടെ പേരുകൾ ടിപ്പു പേർഷ്യൻ ഭാഷയിലേക്ക് മാറ്റി. മംഗലപുരം ജലാലാബാദ് ആക്കി മാറ്റി. കൂടാതെ കണ്ണൂർ(കണ്വപുരം) കുസനബാദ് എന്നും, ബേപ്പൂർ(വായ്പ്പുര) സുൽത്താൻപട്ടണം അല്ലെങ്കിൽ ഫാറൂക്കി എന്നും കോഴിക്കോടിനെ ഇസ്ലാമാബാദ് എന്നും പുനർനാമകരണം ചെയ്തു. ടിപ്പുവിന്റെ മരണശേഷമേ നാട്ടുകാർ ഈ സ്ഥലങ്ങൾക്ക് പഴയ പേരിലേക്ക് മടക്കിക്കൊണ്ടുവരാൻ കഴിഞ്ഞുള്ളൂ. ഫറോക്ക് എന്ന പേരുമാത്രമേ ഇന്നും തിരിച്ചുപോവാതെ നിൽക്കുന്നുള്ളൂ. ഹിന്ദുക്കളുടെ മേൽ ആധിപത്യം സ്ഥാപിക്കാനും അവരുടെ ഭൂമിയും വസ്തുവകകളും കൈവശപ്പെടുത്താനുമായി ചെറുനാട്, വെട്ടത്തുനാട്, ഏറനാട്, വള്ളുവനാട്, താമരശ്ശേരി എന്നിവിടങ്ങളിലും മറ്റു ഉൾപ്രദേശങ്ങളിലും നാട്ടുകാരായ മാപ്പിളമാർ വ്യാപകമായ അക്രമം അഴിച്ചുവിട്ടു. മുസ്ലിം ഭൂരിപക്ഷമുള്ള സ്ഥലങ്ങളിൽ ആസൂത്രിതമായ അക്രമത്തെയും കൊള്ളയേയും പേടിച്ച് മനുഷ്യർക്ക് സ്വതന്ത്രമായി യാത്രചെയ്യാൻ പോലും ആവില്ലായിരുന്നു.

ടിപ്പുവിന്റെ 14 മക്കളിൽ അവശേഷിച്ച ഏക മകനായ ഗുലാം മുഹമ്മദ് സുൽത്താൻ സാഹിബ് എഡിറ്റു ചെയ്ത മൈസൂർ സേനയിലെ ഒരു മുസ്ലീം ഓഫീസറുടെ ഡയറിയിൽ നിന്നും കടത്തനാട് പ്രദേശത്ത് നടന്ന ക്രൂരതകളെപ്പറ്റി ഒരു വിശാല ചിത്രം കിട്ടുന്നുണ്ട്.

തിരികെ വന്നാൽ ക്ഷമിക്കാം എന്നും പറഞ്ഞ് തന്റെ ബ്രാഹ്മണരായ ദൂതന്മാരു വഴി (1766 -ന്റെ രണ്ടാംപകുതിയിലെ മുസ്ലീം വിരുദ്ധകലാപത്തിനൊടുവിൽ) ഒളിവിലിരിക്കുന്ന ഹിന്ദുക്കൾക്ക് ഹൈദർ അലി സന്ദേശം നൽകിയതിനെക്കുറിച്ച് രവി വർമ്മ തന്റെ "" എന്ന പുസ്തകത്തിൽ പറയുന്നുണ്ട്. ഇങ്ങനെ സന്ദേശം കിട്ടി തിരികെ എത്തിയവരെ മുഴുവൻ തൂക്കിലേറ്റുകയും അവരുടെ സ്ത്രീകളെയും കുട്ടികളെയും അടിമകളാക്കുകയുമാണ് ഹൈദർ അലി ചെയ്തത്.

രവി വർമ്മ ഇങ്ങനെ തുടരുന്നു.
തന്റെ "കേരളപ്പഴമ" എന്ന ഗ്രന്ഥത്തിൽ ടിപ്പു സുൽത്താൻ കോഴിക്കോട് 1789 -ൽ നടത്തിയ ക്രൂരകൃത്യങ്ങൾ വിവരിക്കാനാവാത്തത്രയുമാണെന്ന് പറയുന്നുണ്ട്. ടിപ്പുവും പടയും തകർത്ത ക്ഷേത്രങ്ങളുടെ വലിയ ഒരു പട്ടിക തന്നെ ലോഗൻ മലബാർ മാനുവലിൽ നൽകുന്നുണ്ട്. മലബാറിലെ അന്നത്തെ അവസ്ഥയെപ്പറ്റി ഇളംകുളം കുഞ്ഞൻപിള്ള ഇങ്ങനെ പറയുന്നു:

മലബാറിൽ ടിപ്പു നടത്തിയ കൊടുംക്രൂരതകളെപ്പറ്റി നിരവധി പ്രസിദ്ധരായ ചരിത്രകാരന്മാർ വിവരണങ്ങൾ നൽകിയിട്ടുണ്ട്. ടി കെ വേലു പിള്ളയുടെ ട്രാവൺകൂർ സ്റ്റേറ്റ് മാനുവലും ഉള്ളൂരിന്റെ കേരള സാഹിത്യ ചരിത്രവും ശ്രദ്ധേയമാണ്.

1790 ജനുവരി 18 -ന് ടിപ്പു സെയ്ദ് അബ്ഡുൽ ദുലായ്ക്ക് എഴുതിയ കത്തിൽ ഇങ്ങനെ പറയുന്നു.

1790 ജനുവരി 19 -ന് ബദ്രൂസ് സമൻ ഖാന് എഴുതിയ കത്തിൽ ടിപ്പു ഇങ്ങനെ പറയുന്നു.

പോർച്ചുഗീസ് ചരിത്രകാരനും എഴുത്തുകാരനുമായ ഫാദർ ബർടോലോമാചോ, അവകാശപ്പെടുന്നത് ഇങ്ങനെയാണ്;

1790 ഫെബ്രുവരി 13 ആം തിയതി ടിപ്പു എഴുതിയ കത്തിൽ ഇങ്ങനെ പറയുന്നു:

കീഴ്‌ജാതിയിൽപ്പെട്ട നിരവധി ഹിന്ദുക്കൾ മൈസൂർ ഭരണകാലത്ത് ഇസ്ലാമിലേക്ക് ചേർത്തതിനെ സ്വീകരിച്ചപ്പോൾ, മറ്റു പലരും, പ്രത്യേകിച്ചു തീയ സമുദായക്കാർ തലശ്ശേരിയിലേക്കും മാഹിയിലേക്കും നാടുവിട്ടു.

പ്രധാനലേഖനം "ടിപ്പു സുൽത്താൻ നായന്മാരെ ശ്രീരംഗപട്ടണത്ത് ബന്ധനത്തിലാക്കിയത്"

1788 -ൽ എം ലാലിയും മിർ അസ്രലി ഖാനും നേതൃത്വം നൽകുന്ന പട്ടാളത്തോട് ടിപ്പു സുൽത്താൻ കോട്ടയം മുതൽ വള്ളുവനാട് വരെയുള്ള സകല നായന്മാരെയും വളഞ്ഞ് നായർ സമുദായത്തെ മൊത്തം ഉന്മൂലനം ചെയ്യാൻ നിർദ്ദേശം നൽകുകയുണ്ടായി. ഈ സംഭവം "നായന്മാരെ ഉന്മൂലനം ചെയ്യാനുള്ള ടിപ്പു സുൽത്താന്റെ ഉത്തരവ്" എന്ന് അറിയപ്പെടുന്നു. കോഴിക്കോടിനെ ഒരു വലിയ സൈനികകേന്ദ്രം ആക്കിമാറ്റിയശേഷം "കാടുമുഴുവൻ വളഞ്ഞ് നായന്മാരുടെ നേതാക്കളെ പിടിച്ചുകൊണ്ടുവരാൻ" ടിപ്പു കൽപ്പന നൽകി.

കടത്തനാടുള്ള ഏതാണ്ട് 2000 നായർ പടയാളികൾ കുറ്റിപ്പുറം കോട്ടയിൽ ഏതാനും ആഴ്ച്ച ടിപ്പുവിന്റെ വലിയ സേനയോട് കീഴടങ്ങാൻ കൂട്ടാക്കാതെ നിലയുറപ്പിച്ചു. . പക്ഷേ പട്ടിണിയാൽ അവർ മരിച്ചുതുടങ്ങിയപ്പോൾ ടിപ്പു കോട്ടയിൽ പ്രവേശിച്ചു. സ്വമനസാലെ ഇസ്ലാമിലേക്ക് മാറുകയാണെങ്കിൽ കൊല്ലാതിരിക്കാം, അല്ലെങ്കിൽ നിർബന്ധിതമായി പരിവർത്തനം ചെയ്തു നാടുകടത്തപ്പെടും എന്ന നിർബന്ധത്തിനു വഴങ്ങി എല്ലാവരും, മറ്റു നിർവാഹമില്ലാതെ ഇസ്ലാമിലേക്ക് പരിവർത്തനം ചെയ്തു. മതംമാറ്റച്ചടങ്ങിനു ശേഷം സ്ത്രീപുരുഷന്മാർ അടക്കം കീഴടങ്ങിയ എല്ലാവരെക്കൊണ്ടും തങ്ങളുടെ വിശ്വാസം വിലക്കിയ പശുമാംസം നിർബന്ധപൂർവ്വം തീറ്റിക്കുകയുണ്ടായി.കുറ്റിപ്പുറം വല്ലപ്പുഴക്കടുത്തായി ഇടിഞ്ഞു പൊളിഞ്ഞ നിലയിൽ ആ പഴയ കോട്ടയുടെ ഭാഗങ്ങൾ ഇന്നും നിലകൊള്ളുന്നുണ്ട് 

പരപ്പനാട് രാജകുടുംബത്തിലെ ടിപ്പുവിന്റെ സേനയുടെ പിടിയിൽ നിന്നും രക്ഷപ്പെട്ട ഒന്നോ രണ്ടോ അംഗങ്ങളൊഴികെ ഒരു താവഴിയെ മുഴുവൻ നിർബന്ധിതമായി ഇസ്ലാമിലേക്ക് മതംമാറ്റം നടത്തുകയുണ്ടായി. അതുപോലെ നിലമ്പൂർ രാജകുടുംബത്തിലെ ഒരു തിരുപ്പാടിനെ തട്ടിക്കൊണ്ടുപോയി നിർബന്ധപൂർവം മതംമാറ്റി. പിന്നീട് ഇങ്ങനെ മതംമാറ്റിയവരെ ഉപയോഗിച്ച് മതംമാറ്റശ്രമങ്ങൾ നടന്നതായി റിപ്പോർട്ടുകൾ ഉണ്ട്.

ഹിന്ദുരാജാക്കന്മാരോടുള്ള തന്റെ വെറുപ്പ് കാണിക്കാൻ കീഴടങ്ങിയ കോലത്തിരിയെ കൊന്നതിനു ശേഷം അദ്ദേഹത്തിന്റെ ശവശരീരം ആനയുടെ കാലിൽകെട്ടി തെരുവിലൂടെ വലിച്ചുകൊണ്ടുപോയി ഒരു മരത്തിനു മുകളിൽ തൂക്കിയിട്ടു. കീഴടങ്ങിയ പാലക്കാട് രാജവായ എട്ടിപ്പങ്ങി അച്ചനെ സംശയത്തിന്റെ പേരിൽ തുറുങ്കിലടച്ച് പിന്നീട് ശ്രീരംഗപട്ടണത്തേക്ക് കൊണ്ടുപോയി. അദ്ദേഹത്തെപ്പറ്റി പിന്നീട് യാതൊന്നും കേട്ടിട്ടില്ല.

ടിപ്പുവിന്റെ പട്ടാളക്കാരിൽ നിന്നും രക്ഷപ്പെടുമ്പ്പോൾ പിടിക്കപ്പെട്ട ചിറക്കൽ രാജകുടുംബത്തിലെ ഒരു യുവരാജാവിനു നേരിടേണ്ടിവന്ന ഭീകരമായ അനുഭവം ടിപ്പുവിന്റെ തന്നെ ഡയറിയിൽ പറയുന്നുണ്ട്. ഏതാനും ദിവസത്തെ അധ്വാനത്തിനു ശേഷമാണ് ഒളിവിൽ നിന്നും അയാളെ പിടിച്ചത്. അയാളുടെ മൃദദേഹത്തോട് കടുത്ത അനാദരവാണ് ടിപ്പു കാണിച്ചത്. ഏറ്റുമുട്ടലിൽ കൊല്ലപ്പെട്ട രാജകുമാരന്റെ മൃതദേഹം ആനകളെക്കൊണ്ട് ടിപ്പുവിന്റെ ക്യാമ്പിലൂടെ വലിച്ചിഴച്ചു. അതിനുശേഷം ജീവനോടെ പിടിച്ച അദ്ദേഹത്തിന്റെ പതിനേഴ് അനുയായികളോടൊപ്പം ഒരു മരത്തിൽ കെട്ടിത്തൂക്കി. ഇക്കാര്യം ഈസ്റ്റ് ഇന്ത്യ കമ്പനിയുടെ രേഖകളും ശരിവയ്ക്കുന്നുണ്ട്. ടിപ്പുവിനോട് എതിർത്തുനിന്ന മറ്റൊരു ജന്മിയായ കൊറങ്ങോത്ത് നായരെ ഒടുവിൽ ഫ്രഞ്ചുകാരുടെ സഹായത്തോടെ പിടിച്ചു തൂക്കിക്കൊല്ലുകയായിരുന്നു.

1788 -ൽ ടിപ്പു മലബാറിലെ നായന്മാർക്കായി പുറപ്പെടുവിച്ച വിളംബരപ്രകാരം പുതിയ സാമുദായിക പരിഷ്കരണങ്ങൾ ഇവയാണ്: 

ഈ വിളംബരം വ്യാപകമായ പ്രതിഷേധങ്ങൾക്ക് ഇടയാക്കി, അതു വളർന്ന് ഒരു കലാപത്തോളം എത്തി. ഇസ്ലാമില്ക്ക് നിർബന്ധിത മതംമാറ്റത്തിനു വിധേയമാക്കപ്പെടുമെന്നു ഭയന്ന് 30000 ബ്രാഹ്മണർ തിരുവിതാംകൂരിലേക്ക് നാടുവിട്ടു. കോട്ടയം രാജാവും കടത്തനാട് രാജാവും ഈസ്റ്റ് ഇന്ത്യ കമ്പനിയോട് സംരക്ഷണം ആവശ്യപ്പെട്ടു. 1788 -ൽ സാമൂതിരിയെ ആക്രമിച്ച ടിപ്പു മഞ്ചേരിയിലെ കരണവപ്പാടിനെ പിടികൂടി. രവി വർമ്മയും മറ്റു പടിഞ്ഞാറേ കോവിലകത്തെ യുവരാജാക്കന്മാരും കോഴിക്കോട്ടെ നായർപ്പടയാളികളും കൂടി ഈ ആക്രമണത്തെ നേരിട്ടു. ടിപ്പു തന്റെ ഫ്രഞ്ച് കമാണ്ടറായ എം ലാലിയുടെ നേതൃത്വത്തിൽ 6000 പേരടങ്ങുന്ന ഒരു പടയെ അയച്ചെങ്കിലും രവി വർമ്മയെ തോൽപ്പിക്കാനായില്ല.

ലോഗന്റെ മലബാർ മാനുവലിൽ മലബാറിലെ ക്ഷേത്രങ്ങൾ ടിപ്പു നശിപ്പിച്ചതിനെപ്പറ്റി പറയുന്നുണ്ട്. ചിറക്കൽ താലൂക്കിലെ തൃച്ചംബരം ശ്രീകൃഷ്ണ ക്ഷേത്രം, തളിപ്പറമ്പ് രാജരാജേശ്വരക്ഷേത്രം, തലശ്ശേരിയിലെ തിരുവങ്ങാട് ശ്രീരാമസ്വാമിക്ഷേത്രം വടകരയിലെ പൊന്മേരി ശിവ ക്ഷേത്രം എന്നിവയെല്ലാം ടിപ്പുവിന്റെ മൈസൂർ സേന തകർത്ത ഹൈന്ദവക്ഷേത്രങ്ങളാണ്. മലബാർ മാനുവൽ പ്രകാരം മണിയൂർ മുസ്ലീം പള്ളി ഒരു കാലത്ത് ഹിന്ദു ക്ഷേത്രമായിരുന്നുവത്രേ. ടിപ്പുവിന്റെ ഭരണകാലത്ത് ഈ ക്ഷേത്രം ഒരു മുസ്ലീം പള്ളി ആയി മാറ്റുകയായിരുന്നുവെന്നാണ് കരുതുന്നത്.

കേരളത്തിലെ സംസ്കൃതസാഹിത്യത്തിന്റെ ചരിത്രം എന്ന തന്റെ പ്രസിദ്ധമായ പുസ്തകത്തിൽ വടക്കൻകൂർ രാജ രാജ വർമ്മ പറയുന്നത് ഇപ്രകാരമാണ്:

ഹൈദർ അലി അമ്പലങ്ങളെ നികുതി കൊടുക്കുന്നതിൽ നിന്നു ഒഴിവാക്കിയിരുന്നു. എന്നാൽ ടിപ്പുവാകട്ടെ ക്ഷേത്രങ്ങൾക്ക് കനത്ത നികുതിയാണു ചുമത്തിയിരുന്നത്. ഹൈദറിനു കീഴടങ്ങിയ പാലക്കാട്ട് രാജാവിന്റെ കൽപ്പാത്തിയിലെ പ്രസിദ്ധമായ ഹേമാംബിക ക്ഷേത്രം, സാമൂതിരിയെ ഉപേക്ഷിച്ച് ഹൈദറിന്റെ ഭാഗത്തു ചേർന്ന കൊല്ലങ്കോട് രാജാവിന്റെ കാച്ചാംകുറിശ്ശി ക്ഷേത്രം, പാലക്കാട്ടെ ജൈനക്ഷേത്രം എന്നിവയെല്ലാം ടിപ്പുവിന്റെ ഭരണകാലത്ത് ഗുരുതരമായ നാശങ്ങൾ സംഭവിച്ച ക്ഷേത്രങ്ങളാണ്. മറ്റു പല പ്രസിദ്ധ ക്ഷേത്രങ്ങളും കൊള്ളയടിക്കുകയും മലിനമാക്കുകയും ചെയ്തു.

1766 -ൽ കൈദർ അലി കോഴിക്കോട് കീഴടക്കി പിന്നാലെ ഗുരുവായൂരും. ക്ഷേത്രം നശിപ്പിക്കാതിരിക്കാൻ ക്ഷേത്രാധികാരികളോട് ഹൈദർ 10000 ഫണം ആവശ്യപ്പെടുകയും അവർ അത് ഹൈദറിനു കൊടുക്കുകയും ചെയ്തു. മലബാർ ഗവർണർ ആയിരുന്ന ശ്രീനിവാസ റാവുവിന്റെ ഹൈദർ ഗുരുവായൂരിനെ നശിപ്പിക്കന്നതിൽനിന്നും പിന്മാറി.

ടിപ്പു വീണ്ടും 1789 -ൽ കോഴിക്കോട് ആക്രമിച്ചു. ഗുരുവായൂർ അമ്പലത്തിന് ആക്രമണമുണ്ടകുമെന്ന് ഭയന്ന് മല്ലിശ്ശേരി നമ്പൂതിരിയും കക്കാട് ഓതിക്കനും ചേർന്ന് വിഗ്രഹം ഒളിപ്പിക്കുകയും ഉൽസവവിഗ്രഹത്തെ അമ്പലപ്പുഴ ശ്രീകൃഷ്ണ ക്ഷേത്രത്തിലേക്ക് കൊണ്ടുപോവുകയും ചെയ്തു. ചെറിയ ക്ഷേത്രങ്ങൾ ടിപ്പു നശിപ്പിച്ചെങ്കിലും സമയത്ത് മഴ വന്നതുകൊണ്ട് വലിയ ക്ഷേത്രം രക്ഷപ്പെട്ടു. 1792 -ൽ ടിപ്പുവിന്റെ തോൽവിക്ക് ശേഷം 1792 സെപ്റ്റംബർ 17 ന് വിഗ്രങ്ങൾ പുനഃപ്രതിഷ്ഠിച്ചെങ്കിലും നിത്യപൂജകളെല്ലാം തടസ്സപ്പെട്ടുരുന്നു.

ദ സ്വോർഡ് ഓഫ് ടിപ്പുസുൽത്താൻ എന്ന പേരിൽ സഞ്ജയ് ഖാൻ സംവിധാനം ചെയ്ത ടെലിവിഷൻ പരമ്പര ആദ്യമായി 1989 ൽ ദുരദർശനിൽ പ്രക്ഷേപണം ചെയ്തു. ഭഗവാൻ ഗിദ്വാനിയുടെ നോവലിനെ ആസ്പദമാക്കിയായിരുന്നു ഈ ചലച്ചിത്രം തയ്യാറാക്കിയത്. പിന്നീട് വിവിധ ഭാഷകളിൽ ഈ പരമ്പര പ്രക്ഷേപണം ചെയ്തിരുന്നു. മീഡിയാവൺ ചാനൽ മലയാളത്തിൽ പ്രക്ഷേപണം ചെയ്തിരുന്നു.

മലയാളത്തിലെ ആദ്യ ചരിത്രാഖ്യായികകളിലൊന്ന് എന്നു വിശേഷിപ്പിക്കപ്പെടുന്ന സി.വി. രാമൻപിള്ളയുടെ "രാമരാജബഹദൂർ" എന്ന പുസ്തകത്തിൽ ടിപ്പുവിന്റെ ആക്രമണത്തെക്കുറിച്ചുള്ള ആകുലത എമ്പാടും കാണാവുന്നതാണ്.

2013-ൽ ഇറങ്ങിയ "ആമേൻ" എന്ന ചലച്ചിത്രത്തിൽ ടിപ്പുസുൽത്താൻ കുമരംകരിയിലെ സുറിയാനി പള്ളിയെ ആക്രമിക്കാൻ എത്തിയപ്പോൾ വിശുദ്ധ ഗീവർഗീസ് നേരിട്ട് ടിപ്പു സുൽത്താനെ തുരത്തി എന്ന് ചിത്രീകരിച്ചിട്ടുണ്ട്. എന്നാൽ വാസ്തവത്തിൽ ടിപ്പു സുൽത്താൻ പെരിയാറിനു തെക്കോട്ട് വന്നുവെന്നതിനു തെളിവില്ല.




</doc>
<doc id="279957" url="https://ml.wikipedia.org/wiki?curid=279957" title="പീറ്റർ ആർത്തേദി">
പീറ്റർ ആർത്തേദി

പീറ്റർ ആർത്തേദി അഥവാ പീറ്റ്രസ് അറ്റ്രേഡിയസ് ( 22 ഫെബ്രുവരി 1705 - 27 സെപ്തംബർ 1735 ) സ്വീഡിഷ് പ്രകൃതി ശാസ്ത്രജ്ഞൻ ആയിരുന്നു. ഇദ്ദേഹം മത്സ്യശാസ്ത്രത്തിന്റെ പിതാവ് എന്ന് അറിയപ്പെടുന്നു. 

സ്വീഡനിലെ ആങ്ങർമെൻലാൻഡ് ഇൽ ജനിച്ച അദ്ദേഹം ആദ്യകാലത്ത് പുരോഹിതൻ ആകാൻ ആഗ്രഹിച്ചിരുന്നു.1724 ഇൽ അപ്പ്സാല സർവകലാ ശാലയിൽ ദൈവശാസ്ത്രം പഠിക്കുവാൻ ചേർന്നു . അവിടെ വച്ചു അദ്ദേഹം ശ്രദ്ധ വൈദ്യശാസ്ത്രത്തിലും പ്രകൃതി ശാസ്ത്രത്തിലും ആകൃഷ്ടനായി, പ്രത്യേകിച്ചും മത്സ്യങ്ങളിൽ .


</doc>
<doc id="279962" url="https://ml.wikipedia.org/wiki?curid=279962" title="മൂലകങ്ങളുടെ പട്ടിക (അണുസംഖ്യ ക്രമത്തിൽ)">
മൂലകങ്ങളുടെ പട്ടിക (അണുസംഖ്യ ക്രമത്തിൽ)

കണ്ടുപിടിക്കപ്പെട്ടിട്ടുള്ള 118 മൂലകങ്ങളുടെ പട്ടിക അറ്റോമിക സംഖ്യയുടെ ക്രമത്തിൽ ചുവടെ ചേർക്കുന്നു





</doc>
<doc id="279972" url="https://ml.wikipedia.org/wiki?curid=279972" title="സി. ഗോവിന്ദൻ">
സി. ഗോവിന്ദൻ

ബഹുഭാഷാ പണ്ഡിതനും ചരിത്രഗവേഷകനുമാണ് ഡോ. സി ഗോവിന്ദൻ(മരണം : 17 മേയ് 2014). ദീർഘകാലം കോളേജ് അധ്യാപകനും ഗവേഷക മാർഗനിർദ്ദേശകനുമായിരുന്നു. ചിറ്റൂർ ഗവ. കോളേജിൽ തമിഴ് വിഭാഗം മേധാവിയായിരുന്നു. പന്ത്രണ്ടോളം കൃതികൾ രചിച്ചിട്ടുണ്ട്.

ചിലപ്പതികാരത്തിന്റെ രചനാകാലം പതിനൊന്നാം നൂറ്റാണ്ടാണെന്നു സമർഥിക്കുന്ന ഗവേഷണപ്രബന്ധം തമിഴ് പണ്ഡിതർക്കിടയിൽ സജീവ ചർച്ചാവിഷയമാണ്. "ചിലപ്പതികാരം- പതിനോരാം നൂറ്റാണ്ടുകാപ്പിയം" എന്ന കൃതിക്ക് കേന്ദ്രസർക്കാരിന്റെ പുരസ്കാരം ലഭിച്ചിട്ടുണ്ട്. ചിറ്റൂർ തുഞ്ചൻ സ്മാരക ട്രസ്റ്റ് അംഗമായിരുന്നു. 


</doc>
<doc id="279979" url="https://ml.wikipedia.org/wiki?curid=279979" title="സ്ട്രക്ചേർഡ് കേബിളിങ്">
സ്ട്രക്ചേർഡ് കേബിളിങ്

ഒരു കൂട്ടം അംഗീകരിച്ച മാനദണ്ഡങ്ങളനുസരിച്ച് കെട്ടിടങ്ങളിലെ (ഓഫീസ്, ഡാറ്റാ സെന്ററുകൾ..) വാർത്താവിനിമയ ശൃംഖല തീർക്കുന്നതിനെയാണ് സ്ട്രക്ചേർഡ് കേബിളിങ് എന്ന് പറയുന്നത്.


</doc>
<doc id="279988" url="https://ml.wikipedia.org/wiki?curid=279988" title="വിക്തർ സുഖദ്രോവ്">
വിക്തർ സുഖദ്രോവ്

സോവിയറ്റ് യൂണിയൻ നേതാക്കളുടെ ഇംഗ്ലീഷ് പരിഭാഷകനായിരുന്നു വിക്തർ മിഖൈലോവിച്ച്സുഖദ്രോവ് (റഷ്യൻ: Виктор Михайлович Суходрев; 12 ഡിസംബർ 1932 – 16 മെയ് 2014).
അമേരിക്കയിൽ പ്രവർത്തിച്ചിരുന്ന ഒരു സോവിയറ്റ് ഇന്റലിജൻസ് ഓഫീസറുടെ മകനായി ജനിച്ചു. രണ്ടാം ലോക മഹായുദ്ധകാലത്ത് അമ്മയുമൊത്ത് 6 വർഷം ബ്രിട്ടണിൽ ചെലവഴിക്കാനായത് സുഖദ്രോവിന്റെ ഇംഗ്ലീഷ് ഭാഷാശേഷി വർദ്ധിപ്പിച്ചു. പന്ത്രണ്ടാം വയസിൽ റഷ്യയിലേക്കു മടങ്ങി. പട്ടാളത്തിനു കീഴിൽ പ്രവർത്തിച്ചിരുന്ന വിദേശ ഭാഷാ ഇൻസ്റ്റിറ്റ്യൂട്ടിൽ നിന്നും ബിരുദം നേടി. 1956ൽ പരിഭാഷകനായി സോവിയറ്റ് വിദേശ കാര്യ മന്ത്രാലയത്തിൽ ചേർന്നു. ശീതയുദ്ധകാലത്ത് നിർണായക രാഷ്ട്രീയ കൂടിക്കാഴ്ചകളിൽ പങ്കാളിയായിരുന്നു. ആറ് അമേരിക്കൻ പ്രസിഡന്റുമാരുടെ കാലഘട്ടത്തിൽ സോവിയറ്റ് യൂണിയൻ നേതാക്കളുടെ പരിഭാഷകനായി പ്രവർത്തിച്ചു. "We will bury you" എന്ന നിഖിത ക്രൂഷ്ചേവിന്റെ പ്രസിദ്ധ വാചകത്തിന്റെ വിവർത്തകനായിരുന്നു. മൈ ടങ് ഈസ് മൈ ഫ്രണ്ട് (Yazyk moy – drug moy)എന്ന ആത്മകഥ രചിച്ചു.


</doc>
<doc id="279990" url="https://ml.wikipedia.org/wiki?curid=279990" title="വാ.വേ.സു. അയ്യർ">
വാ.വേ.സു. അയ്യർ

തമിഴ്നാട്ടിൽ നിന്നുള്ള ഒരു ഇന്ത്യൻ സ്വാതന്ത്ര്യ സമര സേനാനിയായിരുന്നു വരഹനേരി വെങ്കടേശ സുബ്രഹ്മണ്യ അയ്യർ എന്ന വി.വി.എസ്. അയ്യർ ( V V S Aiyer ) (2 ഏപ്രിൽ 1881 – 3 ജൂൺ 1925). തമിഴ്നാട്ടിലെ തൃശ്ശിനാപ്പള്ളി യിൽ ജനിച്ച ഇദ്ദേഹം ബ്രിട്ടീഷ് വാഴ്ച്ചയ്ക്കെതിരെ പോരാടി. ബ്രിട്ടീഷ് രാജിനെ പുറത്താക്കാൻ സായുധമാർഗ്ഗം സ്വീകരിച്ച സുബ്രഹ്മണ്യ ഭാരതിയും , ഓ ചിദംബരം പിള്ളൈ യും ഇദ്ദേഹത്തിന്റെ സമകാലികർ ആയിരുന്നു. ബ്രിട്ടീഷ് സർക്കാർ അയ്യരെ ഒരു തവണ പോണ്ടിച്ചേരിയിലേക്ക് നാടുകടത്തിയിരുന്നു.

ഒരു എഴുത്തുകാരൻ കൂടിയായിരുന്ന അയ്യർ, ആധുനിക തമിഴ് ചെറുകഥാ സാഹിത്യത്തിന്റെ പിതാവായി കണക്കാക്കപ്പെടുന്നു. കമ്പർ എഴുതിയ രാമാവതാരവും, തിരുവള്ളുവർ രചിച്ച തിരുക്കുറളും, ഇംഗ്ലീഷിലേക്കു തർജ്ജമ ചെയ്തത് അയ്യർ ആയിരുന്നു.

തമിഴ്നാട്ടിലെ തിരുച്ചിറപ്പിള്ളിക്കടുത്തുള്ള വരാഹനേരി എന്ന ഗ്രാമത്തിൽ 1881 ഏപ്രിൽ രണ്ടിനാണ് അയ്യർ ജനിച്ചത്. ഗ്രാമത്തിൽ തന്നെയുള്ള വിദ്യാലയങ്ങളിലായിരുന്നു പ്രാഥമിക വിദ്യാഭ്യാസം. സെന്റ്.ജോസഫ്സ് കോളേജിൽ നിന്നും, ബി.എ.യും, മദ്രാസ്സ് സർവ്വകലാശാലയിൽ നിന്നും നിയമബിരുദവും കരസ്ഥമാക്കി. കുറച്ചു കാലം തിരുച്ചിറപ്പിള്ളി ജില്ലാ കോടതികളിൽ പ്ലീഡറായി ജോലി ചെയ്തിരുന്നു. പിന്നീട് അദ്ദേഹം ബർമ്മയിലെ റംഗൂണിലേക്കു പോവുകയും, അവിടെ ഒരു ഇംഗ്ലീഷുകാരന്റെ കീഴിൽ അഭിഭാഷകനായി ജോലി ആരംഭിക്കുകയും ചെയ്തു. 1907 ൽ അയ്യർ ഇംഗ്ലണ്ടിൽ ലിങ്കൺസ് ഇൻ കോടതിയിൽ ജോലിക്കായി ചേരുകയും, അതോടൊപ്പം ബാരിസ്റ്റർ-ഇൻ-ലോ എന്ന ബിരുദത്തിനായി പഠനം തുടങ്ങുകയും ചെയ്തു.

തന്റെ ഇംഗ്ലണ്ട് ജീവിതത്തിനിടയിലാണ് അയ്യർ ഇന്ത്യാ ഹൗസുമായി അടുക്കുന്നത്. സവർക്കറുമായുള്ള അടുപ്പത്തിൽ നിന്നാണ് അയ്യർ ദേശീയപ്രസ്ഥാനത്തിലേക്ക് ആകൃഷ്ടനാവുന്നത്. സായുധസമരരീതികളിലൂടെ ഇന്ത്യക്ക് സ്വാതന്ത്ര്യം നേടിയെടുക്കുക എന്ന തീവ്രവിപ്ലവചിന്താഗതി വച്ചു പുലർത്തിയിരുന്ന ഒരാളായിരുന്നു അയ്യർ

1910 ൽ ബ്രിട്ടീഷ് സർക്കാർ അയ്യർക്കെതിരേ അറസ്റ്റ് വാറണ്ട് പുറപ്പെടുവിക്കുകയുണ്ടായി. ലിങ്കൺസ് ഇന്നിൽ നിന്നും രാജിവെച്ച് അയ്യർ പാരീസിലേക്കു പലായനം ചെയ്തു. പാരീസിൽ ഒരു രാഷ്ട്രീയ അഭയാർത്ഥിയായി തുടരാനാണ് അയ്യർ തീരുമാനിച്ചതെങ്കിലും, അദ്ദേഹത്തിന് ഇന്ത്യയിലേക്കു മടങ്ങിപ്പോരേണ്ടി വന്നു. 1910 ഡിസംബർ നാലിന് അയ്യർ ഒരു മുസ്ലിംമായി വേഷംമാറി പോണ്ടിച്ചേരിയിൽ വന്നിറങ്ങി. പെട്ടെന്നുണ്ടാവുമെന്നു കരുതിയ അറസ്റ്റിൽ നിന്നും രക്ഷപ്പെടാനായിരുന്നു ഈ പ്രച്ഛന്നവേഷം. പിന്നീടുള്ള പത്തുവർഷക്കാലം അയ്യരുടെ പ്രവർത്തനമേഘന പോണ്ടിച്ചേരി തന്നെയായിരുന്നു.

സുബ്രഹ്മണ്യഭാരതിയും, അരബിന്ദോയുമൊക്കെയായി അയ്യർ പരിചയപ്പെടുന്നതും ഒത്തു ചേർന്നു പ്രവർത്തിക്കുന്നതും ഈ സമയത്താണ്. തിരുനെൽവേലി കളക്ടറെ വധിക്കാനുള്ള പദ്ധതിയിൽ അയ്യരും പങ്കാളിയായി. കളക്ടറുടെ മരണത്തോടെ, അയ്യരുടെ ഒളിവു ജീവിതം അവസാനിച്ചു.

1914 സെപ്റ്റംബർ 22 ന് ജർമ്മൻ യുദ്ധക്കപ്പൽ മദ്രാസ് തുറമുഖത്ത് ബോംബിട്ടു. മൂന്നുപേർ മരിക്കുകയും നിരവധി ആളുകൾക്ക് പരുക്കേൽക്കുയും ചെയ്തു.പോണ്ടിച്ചേരിയിൽ താമസിക്കുന്ന രാഷ്ട്രീയ അഭയാർത്ഥികളുടെ സഹായത്തോടെയാണ് ഇതെന്നു ബ്രിട്ടൻ ആരോപിക്കുകയും അവരെ ഉടൻ തന്നെ നാടുകടത്താൻ ഫ്രഞ്ച് സർക്കാരിനോടു ആവശ്യപ്പെടുകയും ചെയ്തു. ഫ്രഞ്ച് സർക്കാർ നിരവധി കേസുകൾ ഇവർക്കെതിരേ ഉന്നയിച്ചുവെങ്കിലും, ഒന്നിൽപോലും അവരെ കുറ്റവാളികളാക്കാൻ കഴിഞ്ഞിരുന്നില്ല.

ആഷ് വധക്കേസിനുശേഷം ഫ്രഞ്ച് സർക്കാർ അയ്യരെ വേട്ടയാടിക്കൊണ്ടിരുന്ന കാലത്താണ് അദ്ദേഹം തിരുക്കുറൾ ഇംഗ്ലീഷിലേക്കു തർജ്ജമ ചെയ്യുന്നത്. ഒന്നാം ലോകമഹായുദ്ധത്തിനു ശേഷം അയ്യർ തിരികെ മദ്രാസിലേക്കു വരുകയും, ദേശഭക്തൻ എന്ന ഒരു പത്രത്തിന്റെ എഡിറ്ററായി ജോലി നോക്കുയും ചെയ്തു. 1921 ൽ അയ്യരെ ബ്രിട്ടീഷ് സർക്കാർ അറസ്റ്റ് ചെയ്യുകയും, ഒമ്പതു മാസം ജയിലിലടക്കുകയും ചെയ്തു. ജയിൽവാസകാലത്താണ് കമ്പരാമായണത്തിന്റെ ഇംഗ്ലീഷ് പരിഭാഷ അദ്ദേഹം നിർവ്വഹിക്കുന്നത്.

പാപനാശം വെള്ളച്ചാട്ടത്തിൽ തന്റെ മകളായ സുഭദ്രയെ രക്ഷിക്കാനുള്ള ശ്രമത്തിനിടയിൽ അയ്യർ മുങ്ങിമരിക്കുകയാണുണ്ടായത്.


</doc>
<doc id="279993" url="https://ml.wikipedia.org/wiki?curid=279993" title="പാലൊമാർ നിരീക്ഷണശാല">
പാലൊമാർ നിരീക്ഷണശാല

പാലോമാർ നിരീക്ഷണ ശാല , വടക്കേ അമേരിക്കയിലെ പലോമാർ പർവ്വത നിരകളിൽ ഉള്ള ഒരു സ്വകാര്യ വാന നിരീക്ഷണ ശാലയാണ്. ഇത് കാലിഫൊർണ്ണിയയിൽ സ്ഥിതി ചെയ്യുന്നു.

</doc>
<doc id="279996" url="https://ml.wikipedia.org/wiki?curid=279996" title="പോർട്ട്-ഔ-പ്രിൻസ്">
പോർട്ട്-ഔ-പ്രിൻസ്

ഹെയ്റ്റിയുടെ തലസ്ഥാനവും അവിടത്തെ ഏറ്റവും വലിയ നഗരവുമാണ് പോർട്ട്-ഔ-പ്രിൻസ് . 2012 ലെ സെൻസസ് അനുസരിച്ചു ഇവിടത്തെ ജനസംഖ്യ 942,194 ആണ്. 
ഗോനെവ് ഉൾക്കടലിന്റെ തീരത്താണ് ഈ തുറമുഖ നഗരം. ഫ്രഞ്ച് കോളനിവാഴ്ച കാലം മുതൽ ഹെയ്റ്റിയിലെ പ്രധാന നഗരമായിരുന്നു ഇത്. കുന്നുകളുടെ ചുറ്റും ഉള്ള ചേരികൾ ഈ നഗരത്തിന്റെ പ്രത്യേകതയാണ്. രാജ്യത്തിന്റെ മൊത്തം ജനസംഖ്യയുടെ പകുതിയോളം പേർ തലസ്ഥാന നഗരിയിൽ അധിവസിക്കുന്നു.


</doc>
<doc id="279997" url="https://ml.wikipedia.org/wiki?curid=279997" title="മതത്തെ സംബന്ധിച്ച കുറ്റകൃത്യങ്ങൾ">
മതത്തെ സംബന്ധിച്ച കുറ്റകൃത്യങ്ങൾ

ഇന്ത്യൻ ശിക്ഷാനിയമത്തിലെ 15-)0 അദ്ധ്യായത്തിൽ, 295 മുതൽ 298 വകുപ്പുകളിലായി, മതത്തെ സംബന്ധിച്ച കുറ്റകൃത്യങ്ങൾ ഏതെല്ലാമാണെന്നും, അവയ്ക്കുള്ള ശിക്ഷാ വിധികളും വ്യവസ്ഥ ചെയ്തിട്ടുണ്ട്.
മത വിശ്വാസങ്ങളെ വ്രണപ്പെടുത്തുന്ന പ്രവർത്തികൾ കുറ്റകൃത്യമാണെന്ന് ഇന്ത്യൻ ശിക്ഷാ നിയമം അനുശാസിക്കുന്നു.

ഏതെങ്കിലും മതവിഭാഗത്തെ അപമാനിക്കണമെന്ന് ഉദ്ദേശ്യത്തോടെ,തന്റെ പ്രവൃത്തി അവർ മത നിന്ദയായി കരുതുവാനിടയുണ്ടെന്ന അറിവോട് കൂടിയോ, ആളുകൾ പവിത്രമായി കരുതുന്ന ആരാധനാലയമോ സാധനമോ,നശിപ്പിക്കുകയോ, കേട് വരുത്തുകയോ, അശുദ്ധമാക്കുകയോ ചെയ്യുന്നത് ,2 വർഷം വരേയുള്ള കാലത്തേക്കുള്ള തടവിനോ, പിഴയ്ക്കോ, രണ്ടിനും കൂടിയോ ഉള്ള ശിക്ഷയ്ക്ക് അർഹനായിരിക്കും.
ഇന്ത്യയിലെ പൗരന്മാരിലെ ഏതെങ്കിലും മത വിഭാഗത്തിന്റെ വികാരങ്ങൾ വ്രണപ്പെടുത്തണമെന്ന ഉദ്ദേശത്തോടെ, വാക്കാലോ, എഴുത്താലോ, ആംഗ്യങ്ങളായോ, മറ്റു പ്രകടന സമ്പ്രദായമായോ, ഒരു മതത്തെത്തെയോ, മത വിശ്വാസങ്ങളെയോ, അധിക്ഷേപിക്കുകയോ അതിനു ശ്രമിക്കുകയോ ചെയ്യുന്നത് 3 വർഷത്തോളമാകാവുന്ന കാലത്തേക്കുള്ള തടവ് ശിക്ഷയ്ക്കോ പിഴ സംഖ്യയ്ക്കോ ഉള്ള ശിക്ഷയ്ക്ക് അരഹനായിരിക്കും.

മതപരമായ ആരാധനയുടെയോ, അനുഷ്ടാനങ്ങളുടെയോ ഭാഗമായുള്ള നിയമാനുസരണം ഏർപ്പെട്ടിട്ടുള്ള എതെങ്കിലും ഒരു ആൾക്കൂട്ടത്തില് മനഃപൂർവ്വം കുഴപ്പമുണ്ടാക്കുന്നയാൾ, 1 വർഷത്തേക്കുള്ള തടവു ശിക്ഷയോ, പിഴ ശിക്ഷയോ അല്ലെങ്കിൽ രണ്ടും കൂടിയോ ഉള്ള ശിക്ഷയ്ക്ക് അരഹനായിരിക്കും.

ഏതെങ്കിലും ആളുകളുടെ മത വികാരം വ്രണപ്പെടുത്തണമെന്നോ, മതത്തെ നിന്ദിക്കണമെന്നോ, അല്ലെങ്കിൽ അപ്രകാരം ഉണ്ടാകാനിടയുണ്ടെന്നറിഞ്ഞുകൊണ്ട്, താഴെ പറയുന്ന പ്രവർത്തികളിലേതെങ്കിലും ചെയ്താൽ, അയാൾക്ക് ഒരു കൊല്ലം വരെയുള്ള തടവോ പിഴയോ അല്ലെങ്കിൽ രണ്ടും കൂടിയോ ഉള്ള ശിക്ഷയ്ക്ക് അർഹനായിരിക്കും
എതെങ്കിലും ആളുകളുടെ മതവികാരം വ്രണപ്പെടണമെന്ന ഉദ്ദേശ്യത്തോടെ അയാൾ കേൾക്കേ എന്തെങ്കിലും വാക്ക് ഉച്ചരിക്കുകയോ എന്തെങ്കിലും ശബ്ദമുണ്ടാക്കുകയോ അല്ലെങ്കിൽ അയാൾ കാൺകെ എന്തെങ്കിലും ആംഗ്യം കാണിക്കുകയോ അല്ലെങ്കിൽ എന്തെങ്കിലും സാധനം വെയ്ക്കുകയോ ചെയ്യുന്നത് ഒരു വർഷം വരെ തടവോ പിഴയോ രണ്ടും കൂടിയോ ഉള്ള ശിക്ഷയ്ക്ക് അർഹനായിരിക്കും



</doc>
<doc id="279998" url="https://ml.wikipedia.org/wiki?curid=279998" title="ഫയാസ് ഖാൻ">
ഫയാസ് ഖാൻ

ആഗ്ര-അത്രോളി ഖരാനയിലെ പ്രസിദ്ധ ഹിന്ദുസ്ഥാനി ശാസ്ത്രീയ ഗായകനാണ് ഉസ്താദ് ഫയാസ് ഖാൻ (1880 - 5 നവംബർ 1950). 
ആഗ്രയിൽ ജനിച്ചു. മിയാൻ താൻസെന്റെ പരമ്പരയിൽ പെടുന്ന ഖുദാ ബക്ഷായിരുന്നു പ്രപിതാമഹൻ. മുത്തച്ഛനായ ഗുലാം അബ്ബാസ് ഖാനിൽ നിന്നും ധ്രുപദും അദ്ദേഹത്തിന്റെ അനുജൻ കല്ലേഖാനിൽ നിന്നും ധമാറും പഠിച്ചു. പിതാവ് സഫ്ദർ ഹുസൈൻ നേരത്തെ മരണമടഞ്ഞു. മുത്തച്ഛനാണ് വളർത്തിയത്. ബറോഡയിലെ സയാജിറാവു മഹാരാജാവ് അദ്ദേഹത്തെ കൊട്ടാരം ഗായകനാക്കിയതോടെ അദ്ദേഹം ബറോഡയിൽ സ്ഥിരം താമസമാക്കി. 
ഫയാസ് ഖാൻ അത്രോളിയിലെ സംഗീതപാരമ്പര്യമുള്ള ഒരു കുടുംബത്തിൽനിന്നാണ് വിവാഹം ചെയ്തത്. ആഗ്ര-അത്രോളി ഖരാന എന്ന പേരിന്റെ പശ്ചാത്തലം ഇതാണ്.

78 rpm side A Lalat Aalaap, side B drut 'tadapata hoom jaise jale bin meene (Hindusthan Record). Also Thumri Bhairavi 'Baaju bande khula khula ja'


</doc>
<doc id="280000" url="https://ml.wikipedia.org/wiki?curid=280000" title="തെറ്റ് (ചലച്ചിത്രം)">
തെറ്റ് (ചലച്ചിത്രം)

എം.എസ്. പ്രൊഡക്ഷൻസിന്റെ ബാനറിൽ സി.സി. ബേബിനിർമിച്ച മലയാളചലച്ചിത്രമാണ് തെറ്റ്. ജോളി ഫിലിംസ് വിതരണം ചെയ്ത ഈ ചിത്രം 1971 ഏപ്രിൽ 10-ന് കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="280001" url="https://ml.wikipedia.org/wiki?curid=280001" title="ദേശീയപാത 1എ (ഇന്ത്യ)">
ദേശീയപാത 1എ (ഇന്ത്യ)

കാശ്മീർ താഴ്വരയെ ജമ്മു വുമായി ബന്ധിപ്പിക്കുന്ന ദേശീയപാതയാണ് ദേശീയ പാത 1A . ജമ്മു കാശ്മീരിലെ ഉറി മുതൽ പഞ്ചാബിലെ ജലന്ധർ വരെയാണ് ഇതിന്റെ ദൈർഘ്യം .ശീതകാലത്തെ മഞ്ഞു വീഴ്ച കാരണം ദുർഘടമായ റോഡാണിത് . ഈ പാതയ്ക്ക് 663 കിലോമീറ്റർ നീളമുണ്ട്. ജമ്മുവിനെ കാശ്മീർ താഴ്വരയുമായി ബന്ധിപ്പിക്കുന്ന ജവഹർ തുരങ്കം ഈ പാതയിലാണ്.


</doc>
<doc id="280002" url="https://ml.wikipedia.org/wiki?curid=280002" title="ദേശീയപാത 1ഡി (ഇന്ത്യ)">
ദേശീയപാത 1ഡി (ഇന്ത്യ)

ദേശീയ പാത 1D അഥവാ ശ്രീനഗർ - ലേ ഹൈവേ ജമ്മു കാഷ്മീരിലൂടെ ഉള്ള ഒരു ദേശീയ പാതയാണ്. ലഡാക്ക് നഗരത്തെ ഭാരതത്തിലെ മറ്റു സ്ഥലങ്ങളുമായി ബന്ധിപ്പിക്കുന്ന രണ്ടു പാതകളിൽ ഒന്നാണിത്. ഇങ്ങനെ ഉള്ള മറ്റൊരു ദേശീയ പാതയാണ് ലേ-മണാലി ഹൈ വേ. 2006 ലാണ് ഇത് ദേശീയ പാതയായി പ്രഖ്യാപിച്ചത്.
ആറു മാസത്തോളം , തീവ്രമായ ഹിമപാതം കാരണം ട്രാഫിക്ക് ബ്ലോക്ക്‌ അനുഭവപ്പെടാറുള്ള പാതയാണ് ഇത്. മഞ്ഞുകാലം കഴിഞ്ഞാൽ 
ബോർഡർ റോഡ്‌ ഓർഗനൈസേഷൻ , മഞ്ഞുവീഴ്ച കാരണം ഉള്ള റോഡ്‌ തകരാറുകൾ പരിഹരിക്കുന്നു. ഈ പാതയിൽ ഉള്ള സോജി ലാ ചുരത്തിൽ 18 മീറ്റർ വരെയുള്ള മഞ്ഞുവീഴ്ച ഉണ്ടാകാറുണ്ട്.

അതി ദുർഘടമായ ഈ പാത സിന്ധു നദീതടത്തിലൂടെയുള്ള ഒരു ചരിത്ര പ്രാധാന്യമുള്ള പാത കൂടിയാണ്. ഈ പാതയിലെ ഉയരം കൂടിയ ചുരങ്ങൾ ഫോട്ടു ലാ യും സോജി ലാ യുമാണ്‌. സമുദ്ര നിരപ്പിൽ നിന്ന് 3249 മീറ്റർ ഉയരത്തിൽ സ്ഥിതി ചെയ്യുന്ന ദ്രാസ് ഗ്രാമം ഈ പാതയിലാണ്. സൈബീരിയ കഴിഞ്ഞാൽ ലോകത്തിലെ ഏറ്റവും കൂടുതൽ തണുപ്പ് അനുഭവപ്പെടുന്ന ജനവാസ മേഖലയാണ് ഇത്.ഇവിടെ താപനില -45 °C വരെ ആകാറുണ്ട്.
ചൈനയിലെ യാർക്കണ്ട് വരെ നീളുന്ന ശ്രീനഗർ-ലേ-യാർക്കണ്ട് റോഡ്‌ , ട്രീറ്റി റോഡ്‌ എന്ന് അറിയപ്പെട്ടിരുന്നു. മഹാരാജാ റൺബീർ സിംഗ് ,
തോമസ്‌ ദഗ്ലാസ് ഫൊർസിത്ത് .എന്നിവർ തമ്മിൽ ഉണ്ടായ 1870 ലെ ഉടമ്പടി യുടെ പേരിലായിരുന്നു അത്. 

പതിനേഴും പതിനെട്ടും ശതകങ്ങളിൽ ഈ പാത ഒരു ഊടുവഴി മാത്രമായിരുന്നു. കോവർ കഴുതകൾക്ക് സഞ്ചരിക്കാൻ പാകത്തിലായിരുന്നു അത്. ഈ പാതയിലൂടെ പഷ്മിനാ കമ്പിളി ടിബറ്റ്‌ വരെ വിപണനം ചെയ്യപ്പെട്ടു.


</doc>
<doc id="280003" url="https://ml.wikipedia.org/wiki?curid=280003" title="ദേശീയപാത 2 (ഇന്ത്യ)">
ദേശീയപാത 2 (ഇന്ത്യ)

ദേശീയ പാത 2 അഥവാ NH2 ഡൽഹി മുതൽ കൽകട്ട വരെയുള്ള ദേശീയ പാതയാണ്. ഇത് ഡൽഹി,ഹരിയാന , ഉത്തർ പ്രദേശ്‌,ബീഹാർ,ഝാർഖണ്ഡ്,പശ്ചിമ ബംഗാൾ എന്നീ സംസ്ഥാനങ്ങളിലൂടെ കടന്നു പോകുന്നു.


</doc>
<doc id="280005" url="https://ml.wikipedia.org/wiki?curid=280005" title="ദേശീയപാത 3 (ഇന്ത്യ)">
ദേശീയപാത 3 (ഇന്ത്യ)

ദേശീയപാത 3 മുംബൈ മുതൽ ആഗ്ര വരെയാണ്. ഈ പാത മഹാരാഷ്ട്ര ,മധ്യപ്രദേശ് ,രാജസ്ഥാൻ,ഉത്തർ പ്രദേശ്‌ എന്നീ സംസ്ഥാനങ്ങൾ വഴി കടന്നു പോകുന്നു.


</doc>
<doc id="280006" url="https://ml.wikipedia.org/wiki?curid=280006" title="ദേശീയപാത 4 (ഇന്ത്യ)">
ദേശീയപാത 4 (ഇന്ത്യ)

പശ്ചിമ-ദക്ഷിണ ഭാരതത്തിലെ പ്രധാന പാതയാണ് ദേശീയപാത 4 അഥവാ NH 4 . ഇത് മുംബൈ മുതൽ ചെന്നൈ വരെയാണ്.


</doc>
<doc id="280007" url="https://ml.wikipedia.org/wiki?curid=280007" title="പി. ഭാരതിരാജ">
പി. ഭാരതിരാജ

തമിഴ് ചലച്ചിത്ര സംവിധായകനാണ് പി. ഭാരതിരാജ (ജനനം : 17 July 1941). 2004 ൽ പത്മശ്രീ ലഭിച്ചു. 2013 ലെ കേരള സംസ്ഥാന ചലച്ചിത്ര അവാർഡ് നിർണ്ണയ ജൂറി ചെയർമാനായി പ്രവർത്തിച്ചു. 



</doc>
<doc id="280008" url="https://ml.wikipedia.org/wiki?curid=280008" title="മിസ്റ്റർ ഫ്രോഡ്">
മിസ്റ്റർ ഫ്രോഡ്

മോഹൻലാൽ പ്രധാന വേഷത്തിൽ അഭിനയിച്ച് 2014 ൽ പുറത്തിറങ്ങിയ ചിത്രമാണ് മിസ്റ്റർ ഫ്രോഡ്. ബി ഉണ്ണികൃഷ്ണൻ തിരക്കഥയും സംവിധാനവും നിർവഹിച്ച ഇ ചിത്രത്തിൽദേവ് ഗിൽ വിജയ്‌ ബാബു, മിയ ജോർജ്, മഞ്ജരി ഫട്നിസ്, പലവി പുരോഹിത് തുടങ്ങിയവർ അഭിനയിച്ചിരിക്കുന്നു. എ.വി.എ പ്രോഡക്ഷൻസിന്റെ ബാനറിൽ എ.വി.അനുപ് ആണ് ചിത്രം നിർമ്മിച്ചിരിക്കുന്നത് മാക്സ്ലാബ്‌ എന്റർറ്റൈന്മെന്റ്സ് ആണ് ചിത്രം വിതരണത്തിന് എത്തിച്ചിരിക്കുന്നത്

ഒരു കോവിലകത്തെ ചുറ്റിപറ്റിയാണ് ചിത്രത്തിന്റെ കഥ പുരോഗമിക്കുന്നത്. ആ കോവിലകത്തു ഉള്ള അമൂല്യ നിധി ശേഖരം മൂല്യ നിർണ്ണയം നടത്താൻ അവിടെ മോഹൻലാലിന്റെ കഥാപാത്രമായ ശിവരാമകൃഷ്ണൻ അഥവാ മിസ്റ്റർ ഫ്രോഡ് കോവിലകത്തു എത്തുന്നു. പിന്നീട് ആ നിധി ശേഖരം മോഷ്ടിക്കാൻ ശ്രമിക്കുന്നതുമായി ബന്ധപ്പെട്ടാണ് ചിത്രത്തിന്റെ കഥ വികസിക്കുന്നത്. മേ ബി അയാം എ ഫ്രോഡ് എന്ന ഡയലോഗ് ഹിറ്റ്‌ ആകുകയും ചെയ്തു. മോഹൻലാലിന്റെ മിസ്റ്റർ ഫ്രോഡ് എന്ന കഥാപാത്രത്തിന്റെ പേര് ഇല്ലെന്നു ആണ് പറയുന്നതെങ്കിലും പലപേരുകളിൽ പല മുഖങ്ങളിൽ ചിത്രത്തിൽ പ്രത്യക്ഷപെടുന്നുണ്ട്

മിസ്റ്റർ ഫ്രോഡ് എന്ന ഈ ബിഗ്‌ബജറ്റ് ചിത്രത്തിന്റെ റിലീസിങ്ങുമായി ബന്ധപ്പെട്ടു തിയറ്റർ ഉടമകളുടെ സംഘടന ആയ ഫിലിം എക്സിബിറ്റെർസ് ഫെഡറെഷൻ പ്രസിഡന്റ്‌ ലിബർട്ടിബഷീറുമായി സംവിധായകാൻ ബി.ഉണ്ണികൃഷ്ണൻ എന്നിവർ തമ്മിൽ ഉണ്ടായ തർക്കം മുലം ചിത്രത്തിന്റെ റിലീസ് വൈകി. ഫിലിം എക്സിബിറ്റെർസ് ഫെഡറെഷന്റെ കൊച്ചിയിലെ പുതിയ ഓഫീസ് ഉദ്ഘാടന ചടങ്ങിൽ നിന്നും താരസംഘടന ആയ അമ്മയിലെ അംഗങ്ങൾ ചടങ്ങിൽ പങ്ക് എടുക്കാതിരിന്നതിനു പിന്നിൽ ബി.ഉണ്ണികൃഷ്ണൻ ആണെന്ന് ആരോപിച്ച് മിസ്റ്റർ ഫ്രോഡ് റിലീസിംഗ് വിലക്കി. ഒടുവിൽ ചർച്ച ചെയത് പരിഹരിച്ചു ചിത്രം തിയറ്ററിൽ റിലീസ് ചെയതു. മിസ്റ്റർ ഫ്രോഡിന്റെ സാറ്റലൈറ്റ് അവകാശം̺ 6.5 കോടി രൂപക്ക് മഴവിൽ മനോരമ സ്വന്തമാക്കി


</doc>
<doc id="280009" url="https://ml.wikipedia.org/wiki?curid=280009" title="ദേശീയപാത 6 (ഇന്ത്യ)">
ദേശീയപാത 6 (ഇന്ത്യ)

ഗുജറാത്തിലെ ഹാജിറ മുതൽ കൽക്കട്ട വരെയാണ് ഈ ദേശീയപാത 6 . അത്യന്തം തിരക്ക് പിടിച്ച ഈ ദേശീയപാത ഗുജറാത്ത്,മഹാരാഷ്ട്ര,ഛത്തീസ്‌ഗഢ്,ഒറീസ്സ,ഝാർഖണ്ഡ്‌,പശ്ചിമ ബംഗാൾ എന്നീ സംസ്ഥാനങ്ങളിൽ കൂടി കടന്നുപോകുന്നു.


</doc>
<doc id="280010" url="https://ml.wikipedia.org/wiki?curid=280010" title="ദേശീയപാത 5 (ഇന്ത്യ)">
ദേശീയപാത 5 (ഇന്ത്യ)

ഭാരതത്തിന്റെ പൂർവ്വ തീരത്ത് കൂടിയുള്ള പ്രധാന പാതയാണിത് . ദേശീയ പാത 5 അഥവാ NH 5 ചെന്നൈ മുതൽ ഒറീസ്സ യിലെ ഝാർപോഖാറിയ വരെയാണ് . 1533 കിലോമീറ്റർ ആണ് ഈ റോഡിന്റെ നീളം 


</doc>
<doc id="280020" url="https://ml.wikipedia.org/wiki?curid=280020" title="പൈനാപ്പിൾ ഗവേഷണകേന്ദ്രം, വാഴക്കുളം">
പൈനാപ്പിൾ ഗവേഷണകേന്ദ്രം, വാഴക്കുളം

പൈനാപ്പിൾ ഗവേഷണകേന്ദ്രം വാഴക്കുളം എറണാകുളം ജില്ലയിലെ വാഴക്കുളത്ത്‌ സഥിതി ചെയ്യുന്നു. കേരള കാർഷിക സർവ്വകലാശാലയുടെ കീഴിലുള്ള ഈ സ്ഥാപനം പൈനാപ്പിൾ, പാഷൻ ഫ്രൂട്ട്, വാഴ എന്നിങ്ങനെ പ്രധാനമായും മൂന്ന് ഫലങ്ങളെക്കുറിച്ച്‌ ഗവേഷണം നടത്തി വരുന്നു.

1995-ൽ സ്ഥാപിക്കപ്പെട്ട ഈ ഗവേഷണകേന്ദ്രം റബ്ബറിന്റെയും, തെങ്ങിന്റെയും ഇടവിളയായി പൈനാപ്പിൾ കൃഷി ചെയ്യുമ്പോഴുള്ള ഇടയകലം കൊടുക്കൽ, സാന്ദ്രത, ജൈവവള പ്രയോഗം എന്നു തുടങ്ങി പൈനാപ്പിൾ കൃഷിയുടെ വിവിധ വശങ്ങളെക്കുറിച്ച് ഗവേഷണം നടത്തി, അതിനനുയോജ്യമായ പുതിയ ഇനങ്ങൾ ഉത്പാദിപ്പിച്ചിട്ടുണ്ട്. പൈനാപ്പിൾ ഗവേഷണകേന്ദ്രം കേരള കാർഷിക സർവകലാശാലയിലെ മധ്യമേഖലയിൽ ഉൾപ്പെടുന്ന ഒരു ഗവേഷണ സ്ഥാപന്മാണ്. ഈ സ്ഥാപനം വാണിജ്യാടിസ്ഥാനഥിലുള്ള ശാസ്ത്രീയ പൈനാപ്പിൾ കൃഷി രീതികൾ വികസിപ്പിച്ചെടുത്തിട്ടുണ്ട്. അത്യുൽപാദനശേഷിയുള്ള ഉയർന്ന ഗുണമേന്മയുള്ള ക്യൂ, മൌറീഷ്യസ്, അമൃത, എം.ഡി.2 തുടങ്ങിയ പൈനാപ്പിൾ ഇനങ്ങൾ തനി വിളയായും ഇടവിളയായും കൃഷി ചെയുന്നതിനുള്ള ശാസ്ത്രീയ സാങ്കേതിക വിദ്യകൾ ഇവിടെ വികസിപ്പിച്ചെടുത്തിട്ടുണ്ട്. 

പൈനാപ്പിൾ, പാഷൻ ഫ്രൂട്ട്, വാഴ മുതലായ കേരളീയ പഴവർഗങ്ങളുടെ അടിസ്ഥാനവും, പ്രായോഗികമായ ഗവേഷണ വികസനമാണ് ഈ കേന്ദ്രത്തിന്റെ ലക്ഷ്യം. കാർഷിക സർവകലാശാല, കേന്ദ്ര സംസ്ഥാന സർക്കാരുകൾ, ഭാരതീയ കൃഷി ഗവേഷണ കൗൺസിൽ, കേരള പൈനാപ്പിൾ മിഷൻ, സംസ്ഥാന ഹോർട്ടികൾച്ചർ മിഷൻ, കേരള സംസ്ഥാന ശാസ്ത്ര സാങ്കേതിക പരിസ്ഥിതി കൗൺസിൽ മുതലായവയുടെ സാമ്പത്തിക .സഹായത്തോടെയുള്ള പങ്കാളിത്ത ഗവേഷണ വികസന മാതൃകയാണ്‌ ഈ സ്ഥാപനം അനുവർത്തിച്ചുവരുന്നത്‌. പൈനാപ്പിളിന്റെയും പാഷൻ ഫ്രൂട്ടിന്റെയും ജൈവസാങ്കേതിക കൃഷി രീതികൾ ഇവിടെ വികസിപ്പിച്ച് കർഷകരിൽ എത്തിച്ചു കൊണ്ടിരിക്കുന്നു. ടിഷ്യൂ കൾച്ചർ സാങ്കേതിക വിദ്യയിലൂടെ മുന്തിയ ഇനം പൈനാപ്പിളിന്റെയും പാഷൻ ഫ്രൂട്ടിന്റെയും നടീൽവസ്തുക്കളും കർഷകർക്ക് ലഭ്യമാക്കി വരുന്നു.

വാഴക്കുളം പൈനാപ്പിളിന്റെ ഭൂ സൂചിക രജിസ്റ്റ്രെഷൻ നടത്തുകയും ലോക കമ്പോളത്തിൽ സ്ഥാനം ഉറപ്പിച്ച്‌ ഉയർന്ന വിപണി വില സമ്പാദിക്കുകയും ചെയ്തു. കേരള പൈനാപ്പിൾ മിഷൻ, വാഴക്കുളം കാർഷിക ഫല സംസ്കരണ കമ്പനി, പൈനാപ്പിൾ കർഷക അസൊസിയേഷൻ എന്നിവയുമായി ചേർന്നുള്ള പങ്കാളിത്ത ഗവേഷണ വികസനത്തിലൂടെ കേരള പൈനാപ്പിൾ മേഖലയുടെ സമഗ്ര വികസനത്തിനുള്ള തീവ്രയത്ന പരിപാടികളാണ് നൂതന സാങ്കേതിക വിദ്യകളുടെ സഹായത്തോടെ രൂപപെടുത്തി നടപ്പാക്കി വരുന്നത്. 

വ്യക്തിപരമായ കൂടികാഴ്ചകൾ, ചർച്ചകൾ, തോട്ട സന്ദർശനങ്ങൾ, ഫോൺ, ഇ.മെയിൽ, ഇന്റർനെറ്റ്, ടി. വി., റേഡിയോ, പത്ര മാധ്യമങ്ങൾ, ആനുകാലിക പ്രസിദ്ധികരണങ്ങൾ, പരിശീലനങ്ങൾ, സി. ഡി., ഡി.വി.ഡി മുതലായ നൂതന സാങ്കേതിക വിദ്യകളിലൂടെ ഇവിടെ നിന്നും ഉരുത്തിരിഞ്ഞു വരുന്ന ശാസ്ത്രീയ സാങ്കേതിക വിദ്യകൾ പൈനാപ്പിൾ മേഖലയിലുള്ള ഏവർക്കും ലഭ്യമാക്കുന്നു. വാഴക്കുളവുമ് പരിസര പ്രദേശങ്ങളും പൈനാപ്പിളിനു പുറമേ മറ്റ് സ്വദേശീയ ഫല വർഗ്ഗ വിളകളായ പാഷൻ ഫ്രൂട്ട്, പ്ളാവ്, വാഴ, മാവ്, പപ്പായ, റംബുട്ടാൻ, മാങ്കോസ്റ്റിൻ മുതലായവയ്ക്കും പേരു കേട്ടതാകയാൽ അവയുടെ സമഗ്ര വികസനത്തീന്‌ ഉതകും വിധം ആസന ഭാവിയിൽ ഈ സ്ഥാപനത്തെ ഫല ഗവേഷണ കേന്ദ്രമായി ഉയർത്തുവാനുള്ള ഊർജ്ജിത ശ്രമങ്ങളും നടന്നു വരുന്നു. എഫ്.പി.ഒ രജിസ്റ്റ്രെഷനോട് കൂടിയ ഒരു ഫല സംസ്കരണ യൂണിടും ഇതോടൊപ്പം പ്രവർത്തന ക്ഷമമാക്കാൻ ലക്ഷ്യമിടുന്നുണ്ട്. 

ഈ സ്ഥാപനത്തിലെ ബയൊടെക്നൊളജി, ബയോകെമിസ്ട്രീ, ഫുഡ് ടെക്നൊളജി, മൈക്രൊ ബയൊളജി, ഇൻഫർമേഷൻ ടെക്നൊളജി ലബോറട്ടറികൾ ആധുനിക സൌകര്യങ്ങളോട് കൂടിയവയും മുഴുവൻ സമയവും വൈ.ഫൈ. ബന്ധങ്ങളോട് കൂടിയവയുമാണ്. അതായത് ലോകത്തെവിടെയുമുള്ള നൂതന സാങ്കേതിക വിദ്യകൾ ഒരു മൌസ് ക്ലിക്ക്‌ അകലെ മാത്രം. സർവകലാശാല വിദ്യാർഥികൾക്ക് ഈ ലബോറട്ടറികളിൽ കേരള കാർഷിക സർവ്വകലാശാലയുടെ നിബന്ധനകൾക്ക് വിധേയമായി പ്രൊജെക്ടുകൾ ചെയ്യാവുന്നതാണ്. ഇവിടെയുള്ള സ്റ്റാഫ്ഫുമായി ഒത്ത് ചേർന്ന് നൂതന സാങ്കേതിക വിദ്യകൾ പഠിക്കുകയും ഉയർന്ന സാങ്കേതിക വിദ്യകൾ സ്വായത്തമാക്കാവുന്നതാണു. ഉയർന്ന പ്രവൃത്തി പരിചയത്തിനു പുറമേ സ്വയം സംരംഭ സംഘങ്ങളുടെ രൂപീകരണത്തിനും ഉന്നമനത്തിനും ആവശ്യമായ തൊഴിൽ അധിഷ്ഠിത പരിശീലന പരിപാടികളും കേരള കാർഷിക സർവ്വകലാശാലയുടെ നിബന്ധനകൾക്ക് വിധേയമായി ഇവിടെ നടത്തപെടുന്നുണ്ട്. നൂതന കൃഷി സമ്പ്രദായങ്ങൾ,ടിഷ്യൂ കൾച്ചർ,നഴ്സറി ജോലികൾ,ലബോറട്ടറി സാങ്കേതിക വിദ്യകൾ,ഗുണമേന്മ പരിശോദന,ഫല സംസ്കരണം, മൂല്യ വർദ്ധനം,മുതലായ തൊഴിൽ അധിഷ്ഠിത പരിശീലനങ്ങളാണ് നൽകുന്നത്‌. ഉയർന്ന പ്രവൃത്തി പരിചയത്തിനു പുറമേ ഓരോരുത്തർകും അവരവരുടെ അഭിരുചിക്കനുസരിച്ച്‌ കാര്യ നിർവഹണത്തിന് ആവശ്യമായ തൊഴിൽ നൈപുണ്യം,കർമ്മ നിരത, കാര്യ ക്ഷമത, സമയ നിഷ്ഠ,കൃത്യ നിഷ്ഠ, മത്സര ക്ഷമത,സത്യ സന്ധത, ധർമ്മ നീതി, സ്വഭാവ ശുദ്ധി, സാമൂഹിക പ്രതിബദ്ധത മുതലായവയിലൂന്നിയ മൂല്യാധിഷ്ഠിത തൊഴിൽ സംസ്കാരം സ്വായത്തമാക്കുവാനും ഒത്തരുമയൊടെയുള്ള ടീം പ്രവർത്തനത്തിലൂടെ സമയ ബന്ധിതമായി കാര്യ നിർവഹണം നടത്തുവാനും സാധിക്കും.





എറണാകുളം ജില്ലയിൽ മൂവാറ്റുപുഴയ്ക്ക് കിഴക്കായി തൊടുപുഴ പാതയിൽ ഇത്‌ സ്ഥിതി ചെയുന്നു. 


</doc>
<doc id="280025" url="https://ml.wikipedia.org/wiki?curid=280025" title="ധർമ്മശാല, കണ്ണൂർ">
ധർമ്മശാല, കണ്ണൂർ

കേരളത്തിലെ കണ്ണൂർ ജില്ലയിലെ ഒരു ഗ്രാമമാണ് ധർമ്മശാല. തളിപ്പറമ്പിന് അടുത്താണ് മങ്ങാട്ടുപറമ്പ്. കണ്ണൂർ സർവ്വകലാശാല ആസ്ഥാനം മങ്ങാട്ടുപറമ്പിലാണ്. കേരള സായുധ പോലീസിന്റെ നാലാം ബറ്റാലിയൻ ആസ്ഥാനവും ,കണ്ണൂർ എൻജിനിയറിംഗ് കോളെജും സ്ഥിതിചെയ്യുന്നത് ധർമ്മശാലയിലാണ്


</doc>
<doc id="280026" url="https://ml.wikipedia.org/wiki?curid=280026" title="ദേശീയപാത 10 (ഇന്ത്യ)">
ദേശീയപാത 10 (ഇന്ത്യ)

ദേശീയപാത 10 ഡൽഹി മുതൽ പഞ്ചാബിലെ ഫസിൽക വരെയുള്ള ദേശീയ പാതയാണ്. ഇതിന് 403 കിലോമീറ്റർ നീളമുണ്ട്.


</doc>
<doc id="280027" url="https://ml.wikipedia.org/wiki?curid=280027" title="ദേശീയപാത 11 (ഇന്ത്യ)">
ദേശീയപാത 11 (ഇന്ത്യ)

ഉത്തർ പ്രദേശിലെ ആഗ്ര മുതൽ രാജസ്ഥാനിലെ ബിക്കാനീർ വരെയുള്ള ദേശീയപാതയാണ്‌ ദേശീയ പാത 11 . ഇതിനു 582 കിലോമീറ്റർ നീളമുണ്ട്.
ഇന്ത്യയിലെ പ്രധാന വിനോദസഞ്ചാര കേന്ദ്രങ്ങളായ ആഗ്ര, ജയ്പൂർ തുടങ്ങിയ നഗരങ്ങളിലൂടെ ഈ പാത കടന്നു പോകുന്നു. യുനെസ്കോ പൈതൃക കേന്ദ്രമായ ഭരത്പൂർ പക്ഷി സങ്കേതം ഈ പാതയോരത്താണ്.


</doc>
<doc id="280028" url="https://ml.wikipedia.org/wiki?curid=280028" title="ദേശീയപാത 12 (ഇന്ത്യ)">
ദേശീയപാത 12 (ഇന്ത്യ)

ദേശീയപാത 12 , മധ്യപ്രദേശ് , രാജസ്ഥാൻ എന്നീ സംസ്ഥാനങ്ങളിൽ കൂടി കടന്നു പോകുന്നു. ജബൽപൂർ മുതൽ ജയ്പൂർ വരെ 890 കിലോമീറ്റർ ദൈർഘ്യമുണ്ട് .


</doc>
<doc id="280049" url="https://ml.wikipedia.org/wiki?curid=280049" title="പുരാണ കേരളം">
പുരാണ കേരളം

1946-ൽ പ്രസിദ്ധീകരിക്കാൻ തുടങ്ങിയ മലയാളത്തിലെ ആദ്യത്തേതും, ഒരു പക്ഷേ അവസാനത്തേതുമായ ഒരു ചരിത്ര മാസികയാണ് പുരാണ കേരളം.


</doc>
<doc id="280052" url="https://ml.wikipedia.org/wiki?curid=280052" title="മാൾട്ടീസ് ഹിപ്പോപ്പൊട്ടാമസ്">
മാൾട്ടീസ് ഹിപ്പോപ്പൊട്ടാമസ്

നീർക്കുതിരകളുടെ മൺ മറഞ്ഞു പോയ ഒരു ഉപവർഗം ആണ് മാൾട്ടീസ് ഹിപ്പോപ്പൊട്ടാമസ്. മാൾട്ടയിൽ നിന്നും ആണ് ഫോസ്സിൽ കിട്ടിയിടുള്ളത്, മാൾട്ടയിൽ ഉള്ള ഘർ ദലം എന്ന ഗുഹയിൽ നിന്നും ആണ് ഫോസ്സിൽ കിട്ടിയിടുള്ളത് . പ്ലീസ്റ്റോസീൻ കാലഘട്ടത്തിൽ ആണ് ഇവ ജീവിച്ചിരുന്നത്. 


</doc>
<doc id="280059" url="https://ml.wikipedia.org/wiki?curid=280059" title="നോറിയോ തനിഗുച്ചി">
നോറിയോ തനിഗുച്ചി

ജാപ്പനീസ് ശാസ്ത്രജ്ഞനും, നാനോ സാങ്കേതിക വിദഗ്ദ്ധരിൽ പ്രധാനിയുമായിരുന്നു നോറിയോ തനിഗുച്ചി. (മെയ് 27, 1912 – നവം. 15, 1999).ടോക്യോ സർവ്വകലാശാലയിലെ പ്രൊഫസ്സറായിരുന്ന തനിഗുച്ചിയാണ് 1974 ൽ നാനോ സാങ്കേതികവിദ്യ എന്ന സംജ്ഞ ആദ്യമായി ഉപയോഗിച്ചത്.


</doc>
<doc id="280061" url="https://ml.wikipedia.org/wiki?curid=280061" title="ശ്രീരാമൻ ചിറയിലെ സേതുബന്ധനം">
ശ്രീരാമൻ ചിറയിലെ സേതുബന്ധനം

സീതാദേവിയെ വീണ്ടെടുക്കുന്നതിനു വേണ്ടി കടലിനു കുറുകെ ചിറകെട്ടിയതിന്റെ ഓർമ്മക്ക് എല്ലാവർഷവും ചിറകെട്ടി സേതുബന്ധന സ്മരണ ആഘോഷിക്കുന്ന ഒരു സ്ഥലമാണ് ശ്രീരാമൻ ചിറ.

രാവണൻ തട്ടിയെടുത്ത സീതാദേവിയ്ക് മുദ്രമോതിരം നൽകി തന്റെ പ്രഭുവായ ശ്രീരാമചന്ദ്രന്റെ സന്ദേശം കൈമാറി ചൂഡാരത്നവുമായി ഹനുമാൻ തിരിച്ചെത്തി. ദേവിയെ വീണ്ടെദുക്കാനുള്ള യാത്രക്കിടയിൽ ശ്രീരാമനും ലക്ഷ്മണനും വാനരസൈന്യ്വും മേശ്വരത്ത് എത്തിച്ചേറ്ന്നു. അതേ സമയത്ത് ജ്യേഷ്ഠനായ രാവണന്റെ അപ്രീതി സമ്പാദിച്ച വിഭീഷണൻ നാല് മന്ത്രിമാരോടൊപ്പം ശ്രീരാമനെ ശരണം പ്രാപിക്കുന്നു. എല്ലാവരും എതിർത്തെങ്കിലും ഹനുമാന്റെ വാക്കുകളടിസ്ഥാനമാക്കി ശ്രീരാമൻ വിഭീഷണന് അഭയം നൽകുകയും, ലക്ഷ്മണനെക്കൊണ്ട് വിഭീഷണനെ ലങ്കയിലെ രാജാവാക്കി അഭിഷേകം ചെയ്യുകയും ചെയ്തു. വിഭീഷണന്റെ നൂറുശതമാനം കൂറും തന്റെ പക്ഷത്താക്കുന്നതിനായി ശ്രീരാമൻ നടത്തിയ ഒരു നയതന്ത്ര നീക്കം. കടൽ കടക്കാനെന്താണ് മാറ്ഗ്ഗമെന്ന് എല്ലാവരും കൂടി ആലോചിച്ചു.

സമുദ്രത്തിൽ ചിറകെട്ടാനുള്ള പദ്ധതിയുടെ ആശയം വിഭീഷണനാണ് മുന്നോട്ട് വയ്ക്കുന്നത്. അതുപ്രകാരം വരുണനെ പ്രത്യക്ഷപ്പെടുത്താൻ അല്പം ഭീഷണിയും നടത്തി. പ്രത്യക്ഷനായ വരുണനാണ് വിശ്വകർമ്മാവിന്റെ മകനായ നളനെ മുഖ്യ സ്ഥപതിയാക്കി (ചീഫ് എഞ്ചിനീയർ)കടലിനുകുറുകേ സേതു നിറ്മ്മിക്കാൻ പറയുന്നത്. അതുപ്രകാരം വാനരസൈന്യം വലിയപാറക്കല്ലുകളും, മരങ്ങളുമെല്ലാം എത്തിച്ച് 5 ദിവസം കൊണ്ട് നൂറുയോജന നീളമുള്ള പാലം നിർമ്മിച്ചു.

രാമേശ്വരത്തു നിന്ന് ലങ്കയിലേക്ക് ശ്രീരാമചന്ദ്രഭഗവാനും വാനരസൈന്യവും കൂടിച്ചേറ്ന്ന് സമുദ്രത്തിനു കുറുകേ സേതുബന്ധനം നടത്തിയതിന്റെ ഓർമ്മക്കായി എല്ലാവർഷവും കന്നിമാസത്തിലെ തിരുവോണം നാളിൽ ത്രിപ്രയാർ ശ്രീരാമസ്വാമി ക്ഷേത്രം സേതുബന്ധനച്ചടങ്ങുകൾ നടത്തുന്ന ഭൂമിയിലെ ഒരേഒരിടമാണ് ത്രുശ്ശൂർ ജില്ലയിലെ ചെമ്മാപ്പിള്ളിയിലെ ശ്രീരാമൻ ചിറ. താന്ന്യം പഞ്ചായത്തിലെ ഏക സ്വാഭാവിക ശുദ്ധജലസ്രോതസ്സാണ് ശ്രീരാമൻ ചിറയെന്നറിയപ്പെടുന്ന 900 പറ നിലം.
കന്നിമാസത്തിലെ തിരുവോണം നാളിൽ സേതുബന്ധനച്ചടങ്ങ് "ചിറകെട്ടോണം"എന്ന പേരിൽ ഇവിടെ ആഘോഷിച്ചു വരുന്നു. അന്നേ ദിവസം പുലർച്ചെ ത്രിപ്രയാർ ശ്രീരാമസ്വാമി ക്ഷേത്രത്തിൽ നിയമവെടി കേൾക്കുംപ്പോളാണ് ചിറകെട്ടോണത്തിന്റെ ചടങ്ങുകളാരംഭിക്കുന്നത്. ആ സമയത്ത് ഇവിടെ ത്രിക്കാക്കരയപ്പനെ എഴുന്നള്ളിച്ച് വച്ച് ചെണ്ട കൊട്ടാൻ തുടങ്ങുന്നു. ആയത് സന്ധ്യക്കുള്ള ചിറകെട്ട് കഴിയുന്നതു വരെ ഉണ്ടായിരിക്കും. പുലർച്ചെയുള്ള ചെണ്ടകൊട്ട് കേൾക്കുന്നതോടെ ചെമ്മാപ്പിള്ളി, പെരിങ്ങോട്ടുകര പ്രദേശത്തുള്ളവർ വീടുകളിൽ തൃക്കാക്കരയപ്പനെ പൂക്കളത്തിലെഴുന്നള്ളിച്ച് വച്ച് പൂവട, അരിധാന്യങ്ങളെന്നിവ വറുത്ത് നിവേദിക്കുന്നു.

ശ്രീരാമൻ ചിറയിൽചിറകെട്ടുന്നതിനായി വൈകീട്ട് ദീപാരാധനയും അത്താഴപൂജയും നേരത്തേ തീറ്ത്ത് തൃപ്രയാർ ക്ഷേത്രനട നേരത്തേ അടയ്ക്കുന്നു. ആയതിനുശേഷം തേവർ മുതലപ്പുറത്ത് കയറി ശ്രീരാമൻ ചിറയിൽ എത്തിച്ചേരുന്നുവെന്നാണ് വിശ്വാസം ആയതിനാൽ ക്ഷേത്രനട അടച്ച് ദേവസവം മാനേജർ ശ്രീരാമൻ ചിറയിലെത്തി നടയടച്ച വിവരം പറൺഞ്ഞതിനു ശേഷം ആണ് ചടങ്ങുകൾ ആരംഭിക്കുന്നത്. ചിറകെട്ടിനു പുറമേ ഗുരുവിനെ കാണുന്നതിനും ആറാട്ടുപുഴ ദേവമേള നടത്തുന്നതിനുമായി തൃപ്രയാർ തേവർ പോകുമ്പോൽ മാത്രമാണ് തൃപ്രയാർ ക്ഷേത്രനട നേരത്തേ അടയ്ക്കുന്നത്. 1500ലധികം വർഷം പഴക്കമുണ്ടെന്നു വിശ്വസിക്കുന്ന തൃപ്രയാർ ക്ഷേത്രനത്തിന്റെ അത്രയും തന്നെ പഴക്കം ശ്രീരാമൻ ചിറ കെട്ടുന്നതിനും ഇവിടുത്തെ ചിറകെട്ട് ഓണത്തിനും ഉണ്ടെന്ന് കരുതേണ്ടിയിരിക്കുന്നു.

ഹനുമാൻ സീതാദേവിയെ ദർശിച്ച് ചൂഡാരത്നവുമായി തിരികെ വരുന്നതിന്റെ ഓർമ്മ്ക്കായി ചൂഡാരത്ന ഘോഷയാത്രയും, സേതു നിറ്മ്മ്മ്മിച്ചതിന്റെ ഓർമ്മ്ക്കായി സേതുബന്ധനവും എന്നിങ്ങനെ സുഗ്രീവസ്ഖ്യത്തിനു ശേഷം ഭഗവാന്റെ ജീവിതത്തിലുണ്ടായ രണ്ട് കാര്യങ്ങളെ ഓർമ്മിക്കുന്ന, ചടങ്ങുകൽ നടത്തുന്ന ഭൂമിയിലെ ഒരേഒരു സ്രീരാമക്ഷേത്രമാണ് തൃപ്രയാർ ശ്രീരാമസ്വാമി ക്ഷേത്രം.

പറയസമുദായാംഗങ്ങൾ ചിറകെട്ടിയിരുന്ന സമയത്ത്, പെരിങ്ങോട്ടുകരയിലെ പുരാതന ചാത്തൻ ക്ഷേത്രമായ ആവണേങ്ങാട്ടിൽ കളരിയിൽ നിന്നായിരുന്നു പ്രസ്തുത അവകാശികളെ കൊണ്ടുവന്നിരുന്നത്.അവർ ചിറ നിർമ്മിക്കുന്നതിനും ഒരുമാസം മുൻപേ ഇവിടെയെത്തി താമസിച്ചായിരുന്നു സേതുബന്ധനം നടത്തിയിരുന്നത്. ചിറ ഉറയ്ക്കുന്നതിന് അവസാനമായി ബലി നൽകപ്പെട്ട ചേന്നൻ പറയ സമുദായത്തിലെ അംഗമായിരുന്നു. അതിനാൽ ഈ സ്ഥലത്തിനെ 'ചേന്നൻ കോൾ'എന്ന് വിളിച്ചു വന്നു. ഇപ്പോൽ ഈ സ്ഥലം അറിയപ്പെടുന്നത് ചെമ്മാപ്പിള്ളി എന്ന പേരിലാണ്.

കൊച്ചി ദേവസ്വം ബോർഡിനുവേണ്ടി തൃപ്രയാർ ശ്രീരാമസ്വാമി ക്ഷേത്രമാണ് ചിറകെട്ട് നടത്തുന്നത്. ആയതിനുവേണ്ടി അവകാശികളേയും തൃപ്രയാർ ക്ഷേത്രം നിശ്ചയിച്ചിട്ടുണ്ട്. ആദ്യകാലങ്ങളിൽ പറയസമുദായത്തിനായിരുന്നു അവകാശം. അവരത് ഉപേക്ഷിച്ചു പോയപ്പോൾ തൃപ്രയാർ ക്ഷേത്രത്തിന്റെ ഊരായ്മ ഇല്ലങ്ങളിലൊന്നായ ചെമ്മാപ്പിള്ളിയിലെ, പുന്നപ്പിള്ളിമനയിലെ കാരണവന്മാർ കൊണ്ടുവന്ന് അവരുടെ ഇല്ലപ്പറമ്പിൽ താമസിപ്പിച്ചിരുന്ന വേട്ടുവ സമുദായക്കാർക്കാണ് ഇപ്പോൾ ചിറ ബന്ധിക്കുന്നതിനവകാശമുള്ളത്. ഇവിടെയും ചിറകെട്ടിനുശേഷം അനുബന്ധച്ചടങ്ങുകൾ നടക്കുന്ന കൊട്ടാരവളപ്പിലെ മഹാവിഷ്ണു ക്ഷേത്രത്തിലും പൂജാസാധനങ്ങളൊരുക്കുന്നതിനും ഈഴവർക്കാണ് അവകാശം. പൂജനടത്തുന്നതിനും ചിറകെട്ടുന്നതിലും, സേതുബന്ധനവന്ദനം നടത്തുന്നതിലും, വിവിധ കലാരൂപങ്ങളവതരിപ്പിക്കുന്നതിലും പങ്കെടുത്തവർക്കുള്ള അവകാശങ്ങൾ വിതരണം ചെയ്യുന്നത് തൃപ്രയാർ ക്ഷേത്രത്തിൽ നിന്നും വരുന്ന നമ്പൂതിരി സമുദായാംഗമാണ്. ചിറകെട്ടിന്മേൽ വിരിക്കുന്നതിനുള്ള വെള്ളയും കരിമ്പടവും, സമർപ്പിക്കുന്നതിനുള്ള താമ്പൂലവും, കൊട്ടാരവളപ്പിലെ മഹാവിഷ്ണു ക്ഷേത്രത്തിലേക്കുള്ള മാറ്റും കൊണ്ടുവരുന്നതിനുള്ള അവകാശം വെളുത്തേടത്ത് നായർ സമുദായാംഗത്തിനാണ്. കാഴ്ചക്കുലയും നെല്ലും സമർപ്പിക്കുന്നത് നായർ സമുദായാംഗമാണ്. വിശ്വകർമ്മജരായ കരുവാൻ, തട്ടാൻ, ആശാരി സമുദായാംഗങ്ങൾ യഥാക്രമം കത്തി, മോതിരം, മുളനാഴി/ഇടങ്ങ്ഴി എന്നിവ സമർപ്പിക്കുന്നു.

നായർ സമുദായത്തിന്റെ അവകാശം നിറവേറ്റുന്നത് ശ്രീരാമൻ ചിറയുടെ കിഴക്കേക്കരയിൽ താമസിക്കുന്ന മണിയങ്ങാട്ടിൽ തറവാട്ടുകാരാണ്. ഇപ്പോൾ നാട്ടികയിൽ താമസിക്കുന്ന ഇയ്യാനി തറവാട്ടുകാരാണ് ഈഴവസമുദായത്തിന്റെ അവകാശികൾ. ചിറകെട്ടുന്നതിനുള്ള അവകാശികൾ പനോക്കി തറവാട്ടുകാരാണ്. ചെമ്മാപ്പിള്ളി കായമ്പിള്ളി ആൽ പരിസരത്തുതാമസിക്കുന്ന പതിനെട്ടരാളത്തിൽ (തട്ടാൺ സമുദായം), കൂട്ടുമാക്കൽ (ആശാരി സമുദായം), നെടുന്തേടത്ത് (കരുവാൻ സമുദായം)എന്നീ തറവാട്ടുകാരാണ് വിശ്വകർമ്മജരായ അവകാശികൾ. വിശ്വകർമ്മജർ തൃപ്രയാർ ക്ഷേത്രം പണിയുന്നതിനായി എത്തിയവരുടെ പിൻ തലമുറയാണ്. ആറാട്ടുപുഴ ദേവമേളക്ക് തൃപ്രയാർ തേവർ പുറപ്പെടുന്നതിന്റെ തൊട്ടുമുൻപായി ഇവർക്ക് മറ്റൊരു അവകാശം കൂടി നൽകി വരുന്നുണ്ട്.

രാമേശ്വരത്തു നിന്ന് ലങ്കയിലേക്ക് രാമസേതു നിർമ്മിക്കുന്നതിനിടയിൽ അവിടെയെത്തിയ അണ്ണാറക്കണ്ണൻ, കടൽജലത്തിൽ മുങ്ങി തീരത്തെ മണലിൽക്കിടന്ന് ഉരുണ്ടു. എന്നിട്ട് തന്റെ ദേഹത്ത് പറ്റിപ്പിടിച്ച മണ്ണുമായി ചിറയിലേക്ക് ഓടി. ഈ പ്രവൃത്തി വളരെ സമയം തുടർന്നു. അണ്ണാറക്കണ്ണന്റെ പ്രവൃത്തികൾ കൌതുകത്തോടെ വീക്ഷിച്ചിരുന്ന ശ്രീരാചന്ദ്രപ്രഭു ആ അണ്ണാറക്കണ്ണനെയെടുത്ത് പുറത്തു തലോടി. അങ്ങനെയാണ് അണ്ണാറക്കണ്ണന്റെ പുറത്ത് വര ഉണ്ടായതെന്ന് വിശ്വസിച്ചു വരുന്നു.

ഭഗവാനെ സഹായിച്ച അണ്ണാറക്കണ്ണനെ ഓർമ്മിക്കുന്ന ചടങ്ങാണ് ഇവിടുത്തെ സേതുബന്ധന വന്ദനം. അവകാശികൾ ചിറ നിർമ്മിച്ചു തീർന്നതിനുശേഷം ആണ് ഈ ചടങ്ങ് നടക്കുന്നത്. ഭഗവാൻ ശ്രീരാമചന്ദ്രൻ, ശ്രീരാമൻ ചിറയിൽ എഴുന്നള്ളിയതിനു ശേഷമാണല്ലോ ചിറ കെട്ടുന്നത്. അതിനു ശേഷം അവകാശികളല്ലാത്ത ഭക്തർക്കുകൂടി ചിറകെട്ടിൽ പങ്കാളികളാകാൻ അവസരം ഉണ്ട്. അണ്ണാറക്കണ്ണനും തന്നാലായത് എന്നതു പോലെ ചിറകെട്ടിൽ വന്നിട്ടുള്ള എല്ലാവർക്കും ഒരു പിടി മണ്ണ് പുതുതായി നിർമ്മിച്ച സേതുവിൽ നിക്ഷേപിക്കാവുന്നതാണ്. ഇങ്ങനെ സേതുബന്ധനത്തിൽ പങ്കാളികളാകുന്നവർക്കും ആദ്യകാലത്ത് ഒരു നാഴി നെല്ല് അളന്നു നൽകിയിരുന്നു. ഇപ്പോൾ ഇത് പണമായി നൽകി വരുന്നു. ഭഗവത്പ്രസാദമായി കിട്ടുന്ന ഈ പണം ഭക്തർ വീടുകളിൽ കൊണ്ടു പോയി സൂക്ഷിച്ചു വരുന്നു. ആയത് ഐശ്വര്യം നൽകുന്നു എന്നാണ് വിശ്വാസം.

ചിറകെട്ടുന്ന.ദിവസം ഈ ചടങ്ങിൽ പങ്കെടുക്കാൻ സാധിക്കാത്തവർ പിന്നീട് ഇത് നിർവ്വഹിക്കാറുണ്ട്. ആയതിന്നായി തൃപ്രയാർ ശ്രീരാമസ്വാമി ക്ഷേതരത്തിൽ ദർശനം നടത്തിയതിനു ശേഷം ശ്രീരാമൻ ചിറയിലെത്തി സ്വന്തം വാസസ്ഥാനത്തു നിന്ന് കൊണ്ടുവന്നതോ അഥവാ സേതുവിനു സമീപത്തു നിന്ന് ശേഖരിച്ചതോ ആയ ഒരു പിടി മണ്ണ് സേതുബന്ധനത്തിൽ നിക്ഷേപിക്കുന്നു.

തൃപ്രയാർ ശ്രീരാമസ്വാമി ക്ഷേതരത്തിൽ ദർശനം പൂർണ്ണമാകുന്നതിന് സേതുബന്ധന വന്ദനം അഭികാമ്യമത്രെ.

കന്നിയിലെ തിരുവോണനാളിൽ ചിറ കെട്ടിയതിനുശേഷം പ്രസ്തുത സേതുവിന്മേൾ ഇടവപ്പാതിവരെ എല്ലാദിവസങ്ങളിലും വിളക്ക് വച്ച് വന്നിരുന്നു. മുടൺഗ്ഗിപ്പോയ ഈ ചടങ്ങ് 2013 ൽ തൃപ്രയാർ ക്ഷേത്രത്തിൽ നടന്ന അഷ്ടമംഗലപ്രശ്നത്തിന്റെ അടിസ്ഥാനത്തിൽ, (കൃത്യമായി പറഞ്ഞാൽ ഒന്നര നൂറ്റാണ്ടിനു ശേഷം)പുനഃസ്ഥാപിച്ചു. 1189 വൃശ്ചികം 30 തൃക്കാർത്തിക ദിവസം (2013 ഡിസംബർ 15) തൃപ്രയാർ ക്ഷേത്ര നവീകരണകലശകമ്മറ്റി ഭാരവാഹികൾ പ്ങ്കെടുത്ത് കാർത്തിക ദീപം തെളിയിച്ചു. എല്ലാ മലയാള മാസം ഒന്നാം തീയ്യതിയും, തൃപ്രയാർ ശ്രീരാമസ്വാമി ക്ഷേത്രത്തിലെ വിശേഷദിവസങ്ങളിലും ഇപ്പോൾ വിളക്ക് വയ്പ് നടന്നു വരുന്നു.

പണ്ടു നടന്നിരുന്ന നരബലിയുമായി ബന്ധപ്പെട്ടൊരു കഥയുണ്ട്. പറയസമുദായം തങ്ങളുടെ ചിറകെട്ട് അവകാശം ഉപേക്ഷിച്ചു പോയതുമായി ബന്ധപ്പെട്ട് ചിലരെങ്കിലും ഈ കഥ പറഞ്ഞു വരുന്നുണ്ട്.
ഭൂതഗണങ്ങളെ പ്രീതിപ്പെടുത്തുന്നതിനായി ചടങ്ങിന്റെ ഒടുവിൽ പ്രത്യേകസ്ഥാനത്ത് നിർമ്മിച്ച കുഴിയിലെ ബലിപീഠത്തിൽ,(കുഴിശുദ്ധി വരുത്തിയതിനു ശേഷം) പ്രത്യേകം തെരഞ്ഞെടുക്കപ്പെട്ട വ്യക്തിയെ ഇറക്കിനിർത്തി പൂജ ചെയ്യുന്നു. കുഴിക്കുമുകളിൽ പലക വെച്ച് മണ്ണിട്ടു മൂടി കർമ്മം പൂർത്തിയായതിനു ശേഷം മണ്ണ് നീക്കി പ്രസ്തുത വ്യക്തിയെ ജീവനോടെ തന്നെ പുറത്തെത്തിക്കുന്നു (ഇതിനെ കുഴിബലി/കുഴിഹോമം എന്നെല്ലാം ഈ പ്രദേശത്ത് അറിയപ്പെടുന്നുവത്രേ).
ഒരിക്കൽ പറയസമുദായത്തിലെ ഒരാൾ തന്റെ സഹോദരിയുടെ വീട്ടിൽ പോയി. സഹോദരിയുടെ മൂത്തകുട്ടി അമ്മാവനൊപ്പം പോകണമെന്ന് വാശി പിടിച്ചു. കുട്ടിയെക്കൂട്ടി അദ്ദേഹം വീട്ടിലെത്തി. കുറച്ചു ദിവസങ്ങൾക്കു ശേഷം ചിറകെട്ട് ചടങ്ങ് നിർവ്വഹിക്കാൻ പോയ അദ്ദേഹത്തിനൊപ്പം ഈ കുട്ടിയും ശ്രീരാമൻ ചിറയിലേക്ക് പുറപ്പെട്ടു.
രാത്രിയിൽ നടന്ന ചിറകെട്ടിനൊടുവിൽ കുഴിയുടെ മുകളിൽ പലകയിട്ട് മൂടേണ്ടതിനു പകരം കുട്ടിയുടെ തലയിൽ കല്ലു വച്ച് കുഴി മൂടി, ആ അമ്മാവൻ സഹോദരിയുടെ മകനെ ബലി നൽകി.

സഹോദരിയെ എന്തെങ്കിലും പറഞ്ഞ് സമാധാനിപ്പിക്കാമെന്നു കരുതി സഹോദരിയുടെ വീട്ടിലെത്തിയ അദ്ദേഹത്തിനെ കളിക്കുന്ന കുട്ടികൾക്കിടയിൽ നിന്നും ഓടി വന്ന് സ്വീകരിച്ചത് ബലി കൊടുക്കപ്പെട്ട അതേ കുട്ടി! ചിറകെട്ടോണത്തിനു പിറ്റേന്ന് പുലർച്ചെ 3 മണിക്ക് കുട്ടിയെ തനിയെ വിട്ടതിന്, സഹോദരിയുടെ ചീത്ത പറച്ചിലും. ഈ സംഭവത്തോടെ പറയസമുദായം തങ്ങളുടെ ചിറകെട്ട് അവകാശം ഉപേക്ഷിച്ചു പോയത്രേ.



</doc>
<doc id="280087" url="https://ml.wikipedia.org/wiki?curid=280087" title="ഹിപ്പോപ്പൊട്ടാമസ് പെന്റ്ലന്റി">
ഹിപ്പോപ്പൊട്ടാമസ് പെന്റ്ലന്റി

നീർക്കുതിരകളുടെ മൺ മറഞ്ഞു പോയ ഒരു ഉപവർഗം ആണ് ഹിപ്പോപ്പൊട്ടാമസ് പെന്റ്ലന്റി. സിസിലിയിൽ നിന്നും ആണ് ഫോസ്സിൽ കിട്ടിയിടുള്ളത്. പ്ലീസ്റ്റോസീൻ കാലഘട്ടത്തിൽ ആണ് ഇവ ജീവിച്ചിരുന്നത്. ചെറിയ ഇനം നീർക്കുതിരകളാണ് ഇവ. ഭാരം ഏകദേശം 320 കി ഗ്രാം മാത്രം ആയിരുന്നു. 


</doc>
<doc id="280090" url="https://ml.wikipedia.org/wiki?curid=280090" title="സിമോ ഹായ്ഹ">
സിമോ ഹായ്ഹ

വെള്ള മരണം (White Death) എന്ന അപരനാമത്തിൽ അറിയപ്പെട്ടിരുന്ന ഫിന്നിഷ് സ്നൈപ്പർ ആയിരുന്നു സിമോ ഹായ്ഹ(Simo Häyhä)[ ഡിസംബർ 17,1905 - ഏപ്രിൽ 1 , 2002 ] .

ചെറിയ മാറ്റം വരുത്തിയ മോസിൻ നഗാന്റ് (റഷ്യൻ: Винтовка Мосина, ഇംഗ്ലീഷ് : Mosin–Nagant) തോക്ക് ഉപയോഗിച്ച് രണ്ടാം ലോക മഹായുദ്ധത്തിന്റെ ഭാഗമായി നടന്ന ശീതകാല യുദ്ധത്തിൽ 505 സൈനികരെ ഇദ്ദേഹം വധിച്ചു. ഒരു പ്രധാന യുദ്ധത്തിൽ സ്നൈപ്പർ തോക്ക് കൊണ്ട് നടത്തിയ ഈ യുദ്ധമികവ് ഒരു റിക്കാർഡ് ആണ്.

ഇന്നത്തെ റഷ്യയുടെയും ഫിൻലാൻഡ് ന്റെയും അതിർത്തിയിൽ ഉള്ള റൗട്ട്യാർവി നഗരത്തിൽ ജനിച്ച ഇദ്ദേഹം 1925 മുതൽ സൈനിക 
സേവനം ആരംഭിച്ചു. അതിനു മുൻപ് കൃഷിക്കാരനും വേട്ടക്കാരനും ആയിരുന്നു. ബാല്യകാലത്ത്‌ തന്നെ ധാരാളം സമ്മാനങ്ങൾ ഷൂട്ടിങ്ങ് മത്സരങ്ങൾക്ക് ഇദ്ദേഹത്തിനു ലഭിച്ചിരുന്നു.

സോവിയറ്റ് റഷ്യയും ഫിൻലാൻഡും തമ്മിൽ 1939-1940 കാലഘട്ടത്തിൽ നടന്ന ശീതകാല യുദ്ധത്തിൽ സിമോ ,സ്നൈപ്പർ ആയി ഫിന്നിഷ് സേനയിൽ സേവനം അനുഷ്ഠിച്ചു. -40 °C ക്കും -20 °C ക്കും ഇടയിൽ ഉള്ള അതി ശീത കാലാവസ്ഥയിൽ നടന്ന യുദ്ധത്തിൽ 505 റഷ്യൻ സൈനികരെ സിമോ വധിച്ചു. മഞ്ഞു വീഴുന്ന പ്രദേശങ്ങളിൽ വെള്ള വസ്ത്രം ധരിച്ചു വെടിയുതിർക്കുന്ന സിമോ യെ ഒന്നു കാണാൻ പോലും മിക്ക റഷ്യൻ സൈനികർക്കും കഴിഞ്ഞിരുന്നില്ല. വളരെ കുറച്ചു നേരത്തേക്ക് മാത്രം പകൽ വെളിച്ചം ലഭ്യമായിരുന്ന ശീതകാലത്ത് വെറും നൂറു ദിവസങ്ങൾ കൊണ്ടാണ് ഇത്രയും പേരെ സിമോ ഒറ്റയ്ക്ക് വധിച്ചത്. ഒരു ദിവസം അഞ്ചു പേരെ എന്ന നിരക്കിൽ.

തദ്ദേശീയമായ മാറ്റങ്ങൾ വരുത്തിയ മോസിൻ നഗാന്റ് തോക്കായിരുന്നു സിമോ ഹായ്ഹ ഉപയോഗിച്ചത്. ടെലിസ്കോപ്പ് നു പകരമായി ഇരുമ്പ് വളയം ഘടിപ്പിച്ചതായിരുന്നു സിമോയുടെ തോക്ക്.

സിമോയെ വധിക്കാൻ റഷ്യൻ പീരങ്കിപ്പടയും , സ്നൈപ്പർ മാരും ആവുന്നത്ര ശ്രമിച്ചു. 1940 മാർച്ച് 6 നു സിമോയുടെ തലയിൽ റഷ്യൻ സൈനികൻ നിറയൊഴിച്ചു. ഇടതു ഭാഗത്തെ കീഴ് താടിയെല്ലിനു വെടിയേറ്റ നിലയിൽ സിമോയെ കണ്ടെത്തുമ്പോൾ കവിളിന്റെ പകുതി നഷ്ടമായ നിലയിലായിരുന്നു. പക്ഷെ അദ്ദേഹം മരിച്ചില്ല, മാർച്ച് 13 നു ബോധം വീണ്ടെടുത്തു. മാർച്ച് 13 നു തന്നെ മോസ്കോ ഉടമ്പടി (Moscow Peace Treaty) പ്രകാരം ശീതകാല യുദ്ധം അവസാനിച്ചു. യുദ്ധാനന്തരം കോർപ്പറൽ റാങ്കിൽ നിന്നും അദ്ദേഹത്തെ സെക്കന്റ് ലെഫ്റ്റനന്റ് സ്ഥാനത്തേക്ക് സ്ഥാനക്കയറ്റം നൽകി . ഫിൻലാൻഡിന്റെ പട്ടാള ചരിത്രത്തിൽ ഇതുവരെ ആർക്കും അത്രയും വേഗത്തിൽ സ്ഥാനക്കയറ്റം ലഭിച്ചിട്ടില്ല.

കുറച്ചു വർഷങ്ങൾക്കു ശേഷം പരിക്കിനെ അതിജീവിച്ച സിമോ വേട്ടക്കാരൻ ആയും നായ പരിശീലകൻ ആയും ശിഷ്ടകാല ജീവിതം നയിച്ചു.
എങ്ങനെ ഇത്ര വിദഗ്ദ്ധനായ പട്ടാളക്കാരൻ ആയി എന്ന പത്രലേഖകന്റെ ചോദ്യത്തിനു "നിരന്തരമായ പരിശ്രമം " എന്നാണു സിമോ പിൽകാലത്ത് ഉത്തരം നൽകിയത് .


</doc>
<doc id="280099" url="https://ml.wikipedia.org/wiki?curid=280099" title="എഫ്. സി. ബയേൺ മ്യൂണിക്ക്">
എഫ്. സി. ബയേൺ മ്യൂണിക്ക്

ജർമ്മനിയിലെ ഒരു പ്രമുഖ ഫുട്ബോൾ ക്ലബാണ്‌ ബയേൺ മ്യൂണിക്ക്.4 തവണ ബുണ്ടെസ്‌ലിഗാ,17 തവണ ഡി.എഫ്.ബി.പോകൽ(ദേശീയ കപ്പ്‌) എന്നിവ നേടിയിട്ടുള്ള ഈ ടീം യുറോപ്യൻ ചാമ്പ്യൻസ് ലീഗ് കിരീടവും നേടിയിട്ടുണ്ട്.1900-ൽ‌ ഫ്രാൻസ് ജോൺ പതിനൊന്ന് ഫുട്ബോൾ കളിക്കാരുമായി തുടങ്ങിയ ക്ലബ്ബാണ്‌ ബയേൺ മ്യൂണിക്ക്.ആദ്യമായി 1932 ലാണ് ഈ ടീം ദേശീയ കപ്പ്‌ നേടുന്നത് .


</doc>
<doc id="280107" url="https://ml.wikipedia.org/wiki?curid=280107" title="ജിതിൻ റാം മഞ്ജി">
ജിതിൻ റാം മഞ്ജി

ഇന്ത്യൻ രാഷ്ട്രീയത്തിലെ ഒരു പ്രമുഖ നേതാവായ ജിതൻ റാം മാൻഝി ബിഹാറിന്റെ ഇരുപത്തി മൂന്നാമത് മുഖ്യമന്ത്രിയായിരുന്നു. (ജനനം : 6 ഒക്ടോബർ 1944). നിതീഷ് കുമാർ മന്ത്രി സഭയിലെ പട്ടികജാതി-വർഗ ക്ഷേമ വകുപ്പ് മന്ത്രിയായിരുന്നു.

ഗയ ജില്ലയിലെ ഖിസിർ സരായ് സ്വദേശിയായ മഞ്ചി, മഗഥ സർവകലാശാലയിൽ നിന്ന് ബിരുദപഠനം പൂർത്തിയാക്കി. ബിഹാറിലെ ഏറ്റവും പിന്നോക്കം നിൽക്കുന്ന മുഷാർ വിഭാഗത്തിൽപ്പെട്ട മഞ്ചി, ടെലികോം വകുപ്പിൽ ക്ലർക്ക് ആയിട്ടാണ് ഔദ്യോഗിക ജീവിതമാരംഭിച്ചത്. ജഹനാബാദിലെ മഖ്ദൂംപൂർ നിയമസഭാ മണ്ഡലത്തിൽ നിന്ന് നിയമസഭയിലെത്തി. കഴിഞ്ഞ ലോക്‌സഭാ തെരഞ്ഞെടുപ്പിൽ ഗയ മണ്ഡലത്തിൽ നിന്ന് മത്സരിച്ചിരുന്നെങ്കിലും ബി.ജെ.പിയിലെ ഹരി മഞ്ചിയോട് തോറ്റിരുന്നു. 

2014 ലെ ലോക്‌സഭാ തിരഞ്ഞെടുപ്പിലേറ്റ പരാജയത്തിന്റെ ഉത്തരവാദിത്തം ഏറ്റെടുത്ത് മുഖ്യമന്ത്രിയായിരുന്ന നിതീഷ് കുമാർ രാജിവെച്ചതിനെത്തുടർന്നാണ് മഞ്ജിയെ പുതിയ മുഖ്യമന്ത്രിയായി തിരഞ്ഞെടുത്തത്. 

1980-ലാണു ജിതൻ റാം മാൻഝി രാഷ്ട്രീയത്തിൽ പ്രവേശിക്കുന്നത്. ഗയ ജില്ലയിലെ ഫത്തേപൂരിൽ നിന്നും ഇന്ത്യൻ നാഷണൽ കോൺഗ്രസ്സിന്റെ ടിക്കറ്റിൽ മത്സരിക്കുകയും ജയിക്കുകയും ചെയ്തു. നയിച്ച സർക്കാരിൽ മന്ത്രിയാകുകയും ചെയ്തു. 1985-ലെ തെരെഞ്ഞെടുപ്പിൽ വീണ്ടും ജയിച്ചെങ്കിലും 1990-ലെ തെരെഞ്ഞെടുപ്പിൽ പരാജയപ്പെട്ടു.


</doc>
<doc id="280112" url="https://ml.wikipedia.org/wiki?curid=280112" title="വർക്കല തീവണ്ടി നിലയം">
വർക്കല തീവണ്ടി നിലയം


</doc>
<doc id="280114" url="https://ml.wikipedia.org/wiki?curid=280114" title="ആനന്ദിബെൻ പട്ടേൽ">
ആനന്ദിബെൻ പട്ടേൽ

ഗുജറാത്തിന്റെ മുൻ മുഖ്യമന്ത്രിയാണ് ആനന്ദിബെൻ പട്ടേൽ(ജനനം : 21 നവംബർ 1941) 2014 ൽ മുഖ്യമന്ത്രിയായിരുന്ന നരേന്ദ്ര മോദിയുടെ അസാന്നിധ്യത്തിൽ ഗുജറാത്തിലെ ഭരണം കൊണ്ടുപോകാൻ രൂപവത്കരിച്ച ഉപസമിതിയുടെ അധ്യക്ഷ ആനന്ദിബെന്നായിരുന്നു. മോദി മന്ത്രി സഭയിൽ റവന്യു, റോഡ്, നഗരവികസനമന്ത്രിയായിരുന്നു. അധ്യാപികയായിരുന്ന അവർ 1998 മുതൽ നിയമസഭാംഗമാണ്. കേശുഭായ് സർക്കാറിലും മന്ത്രിയായിരുന്നു. മോദി പ്രധാനമന്ത്രി സ്ഥാനത്തേക്ക് തെരഞ്ഞെടുക്കപ്പെട്ടതോടെ ഗുജറാത്ത് മുഖ്യമന്ത്രി സ്ഥാനത്തേക്ക് പരിഗണിക്കപ്പെട്ടു. ഗുജറാത്തിലെ ആദ്യ വനിതാ മുഖ്യമന്ത്രിയാണ്.

ദീർഘകാലം അധ്യാപികയായിരുന്നു. മികച്ച അധ്യാപകർക്കുള്ള ദേശീയ പുരസ്കാരവും സംസ്ഥാന പുരസ്കാരവും നേടിയിട്ടുണ്ട്.


</doc>
<doc id="280127" url="https://ml.wikipedia.org/wiki?curid=280127" title="ഉഷാ മെഹ്ത">
ഉഷാ മെഹ്ത

ഉഷാ മെഹ്ത (മാർച്ച് 25, 1920 - ഓഗസ്റ്റ് 11, 2000) ഒരു പ്രമുഖ ഗാന്ധിയനും സ്വാതന്ത്ര്യ സമര സേനാനിയും ആയിരുന്നു. 1942-ലെ ക്വിറ്റ് ഇന്ത്യ സമരകാലത്ത് കുറച്ചു മാസം കോൺഗ്രസ്സിനു വേണ്ടി "രഹസ്യ കോൺഗ്രസ് റേഡിയോ" എന്ന പേരിൽ ഒരു രഹസ്യ റേഡിയോ നിലയം നടത്തിയിരുന്നു. 1998-ൽ രാഷ്ട്രം അവരെ പദ്മഭൂഷൺ നൽകി ആദരിച്ചു.


</doc>
<doc id="280131" url="https://ml.wikipedia.org/wiki?curid=280131" title="ഭാനു അതയ്യ">
ഭാനു അതയ്യ

ഇന്ത്യൻ സിനിമയിലെ ഏറ്റവും അംഗികരിക്കപ്പെട്ട ഒരു വസ്ത്രാലങ്കാരികയാണ് ഭാനു അതയ്യ (മറാഠി : भानु अथैय्या). നൂറോളം ചലച്ചിത്രങ്ങൾക്ക് അവർ വസ്ത്രാലങ്കാരം ചെയ്തിട്ടുണ്ട്.ഇന്ത്യയിൽ ആദ്യമായി ഓസ്കാർ പുരസ്കാരം നേടിയ വ്യക്തിയും അവരാണ്.റിച്ചാർഡ് ആറ്റൻബറോ സംവിധാനം ചെയ്ത ഗാന്ധി എന്ന ചിത്രത്തിന്റെ വസ്ത്രാലങ്കാരത്തിനാണ് ഭാനുവിന് പുരസ്കാരം ലഭിച്ചത്.ഇതു കൂടാതെ രണ്ടു തവണ നാഷണൽ ഫിലിം അക്കാദമി അവാർഡും ഫിലിം ഫെയർ ലൈഫ് ടൈം അച്ചീവ്മെന്റ് അവാർഡും ഉൾപ്പെടെ നിരവധി പുരസ്കാരങ്ങളും ഭാനു അതയ്യ നേടിയിട്ടുണ്ട്.


</doc>
<doc id="280161" url="https://ml.wikipedia.org/wiki?curid=280161" title="വില്ലോമരം">
വില്ലോമരം

സാലിക്സ് ആൽബ എന്ന ശാസ്ത്രീയ നാമമുള്ള വില്ലൊ മരം ഇന്ത്യയിൽ കാശ്മീരിലാണ് കൂടുതലായി കാണപ്പെടുന്നത്. തണുപ്പുള്ള മൂന്നാർ പോലുള്ള പ്രദേശങ്ങളിലും വില്ലൊ മരം കാണപ്പെടുന്നു. കനം കുറവാണെങ്കിലും തേയ്മാനം കുറഞ്ഞ തടിയാണെന്നതാണ് ഇതിന്റെ സവിശേഷത. വില്ലോമരത്തിന്റെ തടി ഉപയോഗിച്ചാണ് ക്രിക്കറ്റ് ബാറ്റ് ഉണ്ടാക്കാറുള്ളത്. ഇതിന്റെ എണ്ണ മരുന്നായും ഉപയോഗിക്കാറുണ്ട്.


</doc>
<doc id="280162" url="https://ml.wikipedia.org/wiki?curid=280162" title="സഫേദ മരം">
സഫേദ മരം

കാശ്മീരിൽ ധാരാളമായി കാണുന്നതും കൃഷി ചെയ്യപ്പെടുന്നതുമായ ഒരു മരമാണ് സഫേദ. തടി ആവശ്യത്തിനായി കാശ്മീരിൽ കാര്യമായി ഉപയോഗിക്കുന്നത് ഈ വൃക്ഷത്തിന്റെ തടി ആണത്രേ. മറ്റ് മൃദുകാണ്ഡ ആവശ്യങ്ങൾക്കും ഇത് കാര്യമായി ഉപയോഗിക്കുന്നു. കാശ്മീരിൽ പലയിടത്തും ഇത് കൃഷിചെയ്യപ്പെടുന്നുണ്ട്. കുത്തനെ മുകളിലേക്ക് പോകുന്ന തുകൊണ്ട വേലിയായും അതിരായും ഈ വൃക്ഷങ്ങൾ കാണപ്പെടുന്നുണ്ട്. ജമ്മുവിലേക്കുള്ള വഴിയിലെ ഗ്രീൻ കനാൽ എന്ന ഭാഗം പൂർണ്ണമായും ഇതുകൊണ്ട് സൃഷ്ടിക്കപ്പെട്ടതാണ്


</doc>
<doc id="280178" url="https://ml.wikipedia.org/wiki?curid=280178" title="ജമീല പ്രകാശം">
ജമീല പ്രകാശം

പതിമൂന്നാം കേരളാ നിയമസഭയിൽ കോവളത്തെ പ്രതിനിധീകരിക്കുന്ന എം.എൽ.എ.യും , പ്രമുഖ ഇടതുപക്ഷ രാഷ്ട്രീയ പ്രവർത്തകയുമാണ് ജമീല പ്രകാശം. (ജനനം :19 മേയ് 1957). ജനതാദൾ സ്ഥാനാർത്ഥിയായാണ് മത്സരിച്ചത്. മുൻ മന്ത്രി നീലലോഹിതദാസൻ നാടാരുടെ ഭാര്യയാണ്.

മുൻ എം.എൽ.എ. ആർ. പ്രകാശത്തിന്റെയും ലില്ലി പ്രകാശത്തിന്റെയും മകളായി 1957-ൽ ജനനം. കൊല്ലം എസ്.എൻ. കോളേജിൽ നിന്ന് ബി.എസ്.സി. സുവോളജിയിൽ ബിരുദം. പിന്നീട് തിരുവനന്തപുരം ഗവ. മെഡിക്കൽ കോളേജിൽ എംബിബിഎസിന് പ്രവേശനം ലഭിച്ചു. റിസർവ് ബാങ്ക് ക്ലർക്ക് ഉദ്യോഗം ലഭിച്ചപ്പോൾ പഠനം ഉപേക്ഷിച്ച് ജോലിക്ക് ചേർന്നു. പിന്നീട് എസ്.ബി.ടി. ഓഫീസർ തസ്തികയിൽ ജോലി. ഔദ്യോഗികജീവിതത്തിനിടയിൽ തിരുവനന്തപുരം ലോ അക്കാദമിയിൽനിന്ന് എൽ.എൽ.ബി പാസായി. ഇന്ദിരാഗാന്ധി ഓപ്പൺ യൂണിവേഴ്സിറ്റിയിൽനിന്ന് എംബിഎ നേടി. സ്റേറ്റ് ബാങ്ക് ഓഫ് ട്രാവൻകൂറിൽ ഉദ്യോഗസ്ഥയായിരുന്നു. ഡെപ്യൂട്ടി ജനറൽ മാനേജരായിക്കെ സ്വയം വിരമിച്ചു. കോവളം നിയമസഭാതിരഞ്ഞെടുപ്പിൽ മൽസരിച്ചാണ് പൊതുരംഗത്തേക്ക് കടന്നുവന്നത്.


1976ൽ എ. നീലലോഹിതദാസൻ നാടാരുമായി വിവാഹം. മക്കൾ - ദീപ്തി, ദിവ്യ (മരണപ്പെട്ടു).


</doc>
<doc id="280180" url="https://ml.wikipedia.org/wiki?curid=280180" title="ഗൗതം മേനോൻ">
ഗൗതം മേനോൻ

ഒരു ദക്ഷിണേന്ത്യ ചലച്ചിത്ര സംവിധായകനും നിർമ്മാതാവുമാണ് ഗൗതം വാസുദേവ് മേനോൻ (ജനനം 25 ഫെബ്രുവരി 1973).

1973 ഫെബ്രുവരി 25ന് ഒറ്റപ്പാലത്ത് ഒരു മലയാളി കുടംബത്തിൽ ജനിച്ചു. തമിഴ്നാട്ടിലെ തിരുച്ചിയിലാണ് വളർന്നത്. തിരുച്ചിയിലെ മൂകാംബിക കോളേജിൽ നിന്നും മെക്കാനിക്കൽ എഞ്ചിനീയറിംഗ് പാസായി.

തന്റെ അമ്മയുടെ നിർബന്ധപ്രകാരമാണ് ഗൗതം സിനിമാരംഗത്തെത്തിയത്. രാജീവ് മേനോന്റെ കീഴിലായിരുന്നു ആദ്യം.



</doc>
<doc id="280185" url="https://ml.wikipedia.org/wiki?curid=280185" title="ഋഷഭനാഥൻ">
ഋഷഭനാഥൻ

ജൈനമതാനുയായികളുടെ ആരാധനാമൂർത്തിയും ആദ്യത്തെ തീർത്ഥങ്കരനുമാണ് ഋഷഭ തീർത്ഥങ്കരൻ. ആദിനാഥൻ എന്നും ആദീശ്വരൻ എന്നും ഋഷഭ തീർത്ഥങ്കരൻ അറിയപ്പെടുന്നു. അയോദ്ധ്യയാണ് ഇദ്ദേഹത്തിന്റെ ജ്ന്മസ്ഥലം . പുരാണങ്ങളിൽ പറയുന്നതു പ്രകാരം ഇദ്ദേഹം പുരാതന അയോധ്യയിലെ ഇക്ഷാകുവംശത്തിലാണ് ഋഷഭ തീർത്ഥങ്കരൻ ജനിച്ചത് എന്നു കരുതപ്പെടുന്നു


</doc>
<doc id="280192" url="https://ml.wikipedia.org/wiki?curid=280192" title="ബയോബ്ലിറ്റ്‌സ്">
ബയോബ്ലിറ്റ്‌സ്

ജൈവവൈവിധ്യ സംരക്ഷണത്തിന്റെ പ്രാധാന്യത്തെക്കുറിച്ച് പൊതുജനങ്ങളെ ബോധവത്കരിക്കുന്നതിന് തെരഞ്ഞെടുക്കപ്പെട്ട ഒരു പ്രദേശത്ത് കാണപ്പെടുന്ന സസ്യജന്തുജാലങ്ങളെ 24 മണിക്കൂർ വരെ നിരീക്ഷിച്ച് അവയുടെ ലിസ്റ്റ് തയാറാക്കുന്ന നൂതന രീതിയാണ് ബയോബ്ലിറ്റ്‌സ്. ശാസ്ത്രജ്ഞന്മാരും സന്നദ്ധസംഘടനാ പ്രവർത്തകരും പ്രകൃതി സ്‌നേഹികളും സാധാരണ ജനങ്ങളും പങ്കെടുക്കാറുണ്ട്. നഗരങ്ങളിലെ ജൈവവൈവിധ്യം മനസ്സിലാക്കാനും അവയുടെ നിരീക്ഷണത്തിൽ പൊതുജനസഹകരണം ഉറപ്പുവരുത്തുന്നതിനും 'ബയോബ്ലിറ്റ്‌സ്' എന്ന ആശയം ഏറെ സഹായകരമാകാറുണ്ട്.
അന്തർദേശീയ ജൈവവൈവിധ്യദിനത്തോടനുബന്ധിച്ച് 2014 മെയ് 22ന് നഗരങ്ങളിലെ ജൈവവൈവിധ്യ സംരക്ഷണത്തെക്കുറിച്ച് ജനങ്ങളെ ബോധവാന്മാരാക്കുന്നതിന് വേണ്ടി വനംവകുപ്പിന്റെ സാമൂഹ്യവനവത്കരണ വിഭാഗം 'ബയോബ്ലിറ്റ്‌സ്' സംഘടിപ്പിച്ചിരുന്നു.



</doc>
<doc id="280199" url="https://ml.wikipedia.org/wiki?curid=280199" title="ശ്രീരാമൻ ചിറ">
ശ്രീരാമൻ ചിറ

തൃശ്ശൂർ ജില്ലയിൽ തൃശ്ശൂർ താലൂക്കിൽ വടക്കുമ്മുറി വില്ലേജിൽ സ്ഥിതിചെയ്യുന്ന ഏകദേശം 900 പറയോളം വിസ്തീർണ്ണമുള്ള പാടശേഖരമാണ് ശ്രീരാമൻ ചിറ. ഇത് അന്തിക്കാട്, താന്ന്യം പഞ്ചായത്തുകളിലായിട്ടാണ്. ആദ്യകാലത്ത് തൃപ്രയാർ ശ്രീരാമസ്വാമി ക്ഷേത്രത്തിന്റെ അധീനതയിലായിരുന്നു ശ്രീരാമൻ ചിറ. സീതാദേവിയെ വീണ്ടെടുക്കാനുള്ള യാത്രക്കിടയിൽ രാമേശ്വരത്തു നിന്ന് ലങ്കയിലേക്ക് ചിറ നിർമ്മിച്ചതിന്റെ ഓർമ്മക്ക് എല്ലാവർഷവും സേതു നിർമ്മിക്കുന്ന ഭൂമിയിലെ ഒരേഒരു സ്ഥലമാണിത്.
പണ്ടുകാലത്ത് നമ്മുടെ നാട്ടിൽ ഒരുപാട് ചിറകളുണ്ടായിരുന്നു. അതിൽ തുലാവർജലം സംഭരിച്ചു നിർത്തിയിരുന്നു. അതെല്ലാം വേനലിലും കൃഷിക്കും കുടിവെള്ളത്തിനും ഉപയോഗിച്ചിരുന്നു. ഇന്നത്തെപ്പോലെ പരിസ്ഥിതിയെപ്പറ്റി അവബോധം ഇല്ലായിരുന്നു എങ്കിൽക്കൂടി പരിസ്ഥിതിക്ക് കോട്ടം തട്ടുന്ന രീതിയിൽ ഒന്നും തന്നെ നമ്മുടെ പൂർവ്വികർ ചെയ്തിരുന്നില്ല.

താന്ന്യം, അന്തിക്കാട് പഞ്ചായത്തുകളിലായി കിടക്കുന്ന 270 ഏക്കർ നെൽക്കൃഷിക്കും അനുബന്ധമായി കിടക്കുന്ന പതിനാറ് കിലോമീറ്റർ ചുറ്റളവിൽ വ്യാപിച്ചു കിടക്കുന്ന കരപ്രദേശത്തെ മറ്റ് കൃഷികൾക്കും കുടിവെള്ളത്തിനും വേണ്ടതായ തുലാവർഷ ജലം സംഭരിച്ചു നിർത്തിയിരുന്നത് ശ്രീരാമൻ ചിറയിലാണ്. കൂടുതൽ ജലം കെട്ടി നിറ്ത്തിയിരുന്ന ചിറയിലെ മുപ്പത് ഏക്കർ സ്ഥലത്ത് ഒരുപൂവ്വും, മറ്റിടങ്ങളിൽ ജലലഭ്യതയ്ക്കനുസരിച്ച് ഇരുപ്പൂവ്വും മുപ്പൂവ്വും കൃഷി ചെയ്തിരുന്നു.

തൃപ്രയാർ ശ്രീരാമസ്വാമി ക്ഷേത്രവുമായി ബന്ധപ്പെട്ടതാണ് ശ്രീരാമൻ ചിറയും ചിറകെട്ടോണം എന്ന പേരിലറിയപ്പെടുന്ന സേതുബന്ധനവും. രാമായണത്തിലെ സേതുബന്ധനത്തിന്റെ ഓർമ്മപുതുക്കലാണ് ഇവിടെ എല്ലാവർഷവും നടക്കുന്നത്. കന്നിമാസത്തിലെ തിരുവോണം നാളിൽ ചിറ നിർമ്മിച്ച് പിന്നീട് പെയ്യുന്ന തുലാവർഷജലമാണ് ഇവിടെ സംഭരിക്കുന്നത്. ആദ്യകാലങ്ങളിൽ തൃപ്രയാർ ശ്രീരാമസ്വാമി ക്ഷേത്രത്തിൽ നിന്നും നൽകിവന്നിരുന്ന മുളയും, ഓലയും, മണ്ണും ഉപയോഗിച്ചാണ് ചിറകെട്ടിയിരുന്നത്. ആദ്യകാലത്ത് പറയസമുദായത്തിനായിരുന്നു ചിറകെട്ടുന്നതിനുള്ള അവകാശം. ചിറകെട്ടോണത്തിനും ഒരുമാസം മുൻപ് തന്നെ ഇവർ ഇവിടെ വന്ന് താമസിച്ചായിരുന്നു 300 മീറ്റർ നീളമുള്ള ചിറ നിർമ്മിച്ചിരുന്നത്. പിന്നിട് ചടങ്ങ് മുടങ്ങാതിരിക്കുന്നതിനായി, ശ്രീരാമസ്വാമി ക്ഷേത്രത്തിന്റെ ഊരായമ ഇല്ലങ്ങളിലൊന്നായ പുന്നപ്പിള്ളി മനയിലെ കാരണവന്മാർ ഇല്ലപ്പറംബിൽ കൊണ്ടു വന്ന് താമസിപ്പിച്ച, വേട്ടുവ സമുദായക്കാറ്ക്കായി ഇതിനുള്ള അവകാശം.

1930കളിൽ ചിറകെട്ട് ചെങ്കല്ലിൽ പടുത്തുയർത്തുകയും, സംഭരിക്കപ്പെടുന്ന ജലത്തിന്റെ അളവ് 5 അടിയിൽ കൂടുതൽ വരുമ്പോൽ കവിഞ്ഞൊഴുകുന്നതിനായി മറ്റൊരു തോട് (കോട്ടുകഴ) നിറ്മ്മിക്കുകയും ചെയ്ത് ചിരകെട്ടും ജലസംഭരണവും സുഗമമാക്കി. ജന്മിത്വം അവസാനിക്കുകയും ദേവസ്വം സ്ഥലങ്ങൾ പഞ്ചായത്തുകളുടെ അധീനതയിലാവുമയും ചെയ്തെങ്കിലും 1967 വരെ പഴയരീതിക്ക് മാറ്റമൊന്നും ഉണ്ടായില്ല. 1968ൽ ചിറപൊട്ടിച്ച് ജലം ഒഴുക്കിക്കളഞ്ഞതിനാൽ വ്യവഹാരങ്ങളുണ്ടായി.
1988ൽ ശ്രാമൻ ചിറയിൽ "ലിഫ്റ്റ് ഇറിഗേഷൻ" എന്ന പുതിയ പദ്ധതി നടപ്പാക്കി. സ്ഥലം എം.എൽ.എ.യും അന്നത്തെ കൃഷിമന്ത്രിയുമായിരുന്ന ശ്രീ.വി.വി.രാഘവന്റെ പ്രത്യേക ഫണ്ട് ഉപയോഗിച്ചായിരുന്നു നിർമ്മാണം. ശ്രീരാമൻ ചിറത്തോട് കനോലിപുഴയിലാണ് അവസാനിക്കുന്നത്. ആയതിനാൽ പുഴയിലെ വെള്ളം വലിയ മോട്ടോറുപയോഗിച്ച് ശ്രാമൻ ചിറയിലേക്ക് പമ്പ് ചെയ്ത് കയറ്റി സംഭരിച്ച് നിറ്ത്തുന്നതായിരുന്നു പദ്ധതി. എന്നാൽ നവംബർ മദ്ധ്യത്തോടെ കനോലി കനാലിൽ ഉപ്പുവെള്ളം നിറയുന്നതിനാൽ ഐ പദ്ധതി പിന്നീട് നിർത്തിവെക്കേണ്ടി വന്നു.

1996ൽ "അധികാരം ജനങ്ങളിലേക്ക്" എന്ന മുദ്രാവാക്യവുമായി ജനകീയാസൂത്രണം കടന്നു വന്നു. അന്ന് ഈ പ്രദേശത്തെ കിണറുകളിൽ ഉപ്പ് വെള്ളം മൂലം കുടിവെള്ളത്തിനായി നട്ടം തിരിയുന്ന സമയമായിരുന്നു. ആദ്യ ഗ്രാമസഭകളിൽ തന്നെ താന്ന്യം-അന്തിക്കാട് പഞ്ചായത്തുകളിലെ, ശ്രീരാമൻ ചിറയുമായി ബന്ധപ്പെട്ട് കിടക്കുന്ന, നാല് വാർഡുകളിലെ ഗ്രാമസഭകളും പഴയതുപോലെ ചിറകെട്ടി തുലാവർഷജലം സംഭരിക്കണമെന്ന് ആവശ്യപ്പെടുകയും തീരുമാനമെടുക്കുകയും ചെയ്തു. അന്തിക്കാട് പഞ്ചായത്ത് വികസനരേഖയിൽ ചിറകെട്ടണമെന്ന തീരുമാനം രേഖപ്പെടുത്തി.

പഞ്ചായത്തിന്റെ അവഗണനയിൽ പ്രതിഷേധിച്ച് നാട്ടുകാർ 1997 ൽ ശ്രീരാമൻ ചിറ സംരക്ഷണ സമിതി രൂപീകരിച്ച് സമരങ്ങൾക്ക് രൂപം നൽകി. നാട്ടുകാരുടെ അഭ്യർത്ഥനപ്രകാരം മണ്ണുത്തി ആസ്ഥാനമായി പ്രവർത്തിക്കുന്ന ജനനീതി ശ്രീരാമൻ ചിറയ്ക്കുവേണ്ടി രംഗത്തെത്തി. തുടർന്ന് ജനനീതിയുടെ സഹായത്തോടെ ശ്രീരാമൻ ചിറസംരക്ഷണ സമിതി തദ്ദേശ സ്വയം ഭരണസ്ഥാപനങ്ങളുടെ ഓംബുഡ്സ്മാന് പരാതി നൽകി. ഗ്രാമസഭാ തീരുമാനങ്ങൾ നടപ്പിലാക്കണം എന്നായിരുന്നു പരാതി. 2003 ഒക്ടോബർ 14 ന് 1968ലെ ഹൈക്കോടതി വിധി അംഗീകരിച്ച് ചിറകെട്ടി തുലാവർഷജലം സംഭരിക്കണമെന്ന് ഓംബുഡ്സ്മാൻ വിധി പ്രസ്താവിച്ചു. അതുപ്രകാരം 36 വർഷത്തിനു ശേഷം വീണ്ടും ചിറകെട്ടി

കനോലിപ്പുഴയ്ക്ക് സമാന്തരമായി ആയതിൽ നിന്ന് 500 മീറ്റർ കിഴക്കുമാറിയാണ് ശ്രീരാമൻ ചിറയുടെ ജലസേചിത പ്രദേശം. കാലവർഷക്കാലത്ത് കനോലിപ്പുഴയിൽ നീരൊഴുക്കു വർദ്ധിക്കുംപ്പോൾ ചിറയിൽ നിന്നും വെള്ളം ഒഴുകിപ്പോകൻ ബുദ്ധിമുട്ടായിരുന്നു. ആയതിനാൽ 'ആര്യൻ' ഇനത്തിൽപ്പെട്ട നെല്ലാണ് ഒരുപ്പൂ കൃഷി ചെയ്തിരുന്ന 30 ഏക്കർ സ്ഥലത്ത് കൃഷി ചെയ്തിരുന്നത്. ചില കൃഷിക്കാർ ചിറകെട്ടരുതെന്ന് ആവശ്യപ്പെട്ട് ബഹു. കേരള ഹൈക്കോടതിയിൽ റിട്ട്ഹർജി നൽകിയെങ്കിലും ആയത് തള്ളി(o.p.No 3739/68).



</doc>
<doc id="280201" url="https://ml.wikipedia.org/wiki?curid=280201" title="ഘനശ്യാമ ദാസ് ബിർള">
ഘനശ്യാമ ദാസ് ബിർള

പ്രഗല്ഭനായ ഒരു ഇൻഡ്യൻ വ്യവസായിയായിരുന്നു ഘനശ്യാമ ദാസ് ബിർള . ഇൻഡ്യയിലെ ഏറ്റവും വലിയ ബിസിനസ് ഗ്രൂപ്പായ ബിർള ഗ്രൂപ്പിന് അടിത്തറയിട്ടത് അദ്ദേഹമാണ്.


</doc>
<doc id="280204" url="https://ml.wikipedia.org/wiki?curid=280204" title="ബ്രിജ് മോഹൻ ലാൽ മുഞ്ജാൽ">
ബ്രിജ് മോഹൻ ലാൽ മുഞ്ജാൽ

ഇൻഡ്യയിലെ പ്രമുഖ വ്യവസായികളിൽ ഒരാളാണ് ബ്രിജ് മോഹൻ ലാൽ മുഞ്ജാൽ. ഹീറോ ഗ്രൂപ്പിന്റെ ചെയർമാൻ ആണ്.


</doc>
<doc id="280209" url="https://ml.wikipedia.org/wiki?curid=280209" title="പു ലാൽധൻഹവ്‌ല">
പു ലാൽധൻഹവ്‌ല

നിലവിലെ മിസോറം മുഖ്യമന്ത്രിയാണ് ലാൽതന്വവ്ല (ജനനം 19 മെയ് 1942). ഇന്ത്യൻ നാഷണൽ കോൺഗ്രസിന്റെ മുഖ്യമന്ത്രിയാണ് ലാൽതന്വവ്ല. 2013ൽ അഞ്ചാം തവണ അദ്ദേഹം മുഖ്യമന്ത്രിയായി സത്യപ്രതിഞ്ജ ചെയ്തു.
1942 മേയ് 19ന് മിസോറമിലെ ഐസ്വാളിൽ ജനിച്ചു. 1958ൽ സർവ്വകലാശാലാബിരുദം നേടി. പച്ചൂംഗ യൂ​ണുവേഴ്സിറ്റി കോളേജിൽ ബി.എ പഠിച്ചു. ഗുവാഹത്തി കോളേജിൽ നിന്നും ബിരുദം നേടി.
മിസോറം ജില്ല കൗൺസിലിന്റെ കീഴിലുള്ള സ്ക്കൂൾ ഇൻസ്പെക്ടർ ഓഫീസിലെ റെക്കോർഡറായാണ് തുടങ്ങിയത്. പിന്നീട് ആസാം സർക്കാരിന്റെ കീഴിലായി. ആസാം കോർപ്പറേറ്റീവ് അപ്പെക്സ് ബാങ്കിൽ അസിസ്റ്റന്റായി. 1966ൽ മിസോ നാഷണൽ ഫ്രണ്ടിൽ അംഗമായി. സിൽച്ചാർ ജയിലിൽ അടയ്ക്കപ്പെട്ടു. എന്നാൽ 1967ൽ പുറത്തു വന്ന് ഇന്ത്യൻ നാഷണൽ കോൺഗ്രസ് അംഗമായി. ഐസ്വാൾ ജില്ലാ കോൺഗ്രസ് കമ്മിറ്റിയുടെ ചീഫ് ഓർഗണൈസർ ആയിരുന്നു. ശേഷം മിസോറം പ്രദേശ് കോൺഗ്രസ് കമ്മിറ്റിയുടെ പ്രസിഡന്റായിരുന്നു. 1984ൽ ലാൽതന്വവ്ലയുടെ നേതൃത്തവത്തിൽ മത്സരിച്ച കോൺഗ്രസ് വിജയിച്ചു. ലാൽതന്വവ്ല മുഖ്യമന്ത്രിയായി. 1987,1989,1993,2008,2013 എന്നീ വർഷങ്ങളിൽ വിജയിച്ചു.
2013ൽ മിസോറം നിയമസഭാ തെരഞ്ഞെടുപ്പിൽ 40ൽ 34 സീറ്റും കരസ്ഥമാക്കി. മറ്റു പാർട്ടികളായ മിസോ നാഷണൽ ഫ്രണ്ട് 5 സീറ്റും മിസോറം പീപ്പിൾസ് കോൺഫറൻസ് 1 സീറ്റും നേടി.
കായികം ഇഷ്ടപ്പെടുന്ന വ്യക്തി കൂടിയാണ് ലാൽതന്വവ്ല. അദ്ദേഹത്തിന്റെ മറ്റു പ്രവർത്തനങ്ങൾ

2011ൽ ലാൽതന്വവ്ലയുടെ പേരിൽ ഒരു സ്ക്കൂൾ തുടങ്ങുകയുണ്ടായി.



</doc>
<doc id="280210" url="https://ml.wikipedia.org/wiki?curid=280210" title="അജിതനാഥൻ">
അജിതനാഥൻ

ജൈനമതത്തിലെ രണ്ടാമത്തെ തീർത്ഥങ്കരനാണ് അജിതനാഥ. ജൈനമതസ്തർ ഇദ്ദേഹത്തെ ഒരു സിദ്ധനായാണ് കരുതുന്നത്. ജിതശത്രു രാജാവിന്റെയും വിജയ മഹാറാണിയുടെയും പുത്രനായി അയോദ്ധ്യയിലായിരുന്നു അജിതനാഥൻ ഭൂജാതനായത്. 


</doc>
<doc id="280225" url="https://ml.wikipedia.org/wiki?curid=280225" title="പതിനാറാം ലോക്സഭയിലെ അംഗങ്ങളുടെ പട്ടിക">
പതിനാറാം ലോക്സഭയിലെ അംഗങ്ങളുടെ പട്ടിക

ഇന്ത്യൻ പാർലമെന്റിന്റെ അധോസഭയാണ് ലോക്‌സഭ. ലോക്‌സഭയിലെ ഓരോ അംഗവും ഓരോ മണ്ഡലത്തെ പ്രതിനിധീകരിക്കുന്നു. നിലവിൽ ആകെ 543 ലോക്‌സഭാമണ്ഡലങ്ങളാണുള്ളത്. ഭരണഘടനാപ്രകാരം ലോക്‌സഭാംഗങ്ങളുടെ പരമാവധി എണ്ണം 552 ആണ്. വിവിധ സംസ്ഥാനങ്ങളെ പ്രതിനിധീകരിച്ച് 530ഉം കേന്ദ്രഭരണപ്രദേശങ്ങളെ പ്രതിനിധീകരിച്ച് 20ഉം. ഏപ്രിൽ 10 മുതൽ 9 ഘട്ടങ്ങളിലായി നടത്തിയ തിരഞ്ഞെടുപ്പിൻറെ ഫലം മെയ്‌-16'ന് പ്രഖ്യാപിച്ചു.




</doc>
<doc id="280248" url="https://ml.wikipedia.org/wiki?curid=280248" title="പരിമഹൽ">
പരിമഹൽ

കാശ്മീരിൽ ശ്രീനഗറിൽ സബർബൻ മലനിരകളിൽ ഉള്ള് 6 തട്ടായ ഉദ്യാനത്തോടുകൂടിയ കൊട്ടാരം. മുഗൾ രാജാവായ ദാരാ ഷിക്കോഹ് ആണ് ഇത് സ്ഥാപിച്ചത്. പിന്നീട് അത് ജ്യോതിശാസ്ത്ര പരിക്ഷണാലയമായും നിരീക്ഷണശാലയായും ഉപയോഗിച്ചു. ഇവിടെ നിന്നുള്ള ദാൽ തടാകത്തിന്റെയും ശ്രീനഗറിന്റെയും കാഴ്ചകൾ അതിമനോഹരമാണ്. 


</doc>
<doc id="280250" url="https://ml.wikipedia.org/wiki?curid=280250" title="വിവര തത്വശാസ്ത്രം">
വിവര തത്വശാസ്ത്രം

കമ്പ്യൂട്ടർ ശാസ്ത്രവും വിവരശാസ്ത്രവും വിവരസാങ്കേതിക വിദ്യയും തത്ത്വശാസ്ത്രവും പരസ്പരം കൂടിച്ചേരുമ്പോൾ ഉയരുന്ന മാനസിക സങ്കൽപങ്ങളെയോ ആശയങ്ങളെയോ കുറിച്ചുള്ള ഗവേഷണപഠനമാണ് വിവര തത്ത്വശാസ്ത്രം (philosophy of information (PI)
വിവര തത്ത്വശാസ്ത്രം കൃത്രിമബുദ്ധി, വിവരത്തിന്റെ യുക്തി, സൈബർനെറ്റിക്സ്, സാമൂഹ്യസിദ്ധാന്തം, സന്മാർഗ്ഗശാസ്ത്രം, ഭാഷാപഠനം, വിവരപഠനം എന്നിവയിൽ നിന്നും ഉരുത്തിരിഞ്ഞതാണ്.

വിവരത്തിന്റെ യുക്തി

സൈബർനെറ്റിക്സ്
ഭാഷാപഠനവും വിവരപഠനവും 


</doc>
<doc id="280255" url="https://ml.wikipedia.org/wiki?curid=280255" title="ബില്ലി നായർ">
ബില്ലി നായർ

ദക്ഷിണാഫ്രിക്കൻ പാർലമെന്റ് അംഗവും ദക്ഷിണാഫ്രിക്കയുടെ മോചനത്തിനായി ദീർഘകാലം തടവിൽ കഴിഞ്ഞ മലയാളിയുമായിരുന്നു ബില്ലി നായർ(27 നവംബർ 1929 – 23 ഒക്ടോബർ 2008). ഇരുപതുവർഷത്തോളം റോബൻ ഐലന്റിൽ മണ്ടേലക്കൊപ്പം തടവുകാരനായിരുന്നു.
കേരളത്തിൽനിന്ന് ദക്ഷിണാഫ്രിക്കയിലേക്ക് തൊഴിലിനായി കുടിയേറിയ കൃഷ്ണൻനായരുടെയും പാർവതിയുടെയും മകനാണ്. 1953ൽ സൗത്ത് ആഫ്രിക്കൻ കമ്യൂണിസ്റ്റ് പാർടി അംഗമായി. മണ്ടേലക്കൊപ്പം അറസ്റ്റ് ചെയ്യപ്പെട്ടു. 1964 ൽ ഇരുപതുവർഷത്തെ കഠിനതടവിന് വിധിച്ചു. സ്വാതന്ത്ര്യാനന്തരം ആഫ്രിക്കയിൽ പാർലമെന്റ് അംഗമായി. ബില്ലിനായർ 2008ൽ മരിക്കുമ്പോൾ കമ്യൂണിസ്റ്റ് പാർടി കേന്ദ്രകമ്മിറ്റിയിലെ പ്രത്യേക ക്ഷണിതാവായിരുന്നു.

റോബിൻ ഐലന്റിൽ, ബില്ലി നായരുടെ നമ്പർ കാർഡാണ് ജയിലിൽ പീഡനകാലത്തിലൂടെ കടന്നുപോയവരുടെ പ്രതീകമായി പ്രദർശിപ്പിച്ചിരിക്കുന്നത്.



</doc>
<doc id="280264" url="https://ml.wikipedia.org/wiki?curid=280264" title="കേരള ജൈവവൈവിധ്യ ബോർഡ്">
കേരള ജൈവവൈവിധ്യ ബോർഡ്

കേരള സർക്കാരിനു കീഴിൽ പ്രവർത്തിച്ചു വരുന്ന സ്വയംഭരണാവകാശമുള്ള സ്ഥാപനമാണ് കേരള ജൈവവൈവിധ്യ ബോർഡ്. കേരളത്തിൽ ജൈവവൈവിധ്യത്തിനുള്ള ഭീഷണി നേരിടുന്നതിനും, പ്രകൃതി വിഭവങ്ങൾ അനധികൃതമായി ചൂഷണം ചെയ്യുന്നത് തടയുന്നതിനും സംസ്ഥാന ജൈവവൈവിധ്യ ബോർഡ് രൂപീകരിക്കുമെന്ന് 2003 ജനുവരിയിൽ, അന്നത്തെ കേരള മുഖ്യമന്ത്രി എ.കെ. ആന്റണി അറിയിച്ചു. . 2005 ഫെബ്രുവരി 28-ാം തിയതി കേരള ജൈവവൈവിധ്യ ബോർഡ് സ്ഥാപിതമായി. 

ജൈവവൈവിധ്യ ബോർഡിന്റെ ആദ്യ ഹരിതപുരസ്‌കാരം, 2007-ൽ, തിരുവനന്തപുരം, വഴുതയ്ക്കാടുള്ള ശ്രീ ശാരദാദേവി ശിശുവിഹാർ യു.പി. സ്‌കൂളിലെ ഹെഡ് മിസ്ട്രസും, കുട്ടികളും അന്നത്തെ കേരള മുഖ്യമന്ത്രി വി.എസ്. അച്ചുതാനന്ദനിൽ നിന്ന് ഏറ്റുവാങ്ങി. 2008 ലെ ഹരിതപുരസ്‌കാരം പരിസ്ഥിതി പ്രവർത്തകനും, അദ്ധ്യാപകനുമായിരുന്ന ജോൺ സി. ജേക്കബിനു ലഭിച്ചു. 



</doc>
<doc id="280265" url="https://ml.wikipedia.org/wiki?curid=280265" title="തപസ്വിനി">
തപസ്വിനി

സോണീ പിക്ചേഴ്സിന്റെ ബാനറിൽ പി.ഐ.എം. കാസിം നിർമിച്ച മലയാളചലച്ചിത്രമാണ് തപസ്വിനി. സെൻട്രൻ പിക്ച്ചേഴ്സ് വിതരണം ചെയ്ത ഈ ചലച്ചിത്രം 1971 സെപ്റ്റംബർ 03-ന് കേരളത്തിൽ പ്രദശനം തുടങ്ങി.






</doc>
<doc id="280271" url="https://ml.wikipedia.org/wiki?curid=280271" title="ജൈവവൈവിധ്യ നിയമം, 2002">
ജൈവവൈവിധ്യ നിയമം, 2002

ഇന്ത്യയിലെ ജൈവവൈവിധ്യം സംരക്ഷിക്കുന്നതിനും, ജൈവസമ്പത്തിന്റെ സുസ്ഥിരമായ ഉപയോഗം ഉറപ്പുവരുത്താനുമായി 2003 ഫെബ്രുവരി 5-ാം തിയതി പാർലമെന്റിൽ അവതരിപ്പിച്ച് പാസാക്കിയ നിയമമാണ് ജൈവവൈവിധ്യ നിയമം, 2002.

കേന്ദ്രത്തിൽ ദേശീയ ജൈവവൈവിധ്യ അതോറിറ്റിയും, സംസ്ഥാനങ്ങളിൽ ജൈവവൈവിധ്യ ബോർഡുകളും, പ്രാദേശിക തലത്തിൽ ജൈവവൈവിധ്യ നിർവ്വഹണ കമ്മറ്റികളും പ്രവർത്തിച്ചു വരുന്നു. വിദേശ കമ്പനികൾക്കും, വിദേശ ഇന്ത്യാക്കാർക്കും ജൈവവൈവിധ്യവുമായി ബന്ധപ്പെട്ട് പ്രവർത്തനങ്ങൾ നടത്താൻ അനുവാദം നൽകൽ, ഗവേഷണ വിവരങ്ങൾ വിദേശികൾക്കും, സ്ഥാപനങ്ങൾക്കും കൈമാറുന്നത് നിയന്ത്രിക്കൽ, ജൈവവൈവിധ്യവുമായി ബന്ധപ്പെട്ട ബൗദ്ധിക സ്വത്തവകാശത്തിന് അപേക്ഷിക്കാനുള്ള അനുവാദം നൽകൽ എന്നിങ്ങനെ ദേശീയ ജൈവവൈവിധ്യ അതോറിറ്റിക്ക് വിപുലമായ അധികാരങ്ങളാണുള്ളത്. 


</doc>
<doc id="280272" url="https://ml.wikipedia.org/wiki?curid=280272" title="ഇഷർ അലുവാലിയ">
ഇഷർ അലുവാലിയ

ഒരു ഇന്ത്യൻ സാമ്പത്തിക വിദഗ്ദ്ധയാണ് ഡോ. ഇഷർ അലുവാലിയ.
എം.ഐ.റ്റിയിൽ നിന്നും പി.എച്ച്.ഡി നേടി. ഡൽഹി സ്ക്കൂൾ ഓഫ് ഇക്കോണമിക്സിൽ നിന്നും എം.എയും കൊൽക്കത്ത യൂ​ണിവേഴ്സിറ്റിയിൽ നിന്നും ബിരുദവും നേടി.
മങ്കത് സിങ് അലുവാലിയയെ വിവാഹം ചെയ്തു.‌



1998 മുതൽ 2002 വരെ ദി ഇന്ത്യൻ കൗൺസിൽ ഫോർ റിസർച്ച് ഓൺ ഇന്റർനാഷണൽ ഇക്കോണമിസ് റിലേഷൻസിലെ ഗവർണേഴ്സ് ബോർഡിന്റെ ഡയറക്ടറും ചീഫ് എക്സിക്യൂട്ടീവും ചെയർപേഴ്സണമായിരുന്നു. 2005 മുതൽ 2007 വരെ പഞ്ചാബ് സ്റ്റേറ്റ് പ്ലാനിങ് ബോർഡിന്റെ വൈസ് ചെയർപേഴ്സണായിരുന്നു.


</doc>
<doc id="280279" url="https://ml.wikipedia.org/wiki?curid=280279" title="ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി">
ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി

കേരളത്തിലെ പ്രഥമ ഇസ്‍ലാമിക സർവകലാശാലയാണ് ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി. മലപ്പുറം ജില്ലയിലെ ചെമ്മാട് നഗരത്തിൽ പ്രധാന കാമ്പസ് സ്ഥിതി ചെയ്യുന്ന സർവകലാശാലക്ക് കേരളത്തിനകത്തും പുറത്തുമായി മുപ്പതിലധികം അഫിലിയേറ്റഡ് കോളേജുകളുണ്ട്. 

പാണക്കാട് സയ്യിദ് ഹൈദരലി ശിഹാബ് തങ്ങൾ ചാൻസലറും ഡോ. ബഹാഉദ്ദീൻ മുഹമ്മദ് നദ്‌വി വൈസ് ചാൻസലറുമാണ്. 
1986 ജൂൺ 25ന് ഒരു ഇസ്‍ലാമിക് അക്കാദമി ആയാണ് ദാറുൽ ഹുദാ പ്രവർത്തനം ആരംഭിച്ചത്. കേരള മുസ്‍ലിംകൾക്കിടയിൽ പ്രചാരത്തിലുണ്ടായിരുന്ന ഉന്നത മതപഠന രംഗത്തെ മത-ഭൌതിക സമന്വയ വിദ്യാഭ്യാസത്തിലൂടെ പുതിയൊരു തലത്തിലേക്ക് ഉയർത്തുകയായിരുന്നു സ്ഥാപക ലക്ഷ്യം. സമന്വയ വിദ്യാഭ്യാസ രംഗത്ത് കാൽ നൂറ്റാണ്ടു കാലത്തെ പ്രവർത്തന പരിചയം നേടിയതിനു ശേഷം 2009 മെയ് 10ന് ഒരു ഉന്നത ഇസ്‍ലാമിക സർവകലാശാലയായി അപ്ഗ്രേഡ് ചെയ്യപ്പെട്ടു. പാണക്കാട് സയ്യിദ് മുഹമ്മദലി ശിഹാബ് തങ്ങളാണ് അപ്ഗ്രഡേഷൻ പ്രഖ്യാപന കർമം നിർവഹിച്ചത്.

ഇസ്‍ലാമിക വിജ്ഞാനീയങ്ങളായ ഖുർആൻ, ഹദീസ്, ഫിഖ്ഹ്, അഖീദ, തസ്വവ്വുഫ് എന്നിവയ്ക്കൊപ്പം ഭൌതിക വിജ്ഞാനീയങ്ങളായ സയൻസ്, സോഷ്യൽ സ്റ്റഡീസ്, കംപ്യൂട്ടർ സയൻസ്, കണക്ക് തുടങ്ങിയവയും ഉൾപ്പെടുന്നതാണ് ദാറുൽ ഹുദായുടെ പഠനരീതി. അഞ്ചു വർഷത്തെ പ്രാഥമിക പഠനം പൂർത്തിയാക്കിയ വിദ്യാർത്ഥികളെ ബഹുമുഖ പ്രവേശന പരീക്ഷയിലൂടെ തെരഞ്ഞെടുത്ത് പ്രവേശനം നൽകിയ ശേഷം അഞ്ചു വർഷത്തെ സെക്കണ്ടറി, രണ്ടു വർഷത്തെ സീനിയർ സെക്കണ്ടറി, മൂന്നു വർഷത്തെ ഡിഗ്രി, രണ്ടു വർത്തെ പി.ജി എന്നിവയടങ്ങുന്ന പന്ത്രണ്ടു വർഷത്തെ വിപുലമായ കോഴ്സാണിത്. മലയാളത്തിനുപുറമെ അറബിക്, ഇംഗ്ലീഷ്, ഉർദു, ഹിന്ദി ഭാഷകളിലും പഠിതാക്കൾക്ക് പ്രാവീണ്യം നൽകുന്നു.

ഇസ്‍ലാമിക മതവിദ്യാഭ്യാസ രംഗത്ത് അത്യധികം നൂതനമായ ഈ വിദ്യാഭ്യാസ രീതി ഇന്ത്യയ്ക്കകത്തും പുറത്തും ഏറെ ശ്രദ്ധിക്കപ്പെട്ടുവെന്നതിൻറെ തെളിവാണ് കേരളത്തിനകത്തും പുറത്തും സ്ഥാപിതമായ അഫിലിയേറ്റഡ് കോളജുകൾ. പതിനഞ്ചോളം കേരളേതര സംസ്ഥാനങ്ങളിൽ നിന്നും നേപ്പാൾ, ന്യൂസിലാൻഡ് രാജ്യങ്ങളിൽ നിന്നുമുള്ള വിദ്യാർത്ഥികൾ നിലവിൽ സർവകലാശാലയിൽ പഠനം നടത്തുന്നു.
മലപ്പുറത്തെ മെയിൻ കാമ്പസിലോ ഇതര അഫിലിയേറ്റഡ് കോളേജുകളിലോ ബിരുദ തലം വരെയുള്ള പഠനം നടത്തിയ ശേഷം ബിരുദാനന്തര ബിരുദ പഠനത്തിനായി മുഴുവൻ പഠിതാക്കളും മലപ്പുറം വാഴ്‍സിറ്റി കാമ്പസിലെത്തുന്നു. പി.എച്ച്.ഡി തലം വരെയുള്ള വിദ്യാഭ്യാസം നൽകാൻ ദാറുൽ ഹുദയ്ക്ക് പദ്ധതിയുണ്ടെങ്കിലും നിലവിൽ അവസരമില്ല.

കേരളത്തിനകത്തും പുറത്തുമായി ഇരുപതിലേറെ സഹസ്ഥാപനങ്ങൾ ദാറുൽ ഹുദാ ഇസ്‍ലാമിക് യൂനിവേഴ്സിറ്റിയുമായി അഫിലിയേറ്റ് ചെയ്ത് പ്രവർത്തിക്കുന്നുണ്ട്. തിരുവനന്തപുരം മുതൽ കാസർഗോഡ് വരെയുള്ള ജില്ലകളിലും കേരളത്തിനു പുറത്ത് കർണാടക,ആന്ധ്രാപ്രദേശ്, മഹാരാഷ്ട്ര, പശ്ചിമ ബംഗാൾ, ആസാം എന്നീ സംസ്ഥാനങ്ങളിലുമായി ഇവ പരന്നു കിടക്കുന്നു. 

ആഗോള തലത്തിലെ ഇസ്‍ലാമിക് യൂനിവേഴ്സിറ്റികളുടെ ഔദ്യോഗിക പ്രസ്ഥാനമായ ഫെഡറേഷൻ ഓഫ് ദി യൂനിവേഴ്സിറ്റീസ് ഓഫ് ദി ഇസ്‍ലാമിക് വേൾഡിൻറെ അംഗീകാരം ലഭിച്ചിട്ടുണ്ട് ദാറുൽ ഹുദയ്ക്ക്. ഇസ്‍ലാമിക സർവകലാശാലകളുടെ മറ്റൊരു അന്തർദേശീയ കൂട്ടായ്മയായ ലീഗ് ഓഫ് ഇസ്‍ലാമിക് യൂനിവേഴ്സിറ്റീസിലും ദാറുൽ ഹുദാക്ക് അംഗത്വമുണ്ട്. ദാറുൽ ഹുദായിൽ നിന്ന് ബിരുദമെടുത്തവര്ക്ക് ഇതര ഇസ്‍ലാമിക സർവകലാശാലകളിൽ തുടർ പഠനം നടത്താൻ ഈ അംഗീകാരങ്ങൾ അവസരമൊരുക്കുന്നു. 

ജെ.എൻ.യു, അലിഗഢ് മുസ്ലിം സർവകലാശാല, ജാമിയ മില്ലിയ ഇസ്ലാമിയ, ഹംദർദ് യൂനിവേഴ്സിറ്റി, മൌലാനാ ആസാദ് നാഷനൽ യൂനിവേഴ്സിറ്റി, മദ്രാസ് യൂനിവേഴ്സിറ്റി തുടങ്ങി അനവധി ഇന്ത്യൻ സർവകലാശാലകൾ ദാറുൽ ഹുദായുടെ ബിരുദ പത്രങ്ങൾക്ക് അംഗീകാരം നൽകിയിട്ടുണ്ട്. കൂടാതെ ഇൻറർനാഷനൽ ഇസ്‍ലാമിക് യൂനിവേഴ്‍സിറ്റി മലേഷ്യ ഉൾപ്പെടെ ഒട്ടേറെ വിദേശ സർവകലാശാലകളുമായി അക്കാദമിക ധാരണാ പത്രങ്ങളും ദാറുൽ ഹുദാ ഒപ്പു വെച്ചിട്ടുണ്ട്.

ദാറുൽ ഹുദായിൽ നിന്ന് പ്രസിദ്ധീകരിക്കുന്ന ഇസ്‍ലാമിക മലയാള പ്രസിദ്ധീകരണമാണ് തെളിച്ചം മാസിക . 1999 നവംബറിൽ പ്രസിദ്ധീകരണമാരംഭിച്ചു. മതം, സാമൂഹികം, സാംസ്കാരികം, ചരിത്രം, ശാസ്ത്രം, സംഘടന, ആനുകാലികം, കുടുംബം, വിദ്യാഭ്യാസം, രാഷ്ട്രീയം, സാഹിത്യം, അന്തർദേശീയം എന്നീ വിഷയങ്ങൾ മാസിക കൈകാര്യം ചെയ്യുന്നു. കേരളത്തിൽ നിന്ന് പുറത്തിറങ്ങുന്ന ഒരേയൊരു കലാലയ മാസിക എന്ന സവിശേഷത കൂടിയുണ്ട് തെളിച്ചം മാസികക്ക്. ഡോ. ബഹാഉദ്ദീൻ മുഹമ്മദ് നദ്‌വിയാണ് മാസികയുടെ പ്രധാന പത്രാധിപർ. 



</doc>
<doc id="280281" url="https://ml.wikipedia.org/wiki?curid=280281" title="ലക്ഷദ്വീപ് കടൽ">
ലക്ഷദ്വീപ് കടൽ

ഇന്ത്യ (ലക്ഷദ്വീപും ഉൾപെടുന്നു), മാലിദ്വീപ്, ശ്രീലങ്ക എന്നി രാജ്യങ്ങൾക്കിടയിൽ കാണുന്ന കടലാണ് ലക്ഷദ്വീപ കടൽ (). ഇത് കേരളത്തിന്റെ പടിഞ്ഞാറായാണ് സ്ഥിതി ചെയ്യുന്നത്.


</doc>
<doc id="280286" url="https://ml.wikipedia.org/wiki?curid=280286" title="ഇൻറർനാഷനൽ ഇസ്‍ലാമിക് യൂനിവേഴ്‍സിറ്റി മലേഷ്യ">
ഇൻറർനാഷനൽ ഇസ്‍ലാമിക് യൂനിവേഴ്‍സിറ്റി മലേഷ്യ

മലേഷ്യൻ തലസ്ഥാന നഗരമായ കോലാലമ്പൂരിൽ സ്ഥിതി ചെയ്യുന്ന വിശ്വപ്രസിദ്ധ ഇസ്‍ലാമിക സർവകലാശാലയാണ് ഇൻറർനാഷനൽ ഇസ്‍ലാമിക് യൂനിവേഴ്‍സിറ്റി മലേഷ്യ. ഇസ്‍ലാമിക രാജ്യങ്ങളുടെ കൂട്ടായ്മയായ ഒ.ഐ.സിക്കു കീഴിൽ 1983ൽ സ്ഥാപിതമായ സർവകലാശാലയിൽ ഇന്ത്യയുൾപ്പെടെ 120ലധികം രാഷ്ട്രങ്ങളിൽ നിന്നുള്ള ബിരുദ- ബിരുദാനന്തര വിദ്യാർത്ഥികൾ പഠനം നടത്തുന്നു. ആഗോള തലത്തിലെ തന്നെ അത്യുന്നതമായ ഇസ്‍ലാമിക സർവകലാശാലയായാണ് ഐ.ഐ.യു.എം ഗണിക്കപ്പെടുന്നത്.

മുസ്‍ലിം രാജ്യങ്ങളിലെ വിദ്യാഭ്യാസ ചലനങ്ങൾക്ക് നേതൃത്വം നൽകാനും മതവിഷയങ്ങളിലും ശാസ്ത്ര വിഷയങ്ങളിലും അവഗാഹമുള്ള പുതിയൊരു തലമുറയെ വാർത്തെടുക്കാനുമായി അന്താരാഷ്ട്ര നിലവാരമുള്ളൊരു ഇസ്‍ലാമിക സർവകലാശാല എന്നത് ഒ.ഐ.സിയുടെ ചിരകാലാഭിലാഷമായിരുന്നു. ഈയൊരു സ്വപ്നത്തിൻറെ സാക്ഷാത്കാരമായാണ് 1983ൽ ഐ.ഐ.യു.എം സ്ഥാപിതമാകുന്നത്. അന്താരാഷ്ട്ര വിദ്യാർത്ഥികളെ ആകർഷിക്കുന്നതിനായി അടിസ്ഥാന സൌകര്യങ്ങളിലും അക്കാദമിക നിലവാരത്തിലുമെല്ലാം അതീവ നിഷ്കർശതയാണ് തുടക്കം മുതലേ സ്ഥാപനം പുലർത്തിപ്പോരുന്നത്. തൽഫലമെന്നോണം നൂറ്റിയിരുപതിലധികം രാഷ്ട്രങ്ങളിൽ‌ നിന്നുള്ള പഠിതാക്കൾ ഇവിടെ പഠനം നടത്തുന്നു.

വിജ്ഞാനത്തിൻറെ ഇസ്‍ലാമികവത്കരണം എന്ന അടിസ്ഥാന ലക്ഷ്യത്തിലൂന്നിയാണ് സർവകലാശാലയുടെ സവിശേഷ പാഠ്യപദ്ധതി രൂപപ്പെടുത്തിയിരിക്കുന്നത്.

മലേഷ്യൻ നഗരങ്ങളായ കോലാലമ്പൂർ, ഗോംബാക്, കുവാന്താൻ എന്നിവിടങ്ങളിലായി മൂന്നു കാമ്പസുകളാണ് ഐ.ഐ.യു.എമ്മിനുള്ളത്. ഇസ്‍ലാമിക വിജ്ഞാനീയങ്ങൾക്കു പുറമെ വൈദ്യശാസ്ത്രം, നിയമം, എഞ്ചിനീയറിങ്, മാനേജ്മെൻറ്, ഇസ്‍ലാമിക് ബാങ്കിങ് തുടങ്ങി ഇരുപതിലധികം വിഭാഗങ്ങൾ മൂന്നു കാമ്പസുകളിലുമായി പ്രവർത്തിക്കുന്നു. 



</doc>
<doc id="280290" url="https://ml.wikipedia.org/wiki?curid=280290" title="ഫെഡറേഷൻ ഓഫ് യൂനിവേഴ്സിറ്റീസ് ഓഫ് ഇസ്ലാമിക് വേൾഡ്">
ഫെഡറേഷൻ ഓഫ് യൂനിവേഴ്സിറ്റീസ് ഓഫ് ഇസ്ലാമിക് വേൾഡ്

വിവിധ ലോകരാഷ്ട്രങ്ങളിലായി പ്രവർത്തിക്കുന്ന ഇസ്‍ലാമിക സർവകലാശാലകളുടെ അന്താരാഷ്ട്ര കൂട്ടായ്മയാണ് ഫെഡറേഷൻ ഓഫ് യൂനിവേഴ്സിറ്റീസ് ഓഫ് ഇസ്‍ലാമിക് വേൾഡ്. മൊറോക്കോയുടെ തലസ്ഥാന നഗരമായ റബാത്ത് ആസ്ഥാനമായി പ്രവർത്തിക്കുന്നു. ഇസ്‍ലാമിക രാജ്യങ്ങളുടെ അന്തർദേശീയ കൂട്ടായ്മയായ ഒ.ഐ.സി.യുടെ മേൽനോട്ടത്തിലാണ് സംഘടന പ്രവർത്തിക്കുന്നത്.

അംഗ സർവകലാശാലകളിലെ അക്കാദമിക ഗുണനിലവാരം ഉറപ്പുവരുത്തുക, അധ്യാപക-വിദ്യാർത്ഥി കൈമാറ്റം പ്രോത്സാഹിപ്പിക്കുക, ഗവേഷണ പഠനങ്ങൾക്ക് പിന്തുണ നൽകുക എന്നീ ലക്ഷ്യങ്ങൾക്ക് സംഘടന ഊന്നൽ നൽകുന്നു. ഇസ്‍ലാമിക വിദ്യാഭ്യാസവുമായി ബന്ധപ്പെട്ട് വിവിധ സെമിനാറുകളും സമ്മേളനങ്ങളും സംഘടിപ്പിക്കാറുണ്ട്.

ഇന്ത്യയിൽ നിന്ന് ജാമിയ മില്ലിയ ഇസ്ലാമിയ, അലിഗഢ് മുസ്ലിം സർവകലാശാല, ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി ജാമിഅ നദവിയ്യ,എടവണ്ണസർവകലാശാലകൾക്കാണ് ഫെഡറേഷനിൽ അംഗത്വമുള്ളത്. 



</doc>
<doc id="280292" url="https://ml.wikipedia.org/wiki?curid=280292" title="ഫത്ഹുല്ല ഗുലൻ">
ഫത്ഹുല്ല ഗുലൻ

ഇരുപത്തൊന്നാം നൂറ്റാണ്ടിലെ പ്രമുഖരായ മുസ്‍ലിം ബുദ്ധിജീവികളിലൊരാളാണ് മുഹമ്മദ് ഫത്ഹുല്ല ഗുലൻ. മതം, രാഷ്ട്രീയം, സാമൂഹ്യശാസ്ത്രം, വിദ്യാഭ്യാസം തുടങ്ങി നിരവധി മേഖലകളിൽ വ്യക്തിമുദ്ര പതിപ്പിച്ച ഇദ്ദേഹം ഒട്ടനവധി ഗ്രന്ഥങ്ങളുടെ രചയിതാവുമാണ്.

1941 ഏപ്രിൽ 27ന് തുർക്കിയിൽ ജനിച്ചു. വിദ്യാഭ്യാസം പൂർത്തിയാക്കിയ ശേഷം തുർക്കിയിലെ മത-സാമൂഹ്യ-രാഷ്ട്രീയ രംഗങ്ങളിലെ സജീവ സാന്നിധ്യമായിരുന്നു. 1999മുതൽ അമേരിക്കയിലെ പെൻസിൽവാനിയയിൽ സ്വയം പ്രഖ്യാപിത പ്രവാസജീവിതം ആരംഭിച്ചതോടെ അന്തർദേശീയ തലത്തിൽ പ്രസിദ്ധി നേടി. അറുപതിലധികം ബ്രഹദ് ഗ്രന്ഥങ്ങളുടെ രചയിതാവായ ഇദ്ദേഹം ഇക്കാലയളവിനുള്ളിൽ തന്നെ ഒട്ടേറെ വിവാദങ്ങളിലും നിറഞ്ഞുനിന്നു. ഇദ്ദേഹം നേതൃത്വം നൽകുന്ന ഹിസ്മെത്ത് പ്രസ്ഥാനം തുർക്കിയിലെ ജുഡീഷ്യറി ഉൾപ്പെടെയുള്ള അധികാര കേന്ദ്രങ്ങളിൽ വൻ സ്വാധീനമുള്ളതാണെന്ന് ഗണിക്കപ്പെടുന്നു.

ഇന്ത്യയുൾപ്പെടെ ഒട്ടേറെ രാഷ്ട്രങ്ങളിൽ ഇദ്ദേഹത്തിൻറെ നേതൃത്വത്തിൽ നടന്നുവരുന്ന വിദ്യാഭ്യാസ സ്ഥാപനങ്ങൾ അക്കാദമിക നിലവാരത്തിനു പേരെടുത്തവയാണ്. ഒട്ടേറെ പുരസ്കാരങ്ങളും ഫത്ഹുല്ല ഗുലൻ കരസ്ഥമാക്കിയിട്ടുണ്ട്.


</doc>
<doc id="280294" url="https://ml.wikipedia.org/wiki?curid=280294" title="സമസ്ത കേരള ജംഇയ്യത്തുൽ മുഅല്ലിമീൻ">
സമസ്ത കേരള ജംഇയ്യത്തുൽ മുഅല്ലിമീൻ

കേരളത്തിനകത്തും പുറത്തുമായി പ്രവർത്തിക്കുന്ന പതിനായിരത്തിലധികം മദ്രസകളിൽ അധ്യാപനം നടത്തുന്ന മുസ്‍ലിം മതപണ്ഡിതരുടെ ഔദ്യോഗിക പ്രസ്ഥാനമാണ് സമസ്ത കേരള ജംഇയ്യത്തുൽ മുഅല്ലിമീൻ. മദ്രസകളുടെ പ്രവർത്തനം കാര്യക്ഷമമാക്കുക, അധ്യാപന സംവിധാനം കുറ്റമറ്റതും ശാസ്ത്രീയവുമാക്കുക, ഇസ്‍ലാമിക വിദ്യാഭ്യാസ പ്രവർത്തനങ്ങൾക്ക് നേതൃത്വം നൽകുക എന്നിവ സംഘടനയുടെ പ്രഖ്യാപിത ലക്ഷ്യങ്ങളാണ്.

പാലക്കാട് ജില്ലയിലെ മണ്ണാർക്കാട് സ്വദേശിയായ സി.കെ.എം സ്വാദിഖ് മുസ്‍ലിയാരാണ് സംഘടനയുടെ അധ്യക്ഷൻ. ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി വൈസ് ചാൻസലറും പ്രമുഖ ഇസ്‍ലാമിക വിദ്യാഭ്യാസ വിചക്ഷണനുമായ ഡോ. ബഹാഉദ്ദീൻ മുഹമ്മദ് നദ്‌വി ജനറൽ സെക്രട്ടറിയും വയനാട് ജില്ലയിലെ കംബ്ലക്കാട് സ്വദേശിയായ എം.എം ഇമ്പിച്ചിക്കോയ മുസ്‍ലിയാർ ട്രഷററുമാണ്. 

മലപ്പുറം ജില്ലയിലെ ചേളാരി ആസ്ഥാനമായി പ്രവർത്തിക്കുന്ന സംഘടനക്കു കീഴിൽ അൽ മുഅല്ലിം, സന്തുഷ്ട കുടുംബം, കുരുന്നുകൾ എന്നീ ഇസ്‍ലാമിക മാസികകളും പുറത്തിറങ്ങുന്നു. സമസ്ത കേരള ജംഇയ്യത്തുൽ ഉലമയുടെ പോഷക സംഘടനകളിൽ പ്രമുഖ സ്ഥാനമാണ് ജംഇയ്യത്തുൽ മുഅല്ലിമീനുള്ളത്. 


</doc>
<doc id="280317" url="https://ml.wikipedia.org/wiki?curid=280317" title="കേരളത്തിലെ ലോകസഭാമണ്ഡലങ്ങൾ">
കേരളത്തിലെ ലോകസഭാമണ്ഡലങ്ങൾ

കേരളത്തിൽ 20 ലോകസഭാമണ്ഡലങ്ങൾ നിലവിലുണ്ട്.


</doc>
<doc id="280319" url="https://ml.wikipedia.org/wiki?curid=280319" title="തിരുവനന്തപുരം ഉപതിരഞ്ഞെടുപ്പ്">
തിരുവനന്തപുരം ഉപതിരഞ്ഞെടുപ്പ്

2004-ലെ പൊതുതിരഞ്ഞെടുപ്പിൽ തിരുവനന്തപുരം ലോകസഭാമണ്ഡലത്തിൽ വിജയിച്ച പി.കെ. വാസുദേവൻ നായർ മരണപ്പെട്ടതിനുശേഷം നടന്നതാണ് 2005-ലെ തിരുവനന്തപുരം ഉപതിരഞ്ഞെടുപ്പ്.



</doc>
<doc id="280320" url="https://ml.wikipedia.org/wiki?curid=280320" title="വിലയ്ക്കുവാങ്ങിയ വീണ">
വിലയ്ക്കുവാങ്ങിയ വീണ

സുചിത്രമഞ്ജരിക്കു വേണ്ടി 1971--ൽ നിർമിച്ച മലയാളചലച്ചിത്രമാണ് വിലയ്ക്കുവാങ്ങിയ വീണ (English: ). രാജശ്രീ പിക്ചെഴ്സ് വിതരണം ചെയ്ത ഈ ചിത്രം 1971 ഡിസംബർ 24-ന് കേരളത്തിൽ പ്രദർശിപ്പിച്ചുതുടങ്ങി.






</doc>
<doc id="280321" url="https://ml.wikipedia.org/wiki?curid=280321" title="മഞ്ചേരി ലോകസഭാമണ്ഡലം">
മഞ്ചേരി ലോകസഭാമണ്ഡലം

2008-ലെ മണ്ഡലം പുനഃക്രമീകരണത്തിൽ റദ്ദായ മണ്ഡലമാണ് മഞ്ചേരി ലോകസഭാമണ്ഡലം.


</doc>
<doc id="280325" url="https://ml.wikipedia.org/wiki?curid=280325" title="ദന്തിദുർഗ്ഗ">
ദന്തിദുർഗ്ഗ

ദന്തിദുർഗ്ഗ അഥവാ ദന്തിവർമ്മൻ ആയിരുന്നു രാഷ്ട്രകൂട രാജവംശം സ്ഥാപിച്ചത് . ഇന്നത്തെ കർണ്ണാടകയിലുള്ള ഗുൽബർഗ ആയിരുന്നു രാജവംശത്തിന്റെ തലസ്ഥാനം. 

എല്ലോറയിലെ ലിഖിതങ്ങലിൽ നിന്നും ഇദ്ദേഹം 753 ൽ ചാലൂക്യരെ പരാജയപ്പെടുത്തി എന്നും "രാജാധിരാജാ" , "പരമേശ്വര" എന്നീ പേരുകൾ സ്വീകരിച്ചു എന്നും മനസ്സിലാക്കാം. മഹാരാഷ്ട്രയിലെ കോലാപ്പൂരിൽ നിന്നും ലഭിച്ച ലിഖിതങ്ങളിൽ അദ്ദേഹം ഗുജറാത്തിലെ ചാലൂക്യ രാജകുമാരി ആയിരുന്ന ഭാവനഗയുടെ പുത്രൻ ആയിരുന്നു എന്ന് വിശ്വസിക്കപ്പെടുന്നു. അതേ ലിഖിതങ്ങളിൽ ദന്തിവർമ്മൻ ബാദാമി ചാലൂക്യരെ പരാജയപ്പെടുത്തിയതായി പ്രസ്താവിക്കുന്നു. ദന്തിവർമ്മന്റെ ഇളയച്ഛനായ കൃഷ്ണൻ ഒന്നാമൻ ആയിരുന്നു അദ്ദേഹത്തിനു ശേഷം രാജ്യം ഭരിച്ചത്.


</doc>
<doc id="280328" url="https://ml.wikipedia.org/wiki?curid=280328" title="കൃഷ്ണ ഒന്നാമൻ">
കൃഷ്ണ ഒന്നാമൻ

ദന്തിദുർഗ്ഗനു ശേഷം അദ്ദേഹത്തിന്റെ പിതാവിന്റെ ഇളയ സഹോദരനായിരുന്ന കൃഷ്ണൻ ഒന്നാമൻ അധികാരത്തിൽ വന്നു. ഇദ്ദേഹം ചാലൂക്യരെ പൂർണമായി പരാജയപ്പെടുത്തി.ഇദ്ദേഹം ശൈവ മത വിശ്വാസിയായിരുന്നു. എല്ലോറയിൽ ഇദ്ദേഹം ശിവക്ഷേത്രം നിർമ്മിച്ചു .


</doc>
<doc id="280330" url="https://ml.wikipedia.org/wiki?curid=280330" title="ധ്രുവ (രാഷ്ട്രകൂട രാജാവ്)">
ധ്രുവ (രാഷ്ട്രകൂട രാജാവ്)

രാഷ്ട്രകൂടരാജവംശത്തിലെ പ്രധാനിയായ ഭരണാധികാരിയായിരുന്നു ധ്രുവ അഥവാ ധ്രുവ ധരാവർഷ. ഇദ്ദേഹത്തിന്റെ കാലത്ത് രാഷ്ട്രകൂട ശക്തി ഉത്തരേന്ത്യയിലേക്കും വ്യാപിച്ചു. ഇദ്ദേഹം വിന്ധ്യ പർവ്വതം കടന്നു ഗുർജ്ജര രാജാവിനെ പരാജയപ്പെടുത്തി. 
സൂര്യനാഥ കാമത്തിന്റെ അഭിപ്രായത്തിൽ ധ്രുവയുടെ ഭരണകാലം 780–793 CE ആണെന്നു കാണാം. എങ്കിലും 793 വരെ ഇദ്ദേഹം രാജ്യഭരണം നിർവ്വഹിച്ചു എന്ന് ഉറപ്പാക്കാം.


</doc>
<doc id="280331" url="https://ml.wikipedia.org/wiki?curid=280331" title="ഗോവിന്ദ മൂന്നാമൻ">
ഗോവിന്ദ മൂന്നാമൻ

രാഷ്ട്രകൂട രാജവംശത്തിലെ മറ്റൊരു പ്രമുഖനായ രാജാവായിരുന്നു ഗോവിന്ദ മൂന്നാമൻ. ഇദ്ദേഹം ധ്രുവ ധരാവർഷൻറെ പുത്രനായിരുന്നു. ഇദ്ദേഹത്തിന്റെ ഭരണകാലത്ത് രാഷ്ട്രകൂടർ ഒരു വലിയ സാമ്രാജ്യ ശക്തിയായി വികാസം പ്രാപിച്ചു.ബംഗാൾ മുതൽ ശ്രീലങ്ക വരെയുള്ള പ്രദേശങ്ങളിൽ ഇദ്ദേഹം ഭരണം നടത്തി.


</doc>
<doc id="280333" url="https://ml.wikipedia.org/wiki?curid=280333" title="അമോഘവർഷ">
അമോഘവർഷ

ഗോവിന്ദ മൂന്നാമനുശേഷം രാഷ്ട്രകൂടവംശത്തിലെ ഏറ്റവും പ്രഗൽഭനായ അമോഘവർഷ അധികാരത്തിലെത്തി. ആഭ്യന്തര വിഷമതകൾ കാരണം ഇദ്ദേഹത്തിനു ഉത്തരഭാരതത്തിലേക്കു സാമ്രാജ്യ വിസ്തൃതി നടത്താൻ കഴിഞ്ഞിരുന്നില്ല. എങ്കിലും മതം, സാഹിത്യം, കല , സാംസ്കാരികം തുടങ്ങിയ മേഖലകളിൽ മികച്ച നേട്ടം കൈവരിക്കാൻ അമോഘവർഷ നു കഴിഞ്ഞു. അദ്ദേഹം ജൈനമതത്തിന്റെ പ്രചാരത്തിനുവേണ്ടി പല സേവനങ്ങളും അനുഷ്ഠിച്ചു. ജൈനമത പണ്ഡിതനായിരുന്ന ജിനസേനൻ അമോഘവർഷന്റെ ഉപദേശകനായിരുന്നു. ഇദ്ദേഹം ഹിന്ദുമതത്തെയും പ്രോത്സാഹിപ്പിച്ചിരുന്നു. മഹാലക്ഷ്മി ഇദ്ദേഹത്തിന്റെ പ്രിയദേവതയായിരുന്നു. 

അമോഘവർഷന്റെ രണ്ടു വിശിഷ്ട കൃതികളാണ് കവിരാജമാർഗ്ഗം ,രത്നമാലിക എന്നിവ. ആദ്യത്തേത് കന്നഡ ഭാഷയിലും അടുത്തത് സംസ്കൃതഭാഷയിലും ആയിരുന്നു രചിച്ചത്. തമിഴ് ഗ്രന്ഥമായ ചൂഡാമണി നിഘണ്ടു അമോഘവർഷന്റെ ഭരണകാലത്ത് രചിക്കപ്പെട്ടതാണ്. 
ഇദ്ദേഹത്തിന്റെ ഭരണകാലത്ത് ഭാരതം സന്ദർശിച്ച സുലൈമാൻ എന്ന അറബ് സഞ്ചാരി അമോഘവർഷനെ അന്ന് ജീവിച്ചിരുന്ന രാജാക്കന്മാരിൽ ഏറ്റവും മികച്ച നാല് പേരിൽ ഒരാളായി കണക്കാക്കിയിരുന്നു.

ഇന്ത്യാ ചരിത്രം , വോള്യം I , പേജ് 189


</doc>
<doc id="280356" url="https://ml.wikipedia.org/wiki?curid=280356" title="അശ്വഘോഷ">
അശ്വഘോഷ

അശ്വഘോഷ ( Aśvaghoṣa , अश्वघोष - 80-150 CE ) ഭാരതീയ തത്ത്വചിന്തകനും കവിയും ആയിരുന്നു. ബുദ്ധമത പ്രചാരകൻ കൂടിയായ ഇദ്ദേഹം കുശാനരാജാവായ കനിഷ്ക ഒന്നാമനെ ബുദ്ധമതത്തിലേക്ക് ആനയിച്ചു. .ഒരു ബ്രാഹ്മണ കുടുംബത്തിൽ , ഉത്തരഭാരതത്തിലെ സാകേതിലായിരുന്നു ജനനം.കാളിദാസന് മുന്നേ യുള്ള ആദ്യ നാടകകാരൻ കൂടിയായിരുന്നു അശ്വഘോഷ . സംസ്കൃത ഭാഷയിൽ ആയിരുന്നു അദ്ദേഹം ബുദ്ധമത ഗ്രന്ഥങ്ങൾ ഉൾപ്പെടെ രചിച്ചത്.
ചൈനീസ് ഭാഷയിലേക്ക് കുമാരജീവ വിവർത്തനം ചെയ്ത അശ്വഘോഷ ന്റെ ജീവചരിത്രം അനുസരിച്ച് ഇദ്ദേഹം ആദ്യകാലത്ത് സന്ന്യാസ ജീവിതം നയിച്ചിരുന്നു എന്ന് മനസ്സിലാക്കാം. തർക്കങ്ങളിൽ ആരുമായും വിജയം നേടാൻ അശ്വഘോഷ നു കഴിഞ്ഞിരുന്നു. 

തന്നോട് ആരെങ്കിലും തർക്കത്തിനു വന്നാൽ , ബുദ്ധവിഹാരത്തിലെ മരമണി ( ഭക്ഷണ സമയം ആയി എന്ന് അറിയിക്കാനുള്ള മരക്കട്ട ) മുഴക്കാൻ അദ്ദേഹം ബുദ്ധ ഭിക്ഷുക്കളോട് ചട്ടം കെട്ടി. കുറെ കാലത്തേക്കു ആരും ആ മണി മുഴക്കിയില്ല. ഒരിക്കൽ പാർശ്വ എന്ന് പേരുള്ള ബുദ്ധ ഭിക്ഷു സംവാദത്തിനു തയ്യാറായി ,മരമണി മുഴക്കി. രാജാവിൻറെയും പരിവാരങ്ങളുടെയും സാന്നിധ്യത്തിൽ ഏഴു ദിവസം തർക്കം നടന്നു. ഒടുവിൽ അശ്വഘോഷ പരാജയപ്പെടുകയും പാർശ്വ ൻറെ ശിഷ്യത്വം സ്വീകരിക്കുകയും ചെയ്തു. 

ആ സമയത്താണു കുശാനരാജാവ് അശ്വഘോഷ ന്റെ രാജ്യത്തെ കീഴടക്കിയത്. കുശാനരാജാവ് 300,000 സ്വർണ്ണ നാണയങ്ങൾ കപ്പമായി ആവശ്യപ്പെട്ടു. 100,000 നാണയങ്ങൾ മാത്രമേ അശ്വഘോഷ ന്റെ രാജാവിന്റെ കൈവശം ഉണ്ടായിരുന്നുള്ളൂ. അപ്പോൾ കനിഷ്ക ,
100,000 നാണയങ്ങളും കൂടെ അശ്വഘോഷ നെയും ആവശ്യപ്പെട്ടു. ബുദ്ധമതം പ്രചരിപ്പിക്കാനുള്ള മാർഗ്ഗമായി അശ്വഘോഷ അതിനെ കരുതി. കുശാനരാജാവ് അങ്ങനെ അശ്വഘോഷ നെ കൂടെ കൊണ്ടുപോയി.

അശ്വഘോഷ , അധ്യയനം നടത്തുമ്പോൾ , ഭക്ഷണം കഴിച്ച് കൊണ്ടിരിക്കുന്ന കുതിരകൾ വരെ , ഭക്ഷണം കഴിക്കുന്നത് നിർത്തി അശ്വഘോഷനെ ശ്രദ്ധിക്കുമായിരുന്നു. അതിനാലാണ് "അശ്വഘോഷ" എന്ന പേർ ഇദ്ദേഹത്തിനു കൈവന്നത്.

ഉത്തരഭാരതത്തിൽ മുഴുവൻ അശ്വഘോഷ ബുദ്ധമത പ്രചരണം നടത്തി. ബുദ്ധചരിതം( बुद्धचरितम्) എന്ന സംസ്കൃത കാവ്യം അശ്വഘോഷ രചിച്ചു. 635-713 കാലഘട്ടത്തിൽ ഭാരതത്തിലും , തെക്ക് കിഴക്കൻ രാജ്യങ്ങളിലും ബുദ്ധചരിതം വായിക്കപ്പെട്ടിരുന്നു എന്ന് ചൈനീസ് സന്ന്യാസിയായിരുന്ന യി-ജിങ്ങ് സാക്ഷ്യപ്പെടുത്തുന്നു. പൂർണ്ണമായും സംസ്കൃതഭാഷയിൽ രചിച്ച കാവ്യത്തിനു 28 അദ്ധ്യായങ്ങൾ ഉണ്ടായിരുന്നു. "സംസ്കൃതത്തിൽ ഉള്ള രണ്ടാം ഭാഗം 10-12 നൂറ്റാണ്ടിലെ മുസ്ലീം ആക്രമണത്തോടെ നഷ്ടമായി. എങ്കിലും ഇന്ന് അതിന്റെ ചൈനീസ്-തിബത്തൻ പരിഭാഷകൾ ലഭ്യമാണ് . 

മഹാലങ്കാര എന്ന ഒരു കാവ്യവും അശ്വഘോഷ ന്റേതായി പറയപ്പെടുന്നു.


</doc>
<doc id="280358" url="https://ml.wikipedia.org/wiki?curid=280358" title="രവി അക്കിത്തിരിപ്പാട്">
രവി അക്കിത്തിരിപ്പാട്

കേരളത്തിലെ യാഗ-വൈദിക രംഗത്തെ ഒരു പണ്ഡിതനായിരുന്നു ചെമ്പ്ര ഭട്ടിപുത്തില്ലത്ത്രവി അക്കിത്തിരിപ്പാട്.(ജ: 1927-മ: 2014 മെയ് 23)

മൂന്നു അതിരാത്രങ്ങളിലും,ഇരുപത്തഞ്ചോളം സോമയാഗങ്ങളിലും പ്രധാന വൈദികനായിരുന്നു രവി അക്കിത്തിരിപ്പാട്. 1990 ൽ കുണ്ടൂരിൽ നടന്ന അതിരാത്രത്തിലെ യജമാനനായിരുന്ന അക്കിത്തിരിപ്പാട്, പാഞ്ഞാൾ, കിഴക്കാഞ്ചേരി അതിരാത്രങ്ങൾക്കും നേതൃത്വം നൽകിയിരുന്നു.



</doc>
<doc id="280362" url="https://ml.wikipedia.org/wiki?curid=280362" title="വിവാഹസമ്മാനം">
വിവാഹസമ്മാനം

അന അരുണയുടെ ബാനറിൽ നിർമിച്ച മലയാളചലച്ചിത്രമാണ് വിവാഹസമ്മാനം. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1971 ഒക്ടോബർ 01-ന് കേരളത്തിൽ പ്രദർശനം തുടങ്ങി






</doc>
<doc id="280366" url="https://ml.wikipedia.org/wiki?curid=280366" title="മങ്കൊമ്പ് നെല്ലുഗവേഷണ കേന്ദ്രം">
മങ്കൊമ്പ് നെല്ലുഗവേഷണ കേന്ദ്രം

ആലപ്പുഴ ജില്ലയിലെ കുട്ടനാട് താലുക്കിൽ സ്ഥിതിചെയ്യുന്ന കേരള കാർഷിക സർവ്വകലാശാലയുടെ കീഴിൽ പ്രവർത്തിക്കുന്ന ഗവേഷണസ്ഥാപനമാണ് മങ്കൊമ്പ് നെല്ലുഗവേഷണ കേന്ദ്രം. കേരളത്തിലെ രണ്ട് 
നെല്ല് ഗവേഷണകേന്ദ്രങ്ങളിൽ ആദ്യം സ്ഥാപിതമായത് പ്രസ്തുത കേന്ദ്രമാണ്. 
ആദ്യകാലങ്ങളിൽ കുട്ടനാട്ടിൽ ഒന്നിടവിട്ട വർഷങ്ങളിൽ പുഞ്ചകൃഷി മാത്രമാണ് ചെയ്തുവന്നിരുന്നത്. കൊയ്ത്തിനുശേഷം അടുത്ത വരെ പാടത്ത് വെള്ളം കയറ്റി പഴനിലമിടുകയും ചെയ്തിരുന്നു. 


</doc>
<doc id="280370" url="https://ml.wikipedia.org/wiki?curid=280370" title="അല്ലീൽ">
അല്ലീൽ

ഒരേ ജീനിൻറെ അഥവാ ഒരേ ജനിതക സ്ഥാനത്തിന്റെ വിവിധ രൂപങ്ങളിൽ ഒന്നിന് ഒരു അല്ലീൽ എന്ന് പറയുന്നു. ഒരു ജീൻ പൂളിൽ പല ജീനുകൾക്കും അനേകം അല്ലീലുകൾ ഉണ്ടാവാം. 

മിക്കവാറും ബഹുകോശ ജീവികളിൽ രണ്ടു ജോഡി ക്രോമസോമുകൾ ആണ് ഉള്ളത് (ഡൈപ്ലോയിഡ്). അതായത് ഓരോ ജീനിനും രണ്ടു പതിപ്പുകൾ ഉണ്ടാവും. ഇവ രണ്ടും ഒരേ തരം അല്ലീൽ ആണെങ്കിൽ ആ ജീനിനെ സംബന്ധിച്ചിടത്തോളം ആ ജീവി ഹോമോസൈഗസ് ആണ് എന്ന് പറയുന്നു. വ്യത്യസ്ത അല്ലീലുകൾ ആണെങ്കിൽ ഹെറ്ററോസൈഗസ് എന്നും. 

ജനിതക ശാസ്ത്രത്തിന്റെ ആദ്യകാലത്ത് ഉപയോഗിച്ചിരുന്ന അല്ലീലോമോർഫ് (ഗ്രീക്കിൽ "മറ്റു രൂപം") എന്ന വാക്കിന്റെ ചുരുക്കമാണ് അല്ലീൽ. 



</doc>
<doc id="280376" url="https://ml.wikipedia.org/wiki?curid=280376" title="ഒറ്റപ്പാലം ലോകസഭാമണ്ഡലം">
ഒറ്റപ്പാലം ലോകസഭാമണ്ഡലം

2008-ലെ മണ്ഡലം പുനഃക്രമീകരണത്തിൽ റദ്ദായ മണ്ഡലമാണ് ഒറ്റപ്പാലം ലോകസഭാമണ്ഡലം. ഇത് പട്ടികജാതിക്കാർക്ക് സംവരണം ചെയ്യപ്പെട്ട മണ്ഡലമായിരുന്നു.


</doc>
<doc id="280378" url="https://ml.wikipedia.org/wiki?curid=280378" title="മുകുന്ദപുരം ലോകസഭാമണ്ഡലം">
മുകുന്ദപുരം ലോകസഭാമണ്ഡലം

2008-ലെ മണ്ഡലം പുനഃക്രമീകരണത്തിൽ റദ്ദായ മണ്ഡലമാണ് മുകുന്ദപുരം ലോകസഭാമണ്ഡലം.



</doc>
<doc id="280380" url="https://ml.wikipedia.org/wiki?curid=280380" title="മൂവാറ്റുപുഴ ലോകസഭാമണ്ഡലം">
മൂവാറ്റുപുഴ ലോകസഭാമണ്ഡലം

2008-ലെ മണ്ഡലം പുനഃക്രമീകരണത്തിൽ റദ്ദായ മണ്ഡലമാണ് മൂവാറ്റുപുഴ ലോകസഭാമണ്ഡലം.


</doc>
<doc id="280382" url="https://ml.wikipedia.org/wiki?curid=280382" title="വിന്റർ സ്ലീപ്പ്">
വിന്റർ സ്ലീപ്പ്

2014 ലെ കാൻ ചലച്ചിത്രോത്സവത്തിൽ മികച്ച ചിത്രത്തിനുള്ള പാം ദെ ഓർ പുരസ്‌കാരം നേടിയ തുർക്കി ചിത്രമാണ് വിന്റർ സ്ലീപ്പ്. നൂറി ബിൽജെ സെയ്‌ലാനാണ് സംവിധായകൻ. 

തുർക്കിയിലെ മലനിരകളിൽ ഭാര്യക്കും അവരുടെ സഹോദരിക്കുമൊപ്പം ഹോട്ടൽ നടത്തുന്ന ഐദിന്റെ കഥയാണ് ഈ ചിത്രം പറയുന്നത്. തുർക്കിയിലെ ആഭ്യന്തര കലാപങ്ങളിൽ ജീവൻവെടിഞ്ഞ യുവാക്കൾക്കായാണ് സെയിലാൻ ഈ അവാർഡ് സമർപ്പിച്ചത്. മഞ്ഞുകാലത്ത് മഞ്ഞ് വീഴ്ചതുടങ്ങുന്നതോടെ ഹോട്ടൽ ഒരു അഭയകേന്ദ്രമായി മാറുന്നു. കുടുംബബന്ധങ്ങളിലെ അസ്വാരസ്യങ്ങളും അവിടെ ധാർമ്മികതയുടെ സ്ഥാനവും ഈ സിനിമ ചർച്ച ചെയ്യുന്നു. മൂന്നു മണിക്കൂർ 16 മിനിറ്റാണ് സിനിമയുടെ ദൈർഘ്യം . 


</doc>
<doc id="280385" url="https://ml.wikipedia.org/wiki?curid=280385" title="അടൂർ ലോകസഭാമണ്ഡലം">
അടൂർ ലോകസഭാമണ്ഡലം

2008-ലെ മണ്ഡലം പുനഃക്രമീകരണത്തിൽ റദ്ദായ മണ്ഡലമാണ് അടൂർ ലോകസഭാമണ്ഡലം. പട്ടികജാതി സംവരണ മണ്ഡലമാണിത്.



</doc>
<doc id="280388" url="https://ml.wikipedia.org/wiki?curid=280388" title="ചിഴയിൻകീഴ് ലോകസഭാമണ്ഡലം">
ചിഴയിൻകീഴ് ലോകസഭാമണ്ഡലം

2008-ലെ മണ്ഡലം പുനഃക്രമീകരണത്തിൽ റദ്ദായ മണ്ഡലമാണ് ചിറയൻകീഴ് ലോകസഭാമണ്ഡലം.



</doc>
<doc id="280390" url="https://ml.wikipedia.org/wiki?curid=280390" title="നോവ ഐ. ടി. പാർക്ക്">
നോവ ഐ. ടി. പാർക്ക്

കേരളം എന്ന സംസ്ഥാനത്ത്, കോഴിക്കോട് ജില്ലയിൽ വെങ്ങാലി എന്ന സ്ഥലത്ത് സ്ഥിതി ചെയ്യുന്ന ഒരി ഐ ടി. സ്ഥാപനമാണ് നോവ ഐ. ടി. പാർക്ക്. കന്പ്യൂട്ടർ സർവീസ്, വെബ് ഡിസൈൻ, ബ്റാൻറ്റിങ്ങ്, ഐ ടി. കൺസൽറ്റൻസി തുടങ്ങിയവയിൽ ഊന്നി സ്ഥാപനം നിലനിൽക്കുന്നു.

</doc>
<doc id="280401" url="https://ml.wikipedia.org/wiki?curid=280401" title="വ്യക്തിത്വവികസനം">
വ്യക്തിത്വവികസനം

ഒരു വ്യക്തിയുടെ പെരുമാറ്റ രീതികൾക്ക് മാറ്റം വരുത്തി വ്യക്തിത്വം ആകർഷകമാക്കുന്ന രീതിയാണ് വ്യക്തിത്വവികസനം <br>


</doc>
<doc id="280407" url="https://ml.wikipedia.org/wiki?curid=280407" title="ഫ്രാൻസിസ് ഫോർഡ് കപ്പോള">
ഫ്രാൻസിസ് ഫോർഡ് കപ്പോള

അമേരിക്കക്കാരനായ ചലച്ചിത്ര സംവിധായകനും, നിർമ്മാതാവും, ആണ്ഫ്രാൻസിസ് ഫോർഡ് കപ്പോള (ജ: ഏപ്രിൽ 7- 1939 ). ആധുനിക ഹോളിവുഡ് സിനിമാ നിർമ്മാണ മേഖലയിൽ നിർണ്ണായക പങ്ക് വഹിച്ചിട്ടൂള്ള കപ്പോള തിരക്കഥാകൃത്ത് എന്ന നിലയിലും പ്രശസ്തനാണ്. മരിയോ പുസൊയുടെ നോവലിനെ അധികരിച്ചു നിർമ്മിച്ച "ഗോഡ്ഫാദർ" എന്നചലച്ചിത്രം ഏറെ വിഖ്യാതമാണ് .


</doc>
<doc id="280415" url="https://ml.wikipedia.org/wiki?curid=280415" title="ഷെറിങ് തോബ്‌ഗെ">
ഷെറിങ് തോബ്‌ഗെ

ഭൂട്ടാൻ പ്രധാനമന്ത്രിയാണ് ഷെറിങ് തോബ്‌ഗെ(ജനനം : 19 സെപ്റ്റംബർ 1965). പി.ഡി.പി.യുടെ പ്രസിഡന്റായ തോബ്‌ഗെ 2008 മാർച്ച് മുതൽ 2013 ഏപ്രിൽ വരെ പ്രതിപക്ഷ നേതാവായിരുന്നു. 

ഡാര്‌ജിലിംഗിലായിരുന്നു ഹൈസ്കൂൾ വിദ്യാഭ്യാസം. പിന്നീട് മെക്കാനിക്കൽ എഞ്ചിനീയറിംഗിൽ ബിരുദവും പബ്ലിക്ക് അഡ്മിനിസ്ട്രേഷനിൽ ബിരുദാനന്ദര ബിരുദവും നേടി. ഭൂട്ടൻ വിദ്യാഭ്യാസ വകുപ്പിലെ ഉദ്യോഗസ്ഥനായിരുന്നു. 
80 ശതമാനം പോളിങ് ആണ് രേഖപ്പെടുത്തിയ ഭൂട്ടാന്റെ രണ്ടാം ദേശീയ തിരഞ്ഞെടുപ്പിൽ പ്രതിപക്ഷ പാർട്ടിയായിരുന്ന പീപ്പിൾസ് ഡെമോക്രാറ്റിക് പാർട്ടി (പിഡിപി) 32 സീറ്റുകൾ സ്വന്തമാക്കി അധികാരത്തിലെത്തി. പി.ഡി.പി.യുടെ പ്രസിഡന്റായ തോബ്‌ഗെ പ്രധാനമന്ത്രിയായി ചുമതലയേറ്റു. ഭരണകക്ഷിയായിരുന്ന ധ്രുക് ഫ്യുൻസം ഷോഗ്പ(ഡി.പി.ടി) 15 സീറ്റുകളാണ് നേടിയത്. പാചക വാതകത്തിനും മണ്ണെണ്ണക്കും ഉള്ള സബ്‌സിഡി ഇന്ത്യ പിൻവലിച്ചതായിരുന്നു ഭൂട്ടാൻ തിരഞ്ഞെടുപ്പിലെ പ്രധാന പ്രചാരണ വിഷയം. ഇന്ത്യ നൽകിയ 1935 ഇലക്ട്രോണിക് വോട്ടിങ് യന്ത്രങ്ങൾ ഉപയോഗിച്ചായിരുന്നു തിരഞ്ഞെടുപ്പ് നടന്നത്. ഇന്ത്യയുടെ മുഖ്യ തിരഞ്ഞെടുപ്പ് കമ്മീഷണർ വി.എസ്. സമ്പത്തായിരുന്നു ഭൂട്ടാനിലെ തിരഞ്ഞെടുപ്പ് നിരീക്ഷകൻ.



</doc>
<doc id="280417" url="https://ml.wikipedia.org/wiki?curid=280417" title="അബ്ദുള്ള യമീൻ അബ്ദുൾ ഗയൂം">
അബ്ദുള്ള യമീൻ അബ്ദുൾ ഗയൂം

മാലി ദ്വീപിന്റെ ആറാമത് പ്രസിഡന്റാണ് അബ്ദുള്ള യമീൻ അബ്ദുൾ ഗയൂം. 

മൂന്ന് ദശകങ്ങൾ മാലെയിലെ സ്വേച്ഛാധികാരിയായിരുന്ന അബ്ദുൾ ഗയൂമിന്റെ ബന്ധുവാണ് അബ്ദുള്ള യാമീൻ. പ്രോഗ്രസ്സീവ് പാർട്ടി നേതാവായ ഗയൂം, രണ്ടാംഘട്ട പ്രസിഡന്റ് തിരഞ്ഞെടുപ്പിൽ ജംഹൂരി പാർട്ടി കൗൺസിൽ, അദാലത്ത് പാർട്ടി, ഗൗമി ഇത്തിഹാദ് പാർട്ടി എന്നിവർ പിന്തുണ പ്രഖ്യാപിച്ചതിനെത്തുടർന്നാണ് അബ്ദുള്ള യാമിൻ തെരഞ്ഞെടുക്കപ്പെട്ടത് . അബ്ദുല്ല യമീന് 51.39% വോട്ടും എതിർ സ്ഥാനാർത്ഥി മാലെദ്വീപ് ഡെമോക്രാറ്റിക് പാർട്ടിയുടെ മുഹമ്മദ് നഷീദ് 48.61% വോട്ടും നേടിയിരുന്നു. 



</doc>
<doc id="280420" url="https://ml.wikipedia.org/wiki?curid=280420" title="നവീൻ രാംഗൂലം">
നവീൻ രാംഗൂലം

മൗറീഷ്യസ് പ്രധാനമന്ത്രിയാണ് നവീൻ രാംഗൂലം (ജനനം: 14 ജൂലൈ 1947).


</doc>
<doc id="280423" url="https://ml.wikipedia.org/wiki?curid=280423" title="മൊബൈൽ ഓപ്പറേറ്റിംഗ് സിസ്റ്റം">
മൊബൈൽ ഓപ്പറേറ്റിംഗ് സിസ്റ്റം

മൊബെെൽ ഓപ്പറേറ്റിങ് സിസ്റ്റം അഥവാ മൊബെെൽ ഒ എസിലാണ് സ്മാർട്ട് ഫോണുകൾ പ്രവർത്തിക്കുന്നത് . ആധുനിക മൊബെെൽ ഒ എസുകൾ മൊബെെലിനെ കമ്പ്യൂട്ടറുകൾക്ക് തുല്യമാക്കുന്നു. കൂടാതെ വീഡിയോ-മ്യൂസിക് പ്ലെയറുകൾ ,ടച്ച് സ്ക്രീൻ, റേഡിയോ, പ്രൊജക്ടർ, ടോർച്ച്, തുടങ്ങിയ നിരവധി ഉപകരണങ്ങളും ഇവ മൊബെെലിൽ ലഭ്യമാക്കുന്നു.


സ്മാർട്ട് ഫോൺ, ടാബ്ലറ്റ് കമ്പ്യൂട്ടറുകൾ എന്നിങ്ങനെയുള്ള മൊബൈൽ ഉപകരണങ്ങൾക്കായി നിർമ്മിച്ച ഒരു ഓപ്പറേറ്റിംഗ് സിസ്റ്റം ആണ് ആൻഡ്രോയ്ഡ് . ഗൂഗിൾ നേതൃത്വം നൽകുന്ന ഓപ്പൺ ഹാൻഡ്സെറ്റ് അലയൻസ് എന്ന കൂട്ടായ്മയാണ് ഇത് നിർമ്മിക്കുന്നത് . ആൻഡ്രോയ്ഡ് ആദ്യം നിർമ്മിച്ചിരുന്ന ആൻഡ്രോയ്ഡ് ഇൻകോർപ്പറേഷൻ എന്ന കമ്പനിയെ ഗൂഗിൾ 2005 -ൽ ഏറ്റെടുത്തു . തുടർന്ന് 2005 നവംബർ 5-നു് ആൻഡ്രോയ്ഡ് പുറത്തിറക്കുന്നതിനൊപ്പം ഓപ്പൺ ഹാൻഡ്സെറ്റ് അലയൻസ് എന്ന 85 ഹാർഡ്വെയർ, സോഫ്റ്റ്‌വേർ, ടെലികോം കമ്പനികളുടെ സഹകരണത്തോടെ മൊബൈൽ ഡിവൈസുകളുടെ ഓപ്പൺ സ്റ്റാൻഡേർഡിനായി പ്രവർത്തിക്കുന്ന ഒരു കൂട്ടായ്മ രൂപീകരിക്കുകയും ചെയ്തു. മിക്ക കോഡുകളും ഒരു ഓപ്പൺ സോഴ്സ് ലൈസൻസായ അപ്പാച്ചെ അനുമതിപത്രം അനുസരിച്ച് പുറത്തിറക്കിയിരിക്കുന്ന ആൻഡ്രോയ്ഡിന്റെ തുടർന്നുള്ള വികസന പ്രവർത്തനങ്ങൾക്കായി ആൻഡ്രോയ്ഡ് ഓപ്പൺ സോഴ്സ് പ്രൊജക്ട് (AOSP) രൂപീകരിച്ചിട്ടുണ്ട് .

പ്രധാനമായും ആൻഡ്രോയ്ഡിൽ ലിനക്സ് കേർണൽ അടിസ്ഥാനമാക്കിയുള്ള ഒരു കേർണലും, സി ഭാഷയിൽ എഴുതിയ മിഡിൽവെയർ, ലൈബ്രറി, എ.പി.ഐ. എന്നിവയും അപ്പാച്ചെ ഹാർമണി അടിസ്ഥാനമാക്കിയുള്ള ജാവ അധിഷ്ഠിതമായ ആപ്ലിക്കേഷൻ ഫ്രേംവർക്കും, ആപ്ലിക്കേഷൻ സോഫ്റ്റ്വെയറും ഉൾക്കൊള്ളുന്നു. ഡാൽവിക്ക് വിർച്വൽ മെഷീനും, ജാവ കോഡ് റൺ ചെയ്യുന്നതിനായി ജസ്റ്റ് ഇൻ ടൈം കമ്പൈലറും ഉപയോഗിക്കുന്നു . ആൻഡ്രോയ്ഡിൽ ഉപയോഗിക്കാവുന്ന വിവിധതരത്തിലുള്ള നിരവധി ആപ്ലിക്കേഷനുകൾ ലഭ്യമാണ്. ആപ്ലിക്കേഷനുകൾ പ്രധാനമായും കസ്റ്റമൈസ്ഡ് ജാവയിലാണ് എഴുതിയിരിക്കുന്നത് . ഇത്തരത്തിലുള്ള രണ്ടര ലക്ഷത്തിലധികം ആപ്ലിക്കേഷനുകൾ ഇപ്പോൾ നിലവിലുണ്ട്. ആപ്ലിക്കേഷനുകൾ ഗൂഗിൾ പ്ലേ എന്ന ഗൂഗിളിന്റെ ആപ്ലിക്കേഷൻ മാർക്കറ്റിൽ നിന്നോ മറ്റു സൈറ്റുകളിൽ നിന്നോ ഡൗൺലോഡ് ചെയ്തെടുക്കാം.

ആപ്പിളിന്റെ മൊബൈൽ ഓപ്പറേറ്റിംഗ് സിസ്റ്റമാണ് ഐഒഎസ് (ജൂൺ 2010 വരെ ഐഫോൺ ഒഎസ് എന്ന് അറിയപ്പെട്ടിരുന്നു) . ഇതു ഐഫോൺ , ഐപോഡ് ടച്ച്, ഐപാഡ് , ആപ്പിൾ ടി.വി. എന്നീ ആപ്പിൾ ഉപകരണങ്ങളിൽ ഉപയോഗിക്കുന്നു. ആപ്പിൾ ഐഒഎസ് ആപ്പിളിന്റെ ഹാർഡ്വെയറുകളിൽ ഉപയോഗിയ്ക്കാൻ മാത്രം ലൈസൻസ് ചെയ്തിട്ടുള്ള ഓപ്പറേറ്റിങ്ങ് സിസ്റ്റം ആണ്.
2012 ന്റെ ഒന്നാം പാദത്തിലെ വില്പനയുടെ കണക്കനുസരിച്ച് സ്മാർട്ട്ഫോൺ ഓപ്പറേറ്റിങ്ങ് സിസ്റ്റങ്ങളിൽ 23% വിപണിവിഹിതത്തോടെ ഐഒഎസ് രണ്ടാം സ്ഥാനത്തു നിൽക്കുന്നു.

മൈക്രോസോഫ്റ്റ് വികസിപ്പിച്ചെടുത്ത
പ്രൊപ്പ്രൈറ്ററി സ്മാർട്ട് ഫോൺ
ഓപ്പറേറ്റിംഗ് സിസ്റ്റമാണ്
വിൻഡോസ് ഫോൺ (ചുരുക്കത്തിൽ WP).
വിൻഡോസ് മൊബൈലിന്റെ പിൻഗാമിയാണ് ഇത്. എന്നിരുന്നാലും പഴയ പ്ലാറ്റ്ഫോമുമായി പൊരുത്തപ്പെടാത്തതാണ്
(Incompatible)വിൻഡോസ് ഫോൺ. മുൻപതിപ്പിൽ നിന്നും വ്യത്യസ്തമായി, സംരംഭകർക്കു പകരം ഉപഭോക്താക്കളെയാണ് ഈ പതിപ്പ് ലക്ഷ്യം വെച്ചത്. ഒക്ടോബർ 2010 ൽആണ് ഇത് ആദ്യമായി പുറത്തിറക്കിയത്. ഇതിന്റെ തുടർച്ചയായി 2011 ൽ ഏഷ്യയിലും വിൻഡോസ് ഫോൺ പുറത്തിറക്കി.

1997 ലാണ് ബ്ലാക്ക്ബെറി ഒ.എസ് കനേഡിയൻ കമ്പനിയായ റിസർച്ച് ഇൻ മോഷൻ (RIM) വിപണിയിലിറക്കുന്നത്. ഏറെ കാലതാമസം കൂടാതെ തന്നെ ബ്ലാക്ക്ബെറി ബ്രാൻഡ് ലോകപ്രശസ്തമായി. സ്മാർട്ട് ഫോൺ ഉപഭോഗം പൂർണമായും ഇതിലൂടെ സാധ്യമാണ്. ഇന്റർനെറ്റ് സേവനങ്ങളിലെ മികവാണ് ബ്ലാക്ക്ബെറിയെ വ്യത്യസ്തമാക്കുന്നത്.
B.E.S(ബ്ലാക്ക്ബെറി എന്റെർപ്രൈസ് സർവ്വീസ്)ആണു ഇതിനു സഹായകരമായിരിക്കുന്നത്. പുഷ് മെയിൽ ബ്ലാക്ക്ബെറിയുടെ മറ്റൊരു സവിശേഷതയാണ്. അതായത് ഉപയോക്താവിൻറെ മെയിൽ ബോക്സിൽ വന്നു കൊണ്ടിരിക്കുന്ന മെയിലുകൾ മൊബൈൽ മെമ്മറിയിലേക്ക് എത്തിക്കൊണ്ടിരിക്കും. നെറ്റ്വർക്ക് ഓപ്പറേറ്റിംഗ് സിസ്റ്റവും,ബ്ലാക്ക്ബെറിയും തമ്മിലുള്ള ആശയവിനിമയമാണു ഇതിനു സഹായകരമായിരിക്കുന്നത്. ഉപയോക്താവ് 'ഇ-മെയിൽ' ഒരിക്കലും നഷ്ടപ്പെടുത്തില്ല എന്നതാണിതിന്റെ ഗുണം.


</doc>
<doc id="280433" url="https://ml.wikipedia.org/wiki?curid=280433" title="സുശീൽ കൊയ്‌രാള">
സുശീൽ കൊയ്‌രാള

ഒരു നേപ്പാളി രാഷ്ട്രീയ നേതാവാണ് സുശീൽ കൊയ്രാള (ജനനം 1939). നിലവിലെ നേപ്പാൾ പ്രധാനമന്ത്രിയായ കൊയ്രാള 2010 മുതൽ നേപ്പാളി കോൺഗ്രസിന്റെ പ്രസിഡന്റാണ്.2014 ഫെബ്രുവരി 10നാണ് കൊയരാള പ്രധാനമന്ത്രിയായി ചുമതലയേറ്റത്. 2015 ഒക്ടോബർ വരെ നേപ്പാൾ പ്രധാനമന്ത്രിയായിരുന്നു. 1954ൽ നേപ്പാളി കോൺഗ്രസിൽ അംഗമായി.
1939 ഓഗസ്റ്റ് 12ന് ഇന്ത്യയിലെ ബനാറസിൽ ജനിച്ചു. രാഷ്ടീയ പ്രാധാന്യമുള്ള കുടുംബമാണ് കൊയ്രാളയുടേത്. മുൻ നേപ്പാൾ പ്രധാനമന്ത്രിമാരായ മന്ത്രിക പ്രസാദ് കൊയ്രാളയുടെയും ഗിരിജ പ്രസാദ് കൊയ്രാളയുടെയും ബിഷേഷ്വർ പ്രസാദ കൊയ്രാളയുടെയും ബന്ധുവാണ്. 5 സഹോദരന്മാരും 3 അനുജത്തിമാരുമുണ്ട്. നേപ്പാളിലെ ആദ്യ രാഷ്ട്രീയ പാർട്ടിയായ പ്രചന്ദ ഗോർഖ പാർട്ടിയിലെ അംഗമാണ് കൊയ്രാളയുടെ അനുജത്തി രംഗ നാഥ് ശർമ. ലളിതമായ ജീവിതമാണ് കൊയരാള ജീവിക്കുന്നത്. 2016 ഫിബ്രവരി 9 നു സ്വവസിതിയിൽ വെച്ച് അന്തരിച്ചു.

1955-ലാണ് നേപ്പാളി കോൺഗ്രസിൽ അംഗമായത്. രാജഭരണം 1960-ൽ ജനാധിപത്യം നിരോധിച്ചപ്പോൾ സുശീൽ ഇന്ത്യയിൽ അഭയം തേടിയിരുന്നു. വിമാനറാഞ്ചൽക്കേസിൽ ഒരുതവണ ശിക്ഷിക്കപ്പെട്ട കോൺഗ്രസ് നേതാവ് 16 വർഷം നേപ്പാളിന് പുറത്തായിരുന്നു. ബന്ധുവായ മുൻ നേപ്പാൾ പ്രസിഡൻറ് ഗിരിജാപ്രസാദ് കൊയ്‌രാളയുടെ സ്വാധീനത്തിലാണ് സുശീൽ രാഷ്ട്രീയത്തിലെത്തിയത്. ഗിരിജാ പ്രസാദിന്റെ മരണത്തെത്തുടർന്ന് 2008-ൽ നേപ്പാളി കോൺഗ്രസ് പ്രസിഡൻറായി. 
സി.പി.എൻ.-യു.എം.എലിന്റെ പിന്തുണയോടെയാണ് കോൺഗ്രസ് അധികാരത്തിലെത്തിയത്. വോട്ടെടുപ്പിൽ വ്യക്തമായ ഭുരിപക്ഷം നേടിയാണ് സുശീൽ കൊയ്‌രാള വിജയം കൈവരിച്ചത്. കമ്മ്യൂണിസ്റ്റ് പാർട്ടിയുടെ പിന്തുണയോടെ മത്സരിച്ച കൊയ്‌രാള 601 അംഗ അസംബ്ലിയിൽ 405 വോട്ട് നേടിയാണ് പ്രധാനമന്ത്രി പദവിയിൽ എത്തിയത്. കഴിഞ്ഞ നവംബറിൽ നടന്ന പാർലമെന്റ് തെരഞ്ഞെടുപ്പിൽ ആർക്കും കേവല ഭൂരിപക്ഷമില്ലാത്തതിനെ തുടർന്ന് മന്ത്രി സഭാ രൂപീകരണം നീണ്ടുപോകുകയായിരുന്നു.
നേപ്പാളി കോൺഗ്രസിനു വേണ്ടി പ്രതിനിധി സഭാ തെരഞ്ഞെടുപ്പിൽ വിജയിച്ചു.

2008ലെ അസംബ്ലി തെരഞ്ഞടുപ്പിൽ കൊയ്രാള പരാജയപ്പെട്ടു.


</doc>
<doc id="280434" url="https://ml.wikipedia.org/wiki?curid=280434" title="ആദ്യത്തെ കഥ">
ആദ്യത്തെ കഥ

ചിത്രാഞ്ജലിയുടെ ബാനറിൽ കെ.എസ്.ആർ. മൂർത്തി നിർമിച്ച മലയാളചലച്ചിത്രമാണ് ആദ്യത്തെ കഥ. സെട്രൽ പിക്ചേഴ്സ് വിതരണം ചെയ്ത ഈ ചലച്ചിത്രം 1972 സെപ്റ്റംബർ 29-ന് കേരളത്തിൽ പ്രദർശനം തുടങ്ങി.






</doc>
<doc id="280449" url="https://ml.wikipedia.org/wiki?curid=280449" title="കുമാരില ഭട്ട">
കുമാരില ഭട്ട

കുമാരില ഭട്ട (, ഉദ്ദേശം AD 700 ) ഇന്നത്തെ ആസ്സാമിൽ ജനിച്ച മീമാംസാ പണ്ഡിതനും തത്ത്വചിന്തകനുമായിരുന്നു. മീമാംസകളെക്കുറിച്ച് അദ്ദേഹം എഴുതിയ ഉപന്യാസമായ മീമാംസാശ്ലോകാവർത്തിക പ്രസിദ്ധമാണ്. അദ്ദേഹത്തിന്റെ ആശയങ്ങളെ അസ്‌തിത്വപരമായ യഥാതഥ്യവാദങ്ങളായി കണക്കാക്കുന്നു. 

ജൈമിനീയസൂത്രങ്ങളുടെ (കർമകാണ്ഡം) വ്യാഖ്യാതാവായിരുന്നു കുമാരിലഭട്ട . വേദങ്ങളെ പ്രമാണമായി അംഗീകരിക്കുന്ന മീമാംസകർ പലരും നിരീശ്വരവാദപരമായ വീക്ഷണങ്ങളാണ് വച്ചുപുലർത്തിയിരുന്നത്. ബി.സി. രണ്ടാം ശതകത്തിൽ രചിക്കപ്പെട്ട, ജൈമിനിയുടെ മീമാംസാസൂത്രങ്ങളാണ് മീമാംസയുടെ അടിസ്ഥാനഗ്രന്ഥം. ഇതിന് പ്രഭാകരനും കുമാരിലഭട്ടയും നല്കിയ വ്യാഖ്യാനങ്ങൾ പ്രാഭാകരം, ഭാട്ടം എന്നീ രണ്ടു പ്രസ്ഥാനങ്ങൾക്ക് രൂപം നല്കി. പ്രശസ്ത മീമാംസാഗ്രന്ഥമായ ശബരഭാഷ്യത്തിന് കുമാരിലഭട്ടൻ രചിച്ച വ്യാഖ്യാനത്തിലെ ഒരു ഭാഗം ടുപ്ടീക എന്ന പേരിൽ പ്രസിദ്ധമാണ് 

ജൈമിനി സ്പഷ്ടമായി ഈശ്വരാസ്തിത്വം നിഷേധിക്കുന്നില്ലെങ്കിലും ധർമലക്ഷണസൂത്രം ഈശ്വരനിരാകരണത്തിന്റെ വിത്തുകൾ പേറുന്നുവെന്ന് മീമാംസാപണ്ഡിതൻ എ. സുബ്രഹ്മണ്യശാസ്ത്രി ചൂണ്ടിക്കാട്ടുന്നു. പ്രഭാകരൻ സംശയരഹിതമായി തന്റെ നിരീശ്വരവാദ ആഭിമുഖ്യം വ്യക്തമാക്കിയിട്ടുണ്ട്. എന്നാൽ കുമാരിലഭട്ട ഈശ്വരവാദത്തിന്റെ നിഗൂഢാനുയായിയാണെന്ന കാര്യത്തിൽ തർക്കം നിലനിൽക്കുന്നു .

മീമാംസകളിൽ നിന്നും വ്യത്യസ്തമായി പരബ്രഹ്മത്തിന്റെ സാധുതയെക്കുറിച്ച് കുമാരിലഭട്ട പ്രതിപാദിച്ചിരുന്നതായി മാണിക്കവാചകർ അവകാശപ്പെടുന്നു. മധ്യകാല ബുദ്ധസന്യാസികൾക്ക് എതിരെ വേദ ആചാരങ്ങളെ അനുകൂലിച്ചുള്ള കുമാരിലഭട്ടിന്റെ നിലപാടുകൾ ശ്രദ്ധേയമായിരുന്നു. ഇത് ബുദ്ധമതത്തിനു ഭാരതത്തിൽ ഉണ്ടായിരുന്ന പ്രചാരം കുറയുന്നതിനു കാരണമായതായി ചിലർ വാദിക്കുന്നു. .ഇദ്ദേഹത്തിന്റെ ജീവിതകാലത്താണു ബുദ്ധമതം ഭാരതത്തിൽ ക്ഷയിക്കാൻ തുടങ്ങിയത്.ബുദ്ധപൽകിത ,ഭവ്യ ,ധർമ്മദാസ ,ദിഗാംഗ തുടങ്ങിയ ബുദ്ധസന്യാസിമാരെ വാഗ്വാദങ്ങളിൽ കുമാരിലഭട്ട പരാജയപ്പെടുത്തിയതായി കാണുന്നു.

അർത്ഥവിജ്ഞാനീയത്തിന്റെ ശക്തനായ പ്രയോക്താവായിരുന്നു കുമാരിലഭട്ട.ഒരു വാക്യത്തിലെ വാക്കുകളുടെ അർത്ഥം മനസ്സിലാക്കിയാൽ മാത്രമേ വാക്യത്തിന്റെ അർത്ഥം മനസ്സിലാക്കാൻ കഴിയൂ എന്ന് അദ്ദേഹം അഭിപ്രായപ്പെട്ടു. തൻറെ കൃതികളിൽ ധാരാളം തമിഴ് വാക്കുകൾ അദ്ദേഹം ഉപയോഗിച്ചിരുന്നു.

വേദങ്ങളുടെ അധീശത്വം തെളിയിക്കുന്നതിനായി കുമാരിലഭട്ട നൂതന വാദമുഖങ്ങൾ പ്രസ്താവിച്ചിരുന്നു.

ബുദ്ധമത വിശ്വാസി അല്ലാതിരുന്നിട്ടു കൂടി ബൗദ്ധ ദർശനങ്ങളെ ഇത്രയധികം ആഴത്തിൽ പഠിച്ച മറ്റൊരാൾ ഉണ്ടായിരുന്നില്ല എന്ന് പണ്ഡിതർ സാക്ഷ്യപ്പെടുത്തുന്നു.

നളന്ദസർവകലാശാലയിൽ ബുദ്ധമതത്തെ കുറിച്ചു പഠിക്കാൻ ചേർന്നു. വേദങ്ങളെ പരിഹസിച്ചു പറഞ്ഞ തന്റെ ഗുരുവായ 
"ധർമ്മാകൃതി" ക്കെതിരെ പ്രതികരിച്ചതിന് ഇദ്ദേഹത്തെ നളന്ദയിൽ നിന്നും പുറത്താക്കി. തുടർന്നു പ്രയാഗിൽ താമസിച്ച അദ്ദേഹം പല സാമ്രാജ്യങ്ങളും സന്ദർശിച്ച് ബൗദ്ധ്വരുമായി വാഗ്വാദങ്ങൾ നടത്തി. 

കുമാരിലഭട്ട വേഷപ്രച്ഛന്നനായി തന്റെ ഗുരുവിൽ നിന്ന് ബുദ്ധമതതത്ത്വങ്ങൾ അവയെ തർക്കിച്ച് ഖണ്ഡിക്കുക എന്ന ഉദ്ദേശ്യത്തോടെ പഠിച്ചെടുത്തു. വേദങ്ങൾ ഇതിനെ ഒരു പാപമായാണ് പറയുന്നത്ഇതിന് പ്രായശ്ചിത്തമായി പ്രയാഗിൽ മെല്ലെ എരിയുന്ന ഉമിത്തീയിൽ പ്രവേശിച്ചിരിക്കുകയായിരുന്ന അവസ്ഥയിലാണ് കുമാരിലഭട്ടനെ ആദി ശങ്കരൻ കാണുന്നത്. ആയതിനാൽ കുമാരിലഭട്ട ശങ്കരാചാര്യരോട് മഹിസ്മതിയിൽ (ഇപ്പോൾ മദ്ധ്യപ്രദേശിലെ മഹേശ്വർ) പോയി തന്റെ ശിഷ്യനായ മണ്ഡനമിശ്രനുമായി സംവാദത്തിലേർപ്പെടാൻ ആവശ്യപ്പെട്ടു.
മണ്ഡനമിശ്രന്റെ ഭാര്യ ഉഭയ ഭാരതിയുടെ മദ്ധ്യസ്ഥതയിൽ ശങ്കരാചാര്യർ മിശ്രനുമായി വളരെ പ്രസിദ്ധമായ ഒരു തർക്കത്തിലേർപ്പെട്ടു. പതിനഞ്ച് ദിവസം നീണ്ട സംവാദത്തിനൊടുവിൽ മണ്ഡനമിശ്രൻ തോൽവി സമ്മതിച്ചു ഇതിനെ തുടർന്ന് ഉഭയ ഭാരതി പൂർണ്ണമായും ജയം കൈവരിയ്ക്കാൻ തന്നോട് മത്സരിയ്ക്കണമെന്ന് ആവശ്യപ്പെട്ടു. ഈ തർക്കം കാമശാസ്ത്രത്തെ അടിസ്ഥാനമാക്കിയുള്ളതായിരുന്നു. പക്ഷേ സന്ന്യാസിയായ ശങ്കരാചാര്യർക്ക് ഈ വിഷയത്തിൽ ജ്ഞാനമില്ലായിരുന്നു. ആയതിനാൽ വിഷയത്തെക്കുറിച്ച് പഠിക്കാൻ അദ്ദേഹം അല്പം സമയം ആവശ്യപ്പെടുകയും തന്റെ യോഗ സിദ്ധികൾ ഉപയോഗിച്ച് അമരുകൻ എന്ന രാജാവിൽ പരകായപ്രവേശം നടത്തി ഈ അറിവ് സമ്പാദിക്കുകയും ചെയ്തു. എങ്കിലും പിന്നീട് ഉഭയ ഭാരതി മത്സരിക്കാൻ വിസമ്മതിക്കുകയും തർക്കത്തിന്റെ നിയമ പ്രകാരം മണ്ഡനമിശ്രൻ തോൽവി സമ്മതിച്ച് സുരേശ്വരാചാര്യ എന്ന പേരിൽ സന്യാസം സ്വീകരിക്കുകയും ചെയ്തു 


</doc>
<doc id="280456" url="https://ml.wikipedia.org/wiki?curid=280456" title="സ്വജൽധാര പദ്ധതി">
സ്വജൽധാര പദ്ധതി

പഞ്ചായത്ത് മേഖലകളിൽ ശുദ്ധജലവിതരണത്തിനുവേണ്ടി 20 ശതമാനം ഗുണഭോക്തൃവിഹിതവും, 80 ശതമാനം കേന്ദ്രസർക്കാർ വിഹിതവും കൂട്ടിയോജിപ്പിച്ച് പ്രാവർത്തികമാക്കുന്ന കുടിവെള്ളപദ്ധതിയാണ് സ്വജൽധാര പദ്ധതി.
2002 ഡിസംബർ 25 നാണ് ഈ പദ്ധതിയ്ക്ക് തുടക്കം കുറിച്ചത്.



</doc>
<doc id="280457" url="https://ml.wikipedia.org/wiki?curid=280457" title="സഞ്ചിതനിധി">
സഞ്ചിതനിധി

കേന്ദ്രസർക്കാരോ സംസ്ഥാനസർക്കാരോ നികുതി, തീരുവ, ലൈസൻസ് ഫീസ്,മറ്റു വരുമാനം, വായ്പ വാങ്ങിയതോ, തിരികെ വന്നതോ ആയ തുക എന്നിവ ഉൾപ്പെടെ സമാഹരിച്ചു വച്ചിരിയ്ക്കുന്നതിനെയാണ് സഞ്ചിതനിധി അഥവാ "കൺസോളിഡേറ്റഡ് ഫണ്ട്" എന്നു വിളിയ്ക്കുന്നത്.
ഭാരതത്തിന്റെ ഭരണഘടനയുടെ അനുഛേദം 266 (1) ഇതിനെക്കുറിച്ച് പരാമർശിയ്ക്കുന്നു.



</doc>
<doc id="280463" url="https://ml.wikipedia.org/wiki?curid=280463" title="കേന്ദ്രമന്ത്രിസഭ (പതിനാറാം ലോക്‌സഭ)">
കേന്ദ്രമന്ത്രിസഭ (പതിനാറാം ലോക്‌സഭ)

ഇന്ത്യയുടെ പതിനഞ്ചാം പ്രധാനമന്ത്രിയായി നരേന്ദ്ര മോദിയുടെ നേതൃത്വത്തിലുള്ള എൻ.ഡി.എ സർക്കാർ 2014 മേയ് 26-ന് അധികാരമേറ്റു. 
മോദിക്കൊപ്പം 23 കാബിനറ്റ് മന്ത്രിമാരും പത്ത് സ്വതന്ത്രചുമതലയുള്ള സഹമന്ത്രിമാരും 12 സഹമന്ത്രിമാരും സത്യപ്രതിജ്ഞ ചെയ്തു. എൻഡിഎ ഘടകകക്ഷികളായ ആർഎൽഡിയ്ക്കും ടി.ഡി.പിക്കും, ശിവസേനയ്ക്കും, അകാലിദളിനും കാബിനറ്റ് പദവിയുള്ള ഓരോ മന്ത്രിമാരുണ്ട്. പാക് പ്രധാനമന്ത്രി നവാസ് ഷരീഫ്, ശ്രീലങ്കൻ പ്രസിഡൻറ് മഹീന്ദ രാജപക്സെ, അഫ്ഗാൻ പ്രസിഡൻറ് ഹമീദ് കർസായി, നേപ്പാൾ പ്രധാനമന്ത്രി സുശീൽ കൊയ് രാള തുടങ്ങി ബംഗ്ലാദേശ് ഒഴികെയുള്ള സാർക്ക് രാഷ്ട്രങ്ങളിലെ തലവന്മാർ സത്യപ്രതിജ്ഞാ ചടങ്ങിൽ പങ്കെടുത്തിരുന്നു.



</doc>
<doc id="280469" url="https://ml.wikipedia.org/wiki?curid=280469" title="വെങ്കയ്യ നായിഡു">
വെങ്കയ്യ നായിഡു

ഭാരതത്തിന്റെ 13-ാമത് ഉപരാഷ്ട്രപതിയാണ് വെങ്കയ്യ നായിഡു. ബി.ജെ.പി.യുടെ പ്രമുഖ നേതാക്കന്മാരിലൊരാളായ ഇദ്ദേഹം 2002 മുതൽ 2004 വരെ പാർട്ടി ദേശീയ അദ്ധ്യക്ഷനുമായിരുന്നു. ഉപരാഷ്ട്രപതിയാകും മുമ്പ് നരേന്ദ്രമോഡി സർക്കാരിൽ നഗരവികസന, പാർപ്പിട നഗരദാരിദ്ര്യ നിർമ്മാർജ്ജന, പാർലമെന്ററി കാര്യ വകുപ്പിനുള്ള മന്ത്രിയായിരുന്നു അദ്ദേഹം. ഇതിനു മുമ്പ് അടൽ ബിഹാരി വാജ്പെയ് സർക്കാരിൽ ഗ്രാമവികസനത്തിനുള്ള ക്യാബിനറ്റ് മന്ത്രിയായിരുന്നു.
കർഷകരായ രങ്കയ്യാ നായിഡുവിന്റെയും രമണമ്മയുടെയും മകനായി ആന്ധ്രാപ്രദേശിലെ നെല്ലൂർ, ചാവട്ടപാളം ഗ്രാമത്തിൽ 1949 ജൂലായ് 1ന് ജനിച്ചു. . ആന്ധ്രാപ്രദേശിൽ നിന്നുള്ള ആദ്യ ബിജെപി എം.എൽ.എ. യാണ്. നെല്ലൂരിലെ വി.ആർ ഹൈസ്‌കൂളിൽ നിന്ന് സ്‌കൂൾ വിദ്യാഭ്യാസം പൂർത്തിയാക്കി. പൊളിറ്റിക്സ് ആന്റ് ഡിപ്ലോമാറ്റിക് സ്റ്റഡിസീൽ വി.ആർ. കോളേജിൽ നിന്ന് ബിരുദവും ആന്ധ്രാ യൂണിവേഴ്സിറ്റി ലോ കോളേജിൽ നിന്ന് നിയമത്തിൽ ബിരുദവും അന്താരാഷ്ട്ര നിയമത്തിൽ ബിരുദാനന്തര ബിരുദവും പൂർത്തിയാക്കി. കോളേജ് വിദ്യാഭ്യാസത്തിനിടെ എ.ബി.വി.പിയിൽ അംഗമായി. കോളേജ് യൂണിയൻ തെരഞ്ഞെടുപ്പിൽ പ്രസിഡന്റ് സ്ഥാനത്തേക്ക് തിരഞ്ഞെടുക്കപ്പെട്ടു. 1972ലെ ആന്ധ്രാ മൂവ്മെന്റിൽ ശ്രദ്ധേയമായി പങ്കെടുത്തു. 1974 ൽ ആന്ധ്രാപ്രദേശിൽ ജയപ്രകാശ് നാരായണൻ അഴിമതിക്കെതിരെ നടത്തിയ ഛത്ര സംഘർഷ് സമിതിയുടെ കൺവീനറായി. 1977 മുതൽ 80 വരെ സമിതിയുടെ യുവജന വിഭാഗത്തിന്റെ പ്രസിഡന്റായിരുന്നു. അടിയന്തരാവസ്ഥ ജയിൽവാസം അനുഭവിച്ചു. ആന്ധ്രാപ്രദേശ് നിയമ സഭാ തെരഞ്ഞെടുപ്പിൽ ഉദയഗിരി മണ്ഡലത്തിൽ നിന്ന് 1978ലും 1983ലും രണ്ടുതവണ എം.എൽ. ആയി. 1998 ലും ‌2004ലും 2010ലും രാജ്യസഭയിലേക്ക് തിരഞ്ഞെടുക്കപ്പെട്ടു. 1996 മുതൽ 2000 വരെ പാർട്ടിയുടെ വക്താവായി പ്രവർത്തിച്ചു. 1996ൽ അടൽ ബിഹാരി വാജ്പേയി മന്ത്രി സഭയിൽ കേന്ദ്ര ഗ്രാമവികസന മന്ത്രിയായിരുന്നു. പ്രധാൻ മന്ത്രി ഗ്രാമിൺ സഡക് യോജന പോലെയുള്ള പദ്ധതികൾ നടപ്പിലാക്കി. 2002 മുതൽ ബി.ജെ.പി ദേശീയ അദ്ധ്യക്ഷനായി. 
2014ലെ ബി.ജെ.പി മന്ത്രി സഭയിൽ പാർലമെന്ററി കാര്യ മന്ത്രിയായി. 
2017 ആഗസ്റ്റിൽ നടന്ന തെരഞ്ഞെടുപ്പിൽ ഉപരാഷ്ട്രപതിയായി തെരഞ്ഞെടുക്കപ്പെട്ടു. നായിഡുവിന് 516 എംപിമാരുടെ വോട്ടുകളും എതിരെ മത്സരിച്ച പ്രതിപക്ഷ സ്ഥാനാർഥി ഗോപാൽകൃഷ്ണ ഗാന്ധിക്ക് 244 വോട്ടുകളുമാണ് ലഭിച്ചത്.


</doc>
<doc id="280471" url="https://ml.wikipedia.org/wiki?curid=280471" title="നജ്മ ഹെപ്തുള്ള">
നജ്മ ഹെപ്തുള്ള

ഒരു ഇന്ത്യൻ രാഷ്ട്രീയനേതാവും നിലവിലുള്ള ഭാരതസർക്കാരിൽ ന്യൂനപക്ഷകാര്യവകുപ്പ് മന്ത്രി ആയിരുന്നു ഡോ. നജ്മ.എ.ഹെപ്തുള്ള (ജ: 13 ഏപ്രിൽ 1940). കോൺഗ്രസ് അംഗമായിരുന്ന് ഇവർ 2012 മുതൽ ബി.ജെ.പി.യിലാണ്.16 വർഷക്കാലം ഇവർ രാജ്യസഭാ ഉപാധ്യക്ഷ ആയിരുന്നു. ഭാരതീയ ജനതാ പാർട്ടിയുടെ മുൻ ഉപാധ്യക്ഷ ആയിരുന്നു.2016 ൽ മണിപ്പൂർ സംസ്ഥാനത്തെഗവർണ്ണർ ആയി നിയമിച്ചു.



</doc>
<doc id="280473" url="https://ml.wikipedia.org/wiki?curid=280473" title="വിജയ് കുമാർ സിംഗ്">
വിജയ് കുമാർ സിംഗ്

മുൻകരസേന മേധാവിയും നിലവിൽ നരേന്ദ്ര മോദി സർക്കാരിലെ വടക്കു കിഴക്കൻ സംസ്ഥാനങ്ങളുടെ വികസനത്തിന്റെ സ്വതന്ത്ര ചുമതലയുള്ള കേന്ദ്രമന്ത്രിയുമാണ് വി.കെ.സിങ്ങ്.


</doc>
<doc id="280484" url="https://ml.wikipedia.org/wiki?curid=280484" title="ആറടിമണ്ണിന്റെ ജന്മി">
ആറടിമണ്ണിന്റെ ജന്മി

ജനനി പിക്ചേഴ്സിന്റെ ബാനറിൽ പി. ഭാസ്കരൻ നിർമിച്ച മലയാളചലച്ചിത്രമാണ് ആറടിമണ്ണിന്റെ ജന്മി. രാജശ്രീ പിക്ചേഴ്സ് വിതരണം ചെയ്ത ഈ ചിത്രം 1972 ഫെബ്രുവരി 4-ന് കേരളത്തിൽ പ്രദർശനം ആരംഭിച്ചു.






</doc>
<doc id="280490" url="https://ml.wikipedia.org/wiki?curid=280490" title="അനന്ത് ഗീഥെ">
അനന്ത് ഗീഥെ

മഹാരാഷ്ട്രയിലെ രാഷ്ട്രീയ പാർട്ടിയായ ശിവസേനയുടെ നേതാവാണ് അനന്ത് ഗംഗാറാം ഗീഥെ (മറാത്തി: अनंत गंगाराम गीते) (ജനനം ജൂൺ 2, 1951). മഹാരാഷ്ട്രയിലെ റായ്ഗഡ് ലോക്സഭാ നിയോജകമണ്ഡലത്തിൽ വിജയിച്ചു. മോഡി സർക്കാരിലെ ഹെവി ഇൻഡസ്ട്രീസ്, പബ്ലിക് എന്റർപ്രൈസസ് എന്നീ വകുപ്പുകളുടെ മന്ത്രിയാണ്. മുൻ കേന്ദ്ര വൈദ്യുത മന്ത്രിയാണ്.
1951 ജൂൺ 2ന് മുംബൈയിലെ രത്നഗിരി ജില്ലയിൽ ജനിച്ചു. ആറു തവണ പാർലമെന്റ് അംഗമായിട്ടുണ്ട്. മികച്ച പ്രാസംഗികനാണ്. 1985 -ൽ മുംബൈ മുനിസിപ്പൽ കോർപ്പറേഷൻ കൗൺസിലറായി തുടക്കം. 1996-ൽ ആദ്യമായി രത്നഗിരിയിൽ നിന്ന് ലോക്സഭയിലെത്തി. അശ്വിനി ഗീഥെയെ വിവാഹം ചെയ്തു.



</doc>
<doc id="280493" url="https://ml.wikipedia.org/wiki?curid=280493" title="കൊച്ചടൈയൻ രണധീരൻ">
കൊച്ചടൈയൻ രണധീരൻ

ക്രി.വ. 710 മുതൽ 735 വരെ പാണ്ഡ്യസാമ്രാജ്യം ഭരിച്ച ഒരു രാജാവായിരുന്നു കൊച്ചടൈയൻ രണധീരൻ. അരികേസരി മരവർമ്മന്റെ പുത്രനും പിന്തുടർച്ചാവകാശിയുമായിരുന്നു അദ്ദേഹം. രാജാവായിരുന്ന കൊച്ചടയാൻ കേരളത്തിൽ നിലനലന്നിരുന്ന ആയ് രാജവംശം പിടിചെടുത്തതായി ചരിത്രം രേഖപ്പെടുത്തിയിട്ടുണ്ട്‌.

2014-ൽ കൊച്ചടയാന്റെ പേരിൽ ഇറങ്ങിയ സിനിമ കൊച്ചടയാൻ വൻ വിജയമായിരുന്നു. 


</doc>
<doc id="280499" url="https://ml.wikipedia.org/wiki?curid=280499" title="നിക്കോബാർ പ്രാവ്">
നിക്കോബാർ പ്രാവ്

ആന്തമാൻ നിക്കോബാർ ദ്വീപുസമൂഹത്തിൽ മാത്രം കണ്ടു വരുന്ന ഒരിനം പ്രാവ് ആണ് നിക്കോബാർ പ്രാവ്.


</doc>
<doc id="280500" url="https://ml.wikipedia.org/wiki?curid=280500" title="മൌലാനാ ആസാദ് നാഷനൽ ഉർദു യൂനിവേഴ്സിറ്റി">
മൌലാനാ ആസാദ് നാഷനൽ ഉർദു യൂനിവേഴ്സിറ്റി

ഹൈദരാബാദ് നഗരത്തിൽ സ്ഥിതി ചെയ്യുന്ന ഒരു കേന്ദ്ര സർവകലാശാലയാണ് മൌലാനാ ആസാദ് നാഷനൽ ഉർദു യൂനിവേഴ്സിറ്റി. സ്വതന്ത്ര ഇന്ത്യയുടെ പ്രഥമ വിദ്യാഭ്യാസ മന്ത്രിയായിരുന്ന മൌലാനാ അബുൽ കലാം ആസാദിൻറെ സ്മരണാർത്ഥം സ്ഥാപിതമായ സർവകലാശാലയുടെ പ്രധാന ലക്ഷ്യം ഉർദു ഭാഷയുടെ പരിപോഷണവും സംരക്ഷണവുമാണ്. ഭാഷേതര കോഴ്സുകളെല്ലാം ഉർദു മാധ്യമമായി പഠിപ്പിക്കപ്പെടുന്ന സർവകലാശാലയിൽ സ്ത്രീ വിദ്യാഭ്യാസത്തിനും പ്രത്യേകം പരിഗണന നൽകപ്പെടുന്നു. 



</doc>
<doc id="280505" url="https://ml.wikipedia.org/wiki?curid=280505" title="നാർകോണ്ഡം വേഴാമ്പൽ">
നാർകോണ്ഡം വേഴാമ്പൽ

ഇന്ത്യയിലെ നാർകോണ്ഡം ദ്വീപിൽ മാത്രം കണ്ടുവരുന്ന ഒരു വേഴാമ്പലാണ് നാർകോണ്ഡം വേഴാമ്പൽ . ഇത് ബ്യൂസെറോറ്റിഡെ എന്ന കുടുംബത്തിലെ ഒരംഗമാണ്. ആൺ-പെൺ പക്ഷികളുടെ തൂവലുകളുടെ നിര വത്യസ്തമാണ്.

ഏകദേശം വരെ വലിപ്പം വെയ്ക്കുന്ന ഒരു വേഴാമ്പലിനമാണ് നാർകോണ്ഡം വേഴാമ്പലുകൾ. 



</doc>
<doc id="280506" url="https://ml.wikipedia.org/wiki?curid=280506" title="പതിറ്റുപ്പത്ത്">
പതിറ്റുപ്പത്ത്

ചേരനാട്ടു രാജാക്കൻമാരായ പത്തുപേരെക്കുറിച്ചു രചിക്കപ്പെട്ട പത്തു പാട്ടുകൾ വീതമുള്ളതും ആകെ നൂറെണ്ണം ചേർന്നതുമായ ഒരു സമാഹാരത്തെയാണ് പതിറ്റുപ്പത്ത്(Tamil: பதிற்றுப் பத்து) എന്നു പറയുന്നത്.പുറനാനൂറ്, അകനാനൂറ്, പതിറ്റുപ്പത്ത്, നറ്റിണൈ, ഐങ്കുറുനൂറ്, തൊല്കാപ്പിയം, കുറുംതൊകൈ, പെരുന്തൊകൈ, കലിത്തൊകൈ മുതലായവ ചേർന്നതാണ് മുഖ്യമായും സംഘസാഹിത്യം.പതിറ്റുപ്പത്തും ‘പുറംകൃതി‘കളാണ്. അതായത് സാമൂഹ്യവും രാഷ്ട്രീയവും മറ്റുമായ ബാഹ്യവിഷയങ്ങളാണ് അവയിൽ പ്രതിപാദിയ്ക്കപ്പെടുന്നത്.പതിറ്റുപ്പത്തു, അകനാനൂറ്, പുറനാനൂറ് എന്നീ കൃതികളിൽ നിന്നും ആദിചേരരാജാക്കന്മാരെപ്പറ്റിയും അവരുടെ കാലത്തെ സാമൂഹ്യജീവിതത്തെപ്പറ്റിയും അറിയാൻ സാധിക്കും.


</doc>
<doc id="280512" url="https://ml.wikipedia.org/wiki?curid=280512" title="രൂപ് ഭവാനി ക്ഷേത്രം, ശ്രീനഗർ">
രൂപ് ഭവാനി ക്ഷേത്രം, ശ്രീനഗർ

ജമ്മു കാശ്മീരിൽ ശ്രീനഗർ ജില്ലയിലെ അപൂർവ്വം ക്ഷേത്രങ്ങളിൽ ഒന്നാണ് ചശ്മശാഹിക്കടുത്തുള്ള ചശ്മശാഹിബിയിലെ രൂപ് ഭവാനി മന്ദിർ. ലക്ഷ്മീ ഭഗവതി സ്വരൂപത്തിലാണ് മതാ രൂപ്ഭവാനി ഇവിടെ കുടികൊള്ളുന്നത്. ശ്രീ അലഖ ഷാഹിബ ട്രസ്റ്റ് ആണ് ഈ ക്ഷേത്രത്തിന്റെ നടത്തിപ്പ്.

അമ്മ ശേരാവാലി (ശാരികാദേവി) തന്റെ ദൃഢഭക്തന്റെ ആഗ്രഹം സാധിപ്പിക്കാനായി തന്റെ എന്ന അംശരുപത്തിൽ രൂപം ധരിച്ചെന്നും പിന്നീട് രൂപ് ഭാവാനി എന്ന പേരിൽ പ്രസിദ്ധമാവുകയും ചെയ്തു. നവകാഡലിലെ ഡേഡ്മറിലെ പണ്ഡിറ്റ് മാധവ ജൂ ധരിന്റെ പുത്രിയായിരുന്ന ലക്ഷ്മി ഭഗവതി ഹരിപർബ്ബതത്തിലെ ചക്രേശ്വരിലെ ശാരികാദേവിയുടെ അംശാവതാരമായി പറയപ്പെടുന്നു. പണ്ഡിറ്റ് മാധവ ജൂ ധർ ശാരികാദേവിയുടെ വലിയ ഭക്തനായിരുന്നു. അദ്ദേഹം സ്ഥിരമായി ഹരിപർബ്ബതിൽ പോയി ഭജിക്കുക പതിവായിരുന്നു. ഭക്തന്റെ അക്ഷീണമായ സാധനയിലും കളങ്കമില്ലാത്ത ഭക്തിയിലും പ്രീതയായി ഒരു നവരാത്രിയിലെ പ്രഥമനാളിൽ അമ്മ പ്രത്യക്ഷമായി വരം ചോദിച്ചുകൊള്ളുവാൻ പറഞ്ഞു. പണ്ഡിറ്റ്ജി തന്റെ ഭക്തിയിൽ ഉറച്ചുനിന്നുകൊണ്ട് തന്റെ പുത്രിയായി ജനിക്കണം എന്ന് ആവശ്യപ്പെടുകയും അമ്മ 1677 ജ്യേഷ്ഠപുരണ്മാഷി ബിക്രാമി യിൽ (1621 ക്രിവ‌) ജനിച്ചു. ഗുരുവും പിതാവുമായ പണ്ഡിറ്റ് മാധവ ജൂ ധരിന്റെ ശിക്ഷണത്തിൽ വളർന്ന അവർ ശിവനെ പൂജിക്കയും കാശ്മീരീ ശൈവസമ്പ്രദായം പാലിക്കുകയും പ്രചരിപ്പിക്കയും ചെയ്തു. അലഖീശ്വരി രൂപ് ഭവാനി ആയി ഇവർ ശക്തിസ്വരൂപിണിയായതിനാൽ ദേവി ഭവാനി തന്റെ ജീവിതം മുഴുവൻ ഗിരികാനനങ്ങളിൽ കഴിച്ചു സാരോപദേശങ്ങൾ നൽകി വന്നു. ഇന്ന് ഒരു സുന്ദരക്ഷേത്രമായി മാറിയ ചശ്മ ശാഹിബി അവയിലൊന്നാണ്. 
ശേരാവാലിദേവിയുടെ ഉപദേശങ്ങൾ വളരെ പ്രശസ്തമാണ്. അലഖ ശാഹിബ ട്രസ്റ്റ് മായി ബന്ധപ്പെട്ടാൽ അവ ലഭിക്കുന്നതാൺ. 
കാശ്മീരി പണ്ഡിറ്റ് മാരുടെ കീഴിലുള്ള ഈ ക്ഷേത്രം അവരുടെ പലായനത്തോടെ അനാധമായി കിടപ്പായിരുന്നു. ഇപ്പോൾ വല്ലപ്പോഴും ജമ്മുവിൽ നിന്നും സംഘമായി വന്ന് പൂജാദികൾ ചെയ്ത് തിരികെ പോകുന്നു. 
ജമ്മു കാശ്മീരിൽ ശ്രീനഗരത്തിൽ ചശ്മശാഹിയിൽ നിന്നും പരിമഹലിലേക്ക്പോകുന്ന വഴിയിൽ ആണ് ഈ മന്ദിരം. മലയടിവാരമാകയാൽ ഇവിടെയും ഒരു നല്ല ചശ്മ (ചശ്മശാഹിബി‌) ഉണ്ട്.


</doc>
<doc id="280517" url="https://ml.wikipedia.org/wiki?curid=280517" title="സ്മാർട്ട് ഫോൺ">
സ്മാർട്ട് ഫോൺ

സാധാരണ മൊബെെൽ ഫോണുകളേക്കാൾ ശേഷിയുള്ളതും ഏതെങ്കിലും മൊബെെൽ ഓപ്പറേറ്റിങ് സിസ്റ്റം ഉപയോഗിച്ച് പ്രവർത്തിക്കുന്നതുമായ ആധുനിക മൊബെെൽ ഫോണുകളാണ് സ്മാർട്ട് ഫോണുകൾ അഥവാ സ്മാർട്ഫോണുകൾ.
1991-ടു കൂടിയാണ് മൊബെെൽ കമ്പ്യൂട്ടിങ്ങ് പ്ളാറ്റ്ഫോമിൽ പ്രവർത്തിക്കുന്ന സ്മാർട്ട് ഫോണുകളെ കുറിച്ചുള്ള ആശയങ്ങൾ ഉയർന്നുവന്നത്. ആദ്യ സ്മാർട്ട് ഫോണായ എെ ബി എം സിമോൺ പേഴ്സണൽ കമ്മ്യൂണിക്കേറ്റർ 1994 -ൽ വിപണിയിലെത്തി. ഇത്തരം ഫോണുകൾക്ക് സ്മാർട്ട് ഫോണുകൾ എന്ന വിശേഷണം നൽകിയത് 1997- ൽ എറിക്സൺ കമ്പനിയാണ്.


</doc>
<doc id="280523" url="https://ml.wikipedia.org/wiki?curid=280523" title="ഓറോ-ത്രീഡി">
ഓറോ-ത്രീഡി

ഓറോ-ത്രീഡി എന്നത് അതിനൂതനസാങ്കേതികവിദ്യ അടിസ്ഥാനമാക്കിയുള്ള ഒരു ഓഡിയോ ഫോർമാറ്റാണ്. 

ഓറോ-ത്രീഡി പേര് പോലെതന്നെ ത്രിമാനതലത്തിലുള്ളതാണ്. മൂന്ന് അടുക്കുകളായാണ് ഇതിൽ ശബ്ദം ക്രമീകരിച്ചിരിക്കുന്നത്. പ്രാന്തം, ഉയരം, അട്ടം എന്നിവയാണവ. 5.1 സറൗണ്ട് ശബ്ദത്തിൽ ഉപയോഗിക്കുന്ന സമാന്തരപാളിയിലാണ് ഈ അടുക്കുകൾ അടിസ്ഥാനമിട്ടിരിക്കുന്നത്. സാധാരണ ശബ്ദഘടനയുടെ മുകളിൽ നിന്നും ശ്രോതാക്കളെ മുഴുവൻ ആവരണം ചെയ്യുന്ന വിധത്തിലാണ് ഉയരം കൂടിയ മണ്ഡലം അഥവാ അടുക്ക് ഓറോ-ത്രീഡിയിൽ സൃഷ്ടിക്കപ്പെടുന്നത്. മറ്റു രണ്ടു അടുക്കുകളിലെയും ശബ്ദം ശ്രോതാക്കൾ ശ്രവിക്കുന്നത് ഇതിലൂടെയാണ്. 
വിവിധ സ്റ്റാൻഡേർഡുകളുമായി ചേർന്ന് പോകുന്നതിനു വ്യത്യസ്ത ശ്രവണഫോർമാറ്റുകൾ ഓറോ-ത്രീഡിയോടൊപ്പം വരുന്നുണ്ട്:

ഹോം തീയേറ്റർ (ചെറിയ മുറികൾ): ഓറോ 9.1, ഓറോ 10.1

സിനിമ (വലിയ മുറികൾ): ഓറോ 11.1 , ഓറോ 13.1

ഹെഡ്ഫോണുകൾ: സ്വതന്ത്രയുപയോഗത്തിനായി പ്രത്യേകം തയ്യാറാക്കിയ ഫോർമാറ്റ്‌
2005-ൽ ഗ്യാലക്സി സ്റ്റുഡിയോയുടെ സിഇഓ ആയ വിൽഫ്രെഡ് വാൻ ബാലെനാണ് ഓറോ-ത്രീഡിയും ഫോർമാറ്റുകളും വികസിപ്പിച്ചെടുത്തത്. 



</doc>
<doc id="280529" url="https://ml.wikipedia.org/wiki?curid=280529" title="സംസ്ഥാനപാത (ഇന്ത്യ)">
സംസ്ഥാനപാത (ഇന്ത്യ)

ഇന്ത്യയിലെ വിവിധ സംസ്ഥാനങ്ങൾ നിർമ്മിച്ച് പരിപാലിച്ചുപോരുന്ന പാതകളാണ് സംസ്ഥാനപാതകൾ. സംസ്ഥാനപാതകൾ പൊതുവായി പ്രധാന പട്ടണങ്ങൾ, നഗരങ്ങൾ, ഗ്രാമങ്ങൾ, ജില്ലാ ആസ്ഥാനങ്ങൾ, വ്യവസായകേന്ദ്രങ്ങൾ തുടങ്ങിയവയെ പരസ്പരം ബന്ധിപ്പിക്കുന്നതിനോ അവയെ ദേശീയപാതകളുമായോ മറ്റു സംസ്ഥാനപാതകളുമായോ ബന്ധിപ്പിക്കുന്നതിനോ ഉപയോഗിക്കുന്നു.


</doc>
<doc id="280532" url="https://ml.wikipedia.org/wiki?curid=280532" title="ഗോപിനാഥ് മുണ്ടെ">
ഗോപിനാഥ് മുണ്ടെ

ബി.ജെ.പിയുടെ മുതിർന്ന നേതാവും പതിനാറാം ലോക്സഭയിലെ ഗ്രാമവികസന വകുപ്പ് മന്ത്രിയാണ് ഗോപിനാഥ് മുണ്ടെ (12 ഡിസംബർ 1949-03 ജൂൺ 2014). പഞ്ചായത്തീരാജ്, കുടിവെള്ളം, മാലിന്യനിർമാർജ്ജനം എന്നീ വകുപ്പുകളുടെ ചുമതലയുമുണ്ട്. ബീഡ് ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. പതിനഞ്ചാം ലോക്സഭയിലെ പ്രതിപക്ഷ ഉപ നേതാവായിരുന്നു. 2014 ജൂൺ മൂന്നാം തിയതി ദില്ലിയിൽ വെച്ച് വാഹനാപകടത്തിൽ ഇദ്ദേഹം മരണമടഞ്ഞു.

മഹാരാഷ്ട്രയിലെ പറളിയിൽ കർഷക കുടുംബത്തിൽ ജനിച്ചു. കോമേഴ്സിൽ ബിരുദം നേടിയിട്ടുണ്ട്. അഖില ഭാരതീയ വിദ്യാർത്ഥി പരിഷത്തിലൂടെ സജീവ രാഷ്ട്രീയത്തിലേക്കെത്തി. അടിയന്തരാവസ്ഥയ്‌ക്കെതിരെയുള്ള സമരത്തിൽ സജീവമായി പങ്കെടുത്തു, നാസിക്ക് ജയിലിൽ തടവിലായി. ഭാരതീയ ജനസംഘം സ്ഥാനാർത്ഥിയായി മത്സരിച്ചിരുന്നു. ആർ.എസ്.എസ് നേതാവായി തിളങ്ങിയ മുണ്ടെ പൂനെ നഗരത്തിലെ ആർ.എസ്.എസ് ശാഖകളുടെ ചുമതലക്കാരനായും പ്രവർത്തിച്ചു. യുവമോർച്ചാ സംസ്ഥാന പ്രസിഡന്റായിരുന്നു. 
അഞ്ചുതവണ മഹാരാഷ്ട്രാ നിയമസഭയിൽ അംഗമായിരുന്നു. 1992 മുതൽ 95 വരെ മഹാരാഷ്ട്രാ നിയമസഭയിൽ പ്രതിപക്ഷ നേതാവായിരുന്നു. 95 മുതൽ 99 വരെ സംസ്ഥാന ഉപമുഖ്യമന്ത്രിയായും സേവനമനുഷ്ഠിച്ചു. അന്തരിച്ച ബി.ജെ.പി.നേതാവ് പ്രമോദ് മഹാജന്റെ സഹോദരി പ്രദ്ന്യയാണ് ഭാര്യ. മക്കൾ: പങ്കജ, പ്രീതം, യശശ്രീ. മഹാരാഷ്ട്രാ നിയമസഭാംഗമാണ് പങ്കജ.

2014 ജൂൺ 3-ന് രാവിലെ 7.20 നു ഡൽഹി എയർപോർട്ടിലേക്ക് പോകുന്ന വഴി റോഡ്‌ അപകടത്തിൽ അദ്ദേഹം മരണപ്പെട്ടു.


</doc>
<doc id="280534" url="https://ml.wikipedia.org/wiki?curid=280534" title="കൽരാജ് മിശ്ര">
കൽരാജ് മിശ്ര

ബി.ജെ.പിയുടെ മുതിർന്ന നേതാവും പതിനാറാം ലോക്സഭയിലെ മൈക്രോ, സ്‌മോൾ ആൻഡ് മീഡിയം എന്റർപ്രൈസസ് വകുപ്പുകളുടെ ചുമതലയുള്ള മന്ത്രിയാണ് കൽരാജ് മിശ്ര (ജനനം : 1941) ഉത്തർപ്രദേശിലെ ദിയോരിയ ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്.2010-ൽ ബി.ജെ.പി. ദേശീയ ഉപാധ്യക്ഷനായി.
ഉത്തർപ്രദേശിലെ ബി.ജെ.പി. മുൻ സംസ്ഥാന അധ്യക്ഷൻ. ഇത്തവണ യു.പി.യിലെ ദേവ്റിയ മണ്ഡലത്തിൽനിന്ന് ജയിച്ചു. ആർ.എസ്.എസ്സിലൂടെ ബി.ജെ.പി.യിലെത്തി. 1978-ൽ രാജ്യസഭയിലേക്ക് ജനതാപാർട്ടി ടിക്കറ്റിൽ ജയിച്ച കൽരാജ് മിശ്ര, ജനതാ യുവമോർച്ചയുടെ ദേശീയ അധ്യക്ഷനായിരുന്നു. 1980-ൽ ബി.ജെ.പി. രൂപവത്കരിച്ചശേഷം അതിന്റെ സംസ്ഥാന ജനറൽസെക്രട്ടറിയായി. തുടർന്ന് 1983-ൽ ഉത്തർപ്രദേശ് നിയമസഭയിലേക്ക് തിരഞ്ഞെടുക്കപ്പെട്ടു. 1995-ൽ മൂന്നാംതവണ ബി.ജെ.പി. സംസ്ഥാന പ്രസിഡന്റായി. 


</doc>
<doc id="280536" url="https://ml.wikipedia.org/wiki?curid=280536" title="എച്ച്. അനന്ത്കുമാർ">
എച്ച്. അനന്ത്കുമാർ

ബി.ജെ.പിയുടെ മുതിർന്ന നേതാവും പതിനാറാം ലോക്സഭയിലെ വളം, രാസവസ്തു വകുപ്പ് മന്ത്രിയുമാണ് എച്ച്. അനന്ത്കുമാർ (ജനനം 22 ജൂലൈ 1959). 
കർണാടകയിലെ ബാംഗ്ലൂർ സൗത്ത് ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. തുടർച്ചയായി ഏഴാംതവണയാണ് ഇവിടെ നിന്ന് എം.പി. യാകുന്നത്.വാജ്പേയി സർക്കാരിലെ വ്യോമയാന വകുപ്പു മന്ത്രിയായിരുന്നു. 
1985 എ.ബി.വി.പി. ദേശീയ സെക്രട്ടറിയായിരുന്നു. തുടർന്ന് ബി.ജെ.പി.യിൽ ചേർന്ന അനന്ത്കുമാർ യുവമോർച്ച സംസ്ഥാന സെക്രട്ടറിയായി. 1996-ലാണ് ആദ്യമായി ലോക്സഭയിലെത്തുന്നത്. 1998-ലെ വാജ്പേയി മന്ത്രിസഭയിൽ വ്യോമയാന മന്ത്രിയായിരുന്നു. 99-ലും എൻ.ഡി.എ. സർക്കാറിൽ മന്ത്രിയായി. 2003-ൽ കർണാടക ബി.ജെ. പി അധ്യക്ഷനായി. തൊട്ടടുത്ത കൊല്ലം ദേശീയ സെക്രട്ടറിയായി. 

ഭാര്യ: തേജസ്വിനി. മക്കൾ: ഐശ്വര്യ, വിജേത.



</doc>
<doc id="280545" url="https://ml.wikipedia.org/wiki?curid=280545" title="സ്മൃതി ഇറാനി">
സ്മൃതി ഇറാനി

ബി.ജെ.പി ദേശീയ ഉപാധ്യക്ഷയും പതിനാറാം ലോക്സഭയിലെ മാനവ വിഭവശേഷി വകുപ്പ് മന്ത്രിയുമാണ് സ്മൃതി ഇറാനി (ജനനം :23 മാർച്ച് 1976). രാജ്യ സഭാംഗമാണ്. സീരിയൽതാരവും മോഡലുമായിരുന്നു.

ഹോളി ചൈൽഡ് ആക്സിലിയം സ്കൂളിൽ +2 വരെ പഠിച്ചു. സ്റ്റാർ ടി.വിയിലെ പ്രശസ്തമായ 'ക്യോംകി സാസ് ഭി കഭി ബഹു ഥീ' എന്ന പരമ്പരയിലൂടെ ശ്രദ്ധേയയായി. സീരിയൽ രംഗത്തേക്ക് വരുന്നതിന് മുൻപ് മുംബൈയിലെ ഹോട്ടലിൽ പാത്രം കഴുകുന്ന ജോലിയിൽ ഏർപ്പെട്ടിട്ടുണ്ടെന്ന് സ്മൃതി ഇറാനി തന്നെ വെളിപ്പെടുത്തിയിട്ടുണ്ട്. 

2003-ൽ ബി.ജെ.പി.യിൽ ചേർന്നു. 2004-ലെ തിരഞ്ഞെടുപ്പിൽ ഡൽഹിയിലെ ചാന്ദ്നി ചൗക്ക് ലോക്സഭാ മണ്ഡലത്തിൽ കപിൽസിബലിനെതിരെ മത്സരിച്ച് പരാജയപ്പെട്ടു. യുവമോർച്ചയുടെ സംസ്ഥാന ഉപാധ്യക്ഷയായും ബി.ജെ.പി ദേശീയസമിതിയംഗമായും പ്രവർത്തിച്ചു. 2011-ൽ ഗുജറാത്തിൽനിന്ന് രാജ്യസഭയിലെത്തി. 2014 ലെ ലോക്സഭാ തെരഞ്ഞെടുപ്പിൽ ഉത്തർപ്രദേശിലെ അമേഠി ലോക്സഭാ മണ്ഡലത്തിൽ രാഹുൽ ഗാന്ധിക്കെതിരേ മത്സരിച്ചു പരാജയപ്പെട്ടു.

കേന്ദ്ര മാനവവിഭവശേഷി മന്ത്രിയായി സ്ഥാനമേറ്റതിനെത്തുടർന്ന് സ്മൃതി ഇറാനിയുടെ വിദ്യാഭ്യാസയോഗ്യത സംബന്ധിച്ച് വിവാദമുണ്ടായി. വിദ്യാഭ്യാസവകുപ്പ് കൈകാര്യംചെയ്യേണ്ട കാബിനറ്റ് മന്ത്രിക്ക് ബിരുദംപോലുമില്ലെന്ന് കോൺഗ്രസ് നേതാക്കൾ ആരോപിച്ചു. വിദ്യാഭ്യാസയോഗ്യത സംബന്ധിച്ച് തെറ്റായ വിവരം നൽകിയെന്നും ആരോപണമുണ്ടായി. മിനി സ്‌ക്രീൻരംഗം വിട്ടശേഷം ബി.ജെ.പിയിൽ ചേർന്ന സ്മൃതി ഇറാനി 2004-ലെ ലോക്‌സഭാ തിരഞ്ഞെടുപ്പിൽ ഡൽഹിയിലെ ചാന്ദ്‌നി ചൗക്കിൽനിന്ന് മത്സരിക്കുമ്പോൾ നൽകിയ സത്യവാങ്മൂലത്തിൽ, താൻ ഡൽഹി സർവകലാശാലയുടെ വിദൂരവിദ്യാഭ്യാസംവഴി 1996-ൽ ബി.എ പൂർത്തിയാക്കിയെന്നാണ് പറഞ്ഞിരുന്നത്. എന്നാൽ പതിനാറാം ലോക്‌സഭാ തിരഞ്ഞെടുപ്പിൽ അമേഠിയിൽ രാഹുൽഗാന്ധിക്കെതിരെ മത്സരിക്കുമ്പോൾ നൽകിയ സത്യവാങ്മൂലത്തിലാകട്ടെ, ഡൽഹി സർവകലാശാലയുടെ വിദൂരവിദ്യാഭ്യാസംവഴി 1994-ൽ കോമേഴ്‌സ് ബിരുദത്തിന്റെ ഒന്നാം പാർട്ട്, അഥവാ ഒന്നാംവർഷം പൂർത്തിയാക്കിയെന്നാണ് കാണിക്കുന്നതെന്ന് മാധ്യമങ്ങൾ റിപ്പോർട്ട് ചെയ്തിരുന്നു

ഭർത്താവ് സുബിൻ ഇറാനി. മകൻ സോഹർ.


</doc>
<doc id="280547" url="https://ml.wikipedia.org/wiki?curid=280547" title="ഹർഷവർധൻ">
ഹർഷവർധൻ

പതിനാറാം ലോക്സഭയിലെ ആരോഗ്യ വകുപ്പ് മന്ത്രിയാണ് ഇ.എൻ.ടി സർജനായ ഡോ. ഹർഷവർധൻ. ഡൽഹി ബി.ജെ.പി അധ്യക്ഷനാണ്. ഡൽഹിയിലെ ചാന്ദ്നി ചൗക്ക് ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. 
കാൺപൂരിലെ ഗണേഷ് ശങ്കർ വിദ്യാർത്ഥിമെമ്മോറിയൽ മെഡിക്കൽ കോളേജിൽ നിന്നും 1979 ൽ എം ബി ബി എസ് ബിരുദവും 1983 മുതൽ ഇ എൻ ടിയിൽ പോസ്റ്റ് ഗ്രാഡ്വേറ്റ് ബിരുദവും നേടിയ ഹർഷ വർധൻ ഡൽഹിയിലെ പ്രമുഖനായ ഇ.എൻ.ടി സർജനാണ്. ആർ.എസ്.എസിലൂടെ രാഷ്ട്രീയത്തിൽ പ്രവേശിച്ചു. 1993-ൽ ഡൽഹി നിയമസഭയിലെത്തി. ആരോഗ്യ, നിയമ, വിദ്യാഭ്യാസ മന്ത്രിയായിരുന്നു(1993-98). ഇക്കഴിഞ്ഞ ഡൽഹി നിയമസഭാതിരഞ്ഞെടുപ്പിൽ ബി.ജെ.പിയുടെ മുഖ്യമന്ത്രി സ്ഥാനാർത്ഥിയുമായിരുന്നു. ചാന്ദ്നി ചൗക്ക് മണ്ഡലത്തിൽനിന്ന് ലോക്സഭയിലേക്ക് തിരഞ്ഞെടുക്കപ്പെട്ടു.

പോളിയോ നിർമ്മാർജ്ജനത്തിന് ഇന്ത്യയിൽ നിരവധി പരിശ്രമങ്ങൾ നടത്തി. 1994 ഗാന്ധി ജയന്തി ദിനത്തിന് 12 ലക്ഷം കുട്ടികൾക്ക് പോളിയോ വാക്സിൻ നൽകി അദ്ദേഹം ആരംഭിച്ച പ്രവർത്തനമാണ് പിന്നീട് ഇന്ത്യയൊട്ടാകെ പോളിയോ നിർമ്മാർജ്ജന പരിപാടി നടപ്പിലാക്കാൻ കേന്ദ്രസർക്കാരിന് മാതൃകയായത്. അവശ്യമരുന്ന് പട്ടിക തയ്യാറാക്കിയും മറ്റും ജനകീയ ഔഷധനയം വിജയകരമായി നടപ്പിലാക്കാൻ ശ്രമിച്ചു.

ഡൽഹിയിലെ ചാന്ദ്നി ചൗക്ക് ലോക്സഭാ മണ്ഡലത്തിൽ ആപ് സ്ഥാനാർത്ഥിയെ ഒരു ലക്ഷത്തിലേറെ പരാജയപ്പെടുത്തിയാണ് ഹർഷ വർധൻ പാർലമെന്റിലേക്ക് തെരഞ്ഞെടുക്കപ്പെട്ടത്. ഈ മണ്ഡലത്തിൽ മത്സരിച്ച കോൺഗ്രസ്സിലെ പ്രമുഖ നേതാവും മുൻ മന്ത്രിയുമായ കപിൽ സിബാൽ മൂന്നാം സ്ഥാനത്തായിരുന്നു. 


</doc>
<doc id="280554" url="https://ml.wikipedia.org/wiki?curid=280554" title="രവിശങ്കർ പ്രസാദ്">
രവിശങ്കർ പ്രസാദ്

രാജ്യസഭാംഗവും ഭാരതീയ ജനതാപാർട്ടി നേതാവും അഭിഭാഷകനുമാണ് രവിശങ്കർ പ്രസാദ് (ജനനം 30 ഓഗസ്റ്റ് 1954). നരേന്ദ്ര മേദി മന്ത്രിസഭയിലെ കമ്മ്യൂണിക്കേഷൻസ്, ഐ.ടി, നിയമം, നീതിനിർവഹണം എന്നീ വകുപ്പുകളുടെ ചുമതലുള്ള ക്യാബിനറ്റ് മന്ത്രിയാണ്. സുപ്രീം കോടതിയിലെ മുതിർന്ന അഭിഭാഷകനാണ്. ബിഹാറിനെ പ്രതിനിധീകരിച്ചുള്ള രാജ്യസഭാംഗമാണ് അദ്ദേഹം. വാജ്പേയ് മന്ത്രിസഭയിലെയും മന്ത്രിയായിരുന്നു. മൂന്നാം തവണയാണ് രാജ്യസഭയിലേക്ക് തെരഞ്ഞെടുക്കപ്പെടുന്നത്.
ബീഹാറിലെ പ്രധാനപ്പെട്ട കയസ്ത കുടംബത്തിലാണ് രവിശങ്കർ ജനിച്ചത്. പട്ന ഹൈക്കോടതിയിലെ അഭിഭാഷകനായിരുന്നു രവിശങ്കറിന്റെ അച്ഛൻ ഠാക്കൂർ പ്രസാദ്. പൊളിറ്റിക്കൽ സയൻസിൽ എം.എ ബിരുദവും പട്ന യൂണിവേഴ്സിറ്റിയിൽ നിന്നും എൽ.എൽ. ബിയും നേടി.
1982 ഫെബ്രുവരി 3ന് പട്ന യൂണിവേഴ്സിറ്റിയിലെ ചരിത്ര വിഭാഗം അധ്യാപികയായ മായ ശങ്കറിനെ വിവാഹം ചെയ്തു. കോൺഗ്രസ് നേതാവും മുൻ കേന്ദ്ര മന്ത്രിയും ഐ.പി.എൽ ചെയർമാനുമായ രാജീവ് ശുക്ലയെ രവിശങ്കറിന്റെ അനുജത്തി അനുരാധ പ്രസാദ് വിവാഹം ചെയ്തു. ആർ.എസ്.എസ്, അഖില ഭാരതീയ വിദ്യാർത്ഥി പരിഷത്ത് എന്നീ സംഘടനകളിൽ അംഗമായിരുന്നു.
1980ൽ പട്ന ഹൈക്കോടതിയിൽ പ്രാക്ടീസ് ചെയ്തു തുടങ്ങി. 1999ൽ പട്ന ഹൈക്കോടതിയിലെ മുതിർന്ന അഭിഭാഷകനായും 2000ൽ സുപ്രീം കോടതിയിലെ മുതിർന്ന അഭിഭാഷകനായും നിയമിക്കപ്പെട്ടു. നിരവധി അഴിമതിക്കേസുകളിൽ മുൻ ബീഹാർ മുഖ്യമന്ത്രിയായ ലാലു പ്രസാദ് യാദവിനെതിരെ വാദിച്ചത് രവിശങ്കർ ആയിരുന്നു.
മുൻ ഉപപ്രധാനമന്ത്രിയായ എൽ.കെ. അദ്വാനിക്കുവേണ്ടി വാദിച്ചിട്ടുണ്ട്. നർമദ ബചാവോ ആന്ദോളൻ കേസിൽ വാദിച്ചിട്ടുണ്ട്.
ബി.ജെ.പിക്കു വേണ്ടി നിരവിധി പ്രവർത്തിച്ചിട്ടു​ണ്ട്. 2000ൽ പാർലമെന്റ് അംഗമായി. 2001ൽ എ.ബി. വാജ്പേയ് മന്ത്രിസഭയിൽ ഇൻഫർമേഷൻ വകുപ്പ് മന്ത്രിയായിരുന്നു. 
2002 ജൂലൈയിൽ സംസ്ഥാന നിയമമന്ത്രിയായി. 1995ൽ ബി.ജെ. പി ദേശീയ എക്സിക്യൂട്ടീവ് അംഗമായി. 2006ൽ രണ്ടാം തവണ രാജ്യസഭാംഗമായി. 2010ൽ ബി.ജെ. പി ജനറൽ സെക്രട്ടറിയായി. 2012ൽ മൂന്നാം തവണയും രാജ്യസഭാംഗമായി.



</doc>
<doc id="280558" url="https://ml.wikipedia.org/wiki?curid=280558" title="ആനേശ്വരം ശിവക്ഷേത്രം">
ആനേശ്വരം ശിവക്ഷേത്രം

തൃശ്ശൂർ ജില്ലയിൽ, തൃശ്ശൂർ താലൂക്കിൽ, താന്ന്യം പഞ്ചായത്തിൽപ്പെടുന്ന വടക്കുമ്മുറി വില്ലേജിലെ ചെമ്മാപ്പിള്ളിയിലാണ് ആനേശ്വരം ശിവക്ഷേത്രം സ്ഥിതി ചെയ്യുന്നത്. തൃപ്രയാർ ശ്രീരാമസ്വാമി ക്ഷേത്രത്തിൽ നിന്നും മൂന്നുകിലോമീറ്ററോളം വടക്കുകിഴക്കുമാറിയാണ് ഈ ക്ഷേത്രത്തിന്റെ സ്ഥാനം. കിഴക്കും പടിൺഞ്ഞാറും പാടശേഖരങ്ങളും വടക്കുഭാഗത്ത് ക്ഷേത്രക്കുളവും കൂടിയുള്ള മനോഹരമായ പ്രദേശമാണിത്. തൃശ്ശൂരിൽ നിന്ന് ഏകദേശം 24 കിലോമീറ്ററാണ് ഇവിടേക്ക്ക്കുള്ള ദൂരം. തുലാമാസ വാവുബലിയോടനുബന്ധിച്ച് നിരവധിപേർ ഇവിടെ പിതൃതർപ്പണം നടത്താറുണ്ട്‌.

ശിവഭക്തർക്ക് വളരെ പ്രധാനപ്പെട്ട ഉത്സവമാണിത്. കൂവളത്തിന്റെ ഇലകൾ ശിവന് അർപ്പിക്കുന്നതും ഉപവാസമനുഷ്ടിക്കുന്നതും രാത്രി ഉറക്കമിളക്കുന്നതുമൊക്കെയാണ് ഈ ദിവസത്തെ പ്രധാന ആചാരങ്ങൾ.
കുംഭമാസത്തിലെ ശിവരാത്രിയാണ് ഇവിടുത്തെ പ്രധാന ആഘോഷം. അന്നേ ദിവസം അനവധിപേർ ശയനപ്രദക്ഷിണം നടത്തുന്നതിനായി എത്തിച്ചേരുന്നു. ശിവരാത്രിയോടനുബന്ധിച്ച് നിരവധി കലാപരിപാടികൾ അരങ്ങേറുന്നു. അഷ്ടമിരോഹിണി, വിജയദശമി പൂജവയ്പ്പ്, പ്രതിഷ്ടാദിനം, രാമായണ മാസാചരണം, വാവുബലി എന്നിവ ഇവിടെ ആഘോഷിച്ചു വരുന്നു.
അഷ്ടമിരോഹിണിയോടനുബന്ധിച്ച് കൃഷ്ണവേഷം ധരിച്ച ബാലികാബാലന്മാരുടെ ശോഭായാത്ര, ഉറിയടി, ഭജന, ചുറ്റുവിളക്ക്, നിറമാല, പ്രസാദവിത്രണം എന്നിവ നടന്നു വരുന്നു.
കർക്കടകമാസം രാമായണമാസമായി ഇവിടെ ആചരിച്ചു വരുന്നു. ഇതോടനുബന്ധിച്ച് എല്ലാദിവസവും രാവിലെ ഗണപതി ഹോമം, രാമായണപാരായണം എന്നിവ നടക്കുന്നു. വൈകീട്ട് ഭജന, ചുറ്റുവിളക്ക്, നിറമാല, പ്രസാദവിത്രണം എന്നിവ നടക്കുന്നു. കൂടാതെ കർക്കടകം 16ന് 'ഔഷധ സേവാദിനം' ആയി ആചരിക്കുന്നു. അന്നേദിവസം നിരവധി പേർ ഇവിടെ വന്ന് ഔഷധം സേവിക്കുന്നു. കൂടാതെ ഈ മാസത്തിലെ ഒരു ദിവസം രാമായണ ഏകാഹ യജ്ഞം നടത്തുന്നു.

തൃപ്രയാർ തേവരും ആനേശ്വരത്തപ്പനും തമ്മിലൊരു കടമുണ്ട്. ആനേശ്വരത്തപ്പന്റെ കയ്യിൽ നിന്നും തൃപ്രയാർ തേവർ ഒരു മുറി തേങ്ങയും, ഒരുനാഴി നെല്ലും കടം വാങ്ങി. അന്നു വച്ചു കുലച്ച തെങ്ങിന്റെ തേങ്ങയും, അന്നു വിതച്ച് കൊയ്തെടുത്ത നെല്ലും തനിക്ക് തിരികെ തരണമെന്നാണ് ആനേശ്വരത്തപ്പൻ ആവശ്യപ്പെട്ടത്. എന്നാൽ തേവർ ആയത് തിരികെ നൽകിയില്ല.
ആയത് തിരികെ നൽകിയാൽ ലോകം അവസാനിക്കും എന്നതാണ്, പ്രജാക്ഷേമ തൽപ്പരനായ തൃപ്രയാർ തേവർ കടം വീട്ടാത്തതിന്റെ കാരണം. ആറാട്ടു പുഴ ദേവമേളക്ക് തേവർ പുറപ്പെട്ടതിനുശേഷം അഞ്ചാം ദിവസമാണ് പുഴ കടക്കുന്നത്. ഊരായ്മ ഇല്ലങ്ങളായ ചേലൂർ, പുന്നപ്പിള്ളി,ജ്ഞാനപ്പിള്ളി എന്നിവിടങ്ങളിലെ ഉൽസവത്തിൻ അന്ന് തേവർ പങ്കെടുക്കുന്നു. 
പുന്നപ്പിള്ളി മനയിലെ ചടങ്ങുകൾക്കു ശേഷം മുറ്റിച്ചൂർ കൊട്ടാരത്തിലേക്കുള്ള യാത്രക്കിടയിലാണ് അതീവഭക്തിയോടെ ആനേശ്വരത്തപ്പനെ കബളിപ്പിക്കുന്ന ചടങ്ങ് നടക്കുന്നത്.
തേവർ തന്റെ നടയിലെത്തുന്നതും കാത്ത്, ക്ഷേത്രത്തിന്റെ പടിഞ്ഞാറേതിരുമുറ്റത്ത് ആനേശ്വരത്തപ്പൻ നിലവിളക്ക് കത്തിച്ചു വയ്ചാണിരിക്കുക്കത്. പുന്നപ്പിള്ളി മന കഴിഞ്ഞാൽ പിന്നെ പോകുന്നത് കൊണഞ്ചേരി പറമ്പിലേക്കാണ്. ആനേശ്വരത്തെത്താറാവുമ്പോൽ വാദ്യഘോഷങ്ങൾ നിർത്തി, ആനയുടെ മണി പൊത്തി നിശ്ശബ്ദമായാണ് ആനേശ്വരം കടക്കുന്നത്. നടയിൽ നിന്നു തേവർ കടന്നാൽ ആർപ്പു വിളികളും ചെണ്ടമേളവും തുടങ്ങും. 'പറ്റിച്ചേ' എന്ന കളിയാക്കലാണത്. തന്റെ നടകടന്നു പോയവരെ വിളിക്കില്ല എന്ന് പ്രതിജ്ഞാബദ്ധനായതിനാൽ , പിൻ വിളി ഉണ്ടാകാറില്ല. യഥാർത്ഥത്തിൽ ഇരുവരും തങ്ങളുടെ പ്രജകൾക്കു വേണ്ടിത്തന്നെയാണ് ഇത് "കിട്ടാക്കടമായി" നിലനിർത്തുന്നത്.


</doc>
<doc id="280561" url="https://ml.wikipedia.org/wiki?curid=280561" title="ബൗദ്ധിക സ്വാതന്ത്ര്യം">
ബൗദ്ധിക സ്വാതന്ത്ര്യം

ബൗദ്ധിക സ്വാതന്ത്ര്യം എന്നാൽ ചിന്താസ്വാതന്ത്ര്യവും ചിന്ത പ്രകടിപ്പിക്കുവാനുമുള്ള അവകാശവുമാണ്. ഐക്യരാഷ്ട്രസഭയുടെ അന്താരാഷ്ട്ര മനുഷ്യാവകാശ പ്രഖ്യാപനത്തിലെ 19അം ആർട്ടിക്കിളിൽ നിർവചിച്ചതിൻ പ്രകാരം ഇതൊരു മനുഷ്യാവകാശമാണ്.
ആർട്ടിക്കിൾ 19 ഇങ്ങനെ പറയുന്നു:

"സ്വതന്ത്രമായ അഭിപ്രായപ്രകടനത്തിനു എല്ലാവർക്കും അധികാരമുണ്ട്. അതായത് യാതൊരു തടസ്ഥവും കൂടാതെ അഭിപ്രായങ്ങളെ ആരായുവാനും സ്വീകരിച്ച് മറ്റുള്ളവർക്കു ഏതൊരുപാധിയിൽകൂടിയും യാതൊരതിർത്തികളെയും കണക്കാക്കാതെ എല്ലായിടത്തുമെത്തിക്കുവാനുള്ള അധികാരവുമുണ്ടെന്നു താല്പര്യം."
ബൗദ്ധിക സ്വാതന്ത്ര്യത്തെപ്പറ്റിയുള്ള ആധുനിക സങ്കൽപ്പം രൂപപ്പെട്ടത് പുസ്തക സെൻസർഷിപ്പിനെതിരായാണ്. അനേകം മുന്നേറ്റ പ്രസ്ഥാനങ്ങളും ഔദ്യോഗികപദവികളും ഈ ചിന്താഗതിയെ അഭിവൃദ്ധിപ്പെടുത്തി. വായനശാലാപ്രസ്ഥാനങ്ങളും വിദ്യാഭ്യാസവും സ്വതന്ത്ര സോഫ്റ്റുവെയർ പ്രസ്ഥാനവും ഇതിനെ പ്രോത്സാഹിപ്പിച്ച ചില ഘടകങ്ങളാണ്.
ബൗദ്ധിക സ്വാതന്ത്ര്യം വളരെയധികം മേഖലകളെ സ്പർശിക്കുന്ന ഒരു വലിയ വിഷയമാണ്. അക്കാദമിക സ്വാതന്ത്ര്യം, ഇന്റെർനെറ്റ് നിയന്ത്രണം, സെൻസർഷിപ്പ് എന്നിവ അവയിൽ ചിലതുമാത്രമാണ്.


</doc>
<doc id="280564" url="https://ml.wikipedia.org/wiki?curid=280564" title="റെയ്നാൾഡോ അരെനാസ്">
റെയ്നാൾഡോ അരെനാസ്

ക്യൂബൻ കവിയും,നോവലിസ്റ്റും നാടകകൃത്തുമായിരുന്നു റെയ്നാൾഡോ അരെനാസ്.(ജൂലായ് 16, 1943 – ഡിസം: 7, 1990). തുടക്കത്തിൽ ക്യൂബൻ വിപ്ലവത്തോടും ഫിദൽ കാസ്ട്രോയോടും അടുപ്പം പുലർത്തിയിരുന്ന അരെനാസ് പിന്നീട് ക്യൂബൻ സർക്കാരിന്റെ കടുത്തവിമർശകനായിത്തീരുകയാണുണ്ടായത്.

സ്വവർഗ്ഗരതിയുമായി ബന്ധപ്പെട്ട് ക്യൂബൻ ഭരണകൂടത്തിന്റെ അപ്രീതിയ്ക്കു പാത്രമായ അരെനാസ് , ചില കേസുകളിൽ ശിക്ഷിയ്ക്കപ്പെട്ടുകയും, പിന്നീട് ന്യൂയോർക്കിലേയ്ക്കു കടക്കുകയും ചെയ്തു. 1987 ൽ അരെനാസിനു എയിഡ്സ് രോഗബാധ സ്ഥിതീകരിയ്ക്കപ്പെടുകയുണ്ടായി.

മരുന്നുകളും മദ്യവും അളവിൽക്കൂടുതൽ കഴിച്ച് അരാനസ് , 1990 ഡിസം: 7 നു ആത്മഹത്യ ചെയ്യുകയാണുണ്ടായത്.




</doc>
<doc id="280571" url="https://ml.wikipedia.org/wiki?curid=280571" title="മായ ആഞ്ചലോ">
മായ ആഞ്ചലോ

പ്രമുഖ അമേരിക്കൻ കവയിത്രിയും മനുഷ്യാവകാശ പ്രവർത്തകയുമായിരുന്നു മായ ആഞ്ചലോ(4 ഏപ്രിൽ 1928 – 28 മേയ് 2014). "ഐ നോ വൈ ദ കേജ്ഡ് ബേഡ് സിങ്സ്" എന്ന വിഖ്യാത ആത്മകഥ ലോകമെങ്ങും വിവിധ ഭാഷകളിലേക്ക് മൊഴിമാറ്റം ചെയ്യപ്പെട്ടിട്ടുണ്ട്. ഈ ആത്മകഥയുടെ മറ്റ് ആറുഭാഗങ്ങൾ കൂടി ഏഞ്ചലോ എഴുതി. 1969ൽ പ്രസിദ്ധീകരിച്ച ഈ ഗ്രന്ഥം വർഷങ്ങളായി അമേരിക്കൻ സ്കൂളുകളിൽ പാഠപുസ്തകമാണ്. ആത്മകഥകളും കവിതകളും പ്രബന്ധങ്ങളുമായി മുപ്പത്താറോളം പുസ്തകങ്ങൾ പ്രസിദ്ധീകരിച്ചു.

ബാല്യകാലം മുതൽ പീഡനം നേരിട്ട തന്റെ ജീവിതമാണ് മായ ഏഴ് വോള്യത്തിലായി എഴുതിയത്. എട്ടാമത്തെ വയസ്സിൽ അമ്മയുടെ ആൺസുഹൃത്തിനാൽ ബലാത്സംഗം ചെയ്യപ്പെട്ട മായ ഇക്കാര്യം കുടുംബത്തെ അറിയിച്ചു. ഇതേതുടർന്ന് പ്രതി കൊല്ലപ്പെട്ടു.

ഗായികയും നർത്തകിയും കോക്ടെയിൽ പരിചാരികയും ലൈംഗിക തൊഴിലാളിയും അഭിനേത്രിയുമായശേഷമാണ് മായ ആഞ്ചലോ തന്റെ സാഹിത്യജീവിതം തുടങ്ങിയത്. ചെറുപ്പത്തിൽ കറുത്തവർഗക്കാരിയെന്ന നിലയിൽ നേരിട്ട അവമതിയും ലൈംഗിക പീഡനവും തുറന്നുപറഞ്ഞ ഏഞ്ചലോയുടെ രചനകൾ വർണ-ലിംഗ വെറിക്കെതിരെയുള്ള പോരാട്ടങ്ങൾക്ക് ഊർജ്ജം പകർന്നു.

അമേരിക്കൻ പ്രസിഡന്റായിരുന്ന ബിൽക്ലിന്റന്റെ സ്ഥാനാരോഹണത്തിന് മായ എഴുതിയ "ഓൺ ദ പൾസ് ഓഫ് ദ മോണിങ്" എന്ന കവിതയുടെ പത്തു ലക്ഷത്തിലേറെ കോപ്പി അമേരിക്കയിൽ വിറ്റു. അമ്മയെയും അമ്മൂമ്മയെയുംപറ്റിയുള്ള ഓർമകളടങ്ങിയ പുസ്തകം ‘മം ആൻഡ് മി ആൻഡ് മം’ 2013 ൽ പുറത്തിറക്കി.



</doc>
<doc id="280574" url="https://ml.wikipedia.org/wiki?curid=280574" title="അശോക് ഗജപതി രാജു">
അശോക് ഗജപതി രാജു

തെലുങ്കുദേശം പാർട്ടിയുടെ പൊളിറ്റ് ബ്യൂറോ അംഗവും പതിനാറാം ലോക്സഭയിലെ വ്യോമഗതാഗത വകുപ്പ് മന്ത്രിയുമാണ് അശോക് ഗജപതി രാജു (ജനനം 16 ജൂൺ 1951). പുസാപതി രാജകുടുംബാംഗമാണ്
1978-ൽ ജനതാപാർട്ടിക്കുവേണ്ടി മത്സരിച്ചു. തുടർന്ന് തെലുങ്കുദേശം പാർട്ടിയിൽ. 1983, 85, 89, 99, 2009-ലും എം.എൽ.എ. ആയി. പലതവണ സംസ്ഥാനത്ത് മന്ത്രിയായി. എൻ.ടി. രാമറാവു മന്ത്രിസഭയിൽ എക്‌സൈസ് വകുപ്പും ചന്ദ്രബാബുനായിഡു മന്ത്രിസഭയിൽ ധനകാര്യം, നിയമം, റവന്യൂ വകുപ്പുകളും കൈകാര്യം ചെയ്തു. 2014-ൽ ആന്ധ്രപ്രദേശിലെ വിഴിയനഗരം മണ്ഡലത്തിൽനിന്ന് ജയിച്ച് ലോക്സഭയിലെത്തി.


</doc>
<doc id="280581" url="https://ml.wikipedia.org/wiki?curid=280581" title="ഹർസിമ്രത് കൗർ ബാദൽ">
ഹർസിമ്രത് കൗർ ബാദൽ

ശിരോമണി അകാലിദൾ പാർട്ടിയുടെ നേതാവും പതിനാറാം ലോക്സഭയിലെ ഭക്ഷ്യസംസ്കരണ വ്യവസായ വകുപ്പ് മന്ത്രിയുമാണ് ഹർസിമ്രത് കൗർ ബാദൽ (ജനനം ജൂലൈ 25, 1966). ഭിട്ടിൻഡയിൽ നിന്നുള്ള പാർലമെന്റ് അംഗവുമാണ്.
1966 ജൂലൈ 25ന് സത്യജിത്തിന്റെ മകളായി ഡൽഹിയിൽ ജനിച്ചു. ടെക്സറ്റൈൽ ഡിസൈനിൽ മെട്രിക്കുലേറ്റ് ബിരുദം നേടിയിട്ടുണ്ട്. 
പെൺകുഞ്ഞുങ്ങളെയും മരങ്ങളെയും സംരക്ഷിക്കുക എന്ന ലക്ഷ്യമുള്ള നാന്നി ഛാൻ എന്ന പ്രസ്ഥാനം തുടങ്ങിയത് ഹർസീമ്രത് കൗർ ബാദലാണ്. 
പഞ്ചാബ് ഉപമുഖ്യമന്ത്രിയായ സുഖ്ബീർ സിങ് ബാദലിനെ 1991ൽ വിവാഹം ചെയ്തു. പഞ്ചാബ് മുഖ്യമന്ത്രിയായ പ്രകാശ് സിങ് ബാദലിന്റെ മരുമകളാണ്. 3 മക്കളുണ്ട്.
മജിതയിൽ നിന്നുള്ള അകാലിദൾ എം.എൽ. എയായ ബിക്രം സിങിന്റെ അനുജത്തിയാണ്.
2009ലാണ് രാഷ്ട്രീയ ജീവിതം തുടങ്ങിയത്. ഭിട്ടിൻഡയിൽ നിന്നും 2009ലെ ലോക്സഭാ തെരഞ്ഞെടുപ്പിൽ കോൺഗ്രസ് സ്ഥാനാർത്ഥി രനീന്ദർ സിങ്ങിനെ പരാജയപ്പെടുത്തി. 2014ൽ രണ്ടാം തവണയും ഭിട്ടിൻഡയിൽ നിന്നും വിജയിച്ചു. നരേന്ദ്ര മോദി സർക്കാരിലെ ഭക്ഷ്യസംസ്കരണ വ്യവസായ വകുപ്പ് മന്ത്രിയാണ്.


</doc>
<doc id="280588" url="https://ml.wikipedia.org/wiki?curid=280588" title="ആർട്ടിക്കിൾ 370">
ആർട്ടിക്കിൾ 370

ജമ്മു കശ്മീരിന് പ്രത്യേക സ്വയം ഭരണ പദവി നൽകുന്ന ഭരണഘടനയിലെ വ്യവസ്ഥയാണ് ആർട്ടിക്കിൾ 370.ഇന്ത്യൻ ഭരണഘടനയുടെ 21ാം ഖണ്ഡം ജമ്മുകശ്മീരിന് പ്രത്യേക പദവിയാണ് നല്കുന്നത്. മറ്റുസംസ്ഥാനങ്ങൾക്ക് ബാധകമായ ഭരണഘടനയുടെ മുഴുവൻ വ്യവസ്ഥകളും കശ്മീരിന് ബാധകമല്ല.


</doc>
<doc id="280591" url="https://ml.wikipedia.org/wiki?curid=280591" title="കന്നഡ ഉപഭാഷകൾ">
കന്നഡ ഉപഭാഷകൾ

കന്നഡ ഉപഭാഷകൾ എന്നും വിശാലമായ അർത്ഥത്തിൽ കന്നഡ-ബഡഗ ഭാഷകൾ എന്നും അറിപ്പെടുന്നത് കർണാടകയിലും അതിനു ചുറ്റും ഉള്ള ഭൂപ്രദേശങ്ങളിൽ ആളുകൾ സംസാരിച്ച് വരുന്ന ഭാഷകളൂടെ സമൂഹമാണ്.

"കുന്ദഗന്നഡ", "ഹവിഗന്നഡ", "അരെഭാഷെ" തുടങ്ങിയ ഇരുപതോളം ഉപഭാഷകൾ കന്നഡയിൽ ഉണ്ട് എന്ന് കരുതുന്നു.

കന്നഡയിലെ ഉപഭാഷകൾ പ്രധാനമായി മൂന്ന് വർഗ്ഗങ്ങളിൽ പെടുന്നവയാണ്.


ബഡഗ ഭാഷ കന്നഡയോട് വളരെ അടുത്ത സാമ്യമുള്ള ഒരു ഭാഷയാണ്. തമിഴ്നാട്ടിലെ നീലഗിരി മലയോരത്തിലെ ബഡഗ ജനവിഭാഗമാണ് ഈ ഭാഷ സംസാരിക്കുനത്. ബഡഗ ഒരു സ്വതന്ത്ര ദ്രാവിഡ ഭാഷയാണെന്ന് അഭിപ്രായവും നിലവിലുണ്ട്. അടുത്ത കാലത്ത് സാഹിത്യരംഗത്തും ബഡഗ ഭാഷയ്ക്ക് പ്രാതിനിധ്യം ലഭിച്ചു. ഒരു പിടി സിനിമകളും ബഡഗ ഭാഷയിൽ ഇറങ്ങിയിട്ടുണ്ട്. ക്രിസ്ത്വബ്ദം പന്ത്രണ്ടാം നൂറ്റാണ്ടിന് ശേഷമാണ് ബഡഗ കന്നഡയിൽ നിന്നും വേർപ്പെട്ടത് എന്നും കരുതപ്പെടുന്നു. കന്നഡയിൽ ഴ, റ എന്നീ വർണ്ണങ്ങൾ ലുപ്തമായത് പോലെ ബഡഗയിൽ ലുപ്തമായിട്ടില്ല. എന്നാൽ പൊതുവെ ള വർണ്ണത്തോടെ വ്യവഹരിക്കപ്പെടുന്ന വാക്കുകളും ബഡഗയിൽ ഴ വർണ്ണത്തോടെ ആണ് വ്യവഹരിക്കപ്പെടുന്നത്. ഉദാഹരണത്തിന് കന്നഡയിൽ "അവളു(അവൾ)" എന്നാണെങ്കിൽ ബഡഗയിൽ "അവഴു" എന്നാണ്.

ഹോലിയ എന്നും ഹോലാർ, ഹോലെ, ഹോലു, ഗോളാരി കന്നഡ എന്നും പല വിധമായി അറിപ്പെടുന്ന ഭാഷ കന്നഡയോട് പ്രകടമായ സാമ്യമുള്ളതാണ്. മഹാരാഷ്ട്രയും മധ്യപ്രദേശും ഉൾപ്പെടെ ആകെ 500 പേര് ഹോലിയ ഭാഷ സംസാരിക്കുന്ന് എന്ന വിവരം ലഭ്യമായിട്ടുണ്ട്.

ഊരാളിയും കന്നഡയോട് പ്രകടമായ സാമ്യമുള്ള എന്നാൽ കന്നഡ വ്യാകരണത്തിൽ നിന്ന് ചില കാര്യങ്ങളിൽ അകന്ന് നിൽക്കുന്ന ഒരു ഭാഷയാണ്. കേരളത്തിലും തമിഴ്നാട്ടിലുമായി താമസിക്കുന്ന "ഊരാളി" ആദിവാസി ഗോത്രവർഗ്ഗക്കാർ സംസാരിക്കുന്ന ഭാഷയാണ് ഊരാളി.

"കന്നഡ ഭാഷകൾ" എന്ന പ്രയോഗം ഒരുപാട് പഴക്കം ചെന്നതാണ്. ക്രിസ്ത്വബ്ദം ഏഴാം നൂറ്റാണ്ടിൽ രചിക്കപ്പെട്ട കന്നഡയിലെ ആദ്യ ഗദ്യകൃതിയായ "കവിരാജ മാർഗ്ഗ"ത്തിലും "കന്നഡങ്ങള്" എന്ന പ്രയോഗം കാണാവുന്നതാണ്. കന്നഡ ഭാഷകളെ കുറിച്ച് വിസ്തൃത പഠനം നടത്തിയവരുടെ പേരുകൾ ചുവടെ ചേർക്കുന്നു. 



</doc>
<doc id="280612" url="https://ml.wikipedia.org/wiki?curid=280612" title="പി. മോഹനൻ">
പി. മോഹനൻ

മലയാളത്തിലെ ഒരു മാധ്യമപ്രവർത്തകനും നോവലിസ്റ്റും കാർട്ടൂണിസ്റ്റുമായിരുന്നു പി. മോഹനൻ. തൃശ്ശൂർ ജില്ലയിലെ ചേറൂരിൽ ജനിച്ച മോഹനൻ 2014 മേയ് 29-ന് തിരുവനന്തപുരത്ത് റീജിയണൽ കാൻസർ സെന്ററിൽ ചികിത്സയിലിരിക്കേ മരിച്ചു. 




</doc>
<doc id="280618" url="https://ml.wikipedia.org/wiki?curid=280618" title="നാഷണൽ ഇൻഷുറൻസ് കമ്പനി">
നാഷണൽ ഇൻഷുറൻസ് കമ്പനി

ഭാരതീയ കേന്ദ്ര സർക്കാരിന്റെ കീഴിൽ പ്രവർത്തിക്കുന്ന ഒരു പൊതുമുതൽ ജനറൽ ഇൻഷുറൻസ് കമ്പനിയാണ് നാഷണൽ ഇൻഷുറൻസ് കമ്പനി ലിമിറ്റഡ് (NICL). 1906-ൽ സ്ഥാപിതമായ ഇതിന്റെ തലസ്ഥാനം കൊൽക്കത്തയിലാണ്. 1972-ൽ മറ്റു പല കമ്പനികളുടെയും ഒപ്പം ഇതിനേയും ഇന്ത്യാ ഗവൺമെന്റ് ദേശസാത്കരിച്ചു.


</doc>
<doc id="280640" url="https://ml.wikipedia.org/wiki?curid=280640" title="രാജേന്ദ്രൻ മണി">
രാജേന്ദ്രൻ മണി

ഭാരതീയനായ ഭാരദ്വഹന താരമാണ് രാജേന്ദ്രൻ മണി. ഇന്ത്യയുടെ വായുസേനയിൽ പതിനഞ്ചു വർഷം ജോലി ചെയ്തു. വിരമിച്ച ശേഷം ഭാരദ്വഹനം തന്റെ ജോലിയായി തിരഞ്ഞെടുത്തു. തമിഴ് നാട്ടിലെ ചെന്നൈ സ്വദേശിയാണ്. 'മിസ്റ്റർ അന്ത്യ', 'ചാംപ്യൻ ഓഫ് ചാംപ്യൻസ്' എന്നീ ഭാരദ്വഹന പട്ടങ്ങൾ ഇന്ത്യയിൽ എട്ടു തവണ നേടിയിട്ടുണ്ട്. ഹംഗറിയിൽ നടന്ന അഞ്ചാം ലോക ബോഡി ബിൽഡിംഗ് ചാംപ്യൻഷിപ്പിൽ 'മിസ്റ്റർ വേൾഡ്' ആയി തെരഞ്ഞെടുക്കപ്പെട്ടു.


</doc>
<doc id="280646" url="https://ml.wikipedia.org/wiki?curid=280646" title="നരേന്ദ്ര സിങ് തോമർ">
നരേന്ദ്ര സിങ് തോമർ

ബി.ജെ.പി നേതാവും പതിനാറാം ലോക്സഭയിലെ തൊഴിൽ വകുപ്പ് മന്ത്രിയാണ് നരേന്ദ്ര സിങ് തോമർ (ജനനം 12 ജൂൺ 1957). പഞ്ചായത്തീരാജ്, ഖനി, സ്റ്റീൽ, എന്നീ വകുപ്പുകളുടെ ചുമതലയുമുണ്ട്. മധ്യപ്രദേശിലെ മൊറീന ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. 
ഗ്വാളിയോറിലെ ജിവാജി സർവകലാശാലയിൽനിന്ന് ബിരുദം നേടി. 2006 മുതൽ മധ്യപ്രദേശ് സംസ്ഥാന ബി.ജെ.പി അധ്യക്ഷനാണ്. 'മുന്നാ ഭയ്യാ' എന്ന വിളിപ്പേരുള്ള നരേന്ദ്രസിങ്, 1991 മുതൽ 96 വരെ യുവമോർച്ച സംസ്ഥാനഅധ്യക്ഷനായും പ്രവർത്തിച്ചു.
98-ൽ ആദ്യമായി മധ്യപ്രദേശ് നിയമസഭയിലേക്ക് ജയിച്ചു. 2003 മുതൽ 2007 വരെ മന്ത്രിസഭാംഗം. 2009-ൽ രാജ്യസഭയിലേക്ക് തിരഞ്ഞെടുക്കപ്പെട്ടു. 

ഭാര്യ കിരൺ തോമർ. മൂന്നു മക്കൾ.


</doc>
<doc id="280648" url="https://ml.wikipedia.org/wiki?curid=280648" title="ജുവൽ ഒറാം">
ജുവൽ ഒറാം

ഒഡിഷയിലെ, ബി.ജെ.പിയുടെ മുതിർന്ന നേതാവും പതിനാറാം ലോക്സഭയിലെ ആദിവാസി ക്ഷേമ വകുപ്പ് മന്ത്രിയാണ് ജുവൽ ഒറാം (ജനനം 22 മാർച്ച് 1961). ഒഡിഷയിലെ സുന്ദർഗഡ് ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. പതിമൂന്ന്, പതിന്നാല്, പതിനാറ് ലോക്സഭകളിൽ അംഗമായിരുന്നു.
ഇലക്ട്രിക്കൽ എൻജിനീയറിങ്ങിൽ ഡിപ്ലോമയുള്ള ഓറം ജോലിരാജിവെച്ചാണ് രാഷ്ട്രീയത്തിൽ ഇറങ്ങിയത്. ബി.എച്ച്.ഇ.എല്ലിൽ അസിസ്റ്റന്റ് ഫോർമാനായി ജോലിചെയ്യവെയാണ് 1990-ൽ രാഷ്ട്രീയത്തിൽ വരുന്നത്. ആ വർഷം തന്നെ ബൊനായ് മണ്ഡലത്തിൽനിന്ന് നിയമസഭാംഗമായി. 98-ൽ ലോക്സഭയിലെത്തി. 1999-ൽ എ.ബി. വാജ്പേയിയുടെ നേതൃത്വത്തിലുള്ള എൻ.ഡി.എ. സർക്കാറിൽ ആദ്യമായി പട്ടിക വർഗത്തിന് പ്രത്യേക മന്ത്രാലയം രൂപവത്കരിച്ചപ്പോൾ കേന്ദ്ര മന്ത്രിയായിരുന്നു. 

ഭാര്യ ജിഞ്ജിയാ ഓറം. രണ്ട് പെൺമക്കൾ.



</doc>
<doc id="280656" url="https://ml.wikipedia.org/wiki?curid=280656" title="രാധ മോഹൻസിംഗ്">
രാധ മോഹൻസിംഗ്

ബി.ജെ.പിയുടെ നേതാവും പതിനാറാം ലോക്സഭയിലെ കൃഷി മന്ത്രിയുമാണ് രാധ മോഹൻസിംഗ് (ജനനം 01 സെപ്റ്റംബർ 1949). പൂർവി ചമ്പാരൻ ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. 11, 13, 15 ലോക്സഭകളിലെ അംഗമായിരുന്നു.
ബീഹാറിലെ ഈസ്റ്റ് ചമ്പാരനിൽ ജനിച്ചു. മോത്തിഹാരിയിലെ എം.എസ്. കോളേജിൽനിന്ന് ബിരുദം.
വൈദ്യ നാഥ് സിംഗിന്റെയും ജയ് സുന്ദരി ദേവിയുടെയും മകളാണ്. ശാന്തി ദേവിയെ വിവാഹം ചെയ്തു. ഒരു മകനും ഒരു മകളുമുണ്ട്.
എ.ബി.വി. പിയിലൂടെ പൊതുപ്രവർത്തനരംഗത്ത് വന്നു. 1988-90 ൽ യുവമോർച്ച സംസ്ഥാന അധ്യക്ഷനായി. 1989-ൽ ഒമ്പതാം ലോക്സഭയിൽ ആദ്യമായി എം.പി. 1993 മുതൽ 2000 വരെ ബി.ജെ.പി. തിരഞ്ഞെടുപ്പ് കമ്മിറ്റി സെക്രട്ടറിയായിരുന്നു. 1996, 1999, 2009 വർഷങ്ങളിൽ ലോക്സഭാംഗം. 2006 മുതൽ 2009 വരെ ബി.ജെ.പി സംസ്ഥാന യുണിയൻ പ്രസിഡന്റായിരുന്നു. ബീഹാറിലെ പൂർവി ചമ്പാരൻ ലോക്സഭാ മണ്ഡലത്തിൽ നിന്നാണ് തെരഞ്ഞടുക്കപ്പെട്ടത്. നരേന്ദ്ര മോദി പ്രധാനമന്ത്രിയായിട്ടുള്ള കേന്ദ്രസർക്കാരിലെ കാബിനറ്റ് കൃഷിമന്ത്രിയാണ്.



</doc>
<doc id="280658" url="https://ml.wikipedia.org/wiki?curid=280658" title="താവർചന്ദ് ഗെഹ്‌ലോട്ട്">
താവർചന്ദ് ഗെഹ്‌ലോട്ട്

ബി.ജെ.പി നോതാവും പതിനാറാം ലോക്സഭയിലെ സാമൂഹ്യക്ഷേമ വകുപ്പു മന്ത്രിയുമാണ് താവർചന്ദ് ഗെഹ്‌ലോട്ട് (ജനനം 18 മേയ് 1948). പതിനാലാം ലോക്സഭയിൽ ഷജപൂർ ലോക്സഭാ മണ്ഡലത്തിൽ നിന്ന് വിജയിച്ചു. ബി.ജെ.പിയുടെ റിട്ടേണിങ് ഓഫീസറാണ്. നിലവിൽ ബി.ജെ.പി ദേശീയ ജനറൽ സെക്രട്ടറിയാണ്.
1948 മേയ് 18ന് മധ്യപ്രദേശിലെ ഉജ്ജയിനിൽ രാംലാൽജി ഗെഹ്‌ലോട്ടിന്റെ മകനായി ജനിച്ചു. അനിത ഗെഹ്‌ലോട്ടിനെ 1965ൽ വിവാഹം ചെയ്തു.
മധ്യപ്രദേശിലെ ദളിത് നേതാവാണ്. 1996 മുതൽ 2009 വരെ ദേവാസ് മണ്ഡലത്തിൽനിന്ന് പാർലമെന്റിലെത്തി. 2009-ലെ പൊതുതിരഞ്ഞെടുപ്പിൽ പരാജയം. 2013-ൽ രാജ്യസഭാംഗം. നരേന്ദ്ര മോദി സർക്കാരിലെ സാമൂഹ്യക്ഷേമ വകുപ്പു മന്ത്രിയായി മേയ് 26 സത്യപ്രതിഞ്ജ ചെയ്തു.

താവർചന്ദ് ഗെഹ്‌ലോട്ട്


</doc>
<doc id="280665" url="https://ml.wikipedia.org/wiki?curid=280665" title="എയർ ഏഷ്യ ഇന്ത്യ">
എയർ ഏഷ്യ ഇന്ത്യ

ബംഗളുരു ആസ്ഥാനമായുള്ള ചെലവു കുറഞ്ഞ യാത്ര സേവനമാണ് ഇന്തോ-മലേയ്ഷ്യൻ കമ്പനിയായ എയർ ഏഷ്യ ഇന്ത്യ. ഫെബ്രുവരി 19, 2013ൽ പ്രഖ്യാപിച്ച ഈ കമ്പനി 49% ഓഹരി കൈവശമുള്ള എയർ ഏഷ്യയുടേയും, 30% ഓഹാരിയുള്ള ടാറ്റ സൺസിൻറെയും, ബാക്കി 21% ഓഹാരിയുള്ള ടെലസ്ട്ര ട്രേഡ്പ്ലേസിൻറെയും സംയുക്ത സംരംഭമാണ്. ഈ സംയുക്ത സംരംഭം, 60 വർഷങ്ങൾക്കു ശേഷം ടാറ്റ വീണ്ടും വ്യോമയാത്ര മേഖലയിലേക്കുള്ള തിരിച്ചുവരവാണ്. ഇന്ത്യയിൽ അനുബന്ധ കമ്പനി സ്ഥാപിക്കുന്ന ആദ്യ വിദേശ എയർലൈൻ ആണു എയർ ഏഷ്യ.

എയർലൈനിൻറെ ആരംഭം 2012 ഒക്ടോബറിലാണ്, വ്യോമയാന പരിസ്ഥിതിയും നികുതി നിരക്കുകളും അനുയോജ്യമാണെങ്കിൽ, എയർഏഷ്യ ഇന്ത്യയിൽ കുറഞ്ഞ യാത്ര നിരക്കിൽ വ്യോമയാന സൗകര്യം ഒരുക്കാൻ തീരുമാനിക്കുന്നത്. 2013 ഫെബ്രുവരിയിൽ ഇന്ത്യൻ സർക്കാർ 49% വരെ നേരിട്ടുള്ള വിദേശ നിക്ഷേപത്തിനു അനുമതി നൽകിയപ്പോൾ, ഇന്ത്യയിൽ പ്രവർത്തനമാരംഭിക്കാനുള്ള അനുമതിക്കായി എയർ ഏഷ്യ വിദേശ നിക്ഷേപ പ്രൊമോഷൻ ബോർഡിൽ അപേക്ഷ നൽകി. ടാറ്റ സൺസും, ടെലസ്ട്ര ട്രേഡ്പ്ലേസുമായി സംയുക്ത സംരംഭം ആരഭിക്കുമെന്നു എയർ ഏഷ്യ പ്രഖ്യാപിച്ചു.
ചെന്നൈ അന്താരാഷ്‌ട്ര എയർപോർട്ട് പ്രധാന പ്രവർത്തന ആസ്ഥാനമായി ടയർ 2, ടയർ 3 നഗരങ്ങളിലേക്കു പ്രവർത്തനം ആരംഭിക്കാനാണ് എയർ ഏഷ്യ ആദ്യം പദ്ധതിയിട്ടത്, എന്നാൽ പിന്നീട് അത് ബംഗളുരുവിലേക്ക് മാറ്റി, ആദ്യ വിമാനം പറന്നത് ബംഗളുരുവിൽനിന്നും ഗോവയിലേക്കാണ്.

എയർലൈൻ രൂപീകരണത്തിനു മുമ്പ്, രത്തൻ ടാറ്റ എയർലൈനിൻറെ ചെയർമാൻ ആകണമെന്നാണ് തൻറെ ആഗ്രഹമെന്നു ടോണി ഫെർണാണ്ടസ് പ്രഖ്യാപിച്ചു, എന്നാൽ ഇതിനു രത്തൻ ടാറ്റ സമ്മതം മൂളിയില്ല, എങ്കിലും പിന്നീട് എയർ ഏഷ്യ ഭരണ സമിതിയുടെ മുഖ്യ ഉപദേഷ്ടാവാകാൻ അദ്ദേഹം സമ്മതിച്ചു. എയർ ഏഷ്യ ഇന്ത്യ മിട്ടു ചാണ്ടില്യയെ സിഇഒ ആയി നിയമിച്ചു. 

എയർഏഷ്യ ഇന്ത്യ ഇപ്പോൾ ഇന്ത്യയിൽ പ്രവർത്തിക്കുന്ന ലക്ഷ്യസ്ഥാനങ്ങൾ:


</doc>
<doc id="280666" url="https://ml.wikipedia.org/wiki?curid=280666" title="സുമിത്ര മഹാജൻ">
സുമിത്ര മഹാജൻ

ബി.ജെ.പിയുടെ മുതിർന്ന നേതാവും പതിനാറാം ലോകസഭയിലെ അംഗവുമാണ് സുമിത്ര മഹാജൻ (ജനനം 12 ഏപ്രിൽ 1943) മധ്യപ്രദേശിലെ ഇൻഡോർ ലോകസഭാ മണ്ഡലത്തെ പ്രതിനിധീകരിക്കുന്ന അംഗമാണ്. ഇത് എട്ടാമത് തവണയാണ് മഹാജൻ ലോകസഭാംഗമാകുന്നത്., ഏറ്റവും കൂടുതൽ കാലം എം പി ആയിട്ടുള്ള വനിത കൂടിയാണ്. 2014 ജൂൺ 6 ന് ലോകസഭാ സ്പീക്കറായി തെരഞ്ഞെടുക്കപ്പെട്ടു. മീരകുമാറിന് ശേഷം സ്‌പീക്കർ പദവിയിൽ എത്തുന്ന വനിത ആണ് സുമിത്രമഹാജൻ.ജനങ്ങൾ ഇവരെ "തായി" എന്നാണ് വിളിക്കുന്നത്.

മഹാരാഷ്ട്രയിലെ രത്‌നഗിരി ജില്ലയിലുള്ള ചിപ്‌ലനിൽ നീലകണ്ഠ സെത്തിന്റെയും ഉഷയുടെയും മകളായി ജനിച്ചു. ആദ്യം ഇൻഡോർ ഡെപ്യൂട്ടി മേയറും പിന്നീട് അവിടെനിന്നുള്ള എം പിയുമായി. 1999 മുതൽ 2004 വരെ അടൽ ബിഹാരി വാജ് പേയി മന്ത്രിസഭയിലെ അംഗമായിരുന്നു. മാനവശേഷി വികസനം, വാർത്താവിതരണം, ഐ ടി, പെട്രോളിയം - പ്രകൃതിവാതകം തുടങ്ങിയ മന്ത്രാലയങ്ങളുടെ ചുമതല വഹിച്ചിട്ടുണ്ട്.ആദ്യമായി ഇൻഡോർ മണ്ഡലത്തിൽ നിന്ന് മത്സരിച്ചപ്പോൾ റെക്കോർഡ് ഭൂരിപക്ഷം വോട്ടുകൾ നേടി മുൻ മുഖ്യമന്ത്രിയെ പരാജയപ്പെടുത്തി.

പ്രധാനമന്ത്രി നരേന്ദ്രമോദിയും വിവിധ പാർട്ടി നേതാക്കളും സുമിത്രയുടെ പേര് ഔദ്യോഗികമായി നിർദ്ദേശിച്ചു. പ്രധാനമന്ത്രി സമർപ്പിച്ച പ്രമേയത്തെ എൽ.കെ. അദ്വാനി പിന്താങ്ങി. സുമിത്ര മഹാജനെ തിരഞ്ഞെടുക്കാനുള്ള പ്രമേയം മാത്രമേ ലോക്‌സഭാ സെക്രട്ടേറിയറ്റിന് ലഭിച്ചിരുന്നുള്ളൂ.2016 ൽ സഭയിൽ അച്ചടക്കലംഘനം നടത്തിയ 25 കോണ്ഗ്രസ് എംപിമാരെ ഇവർ സസ്‌പെന്റ് ചെയ്തു.


</doc>
<doc id="280669" url="https://ml.wikipedia.org/wiki?curid=280669" title="ബിലാൽ ഫിലിപ്സ്">
ബിലാൽ ഫിലിപ്സ്

അബു ആമിനാ ബിലാൽ ഫിലിപ്സ് ( ജനനം ദെന്നിസ് ബ്രാട്ട്ലീ ഫിലിപ്സ്) ഒരു ഇസ്ലാമിക ചിന്തകനും പന്ധിതനും പ്രഭാഷകനും വിദ്യാഭ്യാസ വിചക്ഷണനുമാണ്. ഇസ്ലാമിക്ക് ഒാണ്ലൈൻ യൂണിവേഴ്സിറ്റി (IOU) സ്ഥാപകനുമാണ് .



</doc>
<doc id="280670" url="https://ml.wikipedia.org/wiki?curid=280670" title="ഹൈഡ്രജൻ പെറോക്സൈഡ്">
ഹൈഡ്രജൻ പെറോക്സൈഡ്


</doc>
<doc id="280671" url="https://ml.wikipedia.org/wiki?curid=280671" title="മെഥനോൾ">
മെഥനോൾ

CHOH എന്ന തന്മാത്രാ ഘടനയുള്ള രാസവസ്തുവാണ് മെഥനോൾ, ( മീഥൈൽ ആൽക്കഹോൾ / വുഡ് ആൽക്കഹോൾ / വുഡ് നാഫ്ത / വൂഡ് സ്പിരിറ്റ്) 


</doc>
<doc id="280672" url="https://ml.wikipedia.org/wiki?curid=280672" title="മെന്തോൾ">
മെന്തോൾ

ശാസ്ത്രീയ മാർഗങ്ങളിലൂടെ കർപ്പൂരതുളസിൽ നിന്നും അല്ലെങ്കിൽ കൃത്രിമമായി പരീക്ഷണശാലയിൽ നിർമ്മിച്ചെടുക്കാവുന്ന ഒരു കാർബണീക സംയുക്തമാണ് മെന്തോൾ 


</doc>
<doc id="280677" url="https://ml.wikipedia.org/wiki?curid=280677" title="ആമിനാ വദൂദ്">
ആമിനാ വദൂദ്

അമേരിക്കയിലെ പുരോഗമന ഇസ്ലാമിന്റെ വക്താവും എഴുത്തുകാരിയുമാണ് ആമിനാ വദൂദ്(ജനനം സെപ്തംബർ 25, 1952).

വദൂദ് ഒരു അഫ്രൊ അമേരിക്കൻ ക്രിസ്റ്റ്യൻ കുടുംബത്തിൽ സെപ്റ്റെംബെർ 25, 1952ൽ ജനിച്ചു.അവരുദെ പിതാവ് ഒരു മെതൊദിസ്റ്റ് മിനിസ്റ്റെർ (വെയ്ദികൻ) അയിരുന്നു.1972ൽ അവർ ഇസ്ലം മത വിശ്വാസി ആയി .1974ൽ മെരി റ്റെഅസ്ലെയ് എന്ന പെരു മാറ്റി ആമിനാ വദൂദ് എന്നാക്കി.പെനിസിൽവാനിയ സർവ്വകലാശാലയിൽ നിന്ന് ബാച്ചിലർ ഓഫ് സയൻസ് ബിരുദം നേടിയിട്ടുണ്ട് അവർ . മിഷിഗൺ സർവ്വ കലാശാലയിൽ നിന്നും അറബിക് ഇസ്ലാമിക പഠനങ്ങളിൽ പി .എച്ച് .ഡി നേടുകയും ചെയ്തു .

2007ൽ ഡാനിഷ് ഡെമോക്രസി പുരസ്കാരം ലഭിച്ചു


</doc>
<doc id="280682" url="https://ml.wikipedia.org/wiki?curid=280682" title="ഇസ്‌ലാമിക് റിസേർച്ച് ഫൗണ്ടേഷൻ">
ഇസ്‌ലാമിക് റിസേർച്ച് ഫൗണ്ടേഷൻ

ഇസ്‌ലാമിക് റിസേർച്ച് ഫൗണ്ടേഷൻ(IRF). ഇസ്‌ലാമിക് റിസേർച്ച് ഫൗണ്ടേഷൻ(ഐആർഎഫ് ) മുംബൈ ആസ്ഥാനമായിട്ടുള്ള ഒരു രജിസ്റ്റെരെട് സന്നദ്ധ സംഘടനയാണ്. (Non Profit Organisation). ഇസ്ലാമിക പഠനം, ഗവേഷണം, പ്രോബോധനം എന്നിവയാണ് സ്ഥാപനത്തിന്റെ ലക്ഷ്യം.
1991ൽ പ്രശസ്ത ഇസ്ലാമിക പ്രബോധനകനായ സാകിർ നായിക് മുംബയിൽ സ്താപിച്ച സ്ഥാപനമാണ് ഐ.ആര്.എഫ്. ആധുനിക സാങ്കേതിക സംവിധാനങ്ങളിലൂടെ ഇസ്ലാമിക പ്രബൊധനം തുടരുന്നു. 1992ൽ ഫർഹത് നായിക്കിനെറ്റ് നേതൃത്വത്തി് ഐആർഎഫ്ന്റെ വനിതാ വിഭാഗം പ്രവര്ത്തനം നടത്തുന്നു.



</doc>
<doc id="280686" url="https://ml.wikipedia.org/wiki?curid=280686" title="റാവു ഇന്ദ്രജിത്ത് സിംഗ്">
റാവു ഇന്ദ്രജിത്ത് സിംഗ്

പതിനാറാം ലോക്സഭയിലെ ആസൂത്രം, സ്റ്റാറ്റിസ്റ്റിക്‌സ്, പദ്ധതി നിർഹണം, പ്രതിരോധ വകുപ്പുകളുടെ സ്വതന്ത്ര ചുമതലയുള്ള സഹ മന്ത്രിയാണ് റാവു ഇന്ദ്രജിത്ത് സിംഗ് (ജനനം 11 ഫെബ്രുവരി 1951). ഹരിയാനയിലെ ഗുർഗാവോൺ ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. ഹരിയാന കോൺഗ്രസിലെ തലമുതിർന്ന നേതാക്കളിലൊരാളായിരുന്ന റാവു 2014 ൽ ബിജെപിയിൽ ചേർന്നു. ബി.ജെ.പി സ്ഥാനാർത്ഥിയായാണ് മത്സരിച്ചത്. ഒന്നാം യുപിഎ സർക്കാറിൽ മന്ത്രിയായിരുന്നു. 
പന്ത്രണ്ട്, പതിന്നാല്, പതിനഞ്ച്, പതിനാറ് ലോക്സഭകളിൽ അംഗവും നാലു തവണ ഹരിയാന നിയമസഭാംഗവും ഒന്നാം യു.പി.എ. സർക്കാറിൽ മന്ത്രിയുമായിരുന്നു. ഹരിയാനയിലെ പാർട്ടി നേതൃത്വത്തിനെതിരയും, റോബർട്ട് വാദ്രയുടെ ഭൂമി ഇടപാടുകൾക്കെതിരെയും ഇന്ദ്രജിത്ത് സിങ്ങ് വിമത ശബ്ദം ഉയർത്തി, ബി.ജെ.പി.യിൽ ചേർന്നു. യാദവ (ആഹിർ) സമുദായത്തിന്റെ ശക്തമായ പിന്തുണയുള്ള നേതാവാണിദ്ദേഹം.


</doc>
<doc id="280688" url="https://ml.wikipedia.org/wiki?curid=280688" title="സന്തോഷ് ഗാംഗ്‌വർ">
സന്തോഷ് ഗാംഗ്‌വർ

പതിനാറാം ലോക്സഭയിലെ ടെക്‌സ്‌റ്റൈൽസ് (സ്വതന്ത്ര ചുമതല), പാർലമെന്ററി കാര്യം, ജലവിഭവ വികസനം, റിവർ മാനേജ്‌മെന്റ്, ഗംഗാ പുനരുദ്ധാരണ വകുപ്പുകളുടെ സ്വതന്ത്ര ചുമതലയുള്ള സഹ മന്ത്രിയാണ് സന്തോഷ് ഗാംഗ്‌വർ (ജനനം 1 നവംബർ 1948). ഉത്തർപ്രദേശിലെലെ ബറേലി ലോക്സഭാ മണ്ഡലത്തെ പ്രതിനിധീകരിക്കുന്ന അംഗമാണ്. ബി.ജെ.പി. യുടെ മുതിർന്ന നേതാക്കളിലൊരാളായ ഇദ്ദേഹം പതിമൂന്നാം ലോക്സഭയിലെ പെട്രോളിയം വകുപ്പ് മന്ത്രിയായിരുന്നു.



</doc>
<doc id="280700" url="https://ml.wikipedia.org/wiki?curid=280700" title="മോണിക്ക">
മോണിക്ക

പ്രമുഖ തെന്നിന്ത്യൻ ചലച്ചിത്ര നടിയാണ്മോണിക്ക എന്ന എം.ജി.റഹിമ.. രേഖ മുകിതിരാജ് ആയിരുന്നു ജന്മനാമം. ചലചിത്ര രംഗത്ത് മോണിക്ക എന്ന പേരിലാണ് അറിയപ്പെട്ടത്.
ഇസ്ലാമാസ്ലേഷണത്തിന് ശേഷം മുക്തിരാജ് ഗ്രേസി റഹിമ എന്ന പേര് സ്വീകരിച്ചു. ബാലതാരമായി ചലചിത്രലോകത്തെത്തുകയും 1990 മുതല് തമിഴ്, മലയാളം, കന്നട,തെലുങ്ക്, സിന്ഹള ഭാഷകളിലായി 50 ല് പരം സിനമകളില് അഭിനയിച്ചു. .മികച്ച ബാലതാരമായി 1994 ല് അഭിനയിച്ച എന് ആസൈ മച്ചാന് എന്ന ചിത്രത്തിലെ അഭിനയത്തിന് തമിഴ്നാട് സ്റ്റേറ്റ് ഫിലിം അവാര്ഡ് ലഭിച്ചു.

2014 മെയ് 30 ന് മോണിക്ക ഇസ്ലാമിലേക്ക് പരസ്യമായി മതംമാറ്റ പ്രഖ്യാപനം നടത്തുകയും ഇസ്ലാമിക ജീവിതമായിരിക്കും തുടരന്ന് നയിക്കുകയെന്ന് അറിയിക്കുകയും ചെയ്തു.


</doc>
<doc id="280711" url="https://ml.wikipedia.org/wiki?curid=280711" title="ക്വോറാ">
ക്വോറാ

ഒരു ചോദ്യോത്തര വെബ്സൈറ്റാണ് ക്വോറാ. ക്വോറായിൽ ചോദ്യങ്ങൾ അതിന്റെ കമ്മ്യൂണിറ്റി ഉപഭോക്താക്കൾ സൃഷ്ടിക്കുകയും ഉത്തരം നൽകുകയും തിരുത്തുകയും വർഗ്ഗീകരിക്കുകയും ചെയ്യുന്നു. ഈ വെബ്സൈറ്റ് 2009 ജുൺ മാസം സ്ഥാപിക്കുകയും 2010 ജുണിൽ പൊതുജനങ്ങൾക്ക് പ്രവേശനം നൽകുകയും ചെയ്തു.


</doc>
<doc id="280716" url="https://ml.wikipedia.org/wiki?curid=280716" title="പ്രകാശ് സിങ് ബാദൽ">
പ്രകാശ് സിങ് ബാദൽ

ഒരു ശിരോമണി അകാലിദൾ പാർട്ടി നേതാവും നിലവിലെ പഞ്ചാബ് മുഖ്യമന്ത്രിയുമാണ് പ്രകാശ് സിങ് ബാദൽ. 1970 മുതൽ 1971 വരെയും 1977 മുതൽ 1980 വരെയും 1997 മുതൽ 2002 വരെയും പഞ്ചാബിനെ ഭരിച്ചിട്ടുണ്ട്.

1927 ഡിസംബർ 8ന് പഞ്ചാബിലെ മുക്ത്സൗർ ജില്ലയിലെ മാലൗട്ടിന്റെ അടുത്തുള്ള അബുൾ ഖുരാനയിൽ ജനിച്ചു.

രഘുരാജ് സിങ്ങിന്റെയും സുന്ദ്രി കൗറിന്റെയും മകനാണ്. പഞ്ചാബ് ഉപമുഖ്യമന്ത്രിയായ സുഖ്ബീർ സിങ് ബാദലിന്റെ അച്ഛനാണ്. കേന്ദ്ര കാബിനറ്റ് മന്ത്രിയായ ഹർസിമ്രത് കൗർ ബാദലിനെ വിവാഹം ചെയ്തത് സുഖ്ബീർ സിങ് ബാദലാണ്.

1947ലാണ് തന്റെ രാഷ്ട്രീയ ജീവിതം അദ്ദേഹം തുടങ്ങിയത്. 1957ൽ ആദ്യമായി പഞ്ചാബ് വിധാൻ സഭയിലേക്ക് തിരഞ്ഞെടുക്കപ്പെട്ടു. 1969ൽ രണ്ടാം തവണ സാമൂഹ്യ വികസനം, പഞ്ചായത്തീരാജ് എന്നീ വകുപ്പുകളുടെ ചുമതലയുടെ മന്ത്രിയായി ചുമതലയേറ്റു. 1972ലും 11980ലും 2002ലും പ്രതിപക്ഷ നേതാവായിരുന്നു. 10 തവണ വിധാൻ സഭയിൽ തിരഞ്ഞെടുക്കപ്പെട്ടിട്ടുണ്ട്. 1992 ഫെബ്രുവരിയിൽ നടന്ന നിയമസഭാ തെരഞ്ഞെടുപ്പിൽ ശിരോമണി അകാലിദൾ പാർട്ടിയെ നയിച്ചത് ബാദലായിരുന്നു. 1977ലെ മൊറാർജി ദേശായി കേന്ദ്ര മന്ത്രിസഭയിലെ മന്ത്രിയായിരുന്നു.

4 തവണ പഞ്ചാബ് മുഖ്യമന്ത്രിയായിരുന്നു. 1970ൽ ആദ്യമായി മുഖ്യമന്ത്രിയായി. ഇപ്പോൾ അഞ്ചാം തവണയാണ് സേവനം അനുഷ്ഠിക്കുന്നത്.

2007ലെ നിയമസഭാ തെരഞ്ഞെടുപ്പിൽ ശിരോമണി അകാലിദൾ-ഭാരതീയ ജനതാ പാർട്ടി സംയുക്തമായാണ് മത്സരിച്ചത്. ആകെയുള്ള 117 സീറ്റിൽ 67 എണ്ണം അവർ നേടി. അതോടെ നാലാം തവണ പഞ്ചാബ് മുഖ്യമന്ത്രിയായി. 10 വകുപ്പുകളാണ് അന്ന് അദ്ദേഹം കൈകാര്യം ചെയ്തത്.

2012 ലെ തെരഞ്ഞെടുപ്പിൽ അകാലിദൾ പാർട്ടിയും ബി.ജെ.പിയും ചേർന്ന 117 സീറ്റിൽ 68 സീറ്റ് നേടി. അങ്ങനെ 2012 മാർച്ച് 14ന് പഞ്ചാബ് ഗവർണർ ശിവ്രാജ് പാട്ടീലിന്റെ മുന്നിൽ സത്യപ്രതിഞ്ജ ചെയ്തു. പഞ്ചാബിലെ ഏറ്റവും കൂടുതൽ പ്രായത്തിൽ മുഖ്യമന്ത്രിയായ വ്യക്തിയും ഏറ്റവും കുറഞ്ഞ പ്രായത്തിൽ മുഖ്യമന്ത്രിയായ വ്യക്തിയും ബാദൽ തന്നെയാണ്. വൈദ്യുതം, വിജിലൻസ്, പേർസണൽ എന്നീ വകുപ്പുകളാണ് കൈകാര്യം ചെയ്യുന്നത്.

1995 മുതൽ 2008 വരെ അകാലിദൾ പാർട്ടിയുടെ പ്രസിഡന്റായിരുന്നു.



</doc>
<doc id="280727" url="https://ml.wikipedia.org/wiki?curid=280727" title="കോട്ടയം തീവണ്ടി നിലയം">
കോട്ടയം തീവണ്ടി നിലയം

കേരളത്തിലെ കോട്ടയത്ത് സ്ഥിതി ചെയ്യുന്ന തീവണ്ടി നിലയമാണ് കോട്ടയം തീവണ്ടി നിലയം. എറണാകുളം കൊല്ലം പാതയുടെ ഭാഗമായി 1956-ഇൽ തുറന്നു. 1956-ഇൽ എറണാകുളവുമായും, 1958-ഇൽ കൊല്ലവുമായും ബന്ധിപ്പിക്കപ്പെട്ടു. ശബരിമല, കുമരകം, വാഗമൺ, വൈക്കം, ഭരണങ്ങാനം, കാഞ്ഞിരപ്പള്ളി എന്നിവ അടുത്താണ്. കമ്പ്യൂട്ടർവത്കരിച്ച ടിക്കറ്റ് കൗണ്ടർ, കാൽനടക്കാർക്കുള്ള മേൽപ്പാലം, ഭക്ഷണശാലകൾ, ഏ. റ്റീ. എം. എന്നിവ ലഭ്യമാണ്.


</doc>
<doc id="280734" url="https://ml.wikipedia.org/wiki?curid=280734" title="ഗ്നുഖാത്ത">
ഗ്നുഖാത്ത

സ്വതന്ത്ര അക്കൊണ്ടിങ്ങ് സോഫ്റ്റ്‌വെയറാണ് ഗ്നുഖാത്ത. മുംബൈ ഐ.ഐ.ടിയിലെ സാങ്കേതിക വിദഗ്ദരാണ് ഇത് വികസിപ്പിച്ചത്.ഡബിൾ എൻട്രി ബുക്ക് കീപ്പിംഗ് സിസ്റ്റത്തെ അടിസ്ഥാനപ്പെടുത്തിയാണ് ഇതിന്റെ ക്രമീകരണങ്ങൾ.



</doc>
<doc id="280737" url="https://ml.wikipedia.org/wiki?curid=280737" title="ശ്രീപദ് യെസോ നായിക്">
ശ്രീപദ് യെസോ നായിക്

പതിനാറാം ലോക്സഭയിലെ സംസ്‌കാരം, ടൂറിസം വകുപ്പുകളുടെ സ്വതന്ത്ര ചുമതലയുള്ള സഹ മന്ത്രിയാണ് ശ്രീപദ് യെസോ നായിക്. (4 ഒക്ടോബർ 1952). ഗോവ നോർത്ത് മണ്ഡലത്തിൽനിന്നുള്ള ലോക്സഭാംഗമാണ്. മുൻപു മൂന്നു തവണ ലോക്സഭാംഗമായിട്ടുണ്ട്. 105000 വോട്ടിന്റെ ഭൂരിപക്ഷത്തിലാണു വിജയിച്ചത്. ഗോവയിലെ ഏറ്റവും ഉയർന്ന ഭൂരിപക്ഷമാണിത്. പതിമൂന്ന്, പതിനഞ്ച്, പതിനാറ് ലോക്സഭകളിൽ അംഗമായിരുന്നു.


</doc>
<doc id="280752" url="https://ml.wikipedia.org/wiki?curid=280752" title="ഐ.ബി.എം സിമോൺ പേഴ്സണൽ കമ്മ്യൂണിക്കേറ്റർ">
ഐ.ബി.എം സിമോൺ പേഴ്സണൽ കമ്മ്യൂണിക്കേറ്റർ

ഇന്റർനാഷണൽ ബിസിനസ് മെഷീൻസ് നിർമ്മിച്ച ടച്ച്സ്ക്രീൻ സെല്ലുലാർ ഫോണാണ് ഐ.ബി.എം സിമോൺ പേഴ്സണൽ കമ്മ്യൂണിക്കേറ്റർ. മിറ്റ്സുബിഷി ഇലക്ട്രോണിക് കോർപ്പറേഷനുമായുള്ള കരാറിന്റെ അടിസ്ഥാനത്തിലാണ് ഇത് നിർമ്മിച്ചത്. ബെൽസൗത്ത് സെല്ലുലാർ കോർപ്പറേഷനാണ് ഇത് യുണൈറ്റഡ് സ്റ്റേറ്റ്സിൽ വിതരണം ചെയ്തത്. 1994 ആഗസ്റ്റ് 16 നാണ് ഇത് വിപണിയിലെത്തിയത്. 510 ഗ്രാം തൂക്കമുള്ളതായിരുന്നു സിമോൺ.1994 ആഗസ്റ്റിനും 1995 ഫെബ്രുവരിക്കും ഇടയിൽ 50,000 യൂണിറ്റ് ഐ.ബി.എം സിമോൺ പേഴ്സണൽ കമ്മ്യൂണിക്കേറ്റർ വിറ്റുപോവുകയുണ്ടായി. ഒരു പേഴ്സണൽ ഡിജിറ്റൽ അസിസ്റ്റന്റിന്റെയും ടെലിഫോണിന്റെയും സൗകര്യങ്ങൾ ഉൾക്കൊള്ളിച്ച ആദ്യത്തെ സെൽഫോണാണ് സിമോൺ പേഴ്സണൽ കമ്യൂണിക്കേറ്റർ.


</doc>
<doc id="280765" url="https://ml.wikipedia.org/wiki?curid=280765" title="അക്കരപ്പച്ച">
അക്കരപ്പച്ച

വി.എസ്. സിനിആർട്സ്സിനു വേണ്ടി മിസ്സ്സ് പി സുകുമാരൻ നിർമിച്ച മലയാളചലച്ചിത്രമാണ് അക്കരപ്പച്ച. എം.എം. നേശൻ സംവിധനം ചെയ്ത ഈ ചിത്രം 1972 ജൂലൈ 29-ന് കേരളത്തിൽ പ്രദർശനം തുടങ്ങി.






</doc>
<doc id="280768" url="https://ml.wikipedia.org/wiki?curid=280768" title="പീറ്റർ മുത്താരിക">
പീറ്റർ മുത്താരിക

ആഫ്രിക്കൻ രാജ്യമായ മലാവിയുടെ പുതിയ പ്രസിഡന്റാണ് പീറ്റർ മുത്താരിക . ഡെമോക്രാറ്റിക് പ്രോഗ്രസ്സീസ് പാർട്ടിയുടെ നേതാവാണ്.
മുൻ പ്രസിഡന്റ് ബിംഗുവാ മുത്താരികയുടെ സഹോദരനാണ് 74-കാരനായ പീറ്റർ മുത്താരിക. ബിങ്കുവിന്റെ മരണത്തെത്തുടർന്നാണ് രണ്ടുവർഷം മുമ്പ് ജോയ്‌സി ബാന്ദ മലാവിയുടെ ആദ്യ വനിതാപ്രസിഡന്റായത്.

പ്രസിഡണ്ട് ജോയ്‌സി ബാന്ദയെ മൂന്നാം സ്ഥാനത്തേക്ക് പിന്തള്ളി മുത്താരിക അധികാരത്തിലെത്തി. ക്രമക്കേടുകൾ നിറഞ്ഞ വോട്ടെടുപ്പ് വിവാദമായിരുന്നെങ്കിലും മലാവി തെരഞ്ഞെടുപ്പ് കമ്മീഷൻ വെള്ളിയാഴ്ച വിജയിയെ പ്രഖ്യാപിക്കുകയായിരുന്നു. മുത്താരികയ്ക്ക് 36.4 ശതമാനം വോട്ടും ബാന്ദയ്ക്ക് 20.2 ശതമാനം വോട്ടും ലഭിച്ചതായി തിരഞ്ഞെടുപ്പ് കമ്മീഷൻ അറിയിച്ചു. 27.8 ശതമാനം വോട്ടുനേടി മാലാവി നാഷണൽ കോൺഗ്രസ്സിലെ ലസാരസ് ചക്ക്വേര രണ്ടാമതെത്തി. 


</doc>
<doc id="280773" url="https://ml.wikipedia.org/wiki?curid=280773" title="കലിമന്താൻ‌">
കലിമന്താൻ‌

ബോർണിയോ ദ്വീപിലെ ഇന്തോനേഷ്യയുടെ ഭാഗമായ ഭൂപ്രദേശമാണ് കലിമന്താൻ‌ എന്ന് അറിയപ്പെടുന്നത്.. എന്നാൽ ഇന്ത്യാനേഷ്യയിൽ ബോർണിയോ ദ്വീപിനെ മൊത്തത്തിൽ പറയാനായി "കലിമന്താൻ‌" എന്ന പദം ഉപയോഗിക്കുന്നു.

കലിമന്താനെ അഞ്ച് പ്രവിശ്യകളായി തിരിച്ചിരിക്കുന്നു.


</doc>
<doc id="280778" url="https://ml.wikipedia.org/wiki?curid=280778" title="അനന്തശയനം (ചലച്ചിത്രം)">
അനന്തശയനം (ചലച്ചിത്രം)

ഭാവനചിത്രയുടെ ബാനറിൽ കെ. സുകുമാരൻ നിർമിച്ച മലയാളചലച്ചിത്രമാണ് അനന്തശയനം. അംബികാ ഫിലിംസ് റിലീസ് വിതരണം ചെയ്ത ഈ ചിത്രം 1972 ഒക്ടോബർ 27-ന് കേരളത്തിൽ പ്രദശനം തുടങ്ങി.






</doc>
<doc id="280786" url="https://ml.wikipedia.org/wiki?curid=280786" title="ധർമ്മേന്ദ്ര പ്രധാൻ">
ധർമ്മേന്ദ്ര പ്രധാൻ

പതിനാറാം ലോക്സഭയിലെ പെട്രോളിയത്തിന്റെയും പ്രകൃതി വാതകത്തിന്റെയും സ്വതന്ത്ര ചുമതലയുള്ള സഹ മന്ത്രിയാണ് ധർമ്മേന്ദ്ര പ്രധാൻ (26 ജൂൺ 1969). മാർച്ച് 2012 ൽ ബീഹാറിൽ നിന്ന് രാജ്യസഭയിലേക്ക് തെരഞ്ഞെടുക്കപ്പെട്ടു. പതിനാലാം ലോക്സഭയിലേക്ക് ഒഡീഷയിലെ ദിയോഗാർഹ് ലോക്സഭാ മണ്ഡലത്തിൽ നിന്ന് തെരഞ്ഞെടുക്കപ്പെട്ടിരുന്നു.

ബി.ജെ.പി. യുടെയും ആർ.എസ്.എസിന്റെയും പ്രധാന സംഘാടകരിലൊരാളായ ഇദ്ദേഹം മുൻ ബി.ജെ.പി എം.പി ഡോ. ദേബേന്ദ്ര പ്രധാന്റെ മകനാണ്. 


</doc>
<doc id="280791" url="https://ml.wikipedia.org/wiki?curid=280791" title="എനിയെഗ്രാം">
എനിയെഗ്രാം

ഒരു മനഃശാസ്ത്രവിജ്ഞാന ശാഖയാണ് എനിയെഗ്രാം. എഴുപതുകളിലാണ് ഈ വിജ്ഞാന ശാഖ പ്രചാരത്തിലെത്തിയത്.അതുവരെ എനിയെഗ്രാം ചുരുക്കം ചില ഗുരുസങ്കേതങ്ങളിൽ വാമൊഴിയായി നിലനിന്നുപോരുകയായിരുന്നു. വ്യക്തികളുടെ സ്വഭാവ സവിശേഷതകളെ 9 ഘട്ടങ്ങളാക്കി വിവരിക്കുന്നതാണ് എനിയെഗ്രാം.


</doc>
<doc id="280796" url="https://ml.wikipedia.org/wiki?curid=280796" title="സർവാനന്ദ സോനോവൽ">
സർവാനന്ദ സോനോവൽ

ആസാമിന്റെ നിലവിലെ മുഖ്യമന്ത്രിയും മുൻ കേന്ദ്രമന്ത്രിയുമാണ്. സർവാനന്ദ സോനോവൽ (26 ജൂൺ 1969). പതിനാലാം ലോക്സഭയിലേക്ക് ആസാമിലെ ലഖിംപൂർ ലോക്സഭാ മണ്ഡലത്തിൽ നിന്ന് തെരഞ്ഞെടുക്കപ്പെട്ടിരുന്നു. അതിനെത്തുടർന്ന് യുവജനം, സ്പോർട്സ്, തൊഴിൽ എന്നീ വകുപ്പുകളുടെ സ്വതന്ത്രച്ചുമതലയുള്ള സഹമന്ത്രിയായി പ്രവർത്തിച്ചിരുന്നു. ബി.ജെ.പി. ആസാം സംസ്ഥാന പ്രസിഡന്റും ദേശീയ എക്സിക്യൂട്ടീവ് അംഗവുമാമായിരുന്നു. 
1969 ജൂൺ 26-ന് ജനിച്ച സോനോവാൽ 1992 മുതൽ 1999 വരെ ആസാം ഗണ പരിഷത്തിന്റെ വിദ്യാർത്ഥി വിഭാഗമായ ആൾ ആസാം സ്റ്റുഡന്റ്സ് യൂണിയന്റെ പ്രമുഖ നേതാവായിരുന്നു. 'ജാതീയ നാക്' എന്ന് 'ആസു' അ​ണികൾക്കിടയിൽ അറിയപ്പെട്ടിരുന്ന സോനോവൽ, 2011 ജനുവരിയിൽ ബി.ജെ.പി ക്ഷണം സ്വീകരിച്ച് അതിലേക്കു ചേർന്നു. 2001-2004 കാലയളവിൽ ആസാം നിയമസഭാംഗമായിരുന്നു. 



</doc>
<doc id="280802" url="https://ml.wikipedia.org/wiki?curid=280802" title="അന്വേഷണം">
അന്വേഷണം

ദീപക് കംബൈൻസിന്റെ ബാനറിൽ നിർമിച്ച മലയാളചലച്ചിത്രമാണ് അന്വേഷണം. 1972 ഒക്ടോബർ 06-ന് ഈചിത്രം കേരളത്തിൽ പ്രദർശനം തുടങ്ങി.





</doc>
<doc id="280809" url="https://ml.wikipedia.org/wiki?curid=280809" title="പൊൻ രാധാകൃഷ്ണൻ">
പൊൻ രാധാകൃഷ്ണൻ

തമിഴ്നാട്ടിലെ ഭാരതീയ ജനതാ പാർട്ടി നേതാവും മോദി സർക്കാരിലെ വൻകിട വ്യവസായ, ഖനിവകുപ്പിന്റെ സംസ്ഥാനതല ചുമതലുള്ള മന്ത്രിയുമാണ് പൊൻ രാധാകൃഷ്ണൻ (ജനനം 1952 മാർച്ച് 1). കന്യാകുമാരിയിൽ നിന്നാണ് ലോക്സഭയിലേക്ക് തിരഞ്ഞെടുക്കപ്പെട്ടത്.
1952ൽ ജനിച്ചു. രാജാക്കമംഗലത്തിനടുത്ത് ഒരു നാടാർകുടുംബത്തിൽ നിന്നാണ് വന്നത്. ബി.എ പഠിച്ചിട്ടുണ്ട്. ശേഷം 1990-റുകളിൽ ഹിന്ദു മുന്നണിയിൽ ചേർന്നു. ഒരു സാമൂഹ്യപ്രവർത്തകൻ കൂടിയാണ് പൊൻ രാധാകൃഷ്ണൻ.
ബിജെപി തമിഴ്‌നാട് ഘടകം പ്രസിഡന്റാണ്. കന്യാകുമാരിയിൽ നിന്നും 1999ൽ ആദ്യമായി തിരഞ്ഞെടുക്കപ്പെട്ടു.
1999ൽ ആദ്യമായി വിജയിച്ചശേഷം 1999 മുതൽ 2004 വരെ എ.ബി. വാജ്പേയ് നേതൃത്ത്വത്തിലായിരുന്ന എൻ.ഡി.എ മന്ത്രിസഭയിൽ യൂത്ത് അഫയേർസ് വകുപ്പിന്റെ സംസ്ഥാനതല ചുമതലുള്ള മന്ത്രിയായിരുന്നു.
1999ൽ വിജയിച്ചങ്കിലും 2004ലും 2009ലും സീറ്റ് നഷ്ടപ്പെട്ടു. എന്നാൽ 2014ൽ നടന്ന പതിനാറാം ലോക്സഭാ തിരഞ്ഞടുപ്പിൽ വിജയിച്ചു. ശേഷം നരേന്ദ്ര മോദി മന്ത്രിസഭയിലെ വൻകിട വ്യവസായ, ഖനിവകുപ്പിന്റെ സംസ്ഥാനതല ചുമതലുള്ള മന്ത്രിയായി 2014 മെയ് 26ന് സത്യപ്രതിജ്ഞ ചെയ്തു.



</doc>
<doc id="280811" url="https://ml.wikipedia.org/wiki?curid=280811" title="വീരാജ്പേട്ട">
വീരാജ്പേട്ട

വീരാജ്പേട്ട കർണ്ണാടകയിലെ കുടക് ജില്ലയിലെ രണ്ടാമത്തെ വലിയ പട്ടണമാണ്. വീരാജ്പേട്ട എന്നാൽ വീരരാജേന്ദ്രപേട്ട എന്നതിൻറെ ചുരുക്കരൂപമാണ്. ഇവിടത്തെ നാടൻ കാപ്പിയും മറ്റു സുഗന്ധവ്യഞ്ജനങ്ങളും പ്രസിദ്ധമാണ്. ഇവിടം ജില്ലാ ആസ്ഥാനമായ മടിക്കേരിയിൽ നിന്നും 30 കിലോമീറ്ററും ബാംഗ്ലൂരിൽ നിന്നും 250 കിലോമീറ്ററും ദൂരത്തായി സ്ഥിതി ചെയ്യുന്നു. ഇവിടേക്കുള്ള ഗതാഗത സൌകര്യം റോഡു വഴി മാത്രമേയുള്ളു.

വീരാജ്പേട്ടയുടെ നാമത്തിൻറെ ഉത്ഭവം കുടകിൻറെ മുൻ ഭരണാധികാരിയായിരുന്ന വീരരാജേന്ദ്രയുടെ പേരിൽ നിന്നുമാണ്.

</doc>
<doc id="280813" url="https://ml.wikipedia.org/wiki?curid=280813" title="തേവർവട്ടം">
തേവർവട്ടം

തൈക്കാട്ടുശ്ശേരി പഞ്ചായത്തിലെ ഒരു വാർഡ്‌ ആണ് തേവർവട്ടം. വളരെയധികം പുരാതനകുടുംബങ്ങൾ ഇവിടെയുണ്ടായിരുന്നു. വർഷങ്ങൾക്കുമുമ്പ് ഒരു ലോവർ പ്രൈമറി സ്കൂൾ ആയി തുടങ്ങിയ തേവർവട്ടം ഗവണ്മന്റ് എൽ. പി. സ്കൂൾ ഇന്ന് സെക്കണ്ടറിസ്കൂൾ ആയി നിലകൊള്ളുന്നു.


</doc>
<doc id="280815" url="https://ml.wikipedia.org/wiki?curid=280815" title="മിനിസ്ക്യൂൽ: വാലി ഓഫ് ദി ലോസ്റ്റ്‌ അന്റ്സ്">
മിനിസ്ക്യൂൽ: വാലി ഓഫ് ദി ലോസ്റ്റ്‌ അന്റ്സ്

സംഭാഷണം ഒന്നും ഇല്ലാത്ത ഒരു ഫ്രഞ്ച് ആനിമേഷൻ ചലച്ചിത്രം ആണ് മിനിസ്ക്യൂൽ: വാലി ഓഫ് ദി ലോസ്റ്റ്‌ അന്റ്സ് ().

Nominated : Tallinn Black Nights Film Festival 2013 (Best Children's Film)



</doc>
<doc id="280818" url="https://ml.wikipedia.org/wiki?curid=280818" title="കെ.എസ്. നിസ്സാർ അഹമ്മദ്">
കെ.എസ്. നിസ്സാർ അഹമ്മദ്

﻿

പ്രൊഫസ്സർ കെ. എസ്. നിസ്സാർ അഹമ്മദ് (ജനനം ഫെബ്രവരി 5, 1936) ഒരു പ്രമുഖ കന്നഡ സാഹിത്യകാരനും കവിയും ആണ്. 

1959ൽ ഭൂഗർഭശാസ്ത്രത്തിൽ ബിരുദാനന്തര ബിരുദം നേടി. 1994 വരെ പല സർക്കാർ കോളജുകളിൽ ലെക്ച്ചററായും പ്രൊഫസ്സരായും സേവനം അനുഷ്ഠിച്ചതിന് ശേഷം വിരമിച്ചു.





</doc>
<doc id="280843" url="https://ml.wikipedia.org/wiki?curid=280843" title="പ്രകാശ് ജാവ്‌ദേക്കർ">
പ്രകാശ് ജാവ്‌ദേക്കർ

പതിനാറാം ലോക്സഭയിലെ മാനുഷിക വിഭവശേഷി വകുപ്പിന്റെ സ്വതന്ത്ര ചുമതലയുള്ള സഹ മന്ത്രിയാണ് പ്രകാശ് ജാവഡേക്കർ (ജനനം : 30 ജനുവരി 1951). പരിസ്ഥിതി, വനം, കാലാവസ്ഥാ വ്യതിയാനം (സ്വതന്ത്ര്യ ചുമതല). പാർലമെന്ററി കാര്യം എന്നീ വകുപ്പുകളുടെ ചുമതലയുമുണ്ട്. മുൻ രാജ്യസഭാംഗമാണ്. ബി.ജെ.പി നേതാവായ ജാവ്‌ദേക്കർ 2008 ലാണ് മഹാരാഷ്ട്രയിൽ നിന്ന് രാജ്യസഭയിലേക്ക് തെരഞ്ഞെടുക്കപ്പെട്ടത്. ബി.ജെ.പി ഔദ്യോഗിക വക്താവാണ്.

മഹാരാഷ്ട്രയിലെ പൂനെ സ്വദേശിയാണ്. ഹിന്ദു മഹാ സഭാ നേതാവും വീർ സവർക്കറുടെ അടുത്ത അനുയായിയുമായിരുന്ന കേശവ് കൃഷ്ണ ജാവേദ്ക്കറുടെയും സ്കൂൾ അദ്ധ്യാപികയായ രഞ്ജിനിയുടെയും മകനാണ്. എ.ബി.വി.പി. യിലൂടെ രാഷ്ട്രീയത്തിൽ സജീവമായി. ബി.കോം വരെ പഠിച്ചിട്ടുണ്ട്. അടിയന്തരാവസ്ഥക്കാലത്ത് നടന്ന വിദ്യാർത്ഥി പ്രക്ഷോഭത്തെത്തുടർന്ന് ജയിലിലായി. ബാങ്ക് ഓഫ് മഹാരാഷ്ട്ര ജീവനക്കാരനായിരുന്നു. 


</doc>
<doc id="280844" url="https://ml.wikipedia.org/wiki?curid=280844" title="പീയുഷ് ഗോയൽ">
പീയുഷ് ഗോയൽ

പതിനാറാം ലോക്സഭയിലെ ഊർജ്ജ വകുപ്പിന്റെ സ്വതന്ത്ര ചുമതലയുള്ള സഹ മന്ത്രിയാണ് പീയുഷ് ഗോയൽ . കൽക്കരി (സ്വതന്ത്ര ചുമതല), ന്യൂ ആൻഡ് റിന്യൂവബിൾ എനർജി (സ്വതന്ത്ര ചുമതല) എന്നീ വകുപ്പുകളുടെ ചുമതലയുമുണ്ട്. ബി.ജെ.പി ദേശീയ ട്രഷററാണ്. പാർട്ടിയുടെ സോഷ്യൽ മീഡിയ വഴിയുള്ള പ്രചാരണ പരിപാടികളഉടെ നേതൃത്വം ഗോയലിനാണ്.
വാജ്വേയി സർക്കാരിൽ കപ്പൽ വകുപ്പ് മന്ത്രിയും ദേശീയ ട്രഷററുമായിരുന്ന വേദ് പ്രകാശ് ഗോയലിന്റെ മകനാണ്. സി.എ പരീക്ഷയിൽ ദേശീയ തലത്തിൽ രണ്ടാം റാങ്ക് നേടിയിട്ടുണ്ട്. മുംബൈ സർവകലാശാലയിൽ നിന്നും നിയമത്തിലും രണ്ടാം റാങ്കോടെ ബിരുദം നേടി. സ്റ്റേറ്റ് ബാങ്ക് ഓഫ് ഇന്ത്യയുടെ ഡയറക്ടർ ബോർഡ് അംഗമായി പ്രവർത്തിച്ചിട്ടുള്ള ഇദ്ദേഹം പ്രമുഖ ബാങ്കറും നിരവധി കോർപ്പറേറ്റുകളുടെ ഉപദേശകനുമാണ്. 



</doc>
<doc id="280848" url="https://ml.wikipedia.org/wiki?curid=280848" title="മാക്രോഗ്നാത്തസ് ആൽബസ്">
മാക്രോഗ്നാത്തസ് ആൽബസ്

കേരളത്തിൽ മണിമലയാറ്റിൽ നിന്നും കണ്ടെത്തിയ പുതിയ ഇനം ആരകൻ മത്സ്യമാണ് മാക്രോഗ്നാത്തസ് ആൽബസ് (). ചേനപ്പടി ഭാഗത്തു നിന്നും കണ്ടെത്തിയ ഇവ കാഴ്ചയിൽ വാളയെ പോലെ തോന്നിക്കുന്നവയാണ്.

ഈ മത്സ്യത്തിന്റെ ശരീരം കനം കുറഞ്ഞ വീതി കൂടി പരന്ന് നീണ്ടാണ് കാണപ്പെടുന്നത്. ശരീരത്തിന്റെ വീതി കൂടിയ ഭാഗത്ത് 26 മുതൽ 30 വരെ മുള്ളുകൾ കാണപ്പെടുന്നു. ഈ മത്സ്യത്തിന്റെ മുള്ളുകളുടെ എണ്ണം സാധാരണ ആരകൻ മത്സ്യങ്ങളുടേതിനേക്കാൾ കുറവാണ്.


</doc>
<doc id="280863" url="https://ml.wikipedia.org/wiki?curid=280863" title="നിർമ്മല സീതാരാമൻ">
നിർമ്മല സീതാരാമൻ

ഭാരതീയ ജനതാ പാർട്ടി നേതാവും പതിനാറാമത് ലോക്സഭയിലെ പ്രതിരോധ വകുപ്പ് മന്ത്രിയുമാണ് നിർമ്മല സീതാരാമൻ.

തമിഴ്നാട്ടിലെ തിരുച്ചിറപ്പള്ളിയിൽ 1959 ഓഗസ്റ്റ് 18ന് ജനിച്ചു. സീതാലക്ഷ്മി രാമസ്വാമി കോളേജിൽ നിന്നും 1980ൽ ബിരുദം നേടി. ജവഹർലാൽ നെഹ്റു യൂണിവേഴ്സിറ്റിയിൽ നിന്നും എം.ഫിൽ പാസായി. ബി.ബി.സി വേൾഡ് സർവീസിൽ ജേലി ചെയ്തിട്ടുണ്ട്. ഹൈദരാബാദിലെ പ്രണവ സ്ക്കൂളിലെ ഒരു ഡയറക്ടറാണ് നിർമ്മല. ദേശീയ വനിതാ തമ്മീഷനിൽ 2003 മുതൽ 2005 വരെ അംഗമായിരുന്നു.

രാഷ്ട്രീയ വിമർശകനായ ഡോ. പറക്കല പ്രഭാകറിനെ വിവാഹം ചെയ്തു. 1 മകളുണ്ട്.
2006ൽ ബി.ജെ.പിയിൽ അംഗമായി. ബി.ജെ.പി ഔദ്യോഗിക വക്താവാണ്. 
2014 മേയ് 26ന് മോദി മന്ത്രിസഭയിൽ അംഗമായി. വാണിജ്യവും വ്യവസായവും വകുപ്പിന്റെ സ്വതന്ത്ര ചുമതലയുള്ള സഹമന്ത്രിയായാണ് ചുമതലയേറ്റത്. ഒപ്പം ധനകാര്യം‌, കോർപ്പറേറ്റ് കാര്യം എന്നീ വകുപ്പുകളുടെ ചുമതലയുണ്ട്.



</doc>
<doc id="280876" url="https://ml.wikipedia.org/wiki?curid=280876" title="കമ്മ്യൂണിസ്റ്റ് ഇന്റർനാഷണൽ">
കമ്മ്യൂണിസ്റ്റ് ഇന്റർനാഷണൽ

1919ൽ മോസ്കോയിൽ വെച്ച് രൂപം കൊടുത്ത അന്താരാഷ്ട്ര കമ്മ്യൂണിസ്റ്റ് പ്രസ്ഥാനത്തെയാണ് കമ്മ്യൂണിസ്റ്റ് ഇന്റർനാഷണൽ അല്ലെങ്കിൽ തേർഡ് ഇന്റർനാഷണൽ എന്നറിയപ്പെടുന്നത്. സായുധ സമരമുൾപ്പടെയുള്ള സാധ്യമായ മാർഗ്ഗങ്ങളിലൂടെ ലോകത്തെ മിക്ക രാജ്യങ്ങളിലും നിലനിന്നിരുന്ന ബൂർഷ്വാ ഭരണവർഗത്തെ എതിർത്ത് തോല്പിക്കുകയായിരുന്നു ഇതിന്റെ പ്രധാന ലക്ഷ്യം. 1919 - 1935 കാലയളവിൽ കമ്മ്യൂണിസ്റ്റ് ഇന്റർനാഷണലിന്റെ എഴ് അന്താരാഷ്ട്ര കോൺഗ്രസ്സുകളും പതിമൂന് പ്ലീനങ്ങളും ചേരുകയുണ്ടായി. 1943 ൽ ജോസഫ് സ്റ്റാലിൻ കമ്മ്യൂണിസ്റ്റ് ഇന്റർനാഷണൽ ഔദ്യോഗികമായി പിരിച്ചുവിട്ടു.


</doc>
<doc id="280886" url="https://ml.wikipedia.org/wiki?curid=280886" title="ജിതേന്ദ്ര സിങ്">
ജിതേന്ദ്ര സിങ്

ഭാരതീയ ജനതാ പാർട്ടി നേതാവും പതിനാറാമത് ലോക്സഭയിലെ ശാസ്ത്ര സാങ്കേതികം (സ്വതന്ത്ര ചുമതല), പ്രധാനമന്ത്രിയുടെ ഓഫീസ്, പെഴ്‌സണൽ, പബ്ലിക് ഗ്രീവൻസസ്, പെൻഷൻ, ആണവോർജം, സ്‌പെയ്‌സ് എന്നീ വകുപ്പുകളുടെ ചുമതലയുമുള്ള കേന്ദ്ര സഹ മന്ത്രിയാണ് ഡോ. ജിതേന്ദ്ര സിങ് (ജനനം 6 നവംബർ 1956). ബി.ജെ.പി ജമ്മു കാശ്മീർ സംസ്ഥാന ഔദ്യോഗിക വക്താവും ദേശീയ എക്സിക്യൂട്ടീവ് അംഗവുമാണ്. ഉദംപൂർ ലോക്സഭാ മണ്ഡലത്തിൽ നിന്ന് പതിനാറാമത് ലോക്സഭയിലേക്ക് തെരഞ്ഞെടുക്കപ്പെട്ടു. ഗുലാം നബി ആസാദിനെയാണ് പരിചയപ്പെടുത്തിയത്.
ജമ്മുവിലെ സർക്കാർ മെഡിക്കൽ കോളേജിൽ ഡയബറ്റിക്സ് & എൻഡോക്രൈനോളജി വിഭാഗത്തിലെ അദ്ധ്യാപകനായിരുന്നു. പ്രശസ്തനായ പ്രമേഹ രോഗ ചികിത്സകനാണ്.

എട്ടോളം കൃതികൾ രചിചിട്ടുണ്ട്. പത്രമാസികകളിൽ കോളങ്ങളും കൈകാര്യം ചെയ്യാറുണ്ട്.


</doc>
<doc id="280889" url="https://ml.wikipedia.org/wiki?curid=280889" title="ജി.എം. സിദ്ധേശ്വര">
ജി.എം. സിദ്ധേശ്വര

ഭാരതീയ ജനതാ പാർട്ടി നേതാവും പതിനാറാമത് ലോക്സഭയിലെ വ്യോമഗതാഗത വകുപ്പിന്റെ സ്വതന്ത്ര ചുമതലയുള്ള കേന്ദ്ര സഹമന്ത്രിയാണ് ജി.എം. സിദ്ധേശ്വര(1952). കർണാടകയിലെ ദാവംഗരെ ലോക്സഭാ മണ്ഡലത്തിൽ നിന്ന് പതിനാറാമത് ലോക്സഭയിലേക്ക് തെരഞ്ഞെടുക്കപ്പെട്ടു.



</doc>
<doc id="280890" url="https://ml.wikipedia.org/wiki?curid=280890" title="മനോജ് സിൻഹ">
മനോജ് സിൻഹ

ഭാരതീയ ജനതാ പാർട്ടി നേതാവും പതിനാറാമത് ലോക്സഭയിലെ റെയിൽവേയുടെ സ്വതന്ത്ര ചുമതലയുള്ള കേന്ദ്ര സഹമന്ത്രിയാണ് മനോജ് സിൻഹ(ജനനം 1 ജൂലൈ 1959). ഉത്തർപ്രദേശിലെ ഗാസിപൂർ ലോക്സഭാ മണ്ഡലത്തിൽ നിന്ന് പതിനാറാമത് ലോക്സഭയിലേക്ക് തെരഞ്ഞെടുക്കപ്പെട്ടു. പതിമൂന്നാമത് ലോക്സഭയിലും അംഗമായിരുന്നു.

സിവിൽ എഞ്ചിനീയറിംഗിൽ എം.ടെക്ക് ബിരുദം നേടിയിട്ടുണ്ട്. ബനാറസ് സർവകലാശാലാ വിദ്യാർത്ഥി യൂണിയൻ പ്രസിഡന്റായിരുന്നു.


</doc>
<doc id="280896" url="https://ml.wikipedia.org/wiki?curid=280896" title="അഴിമുഖം (ചലച്ചിത്രം)">
അഴിമുഖം (ചലച്ചിത്രം)

ക്രിയേച്ചർ ആർട്ട്സിന്റെ ബാനറിൽ പി. വിജയനും, കൃഷ്ണൻ കുട്ടിയും ചേർന്നു നിർമിമിച്ച മലയാളചലച്ചിത്രമാണ് അഴിമുഖം. എം.എസ്. ബാബുരാജ് സംഗീതസംവിധാനം നിർവഹിച്ച ഈ ചിത്രം 1972 സെപ്റ്റംബർ 22-ന് കേരളത്തിൽ പ്രദർശനം തുടങ്ങി.





</doc>
<doc id="280906" url="https://ml.wikipedia.org/wiki?curid=280906" title="കരുമാടി">
കരുമാടി

അമ്പലപ്പുഴ, തകഴി എന്നിവയ്ക്ക് ഇടയിലുള്ള ഒരു ഗ്രാമം ആണ് കരുമാടി. കരുമാടി കുട്ടൻ എന്ന ബുദ്ധ പ്രതിമ ഇവിട സഞ്ചാരികളെ ആകർഷിക്കുന്നു.

</doc>
<doc id="280924" url="https://ml.wikipedia.org/wiki?curid=280924" title="സുദർശൻ ഭഗത്">
സുദർശൻ ഭഗത്

ഭാരതീയ ജനതാ പാർട്ടി നേതാവും പതിനാറാം ലോക്സഭയിലെ സാമൂഹ്യക്ഷേമ വകുപ്പിന്റെ സഹമന്ത്രിയുമാണ് സുദർശൻ ഭഗത്.
1969 ഒക്ടോബർ 20ന് ജാർഖണ്ഡിൽ ജനിച്ചു. റാഞ്ചിയിലെ കാർത്തിക് ഒറൗൺ കോളേജിൽ നിന്നും ബി.എ പഠിച്ചു.
കൽസായി ഭഗതിന്റെയും മന്നാദേവിയുടെയും മകനാണ്. 2001 ഏപ്രിൽ 26ന് കൃഷ്ണ ടോപ്പോയെ വിവാഹം ചെയ്തു. 2 ആൺമക്കളുണ്ട്.
2000 മുതൽ 2005 വരെ ജാർഖണ്ഡ് നിയമസഭാഗമായിരുന്നു. 2000 മുതൽ 2003 വരെ മാനവവിഭവശേഷി വകുപ്പു മന്ത്രിയായിരുന്നു. 2003 മുതൽ 2004 വരെ ജാർഖണ്ഡ് സർക്കാരിന്റെ സ്വതന്ത്രചുമതലയുള്ള മന്ത്രിയായിരുന്നു. 2004 മുതൽ 2005 വരെ ക്ഷേമവകുപ്പു മന്ത്രിയായിരുന്നു. 2009ൽ പതിനഞ്ചാം ലോക്സഭയിൽ അംഗമായി. 2014ൽ ജാർഖണ്ഡിലെ ലോഹർദാഗ മണ്ഡലത്തിൽ നിന്നും വിജയിച്ചു.
നിലവിൽ നരേന്ദ്ര മോദി മന്ത്രിസഭയിലെ സാമൂഹ്യക്ഷേമ വകുപ്പ് സഹമന്ത്രിയാണ്.



</doc>
<doc id="280932" url="https://ml.wikipedia.org/wiki?curid=280932" title="നിഹാൽ ചന്ദ്">
നിഹാൽ ചന്ദ്

ഭാരതീയ ജനതാ പാർട്ടി നേതാവും പതിനാറാമത് ലോക്സഭയിലെ രാസവളം, രാസവസ്തു വകുപ്പിന്റെ സ്വതന്ത്ര ചുമതലയുള്ള കേന്ദ്ര സഹമന്ത്രിയാണ് നിഹാൽ ചന്ദ് ചൗഹാൻ(ജനനം 4 ഫെബ്രുവരി 1971). രാജസ്ഥാനിലെ ഗംഗാ നഗർ ലോക്സഭാ മണ്ഡലത്തിൽ നിന്ന് പതിനാറാമത് ലോക്സഭയിലേക്ക് തെരഞ്ഞെടുക്കപ്പെട്ടു.



</doc>
<doc id="280936" url="https://ml.wikipedia.org/wiki?curid=280936" title="ഒ.എസ്. ടെൻ യോസ്സെമിറ്റി">
ഒ.എസ്. ടെൻ യോസ്സെമിറ്റി

ഒ.എസ്. ടെൻ ശ്രേണിയിലെ പതിനൊന്നാമത്തെ ഓപ്പറേറ്റിങ് സിസ്റ്റമാണ് ഒ.എസ്. ടെൻ v10.10 യോസ്സെമിറ്റി. 2014 ജൂൺ 2-നു സാൻ ഫ്രാൻസിസ്കോയിൽ നടന്ന ആപ്പിൾ വേൾഡ് വൈഡ് ഡെവലപ്പെഴ്സ് കോൺഫെറൻസിലാണ് ഇത് സംബന്ധിച്ച അറിയിപ്പ് ഉണ്ടായത്. ഡെവലപ്പേഴ്സിനായി ജൂൺ 2-നു ഡെവലപ്പർ പതിപ്പ് പുറത്തിറങ്ങി. 2014 ജൂലൈയിൽ ഉപഭോക്താക്കൾക്കയി ബീറ്റ പതിപ്പും സെപ്റ്റംബറിൽ പൂർണ്ണരൂപവും പുറത്തിറക്കും. പിൻഗാമിയായ മാവെറിക്ക്സ് പോലെ തന്നെ കാലിഫോർണിയയിലെ സ്ഥലങ്ങളുടെ പേര് അടിസ്ഥാനമാക്കിയാണു യോസ്സെമിറ്റിയും നാമകരണം ചെയ്തത്. മധ്യപൂർവ്വ കാലിഫോർണിയയിലെ സംരക്ഷിത വനപ്രദേശമായ യോസ്സെമിറ്റി ദേശീയോദ്യാനമാണു പുതിയ നാമത്തിന്റെ പ്രചോദനം.

ആപ്പിളിന്റെ മൊബൈൽ ഓപ്പറേറ്റിംഗ് സിസ്റ്റമായ ഐഒഎസ് മാതൃകയിലാണു യോസ്സെമിറ്റിയുടെ യൂസർ ഇന്റർഫേസ് രൂപകല്പന ചെയ്തിരിക്കുന്നത്. ലളിതമായ വർണ്ണങ്ങൾ അടിസ്ഥാനമായുള്ള രൂപകല്പനയാണ് യോസ്സെമിറ്റിയുടേത്. മങ്ങിയതും സുതാര്യമായതുമായ വർണ്ണ വ്യതിയാനങ്ങൾ, നവീനമായ ഐക്കണുകൾ, ലൈറ്റ്-ഡാർക് വർണ്ണ സംവിധാനങ്ങൾ എന്നിവ യോസ്സെമിറ്റിയുടെ പ്രത്യേകതകളാണ്. മുൻ പതിപ്പുകളിൽ ഉപയോഗിച്ചിരുന്ന ലുസിഡ ഗ്രാൻഡെ ഫോണ്ടിനു പകരം ഹെൽവ്വെറ്റിക ന്യൂയാണ് യോസ്സെമിറ്റിയുടെ അടിസ്ഥാന ഫോണ്ട്.  



</doc>
<doc id="280943" url="https://ml.wikipedia.org/wiki?curid=280943" title="കൂതറ">
കൂതറ

മോഹൻലാൽ അതിഥി താരമായി എത്തുന്ന ചിത്രമാണ് കൂതറ. ശ്രീനാഥ് രാജേന്ദ്രൻ സംവിധാനവും ഷാഹുൽ ഹമ്മീദ് നിർമ്മാണവും നിർവഹിച്ചിരിക്കുന്നു മോഹൻലാലിനു പുറമേ വിനി വിശ്വലാൽ ഭരത് സണ്ണി വെയിൻ ടോവിനോ തോമസ്‌ തുടങ്ങിയവർ അഭിനയചിരിക്കുന്നു. ഗോപി സുന്ദർ സംഗീതവും നിർവഹിച്ചിരിക്കുന്നു യു ടിവി മോഷൻ പിക്ചേഴ്സ് ആണ് ചിത്രം തിയറ്ററിൽ എത്തിച്ചിരിക്കുന്നത്
സെക്കന്റ്‌ ഷോ എന്ന ചിത്രത്തിന് ശേഷം ശ്രീനാഥ് രാജേന്ദ്രൻ സംവിധാനം ചെയുന്ന ചിത്രമാണ് കൂതറ മോഹൻലാൽ ആദ്യ കാല നായിക രഞ്ജിനി പ്രാധാന്യമുള്ള ഒരു കഥാപാത്രത്തെയാണ് അവതരിപ്പിക്കുന്നത്‌. ഫോർ ദി പീപ്പിൾ എന്ന ചിത്രത്തിന് ശേഷം ശക്തമായ ഒരു കഥാപാത്രത്തെയാണ് കൂതറയിൽ അവതരിപ്പിക്കുന്നത്‌ .ശ്രിത ശിവദാസ് ശിൽപ്പ എന്ന ഒരു ഗ്രാമീണ തനിമ ഉള്ള ഒരു കഥാപാത്രത്തെയാണ് അവതരിപ്പിക്കുന്നത്‌.2013 സെപ്റ്റംബർ.5 നു മോഹൻലാൽ ആണ് കൂതറയുടെ ഒഫീഷ്യൽ ഫേസ്ബുക്ക്‌ പേജു പുറത്തു ഇറക്കിയത്. കൂതറയുടെ ചിത്രികരണം 2013 സെപ്റ്റംബർ.25 നു കാലിക്കറ്റ്‌ സർവകലാശാലയുടെ എഞ്ചിനീയറിംഗ് & ടെക്നോളജി ഇൻസ്റ്റിറ്റുറ്റിൽ ആണ് ആരംഭിച്ചത്. കൂതറയുടെഒഫീഷ്യൽ പൊസ്റ്ററിനു ഇന്റർനാഷണൽ മൂവി പോസ്റ്റർ (ഐ എം പി)പുരസ്‌കാരം ലഭിച്ചിട്ടുണ്ട്.


</doc>
<doc id="280945" url="https://ml.wikipedia.org/wiki?curid=280945" title="ഖുർദും കലാനും">
ഖുർദും കലാനും

ഉത്തരേന്ത്യയിലും പാകിസ്താനിലും, ചെറുതും വലുതുമായ രണ്ടു ഭാഗങ്ങളുള്ള പ്രദേശങ്ങളുടെ പേരിനോടൊപ്പം വാലായി ഉപയോഗിക്കുന്ന പദങ്ങളാണ് ഖുർദ് (), കലാൻ () എന്നിവ. പ്രദേശങ്ങളുടെ ചെറിയ ഭാഗത്തെ ഖുർദ് എന്നും വലിയതിനെ കലാൻ എന്നുമാണ് വിളിക്കുന്നത്.



</doc>
<doc id="280954" url="https://ml.wikipedia.org/wiki?curid=280954" title="ആദികവി പംപ">
ആദികവി പംപ

ആദികവി (ಆದಿಕವಿ "യഥാർത്ഥ കവി") എന്ന് ബഹുമാനാർത്ഥം വിളിക്കുന്ന പംപ (കന്നഡ: ಪಂಪ, പത്താം നൂറ്റാണ്ട്) ഒരു കന്നഡ കവിയാണ്. കർണാടകയിലെ ധാർവാഡ് ജില്ലയിലെ അണ്ണിഗേരി എന്ന സ്ഥലത്താണ് പംപ ജനിച്ചത്. അദ്ദേഹം രാഷ്ട്രകൂട രാജാക്കൻമാരുടെ സാമന്തനായ ചാലുക്യ അരികേസരി രണ്ടാമൻറെ ആസ്ഥാനകവിയായിരുന്നു. പംപ ഏറ്റവും കൂടുതൽ അറിയപ്പെടുന്നത് "വിക്രമാർജുന വിജയ" അല്ലെങ്കിൽ "പംപഭാരതം" എന്ന മഹാകാവ്യത്തിൻറെ രചയിതാവായിട്ടും "ആദിപുരാണ" എന്ന ജൈന കൃതിയുടെ രചയിതാആയിട്ടും ആണ്. ഈ രണ്ട് കാവ്യങ്ങളും ഗദ്യവും പദ്യവും അടങ്ങിയ ചമ്പൂ ശൈലിയിലാണ് രചിക്കപ്പെട്ടത്. ചമ്പൂ ശൈലി പിൽക്കാലത്ത് കന്നഡയിലെ മറ്റു കൃതികൾക്കും തെലുങ്കിലെ "നന്നയ്യ ഭാരതം" പോലെയുള്ള കൃതികൾക്കും മാതൃകയായി. 

പംപ, ശ്രി പൊന്ന, ജന്ന എന്നിങ്ങനെയുള്ള മൂന്ന് പേരാണ് "കന്നഡ സാഹിത്യത്തിലെ രത്നത്രയങ്ങൾ" എന്ന് പിൽക്കാലത്ത് അറിയപ്പെട്ടത്. 

കന്നഡയിലെ ആദ്യത്തെ കവിയാണ് ആദികവി പംപ എന്നുള്ളത് ഒരു അതിശയോക്തിയല്ല. പംപന് മുമ്പ് കന്നഡയിൽ കവികൾ ഉണ്ടായിട്ടുണ്ടെങ്കിലും കന്നഡയിൽ കാവ്യരചനയ്ക്ക് മാതൃക ചിട്ടപ്പെടുത്തിയ ആളെന്ന നിലയ്ക്കാണ് ഈ ബഹുമതി പംപനു നൽകിയിട്ടുള്ളത്.

പംപൻറെ ആദ്യകാല ജീവിതത്തെ കുറിച്ചുള്ള കൂടുതൽ വിവരങ്ങൾ ലഭ്യമായിട്ടില്ല. ശിലാശാസനങ്ങളിൽ നിന്നും മറ്റു എഴുത്തുകളിൽനിന്നുമാണ പംപൻറെ ജീവിതത്തെ കുറിച്ചുള്ള വിവരങ്ങൾ ലഭിക്കുന്നത്. കന്നഡ, തെലുങ്ക്, സംസ്കൃതം എന്നിങ്ങനെ മൂന്ന് ഭാഷകളിൽ രചിക്കപ്പെട്ട ഗംഗാധരം ശിലാശാസനത്തിൽ ഇങ്ങനെയുള്ള വിവരങ്ങൾ ലഭ്യമാണ്. പംപൻറെ അച്ഛൻ അഭിരാമദേവ അഥവാ ഭീമപ്പയ്യ എന്ന ജൈന പണ്ഡിതനും അമ്മ അബ്ബണബ്ബെയും ആയിരുന്നു. പംപൻറെ മുത്തച്ഛൻ ബ്രാഹ്മണനായിരുന്നു. പംപൻറെ അനുജൻ ജിനവല്ലഭൻ രചിച്ചതാണ് ഗംഗാധരം ശിലാശാസനം. 

പണ്ടിതനായിരുന്ന പംപ അരികേസരിയുടെ ആസ്ഥാനകവിയായി വാഴ്ത്തപ്പെട്ടു. അരികേസരി പംപനെ "കവിതാ ഗുണാർണവ" എന്ന് വിളിച്ച് ആദരിച്ചു. പംപൻറെ മഹൽകൃതികളാണ് "ആദിപുരാണവും വിക്രമാർജുന വിജയവും". ഇവ രണ്ടും കന്നഡ അഭിജാത സാഹിത്യത്തിൻറെ അതുല്യ മാതൃകകളായി ഇന്നും നിലകൊള്ളുന്നു. പിൽക്കാലത്ത് കവി നാഗാർജുന "പസരിപ കന്നഡക്കെ ഒഡെയൻ ഓർവനേ സൽക്കവി പംപൻ" (കന്നഡ പെരുമയുടെ ഉടയനായ സൽക്കവി പംപൻ മാത്രം) എന്ന് വിശേഷിപ്പിച്ചു.

ആദി പുരാണം ചമ്പൂ ശൈലിയിൽ എഴുതപ്പെട്ട ഒരു മഹാകാവ്യമാണ്. സംസ്കൃതത്തിൽ ജിനസേന എഴുതിയ ജൈന പുരാണത്തിൻറെ വിവർത്തനമാണ് ആദി പുരാണം. ആദി പുരാണം ആദ്യ ജൈന തീർഥങ്കരനായ വൃഷഭദേവനെ കുറിച്ചുള്ളതാണ്. ഈ കാവ്യം പതിനാറ് കാണ്ടങ്ങൾ അടങ്ങിയതാണ്. മോക്ഷമാർഗ്ഗത്തിലുള്ള പര്യടനമാണ് കാവ്യത്തിൻറെ വിഷയവസ്തു. ആദി പുരാണത്തിൽ പംപൻ വൃഷഭദേവൻറെ മക്കളായ ജഡഭരതൻറെയും ബാഹുബലിയുടെയും കഥ പറയുന്നു. ബാഹുബലി വിജയം പ്രാപിച്ചുവെങ്കിലും എല്ലാം ഉപേക്ഷിച്ച് സംന്യാസം സ്വീകരിക്കുന്നു. ബാഹുബലിയുടെ മറ്റൊരു പേരാണ് ഗൊമ്മടേശ്വര എന്നത്. പല ജൈന കൃതികൾക്കും ആദി പുരാണം മാതൃകയായി. 

വിക്രമാർജുന വിജയത്തിൻറെ മറ്റൊരു പേരാണ് "പംപ ഭാരതം" എന്നത്. വ്യാസദേവൻ രചിച്ച "മഹാഭാരതത്തെ" ആസ്പദമാക്കിയാണ് പംപൻ "പംപ ഭാരതം" രചിച്ചത്. എന്നാൽ ഇവിടെ മൊത്തത്തിലുള്ള വിവർത്തനമല്ല. ആശ്രയദാതാവായ അരികേസരിയെ പംപൻ കഥാപാത്രമാക്കുന്നു. അരികേസരി ആണ് പംപൻറെ അർജുനൻ. മഹാഭാരതത്തിന് പംപൻ ഒരു ജൈന പുരാണത്തിൻറെ ചായ്വോടെ ആണ് ചിത്രീകരിച്ചത്. അരികേസരിയെ (അർജുനനെ) "അകളങ്കരാമൻ" എന്ന് വിളിക്കുന്നു. പംപൻറെ ദ്രൌപദിക്ക് ഒരു ഭർത്താവേ ഉള്ളു. അതാണ് "ചാലുക്യ വംശോദ്ഭവനും", "സാമന്ത ചൂടാമണിയും" ആയ അർജുനൻ. മഹാഭാരത യുദ്ധത്തിന് ശേഷം പട്ടാഭിഷേകം ചെയ്യപ്പെടുന്നതും അർജുനനാണ്. എന്നാൽ കർണൻറെ കഥാപാത്രത്തെയും വളരെ ഉദാത്തമായാണ് പംപൻ ചിത്രീകരിച്ചത്.



</doc>
<doc id="280961" url="https://ml.wikipedia.org/wiki?curid=280961" title="ബാല്യപ്രതിജ്ഞ">
ബാല്യപ്രതിജ്ഞ

ജയ് വിജയ് പിക്ചേഴ്സിന്റെ ബാനറിൽ പി.എൻ.കെ. മാരാർ, അമ്മുക്കുട്ടി നാരായണൻ എന്നിവർ ചേർന്നു നിർമിച്ച മലയാളചലച്ചിത്രമാണ് ബാല്യപ്രതിജ്ഞ. വിമലാ റിലീസിഗ് കമ്പനി വിതരണം ചെയ്ത ഈ ചിത്രം 1972 മാർച്ച് 30-ന് കേരളത്തിൽ പ്രദർശനം തുടങ്ങി.





</doc>
<doc id="280973" url="https://ml.wikipedia.org/wiki?curid=280973" title="ആപ്പിൾ വേൾഡ് വൈഡ് ഡെവലപ്പെഴ്സ് കോൺഫെറൻസ്">
ആപ്പിൾ വേൾഡ് വൈഡ് ഡെവലപ്പെഴ്സ് കോൺഫെറൻസ്

ആപ്പിൾ എല്ലാ വർഷവും നടത്തുന്ന സാങ്കേതിക സമ്മേളനമാണ് ഡബ്ല്യു. ഡബ്ല്യു. ഡി. സി അഥവാ ആപ്പിൾ വേൾഡ് വൈഡ് ഡെവലപ്പെഴ്സ് കോൺഫെറൻസ്. ആപ്പിളിന്റെ ഡെസ്ക്ടോപ്പ്‌ ഓപ്പറേറ്റിങ്ങ് സിസ്റ്റമായ ഒ.എസ്. ടെൻ, മൊബൈൽ ഓപ്പറേറ്റിങ്ങ് സിസ്റ്റമായ ഐ.ഒ.എസ്. എന്നിവയുടെ നൂതനമായ സാങ്കേതികത അവതരിപ്പിക്കുകയാണ് സമ്മേളനത്തിൽ ഏറ്റവും പ്രഥമം. തുടർന്ന് സോഫ്‌റ്റ്‌വെയർ നിർമ്മാതാക്കൾക്കായി അഞ്ചു ദിവസം നീണ്ടുനിൽക്കുന്ന വിവിധതരം സെമിനാറുകളും ചർച്ചക്കളും നടക്കും.


</doc>
<doc id="280983" url="https://ml.wikipedia.org/wiki?curid=280983" title="സാഗരിക ഘോഷ്">
സാഗരിക ഘോഷ്

പ്രശസ്തയായ ഒരി ഇൻഡ്യൻ പത്ര പ്രവർത്തകയും, വാർത്താ അവതാരികയുമാണ് സാഗരിക ഘോഷ്.


</doc>
<doc id="280986" url="https://ml.wikipedia.org/wiki?curid=280986" title="രജ്ദീപ് സർദേശായി">
രജ്ദീപ് സർദേശായി

പ്രശസ്തനായ ഒരു ഇൻഡ്യൻ മാധ്യമ പ്രവർത്തകനും വാർത്താ അവതാരകനുമാണ് രജ്ദീപ് സർദേശായി.


</doc>
<doc id="280998" url="https://ml.wikipedia.org/wiki?curid=280998" title="ചൈനയുടെ ചരിത്രം">
ചൈനയുടെ ചരിത്രം

ചൈനീസ് സംസ്കാരം മഞ്ഞനദിയോടും യാങ്സി നദിയോടും ചേർന്ന നദീതടങ്ങളിലെ വിവിധ കേന്ദ്രങ്ങളിൽ നവീനശിലായുഗത്തോട് അനുബന്ധിച്ചാണ് വികസിച്ചത്. എങ്കിലും മഞ്ഞനദിയെയാണ് ചൈനീസ് സംസ്കാരത്തിന്റെ
തൊട്ടിലായി വിശേഷിപ്പിക്കുന്നത്. ആയിരക്കണക്കിനു വർഷങ്ങളുടെ തുടർച്ചയായ ചരിത്രമുള്ള ചൈന ലോകത്തെ ഏറ്റവും പ്രാചീനമായ സംസ്കാരങ്ങ‌ളിലൊന്നാണ്. 
ഷാങ് രാജവംശത്തിന്റെ കാലം മുതൽക്കുള്ള ലിഖിതചരിത്രം (ഉദ്ദേശം 1700–1046 ബി.സി.) ലഭ്യമാണ്, 
"റെക്കോഡ്സ് ഓഫ് ദി ഗ്രാന്റ് ഹിസ്റ്റോറിയൻ" (ഉദ്ദേശം 100 ബി.സി.) "ബാംബൂ ആനൽസ്" മുതലായ ഗ്രന്ഥങ്ങൾ ഷാങ് രാജവംശത്തിനു മുൻപേ സിയ രാജവംശം നിലവിലുണ്ടായിരുന്നു എന്ന്
പറയുന്നുണ്ട് എന്നിരുന്നാലും 
ചൈനയുടെ സംസ്കാരവും, സാഹിത്യവും തത്ത്വശാസ്ത്രവും കൂടുതൽ വികസിച്ചത് ഷൗ രാജവംശത്തിന്റെ (1045–256 ബി.സി.) കാലത്താണ്.

ഷൗ രാജവംശം ബി.സി. എട്ടാം നൂറ്റാണ്ടിൽ ബാഹ്യവും ആന്തരികവുമായ സമ്മർദ്ദങ്ങൾ നേരിട്ട് തകർച്ച നേരിട്ടുകൊണ്ടിരിക്കുകയായിരുന്നു. പിൽക്കാലത്ത് ഇത് ചെറിയ രാജ്യങ്ങളായി വിഘടിച്ചു. ഇതോടെ സ്പ്രിംഗ് ആൻഡ് ഓട്ടം കാലഘട്ടം ആരംഭിച്ചു. 
യുദ്ധം ചെയ്യുന്ന രാജ്യങ്ങളുടെ കാലത്തിലാണ് ഇത് അവസാനിച്ചത്. ഭര‌ണം പരാജയപ്പെടുന്ന പല സാഹചര്യങ്ങൾ ചൈനീസ് ചരിത്രത്തിലുണ്ട്. ഇത് അത്തരമൊരു കാലഘട്ടമായിരുന്നു. (ചൈനീസ് ആഭ്യന്തരയുദ്ധമാണ് ഭരണപരാജയത്തിന്റെ ഏറ്റവും അടുത്ത ദൃഷ്ടാന്തം).

പല രാജ്യങ്ങ‌ളായും യുദ്ധപ്രഭുക്കന്മാരുടെ ഭരണത്തിൻ കീഴിലായും ശിധിലമായിരുന്ന കാലങ്ങൾക്കിടെ ചില രാജവംശങ്ങൾ ചൈനയുടെ ഭൂരിഭാഗം പ്രദേശങ്ങളും ഭരിച്ചിരുന്നു. ഇപ്പോഴുള്ളതുപോലെ ചില കാലഘട്ടങ്ങളിൽ സിഞിയാങ് ടിബറ്റ് എന്നീ പ്രദേശങ്ങളും ചൈനീസ് ഭരണത്തിൻ കീഴിലായിരുന്നു. 
ക്വിൻ രാജവംശത്തോടെയാണ് ഈ സാഹചര്യം ഉടലെടുത്തത്: 221 ബി.സി.യിൽ, ക്വിൻ ഷി ഹുവാങ് യുദ്ധത്തിലായിരുന്ന പല രാജ്യങ്ങളും പിടിച്ചടക്കി ഏകീകരിക്കുകയും ആദ്യ ചൈനീസ് സാമ്രാജ്യം സ്ഥാപിക്കുകയും ചെയ്തു. 
പിൽക്കാല ചൈനീസ് രാജവംശങ്ങൾ ചൈനയുടെ ചക്രവർത്തിക്ക് വലിയ പ്രദേശങ്ങൾ നേരിട്ടു ഭരിക്കാൻ സാധിക്കും വിധം ഉദ്യോഗസ്ഥ സംവിധാനം രൂപപ്പെടുത്തുകയുണ്ടായി.

രാഷ്ട്രീയമായ ഐക്യവും അനൈക്യവും ഇടവിട്ടു വരുന്നതായാണ് പരമ്പരാഗതമായി ചൈനീസ് ചരിത്രത്തെപ്പറ്റിയുള്ള നിരീക്ഷണം. സ്റ്റെപ്പുകളിൽ നിന്നുള്ള ജനത ചൈനയെ ഇടയ്ക്കിടെ കീഴടക്കിവയ്ക്കുകയുണ്ടായിട്ടുണ്ട്. ഇത്തരത്തിലുള്ള മിക്ക ജനവിഭാഗങ്ങളും പിൽക്കാലത്ത് ഹാൻ ചൈനീസ് 
ജനവിഭാഗത്തിന്റെ ഭാഗമായി മാറുകയുണ്ടായി. ഏഷ്യയുടെ മിക്ക ഭാഗങ്ങളിൽ നിന്നുമുള്ള സാംസ്കാരികവും രാഷ്ട്രീയവുമായ സ്വാധീനം കുടിയേറ്റത്തിന്റെയും വികാസത്തിന്റെയും സാംസ്കാരിക സ്വാംശീകരണത്തിന്റെയും ഭാഗമായി ആധുനിക ചൈനീസ് സംസ്കാരത്തിൽ 
ഉണ്ടായിട്ടുണ്ട്.

പത്തുലക്ഷം വർഷങ്ങൾക്കും മുൻപുതന്നെ ചൈനയിൽ "ഹോമോ ഇറക്റ്റസ്" എത്തിപ്പെട്ടിരുന്നു. 
സമീപകാല പഠനങ്ങൾ സൂചിപ്പിക്കുന്നത് സിയാവോചാങ്‌ലിയാങ്ങിലെ ശിലായുധങ്ങൾ പതിമൂന്ന് ലക്ഷത്തി അറുപതിനായിരം വർഷങ്ങൾക്കു മുൻപുള്ളതാണെന്ന് മാഗ്നറ്റോസ്ട്രാറ്റിഗ്രാഫിക് തെളിവുണ്ടെന്നാണ്. 
ഷാൻസി പ്രവിശ്യയിലെ സിഹോഡു ഉദ്ഘനനമേഖലയിൽ "ഹോമോ ഇറക്റ്റസ്" അഗ്നി ഉപയോഗിച്ചതിന്റെ (പന്ത്രണ്ടുലക്ഷത്തി എഴുപതിനായിരം വർഷം മുൻപ്) ഏറ്റവും പഴയ തെളിവ് ലഭിച്ചിട്ടുണ്ട്.
യുവാന്മോവു, പിന്നീട് ലാന്റിയൻ എന്നിവിടങ്ങളിലെ ഉദ്ഘനനം ആദ്യകാല ജനജീവിതത്തിന്റെ തെളിവുകൾ ലഭ്യമാക്കിയിട്ടുണ്ട്. "ഹോമോ ഇറക്റ്റസ്" എന്ന ജനുസ്സിന്റെ ഏറ്റവും പ്രശസ്തമായ ഉദാഹരണം ചൈനയിൽ നിന്നു ലഭിച്ച പീക്കിംഗ് മനുഷ്യൻ എന്ന കണ്ടുപിടുത്തമാണ് (1923–27-ലാണ് ഇത് കണ്ടുപിടിക്കപ്പെട്ടത്).

ചൈനയിലെ നവീനശിലായുഗം ബി.സി. 10,000-ലെങ്കിലും ആരംഭിച്ചതിനു തെളിവുകളുണ്ട്.

7000 ബി.സി.യിൽ മില്ലറ്റ് കൃഷി ചെയ്യുന്നതിന്റെ റേഡിയോ കാർബൺ തെളിവ് ലഭ്യമാണ്. 
7000 ബി,സി.യ്ക്കും 5800 ബി.സി.യ്ക്കുമിടയിലുണ്ടായിരുന്ന ജിയാഹു സംസ്കാരത്തിന്റെ ഉദ്ഭവം കൃഷിയിൽ നിന്നാണ്. നിങ്സിയയിലെ ഡമൈഡിയിൽ 3,172 നവീനശിലായുഗ ശിലാ ശിൽപ്പങ്ങൾ ലഭിച്ചിട്ടുണ്ട്. ഇത് ബി.സി. 6000–5000 
കാലഘട്ടത്തിലെയാണ്. ഈ ശില്പങ്ങളിൽ ചന്ദ്രൻ, സൂര്യൻ, നക്ഷത്രങ്ങൾ, ദൈവങ്ങൾ, വേട്ടയാടുന്നതിന്റെയോ കാലിമേയ്ക്കുന്നതിന്റെയോ ദൃശ്യങ്ങൾ എന്നിങ്ങനെ 8,453 രൂപങ്ങൾ ദൃശ്യമാണ്. ചൈനീസ് ലിപിയുടെ ആദ്യ രൂപങ്ങൾക്ക് ഈ ശിൽപ്പങ്ങളുടെ രൂപങ്ങളോട് സാദൃശ്യങ്ങളുണ്ട്. 
ഹെനാനിലെ സിൻഷെങ് കൗണ്ടിയിലെ പെയ്‌ലിഗാങ് സംസ്കാരത്തിന്റെ പ്രദേശം ഉദ്ഘനനം ചെയ്തതിൽ ബി.സി. 5,500–4,900 കാലഘട്ടത്തിൽ ഉന്നതിയിലെത്തിയിരുന്നതും കൃഷി, ഭവനനിർമ്മാണം, മൺപാത്രനിർമ്മാണം, 
മൃതദേഹങ്ങൾ മറവുചെയ്യൽ എന്നീ മേഖലകളിൽ ആധുനികത പ്രദർശിപ്പിച്ചിരുന്നതുമായ സംസ്കാരത്തിന്റെ അവശിഷ്ടങ്ങൾ ലഭിച്ചിട്ടുണ്ട്. 
കൃഷിയുടെ ആരംഭത്തോടെ ജനസംഖ്യയിൽ വൻ വർദ്ധനയുണ്ടായി. വിളകൾ സൂക്ഷിക്കുവാനും വിതരണം ചെയ്യുവാനും ഭരണകർത്താക്കളുടെയും ശിൽപ്പികളുടെയും മറ്റും സമൂഹത്തെ തീറ്റിപ്പോറ്റാനുമുള്ള കഴിവ് ഇതോടുകൂടി സമൂഹത്തിന് കൈവന്നു.

നവീനശിലായുഗത്തിന്റെ അവസാനസമയത്ത് മഞ്ഞനദിയുടെ നദീതടം യാങ് ഷാവോ സംസ്കാരത്തിന്റെ (ബി.സി. 5000 മുതൽ ബി.സി. 3000 വരെ) കേന്ദ്രമായി മാറി. ആദ്യ ഗ്രാമങ്ങൾ ഇവിടെ രൂപപ്പെട്ടു. ബാൻപോ 
എന്ന സ്ഥലത്താണ് ഇതിൽ ആർക്കിയോളജിയുടെ കാഴ്ച്ചപ്പാടിൽ ഏറ്റവും പ്രാധാന്യമുള്ള വിവരങ്ങൾ ഉദ്ഘനനത്തിലൂടെ ലഭിച്ചത്. 
പിന്നീട്, യാങ്ഷാവോ സംസ്കാരത്തിനുമേൽ ലോങ്ഷാൻ സംസ്കാരം ഉയർന്നുവന്നു, ഈ സംസ്കാരംവും ബി.സി. 3000 മുതൽ ബി.സി. 2000 വരെയുള്ള കാലഘട്ടത്തിൽ മഞ്ഞനദിയുടെ തീരത്ത് നിലനിന്നിരുന്നതാണ്.

ചൈനയുടെ ആദ്യകാല ചരിത്രം ഈ കാലത്തു നിന്നുള്ള എഴുതിയ രേഖകളുടെ അസ്സാനിദ്ധ്യം കാരണം അത്ര വ്യക്തമല്ല. പിൽക്കാലത്ത് പല നൂറ്റാണ്ടുകൾ മുൻപുനടന്ന സംഭവങ്ങൾ വിശദീകരിക്കുവാൻ നടന്ന ശ്രമങ്ങളും ഇക്കാലത്തെ ചരിത്രത്തെ വളച്ചൊടിക്കുന്നതിന് കാരണമായിട്ടുണ്ടാകാം. 
നൂറ്റാണ്ടുകളോളം ചൈനയിൽ ചരിത്രവും കെട്ടുകഥയും ഇഴപിരിഞ്ഞുകിടന്നിരുന്നത് ഇക്കാലത്തെ ചരിത്രരചന ബുദ്ധിമുട്ടുള്ളതാക്കുന്നുണ്ട്.

"പ്രധാന പ്രദേശങ്ങൾ: എർലിറ്റോ സംസ്കാരമാകാൻ സാദ്ധ്യതയുണ്ട്"
സിമ ക്വിയാന്റെ's"റെക്കോഡ്സ് ഓഫ് ദി ഗ്രാന്റ് ഹിസ്റ്റോറിയൻ" (ഉദ്ദേശം 100 ബി.സി.) "ബാംബൂ ആനൽസ്" മുതലായ ഗ്രന്ഥങ്ങൾ വിവരിക്കുന്ന ആദ്യ രാജവംശമാണ് സിയ രാജവംശം.(ഉദ്ദേശം ബി.സി. 2100 മുതൽ 1600 വരെ) .

ഈ രാജവംശം യഥാർത്ഥത്തിൽ നിലനിന്നിരുന്നോ എന്നതുസംബന്ധിച്ച് അഭിപ്രായ ഐക്യമില്ലെങ്കിലും ചില ആർക്കിയോളജിക്കൽ തെളിവുകൾ ഇത്തരമൊരു രാജവംശം നിലനിന്നിരുന്നു എന്നുതന്നെയാണ് സൂചിപ്പിക്കുന്നത്. സിമ ക്വിയാൻ ബി.സി. രണ്ടാം നൂറ്റാണ്ടിൽ 
സിയ രാജവംശത്തിന്റെ സ്ഥാപനം ബി.സി. 2200-ൽ ആയിരുന്നു എന്ന് രേഖപ്പെടുത്തിയിട്ടുണ്ടെങ്കിലും ഈ തീയതി തെളിയിക്കപ്പെട്ടിട്ടില്ല. മിക്ക ആർക്കിയോളജിസ്റ്റുകളും മദ്ധ്യ ഹെനാൻ പ്രവിശ്യയിലെ എർലിറ്റോ എന്ന സ്ഥലത്തെ 
ഉദ്ഘനനത്തിൽ നിന്നു ലഭിച്ച തെളിവുകൾ സിയ രാജവംശത്തിന്റേതാണെന്ന് വിശ്വസിക്കുന്നു., 
ഇവിടെ ബി.സി. 2000 കാലഘട്ടത്തുള്ള ഒരു ഓട്ടു സ്മെൽറ്റർ കുഴിച്ചെടുക്കപ്പെടുകയുണ്ടായി. ഈ കാലത്തെ മൺപാത്രങ്ങളിലും കക്കകളിലും കണ്ടെത്തിയിട്ടുള്ള ഛിഹ്നങ്ങൾ ചൈനീസ് ലിപിയുടെ പൂർവ്വികസ്ഥാനത്തുള്ളതാണെന്ന് കരുതപ്പെടുന്നുണ്ട്. 
ഷാങ് കാലഘട്ടത്തിലെ പ്രവാചകർ ഉപയോഗിച്ചിരുന്ന അസ്ഥികളോ ഷൗ കാലഘട്ടത്തിലെ ഓട്ടുപാത്രങ്ങളിലെ എഴുത്തുകളോ പോലെ വ്യക്തമായ രേഖകളൊന്നും ഇല്ലാത്തതിനാൽ സിയ കാലഘട്ടത്തിലെ ചരിത്രം 
അവ്യക്തമായി തുടരുകയാണ്.

വിശ്വാസമനുസരിച്ച് ബി.സി. 1600-നോടടുത്ത് മിങ്ടിയാവോ യുദ്ധത്തോടെ ഈ സാമ്രാജ്യം അവസാനിച്ചു.

"തലസ്ഥാനം: യിൻ (അന്യാങിനടുത്ത്) (ഷാങ് രാജവംശത്തിന്റെ കാലം)"

ഉദ്ദേശം 1600–1046 ബി.സി. കാലഘട്ട‌ത്തിൽ ഭരണത്തിലുണ്ടായിരുന്ന ഷാങ് രാജവംശത്തെപ്പെറ്റിയുള്ള ആർക്കിയോളജിക്കൽ തെളിവുകൾ പ്രധാനമായും രണ്ടു വിഭാഗങ്ങളായി തിരിക്കപ്പെട്ടിട്ടുണ്ട്. ആദ്യത്തെ വിഭാഗം ആദ്യകാല ഷാങ് കാലഘട്ടത്തിൽ നിന്നുള്ളതാണ്. ഇത് എർലിഗാങ് സംസ്കാരം, ഷെങ്ഷോ, ഷാങ്ചെങ് എന്നിവിടങ്ങളിൽ നിന്നുള്ളതാണ്. 
രണ്ടാമത്തെ വിഭാഗം – പിൽക്കാല ഷാങ് അല്ലെങ്കിൽ യിൻ (殷) കാലഘട്ടത്തിൽ നിന്നുള്ളതാണ് – ഇത് ആധുനിക ഹെനാനിലെ അന്യാങ് പ്രവിശയ്യിലാണ്, ഇത് ഷാങ് രാജവംശത്തിന്റെ ഒൻപത് തലസ്ഥാനങ്ങളിൽ അവസാനത്തേതാണെന്ന് (ഉദ്ദേശം 1300–1046 ബി.സി.) ഉറപ്പായിട്ടുണ്ട്. 
അന്യാങിൽ ചൈനയുടെ ഭൂതകാലത്തെപ്പറ്റി എഴുതപ്പെട്ടരേഖകളിൽ ഏറ്റവും പഴയതും ലഭിച്ചിട്ടുണ്ട്. അസ്ഥികളിലോ കക്കകളിലോ എഴുതിയ പ്രവചന ലിഖിതങ്ങളായ ഇവ "ഓറക്കിൾ ബോണുകൾ" എന്നാണ് അറിയപ്പെടുന്നത്. ഉദ്ദേശം ബി.സി. 1200-ൽ നിന്നുള്ളതാണ് ഇവ.

ഷാങ് രാജവംശത്തിൽ 31 രാജാക്കന്മാരാണുണ്ടായിരുന്നത് (ഷാങിലെ ടാങ് മുതൽ ഷാങിലെ ഷൗ രാജാവുവരെ). ഈ കാലഘട്ടത്തിൽ ചൈനക്കാർ പല ദൈവങ്ങളെ ആരാധിച്ചിരുന്നു. ഇക്കൂട്ടത്തിൽ കാലാവസ്ഥയെ നിയന്ത്രിക്കുന്ന ദൈവങ്ങളും 
ആകാശദൈവങ്ങ‌ളുമുണ്ടായിരുന്നുവെങ്കിലും പരമോന്നതപദവിയിൽ ഷാങ്ഡി എന്നൊരു ദൈവമുണ്ടായിരുന്നു, ഈ ദൈവം മറ്റെല്ലാദൈവങ്ങളെയും ഭരിച്ചിരുന്നു എന്നായിരുന്നു വിശ്വാസം. ഷാങ് രാജവംശത്തിന്റെ കാലത്ത് ജീവി‌ച്ചിരുന്നവർ അവരുടെ 
പൂർവ്വികർ മരണാനന്തരം ദൈവങ്ങളെപ്പോലെയായി മാറും എന്ന് വിശ്വസിച്ചിരുന്നു. പൂർവ്വികർക്കും ദൈവങ്ങ‌ളെപ്പോലെ ആരാധിക്കപ്പെടാൻ ആഗ്രഹമുണ്ടെന്നും ഇവർക്ക് വിശ്വാസമുണ്ടായിരുന്നു.

"റെക്കോഡ്സ് ഓഫ് ദി ഗ്രാന്റ് ഹിസ്റ്റോറിയൻ" എന്ന ഗ്രന്ഥത്തിൽ ഷാങ് രാജവംശം ഇവരുടെ തലസ്ഥാനം ആറുപ്രാവശ്യം നീക്കിയിരുന്നു എന്ന് പ്രസ്താവിക്കുന്നുണ്ട്. ഇതിൽ അവസാനത്തെ തലസ്ഥാനമായിരുന്ന (ഏറ്റവും പ്രധാനപ്പെട്ടതും ഇതായിരുന്നു) യിനിലേയ്ക്ക് ബി.സി. 1350-ൽ നീങ്ങിയത് 
ഈ രാജവംശത്തിന്റെ സുവർണ്ണകാലത്തിലേയ്ക്ക് നയിച്ചു. ഷാങ് രാജവംശം എന്നതിനു പകരം യിൻ രാജവംശം എന്നും ഇവരെ വിവക്ഷിക്കാറുണ്ട്. ഷാങ് രാജവംശത്തിന്റെ രണ്ടാം പകുതിയെപ്പറ്റി സൂചിപ്പിക്കാനാണ് അടുത്തകാലത്തായി യിൻ രാജവംശം എന്ന പേര് കൂടുതലായി ഉപയോഗിക്കുന്നത്.

പിൽക്കാല ചൈനയിൽ ജീവിച്ചിരുന്ന ചരിത്രകാരന്മാർക്ക് ഒരു രാജവംശം മറ്റൊന്നിന്റെ പിന്നാലെ ഭരണത്തിലെത്തുന്നതുസംബന്ധിച്ച് ധാരണയുണ്ടായിരുന്നുവെങ്കിലും ആദ്യകാല ചൈനയിലെ രാഷ്ട്രീയ സാഹചര്യം കൂടുതൽ കുഴഞ്ഞുമറിഞ്ഞതായിരുന്നു. അതിനാൽ ചില പണ്ഡിതർ സൂചിപ്പിക്കും പോലെ 
സിയ, ഷാങ് എന്നീ രാജവംശങ്ങൾ ഒരുപക്ഷേ ഒരേ കാലത്തുതന്നെ നിലവിലുണ്ടായിരുന്ന രണ്ടു രാജവംശങ്ങളായിരുന്നിരിക്കാം. ആദ്യകാല ഷൗ രാജവംശം ഷാങ് രാജവംശം നിലവിലുണ്ടായിരുന്ന കാലത്തുതന്നെ ഉണ്ടായിരുന്നു എന്നതിനും തെളിവുകളുണ്ട്.

അന്യാങ് എന്ന സ്ഥലത്തുനിന്നും ലഭിച്ച ലിഖിതങ്ങൾ ഷാങ് രാജവംശം നിലവിലുണ്ടായിരുന്നു എന്നത് സ്ഥാപിക്കുന്നുണ്ടെങ്കിലും പാശ്ചാത്യ പണ്ഡിതർ അന്യാങ് പ്രദേശത്തിന്റെ അതേ കാലത്തുതന്നെയുണ്ടായിരുന്ന ആവാസമേഖലകളെ ഷാങ് രാജവംശവുമായി
ബന്ധിപ്പിക്കാൻ വിമുഖത കാട്ടുന്നുണ്ട്. ഉദാഹരണത്തിന് സാൻസിംഗ്ഡുയി എന്ന പ്രദേശത്തെ ഉദ്ഘനനത്തിൽ നിന്ന് ലഭിക്കുന്ന സൂചനകൾ ഇവിടെയുണ്ടായിരുന്നത് അന്യാങിൽ നിന്ന് തികച്ചും വ്യത്യസ്തമായിരുന്നതും സാങ്കേതികമായി മുന്നേറിയിരുന്നതുമായ ഒരു സംസ്കാരമാണെന്നാണ്. 
ഷാങ് അധീശപ്രദേശങ്ങൾ അന്യാങിൽ നിന്നും എത്രത്തോളം വിദൂരപ്രദേശങ്ങളിലേയ്ക്ക് വ്യാപിച്ചിരുന്നു എന്നത് ഉറപ്പിക്കത്തക്ക തെളിവുകൾ ലഭ്യമല്ല. മുന്നിൽ നിൽക്കുന്ന സിദ്ധാന്തം ഔദ്യോഗിക രേഖകളിലുള്ള ഷാങ് രാജവംശം അന്യാങ് ഭരിച്ചിരുന്നുവെന്നും ഇവർ ഇതേസമയത്തുതന്നെ നിലവിലുണ്ടായിരുന്ന 
സാംസ്കാരികമായി വൈവിദ്ധ്യമുള്ള ആവാസപ്രദേശങ്ങളുമായി വ്യാപാരത്തിലേർപ്പെട്ടിരുന്നു എന്നുമാണ്.

"തലസ്ഥാനങ്ങൾ: സിയാൻ, ലുവോയാങ്"

ചൈനയുടെ ചരിത്രത്തിൽ ഏറ്റവും കൂടുതൽ കാലം ഭരണം നടത്തിയ രാജവംശമാണ് ഷൗ രാജവംശം. ബി.സി. 1066 മുതൽ ഉദ്ദേശം ബി.സി. 256 വരെ ഇവർ ഭരണം നടത്തിയിരുന്നു. ബി.സി. രണ്ടാം സഹസ്രാബ്ദത്തിന്റെ അവസാനകാലത്തോടെ ഷൗ രാജവംശം 
ഷാങ് രാജവംശത്തിന്റെ അധീനപ്രദേശങ്ങൾ പിടിച്ചടക്കിക്കൊണ്ട് മഞ്ഞനദീതടത്തിൽ സ്ഥാനമുറപ്പിക്കാൻ തുടങ്ങി. ഷൗ ഇവരുടെ ഭരണം ഒരു അർത്ഥ ഫ്യൂഡൽ വ്യവസ്ഥിതിയിലാണ് ആരംഭിച്ചത്. ഷാങ് രാജ്യത്തിന്റെ പടിഞ്ഞാറായിരുന്നു ഷൗ രാജ്യത്തിന്റെ
സ്ഥാനം. ഷാങ് രാജ്യത്തിന്റെ "പടിഞ്ഞാറൻ സംരക്ഷകൻ" എന്ന സ്ഥാനം ഷൗ രാജ്യത്തിന് ലഭിച്ചിരുന്നു. ഷൗ രാജ്യത്തിന്റെ ഭരണകർത്താവായിരുന്ന വു രാജാവ് തന്റെ സഹോദരനായിരുന്ന ഷൗ രാജ്യത്തിന്റെ ഡ്യൂക്കിന്റെ (ഇദ്ദേഹം റീജന്റായിരുന്നു) സഹായത്തോടെ 
മുയേ യുദ്ധത്തിൽ ഷാങ് രാജവംശത്തെ പരാജയപ്പെടുത്തുകയായിരുന്നു.

ഷൗ രാജാവ് ഈ അവസരത്തിൽ സ്വർഗ്ഗത്തിന്റെ അനുമതി എന്ന സിദ്ധാന്തമുപയോഗിച്ചാണ് തന്റെ ഭരണത്തിന് പിന്തുണ തേടാൻ ശ്രമിച്ചത്. ഈ സിദ്ധാന്തം പിൽക്കാലത്ത് ഒട്ടുമിക്ക രാജവംശങ്ങളിലും വളരെ സ്വീകാര്യമുള്ളതായി മാറി. 
ഷാങ്ഡി എന്ന ദേവതയെപ്പോലെ തന്നെ സ്വർഗ്ഗവും ("ടിയാൻ") മറ്റെല്ലാ ദൈവങ്ങൾക്കും മേൽ ഭരണാധികാരമുള്ള അസ്തിത്വമായിരുന്നു. ചൈന ആരാണ് ഭരിക്കുന്നതെന്ന് തീരുമാനിച്ചിരുന്നത് ഈ ദേവതയായിരുന്നുവെന്നായിരുന്നു വിശ്വാസം. ഒരു ഭരണാധികാരിക്ക് ഭരിക്കുവാനുള്ള അധികാരം നഷ്ടപ്പെടുന്നത് 
പ്രകൃതി ദുരന്തങ്ങൾ ധാരാളമായി ഉണ്ടാകുമ്പോഴായിരുന്നു എന്നും ജനങ്ങളോട് ഭരണകൂടത്തിന് താല്പര്യം നഷ്ടപ്പെടുമ്പോഴോ ആയിരുന്നു എന്നായിരുന്നു വിശ്വാസം. ഇതിന്റെ അനന്തരഫലമായി ഭരണകൂടത്തെ മറിച്ചിടപ്പെടുകയും പുതിയ രാജവംശം നിലവിൽ വരുകയും ചെയ്യും.

ഷൗ ആദ്യം ഇവരുടെ തലസ്ഥാനം ആധുനിക സിയാനടുത്തുള്ള വൈയ് നദിക്കരയിലെ പ്രദേശത്തേയ്ക്ക് മാറ്റി. ഇവർ യാങ്സി നദീതടത്തിലേയ്ക്ക് സാമ്രാജ്യം വ്യാപിപ്പിക്കുകയുണ്ടായി. 
തെക്കോട്ടേയ്ക്ക് ചൈനയുടെ ചരിത്രത്തിൽ പലതവണയുണ്ടായ കുടിയേറ്റങ്ങളിൽ ആദ്യത്തേതായിരുന്നു ഇത്.

"തലസ്ഥാനങ്ങൾ: യാൻ രാജ്യത്തിന്റേത് - ബൈജിംഗ്; ക്വിൻ രാജ്യത്തിന്റേത്, സിയാൻ"

ബി.സി എട്ടാം നൂറ്റാണ്ടിൽ രാജ്യാധികാരം വികേന്ദ്രീകൃതമാകുകയുണ്ടായി. ഈ കാലഘട്ടം സ്‌പ്രിങ് ആൻഡ് ഓട്ടം കാലഘട്ടം എന്നാണ് അറിയപ്പെടുന്നത്. സ്പ്രിംഗ് ആൻഡ് ഓട്ടം അന്ന‌ൽസിൽ നിന്നാണ് ഈ പേര് ലഭിച്ചത്. 
ഈ കാലത്ത് പ്രാദേശിക സൈനിക നേതാക്കന്മാർ അവരുടെ അധികാരമുറപ്പിക്കുകയും മേൽക്കോയ്മയ്ക്കായി യുദ്ധം ചെയ്യുകയും ആരംഭിച്ചു. വടക്കുപടിഞ്ഞാറുനിന്നും ആക്രമണങ്ങൾ നടന്നത് ഈ സ്ഥിതി കൂടുതൽ മോശമാക്കി. ക്വിൻ ഇത്തരത്തിൽ ആക്രമണം നടത്തിയ 
ഒരു രാജ്യമാണ്. ഇതെത്തുടർന്ന് ഷൗ രാജ്യം അവരുടെ തലസ്ഥാനം കിഴക്ക് ലുവോയാങിലേയ്ക്ക് മാറ്റുകയുണ്ടായി. ഇതാണ് ഷൗ രാജവംശത്തിന്റെ ഭരണകാലത്തിന്റെ രണ്ടാമത്തെ പ്രധാന ഘട്ടത്തിന്റെ ആരംഭം. കിഴക്കൻ ഷൗ എന്നാണ് ഈ ഘട്ടം അറിയപ്പെടുന്നത്. 
ഷൗ സാമ്രാജ്യത്തിന്റെ കേന്ദ്രീകൃത അധികാരം സ്പ്രിംഗ് ആൻഡ് ഓട്ടം കാലഘട്ടത്തിൽ നഷ്ടപ്പെട്ടു. ഇതെത്തുടർന്ന് നൂറുകണക്കിന് രാജ്യങ്ങളാണ് രൂപം കൊണ്ടത്. ഇവിടെയൊക്കെ ഭരണാധികാരികൾ രാഷ്ട്രീയാധികാരം കൈവശം വച്ചുവെങ്കിലും പേരിനുമാത്രം ഷൗ നേതൃത്ത്വത്തെ അംഗീകരിച്ചിരുന്നു. 
ചില പ്രാദേശികനേതാക്കൾ രാജാധികാരം സൂചിപ്പിക്കുന്ന പേരുകളും ഉപയോഗിക്കാൻ തുടങ്ങി. ഈ കാലഘട്ടത്തിൽ ചൈനയിൽ നൂറുകണക്കിനു രാജ്യങ്ങളുണ്ടായിരുന്നു. ഇതിൽ മിക്കതിനും ഒരു ഗ്രാമത്തിന്റെ വലിപ്പമേ ഉണ്ടായിരുന്നുള്ളൂ.

ഹൺഡ്രഡ് സ്കൂൾസ് ഓഫ് തോട്ട് എന്ന ചൈനീസ് തത്ത്വചിന്താധാര ഈ കാലഘട്ടത്തിലാണ് ഉയർന്നുവന്നത്. കൺഫ്യൂഷ്യാനിസം, ടാവോയിസം, ലീഗലിസം മോഹിസം 
എന്നീ തത്ത്വചിന്തകൾ ഈ സമയത്താണ് ആരംഭിച്ചത്. മാറിക്കൊണ്ടിരിക്കുന്ന രാഷ്ട്രീയ സാഹചര്യമായിരുന്നിരിക്കണം ഇവയുടെ ഉത്തേജനം.

"പല തലസ്ഥാനങ്ങളാണുണ്ടായിരുന്നത് - പല രാജ്യങ്ങളുണ്ടായിരുന്നു എന്നതായിരുന്നു ഇതിനു കാരണം."

ബി.സി. അഞ്ചാം നൂറ്റാണ്ടോടെ രാഷ്ട്രീയമായ ഏകീകരണം ശക്തമാവുകയും ഏഴ് രാജ്യങ്ങൾ ബാക്കിയാവുകയും ചെയ്തു. ഈ ഏഴു രാജ്യങ്ങൾ പരസ്പരം യുദ്ധം ചെയ്തിരുന്ന കാലഘട്ടത്തെയാണ് വാറിംഗ് സ്റ്റേറ്റ്സ് കാലഘട്ടം എന്നുവിളിക്കുന്നത്. 
ബി.സി. 256 വരെ പേരിനു മാത്രം ഒരു ഷൗ രാജാവ് നിലവിലുണ്ടായിരുന്നുവെങ്കിലും ഇദ്ദേഹത്തിന് തീരെ അധികാരമുണ്ടായിരുന്നില്ല.

ഈ ഏഴു രാജ്യങ്ങളുടെ സമീപപ്രദേശങ്ങളായ സിച്ചുവാൻ, ലിയാവോണിംഗ് എന്നിവ രാജ്യങ്ങളോട് കൂട്ടിച്ചേർക്കപ്പെടുകയുണ്ടായി. കമാൻഡറി, പ്രിഫെക്ചർ (郡縣/郡县) എന്നീ സംവിധാനങ്ങളുപയോഗിച്ചാണ് 
ഈ പ്രദേശങ്ങൾ ഭരിച്ചിരുന്നത്. ഷെങ്, സിയാൻ (പ്രവിശ്യ, കൗണ്ടി, 省縣/省县) എന്ന തരത്തിലുള്ള വിഭജനം ഇപ്പോഴും ചൈനയിലുണ്ട്. ഇത് സ്‌പ്രിങ് ആൻഡ് ഓട്ടം കാലഘട്ടത്തിൽ നിലവിൽ വന്ന
സംവിധാനത്തിന്റെ ബാക്കിപത്രമാണ്.

ക്വിൻ രാജാവായിരുന്ന യിങ് ഷെങ് എന്നയാളുടെ കാലത്താണ് ഈ കാലഘട്ടത്തിലെ അവസാന രാജ്യവികസനം നടപ്പിലായത്. ഇദ്ദേഹം മറ്റ് ആറു രാജ്യങ്ങളെയും കീഴടക്കുകയും ഷെജിയാങ്, ഫ്യൂജിയാൻ, ഗുവാങ്ഡോങ്, ഗുവാങ്ക്സി 
എന്നീ പ്രദേശങ്ങൾ ബി.സി. 214-ഓടെ കീഴടക്കുകയും ചെയ്തു. ഇദ്ദേഹം സ്വയം ആദ്യ ചക്രവർത്തിയായി (ക്വിൻ ഷി ഹുവാങ്) അവരോധിച്ചു.

"തലസ്ഥാനം: സിയാൻയാങ്"
ക്വിൻ രാജവംശം സ്ഥാപിച്ചതുമുതൽ ക്വിങ് രാജവംശം ഇല്ലാതായതുവരെയുള്ള സമയമാണ് ചരിത്രകാരന്മാർ ചൈനീസ് സാമ്രാജ്യകാലമായി കണക്കാക്കുന്നത്. ആദ്യ ക്വിൻ ചക്രവർത്തിയുടെ കീഴിലുള്ള ഏകീകൃത ഭരണകൂടം 12 വർഷം മാത്രമേ 
നിലനിന്നൂവെങ്കിലും ഹാൻ ചൈനീസ് സ്വദേശത്തിന്റെ ഭൂരിപക്ഷം പ്രദേശവും ഒരു കേന്ദ്രീകൃത ലീഗലിസ്റ്റ് ഭര‌ണകൂടത്തിന്റെ കീഴിൽ കൊണ്ടുവരാൻ ഇദ്ദേഹത്തിനു സാധിച്ചു. ഇദ്ദേഹത്തിന്റെ തലസ്ഥാനമായ സിയാന്യാങ് 
(ആധുനിക സിയാന് അടുത്ത്) ആയിരുന്നു ഭരണകേന്ദ്രം. ചക്രവർത്തിയുടെ പരമാധികാരവും നിയമവ്യവസ്ഥയോടുള്ള കീഴ്പ്പെടലുമായിരുന്നു ലീഗലിസത്തിന്റെ കാതൽ. ഈ തത്ത്വശാസ്ത്രം സൈനികനടപടിയിലൂടെ രാജ്യം വികസിപ്പിക്കുന്നതിന് സഹായകമായിരുന്നുവെങ്കിലും 
സമാധാനകാലത്ത് രാജ്യം ഭരിക്കുവാൻ സഹായകമായിരുന്നില്ല. ക്വിൻ ചക്രവർത്തി രാഷ്ട്രീയ എതിരാളികളെ ക്രൂരമായി അടിച്ചമർത്തുകയുണ്ടായി. ഗ്രന്ഥങ്ങൾ കത്തിക്കുകയും പണ്ഡിതരെ കുഴുച്ചുമൂടുകയും ചെയ്യുക എന്ന സംഭവവും ഇതിന്റെ ഭാഗമായിരുന്നു. പിൽക്കാലത്ത് ഹാൻ ഭരണാധികൾ ഇത്രമാത്രം തീവ്രനിലപാടുകളില്ലാത്ത രാഷ്ട്രീയ തത്ത്വശാസ്ത്ര‌ങ്ങൾ സ്വീകരിക്കുന്നതിന് ഇത് കാരണമായി. 

ചൈനയിലെ വന്മതിലിന്റെ നിർമ്മാണമാരംഭിച്ചത് ക്വിൻ രാജവംശമാണ്, മിങ് രാജവംശത്തിന്റെ കാലത്ത് ഇത് കൂടുതൽ വിപുലമാക്കപ്പെട്ടിരുന്നു. കേന്ദ്രീകൃത ഭരണകൂടം എന്ന ആശയം, നിയമവ്യവസ്ഥയുടെ ഏകീകരണം, 
എഴുത്തുഭാഷയുടെ വികാസം, അളവുകൾ ഏകീകരിക്കൽ, നാണയസംവിധാനം എന്നിവയൊക്കെ ക്വിൻ രാജവംശത്തിന്റെ സംഭാവനകളാണ്. കാളവണ്ടികളുടെയും മറ്റും ആക്സിലിന്റെ നീളം പോലും ക്വിൻ രാജവംശക്കാലത്ത് ഏകീകരിക്കപ്പെട്ടു. ഇത് സാമ്രാജ്യമാകെ ഒരു ഏകീകൃത വ്യാപാരസംവിധാനം 
വരുന്നതിന് സഹായകമായി.

"തലസ്ഥാനങ്ങൾ: ചാങ്'ആൻ, ലുവോയാങ്, ലിയാങ്, ക്സുചാങ്"

ഹാൻ രാജവംശം സ്ഥാപിച്ചത് ലിയു ബാങ് ചക്രവർത്തിയാണ്. ക്വിൻ രാജവംശത്തിന്റെ പതനത്തിനു ശേഷമുണ്ടായ ആഭ്യന്തരയുദ്ധത്തിൽ വിജയിയായത് ഇദ്ദേഹമായിരുന്നു. ഹാൻ രാജവംശത്തിന്റെ കാലം 
ചൈനീസ് ചരിത്രത്തിലെ സുവർണ്ണകാലമായി കണക്കാക്കപ്പെടുന്നു. ദീർഘകാലം സ്ഥിരതയോടെയും സാമ്പത്തിക അഭിവൃദ്ധിയോടെയും നിലനിന്ന ഹാൻ രാജവംശം കേന്ദ്രീകൃത ഉദ്യോഗസ്ഥവൃന്ദത്തിന്റെ മേൽനോട്ടത്തിലുള്ള സാമ്രാജ്യം എന്ന സംവിധാനം ചൈനയിൽ നിലയുറപ്പിക്കുന്നതിന് 
കാരണമായി. ചില ചെറിയ ഇടവേളകൾ ഒഴിച്ചാൽ അടുത്ത രണ്ടു സഹസ്രാബ്ദങ്ങൾ ഈ സാമ്രാജ്യം നിലനിൽക്കുകയുണ്ടായി. ഹാൻ രാജവംശത്തിന്റെ കാലത്ത് ചൈനയുടെ കീഴിലുള്ള പ്രദേശം യധാർത്ഥ ചൈന എന്നു വിളിക്കപ്പെടുന്ന പ്രദേശത്തിന്റെ ഭൂരിഭാഗത്തും വ്യാപിച്ചു. 
പടിഞ്ഞാറേയ്ക്കും ഈ സാമ്രാജ്യം വ്യാപിക്കുകയുണ്ടായി. കൺഫ്യൂഷ്യാനിസം ഔദ്യോഗിക യാഥാസ്ഥിതിക സ്ഥാനത്തേയ്ക്ക് ഉയർത്തപ്പെട്ടു. ചൈനീസ് സംസ്കാരം, കല, സംസ്കൃതി, ശാസ്ത്രം എന്നിവയെല്ലാം ഇതിനുമുൻപില്ലാതിരുന്ന ഉയരങ്ങളിലേയ്ക്ക് ഉയർന്നു. 
ഈ രാജവംശത്തിന്റെ സ്വാധീനം കാരണം ചൈനീസ് ജനതയ്ക്ക് "ഹാൻ" എന്ന വിളിപ്പേരുതന്നെ ലഭിക്കുകയുണ്ടായി, ഇപ്പോൾ ചൈനയിലെ സ്വാധീനമുള്ള വംശീയ വിഭാഗമാണ് ഇത്. ചൈനീസ് ഭാഷ, ലിപി എന്നിവയ്ക്കും ഹാൻ എന്ന വിളിപ്പേരുണ്ടായിരുന്നിട്ടുണ്ട്.

വെൻ, ജിങ് എന്നിവരുടെ ആദ്യകാലത്തെ അയഞ്ഞ നയങ്ങൾക്കുശേഷം വു ചക്രവർത്തി സാമ്രാജ്യത്തെ അതിന്റെ പരമോന്നതിയിൽ എത്തിച്ചു. തന്റെ അധികാരം ഉറപ്പിക്കുവാനായി 
സ്ഥിരതയും നല്ല ഘടനയുള്ള സമൂഹവും വിഭാവനം ചെയ്യുന്ന കൺഫൂഷ്യാനിസം സാമ്രാജ്യത്തിന്റെ പ്രധാന ചിന്താധാരയായി ഇദ്ദേഹം ഉയർത്തിപ്പിടിച്ചു. ഈ തത്ത്വശാസ്ത്രത്തിന്റെ പഠനം പ്രോത്സാഹിപ്പിക്കാനായി സാമ്രാജ്യ സർവ്വകലാശാലകൾ സ്ഥാപിക്കപ്പെട്ടു. 
മറ്റുള്ള ചിന്താധാരകൾ നിരുത്സാഹപ്പെടുത്തപ്പെട്ടു.

നാടോടികളായിരുന്ന സിയോൺഗ്നു സാമ്രാജ്യത്തിനെതിരേ പ്രധാന്യമർഹിക്കുന്ന സൈനികനടപടികൾ എടുക്കുകയുണ്ടാായി. ഇവരുടെ സ്വാധീനം ചൈനീസ് വന്മതിലിന് വടക്കായി ചുരുക്കാൻ ഇതിലൂടെ 
സാധിച്ചു. ഷാങ് ക്വിയാന്റെ നേതൃത്വത്തിലുള്ള നയതന്ത്രശ്രമങ്ങളിലൂടെ ചൈനീസ് സാമ്രാജ്യത്തിന്റെ സ്വാധീനമേഖല പടിഞ്ഞാറൻ പ്രദേശങ്ങളിലേയ്ക്ക് വ്യാപിച്ചു. ചൈനയെയും പാശ്ചാത്യരാജ്യങ്ങളെയും ബന്ധിപ്പിക്കുന്ന സിൽക്ക് റോഡ് 
ഇക്കാലത്ത് തുറക്കപ്പെട്ടു. ഇതിലൂടെ വ്യാപാരവും സാംസ്കാരിക കൈമാറ്റങ്ങളും ഉത്തേജിക്കപ്പെട്ടു. യാങ്ക്സി നദീതടത്തിനു തെക്കുള്ള ധാരാളം ചെറു രാജ്യങ്ങൾ ഔദ്യോഗികമായി സാമ്രാജ്യത്തിന്റെ ഭാഗമായി.

ബൈയുവേ ഗോത്രവർഗ്ഗക്കാർക്കെതിരേ വു ചക്രവർത്തി ധാരാളം സൈനികനീക്കങ്ങൾ നടത്തി. ബി.സി. 135-ൽ ഹാൻ ചൈനക്കാർ മിനുവേ കീഴടക്കി. ബി.സി. 111-ൽ 
[Han–Nanyue War|നനുവേ രാജ്യവും]], ബി.സി. 109-ൽ ഡയാൻ രാജ്യവും കീഴ്പ്പെടുത്തപ്പെട്ടു. 
സൈനിക നടപടികളും കുടിയേറ്റവും കാരണം തെക്കൻ പ്രദേശങ്ങൾ സാംസ്കാരികമായി ചൈനയുടെ ഭാഗമായി മാറി. 
ഇത് ഹാൻ ചൈനക്കാരെ ദക്ഷിണപൂർവ്വേഷ്യയിലെ രാജ്യങ്ങളുമായി ബന്ധപ്പെടുന്നതിനു വഴിവയ്ക്കുകയും ഇതുവഴി നയതന്ത്രവും വ്യാപാരവും വർദ്ധിക്കുകയും ചെയ്തു.

വു ചക്രവർത്തിക്കുശേഷം, സാമ്രാജ്യത്തിന്റെ വളർച്ച നിലയ്ക്കുകയും ക്രമേണ അധോഗതിയിലേയ്ക്ക് നീങ്ങുകയുമാണുണ്ടായത്. ധാരാളം സൈനികനീക്കങ്ങളും പദ്ധതികളും കാരണം ഖജനാവ് തകർന്നു. കുലീന കുടുംബങ്ങൾ ഭൂമി കയ്യടക്കിയത് ക്രമേണ നികുതിവരുമാനം 
കുറയുന്നതിന് കാരണമായി. പല കുടുംബക്കാരും ഗുണമില്ലാത്ത ചക്രവർത്തിമാരുടെ മേൽ നിയന്ത്രണം ചെലുത്താൻ തുടങ്ങി. അവസാനം ഹാൻ രാജവംശത്തിന്റെ ഭരണം വാങ് മാങിന്റെ ഇടപെടലോടെ കുറച്ചുകാലം തുടർച്ചനഷ്ടപ്പെട്ടുപോകുന്നതിലേയ്ക്ക് കാര്യങ്ങളെത്തി.

എ.ഡി. 9-ൽ വാങ് മാങ് എന്നയാൾ സ്വർഗ്ഗത്തിന്റെ അനുമതി അവകാശപ്പെടുകയും ഹാൻ രാജവംശം അവസാനിപ്പിച്ച് തന്റെ രാജംവശം ആരംഭിക്കാനുള്ള ശ്രമം നടത്തുകയും ചെയ്തു. ഇദ്ദേഹം കുറച്ചുകാലം മാത്രം നീണ്ടുനിന്ന 
സിൻ ("പുതിയ") രാജവംശം ആരംഭിച്ചു. വാങ് മാങ് ഭൂപരിഷ്കരണത്തിനും സാമ്പത്തികപരിഷ്കരണത്തിനും ഒരു വലിയ പദ്ധതി ആരംഭിച്ചു. ഇദ്ദേഹം അടിമത്തം നിരോധിക്കുകയും ഭൂമി കണ്ടുകെട്ടി ജനങ്ങൾക്ക് വിതരണം ചെയ്യുകയും ചെയ്തു. 
ഈ പദ്ധതികൾ ഭൂവുടമകൾ അംഗീകരിച്ചിരുന്നില്ല. കർഷകത്തൊഴിലാളികൾക്ക് അനുകൂലമായിരുന്നു ഈ നിലപാടുകൾ എന്നതായിരുന്നു ഭൂവുടമകളുടെ എതിർപ്പിനു കാരണം. ഇതുമൂലമുണ്ടായ അസ്ഥിരത കലാപങ്ങൾക്കും പ്രവിശ്യാനഷ്ടങ്ങൾക്കും മറ്റും കാരണമായി. 
ഇതിനൊപ്പം മഞ്ഞനദിയിൽ ഭീമമായ വെള്ളപ്പൊക്കവുമുണ്ടായി. അടിഞ്ഞുകൂടിയ ചെളി കാരണം നദി രണ്ട് ശാഖകളായി വിഭജിക്കുകയും ഇത് ധാരാളം കൃഷിക്കാർ അഭയാർത്ഥികളാകുന്നതിന് കാരണമാവുകയും ചെയ്തു. വേയ്‌യാങ് കൊട്ടാരത്തിൽ 
രോക്ഷാകുലരായ ഒരു കർഷകസംഘം വാങ് മാങിനെ കൊല്ലുകയായിരുന്നു.

ഗുവാൻഗു ചക്രവർത്തി ഭൂവുടമകളായ കുടുംബങ്ങളുടെയും വ്യാപാരികളുടെയും സഹായത്തോടെ ലുവോയാങിൽ ഹാൻ രാജവംശം പുനസ്ഥാപിച്ചു. ഇത് പഴയ തലസ്ഥാനമായ സിനാന്റെ "കിഴക്കായിരുന്നു". അതിനാൽ 
ഈ കാലഘട്ടത്തെ കിഴക്കൻ ഹാൻ രാജവംശം എന്നു വിളിക്കുന്നു. മിങ് ചക്രവർത്തി, ഷാങ് ചക്രവർത്തി എന്നിവർ കഴിവുള്ള ഭരണാധികാരികളായിരുന്നു. ക്രമേണ രാജവംശത്തിന് പഴയ 
പ്രതാപം തിരികെ ലഭിച്ചു. സൈനികവും സാംസ്കാരികവുമായ പല നേട്ടങ്ങളും ഇക്കാലത്തുണ്ടായി. സിയോൻഗ്നു സാമ്രാജ്യത്തെ പൂർണ്ണമായി പരാജയപ്പെടുത്തിയത് ഇക്കാലത്താണ്. നയതന്ത്രജ്ഞനും സേനാധിപനുമായിരുന്ന 
ബാൻ ചാവോ നേട്ടങ്ങൾ പാമിർ മുതൽ കാസ്പിയൻ കടൽ വരെ വ്യാപിപ്പിച്ചു. 
ഇതോടെ സിൽക്ക് റോഡ് വീണ്ടും തുറക്കുകയും വ്യാപാരവും വിദേശസംസ്കാരങ്ങളുമായുള്ള ബന്ധങ്ങളും മറ്റും പുനരാരംഭിക്കുകയും ചെയ്തു. ബുദ്ധമതം ചൈനയിലെത്താനും ഇത് വഴിവച്ചു. 
പാശ്ചാത്യലോകവുമായുള്ള വിപുലമായ ബന്ധങ്ങൾ കാരണം ചൈനയിൽ റോമൻ നയതന്ത്രകാര്യാലയങ്ങൾ സ്ഥാപിക്കുന്നതിന് ഇക്കാലത്ത് ആരംഭം കുറിക്കുകയുമുണ്ടായി. എ.ഡി. 166-ൽ കടൽ വഴിയും പിന്നീട് എ.ഡി. 284-ലും ഇത്തരം നയതന്ത്ര ബന്ധമുണ്ടായതായി രേഖകളുണ്ട്.

പുരാതന ചൈനയിൽ ശാസ്ത്ര സാങ്കേതിക മേഖലയിൽ ഏറ്റവും കൂടുതൽ പുരോഗതിയുണ്ടായത് കിഴക്കൻ ഹാൻ രാജവംശത്തിന്റെ കാലത്താണ്. കായി ലൺ പേപ്പറുണ്ടാക്കുന്നത് കണ്ടെത്തിയത് 
ഷാങ് ഹെങ് എന്ന ശാസ്ത്രവിശാരദന്റെ കണ്ടെത്തലുകൾ എന്നിവ ഇതിൽ പ്രധാനമാണ്.

രാജ്ഞിമാരുടെ കുടുംബങ്ങളും ശിഖണ്ഡികളും തമ്മിലുള്ള കിടമത്സരങ്ങളും ഭൂമി കയ്യേറ്റങ്ങളും ആക്രമണങ്ങളും കാരണം രണ്ടാം നൂറ്റാണ്ടോടെ ഈ സാമ്രാജ്യം നാശോന്മുഖമാവുകയുണ്ടായി. എ.ഡി. 184-ൽ മഞ്ഞത്തലപ്പാവുകലാപം 
പൊട്ടിപ്പുറപ്പെട്ടു. ഇതോടെ യുദ്ധപ്രഭുക്കളുടെ കാലം ആരംഭിച്ചു. ഇതെത്തുടർന്ന് മൂന്നു രാജ്യങ്ങളുടെ കാലഘട്ടത്തിൽ മൂന്നു രാജ്യങ്ങൾ മുൻപന്തിയിലെത്താനുള്ള ശ്രമങ്ങൾ നടത്താൻ തുടങ്ങി. "റൊമാൻസ് ഓഫ് ദി ത്രീ കിംഗ്ഡംസ്" 
മുതലായ കൃതികളിൽ ഈ കാലഘട്ടം കാൽപ്പനികമായി ചിത്രീകരിച്ചിട്ടുണ്ട്.

"തലസ്ഥാനങ്ങൾ: കാവോ വേയ്, പടിഞ്ഞാറൻ ജിൻ എന്നിവയുടേത്: ലുവോയാങ്; ഷു ഹാനിന്റേത്, ചെങ്ക്ഡു; കിഴക്കൻ വുവിന്റേതും കിഴക്കൻ ജിനിന്റേതും: ജിയാൻകാങ്; 
പടിഞ്ഞാറൻ ജിൻ: ചാങ്'ആൻ"

വടക്കൻ പ്രദേശം 208-ൽ കാവോ കാവോ ഏകീകരിച്ചശേഷം ഇദ്ദേഹത്തിന്റെ മകൻ 220-ൽ വേയ് രാജവംശം സ്ഥാപിച്ചു. ഇതിനുശേഷം വേയ്-യുടെ ശത്രുക്കളായ ഷൂ, വൂ എന്നിവർ ഇവരുടെ സ്വാതന്ത്ര്യം പ്രഖ്യാപിച്ചു. 
ഇതോടെ ചൈനയിൽ മൂന്നു രാജ്യങ്ങളുടെ കാലഘട്ടം ആരംഭിച്ചു. ക്വിൻ, ഹാൻ എന്നീ സാമ്രാജ്യങ്ങളുടെ കാലത്ത് നില നിന്നിരുന്ന കേന്ദ്രീകൃത വ്യവസ്ഥ ക്രമേണ വികേന്ദ്രീകൃത വ്യവസ്ഥയ്ക്ക് വഴിമാറിയതാണ് ഈ കാലഘട്ടത്തിന്റെ പ്രത്യേകത. വലിയ കുടുംബങ്ങളുടെ 
ശക്തി ക്രമേണ വർദ്ധിച്ചുവന്നു. 280-ൽ മൂന്നു രാജ്യങ്ങൾ ജിൻ രാജവംശം ഏകീകരിച്ചുവെങ്കിലും ഈ വികേന്ദ്രീകൃത സംവിധാനം വു ഹു കലാപം വരെ തുടർന്നു.

"പരസ്പരം യുദ്ധം ചെയ്തിരുന്ന ഒരുപാട് രാജ്യങ്ങൾ ഉണ്ടായിരുന്നതുകാരണം ധാരാളം തലസ്ഥാനങ്ങൾ ഉണ്ടായിരുന്നു."

ജിൻ സാമ്രാജ്യത്തിലെ ആഭ്യന്തരയുദ്ധം മുതലെടുത്ത് ഇതേസമയത്തു നിലവിലുണ്ടായിരുന്ന ഹാൻ വംശജരല്ലാത്ത ചൈനീസ് വംശജരായ ആൾക്കാർ (വു ഹു) നാലാം നൂറ്റാണ്ടിന്റെ തുടക്കത്തിൽ രാജ്യത്തിന്റെ നല്ലൊരു ഭാഗം വരുതിയിലാക്കി. ഇത് യാങ്സി നദിയുടെ 
തെക്കോട്ട് ഹാൻ ചൈനീസ് വംശജർ വലിയതോതിൽ കുടിയേറുന്നതിന് കാരണമായി. 303-ൽ ഡി ജനത കലാപമുയർത്തുകയും ചെങ്ഡു പിടിച്ചടക്കി ചെങ് ഹാൻ രാജ്യം സ്ഥാപിക്കുകയും ചെയ്തു. ലിയു യുവാൻ 
എന്നയാളുടെ നേതൃത്വത്തിൽ സിയോൻഗ്നു ഇന്നത്തെ ലിൻഫെൻ കൗണ്ടിയുടെ സമീപം കലാപമുയർത്തി ഹാൻ ഷാവോ എന്ന രാജ്യം സ്ഥാപിച്ചു. ലിയു കോങ് അവസാനത്തെ രണ്ട് 
പടിഞ്ഞാറൻ ജിൻ ചക്രവർത്തിമാരെ പിടികൂടി വധിച്ചു. നാലും അഞ്ചും നൂറ്റാണ്ടുകളിലെ ഒരു ചെറിയ കാലയളവിൽ വടക്കൻ ചൈനയുടെ മുഴുവൻ പ്രദേശങ്ങളോ ഭാഗികമായ മേഖലകളോ ഭരിച്ചിരുന്ന ചൈനക്കാരല്ലാത്ത രാജവംശങ്ങളാണ് പതിനാറു രാജ്യങ്ങൾ എന്ന പേരിൽ 
അറിയപ്പെടുന്നത്. ഇക്കൂട്ടത്തിൽ പല വംശജരും ഉണ്ടായിരുന്നു. തുർക്കികളുടെ പൂർവ്വികർ, മംഗോളുകൾ, ടിബറ്റുകാർ എന്നിവർ ഇക്കൂട്ടത്തിലുണ്ടായിരുന്നു. ഇത്തരം നാടോടികളായ ആൾക്കാർ അധികാരത്തിലെത്തുന്നതിന് വളരെ മുമ്പുതന്നെ ഒരളവുവരെ 
"ചൈനീസ് സംസ്കാരവുമായി താദാത്മ്യം പ്രാപിച്ചിരുന്നു". ക്വിങ്, സിയോഗ്നു എന്നിവയെപ്പോലുള്ള വംശങ്ങളിൽ പെട്ടവരെ ഹാൻ രാജവംശത്തിന്റെ അവസാന കാലം മുതൽക്കുതന്നെ വന്മതിലിനുള്ളിൽ താമസിക്കാൻ അനുവദിച്ചിരുന്നു. 

"തലസ്ഥാനങ്ങൾ: വടക്കൻ രാജവംശങ്ങളുടേത്: യെ, ചാങ്'ആൻ, തെക്കൻ രാജവംശങ്ങളുടേത്: ജിയാൻകാങ്"

കിഴക്കൻ ജിൻ രാജവംശം 420-ൽ തകർന്നതോടെ ചൈന വടക്കും തെക്കും രാജവംശങ്ങളുടെ കാലഘട്ടത്തിലേയ്ക്ക് പ്രവേശിച്ചു. ഹാൻ വംശജർ വടക്കുനിന്നുള്ള നാടോടി വംശജരുടെ (സിയാൻബേയി പോലെയുള്ളവർ) ആക്രമണങ്ങൾ നേരിട്ട് 
പിടിച്ചുനിന്നു. ഇവരുടെ സംസ്കാരം അഭിവൃദ്ധിപ്പെട്ടുകൊണ്ടിരുന്നു.

തെക്കൻ ചൈനയിൽ രാജസദസ്സിലും കുലീനർക്കിടയിലും ബുദ്ധമതത്തെ നിലനിൽക്കാനനുവദിക്കണോ എന്നതുസംബന്ധിച്ച ചർച്ചകൾ ഇടയ്ക്കിടെ നടന്നുകൊണ്ടിരുന്നു. തെക്കൻ രാജവംശത്തിന്റെയും വടക്കൻ രാജവംശത്തിന്റെയും അവസാനസമയത്ത് 
ബുദ്ധമതക്കാരും ടാവോയിസ്റ്റുകളും അന്തിമമായി രമ്യതയിലെത്തുകയും പരസ്പരം സഹകരിച്ച് മുന്നോട്ടുപോകാമെന്ന് തീരുമാനിക്കുകയും ചെയ്തു.

589-ൽ സുയി രാജവംശം അവസാന തെക്കൻ രാജവംശമായ ചെൻ സാമ്രാജ്യത്തെ സൈനികശക്തിയുപയോഗിച്ച് പിടിച്ചടക്കിയതോടെ ഈ കാലഘട്ടത്തിന് അവസാനമായി.

"ഔദ്യോഗിക തലസ്ഥാനം: ഡാക്സിംഗ്; ദ്വിതീയതലസ്ഥാനം: ഡോങ്ഡു"

നാലു നൂറ്റാണ്ടുകളോളം നീണ്ടുനിന്ന രാഷ്ട്രീയ ശൈധില്യത്തിനുശേഷം 589-ൽ സൂയി രാജവംശം രാജ്യത്തെ വീണ്ടും ഏകീകരിച്ചു. ഈ രാജവംശത്തിന്റെ സംഭാവന ഇത് നിലനിന്ന കാലവുമായി തട്ടിച്ചുനോക്കിയാൽ വളരെ വലുതായിരുന്നു. 
സുയി വീണ്ടും ചൈനയെ ഏകീകരിക്കുകയും പിൻഗാമികളായ ടാങ് രാജവംശം സ്വീകരിച്ച പല ഭരണസ്ഥാപനങ്ങളും കൊണ്ടുവരുകയും ചെയ്തു. മൂന്നു വകുപ്പുകളും ആറു മന്ത്രാലയങ്ങളും എന്ന സംവിധാനം, 
ഏകീകരിച്ച നാണയസംവിധാനം, പ്രതിരോധസംവിധാനത്തിന്റെ മെച്ചപ്പെടുത്തൽ, വന്മതിലിന്റെ വികസനം, ബുദ്ധമതത്തിനുള്ള ഔദ്യോഗിക പിന്തുണ എന്നിവയായിരുന്നു ഇവയിൽ പ്രധാനപ്പെട്ടത്. 
ക്വിൻ രാജവംശത്തെപ്പോലെ സുയി രാജവംശവും തങ്ങളുടെ വിഭവങ്ങളെ അമിതമായി ഉപയോഗിക്കുകയും അതുമൂലമുള്ള തകർച്ച നേരിടുകയും ചെയ്തു.

"തലസ്ഥാനങ്ങൾ: ചാങ്'ആൻ ലുവോയാങ്"

ടാങ് രാജവംശം സ്ഥാപിച്ചത് ഗാവോസു ചക്രവർത്തിയായിരുന്നു. 618 ജൂൺ 18-നായിരുന്നു ഇത്. ഇക്കാലം ചൈനീസ് ചരിത്രത്തിലെ ഒരു സുവർണ്ണകാലമായിരുന്നു. കല, സാഹിത്യം (പ്രത്യേകിച്ച് 
കവിത), സാങ്കേതികവിദ്യ എന്നീ മേഖലകളിൽ കാര്യമായ പുരോഗതിയാണുണ്ടായത്. ബുദ്ധമതം സാധാരണക്കാരുടെ പ്രധാന മതമായി മാറി. ചാങ്'ആൻ (ആധുനിക സി'ആൻ) എന്ന ദേശീയ തലസ്ഥാനം 
ആ സമയത്ത് ലോകത്തിലുണ്ടായിരുന്ന ഏറ്റവും വലിയ നഗരമായിരുന്നു.

രണ്ടാമത്തെ ചക്രവർത്തിയായ ടായിസോങ് നാടോടി ഗോത്രങ്ങളിൽ നിന്നുള്ള ഭീഷണി നേരിടാനായും അതിർത്തി വികസിപ്പിക്കാനായും അയൽ രാജ്യങ്ങളെ കീഴ്പ്പെടുത്തുവാനായും സൈനിക നീക്കങ്ങൾ നടത്തി. 
കപ്പം കൊടുക്കുന്ന രാജ്യങ്ങളുൾപ്പെട്ട സാമ്രാജ്യം ഇദ്ദേഹം സ്ഥാപിച്ചു. ടാരിം ബേസിനിലെ സൈനികവിജയങ്ങൾ സിൽക്ക് റോഡ് തുറന്നിരിക്കുന്നതിന് 
സഹായകമായി. തെക്ക് ഗുവാങ്ഷു പോലുള്ള തുറമുഖനഗരങ്ങളിൽ നിന്ന് ലാഭകരമായ കടൽ വ്യാപാരം ആരംഭിച്ചു. വിദൂര രാജ്യങ്ങളുമായി കാര്യമായ വ്യാപാരബന്ധങ്ങളുണ്ടായിരുന്നു. പല വിദേശ വ്യാപാരികളും ചൈനയിൽ താമസമാക്കുകയുണ്ടായി. 
ഇത് ഒരു സമ്മിശ്ര സംസ്കാരം നിലവിൽ വരുവാൻ സഹായകമായി. ടാങ് സംസ്കാരം, സാമൂഹിക സംവിധാനങ്ങൾ എന്നിവ ജപ്പാൻ പോലെയുള്ള സമീപരാജ്യങ്ങൾ അനുകരിക്കുകയുണ്ടായി. ആന്തരികമായി ഗ്രാന്റ് കനാൽ 
രാഷ്ട്രീയ ഹൃദയമായ ചഗാനെ കിഴക്കും തെക്കുമുള്ള സാമ്പത്തിക, കാർഷിക കേന്ദ്രങ്ങളുമായി ബന്ധിപ്പിച്ചു.

ആദ്യകാല ടാങ് രാജവംശത്തിന്റെ അഭിവൃദ്ധിക്കു കാരണമായത് ശക്തമായ കേന്ദ്രീകൃത ഉദ്യോഗസ്ഥസംവിധാനവും കാര്യക്ഷമമായ രാഷ്ട്രീയവുമായിരുന്നു. ഭരണകൂടം "മൂന്നു വകുപ്പുകളൂം ആറു മന്ത്രാലയങ്ങളും" എന്ന നിലയിൽ 
വിഭജിക്കപ്പെട്ടിരുന്നു. നയങ്ങൾ തയ്യാറാക്കുക പുനഃപരിശോധ്ക്കുക നടപ്പിലാക്കുക എന്ന ജോലികൾ പ്രത്യേകമായായിരുന്നു നടപ്പിൽ വന്നിരുന്നത്. ഈ വകുപ്പുകൾ രാജകുടുംബത്തിലെ അംഗങ്ങളും പണ്ഡിതരായ ഉദ്യോഗസ്ഥരുമായിരുന്നു നോക്കി നടത്തിയിരുന്നത്. 
ഇവരെ സാമ്രാജ്യതലത്തിലുള്ള പരീക്ഷയിലൂടെയായിരുന്നു തിരഞ്ഞെടുത്തിരുന്നത്. ടാങ് രാജവംശത്തിന്റെ കാലത്ത് വ്യവസ്ഥാപിതമായ് ഈ സംവിധാനങ്ങൾ ചെറിയ മാറ്റങ്ങളോടെ പിൽക്കാല രാജവംശങ്ങളും സ്വീകരിച്ചിരുന്നു.

മുഴുവൻ ഭൂമിയും ചക്രവർത്തിയുടേതാണെന്നായിരുന്നു ടാങ് കാലഘട്ടത്തെ ഭൂനയം. "ഈക്വൽ ഫീൽഡ് സിസ്റ്റം" എന്നായിരുന്നു ഇതറിയപ്പെട്ടിരുന്നത്. കുടുംബാംഗങ്ങളുടെ എണ്ണത്തിനനുസരിച്ച് ഭൂമി ജനങ്ങൾക്ക് ആനുപാതികമായി അനുവദിച്ചുനൽകുകയായിരുന്നു ചെയ്തിരുന്നത്. 
ഇതോടനുബന്ധമായുള്ള സൈനിക നയം "ഫ്യൂബിംഗ് സിസ്റ്റം" എന്നായിരുന്നു അറിയപ്പെട്ടിരുന്നത്. ഇതനുസരിച്ച് രാജ്യത്തെ എല്ലാ പുരുഷന്മാരെയും എല്ലാവർഷവും നിജമായ സൈനികസേവനകാലത്തേയ്ക്ക് അവരുടെ ഭൂമിക്കുപുറത്തുള്ള അവകാശത്തിനു പകരമായി നിയമിച്ചിരുന്നു. 
ഈ നയങ്ങൾ കാരണം പെട്ടെന്ന് വളർച്ചയുണ്ടാവുകയും ഉത്പാദനക്ഷമത വർദ്ധിക്കുകയും ചെയ്തു. ഖജനാവിന് വലിയ ചെലവ് കൂടാതെ തന്നെ ഈ നയങ്ങളിലൂടെ സൈന്യത്തിനെയും നിലനിർത്താനായി. പക്ഷേ പിൽക്കാലത്ത് ഭൂമി സ്വകാര്യ ഉടമകളുടെ കൈവശമായി മാറി. 
സാമ്രാജ്യത്തിന്റെ മദ്ധ്യകാലത്തുതന്നെ ഇത്തരത്തിൽ നിയമിച്ച സൈനികർക്കുപകരം സ്ഥിരമായ സൈന്യങ്ങളും നിലവിൽ വന്നു.

ചക്രവർത്തിനിയായ വു സെറ്റിയാൻ (ചൈനീസ് ചരിത്രത്തിലെ ഒരേയൊരു റീജന്റ് ചക്രവർത്തിനി) ഭരിച്ചിരുന്ന കാലത്തും രാജ്യം അഭിവൃദ്ധിപ്പെട്ടു. സുവാൻസോങ് ചക്രവർത്തിയുടെ കാലത്താണ് രാജ്യത്തിന്റെ 
അഭിവൃദ്ധി അതിന്റെ മൂർദ്ധന്ന്യത്തിലെത്തിയത്. ഇക്കാലത്ത് പസഫിക് സമുദ്രം മുതൽ ആറാൾ കടൽ വരെ നീണ്ടുകിടന്ന രാജ്യത്തിൽ 5 കോടി ജനങ്ങളെങ്കിലുമുണ്ടായിരുന്നു.

സാമ്രാജ്യം അതിന്റെ സമ്പന്നതയുടെ പരകോടിയിലെത്തിയ അവസരത്തിലുണ്ടായ ആൻ ലുഷാൻ കലാപത്തിൽ (755 മുതൽ 763 വരെ) ‌ജനസംഖ്യ കുത്തനേ ഇടിയുകയും 
കേന്ദ്രീകൃത ഭരണസംവിധാനം കാര്യമായി ദുർബ്ബലമാവുകയും ചെയ്തു. പ്രാദേശിക സൈനിക ഗവർണർമാർ (ജിയേഡൂഷി എന്നായിരുന്നു ഇവർ അറിയപ്പെട്ടത്) സ്വയംഭരണാധികാരം നേടിയെടുക്കുകയും മുൻപ് കീഴ്പ്പെട്ടു കഴിഞ്ഞിരുന്ന രാജ്യങ്ങൾ ടാങ് ചൈനയെ ആക്രമിച്ച് 
കൊള്ളയടിക്കാൻ ആരംഭിക്കുകയും ചെയ്തു. ആൻ ലൂഷാൺ കലാപത്തിനുശേഷം ചൈനയിലെ സിവിൽ സമൂഹം ദുർബ്ബലമായ ഉദ്യോഗസ്ഥ സംവിധാനത്തിനു കീഴിൽപ്പോലും വീണ്ടും ഉയർന്നുവരുകയുണ്ടായി.

ഉദ്ദേശം 860 മുതൽ ചൈനയ്ക്കകത്തുതന്നെയുള്ള കലാപങ്ങളും മുൻപ് സാമന്തരാജ്യമായിരുന്ന നാൻഷാവോ രാജ്യത്തിലെ കുഴപ്പങ്ങളും കാരണം ടാങ് രാജവംശം ദുർബ്ബലപ്പെടാൻ തുടങ്ങി. തെക്ക് ഹുവാങ് ചാവോ എന്ന യുദ്ധപ്രഭു 
879-ൽ ഗുവാങ്ഷൗ കീഴടക്കി. ഇവിടുത്തെ രണ്ടുലക്ഷം താമസക്കാരിൽ ഭൂരിഭാഗം പേരെയും ഇയാൾ കൊലപ്പെടുത്തി. ഇതിൽ വിദേശവ്യാപാരികളുടെ വലിയ സമൂഹവും ഉൾപ്പെട്ടിരുന്നു. 
880-ന്റെ അവസാനസമയത്ത് ലുവോയാങ് ഹുവാങ് ചാവോയ്ക്ക് കീഴടങ്ങി. 881 ജനുവരി 5-ന് ഇയാൾ ചാങ്'ആൻ കീഴടക്കി. ചക്രവർത്തിയായിരുന്ന സിസോങ് ചെങ്ഡുവിലേയ്ക്ക് ഒളിച്ചോടിപ്പോവുകയും 
ഹുവാങ് പുതിയ താൽക്കാലിക ഭരണസംവിധാനം സ്ഥാപിക്കുകയും ചെതു. ഈ സംവിധാനം അവസാനം ടാങ് സേന തകർത്തു. ഇതോടെ രാഷ്ട്രീയ അസ്ഥിരതയ്ക്ക് പുതിയ ആരംഭമായി.

"പല തലസ്ഥാനങ്ങൾ"

ടാങ് രാജവംശത്തിനും സോങ് രാജവംശത്തിനും മദ്ധ്യേ രാഷ്ട്രീയ അസ്ഥിരത നിറഞ്ഞ കാലഘട്ടമുണ്ടായിരുന്നു. അഞ്ച് രാജവംശങ്ങളും പത്ത് രാജ്യങ്ങളും എന്നാണ് ഈ ഘട്ടം അറിയപ്പെടുന്നത്. ഇത് അൻപതിലധികം വർഷം 
നീണ്ടുനിന്നു. ഈ സമയത്ത് പല രാജ്യങ്ങളുള്ള ഒരു പ്രദേശമായിരുന്നു ചൈന. അ‌ഞ്ച് രാജവംശങ്ങൾ വടക്കൻ ചൈനയിൽ കുറഞ്ഞ കാലം കൊണ്ട് അധികാര‌ത്തിലേറുകയും പുറത്താവുകയും ചെയ്തു. അതേ സമയത്തു തന്നെ തെക്കൻ ചൈനയിലും പടിഞ്ഞാറൻ ചൈനയിലും 
കൂടുതൽ സ്ഥിരതയുള്ള പത്ത് രാജ്യങ്ങളും നിലവിലുണ്ടായിരുന്നു.

"തലസ്ഥാനങ്ങൾ: സോങ് രാജവംശത്തിന്റേത്: കൈഫെങ്, ലിൻ'ആൻ എന്നിവ; ലിയാവോ രാജവംശത്തിന്റേത്, ഷാങ്ജിങ്, നാൻജിങ്, 
ടോക്മോക് എന്നിവ; ജിൻ രാജവംശത്തിന്റേത്: ഷാങ്ജിങ്, ഷോഗ്ൻഡു, കൈഫെങ് എന്നിവ; പടിഞ്ഞാറൻ സിയ 
രാജവംശത്തിന്റേത്: യിഞ്ചുവാൻ"

960-ൽ സോങ് രാജവംശം ചൈനയുടെ ഏകദേശം മുഴുവൻ പ്രദേശത്തും അധികാരം പിടിച്ചെടുക്കുകയും കൈഫെങ് (പിൽക്കാലത്ത് ബിയാൻജിങ്) തലസ്ഥാനമായി ഭരണമാരംഭിക്കുകയും ചെയ്തു. ഇത് സാമ്പത്തികമായി അഭിവൃദ്ധിയുള്ള ഒരു 
ഘട്ടത്തിലേയ്ക്ക് നയിച്ചു. ഈ സമയത്ത് ഖിറ്റൻ വംശജരുടെ ലിയാവോ രാജവംശം മഞ്ചൂറിയ, ഇപ്പോഴത്തെ മംഗോളിയ, വടക്കൻ ചൈനയുടെ ഭാഗങ്ങൾ എന്നിവിടങ്ങൾ ഭരിക്കുന്നുണ്ടായിരുന്നു. 
1115-ൽ ജുർച്ചെൻ ജനതയുടെ ജിൻ രാജവംശം ഉയർന്നുവന്നു. ഇവർ പത്തുവർഷം കൊണ്ട് ലിയാവോ രാജവംശത്തെ നശിപ്പിച്ചു. വടക്കുപടിഞ്ഞാറൻ പ്രവിശ്യകളായ ഗാൻസു, ഷാൻക്സി, നിങ്സിയ 
എന്നിവിടങ്ങളിൽ ഒരു പടിഞ്ഞാറൻ സിയ രാജവംശം 1032 മുതൽ 1227 വരെ ഭരണം നടത്തി. ടാൻഗുട് ഗോത്രവംശജരായിരുന്നു ഈ സാമ്രാജ്യം സ്ഥാപിച്ചത്.

ജിൻ രാജവംശം വടക്കൻ ചൈനയും കൈഫെങും സോങ് രാജവംശത്തിൽ നിന്ന് പിടിച്ചെടുത്തു. സോങ് രാജവംശം തങ്ങളുടെ തലസ്ഥാനം ഹാങ്ഷൗ (杭州) എന്ന സ്ഥലത്തേയ്ക്ക് മാറ്റി. തെക്കൻ സോങ് രാജവംശത്തിന് ജിൻ രാജവംശത്തെ തങ്ങളുടെ മേധാവികളായി അംഗീകരിക്കുക 
എന്ന നാണക്കേടും സഹിക്കേണ്ടിവന്നു. പിന്നീടുള്ള കാലത്ത് ചൈന സോങ് രാജവംശത്തിനും ജിൻ രാജവംശ‌ത്തിനും ടാൻഗുട്ടുകളുടെ പടി‌ഞ്ഞാറൻ സിയയ്ക്കും ഇടയിലായി വിഭജിക്കപ്പെട്ടുകിടന്നു. തെക്കൻ സോങ് രാജ്യം 
സാങ്കേതികമായ ഒരു വലിയ കുതിച്ചുചാട്ടം ഈ സമയത്ത് നടത്തി. വടക്കൻ പ്രദേശത്തുനിന്നുള്ള സൈനിക സമ്മർദ്ദമായിരുന്നിരിക്കണം ഒരുപക്ഷേ ഇതിനു കാരണം. വെടിമരുന്നുപയോഗിക്കുന്ന ആയുധങ്ങൾ ഈ കുതിച്ചുചാട്ടത്തിന്റെ ഭാഗമായിരുന്നു. ജിൻ രാജ്യത്തിനെതിരേ 
സോങ് രാജവംശം 1161-ൽ യാങ്സീ നദിയിൽ വച്ചുനടന്ന ടാങ്ക്ഡോ യുദ്ധത്തിലും കായിഷി യുദ്ധത്തിലും നേടിയ നാവിക വിജയങ്ങൾ ഈ സാങ്കേതിക മികവിനാലാണുണ്ടായത്. ഇതുകൂടാതെ ചൈനയുടെ ആദ്യത്തെ സ്ഥിര 
നാവികസേനയും 1132-ൽ സ്ഥാപിക്കപ്പെടുകയും ഡിങ്ഹായി എന്ന സ്ഥലത്ത് ഇവർക്ക് സ്ഥിരമായ ഒരു അഡ്മിറൽ അസ്ഥാനം ലഭിക്കുകയും ചെയ്തു. റെൻസോങ് എന്ന ചക്രവർത്തിക്കു കീഴിലായിരുന്നു ഇത്.

ക്ലാസിക്കൽ ചൈനയിലെ സാങ്കേതിക ശാസ്ത്ര മേഖലയിലെ ഉന്നതി നേടിയത് സോങ് രാജവംശത്തിന്റെ കീഴിലാണെന്നാണ് കണക്കാക്കപ്പെടുന്നത്. സു സോങ് (1020–1101), ഷെൻ കുവോ (1031–1095) എന്നിവരെപ്പോലെയുള്ള ഉൽപ്പതിഷ്ണുക്കളായ 
പണ്ഡിതരായ ഉദ്യോഗസ്ഥരായിരുന്നു ഇതിനു പിന്നിൽ. പരിഷ്കരണവാദികളായവരും യാധാസ്ഥിതികരും തമ്മിലുള്ള കൊട്ടാര മത്സരങ്ങളും ഇക്കാലത്ത് നടന്നിരുന്നു. വാങ് ആൻഷി, സിമ ഗുവാങ് എന്നിവരായിരുന്നു ഇതിന്റെ 
ഇരുവശങ്ങൾക്കും നേതൃത്വം കൊടുത്തത്. പതിമൂന്നാം നൂറ്റാണ്ടിന്റെ മദ്ധ്യകാലം മുതൽ അവസാനം വരെയു‌ള്ള സമയത്ത് ചൈനക്കാർ ഷു ക്സി തയ്യാറാക്കിയ ആധുനിക കൺഫൂഷ്യൻ തത്ത്വശാസ്ത്രം സ്വീകരിച്ചിരുന്നു. സോങ് രാജവംശ‌ത്തിന്റെ കാലത്ത് ധാരാളം 
സാഹിത്യകൃതികൾ രചിക്കപ്പെടുകയുണ്ടായി. "സിഷി ടോങ്ജിയാൻ" ("കോമ്പ്രിഹെൻസീവ് മിറർ റ്റു എയിഡ് ഇൻ ഗവണ്മെന്റ്") ഇതിൽപ്പെടുന്ന ചരിത്രകൃതിയാണ്. സംസ്കാരവും കലകളും അഭിവൃദ്ധിപ്പെട്ടു. "ക്വിൻമിങ് ഉത്സവക്കാലത്ത് നദിയിലൂടെ", 
"നാടോടി പുല്ലാങ്കുഴലിന്റെ പതിനെട്ടു പാട്ടുകൾ" മുതലായ വിപുലമായ കലാകൃതികൾ ഇതിൽപ്പെടുന്നു, ലിൻ ടിൻഗുയിയെപ്പോലുള്ള ബുദ്ധമതക്കാരായ ചിത്രകാരന്മാരുമുണ്ടായിരുന്നു.

"തലസ്ഥാനങ്ങൾ: സാനഡു, ഡാഡു എന്നിവ"

ജുർച്ചെൻ ജനത സ്ഥാപിച്ച ജിൻ രാജവംശത്തെ മംഗോളുകൾ പരാജയപ്പെടുത്തി. മംഗോളുകൾ പിന്നീട് തെക്കൻ സോങ് രാജ്യത്തെ വളരെ നീണ്ടുനിന്നതും രക്തരൂഷിതവുമായ യുദ്ധത്തിൽ പരാജയപ്പെടുത്തി. 
വെടിക്കോപ്പുകൾ നിർണ്ണായക പങ്കുവഹിച്ച ആദ്യ യുദ്ധമായിരുന്നു ഇത്. ഈ യുദ്ധം കഴിഞ്ഞുള്ള കാലഘട്ടം പിൽക്കാലത്ത് "പാക്സ് മംഗോളിക്ക" എന്നാണ് അറിയപ്പെട്ടിരുന്നത്. ഈ സമയത്ത് മാർക്കോ പോളോയെപ്പോലെയുള്ള 
സാഹസികരായ പാശ്ചാത്യ യാത്രികർ ചൈനയിലേയ്ക്ക് യാത്ര ചെയ്യുകയും ഇവിടുത്തെ അത്ഭുതങ്ങളെപ്പറ്റി യൂറോപ്പിലേയ്ക്ക് ആദ്യ റിപ്പോർട്ടുകൾ കൊണ്ടുചെല്ലുകയും ചെയ്തു. യുവാൻ രാജവംശത്തിന്റെ കാലത്ത് മംഗോളുകൾ ചൈനീസ് രീതികൾ സ്വീകരിക്കാൻ ആഗ്രഹിക്കുന്നവർ, സ്റ്റെപ്പുകളിലേയ്ക്ക് മടങ്ങിപ്പോകാൻ 
ആഗ്രഹിക്കുന്നവർ എന്നിങ്ങനെ രണ്ടു വിഭാഗങ്ങ‌ളായിരുന്നു.

ചെങ്കിസ് ഖാന്റെ ചെറുമകനായ കുബ്ലായി ഖാനാണ് ചൈനയുടെ രീതികൾ പിന്തുടരാനുള്ള ആഗ്രഹത്തിന്റെ ഫലമായി യുവാൻ രാജവംശം സ്ഥാപിച്ചത്. ബൈജിംഗ് തലസ്ഥാനമാക്കി ചൈന മുഴുവനും ഭരിച്ച ആദ്യ രാജവംശമായിരുന്നു ഇത്. 
എ.ഡി. 938-ൽ ബൈജിംഗും യാൻ യുണിലെ പതിനാറ് പ്രിഫെക്ചറുകളും ലിയാവോയ്ക്ക് കൊടുത്തിരുന്നു. ഇതിനു മുൻപ് ഇത് ജിൻ രാജവംശത്തിന്റെ തലസ്ഥാനമായിരുന്നുവെങ്കിലും ഇവർ ചൈന മുഴ്വനായി ഭരിച്ചിരുന്നില്ല.

മംഗോൾ അധിനിവേശത്തിനു മുൻപ് ചൈനയിലെ രാജ്യങ്ങളിലായി 12 കോടി ജനങ്ങളുണ്ടായിരുന്നു. 1279-ൽ അധിനിവേശം പൂർത്തിയായശേഷം 1300-ൽ നടന്ന സെൻസസ് അനുസരിച്ച് ജനസംഖ്യ 6 കോടിയായി ചുരുങ്ങിയിരുന്നു. 
മംഗോളുകളുടെ ക്രൂരതയാണ് ഈ ജനസംഖ്യാക്കുറവിനു പിന്നിൽ എന്ന് അവകാശപ്പെടാനുള്ള ഔത്സുക്യമുണ്ടാകാമെങ്കിലും പണ്ഡിതർക്കിടയിൽ ഇതെപ്പറ്റി വ്യത്യസ്താഭിപ്രായമാണുള്ളത്. ഫ്രെഡറിക് ഡബ്ല്യൂ. മോട്ടിനെപ്പോലെയുള്ള പണ്ഡിതർ വാദിക്കുന്നത് സംഖ്യയിലെ ഈ ഇടിവ് സൂചിപ്പിക്കുന്നത് 
എണ്ണം രേഖപ്പെടുത്തുന്നതിലുള്ള ഉദ്യോഗസ്ഥരുടെ അനാസ്ഥയാണെന്നും യഥാർത്ഥ ജനസംഖ്യാമാറ്റമല്ല എന്നുമാണ്. തിമോത്തി ബ്രൂക്കിനെപ്പോലുള്ള പണ്ഡിതർ വാദിക്കുന്നത് മംഗോളുകൾ ചൈനീസ് ജനതയുടെ വലിയ വിഭാഗത്തെ കുടിയാന്മാരാക്കി 
മാറ്റിയെന്നും ഇതിനാൽ പലരും സെൻസസിൽ രേഖപ്പെടുത്തപ്പെടാതെ പോയി എന്നുമാണ്. വില്യം മക്‌നൈലിനെയും ഡേവിഡ് മോർഗാനെയും പോലുള്ള മറ്റു ചരിത്രകാരന്മാരുടെ വാദത്തിൽ ബ്യൂബോണിക് പ്ലേഗ് ആയിരുന്നിരിക്കണം ആൾക്കാരുടെ മരണത്തിനു കാരണം.

പതിനാലാം നൂറ്റാണ്ടിൽ ചൈനയിൽ വീണ്ടും പ്ലേഗ് ബാധയുണ്ടായി. ജനസംഖ്യയുടെ 30% (3.5 കോടി ആൾക്കാർ) ഇതുമൂലം മരിച്ചതായി കണക്കാക്കുന്നു.

"See also": Chinese dynasties of the early modern period

"തലസ്ഥാനങ്ങൾ: നാൻജിങ്, ബൈജിംഗ്, ഫുഷൗ, ഷാവോക്വിങ്"
യുവാൻ രാജവംശത്തിന്റെ ഭരണക്കാലം മുഴുവൻ (ഒരു നൂറ്റാണ്ടിൽ താഴെയേ ഇത് നിലനിന്നുള്ളൂ) ജനങ്ങൾക്കിടയിൽ മംഗോൾ ഭരണത്തിനെതിരായ ശക്തമായ വികാരമുണ്ടായിരുന്നു. 1340-നു ശേഷം ഇടയ്ക്കിടെയുണ്ടായ പ്രകൃതിക്ഷോഭങ്ങൾ കർഷകത്തൊഴിലാളികളുടെ കലാപങ്ങൾക്ക് വഴിവച്ചു. 
1368-ൽ യുവാൻ രാജവംശത്തെ മിംഗ് രാജവംശം മറിച്ചിട്ടു.

ഇക്കാലത്ത് ജനസംഖ്യാവർദ്ധനവിനൊപ്പം നഗരവൽക്കരണം വർദ്ധിക്കുകയും തൊഴിൽ വിഭജനം കൂടുതൽ സങ്കീർണ്ണമാവുകയും ചെയ്തു. നാൻജിങ്, ബൈജിംഗ് എന്നിവപോലുള്ള വലിയ നഗരങ്ങൾ സ്വകാര്യ വ്യവസായങ്ങളുടെ വളർച്ചയ്ക്ക് വളം വച്ചു. 
ചെറുകിട വ്യവസായങ്ങൾ വളർന്നു. പേപ്പർ, പട്ട്, കോട്ടൻ, പോർസലിൻ എന്നീ മേഖലകളിലായിരുന്നു പല വ്യവസായങ്ങളും പ്രവർത്തിച്ചിരുന്നത്. ചന്തകളുള്ള ചെറിയ പട്ടണങ്ങളും രാജ്യത്താകമാനം മുളച്ചുപൊന്തി. പട്ടണങ്ങളിലെ ചന്തകളിൽ ഭക്ഷണം, എണ്ണ, പിന്നുകൾ എന്നിങ്ങനെയുള്ള സാധനങ്ങളായിരുന്നു 
കൂടുതലായും കച്ചവടം ചെയ്തിരുന്നത്.

നിയോ കൺഫ്യൂഷ്യനിസം എന്ന തത്ത്വചിന്താശാഖയ്ക്ക് തനതായുണ്ടായിരുന്ന സീനോഫോബിയ, സ്വയം വിശകലനം എന്നിവ പ്രചാരത്തിലുണ്ടായിരുന്നുവെങ്കിലും ആദ്യകാല മിംഗ് രാജവംശം ഒറ്റപ്പെട്ട ഒന്നായിരുന്നില്ല. വിദേശവ്യാപാരവും വിദേശരാജ്യങ്ങളുമായുള്ള 
മറ്റു ബന്ധങ്ങളും (പ്രത്യേകിച്ച് ജപ്പാനുമായി) കാര്യമായി വർദ്ധിച്ചു. ചൈനീസ് വ്യാപാരികൾ ഇന്ത്യാമഹാസമുദ്രം ആകെ പര്യവേഷണം നടത്തി. ഇവർ ആഫ്രിക്കയുടെ കിഴക്കൻ തീരത്തും ഷെങ് ഹെയുടെ യാത്രകളുടെ ഭാഗമായി എത്തിപ്പെട്ടു.

ഷു യുവാൻഷാങ് അല്ലെങ്കിൽ ഹോങ്-വു ആയിരുന്നു ഈ രാജവംശം സ്ഥാപിച്ചത്. ഇദ്ദേഹം വ്യാപാരത്തിൽ കുറച്ചു താല്പര്യം കാണിക്കുകയും കാർഷികരംഗത്തുനിന്ന് കൂടുതൽ വരുമാനം നേടുകയും ചെയ്യാനുള്ള 
നയമാണ് രൂപീകരിച്ചത്. കർഷകൻ എന്ന ചക്രവർത്തിയുടെ പശ്ചാത്തലമായിരുന്നിരിക്കണം ഒരുപക്ഷേ ഇതിലേയ്ക്ക് നയിച്ചത്. സോങ് രാജവംശവും യുവാൻ രാജവംശവും വ്യാപാരത്തിലായിരുന്നു കൂടുതൽ ശ്രദ്ധ കേന്ദ്രീകരിച്ചിരുന്നത്. മുൻകാൽത്തെ നിയോഫ്യൂഡൽ ഭൂവുടമാസമ്പ്രദായം മിംഗ് കാലത്ത് ഇല്ലാതെയായി. 
ഭൂമി സർക്കാർ ഏറ്റെടുത്തു മുറിച്ച് വാടകയ്ക്ക് നൽകി. സ്വകാര്യ അടിമസമ്പ്രദായം നിരോധിക്കപ്പെട്ടു. ഇതുമൂലം യോങ് ലെ ചക്രവർത്തിയുടെ മരണശേഷം സ്വതന്ത്ര കർഷകത്തൊഴിലാളികളായ ഭൂവുടമകൾ ചൈനയിലെ കാർഷികരംഗത്ത് മേധാവിത്വം പുലർ‌ത്തി. 
ഈ നിയമങ്ങൾ മുൻകാല ഭരണകൂടങ്ങൾക്കു കീഴിലുണ്ടായിരുന്ന ദാരിദ്യ്രം ഒട്ടുമിക്കവാറും ഇല്ലാതെയാക്കുന്നതിലേയ്ക്ക് നയിച്ചിരിക്കണം.
ഈ ഭരണകൂടത്തിന് ശക്തവും സങ്കീർണ്ണവുമായ ഒരു കേന്ദ്രീകൃത ഭരണസംവിധാനമുണ്ടായിരുന്നു. ഈ സംവിധാ‌നമായിരുന്നു സാമ്രാജ്യത്തെ നിയന്ത്രിക്കുകയും ഒരുമിച്ചുനിർത്തുകയും ചെയ്തത്. ചക്രവർത്തിയുടെ വേഷം കൂടുതൽ ഏകാധിപത്യപരമായതായിരുന്നു. 
ഷൂ യുവാൻഷാങ് "ഗ്രാന്റ് സെക്രട്ടറിമാർ" (内阁) എന്ന വിഭാഗത്തെ മെമോറിയലുകൾ (രാജാവിനുള്ള പെറ്റീഷനുകളും ശുപാർശകളും), 
ഇതിനുള്ള മറുപടികൾ, റിപ്പോർട്ടുകൾ തയ്യാറാക്കൽ, നികുതി രേഖകൾ എന്നിവ ഉൾപ്പെടെയുള്ള കടലാസ് ജോലികൾ ചെയ്യുന്നതിൽ തന്നെ സഹായിക്കാനുമായി നിയോഗിച്ചിരുന്നുവെങ്കിലും ഈ ഉദ്യോഗസ്ഥവൃന്ദമാണ് പിന്നീട് മിംഗ് രാജവംശത്തെ സമൂഹത്തിലെ മാറ്റങ്ങൾക്കനുസരിച്ച് മാറുന്നതിൽ നിന്ന് 
തടഞ്ഞത്. ഇതുതന്നെയാണ് പിന്നീട് രാജവംശത്തിന്റെ പതനത്തിനും കാരണമായത്.

യോങ് ലി ചക്രവർത്തി ചൈനയുടെ സ്വാധീനം അതിർത്തികൾക്കും അപ്പുറത്തേയ്ക്ക് നീട്ടുന്നതിനായി ശ്രമിച്ചിരുന്നു. മറ്റു ഭരണാധികാരികൾ, ചൈനയിലെ നയതന്ത്ര പ്രതിനിധികൾ എന്നിവർ കപ്പം നൽകണമെന്ന് ഇദ്ദേഹം ആവശ്യപ്പെട്ടു. ഒരു വലിയ നാവിക സേന തയ്യാറാക്കപ്പെട്ടു. 1,500 ടൺ കേവുഭാരവും 
നാലു പായമരങ്ങളുമുള്ള കപ്പലുകളും ഇക്കൂട്ടത്തിലുണ്ടായിരുന്നു. പത്തുലക്ഷം സൈനികരുള്ള ഒരു സേനയും ഇദ്ദേഹത്തിനുണ്ടായിരുന്നു. ചൈനീസ് സേന 20 വർഷത്തോളം വിയറ്റ്നാം കീഴടക്കി കൈവശം വയ്ക്കുകയുണ്ടായി. ചൈനീസ് നാവികസേന ചൈനീസ് കടലുകളിലും ഇന്ത്യാമഹാസമുദ്രത്തിലും 
സാന്നിദ്ധ്യമറിയിച്ചിരുന്നു. ഇവർ പടിഞ്ഞാറൻ ആഫ്രിക്ക വരെ എത്തുകയുണ്ടായി. കിഴക്കൻ മൊഗുളിസ്ഥാനിൽ ചൈനയ്ക്ക് സ്വാധീനമുണ്ടായി. പല ഏഷ്യൻ നാവികപ്രാധാന്യമൂള്ള രാജ്യങ്ങളും ചൈനയിലേയ്ക്ക് പ്രതിനിധികളെ അയയ്ക്കുകയും ചക്രവർത്തിയ്ക്ക് കപ്പം കൊടുക്കുകയും 
ചെയ്തു. ആഭ്യന്തരമായി ഗ്രാന്റ് കനാൽ വികസിപ്പിക്കുകയും ഇത് ആഭ്യന്തര വ്യാപാരം വർദ്ധിപ്പിക്കുകയും ചെയ്തു. വർഷം 100,000 ടണിലധികം ഇരുമ്പ് ഉത്പാദിപ്പിക്കപ്പെട്ടിരുന്നു. നീക്കാവുന്ന ടൈപ്പുപയോഗിച്ച് പല ഗ്രന്ഥങ്ങളും അച്ചടിക്കപ്പെടുകയുണ്ടായി. 
ബൈജിംഗിലെ കൊട്ടാരം (വിലക്കപ്പെട്ട നഗരം) ഇപ്പോഴുള്ള സ്ഥിതിയിലെത്തി. ഈ നൂറ്റാണ്ടുകളിൽ തെക്കൻ ചൈനയുടെ സാദ്ധ്യതകൾ പൂർണ്ണമായി ഉപയോഗപ്പെടുത്തപ്പെട്ടിരുന്നു. പുതിയ വിളകൾ വ്യാപകമായി കൃഷി ചെയ്യപ്പെടുകയും പോർസലിൻ, തുണികൾ തുടങ്ങിയവ 
ഉത്പാദിപ്പിക്കുന്ന വ്യവസായങ്ങൾ അഭിവൃദ്ധിപ്പെടുകയും ചെയ്തു.

1449-ൽ എസെൻ തായിസി വടക്കൻ ചൈനയിൽ ഒറിയാട്ടുകളുടെ മംഗോൾ ആക്രമണം നടത്തുകയും ഇത് ടുമു യുദ്ധത്തിൽ ഷെങ്ടോങ് ചക്രവർത്തിയെ പിടികൂടുന്നതിൽ കലാശിക്കുകയും ചെയ്തു. 
1542-ൽ മംഗോൾ നേതാവായ അൾട്ടാൻ ഖാൻ വടക്കൻ അതിർത്തിയിലൂടെ ചൈനയിലേയ്ക്ക് പ്രവേശിച്ചു. 1550-ൽ ഇയാൾ ബൈജിംഗിന്റെ സമീപത്തുപോലും എത്തി. തെക്കു കിഴക്കൻ കടൽത്തീരത്ത് ജപ്പാൻകാരായ കടൽക്കൊള്ളക്കാർ നടത്തിയ ആക്രമണങ്ങളെയും 
സാമ്രാജ്യത്തിന് നേരിടേണ്ടിവന്നു. ജനറൽ ക്വി ജിഗുവാങ് 
ഈ കടൽക്കൊള്ളക്കാരെ കീഴ്പ്പെടുത്തുന്നതിൽ പ്രധാന പങ്കുവഹിച്ചു. ജിയാജിംഗ് ചക്രവർത്തിയുടെ ഭരണകാലത്തു നടന്ന എക്കാലത്തെയും വലിയ ഭൂമികുലുക്കമായിരുന്ന 1556-ലെ ഷാൻക്സി ഭൂമികുലുക്കത്തിൽ ഉദ്ദേശം എട്ടുലക്ഷത്തി 
മുപ്പതിനായിരത്തോളം പേർ മരിച്ചു.

മിംഗ് രാജവംശത്തിന്റെ ഭരണകാലത്ത് വിദേശ ആക്രമണങ്ങളിൽ നിന്ന് ചൈനയെ രക്ഷിക്കാനായി വന്മതിലിന്റെ നിർമ്മാണം അവസാനമായി നടന്നു. മുൻകാലങ്ങളിൽ വന്മതിൽ നിർമ്മിക്കപ്പെട്ടിരുന്നുവെങ്കിലും ഇപ്പോൾ കാണുന്നതിൽ ഭൂരിഭാഗവും മിങ് കാലഘട്ടത്തിൽ 
നിർമ്മിക്കപ്പെട്ടതോ അറ്റകുറ്റപ്പണി നടത്തിയതോ ആയ ഭാഗങ്ങളാണ്. നിരീക്ഷണഗോപുരങ്ങൾ പുതുതായി രൂപകൽപ്പന ചെയ്യപ്പെടുകയും വന്മതിലിന്റെ മുഴുവൻ നീളത്തിലും പീരങ്കികൾ സ്ഥാപിക്കപ്പെടുകയും ചെയ്തു.

"തലസ്ഥാനങ്ങൾ: ഷെൻയാങ്, ബൈജിംഗ് എന്നിവ"

ചൈനയിലെ അവസാന ചക്രവർത്തിമാരുടെ രാജവംശമായിരുന്നു ക്വിങ് രാജവംശം (1644–1911). മഞ്ചു ജനതയാണ് ഇത് സ്ഥാപിച്ചത്. ഹാൻ ചൈനക്കാരുടെ കീഴിലല്ലാത്ത രണ്ടാമത്തെ രാജവംശമായിരുന്നു ഇത്. 
മഞ്ചു ജനത മുൻകാലത്ത് അറിയപ്പെട്ടിരുന്നത് "ജർച്ചെൻ" എന്നായിരുന്നു. മിംഗ് ഭൂമിയുടെ വടക്കുകിഴക്കൻ ഭാഗത്ത് വൻമതിലിന് വെ‌ളിയിലാണ് ഇവർ വസിച്ചിരുന്നത്. അവസാനകാല മിംഗ് ഭരണത്തിന് ഏറ്റവും വലിയ ഭീഷണിയായിരുന്നത് 
ഇവരായിരുന്നു. നുർഹാസി എല്ലാ ഗോത്രങ്ങളെയും ഏകീകരിക്കുകയും ഒരു സ്വതന്ത്ര രാജ്യം സ്ഥാപിക്കുകയും ചെയ്തശേഷമാണ് ഈ ജനത ശക്തരായത്. എങ്കിലും മിംഗ് രാജവംശത്തെ മറിച്ചിട്ടത് ലി സിചെങിന്റെ കർഷകത്തൊഴിലാളി 
വിപ്ലവമായിരുന്നു. 1644-ൽ ഇവർ ബൈജിംഗ് പിടിച്ചെടുക്കുകയും അവസാന മിംഗ് ചക്രവർത്തിയായ ചോങ്ഷെൻ ആത്മഹത്യ ചെയ്യുകയും ചെയ്തു. മഞ്ചുക്കൾ മിങ് ജനറലായിരുന്ന വൂ സാൻഗൂയിയുമായി കൂട്ടുചേർന്ന് ബൈജിംഗ് പിടിച്ചെടുത്തു. 
ഇത് ക്വിങ് രാജവംശത്തിന്റെ തലസ്ഥാനമായി മാറി. ഇവർ പിന്നീട് തെക്ക് മിങ് രാജവംശം നടത്തിയ ചെറുത്തുനിൽപ്പ് തോൽപ്പിച്ചു. പതിറ്റാണ്ടുകൾ നീണ്ട മഞ്ചു അധിനിവേശയുദ്ധം 
വലിയ ജീവനാശത്തിനും 
ചൈനയുടെ സാമ്പത്തികസ്ഥിതി ചുരുങ്ങുന്നതിനും കാരണമായി. മഞ്ചുക്കൾ കൺഫ്യൂഷ്യൻ തത്ത്വചിന്താപരമായുള്ള ചൈനീസ് ഭരണസംവിധാനം സ്വീകരിച്ചു. ഇവരെയും ഒരു ചൈനീസ് 
രാജവംശമായാണ് കണക്കാക്കുന്നത്.

മഞ്ചുക്കൾ 'ക്വേ ഉത്തരവ്' വഴി ഹാൻ ചൈനീസ് വംശജരെ മഞ്ചു രീതിയിലുള്ള കേശാലങ്കാരരീതിയും വസ്ത്രധാരണവും സ്വീകരിക്കാൻ നിർബന്ധിതരാക്കി. "ഹാൻഫു" എന്ന പരമ്പരാഗത ഹാൻ വേഷം മഞ്ചു രീതിയിലുള്ള "ക്വിപാവോ" 
(ബാനർമെൻ വസ്ത്രവും "ടാങ്ക്ഷുവാങ്കും") എന്ന വസ്ത്രത്തിന് വഴിമാറി. കാങ്ക്സി ചക്രവർത്തി കാങ്ക്സി നിഘണ്ടു നിർമ്മിക്കാൻ ഉത്തരവിട്ടു. ഇതാണ് ആ സമയത്ത് ഉണ്ടായിരുന്ന ചൈനീസ് അക്ഷരങ്ങളുടെ 
ഏറ്റവും വലിയ നിഘണ്ടു. ക്വിങ് രാജവംശം "ഐറ്റ് ബാനേഴ്സ്" എന്ന സംവിധാനം നടപ്പിലാക്കി. ഇത് ക്വിങ് സൈനിക ഘടനയുടെ അടിസ്ഥാന സംവിധാനമായി മാറി. ബാനർമെൻ എന്ന സൈനികർ ബാനർ പദവിയിൽ നിന്ന് നീക്കം ചെയ്യാനുള്ള അപേക്ഷ നൽകാതെ വ്യാപാരമോ അദ്ധ്വാനമുള്ള തൊഴിലുകളോ ചെയ്യുന്നത് 
ചെയ്യുന്നത് നിരോധിച്ചിരുന്നു. ഇവരെ ഒരുതരം കുലീന വർഗ്ഗമായാണ് കരുതിയിരുന്നത്. വാർഷിക പെൻഷൻ, ഭൂമി, വസ്ത്രം എന്നിവ ഇവർക്ക് നൽകിയിരുന്നു.

അടുത്ത അര നൂറ്റാണ്ടിനുള്ളിൽ മുൻപ് മിങ് രാജവംശത്തിനുകീഴിലുണ്ടായിരുന്ന രാജ്യത്തെ പ്രദേശങ്ങളെല്ലാം ക്വിങ് രാജവംശത്തിന്റെ അധീനതയിൽ വന്നു. സിഞിയാങ്, ടിബറ്റ്, മംഗോളിയ എന്നീ പ്രദേശങ്ങളും ഔദ്യോഗികമായി 
ചൈനയുടെ പ്രദേശത്തിന്റെ ഭാഗമായി. 1673-നും 1681-നുമിടയിൽ കാങ്ക്സി ചക്രവർത്തി തെക്കൻ ചൈനയിൽ മൂന്ന് സൈന്യാധിപന്മാർ നടത്തിയ കലാപം അടിച്ചമർത്തി. പഴയ ചക്രവർത്തി വലിയ പ്രദേശങ്ങൾക്കുമേൽ നൽകിയ അധികാരം അനന്തരാവകാശികൾക്ക് നൽകുന്നത് പുതിയ ചക്രവർത്തി തടഞ്ഞതായിരുന്നു 
കലാപത്തിനു കാരണം. തായ്‌വാനിൽ നിന്ന് മിംഗ് ഭരണം പുനഃസ്ഥാപിക്കാൻ വേണ്ടി നടത്തിയ ആക്രമണവും ഇദ്ദേഹം തോപ്പിച്ചു. മൂന്ന് ഫ്യൂഡേറ്ററികളുടെ കലാപം എന്നായിരുന്നു ഇത് അറിയപ്പെട്ടത്. 1683-ൽ ക്വിങ് തെക്കൻ താ‌യ്‌വാനിൽ 
കടലിൽ നിന്നും ആക്രമണം നടത്തുകയും എതിർത്തുനിന്ന ടൺഗ്നിങിലെ ഗ്രാന്റ് ഡച്ചിയെ പരാജയപ്പെടുത്തുകയും ചെയ്തു. 1662-ൽ മിംഗ് അനുകൂലിയായ ‌കോക്സിംഗയായിരുന്നു തെക്കൻ മിംഗ് സാമ്രാജ്യത്തിന്റെ വീഴ്ച്ചയ്ക്കുശേഷം ഈ രാജ്യം സ്ഥാപിച്ചത്. 
ഇവിടെ നിന്ന് മിംഗുകൾ പ്രതിരോധയുദ്ധങ്ങൾ തെക്കൻ ചൈനയിൽ ആസൂത്രണം ചെയ്തിരുന്നു.

ക്വിൻലോങ് ചക്രവർത്തിയുടെ നീണ്ട ഭരണത്തിന്റെ അവസാനത്തോടെ ക്വിങ് രാജവംശം അതിന്റെ ഏറ്റവും ഉന്നതമായ നിലയിലെത്തിയിരുന്നു. 
ലോകജനസംഖ്യയുടെ മൂന്നിലൊന്നിലധികവും ചൈനീസ് സാമ്രാജ്യത്തിലെ പ്രജകളായിരുന്നു. ലോകത്തിലെ ഏറ്റവും വലിയ സമ്പദ്‌വ്യവസ്ഥ ചൈനയുടേതായിരുന്നു. 
ഈ മാനദണ്ഡം വച്ചു നോക്കിയാൽ ഇത് ലോകത്തിലെ ഏറ്റവും വലിയ സാമ്രാജ്യ‌ങ്ങളിലൊന്നായിരുന്നു എന്നുകാണാം.

പത്തൊൻപതാം നൂറ്റാണ്ടിൽ സാമ്രാജ്യം ആന്തരികകാരണങ്ങളാൽ വളർച്ചയടഞ്ഞ സ്ഥിതിയിലായിരുന്നു. സാമ്രാജ്യത്ത്വശക്തികളുടെ ഭീഷണി ഇതിനുപുറമേയുണ്ടായിരുന്നു. 1840-ൽ ഒന്നാം കറുപ്പുയുദ്ധത്തിൽ ബ്രിട്ടീഷ് സാമ്രാജ്യത്തിൽ നിന്നും 
പരാജയമേറ്റുവാങ്ങിയതിനെത്തുടർന്ന് 1842-ൽ നാൻകിംഗ് കരാർ നിലവിൽ വന്നു. ഇതുപ്രകാരം ‌ഹോങ്ക് കോങ്ങ് ബ്രിട്ടനു നൽകപ്പെടുകയും കറുപ്പിന്റെ ഇറക്കുമതി നിയമവിധേയമാവുകയും ചെയ്തു. 
ഇതിനുശേഷമുണ്ടായ സൈനിക പരാജയങ്ങളും സാമ്രാജ്യത്വശക്തികളുമായി ഏർപ്പെട്ട തുല്യതയില്ലാത്ത കരാറുകളും ക്വിങ് രാജവംശത്തിന്റെ പതനശേഷവും തുടരുകയുണ്ടായി.

"സ്വർഗ്ഗീയരാജാവ്" ഹോങ് സിയുക്വുവാന്റെ ക്രിസ്തീയ പരിവേഷമു‌ള്ള പ്രസ്ഥാന‌ത്തിന്റെ തായ്പിംഗ് കലാപം (1851–1864) ഒരു പതിറ്റാണ്ടിലധികം സമയം ചൈനയുടെ മൂന്നിലൊന്ന് പ്രദേശ‌ത്തെയും ബാധിച്ചിരുന്നു. 
1864-ൽ നാൻകിങ്ങിലെ മൂന്നാം യുദ്ധ‌ത്തിൽ ഇവർ പരാജയപ്പെടും വരെ ഇത് തുടർന്നു. സൈനിക വിന്യാസം വച്ചു നോക്കിയാൽ ഒരുപക്ഷേ പത്തൊൻപതാം നൂറ്റാണ്ടിലെ ഏറ്റവും വലിയ യുദ്ധങ്ങളിലൊന്നായിരുന്നു ഇത്. 
ഈ യുദ്ധത്തിൽ രണ്ടു കോടിയോളം ആൾക്കാർ മരിക്കുകയുണ്ടായി. 
ഇതെത്തുടർന്ന് ധാരാളം കലാപങ്ങളുണ്ടായി. പണ്ടി-ഹക്ക ക്ലാനുകളുടെ യുദ്ധങ്ങൾ, നിയെൻ കലാപം, മുസ്ലീം കലാപം, പാന്തേ കലാപം എന്നിവ ഇതിൽ പെടുന്നു. 
വലിയ ജീവഹാനിയും ചെലവുമുണ്ടായെങ്കിലും ഈ കലാപങ്ങളെല്ലാം അടിച്ചമർത്തപ്പെട്ടിരുന്നു. പക്ഷേ കേന്ദ്രീകൃത ഭരണകൂടത്തിന്റെ അധികാരം ദുർബ്ബലപ്പെടാൻ ഈ കലാപങ്ങൾ കാരണമായി എന്നതിൽ സംശയമില്ല.

സാമ്രാജ്യത്തിനകത്തെ കുഴപ്പങ്ങൾക്കും ബാഹ്യശക്തികളുടെ ഭീഷ‌ണികൾക്കും പ്രതികരണമെന്ന നിലയിൽ പത്തൊൻപതാം നൂറ്റാണ്ടിന്റെ രണ്ടാം പകുതിയിൽ സ്വശാക്തീകരണ പ്രസ്ഥാനം എന്ന ഘടനാപരമായ നവീകരണം ആരംഭിക്കുകയുണ്ടായി. 
സാമ്രാജ്യം നവീകരിക്കുക, സൈന്യത്തെ ശക്തിപ്പെടുത്തുക എന്നിവയായിരുന്നു പ്രധാന ലക്ഷ്യങ്ങൾ. പക്ഷേ അഴിമതിക്കാരായ ഉദ്യോഗസ്ഥന്മാരും, ഇതിൽ നിന്ന് ഗുണമൊന്നുമുണ്ടാകില്ല എന്ന പൊതുവായ ധാരണയും, രാജകുടുംബത്തിനുള്ളിലെ കലഹങ്ങളും കാരണം ഈ നവീകരണപ്രസ്ഥാനം പരാജയപ്പെട്ടു. 
ഇതിന്റെ ഫലമായി ഒന്നാം ചൈന-ജപ്പാൻ യുദ്ധത്തിൽ (1894–1895) "ബൈയാംഗ് കപ്പൽപ്പട" പൂർണ്ണമായി പരാജയപ്പെട്ടു. ഗുവാങ്സു ചക്രവർത്തിയും പരിഷ്കരണവാദികളും ഇതെത്തുടർന്ന് 
കൂടുതൽ വ്യാപകമായ പരിഷ്കാരങ്ങൾ ആരംഭിച്ചു. നൂറുദിന പരിഷ്കരണം (1898) എന്നായിരുന്നു ഇത് അറിയപ്പെട്ടത്. ദോവേഗർ സിക്സി ചക്രവർത്തിനിയുടെ നേതൃത്വത്തിൽ യാഥാസ്ഥിതികവാദികൾ ഒരു 
സൈനിക അട്ടിമറിയിലൂടെ ഈ ശ്രമം പരാജയപ്പെടുത്തി.

ഇരുപതാം നൂറ്റാണ്ടിന്റെ ആരംഭത്തിൽ യാഥാസ്ഥിതികവാദികളും സാമ്രാജ്യത്വവിരുദ്ധരുമായ ഒരു പ്രസ്ഥാനം വടക്കൻ ചൈനയിലെ വലിയ മേഖലയിലെ വിദേശ അടിച്ചമർത്തലിനെതിരേ ബോക്സർ കലാപം എന്ന രക്തരൂക്ഷിതമായ കലാപം നയിക്കുകയുണ്ടായി. 
ബോക്സർമാർ ബീജിങ്ങിലേയ്ക്ക് മുന്നേറിക്കൊണ്ടിരുന്നപ്പോൾ ദോവേഗർ ചക്രവർത്തിനി ഇവരുടെ പക്ഷം പിടിക്കുകയാണ് ചെയ്തത്. ഒരുപക്ഷേ അധികാരത്തിൽ തന്റെ പിടി മുറുക്കാനാകണം ചക്രവർത്തിനി ഇങ്ങനെ ചെയ്തത്. ഇതിനു പ്രതികരണമായി വിദേശ നയതന്ത്ര സ്ഥാപനങ്ങളിലെ ജീവനക്കാരെ 
രക്ഷിക്കുക എന്ന ലക്ഷ്യ‌ത്തോടെ ഒരു എട്ടു രാജ്യസഖ്യം ഒരു സഹാ‌യ സൈനികനടപടി എന്ന നിലയിൽ ചൈനയിൽ പ്രവേശിക്കുകയും ചെയ്തു. 
ബ്രിട്ടൻ, റഷ്യ, ഇറ്റലി, ജർമനി, ഫ്രാൻസ്, അമേരിക്കൻ ഐക്യനാടുകൾ. ഓസ്ട്രിയ എന്നിവരായിരുന്നു സൈന്യ‌ത്തെ അയച്ചത്. ഈ സഖ്യം ബോക്സർമാരെ പരാജയപ്പെടുത്തുകയും ക്വിങ് ഭരണകൂടത്തിൽ നിന്ന് കൂടുതൽ ഇളവുകൾ ആവശ്യപ്പെടുകയും ചെയ്തു.

1900-ന്റെ തുടക്കത്തിൽ സിക്സിയും ക്വിങ് ഭരണകൂടവും നവീകരണത്തെപ്പറ്റി സംസാരിക്കുവാൻ തുടങ്ങിയെങ്കിലും ആഭ്യന്തരപ്രശ്നങ്ങൾ വർദ്ധിക്കുകയാണ് ചെയ്തത്. 1910-ൽ ചൈനയിൽ അടിമത്തം നിരോധിക്കപ്പെടുകയുണ്ടായി.
1911-ലെ സിൻഹായി കലാപം ക്വിങ് രാജവംശത്തിന്റെ ഭരണം അവസാനിപ്പിച്ചു.

ചൈനീസ് ചരി‌ത്രത്തിലെ ആധുനികയുഗം ആരംഭിക്കുന്നത് ക്വിങ് രാജവംശത്തിന്റെ പതനത്തോടെയാണെന്നതിൽ ചരിത്രകാരന്മാർക്ക് ഏകാഭിപ്രായമാണുള്ളത്. ഈ പതനത്തിനു മുൻപുള്ള 130 വർഷക്കാലത്തെ ചരിത്രത്തിൽ ക്വിങ് രാജവംശത്തിന്റെ പതനകാരണം കണ്ടുപിടിക്കുവാൻ ചരിത്രകാരന്മാർ ശ്രമിക്കുന്നുണ്ട്. 
"ദി കൊളംബിയ ഗൈഡ് റ്റു മോഡേൺ ചൈനീസ് ഹിസ്റ്ററി" എന്ന ഗ്രന്ഥത്തിന്റെ എഡിറ്ററായ കീത്ത് ഷോപ്പ വാദിക്കുന്നത് "ചൈനയുടെ ആധുനിക ചരിത്രത്തിന്റെ തുടക്കം 1780-ന് അടുത്തുള്ള ഒരു സമയത്താണ്"' എന്നാണ്. ഇത് "പത്തൊൻപതാം നൂറ്റാണ്ടിലും ഇരുപതാം നൂറ്റാണ്ടിലും ചൈ‌നയുടെ 
രാഷ്ട്രീയരംഗത്തുണ്ടായ പതനം മനസ്സിലാക്കാൻ നമ്മെ കൂടുതൽ സഹായിക്കും" എന്നും അദ്ദേഹം അഭിപ്രായപ്പെടുന്നു.

"തലസ്ഥാനങ്ങൾ: നാൻജിങ്, ബൈജിംഗ്, ചോങ്‌ക്വിങ് എ‌ന്നിവകൂടാതെ യുദ്ധകാലത്ത് അൽപ്പ‌നാൾ മാത്രം പ്രവർത്തിച്ചിരുന്ന ധാരാളം തലസ്ഥാനങ്ങൾ; 1949-നു ശേഷം തായ്‌പേയ്"

ചൈനയുടെ ദൗർബല്യത്തിലും നവീകരണം നടപ്പിലാക്കുന്നതു സംബന്ധിച്ച് ക്വിങ് ഭരണകൂടത്തിന്റെ വൈമനസ്യത്തിലും മനം മടുത്ത് യുവാക്കളായ ഉദ്യോഗസ്ഥരും സൈനിക ഓഫീസർമാരും വിദ്യാർത്ഥികളും ഭരണകൂടത്തെ മറിച്ചിട്ട് ഒരു റിപ്പബ്ലിക് സ്ഥാപിക്കണം എന്ന് അഭിപ്രായപ്പെടാൻ 
തുടങ്ങി. സൺ യാത്-സെന്നിന്റെ വിപ്ലവാശയങ്ങൾ ഇവരെ സ്വാധീനിച്ചിരുന്നു. സൺ യാത്-സെന്നിനോട് ഒരു വിപ്ലവകാരിയായ ജനറൽ എന്താണ് വിജയത്തിന്റെ കാരണം എന്നാണ് താങ്കളുടെ അഭിപ്രായം എന്ന് ചോദിച്ചപ്പോൾ "മറ്റേതൊരു കാരണത്തിലുമുപരി ക്രിസ്തുമതമാണ് 
ഇതിനു കാരണമെന്നാണ് താൻ കരുതുന്നത്" എന്നായിരുന്നു അദ്ദേഹം മറുപടി പറഞ്ഞത്. "മതസ്വാതന്ത്ര്യം സംബന്ധിച്ച ആശയ‌ങ്ങൾ, സാർവത്രിക സ്നേഹ‌ത്തിന്റെയും സമാധാനത്തിന്റെയും സന്ദേശം, എന്നിവ ചൈനക്കാർക്ക് പ്രിയപ്പെട്ടതായി തോന്നുന്നവയാണ്. ഇവയാണ് (ക്രിസ്തുമതത്തിനൊപ്പം) 
വിപ്ലവത്തിനു കാരണമായത്. വിപ്ലവത്തിന്റെ സമാധാനപരമായ സ്വഭാവം നിർണ്ണയിച്ചതും ഈ ആശയങ്ങളാണ്" എന്നായിരുന്നു സൺ യാത്-സെന്നിന്റെ അഭിപ്രായം
1911 ഒക്റ്റോബർ 10-നാണ് വുഹാനിൽ വിപ്ലവ സൈനിക മുന്നേറ്റമായ വുചാങ് കലാപം ആരംഭിച്ചത്. 1912 മാർച്ച് 12-ന് നാൻജിങിൽ റിപ്പബ്ലിക് ഓഫ് ചൈനയുടെ 
താൽക്കാലിക ഭരണകൂടം സ്ഥാപിക്കപ്പെട്ടു, സൺ യാത്-സെൻ റിപ്പബ്ലിക്കിന്റെ പ്രസിഡന്റാണെന്ന് പ്രഖ്യാപിക്കപ്പെട്ടുവെങ്കിലും 
ഇദ്ദേഹം ക്വിങ് ഭരണകൂടത്തിൽ പ്രധാനമന്ത്രിയായിരുന്നയാളായ യുവാൻ ഷികായിയ്ക്ക് അധികാരം വിട്ടുകൊടുക്കുവാൻ നിർബന്ധിതയായി. ഷികായിയായിരുന്നു പുതിയ സൈന്യത്തിന്റെ സൈന്യാധിപൻ. 
അവസാന ക്വിങ് ചക്രവർത്തിക്ക് അധികാരമൊഴിയാനുള്ള സാഹചര്യമൊരുക്കാനായിരുന്നു ഇത് (സൺ യാത്-സെൻ പിന്നീട് ഈ തീരുമാനമെടുക്കെണ്ടിയിരുന്നില്ല എന്ന് അഭിപ്രായപ്പെട്ടിരുന്നു). അടുത്ത കുറച്ചു വർഷം കൊണ്ട് യുവാൻ ദേശീയ അസംബ്ലിയും പ്രാദേശിക അസംബ്ലികളും 
പിരിച്ചുവിടുകയും 1915-ന്റെ അവസാനത്തോടെ താൻ ചക്രവർത്തിയാണെന്ന് പ്രഖ്യാപിക്കുകയുമുണ്ടായി. ഇദ്ദേഹത്തിന്റെ കീഴുദ്യോഗസ്ഥർ യുവാന്റെ ചക്രവർത്തി‌യാകാനുള്ള ആഗ്രഹത്തെ ശക്തമായി എതിർത്തു. കലാപം മുൻകൂട്ടിക്കണ്ട യുവാൻ 1916 മാർച്ചിൽ സ്ഥാനമൊഴിഞ്ഞു. ഇദ്ദേഹം 1916 ജൂണിൽ 
മരണമടയുകയുണ്ടായി.

1916-ൽ ഇദ്ദേഹത്തിന്റെ മരണത്തെത്തുടർന്നുണ്ടായുള്ള ശൂന്യത യുദ്ധപ്രഭുക്കളുടെ കാലഘട്ടത്തിന് ആരംഭം കുറിച്ചു. റിപ്പബ്ലിക്കൻ ഭരണകൂടം ഈ സമയത്ത് തകർന്നിരുന്നു. പ്രാദേശിക സൈനിക നേതാക്കളുടെ സഖ്യങ്ങളാണ് ഈ സമയത്ത് രാജ്യം ഭരിച്ചിരുന്നത്.

1919-ൽ ഒന്നാം ലോകമഹായുദ്ധത്തിന്റെ അവസാനമുണ്ടായ വാഴ്സൈൽസ് ഉടമ്പടിയിൽ ചൈനയ്ക്കുമേൽ അടിച്ചേൽപ്പിക്കപ്പെട്ട വ്യവസ്ഥകളോടുള്ള പ്രതികരണമെന്നനിലയിൽ ‌മേയ് ഫോർത്ത് പ്രസ്ഥാനം ആരംഭിക്കുകയുണ്ടായി. 
ചൈനയിലെ ആഭ്യന്തര സാഹചര്യങ്ങളോടുള്ള പ്രതിഷേധം പ്രകടിപ്പിക്കുന്ന ഒരു പ്രസ്ഥാനമായി പെട്ടെന്നുതന്നെ ഈ മുന്നേറ്റം രൂപാന്തരം പ്രാപിച്ചു. പാശ്ചാത്യ ലിബറൽ തത്ത്വശാസ്ത്രം ചൈനയിലെ ബുദ്ധിജീവികൾ പുറന്തള്ളുകയും കൂടുതൽ വേറിട്ട ചിന്താഗതികൾ സ്വീകരിക്കുകയും ചെയ്‌തു. 
ഇത് ചൈനയിൽ ഇടതുപക്ഷവും വലതുപക്ഷവും തമ്മിലുള്ള സംഘടനത്തിന് കാരണമാവുകയും അടുത്ത നൂറ്റാണ്ടു മുഴുവൻ ചൈനയുടെ ചരിത്രത്തെ സ്വാധീ‌നിക്കുകയും ചെയ്തു.

1920-കളിൽ സൺ യാത്-സെൻ തെക്കൻ ചൈനയിൽ ഒരു വിപ്ലവപ്രസ്ഥാനത്തിന്റെ താവളം സ്ഥാപിച്ചു. ശിധിലമായ രാജ്യത്തെ ഏകീകരിക്കുവാനുള്ള ശ്രമം അദ്ദേഹം ഇവിടെ നിന്നും ആരം‌ഭിച്ചു. സോവിയറ്റ് യൂണിയന്റെ പിന്തുണയുണ്ടായിരുന്ന 
ചൈനീസ് കമ്യൂണിസ്റ്റ് പാർട്ടിയുമായി ഇദ്ദേഹം സഖ്യം സ്ഥാപിച്ചു. 1925-ൽ സൺ യാത്-സെൻ കാൻസർ ബാധിച്ച് മരിച്ചതിനെത്തുടർന്ന് ഇദ്ദേഹത്തിന്റെ ശിഷ്യന്മാരിലൊരാളായ ചിയാങ് കൈഷക് 
"കുമിംഗ്താങ്" (നാഷണലിസ്റ്റ് കക്ഷി) പാർട്ടിയുടെ നിയന്ത്രണം പിടിച്ചെടുക്കുകയും മദ്ധ്യചൈനയുടെ ഭൂരിഭാഗം പ്രദേശങ്ങളും വടക്കൻ സൈനികനീക്കം (1926–1927) എ‌ന്ന സൈനികനടപടിയിലൂടെ തന്റെ നിയന്ത്രണത്തിൻ കീഴിൽ കൊണ്ടുവരുകയും 
ചെയ്തു. മദ്ധ്യ ചൈനയിലെ യുദ്ധപ്രഭുക്കളെ കീഴടക്കിയതോടെ വടക്കുള്ള യുദ്ധപ്രഭുക്കളുടെ പേരിനെങ്കിലുമുള്ള പിന്തുണ നേടിയെടുക്കാൻ ഇദ്ദേഹത്തിനു സാധിച്ചു. 1927-ൽ ചിയാങ് ചൈനീസ് കമ്യൂണിസ്റ്റ് പാർട്ടിക്കെതിരേ തിരിയുകയും കിഴക്കൻ ചൈനയിലെയും തെക്കൻ ചൈനയിലെയും താവളങ്ങളിൽ നിന്ന് 
ചൈനീസ് കമ്യൂണിസ്റ്റ് പാർട്ടി നേതാക്കളെ തുരത്തുകയും ചെയ്തു. 1934-ൽ ചൈനീസ് സോവിയറ്റ് റിപ്പബ്ലിക് പോലുള്ള തങ്ങളുടെ പർവ്വത കേന്ദ്രങ്ങളിൽ നിന്ന് ചൈനീസ് കമ്യൂണിസ്റ്റ് പാർട്ടി ചൈനയുടെ വടക്കുപടിഞ്ഞാറേയ്ക്ക് 
ലോങ് മാർച്ഛ് നടത്തി. ചൈനയിലെ ഏറ്റവും ദുർഘടം പിടിച്ച ഭൂവിഭാഗങ്ങളിലൂടെയായിരുന്നു ഈ യാത്ര. ഷാൻക്സി പ്രവിശ്യയിലെ യനാനിൽ ചൈനീസ് കമ്യൂണിസ്റ്റ് പാർട്ടി ഒരു ശക്തികേന്ദ്രം സ്ഥാപിച്ചു. 
ലോങ് മാർച്ച് സമയത്ത് കമ്യൂണിസ്റ്റുകൾ മാവോ സെഡോങ് (മോവോ സെ-തുങ്) എന്ന പുതിയ നേതാവിനു കീഴിൽ പുനഃസംഘടിച്ചു.

14-വർഷം നീണ്ട ജപ്പാനീസ് അധിനിവേശക്കാലത്തും (1931–1945) കുമിംഗ്‌താങ് കക്ഷിയും ചൈനീസ് കമ്യൂണിസ്റ്റ് പാർട്ടിയും തമ്മിലുള്ള സംഘർഷം ഒളിഞ്ഞും തെളിഞ്ഞും തുടർന്നുകൊണ്ടിരുന്നു. 1937-ൽ ചൈനയും ജപ്പാനും തമ്മിലുള്ള യുദ്ധത്തിൽ (1937–1945) 
ജപ്പാനെ എതിർക്കാനായി രണ്ടു കക്ഷികളും താൽക്കാലിക സഖ്യം രൂപീകരിച്ചിരുന്നു, ഈ യുദ്ധം രണ്ടാം ലോകമഹായുദ്ധത്തിലെ ഒരു കക്ഷിയായി മാറി.

1945-ൽ ജപ്പാൻ പരാജയപ്പെട്ടതിനെത്തുടർന്ന് കുമിംഗ്താങ് കക്ഷിയും ചൈനീസ് കമ്യൂണിസ്റ്റ് പാർട്ടിയും തമ്മിലുള്ള യുദ്ധം പുനരാരംഭിച്ചു. യുദ്ധം അവസാനിപ്പിക്കാനും ചർച്ച ചെയ്ത് പ്രശ്നം പരിഹരിക്കാനുമുള്ള ശ്രമങ്ങൾ പരാജയപ്പെട്ടു. 1949-ഓടെ ചൈനീസ് കമ്യൂണിസ്റ്റ് പാർട്ടി 
രാജ്യത്തിന്റെ ഭൂരിഭാഗം പ്രദേശങ്ങളിലും തങ്ങളുടെ അധികാരം സ്ഥാപിച്ചുകഴിഞ്ഞിരുന്നു "(ചൈനീസ് ആഭ്യന്തരയുദ്ധം കാണുക)". ചിയാങ് കൈഷക്കിനെ അപേക്ഷി‌ച്ച് കുറച്ചു മാത്രം പിശകുകൾ വരുത്തിയതിനാലാണ് ചൈനീസ് കമ്യൂണിസ്റ്റ് പാർട്ടി 
ആഭ്യന്തരയുദ്ധം ജയിച്ചതെന്നാണ് വെസ്റ്റ്‌വാർഡ് അഭിപ്രായപ്പെടുന്നത്. ചൈനയിൽ ശക്തമായ ഒരു കേന്ദ്രീകൃത ഭരണം കൊണ്ടുവരാനുള്ള തന്റെ ശ്രമത്തിന്റെ ഭാഗമായി ചിയാങ് ധാരാളം വിഭാഗങ്ങളുടെ വിദ്വേഷത്തിന് പാത്രമായി എന്നാണ് അദ്ദേഹം വിശദീകരിക്കുന്നത്. 
ഇതു കൂടാതെ ജപ്പാനുമായുള്ള യുദ്ധം ചിയാങിന്റെ പാർട്ടിയെ തളർത്തിയിരുന്നു. കമ്യൂണിസ്റ്റുകൾ കർഷകരെപ്പോലെയുള്ള ജനവിഭാഗങ്ങളോട് അവർ കേ‌ൾക്കാനാഗ്രഹിച്ച കാര്യങ്ങളാണ് പറഞ്ഞത്. ചൈനീസ് ദേശീയത എന്ന മൂടുപടവും കമ്യൂണിസ്റ്റുകൾ ധരിച്ചിരുന്നുവത്രേ. 
1949 ചൈനീസ് വൻകരയിൽ കമ്യൂണിസ്റ്റ് സൈന്യം പരാജയപ്പെടുത്തിയതിനെത്തുടർന്ന് ചിയാങ് തായ്‌വാനിലേയ്ക്ക് തന്റെ ഭരണകൂടവും കൂറുള്ള സൈനികരുമായി പിൻവാങ്ങി. കുമിംഗ്തങ് കക്ഷിയുടെ നേതൃത്വവും ഇവരെ പിന്തുണച്ചിരുന്ന വലിയൊരു കൂട്ടം ആൾക്കാരും ഇക്കൂട്ടത്തിൽ 
തായ്‌വാനിലേയ്ക്ക് പോവുകയുണ്ടായി. രണ്ടാം ലോകമ‌ഹായുദ്ധത്തിന്റെ അവസാനത്തോടെ ജപ്പാൻ കീഴടങ്ങിയപ്പോൾ ചിയാങ് തായ്‌വാന്റെ നിയന്ത്രണം ഏറ്റെടുത്തിരുന്നു. തായ്‌വാനിലെ ജപ്പാൻ സൈന്യം റിപ്പബ്ലിക് ഓഫ് ചൈനയിലെ സൈന്യത്തിനു മുന്നിലാണ് കീഴടങ്ങിയത്.

1949-ൽ കുമിംഗ്താങ് കക്ഷി വൻകരയിൽ നിന്ന് തായ്‌പേയിലേയ്ക്ക് സൈന്യത്തെ പറിച്ചുനട്ടതോടെ ചൈനീസ് ആഭ്യന്തരയുദ്ധത്തിലെ പ്രധാന പോരാട്ടങ്ങൾ അവസാനിച്ചു. വൻകരയിലെ ചൈനീസ് ഭൂവിഭാഗങ്ങളുടെ 
നിയന്ത്രണം ചൈനീസ് കമ്യൂണിസ്റ്റ് പാർട്ടിയ്ക്ക് ലഭിച്ചു. 1949 ഒക്റ്റോബർ 1-ന്, മാവോ സെതുങ് പീപ്പിൾസ് റിപ്പബ്ലിക് ഓഫ് ചൈന നിലവിൽ വന്നതായി പ്രഖ്യാപിച്ചു. 
പീപ്പിൾസ് റിപ്പബ്ലിക്ക് ഓഫ് ചൈന "കമ്യൂണിസ്റ്റ് ചൈന" എന്നും "ചുവന്ന ചൈന" എന്നും അറിയപ്പെട്ടിരുന്നു.
പീപ്പിൾസ് റിപ്പബ്ലിക് ഓഫ് ചൈനയുടെ രൂപം നിർണ്ണയിച്ചത് ചില പരിപാടികളും പഞ്ചവത്സര പദ്ധതികളുമായിരുന്നു. 
ഈ പരിപാടികളെല്ലാം വിജയമായിരുന്നില്ല. മുന്നിലേയ്ക്കുള്ള കുതിച്ചുചാട്ടം എന്ന സാമ്പത്തിക സാമൂഹിക പദ്ധതി നാലരക്കോടി മരണങ്ങൾക്ക് കാരണമായി എന്ന് കണക്കാക്കപ്പെടുന്നു. 
1966 മാവോയും കൂട്ടാളികളും സാംസ്കാരികവിപ്ലവം ആരംഭിച്ചു, ഇത് ഒരു പതിറ്റാണ്ടിനുശേഷം മാവോയുടെ മരണം വരെ നീണ്ടുനിന്നു. പാർട്ടിക്കുള്ളിലെ അധികാരവടം വലികളും സോവിയറ്റ് യൂണിയനോടുള്ള ഭയവും മൂലം ആരംഭിച്ച 
സാംസ്കാരിക വിപ്ലവം ചൈനയുടെ സമൂഹത്തെ വലിയതോതിൽ മാറ്റിമറിക്കുകയുണ്ടായി.

1972-ൽ ചൈനയും സോവിയറ്റ് യൂണിയനുമായുള്ള അകൽച്ച അതിന്റെ മൂർദ്ധന്യത്തിലായിരുന്നപ്പോൾ മാവോയും ഷൗ എൻലായിയും ബീജിങ്ങിൽ റിച്ചാർഡ് നിക്സണുമായി പരസ്പരബന്ധം സ്ഥാപിക്കുന്നതിനായി കൂടിക്കാഴ്ച്ച നടത്തുകയുണ്ടായി. 
ഈ വർഷം പീപ്പിൾസ് റിപ്പബ്ലിക് ഓഫ് ചൈനയെ ഐക്യരാഷ്ട്രസഭയിൽ പ്രവേശിപ്പിക്കുകയുണ്ടായി. റിപ്പബ്ലിക് ഓഫ് ചൈനയുടെ സ്ഥാനമായിരുന്നു പീപ്പിൾസ് റിപ്പബ്ലിക് ഓഫ് ചൈനയ്ക്ക് നൽകപ്പെട്ടത്. 
ഇതോടൊപ്പം സുരക്ഷാസമിതിയിലെ സ്ഥിരാംഗത്വവും പീപ്പിൾസ് റിപ്പബ്ലിക് ഓഫ് ചൈനയ്ക്കു ലഭിച്ചു.

1976-ൽ മാവോയുടെ മരണത്തെത്തുടർന്ന് ഒരു അധികാരവടം വലി നടക്കുകയുണ്ടായി. ഇതിന്റെ ഭാഗമായി നാൽവർ സംഘത്തെ അറസ്റ്റ് ചെയ്യുകയും സാംസ്കാരികവിപ്ലവക്കാലത്തെ അതിക്രമങ്ങൾക്ക് ഉത്തരവാദികൾ ഇവരാണെന്ന് ആരോപിക്കപ്പെടുകയും ചെയ്തു. 
ഇതോടെ ചൈനയിലെ അസ്വസ്ഥമായ ഒരു രാഷ്ട്രീയ കാലഘട്ടത്തിന് അവസാനമായി. ഡെങ് സിയാവോപിങ് മാവോയുടെ പിൻഗാമിയായി വളർത്തിക്കൊണ്ടുവന്ന ചെയർമാൻ ഹുവ ഗുവോഫെങ്ങിനെ മറികടന്ന് ഭരണം പിടിച്ചെടുത്തു. 
അടുത്ത കുറച്ചുവർഷം കൊണ്ട് ഇദ്ദേഹം "പ്രായോഗികതലത്തിൽ" നേതാവായി മാറി.

1978 മുതൽ 1992 വരെ ചൈനയുടെ പരമോന്നത നേതാവായിരുന്നുവെങ്കിലും ഡെങ് സിയാവോപിങ് ഒരിക്കലും പാർട്ടിയുടെയോ രാജ്യത്തിന്റെയോ തലവനാവുകയുണ്ടായില്ല. ഇദ്ദേഹത്തിന് പാർട്ടിക്കകത്തുണ്ടായിരുന്ന സ്വാധീനമാണ് 
ചൈനയിലെ സാമ്പത്തിക പരിഷ്കാരങ്ങൾക്ക് കാരണമായത്. കമ്യൂണിസ്റ്റ് പാർട്ടി പിന്നീട് പൗരന്മാരുടെ വ്യതിജീവിതത്തിന്മേലുണ്ടായിരുന്ന നിയന്ത്രണത്തിൽ അയവു വരുത്തുകയും കമ്യൂണുകൾ നിറുത്തലാക്കുകയും ചെയ്തു. 
പല കർഷകത്തൊഴിലാളികൾക്കും ഭൂമി ലീസിൽ നൽകപ്പെട്ടു. ഇത് കാർഷിക രംഗത്ത് വലിയ വളർച്ചയ്ക്ക് കാരണമായി. ഈ സംഭവങ്ങൾ ഒരു ആസൂത്രണ സാമ്പത്തിക വ്യവസ്ഥ എന്ന നിലയിൽ നിന്ന് സ്വതന്ത്ര വിപണി എന്ന അന്തരീക്ഷത്തിന് വലിയ വളർച്ച ലഭിച്ചുകൊണ്ടിരിക്കുന്ന 
മിശ്രിത സമ്പദ്‌വ്യവസ്ഥയിലേയ്ക്ക് ചൈന മാറുന്നതിന് കാരണമായി. ചിലർ 
ഈ സാമ്പത്തികവ്യവസ്ഥയെ "മാർക്കറ്റ് സോഷ്യലിസം" എന്നാണ് വിളിക്കുന്നത്, കമ്യൂണിസ്റ്റ് പാർട്ടി ഓഫ് ചൈന ഈ സമ്പ്രദായത്തിനു നൽകിയിരിക്കുന്ന ഔദ്യോഗിക നാമം "ചൈനീസ് സ്വഭാവത്തോടു കൂടിയ സോഷ്യലിസം" എന്നാണ്. 
1982 നവംബർ 4-നാണ് പീപ്പിൾസ് റിപ്പബ്ലിക് ഓഫ് ചൈന തങ്ങളുടെ നിലവിലുള്ള ഭരണഘടന സ്വീകരിച്ചത്.

1989-ൽ ജനറൽ സെക്രട്ടറിയായിരുന്ന ഹു യാവോബാങിന്റെ മരണം [Tiananmen Square protests of 1989|1989-ലെ ടിയാനന്മെൻ ചത്വരത്തിലെ പ്രതിഷേധങ്ങൾ]] ആരംഭിക്കുന്നതിന് കാരണമായി. ഈ പ്രതിഷേധത്തിനിടെ വിദ്യാർത്ഥികളും മറ്റുള്ളവരും 
മാസങ്ങളോളം ചത്വരത്തിൽ ക്യാമ്പ് ചെയ്യുകയും അഴിമതിക്കെതിരായും രാഷ്ട്രീയനവീകരണത്തിനനുകൂലമായും അഭിപ്രായപ്രകടനങ്ങൾ നട‌ത്തുകയും ചെയ്തു. ജനാധിപത്യാവകാശങ്ങൾ, അഭിപ്രായസ്വാതന്ത്ര്യം എന്നിവപോലുള്ള അവകാശങ്ങൾ ഇവരുടെ ആവശ്യ‌ങ്ങളിൽ പെട്ടിരുന്നു. 
ജൂൺ 4-ന് പീപ്പിൾസ് ലിബറേഷൻ ആർമിയുടെ സൈനികവാഹനങ്ങൾ ചത്വരത്തിൽ പ്രവേശിക്കുകയും ബലം പ്രയോഗിച്ച് ഇവിടം ഒഴിപ്പിക്കുകയും ചെയ്തതോടെ പ്രതിഷേധങ്ങൾക്ക് അവസാനമായി. ഈ നടപടികൾ 
ധാരാളം പേരുടെ മരണത്തിന് കാരണമാവുകയുണ്ടായി. ഈ സംഭവത്തിന് വലിയ മാദ്ധ്യമശ്രദ്ധ ലഭിക്കുകയുണ്ടായി. ഈ സംഭവത്തെ ലോകത്തെമ്പാടുമുള്ളവർ അപലപിച്ചിരുന്നു. ഇത് ചൈനീസ് സർക്കാരിനെതിരായി ഉപരോധങ്ങൾ വരാനും കാരണമായി. 
"ടാങ്ക് മാൻ" എന്നറിയപ്പെടുന്ന സംഭവത്തിന് വലിയ പ്രശസ്തിയാണ് ലഭിച്ചത്.

ചൈനീസ് കമ്യൂണിസ്റ്റ് പാർട്ടി ജനറൽ സെക്രട്ടറിയും പീപ്പിൾസ് റിപ്പബ്ലിക് ഓഫ് ചൈനയുടെ പ്രസിഡന്റുമായ ജിയാങ് സെമിൻ, പ്രധാനമന്ത്രി ഷൂ റോൺജി എന്നിവരാണ് (ഇവർ രണ്ടുപേരും ഷാങ്ഹായ് മേയർമാരായിരുന്നു) ടിയാനന്മെൻ ചത്വരത്തിലെ 
പ്രതിഷേധത്തിനുശേഷം 1990-കളിൽ ചൈന ഭരിച്ചത്. ഇവർ ഭരിച്ച പത്തു വർഷക്കാലം കൊണ്ട് ചൈനയുടെ സാമ്പത്തിക വളർച്ച ഏകദേശം 15 കോടി കർഷകത്തൊഴിലാളികളെ ദാരിദ്ര്യത്തിൽ നിന്ന് കരകയറ്റിയതായും ശരാശരി 11.2% വച്ച് ജി.ഡി.പി.യുടെ വാർഷിക വളർച്ചയ്ക്ക് കാരണമായതായും കണക്കാക്കപ്പെടുന്നു. 
2001-ൽ ചൈന ഔപചാരികമായി ലോകവ്യാപാരസംഘടനയിൽ ചേരുകയുണ്ടായി.

വികസനത്തിന് സാമ്പത്തിക വളർച്ച ആവശ്യമാണെങ്കിലും വേഗത്തിലുള്ള സാമ്പത്തികവളർച്ച രാജ്യത്തിന്റെ വിഭവങ്ങളെയും പരിതഃസ്ഥിതിയെയും ദോഷകരമായി ബാധിച്ചേയ്ക്കാം എന്നാണ് കരുതപ്പെടുന്നത്. സമൂഹത്തിലെ ചില വിഭാഗങ്ങൾക്ക് സാമ്പത്തിക വികാസത്തിൽ നിന്ന് ആവശ്യത്തിനുള്ള 
പ്രയോജനം ലഭിക്കുന്നില്ല എന്നതാണ് മറ്റൊരു പ്രശ്നം. നഗരപ്രദേശങ്ങളും ഗ്രാമപ്രദേശങ്ങളും തമ്മിൽ വർദ്ധിച്ചുവരുന്ന അന്തരം ഇതിനൊരുദാഹരണമാണ്. ഹു ജിന്താവോയുടെയും വെൻ ജിയബാവോയുടെയും കീഴിൽ 
ഈ പ്രശ്നങ്ങൾ നേരിടാനുള്ള പദ്ധതികൾ രാജ്യം ആസൂത്രണം ചെയ്യുകയുണ്ടായി. വിഭവങ്ങൾ തുല്യമായ രീതിയിൽ വീതിക്കുക എന്നതായിരുന്നു ഇതിന്റെ ലക്ഷ്യം. ഇതുമൂലം പ്രയോജനമുണ്ടാകുമോ എന്ന് കാത്തിരുന്നു കാണേണ്ടിയിരിക്കുന്നു. 
ചൈനയിൽ 4 കോടിയിലധികം കർഷകർ തങ്ങളുടെ ഭൂമിയിൽ നിന്ന് പുറത്തായിട്ടുണ്ട്. 
സാധാരണഗതിയിൽ സാമ്പത്തിക വികാസം കൊണ്ടുവരുന്ന നടപടികൾക്കായാണ് ഇത്തരം ഒഴിപ്പിക്കലുകൾ നടക്കുന്നത്. ചൈനയിൽ 2005-ൽ നടന്ന 87,000 പ്രതിഷേധപ്രകടനങ്ങളിൽ ചിലത് ഇത്തരം പുറത്താക്കലുകൾക്കെതിരായായിരുന്നു. 
ചൈനയിലെ ജനങ്ങളിൽ ഭൂരിഭാഗം പേരുടെയും ജീവിതസാഹചര്യങ്ങളിൽ വലിയ മെച്ചമാണുണ്ടായിട്ടുള്ളത്. എങ്കിലും ഇപ്പോഴും കർശനമായ രാഷ്ട്രീയനിയന്ത്രണങ്ങൾ നിലവിലുണ്ട്. ഗ്രാമപ്രദേശങ്ങളിൽനിന്ന് ദാരിദ്ര്യം തുടച്ചുനീക്കാൻ ഇപ്പോഴും സാധിച്ചിട്ടില്ല.















</doc>
<doc id="281002" url="https://ml.wikipedia.org/wiki?curid=281002" title="ടോം ജോർജ്ജ് കോലത്ത്">
ടോം ജോർജ്ജ് കോലത്ത്

മലയാളചലച്ചിത്ര രംഗത്തെ പ്രശസ്തനായ ഒരു നിർമ്മാതാവും, മികച്ച ചിത്രത്തിനുള്ള ദേശീയ-സംസ്ഥാന ചലച്ചിത്ര അവാർഡ് ജേതാവുമാണ് ടോം ജോർജ്ജ് കോലത്ത്. ടോം ജോർജ്ജ് എന്ന ചുരുക്കപ്പേരിലും അറിയപ്പെടുന്നു. ഇദ്ദേഹം നിർമ്മിച്ച അകലെ എന്ന ചലച്ചിത്രം മികച്ച ചിത്രത്തിനുള്ള 2004-ലെ സംസ്ഥാനചലച്ചിത്ര അവാർഡും ദേശീയ ചലച്ചിത്ര അവാർഡും നേടിയിട്ടുണ്ട്. 

സംവിധായകൻ, നടൻ, തിരക്കഥാകൃത്ത് എന്നീ നിലകളിലും ടോം ജോർജ്ജ് പ്രശസ്തനാണ്. അകലെ, മീരയുടെ ദുഃഖവും മുത്തുവിന്റെ സ്വപ്നവും എന്നിവയാണ് ടോം ജോർജ്ജ് നിർമ്മിച്ച പ്രധാന മലയാള ചലചിത്രങ്ങൾ. ഗാന്ധി പാർക്ക് എന്ന ഹോളിവുഡ് സിനിമ സംവിധാനം ചെയ്തത് ടോം ജോർജ്ജാണ്. ബ്ലാക്ക്, ഫിംഗർ പ്രിന്റ്, ഔട്ട് ഓഫ് സിലബസ്, എന്നീ സിനിമകളിൽ അഭിനയിക്കുകയും ചെയ്തിട്ടുണ്ട്.

ജനനം 1970ൽ പാലക്കാട്. മാതാപിതാക്കൾ. കെ.എം. ജോർജ്ജ്, ചിന്നമ്മ ജോർജ്ജ്. സ്കൂൾ, കോളേജ് വിദ്യാഭ്യാസം കേരളത്തിൽ പൂർത്തിയാക്കിയ ശേഷം ന്യൂ യോർക്ക് സ്റ്റേറ്റ് യൂണിവേഴ്സിറ്റിയിൽ നിന്ന് അക്കൗണ്ടിങ്ങിൽ ബിരുദം, കൊളമ്പിയ യൂണിവേഴ്സിറ്റിയിൽ നിന്ന് എം.ബി.എ. എന്നിവ പൂർത്തിയാക്കി. സിനിമാ മേഖലയുമായി ബന്ധപ്പെട്ട പ്രവർത്തനത്തിനു പുറമേ ന്യൂയോർക്കിൽ അക്കൗണ്ടൻസി സ്ഥാപനവും നടത്തുന്നുണ്ട്. 

നിർമ്മാതാവ് എന്ന നിലയിലാണ് ടോം ജോർജ്ജ് സിനിമാ മേഖലയിലേക്ക് കടക്കുന്നത്. അകലെ എന്ന ശ്യാമപ്രസാദ് ചിത്രമാണ് അദ്ദേഹം ആദ്യം നിർമ്മിച്ചത്. മികച്ച ചിത്രത്തിനുള്ള ദേശീയ-സംസ്ഥാന അവാർഡുകൾക്ക് പുറമേ നിരവധി മറ്റ് നിരവധി അവാർഡുകളും അകലെ കരസ്ഥമാക്കി. സിനിമാ നിർമ്മാണത്തിനു പുറമേ ചില ചിത്രങ്ങളിൽ ചെറിയ റോളുകളിൽ അഭിനയിക്കുകയും ചില ടിവി സീരിയലുകൾ നിർമ്മിക്കുകയും ചിലതിൽ അഭിനയിക്കുകയും ചെയ്തിട്ടുണ്ട്. ഗാന്ധി പാർക്ക് എന്ന ഹോളിവുഡ് സിനിമയിലൂടെ സംവിധാനരംഗത്തേക്കും കടന്നു.



</doc>
<doc id="281004" url="https://ml.wikipedia.org/wiki?curid=281004" title="ബെഞ്ചമിൻ പിയറി പാൽ">
ബെഞ്ചമിൻ പിയറി പാൽ

ഭാരതത്തിലെ പ്രസിദ്ധ കൃഷിശാസ്ത്രജ്ഞനായ ബെഞ്ചമിൻ പിയറി പാൽ 1906 മെയ് 26 ന് പഞ്ചാബിലെ മുകന്ദ്പൂറിൽ ജനിച്ചു. ബി പി പാൽ എന്ന ചുരുക്കപ്പേരിൽ അറിയപ്പെടുന്നു. അവിവാഹിതനാണ്. ബർമ്മയിൽ ആയിരുന്നു പ്രാഥമിക വിദ്യാഭ്യാസം. നല്ലൊരു ചിത്രകാരൻ കൂടിയായ അദ്ദേഹം 1929 ൽ സസ്യശാസ്ത്രത്തിൽ ബിരുദാനന്തര ബിരുദവും നേടി. റംഗൂൺ സർവകലാശാലയിൽ നിന്ന് മാത്യൂ ഹണ്ടർ പുരസ്കാരത്തോടെ ആയിരുന്നു അദ്ദേഹത്തിൻറെ വിജയം. 1933 ൽ കേംബ്രിജ് സർവകലാശാലാ പ്ളാൻറ് ബ്രീഡിങ് ഇൻസ്റ്റിറ്റ്യൂട്ടിലെ സർ റോളാൻഡ് ബിഫൻ, സർ ഫ്രാങ്ക് എങ്കിൾഡോ എന്നിവരുടെ കീഴിൽ തയ്യാറാക്കിയ ഗവേഷണ പ്രബന്ധം ഈ മേഖലയിലെ ക്ളാസിക്കാണ്.

1933 ൽ ബിഹാറിലെ പൂസയിലുള്ള ഭാരതീയ കാർഷിക കൗൺസിൽ അംഗമായി. 1950 മുതൽ 1965 വരെ ഇവിടെ ഡയറക്ടറായും 1965 മുതൽ 1972 വരെ ഡയറക്ടർ ജനറലായും സേവനമനുഷ്ടിച്ചു. ഈ പദവിയിലെത്തുന്ന ആദ്യ ഇന്ത്യക്കാരനാണ് അദ്ദേഹം. ഗോതമ്പ്‌, നെല്ല് , ചോളം, മക്കചോളം എന്നിവയുടെ അത്യുത്പാതനശേഷിയു ഇനങ്ങൾ ഉൽപാദിപ്പിച്ച്‌ വിതരണം ചെയ്തു. ഇന്ത്യയിലെ ഹരിത വിപ്ലവത്തിന്റെ ശിൽപ്പി എന്ന് അദ്ദേഹം വിശേഷിപ്പിക്കപ്പെട്ടു. വിരമിച്ചശേഷം നാഷനൽ കമ്മറ്റി ഓൺ എന്വിരൊന്മെന്റൽ പ്രൊട്ടെക്ഷൻ ആൻഡ്‌ കോ ഓർടിനേഷന്റെ ആദ്യ ചെയർമാനായി. 1989 സെപ്തംബർ 14 ന് അന്തരിച്ചു.



</doc>
<doc id="281010" url="https://ml.wikipedia.org/wiki?curid=281010" title="കോഴിക്കോട് തീവണ്ടി നിലയം">
കോഴിക്കോട് തീവണ്ടി നിലയം

1888-ഇൽ മദ്രാസ് റെയിൽവേയുടെ പടിഞ്ഞാറൻ ടെർമിനസ്സായി തുറന്ന കോഴിക്കോട് റെയിൽവേ സ്റ്റേഷൻ കേരളത്തിലെ പ്രധാന റെയിൽവേ സ്റ്റേനുകളിൽ ഒന്നാണ് .സ്റ്റേഷനിൽ നാല് പ്ലാറ്റ്‌ഫോമുകളും രണ്ടു പ്രവേശന കവാടവും ഉണ്ട് ..പാലക്കാട്‌ റെയിൽവേ ഡിവിഷനിലെ ഏക എ1 സ്റ്റേഷൻ ആണ് കോഴിക്കോട് .ദിവസേന 8000 തിൽ കൂടുതൽ യാത്രകാർ സ്റ്റേഷൻ ഉപയോഗിച്ചു വരുന്നു.കോഴിക്കോട് നിന്ന് ഇന്ത്യയിലെ പ്രധാന നഗരങ്ങളായ ഡൽഹി,മുംബൈ,ചെന്നൈ,ബാംഗ്ലൂർ ,കൊച്ചി,കോയമ്പത്തൂർ എന്നിവിടങ്ങിലേക്ക് തീവണ്ടികൾ ലഭ്യമാണ് .കേരളത്തിൽ ആദ്യമായി എല്ലാ പ്ലാറ്റ്ഫോമുകളിലും ലിഫ്റ്റ് സൗകര്യം ലഭ്യമായ സ്റ്റേഷനാണ് കോഴിക്കോട്




</doc>
<doc id="281012" url="https://ml.wikipedia.org/wiki?curid=281012" title="ബ്രഹ്മചാരി (ചലച്ചിത്രം)">
ബ്രഹ്മചാരി (ചലച്ചിത്രം)

എവർ ഷൈൻ പ്രൊഡക്ഷൻസിന്റെ ബാനറിൽ തിരുപ്പതി ചെട്ടിയാർ, എസ്.എസ്.ടി. സുബ്രഹ്മണ്യൻ, എസ്.എസ്.ടി. ലക്ഷമണൻ എന്നിവർ ചേർന്നു നിർമിച്ച മലയാളചലച്ചിത്രമാണ് ബ്രഹ്മചാരി. സീത ഫിലിംസ് വിതരണം നടത്തിയ ഈ ചിത്രം 1972 ഒക്ടോബർ 13-ന് കേരളത്തിൽ പ്രദർശനം തുടങ്ങി.






</doc>
<doc id="281031" url="https://ml.wikipedia.org/wiki?curid=281031" title="വാളയാർ">
വാളയാർ

കേരളത്തിലെ പാലക്കാട്‌ ജില്ലയിലെ ഒരു അതിർത്തി പട്ടണമാണ് വാളയാർ. കേരളം-തമിഴ്‌നാട് അതിർത്തിയിലെ സുപ്രധാന ചെക്ക് പോസ്റ്റായ വാളയാർ ചെക്ക് പോസ്റ്റ് ഇവിടെയാണ് സ്ഥിതിചെയ്യുന്നത്.


</doc>
<doc id="281045" url="https://ml.wikipedia.org/wiki?curid=281045" title="വിഷ്ണു ദേവ് സായ്">
വിഷ്ണു ദേവ് സായ്

ഭാരതീയ ജനതാ പാർട്ടി നേതാവും നിലവിലെ ഖനി, സ്റ്റീൽ, തൊഴിൽ വകുപ്പ് സഹമന്ത്രിയുമാണ് വിഷ്ണു ദേവ് സായ്. പതിമൂന്ന്, പതിനാല്, പതിനഞ്ച് ലോക്സഭകളിലെ അംഗമായിരുന്നു.
ഫെബ്രുവരി 21ന് ഛത്തീസ്ഗഡിലെ കുങ്കുരിയിൽ ജനിച്ചു. ലോയോള ഹയർ സെക്കണ്ടറി സ്ക്കൂളിൽ പഠിച്ചിട്ടുണ്ട്.
റാം പ്രസാദ് സായിയുടെയും ജഷ്മണി ദേവിയുടെയും മകനാണ്. കൗസല്യ ദേവിയെ 1991 മേയ് 27ന് വിവാഹം ചെയ്തു. 2 ആൺമക്കളും ഒരു പെൺകുട്ടിയുമുണ്ട്.
1990 മുതൽ 1998 വരെ മധ്യപ്രദേശ് നിയമസഭയിൽ 2 തവണ അംഗമായിരുന്നു. 1999ൽ പതിമൂന്നാം ലോക്സഭയിൽ അംഗമായി. 2004ൽ രണ്ടാം തവണ പതിനാലാം ലോക്സഭയിലും 2009ൽ പതിനഞ്ചാം ലോക്സഭയിലും അംഗമായി. ബി.ജെ.പിയുടെ ഛത്തീസ്ഗഡ് യൂണിറ്റ് പ്രസിഡന്റാണ്.
നിലവിൽ നരേന്ദ്ര മോദി മന്ത്രിസഭയിലെ ഖനി, സ്റ്റീൽ, തൊഴിൽ വകുപ്പ് സഹമന്ത്രിയാണ്. 



</doc>
<doc id="281048" url="https://ml.wikipedia.org/wiki?curid=281048" title="മഹാതീർ മുഹമ്മദ്">
മഹാതീർ മുഹമ്മദ്

മലേഷ്യൻ പ്രധാനമന്ത്രിയും അറിയപ്പെടുന്ന ഇസ്‍ലാമിക ബുദ്ധിജീവിയുമാണ് മഹാതീർ മുഹമ്മദ്. 1981 ജൂലൈ 16 മുതൽ 2003 ഒക്ടോബർ 31 വരെയുള്ള സുദീർഘമായ രണ്ടു പതിറ്റാണ്ടിലധികം കാലം മലേഷ്യയുടെ പ്രധാനമന്ത്രി പദവി തുടർച്ചയായി അലങ്കരിച്ച അദ്ദേഹം ആധുനിക മലേഷ്യയുടെ പിതാവായി ഗണിക്കപ്പെടുന്നു. 2018 മേയ് 10 ലെ തെരഞ്ഞെടുപ്പ് ഫലം അനുസരിച്ച് അദ്ദേഹം ഒരിക്കൽക്കൂടി മലേഷ്യയുടെ പ്രധാനമന്ത്രിയായി അവരോധിക്കപ്പെട്ടു. മഹാതീറിൻറെ ഭരണത്തിൻ കീഴിൽ അടിസ്ഥാന സൌകര്യങ്ങളുടെ കാര്യത്തിലും വികസനത്തിലും സാമ്പത്തിക മേഖലയിലുമെല്ലാം മലേഷ്യ കൈവരിച്ച പുരോഗതി ലോകശ്രദ്ധ തന്നെ പിടിച്ചുപറ്റുന്ന തരത്തിലുള്ളതായിരുന്നു. 

ചേരിചേരാ പ്രസ്ഥാനത്തിൻറെ ഇരുപത്തൊന്നാമത് സെക്രട്ടറി ജനറലായിരുന്ന അദ്ദേഹം മൂന്നാം ലോക രാഷ്ട്രങ്ങളിലെ വികസന പ്രവർത്തനങ്ങൾക്കും നേതൃത്വം നൽകുകയുണ്ടായി. വിവിധ വിഷയങ്ങളിലായി ഒട്ടേറെ ഗ്രന്ഥങ്ങളുടെ രചയിതാവാണ്.

മഹാതീർ അഴിമതിക്ക് കൂട്ടുനിൽക്കുന്നു എന്നാരോപിച്ച് ഉറ്റ അനുയായിയായിരുന്ന അൻവർ ഇബ്രാഹിം മറ്റൊരു രാഷ്ട്രീയ പാർട്ടി രൂപീകരിച്ചത് ഇദ്ദേഹത്തിൻറെ രാഷ്ട്രീയ ജീവിതത്തിലെ കനത്ത വെല്ലുവിളിയായിരുന്നു. എങ്കിലും തൻറെ പിൻഗാമിയായി അധികാരമേറ്റ നജീബ് തുൻ റസാഖ് വഴി അക്കാലത്ത് മഹാതീർ മലേഷ്യയുടെ രാഷ്ട്രീയ മേഖല നിയന്ത്രിച്ചിരുന്നു. 


</doc>
<doc id="281054" url="https://ml.wikipedia.org/wiki?curid=281054" title="കുൻസെൽ ദിനപത്രം">
കുൻസെൽ ദിനപത്രം

ഭൂട്ടാനിലെ ദേശീയദിനപ്പത്രമാണ് കുൻസെൽ. ഈ പത്രത്തിന്റെ ഓഹരികളിൽ അൻപത്തിഒന്നു ശതമാനം ഭൂട്ടാൻ സർക്കാരിനും, നാൽപ്പത്തിഒൻപതു ശതമാനം പൊതുവായും നൽകപ്പെട്ടിരിയ്ക്കുന്നു.

ഒരു സർക്കാർ ബുള്ളറ്റിൻ ആയി 1967 ൽ ആണ് ഇത് സ്ഥാപിതമായത് 1974 ൽ ഇന്ത്യയിൽ നിന്നു ഒരു അച്ചടിയന്ത്രം ഇറക്കുമതി ചെയ്യുകയും അത് തിംഫുവിൽ സ്ഥാപിതമാവുകയും ചെയ്തു.



</doc>
<doc id="281055" url="https://ml.wikipedia.org/wiki?curid=281055" title="ഗവണ്മെന്റ് ടി ഡി മെഡിക്കൽ കോളേജ്, ആലപ്പുഴ">
ഗവണ്മെന്റ് ടി ഡി മെഡിക്കൽ കോളേജ്, ആലപ്പുഴ

കേരളത്തിലെ ആലപ്പുഴ ജില്ലയിൽ സ്ഥിതി ചെയ്യുന്ന ഒരു മെഡിക്കൽ കോളേജാണു് ഗവണ്മെന്റ് ടി ഡി മെഡിക്കൽ കോളേജ്, ആലപ്പുഴ .1963 ൽ തിരുമല ദേവസ്വത്തിനു കീഴിൽ ആലപ്പുഴയിലെ അനന്തനാരായണപുരത്ത് 1963 ലാണ് കേരള ഗവണ്മെന്റ് ഈ ആശുപത്രിയെ ജില്ലാ ആശുപത്രിയായി ഉയർത്തുകയും ഭരണം മെഡിക്കൽ കോളേജ് മാനേജ്മെന്റിനു നൽകുകയും ചെയ്തത്.1973 ൽ കേരളത്തിലെ നാലാമത്തെ മെഡിക്കൽ കോളേജായി . . ആലപ്പുഴ നഗരത്തിൽ നിന്ന് 9 കിലോമീറ്റർ അകലെ വണ്ടാനത്താണ് ഈ കോളേജ് സ്ഥിതി ചെയ്യുന്നത്.



</doc>
<doc id="281063" url="https://ml.wikipedia.org/wiki?curid=281063" title="അകാൽ തഖ്ത്‌">
അകാൽ തഖ്ത്‌

സിഖ് മതസ്ഥരുടെ ക്ഷേത്രത്തിൽ പുരോഹിതരുടെ ഇരിപ്പിടമാണ് അകാൽ തഖ്ത്.

<references>


</doc>
<doc id="281065" url="https://ml.wikipedia.org/wiki?curid=281065" title="ശ്രീ നാരായണഗുരു (ചലച്ചിത്രം)">
ശ്രീ നാരായണഗുരു (ചലച്ചിത്രം)

prettyurl|Sree Narayana Guru
1985ൽ പി.എ. ബക്കർ സംവിധാനം ചെയ്ത മലയാളചലച്ചിത്രമാണ് ശ്രീ നാരായണഗുരു. ഈ ചലച്ചിത്രം മികച്ച ചലച്ചിത്രത്തിനുള്ള നർഗീസ് ദത്ത് പുരസ്കാരം നേടി. എ. ജാഫർ ആണ് നിർമ്മാതാവ്.

അവലംബം


</doc>
<doc id="281067" url="https://ml.wikipedia.org/wiki?curid=281067" title="മഞ്ഞത്താലി">
മഞ്ഞത്താലി

മഞ്ഞത്താലിയുടെ ഇംഗ്ലീഷിലെ പേര് Chestnut-shouldered Petronia എന്നും ശാസ്ത്രീയ നാമം "Gymnoris xanthocollis" എന്നുമാണ്. ഇത് ഏഷ്യയിൽ കാണപ്പെടുന്ന ഒരു കുരുവിയാണ്.അങ്ങാടിക്കുരുവിയുടെ അടുത്ത ബന്ധുവാണ് ഇംഗ്ലീഷിൽ Yellow throated sparrow എന്ന് കൂടി അറിയപ്പെടുന്ന മഞ്ഞത്താലി. നാട്ടിൻ പുറത്തും പട്ടണങ്ങളിലും മനുഷ്യ വാസമില്ലാത്ത കാട്ടുപ്രദേശങ്ങളിലും എല്ലാം ഇവയെ കാണാം.

 ഇവയ്ക്ക് ചെറിയ കൊക്കുകളാണ് ഉള്ളത്. എന്നാൽ മറ്റുള്ള കുരുവുകളേപ്പോലെ തൂവലിൽ വരകളില്ല. ചിറകിൽ തോളിന്റെ ഭാഗത്ത് രണ്ടു വെള്ളവരകളുണ്ട്. ഈ വരകൾ ഒഴിവാക്കിയാൽ ഇതൊരു ചാര-തവിട്ടു നിറമുള്ള പക്ഷിയാണ്. ചിലപ്പോൾ കഴുത്തിൽ മഞ്ഞപ്പൊട്ടുകാണാം. പൂവന് തോളിൽ ചെമ്പിച്ച നിറം കാണാം.പുറവും ചിറകുകളും വാലും കടുത്ത തവിട്ടു നിറമാണ്. ചിറകുകളുടെ മേൽപകുതി ചെമ്പിച്ച കടും തവിട്ടു നിറം. അതിനു തൊട്ടു താഴെ തെളിഞ്ഞു കാണുന്ന രണ്ടു വെള്ള പക്ഷ രേഖകൾ. പൂവന് പ്രജനന കാലത്തു നല്ല കറുത്ത കൊക്കാണ്. അതിൽ നിന്ന് പുറകോട്ടു കണ്ണിൽ കൂടി പിന്നറ്റം കൂർത്തതും കറുത്തതുമായ പട്ട കാണാം. തൊണ്ടയിൽ മഞ്ഞ നിറത്തിൽ പട്ടയുണ്ട്.

മരത്തെ സ്നേഹിക്കുന്ന പക്ഷിയാണ്. എന്നാൽ കമ്പികളിലും ചിലപ്പോൾ നിലത്തും ഇവയെ കാണാറുണ്ട്. ചാടിച്ചാടി പറക്കുമ്പോൾ ഒന്ന് താഴ്ന്നിട്ടാണ് മുകളിലേക്ക് ഉയരുന്നത്.

മൂന്ന് ഉപവിഭാഗങ്ങളുണ്ട്.



ഇവയെ കേരളത്തിൽ കണ്ടു തുടങ്ങുന്നത് സാധാരണ സെപ്റ്റംബർ മാസത്തിലാണ്. ഈ സമയങ്ങളിൽ കുറ്റിക്കാട്ടിലും പാതവക്കത്തുള്ള മരങ്ങളിലും തേക്കിൻകാടുകളിലും എങ്ങും ഇവയെ കണ്ടു തുടങ്ങും. പാടത്തു കൊയ്ത്തു കഴിഞ്ഞ ഉടൻ ഇവ നെന്മണികൾ കൊത്തി തിന്നാൻ എത്തും. കൂടു കെട്ടാത്ത കാലത്തു ഈ കുരുവികൾ വലിയ കൂട്ടം ചേർന്നാണ് ചേക്കിരിക്കുന്നത്‌. വേനൽ കഴിഞ്ഞു മഴ തുടങ്ങുമ്പോൾ മഞ്ഞത്താലി കേരളം വിട്ടു പോകുന്നു.

മറ്റു പക്ഷികൾ ഉണ്ടാക്കിയ മരപ്പൊത്തുകളിലെ കൂടാണ് ഇവ കൂടാക്കുന്നത്. കെട്ടിടങ്ങളിലെ പൊത്തുകളിലും കൂടുണ്ടാക്കാറുണ്ട്. പിടയാണ് കൂടുണ്ടാക്കി അടയിരിക്കുന്നത്. അപൂർവ്വമായി പൂവൻ സഹായിക്കാറുണ്ട്. നല്ല ചൂടുള്ളപ്പോൾ കുറച്ചുനേരത്തേക്ക് കൂടുവിട്ടുപോവ്വാറുണ്ട്. 12-14 ദിവസംകൊണ്ട് മുട്ട വിരിയും.

ചില ഇനങ്ങൾ ദേശാടനം നടത്തുന്നവയാണ്. മഴക്കനുസരിച്ച് സ്ഥലം മാറുന്നു..

ഇവയുടെ പ്രധന ഭക്ഷണം ധാന്യങ്ങളാണ്. പ്രാണികളും ചെറുപഴങ്ങളും തേനുമാണ് ഭക്ഷണം. പൂവിന്റെ ഇതളും ഇവ ഭക്ഷിക്കാറുണ്ട്. അരിപ്പൂ ചെടിയുടെ പഴങ്ങൾ ഇതിനു പഥ്യമാണ്. പൂള, മുറിക്കു, പ്ലാശ് മുതലായ മരങ്ങൾ പൂത്തു നിൽക്കുമ്പോൾ അവിടെ തേൻ കുടിക്കുവാനെത്തുന്ന പക്ഷികൾക്കിടയിലും മഞ്ഞത്താലിയെ കാണാം 

ഇവയെ തുർക്കി മുതൽ ഇറാൻ വരെയും അഫ്ഘാനിസ്ഥാൻ, പാകിസ്താൻ, ഇന്ത്യ, അപൂർവമായി ശ്രീലങ്ക എന്നിവിടങ്ങളിലും മ്യാന്മാറിലും കാണാം.


</doc>
<doc id="281069" url="https://ml.wikipedia.org/wiki?curid=281069" title="ദേവി (മലയാള ചലച്ചിത്രം)">
ദേവി (മലയാള ചലച്ചിത്രം)

മഞ്ഞിലാസിനു വേണ്ടി എം.ഒ. ജൊസഫ് നിർമിച്ച മലയാളചലച്ചിത്രമാണ് ദേവി. വിമലാ റിലീസിങ്ങ് കമ്പനി വിതരണം ചെയ്ത ഈ ചിത്രം 1972 ഫെബ്രുവരി 05-ന് കേരളത്തിൽ പ്രദർശനം തുടങ്ങി.





</doc>
<doc id="281109" url="https://ml.wikipedia.org/wiki?curid=281109" title="കലൂർ മെട്രോ നിലയം">
കലൂർ മെട്രോ നിലയം

കേരളത്തിലെത്തന്നെ ആദ്യം പണിതു തുടങ്ങിയ (30 സെപ്റ്റംബർ 2013) മെട്രോ നിലയമായ കലൂർ കൊച്ചി മെട്രോയുടെ ഭാഗമാണ്. ബസ് സ്റ്റാന്റിന് സമീപമാണ് ഈ മെട്രോ നിലയം.


</doc>
<doc id="281122" url="https://ml.wikipedia.org/wiki?curid=281122" title="അർണോബ് ഗോസ്വാമി">
അർണോബ് ഗോസ്വാമി

ഒരു ഇന്ത്യൻ മാധ്യമപ്രവർത്തകനും വാർത്താ അവതാരകനും റ്റൈംസ് നൗ ചാനലിന്റെ എഡിറ്റർ ഇൻ ചീഫുമാണ് അർണോബ് ഗോസ്വാമി. ഇംഗ്ലീഷ് :Arnob Goswami ദ നൂസ് ഹൗർ എന്ന പേരിൽ ടൈംസ് നൗ ചാനലിൽ അദ്ദേഹം അവതരിപ്പിക്കുന്ന് വിമർശനാത്മകമായ നേരിട്ടു പ്രദർശിപ്പിക്കുന്ന ചർച്ച പ്രശസ്തമാണ്. ' "ഫ്രാങ്ക്‌ലി സ്പീക്കിങ്ങ് വിത് അർണബ്" എന്ന മറ്റൊരു പരിപാടിയും അദ്ദേഹം ആതിഥേയത്വം വഹിച്ച് പ്രദർശിപ്പിക്കുന്നുണ്ട്. .

1973 ഒക്ടോബർ 9 നു അസ്സാമിലെ ഗുവാഹട്ടിയിലാണ് അർണോബ് ജനിച്ചത്. . അദ്ദേഹത്തിന്റെ കുടുംബം അസ്സാമിലെ പ്രശസ്തമായ അഭിഭാഷകകുടുംബങ്ങളിലൊന്നായിരുന്നു. അച്ഛന്റെ അച്ഛൻ, രജനികാന്ത ഗോസ്വാമി അഭിഭാഷകനും ഇന്ത്യൻ നാഷണൽ കോൺഗ്രസിന്റെ നേതാവും പൊതുപ്രവർത്തകനും ആയിരുന്നു.. അമ്മയുടെ അച്ഛൻ ഗൗരി ശങ്കർ ഭട്ടാചാര്യ കമ്യൂണിസ്റ്റ് പാർട്ടിയുടെ നേതാവും ആസ്സാമിലെ നിയമസഭയുടെ പ്രതിപക്ഷനേതാവുമായിരുന്നു. അസ്സാം സാഹിത്യ സഭയുടെ പുരസ്കാരം ലഭിച്ചിട്ടുള്ള ആളാണദ്ദേഹം. അർണബിന്റെ അച്ഛൻ ഇന്ത്യൻ സൈന്യത്തിൽ കേണലായി വിരമിച്ചു. അമ്മ സുപ്രഭ വീട്ടമ്മയായിരുന്നു. അച്ഛൻ ബി.ജെ.പി അംഗവും 1998 ൽ ലോക സഭാ തിരഞ്ഞെടുപ്പിൽ ഗ്ഗുവാഹത്തിയിൽ നിന്ന് മത്സരിച്ചിട്ടുള്ളയാളുമാണ്. അമ്മാവൻ സിദ്ധാർത്ഥ ഭട്ടാചാര്യ, കിഴക്കൻ ഗുവാഹട്ടിയിൽ നിന്നും ബി.ജെ.പി. യെ പ്രതിനിധീകരിച്ച സാമാജികനായിരുന്നു. സർബാനന്ദ സൊനോവാൽ സ്ഥാനമേൽകുന്നതു വരെ അദ്ദേഹം ബി.ജെ.പി പാർട്ടിയുടെ അസാം വിഭാഗത്തിന്റെ നേതാവുംകൂടിയായിരുന്നു.

പിതാവ് സൈന്യത്തിലായിരുന്നതിനൽ അർണോബ് ഇന്ത്യയിലെ പല സ്കൂളുകളിലുമായാണ് സ്കൂൾ വിദ്യാഭ്യാസം പൂർത്തിയാക്കിയത്. ഹിന്ദു കോളേജിൽ നിന്ന് സോഷ്യോളജിയിൽ ഹോണേർസ് ബിരുദം കരസ്ഥമാക്കി. 1994 ൽ ഓക്സ്ഫോർഡിലെ സെന്റ് ആന്റണീസ് കോളേജിൽ നിന്നും സാമൂഹിക നരവംശശാസ്ത്രത്തിൽ ബിരുദാനന്തരബിരുദം നേടി. 200ൽ കേംബ്രിഡ്ജ് സർവകലാശാലയുടെ സിഡ്നി സസ്സെക്സ് കോളേജിൽ ഡി.സി. പവേറ്റ് ന്റെ നാമത്തിലുള്ള പണ്ഡിതവിദ്യാർത്ഥിയായിരുന്നു.

1995 ൽ അർണബ് കൽകത്തയിലെ പ്രശസതമായ ടെലഗ്രാഫ് എന്ന പത്രത്തിൽ ഒരു വർഷത്തോളം ജോലി ചെയ്തു പിന്നീട് ടി.വി. രംഗത്തേക്ക് ചുവടുമാറ്റിയ അദ്ദേഹം എൻ.ഡി.ടി.വി. തുടങ്ങുന്ന സമയത്ത് വാർത്ത സമ്പ്രേക്ഷകനായി. അതേ സമയത്ത് ദൂരദർശനിൽ ന്യൂസ് ടുനൈറ്റ് എന്ന വാർത്താ പത്രികയുടെയും അവതരണം ചെയ്തു. എന്നാൽ പിന്നീട് എൻ.ഡി.ടി.വിയുടെ ന്യൂസ് എഡിറ്റർ സ്ഥാനം ലഭിക്കുകയും സ്ഥാപനത്തിന്റെ സുപ്രധാന അംഗങ്ഗ്നളിലൊരാളവുകയും ചെയ്തു. 24 മണിക്കൂറും സംപ്രേക്ഷണം തുടങ്ഗ്നിയതോടെ 1998 അദ്ദേഹം പരിപാടികളുറ്റെ നിർമ്മാതാവായി ജോലി നോക്കി.. പിന്നീട് എല്ലാ ആഴ്ചയും ന്യൂസ് ഹൗർ എന്ന പരിപാടി അവതരിപ്പിച്ചു തുടങ്ങി. സ്യൂസ് ഹൗർ ആയിരുന്നു ഇതുവരെ മാധ്യമങ്ങളിൽ അവതരിപ്പിക്കപ്പെട്ടതിൽ വച്ച് ഏറ്റവും ദൈർഘ്യമേറിയ വാർത്താ അവലോകന പരിപാടി. 

എൻ.ഡി.ടി.വിയുടെ ഏറ്റവും കൂടുതൽ പ്രേക്ഷകരുണ്ടായിരുന്ന ന്യൂസ്നൈറ്റിന്റെ അവതാരകനും അദ്ദേഹമായിരുന്നു. 2004 ൽ ഏഷ്യയിലെ ഏറ്റവും മികച്ച വാർത്താാവതാരകനുള്ള പുരസ്കാരം നേടിക്കൊടുത്തത് ഈ പരിപാടിയായിരുന്നു. 2006-ൽ തന്റെ ലാവണം ടൈംസ് നൗ എന്ന ചാനലിലേക്ക് മാറ്റിയ അദ്ദേഹം ചാനലിന്റെ മുഖ്യ അധിപൻ ആയി.


</doc>
<doc id="281125" url="https://ml.wikipedia.org/wiki?curid=281125" title="ബ്രസൂക്ക">
ബ്രസൂക്ക

2014 ഫിഫ ലോകകപ്പ് ഫുട്‌ബോൾ മത്സരങ്ങൾക്കുപയോഗിക്കുന്നതിനായി പുറത്തിറക്കിയ അഡിഡാസിന്റെ ഔദ്യോഗിക പന്താണ് ബ്രസൂക്ക . ആരാധകർക്കിടയിൽ നടത്തിയ സർവേയിലൂടെയാണ് ബ്രസൂക്ക എന്നപേര് പന്തിന് നല്കിയത്. ആറ് ഇന്റർലോക്കിങ് പാനലുകളിലാണ് ബ്രസൂക്ക നിർമിച്ചിട്ടുള്ളത്. 2010 ലോകകപ്പിലെ ജബൂലാനി പന്തിൽ എട്ട് പാനലുകളുണ്ടായിരുന്നു. 

2014 ഫിഫ ലോകക്കപ്പ് ഫുട്ബോളിനായുള്ള പേര് തെരഞ്ഞെടുത്തത് ആരാധകർക്കിടയിൽ നടത്തിയ വോട്ടിങ്ങിലൂടെയാണ് "ബ്രസൂക്ക" എന്ന പേര് പന്തിന് നൽകിയത്. 2012 സെപ്റ്റംബർ 2 നാണ് ബ്രസൂക്ക എന്ന പേര് ഔദ്യോഗികമായി പ്രഖ്യാപിച്ചത്. ബ്രസൂക്ക എന്ന പേരിന് 77.8% വോട്ടാണ് ലഭിച്ചത്. വോട്ടിങ്ങിന് നൽകിയിരുന്ന മറ്റ് രണ്ടു പേരുകൾ ബോസ്സനോവ (14.6%) , കാർണവലേസ്ക (7.6%) എന്നിവയായിരുന്നു. ഈ പേരുകളെ എല്ലാം അട്ടിമറിച്ച് വോട്ടിങ്ങിൽ ഒന്നാംസ്ഥാനം നേടിയാണ് ബ്രസൂക്ക എന്ന നാമം ഫുട്ബോളിന് നൽകിയത്.



</doc>
<doc id="281127" url="https://ml.wikipedia.org/wiki?curid=281127" title="ബർഖ ദത്ത്">
ബർഖ ദത്ത്

പ്രശസ്തയായ മാധ്യമ പ്രവർത്തകയും വാർത്താ അവതാരകയുമാണ് ബർഖ ദത്ത്. എൻ ഡി ടിവി എഡിറ്ററുമാണ്.


</doc>
<doc id="281140" url="https://ml.wikipedia.org/wiki?curid=281140" title="സെക്കന്ദ്രാബാദ്">
സെക്കന്ദ്രാബാദ്

ഇന്ത്യയിലെ ഹൈദരാബാദ് നഗരത്തിന്റെ ഇരട്ടനഗരം എന്നറിയപ്പെടുന്ന നഗരമാണ് സെക്കന്ദ്രാബാദ്. ഹൈദരാബാദിന്റെ വടക്കുഭാഗത്തായി സ്ഥിതി ചെയ്യുന്നു.

പത്തൊമ്പതാം നൂറ്റാണ്ടിന്റെ ഇന്ത്യയിലെ ബ്രിട്ടീഷ് ഗവർണർ ജനറലായിരുന്ന വെല്ലസ്ലി പ്രഭുവും, ഹൈദരാബാദ് രാജ്യത്തെ നിസാം അലി ഖാനും തമ്മിൽ ഒപ്പുവക്കപ്പെട്ട കരാറുകൾ പ്രകാരം ഹൈദരാബാദ് ബ്രിട്ടീഷ് സൈനികസഹായം സ്വീകരിച്ചു. ബ്രിട്ടീഷ് സൈന്യം തമ്പടിച്ച കന്റോൺമെന്റ് മേഖല വികസിച്ചാണ് സെക്കന്ദ്രാബാദ് നഗരമായി മാറിയത്.


</doc>
<doc id="281146" url="https://ml.wikipedia.org/wiki?curid=281146" title="ദേവി (വിവക്ഷകൾ)">
ദേവി (വിവക്ഷകൾ)



</doc>
<doc id="281153" url="https://ml.wikipedia.org/wiki?curid=281153" title="ആലുവ മെട്രോ നിലയം">
ആലുവ മെട്രോ നിലയം

ആലുവയിൽ ഉള്ള കൊച്ചി മെട്രോ നിലയം ആണ് ആലുവ മെട്രോ നിലയം. ജൂൺ 17 ന് പ്രധാനമന്ത്രി നരേന്ദ്രമോഡി ഉദ്ഘാടനം ചെയ്തത് ഇത് പൊതു ജനങ്ങൾക്ക് തുറന്നുകൊടുത്തു. ആലുവ മുതൽ പെട്ട വരെ വരെ ആണ് മെട്രോ നിലയങ്ങൾ. നിലവിൽ ആലുവ മുതൽ മഹാരാജാസ്‌ വരെ ആണ് മെട്രോ സർവിസ് നടത്തുന്നത്.

കേരളത്തിലെ തന്നെ പ്രധാന വ്യവസായ നഗരമാണ് ആലുവ. ശാന്തമായി ഒഴുകുന്ന പെരിയാറും, അതിനോട് ചേർന്ന് ശിവരാത്രി മണപ്പുറവും മാർത്താണ്ഡവർമ്മ പാലവും തിരുവിതാംകൂർ രാജാവിൻറെ കൊട്ടാരവും അദ്വൈത ആശ്രമവും എല്ലാം ചേർന്ന് ആലുവയ്ക്ക് ചരിത്രപരമായ പ്രാധാന്യം നേടിക്കൊടുക്കുന്നു. ഇവയിൽ എടുത്തുപറയേണ്ടത് കേരളചരിത്രത്തിൽ പല ഏടുകളിലും പ്രതിപാദിച്ചിരിക്കുന്ന പെരിയാറിൻറെ മഹിമയെക്കുറിച്ചാണ്. അതുകൊണ്ടുതന്നെ കൊച്ചി മെട്രോയുടെ ആലുവ സ്റ്റേഷൻ പെരിയാറിനും കേരളത്തിലെ നദികൾക്കുമുള്ള സമർപ്പണമാണ്‌. നദികളുടെ ചിത്രങ്ങൾക്കൊപ്പം സ്റ്റേഷനിലെ തറകളും നദീജലസമ്പത്ത് അടയാളപ്പെടുത്തുന്ന രീതിയിലാണ് രൂപകൽപ്പന ചെയ്തിരിക്കുന്നത്.


</doc>
<doc id="281155" url="https://ml.wikipedia.org/wiki?curid=281155" title="കളമശ്ശേരി മെട്രോ നിലയം">
കളമശ്ശേരി മെട്രോ നിലയം

എറണാകുളം ജില്ലയിലെ കളമശ്ശേരി ടൗണിൽ സ്ഥിതി ചെയ്യുന്ന കൊച്ചി മെട്രോ നിലയമാണ് കളമശ്ശേരി മെട്രോ നിലയം. ദേശീയപാത 544-ന്റെ കൊച്ചി - സേലം റൂട്ടിലാണ് കളമശ്ശേരി നിലയം. 


</doc>
<doc id="281156" url="https://ml.wikipedia.org/wiki?curid=281156" title="എറണാകുളം സൗത്ത് മെട്രോ നിലയം">
എറണാകുളം സൗത്ത് മെട്രോ നിലയം

എറണാകുളം ജങ്ക്ഷൻ തീവണ്ടി നിലയത്തിനടുത്തുള്ള മെട്രോ നിലയമാണ് എറണാകുളം സൗത്ത്. 


</doc>
<doc id="281159" url="https://ml.wikipedia.org/wiki?curid=281159" title="മത്ത്യാസ് സിൻഡ്ലർ">
മത്ത്യാസ് സിൻഡ്ലർ

ഓസ്ട്രിയൻ ഫുട്ബോൾ കളിക്കാരനായിരുന്നു മത്ത്യാസ് സിൻഡ്ലർ(10 ഫെബ്: 1903 – 23 ജനു:1939)

ഓസ്ട്രിയൻ ദേശീയടീമിൽ അംഗമായിരുന്ന സിൻഡ്ലർ 1934 ലെ ലോകഫുട്ബോൾ കപ്പിൽ ആസ്ട്രിയയെ നയിക്കുകയുണ്ടായി. മധ്യ മുന്നേറ്റ നിരയിൽ കളിച്ചിരുന്ന അദ്ദേഹത്തെ ഡ്രിബ്ലിങ്ങ് പാടവം കൊണ്ടും, ശാരീരിക പ്രത്യേകതകൾ കൊണ്ടും "പേപ്പർ മാൻ" എന്നു വിളിച്ചിരുന്നു.

1999ൽ IIFFHS സിൻഡ്ലറെ ഇരുപതാം നൂറ്റാണ്ടിലെ ഏറ്റവും മികച്ച ഓസ്ട്രിയൻ ഫുട്ബോൾ കളിക്കാരനായി തെരഞ്ഞെടുത്തിരുന്നു. അതിനും ഒരു കൊല്ലം മുൻപുമാത്രമായിരുന്നു "ഓസ്റ്റ്രിയയുടെ നൂറ്റാണ്ടിന്റെ കായികതാരം" എന്ന ബഹുമതി അദ്ദേഹത്തെ തേടിയെത്തിയത്.

ഹിറ്റ്ലർ ആസ്ട്രിയ കീഴടക്കിയതിനെത്തുടർന്ന് ജർമ്മനിയ്ക്കുവേണ്ടി കളിയ്ക്കുന്നതിൽ വിമുഖത കാണിച്ചിരുന്നസിൻഡ്ലറെയും, കൂട്ടുകാരി കാമിലയെയും ദുരൂഹസാഹചര്യത്തിൽ വിയന്നയിലുള്ള വസതിയിൽ 1939 ജനുവരി 23 നു കാർബൺ മോണോക്സൈഡ് ശ്വസിച്ചു മരണപ്പെട്ടനിലയിൽ കണ്ടെത്തുകയാണുണ്ടായത്.



</doc>
<doc id="281169" url="https://ml.wikipedia.org/wiki?curid=281169" title="റാവുസാഹിബ് ദാൻവെ">
റാവുസാഹിബ് ദാൻവെ

ഭാരതീയ ജനതാ പാർട്ടി നേതാവും പതിനാറാം ലോക്സഭയിലെ കൺസ്യൂമർ അഫയേഴ്‌സ്, ഭക്ഷ്യ, പൊതുവിതരണ വകുപ്പിന്റെ സഹമന്ത്രിയുമാണ് റാവുസാഹിബ് ദാൻവെ.
1955 മാർച്ച് 18ന് മഹാരാഷ്ട്രയിലെ ജാൽന ജില്ലയിൽ ജനിച്ചു.
ദാദ റാവു പാട്ടീൽ ദാൻവെയുടെയും കേഷാരഭായിയുടെയും മകനാണ്. 1977 മേയ് 17ന് നിർമ്മല തായ് ദാൻവെയെ വിവാഹം ചെയ്തു. 4 മക്കളുണ്ട്.
ജാൽന ജില്ലയിലെ ബി.ജെ.പി പ്രസിഡന്റായിരുന്നു. ബി.ജെ.പി സംസ്ഥാന എക്സിക്യൂട്ടീവ് അംഗമായിരുന്നു. 1990 മുതൽ 1999 വരെ മഹാരാഷ്ട്ര നിയമസഭാംഗമായിരുന്നു. പഞ്ചായത്തി രാജ് കമ്മിറ്റി ചെയർമാനായി പ്രവർത്തിച്ചിട്ടുണ്ട്. 1999, 2004, 2009 വർഷങ്ങളിൽ ലോക്സഭയിൽ അംഗമായിരുന്നു. 2014ൽ മഹാരാഷ്ട്രയിലെ ജാൽന മണ്ഡലത്തിൽ നിന്നും വിജയിച്ചു.
നിലവിൽ നരേന്ദ്ര മോദി മന്ത്രിസഭയിലെ കൺസ്യൂമർ അഫയേഴ്‌സ്, ഭക്ഷ്യ, പൊതുവിതരണ വകുപ്പ് സഹമന്ത്രിയാണ്.



</doc>
<doc id="281171" url="https://ml.wikipedia.org/wiki?curid=281171" title="ജോസെഫ് കോണി">
ജോസെഫ് കോണി

ലോർഡ്സ് റെസിസ്റ്റൻസ് ആർമി (LRA) എന്ന ഭീകര സംഘടനയുടെ നേതാവാണ് ജോസെഫ് കോണി. ദൈവത്തിന്റെ പ്രതിപുരുഷനാണ് താൻ എന്ന് അവകാശപ്പെടുന്നു.


</doc>
<doc id="281172" url="https://ml.wikipedia.org/wiki?curid=281172" title="ഗന്ധർവ്വക്ഷേത്രം">
ഗന്ധർവ്വക്ഷേത്രം

എക്സൽ പ്രൊഡക്ഷനുവേണ്ടി എം. കുഞ്ചാക്കോ നിർമിച്ച മലയാളചലച്ചിത്രമാണ് ഗന്ധർവക്ഷേത്രം. എക്സൽ പ്രൊഡക്ഷൻസ് വിതരണം ചെയ്ത ഈ ചിത്രം 1972 ഓഗസ്റ്റ് 23-ന് കേരളത്തിൽ പ്രദർശനം തുടങ്ങി.






</doc>
<doc id="281178" url="https://ml.wikipedia.org/wiki?curid=281178" title="ലോർഡ്സ് റെസിസ്റ്റൻസ് ആർമി">
ലോർഡ്സ് റെസിസ്റ്റൻസ് ആർമി

ഉഗാണ്ടയിലും ദക്ഷിണസുഡാനിലും വേരോട്ടമുള്ള ഒരു ഭീകരവാദ സംഘടനയാണ് ലോർഡ്സ് റെസിസ്റ്റൻസ് ആർമി(LRA).


</doc>
<doc id="281181" url="https://ml.wikipedia.org/wiki?curid=281181" title="വിശ്വാസ സമന്വയം">
വിശ്വാസ സമന്വയം

വ്യത്യസ്തമോ ചിലപ്പോൾ പരസ്പര വിരുദ്ധമോ ആയ വിശ്വാസങ്ങളുടെ സമ്മേളനമാണ് വിശ്വാസ സമന്വയം (സിങ്ക്രെറ്റിസം).


</doc>
<doc id="281187" url="https://ml.wikipedia.org/wiki?curid=281187" title="ബാംഗ്ലൂർ ഡെയ്സ്">
ബാംഗ്ലൂർ ഡെയ്സ്

2014ൽ പുറത്തിറങ്ങിയ ഒരു മലയാളചലച്ചിത്രമാണ് ബാംഗ്ലൂർ ഡേയ്സ്. അഞ്ജലി മേനോൻ രചനയും സംവിധാനവും നിർവഹിച്ചിരിക്കുന്ന ബാംഗ്ലൂർ ഡേയ്സിന്റെ നിർമ്മാതാക്കൾ അൻവർ റഷീദ്, സോഫിയ പോൾ എന്നിവരാണ്. ദുൽക്കർ സൽമാൻ, നിവിൻ പോളി, നസ്രിയ നസീം, ഫഹദ് ഫാസിൽ, പാർവ്വതി ടി.കെ., ഇഷ തൽവാർ, നിത്യ മേനോൻ എന്നിവരാണ് ഈ ചിത്രത്തിലെ പ്രധാന അഭിനേതാക്കൾ.

ബാംഗ്ലൂരിലെത്തുന്ന മൂന്ന് സഹോദരങ്ങളുടെ കഥയാണ് ബാംഗ്ലൂർ ഡേയ്സ് പറയുന്നത്. നിരൂപകരിൽ നിന്നും പ്രശംസ നേടിയ ചിത്രം ബോക്സ് ഓഫീസിലും വിജയം നേടി. 200ലധികം പ്രദർശനശാലകളിൽ പ്രദർശിപ്പിക്കുന്ന ആദ്യ മലയാളചിത്രമായിരുന്നു ബാംഗ്ലൂർ ഡെയ്സ്. ഊ ചിത്രത്തിന്റെ മറ്റു ഭാഷകളിലേക്കുള്ള റിമേക്ക് അവകാശം നേടിയത് ദിൽ രാജുവും പിവിപി സിനിമാസും ചേർന്നായിരുന്നു.

കുട്ടികാലം മുതല്ക്കേ ആത്മാർതമായ സൗഹൃദം വെച്ചുപുലർത്തുന്ന കസിൻസ് ആയിരുന്നു അർജുനും(ദുൽക്കർ സൽമാൻ), കുട്ടനും(നിവിൻ പോളി ), ദിവ്യയും(നസ്രിയ നസീം). സ്വന്തം വ്യവസ്ഥകൾക്കനുസരിച്ച് ജീവതം ചിലവഴിക്കുന്ന ഒരു മോട്ടോർ ബൈക്ക് മകാനിക് ആണ് അർജുൻ. ഗൃഹാതുരത്വം നിരന്തരം അലട്ടികൊണ്ടിരിക്കുന്ന ഒരു സോഫ്റ്റ്‌വെയർ എഞ്ചിനീയർ ആണ് കുട്ടൻ. ഒട്ടേറെ സ്വപ്‌നങ്ങൾ ഉണ്ടായിരുന്നിട്ടും അച്ഛനമ്മമാർക്ക് വഴങ്ങേണ്ടി വരുന്ന ദിവ്യ, ജോലിയിൽ സാധാ വ്യാപൃതനായ ദാസ്‌ എന്ന ഉദ്യോഗസ്ഥനെ വിവാഹം കഴിക്കുന്നു. തുടർന്ന് വ്യത്യസ്തങ്ങളായ കാരണങ്ങളാൽ ഇവർ മൂവരും ബാംഗ്ലൂരിലേക്ക് പോകുന്നു. അവിടെവെച്ച് സാറ(പാർവ്വതി ടി.കെ) എന്ന ശാരീരികമായി വൈകല്യമുള്ള റേഡിയോ അവതാരികയെ കണ്ടുമുട്ടുന്ന അർജുൻ, അവളുമായി പ്രണയത്തിലാവുന്നു. മീനാക്ഷി(ഇഷ തൽവാർ) എന്ന യാത്രാവിമാനത്തിലെ ആതിഥേയയെ കണ്ടുമുട്ടുന്ന കുട്ടന്റെ ജീവിതവും മാറുന്നു.

തുടർന്നു കഥ തികച്ചും മാറുന്നു , ദിവ്യ തനിക്ക്‌ ഭർത്താവുമായി ഒരിക്കലും പൊരുത്തപ്പെടാൻ സാധിക്കിലെന്ന് തിരിച്ചറിഞ്ഞ് സ്വന്തം വീട്ടിലേക്ക് തിരിച്ചുപോകുന്നു. മീനാക്ഷിക്ക്‌ തന്നെ ഒരിക്കലും മനസ്സിലാക്കാൻ സാധിക്കിലെന്നും , അവൾക്ക് തന്നോടു യഥാർഥ സ്നേഹമെല്ലെന്നും കുട്ടൻ മനസ്സിലാക്കുന്നു. വെറും ഒരു മോട്ടോർ ബൈക്ക് മെക്കാനിക്കായ ആർജുനിലേ കഴിവ്‌ മനസ്സിലാക്കി സക്കറിയ എന്ന പരിശീലകൻ അവനെ മോട്ടോർ ബൈക്ക് മത്സരത്തിൽ പങ്കെടുപ്പിക്കാൻ തീരുമാനികുന്നു. റേസിംഗ് ക്ലബ്ബിൽ എത്തുന്ന അർജുൻ അവിടെവച്ച് ദാസ് തൻറെ പഴയ കാമുകി നടാശാ (നിത്യ മേനോൻ) ആയി ഇഷ്ടമായിരുന്ന കഥ അറിയുന്നു , വളരെ കാലം ആത്മാർഥമായി പ്രേമിച്ച് ഒടുവിൽ നടാശയുടെ മരണത്താൽ ആണ് ദാസ് ഇത്തരമൊരു മാനസികാവസ്ഥയിലെത്തിപ്പെട്ടത്‌ എന്നു മനസ്സിലാക്കുന്ന ദിവ്യ തിരിച്ചു വന്ന് ദാസിന്റെ പ്രശ്നം പരിഹരിക്കുന്നു. അർജുൻ മത്സരത്തിൽ വിജയിക്കുന്നു, തുടർന്ന് അവന്റെ ഇഷ്ടം സാറയുമായി പങ്കുവെക്കുന്നു. കുട്ടൻ മലയാള തനിമയുള്ള മിഷേൽ എന്ന് പേരുള്ള ഒരു വിദേശ വനിതയെ വിവാഹം ചെയുന്നു. കുട്ടന്റെയും മിഷേലിന്റെയും മുറിയിലേക്ക് അപ്രതീക്ഷിതമായി കടന്നു വരുന്ന അർജുനും, സാറയും, ദിവ്യയും, ദാസും ചേർന്ന് നിന്ന് ഒരു സെൽഫീ എടുക്കുന്നതോടെ ചലച്ചിത്രം അവസാനിക്കുന്നു.



</doc>
<doc id="281194" url="https://ml.wikipedia.org/wiki?curid=281194" title="നസിം അൽ ഹക്കാനി">
നസിം അൽ ഹക്കാനി

ഒരു തുർക്കി സൂഫി ആത്മീയ നേതാവായിരുന്നു നസിം അൽ ഹക്കാനി. താലിബാനും അൽ ഖാഇദ യ്ക്കും എതിരെ അമേരിക്കയും ബ്രിട്ടനും നടത്തിയ അക്രമങ്ങളെ അദ്ദേഹം ന്യായീകരിച്ചത് വിവാദമായിരുന്നു. ഏകാധിപതികൾക്കും ദുഷ്ടന്മാർക്കുമെതിരെ യുദ്ധം നടത്തുന്ന ബുഷും ബ്ലെയറും ഇസ്ലാമിന്റെ രക്ഷകരാണ് എന്നാണ് അദ്ദേഹം അഭിപ്രായപ്പെട്ടത്. 


</doc>
<doc id="281196" url="https://ml.wikipedia.org/wiki?curid=281196" title="ലിബെറെൽ ഡെമെക്രാറ്റിക് പാർട്ടി (ജപ്പാൻ)">
ലിബെറെൽ ഡെമെക്രാറ്റിക് പാർട്ടി (ജപ്പാൻ)

ജപ്പാനിലെ ഏറ്റവും വലിയ രാഷ്ട്രീയ പാർട്ടിയാണ് ലിബെറെൽ ഡെമെക്രാറ്റിക് പാർട്ടി (LDP). ഒരു യാഥാസ്തിക വലതു പക്ഷ പാർട്ടിയാണ് ഇത്.ജപ്പാനിൽ ഏറ്റവും കൂടുതൽ കാലം അധികാരം കയ്യാളിയതും എൽ.ഡി.പി ആണ്. ലിബെറെൽ ഡെമെക്രാറ്റിക് പാർട്ടിയുടെ ഷിൻസോ ആബേ ആണ് ഇപ്പോഴത്തെ ജപ്പാൻ പ്രധാന മന്ത്രി.


</doc>
<doc id="281198" url="https://ml.wikipedia.org/wiki?curid=281198" title="ഗണേഷ് ദാമോദർ സവർക്കർ">
ഗണേഷ് ദാമോദർ സവർക്കർ

ഒരു ഇൻഡ്യൻ ദേശീയ വാദിയും വിപ്ലവകാരിയുമായിരുന്നു ഗണേഷ് ദാമോദർ സവർക്കർ ( 1879 – 1945) . അഭിനവ് ഭാരത് സൊസൈറ്റിയുടെ സ്ഥാപകനാണ്.വി.ഡി. സാവർക്കർ അദ്ദേഹത്തിന്റെ ഇളയ സഹോദരനാണ്.


</doc>
<doc id="281200" url="https://ml.wikipedia.org/wiki?curid=281200" title="ശ്രീ പൊന്ന">
ശ്രീ പൊന്ന

പഴയ കന്നഡ സാഹിത്യത്തിലെ രത്നത്രയങ്ങളിൽ ഒരാളാണ് ശ്രീ പൊന്ന കന്നഡ: "ಶ್ರೀ ಪೊನ್ನ" (ക്രിസ്ത്വബ്ദം പത്താം നൂറ്റാണ്ട്). രാഷ്ട്രകൂട ചക്ത്രവർത്തിയായിരുന്ന കൃഷ്ണൻ മൂന്നാമൻറെ (ക്രിസ്ത്വബ്ദം 939-965) ആസ്ഥാനകവിയായിരുന്നു ശ്രീ പൊന്ന. പൊന്നൻറെ ഉറ്റ സുഹൃത്തും കൂടിയായിരുന്ന ചക്രവർത്തി പൊന്നനെ "ഉഭയകവിചക്രവർത്തി" എന്ന് വിളിച്ച് ആദരിച്ചു. കന്നഡ, സംസ്കൃതം എന്നിങ്ങനെ രണ്ട് ഭാഷകളിൽ അപാരമാം വിധം പാണ്ഡിത്യം പൊന്നന് ഉണ്ടായിരുന്നു. ശ്രീ പൊന്ന ഇന്നത്തെ ആന്ധ്രയിൽ സ്ഥിതിചെയ്യുന്ന "വെങ്കി" എന്നിടത്ത് ജനിക്കുകയും പിൽക്കാലത്ത് ഇന്നത്തെ ഗുൽബർഗ്ഗയിലുള്ള മാന്യഖേട എന്ന സ്ഥലത്തേക്ക് താമസം മാറിയതാണെന്നും ചരിത്ര വിദഗ്ദ്ധർക്ക് അഭിപ്രായമുണ്ട്. 

ശ്രീ പൊന്ന നാല് കാവ്യങ്ങൾ രചിച്ചു എന്നൊരു മൊഴിയുണ്ട്. എന്നാൽ പൂർണ്ണമായി ലഭ്യമായവ രണ്ടാണ്.


"ശാന്തിപുരാണ" എന്ന കാവ്യം "പുരാണ നാമ ചൂടാമണി" എന്നൊരു പര്യായനാമത്തിലും പ്രസിദ്ധമാണ്. ചമ്പൂ കാവ്യശൈലിയിൽ രചിക്കപ്പെട്ട മഹാകാവ്യം 12 ആശ്വാസ(ഖണ്ടിക)ങ്ങളിലായാണ് രചിക്കപ്പെട്ടത്. കന്നഡ ഭാഷയ്ക്ക് ചമ്പൂ കാവ്യശൈലി പംപൻറെ സംഭാവനയാണ്. പതിനാറാമത്തെ ജൈന തീർത്ഥങ്കരൻ ശാന്തിനാഥനെ കുറിച്ചുള്ളതാണ് മഹാകാവ്യം. മഹാകാവ്യം ജൈനമതത്തിൻറെ ഉദാത്തങ്ങളായ ആശയങ്ങളെ പ്രതിപാദിക്കുന്നു.ശാന്തിനാഥൻ ആറാമത്തെ ജൻമത്തിൽ "അപരാജിത"നായി ജനിച്ചത് തൊട്ട് മുന്നോട്ട് ഉള്ള ജീവിതവും സിധിയും ആണ് മഹാകാവ്യത്തിൻറെ ഇതിവൃത്തം.

"ജിനാക്ഷരമാലെ" 39 കന്ദപദ്യങ്ങൾ ഉൾപ്പെടുന്ന ജൈനമത ഗ്രന്ഥമാണ്. പദ്യങ്ങൾ "ക" തൊട്ട് "ള" വരെയുള്ള അക്ഷരങ്ങൾ വെച്ച് തുടങ്ങുന്നു. 

"ഭുവനൈക രാമാഭ്യുദയ" എന്നത് 14 ആശ്വാസങ്ങൾ അടങ്ങുന്ന ഒരു ചമ്പൂകാവ്യ കൃതിയാണെന്നുള്ള വിവരം ഇപ്പോൾ ലഭ്യമാണ്. 
ചരിത്ര വിദഗ്ദ്ധൻ ഡി. എൽ. നരസിംഹാചാർ അദ്ദേഹത്തിൻറെ അഭിപ്രായം അനുസരിച്ച് മേൽപ്പറഞ്ഞ കൃതി "ഭുവനൈക രാമ" എന്ന ബഹുമാനം നേടിയിരുന്ന ചക്രവർത്തി കൃഷ്ണൻ മൂന്നാമൻറെ (മുമ്മടി കൃഷ്ണ) സാമന്തനായ "ശങ്കരകണ്ടനെ" കുറിച്ചുള്ളതാണ്. ചരിത്ര പഠനത്തിൽ വൈദിഗ്ധ്യം നേടിയിരുന്ന ശ്രീ മഞ്ചേശ്വര ഗോവിന്ദ പൈ "പൊന്നന്ന ഭുവനൈക രാമനു യാരു" ("പൊന്നൻറെ ഭുവനൈക രാമനാര്") എന്ന ലേഖനത്തിൽ ചക്രവർത്തി മുമ്മടി കൃഷ്ണ തന്നെയാണ് പൊന്നൻറെ "ഭുവനൈക രാമൻ" എന്ന് പ്രതിപാദിച്ചു. ഗോവിന്ദ പൈയുടെ ഈ അഭിപ്രായത്തോട് പിന്നീട് ശ്രീ ഡി. എൽ. നരസിംഹാചാർ യോജിക്കുകയുണ്ടായി. 
ശ്രീ പൊന്നൻ കന്നഡ "അഭിജാത സാഹിത്യത്തിലെ" എണ്ണപ്പെട്ട എഴുത്തുകാരനാണ്. കന്നഡ "അഭിജാത സാഹിത്യ" കാലഘട്ടം ക്രിസ്ത്വബ്ദം പത്താം നൂറ്റാണ്ട് മദ്ധ്യഭാഗം തൊട്ട് രണ്ട് ശതകങ്ങൾ നീണ്ടു നിൽക്കുന്നതാണ്. ഇക്കാലയളവിൽ പംപനും റന്നനും സാഹിത്യ നിർമ്മാണത്തിൽ നൂറ്റാണ്ടുകളോളം മാതൃകയായേക്കാവുന്ന കൃതികൾ അതുല്യ മികവോടെ രചിച്ചുവെച്ചു. "ചമ്പൂ കാവ്യശൈലി" കന്നഡയിൽ "മാർഗ്ഗ" (സംസ്കൃതം) ശൈലിയെ പിൻതുടർന്നുകൊണ്ടും "ദേസിയുടെ" (കന്നഡ) അനന്യ പ്രതിപാദനത്തിന് വഴിയൊരുക്കി. പൊന്നൻ "മുമ്മടി കൃഷ്ണനെ" "ഭുവനൈക രാമനായി" കൊണ്ടാടിയതു പോലെ പംപനും "ചാലുക്യ അരികേസരിയെ" അർജ്ജുനനായി വാഴ്ത്തി. "റന്നനും" തൻറെ ആശ്രയദാതാവായ "ചാലുക്യ സത്യാശ്രയനെ" ഭീമനായി വാഴ്ത്തി. 



</doc>
<doc id="281201" url="https://ml.wikipedia.org/wiki?curid=281201" title="യങ് ഇറ്റലി">
യങ് ഇറ്റലി

1805 ൽ ജുസ്സെപ്പെ മറ്റ്സീനി ആരംഭിച്ച പ്രസ്ഥാനമാണ് യങ് ഇറ്റലി. ഒരു ഏകീകൃത ഇറ്റാലിയൻ റിപ്പബ്ലിക്ക് സ്ഥാപിക്കുക എന്നതായിരുന്നു ലക്ഷ്യം.


</doc>
<doc id="281213" url="https://ml.wikipedia.org/wiki?curid=281213" title="ഇനി ഒരു ജന്മം തരൂ">
ഇനി ഒരു ജന്മം തരൂ

അമ്മ പ്രൊഡക്ഷൻസിനു വേണ്ടി നിർമിച്ച മലയാളചലച്ചിത്രമാണ് ഇനി ഒരു ജന്മം തരൂ. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1972 ജൂൺ 23-ന് കേരളത്തിൽ പ്രദർശിപ്പിച്ചു തുടങ്ങി.





</doc>
<doc id="281217" url="https://ml.wikipedia.org/wiki?curid=281217" title="കീടം">
കീടം

മനുഷ്യന് നേരിട്ടോ അല്ലാതെയോ ഉപദ്രവപരമായ ജന്തുക്കളെയോ, സസ്യങ്ങളെയോ ആണ് കീടം എന്നുപറയുന്നത്.


</doc>
<doc id="281226" url="https://ml.wikipedia.org/wiki?curid=281226" title="പുലകേശി I">
പുലകേശി I

പുലകേശി എന്ന പേര് പുലികേശി എന്നും ചില പുസ്തകങ്ങളിൽ പരാമർശിച്ചു കാണാം.

പുലകേശി ഒന്നാമൻ ബാദാമി ചാലൂക്യ രാജവംശത്തിലെ ആദ്യത്തെ രാജാവായിരുന്നു. കാദംബ രാജവംശത്തെ പരാജയപ്പെടുത്തിയാണ് പുലകേശി ഒന്നാമൻ അധികാരം കയ്യടക്കിയത്. അദ്ദേഹത്തിനു "സത്യാശ്രയ","വല്ലഭ","ധർമ്മമഹാരാജാ " എന്നീ പേരുകൾ ഉണ്ടായിരുന്നു.

ചാലൂക്യ ലിഖിതങ്ങളിൽ നിന്നും പുലകേശി ഒന്നാമനു ജയസിംഹ വല്ലഭ ( 500-520) , രണരംഗ ( 520-540 ) എന്നീ പൂർവികർ ഉണ്ടായിരുന്നു എന്ന് കാണാം. അവർ കാദംബ സാമ്രാജ്യത്തിലെ ചെറിയ സൈന്യാധിപർ ആയിരിക്കാം എന്ന് അനുമാനിക്കപ്പെടുന്നു.

രണരംഗയുടെ മകനായിരുന്നു പുലകേശി ഒന്നാമൻ .ക്ഷീണിതമായിരുന്ന കാദംബ സാമ്രാജ്യത്തെ ഇദ്ദേഹം പൂർണ്ണമായി പരാജയപ്പെടുത്തി.
ബാദാമി തലസ്ഥാനമാക്കി ഇദ്ദേഹം ചാലൂക്യ സാമ്രാജ്യത്തിനു തുടക്കം കുറിച്ചു. അവിടെ അദ്ദേഹം കോട്ട ഉണ്ടാക്കി.
അശ്വമേധം , ഹിരണ്യഗർഭം , അഗ്നിസ്തോമം , വാജപേയം തുടങ്ങിയ യാഗങ്ങൾ ഇദ്ദേഹം നടത്തിയിരുന്നതായി ബാദാമിയിലെ ശിലാ ലിഖിതങ്ങൾ വ്യക്തമാക്കുന്നു. പടിഞ്ഞാറൻ തീരത്തുള്ള വാകാടരെ പുലികേശി ഒന്നാമൻ പരാജയപ്പെടുത്തി. അങ്ങനെ ചാലൂക്യ സാമ്രാജ്യം പശ്ചിമ തീരം വരെ വ്യാപിച്ചു.

ഇദ്ദേഹത്തിന്റെ പുത്രനായിരുന്നു കീർത്തിവർമ്മൻ ഒന്നാമൻ 

ഇന്ത്യാ ചരിത്രം , വാള്യം I , ചാലൂക്യ സാമ്രാജ്യം പേജ് 183-204 , എ ശ്രീധര മേനോൻ


</doc>
<doc id="281228" url="https://ml.wikipedia.org/wiki?curid=281228" title="കീർത്തിവർമ്മൻ I">
കീർത്തിവർമ്മൻ I

പുലകേശി ഒന്നാമന്റെ പുത്രനായിരുന്നു കീർത്തിവർമ്മൻ ഒന്നാമൻ ((566–597). ഇദ്ദേഹത്തിന്റെ ഭരണകാലത്ത് ചാലൂക്യ സാമ്രാജ്യം വിസ്തൃതി പ്രാപിച്ചു. കൊങ്കൺ , ബസ്താർ തുടങ്ങിയ ദേശങ്ങൾ ഇദ്ദേഹം കീഴടക്കി. കൊങ്കൺ തീരം കീഴടക്കിയതോടെ ഇന്നത്തെ ഗോവ ചാലൂക്യ സാമ്രാജ്യത്തിൻ കീഴിലായി. 

ഇദ്ദേഹത്തിന്റെ മരണസമയത്ത് , പുത്രനായിരുന്ന പുലകേശി രണ്ടാമൻ തീരെ ചെറിയ കുട്ടിയായിരുന്നു. അതിനാൽ സഹോദരനായിരുന്ന മംഗളേശ റീജന്റ് ആയി രാജ്യഭരണം നിർവഹിച്ചു.


</doc>
<doc id="281229" url="https://ml.wikipedia.org/wiki?curid=281229" title="മംഗളേശ">
മംഗളേശ

ചാലൂക്യ സാമ്രാജ്യത്തിലെ ഒരു ഭരണാധികാരിയായിരുന്നു മംഗളേശ. ഇദ്ദേഹത്തിന്റെ സഹോദരനായിരുന്ന 
കീർത്തിവർമ്മൻ ഒന്നാമന്റെ മരണസമയത്ത് , പുത്രനായിരുന്ന പുലകേശി രണ്ടാമൻ തീരെ ചെറിയ കുട്ടിയായിരുന്നു. അതിനാൽ മംഗളേശ റീജന്റ് ആയി രാജ്യഭരണം നിർവഹിച്ചു.

പുലകേശി രണ്ടാമനു പ്രായം തികഞ്ഞിട്ടും ഭരണം കൈമാറാൻ മംഗളേശ വൈമുഖ്യം കാണിച്ചു. തുടർന്ന് നടന്ന യുദ്ധത്തിൽ പുലകേശി മംഗളേശയെ വധിച്ചു അധികാരം നേടി.

ഇന്ത്യാ ചരിത്രം , എ ശ്രീധര മേനോൻ , പേജ് 184

</doc>
<doc id="281240" url="https://ml.wikipedia.org/wiki?curid=281240" title="മുസ്സാഫർ നഗർ കലാപം 2013">
മുസ്സാഫർ നഗർ കലാപം 2013

ഉത്തർപ്രദേശിലെ മുസ്സാഫർ നഗറിൽ ഹിന്ദു മുസ്ലിം സമുദായങ്ങൾ തമ്മിലുള്ള വംശീയ സംഘർഷമാണ് മുസ്സാഫർ നഗർ കലാപം എന്നറിയപ്പെടുന്നത്. 42 മുസ്ലിമുകളും, 20 ഹിന്ദു സമുദായക്കാരും ഈ കലാപത്തിൽ കൊല്ലപ്പെട്ടിരുന്നു. നൂറുകണക്കിനാളുകൾക്ക് മുറിവേൽക്കുകയും, പതിനായിരക്കണക്കിനാളുകൾക്ക് അവർ താമസിച്ചിരുന്ന സ്ഥലം വിട്ടോടിപ്പോകേണ്ടിയും വന്നു. 2013 സെപ്തംബർ പകുതിയോടെ, പ്രധാന സ്ഥലങ്ങളിൽ പ്രഖ്യാപിച്ചിരുന്ന കർഫ്യൂ പിൻവലിക്കുകയും, സൈന്യം കലാപബാധിതപ്രദേശത്തു നിന്നും പിൻവാങ്ങുകയും ചെയ്തു.

ഉത്തർപ്രദേശിന്റെ സമീപകാല ചരിത്രത്തിൽ നടന്ന ഏറ്റവും രൂക്ഷതരമായ ഒരു ലഹളയായിരുന്നു ഇതെന്നു പറയപ്പെടുന്നു, അതുകൊണ്ടു തന്നെ കഴിഞ്ഞ 20 കൊല്ലത്തിനിടയിൽ സംസ്ഥാനത്ത് ആദ്യമായി സൈന്യത്തെ വിന്യസിക്കേണ്ടിയും വന്നു. കലാപം തടയുന്നതിൽ വീഴ്ച വരുത്തിയ സംസ്ഥാന മുഖ്യമന്ത്രി അഖിലേഷ് യാദവ് പ്രഥമ ദൃഷ്ട്യാ കുറ്റക്കാരനാണെന്ന് കലാപത്തെക്കുറിച്ചുള്ള കേസുകൾ പരിഗണിക്കുന്നതിനിടെ സുപ്രീം കോടതി അഭിപ്രായപ്പെട്ടിരുന്നു. ആവശ്യമായ സമയത്ത് സംസ്ഥാനത്തിന് വേണ്ട ഉപദേശം നൽകാതിരുന്നതിന് കേന്ദ്ര സർക്കാരിനേയും സുപ്രീം കോടതി കുറ്റപ്പെടുത്തിയിരുന്നു.

21 ഓഗസ്റ്റ് 2013ന് മുസ്സാഫർ നഗറിൽ ചെറിയതോതിൽ സംഘർഷം റിപ്പോർട്ട് ചെയ്യപ്പെടുകയും, അതുമായി ബന്ധപ്പെട്ട് പോലീസ് 150 ഓളം പേർക്കെതിരെ കേസെടുക്കുകയും, 14 പേരെ കസ്റ്റഡിയിലെടുക്കുകയും ചെയ്തു. യൂസഫ് ഖുറേഷി എന്നൊരാൾ നടത്തിയ ഫേസ്ബുക്ക് പോസ്റ്റുമായി ബന്ധപ്പെട്ടാണ് കലാപം വീണ്ടും മൂർഛിച്ചത്, ഇയാളെ പോലീസ് പിന്നീട് അറസ്റ്റു ചെയ്യുകയുണ്ടായി. 27 ഓഗസ്റ്റിന് ഷാമ്ലി നഗരത്തിൽ ജാട്ട് സമുദായക്കാരും, മുസ്ലീം സമുദായക്കാരും തമ്മിൽ ഏറ്റുമുട്ടി. ഒരു ചെറിയ ഗതാഗത അപകടത്തെത്തുടർന്നുണ്ടായ വാഗ്വാദങ്ങളാണ് പിന്നീട് വംശീയ സംഘർഷത്തിലേക്കു നയിച്ചതെന്ന് പറയപ്പെടുന്നു. ഇതു കൂടാതെ, ജാട്ട് സമുദായത്തിൽപ്പെട്ട ഒരു പെൺകുട്ടിയെ മുസ്ലിം സമുദായത്തിൽപ്പെട്ട ഒരു യുവാവ് കളിയാക്കിയതുമാണ് പ്രശ്നങ്ങൾക്ക് വഴിവെച്ചതെന്നും ചില വാദങ്ങളുണ്ട്. സച്ചിൻ, ഗൗരവ് എന്നീ പെൺകുട്ടിയുടെ സഹോദരന്മാർ ഇതിനെക്കുറിച്ച്, ഷാനവാസ് ഖുറേഷി എന്ന ആരോപണവിധേയനായ യുവാവിനെ ചോദ്യംചെയ്യുകയും, തുടർന്നുണ്ടായ സംഘർഷത്തിൽ മർദ്ദനത്തിൽ ഖുറേഷി കൊല്ലപ്പെടുകയും ചെയ്തു. തുടർന്ന് സംഭവസ്ഥലത്തു നിന്നും രക്ഷപ്പെട്ടാൻ ശ്രമിച്ച ഈ സഹോദരങ്ങളെ അക്രമാസക്തരായ് മുസ്ലിം ജനക്കൂട്ടം ആക്രമിക്കുകയായിരുന്നു. പെൺകുട്ടിയെ കളിയാക്കിയ സംഭവം നടന്നിട്ടില്ലെന്നും, പകരം സച്ചിൻ, ഗൗരവ് എന്നീ സഹോദരങ്ങൾ ഒരു മോട്ടോർസൈക്കിൾ അപകടവുമായി ബന്ധപ്പെട്ട്, ഷാനവാസ് ഖുറേഷിയുമായി വഴക്കടിക്കുകയും അതിനെതുടർന്ന് ഖുറേഷി കൊല്ലപ്പെടുകയായിരുന്നു എന്നാണ് പോലീസ് രേഖകൾ പറയുന്നത്. കാവാൽ എന്ന ഗ്രാമത്തിൽ താൻ ഇതുവരെ പോയിട്ടില്ലെന്നും, ഷാനവാസ് എന്ന ഒരാളെ അറിയുകപോലുമില്ലെന്നുമാണ് പീഡനത്തിനു വിധേയയായി എന്നു പറയപ്പെടുന്ന പെൺകുട്ടി ദേശീയ മാധ്യമമായ ന്യൂഡെൽഹി ടെലിവിഷനു നൽകിയ ഒരു അഭിമുഖത്തിൽ പറഞ്ഞത്. പോലീസ് തയ്യാറാക്കിയ പ്രഥമ വിവര റിപ്പോർട്ടിൽ സച്ചിൻ സിങും, ഗൗരവ് സിങും മാത്രമാണ് കുറ്റക്കാർ, ഷാനവാസിന്റെ കൊലപാതകമാണ് ഇവരിൽ ആരോപിച്ചിരിക്കുന്ന കുറ്റം. സച്ചിനും, ഗൗരവും ഉൾപ്പെടെ ഏഴോളം പേർ, ഷാനവാസിന്റെ വീട്ടിൽ അതിക്രമിച്ചു കടന്ന്, അയാളെ പുറത്തിറക്കി കത്തിയും, വാളുമുപയോഗിച്ച് കൊലപ്പെടുത്തി എന്നതാണ് കേസ്. ഗൗരവ് ഉൾപ്പെട്ട ഒരു ബൈക്ക് അപകടകേസുമായി ബന്ധപ്പെട്ടാണത്രെ ഈ കൊലപാതകം അരങ്ങേറിയത്.

എന്നാൽ ഈ സംഭവം രണ്ടു സമുദായക്കാർ തമ്മിലുള്ള കലാപത്തിലാണ് അവസാനിച്ചത്. ഈ സംഘർഷത്തെത്തുടർന്ന് മൂന്നുപേരുടെ മൃതശരീരം പോലീസ് കണ്ടെടുത്തു. പോലീസിന്റെ ഇടപെടൽ കൊണ്ട് സ്ഥിതി താൽക്കാലികമായി നിയന്ത്രണാധീനമായി. സെപ്തംബറിൽ വീണ്ടും സംഘർഷം പൊട്ടിപ്പടരുകയും, ഒരു മാധ്യമപ്രവർത്തകയുൾപ്പടെ 11 പേർ കൊല്ലപ്പെടുകയും ചെയ്തു. സ്ഥിതിഗതികൾ നിയന്ത്രണാധീനമാക്കാൻ പട്ടാളം രംഗത്തിറങ്ങി.

മൂന്നു പേർ കലാപത്തിൽ കൊല്ലപ്പെട്ട വിവരം, പെട്ടെന്നു തന്നെ നഗരത്തിൽ പരന്നു. കൂടാതെ, ബഹുജൻ സമാജ്വാദി പാർട്ടിയുടേയും, കോൺഗ്രസ്സിന്റേയും നേതാക്കൾ മുസ്ലിം സമുദായക്കാർ വെള്ളിയാഴ്ച പ്രാർത്ഥനക്കു ശേഷം നടത്തിയ മീറ്റിങുകളിൽ ചെന്ന് കൊല്ലപ്പെട്ടവർക്ക് നീതി ലഭിക്കണമെന്നാവശ്യപ്പെട്ട് പ്രസംഗങ്ങൾ നടത്തുകയുണ്ടായി.ഭാരതീയ ജനതാ പാർട്ടിയിലെ ചില നേതാക്കൾ പ്രകോപനപരമായ ചില പ്രസംഗങ്ങളിലൂടെ, സ്ഥലത്തെ കർഷക സമൂഹത്തെ കലാപങ്ങളിലേക്കിറങ്ങുവാൻ പ്രേരിപ്പിക്കുകയും ചെയ്തു. രണ്ടു സംഭവങ്ങളിലും നേതാക്കൾക്കെതിരേ പോലീസ് കേസെടുക്കുകയുണ്ടായി.

അടുത്ത രണ്ടാഴ്ച, അത്ര ഗുരുതരമല്ലാത്ത രീതിയിലാണെങ്കിൽപോലും, ഇരു വിഭാഗങ്ങൾ തമ്മിൽ സംഘർഷം നിലനിന്നിരുന്നു. സെപ്തംബർ ഏഴിന്, ജൗലി കനാൽ എന്ന സ്ഥലത്തു വെച്ച് ഒരു സമ്മേളനം കഴിഞ്ഞു വരുകയായിരുന്ന 2000 ഓളം വരുന്ന ജാട്ട് സമുദായക്കാരെ, മുസ്ലീമുകൾ ആധുനിക ആയുധങ്ങൾ ഉപയോഗിച്ച് പതിയിരുന്നാക്രമിച്ചു. കൃഷിക്കായി ഉപയോഗിക്കുന്ന ട്രാക്ടറുകളും, സ്വകാര്യ മോട്ടോർബൈക്കുകളും ജനക്കൂട്ടം തീവെച്ചു. ദൃക്സാക്ഷികളുടെ വിവരണമനുസരിച്ച്, അക്രമികൾ ആളുകളെ കൊലപ്പെടുത്തിയശേഷം മൃതദേഹങ്ങൾ സമീപത്തുള്ള ഗംഗാ കനാലിലേക്കു വലിച്ചെറിഞ്ഞു. ആറു മൃതശരീരങ്ങൾ പോലീസ് കണ്ടെടുത്തു, നിരവധി പേരെ കാണാതായിട്ടുണ്ടെന്ന് റിപ്പോർട്ടുകൾ ഉണ്ടായി. മൂന്നു പേരുടെ മൃതദേശങ്ങൾ, അക്രമപ്രദേശത്തു നിന്നും, മൂന്നുപേരുടേത് കനാലിൽ നിന്നുമാണ് കണ്ടെടുത്തത്. നിരവധി പേരെ കാണാതായിട്ടുണ്ടെന്ന് സ്ഥലം സന്ദർശിച്ച ജില്ലാ ജഡ്ജി പ്രസ്താവിച്ചു, എന്നാൽ കാണാതയവർ കൊല്ലപ്പെട്ടിട്ടുണ്ടോ, അതോ അക്രമം നടന്നപ്പോൾ ഗ്രാമം വിട്ടോടിപ്പോയിട്ടുണ്ടോ എന്നന്വേഷിക്കണമെന്നും അദ്ദേഹം അഭിപ്രായപ്പെട്ടു. ജൗലി കനാൽ സംഭവം നടക്കുമ്പോൾ സ്ഥലത്തുണ്ടായ പോലീസുദ്യോഗസ്ഥർ അക്രമികളെ തടയാതെ, വെറുതെ നോക്കി നിൽക്കുകയായിരുന്നുവെന്ന് ദൃക്സാക്ഷികൾ പറയുന്നു. സംഭവത്തിന് ഉത്തരവാദികളായ മുസ്ലിം സമുദായക്കാർക്കെതിരേ പ്രതിഷേധവുമായി ഹൈന്ദവർ രംഗത്തെത്തി. ഇത് കലാപം വീണ്ടും മൂർച്ഛിക്കാൻ ഇടയാക്കി. ഒരു ടി.വി.ലേഖകയും, ഫോട്ടോഗ്രാഫറുമുൾപ്പടെ, 43 പേർ കൊല്ലപ്പെട്ടു. ഇതോടെ, സൈന്യം രംഗത്തിറങ്ങുകയും, മുസ്സാഫർനഗറിലും, പരിസരപ്രദേശങ്ങളിലും കർഫ്യൂ പ്രഖ്യാപിക്കുകയും ചെയ്തു. സൈന്യം നിയന്ത്രണമേറ്റെടുത്തെങ്കിലും, അടുത്ത മൂന്നു ദിവസം കൂടി രംഗം കലുഷിതമായിരുന്നു.


</doc>
<doc id="281252" url="https://ml.wikipedia.org/wiki?curid=281252" title="ചാൾസ് ബോദ്‌ലെയർ">
ചാൾസ് ബോദ്‌ലെയർ

പ്രശസ്തനായ ഫ്രഞ്ച് കവിയും നിരൂപകനും പരിഭാഷകനുമാണ് ചാൾസ് ബോദ്‌ലെയർ.


</doc>
<doc id="281256" url="https://ml.wikipedia.org/wiki?curid=281256" title="ഷോൺ ബോഡ്രിആർ">
ഷോൺ ബോഡ്രിആർ

ഒരു ഫ്രഞ്ച് തത്ത്വ ചിന്തകനാണ് ഷോൺ ബോഡ്രിആർ.


</doc>
<doc id="281258" url="https://ml.wikipedia.org/wiki?curid=281258" title="പ്രധാനമന്ത്രി ഗ്രാമീണ ആവാസ് യോജന">
പ്രധാനമന്ത്രി ഗ്രാമീണ ആവാസ് യോജന

"
ഭാരത സർക്കാർ 2015ൽ ആരംഭിച്ച ഭവന നിർമ്മാണ പദ്ധതിയാണ് പ്രധാനമന്ത്രി ഗ്രാമീണ ആവാസ് യോജന (PMAY). ഇന്ദിര ആവാസ് യോജനയുടെ പരിഷ്കരിച്ച പതിപ്പാണ് ഇത്. നഗര മേഖലയിലെ ഭവന നിർമ്മാണ പദ്ധതിയായ 2022-ഓടെ എല്ലാവർക്കും വീട് എന്ന പദ്ധതിയുടെ സമാന പദ്ധതിയാണിത്.

ഗ്രാമീണ മേഖലയിലെ വരുമാനത്തിൽ താഴ്ന്ന ശ്രേണിയിലുള്ളവർക്കും, പട്ടികവർഗ്ഗ, പട്ടികജാതിയിൽപ്പെട്ട കുടുംബങ്ങൾക്കും വീട് നിർമ്മിയ്ക്കുന്നതിനും, അറ്റകുറ്റപ്പണികൾ നടത്തുന്നതിനും 1985 ൽ അന്നത്തെ പ്രധാനമന്ത്രി രാജീവ് ഗാന്ധി ആരംഭിച്ച ഒരു കേന്ദ്രസർക്കാർ പദ്ധതിയാണ് ഇന്ദിരാ ആവാസ് യോജന (IAY). ഇതനുസരിച്ച് ഉയർന്നപ്രദേശങ്ങളിലെ ഗ്രാമങ്ങളിൽ വീട് നിർമ്മിയ്ക്കുന്നതിനു 75000 രൂപയും,സമതലപ്രദേശങ്ങളിൽ 70000 രൂപയും അർഹതപ്പെട്ട വ്യക്തികൾക്കു ലഭിയ്ക്കും. കേന്ദ്ര ഗ്രാമവികസന മന്ത്രാലയത്തിനാണ് പദ്ധതി നടത്തിപ്പ് ചുമതല. 
1985 ൽ ഗ്രാമീണ ഭൂരഹിത തൊഴിലുറപ്പ് പദ്ധതി (RLEGP ) യുടെ ഭാഗമായി ആരംഭിച്ച ഇന്ദിര ആവാസ് യോജന 1989 ൽ ജവഹർ റോസ്ഗാർ യോജനയിൽ ലയിക്കുകയും 1996 മുതൽ സ്വതന്ത്ര പദ്ധതിയായി നടത്തി വരികയും ആയിരിന്നു. 1995-96 മുതൽ വീരമൃത്യു വരിച്ച ജവാൻമാരുടെ വിധവ അല്ലെങ്കിൽ കുട്ടികൾ, വിമുക്ത ഭടൻമാർ, അർദ്ധസൈനിക വിഭാഗത്തിൽ നിന്നും വിരമിച്ചവർ എന്നിവരെ കൂടി പദ്ധതിയിൽ ഉൾപ്പെടുത്തി. 2015ൽ പ്രധാനമന്ത്രി നരേന്ദ്ര മോദി ഈ പദ്ധതി പ്രധാനമന്ത്രി ഗ്രാമീണ ആവാസ് യോജന ആയി പരിഷ്കരിച്ചു.


</doc>
<doc id="281261" url="https://ml.wikipedia.org/wiki?curid=281261" title="സ്ലാവോയ് ഷീഷെക്">
സ്ലാവോയ് ഷീഷെക്

സ്ലോവേനിയയിൽ നിന്നുള്ള ഒരു മാർക്സിസ്റ്റ് ചിന്തകനും സൈക്കോ അനലിസ്റ്റും സാംസ്കാരിക വിമർശകനുമാണ് സ്ലാവോയ് ഷീഷെക്().


</doc>
<doc id="281266" url="https://ml.wikipedia.org/wiki?curid=281266" title="ജോർജ് ആർ ആർ മാർട്ടിൻ">
ജോർജ് ആർ ആർ മാർട്ടിൻ

ഒരു അമേരിക്കൻ എഴുത്തുകാരനും നോവലിസ്റ്റുമാണ് ജോർജ് ആർ ആർ മാർട്ടിൻ.' എ സോങ് ഓഫ് ഐസ് ആൻഡ് ഫയർ' അദ്ദേഹത്തിന്റെ ഏറ്റവും പ്രശസ്തമായ കൃതിയാണ്. ഈ നോവലിന്റെ ടെലിവിഷൻ അവതരണമാണ് എച്ച്.ബി.ഒ നിർമിച്ച 'ഗെയിം ഓഫ് ത്രോൺസ്' എന്ന പ്രശസ്‌ത ടെലിവിഷൻ പരമ്പര.


</doc>
<doc id="281268" url="https://ml.wikipedia.org/wiki?curid=281268" title="ജന്ന">
ജന്ന

"കവിചക്രവർത്തി" എന്ന് അറിയപ്പെട്ട ജന്ന (കന്നഡ: "ಜನ್ನ") പഴയ കന്നഡ സാഹിത്യത്തിലെ "രത്നത്രയ"ങ്ങളിൽ ഒരാളാണ്. 
ജന്നൻ സിന്ദഗി താലൂക്കിലെ കൊണ്ടകൂളി എന്നിടത്ത് ജനിച്ചു. ജന്നൻറെ അച്ഛൻ ശങ്കരൻ ("കവി സുമനോബാണൻ") ഹൊയ്സള "നാരസിംഹൻറെ" ദണ്ഡനായകനായിരുന്നു. ദണ്ഡനായകൻ എന്നത് പട്ടാളത്തിലെ ഒരു പദവിയാണ്. ജന്നൻറെ അമ്മയുടെ പേര് ഗംഗാദേവി എന്നായിരുന്നു. ശബ്ദമണിദർപ്പണ എന്ന വ്യാകരണ ഗ്രന്ഥം രചിച്ച കേശിരാജൻ ജന്നൻറെ മരുമകനാണ്. ജന്നൻ "ഹൊയ്സള വീരബല്ലാളൻറെ" പ്രധാനമത്രിയും, സേനാധിപതിയും, ആസ്ഥാനകവിയും ആയിരുന്നു. "വീരബല്ലാളനു" ശേഷം പട്ടാഭിഷേകം ചെയ്യപ്പെട്ട "നാരസിംഹൻ രണ്ടാമൻറെ" കാലത്തിലും ജന്നൻ ആസ്ഥാനകവിയായി തുടർന്നു. ജന്നൻറെ കൃതികളിൽ ഭൂരിഭാഗവും ജൈനമത പ്രതിപാദനത്തെ വിഷയമാക്കിക്കൊണ്ടുള്ളവ തന്നെയായിരുന്നു. 

അകാമ്യ കാമത്തെ കുറിച്ചുള്ള കഥകൾ മൂർദ്ധാവിൽ എത്തുന്നത് റാണി അമൃതമതിയ്ക്ക് ആനപ്പാപ്പാൻ അഷ്ടാവക്രനോട് അഭിവാംച ഉണ്ടാവുമ്പോഴാണ്. റാണിയെ പാപത്തിൽ നിന്ന് രക്ഷിക്കാനായിക്കൊണ്ട് യശോധരൻ തൻറെ അമ്മയുടെ നിർദ്ദേശപ്രകാരം അരിമാവ് കൊണ്ട് ഉണ്ടാക്കിയ കോഴിയെ ബലിയായി അർപ്പിച്ചുകൊണ്ട് ദേവകളെ പ്രീതിപ്പെടുത്താൻ ശ്രമിക്കുന്നു. എന്നാൽ കോഴി ജീവൻ പ്രാപിക്കുകയും മരിക്കുന്ന നേരത്ത് ആർത്തനാദം ചെയ്യുകയും ആണ് ഉണ്ടായത്. പ്രാണിഹിംസ കഴിച്ച യശോധരനും അമ്മയും മൃഗങ്ങലായി ജനിക്കുന്നു. ഏറെ കാലത്തെ കഷ്ടപ്പാടുകൾക്ക് ഒടുവിൽ അവർ രണ്ടുപേരും ഏഴാം ജൻമത്തിൽ യശോധരൻറെ മകൻറെ മക്കളായി ജനിക്കുന്നു. അകാമ്യ കാമത്തിൻറെ ഫലമായി മനുഷ്യൻ അനുഭവിക്കേണ്ടി വരുന്ന പ്രാരബ്ധങ്ങളാണ് പ്രധാനമായി മഹാകാവ്യത്തിൻ വിഷയവസ്തു. 




</doc>
<doc id="281269" url="https://ml.wikipedia.org/wiki?curid=281269" title="അബ്ദൾ ഫത്ത അൽസിസി">
അബ്ദൾ ഫത്ത അൽസിസി

ഈജിപ്റ്റിലെ മുൻ പട്ടാള മേധാവിയും ഇപ്പോഴത്തെ പ്രസുഡന്റുമാണ് അബ്ദൾ ഫത്ത അൽസിസി.


</doc>
<doc id="281272" url="https://ml.wikipedia.org/wiki?curid=281272" title="കളിപ്പാവ">
കളിപ്പാവ

പന്തിയിൽ ഫിലിംസിന്റെ ബാനറിൽ പന്തിയിൽ ശ്രീധരൻ നിർമിച്ച മലയാളചലച്ചിത്രമാണ് കളിപ്പാവ. സുഗതകുമാരി ഗാനരചനയും ബി.എ. ചിദംബരനാഥ് സംഗീതസംവിധാനവും നിർവഹിച്ച ഈ ചിത്രം 1972 മേയ് 26-ന് കേരളത്തിൽ പ്രദർശനം തുടങ്ങി.





</doc>
<doc id="281287" url="https://ml.wikipedia.org/wiki?curid=281287" title="മൻസുഖ് ഭായ് വസാവ">
മൻസുഖ് ഭായ് വസാവ

ഭാരതീയ ജനതാ പാർട്ടി നേതാവും പതിനാറാം ലോക്സഭയിലെ ആദിവാസിക്ഷേമ വകുപ്പിന്റെ സഹമന്ത്രിയുമാണ് മൻസുഖ് ഭായ് വസാവ.
1957 ജൂൺ 1ന് ഗുജറാത്തിലെ നർമ്മദയിൽ ജനിച്ചു. അഹമ്മദാബാദിലെ ഗുജറാത്ത് വിദ്യാപീഠിലും ഗുജറാത്ത് യൂണിവേഴ്സിറ്റിയിലും പഠിച്ചിട്ടുണ്ട്.
ദൻജി ഭായ് വസാവയുടെയും രാമിള ബെന്നിന്റെയും മകനാണ്. 1982 മേയ് 19ന് സരസ്വതി ബെൻ വസാവയെ വിവാഹം ചെയ്തു. 2 പെൺകുട്ടികളുണ്ട്.
1994 മുതൽ 1996 വരെ ഗുജറാത്ത് നിയമസഭാംഗമായിരുന്നു. ആ സമയം തന്നെ മന്ത്രിയായിരുന്നു. 1998ൽ പന്ത്രണ്ടാം ലോക്സഭയിൽ അംഗമായി. 1999, 2004, 2009 വർഷങ്ങളിൽ ലോക്സഭാംഗമായി. 2014ൽ ഗുജറാത്തിലെ ഭാരുഞ്ച് മണ്ഡലത്തിൽ നിന്നും വിജയിച്ചു.
2014ലെ നരേന്ദ്ര മോദി മന്ത്രിസഭയിലെ ആദിവാസിക്ഷേമ വകുപ്പ് സഹമന്ത്രിയാണ്.

india.gov.in


</doc>
<doc id="281295" url="https://ml.wikipedia.org/wiki?curid=281295" title="ബ്രഗ്മാൻസിയ">
ബ്രഗ്മാൻസിയ

മാലാഖമാരുടെ കാഹളം എന്ന വിളിപ്പേരിൽ അറിയപ്പെടുന്ന ഒരു സസ്യ ജീനസാണ് ബ്രഗ്മാൻസിയ.


</doc>
<doc id="281296" url="https://ml.wikipedia.org/wiki?curid=281296" title="കണിയാർ പണിക്കർ സമാജം">
കണിയാർ പണിക്കർ സമാജം

കേരളത്തിലെ ഗണക ,കണിയാൻ, കളരി പണിക്കർ , കളരി കുറുപ്പ്, കാണി ബില്യായ തുടങ്ങിയ സമുദായങ്ങളുടെ വകഭേദമാണ് കണിയാർ പണിക്കർ .കണിയാർ പണിക്കർ സമുദായത്തിന്റെയും കുലത്തൊഴിൽ ജ്യോതിഷമാണ്.കോഴിക്കോട്‌ ,മലപ്പുറം ജില്ലകളിലാണ് കണിയാർ പണിക്കർ എന്ന പേരിൽ ഈ സമുദായം കൂടുതലായുള്ളത്.ഓ.ബി.സി. വിഭാഗത്തിൽപ്പെടുന്ന ഈ സമുദായം എണ്ണത്തിൽ മറ്റു സമുടായങ്ങ ലെ അപേക്ഷിച്ചു വളരെ കുറവാണ് . കണിയാർ പണിക്കർ വിഭാഗത്തിന്റെ സമുദായ പുരോഗതിക്കും,അവകാശ സംരക്ഷണത്തിനും വേണ്ടി മലപ്പുറത്ത്‌ രാജിസ്റെർ ചെയ്തു പ്രവർത്തിക്കുന്ന സംഘടനയാണ് കണിയാർ പണിക്കർ സമാജം .

</doc>
<doc id="281307" url="https://ml.wikipedia.org/wiki?curid=281307" title="അപരിചിത തീർത്ഥാടകർ">
അപരിചിത തീർത്ഥാടകർ

കൊളംബിയൻ എഴുത്തുകാരനും നോബൽ സമ്മാന ജേതാവുമായ ഗബ്രിയേൽ ഗാർസിയ മാർക്വേസിന്റെ 12 ചെറുകഥകളടങ്ങിയ സമാഹാരമാണ് അപരിചിത തീർത്ഥാടകർ .1992 ൽ ആണ് ഈ കൃതി പ്രസിദ്ധീകരിയ്ക്കപ്പെട്ടത്. എന്നാൽ കഥകൾ എല്ലാം തന്നെ എഴുതപ്പെട്ടത് 1970 കളിലും 1980കളിലും ആയിട്ടാണ്.


</doc>
<doc id="281308" url="https://ml.wikipedia.org/wiki?curid=281308" title="വൈറ്റില മെട്രോ നിലയം">
വൈറ്റില മെട്രോ നിലയം

വൈറ്റില മൊബിലിറ്റി ഹബിന്റെ ഭാഗമാണ് വൈറ്റില മൊബിലിറ്റി ഹബ് മെട്രോ നിലയം. കാക്കനാട് ഭാഗത്തേക്ക് വഞ്ചിയാത്രയ്ക്കും സൗകര്യമുണ്ട്.


</doc>
<doc id="281314" url="https://ml.wikipedia.org/wiki?curid=281314" title="ആൺ-പെൺ രൂപവ്യത്യാസം">
ആൺ-പെൺ രൂപവ്യത്യാസം

ഒരേ സ്പീഷിസിലെത്തന്നെ ആൺ ലിംഗത്തിലെയും പെൺലിംഗത്തിലെയും ജീവികൾ രൂപപരമായി വ്യത്യാസപ്പെട്ടിരിക്കുന്നതിനെ സെക്ഷ്വൽ ഡൈമോർഫിസം (Sexual dimorphism) എന്നുപറയുന്നു. ആൺ പെൺ ജീവികൾ തമ്മിലുള്ള ഏറ്റവും പ്രകടമായ വ്യത്യാസം പ്രതുത്പാദനാവയവങ്ങളുടെ സാന്നിദ്ധ്യമോ അസാന്നിദ്ധ്യമോ ആവും. കൂടാതെ വലിപ്പം, നിറം, അലങ്കാരങ്ങൾ, സ്വഭാവം തുടങ്ങിയ ദ്വിതീയ ലൈംഗിക സവിശേഷതകളിലുള്ള വ്യത്യാസം കൂടുതൽ പ്രകടമാണ്.


</doc>
<doc id="281317" url="https://ml.wikipedia.org/wiki?curid=281317" title="ഫെസെന്റ്">
ഫെസെന്റ്

ഫാസിയാനിഡെ കുടുംബത്തിലെ Phasianinae ഉപകുടുംബത്തിലെ നിരവധി പക്ഷികൾ ഉൾപ്പെടുന്നതാണ് ഫെസെന്റ്.

</doc>
<doc id="281321" url="https://ml.wikipedia.org/wiki?curid=281321" title="യവന തളിർനീലി">
യവന തളിർനീലി

ഏഷ്യയിൽ കാണപ്പെടുന്ന ഒരു നീലി ചിത്രശലഭമാണ് യവന തളിർനീലി ("Arhopala centaurus"). മറ്റുള്ള തളിർനീലികളിൽ നിന്നും വ്യത്യസ്തമായി ഇവയെ നാട്ടിൻപുറങ്ങളിലും വനമേഖലകളിലും കാണാറുണ്ട്. ചിറകിന്റെ അടിവശത്തിന് ചാരം കലർന്ന തവിട്ടുനിറമാണ്. ചിറകിനടിയിൽ പൊട്ടുകളും പുള്ളിക്കുത്തുകളും കാണപ്പെടുന്നു. ഈ ശലഭത്തിന്റെ പുഴു മധുരമുള്ള ഒരിനം ദ്രവം പുറത്ത് വിടുന്നവയാണ്. ഈ ശലഭപ്പുഴുവിന്റെ കാവൽക്കാരായി ഒരിനം ഉറുമ്പുകൾ ഉണ്ടാകും. 


</doc>
<doc id="281322" url="https://ml.wikipedia.org/wiki?curid=281322" title="കണ്ടവരുണ്ടോ">
കണ്ടവരുണ്ടോ

ആർ കെ കമ്പൈൻസിന്റെ ബാനറിൽ സി.ജെ. രംഗനാഥൻ നിർമിച്ച മലയാളചലച്ചിത്രമാണ് കണ്ടവരുണ്ടോ. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1972 ഫെബ്രുവരി 11-ന് കേരളത്തിൽ പ്രദർശനം തുടങ്ങി.






</doc>
<doc id="281330" url="https://ml.wikipedia.org/wiki?curid=281330" title="അറ്റ്‌ലാന്റിക് പഫിൻ">
അറ്റ്‌ലാന്റിക് പഫിൻ

അറ്റ്‌ലാന്റിക് പഫിൻ(Fratercula arctica) ഓക്കുകളുടെ കുടുംബത്തിൽ ഉള്ള ഒരു കടൽപ്പക്ഷിയാണ് . ഇതിനെ കോമൺ പഫിൻ എന്നും വിളിക്കാറുണ്ട് . അറ്റ്‌ലാന്റിക് സമുദ്രതടങ്ങളിൽ വസിക്കുന്ന ഒരേ ഒരു പഫിൻ ആണിത്. ഇതേ കുടുംബത്തിൽ ഉള്ള ജട പഫിൻ(Tufted Puffin) , കൊമ്പൻ പഫിൻ (Horned Puffin) എന്നിവയെ ശാന്തസമുദ്രതടങ്ങളിലാണ് കാണുന്നത്. പഫിനുകൾക്ക് പെൻഗ്വിനുകളുമായി വിദൂര സാദൃശ്യം കാണാം.

ശരീരത്തിന്റെ പുറകു വശത്തു കറുപ്പ് നിറമാണ്. മുഖത്ത് ചാര കലർന്ന വെള്ള നിറവും , ഉടലിനു വെള്ള നിറവുമാണ് . കൊക്കുകൾക്കും കാലുകൾക്കും തിളങ്ങുന്ന ഓറഞ്ചു നിറമാണ്. തണുപ്പ് കാലത്ത് ഇവയുടെ തിളങ്ങുന്ന നിറങ്ങൾ നഷ്ടമാകുന്നു. പൊതുവേ ആണിനും പെണ്ണിനും ഒരേ നിറമാണ്..കുട്ടിപഫിനുകൾക്ക് വർണ്ണഭംഗി ഉണ്ടായിരിക്കില്ല. ആണിനു വലിപ്പം കൂടുതലായിരിക്കും.ചിറകറ്റങ്ങൾ തമ്മിൽ 47 മുതൽ 63 സെ.മീറ്റർ അകലമുണ്ട്. നേരെ നിൽക്കുമ്പോൾ പഫിനുകൾക്ക് എട്ട് ഇഞ്ചോളം നീളം കാണാം. 

ഐസ്‌ലാന്റ് , നോർവേ ,ഗ്രീൻലാൻഡ്,ബ്രിട്ടൺ തുടങ്ങിയ സ്ഥലങ്ങളിലാണു ഇവ കൂടുകൂട്ടാറുള്ളത്. സാധാരണയായി വളരെ വലിയ തോതിൽ അറ്റ്ലാന്റിക് പ്രദേശങ്ങളിൽ കാണപ്പെടുന്നു. സമുദ്ര ഉപരിതലത്തിലൂടെ ചിറകുകൾ ഉപയോഗിച്ച് നീന്തുന്ന മുങ്ങൽ വിദഗ്ദരായ ഇവർ ചെറിയ മത്സ്യങ്ങളെയാണു പൊതുവേ ഭക്ഷിക്കാറുള്ളത്. ഏപ്രിൽ മാസത്തോടെ കടൽ തീരങ്ങളിലെ ഉയർന്ന ഇടങ്ങളിൽ ഇവ മാളങ്ങൾ ഉണ്ടാക്കി അതിൽ മുട്ട ഇടുന്നു. കൂട്ടത്തോടെ ആണു ഇവ കൂടു കൂട്ടുന്നത്. ഇവ ഒരു മുട്ടമാത്രമേ ഒരു സമയത്ത് ഇടാറുള്ളൂ. പൂവനും പിടയും അടയിരിക്കുന്നു. പെൻഗ്വിനുകളുടെ കോളനികളെ അപേക്ഷിച്ച് ഇവരുടെ കോളനികൾ പ്രശാന്തമായിരിക്കും.തണുപ്പ് കാലങ്ങളിലെ ഇവയുടെ ആവാസപ്രദേശങ്ങളെ കുറിച്ച് വ്യക്തമായ അറിവുകൾ ലഭ്യമല്ല. 

കഴിഞ്ഞ ഒരു ദശകത്തിനുള്ളിൽ ഇവയുടെ എണ്ണത്തിൽ ഗണ്യമായ കുറവ് വന്നിട്ടുണ്ട്.ഐസ്‌ലാന്റ്,നോർവേ,സ്കോട്ട്‌ലൻഡ് എന്നിവിടങ്ങളിലെ പഫിൻ കോളനികൾനിന്നും പുതിയ പഫിനുകൾ റിപ്പോർട്ട് ചെയ്യപ്പെട്ടിട്ടില്ല.ജലത്തിന്റെ താപനില വർദ്ധിക്കുന്നത് ചെറിയ മീനുകളെ പ്രതികൂലമായി ബാധിച്ചിരിക്കുന്നു.അതിനാൽ അവയെ ആഹരിക്കുന്ന പഫിനുകൾക്ക് ആഹാര ദൗർലഭ്യം ഉണ്ടാകുന്നു.പൊതുവേ മുപ്പതോളം വർഷങ്ങൾ ജീവിക്കുന്ന പഫിനുകൾ , പ്രതികൂല കാലാവസ്ഥ ഉള്ളപ്പോൾ ചില വർഷങ്ങളിൽ പ്രത്യുൽപാദനം നടത്താറില്ല. പക്ഷേ 
ഈ കാലയളവ്‌ ഈയിടെ ആയി കൂടി വരുന്നുണ്ട്. 

എങ്കിലും വേൽസ് ദ്വീപിലുള്ള കോളനികളിൽ ഇവയുടെ എണ്ണം കൂടി വരുന്നത് പ്രകൃതി സ്നേഹികൾക്ക് ആശ്വാസം പകരുന്നു. 


</doc>
<doc id="281335" url="https://ml.wikipedia.org/wiki?curid=281335" title="ഖമർ സാമ്രാജ്യം">
ഖമർ സാമ്രാജ്യം

തെക്കു കിഴക്കനേഷ്യയിലെ ശക്തമായിരുന്ന ഖമർ ഹിന്ദു-ബുദ്ധ സാമ്രാജ്യമാണ് ഖമർ സാമ്രാജ്യം. ഇപ്പോൾ ഈ പ്രദേശം കംബോഡിയ എന്ന് അറിയപ്പെടുന്നു. മുൻ സാമ്രാജ്യങ്ങളായിരുന്ന ഫുനാൻ, ചെൻല എന്നി സാമ്രാജ്യങ്ങൾക്ക് മേൽ ആധിപത്യം സ്ഥാപിച്ചു കൊണ്ട് ആധുനിക ലോകത്തിലെ ലാവോസ്, തായ്‌ലന്റ്, വിയറ്റ്നാം എന്നിവയുൾപ്പെട്ട തെക്കു കിഴക്കനേഷ്യയിലെ ഭൂരിഭാഗം പ്രദേശങ്ങളും കീഴടങ്ങിക്കൊണ്ടാണ് ഖമർ സാമ്രാജ്യം ഉയർന്നു വന്നത്.


</doc>
<doc id="281339" url="https://ml.wikipedia.org/wiki?curid=281339" title="അന്തർദേശീയ ബാലവേല വിരുദ്ധ ദിനം">
അന്തർദേശീയ ബാലവേല വിരുദ്ധ ദിനം

അന്തർദേശീയ തൊഴിൽ സംഘടനയുടെ ആഹ്വാനം പ്രകാരം 2002 മുതൽ ജൂൺ 12 ന് അന്തർദേശീയ ബാലവേല വിരുദ്ധ ദിനമായി ആചരിക്കുന്നു. 



</doc>
<doc id="281350" url="https://ml.wikipedia.org/wiki?curid=281350" title="തൃപ്പൂണിത്തുറ മെട്രോ നിലയം">
തൃപ്പൂണിത്തുറ മെട്രോ നിലയം

തൃപ്പൂണിത്തുറ തീവണ്ടി നിലയത്തോട് ചേർന്നുള്ള കൊച്ചി മെട്രോ നിലയമാണ് തൃപ്പൂണിത്തുറ മെട്രോ നിലയം അഥവാ എസ്. എൻ. ജങ്ക്ഷൻ മെട്രോ നിലയം. പേട്ട വരെ ഒന്നാം ഘട്ടത്തിൽ പൂർത്തിയാക്കാനായിരുന്നു ആദ്യ തീരുമാനം. എന്നാൽ സ്ഥലവാസികളുടെ എതിർപ്പ് പരിഗണിച്ച് ഒന്നാം ഘട്ടം തൃപ്പൂണിത്തുറ (എസ്. എൻ. ജങ്ക്ഷൻ) വരെ നീട്ടി. സെയിലിന്റെ (സ്റ്റീൽ അതോറിറ്റി ഓഫ് ഇന്ത്യ) ഉടമസ്ഥതയിലുള്ള ഒൻപത് ഏക്കർ ഭൂമിയിലാണ് മെട്രോ നിലയം നിർമ്മിക്കുക.


</doc>
<doc id="281352" url="https://ml.wikipedia.org/wiki?curid=281352" title="പാലാരിവട്ടം മെട്രോ നിലയം">
പാലാരിവട്ടം മെട്രോ നിലയം

കൊച്ചി നഗരത്തിന്റെ കേന്ദ്രഭാഗത്തുള്ള ഒരു മെട്രോ നിലയമാണ് പാലാരിവട്ടം മെട്രോ നിലയം. ആലുവ - പാലാരിവട്ടം പാതയുടെ നിർമ്മാണം ഡിസംബർ 2015-ഓടെയും പാലാരിവട്ടം - പേട്ട പാതയുടെ നിർമ്മാണം 2016 -ഓടെയും പൂർത്തിയാകുമെന്ന് പ്രതീക്ഷിക്കുന്നു.


</doc>
<doc id="281359" url="https://ml.wikipedia.org/wiki?curid=281359" title="റാഫേൽ ത്രൂഹീയോ">
റാഫേൽ ത്രൂഹീയോ

1930 മുതൽ 1961 ൽ കൊല്ലപ്പെടുന്നതു വരെ ഡൊമനിക്കൻ റിപ്പബ്ലിക്കിന്റെ ഏകാധിപതിയായ ഭരണാധികാരിയായിരുന്നു റാഫേൽ ലിയോനിദാസ് ത്രൂഹീയോ മോലീനാ (1891–1961). പ്രസിഡന്റായിരുന്ന ഒറസ്യോ വാസ്കേസിനെ (Horacio Vasquez — 1860–1936) അന്ന് അധികാരഭ്രഷ്ടനാക്കിയണ് പട്ടാളത്തലവനായ ത്രൂഹീയോ ഭരണം പിടിച്ചെടുത്തത്. ഹേറ്റിയെ (Haiti) ആക്രമിച്ച് പതിനയ്യായിരത്തോളം ഹേറ്റിയൻ ജനതയെ കൊന്നൊടുക്കി.


</doc>
<doc id="281364" url="https://ml.wikipedia.org/wiki?curid=281364" title="ജീൻ വൈൽഡെർ">
ജീൻ വൈൽഡെർ

ഒരു പ്രമുഖ അമേരിക്കൻ നാടക-ചലച്ചിത്ര നടനും തിരക്കഥാകൃത്തും സംവിധായകനുമാണ് ജീൻ വൈൽഡെർ.


</doc>
<doc id="281374" url="https://ml.wikipedia.org/wiki?curid=281374" title="ലക്ഷ്യം">
ലക്ഷ്യം

ജ്വാല ഫിലിംസിനുവേണ്ടി ജിപ്സൺ നിർമിച്ച മലയാളചലച്ചിത്രമാണ് ലക്ഷ്യം. എം.കെ. അർജ്ജുനൻ സഗീതസംവിധാനം നിർവഹിച്ച ഈ ചിത്രം 1972 നവംബർ 10-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="281376" url="https://ml.wikipedia.org/wiki?curid=281376" title="തേൻകിളി">
തേൻകിളി

Vigors's Sunbird എന്നും Western Crimson Sunbird എന്നുമൊക്കെ ആംഗലത്തിൽ പേരുകളുള്ള തേൻകിളിയുടെ ശാസ്ത്രീയ നാമം "Aethopyga vigorsii" എന്നാണ്. എൻ.എ. വിഗേഴ്സ് എന്ന ഐറിഷ് ജന്തുശാസ്ത്രജ്ഞന്റെ ബഹുമനാർത്ഥം കേണൽ സൈക്സ് നലകിയ പേരാണിത്. ഈ പക്ഷി പശ്ചിമഘട്ടത്തിലെ തദ്ദേശീയ ഇനമാണ്.

ഇവയുടെ പുറകുവശത്ത് അടിയിലായി മഞ്ഞ നിറമുണ്ട്. വാലിന് കടുത്ത പച്ചനിറമാണ്. 

[[പശ്ചിമഘട്ടത്തിന്റെ വട്ക്കുഭാഗത്താണ് കൂടുതൽ കാണുന്നതെങ്കിലും നീലിഗ്ഗിരിയിലും കണ്ടതായി രേഖപ്പെടുത്തിയിടുണ്ട്. 


</doc>
<doc id="281377" url="https://ml.wikipedia.org/wiki?curid=281377" title="തേൻകിളിമാടൻ">
തേൻകിളിമാടൻ

തേൻകിളിമാടൻ അഥവാ വാഴക്കിളിയുടെref name=BoK_Book/> ഇംഗ്ലീഷിലെ പേര് Little Spiderhunter എന്നാണ്. ശാസ്ത്രീയമ്നാമം "Arachnothera longirostra" എന്നും. 

തെക്ക്, തെക്കുകിഴക്കൻ ഏഷ്യയിലെ ഈർപ്പമുള്ള കാടുകളിൽ ഇവയെ കാണുന്നു. മറ്റു തേൻകിളി കളിൽ നിന്നും വ്യത്യസ്തമായി പൂവനും പിടയും ഒറെ നിറക്കാരാണ്. തേനുള്ള പൂക്കളുള്ള ചെടികളുടെ അടുത്ത് ഒറ്റയ്ക്കൊ കൂട്ടമായോ കാണുന്നു.

പിടയ്ക്ക് മങ്ങിയ അടിവശമാണുള്ളത്. നീളമുള്ള കൊക്കുകൾകൊണ്ട് ഇവയെ പെട്ടെന്ന് തിരിച്ചറിയാം. പൂവന്റെ കൊക്കിന് കറുപ്പുനിറമാണ്.

ഇവ കാട്ടുവാഴകളിലും ഇഞ്ചിയുടെ കുടുംബത്തില്പെട്ട പല ചെടികളിലും പരാഗണം നടത്തുന്നവയാണ്. പഞ്ഞിമരത്തിൽ ( Indian silk cotton tree) തേൻ കുടിക്കാൻ എത്താറുണ്ട്. They are often seen in plantations in forest areas.
വടക്കുകിഴക്കൻ ഇന്ത്യയിൽ മർച്ച് മുതൽ സെപ്തംബർ വരെയും (മെയ് മുതൽ ആഗസ്റ്റ് വരെ പ്രധാനമായും) തെക്കേഇന്ത്യയിൽ ഡിസംബർ മുതൽ ആഗസ്റ്റ് വരേയുമാണ് പ്രജനന കാലം. വാഴ ഇലപോലെ വീതിയുള്ള ഇലയുടെ അടിയിൽ ഞാന്നു കിടക്കുന്ന കൂടുകളാണ്. 

ബംഗ്ലാദേശ്, ഭൂട്ടാൻ, ബ്രുണൈ, കമ്പോഡിയ, ചൈന, ഇന്ത്യ, ഇന്തോനേഷ്യ, ലാവോസ്, മലയേഷ്യ, മ്യാൻമാർ, നേപ്പാൾ, ഫിലിപ്പീൻസ്, തായ്ലന്റ്, വിയറ്റ്നാം എന്നിവിടങ്ങളിൽ കാണുന്നു. മറ്റുള്ളവയുമായി ചേരാത്ത, ഇന്ത്യയിൽ പൂർവഘട്ടത്തിലും വിശാഖപട്ടണത്തും ഒഡീഷയുടെ ഭഗങ്ങളിലും ) പശ്ചിമഘട്ടത്തിലും വേറെ ഇനമുണ്ട്.. 

ഈർപ്പമുള്ള കാടുകളിലെ മരത്തലപ്പുകൾക്ക് താഴെയും തെങ്കിട്ടാവുന്ന പൂക്കളുള്ള തോട്ടങ്ങളിലും കാണാം.


</doc>
<doc id="281378" url="https://ml.wikipedia.org/wiki?curid=281378" title="തവിട്ടു പാറ്റപിടിയൻ">
തവിട്ടു പാറ്റപിടിയൻ

തവിട്ടുപാറ്റപിടിയന് ആംഗലത്തിലെ പേര് Asian Brown Flycatcher എന്നും ശാസ്ത്രീയ നാമം "Muscicapa latirostris" എന്നുമാണ്.
പ്രാണികളെ ഭക്ഷിക്കുന്ന ഈ പക്ഷി ഹിമാലയം, ജപ്പാൻ, സൈബീരിയ എന്നിവിടങ്ങളിൽ പ്രജനനം നടത്തുന്നു. തണുപ്പുകാലത്ത് ഇവ തെക്കേ ഇന്ത്യയും ശ്രീലങ്കയും മുതൽ കിഴക്ക് ഇന്തോനേഷ്യ വരെ ദേശാടനം നടത്തുന്നു. 
വാൽ അടക്കം 13 സെ.മീ നീളമുണ്ട്. കൊക്ക് കറുത്തതും വലുതും കടഭാഗം വീതിയുള്ളതും ആണ്. 
മുതിർന്നവയ്ക്ക് ചാരനിറം കലർന്ന തവിട്ടു നിറമാണ്. അടിവശം വെള്ള നിറവുമാണ്. 

തുറസ്സായ കാടുകളിലൊ കൃഷിസ്ഥലങ്ങളിലൊ കാണുന്നു. മരപ്പൊത്തിലുണ്ടാക്കിയ കൂട്ടിൽ നാലു മുട്ടകൾ ഇടും. പിടയാണ് അടയിരിക്കുന്നത്.


</doc>
<doc id="281379" url="https://ml.wikipedia.org/wiki?curid=281379" title="ചെമ്പുവാലൻ പാറ്റപിടിയൻ">
ചെമ്പുവാലൻ പാറ്റപിടിയൻ

ചെമ്പുവാലൻ പാറ്റപിടിയന്റെ ഇംഗ്ലീഷിലെ പേര് Rusty-tailed Flycatcher എന്നാണ്. ശാസ്ത്രീയ നാമം " Muscicapa ruficauda" എന്നാണ്. 
മദ്ധ്യ ഏഷ്യയിൽ ഉസ്ബെക്കിസ്ഥാൻ, താജിക്കിസ്ഥാൻ എന്നിവിടങ്ങളിലും ഇന്ത്യൻ ഉപഭൂഖണ്ഡത്തിലെ വടക്കു ഭാഗങ്ങളിലും ഇന്ത്യയുടെ തെക്കു പറ്റിഞ്ഞാറൻ ഭാഗങ്ങളിലും മദ്ധ്യഇന്ത്യയുടെ ചില ഭാഗങ്ങളിലും കാണുന്നു. ഇവ ഭാഗികമായി ദേശാടനം നടത്തുന്നവയാണ്. മദ്ധ്യഏഷ്യയിൽ കാണുന്നവ ഇന്ത്യയുട തെക്കു പടിഞ്ഞാറൻ തീരത്ത് കർണ്ണാടക, കേരളം എന്നിവിടങ്ങളിലേക്ക് ദേശാടനം ചെയ്യുന്നുണ്ട്. 
Other populations, especially those across the lower Himalayas, remain in their native regions year-round and breed there. The species is also an occasional vagrant to other areas in India.


</doc>
<doc id="281380" url="https://ml.wikipedia.org/wiki?curid=281380" title="മുത്തുപ്പിള്ള">
മുത്തുപ്പിള്ള

മുത്തുപിള്ളയ്ക്ക് ആംഗലഭാഷയിൽ Brown-breasted Flycatcher എന്നും Layard's Flycatcher എന്നും പേരുണ്ട്. ശാസ്ത്രീയ നാമം "Muscicapa muttui" എന്നാണ്. 

ഇവ വടക്കു കിഴക്കൻ ഇന്ത്യ, മദ്ധ്യ- തെക്കൻ ചൈന, വടക്കൻ ബർമ്മ, തായ്ലന്റ് എന്നിവിടങ്ങളിൽ കാണുന്നു. തെക്കേഇന്ത്യ, ശ്രീലങ്ക എന്നിവിടങ്ങളിലേക്ക് ദേശാടനം നടത്തുന്നു.

ഇവയ്ക്ക് 13-14 സെ.മീ നീളമുണ്ട്. 10-14 ഗ്രം തൂക്കവും. നെഞ്ചിന് തവിട്ടു നിറമാണ്. മുകൾവശം ഒലീവ് തവിട്ടു നിറമാണ്. വാലിന്റെ മേൽമൂടിയ്ക്ക് തിളങ്ങുന്ന ചെമ്പിച്ച നിറമാണ്., അതേപോലെയാണ് പറക്കൽ ചിറകിന്റെ അറ്റങ്ങളും. കവിളും കഴുത്തും വെളുത്ത നിറമാണ്. മങ്ങിയ തവിട്റ്റു നിറമാണ്. ശറീരത്തിന്റെ മദ്ധ്യം തൊട്ട് ഗുദം വരെ മങ്ങിയ വെള്ള നിറമ്മാണ്. .കാലുകളും താഴത്തെ കൊക്കും മംസത്തിന്റെ നിറമാണ്. സ്പെസിമെൻ കൊണ്ടുവന്ന മുത്തു എന്ന വേലക്കാരന്റെ പേരിനോട് ചേർന്നാണ് എഡ്ഗാർ ലെപോൾഡ് ലയാഡ് ഈ പക്ഷിക്ക് പേരിട്ടത്. ref name=desc/>


</doc>
<doc id="281389" url="https://ml.wikipedia.org/wiki?curid=281389" title="ഉപേന്ദ്ര കുശ്‌വാഹ">
ഉപേന്ദ്ര കുശ്‌വാഹ

ജനതാദാൾ (യുണൈറ്റഡ്) പാർട്ടി നേതാവും പതിനാറാം ലോക്സഭയിലെ ഗ്രാമവികസനം, പഞ്ചായത്തീരാജ്, കുടിവെള്ളം, സാനിറ്റേഷൻ വകുപ്പുകളുടെ സഹമന്ത്രിയുമാണ് ഉപേന്ദ്ര കുശ്‌വാഹ. രാഷ്ട്രീയ ലോക് സമതാ പാർട്ടി നേതാവാണ്. ഈ പാർട്ടിയുടെ സ്ഥാപകനും ഇദ്ദേഹമാണ്.
ബീഹാറിലെ വൈശാലിയിൽ 1960 ഫെബ്രുവരി 6ന് ജനിച്ചു. പട്ന സയൻസ് കോളേജിൽ നിന്നും ബി.എസ്.സി പാസായ ശേഷം പൊളിറ്റിക്കൽ സയൻസിൽ ബി.ആർ. അംബേദ്കർ ബീഹാർ യുണിവേഴ്സിറ്റിയിൽ നിന്നും എം.എ പാസായി.
മുനീശ്വർ സിങ്ങിന്റെയും മുനീശ്വരി ദേവിയുടെയും മകനാണ്. 1982 ഫെബ്രുവരി 26ന് സ്നേഹലതയെ വിവാഹം ചെയ്തു. 2 മക്കളുണ്ട്.
1985ൽ യുവ ലോക്ദളിന്റെ സംസ്ഥാന ജനറൽ സെക്രട്ടറിയായി രാഷ്ട്രീയ ജീവിതം തുടങ്ങി. ശേഷം യുവ ജനതാദളിന്റെ ദേശീയ ജനറൽ സെക്രട്ടറിയായിരുന്നു. സമതാ പാർട്ടിയുടെ സെക്രട്ടറിയുമായിരുന്നു. 2000 മുതൽ 2005 വരെ ബീഹാർ നിയമസഭാംഗമായിരുന്നു. 2010ൽ രാജ്യസഭാംഗമായി. ബീഹാറിലെ കരക്കട്ടിൽ നിന്നുള്ള അംഗമാണ്.
നിലവിൽ നരേന്ദ്ര മോദി മന്ത്രിസഭയിലെ ഗ്രാമവികസനം, പഞ്ചായത്തീരാജ്, കുടിവെള്ളം, സാനിറ്റേഷൻ വകുപ്പുകളുടെ സഹമന്ത്രിയാണ്.


</doc>
<doc id="281391" url="https://ml.wikipedia.org/wiki?curid=281391" title="മഴക്കാല രോഗങ്ങൾ">
മഴക്കാല രോഗങ്ങൾ

മഴക്കാലത്ത് ഉണ്ടാകുന്ന വെളളം കെട്ടിനിക്കലും ,കൊതുകുകൾ മുട്ടയിട്ട് പെരുകുന്നതും മഴക്കാലാരോഗങ്ങൾക്ക് ഒരു പ്രധാന കാരണം ആകുന്നു. ഓടകളിലും അഴുക്കുചാലുകളിലും കെട്ടിനിൽക്കുന്ന വെള്ളം കൊതുക് മുട്ടയിട്ട് പെരുകുന്നതിനും ഇടയാകുന്നു.

ഇപ്പോൾ കണ്ടുവരുന്ന പ്രധാനരോഗങ്ങളാൺ കോളറ ,മലമ്പനി ,മന്ത് ,ഡെങ്കിപ്പനി ,ചിക്കൻ ഗുനിയ മുതലായവ.മഴക്കാലങ്ങളിൽ 
ശുചിത്വമില്ലായ്മയും പരിസരമലിനീകരണവും മൂലമാണ് കൊതുകുകൾ മുട്ടയിട്ട് പെരുകുന്നത് .ഇവമൂലം ഉണ്ടാകുന്ന രോഗങ്ങളുടെ 
ലക്ഷണമാൺ ച്ഛർദ്ദി ,പനി ,തലവേദന ,വയറുവേദന എന്നിവ. മുകളിൽ പറഞ്ഞ രോഗങ്ങൾ കൊതുകുകൾ,ഈച്ച ,ചെറുപ്രാണികൾ 
വെള്ളത്തിൽ നിന്നുമാണ് പ്രധാനമായും പകരുന്നത് .ഒരു വ്യക്തിയിൽ നിന്നും മറ്റൊരു വ്യക്തിയിലേക്ക് കൊതുകുകൾ വഴിയും,വായു വഴിയും രോഗം പകരാം മാത്രമല്ല ഈച്ച മുതലായ ചെറുപ്രാണികൾ വഴി ഭക്ഷണപദാർത്ഥങ്ങളിലൂടെയും പകരാം.
മുകളിൽ പറഞ്ഞ രോഗങ്ങൾ പൂർണമായൊ അല്ലെങ്കിൽ ഒരു പരിതി വരെയോ തടയാം അതിനായി കൊതുകുകൾക്ക് അനുകൂലമായ അന്തരീക്ഷം അതായത് അവയുടെ പെറ്റുപെരുകലിനു കാരണമായ വെള്ളം കെട്ടിനിൽക്കുന്നത്‌ ഒഴുകിപ്പോകും തക്ക വിധത്തിൽ ക്രമീകരിക്കുക വീടും പരിസരവും വൃത്തിയായി സൂക്ഷിക്കുക 
ഇത്തരം രോഗങ്ങളുടെ ലക്ഷണം കണ്ടുതുടങ്ങുമ്പോൾ തന്നെ ഡോക്ടറെ സമീപിച്ച് അനുയോജ്യമായ ചികിത്സ സ്വീകരിക്കേണ്ടതാണ്. ഇത്തരം മഴക്കാലാരോഗങ്ങൾക്കെതിരെയുള്ള പ്രതിരോധ മരുന്നുകൾ പഞ്ചായത്തുകളിൽ ലഭ്യമാണ്.
അൽപ്പം ശ്രദ്ധിച്ചാൽ മഴക്കാല രോഗങ്ങളിൽ നിന്നു രക്ഷ നേടാവുന്നതേ ഉള്ളു. ഇതിനായി നമുക്കുതന്നെ മുൻകരുതലുകൾ എടുക്കാം 

</doc>
<doc id="281399" url="https://ml.wikipedia.org/wiki?curid=281399" title="ഇന്തോ-ആര്യൻ ഭാഷകൾ">
ഇന്തോ-ആര്യൻ ഭാഷകൾ

ഇന്ത്യൻ ഉപഭൂഖണ്ഡത്തിലെ ഒരു പ്രധാന ഭാഷാ കുടുംബമാണ് ഇന്തോ-ആര്യൻ അഥവാ ഇൻഡിക് ഭാഷകൾ. ഇന്തോ-ആര്യൻ ജനവിഭാഗങ്ങൾ വ്യാപകമായി സംസാരിക്കുന്ന ഭാഷകളാണിത്.


</doc>
<doc id="281406" url="https://ml.wikipedia.org/wiki?curid=281406" title="ജൂലിയ ക്രിസ്റ്റെവ">
ജൂലിയ ക്രിസ്റ്റെവ

ഒരു ബൾഗേറിയൻ-ഫ്രഞ്ച് ചിന്തകയും എഴുത്തുകാരിയുമാണ് ജൂലിയ ക്രിസ്റ്റെവ.

</doc>
<doc id="281407" url="https://ml.wikipedia.org/wiki?curid=281407" title="രാജസ്ഥാനി ഭാഷ">
രാജസ്ഥാനി ഭാഷ

ഇന്ത്യയിലെ രാജസ്ഥാൻ, ഹരിയാന, പഞ്ചാബ്, ഗുജറാത്ത്, മദ്ധ്യപ്രദേശ് എന്നിവിടങ്ങളിൽ സംസാരിച്ചു വരുന്ന ഒരു കൂട്ടം ഇന്തോ-ആര്യൻ ഭാഷകളെയാണ് രാജസ്ഥാനി (Devanagari: ) എന്ന് വിളിക്കുന്നത്. പാകിസ്താൻ പ്രവിശ്യകളായ സിന്ധ്, പഞ്ചാബ് എന്നിവിടങ്ങളിലും രാജസ്ഥാനി സംസാരിക്കുന്നവരുണ്ട്. അടുത്തു കിടക്കുന്ന ഭാഷകളായ പഞ്ചാബി, ഹിന്ദി എന്നിവയിൽ നിന്ന് വ്യത്യാസമുണ്ടെങ്കിലും രാജസ്ഥാനിയ്ക്ക് ഇവയുമായുള്ള പ്രകടമായ സമാനതയും മറ്റു രാഷ്ട്രീയ കാരണങ്ങളാലും അവ തമ്മിൽ പരസ്പരം കൂട്ടിക്കുഴയ്ക്കപ്പെടുത്താറുണ്ട്.


</doc>
<doc id="281409" url="https://ml.wikipedia.org/wiki?curid=281409" title="റിച്ചാർഡ് റോർടി">
റിച്ചാർഡ് റോർടി

ഒരു അമേരിക്കൻ തത്ത്വചിന്തകനാണ് റിച്ചാർഡ് റോർടി.


</doc>
<doc id="281413" url="https://ml.wikipedia.org/wiki?curid=281413" title="വില്ലാർഡ് വാൻ ഓർമൻ ക്വൈൻ">
വില്ലാർഡ് വാൻ ഓർമൻ ക്വൈൻ

ഒരു അമേരിക്കൻ തത്ത്വചിന്തകനാണ് വില്ലാർഡ് വാൻ ഓർമൻ ക്വൈൻ.


</doc>
<doc id="281416" url="https://ml.wikipedia.org/wiki?curid=281416" title="ഫ്രീഡ്രിക് ലൂഡ്വിഗ് ഗോട്ട്ലൂബ് ഫ്രീഗ്">
ഫ്രീഡ്രിക് ലൂഡ്വിഗ് ഗോട്ട്ലൂബ് ഫ്രീഗ്

ഒരു ജർമൻ തത്ത്വചിന്തകനും ഗണിത ശാസ്ത്രജ്ഞനുമാണ് ഫ്രീഡ്രിക് ലൂഡ്വിഗ് ഗോട്ട്ലൂബ് ഫ്രീഗ്.


</doc>
<doc id="281418" url="https://ml.wikipedia.org/wiki?curid=281418" title="ലൂഡ്വിഗ് ഫൊയർബാഹ്">
ലൂഡ്വിഗ് ഫൊയർബാഹ്

ഒരു ജർമൻ ചിന്തകനും നരവംശ ശാസ്ത്രജ്ഞനുമാണ് ലൂഡ്വിഗ് ഫൊയർബാഹ്.


</doc>
<doc id="281426" url="https://ml.wikipedia.org/wiki?curid=281426" title="ജോൺ റൗൾസ്">
ജോൺ റൗൾസ്

ഒരു അമേരിക്കൻ തത്ത്വചിന്തകനാണ് ജോൺ റൗൾസ്.


</doc>
<doc id="281428" url="https://ml.wikipedia.org/wiki?curid=281428" title="സോൾ ക്രിപ്കി">
സോൾ ക്രിപ്കി

ഒരു അമേരിക്കൻ തത്ത്വചിന്തകനാണ് സോൾ ക്രിപ്കി.


</doc>
<doc id="281431" url="https://ml.wikipedia.org/wiki?curid=281431" title="എലിസബത്ത് ആൻസ്കോം">
എലിസബത്ത് ആൻസ്കോം

ഒരു ബ്രിട്ടീഷ് തത്ത്വചിന്തകയാണ് എലിസബത്ത് ആൻസ്കോം.


</doc>
<doc id="281440" url="https://ml.wikipedia.org/wiki?curid=281440" title="മന്ത്രകോടി (ചലച്ചിത്രം)">
മന്ത്രകോടി (ചലച്ചിത്രം)

സെൽവി എന്റെർപ്രൈസസ്സിന്റെ ബാനറിൽ ആർ.എം. വീരപ്പൻ നിർമിച്ച മലയാളചലച്ചിത്രമാണ് മന്ത്രകോടി. സെൻട്രൽ പിക്ചേഴ്സ് വിതരണം നടത്തിയ ഈ ചിത്രം 1972 മാർച്ച് 16-ന് പ്രദർശനം തുടങ്ങി.






</doc>
<doc id="281484" url="https://ml.wikipedia.org/wiki?curid=281484" title="മൂർത്തീദേവി പുരസ്കാരം">
മൂർത്തീദേവി പുരസ്കാരം

ഭാരതീയ ജ്ഞാനപീഠ പുരസ്കാരസമിതിയാണ് മൂർത്തീദേവി പുരസ്കാരം നൽകുന്നത്. നാലുലക്ഷം രൂപയും പ്രശസ്തിപത്രവും സരസ്വതീശിൽപ്പവും അടങ്ങുന്നതാണ് അവാർഡ്. 

ഔദ്യോഗിക വെബ്സൈറ്റ്


</doc>
<doc id="281487" url="https://ml.wikipedia.org/wiki?curid=281487" title="ശക്തിപദ രാജ്ഗുരു">
ശക്തിപദ രാജ്ഗുരു

ബംഗാളി നോവലിസ്റ്റും നിരവധി ചലച്ചിത്രങ്ങളുടെ കഥാകൃത്തുമായിരുന്നു ശക്തിപദ രാജ്ഗുരു (1 ഫെബ്രുവരി 1922 - 12 ജൂൺ 2014). ഋത്വിക് ഘട്ടക്കിന്റെ "മേഘ ധാക്ക താര" (മേഘം മറച്ച താരം) എന്ന സിനിമയുടെയും അമിതാഭ് ബച്ചൻ അഭിനയിച്ച "ബർസാത്ത് കി ഏക് രാത്തിന്റെയും കഥ ഇദ്ദേഹം രചിച്ചതാണ്. നൂറിലധികം നോവലുകൾ രചിച്ചു. പല നോവലുകളും ബംഗാളി - ഹിന്ദി സിനിമകൾക്ക് പ്രമേയമായി. ചലച്ചിത്രങ്ങൾക്ക് അനുയോജ്യമായ കഥയെഴുത്തുകാരിൽ പ്രമുഖനായി അദ്ദേഹം വിശേഷിപ്പിക്കപ്പെട്ടിരുന്നു. 


</doc>
<doc id="281494" url="https://ml.wikipedia.org/wiki?curid=281494" title="മനുഷ്യബന്ധങ്ങൾ">
മനുഷ്യബന്ധങ്ങൾ

കാത്തിക ഫിലിംസിന്റെ ബാനറിൽ അവർതന്നെ നിർമിച്ച മലയാളചലച്ചിത്രമാണ് മനുഷ്യബന്ധങ്ങൾ. പി. ഭാസ്കരൻ എഴുതി വി. ദക്ഷിണാമൂർത്തി ഈണം നൽകിയ ഗാനങ്ങളുള്ള ഈ ചിത്രം 1972 മാർച്ച് 24-ന് കേരളത്തിൽ പ്രദർശനം തുടങ്ങി.






</doc>
<doc id="281495" url="https://ml.wikipedia.org/wiki?curid=281495" title="ഇസ്‌ലാമിക്ക് സ്റ്റേറ്റ് ഓഫ് ഇറാഖ് ആൻഡ് ലെവാന്റ്">
ഇസ്‌ലാമിക്ക് സ്റ്റേറ്റ് ഓഫ് ഇറാഖ് ആൻഡ് ലെവാന്റ്

ഇറാഖിലും സിറിയയിലും സ്വാധീനമുള്ള സ്വന്തമായി ഖിലാഫത്ത് (ഇസ്‌ലാമിക രാഷ്ട്രം) പ്രഖ്യാപിച്ച ഒരു സായുധ ജിഹാദി ഗ്രൂപ്പാണ് ഇസ്‌ലാമിക്ക് സ്റ്റേറ്റ് ഓഫ് ഇറാഖ് ആൻഡ് ലെവാന്റ്റ് (ഇറാഖിലും ഷാമിലുമുള്ള ഇസ്‌ലാമിക രാഷ്ട്രം) (ISIL; ), also known as the Islamic State of Iraq and Syria (ISIS, ) or the Islamic State of Iraq and ash-Sham, Daesh (, ), or Islamic State (IS), ഇറാഖിലെ അമേരിക്കൻ അധിനിവേശത്തിനെതിരെ പോരാട്ട രംഗത്തുണ്ടായിരുന്ന ഈ സായുധ ഗ്രൂപ്പ് 29 ജൂൺ 2014-ൽ ദൌലത്തുൽ ഇസ്ലാമിയ്യ (ഇസ്ലാമിക രാഷ്ട്രം) എന്ന് പുനർനാമകരണം ചെയ്യുകയും അവരുടെ നിയന്ത്രണത്തിലുള്ള പ്രദേശം ഖിലാഫത്ത് ആയും അബൂബക്കർ അൽ ബാഗ്ദാദിയെ അതിന്റെ ഖലീഫയായും പ്രഖ്യാപിച്ചു. 2015 സെപ്റ്റംബറിലെ കണക്കു അനുസരിച്ച് ലിബിയ, നൈജീരിയ തുടങ്ങിയ രാജ്യങ്ങളിലെ ചില പ്രദേശങ്ങളിലും സ്വാധീനം വർധിപ്പിച്ചിട്ടുണ്ട്. ഈജിപ്റ്റ്‌, "യെമൻ", അഫ്ഗാനിസ്ഥാൻ എന്നീ രാജ്യങ്ങളിലെയും തെക്കു കിഴക്കൻ ഏഷ്യയിലെ ഉൾപ്പെടെ പല ജിഹാദി സംഘടനകൾ ഇവരുമായി പിന്തുണ പ്രഖ്യാപിച്ചിട്ടുണ്ട്.

1999ൽ ജോർദാൻകാരനായ പഴയ അഫ്ഗാൻ ജിഹാദിയായിരുന്ന അബൂ മുസ്അബ് അൽ സർഖാവി ജമാത്ത്‌ തൌഹീദ് വൽ ജിഹാദ് എന്ന പേരിൽ സ്ഥാപിച്ച സായുധ സംഘമായിരുന്നു 2003ൽ അമേരിക്കയുടെ ഇറാഖ് അധിനിവേശത്തോടെ ഇറാഖിലെ അമേരിക്കൻ സൈന്യത്തിനെതിരായുള്ള ഒളിപ്പോരിനു പിന്നിലുള്ള പ്രധാന സംഘങ്ങളിൽ ഒന്നായി മാറിയത്. 2004ൽ അൽ ഖായിദയുമായി ഇവർ ബന്ധം സ്ഥാപിക്കുകയും പേര് അൽ ഖായിദ ഇൻ ഇറാഖ് എന്നാക്കി മാറ്റുകയും ചെയ്തു. ശക്തമായ ഒളിപ്പോരിലൂടെ അമേരിക്കൻ സേനക്ക് നാശം വരുത്താൻ സാധിച്ചതോടെ ഈ സംഘത്തിന് സ്വാധീനം വർധിച്ചു. ഇവരുടെ നേതൃത്വത്തിൽ 2006 ജനുവരിയിൽ ഇറാഖിലെ പ്രമുഖ സുന്നി സായുധ സംഘടനകളെ മുഴുവൻ എന്ന പേരിൽ ഒരു കുടക്കീഴിൽ അണി നിരത്തി. 2006 ജൂൺ മാസത്തോടെ സ്ഥാപകനേതാവുമായ സർഖാവി കൊല്ലപ്പെട്ടു. അബൂ അയ്യൂബ് അൽ മസ്റി പുതിയ നേതാവായി. 2006ഒക്ടോബറിൽ മുജാഹിദീൻ ശൂറ കൗൺസിലിലെ അംഗസംഘടനകൾ ലയിച്ചു എന്ന പേരിൽ ഒറ്റ സംഘടനയായി മാറി. ഈ കാലയളവിൽ ഇറാഖിന്റെ വിവിധ ഭാഗങ്ങളിൽ അമേരിക്കൻ സേനക്കെതിരെ കനത്ത ആക്രമണങ്ങൾ സംഘടിപ്പിച്ചിരുന്നു. ഇതിനെ ചെറുക്കാൻ അമേരിക്ക ഇറാഖിലെ ചില ഗോത്രങ്ങളെ സംഘടിപ്പിച്ചു സഹവ എന്ന പേരിൽ ഇവർക്കെതിരെ പ്രവർത്തനം ആരംഭിച്ചു. അതോടെ ഇവർക്ക് ചില പ്രദേശങ്ങളിൽ സ്വാധീനം കുറയുകയുണ്ടായി. 2010 ഏപ്രിലിൽ അമേരിക്കൻ ആക്രമണത്തിൽ നേതാക്കളായ അബൂ അയ്യൂബ് അൽ മസ്റിയും കൊല്ലപ്പെട്ടു.

2010 മെയ്‌ 16ന് അബൂബക്കർ അൽ ബഗ്ദാദി പുതിയ നേതാവായി പ്രഖ്യാപിക്കപ്പെട്ടു. 2011 മാർച്ചിൽ സിറിയൻ ആഭ്യന്തരയുദ്ധം ആരംഭിച്ചതോടെ ബാഗ്ദാദി ഒരു സംഘത്തെ സിറിയയിൽ യുദ്ധത്തിനായി അയച്ചു. ഇവർ അൽ നുസ്ര ഫ്രണ്ട് എന്ന പേരിൽ സിറിയയിൽ പോരാട്ടം ആരംഭിക്കുകയും ശക്തമായ സംഘമായിത്തീരുകയും ചെയ്തു. 2011 ഡിസംബർ 18ഓടെ അമേരിക്കൻ സൈന്യം പൂർണ്ണമായും ഇറാഖിൽ നിന്ന് പിൻവാങ്ങി. അതോടെ അബൂബക്കർ ബാഗ്ദാദിയുടെ കീഴിൽ ഇസ്‌ലാമിക്ക് സ്റ്റേറ്റ് ഓഫ് ഇറാഖ് ഇറാഖിലെ ഷിയാ സ്വാധീനമുള്ള ഗവന്മേന്റിനു നേരെ പോരാട്ടമാരംഭിച്ചു. നൂരി അൽ മാലിക്കിയുടെ സുന്നി വിരുദ്ധ നിലപാടുകൾ കാരണം സുന്നി പ്രദേശങ്ങളിൽ ഇവർക്ക് സ്വാധീനം വർധിച്ചു. 
അമേരിക്കൻ അധിനിവേശത്തോടെ പിരിച്ചു വിടപ്പെട്ട പഴയ സദ്ദാമിന്റെ സുന്നികളായ ഒട്ടനവധി സൈനിക നേതാക്കളും സൈനികരും ഇവരോടൊപ്പം ചേർന്നു.

2013 ഏപ്രിൽ 8ന് അബൂബക്കർ ബാഗ്ദാദി ഇറാഖിലെ ഇസ്‌ലാമിക്ക് സ്റ്റേറ്റ് ഓഫ് ഇറാഖ്, സിറിയയിലെ അൽ നുസ്ര ഫ്രണ്ട് എന്നിവയെ ഒരുമിപ്പിച്ച് ഇസ്‌ലാമിക്ക് സ്റ്റേറ്റ് ഓഫ് ഇറാഖ് ആൻഡ് സിറിയ (ISIS) എന്ന പേരിൽ ഒറ്റ സംഘടയായി പ്രഖ്യാപിച്ചു. എന്നാൽ അൽ നുസ്ര ഫ്രണ്ട് തലവൻ അബൂ മുഹമ്മദ്‌ അൽ ജൂലാനി ലയനത്തെ എതിർത്തു. അവർ അൽ ഖായിദ നേതാവ് സവാഹിരിക്ക് പിന്തുണ പ്രഖ്യാപിച്ചു. എങ്കിലും സിറിയയിൽ അൽനുസ്ര ഫ്രണ്ടിന്റെ അണികളിൽ വലിയ ഒരു വിഭാഗം ISISന്റെ ഭാഗമായി. റഖ വരെയുള്ള പ്രദേശങ്ങളും ISISന്റെ നിയന്ത്രണത്തിലായി.

ഈ കാലയളവിൽ ഇറാഖിൽ ശിയാ ഗവണ്മെന്റിന്റെ സുന്നി വിരുദ്ധ ഭരണത്തിനെതിരെ സുന്നികളുടെ പല പ്രക്ഷോഭങ്ങളും നടന്നു. പ്രക്ഷോഭങ്ങളെ നൂരി അൽ മാലിക്കിയുടെ ഗവന്മേന്റ്റ് സൈനികമായി നേരിട്ടു. ഇതിൽ ഏറ്റവും പ്രധാനമായിരുന്നു. പ്രക്ഷോഭത്തിന് നേതൃത്വം നൽകിയ സുന്നി പാർലമെന്റ് അംഗങ്ങളുടെ വീടുകൾ റെയ്ഡ് ചെയ്യപ്പെട്ടു. ഈ സംഭവങ്ങളൊക്കെ ISISന് സുന്നികൾക്കിടയിൽ സ്വാധീനം വർധിക്കാൻ കാരണമായി. 2013 ജൂലായ്‌ 21 അബൂ ഗുറൈബ് ജയിൽ ആക്രമിച്ച ISIS തങ്ങളുടെ സംഘത്തിലെ ആയ 500ലധികം പേരെ രക്ഷപ്പെടുത്തി. ഇറാഖി ഗവണ്മെന്റിനെ നേരിടാൻ തങ്ങൾക്കു കരുത്തുണ്ട് എന്ന് ISIS തെളിയിച്ച സംഭവമായിരുന്നു ഇത്. പിന്നീടുള്ള ഒരു വർഷക്കാലം ഇറാഖിലെ കിഴക്കൻ പ്രദേശങ്ങളിൽ മുഴുവൻ ഇവർ സ്വാധീനം വർധിപ്പിച്ചു. 
2014 ജൂൺ 9 ന് ഇറാഖിലെ രണ്ടാമത്തെ വലിയ നഗരമായ മൊസൂൾ ISIS ആക്രമിച്ചു. ചാവേർ കാർബോംബുകളുടെ അകമ്പടിയായി വന്ന 800ഓളം ISIS തീവ്രവാദികളുടെ സൈന്യത്തോട് ചെറുത്തുനിൽപ്പിന് സന്നദ്ധമാവാതെ 35,000-ത്തോളം വരുന്ന ഇറാഖി സൈന്യം ആയുധങ്ങളും യൂണിഫോമും ഉപേക്ഷിച്ചു രക്ഷപ്പെട്ടു. ഇവരിൽ പിടികൂടിയവരെയൊക്കെ ISIS കൂട്ടമായി വധിച്ചു. ഇറാഖി സൈന്യം ഉപേക്ഷിച്ച വൻ ആയുധ ശേഖരവും ടാങ്കുകളും കവചിത വാഹനങ്ങളും മുഴുവൻ ISISന്റെ കയ്യിലായി. അതോടെ സിറിയയിലെ റഖ മുതൽ മൊസൂൾ വരെയുള്ള വലിയൊരു പ്രദേശം ഇവരുടെ അധീനതയിലായി. തുടർദിവസങ്ങിൽ വടക്ക് കിഴക്കൻ ഇറാഖിലെ തിക്രീത്ത് വരെയുള്ള പ്രദേശങ്ങൾ ഇവൻ കീഴടക്കി. എല്ലായിടത്തുനിന്നും ഇറാഖി സൈന്യം പാലായനം ചെയ്തു.

2014 ജൂൺ 29ന് തങ്ങളുടെ കീഴിലുള്ള അധീന പ്രദേശങ്ങൾ മുഴുവൻ ചേർത്ത് ഖിലാഫത്ത് പ്രഖ്യാപിച്ചതായും നേതാവ് അബൂബക്കർ അൽ ബഗ്ദാദിയെ ഖലീഫ ആയി തെരെഞ്ഞെടുതതായും പേര് "ഇസ്‌ലാമിക്ക് സ്റ്റേറ്റ്" എന്ന് മാറ്റിയതായും പ്രഖ്യാപിച്ചു.
ഐ.എസ്. എന്ന നാമധേയത്തോടെ പ്രവർത്തിക്കുന്ന ഭരണകൂടവും സംവിധാനവും ഇസ്ലാമല്ലെന്നും ഇസ്ലാം നിരാകരിക്കുന്ന തീവ്രവാദത്തെയും ഭീകരതയെയുമാണ് അത് പ്രതിനിധാനം ചെയ്യുന്നതെന്ന് വാദിക്കുന്നതോടൊപ്പം ഇന്ത്യയിലെ ഒരു ഇസ്ലാമിക സംഘടനയും ഈ ആശയത്തിൽ വിശ്വസിക്കുകയോ അനുകൂലിക്കുകയോ ചെയ്യുന്നില്ല മാത്രവുമല്ല  ഇന്ത്യൻ മുസ്ലിം സമൂഹം ഇതിനെതിരെ ശക്തമായ പ്രചാരണവും സംഘടിപ്പിച്ചുവരുന്നുണ്ട് . 

ഐ.എസ്. ഇസ്ലാമല്ല എന്ന മുദ്രാവാക്യത്തോടെ ഇന്ത്യയിലെ പ്രമുഖ ഇസ്ലാമിക പ്രസ്ഥാനമായ ജമാഅത്തെ ഇസ്ലാമി ഈ വിഷയത്തിൽ നടത്തിയ ക്യാമ്പയിൻ ഐ.എസിനു പിന്നിലെ അജണ്ടകൾ തുറന്നു കാണിക്കുന്നതായിരുന്നു. 

അത് പോലെ പോപ്പുലർഫ്രണ്ട്  ഓഫ് ഇന്ത്യ   <nowiki>"  ഐ  എസ്  ദേശവിരുദ്ധം"</nowiki>  എന്ന തലക്കെട്ടിൽ കണ്ണൂരിൽ സംഘടിപ്പിച്ച പരിപാടിയിലും  ഇതിന്റെ പിന്നിൽ  ദുരുഹത  ആരോപിക്കുകയുണ്ടായി ,

ഐ.എസ്. സാമ്രാജ്യത്വത്തിന്റെ സൃഷ്ടിയാണെന്നും ഐ.എസ്. തലവൻ ഖലീഫ അൽ ബാഗ്ദാദി ഇസ്രയേൽ ചാരനാണെന്നും തെളിയിക്കുന്ന രേഖകൾ പുറത്തുവന്നതായി ലോകത്തിലെ പല ഏജൻസികളും പുറത്തു വിടുകയുണ്ടായി. ഇക്കാര്യം ഗ്ലോബൽ റിസർച്ച് മാഗസിനിൽ പ്രസിദ്ധീകരിച്ചിട്ടുണ്ട്. 




</doc>
<doc id="281496" url="https://ml.wikipedia.org/wiki?curid=281496" title="ഹിസ്‌ബുല്ല">
ഹിസ്‌ബുല്ല

ഒരു സായുധ ഷിയാ ഇസ്ലാമിക സംഘടനയും ലെബനൺ ആസ്ഥാനമായുള്ള രാഷ്ട്രീയ പാർട്ടിയുമാണ് ഹിസ്ബുള്ളാ (Arabic: حزب الله‎ : മലയാളത്തിൽ: "ദൈവത്തിന്റെ പാർട്ടി" ).ISIS attacked ഹിസ്‌ബുല്ല in November 2015 ,Lebanon


</doc>
<doc id="281502" url="https://ml.wikipedia.org/wiki?curid=281502" title="പീരങ്കി">
പീരങ്കി

നാവിക യുദ്ധങ്ങൾക്കും പീരങ്കി ഉപയോഗിക്കപ്പെട്ടു. ഒന്നാം ലോകമഹായുദ്ധത്തിലും രണ്ടാം ലോകമഹായുദ്ധത്തിലും ഇവ ഉപയോഗിച്ചിരുന്നു. ഇന്നത്തെ പീരങ്കികളും രണ്ടാം ലോകമഹായുദ്ധത്തിലെ പീരങ്കികളോട് സാമ്യമുള്ളവയാണ്. മിസൈലുകളുടെ വരവോടെ ഇവയ്ക്കു പ്രാധാന്യം നഷ്ടമായി.

വെടിമരുന്നിന്റെ കണ്ടുപിടത്തോടു കൂടി ചൈനയിൽ ഉണ്ടായിരുന്ന ഇത് ആദ്യ കാലങ്ങളിൽ ഒരുതരം തീകുന്തം തെരിപ്പിക്കാനാണ് ഉപയോഗിച്ചിരുന്നത്. മുളയും കടലാസും ഉപയോഗിച്ച് നിർമിച്ചിരുന്ന പീരങ്കികൾ പിന്നീട് ലോഹങ്ങൾ ഉപയോഗിച്ച് നിർമ്മിക്കാൻ തുടങ്ങി. പിന്നീട് പീരങ്കികളുടെ ഉപയോഗം അറബ് രാജ്യങ്ങളിലേക്കും യൂറോപ്പിലേക്കും എത്തി.

കൈപ്പീരങ്കി

ഇംഗ്ലീഷ് വിക്കിപീഡിയ 


</doc>
<doc id="281513" url="https://ml.wikipedia.org/wiki?curid=281513" title="ഇന്ദിരാ പാർത്ഥസാരഥി">
ഇന്ദിരാ പാർത്ഥസാരഥി

പ്രമുഖനായ തമിഴ് സാഹിത്യകാരനാണ് ഇന്ദിരാ പാർത്ഥസാരഥി എന്ന തൂലികാനാമത്തിലെഴുതുന്ന ഡോക്‌ടർ രങ്കനാഥൻ പാർത്ഥസാരഥി(1930). ഇ. പാ എന്ന പേരിലും അദ്ദേഹം എഴുതിയിട്ടുണ്ട്. നോവലിസ്‌റ്റ്, നാടകൃത്ത്‌, കഥാകൃത്ത്‌, ചരിത്രകാരൻ, വിമർശകൻ എന്നീ നിലകളിലെല്ലാം തമിഴ്‌ സാഹിത്യരംഗത്ത്‌ ശ്രദ്ധേയമായ സംഭാവനകൾ നൽകിയിട്ടുണ്ട്. സരസ്വതി സമ്മാനും പത്മശ്രീയുമടക്കം നിരവധി പുരസ്ക്കാരങ്ങൾക്കർഹനായിട്ടുണ്ട്.
1930 ജൂലൈ 10ന് കുംഭകോണത്ത്‌ ജനിച്ചു. ദൽഹി, വാഴ്‌സാ സർവ്വകലാശാലകളിൽ അധ്യാപകനായിരുന്നു. ഇരുപതോളം നോവലുകളും ആറ്‌ കഥാസമാഹാരങ്ങളും പത്ത്‌ നാടകങ്ങളും രണ്ട്‌ ലേഖനസമാഹാരങ്ങളും പ്രസിദ്ധീകരിച്ചിട്ടുണ്ട്‌. ഇപ്പോൾ ചെന്നൈയിൽ താമസം. പ്രശസ്ത തമിഴ് നോവലായ കുരുതി പുണൽ എഴുതിയത് ഇദ്ദേഹമാണ്.
കെ.എസ്. സേതുമാധവൻ സംവിധാനം ചെയ്ത മറുപക്കം എന്ന ചലച്ചിത്രം ഉച്ചി വെയിൽ എന്ന നാടകത്തെ അടിസ്ഥാനമാക്കിയാണുള്ളത്.


</doc>
<doc id="281519" url="https://ml.wikipedia.org/wiki?curid=281519" title="ഹിമാലയൻ ന്യൂട്ട്">
ഹിമാലയൻ ന്യൂട്ട്

കണ്ടാൽ പല്ലികളെപ്പോലെയുള്ള ഉഭയജീവികളാണ്.ന്യൂട്ടുകളും സലമാണ്ടറുകളും. ന്യൂട്ടുകളുടെ കോടെറ്റ എന്ന വിഭാഗത്തിൽ ഇന്ത്യയിൽ കാണപ്പെടുന്ന ഒരേ ഒരു ജീവിയാണ് ഹിമാലയൻ ന്യൂട്ട്(Tylototriton verrucosus). ഹിമാലയൻ ന്യൂട്ടുകളുടെ സംരക്ഷണാർത്ഥമുള്ള സംരക്ഷിത വനപ്രദേശമാണു ഡാർജിലിംഗിലുള്ള
ജോർപോഖ്രി വന്യജീവി സങ്കേതം. 


</doc>
<doc id="281524" url="https://ml.wikipedia.org/wiki?curid=281524" title="ബഅ്‌സ്‌ പാർട്ടി">
ബഅ്‌സ്‌ പാർട്ടി

ഒരു ഏകീകൃത അറബ് രാഷ്ട്രം ലക്ഷ്യമാക്കി 1947ൽ സിറിയയിൽ രൂപീകരിച്ച ഒരു രാഷ്ട്രീയ പാർട്ടിയാണ് അറബ് സോഷ്യലിസ്റ്റ് ബഅ്‌സ്‌ പാർട്ടി (Arabic: حزب البعث العربي الاشتراكي‎ Ḥizb Al-Ba‘ath Al-‘Arabī Al-Ishtirākī)


</doc>
<doc id="281525" url="https://ml.wikipedia.org/wiki?curid=281525" title="ജ്യൂളാ ഗ്രോഷീഷ്">
ജ്യൂളാ ഗ്രോഷീഷ്

ഹംഗറിയുടെ ഫുട്ബോൾ ദേശീയടീമിലെ ഗോൾകീപ്പറായിരുന്നു ജ്യൂളാ ഗ്രോഷീഷ്. (ഫെബ്രു:4-1926 – ജൂൺ 13-2014). 1950 കളിൽ സജീവമായിരുന്ന ഹംഗറിയുടെ പ്രശസ്തകളിക്കാരടങ്ങിയ "മാന്ത്രിക മാഗ്യാറുകൾ" എന്നു വിളിക്കപ്പെട്ട സംഘത്തിലെ അംഗമായിരുന്ന ഗ്രോഷിഷ് കളിക്കളത്തിലെ കറുത്ത നിറത്തിലെ വസ്ത്രവിധാനം കൊണ്ട്"ബ്ലാക്ക്പാന്തർ" എന്ന പേരിലും അറിയപ്പെട്ടിരുന്നു.


</doc>
<doc id="281526" url="https://ml.wikipedia.org/wiki?curid=281526" title="അറബ് സോഷിലിസ്റ്റ് ബഅ്‌സ്‌ പാർട്ടി (സിറിയ)">
അറബ് സോഷിലിസ്റ്റ് ബഅ്‌സ്‌ പാർട്ടി (സിറിയ)

ഔദ്യോഗികമായി ബാആത്ത് പാർട്ടിയുടെ സിറിയൻ ഘടകമാണ് അറബ് സോഷിലിസ്റ്റ് ബഅ്‌സ്‌ പാർട്ടി (സിറിയ)(അറബി: حزب البعث العربي الاشتراكي – قطر سوريا‎ Hizb Al-Ba'ath Al-Arabi Al-Ishtiraki – Qutr Suriya)


</doc>
<doc id="281530" url="https://ml.wikipedia.org/wiki?curid=281530" title="യുനൈറ്റെഡ് അറബ് റിപബ്ലിക്">
യുനൈറ്റെഡ് അറബ് റിപബ്ലിക്

ഈജിപ്റ്റും സിറിയയ്ക്കുമിടയിൽ കുറച്ചുകാലം മാത്രം നീണ്ടുനിന്ന ഒരു രാഷ്ട്രീയ ഏകീകരണമാണ് യുനൈറ്റെഡ് അറബ് റിപബ്ലിക്.


</doc>
<doc id="281535" url="https://ml.wikipedia.org/wiki?curid=281535" title="ന്യൂട്ട്">
ന്യൂട്ട്

കണ്ടാൽ പല്ലികളെ പോലെ ഇരിക്കുന്ന ഒരിനം ഉഭയജീവിയാണു ന്യൂട്ട്. ഉഭയജീവികളെ ലിസ്അംഫീബിയ എന്ന സബ്ക്ലാസിൽ ആണ് ഉൾപ്പെടുത്തിയിരിക്കുന്നത്.ഇവയിൽ 
കോടെറ്റ (Caudata)എന്ന വിഭാഗത്തിൽപ്പെടുന്നവയാണ് സലമാണ്ടറുകളും ന്യൂട്ടുകളും. എല്ലാ സലമാണ്ടറുകളും ന്യൂട്ട് അല്ല. അവയുടെ ഉപകുടുംബമായ പ്ലൂറോഡിലെനെ Pleurodelinae യിലാണ് ന്യൂട്ടുകൾ ഉൾപ്പെടുന്നത്.

കോടെറ്റ എന്ന വിഭാഗത്തിൽ ഇന്ത്യയിൽ കാണപ്പെടുന്ന ഒരേ ഒരു ജീവിയാണ് ഹിമാലയൻ ന്യൂട്ട്(Tylototriton verrucosus) 


</doc>
<doc id="281539" url="https://ml.wikipedia.org/wiki?curid=281539" title="ദാർഫുർ കലാപം">
ദാർഫുർ കലാപം

സുഡാനിലെ ദാർഫുർ പ്രവിഷ്യയിൽ നടന്ന രക്തരൂഷിതമായ കലാപമാണ് ദാർഫുർ കലാപം . സുഡാൻ ലിബറേഷൻ മൂവ്മെന്റ്, ജുസ്റ്റിസ് ആൻഡ് ഇക്വാളിറ്റി മൂവ്മെന്റ് എന്നീ വിമത ഗ്രൂപ്പുകൾ സുഡാൻ സർക്കാരിനെതിരെ ആയുധമെടുത്തതോടെയാണ് കലാപം ആരംഭിച്ചത്.


</doc>
<doc id="281542" url="https://ml.wikipedia.org/wiki?curid=281542" title="ഹരാൾഡ് ഷൂമാക്കർ">
ഹരാൾഡ് ഷൂമാക്കർ

പശ്ചിമജർമ്മൻ ഫുട്ബോൾ കളിക്കാരനും 1982,1986 ലോകകപ്പുകളിൽ ജർമ്മൻ ടീമിൽ അംഗവുമായിരുന്നു. 
ഹരാൾഡ് ആന്റൺ ഷൂമാക്കർ എന്ന ടോണി ഷൂമാക്കർ.(ജ: മാർച്ച് 6 -1954 )

ഷൂമാക്കർ ഗോൾ കീപ്പർ എന്ന നിലയിൽ 1979 മുതൽ 1986 വരെ 76 അന്താരാഷ്ട്ര മത്സരങ്ങളിൽ ജർമ്മനിയെ പ്രതിനിധീകരിച്ചിട്ടുണ്ട്. ഇതിൽ 15 ലോകകപ്പ് യോഗ്യതാമത്സരങ്ങളും 14 ലോകകപ്പ് മത്സരങ്ങളും ഉൾപ്പെടുന്നു.


</doc>
<doc id="281545" url="https://ml.wikipedia.org/wiki?curid=281545" title="റോബർട്ട് ഓവൻ">
റോബർട്ട് ഓവൻ

ഉട്ടോപ്യൻ സോഷ്യലിസം ,സഹകരണ പ്രസ്ഥാനം എന്നീ ആശയങ്ങളുടെ പ്രധാന വക്താവാണ് റോബർട്ട് ഓവൻ എന്ന റോബർട്ട് മാർകസ് ഓവൻ (1771മെയ് 14-1858 നവംബർ 17).ഓരോരുത്തരും അവരവരുടെ ജോലി ചെയ്യകയും അതിന്റെ ഫലം കൂട്ടുൽപാദനം വഴി പങ്കിടുകയും ചെയ്യുന്ന സഹകരണ പ്രസ്ഥാനങ്ങളെ കുറിച്ചുള്ള ആശയമാണ് ഇദ്ദേഹം അവതരിപ്പിച്ചത്.സഹകരണം ഒരു പൊതുജന പ്രസ്ഥാനമായി മാറ്റിയെടുക്കുന്നതിന് ജീവിതകാലം മുഴുവൻ പ്രവർത്തിച്ച ആദ്യകാല നേതാവായിരുന്നു റോബർട്ട്‌ ഓവൻ. ഇന്ഗ്ലാണ്ടിലെ ഉപഭോകൃത പ്രസ്ഥാനത്തിന് മാത്രമല്ല ലോകത്തെമ്പാടുമുള്ള സഹകരണ അധിഷ്ടിത പ്രവത്തനങ്ങൾക്ക് പ്രേരകമായ പരസ്പര സഹായത്തോടു കൂടിയുള്ള 'സ്വാശ്രയത്വം' ആശയ നടപ്പിലാക്കിയ നേതാവാണ്‌ റോബർട്ട്‌ ഓവൻ. 


</doc>
<doc id="281548" url="https://ml.wikipedia.org/wiki?curid=281548" title="സ്ലൊബൊദാൻ മിലോഷെവിച്ച്">
സ്ലൊബൊദാൻ മിലോഷെവിച്ച്

ഒരു സെർബിയൻ യൂഗോസ്ലാവ് രാഷ്ട്രീയ നേതാവായിരുന്നു സ്ലൊബൊദാൻ മിലോഷെവിച്ച്.


</doc>
<doc id="281550" url="https://ml.wikipedia.org/wiki?curid=281550" title="കൊറോണ വൈറസ്">
കൊറോണ വൈറസ്

കൊറോനവിറിനെ ഉപകുടുംബത്തിൽപ്പെടുന്ന ഒരുതരം വൈറസാണ് കൊറോണ വൈറസ്.

</doc>
<doc id="281565" url="https://ml.wikipedia.org/wiki?curid=281565" title="ആൽപൈൻ രാജ്യങ്ങൾ">
ആൽപൈൻ രാജ്യങ്ങൾ

ആൽപ്സ് പർവതനിരയോട് ചേർന്നുള്ള എട്ട് രാജ്യങ്ങൾ ചേർന്നതാണ് ആൽപൈൻ രാജ്യങ്ങൾ (Alpine states or Alpine countries) എന്നറിയപ്പെടുന്നത്. ഓസ്ട്രിയ, ജർമ്മനി, ഫ്രാൻസ്, ഇറ്റലി, ലിക്റ്റൻ‌സ്റ്റൈൻ, മൊണാക്കോ, സ്ലോവേനിയ, സ്വിറ്റ്സർലൻഡ് എന്നിവയാണാ രാജ്യങ്ങൾ.


</doc>
<doc id="281572" url="https://ml.wikipedia.org/wiki?curid=281572" title="മുതുകുറുശ്ശി (മലപ്പുറം)">
മുതുകുറുശ്ശി (മലപ്പുറം)

മലപ്പുറം ജില്ലയിലെ പെരിന്തൽമണ്ണ താലൂക്കിൽ ഏലംകുളം പഞ്ചായത്തിലെ ഒരു ഗ്രാമമാണ് മുതുകുറുശ്ശി. തൂതപ്പുഴ ആണ്‌ ഒരു അതിർത്തി. എളാട് പോസ്റ്റ് ഓഫീസ് സ്ഥിതി ചെയ്യുന്നത് മുതുകുറുശ്ശി അങ്ങാടിയിലാണ്‌. പോസ്റ്റൽ പിൻ കോഡ് 679340. മുതുകുറുശ്ശിയിൽ നിന്നും വടക്കോട്ട് ആനമങ്ങാട് ഭാഗത്തേക്കും തെക്കോട്ട് എളാട്, കൂഴന്തറ ഭാഗത്തേക്കും റോഡുകൾ ഉണ്ട്. പടിഞ്ഞാറേ റോഡ് പെരിന്തൽമണ്ണയ്ക്കും കിഴക്ക് തൂതപ്പുഴയ്ക്ക് കുറുകെ ഉള്ള പാലം കടന്ന് ചെർപ്പുളശ്ശേരിയിലേക്കും പോകാവുന്നതാണ്‌.

മുതുകുറുശ്ശിയിലെ ഏക വിദ്യാലയം ആയ വിദ്യാരത്നം അപ്പർപ്രൈമറി സ്കൂൾ സ്ഥാപിതമായത് 1921ലാണ്‌. മുതുകുറുശ്ശിയിൽ ഒരു ബാലവാടിയുമുണ്ട്. മുതുകുറുശ്ശി അയ്യപ്പക്ഷേത്രം, മുതുകുറുശ്ശി അങ്ങാടിയിലുള്ള നിസ്കാരപ്പള്ളി എന്നിവ ആരാധനാലയങ്ങളാണ്‌. 


</doc>
<doc id="281577" url="https://ml.wikipedia.org/wiki?curid=281577" title="മറവിൽ തിരിവ് സൂക്ഷിക്കുക">
മറവിൽ തിരിവ് സൂക്ഷിക്കുക

രാജൻ പ്രൊഡക്ഷൻസിന്റെ ബാനറിൽ ആർ.എസ്. രാജൻ നിർമിച്ച മലയാളചലച്ചിത്രമാണ് മറവിൽ തിരിവ് സൂക്ഷിക്കുക. ജിയോ പിക്ചേഴ്സ് വിതരണം ചെയ്ത ഈ ചലച്ചിത്രം 1972 ഓഗസ്റ്റ് 23-ന് കേരളത്തിൽ പ്രദർശിപ്പിച്ചു തുടങ്ങി.




ഇന്റെർനെറ്റ് മൂവി ഡേറ്റാബേസിൽ നിന്ന് മറവിൽ തിരിവ് സൂക്ഷിക്കുക


</doc>
<doc id="281579" url="https://ml.wikipedia.org/wiki?curid=281579" title="സുബ്രമണിയൻ സ്വാമി">
സുബ്രമണിയൻ സ്വാമി

ഇന്ത്യയിലെ ഒരു രാഷ്ട്രീയനേതാവാണ് സുബ്രഹ്മണ്യൻ സ്വാമി (ജനനം: 1939 സെപ്തംബർ 15).


</doc>
<doc id="281584" url="https://ml.wikipedia.org/wiki?curid=281584" title="ക്വെറ്റ">
ക്വെറ്റ

പാകിസ്താനിലെ ബലൂചിസ്ഥാൻ പ്രവിശ്യയുടെ തലസ്ഥാനവും വലിയ നഗരവുമാണ് ക്വെറ്റ.സമുദ്രനിരപ്പിൽ നിന്നും ഏറ്റവും ഉയരത്തിൽ സ്ഥിതി ചെയ്യുന്ന പാകിസ്താനിലെ ഏക വൻ നഗരവുമാണ് ക്വെറ്റ. വിവിധയിനം ഫലവർഗങ്ങളാൽ സമൃദ്ധമായതിനാൽ പാകിസ്താന്റെ പഴത്തോട്ടം എന്നും അറിയപ്പെടുന്നു.

ഒരു ദശലക്ഷമാണ് ജനസംഖ്യ.അഫ്ഗാനിസ്ഥാനും ഇറാനും സമീപമായതിനാൽ വാണിജ്യപരമായും പ്രതിരോധ പരമായും പ്രാധാന്യമുണ്ട്.മധ്യേഷ്യയിൽ നിന്നും ദക്ഷിണേഷ്യയിലേക്കുള്ള കവാടമായി അറിയപ്പെട്ടിരുന്ന ബൊലാൻ പാസ് ക്വറ്റ വഴിയാണ് കടന്നു പോകുന്നത്.


</doc>
<doc id="281592" url="https://ml.wikipedia.org/wiki?curid=281592" title="ബലൂചിസ്ഥാൻ, പാകിസ്താൻ">
ബലൂചിസ്ഥാൻ, പാകിസ്താൻ

പാകിസ്താന്റെ തെക്കു പടിഞ്ഞാറു ഭാഗത്ത് സ്ഥിതി ചെയ്യുന്ന ഒരു പ്രവിശ്യയാണ് ബലൂചിസ്ഥാൻ. പ്രധാനമായും ഇറാനിലും പാകിസ്താനിലും അഫ്ഗാനിസ്ഥാനിലുമായി വ്യാപിച്ചു കിടക്കുന്ന ബലൂചിസ്ഥാൻ ഭൂപ്രദേശത്തിന്റെ കിഴക്കൻ ഭാഗങ്ങൾ ഉൾപ്പെട്ടതാണീ പ്രദേശം. പാകിസ്താനിലെ നാലു പ്രവിശ്യകളിൽ ഏറ്റവും വലുതാണ് ബലൂചിസ്ഥാൻ. മൊത്തം ഭൂവിസ്തൃതിയുടെ 44%വും ബലൂചിസ്താന്റെ സംഭാവനയാണെങ്കിലും ജനസംഖ്യയുടെ 5% മാത്രമാണ് ഇവിടെ വസിക്കുന്നത്.


</doc>
<doc id="281596" url="https://ml.wikipedia.org/wiki?curid=281596" title="ബലൂചിസ്ഥാൻ (ഭൂപ്രദേശം)">
ബലൂചിസ്ഥാൻ (ഭൂപ്രദേശം)

തെക്ക്-പടിഞ്ഞാറൻ ഏഷ്യയിൽ, ഇറാനിയൻ പീഠഭൂമിയിൽ, പാകിസ്താനിലും ഇറാനിലും അഫ്ഗാനിസ്ഥാനിലുമായി വ്യാപിച്ചു കിടക്കുന്ന ഒരു ഭൂപ്രദേശമാണ് ബലൂചിസ്ഥാൻ. മരുഭൂമികളും മലകളും നിറഞ്ഞ ഈ പ്രദേശത്തെ മിക്കയിടത്തും ജനവാസം വളരെ ശുഷ്കമാണ്.



</doc>
<doc id="281601" url="https://ml.wikipedia.org/wiki?curid=281601" title="ചാൾസ് ഫൂറിയർ">
ചാൾസ് ഫൂറിയർ

ഫ്രഞ്ച് തത്ത്വചിന്തകരിലൊരാളാണ് ചാൾസ് ഫൂറിയർ എന്ന ഫ്രാൻസിസ് മാരി ചാൾസ് ഫൂറിയർ.(1772 ഏപ്രിൽ 7 - 1837 ഒക്ടോബർ 10) സോഷ്യലിസ്റ്റ് ചിന്തകനും ഉട്ടോപ്യൻ സോഷ്യലിസത്തിന്റെ സ്ഥാപകരിൽ ഒരാളും ആയിരുന്നു. ഫൊറിയറുടെ സാമൂഹ്യവും ധാർമ്മികവുമായ വീക്ഷണങ്ങളിൽ ചിലത് തന്റെ ജീവിതകാലത്ത് സമൂലപരിണാമമായിരുന്നു വരുത്തിയിരുന്നത്. ആധുനിക സമൂഹത്തിൽ മുഖ്യധാരാ ചിന്തകനായിരുന്നു. അതിന്റെ ഫലമായി, 1837- ൽ "ഫെമിനിസം" എന്ന വാക്കിന്റെ ഉത്ഭവം ഫൊറിയറിന് ലഭിച്ചു.






</doc>
<doc id="281602" url="https://ml.wikipedia.org/wiki?curid=281602" title="ഉട്ടോപ്യൻ സോഷ്യലിസം">
ഉട്ടോപ്യൻ സോഷ്യലിസം

ആധുനിക സോഷ്യലിസ്റ്റ് ചിന്താധാരയുടെ ആദ്യ ഘട്ടത്തെ സൂചിപ്പിക്കാനാണ് ഉട്ടോപ്യൻ സോഷ്യലിസം എന്ന പദം പൊതുവെ ഉപയോഗിക്കാറുള്ളത്. ഹെൻട്രി ഡി സെന്റ് സൈമൺ, ചാൾസ് ഫൂറിയർ, റോബർട്ട് ഓവൻ എന്നിവരാണ് ഈ ആശയത്തിന്റെ വക്താക്കൾ. സാങ്കൽപ്പികമായ ഒരു ഉദാത്തസമൂഹത്തെയാണ് ഉട്ടോപ്യൻ സോഷ്യലിസം അർഥമാക്കുന്നത്. 


</doc>
<doc id="281604" url="https://ml.wikipedia.org/wiki?curid=281604" title="ലൂയി ബ്ലാങ്ക്">
ലൂയി ബ്ലാങ്ക്

ഫ്രാൻസിലെ ഒരു രാഷ്ട്രീയക്കാരനും ചരിത്രകാരനുമായിരുന്നു ലൂയി ബ്ലാങ്ക് എന്ന പേരിലറിയപ്പെടുന്ന ലൂയി ജീൻ ജോസഫ് ചാൾസ് ബ്ലാങ്ക് (മാഡ്രിഡ് 1811 ഒക്റ്റോബർ 29 – 1882 ഡിസംബർ 6 കാൻ). പരിഷ്കാരങ്ങളെ പിന്തുണച്ച സോഷ്യലിസ്റ്റ് ആയിരുന്ന ഇദ്ദേഹം നഗരങ്ങളിലെ പാവപ്പെട്ടവർക്ക് ജോലി ഉറപ്പുവരുത്താനായി സഹകരണ സ്ഥാപനങ്ങൾ രൂപീകരിക്കണെമെന്ന് ആവശ്യപ്പെട്ടിരുന്നു. 


</doc>
<doc id="281605" url="https://ml.wikipedia.org/wiki?curid=281605" title="സെന്റ് സൈമൺ">
സെന്റ് സൈമൺ

ഫ്രാൻസിലെ ആദ്യകാല സോഷ്യലിസ്റ്റ്ചിന്തകനായിരുന്നു സെന്റ് സൈമൺ.Claude Henri de Rouvroy, comte de Saint-Simon എന്നാണ് മുഴുവൻ പേര്.(1760 ഒക്ടോബർ 17 - 1825 മെയ് 19).പോസിറ്റീവിസംpo, മാർക്സിസം എന്നിങ്ങനെയുള്ള ആശയങ്ങൾ രൂപപ്പെട്ടതിൽ ഇദ്ദേഹത്തിന്റെ ചിന്തകൾ നിർണ്ണായക പങ്കുവഹിച്ചിട്ടുണ്ട്.ഫ്യൂഡൽ വ്യവസ്ഥ നിലനിന്നിരുന്ന കാലത്ത് പ്രഭുകുടുംബത്തിൽ ജനിച്ച സൈമൺ ഫ്യൂഡലിസത്തിനെതിരെ നിലകൊണ്ട ചിന്തകൻകൂടിയായിരുന്നു.


</doc>
<doc id="281614" url="https://ml.wikipedia.org/wiki?curid=281614" title="ബലൂച് ദേശീയവാദം">
ബലൂച് ദേശീയവാദം

പാകിസ്താനിലെ ബലൂചിസ്ഥാൻ പ്രവിശ്യയിലും അയൽ രാജ്യങ്ങളായ ഇറാൻ, അഫ്ഗാനിസ്ഥാൻ എന്നിവിടങ്ങളിലുമായി അധിവസിക്കുന്ന ബലൂച് ജനവിഭാഗങ്ങൾക്കായി ഒരു പ്രത്ത്യേക രാജ്യം വേണമെന്ന ആവശ്യമാണ് ബലൂച് ദേശീയവാദം.


</doc>
<doc id="281615" url="https://ml.wikipedia.org/wiki?curid=281615" title="ഉദുമ ഉപതിരഞ്ഞെടുപ്പ്">
ഉദുമ ഉപതിരഞ്ഞെടുപ്പ്

കേരളത്തിലെ ഒരു നിയമസഭാമണ്ഡലമായ ഉദുമയിൽ 1985-ന് ഉപതെരഞ്ഞെടുപ്പ് നടന്നു. 

എം.എൽ.എ. ആയിരുന്ന എം. കുഞ്ഞിരാമൻ നമ്പ്യാർ 1984-ൽ രാജിവെച്ചതിനെത്തുടർന്നാണ് ഉപതെരഞ്ഞെടുപ്പ് വേണ്ടി വന്നത്. ഘടകകക്ഷികൾക്ക് കൂടുതൽ പ്രാധാന്യം നൽകുന്നതിൽ പ്രതിഷേധിച്ച് കോൺഗ്രസിൽ നിന്ന് രാജി വെച്ച് സ്വതന്ത്ര സ്ഥാനാർത്ഥിയായി 1982-ൽ എൽ.ഡി.എഫ്. പിന്തുണയോടെ മൽസരിക്കുകയായിരുന്നു. മാതൃസംഘടനയായ കോൺഗ്രസിലേക്ക് തിരിച്ച് പോകുന്നതിന്റെ ഭാഗമായി 1984 ഡിസംബറിൽ നിയമസഭാംഗത്വം രാജി വെച്ചു.



</doc>
<doc id="281618" url="https://ml.wikipedia.org/wiki?curid=281618" title="ബലൂചിസ്ഥാൻ ലിബെറേഷൻ ആർമി">
ബലൂചിസ്ഥാൻ ലിബെറേഷൻ ആർമി

പാകിസ്താനിലെ ബലൂചിസ്ഥാൻ പ്രവിശ്യയിലെ ബലൂചികൾക്കായി ഒരു പ്രത്യേ രാജ്യം ആവശ്യപ്പെട്ടു കൊണ്ട് ആയുധമെടുത്ത ഒരു വിഘടനവാദ സംഘടനയാണ് ബലൂചിസ്ഥാൻ ലിബെറേഷൻ ആർമി .2000ൽ പാകിസ്താനിലെ നിരവധി ബോംബാക്രമങ്ങളുടെ ഉത്തരവാദിത്തം ഏറ്റെടുത്തതോടെയാണ് അവർ പുറം ലോകത്ത് അറിയപ്പെടാൻ തുടങ്ങിയത്.


</doc>
<doc id="281620" url="https://ml.wikipedia.org/wiki?curid=281620" title="ബലൂചിസ്ഥാൻ സഘർഷം">
ബലൂചിസ്ഥാൻ സഘർഷം

പാകിസ്താനിലെ ബലൂചിസ്ഥാൻ പ്രവിശ്യയിലെ ബലൂച് ദേശിയവാദികളും പാകിസ്താൻ സർക്കാരുമായി തുടർന്നു വരുന്ന സംഘർഷമാണ് ബലൂചിസ്ഥാൻ സഘർഷം എന്നറിയപ്പെടുന്നത്.


</doc>
<doc id="281625" url="https://ml.wikipedia.org/wiki?curid=281625" title="എൻ.കെ.വി.ഡി">
എൻ.കെ.വി.ഡി

സോവിയറ്റ് യൂണിയന്റെ രഹസ്യ പൊലീസ് ഏജൻസിയായിരുന്നു എൻ.കെ.വി.ഡി. സ്റ്റാലിന്റെ ഭരണകാലത്ത് രാഷ്ട്രീയ എതിരാളികളെ അടിച്ചമർത്താനും മറ്റും എൻ.കെ.വി.ഡി യെ വ്യാപകമായി ഉപയോഗപ്പെടുത്തി.


</doc>
<doc id="281627" url="https://ml.wikipedia.org/wiki?curid=281627" title="റുവാണ്ടൻ വംശഹത്യ">
റുവാണ്ടൻ വംശഹത്യ

റുവാണ്ടയിൽ ന്യൂനപക്ഷമായ ടുട്സി വംശജരെ ഭൂരിപക്ഷമായ ഹുടു വംശജർകൊന്നൊടുക്കിയ സംഭവമാണ് റുവാണ്ടൻ വംശഹത്യ എന്നറിയപ്പെടുന്നത്. 1994 ഏപ്രിൽ 7 മുതൽ ജൂലായ് മദ്ധ്യം വരെയുള്ള 100 ദിവസങ്ങൾക്കിടയിൽ അഞ്ച് ലക്ഷത്തിനും പത്ത് ലക്ഷത്തിനുമിടയിൽ ആളുകൾ കൊല്ലപ്പെട്ടു. ഇത് റുവാണ്ടയുടെ ജനസംഖ്യയുടെ 20% ശതമാനത്തോളം വരും. റുവാണ്ടയിലെ 70% ടുട്സികൾ ഈ വംശഹത്യയിൽ കൊല്ലപ്പെട്ടതായി കരുതപ്പെടുന്നു.


</doc>
<doc id="281630" url="https://ml.wikipedia.org/wiki?curid=281630" title="ഗോഡ്സ് ആർമി">
ഗോഡ്സ് ആർമി

ബർമീസ് സർക്കാരിനെതിരെ പോരാട്ടം നടത്തിയ ഒരു ഗറില്ലാ സംഘമായിരുന്നു ഗോഡ്സ് ആർമി .അത്ഭുത ശക്തിയുണ്ടെന്ന് കരുതപ്പെട്ടിരുന്ന ഇരട്ടക്കുട്ടികളായിരുന്നു (ജോണി ടൂ വും ലൂഥർ ടൂ വും: Johnny and Luther Htoo) ഇതിനു നേതൃത്വം നൽകിയിരുന്നത്.


</doc>
<doc id="281637" url="https://ml.wikipedia.org/wiki?curid=281637" title="കനകരാഘവൻ">
കനകരാഘവൻ

കനകരാഘവൻ ചലച്ചിത്ര സംവിധായകനും എഴുത്തുകാരനുമാണ്. എട്ടേകാൽ സെക്കൻറ് എന്ന സിനിമ സംവിധാനം ചെയ്തിട്ടുണ്ട്. ചിത്രത്തിന്റെ സംഭാഷണം ഇദ്ദേഹം ടോമിയോടൊപ്പം രചിച്ചു. പുറമെ ഹ്രസ്വ ചിത്രങ്ങളും ഡോക്യുമെൻററി ചിത്രങ്ങളും പരസ്യ ചിത്രങ്ങളും സംവിധാനം ചെയ്തു വരുന്നു. ഇമകൾ സുതാര്യമാകുമ്പോൾ എന്നതാണ് പ്രധാന കൃതി. ഒഴിവ് ഇദ്ദേഹത്തിന്റെ മറ്റൊരു കൃതിയാണ്. പുറമെ നൂറിൽ പരം ബാലസാഹിത്യ കഥകൾ പ്രസിദ്ധീകരിച്ചിട്ടുണ്ട്. ആനുകാലികങ്ങളിൽ ലേഖനങ്ങളും എഴുതാറുണ്ട്. ഹ്രസ്വ ചിത്രങ്ങളായ ഗ്രാഫ്, മൂന്നാമത്തെ സൂചി എന്നിവയ്ക്ക് അംഗീകാരങ്ങൾ ലഭിച്ചിട്ടുണ്ട്.


</doc>
<doc id="281641" url="https://ml.wikipedia.org/wiki?curid=281641" title="രൂപാങ്കർ ബാഗ്ചി">
രൂപാങ്കർ ബാഗ്ചി

ബംഗാളി ഗായകനാണ് രൂപാങ്കർ ബാഗ്ചി . പ്രശസ്തങ്ങളായ നിരവധി ചലച്ചിത്രഗാനങ്ങൾ ആലപിച്ചിട്ടുണ്ട്. മികച്ച ഗായകനുള്ള 2014 ലെ ദേശീയ ചലച്ചിത്രപുരസ്കാരം ജാതീശ്വർ എന്ന ബംഗാളി ചിത്രത്തിലെ 'ഏ തുമി കെമോൻ തുമി' എന്ന ഗാനത്തിനു ലഭിച്ചു.
ഗായകരായ ഋതേന്ദ്ര നാഥ് ബാഗ്ചിയുടെയും സുമിത്ര ബാഗ്ചിയുടെയും മകനാണ്. ശാസ്ത്രീയസംഗീതത്തിൽ അച്ഛനും രബീന്ദ്ര സംഗീതത്തിൽ അമ്മയുമായിരുന്നു ആദ്യ ഗുരുക്കൾ. സുകുമാർ മിത്രയുടെ പക്കലും ജതിലേശ്വർ മുഖോപാധ്യായുടെയടുത്തും പിന്നീട് പരിശീലം നേടി. പതിനൊന്നാം വയസ്സു മുതൽ സ്റ്റേജ് പരിപാടികൾ അവതരിപ്പിക്കുന്നു.



</doc>
<doc id="281645" url="https://ml.wikipedia.org/wiki?curid=281645" title="ഫാർ ഈസ്റ്റേൺ ഫെഡെറൾ ഡിസ്ട്രിക്റ്റ്">
ഫാർ ഈസ്റ്റേൺ ഫെഡെറൾ ഡിസ്ട്രിക്റ്റ്

റഷ്യയിലെ ഒമ്പത് ഫെഡെറൾ ഡിസ്ട്രിക്റ്റുകളിൽ ഏറ്റവും വലുതാണ് ഫാർ ഈസ്റ്റേൺ ഫെഡെറൾ ഡിസ്ട്രിക്റ്റ്.


</doc>
<doc id="281646" url="https://ml.wikipedia.org/wiki?curid=281646" title="ക്രിമിയൻ ഫെഡെറൾ ഡിസ്ട്രിക്റ്റ്">
ക്രിമിയൻ ഫെഡെറൾ ഡിസ്ട്രിക്റ്റ്

റഷ്യയിലെ ഒമ്പതാമത്തെ ഫെഡെറൾ ഡിസ്ട്രിക്റ്റ് ആണ് ക്രിമിയൻ ഫെഡെറൾ ഡിസ്ട്രിക്റ്റ് . 2014 മാർച്ച് 18ന് ക്രിമിയയെ റഷ്യൻ ഫെഡെറേഷനോട് കൂട്ടിച്ചേർത്തതോടെയാണ് ഇത് നിലവിൽ വന്നത്.


</doc>
<doc id="281647" url="https://ml.wikipedia.org/wiki?curid=281647" title="യമാത്തൊ">
യമാത്തൊ

ജപ്പാനിലെ ഭൂരിപക്ഷം വരുന്ന വംശീയ വിഭാഗമാണ് യമാത്തൊ ജനത. യമാത്തൊ ഗോത്രം ജപ്പാനിലെ ആദ്യത്തെ രാജവംശം സ്ഥാപിച്ചു.


</doc>
<doc id="281648" url="https://ml.wikipedia.org/wiki?curid=281648" title="മായ (ചലച്ചിത്രം)">
മായ (ചലച്ചിത്രം)

ജയമാരുതിക്കുവേണ്ടി ടി.ഇ. വാസുദേവൻ നിർമിച്ച മലയാളചലച്ചിത്രമാണ് മായ. ജിയോ പിക്ചേഴ്സ് വിതരണം ചെയ്ത ഈ ചിത്രം 1972 മാർച്ച് 09-ന് കേരളത്തിൽ പ്രദർശനം ആരംഭിച്ചു.






</doc>
<doc id="281659" url="https://ml.wikipedia.org/wiki?curid=281659" title="മഞ്ഞവാലൻ പാറ്റപിടിയൻ">
മഞ്ഞവാലൻ പാറ്റപിടിയൻ

മഞ്ഞവാലൻ പാറ്റപിടിയന് Yellow-rumped flycatcher, Korean flycatcher , Tricolor flycatcher എന്നൊക്കെ പേരുകളുണ്ട്. ഈ പക്ഷിയുടെ ശാസ്ത്രീയ നാമം "Ficedula zanthopygia" എന്നാണ്. 
ഇവ കിഴക്കൻ ഏഷ്യയിൽ മംഗോളിയ, ട്രൻസ്ബൈക്കൽ, തെക്കൻ ചൈന, കൊറിയ, ജപ്പാൻ എന്നിവിടങ്ങളിൽ പ്രജനനം നടത്തുന്നു. തണുപ്പുകാലത്ത് മലയ് ഉപഭൂഖണ്ഡത്തിലേക്കും തെക്കേ ഏഷ്യയിലേക്കും ദേശാടനം നടത്താറുണ്ട്. 

ഇവയ്ക്ക് മഞ്ഞ അരപ്പട്ടയുണ്ട്. പിടയ്ക്കും പൂവന് ഒരു വയസ്സു വരേയും മുകൾ വശമ് ഒലീവ് ചാരനിറമ്മാണ്, കറുത്ത വാലും. 

ഇവ കുന്നിന്റെ താഴ്വരകലിളാണ് കൂടുകെട്ടുന്നത്. ഇവയുടെ അധികാര പ്രിധി 2000-5000 ച. മീറ്ററാണ്.3-4 ദിവസംകൊണ്ട് പിട കൂടുണ്ടാക്കും. ഒരു പ്രാവശ്യം 4-7 മുട്ടകളിടും. പിട അടയിരുന്നു് 11-12 ദിവസംകൊണ്ട് മുട്ട വിരിയും. കൂടിന്റെ 70 മീ ചുറ്റളവിൽ പൂവൻ കുഞ്ഞുങ്ങൾക്ക് ഇരതേടും. കുഞ്ഞുങ്ങൽ 14-15 ദിവസംകൊണ്ട് പറക്കാറാകും. മദ്ധ്യഇന്ത്യയിൽ ഇവയെ ആദ്യമായി രേഖപ്പെടുത്തിയത്, 1989ൽ ആണ്. അതിൻ ശേഷമാണ് തെക്കു പടിഞ്ഞാറൻ ഇന്ത്യയിലും ശ്രീലങ്കയിലും കാണാപ്പെട്ടത്. 


</doc>
<doc id="281660" url="https://ml.wikipedia.org/wiki?curid=281660" title="ചെമ്മാറൻ പാറ്റപിടിയൻ">
ചെമ്മാറൻ പാറ്റപിടിയൻ

ചെമ്മാറൻ പാറ്റപിടിയനെ ഇംഗ്ലീഷിൽ Red-breasted flycatcher എന്നു പറയുന്നു. ശാസ്ത്രീയ നാമം "Ficedula parva" എന്നാണ്. 
ഏഷ്യയിൽ കാണുന്ന "Ficedula albicilla" എന്ന ഇനത്തെ പക്കികുരുവിയുടെ ഉപവിഭാഗമായി കണക്കാക്കിയിരുന്നു. അവയുടെ ചുവന്ന കഴുത്തിനു ചുറ്റും ചാരനിറമുണ്ട്. കൂടാതെ കൂജനവും വ്യത്യസ്തമാണ്. , (Pallas, 1811).
ഈ പക്ഷികൾ കിഴക്കൻ യൂറോപ്പിൽ മുതൽ മദ്ധ്യഏഷ്യ വരെ പ്രജനനം നടത്തുന്നു. തണുപ്പുകാലത്ത് തെക്കൻ ഏഷ്യയിലേക്ക് ദേശാടനം നടത്തുന്നു. 
1973 മുതൽ 2002 വരെ പോളണ്ടിൽ നടത്തിയ പഠനങ്ങളിൽ ചൂടുകൂടുന്നതിനനുസരിച്ച് പൂവൻ മുമ്പേ തിരിച്ചുപോവ്വാറുണ്ട്. 

പൂവന് 11-12 സെ.മീ നീളമുണ്ട്. ഇവയുടെ മുകൾ ഭാഗം തവിട്ടു നിറവും അടിവശം വെള്ളയുമാണ്. തല ചാരനിറം, കഴുത്തിന് ഓറഞ്ചുനിറം. കൊക്ക് കറുത്തതാണ്, പരന്നതും കൂർത്തതുമാണ്. വാലിന്റെ മേൽമൂടിയുടെ കടഭാഗം വെളുത്തതാണ്. ഭക്ഷണം തേടുന്നതിനിടയിൽ വാൽ ഇടയ്ക്കിടെ ഉയർത്തിക്കൊണ്ടിരിക്കും. 
ഇവ പറക്കുന്നതിനിടെ പ്രാണികളെ പിടിക്കാറുണ്ട്. കൂടാതെ പുൽച്ചാടികളും ചെറുപഴങ്ങളും ഭക്ഷണമാക്കാറുണ്ട്. 
ഇവ കട്ടിൽ വെള്ളമുള്ള പ്രദേശങ്ങളിൽ കാണുന്നു. മരപ്പൊത്തിൽ തുറന്ന കൂടുകൾ ഉണ്ടാക്കുന്നു. 4-7 മുട്ടകളാണ് ഇടുന്നത്.


</doc>
<doc id="281661" url="https://ml.wikipedia.org/wiki?curid=281661" title="കാശ്മീരി പാറ്റപീടിയൻ">
കാശ്മീരി പാറ്റപീടിയൻ

കാശ്മീർ പാറ്റപിടിയന് ഇംഗ്ലീഷിൽ Kashmir flycatcher എന്നാണ് പേര്. ശാസ്ത്രീയ നാമം "Ficedula subrubra" എന്നാണ്. പ്രാണികളാണ് പ്രധാന ഭക്ഷണം.

കാശ്മീർ മേഖലയിൽ ഹിമാലയത്തിന്റെ വടക്കുപടിഞ്ഞാറൻ ഭാഗങ്ങളിൽ പ്രജനനം നടത്തുന്നു. തണുപ്പുകാലത്ത് പശ്ചിമഘട്ടത്തിലേക്കും മദ്ധ്യ ശ്രീലങ്കയിലെ കുന്നുകളിലേക്കും ദേശാടനം നടത്താറുണ്ട്. 

ഈ പക്ഷി മരപ്പൊത്തിലാണ് കൂട് ഒരുക്കുന്നത്. 3-5 മുട്ടകളിടും. പിടയാണ് അടയിരിക്കുന്നത്. 
മിക്കവയും സെപ്റ്റംബർ മാസത്തോടെ ദേശാടനം നടത്തും. മാർച്ച് അവസാനത്തോടെ തിരിച്ചു് യാത്രയാവും. 
13 സെ.മീ നീളമുണ്ട്. പൂവന് ചാരനിറം കലർന്ന തവീട്ടു നിറമാണ് പുറം ഭാഗത്തിന്. ഓറഞ്ചുനിറം കലർന്ന ചുവപ്പു നിറമുള്ള കഴുത്ത്, നെഞ്ച്, വശങ്ങൾ. പിടയ്ക്ക് തവിട്ടു നിറം കൂടുതലുള്ള മുകൽഭാഗമാണുള്ളത്. അടിവശത്തെ ചുവപ്പ് കുറവാണ്. ചിലപ്പോൾ അത് പിങ്കു നിറമാണ്.

പ്രകൃതിനാശം കൊണ്ട് വംശഭീഷണി നേരിടുന്ന ഒരു ഇനമാണ്.


</doc>
<doc id="281675" url="https://ml.wikipedia.org/wiki?curid=281675" title="മയിലാടും കുന്ന്">
മയിലാടും കുന്ന്

കെ.എസ്.ആർ. മൂർത്തിയുടെ ബാനറിൽ ചിത്രകലാകേന്ദ്രം നിർമിച്ച മലയാളചലച്ചിത്രമാണ് മയിലാടും കുന്ന്. സെട്രൽ പിക്ചേഴ്സ് വിതരണം ചെയ്ത ഈ ചിത്രം 1972 ഏപ്രിൽ 28-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="281686" url="https://ml.wikipedia.org/wiki?curid=281686" title="ഗോവിന്ദ് ചന്ദ്ര പാണ്ഡേ">
ഗോവിന്ദ് ചന്ദ്ര പാണ്ഡേ

വേദകാലത്തെയും ബുദ്ധകാലത്തെയും കുറിച്ച് പഠനം നടത്തിയ ചരിത്രകാരനാണ് ഗോവിന്ദ് ചന്ദ്ര പാണ്ഡേ (1923 ജൂലൈ 30 - 2011 മേയ് 22).
1923 ജൂലൈ 30ന് ജനിച്ചു. ജയ്പൂർ, അലഹബാദ് യൂണിവേഴ്സിറ്റികളിൽ അധ്യാപകനും വൈസ് ചാൻസിലറുമായിരുന്നു. സിംലയിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് അഡ്വാൻസ് സ്റ്റഡിയുടെ ചെയർമാനായിരുന്നു. സെൻട്രൽ ടിബറ്റൻ സൊസൈറ്റിയുടെയും അലഹബാദ് മ്യൂസിയം സൊസൈറ്റിയുടെയും ചെയർമാനായിരുന്നു. 2011 മേയ് 22ന് അന്തരിച്ചു.
കലയുടെയും ഇന്ത്യൻ ശാസ്ത്രത്തിന്റെയും ചരിത്രങ്ങൾ എഡിറ്റ് ചെയ്തിട്ടുണ്ട്. അവസാനമായി ഋഗ്വേദത്തെ ഹിന്ദിയിലേക്ക് പരിഭാഷ ചെയ്തിരുന്നു. ലോക്ഭാരതി ബുക്ക്സെല്ലേഴ്സ് ആ​ണ് ഇത് പുറത്തിറക്കിയത്.


</doc>
<doc id="281689" url="https://ml.wikipedia.org/wiki?curid=281689" title="ഹുവാൻ കാർലോസ് സാന്റോസ്">
ഹുവാൻ കാർലോസ് സാന്റോസ്

കൊളംബിയൻ പ്രസിഡന്റാണ് ഹുവാൻ കാർലോസ് സാന്റോസ്(ജനനം : 10 ആഗസ്റ്റ് 1951). രാജ്യത്ത് അരനൂറ്റാണ്ട് നീണ്ടുനിന്ന ആഭ്യന്തര കലാപം അവസാനിപ്പിക്കാൻ നടത്തിയ ശ്രമങ്ങൾ പരിഗണിച്ച് 2016 ലെ സമാധാനത്തിനുള്ള നോബേൽ പുരസ്‌കാരം ലഭിച്ചു.

മുൻ പ്രസിഡന്റായ അൽവാരോ യൂറിബ് വെലെസ് മന്ത്രി സഭയിലെ പ്രതിരോധ മന്ത്രിയായിരുന്നു. 2010 ൽ പ്രസിഡന്റായി. തീവ്രനയങ്ങളുപേക്ഷിച്ച് ഇടതുപക്ഷ ഗ്രൂപ്പായ ഫാർക് (റെവലൂഷണറി ആംഡ് ഫോഴ്‌സസ് ഓഫ് കൊളംബിയ പീപ്പിൾ ആർമി) വിമതരുമായി ചർച്ച തുടങ്ങിയത് ഭിന്നതയ്ക്കിടയാക്കി. ഇതോടെ യൂറിബ് ഡെമോക്രാറ്റിക് സെന്റർ എന്ന പേരിൽ പുതിയ പാർട്ടിയുണ്ടാക്കി. ഓസ്‌കർ ഇവാൻ സുലുവാഗയെ പ്രസിഡന്റ് സ്ഥാനത്തേക്ക് നാമനിർദ്ദേശം ചെയ്യുകയും ചെയ്തു. 
2014 ലെ തെരഞ്ഞെടുപ്പിൽ സാന്റോസിന് 51 ശതമാനം വോട്ടുകൾ ലഭിച്ചപ്പോൾ മുഖ്യ എതിരാളിയായ ഓസ്‌കർ ഇവാൻ സുലുഗയ്ക്ക് 45 ശതമാനം വോട്ടുകൾ മാത്രമാണ് ലഭിച്ചത്. ഇടതുപക്ഷ ഗ്രൂപ്പായ ഫാർക് (റെവലൂഷണറി ആംഡ് ഫോഴ്‌സസ് ഓഫ് കൊളംബിയ പീപ്പിൾ ആർമി) വിമതരുമായി സാന്റോസ് നടത്തുന്ന സമാധാന ചർച്ചയ്ക്കുള്ള ജനപിന്തുണയായാണ് സാന്റോസിന്റെ വിജയം വിലയിരുത്തപ്പെട്ടിരുന്നു. 



</doc>
<doc id="281700" url="https://ml.wikipedia.org/wiki?curid=281700" title="തക്സിൻ ഷിനവാത്ര">
തക്സിൻ ഷിനവാത്ര

തായ്‌ലൻഡിന്റെ മുൻ പ്രധാനമന്ത്രിയായിരുന്നു തക്സിൻ ഷിനവാത്ര (തായ് ഉച്ചാരണം ഏകദേശം : തക്സിൻ ചിനനവത്). രാഷ്ട്രീയത്തിൽ ഇറങ്ങുന്നതിനു മുൻപ് സംരംഭകനും, പോലീസ് വകുപ്പിൽ ഉന്നത ഉദ്യോഗസ്തനുമായിരുന്നു. തായ്ലാൻഡിലെ ഏറ്റവും പ്രചാരമുള്ള മൊബൈൽ ഫോൺ സേവനദാതാവായ അഡ്വാൻസെഡ് ഇൻഫൊ സെർവീസിന്റെ ഉടമയുമാണ് തക്സിൻ ഷിനവാത്ര. 1998ൽ തായ് രക് തായ് പാർട്ടി രൂപീകരിച്ചു. 2001 മുതൽ 2006 വരെ തായ്ലാൻഡ് പ്രധാനമന്ത്രിയായിരുന്ന ഷിനവാത്ര 2006ലെ പട്ടാള അട്ടിമറിയിൽ പുറത്താക്കപ്പെടുകയായിരുന്നു.

അദ്ദേഹത്തിന്റെ ഇളയ സഹോദരി യിങ്ലക് ഷിനവത്ര 2011 മുതൽ 2014 വരെ തായ്ലാൻഡ് പ്രധാനമന്ത്രിയായിരുന്നു.


</doc>
<doc id="281702" url="https://ml.wikipedia.org/wiki?curid=281702" title="റന്ന">
റന്ന

﻿
റന്ന () കന്നഡയിലെ ആദ്യകാലത്തെ കവി പ്രമുഖരിൽ ഒരാളാണ്. റന്നൻറെ ലേഖനശൈലി പംപൻറെ ലേഖനശൈലിയോട് യോജിക്കുന്നതാണ്. റന്നനും പംപനും ശ്രീ പൊന്നനും ഉൾപ്പെടുന്ന മൂവർ സംഘം "കന്നഡ അഭിജാത" സാഹിത്യത്തിലെ "രത്നത്രയങ്ങൾ" എന്ന് അറിയപ്പെട്ടു. റന്ന ക്രിസ്ത്വബ്ദം 949ൽ മുദുവൊളലു എന്ന് ഇന്നത്തെ കർണാടകയിലെ ബാഗൽകോട്ട് ജില്ലയിലെ മുധോൾ പട്ടണത്തിൽ ജൈന വളക്കച്ചവടക്കാരുടെ കുടുമ്പത്തിൽ ജനിച്ചു.
റന്നൻറെ അച്ച‍ൻ ജിനവല്ലഭനും അമ്മ അബ്ബലബ്ബെയും ആയിരുന്നു. അന്നത്തെ സുപ്രസിദ്ധ ഗുരുവായിരുന്ന അജിതസേനാചാര്യരുടെ പക്കലാണ് റന്നൻ വിദ്യാഭ്യാസം പൂർത്തിയാക്കിയത്. "റന്ന" എന്ന വാക്ക് "രത്ന" എന്നുള്ളതിൻറെ തദ്ഭവമാണ്.

റന്നൻറെ സാഹിത്യ ജീവിതത്തിൻറെ ആദ്യകാലത്ത് പശ്ചിമ ഗംഗ രാജവംശത്തിലെ പ്രധാനമത്രിയായിരുന്ന "ചാവുണ്ടരായനാൽ" പരിപോഷിക്കപ്പെട്ടു. പശ്ചിമ ചാലുക്യ രാജവംശത്തിൻറെ ഉയർച്ചയോടെ റന്ന "തൈലപ" രണ്ടാമൻറെയും തുടർന്ന് "സത്യാശ്രയൻറെയും" ആസ്ഥാനകവിയായി. സത്യാശ്രയൻ റന്നനു "കവി ചക്രവർത്തി" എന്ന അംഗീകാരം നൽകി ആദരിച്ചു. റന്നൻറെ സാഹിത്യ രചനകളെല്ലാം ഹളഗന്നഡയിലാണ്. പ്രധാനപ്പെട്ട അഞ്ച് കൃതികളിൽ വെച്ച് മൂന്നെണ്ണം ഉപലബ്ധമാണ്. "അജിത പുരാണ", "പരശുരാമ ചരിതെ" (ലഭ്യമല്ല), "സാഹസഭീമ വിജയ" അല്ലെങ്കിൽ "ഗദായുദ്ധം", "റന്ന കന്ദ", "ചക്രേശ്വര ചരിതെ" (ലഭ്യമല്ല) എന്നിവ ആണ് റന്നൻറെ കൃതികൾ. 

"അജിത പുരാണ" (രചന ക്രിസ്ത്വബ്ദം 993) പന്ത്രണ്ട് ആശ്വാസ(ഖന്ടിക)ങ്ങളിലായി "ചമ്പൂ കാവ്യശൈലിയിൽ" രചിക്കപ്പെട്ട ഒരു ജൈന കൃതിയാണ്. കാവ്യം രണ്ടാമത്തെ ജൈന തീർഥങ്കരനായിരുന്ന "അജിതനാഥനെ" കുറിച്ചുള്ളതാണ്. സേനാധിപൻ നാഗവർമ്മൻറെ ഭാര്യയായിരുന്ന അത്തിമബ്ബെ ആയിരുന്നു റന്നനു കാവ്യരചനയ്ക്കായുള്ള ധനസഹായം നൽകിയത്. "റന്ന കന്ദത്തിനു" (രചന ക്രിസ്ത്വബ്ദം 990 ) ഈ പേരു വന്നത് "കന്ദപദ്യം" എന്ന ഛന്ദസ്സ് ഉപയോച്ച് രചിച്ചതുകൊണ്ടാണ്. കൃതിയുടെ പന്ത്രണ്ട് ആശ്വാസങ്ങൾ മാത്രമേ ലഭ്യമായിട്ടുള്ളൂ."റന്നകന്ദ" കന്നഡ ഭാഷയിൽ കണ്ടെടുത്ത ആദ്യത്തെ നിഘണ്ടുവും കൂടിയാണ്. "പരശുരാമ ചരിതെ" (ക്രിസ്ത്വബ്ദം 980ന് അടുത്തുള്ള കാലഘട്ടം) പശ്ചിമ ഗംഗ രാജവംശത്തിലെ പ്രധാനമത്രിയായിരുന്ന "ചാവുണ്ടരായനെ" കുറിച്ചുള്ളതാണ്. ചാവുണ്ടരായനു "സമര പരശുരാമ" എന്ന ബിരുദവും ഉണ്ടായിരുന്നു. കവി തൻറെ ആശ്രയദാതവിനെ വളരെയധികം ബഹുമാനത്തോടെ കാണുകയും തൻറെ മകനു "രായ" എന്ന് പേരിടുകയും ചെയ്തു. 



</doc>
<doc id="281712" url="https://ml.wikipedia.org/wiki?curid=281712" title="ഭൂട്ടാൻ ഗ്ലോറി">
ഭൂട്ടാൻ ഗ്ലോറി

ഭൂട്ടാന്റെ ദേശീയ ശലഭമാണ് ഭൂട്ടാൻ ഗ്ലോറി. Bhutanitis lidderdalii എന്ന ശാസ്ത്രനാമത്തിൽ അറിയപ്പെടുന്ന കിളിവാലൻ ശലഭമാണിത്. 

ഭൂട്ടാൻ,ഇന്ത്യയുടെ വടക്ക്കിഴക്കൻ സംസ്ഥാനങ്ങളായ ആസ്സാം, സിക്കിം, മണിപ്പൂർ, നാഗാലാൻഡ്, അരുണാചൽ പ്രദേശ് ,തെക്ക്കിഴക്കനേഷ്യയിലെ മ്യാൻമാർ, തായ്‌ലാന്റ്, വിയറ്റ്‌നാം, ചൈന എന്നിവിടങ്ങളിൽ കാണപ്പെടുന്നു. വളരെ അപൂർവമായി കണ്ടുവരുന്ന ഒരു പൂമ്പാറ്റയാണിത്‌. 1873ൽ ബ്രിട്ടീഷ് ശലഭ ശാസ്ത്രജ്ഞനായ വില്യം സ്റ്റീഫൻ അറ്റ്‌കിൻസൺ ആണ് ഇതിനെ ആദ്യമായി രേഖപ്പെടുത്തിയത്.

കറുപ്പിൽ മനോഹരമായ വെള്ള വരകളും പിൻ ചിറകുകളിലെ ആകർഷകമായ ചുവന്ന ചിത്രപ്പണികളും ഉള്ള സുന്ദരൻ പൂമ്പാറ്റയാണ് ഇത്.
ആൺ പൂമ്പാറ്റയും പെൺ പൂമ്പാറ്റയും കണ്ടാൽ ഒരു പോലെ ആയിരിക്കും . 90 മുതൽ 110 മില്ലിമീറ്ററാണ് ചിറകുവിടർത്തുമ്പോൾ ചിറകുകൾ തമ്മിലുള്ള അകലം


</doc>
<doc id="281734" url="https://ml.wikipedia.org/wiki?curid=281734" title="യിങ്ലക് ഷിനവത്ര">
യിങ്ലക് ഷിനവത്ര

തായ്ലാൻഡിന്റെ 28ആമത്തെ പ്രധാനമന്ത്രിയും പ്രധാനമന്ത്രിയാവുന്ന ആദ്യ വനിതയുമാണ് യിങ്ലക് ഷിനവത്ര. മുൻ പ്രധാനമന്ത്രിയായിരുന്ന തക്സിൻ ഷിനവത്രയുടെ ഇളയ സഹോദരിയാണ്.2006ലെ പട്ടാള അട്ടിമറിയെത്തുടർന്ന് തക്സിൻ ഷിനവത്രയ്ക്ക് രാജ്യം വിടേണ്ടി വന്നു. തുടർന്ന് 2011ൽ നടന്ന പൊതു തിരഞ്ഞെടുപ്പിൽ വിശ്വസ്തയായ യിങ്ലക് ഷിനവത്ര പ്രധാനമന്ത്രി സ്ഥാനത്തേക്ക് നാമനിർദ്ദേശം ചെയ്യപ്പെടികയായിരുന്നു. വൻ വിജയം നേടി അവർ പ്രധാനമന്ത്രിയായി.


</doc>
<doc id="281739" url="https://ml.wikipedia.org/wiki?curid=281739" title="യൂറോപ്യൻ റഷ്യ">
യൂറോപ്യൻ റഷ്യ

യൂറോപ്പിൽ കിടക്കുന്ന റഷ്യയുടെ പടിഞ്ഞാറൻ ഭാഗമാണ് യൂറോപ്യൻ റഷ്യ, പടിഞ്ഞാറൻ റഷ്യ,സെൻട്രൽ റഷ്യ എന്നൊക്കെ അറിയപ്പെടുന്നത്.ഏകദേശം 3,960,000 സ്ക്വയർ കിലോമീറ്ററാണ്(1,528,560 mi2) റഷ്യയുടെ ഈ ഭാഗത്തെ വിസ്തൃതി.യൂറാൽ പർവതനിരകൾ പടിഞ്ഞാറും കസാക്കിസ്ഥാൻ തെക്കും അതിരുകളായി കണക്കാക്കുന്നു.റഷ്യയുലെ വൻ നഗരങ്ങളായ മോസ്കോ,സെന്റ് പീറ്റേഴ്സ്ബർഗ് എന്നിവ ഈ മേഖലയിലാണ് സ്ഥിതി ചെയ്യുന്നത്.

റഷ്യയുടെ ഭൂവിസ്തൃതിയുടെ 75%വും ഏഷ്യയിലാണെങ്കിലും ജനസംഖ്യയുടെ 77%വും യൂറോപ്പിലാണ്.


</doc>
<doc id="281743" url="https://ml.wikipedia.org/wiki?curid=281743" title="ബേണി റിലീഫ്">
ബേണി റിലീഫ്

ഒരു മെസൊപൊട്ടേമിയൻ റ്റെറെക്കോട്ടെ ശിൽപ്പഫലകമാണ് ബേണി റിലീഫ്. ഒരു ശില്പകലാസങ്കേതമാണ് റിലീഫ്.


</doc>
<doc id="281748" url="https://ml.wikipedia.org/wiki?curid=281748" title="മിസ്സ് മേരി">
മിസ്സ് മേരി

ശ്രീമതി കമ്പൈസിന്റെ ബാനറിൽ സി.പി. ജംബുലിംഗം നിർമിച്ച മലയാളചലച്ചിത്രമാണ് മിസ്സ് മേരി. സെൻട്രൽ പിക്ചേഴ് വിതരണം ചെയ്ത ഈ ചിത്രം 1972 സെപ്റ്റംബർ 27-ന് കേരളത്തിൽ പ്രദർശനം തുടങ്ങി.






</doc>
<doc id="281759" url="https://ml.wikipedia.org/wiki?curid=281759" title="നാടൻ പ്രേമം">
നാടൻ പ്രേമം

ശക്തി എന്റർപ്രൈസസ്സിനു വേണ്ടി എൻ. വിശ്വേശരയ്യയും പി.എസ്. ഗോപാലകൃഷ്ണനും ചേർന്നു നിർമിച്ച മലയാളചലച്ചിത്രമാണ് നാടൻ പ്രേമം. ജിയോപിക്ചേഴ്സ് വിതരണം ചെയ്ത ഈ ചിത്രം 1972 മേയ് 05-ന് കേരളത്തിൽ പ്രദർശനം തുടങ്ങി






</doc>
<doc id="281768" url="https://ml.wikipedia.org/wiki?curid=281768" title="മെക്സിക്കോ ദേശീയ ഫുട്ബോൾ ടീം">
മെക്സിക്കോ ദേശീയ ഫുട്ബോൾ ടീം

അന്താരാഷ്ട്ര തലത്തിലും അസോസിയേഷൻ തലത്തിലും മെക്സിക്കോയെ പ്രതിനിധാനം ചെയ്യുന്ന ഫുട്ബോൾ ടീം ആണ് മെക്സിക്കോ ദേശീയ ഫുട്ബോൾ ടീം (Spanish: Selección de fútbol de México). മെക്സിക്കോയിലെ ഫുട്ബോളിനെ നിയന്ത്രിക്കുന്ന പരമാധികാര സംഘടനയായ മെക്സിക്കൻ ഫുട്ബോൾ ഫെഡറേഷൻ "(Spanish: Federación Mexicana de Fútbol)" ആണ് മെക്സിക്കോ ദേശീയ ഫുട്ബോൾ ടീമിനേയും നിയന്ത്രിക്കുന്നത്. ഉത്തര അമേരിക്കൻ രാജ്യങ്ങളിലെ ഫുട്ബോൾ ടീമുകളുടെ സംഘടനയായ കോൺകാഫിലെ അംഗമാണ് മെക്സിക്കോ ദേശീയ ഫുട്ബോൾ ടീം. മെക്സിക്കോ സിറ്റിയിൽ സ്ഥിതി ചെയ്യുന്ന എസ്റ്റാഡിയോ ആസ്ടെക ആണ് അവരുടെ സ്വന്തം വേദി. മുൻ മെക്സിക്കൻ ഫുട്ബോൾ കളിക്കാരൻ കൂടിയായ മിഗ്വേൽ ഹെരേരയാണ് അവരുടെ പ്രധാന പരിശീലകൻ. ഫിഫ ലോക റാങ്കിങ്ങിൽ 21 ആം സ്ഥാനത്തും ലോക ഫുട്ബോൾ എലോ റേറ്റിങ്ങിൽ 12 ആം സ്ഥാനത്തുമാണ് ഇപ്പോൾ മെക്സിക്കോ ദേശീയ ഫുട്ബോൾ ടീം.



</doc>
<doc id="281771" url="https://ml.wikipedia.org/wiki?curid=281771" title="സഞ്ജീവ് ബലിയാൻ">
സഞ്ജീവ് ബലിയാൻ

ഭാരതീയ ജനതാ പാർട്ടി നേതാവും മുസഫർ നഗറിലെ എം.പിയുമാണ് സഞ്ജീവ് ബലിയാൻ.
1972 ജൂൺ 23ന് മുസഫർ നഗറിൽ ജനിച്ചു. വെറ്റിനറി അനാട്ടമിയിൽ ഹരിയാന അഗ്രിക്കൾച്ചർ സർവകലാശാലയിൽ നിന്നും പി.എച്ച്. ഡി നേടി. ഹരിയാന സർക്കാരിന്റെ വെറ്റിനറി സർജനായും അസിസ്റ്റന്റ് പ്രൊഫസറായും ജോലി ചെയ്തിട്ടുണ്ട്.
2014ലെ ലോക്സഭാ തെരഞ്ഞെടുപ്പിൽ ഉത്തർ പ്രദേശിലെ മുഫർനഗറിൽ നിന്നും ബി.എസ്.പിയുടെ കദീർ റാണയെ 4 ലക്ഷത്തിലധികം വോട്ടുകൾക്ക് പരാജയപ്പെടുത്തി.
2014 മേയ് 26ന് സത്യപ്രതിഞ്ജ ചെയ്ത മോദി മന്ത്രിസഭയിൽ കൃഷി, ഭക്ഷ്യ സംസ്‌കരണ വകുപ്പിന്റെ സഹമന്ത്രിയാണ്.

ബി.ജെ.പി വെബ്സൈറ്റ്


</doc>
<doc id="281778" url="https://ml.wikipedia.org/wiki?curid=281778" title="അരുണാചലം മുരുഗാനന്ദം">
അരുണാചലം മുരുഗാനന്ദം

തമിഴ്‌നാട്ടിലെ കോയമ്പത്തൂരിനടുത്തു നിന്നുള്ള ഒരു സാമൂഹ്യപ്രവർത്തകനായ വ്യക്തിയാണ് അരുണാചലം മുരുഗാനന്ദം. ഇദ്ദേഹം ഗ്രാമപ്രദേശങ്ങളിലെ സ്ത്രീകളുടെ ശരീര ശുചിത്വ (ആരോഗ്യ) സംരക്ഷണത്തിനായി വിലകുറഞ്ഞ ആർത്തവകാല നാപ്കിനുകൾ ഉണ്ടാക്കുന്ന ഒരു യന്ത്രം ഉണ്ടാക്കിയിട്ടുണ്ട്. ഈ യന്ത്രം ഗ്രാമീണ ഇന്ത്യയുടെ പല ഭാഗങ്ങളിലും പ്രചരിപ്പിച്ച മുരുഗാനന്ദം സ്ത്രീകളുടെ ആരോഗ്യസംരക്ഷണത്തിൽ നടത്തിയ പ്രവർത്തനങ്ങളെ ബഹുമാനിച്ച് ഇന്ത്യയുടെ രാഷ്ട്രപതിയുടെ കയ്യിൽ നിന്നും ചെന്നൈ ഐ.ഐ.ടിയുടെ ഇന്നൊവേഷൻ പുരസ്കാരം വാങ്ങിയിട്ടുണ്ട്. 2014-ൽ ഇറങ്ങിയ റ്റൈം മാഗസിന്റെ "ലോകത്തെ സ്വാധീനിച്ച 100 വ്യക്തികളുടെ പട്ടിക"യിൽ ഇടം കണ്ടെത്തിയ ഒരു ഭാരതീയനുമാണ്.


</doc>
