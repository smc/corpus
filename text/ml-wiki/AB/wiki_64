<doc id="202483" url="https://ml.wikipedia.org/wiki?curid=202483" title="ഉമി">
ഉമി

 
നെന്മണിയുടെ പുറം പാളിയെയാണ് ഉമി എന്നുവിളിക്കുന്നത്. എല്ലാ ധാന്യങ്ങൾക്കും ഇതുപോലെ ഒരു പുറംപാളി (Husk) ഉണ്ടെങ്കിലും, മലയാളത്തിൽ ഉമി എന്നു പരക്കെ വിവക്ഷിക്കുന്നത് നെന്മണിയുടെ പുറംതോടിനെയാണ്. 
പുഴുങ്ങിയതോ പച്ചയോ ആയ നെല്ല് കുത്തി അരിയാക്കുന്ന പ്രക്രിയയിൽ ഉമി വേർതിരിക്കപ്പെടുന്നു. നെല്ലിൽ നിന്ന് ലഭിക്കുന്ന ഉപോൽപ്പന്നങ്ങളിൽ പ്രധാനപ്പെട്ടതാണ് ഉമി. ഇത് ഇന്ധനമായും ഉപയോഗിക്കുന്നു. ഉമിയുടെ 75% ഭാഗങ്ങളും ഓർഗാനിക് മാറ്റർ ആണ്. അതിനാൽ ഇതൊരു കാര്യക്ഷമമായ ഇന്ധനമായി ഉപയോഗിക്കാൻ സാധിക്കും. ഉമി കത്തിക്കുമ്പോൾ ലഭിക്കുന്ന ചാരത്തിന്റെ 92% - 95% വരെ സിലിക്ക ആണ്. വളരെ ഭാരം കുറവുള്ളതും, അതേസമയം വളരെയധികം പ്രതലവിസ്തീർണ്ണമുള്ളതുമായ ഈ ചാരം പലവിധ വ്യാവസായിക ആവശ്യങ്ങൾക്കും ഉപയോഗിക്കുന്നുണ്ട്. കെട്ടിടനിർമ്മാണ മേഖലയിൽ ബലപ്പെടുത്തൽ ഘടകം ആയി ഇത് ഉപയോഗിക്കുന്നു.
ഉമിക്കരി.
ഉമി കരിച്ച്, ചാരമാകുന്നതിനുമുമ്പ് തണുപ്പിച്ചെടുക്കുന്ന "ഉമിക്കരി" കേരളത്തിൽ ദന്തധാവനത്തിനുള്ള ഒരു ചൂർണ്ണമായി (പൊടി) പരക്കെ ഉപയോഗിച്ചിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202493" url="https://ml.wikipedia.org/wiki?curid=202493" title="വിന്ധ്യ ശലഭം">
വിന്ധ്യ ശലഭം



</doc>
<doc id="202494" url="https://ml.wikipedia.org/wiki?curid=202494" title="അക്കർമാശി">
അക്കർമാശി

മറാത്തി സാഹിത്യകാരനായ ശരൺകുമാർ ലിംബാളെയുടെ ആത്മകഥയാണ് അക്കർമാശി (മറാഠി: अक्करमाशी). 'അക്കർമാശി' എന്നാൽ ജാതിഭ്രഷ്ടൻ എന്നാണ് അർത്ഥം. സമൂഹത്തെ ദളിതന്റെ വീക്ഷണകോണിൽ നിന്ന് കാണുന്ന ഒരു പുസ്തകമാണിത്. കാളിയത്ത് ദാമോദരൻ നടത്തിയ ഈ കൃതിയുടെ മലയാള പരിഭാഷയ്ക്ക് വിവർത്തനസാഹിത്യത്തിനുള്ള 2006-ലെ കേരള സാഹിത്യ അക്കാദമി പുരസ്കാരം ലഭിച്ചു .
=പ്രമേയം=
[[മഹാരാഷ്ട്ര]], [[കർണാടക]] സംസ്ഥാനങ്ങളുടെ അതിർത്തി ഗ്രാമത്തിൽ മഹാർജാതിക്കാരുടെ കോളനിയിൽ നാട്, ഭാഷ, അമ്മ, അച്ഛൻ, ജാതി, മതം ഇങ്ങനെ എല്ലാ സംഗതികളിലും ഭാഗ്യഹീനനായി വ്യക്തിത്വം നിഷേധിക്കപ്പെട്ട് ജീവിക്കേണ്ടിവന്ന ശരൺകുമാർ ലിംബാളെയുടെ ആത്മ നൊമ്പരങ്ങളാണ് ഗ്രന്ഥം പറയുന്നത്. ദാരിദ്ര്യം, അനാഥത്വം, ജാതിയുടെ അടിസ്ഥാനത്തിലുള്ള വിവേചനം, എന്നിവയെല്ലാം ഈ കൃതിയിൽ കാണാം
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാള വിവർത്തന ഗ്രന്ഥങ്ങൾ]]
[[വർഗ്ഗം:ആത്മകഥകൾ]]
[[വർഗ്ഗം:ദലിത് സാഹിത്യം]]

</doc>
<doc id="202495" url="https://ml.wikipedia.org/wiki?curid=202495" title="ചുണ്ട്">
ചുണ്ട്

 
ശരീരത്തിലെ ഒരു അവയവം ആണ് ചുണ്ട്. മനുഷ്യരുടെ ചുണ്ട് വളരെ മൃദുലവും ചലനശേഷിയുള്ളതുമായ ഒരു അവയവമാണ്. നിരവധി സ്പർശഗ്രാഹികളായ നാഡീതന്തുക്കളുള്ള ഈ ഭാഗം ചുംബനം പോലുള്ള തീവ്രവികാര പ്രകടനങ്ങളിൽ പ്രധാന സ്പർശോത്തേജന ഭാഗമായി ഉപയോഗിക്കുന്നു. ശബ്ദോച്ചാരണ വ്യതിയാനങ്ങളിൽ ചുണ്ട് ഒരു പ്രധാന പങ്ക് വഹിക്കുന്നുണ്ട്. രണ്ടു ചുണ്ടുകളുടേയും ഇടയിലൂടെയാണ് വായയ്ക്കകത്തേക്ക് ഭക്ഷണം എത്തിക്കുന്നത്.
ഭാഗങ്ങൾ.
ചുണ്ടിനെ മേൽചുണ്ട് (ഓഷ്ടം)("Labium superius oris"), കീഴ്ചുണ്ട് (അധരം)("Labium inferius oris") എന്നിങ്ങനെ രണ്ടായി തരം തിരിക്കുന്നു. ചുണ്ടുകളുടെ ഉൾവക്കുകൾ വായ്ക്കുള്ളിലേയ്ക്ക് പ്രവേശിക്കുന്ന ഭാഗമാണ് വെർമിലിയോൺ അരിക്(vermilion border). ഈ വക്കുകൾക്കുള്ളിലുള്ള ഭാഗമാണ് വെർമിലിയോൺ ഭാഗമായി അറിയപ്പെടുന്നത്. മേൽച്ചുണ്ടിന്റെ വെർമിലിയോൺ അരികാണ് ക്യൂപ്പിഡ്സ് ബോ(cupid's bow). മേൽച്ചുണ്ടിന്റേതന്നെ മുകൾ ഭാഗത്തുള്ള പുറത്തേയ്ക്കുന്തിയ ഭാഗമാണ് ട്യൂബർക്കിൾ(tubercle) അഥവാ പ്രോകാലോൺ( procheilon),ട്യൂബർക്കുലം ലാബി സുപ്പീരിയോറിസ് (tuberculum labii superioris), ലേബിയൽ ട്യൂബർക്കിൾ(labial tubercle) എന്നിങ്ങനെ അറിയപ്പെടുന്നത്. ഈ ഭാഗത്തുനിന്ന് മൂക്കിലെ പാലത്തിന് (nasal septum) താഴെവരെ കാണപ്പെടുന്ന ചാലാണ് ഫിൽട്രം (philtrum).
സാധാരണ ത്വക്കിന് പന്ത്രണ്ടോളം പാളികളുള്ളപ്പോൾ ചുണ്ടിലെ ത്വക്കിന് രണ്ടുമുതൽ അഞ്ചുവരെ പാളികൾ കാണപ്പെടുന്നു. മെലാനിൻ എന്ന വർണ്ണവസ്തു ഉത്പാദിപ്പിക്കുന്ന മെലനോസൈറ്റ് കോശങ്ങൾ ഇവിടെ വളരെക്കുറവായതിനാൽ ഈ ഭാഗത്തിന് ഏകദേശം ചുവപ്പുനിറമാണുള്ളത്. ഇതിലൂടെ രക്തക്കുഴലുകളെ അവ്യക്തരീതിയിലെങ്കിലും കാണാവുന്നതാണ്.അനേകം സൂക്ഷ്മ രകതക്കുഴലുകൾ ചുണ്ടിലുല്ലതുകൊണ്ട് ഇതിന്റെ നിറവും ചുണ്ടിന്റെ നിറത്തെ ബാധിക്കുന്നു. അതുകൊണ്ട് രക്തക്കുറവുണ്ടാവുമ്പോൾ ചുണ്ട് വിളറി കാണാപ്പെടുന്നു. വിയർപ്പുഗ്രന്ഥികളോ രോമങ്ങളോ ഇവിടെയില്ല. അതിനാൽത്തന്നെ വിർപ്പുത്പാദിപ്പിച്ചു തടയേണ്ട രോഗണുബാധയെ തടയാനുള്ള കഴിവ് ഇവയ്ക്കില്ല.
സ്ട്രാറ്റിഫൈഡ് സ്ക്വാമസ് എപ്പിത്തീലിയം ആണ് ഇവിടെയുള്ളത്. 
അവലംബം.
&lt;templatestyles src="Reflist/styles.css" /&gt;
 മനുഷ്യശരീരത്തിലെ അവയവങ്ങൾ
 
&lt;br&gt;
തല: തലയോട് - നെറ്റി – കണ്ണ് – ചെവി – മൂക്ക് – വായ – ചുണ്ട് - നാക്ക് – പല്ല് – താടിയെല്ല് – മുഖം – കവിൾ – താടി
കഴുത്ത്: തൊണ്ട – തൊണ്ടമുഴ - കൃകം
ഉടൽ: ചുമൽ – നട്ടെല്ല് – നെഞ്ച് – സ്തനങ്ങൾ – വാരിയെല്ല് – വയർ – പൊക്കിൾ
ലൈഗിക അവയവങ്ങൾ : ലിംഗം - വൃഷണം - കൃസരി - യോനി - അണ്ഡകോശം - ഗർഭപാത്രം - നിതംബം
അവയവങ്ങൾ: കൈ – കൈമുട്ട് – കൈപത്തി – ഉള്ളം കൈ – വിരൽ– കാൽ – മടി – തുട – കാൽ മുട്ട് – കാൽ വെണ്ണ – ഉപ്പൂറ്റി – കണങ്കാൽ – പാദം – കാൽ വിരൽ 
തൊലി: മുടി

</doc>
<doc id="202500" url="https://ml.wikipedia.org/wiki?curid=202500" title="Lip">
Lip



</doc>
<doc id="202501" url="https://ml.wikipedia.org/wiki?curid=202501" title="കേരള സാഹിത്യ അക്കാദമി പുരസ്കാരം 2011">
കേരള സാഹിത്യ അക്കാദമി പുരസ്കാരം 2011

കേരള സാഹിത്യ അക്കാദമി മലയാള സാഹിത്യത്തിലെ വിവിധ ശാഖകളിലായി നൽകുന്ന 2011 ലെ കേരള സാഹിത്യ അക്കാദമി പുരസ്കാരം, 2012 ഓഗസ്റ്റ് 1-നു് പ്രഖ്യാപിച്ചു. ടി. പത്മനാഭൻ, ആനന്ദ് എന്നിവർക്ക് സാഹിത്യ അക്കാദമി വിശിഷ്ടാംഗത്വവും, ചാത്തനാത്ത് അച്യുതനുണ്ണി, പ്രൊഫ:പി.ടി. ചാക്കോ, കെ.ബി. ശ്രീദേവി, ജോസഫ് വൈറ്റില എന്നിവർക്ക് സമഗ്ര സംഭാവനക്കുള്ള പുരസ്കാരവും ലഭിച്ചു. നോവലിനു് സുഭാഷ് ചന്ദ്രന്റെ "മനുഷ്യന് ഒരാമുഖം" എന്ന നോവലും, ചെറുകഥക്ക് യു.കെ. കുമാരന്റെ "പോലീസുകാരന്റെ പെണ്മക്കൾ" എന്ന കഥയും പുരസ്കാരത്തിനർ‌ഹമായി. 
അവലംബം.
&lt;templatestyles src="Reflist/styles.css" /&gt;

</doc>
<doc id="202504" url="https://ml.wikipedia.org/wiki?curid=202504" title="ആത്മകഥ (കെ.ആർ. ഗൗരിയമ്മ)">
ആത്മകഥ (കെ.ആർ. ഗൗരിയമ്മ)

സ്വാതന്ത്ര്യാനന്തരകാലത്തെ കേരളസംസ്ഥാനത്തിന്റെ സാമ്പത്തികവും സാമൂഹ്യവുമായ ചരിത്രഗതിയിൽ നിർണ്ണായകസ്വാധീനം ചെലുത്തുവാൻ കഴിഞ്ഞ പ്രമുഖ രാഷ്ട്രീയനേതാക്കളിൽ ഒരാളായ ഗൗരിയമ്മയുടെ ആത്മകഥയാണു കെ.ആർ. ഗൗരിയമ്മ-ആത്മകഥ. ഈ ഗ്രന്ഥത്തിൻറെ ആദ്യഭാഗത്തിന്, ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം 2011-ൽ ലഭിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="202509" url="https://ml.wikipedia.org/wiki?curid=202509" title="ശാസ്ത്രം ചരിത്രത്തിൽ">
ശാസ്ത്രം ചരിത്രത്തിൽ

ജോൺ ഡെസ്മണ്ട് ബെർണലിന്റെ "സയൻസ് ഇൻ ഹിസ്റ്ററി" (Science in History) എന്ന പുസ്തകത്തിന്റെ എം.സി. നമ്പൂതിരിപ്പാട് നടത്തിയ മലയാള തർജ്ജമയാണ് ശാസ്ത്രം ചരിത്രത്തിൽ. വിവർത്തനസാഹിത്യത്തിനുള്ള 2002-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 
ശാസ്ത്രവും സമൂഹവും തമ്മിലുള്ള പാരസ്പര്യബന്ധത്തിന്റെ ചരിത്രത്തെ മുഴുവനായി അപഗ്രഥിക്കാനുള്ള ആദ്യ ശ്രമമായിരുന്നു ഈ പുസ്തകം. നാലു ഭാഗങ്ങളാണ് ഇതിനുള്ളത്. [[കേരള ശാസ്ത്രസാഹിത്യ പരിഷത്ത്|കേരള ശാസ്ത്രസാഹിത്യ പരിഷത്താണ്]] പുസ്തകം മലയാളത്തിൽ പ്രസിദ്ധീകരിച്ചിരിക്കുന്നത്. 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാള വിവർത്തന ഗ്രന്ഥങ്ങൾ]]

</doc>
<doc id="202511" url="https://ml.wikipedia.org/wiki?curid=202511" title="മെഗാഹിപ്പസ്">
മെഗാഹിപ്പസ്

 
കുതിര കുടുംബത്തിൽ ഉൾപ്പെട്ട മൺമറഞ്ഞു പോയ ഒരു ജീവിയാണ് മെഗാഹിപ്പസ്. ഇവയുടെ ഫോസ്സിൽ അവശിഷ്ടങ്ങൾ അമേരിക്കയിൽ മൊന്റാന മുതൽ ഫ്ലോറിഡ വരെയുള്ള പ്രദേശങ്ങളിൽ നിന്നുമാണ് ലഭിച്ചിട്ടുള്ളത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="202512" url="https://ml.wikipedia.org/wiki?curid=202512" title="അൽഫോൻസ് മരിയ ലിഗോരി">
അൽഫോൻസ് മരിയ ലിഗോരി

 
ഒരു കത്തോലിക്കാ പുരോഹിതനും ദൈവശാസ്‌ത്രപണ്‌ഡിതനും തത്ത്വചിന്തകനുമായിരുന്നു അൽഫോൻസ് മരിയ ലിഗോരി (സെപ്റ്റംബർ 27, 1696 – ഓഗസ്റ്റ് 1, 1787) 1839-ൽ കത്തോലിക്കാ സഭ ഇദ്ദേഹത്തെ വിശുദ്ധനായി പ്രഖ്യാപിച്ചു.
ജീവിതരേഖ.
ഇറ്റലിയിലെ കുലീനവും ധനികവുമായ ഒരു പ്രഭുകുടുംബത്തിൽ 1696 സെപ്റ്റംബർ 27-നു ജനിച്ചു. പഠനത്തിൽ സമർഥനായിരുന്ന അൽഫോൻസ് പതിനാറാം വയസിൽ നേപ്പിൾസ് സർവകലാശാലയിൽ നിന്നു നിയമത്തിൽ ബിരുദമെടുത്തു. 21-ആം വയസ്സിൽ കോടതിയിൽ പരിശീലനം ആരംഭിച്ചു. കേസിനെക്കുറിച്ച് പൂർണ്ണമായി പഠിച്ച ശേഷമാണ് അദ്ദേഹം കോടതിയിൽ എത്തിയിരുന്നത്. വാക്ചാതുര്യവും കഴിവും മൂലം എല്ലാ കേസുകളിലും അദ്ദേഹം വിജയിച്ചിരുന്നു. തന്റെ കഴിവിൽ ഉണ്ടായ അമിത ആത്മവിശ്വാസത്താൽ ഒരിക്കൽ അദ്ദേഹം ഒരു കേസിന്റെ സുപ്രധാനമായ ഒരു രേഖ പഠിക്കാതെ കോടതിയിലെത്തി. എതിർഭാഗം വക്കീൽ ആ രേഖ മനസ്സിലാക്കിയിരുന്നു. തൽഫലമായി അൽഫോൻസ് ആദ്യമായി കേസിൽ പരാജിതനായി. ഈ പരാജത്താൽ അൽഫോൻസ് പൗരോഹിത്യം സ്വീകരിക്കാൻ തീരുമാനിച്ചു. 29-ആം വയസ്സിൽ അദ്ദേഹം പുരോഹിതനായി. 
അൽഫോൻസിന്റെ പിതാവിനു മകന്റെ ഈ തീരുമാനത്തോട് എതിർപ്പായിരുന്നു. കർശന ചിട്ടകളും ഉപവാസവും അനുഷ്ഠിച്ചിരുന്ന അദ്ദേഹം തന്റെ സുവിശേഷ പ്രസംഗങ്ങളിലൂടെ അനവധി ജനങ്ങളെ യേശുവിലേക്ക് അടുപ്പിച്ചു. അദ്ദേഹത്തിന്റെ പ്രസംഗം കേൾക്കാൻ ജനങ്ങൾ തടിച്ചുകൂടി. നിരവധി സസ്യാസസഭകളും അൽഫോൻസ് ആരംഭിച്ചു. 1732-ലാണ് അദ്ദേഹം രക്ഷകന്റെ സഭ സ്ഥാപിച്ചത്. 1762-ൽ അൽഫോൻസിനു മെത്രാൻപദവി ലഭിച്ചു. 111 ഗ്രന്ഥങ്ങൾ അദ്ദേഹം രചിച്ചു. "പരിശുദ്ധ കന്യാമറിയത്തിന്റെ മഹത്ത്വങ്ങൾ", "വിശുദ്ധ കുർബാനയുടെ സന്ദർശനങ്ങൾ" തുടങ്ങിയ ഗ്രന്ഥങ്ങൾ വളരെ പ്രസിദ്ധമായിരുന്നു. അദ്ദേഹം ജീവിച്ചിരുന്ന കാലത്തുതന്നെ വിശുദ്ധ കുർബാനയുടെ സന്ദർശനങ്ങൾ എന്ന ഗ്രന്ഥത്തിന്റെ 41 പതിപ്പുകൾ പുറത്തിറക്കി. 1787 ഓഗസ്റ്റ് 01-ന് അൽഫോൻസ് അന്തരിച്ചു. 1839-ന് മേയ് 26-ന് ഗ്രിഗറി പതിനാറാമൻ മാർപാപ്പ അദ്ദേഹത്തെ വിശുദ്ധനായി പ്രഖ്യാപിച്ചു. ഓഗസ്റ്റ് 1-നു സഭ ഇദ്ദേഹത്തിന്റെ തിരുനാൾ ആചരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202518" url="https://ml.wikipedia.org/wiki?curid=202518" title="മഹാ മൃത്യുഞ്ജയ മന്ത്രം">
മഹാ മൃത്യുഞ്ജയ മന്ത്രം

 
മഹാ മൃത്യുഞ്ജയ മന്ത്രം(സംസ്കൃതം: , ) ഋഗ്വേദത്തിൽ പ്രതിപാദിച്ചിട്ടുള്ള ഒരു മന്ത്രമാണ്. ഇതിൽ ഭഗവാൻ ശിവശങ്കരനെയാണ് സ്തുതിക്കുന്നത്. മൃത്യുഞ്ജയ മന്ത്രം ജപിച്ചാൽ മരണത്തിൽ നിന്നു മോചനം ലഭിക്കും എന്നാണ് വിശ്വാസം. ഈ മന്ത്രം യജുർവേദത്തിലും ആവർത്തിക്കുന്നുണ്ട്. രുദ്രമന്ത്രം, ത്രയംബകം മന്ത്രം എന്നീ നാമങ്ങളിലും ഈ മന്ത്രം അറിയപ്പെടാറുണ്ട്.
ഐതിഹ്യം.
പരമ രഹസ്യമായിരുന്ന മഹാ മൃത്യുഞ്ജയ മന്ത്രം മാർക്കണ്ഡേയ ഋഷി മുഖാന്തരമാണ് ലോകമറിഞ്ഞത്. ലോകത്തിൽ മൃത്യുഞ്ജയ മന്ത്രം അറിഞ്ഞിരുന്ന ഒരേ ഒരു വ്യക്തിയായിരുന്നു ഋഷി മാർക്കണ്ഡേയൻ. ഒരിക്കൽ ദക്ഷശാപഫലമായി രോഗിയായിത്തീർന്ന ചന്ദ്രദേവനെ മരണത്തിൽ നിന്നും രക്ഷിക്കുന്നതിനായി മാർക്കണ്ഡേയഋഷി മഹാ മൃതുഞ്ജയ മന്ത്രം ദക്ഷപുത്രിയായ സതിക്ക് നൽകുകയായിരുന്നു. ഇപ്രകാരമാണ് രഹസ്യമായിരുന്ന മന്ത്രം ലോകമറിഞ്ഞത്. 
വിഹഗ വീക്ഷണം.
ഇതാണ് മഹാ മൃതുഞ്ജയ മന്ത്രം:
അവലംബം.
&lt;templatestyles src="Reflist/styles.css" /&gt;

</doc>
<doc id="202520" url="https://ml.wikipedia.org/wiki?curid=202520" title="പോലീസുകാരന്റെ പെണ്മക്കൾ">
പോലീസുകാരന്റെ പെണ്മക്കൾ

 
2011 ലെ കേരളസാഹിത്യ അക്കാദമി പുരസ്‌കാരം ലഭിച്ച കഥാസമാഹാരമാണ് യു.കെ.കുമാരൻ രചിച്ച പോലീസുകാരന്റെ പെണ്മക്കൾ.

</doc>
<doc id="202521" url="https://ml.wikipedia.org/wiki?curid=202521" title="Polisukarante penmakkal">
Polisukarante penmakkal



</doc>
<doc id="202524" url="https://ml.wikipedia.org/wiki?curid=202524" title="വോൾഗാ തരംഗങ്ങൾ">
വോൾഗാ തരംഗങ്ങൾ

 
2011 ലെ കേരള സാഹിത്യ അക്കാദമിയുടെ യാത്രാവിവരണ ഗ്രന്ഥത്തിനുള്ള പുരസ്കാരം നേടിയ കൃതിയാണ് വോൾഗാ തരംഗങ്ങൾ. ദിമിത്രി മെദ്‌വെദേവിന്റെയും വ്‌ളാഡിമിർ പുട്ടിന്റെയും പുതിയ റഷ്യൻ യാഥാർഥ്യങ്ങളിലൂടെ ടി.എൻ. ഗോപകുമാർ നടത്തിയ യാത്രയാണ് ഈ പുസ്തകത്തിന്റെ ഉള്ളടക്കം.

</doc>
<doc id="202525" url="https://ml.wikipedia.org/wiki?curid=202525" title="Volga Tharangangal">
Volga Tharangangal



</doc>
<doc id="202527" url="https://ml.wikipedia.org/wiki?curid=202527" title="പച്ചയുടെ ആൽബം">
പച്ചയുടെ ആൽബം

 
ധന്യാരാജ്‌ എഴുതിയ ഒരു ചെറുകഥാസമാഹാരമാണു് പച്ചയുടെ ആൽബം. 2011 ലെ കേരള സാഹിത്യ അക്കാദമിയുടെ ഗീതാ ഹിരണ്യൻ എൻഡോവ്‌മെന്റ് അവാർഡ് നേടിയ കൃതിയാണ് ഇത്. മാതൃഭൂമി ബുക്സ് പ്രസിദ്ധീകരിച്ഛ ഈ കഥാസമാഹാരത്തിൽ പതിനാല് കഥകളാണ് ഉള്ളത്.. "പച്ചയുടെ ആൽബം","പോരാട്ടങ്ങളെപ്പറ്റി പറയുമ്പോൾ", "അദൃശ്യം", "മുദ്രകൾ", "ആരണ്യകം", "ഇര", "ഒളിയിടം", "അതിജീവന മാർഗങ്ങൾ", "നിദ്രാടനം", "സെലിബ്രിറ്റി ഷോ", "സൂസന്ന, സൂസന്ന", "ഘടികാരം", "വിധേയ", "വിചാരണ" എന്നിവയാണു് ഈ സമാഹാരത്തിലെ കഥകൾ. 

</doc>
<doc id="202528" url="https://ml.wikipedia.org/wiki?curid=202528" title="Pachayude album">
Pachayude album



</doc>
<doc id="202529" url="https://ml.wikipedia.org/wiki?curid=202529" title="അഖിലേന്ത്യാ കിസാൻ സഭ">
അഖിലേന്ത്യാ കിസാൻ സഭ



</doc>
<doc id="202531" url="https://ml.wikipedia.org/wiki?curid=202531" title="ദിവ്യം">
ദിവ്യം

യു.ആർ. അനന്തമൂർത്തിയുടെ "ദിവ്യ" (കന്നട: ದಿವ್ಯ) എന്ന പുസ്തകത്തിന്റെ സി. രാഘവൻ നടത്തിയ മലയാളതർജ്ജമയാണ് ദിവ്യം. വിവർത്തനസാഹിത്യത്തിനുള്ള 2005-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാള വിവർത്തന ഗ്രന്ഥങ്ങൾ]]
[[വർഗ്ഗം:ഡി.സി.ബുക്സ് പ്രസിദ്ധീകരിച്ച പുസ്തകങ്ങൾ]]

</doc>
<doc id="202534" url="https://ml.wikipedia.org/wiki?curid=202534" title="Alphonsus Maria de Liguori">
Alphonsus Maria de Liguori



</doc>
<doc id="202536" url="https://ml.wikipedia.org/wiki?curid=202536" title="Megahippus">
Megahippus



</doc>
<doc id="202541" url="https://ml.wikipedia.org/wiki?curid=202541" title="ദേശമംഗലം രാമകൃഷ്ണൻ">
ദേശമംഗലം രാമകൃഷ്ണൻ

മലയാളത്തിലെ പ്രമുഖ കവിയും വിവർത്തകനും നിരൂപകനും അധ്യാപകനുമായ ഡോ. ദേശമംഗലം രാമകൃഷ്ണൻ തൃശ്ശൂർ ജില്ലയിലെ തലപ്പിള്ളി താലൂക്കിൽ ദേശമംഗലത്ത് 1948ൽ ജനിച്ചു. പട്ടാമ്പി സംസ്കൃത കോളേജിൽ നിന്ന് എം.എ. (മലയാളം) ബിരുദം നേടി. തുടർന്ന് കോഴിക്കോട് സർവകലാശാലയിൽ ഡോ. കെ. എൻ. എഴുത്തച്ഛന്റെ കീഴിൽ ഗവേഷണം ചെയ്ത് പി. എച്ച്. ഡി. നേടി (വിഷയം-നവ്യകവിതയിലെ ഭാഷാ ഘടനകൾ-ശൈലീവിജ്ഞാനീയ സമീപനം). കേന്ദ്ര സാംസ്കാരിക വകുപ്പിന്റെ ഫെല്ലോഷിപ്പിന് അർ‌ഹനായി. 1975 മുതൽ 1989 വരെ വിവിധ ഗവണ്മെന്റ് കോളേജുകളിൽ അധ്യാപകൻ. 1989 മുതൽ കേരള സർവകലാശാലയിൽ മലയാളവിഭാഗത്തിൽ അധ്യാപകനായി പ്രവർത്തിച്ച ശേഷം 2008ൽ പ്രൊഫസറായി വിരമിച്ചു. തുടർന്ന് കോഴിക്കോട് സർവകലാശാല മലയാളവിഭാഗത്തിൽ യൂ. ജി. സി. യുടെ എമെറിറ്റസ് ഫെലോ ആയി പ്രവർത്തിച്ചു (2009-2011).
പുറത്തേയ്ക്കുള്ള കണ്ണികൾ.
പുഴ.കോം 

</doc>
<doc id="202543" url="https://ml.wikipedia.org/wiki?curid=202543" title="ഡോൺ ക്വിൿസോട്ട്">
ഡോൺ ക്വിൿസോട്ട്

 
 
വിശ്വപ്രസിദ്ധമായ ഒരു സ്പാനിഷ് നോവലാണ്‌ ഡോൺ ക്വിൿസോട്ട് (The Ingenious Gentleman Don Quixote of la Mancha അഥവാ Don Quixote). മിഗ്വെൽ ഡി സെർവാന്റെസ്‌]] ആണ് ഈ കൃതിയുടെ രചയിതാവ്. 1547-1616 കാലയളവിൽ ജീവിച്ചിരുന്ന സെർവാന്റസ് 1605-ലാണ് ഈ നോവലിന്റെ ഒന്നാം ഭാഗം പ്രസിദ്ധീകരിച്ചത്; രണ്ടാം ഭാഗം 1615-ലും. ജനഹൃദയങ്ങളെ വളരെ വേഗം ആകർഷിച്ച ഈ കൃതിയുടെ അഞ്ച് പതിപ്പുകൾ ആദ്യവർഷംതന്നെ പുറത്തിറക്കേണ്ടിവന്നു. ആയിരത്തിലേറെ പേജുകൾ ഉൾക്കൊള്ളുന്ന ഈ നോവലിൽ അറുന്നൂറിലധികം കഥാപാത്രങ്ങൾ അണിനിരക്കുന്നു.
കഥാഗതി.
സ്പെയിനിലെ ഒരു ഗ്രാമത്തിൽ വസിച്ചിരുന്ന ദരിദ്രനായ പ്രഭുവാണ് അലോൺസൊ ക്വിജാനൊ. വളരെയധികം വീരസാഹസിക കഥകൾ വായിച്ച് ഉന്മത്തനാകുന്ന പ്രഭുവിന് ഒരു വീരയോദ്ധാവാകണമെന്ന ആഗ്രഹമുദിക്കുന്നു. പടച്ചട്ടയണിഞ്ഞ് കുതിരപ്പുറത്തു കയറി ലോകമാകെ സഞ്ചരിച്ച് മനുഷ്യരുടെ തെറ്റുകൾ തിരുത്തുവാനും മർദിതരെ സംരക്ഷിക്കുവാനുമായി സാഹസകൃത്യങ്ങളിലേർപ്പെടുവാൻ അദ്ദേഹം തീരുമാനിക്കുന്നു. "വീരയോദ്ധാക്കളെപ്പോലെ പടച്ചട്ടയും വാളും തയ്യാറാക്കി ലോകം എനിക്കുവേണ്ടി കാത്തിരിക്കുന്നു" എന്ന ആത്മഗതത്തോടെ ജൈത്രയാത്ര ആരംഭിക്കുന്നു. ഒരു യോദ്ധാവിനു യോജിക്കുന്ന തരത്തിൽ ഡോൺ ക്വിക്സോട്ട് ദ ലാ മാൻച എന്ന പേര് സ്വയം സ്വീകരിക്കുന്നു.
കുതിരപ്പുറത്ത് വളരെദൂരം സഞ്ചരിച്ച് ഒരു സത്രത്തിൽ എത്തിച്ചേരുന്ന ക്വിക്സോട്ട് സമനില തെറ്റിയവനെപ്പോലെ പെരുമാറി മറ്റുള്ളവരുടെ ദൃഷ്ടിയിൽ ഒരു കോമാളിയായി മാറുന്നു. യാത്രാ മധ്യേ ഒരു കർഷകൻ തന്റെ ഭൃത്യനെ മരത്തിൽ കെട്ടിനിർത്തി തല്ലുന്നതു കണ്ട് ക്വിക്സോട്ട് അയാളെ അഴിച്ചു വിടുകയും യാത്ര തുടരുകയും ചെയ്യുന്നു. കർഷകൻ ഭൃത്യനെ വീണ്ടും മർദിച്ചവശനാക്കുന്നു. ഇത്തരത്തിൽ പരിഹാസ്യമായ ധീരകൃത്യങ്ങൾ അനുഷ്ഠിച്ചുകൊണ്ടാണ് ക്വിക്സോട്ട് ജൈത്രയാത്ര തുടരുന്നത്. തന്റെ കാമുകി സുന്ദരിയല്ലെന്നു പറഞ്ഞു കളിയാക്കിയവരുടെ നേരേ പാഞ്ഞുചെല്ലുന്ന ക്വിക്സോട്ടിന് നിലത്തുവീണു പരുക്കേൽക്കുന്നു. അദ്ദേഹത്തെ തിരിച്ചറിഞ്ഞ ഒരു നാട്ടുകാരൻ കഴുതപ്പുറത്തു കയറ്റി വീട്ടിലെത്തിക്കുന്നതോടെ ഒന്നാമത്തെ 'ദിഗ് വിജയ പര്യടനം' അവസാനിക്കുന്നു. 
ഏതാനും ദിവസം വിശ്രമിച്ചതിനുശേഷം വീണ്ടും യാത്രയ്ക്കൊരുങ്ങുന്ന ക്വിക്സോട്ട് ഇത്തവണ ഒരു അംഗരക്ഷകനെക്കൂടി കൊണ്ടുപോകുന്നു. കാറ്റാടിയന്ത്രങ്ങൾ സ്ഥാപിച്ചിട്ടുള്ള കോൺ ട്രിയൻ താഴ്വരയിലെത്തുന്ന ക്വിക്സോട്ട് ഘോരരാക്ഷസന്മാരോടെന്നപോലെ കാറ്റാടിയന്ത്രങ്ങളോട് പടവെട്ടുന്നു. കൈയിലിരുന്ന കുന്തം കാറ്റാടിയിൽ തട്ടി ക്വിക്സോട്ട് തെറിച്ചു വീഴുന്നു. ആട്ടിൻകൂട്ടത്തെ അകലെ കണ്ട് പട്ടാളക്കാരാണെന്നു കരുതി ആക്രമിച്ച് പല്ലുകൾ നഷ്ടപ്പെടുന്നതും ശവസംസ്കാരയാത്ര കൊള്ളക്കാരുടെ സംഘം ചേർന്നുള്ള യാത്രയാണെന്ന് കരുതി അവരുടെമേൽ ചാടിവീഴുന്നതും ധാന്യം പൊടിക്കുന്ന യന്ത്രത്തിന്റെ ശബ്ദം കേട്ട് രാക്ഷസശബ്ദമാണെന്നു കരുതി നേരിടാനൊരുങ്ങുന്നതുമൊക്കെയാണ് ക്വിക്സോട്ടിന്റെ മറ്റു ധീരകൃത്യങ്ങൾ. അവസാനം അപമാനിതനും ദുഃഖിതനുമായി നാട്ടിൽ തിരിച്ചെത്തുകയും ആധി-വ്യാധിമൂലം മരണമടയുകയും ചെയ്യുന്നു. "ഇപ്പോൾ എന്റെ മനസ്സ് തെളിഞ്ഞിരിക്കുന്നു. എനിക്കു വിവേകമുദിച്ചു" എന്നു പറഞ്ഞുകൊണ്ടാണ് ക്വിക്സോട്ട് മരണം വരിക്കുന്നത്.
വിലയിരുത്തൽ.
നൂറ്റാണ്ടുകളായി അനുവാചകരെ ചിരിപ്പിക്കുകയും ചിന്തിപ്പിക്കുകയും ചെയ്യുന്ന ഒരു കൃതിയാണ് ഡോൺ ക്വിക്സോട്ട്. 16ആം ശതകത്തിലെ യൂറോപ്യൻ രാജ്യങ്ങളിൽ യോദ്ധാക്കളുടെ ധീരസാഹസകൃത്യങ്ങൾ ചിത്രീകരിക്കുന്ന കൃതികളെ അതിരൂക്ഷമായി പരിഹസിക്കുന്ന ഈ നോവൽ നവോത്ഥാന കാലഘട്ടത്തിലെ സ്പാനിഷ് ജീവിതത്തിന്റെ പ്രതിഫലനം കൂടിയാണ്. പുസ്തകത്തിന്റെ രണ്ടാം ഭാഗം ഒന്നാം ഭാഗത്തിനേക്കാൾ മികച്ചതാണെന്ന് ചില നിരുപകർ അഭിപ്രായപ്പെട്ടിട്ടുണ്ട്. 
തർജ്ജമ.
ഫാ. തോമസ് നടയ്ക്കൽ മലയാളത്തിലേയ്ക്ക് വിവർത്തനം ചെയ്ത ഈ കൃതിക്ക് 2007-ൽ വിവർത്തനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിക്കുകയുണ്ടായി.
അവലംബം.
&lt;templatestyles src="Reflist/styles.css" /&gt;

</doc>
<doc id="202545" url="https://ml.wikipedia.org/wiki?curid=202545" title="Desamangalam ramakrishnan">
Desamangalam ramakrishnan



</doc>
<doc id="202546" url="https://ml.wikipedia.org/wiki?curid=202546" title="എം. ഗോവിന്ദ പൈ">
എം. ഗോവിന്ദ പൈ

 
 
മഞ്ചേശ്വര ഗോവിന്ദ പൈ (1883–1963), മദ്രാസ് സംസ്ഥാനം നൽകിയ രാഷ്ട്രകവി പുരസ്കാരം നേടിയ ആദ്യത്തെ കന്നഡ സാഹിത്യകാരനാണ്. ഗോവിന്ദ പൈ കാസർഗോഡ് ജില്ലയിലെ മഞ്ചേശ്വരത്ത് ജനിച്ചു. നവംബർ ഒന്ന്, 1956ന് മുൻപ് കാസർഗോഡ് മദ്രാസ് സംസ്ഥാനത്തിലെ ദക്ഷിണ കന്നഡ ജില്ലയുടെ ഭാഗമായിരുന്നു.). മഞ്ചേശ്വര ഗോവിന്ദ പൈ ആണ് ഇന്ത്യയുടെ സാംസ്കാരിക ഭൂപടത്തിൽ മഞ്ചേശ്വരത്തിൻറെ പേര് അനശ്വരമാക്കിയത്.
ആദ്യകാല ജീവിതം.
മഞ്ചേശ്വര ഗോവിന്ദ പൈ 1883 മാര്ച്ച് 23-ആം തിയതി ഒരു കൊങ്കണി ഗൌഡ സാരസ്വത ബ്രാഹ്മണ കുടുമ്പത്തിൽ അമ്മവീടായ മഞ്ചേശ്വരത്ത് ജനിച്ചു. അദ്ദേഹം മങ്കളൂർ സാഹുക്കാർ തിമ്മപ്പ പൈയുടെയും ദേവകി അമ്മയുടെയും മൂത്ത മകനായിരുന്നു. ഗോവിന്ദ പൈ സ്കൂൾ വിദ്യാഭ്യാസം മംഗലാപുരത്തു പൂർത്തിയാക്കി. ഉപരിപഠനത്തിനായി മദ്രാസിലേക്ക് പോയി. അച്ഛൻറെ അകാല മരണത്തിന് ശേഷം ഉപരിപഠനം പൂർത്തിയാക്കാൻ കഴിയാതെ നാട്ടിലേക്ക് മടങ്ങി. 
ജീവിതചര്യ.
ഗോവിന്ദ പൈ അസാധാരണ എഴുത്തുകാരനാണ്. അദ്ദേഹത്തിൻറെ ആദ്യത്തെ കൃതി "ശ്രീകൃഷ്ണ ചരിത"ത്തിൽ (1909) തന്നെ ഇത് നമുക്ക് കാണാവുന്നതാണ്. ഗോവിന്ദ പൈ ക്രിസ്തുവിൻറെ ക്രൂശീകരണത്തെ കുറിച്ച് എഴുതിയ കഥയാന് "ഗൊൽഗൊഥാ" (1931). വൈശാഖി, പ്രഭാസ, ദെഹലി എന്ന ജീവിതഗാഥകളിൽ ഗോവിന്ദ പൈ ശ്രീ ബുദ്ധൻറെയും ശ്രീ കൃഷ്നൻറെയും ഗാന്ധിയുടെയും കഥ പറഞ്ഞു. ഗൊൽഗൊഥയുടെ വിജയത്തിൻറെ ഫലങ്ങളായിരുന്നു ഇവ. അദ്ദേഹത്തിൻറെ മികച്ച കൃതികളുടെ കൂട്ടത്തിൽ "ഗൊൽഗൊഥായും" (ക്രിസ്തുവിൻറെ അവസാന നാളുകൾ 1937), "വൈശാഖിയും" (ബുദ്ധൻറെ അവസാന നാളുകൾ 1946) "ഹെബ്ബെരളുവും" (പെരുംവിരൽ, ഏകലവ്യൻറെ കഥ 1946) ആണ് ഏറ്റവും കൂടുതൽ സഹൃദയരുടെ ശ്രദ്ധ പിടിച്ചു പറ്റിയത്. "ഗൊമ്മട്ട ജിനസ്തുതി" ആണ് അദ്ദേഹത്തിൻറെ പ്രസിദ്ധീരിക്കപ്പെട്ട കൃതികളിൽ ആദ്യത്തേത്. കന്നഡയിൽ സോണറ്റുകൾ രചിച്ച സാഹിത്യകാരൻമാർക്കിടയിൽ ഗോവിന്ദ പൈയുടെ പേര് ഒന്നാം നിരയിൽ വരും. ഹെബ്ബെരളു മഹാഭാരതത്തിലെ ദ്രോണൻറെയും ഏകലവ്യൻറെയും കഥാപാത്രങ്ങളെ ആസ്പദമാക്കിയുള്ളതാണ്.
ഗോവിന്ദ പൈ സാഹിത്യ രചനകളിലൂടെയും ചാരിത്രിക പഠനനങ്ങളിലൂടെയും കന്നഡ സാഹിത്യത്തെ സംപുഷ്ടമാക്കി. തുളുനാടിൻറെ ചരിത്രത്തെ കുറിച്ച് ഏറ്റവും നന്നായിട്ട് അറിയാവുന്ന ആളായിരുന്നു ഗോവിന്ദ പൈ. ഗദ്യ രചനകളിലും ഗോവിന്ദ പൈ മികവു കാട്ടി. ഗോവിന്ദ പൈയുടെ കൃതികളിൽ സമൂഹത്തിൻറെ കീഴ്ത്തട്ടിലെ ആളുകളോടുള്ള കാരുണ്യം സുവ്യക്തമാണ്. 
കന്നട, മലയാളം, സംസ്കൃതം, കൊങ്കണി, തുളു, മറാഠി, തെലുങ്ക്, തമിഴ്, ബംഗാളി, പെർഷ്യൻ, പാലി, ഉർദു, ഗ്രീക്ക്, ജാപ്പനീസ് തുടങ്ങി വിവിധ ഇന്ത്യൻ ഭാഷകളും വിദേശ ഭാഷകളും ഗോവിന്ദ പൈയ്ക്കു വശമുണ്ടായിരുന്നു. അദ്ദേഹം അനേകം ജാപ്പനീസ് കൃതികൾ കന്നഡയിലേക്ക് തർജ്ജമ ചെയ്തു.
പൈതൃകം.
1949ൽ അന്നത്തെ മദ്രാസ് സർക്കാർ ഗോവിന്ദ പൈയ്ക്ക് രാഷ്ട്രകവി പുരസ്കാരം നൽകി ആദരിച്ചു. അദ്ദേഹെം 1951ൽ മുമ്പായിൽ വെച്ച് നടന്ന കന്നഡ സാഹിത്യ സമ്മേളനത്തിൻറെ അധ്യക്ഷനായിരുന്നു.അദ്ദേഹത്തിൻറെ 125ആം പിറന്നാൾ ആഘോഷത്തിൻറെ സദവസരത്തിൽ ഗോവിന്ദ പൈയുടെ പേരിൽ ദേശീയ പുരസ്കാരത്തിനും രൂപം നൽകി. അദ്ദേഹം താമസിച്ച വീടിനെ ദേശീയ സ്മാരകമായി പ്രഖ്യാപിക്കുകയും ചെയ്തു.
ഉഡുപ്പിയിലെ ഡോ. ടി.എം.എ. പൈ പ്രതിഷ്ഠാനം തങ്ങളുടെ എം.ജി.എം. കോളേജിൽ ഗോവിന്ദ പൈ സംശോധന കേന്ദ്രത്തിന് രൂപം നൽകി.മഞ്ചേശ്വരത്തുള്ള സർക്കാർ കോളേജിന് എം.ഗോവിന്ദ പൈയുടെ പേരു നൽകി കേരള സംസ്ഥാനം കവിയുടെ സ്മരണ നിലനിർത്തുന്നു. 1965ൽ സ്ഥാപിക്കപ്പെട്ട ഗോവിന്ദ പൈ സംശോധന കേന്ദ്രം, ഗോവിന്ദ പൈയുടെ ശേഖരത്തിൽ നിന്നുള്ള 35 ഭാഷകളിലെ 5000 പുസ്തകങ്ങൾ സംരക്ഷിച്ച് വരികയാണ്. അത് കൂടാതെ ഗോവിന്ദ പൈയുടെ പുരാവസ്തു ശേഖരവും ഇവിടെ കാണാം. ആർഷ പാരംപര്യത്തിൻറെയും അഭിജാതവും സമകാലീനവും ഉൾക്കൊണ്ട്കൊണ്ട് സാഹിത്യപരവും ചരിത്രപരവുമായ ഗവേഷണം നടത്തുക എന്ന ഉദ്ദേശത്തൊടെ ആണ് കേന്ദ്രം പ്രവർത്തിച് വരുന്നത്. 
അതു കൂടാതെ 'ഗിളിവിണ്ടു' എന്ന സംരംഭത്തിനും ഈ സന്ദർഭത്തിൽ തുടക്കം കുറിക്കുകയുണ്ടായി. കേന്ദ്ര സർക്കാറും കേരള സർക്കാറും കർണാടക സർക്കാറും ചേർന്നാണ് ഈ സംരംഭത്തിനു ചുമതലയെടുക്കുന്നത്. രണ്ട് കോടിയോളം ചെലവു വരുന്ന പദ്ധതിയിൽ ആംഫിതിയേറ്റർ, ഗ്രന്ഥശാല, കലാമൂല്യമുള്ള വസ്തുക്കൾ പ്രദർശിപ്പിക്കാനുള്ള സ്ഥലം, കൈയെഴുത്തുപ്രതികൾ സംരക്ഷിക്കാനുള്ള സ്ഥലവും പുരാവസ്തു ഗവേഷണത്തിന് വേണ്ട സൌകർയവും ഒരുക്കുന്നുണ്ട്.ഈ സംരംഭത്തിന് പ്രധാന ധനസഹായം നൽകുന്നത് ഇന്ത്യൻ ഓയിൽ കോർപ്പരേഷൻ ആണ്.
ഗോവിന്ദ പൈ ഇന്ന് ഓർക്കപ്പെടുന്നത് അദ്ദേഹത്തിൻറെ കവിതകളും നാടകങ്ങളും നിബന്ധങ്ങളും അടങ്ങുന്ന സാഹിത്യപരവും സമൂഹപരവുമായ പ്രവർത്തനങ്ങളിലൂടേ ആണെങ്കിലും ഒരു സംഭവബഹുലമായ ജീവിതം തന്നെ ആയിരുന്നു അദ്ദേഹത്തിൻറേത്. സുഹൃത്തുക്കളുടെയും വായനക്കാരുടെയും വിശാലമായ ഒരു കൂട്ടം തന്നെ അദ്ദേഹത്തിന് ഉണ്ടായിരുന്നു. പല പല എഴുത്തുകാർ അദ്ദേഹത്തെ കുറിച്ച് ഗ്രന്ഥങ്ങളെഴുതി. ഇതുപോലെയുള്ള ഗ്രന്ഥങ്ങളിലൂടെ നമുക്ക് ഗോവിന്ദ പൈയുടെ ജീവിതത്തെ കുറിച്ച് കൂടുതൽ അറിയുവാൻ സാധിക്കും. 1965ൽ കുന്ദാപുരത്തിൽ ഗോവിന്ദ പൈ സ്മരണിക പ്രസിദ്ധീകരിച്ചപ്പോൾ എഴുപതിൽ പരം മികവുറ്റ എഴുത്തുകാർ ഗോവിന്ദ പൈയുടെ ജീവിതത്തെ കുറിച്ചും പ്രതിഭയെ കുറിച്ചും ലേഖനങ്ങളെഴുതി. 
ആദ്യഭാഗത്ത്
ഇരുപതാം നൂറ്റാണ്ടിൻറെ തുടക്കത്തിൽ കന്നഡയിൽ കവിത രചിക്കണമെങ്കിൽ ആദിപ്രാസം നിർബന്ധമായിരുന്നു. ഒട്ടുമിക്ക എഴുത്തുകാരൊക്കെയും ഈ പാത പിൻതുടരുക തന്നെ ചെയ്തു. ഗോവിന്ദ പൈയും ആദ്യകാലത്ത് ആദിപ്രാസം അനുസരിച്ച് തന്നെ കവിതകൾ രചിച്ചു. ഗോവിന്ദ പൈയുടെ ആദ്യത്തെ കവിത "സുവാസിനി" അതേ പേരിലുള്ള മാസികയിൽ പ്രസിദ്ധീകരിക്കപ്പെട്ടു. "സ്വദേശാഭിമാനി"യിൽ പ്രസിദ്ധീകരിക്കപ്പെട്ട രണ്ട് കവിതകളാണ് "സുഭദ്രാ വിലാപ" എന്നതും "കാളീയ മർദ്ദന" എന്നതും. ഇപ്പറഞ്ഞ കവിതകളൊക്കെ ആദിപ്രാസം അനുസരിച്ച് തന്നെ എഴുതി. സ്വദേശാഭിമാനിയിൽ 1903നും 1910നും ഇടയ്ക്കാണ് ഈ കവിതകൾ പ്രസിദ്ധീകരിക്കപ്പെട്ടത്.
പിൽക്കാലത്ത് ഗോവിന്ദ പൈ ആദിപ്രാസത്തെ ചോദ്യം ചെയ്തു തുടങ്ങി. സംസ്കൃത കാവ്യത്തിലും ഇംഗ്ലീഷ് കാവ്യത്തിലും ഇല്ലാത്ത ആദിപ്രാസം അവയുടെ ഔന്നത്യത്തെ ബാധിക്കുന്നില്ലല്ലോ. ഒരിക്കൽ തൻറെ ഗുരുവായ പഞ്ചെ മംഗേശ് രാവുവിനോട് ആദിപ്രാസം കൈവെടിയുന്നതിനെ കുറിച്ചുള്ള അഭിപ്രായം ചോദിക്കുകയുണ്ടായി. ആദിപ്രാസം അനുസരിക്കാതെ കവിത എഴുതുക കഴിവുകേടിൻറെ ലക്ഷണമാണെന്ന് ആയിരുന്നു അദ്ദേഹത്തിൻറെ മറുപടി. ഈ മറുപടിയോടെ ഗോവിന്ദ പൈ തൃപ്തനായില്ല. ഗോവിന്ദ പൈ വഴിമാറി ചിന്തിച്ചു. ആദ്യകാലത്ത് ആദിപ്രാസം അനുസരിച്ച് താൻ എഴുതിയ കവിതകളിൽ പലതും അദ്ദേഹം കീറിക്കളഞ്ഞു. 1911ൽ ബറോഡയിൽ എത്തിയപ്പോഴാണ് അദ്ദേഹം ആദിപ്രാസം കൈവെടിയാൻ തീരുമാനിച്ചത്. ഇന്ന് ഗോവിന്ദ പൈ പിൻതുടർന്ന മാർഗ്ഗമാണ് രാജമാർഗ്ഗം.
﻿സംശോധനം.
ഗോവിന്ദ പൈയുടെ എഴുത്തിൻറെ പ്രധാന ഭാഗം സംശോധനമാണ്. തുളുനാടിൻറെ ചരിത്രം, ഗൌഡ സാരസ്വതരുടെ മൂലം, ബസവേശ്വര വംശാവലി, കർണാടകയിലെ പ്രാചീന രാജകുടുമ്പങ്ങൾ, ഭാരതത്തിൻറെ ചരിത്രം, ജൈന, ബൌദ്ധ, വീരശൈവ മതങ്ങളുടെ ചരിത്രം എന്നിവയാണ് ഗോവിന്ദ പൈയുടെ സംശോധനത്തിൻറെ പ്രധാന വിഷയങ്ങൾ. പാർശ്വനാഥ തീർഥങ്കര ചരിതെ, ബാഹുബലി ഗൊമ്മടേശ്വര ചരിതെ, ഭഗവാൻ ബുദ്ധ എന്ന ചില ലേഖനങ്ങൾ എടുത്ത് പറയാവുന്നതാണ്.
"ഗൊൽഗൊഥാ"യും "വൈശാഖി"യും പോലുള്ള കാവ്യങ്ങളിൽ വിഷയമായിരിക്കുന്നത് മഹാത്മാക്കളുടെ ജീവിതമാണല്ലോ. ഇവയെ കുറിച്ചുള്ള വിവരങ്ങൾ ശേഖരിക്കാൻ ഗോവിന്ദ പൈ മൂലഭാഷയിലുള്ള ഗ്രന്ഥങ്ങൾ തന്നെ പഠിച്ചു. "വൈശാഖി"യെ കുറിച്ചുള്ള വിവരങ്ങൾ ശേഖരിക്കാൻ അദ്ദേഹം പാലി ഭാഷയിലുള്ള ബൌദ്ധ ഗ്രന്ഥങ്ങളെ ആണ് അവലംബിച്ചത്.
ഗോവിന്ദ പൈ സംശോധന സംപുടം 1995ൽ പ്രസിദ്ധീകരിക്കപ്പെട്ടു. ഗോവിന്ദ പൈയുടെ എഴുത്തുകളെ കുറിച്ച് പ്രശസ്ത കന്നഡ സാഹിത്യകാരൻ ജി. പി. രാജരത്നം "മഞ്ചേശ്വര ഗോവിന്ദ പൈഗള പത്രഗളു" (ഗോവിന്ദ പൈയുടെ കത്തുകൾ) എന്ന പേരിൽ പുസ്തകമാക്കി. യക്ഷഗാനത്തിൻറെ പിതാവെന്ന് അറിപ്പെടുന്ന പാർത്തിസുബ്ബ ജീവിച്ചിരുന്ന കാലത്തെ കുറിച്ച് വ്യക്തമായ ധാരണകൾ ഉണ്ടായത് ഗോവിന്ദ പൈയുടെ കാര്യമായ അന്വേഷണങ്ങളുടെ ഫലമായിട്ടാണ്.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="202547" url="https://ml.wikipedia.org/wiki?curid=202547" title="പാർവതി ബാവുൽ">
പാർവതി ബാവുൽ

 
ശ്രദ്ധേയയായ ബംഗാളി ബാവുൽ ഗായികയാണ് പാർവതി ബാവുൽ.
ജീവിതരേഖ.
ബംഗാളിൽ റെയിൽവേ ഉദ്യോഗസ്ഥനായ ബീരേന്ദ്രനാഥ് പര്യാലിന്റെ മകളായി ജനിച്ചു. അസമിലാണ് വളർന്നത്. മൗഷുമി എന്നായിരുന്നു ആദ്യ പേര്. ശാന്തിനികേതനിലെ ചിത്രകലാപഠനം പാതിവഴിയിലുപേക്ഷിച്ച് പാർവതി ബാവുൽ എന്ന പേര് സ്വീകരിച്ചു. ബാദൽ സർക്കാറിന്റെ തിയറ്റർ സംഘത്തിൽ പ്രവർത്തിച്ചു. തിരുവനന്തപുരത്തിനടുത്ത് നെടുമങ്ങാട് താമസിക്കുന്ന പാർവതി ബാവുൽ ഇപ്പോൾ ഇന്ത്യക്കകത്തും പുറത്തും നിരന്തരം സഞ്ചരിച്ചുകൊണ്ടിരിക്കുന്നു. ഒട്ടേറെ പ്രധാനപ്പെട്ട അന്തർദേശീയ സംഗീതോത്സവങ്ങളിൽ അവർ പങ്കെടുത്തിട്ടുണ്ട്. ചിത്രങ്ങളുപയോഗിച്ച് കഥപറയുന്ന സംഗീതാവതരണവും പാർവതി ചെയ്യാറുണ്ട്. 
ഫുൽമാലാ ദാസി എന്ന ബാവുൽ ഗായികയായിരുന്നു ആദ്യ ഗുരു. പിന്നീട് സനാതൻ ബാബയെ ഗുരുവായി സ്വീകരിച്ചു.
പുറം കണ്ണികൾ.
നിങ്ങൾക്ക് വിശ്രമിക്കാവുന്ന ഒരിടമാണ് ബാവുൽ - പാർവതി ബാവുൽ / രേണു രാമനാഥ്

</doc>
<doc id="202548" url="https://ml.wikipedia.org/wiki?curid=202548" title="Parvathy Baul">
Parvathy Baul



</doc>
<doc id="202550" url="https://ml.wikipedia.org/wiki?curid=202550" title="ആഗുംബെ">
ആഗുംബെ

 
കർണാടകത്തിലെ ഷിമോഗ ജില്ലയിലെ ഒരു ഗ്രാമമാണ് ആഗുംബെ (Agumbe). ഇന്ത്യയിൽ ഏറ്റവും അധികം മഴ ലഭിക്കുന്ന പ്രദേശങ്ങളിലൊന്നായ ആഗുംബെയെ 'ദക്ഷിണേന്ത്യയിലെ ചിറാപ്പുഞ്ചി' എന്നു വിശേഷിപ്പിക്കാറുണ്ട്. വർഷത്തിൽ 11000 മില്ലി മീറ്ററിൽ കൂടുതൽ മഴ പെയ്തതായി രേഖപ്പെടുത്തിയിരിക്കുന്നു.
ലോകപൈതൃകപ്പട്ടികയിൽ.
യുനെസ്കോ ലോകപൈതൃകപ്പട്ടികയിൽ ഉൾപ്പെടുത്തിയിട്ടുള്ള പശ്ചിമഘട്ട മലനിരകളുടെ ഭാഗമാണ് ആഗുംബേയിലെ മഴക്കാടുകൾ.
മുഖ്യ ആകർഷണങ്ങൾ.
സൂര്യാസ്തമന മുനമ്പ്.
ആഗുംബെയിലെ സൂര്യാസ്തമന ദൃശ്യം വളരെ മനോഹരമാണ്. ഉഡുപ്പിയിൽ നിന്ന് ആഗുംബെയിലേക്കുള്ള പാതയിലെ 14-ആം ഹെയർപിൻ വളവിലുള്ള സൂര്യാസ്തമന മുനമ്പ് വിനോദ സഞ്ചാരികളെ ആകർഷിക്കാറുണ്ട്.
വെള്ളച്ചാട്ടങ്ങൾ.
നിരവധി വെള്ളച്ചാട്ടങ്ങൾ ഇവിടെയുണ്ട്. കർണാടകത്തിലെ ഒരു ടൂറിസ്റ്റ് കേന്ദ്രം കൂടിയാണിത്.
ഗതാഗതം.
മംഗലാപുരത്തുനിന്ന് ഉഡുപ്പി, ഹെബ്രി വഴി 110 കി.മീ. ആഗുംബേയിലേക്കുള്ള ദൂരം. ആദിശങ്കരൻ സ്ഥാപിച്ച പ്രശസ്തമായ ശൃംഗേരിമഠം 26 കി.മീറ്റർ അകലെ. ദക്ഷിണകർണാടകത്തിലെ മൂന്നു ജില്ല ആഗുംബേയിൽ സംഗമിക്കുന്നെന്നു പറയാം. മാംഗളൂർ-ശിവമോഗാ റോഡിലെ ആഗുംബേയിലെ നാട്ടുകവലയിൽ മൂന്ന് ചെറിയ കവാടമുണ്ട്. പ്രധാന റോഡിൽനിന്നു തിരിയുന്ന പാത ചിക്‌മംഗളൂരു ജില്ലയിലേക്ക്. പടിഞ്ഞാറോട്ട് ഉഡുപ്പി ജില്ല, വടക്കോട്ടു തിരിഞ്ഞാൽ ശിവമോഗ.
ആഗുംബെ മഴക്കാട് ഗവേഷണ കേന്ദ്രം.
മഴക്കാടുകളെക്കുറിച്ച് ഗവേഷണത്തിനായുള്ള ഇന്ത്യയിലെതന്നെ ഏക സ്ഥിരംസംവിധാനമായ റെയിൻഫോറസ്റ്റ് റിസർച്ച് സ്റ്റേഷൻ(Agumbe Rainforest research station അഥവാ ARRS) ഇവിടെ പ്രവർത്തിക്കുന്നു. പ്രശസ്ത പാമ്പുഗവേഷകനായ റോമുലസ് വിറ്റേക്കറായിരുന്നു ആഗുംബെ റെയിൻ ഫോറസ്റ്റ് റിസർച്ച് സ്റ്റേഷന്റെ സ്ഥാപനത്തിന് നേതൃത്വം നൽകിയത്. രാജവെമ്പാലകളെ സ്വാഭാവികരീതിയിലും കൃത്രിമസാഹചര്യങ്ങളിലും വളരാനനുവദിക്കുകയും അവയുടെ ജീവിതരീതി നിരന്തരമായി പഠിക്കുകയും ചെയ്യുന്ന ഒരു പ്രധാന ഗവേഷണകേന്ദ്രമാണ് ഇത്. ആഗുംബെ മഴക്കാടുകളിൽ ധാരാളം രാജവെമ്പാലകളെ കണ്ടു വരുന്നു. ലോകത്തിൽ തന്നെ ഏറ്റവും അധികം രാജവെമ്പാലകൾ അധിവസിക്കുന്ന പ്രദേശമായ ആഗുംബേയ്ക്ക് രാജവെമ്പാലകളുടെ തലസ്ഥാനം എന്നും വിളിപ്പേരുണ്ട്.
ആഗുംബെയുടെ ഒരു പനോരമിക് ദൃശ്യം
മാൽഗുഡി ദിനങ്ങൾ.
ആർ കെ നാരായണന്റെ പ്രശസ്തമായ "മാൽഗുഡി ഡേയ്സ്" ടെലിസീരിയലായപ്പോൾ മാൽഗുഡിയായി രൂപംമാറിയത് ഇവിടുത്തെ നാട്ടുമ്പുറങ്ങളായിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202556" url="https://ml.wikipedia.org/wiki?curid=202556" title="അസാമാ പർവ്വതം">
അസാമാ പർവ്വതം

 
ജപ്പാനിലെ ഒരു പ്രധാന ദ്വീപായ ഹോൻഷൂവിന്റെ മധ്യഭാഗത്ത് സ്ഥിതി ചെയ്യുന്ന ഒരു സജീവ അഗ്നിപർവ്വതമാണ് അസാമാ പർവ്വതം. ജപ്പാനിലെ പ്രധാനപ്പെട്ട 100 പർവ്വതങ്ങളിലൊന്നാണിത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202557" url="https://ml.wikipedia.org/wiki?curid=202557" title="Mount Asama">
Mount Asama



</doc>
<doc id="202566" url="https://ml.wikipedia.org/wiki?curid=202566" title="Mount Azuma">
Mount Azuma



</doc>
<doc id="202568" url="https://ml.wikipedia.org/wiki?curid=202568" title="Mount Ena">
Mount Ena



</doc>
<doc id="202569" url="https://ml.wikipedia.org/wiki?curid=202569" title="എ. അലിഹസ്സൻ">
എ. അലിഹസ്സൻ

 
ആദ്യകാല സി.പി.ഐ(എം) നേതാവും മുൻ കേരള നിയമസാഭാംഗവുമായിരുന്നു എ. അലിഹസ്സൻ.(1930 - 1 അഗസ്റ്റ് 2012)
ജീവിതരേഖ.
1929 ഏപ്രിൽ 24നു കേരളത്തിലെ തിരുവനന്തപുരം ജില്ലയിൽ വർക്കല പാലച്ചിറ നരിക്കല്ല് ബംഗ്ലാവ് കടയിൽ വ്യവസായിയായ അബ്ദുൾറഹ്മാൻ സേട്ടിന്റെയും മുഹമ്മദ് ഉമ്മാളിന്റെയും പതിനൊന്നുമക്കളിൽ മൂത്തമകനായി ജനിച്ചു. വിദ്യാർഥി സംഘടനാപ്രവർത്തകനായാണ് രാഷ്ട്രീയ നേതൃത്വത്തിലേക്ക് ഉയർന്നത്. എം.ജി. കോളേജിൽ കെ.എസ്.എഫിന്റെ യൂണിറ്റ് സെക്രട്ടറിയായിരുന്നു. 1964 മുതൽ 30 വർഷം തുടർച്ചയായി ചെമ്മരുതി പഞ്ചായത്ത് പ്രസിഡന്റായിരുന്നു. 1987 മുതൽ പത്തുവർഷം കിളിമാനൂർ കാർഷിക വികസനബാങ്ക് പ്രസിഡന്റായിരുന്നു. ബ്ലോക്ക് വികസനസമിതി അംഗമായും ജില്ലാ വികസനസമിതി അംഗമായും പ്രവർത്തിച്ചിട്ടുണ്ട്. 1958ൽ കമ്യൂണിസ്റ്റ് പാർടി അംഗമായി. തുടർന്ന് സി.പി.ഐ(എം) ചെമ്മരുതി ലോക്കൽ കമ്മിറ്റി സെക്രട്ടറി, വർക്കല ഏരിയ സെക്രട്ടറി, അധ്യാപക യൂണിയൻ സംസ്ഥാന കമ്മിറ്റി അംഗം, കർഷകത്തൊഴിലാളി യൂണിയൻ ഏരിയ പ്രസിഡന്റ്, കരുണ ചാരിറ്റബിൾ സൊസൈറ്റിയുടെ മുഖ്യരക്ഷാധികാരി എന്നീ നിലകളിലും പ്രവർത്തിച്ചു.
1996ൽ സി.പി.ഐ(എം) വർക്കല ഏരിയ സെക്രട്ടറിയായും ജില്ലാകമ്മിറ്റി അംഗമായും പ്രവർത്തിച്ച അലിഹസ്സൻ വർക്കല മേഖലയിൽ സി.പി.ഐ(എം) കെട്ടിപ്പടുക്കുന്നതിൽ നിർണായക പങ്കുവഹിച്ചു. "96ൽ വർക്കല നിയോജകമണ്ഡലത്തിൽ സി.പി.ഐ(എം) സ്ഥാനാർഥിയായി മത്സരിച്ച് വിജയിച്ചു.

</doc>
<doc id="202570" url="https://ml.wikipedia.org/wiki?curid=202570" title="A. Alihassan">
A. Alihassan



</doc>
<doc id="202571" url="https://ml.wikipedia.org/wiki?curid=202571" title="അംബേദ്കർ സമ്പൂർണ്ണ കൃതികൾ">
അംബേദ്കർ സമ്പൂർണ്ണ കൃതികൾ

ബി. ആർ. അംബേദ്കറുടെ കൃതികളുടെ സമ്പൂ‍ണ സമാഹാരത്തിന്റെ എം.പി. സദാശിവൻ, ഇഗ്നേഷ്യസ് കാക്കനാടൻ തുടങ്ങിയവർ നടത്തിയ മലയാള തർജ്ജമയാണ് അംബേദ്കർ സമ്പൂർണ്ണ കൃതികൾ. 40 വാല്യമായാണ് ഈ കൃതി പുറത്തിറക്കിയിരിക്കുന്നത്. അംബേദ്‌കർ തന്റെ ജീവിതകാലത്ത് എഴുതിയതും അദ്ദേഹം പ്രസംഗിച്ചതുമായ കര്യങ്ങളാണ് ഈ കൃതിയിൽ ഉൾപ്പെടുത്തിയിരിക്കുന്നത്. മഹാരാഷ്ട്രാ സർക്കാർ ആണ് മറാഠിയിൽ ഈ കൃതി പൂർണ്ണമായി പ്രസിദ്ധീകരിച്ചത്. മലയാളത്തിലേയ്ക്ക്, എം. പി. സദാശിവൻ, ഇഗ്നേഷ്യസ് കാക്കനാടൻ തുടങ്ങിയവർ വിവർത്തനം ചെയ്തു. വിവർത്തനസാഹിത്യത്തിനുള്ള 2003-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു കേരള ഭാഷാ ഇൻസ്റ്റിറ്റ്യൂട്ട് ആണ് ഈ പുസ്തകം പ്രസാധനം ചെയ്തിരിക്കുന്നത്. 
പ്രസാധനം.
കേന്ദ്രസർക്കാർ സാമൂഹിക നീതി ശാക്തീകരണ മന്ത്രാലയത്തിന്റെ കീഴിലുള്ള [[ഡോ. അംബേദ്കർ ഫൌണ്ടേഷൻ|ഡോ. അംബേദ്കർ ഫൌണ്ടേഷന്റെ]] സഹകരണത്തോടെ ഇന്ത്യൻ ഭരണഘടനാ ശിൽപ്പി [[ബാബസാഹിബ് അംബേദ്കർ|ഡോ. ബി.ആർ. അംബേദ്കറുടെ]] സമ്പൂർണ്ണകൃതികൾ മലയാളത്തിൽ പ്രസിദ്ധപ്പെടുത്തുന്നത് [[കേരള ഭാഷാ ഇൻസ്റ്റിറ്റ്യൂട്ട്|കേരള ഭാഷാ ഇൻസ്റ്റിറ്റ്യൂട്ടാണ്]]. 1997-ൽ ആരംഭിച്ച ഈ പ്രസാധനപദ്ധതി 2013 ൽ 40 വാല്യങ്ങൾ പ്രസിദ്ധപ്പെടുത്തിയതോടെ മലയാളത്തിൽ പൂർത്തിയാക്കി. ഇന്ത്യൻ ഭാഷകളിൽ മലയാളത്തിലാണ് ഡോ.ബി.ആർ. അംബേദ്കറുടെ സമ്പൂർണ്ണകൃതികൾ ഇത്രയും വാല്യങ്ങളിൽ ആദ്യമായി പ്രസിദ്ധപ്പെടുത്തുന്നത്. 
ഡോ.ബി.ആർ. അംബേദ്കറുടെ സമ്പൂർണ്ണകൃതികൾ രാഷ്ട്രഭാഷയായ ഹിന്ദിയിലും ഇതര പ്രാദേശിക ഭാഷകളിലും പ്രസിദ്ധപ്പെടുത്തുന്ന പദ്ധതി കേന്ദ്രസർക്കാരാണ് ആവിഷ്ക്കരിച്ചത്. ഇതിന്റെ ഭാഗമായി ഹിന്ദി, തമിഴ്, മലയാളം, കന്നഡ, തെലുഗ്, മറാഠി, ഗുജറാത്തി, പഞ്ചാബി, ഒഡിയ, ബംഗാളി, അസമിയ, മണിപ്പൂരി, ഭോജ്പൂരി, സന്താലി തുടങ്ങിയ ഭാഷകളിൽ ഡോ. അംബേദ്കർ സമ്പൂർണ്ണകൃതികളുടെ പ്രസിദ്ധീകരണ പ്രവർത്തനങ്ങൾ തുടങ്ങി. മഹാരാഷ്ട്ര സർക്കാർ ഇംഗ്ലീഷിൽ പ്രസിദ്ധപ്പെടുത്തിയ വാല്യങ്ങളാണ് വിവർത്തനം ചെയ്ത് ഹിന്ദിയിലും ഇതരപ്രാദേശിക ഭാഷകളിലും പ്രസിദ്ധപ്പെടുത്തുന്നത്. മലയാളത്തിൽ മൂന്ന് ഘട്ടങ്ങളിലായാണ് ഇത് പൂർത്തിയായത്. ആദ്യം ഒന്നു മുതൽ 18 വരെയുള്ള വാല്യങ്ങളും 22-ാം വാല്യവും പ്രസിദ്ധപ്പെടുത്തി. 19 മുതൽ 31 വരെയുളള വാല്യങ്ങൾ രണ്ടാംഘട്ടത്തിലും 31 മുതൽ 40 വരെയുള്ള വാല്യങ്ങൾ മൂന്നാം ഘട്ടത്തിലും പ്രസിദ്ധപ്പെടുത്തിയാണ് മലയാളത്തിൽ ഈ ബൃഹത്തായ പ്രസാധന പദ്ധതി പൂർത്തിയാക്കിയത്.
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാള വിവർത്തന ഗ്രന്ഥങ്ങൾ]]
[[വർഗ്ഗം:ഗ്രന്ഥസമാഹാരങ്ങൾ]]
[[വർഗ്ഗം:ബി.ആർ. അംബേദ്കർ]]

</doc>
<doc id="202572" url="https://ml.wikipedia.org/wiki?curid=202572" title="ഗോർ വിഡാൽ">
ഗോർ വിഡാൽ

 
പ്രമുഖ അമേരിക്കൻ സാഹിത്യകാരനും രാഷ്ട്രീയനിരീക്ഷകനുമായിരുന്നു ഗോർ വിഡാൽ(3 ഒക്ടോബർ 1925 - 31 ജൂലൈ 2012).കഥ, നോവൽ, തിരക്കഥ, നാടകം തുടങ്ങി വിവിധ മേഖലകളിൽ അദ്ദേഹം വ്യക്തിമുദ്ര പതിപ്പിച്ചു. "സിറ്റി ആൻഡ് ദി പില്ലർ", "ലിങ്കൺ", "വാഷിങ്ടൺ ഡി.സി.", "1876" എന്നിവയാണ് അദ്ദേഹത്തിന്റെ പ്രധാന നോവലുകൾ. "ഗറ്റാക്ക", "ബോബ് റോബർട്ട്സ്", "വിത്ത് ഓണേഴ്സ്" എന്നീ സിനിമകളിൽ അദ്ദേഹം അഭിനയിച്ചിട്ടുണ്ട്. അമേരിക്കൻ കോൺഗ്രസിന്റെ പ്രതിനിധിസഭയിലേക്ക് 1960ൽ ന്യൂയോർക്കിൽ നിന്ന് മത്സരിച്ചെങ്കിലും പരാജയപ്പെട്ടു. 82ൽ സെനറ്റിലേക്ക് ഡെമോക്രാറ്റിക് പാർടി സ്ഥാനാർഥിത്വത്തിന് മത്സരിച്ച് പരാജയപ്പെട്ടു 
ജീവിതരേഖ.
1925 ഒക്ടോബർ മൂന്നിന് ന്യൂയോർക്കിലെ വെസ്റ്റ് പോയന്റിലാണ് യൂജിൻ ലൂഥർ ഗോർ വിഡാൽ ജനിച്ചത്. യു.എസ്സിലെ രാഷ്ട്രീയ പാരമ്പര്യമുള്ള കുടുംബത്തിലെ കണ്ണിയായിരുന്നു അദ്ദേഹം. പട്ടാളക്കാരനായിരിക്കെ പത്തൊൻപതാം വയസ്സിൽ എഴുതിത്തുടങ്ങിയ ഗോറിനെ മൂന്നാമത്തെ നോവലായ 'ദ സിറ്റി ആൻഡ് ദ പില്ലർ' ആണ് ശ്രദ്ധേയനാക്കിയത്. 1948-ൽ പുറത്തുവന്ന നോവലിലെ മുഖ്യ കഥാപാത്രം സ്വവർഗാനുരാഗിയായിരുന്നു എന്നതാണ് നോവലിനെ ചർച്ചാവിഷയമാക്കിയത്. അക്കാലത്ത് ഏറ്റവും വിവാദമായ സൃഷ്ടിയുമായി ഇത്. പുസ്തകശാലകൾ അത് വിൽക്കാൻ തയ്യാറായില്ല. അമ്പതുകൾ വരെ അദ്ദേഹത്തിന് സ്വന്തം പേരിൽ പുസ്തകമിറക്കാൻപോലുമായില്ല. കള്ളപ്പേരുകളിലായിരുന്നു ഇക്കാലത്തെ രചനകളത്രയും. രചനകളിൽ കൈകാര്യം ചെയ്യുന്ന വിഷയങ്ങളിലെ സൂക്ഷ്മതയും സമകാലീന എഴുത്തുകാരോടുള്ള വൈരവുംകൊണ്ട് ശ്രദ്ധേയനായിരുന്നു ഗോർ.
അമ്പതുകളിൽ സ്വന്തംപേരിൽ എഴുതിത്തുടങ്ങിയ ഗോർ പിന്നീട് വിഖ്യാതചലച്ചിത്രമായ 'ബെൻഹറി'ന്റെ തിരക്കഥയെഴുതിക്കൊണ്ടാണ് തിരിച്ചു വന്നത്. എബ്രഹാം ലിങ്കൺ ഉൾപ്പെടെയുള്ള യു.എസ്. നേതാക്കളുടെ ജീവിതങ്ങൾ ചിത്രീകരിക്കുന്ന ചരിത്രനോവലുകളിലൂടെ എഴുപതുകളിലും എൺപതുകളിലും ഗോർ ശ്രദ്ധനേടി. 1960-ലും '82-ലും യു.എസ്. കോൺഗ്രസ്സിലേക്ക് മത്സരിച്ചെങ്കിലും വിജയിച്ചില്ല.
സമകാലീനരായ വില്യം.എഫ്. ബക്‌ലി ജൂനിയർ, നോർമൻ മെയ്‌ലർ, ട്രൂമൻ കപ്പോട്ടി തുടങ്ങിയവരോടുള്ള ഗോറിന്റെ വൈരം കുപ്രസിദ്ധമായിരുന്നു. മെയ്‌ലറെ കൊലയാളിയായ ചാൾസ് മെയ്‌സനോടാണ് ഒരിക്കൽ അദ്ദേഹം ഉപമിച്ചത്. .
കൃതികൾ.
'ബർ', 'മൈറ ബ്രെക്കന്റിജ്' തുടങ്ങി വൻതോതിൽ വിറ്റഴിക്കപ്പെട്ടവയുൾപ്പെടെ 25 നോവലുകളും 200 ലേഖനങ്ങളും ഒട്ടേറെ നാടകങ്ങളും രചിച്ചിട്ടുണ്ട്. '1876', 'ലിങ്കൺ', 'ദ ഗോൾഡൻ ഏജ്' തുടങ്ങിയവയാണ് അദ്ദേഹത്തിന്റെ ചരിത്ര നോവലുകൾ.

</doc>
<doc id="202573" url="https://ml.wikipedia.org/wiki?curid=202573" title="Gore Vidal">
Gore Vidal



</doc>
<doc id="202574" url="https://ml.wikipedia.org/wiki?curid=202574" title="ഔട്ട്‌ലുക്ക്.കോം">
ഔട്ട്‌ലുക്ക്.കോം

 
 
മൈക്രോസോഫ്റ്റിന്റെ പുതിയ വെബ്മെയിൽ സേവനമാണ് ഔട്ട്​ലുക്ക്.കോം. ഇപ്പോൾ പരീക്ഷണാടിസ്ഥാനത്തിലാണ് ഇത് നൽകുന്നത്. പതിയെ ഹോട്ട്മെയിലിനെ മാറ്റി ഔട്ട്​ലുക്ക് ആക്കും.
മൈക്രോസോഫ്റ്റ് സ്വന്തമാക്കിയ സ്‌കൈപ്പ് (Skype) വീഡിയോ ചാറ്റ് സൗകര്യത്തിന്റെ സാധ്യത പരമാവധി പ്രയോജനപ്പെടുത്താൻ പാകത്തിലാണ് ഔട്ട്​ലുക്ക്.കോം രൂപപ്പെടുത്തിയിരിക്കുന്നത്. വിൻഡോസ് 8 പ്ലാറ്റ്‌ഫോമിന്റെ മെട്രോ യുഐ (Metro UI) യുമായി ചേർന്നുപോകത്തക്കവിധം ഔട്ട്‌ലുക്ക് ഡോട്ട്‌കോമിനെ രൂപപ്പെടുത്തുകയാണ് മൈക്രോസോഫ്റ്റ് ചെയ്തത്. 
ഈമെയിലുകൾ ഉപയോഗിക്കുന്നവരുടെ അക്കൗണ്ടുകൾ 'ഓവർലോഡാ'കുന്ന അവസ്ഥയാണിന്നുള്ളതെന്ന് ഔട്ട്‌ലുക്ക് ഡോട്ട് കോം അവതരിപ്പിച്ചുകൊണ്ട് മൈക്രോസോഫ്റ്റ് അഭിപ്രായപ്പെട്ടത്.
അതിനൊരു പരിഹാരം, വെബ്‌മെയിലിലുള്ള വിവിധ തരം ഉള്ളടക്കഘടകങ്ങളെ ഓട്ടോമാറ്റിക്കായി വ്യത്യസ്ത സ്ഥാനങ്ങളിൽ ക്രമീകരിക്കുകയാണ്. ഔട്ട്​ലുക്ക്.കോം മിൽ ഈമെയിൽ സന്ദേശങ്ങളും കോൺടാക്ടുകളും ന്യൂസ്‌ലെറ്ററുകളും പാക്കേജ് ഡെലിവറി നോട്ടീസുകളും സോഷ്യൽ നെറ്റ്‌വർക്ക് പോസ്റ്റുകളും വ്യത്യസ്ത മേഖലകളിലായിതിക്കും സൂക്ഷിക്കുക. 
യൂസർമാർ വരിക്കാരായേക്കാവുന്ന മറ്റ് സർവീസുകളുമായി എളുപ്പം ബന്ധപ്പെടാൻ പാകത്തിലാണ് ഔട്ട്‌ലുക്ക് അക്കൗണ്ട് രൂപപ്പെടുത്തിയിരിക്കുന്നത്. ഫെയ്‌സ്ബുക്ക്, ട്വിറ്റർ, ലിങ്കഡ്ഇൻ, ഗൂഗിൾ എന്നിവയുമായി (വൈകാതെ സ്‌കൈപ്പുമായും) ബന്ധപ്പെട്ടിരിക്കുന്ന ആദ്യ ഈമെയിൽ സർവീസായിരിക്കും ഇതെന്ന് മൈക്രോസോഫ്റ്റിലെ ക്രിസ് ജോൺസ് പറഞ്ഞു. 
ഔട്ട്​ലുക്ക്.കോം മിന് മറ്റ് സേവനങ്ങളിൽ നിന്നുള്ള പ്രധാന വ്യത്യാസമായി ചുണ്ടിക്കാണിക്കുന്നത് ഇതാണ്; നിലവിലുള്ള ഈമെയിൽ സർവീസുകളിലൊക്കെ അറ്റാച്ച് ചെയ്യാവുന്ന ചിത്രങ്ങളുടെയും വീഡിയോ ഫയലുകളുടെയും വലിപ്പത്തിന് പരിധിയുണ്ട്. ആ പരിമിതി ഉണ്ടാവില്ല എന്നതാണ് ഔട്ട്‌ലുക്ക് ഡോട്ട് കോമിന്റെ പ്രത്യേകത.
മൈക്രോസോഫ്റ്റിന്റെ സ്‌കൈഡ്രൈവ് (Skydrive) സർവീസിന്റെ സഹായത്തോടെ ഏത് വലിപ്പത്തിലുള്ള ചിത്രങ്ങളും വീഡിയോകളും അറ്റാച്ച് ചെയ്ത് അയയ്ക്കാൻ കഴിയും. .
വായനയ്ക്കായി.
&lt;templatestyles src="Refbegin/styles.css" /&gt;

</doc>
<doc id="202576" url="https://ml.wikipedia.org/wiki?curid=202576" title="ചരകപൈതൃകം">
ചരകപൈതൃകം

സംസ്കൃതം അദ്ധ്യാപികയും ഗവേഷകയുമായ മുത്തുലക്ഷ്മി "ചരകസംഹിത" എന്ന ആയുർവേദഗ്രന്ധം സംസ്കൃതത്തിൽ നിന്ന് മലയാളത്തിലേയ്ക്ക് ചരകപൈതൃകം എന്ന പേരിൽ വിവർത്തനം ചെയ്യുകയുണ്ടായി. വിവർത്തനസാഹിത്യത്തിനുള്ള 2008-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനായിരുന്നു .
അവലംബം.
&lt;templatestyles src="Reflist/styles.css" /&gt;

</doc>
<doc id="202577" url="https://ml.wikipedia.org/wiki?curid=202577" title="ബി. രാജീവൻ">
ബി. രാജീവൻ

 
പ്രമുഖ മലയാള സാഹിത്യ വിമർശകനും അദ്ധ്യാപകനുമാണ് ബി. രാജീവൻ(ജനനം: 1946)
ജീവിതരേഖ.
1946-ൽ കായംകുളത്ത്‌ ജനിച്ചു. കൊല്ലം എസ്‌.എൻ. കോളജിലും തിരുവനന്തപുരം യൂണിവേഴ്സിറ്റി കോളേജിലും പഠിച്ചു. 1971 മുതൽ ഗവണ്മെന്റ്‌ കോളജുകളിൽ മലയാള സാഹിത്യം പഠിപ്പിക്കുന്നു. 1975-ൽ ‘അടിയന്തരാവസ്‌ഥ’യ്‌ക്കെതിരെ നിലകൊണ്ട നക്‌സലൈറ്റ്‌ അനുഭാവി എന്ന നിലയിൽ പോലീസ്‌ മർദ്ദനവും വീട്ടുതടങ്കലും നേരിട്ടു. 1980-ൽ ‘ജനകീയ സാംസ്‌കാരികവേദി’യുടെ സംസ്‌ഥാന കമ്മിറ്റിയിൽ പ്രവർത്തിച്ചുകൊണ്ട്‌ വിവിധ സമരങ്ങളിൽ പങ്കെടുത്തു. വിലക്കുകൾ ലംഘിച്ചതിന്റെ പേരിൽ അറസ്‌റ്റുചെയ്യപ്പെടുകയും ദീർഘകാലം കോളജദ്ധ്യാപകജോലിയിൽനിന്നു പുറത്താക്കപ്പെടുകയും ചെയ്‌തു. 1969 മുതൽ തത്ത്വശാസ്‌ത്രം, സൗന്ദര്യശാസ്‌ത്രം, ചരിത്രം, രാഷ്‌ട്രീയചിന്ത, സിനിമ, കവിത തുടങ്ങിയ വിഷയങ്ങളെക്കുറിച്ച്‌ പ്രബന്ധങ്ങൾ എഴുതുന്നു. 1975 മുതൽ സാവിത്രിയോടൊപ്പം ജീവിക്കാൻ തുടങ്ങി.
അവലംബം.
http://rajeevan.org/about/

</doc>
<doc id="202578" url="https://ml.wikipedia.org/wiki?curid=202578" title="ലോക സമാധാന സൂചിക">
ലോക സമാധാന സൂചിക

 
രാഷ്ട്രങ്ങളുടേയും ദേശങ്ങളുടേയും സമാധാനത്തിന്റെ ആപേക്ഷികസ്ഥിതി അളക്കുവാനുള്ള ശ്രമമാണ് ലോക സമാധാന സൂചിക - GPI (Global Peace Index). ഇക്കണോമിസ്റ്റ് ഇന്റലിജെൻസ് യൂണിറ്റ് ശേഖരിച്ച് ക്രോഡീകരിച്ച വിവരങ്ങൾ സമാധാനസ്ഥാപനങ്ങളിൽ നിന്നുള്ള സമാധാനവിദഗ്ദ്ധരും ചിന്തകരും ചേർന്ന ഒരു അന്തരാഷ്ട്രസമിതിയുമായി ചേർന്ന് ഇൻറ്റിറ്റ്യൂട്ട് ഓഫ് ഇക്കണോമിക്സ് ആന്റ് പീസ് (IEP) ഉണ്ടാക്കിയ പട്ടികയാണിത്. 
ആദ്യമായി പട്ടിക പുറത്തിറക്കിയത് 2007 മേയ് മാസത്തിലാണ്. തുടർന്ന് 2009 ജൂൺ 2, 2010 ജൂൺ 10, 2011 മേയ് 25, 2012ജൂൺ 12 നും. ലോക രാജ്യങ്ങളെ സമാധാനത്തിന്റെ അടിസ്ഥാനത്തിൽ പട്ടികയുണ്ടാക്കാനുള്ള ആദ്യത്തെ പഠനമാണിതെന്ന് പറയപ്പെടുന്നു. 2007 ൽ 121 രാജ്യങ്ങളെയാണ് ഈ പട്ടികയിൽ ഉൾപ്പെടുത്തിയിരുന്നത്. 2012ൽ ഇതിൽ 158 രാജ്യങ്ങളുണ്ട്. ആസ്ത്രേലിയൻ സംരംഭകനായ സ്റ്റീവ് കിലേലിയയുടെ ബുദ്ധിയിൽ വിരിഞ്ഞതാണിത്. കോഫി അന്നൻ, ദലൈ ലാമ, ആർച്ച് ബിഷപ്പ് ദെസ്മണ്ട് ടുട്ടു, മുൻ ഫിന്നിഷ് പ്രസിഡന്റ് മാട്ടി അത്തിസാരി, നോബൽ ജേതാവ് മുഹമ്മദ് യൂനസ്, സാമ്പത്തിക വിദഗ്ദ്ധൻ ജെഫ്രി സാക്സ്, അയർലന്റിന്റെ മുൻ പ്രസിഡന്റ് മാരി റോബിൻസണ്, മുൻ അമേരിക്കൻ പ്രസിഡന്റ് ജിമ്മി കാർട്ടർ എന്നിവരുടെ ആശീർവാദവുമുണ്ട്.
ഈ സൂചിക ഓരോ വർഷവും ലണ്ടൻ, വാഷിങ്ടൺ ഡി.സി., ന്യൂയോർക്കിലെ ഐക്യരാഷ്ട്രസഭ, ബ്രസ്സൽസ് ഇന്നിവിടങ്ങളിൽ നടക്കുന്ന ചടങ്ങുകളിലാണ് പുറത്തിറക്കുന്നത്. 
തിരഞ്ഞെടുപ്പു രീതി.
രാജ്യത്തിനകത്തെ അക്രമങ്ങളും കുറ്റകൃത്യങ്ങളും ബാഹ്യബന്ധങ്ങളും- അതായത് യുദ്ധങ്ങളും യുദ്ധ ചെലവുകളും- കണക്കിലെടുത്താണ് ഈ പട്ടിക തയ്യാറാക്കുന്നത്.
യുദ്ധചെലവുകൾ, ജയിലുള്ള ആളുകളുടെ എണ്ണം മുതലായ 23 സൂചകങ്ങൾ കണക്കിലെടുത്താണ് സൂചകം തയ്യാറാക്കിയിരിക്കുന്നത്. 2008 വരെ 24 സൂചകങ്ങൾ ഉപയോഗിച്ചിരുന്നു. അവയ്ക്കു വേണ്ട വിവരങ്ങൾ ലോക ബാങ്ക്, ഐക്യ രാഷ്ട്രസഭയുടെ വിവിധ ഏജൻസികൾ, സമാധാന ഇൻസ്റ്റിറ്റ്യൂട്ടുകൾ തുടങ്ങി വിവിധ പ്രമുഖ സ്ഥാപനങ്ങളിൽ നിന്നും ശേഖരിച്ചവയാണ്.
ഗുണം.
സമാധാനത്തെ കുറിച്ച് ഒരു നല്ല ചർച്ചയ്ക്ക് കളമൊരുക്കുക എന്നതും ലോക സമാധാന സൂചികകൊണ്ട് ഉദ്ദേശിക്കുന്നുണ്ട്. പദ്ധതിയുടെ ഉദ്ദേശം യുദ്ധത്തിന്റെ പരുക്കൻ അളവുകളിൽ നിന്നു പുറത്ത് സമാധാനത്തിന്റെ യഥാർഥ ഭാവങ്ങളെ കണ്ടേത്തുക എന്നതാണ്.
ഈ സൂചകത്തെ ലോക ബാങ്ക്, ഐക്യരാഷ്ട്ര സഭ, വിവിധ സര്ക്കാരുകൾ, സർക്കാരിതര സേവന സംഘടനകൾ തുടങ്ങിയവയൊക്കെ ഉപയോഗിക്കുന്നുണ്ട്.
സൂചക ഭൂപടം.
മാർക്ക് കുറവുള്ളവ കൂടുതൽ സമാധാനമുള്ള രാജ്യങ്ങളാണ്.ഏറ്റവും സമാധാനമുള്ള 20% രാജ്യങ്ങളാണ് പച്ചനിറത്തിലുള്ളവ. ചുവപ്പു നിറത്തിലുള്ളവ സമാധാനം ഏറ്റവും കുറവുള്ള 20% രാജ്യങ്ങളാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="202579" url="https://ml.wikipedia.org/wiki?curid=202579" title="B. Rajeevan">
B. Rajeevan



</doc>
<doc id="202580" url="https://ml.wikipedia.org/wiki?curid=202580" title="പടിഞ്ഞാറൻ കവിതകൾ">
പടിഞ്ഞാറൻ കവിതകൾ

യേറ്റ്‌സ്, ബ്രെഹ്റ്റ്, ഗാബോർ ഗാറേ, ഐറിഷ് കവിയായ ഗബ്രിയേൽ റോസൻ സ്റ്റോക്, സ്പാനിഷ് കവിയായ വീസെയ്‌ന്തേ അലെക്‌സാന്ദ്രേ, ഹങ്കേറിയൻ കവി ഷാന്ദോർ പെത്തഫി, തുടങ്ങിയവരുടെ കവിതകൾ മലയാളത്തിലേയ്ക്ക് സച്ചിദാനന്ദൻ തർജ്ജമ ചെയ്ത ഗ്രന്ഥമാണ് പടിഞ്ഞാറൻ കവിതകൾ. വിവർത്തനസാഹിത്യത്തിനുള്ള 2009-ലെ കേരള സാഹിത്യ അക്കാദമി പുരസ്കാരം ഈ കൃതിക്ക് ലഭിച്ചിട്ടുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="202583" url="https://ml.wikipedia.org/wiki?curid=202583" title="അടരുന്ന കക്കകൾ">
അടരുന്ന കക്കകൾ

ആഷാമേനോൻ രചിച്ച ഗ്രന്ഥമാണ് അടരുന്ന കക്കകൾ. മികച്ച യാത്രാവിവരണത്തിനുള്ള 1995-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]

</doc>
<doc id="202587" url="https://ml.wikipedia.org/wiki?curid=202587" title="പന്നിയുടെ ഗർഭക്കൂട്‌">
പന്നിയുടെ ഗർഭക്കൂട്‌

 
 
ഊർജ്ജിതമായി പന്നിവളർത്തുന്ന രീതിയിൽ പന്നികളെ സൂക്ഷിക്കുന്ന കൂടിനെയാണ്‌ ഗർഭക്കൂട്‌ എന്നു വിളിക്കുന്നത്‌. രണ്ടു മീറ്ററോളം നീളവും 60 സെന്റിമീറ്റർ വീതിയുമുള്ള ലോഹനിർമ്മിതമായി അടുക്കിവച്ചിരിക്കുന്ന കൂടുകളാണിവ. പന്നിയുടെ ഗർഭകാലം നൂറ്റിപ്പതിനാലു ദിവസമാണ്‌. ഗർഭിണിയായ പന്നികളെ ഇതിലാണ്‌ പാർപ്പിക്കുന്നത്‌. ഒരു വരിയിൽ ഇരുപതെണ്ണവും അത്തരം നൂറു വരികൾ ഒരു മുറിയിലുമാണ്‌ ഉണ്ടാവുക. മലവും മൂത്രവും താഴേക്കുവീഴാൻ തറയിൽ തുളകൾ ഉണ്ടാവും. തുടർച്ചയായി പ്രസവിക്കുകയും മുലയൂട്ടുകയും ചെയ്യുന്ന പന്നികൾ ചുരുക്കത്തിൽ അവയുടെ ജീവിതം മൊത്തം തന്നെ, ഏതാണ്ട്‌ മൂന്നു നാലു വർഷം, ഇത്തരം കൂടുകളിലാണ്‌ ചെലവഴിക്കുന്നത്‌. ഏതാണ്ട്‌ 270 കിലോ വരെ ഭാരം വരുന്ന പെൺപന്നികൾക്ക്‌ ഒരു പ്രസവത്തിൽ അഞ്ചു മുതൽ എട്ടുവരെ കുട്ടികൾ ഉണ്ടാവുന്നു. വലിപ്പം കൂടുന്തോറും പന്നികൾക്ക്‌ ഈ കൂടുകളിൽ നിൽക്കാൻ സ്ഥലം മതിയാവാറില്ല. ഒരുതരത്തിലും നിൽക്കാൻ പോലും സ്ഥലമില്ലാതെ വരുമ്പോൾ ഉറക്കമെല്ലാം നെഞ്ചിൽ താങ്ങിയാവും. തിരിഞ്ഞുകിടക്കാൻ പോലുമാവാതെയാണ്‌ ഈ പന്നികൾ കശാപ്പുചെയ്യപ്പെടുന്നതു വരെ ജീവിക്കുന്നത്‌. പന്നികളെ ഒരുമിച്ച്‌ വിട്ടാൽ അവ തമ്മിൽ പോരടിക്കും എന്നതാണ്‌ ഇതിനെ അനുകൂലിക്കുന്നവരുടെ വാദം. മിക്ക രാജ്യങ്ങളും ഈ രീതി നിരോധിച്ചു കഴിഞ്ഞു.
മുലകൊടുക്കുന്ന കാലത്ത്‌ കിടക്കാൻ പറ്റുന്ന വലിപ്പമുള്ള ഒരു കൂട്ടിലെക്ക്‌ ഇവയെ മാറ്റാറുണ്ട്‌. അപ്പോൾ അവയ്ക്ക്‌ കിടക്കാൻ കഴിയും.

</doc>
<doc id="202588" url="https://ml.wikipedia.org/wiki?curid=202588" title="ഫുജി പർവ്വതം">
ഫുജി പർവ്വതം

 
ജപ്പാനിലെ ഏറ്റവും ഉയരം കൂടിയ പർവ്വതമാണ് ഫുജി പർവ്വതം. 3776.24 മീറ്റർ ഉയരമുണ്ട്. ഹോൻഷൂ ദ്വീപിലാണ് സ്ഥിതിചെയ്യുന്നത്. ജപ്പാനിലെ 100 പ്രധാന പർവ്വതങ്ങളിലൊന്നാണിത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202589" url="https://ml.wikipedia.org/wiki?curid=202589" title="Mount Fuji">
Mount Fuji



</doc>
<doc id="202591" url="https://ml.wikipedia.org/wiki?curid=202591" title="Gestcrate">
Gestcrate



</doc>
<doc id="202595" url="https://ml.wikipedia.org/wiki?curid=202595" title="ഹിജിരി പർവ്വതം">
ഹിജിരി പർവ്വതം

 
ജപ്പാനിലെ ചുബു പ്രദേശത്ത് സ്ഥിതിചെയ്യുന്ന അകായ്ഷി പർവ്വതഗണത്തിൽപ്പെടുന്ന ഒരു സജീവ അഗ്നിപർവ്വതമാണ് ഹിജിരി പർവ്വതം. 3013 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202596" url="https://ml.wikipedia.org/wiki?curid=202596" title="Mount Hijiri">
Mount Hijiri



</doc>
<doc id="202597" url="https://ml.wikipedia.org/wiki?curid=202597" title="മ്യൂണിച്ചിലെ സുന്ദരികളും സുന്ദരന്മാരും">
മ്യൂണിച്ചിലെ സുന്ദരികളും സുന്ദരന്മാരും

എസ്. ശിവദാസ് രചിച്ച ഗ്രന്ഥമാണ് മ്യൂണിച്ചിലെ സുന്ദരികളും സുന്ദരന്മാരും. മികച്ച യാത്രാവിവരണത്തിനുള്ള 1997-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]

</doc>
<doc id="202599" url="https://ml.wikipedia.org/wiki?curid=202599" title="പാപത്തിന്റെ പൊങ്ങച്ചസഞ്ചി">
പാപത്തിന്റെ പൊങ്ങച്ചസഞ്ചി

ഇ. വാസു രചിച്ച ഗ്രന്ഥമാണ് പാപത്തിന്റെ പൊങ്ങച്ചസഞ്ചി. മികച്ച യാത്രാവിവരണത്തിനുള്ള 1998-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]

</doc>
<doc id="202601" url="https://ml.wikipedia.org/wiki?curid=202601" title="കാടുകളുടെ താളംതേടി">
കാടുകളുടെ താളംതേടി

സുജാതാദേവി രചിച്ച ഗ്രന്ഥമാണ് കാടുകളുടെ താളംതേടി. മികച്ച യാത്രാവിവരണത്തിനുള്ള 1999-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
ഹിമാലയൻ വനങ്ങളിലൂടെ നടത്തിയ ഒരു പഠന പര്യടനത്തിന്റെ കഥയാണിത് 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]

</doc>
<doc id="202603" url="https://ml.wikipedia.org/wiki?curid=202603" title="പല ലോകം പല കാലം">
പല ലോകം പല കാലം

സച്ചിദാനന്ദൻ രചിച്ച ഗ്രന്ഥമാണ് പല ലോകം പല കാലം. മികച്ച യാത്രാവിവരണത്തിനുള്ള 2000-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]
[[വർഗ്ഗം:ഡി.സി.ബുക്സ് പ്രസിദ്ധീകരിച്ച പുസ്തകങ്ങൾ]]

</doc>
<doc id="202605" url="https://ml.wikipedia.org/wiki?curid=202605" title="വോൾഗയിൽ മഞ്ഞുപെയ്യുമ്പോൾ">
വോൾഗയിൽ മഞ്ഞുപെയ്യുമ്പോൾ

പുനത്തിൽ കുഞ്ഞബ്ദുള്ള രചിച്ച ഗ്രന്ഥമാണ് വോൾഗയിൽ മഞ്ഞുപെയ്യുമ്പോൾ. മികച്ച യാത്രാവിവരണത്തിനുള്ള 2001-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
[[കമ്യൂണിസം|കമ്യൂണിസത്തിനു]] ശേഷമുള്ള [[റഷ്യ|റഷ്യയിലൂടെയുള്ള]] യാത്രയുടെ വിവരണമാണ് ഇതിവൃത്തം. 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]

</doc>
<doc id="202607" url="https://ml.wikipedia.org/wiki?curid=202607" title="അമസോണും കുറേ വ്യാകുലതകളും">
അമസോണും കുറേ വ്യാകുലതകളും

എം.പി. വീരേന്ദ്രകുമാർ രചിച്ച ഗ്രന്ഥമാണ് അമസോണും കുറേ വ്യാകുലതകളും. മികച്ച യാത്രാവിവരണത്തിനുള്ള 2002-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]

</doc>
<doc id="202609" url="https://ml.wikipedia.org/wiki?curid=202609" title="തേവര കോളേജ്">
തേവര കോളേജ്



</doc>
<doc id="202610" url="https://ml.wikipedia.org/wiki?curid=202610" title="വർഗ്ഗീസ് പാലക്കപ്പിള്ളിൽ">
വർഗ്ഗീസ് പാലക്കപ്പിള്ളിൽ



</doc>
<doc id="202614" url="https://ml.wikipedia.org/wiki?curid=202614" title="ചാത്തനാത്ത് അച്യുതനുണ്ണി">
ചാത്തനാത്ത് അച്യുതനുണ്ണി

 
ആധുനിക തലമുറയിൽപ്പെട്ട പ്രമുഖനായ കവിയും സൗന്ദര്യശാസ്ത്ര പണ്ഡിതനും സാഹിത്യഗവേഷകനും ഗദ്യസാഹിത്യകാരനും അദ്ധ്യാപകനുമാണ് ചാത്തനാത്ത് അച്യുതനുണ്ണി (ജനനം :10 മാർച്ച് 1939).
ജീവിതരേഖ.
മേനാക്കയ്‌മൾ വാസുദേവനുണ്ണിത്താന്റെയും ചാത്തനാത്ത്‌ മാധവിക്കുട്ടിയമ്മയുടെയും മകനായി ഗുരുവായൂരിൽ ജനിച്ചു. സാഹിത്യവിശാരദ, എം. എ. സംസ്‌കൃതം, എം. എ. മലയാളം. പി. എച്ച്‌. ഡി. ബിരുദങ്ങൾ നേടി.
1957 മുതൽ ‘64 വരെ ഹൈസ്‌കൂളിലും 1965 മുതൽ പത്തനംതിട്ട കാതൊലിക്കറ്റ്‌ കോളേജിലും അദ്ധ്യാപകനായിരുന്നു. 1971 മുതൽ കാലിക്കറ്റ്‌ സർവകലാശാല മലയാളവിഭാഗത്തിൽ. കാലിക്കറ്റ് സർവ്വകലാശാലയിലെ ആദ്യത്തെ ഗവേഷകവിദ്യാർത്ഥി കൂടിയായിരുന്നു അവിടെ അദ്ധ്യാപകനായി ചേർന്ന അച്യുതനുണ്ണി. 1983ൽ പ്രൊഫസറായി. 1986 മുതൽ വകുപ്പദ്ധ്യക്ഷൻ. ഇപ്പോൾ ഭാഷാ ഫാക്കൽറ്റി ഡീൻ.
1955 മുതൽ ആനുകാലികങ്ങളിൽ ഒട്ടേറെ കവിതകൾ പ്രസിദ്ധീകരിച്ചിട്ടുണ്ട്‌; പ്രബന്ധങ്ങളും. വളളത്തോൾ വിദ്യാപീഠം (ശുകപുരം) സ്‌ഥാപകസെക്രട്ടറി. തിരൂർ തുഞ്ചൻസ്‌മാരകത്തിന്റെ വൈസ്‌ ചെയർമാനായും പ്രവർത്തിച്ചിട്ടുണ്ട്.

</doc>
<doc id="202616" url="https://ml.wikipedia.org/wiki?curid=202616" title="വിയറ്റ്നാം കോളനി">
വിയറ്റ്നാം കോളനി

 
സിദ്ദിഖ്-ലാൽ രചനയും സംവിധാനവും നിർവ്വഹിച്ച് 1992-ൽ പുറത്തിറങ്ങിയ ഒരു ഇന്ത്യൻ മലയാളം -ഭാഷാ ഹാസ്യ നാടക ചിത്രമാണ് വിയറ്റ്നാം കോളനി . മോഹൻലാൽ, ഇന്നസെന്റ്, കനക, കെപിഎസി ലളിത എന്നിവരാണ് ചിത്രത്തിലെ പ്രധാന താരങ്ങൾ. എസ്.ബാലകൃഷ്ണനാണ് ചിത്രത്തിന്റെ ശബ്ദരേഖ ഒരുക്കിയത്. തിയേറ്ററുകളിൽ റിലീസ് ചെയ്തതിന് ശേഷം ചിത്രം ഗണ്യമായ വിജയം നേടുകയും ഈ വർഷത്തെ ഏറ്റവും ഉയർന്ന കളക്ഷൻ നേടുകയും ചെയ്തു. ചിത്രത്തിന്റെ തമിഴ് റീമേക്ക് 1994 ൽ അതേ പേരിൽ പുറത്തിറങ്ങി. 1983-ൽ പുറത്തിറങ്ങിയ സ്കോട്ടിഷ് ചിത്രമായ "ലോക്കൽ ഹീറോയെ" ആസ്പദമാക്കിയാണ് ചിത്രം ഒരുക്കിയിരിക്കുന്നത്. 
പ്ലോട്ട്.
മാന്യമായ ഒരു തമിഴ് ബ്രാഹ്മണ കുടുംബത്തിൽനിന്നുള്ള ജി. കൃഷ്ണമൂർത്തിക്ക് കൽക്കട്ട കൺസ്ട്രക്ഷൻ കമ്പനിയിൽ കൺസ്ട്രക്ഷൻ സൂപ്പർവൈസറായി ജോലി ലഭിക്കുന്നു. തന്റെ പുതിയ സഹപ്രവർത്തകൻ കെ.കെ.ജോസഫ് ജോലി ഏറ്റെടുക്കരുതെന്ന് അവനെ പ്രേരിപ്പിക്കുന്നത് വരെ അദ്ദേഹം ഇതിൽ വളരെ ആവേശത്തിലാണ്. ദിവസക്കൂലിക്കാർ താമസിക്കുന്ന ഒരു ദരിദ്ര കോളനിയായ കുപ്രസിദ്ധമായ വിയറ്റ്‌നാം കോളനിയിലെ താമസക്കാരെ ഒഴിപ്പിക്കുക എന്നതാണ് അവരുടെ ജോലിയെന്ന് അദ്ദേഹം കൃഷ്ണമൂർത്തിയോട് പറയുന്നു, അങ്ങനെ കെട്ടിട കമ്പനിക്ക് നിർമ്മാണത്തിനായി സ്ഥലം തയ്യാറാക്കാൻ കഴിയും. വർഷങ്ങളായി കമ്പനി താമസക്കാരെ ഒഴിപ്പിക്കാൻ ശ്രമിച്ചുവെങ്കിലും പരവൂർ റാവുത്തർ, ഇരുമ്പ് ജോൺ, കണ്ണപ്പ സ്രാങ്ക് എന്നീ മൂന്ന് ക്രിമിനൽ നേതാക്കളുടെ ശ്രമഫലമായി അത് പരാജയപ്പെട്ടുവെന്നും ജോസഫ് കൂട്ടിച്ചേർക്കുന്നു. സെൻസിറ്റീവ് ആയ ബ്രാഹ്മണ സ്വഭാവം കാരണം കൃഷ്ണമൂർത്തിക്ക് അവിടെ തുടരാനും കുറ്റവാളികളെ നേരിടാനും കഴിയാത്തത്ര ദുർബ്ബലനാണെന്ന് ജോസഫ് അഭിപ്രായപ്പെട്ടു. ജോസഫാണ് ശരിയെന്ന് കൃഷ്ണമൂർത്തി തീരുമാനിക്കുന്നു; ജോലി അവർക്ക് വളരെ അപായകരമാണ്. 
അന്ന് വൈകുന്നേരം, കൃഷ്ണമൂർത്തി തന്റെ അമ്മയെ അഭിമുഖീകരിക്കുകയും താൻ ജോലി വാഗ്ദാനം നിരസിക്കുകയാണെന്ന് അമ്മയോട് പറയുകയും ചെയ്യുന്നു. എന്നിരുന്നാലും, അവന്റെ ശക്തമായ ഇച്ഛാശക്തിയുള്ള അമ്മ അവനെ അത്ര എളുപ്പത്തിൽ രക്ഷപ്പെടാൻ അനുവദിക്കില്ല. മാത്രമല്ല, പരേതനായ അച്ഛൻ പണം കടം വാങ്ങിയ കൃഷ്ണമൂർത്തിയുടെ ബന്ധുക്കൾ കൃഷ്ണമൂർത്തിയോട് പണം തിരികെ ആവശ്യപ്പെടുകയും ജോലി എടുത്തില്ലെങ്കിൽ പണം ഉടൻ തരണാമെന്ന്ഭീഷണിപ്പെടുത്തുകയും ചെയ്യുന്നു. അവന്റെ സാഹചര്യങ്ങൾ അദ്ദേഹത്തിന് ഓഫർ സ്വീകരിക്കുകയല്ലാതെ മറ്റൊരു മാർഗവും നൽകുന്നില്ല.
കൃഷ്ണമൂർത്തി തന്റെ ബോസിനോടും കമ്പനി അഭിഭാഷകനായ അഡ്വക്കേറ്റ് തോമസിനോടും സംസാരിക്കുന്നു. കോളനി ജീവിതത്തെ കുറിച്ച് കഥയെഴുതാൻ ആഗ്രഹിക്കുന്ന നിരുപദ്രവകാരികളായ എഴുത്തുകാരായി അദ്ദേഹത്തെയും ജോസഫിനെയും അവതരിപ്പിക്കുന്നതിലൂടെ കൃഷ്ണമൂർത്തിയുടെ പശ്ചാത്തലം നാടകത്തിൽ പ്രയോജനപ്പെടുത്താൻ അവർ തീരുമാനിക്കുന്നു, അങ്ങനെ അവർക്ക് കോളനിയെ ഉള്ളിൽ നിന്ന് നശിപ്പിക്കാൻ കഴിയും. പട്ടാളം മാധവിയുടെ വീട്ടിൽ ഇരുവർക്കും താമസിക്കാനുള്ള സൗകര്യവും ഒരുക്കിയിട്ടുണ്ട്.
അടുത്ത ദിവസം, ഇരുവരും കോളനിയിൽ എത്തി വീട് കണ്ടെത്തുന്നു. എന്നിരുന്നാലും, ഇടനിലക്കാരനായ എരുമേലിയുടെ ഉപദേശപ്രകാരം, മാധവി കൃഷ്ണമൂർത്തിയെ തന്റെ മകളായ ഉണ്ണിയുടെ വിവാഹാലോചനയായി വന്നവരായി തെറ്റിദ്ധരിക്കുന്നു, അവൾ ഉടൻ തന്നെ കൃഷ്ണമൂർത്തിയെ ഇഷ്ടപ്പെട്ടു. കൃഷ്ണമൂർത്തിക്ക് പുതിയ ജീവിതരീതി പരിചയമില്ല, പ്രത്യേകിച്ച് ഒരു പെൺകുട്ടിയുമായി വളരെ അടുപ്പം, അതിനാൽ എല്ലാവരും അവനെ ശകാരിക്കുകയും സ്വാമി എന്ന് വിളിക്കുകയും ചെയ്യുന്നു. കൃഷ്ണമൂർത്തി ആദ്യം അലോസരപ്പെടുന്നു, പക്ഷേ അദ്ദേഹം തന്റെ പുതിയ വിളിപ്പേര് സ്വീകരിക്കുന്നു.
കാലക്രമേണ, സ്വാമി കോളനി അംഗങ്ങളുമായി സൗഹൃദം സ്ഥാപിക്കുകയും സാഹചര്യത്തിന്റെ ഒരു അവലോകനം ലഭിക്കാൻ ശ്രമിക്കുകയും ചെയ്യുന്നു. മൂസ സേട്ടു എന്നു പേരുള്ള ആളാണ് ഉടമയെന്നും മാനസികാസ്വാസ്ഥ്യമുള്ള അമ്മ സുഹ്‌റ ബായി കോളനിയിൽ താമസിക്കുന്നുണ്ടെന്നും അയാൾ കണ്ടെത്തുന്നു. തന്റെ ദയയും അനുകമ്പയും കൊണ്ട് സുഹ്‌റ ബായിയുടെ വിശ്വാസം അവൻ നേടുന്നു. മൂസ സേട്ടു അത്യാഗ്രഹം കാരണംതന്റെ പണമെല്ലാം തട്ടിയെടുത്ത് തന്നെ പുറത്താക്കിയെന്നും കോളനിയിൽ തുടരുകയും ചെയ്തെന്ന് സുഹ്‌റ ബായി സ്വാമിയോട് പറയുന്നു. മാത്രമല്ല, ആരെയും കൊല്ലാതിരിക്കാൻ ക്രിമിനൽ നേതാക്കൾ കോളനി നിവാസികളിൽ നിന്ന് പ്രതിമാസ പണം ആവശ്യപ്പെടുന്നതായി അവൾക്കറിയാം. കോളനി അംഗങ്ങൾ അത്ര മോശക്കാരല്ലെന്ന് സ്വാമി മനസ്സിലാക്കുന്നു, അതിനാൽ കോളനിയുടെ അടിസ്ഥാന സൗകര്യങ്ങൾ മെച്ചപ്പെടുത്തി അവരെ കുറച്ച് സഹായിക്കാൻ അദ്ദേഹം ശ്രമിക്കുന്നു. കോളനി നിവാസികളുടെയും ഗുണ്ടാസംഘങ്ങളുടെയും വിശ്വാസം അയാൾ നേടുന്നു. കോളനി സമാധാനപരമായി മാറ്റി സ്ഥാപിക്കാൻ കഴിയുമെന്ന് സ്വാമിക്ക് ആത്മവിശ്വാസമുണ്ട്.
കോളനി നിവാസികൾക്ക് താമസിക്കാൻ കഴിയുന്ന വീടുകളുള്ള വലിയൊരു തുക ഭൂമി നൽകുന്നതിനായി സ്വാമി തന്റെ മുതലാളിമാരുമായി ഒരു കരാറുണ്ടാക്കി, കോളനിക്ക് മുന്നിൽ ചർച്ചകൾ നടത്തി പദ്ധതിയോട് അവരെ സമ്മതിപ്പിക്കുന്നു. ഒരുമിച്ചു നിന്നാൽ എന്ത് വേണമെങ്കിലും കിട്ടുമെന്ന് കോളനിക്കാരെ വലിയൊരു പെപ് ടോക്കിൽ അദ്ദേഹം ബോധ്യപ്പെടുത്തുന്നു. ഒട്ടും പ്രതീക്ഷിക്കാത്ത സമയത്ത്, പിതാവിൽ നിന്ന് പാരമ്പര്യമായി ലഭിച്ച ഭൂമി ഉപേക്ഷിക്കാൻ കഴിയില്ലെന്ന് പറഞ്ഞ് സുഹ്‌റ ബായി ഉറച്ചുനിൽക്കുന്നു. റാവുത്തർ അവളെ രോഷാകുലനായി ചവിട്ടുന്നു, അടുത്ത ദിവസം അവൾ മരിക്കുന്നു. അമ്മയുടെ അന്ത്യകർമങ്ങൾ നിർവഹിക്കാൻ മൂസ സേട്ടുവിനെ കണ്ടെത്താൻ സ്വാമി പുറപ്പെടുന്നു. മൂസ സേട്ടുവിന്റെ ബംഗ്ലാവിൽ അഡ്വക്കേറ്റ് തോമസ് ആണ് വസിക്കുന്നത് എന്നത് സ്വാമിയെ അത്ഭുതപ്പെടുത്തി. അതിലും ആശ്ചര്യകരമെന്നു പറയട്ടെ, അയാൾ ഇപ്പോൾ വീടില്ലാത്ത മൂസ സേട്ടുവിനെ നാട്ടിലെ മദ്രസയിൽ കണ്ടെത്തി , മൂസാ സെട്ട്അമ്മയുടെ അന്ത്യകർമങ്ങൾ നടത്തുന്നു.
താൻ ജോലി ചെയ്യുന്ന കമ്പനി അനധികൃതമായി ഭൂമി പൊളിക്കാൻ ശ്രമിക്കുന്നതായി സ്വാമി മനസ്സിലാക്കുന്നു. എന്നിരുന്നാലും, അദ്ദേഹത്തിന്റെ സമയം അൽപ്പം കുറഞ്ഞു; സ്വാമി കമ്പനിയുടെ പക്ഷത്തുണ്ടെന്ന് കോളനി കണ്ടെത്തി, അവനെ പുറത്താക്കാൻ ശ്രമിക്കുന്നു. കോളനിയുടെ നീതിക്കുവേണ്ടി പോരാടുമെന്ന് സ്വാമി ഏറ്റുപറയുകയും പ്രതിജ്ഞയെടുക്കുകയും ചെയ്യുന്നു. സ്വാമിയുടെ ധീരതയിൽ അഭിനന്ദിക്കുന്ന ഉണ്ണി പതുക്കെ അവനുമായി പ്രണയത്തിലായി. ഗുണ്ടകള്ക്ക് വന് തുക നല് കി കോളനി ഒഴിയാന് ആവശ്യപ്പെട്ടതോടെ ഇപ്പോൾ അവർ കമ്പനിയുടെ പക്ഷത്താണ്. അവസാനം, സ്വാമി രാവുത്തറുമായി യുദ്ധം ചെയ്യുകയും കോളനി കേടുകൂടാതെ സൂക്ഷിക്കുകയും ചെയ്യുന്നു.
നിർമ്മാണം.
"വിയറ്റ്നാം കോളനി" സ്വർഗചിത്രയുടെ ബാനറിൽ സ്വർഗചിത്ര അപ്പച്ചൻ നിർമ്മിച്ച് വിതരണം ചെയ്തു, ജോയ് ഫോർ പ്രസിഡന്റ് മൂവീസ് സഹനിർമ്മാണം. കേരളത്തിലെ കൽപ്പാത്തിയിലും ആലപ്പുഴയിലുമാണ് ചിത്രത്തിന്റെ ഷൂട്ടിംഗ് നടന്നത്. 2017ൽ ജൂനിയർ ആർട്ടിസ്‌റ്റായിട്ടാണ് താൻ ആലപ്പുഴയിലെ ചിത്രീകരണ ലൊക്കേഷനിൽ എത്തിയതെന്നും എന്നാൽ ആലപ്പുഴയിലെ നാട്ടുകാർക്ക് മുൻഗണനയായതിനാൽ റിക്രൂട്ട് ചെയ്തില്ലെന്നും നടൻ ജയസൂര്യ വെളിപ്പെടുത്തി. 
ബോക്സ് ഓഫീസ്.
സിനിമ വാണിജ്യ വിജയമായിരുന്നു. 1992-ലെ ഏറ്റവും ഉയർന്ന രണ്ടാമത്തെ വരുമാനമായിരുന്നു ഇത്
സ്വീകരണം.
ചിത്രം വളരെ മികച്ച സ്വീകാര്യത നേടുകയും നിരൂപകപരവും വാണിജ്യപരവുമായ വിജയമായി മാറുകയും ചെയ്തു. സിനിമയുടെ സാങ്കേതിക വശങ്ങൾ ഏറെ ശ്രദ്ധിക്കപ്പെട്ടു. "ഇതല്ല, ഇത്നപ്പോരും ചാടി കടന്നവനനീ കെ.കെ.ജോസഫ്!" തുടങ്ങിയ ഡയലോഗുകൾ. കൂടാതെ മറ്റു പലരും ഇപ്പോഴും മലയാളികളുടെ ദൈനംദിന സംഭാഷണത്തിലേക്ക് കടന്നുവരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202618" url="https://ml.wikipedia.org/wiki?curid=202618" title="രിഷിരി പർവ്വതം">
രിഷിരി പർവ്വതം

 
ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഒരു അഗ്നിപർവ്വതമാണ് രിഷിരി പർവ്വതം. 1721 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്. ഈ പർവ്വതം ജൂലൈ മാസത്തിലാണ് തുറക്കപ്പെടുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202619" url="https://ml.wikipedia.org/wiki?curid=202619" title="Mount Rishiri">
Mount Rishiri



</doc>
<doc id="202620" url="https://ml.wikipedia.org/wiki?curid=202620" title="Parboiled rice">
Parboiled rice



</doc>
<doc id="202621" url="https://ml.wikipedia.org/wiki?curid=202621" title="ശാന്തിമന്ത്രം മുഴങ്ങുന്ന താഴ്‌വരയിൽ">
ശാന്തിമന്ത്രം മുഴങ്ങുന്ന താഴ്‌വരയിൽ

രാജു നാരായണസ്വാമി രചിച്ച ഗ്രന്ഥമാണ് ശാന്തിമന്ത്രം മുഴങ്ങുന്ന താഴ്വരയിൽ. മികച്ച യാത്രാവിവരണത്തിനുള്ള 2003-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;
[[വർഗ്ഗം:കേരള സാഹിത്യ അക്കാദമി പുരസ്കാരം ലഭിച്ച കൃതികൾ]]
[[വർഗ്ഗം:മലയാളത്തിലുള്ള യാത്രാവിവരണങ്ങൾ]]

</doc>
<doc id="202624" url="https://ml.wikipedia.org/wiki?curid=202624" title="രൗസു പർവ്വതം">
രൗസു പർവ്വതം

 
ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഒരു അഗ്നിപർവ്വതമാണ് രൗസു പർവ്വതം (羅臼岳, Rausu-dake). 1660.4 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്. ഷാരി, രൗസു എന്നീ പട്ടണങ്ങളുടെ അതിർത്തിയിലാണ് ഇത് സ്ഥിതിചെയ്യുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202626" url="https://ml.wikipedia.org/wiki?curid=202626" title="വാക്കുകളും വസ്തുക്കളും">
വാക്കുകളും വസ്തുക്കളും

 
2011 ലെ നിരൂപണ ഗ്രന്ഥത്തിനുള്ള കേരള സാഹിത്യ അക്കാദമി പുരസ്കാരം നേടിയ കൃതിയാണ് ബി. രാജീവൻ രചിച്ച വാക്കുകളും വസ്തുക്കളും. ഡി.സി. ബുക്ക്സാണ് പ്രസാധകർ. 
വാക്കുകളും വസ്തുക്കളും, മാറുന്ന മാർക്‌സിസം, ശ്രീനാരായണന്റെ രാഷ്ട്രീയം, മാറുന്ന ബുദ്ധിജീവിതം, കവിതയും ചിന്തയും, മാറുന്ന കലാചിന്ത എന്നിങ്ങനെ ആറ് ഭാഗങ്ങളായാണ് ഈ പുസ്തകത്തിന്റെ ഉള്ളടക്കം ക്രമപ്പെടുത്തിയിട്ടുള്ളത്. ഇതിലെ ലേഖനങ്ങളെല്ലാം ഇതിനുമുമ്പ് പലേടങ്ങളിലായി പ്രസിദ്ധീകരിക്കപ്പെട്ടവയാണ്.
വാക്കുകളും വസ്തുക്കളുമെന്ന ഒന്നാം ഖണ്ഡത്തിൽ ബഷീർ , തകഴി, വിജയൻ , വി.കെ.എൻ , കെ.ജി. ശങ്കരപ്പിള്ള, കടമ്മനിട്ട, കെ. സച്ചിദാനന്ദൻ എന്നിവരുടെ രചനകളെ സവിശേഷമായ പഠനത്തിന് വിധേയമാക്കിയിരിക്കുന്നു.
ഫെലിക്സ് ഗെത്താരി, സ്പിനോസ, ആന്റോണിയോ നെഗ്രി, മിഷേൽ ഹാർഡ് എന്നിവരുടെ ദർശനങ്ങളെ ഈ ഗ്രന്ഥം വിശദമായി പരിചയപ്പെടുത്തുന്നു.

</doc>
<doc id="202627" url="https://ml.wikipedia.org/wiki?curid=202627" title="Mount Rausu">
Mount Rausu



</doc>
<doc id="202628" url="https://ml.wikipedia.org/wiki?curid=202628" title="Vakkukalum vasthukkalum">
Vakkukalum vasthukkalum



</doc>
<doc id="202629" url="https://ml.wikipedia.org/wiki?curid=202629" title="Ficus exasperata">
Ficus exasperata



</doc>
<doc id="202631" url="https://ml.wikipedia.org/wiki?curid=202631" title="അടരുന്ന ആകാശം">
അടരുന്ന ആകാശം

ജോർജ്ജ് ഓണക്കൂർ രചിച്ച ഗ്രന്ഥമാണ് അടരുന്ന ആകാശം. മികച്ച യാത്രാവിവരണത്തിനുള്ള 2004-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
9/11 ഭീകരാക്രമണത്തിനു ശേഷമുള്ള അമേരിക്കയിലൂടെയുള്ള യാത്രയാണ് ഇതിൽ ലേഖകൻ വിവരിച്ചിരിക്കുന്നത്
അവലംബം.
&lt;templatestyles src="Reflist/styles.css" /&gt;

</doc>
<doc id="202633" url="https://ml.wikipedia.org/wiki?curid=202633" title="പി. ജയരാജൻ">
പി. ജയരാജൻ

സി.പി.എമ്മിൻ്റെ സംസ്ഥാന കമ്മറ്റി അംഗവും പാർട്ടിയുടെ മുൻ കണ്ണൂർ ജില്ലാ സെക്രട്ടറിയും മുൻ എം.എൽ.എയുമാണ് പി. ജയരാജൻ
ജീവിതരേഖ.
കണ്ണൂർ ജില്ലയിലെ കൂത്തുപറമ്പിനടുത്ത പാട്യം കിഴക്കേ കതിരൂരിൽ കാരായി കുഞ്ഞിരാമൻ്റെയും പാറായിൽ ദേവിയുടേയും മകനായി 1952 നവംബർ 27ന് ജനിച്ചു. മുൻ എം.പി. പി.സതീദേവി സഹോദരിയാണ്
കൂത്ത്പറമ്പ് സഹകരണ ബാങ്ക് ജീവനക്കാരിയായ യമുനയാണ് ഭാര്യ. 
ജയിൻ പി.രാജ്, ആശിഷ് പി.രാജ് എന്നിവർ മക്കൾ
രാഷ്ട്രീയ ജീവിതം.
സി.പി.എമ്മിൻ്റെ വിദ്യാർത്ഥി-യുവജന പ്രസ്ഥാനങ്ങളിലൂടെയാണ് രാഷ്ട്രീയ പ്രവേശനം. ഏറെനാൾ എസ്.എഫ്.ഐയുടെ കണ്ണൂർ ജില്ലാ പ്രസിഡൻറായും സെക്രട്ടറിയായും പ്രവർത്തിച്ചു. 1972-ൽ സി.പി.എം അംഗമായി. 1980 മുതൽ 1990 വരെ സി.പി.എം കൂത്ത്പറമ്പ് ഏരിയാ കമ്മറ്റി സെക്രട്ടറിയായിരുന്നു. 
1986-ൽ സി.പി.എം കണ്ണൂർ ജില്ലാക്കമ്മറ്റിയിൽ അംഗമായി. 1990-ൽ സി.പി.എമ്മിൻ്റെ കണ്ണൂർ ജില്ലാ സെക്രട്ടേറിയറ്റിലേക്കും 1998 മുതൽ പാർട്ടി സംസ്ഥാന കമ്മറ്റി അംഗമായും തിരഞ്ഞെടുക്കപ്പെട്ടു.
1999-ലെ തിരുവോണ നാളിൽ രാഷ്ട്രീയ എതിരാളികളുടെ വധശ്രമത്തിൽ നിന്ന് അത്ഭുതകരമായി രക്ഷപ്പെട്ടു.
2010-ൽ സി.പി.എം കണ്ണൂർ ജില്ലാ സെക്രട്ടറിയായിരുന്ന പി. ശശിയ്ക്ക് പകരക്കാരനായി ജില്ലാ ആക്ടിംഗ് സെക്രട്ടറിയായി. 2011 മുതൽ സി.പി.എം കണ്ണൂർ ജില്ലാ സെക്രട്ടറിയായിരുന്ന ജയരാജൻ 2019-ലെ ലോക്സഭ തിരഞ്ഞെടുപ്പിൽ വടകരയിൽ നിന്ന് മത്സരിക്കാനായ് സെക്രട്ടറി സ്ഥാനം ഒഴിഞ്ഞു. 
മൂന്ന് തവണ കൂത്ത്പറമ്പിൽ നിന്ന് നിയമസഭാംഗമായി. 2001ലായിരുന്നു ആദ്യ ജയം. തുടർന്ന് കോടതി വിധിയെ തുടർന്ന് എം.എൽ.എ സ്ഥാനം നഷ്ടമായ 2005-ൽ നടന്ന ഉപതിരഞ്ഞെടുപ്പിലും 2006-ലെ നിയമസഭ തിരഞ്ഞെടുപ്പിലും കൂത്ത്പറമ്പിൽ നിന്ന് വിജയിച്ചു.
സി.ഐ.ടി.യുവിൻ്റെ കണ്ണൂർ ജില്ലാ സെക്രട്ടറിയായും സി.ഐ.ടി.യുവിൻ്റെ റബ്കോ എംപ്ലോയീസ് യൂണിയൻ, ആറളം ഫാം വർക്കേഴ്സ് യൂണിയൻ എന്നിവയുടെ പ്രസിഡൻറായും പ്രവർത്തിച്ചു. ദേശാഭിമാനിയുടെ കണ്ണൂർ യൂണിറ്റ് മാനേജർ, ഇടക്കാലത്ത് ജനറൽ മാനേജറായും പ്രവർത്തിച്ചിട്ടുണ്ട്.
2019-ലെ ലോക്സഭ തിരഞ്ഞെടുപ്പിൽ വടകരയിൽ നിന്ന് മത്സരിച്ചെങ്കിലും കോൺഗ്രസിലെ കെ. മുരളീധരനോട് പരാജയപ്പെട്ടു.

</doc>
<doc id="202635" url="https://ml.wikipedia.org/wiki?curid=202635" title="ബാൽ">
ബാൽ

2010 ൽ പുറത്തിറങ്ങിയ ടർക്കിഷ് ചലചിത്രം. തേൻ എന്നാണ് ഈ വാക്കിനർത്ഥം. സംവിധാനം സെമി കപ്ലനോഗ്ു. ഹണീ,എഗ്ഗ്,മിൽക്ക് എന്നീ മൂന്നു സിനിമകളിലെ ആദ്യ ഭാഗമാണിത്. പക്ഷെ ഇതിൽ ഹണിയാണ് അവസാനം ഇറങ്ങിയത്. കാട്ടിൽ തേൻ അന്വേഷിച്ചുപോയ അച്ചനെ തേടുന്ന ആറു വയസ്സുകാരനാണിതിലെ പ്രധാന കഥാപാത്രം

</doc>
<doc id="202636" url="https://ml.wikipedia.org/wiki?curid=202636" title="മാക്കപ്പോതി">
മാക്കപ്പോതി

കോലസ്വരൂപത്തിലെ ഒരു പ്രധാന തെയ്യമാണു് മാക്ക ഭഗവതി എന്നും കാടാങ്കോട്ട് മാക്കം എന്നും അറിയപ്പെടുന്ന മാക്കപ്പോതി. ആങ്ങളമാരുടെ ഭാര്യമാർ അപവാദ പ്രചരണം കൊണ്ട് സ്വന്തം സഹോദരന്മാരാൽ ജീവിതം നഷ്ടമായ ഒരു തറവാടി നായർ സ്ത്രീ അമ്മദൈവമായി തെയ്യക്കോലമായി മാറിയ പുരാവൃത്തമാണ് മാക്കവും മക്കളും തെയ്യത്തിന്റേത്.
പുരാവൃത്തം.
കണ്ണൂർ ജില്ലയിലെ പയ്യന്നൂരിനടുത്തെ കുഞ്ഞിമംഗലത്തെ കാടാങ്കോട്ട് തറവാട്ടിലെ ഉണിച്ചെറിയയുടെ മകളാണ് മാക്കം. പന്ത്രണ്ട് ആങ്ങളമാർക്കുള്ള ഏക പെങ്ങൾ. വിദ്യാഭ്യാസം കഴിഞ്ഞ കുഞ്ഞിമാക്കത്തിനെ വിവാഹം കഴിച്ചത് മച്ചുനനായ കുട്ടിനമ്പറാണ്. നേരിയോട്ട് സ്വരൂപവും കോലത്തിരിയും തമ്മിൽ പടകുറിച്ച സമയമായതിനാൽ ആങ്ങളമാർ പടക്ക് പോകേണ്ടി വന്നു. മക്കളായ ചന്തുവിനും ചീരുവിനും ഒപ്പം മാക്കം സഹോദര ഭാര്യമാർക്കൊപ്പമായിരുന്നു താമസിച്ചത്. നാത്തൂന്മാർക്ക് മാക്കത്തിനെ ഇഷ്ടമായിരുന്നില്ല. അവളെ ചതിവിൽ കുടുക്കി പേരുദോഷം വരുത്താൻ അവസരം കാത്തിരിക്കുകയായിരുന്നു അവർ. എണ്ണയുമായി വാണിയൻ വരുന്ന സമയമായപ്പോൾ എല്ലാവരും മാറിനിന്നു. ഋതുമതിയായിരുന്നതിനാൽ മാക്കം എണ്ണക്കുടം തൊട്ടശുദ്ധമാകുന്നതിനാൽ വാണിയനോട് ഒരുകാൽ എടുത്ത് വച്ച് എണ്ണതുത്തിക അകത്തുവെച്ചോളാൻ മാക്കം പറഞ്ഞു. എണ്ണ അകത്ത് വച്ച് വാണിയൻ തിരിയുമ്പോൾ നാത്തൂന്മാർ വെളിയിൽ വന്നു. അവർ മാക്കത്തിനുമേൽ അപരാധം ചൊരിഞ്ഞു. പടക്ക് പോയ ആങ്ങളമാർ തിരിച്ചുവന്നപ്പോൾ വാണിയനുമായി മാക്കം അപരാധം ചെയ്തതു തങ്ങൾ കണ്ടതായി അവർ പറഞ്ഞു. ആങ്ങളമാർ അതു വിശ്വസിച്ചു. കുടുംബത്തിനു അപമാനം വരുത്തിയ മാക്കത്തെ ചതിച്ച് കൊല്ലാൻ അവർ നാത്തൂന്മാരുടെ നിർബന്ധത്താൽ തീരുമാനിച്ചു. കോട്ടയത്തു വിളക്ക്മാടം കാണാനെന്നും പറഞ്ഞ് മാക്കവുമായി പുറപ്പെട്ടു. നടന്നുപോകുമ്പോൾ കുട്ടികൾക്ക് ദാഹിച്ചപ്പോൾ സഹോദരന്മാരുടെ അനുവാദത്തോടെ അവൾ ചാല പുതിയവീട്ടിൽ കയറി. മാക്കത്തിനും മക്കൾക്കും ആറിത്തണുപ്പിച്ച പാലുകുടിക്കാൻ വീട്ടമ്മകൊടുത്തു. മാക്കം അവർക്ക് കഴുത്തിൽ കെട്ടിയ കോയപ്പൊന്ന് അഴിച്ച് കൊടുത്തു. യാത്രതുടർന്ന് അയ്യങ്കരപ്പള്ളിയരികെ എത്തിയപ്പോൾ ദാഹം തീർക്കാൻ കിണറ്റരികെ സഹോദരന്മാർ കൊണ്ടുപോയി. വെള്ളമെടുത്ത് കുട്ടികൾക്ക് കൊടുത്തു. നട്ടുച്ചക്ക് നക്ഷത്രമുദിച്ചത് കണ്ടൊ? എന്നു സഹോദരന്മാർ ചോദിക്കുന്നത് കേട്ട് തലയുയർത്തീയ തക്കത്തിന് സഹോദരന്മാർ ചുരികകൊണ്ട് മാക്കത്തിന്റെ തല അറത്തു. കുട്ടികളേയും അവർ കൊന്നു. ആ സന്ദർഭത്തിൽ അതുവഴി വന്ന കാഴ്ചകണ്ട ഒരു മാവിലനേയും അവർ വാളിന്നിരയാക്കി.കുറച്ച് കഴിയും മുമ്പ് അവർ തമ്മിൽ പലതും പറഞ്ഞ് തെറ്റി പരസ്പരം വെട്ടി ചത്തുവീണു. മാക്കം വീട്ടിൽ നിന്നും പുറപ്പെടും മുമ്പ് പറഞ്ഞപോലെ കുഞ്ഞിമംഗലത്തെ കാടാങ്കോട്ട് തറവാട്ടിന് തീ പിടിച്ചു. വീരചാമുണ്ടിയുടെ സ്ഥാനമായ കൊട്ടിലകം മാത്രം കത്തിനശിക്കാതെ ബാക്കിയായി.നാത്തൂന്മാർ ഭ്രാന്തിളകി ചത്തു. പിന്നീട് മാക്കത്തെ ഭഗവതിയായി മക്കളോടൊപ്പം കെട്ടിയാടിക്കാൻ തുടങ്ങി.

</doc>
<doc id="202638" url="https://ml.wikipedia.org/wiki?curid=202638" title="അൽഫാ മാഗ്നറ്റിക് സ്പെക്ട്രോമീറ്റർ">
അൽഫാ മാഗ്നറ്റിക് സ്പെക്ട്രോമീറ്റർ

 
 
2011 മെയ് 19ന് നാസയുടെ അവസാന സ്പേസ് ഷട്ടിൽ (എൻഡവർ STS 134)ദൗത്യത്തിന്റെ ഭാഗമായി അന്താരാഷ്ട്ര ബഹിരാകാശ നിലയത്തിൽ സ്ഥാപിച്ച സങ്കീർണമായ ശാസ്ത്രീയ ഉപകരണമാണ് അൽഫാ മാഗ്നറ്റിക് സ്പെക്ട്രോമീറ്റർ (എഎംഎസ് 02). ഇതിന് 7000 കിലോഗ്രാം ഭാരമുണ്ട്. 200 കോടി ഡോളറാണ് നിർമ്മാണ ചിലവ്. കോസ്മിക് കിരണങ്ങളും ദ്രവ്യകണങ്ങളും തമ്മിലുള്ള പ്രതിപ്രവർത്തനങ്ങളെക്കുറിച്ചുള്ള പഠനമാണ് ലക്ഷ്യം.
അവലംബം.
&lt;templatestyles src="Reflist/styles.css" /&gt;

</doc>
<doc id="202641" url="https://ml.wikipedia.org/wiki?curid=202641" title="പെരളശ്ശേരി തൂക്കു പാലം">
പെരളശ്ശേരി തൂക്കു പാലം

കണ്ണൂർ ജില്ലയിൽ, കണ്ണൂർ - കൂത്തുപറമ്പ് സംസ്ഥാന പാതയിൽ പെരളശ്ശേരി ടോവിനു സമീപം അഞ്ചരക്കണ്ടിപ്പുഴക്ക്‌ കുറുകെ നിർമ്മിച്ച തൂക്കു പാലമാണ് പെരളശ്ശേരി തൂക്കു പാലം. വേങ്ങാട് , പെരളശ്ശേരി പഞ്ചായത്തുകളെ തമ്മിൽ ബന്ധിപ്പിക്കുന്നതാണ് ഈ പാലം.

</doc>
<doc id="202642" url="https://ml.wikipedia.org/wiki?curid=202642" title="ബാർസലോണ">
ബാർസലോണ



</doc>
<doc id="202644" url="https://ml.wikipedia.org/wiki?curid=202644" title="പശ">
പശ

 
ഒട്ടിക്കാൻ ഉപയോഗിക്കുന്ന ദ്രാവകത്തെയാണ് പശ എന്നു പറയുന്നത്. രണ്ട് വസ്തുക്കളെ തമ്മിൽ കൂട്ടി യോജിപ്പിക്കാനും പൊട്ടിയ വസ്തുക്കളെ കൂട്ടിച്ചേർക്കാനും മറ്റും പശ ഉപയോഗിക്കുന്നു. ഇന്ന് കടകമ്പോളങ്ങളിൽ സൂപ്പർഗ്ലൂ, ഫെവിക്കോൾ എന്നിങ്ങനെ പല പേരുകളിൽ പശ ലഭിക്കുന്നുണ്ട്. പണ്ട് മനുഷ്യർ മരത്തിന്റെ കറയും മറ്റുമാണ് ഒട്ടിക്കാൻ ഉപയോഗിച്ചിരുന്നത്.
പലതരം പശകൾ.
സാധാരണ പശകൾ.
നമ്മൾ സാധാരണ ഉപയോഗിക്കുന്ന പശകൾ അല്പനേരം വായു തട്ടിയാൽ ഒട്ടിപ്പിടിക്കുന്ന തരം പശകൾ ആണ്. ഈ പശയിൽ പോളിമറുകളെ ഒരു സോൾവന്റിൽ (വെള്ളം) കലക്കി (സസ്പെൻഡ് ചെയ്ത്) വച്ചേക്കുന്നത് ആണ്. കുപ്പിക്കുള്ളിൽ വച്ച് ഈ പോളിമറുകൾക്ക് പരസ്പരം ബോണ്ട് ചെയ്യാൻ പറ്റാത്തതിന് കാരണം കുപ്പിക്കുള്ളിലെ സോൾവന്റ് ആ പോളിമർ ബോണ്ടിംഗ് ഉണ്ടാകാതെ തടഞ്ഞ് നിർത്തുന്നു. ഈ പശയെ നമ്മൾ തടി, പേപ്പർ, തുണി, എന്നിങ്ങനെ ഏതെങ്കിലും പ്രതലത്തിൽ പുരട്ടുമ്പോൾ ഈ സോൾവെന്റ് പതിയേ ഇല്ലാതാവും (നീരാവി ആയി മാറും), അപ്പോൾ അവിടെ ഉള്ള പോളിമറുകൾക്ക് തമ്മിൽ തമ്മിൽ ബോണ്ടിംഗ് സാധ്യമാകും.
കുപ്പിയിൽ പശ ഒട്ടുമുക്കാലും തീർന്ന് വരുമ്പോൾ ബാക്കി ഉള്ള പശ ഒട്ടിപ്പിടിച്ച് കട്ട ആകുന്നതിന് കാരണം കുറേ സോൾവന്റ് കുപ്പിക്കകത്ത് തന്നെയുള്ള വായുവിലേക്ക് ചേരുന്നതുകൊണ്ടാണ്.
സൂപ്പർ ഗ്ലൂ പോലെയുള്ള പശകൾ.
ഇത്തരം പശയുടെ പ്രവർത്തനം നേരെ തിരിച്ചാണ്. അതായത്, പശയിൽ വെള്ളം തട്ടിയാൽ മാത്രമേ ഇവിടെ ബോണ്ടിംഗ് നടക്കൂ. അതിന് നമ്മൾ പ്രത്യേകിച്ച് വെള്ളം നൽകുന്നില്ല പകരം ആ സൂപ്പർഗ്ലൂ തുറന്ന് പുരട്ടുമ്പോൾ തന്നെ അന്തരീക്ഷത്തിൽ നിന്ന് നീരാവി (വെള്ളം) വന്ന് ആ പോളിമറുകളിൽ തട്ടി കട്ട പിടിക്കും. അതുകൊണ്ട് അത്തരം ട്യൂബുകൾ തുറന്നാൽ, ആ ട്യുബിനുള്ളിലേക്ക് നീരാവി കയറിയാൽ, ബാക്കിയുള്ള പശ അതിനകത്തിരുന്ന് കട്ട പിടിക്കുകയും ചെയ്യും.

</doc>
<doc id="202646" url="https://ml.wikipedia.org/wiki?curid=202646" title="ചളി">
ചളി

 
മണ്ണ്, ചണ്ടി, കളിമണ്ണ്, വെള്ളം എന്നിവയുടെ സമ്മിശ്രരൂപമാണ് ചെളി. പഴക്കം ചെന്ന ചെളി കാലക്രമേണ അടിഞ്ഞുകൂടിയാണ് ഊറൽമണ്ണ് അഥവാ സെഡിമെന്ററി റോക്ക് (അവസാദശില)ഉണ്ടാകുന്നത്. ചെളി ചണ്ടിയുമായി സാദൃശ്യമുള്ളാതാണെങ്കിലും അവയിൽ ജൈവമണ്ണിന്റെ അളവ് കുറവും മണലിന്റെ അളവ് കൂടുതലുമായിരിക്കും.
ജൂൺ 29 ന് അന്താരാഷ്ട്ര ചെളി ദിനമായി ആചരിക്കുന്നു. 
അവലംബം.
പുതിയ കാലത്ത് ചളി എന്നതിന്റെ അർഥം നിലവാരം ഇല്ലാത്ത തമാശ എന്നും ഉണ്ട് .

</doc>
<doc id="202647" url="https://ml.wikipedia.org/wiki?curid=202647" title="Mud">
Mud



</doc>
<doc id="202649" url="https://ml.wikipedia.org/wiki?curid=202649" title="Gum">
Gum



</doc>
<doc id="202651" url="https://ml.wikipedia.org/wiki?curid=202651" title="ഉപ്പൂറ്റിവേദന">
ഉപ്പൂറ്റിവേദന

 
ഉപ്പൂറ്റി വേദന വളരെ സാധാരണമായ ഒരു രോഗമാണ്. പൊതുവേ സാരമില്ലാത്ത ഈ അസുഖം കൃത്യമായ ചികിത്സ ലഭിച്ചില്ലെങ്കിൽ സങ്കീർണമായി മാറി ഒടുവിൽ നടക്കുന്നതിനോ നില്കുന്നതിനോ സാധിക്കാത്ത അവസ്ഥയിൽ എത്തിച്ചേക്കാം. ഇംഗ്ലീഷിൽ ഈ അസുഖത്തിന് ഹീൽ പെയിൻ അഥവാ പ്ലാന്ടാർ ഫസിയിറ്റിസ് (Plantar fasciitis‌) എന്നു പറയുന്നു. മിക്കവാറും ഇതു കാണപ്പെടുന്നത് കായിക താരങ്ങളിലും, സൈനികരിലും, ശരീരഭാരം കൂടിയവരിലുമാണ്. ശരീരത്തിന്റെ ഭാരം താങ്ങുന്നത് കാലുകളാണ്. ഉപ്പൂറ്റിയിൽ അവസാനിക്കുന്ന കാൽ എല്ലുകൾ ഇതിൽ പ്രധാന പങ്കു വഹിക്കുന്നു. ഇവയെ തറയിൽ നിന്നുള്ള ആഘാതത്തിൽ നിന്നും സംരക്ഷിക്കുന്നത് കാൽ പാദത്തിൽ കാണപ്പെടുന്ന കട്ടി കൂടിയ ചർമ്മമാണ്. ഇവ ആഘാതാഗീരണികളായ ഷോക്ക് അബ്സോർബർ അല്ലെങ്കിൽ 'കുഷൻ' പോലെ പ്രവർത്തിക്കുന്നു. ഈ ചർമ്മം ഏഴു പ്ലേറ്റുകളാൽ നിർമ്മിച്ചിരിക്കുന്നു. ഇവയെ പ്ലാന്ടാറുകൾ (Plantars) എന്നു വിളിക്കുന്നു. ഇവയുടെ മൃദുത്വം നഷ്ടമാകുമ്പോൾ ഉപ്പൂറ്റിയിലെ എല്ല് കാൽ ചർമ്മത്തിൽ കുത്തിയിറങ്ങുന്നു. ഇങ്ങനെയാണ് ഈ വേദന ഉണ്ടാകുന്നത്. 
ചികിത്സ.
പൂർണമായും ചികിത്സിച്ചു ഭേദമാക്കാൻ കഴിയുന്ന ഒരവസ്ഥയാണിത്. രോഗത്തിന്റെ പുരോഗതി പ്രാരംഭഘട്ടം മുതൽ അവസാനഘട്ടം വരെ ഒന്നു മുതൽ മൂന്നു വരെ വർഷമെടുത്താണ്. അതിനിടെ ഓരോ ഘട്ടത്തിലും ചെയ്യാവുന്ന വിവിധയിനം ചികിത്സാമുറകളുണ്ട്. 
"എം.സി.ആർ പാദരക്ഷകൾ" അഥവാ സിലിക്കൺ സോൾ രോഗലക്ഷണം കണ്ടാലുടനേ ഉപയോഗിക്കാവുന്നവയാണ്. ഇവ എല്ലാ ചെരുപ്പു കടകളിലും ഇവ ലഭ്യമാണ്. പട്ടാളക്കാർ, കായിക താരങ്ങൾ തുടങ്ങി, ഷൂ അല്ലെങ്ങിൽ ബൂട്ട് ഉപയോഗിക്കുന്നവർ അതിനുള്ളിൽ സിലിക്കൺ സോൾ (ഒരു തരം റബ്ബർ കുഷൻ) ഉപയോഗിക്കണം. ഇവ രണ്ടും ഉപ്പൂറ്റിക്ക്‌ മൃദുലത നൽകുന്നു. ഒരു വർഷത്തെ ഉപയോഗം കൊണ്ട് വേദന നിശ്ശേഷം മാറാൻ സാദ്ധ്യതയുണ്ട്.
കയ്യുടെ തള്ളവിരൽ കൊണ്ട് വേദനയുള്ള ഭാഗത്ത്‌ കറക്കി തിരുമ്മുക 
കാല്പാദത്തിനു വലിവ് കിട്ടത്തക്ക രീതിയിൽ സ്ട്രെച്ചിംഗ് വ്യായാമം ചെയ്യുക. ഉരുണ്ട ബോളിനു പുറത്തു കാലു വച്ച് ഓടിക്കണം. ഉരുണ്ട ലോഹ ദണ്ടിനു മുകളിൽ കൂടിയും കാല് നിരക്കുക. ഈ സമയത്ത് ബോളും ദണ്ടും ഉരുളുന്നുണ്ടോ എന്ന് പ്രത്യേകം നോക്കണം.
രോഗത്തിൻറെ മൂർദ്ധന്യാവസ്തയിലാണ് സാധാരണ ഗതിയിൽ ഡോക്ടർമാർ ഇതു നിർദ്ദേശിക്കാറുള്ളത്. ഏറെ വേദന തരുന്ന കുത്തിവയ്പാണിത്. ഉപ്പൂറ്റിക്കുള്ളിൽ നേരിട്ടാണിതിന്റെ പ്രയോഗം. ഒന്നോ രണ്ടോ കുത്തിവയ്പോടെ അസുഖം ഭേദമാകാം. ഇല്ലെങ്കിൽ ഒരു അസ്ഥിരോഗ വിദഗ്ദ്ധനെ കാണേണ്ടിവരും.
ഈ അസുഖത്തിന് പല നാട്ടു ചികിത്സകളും നിലവിലുണ്ടെങ്കിലും അവ എത്രത്തോളം പ്രയോജനം ചെയ്യുമെന്നുറപ്പില്ല. ചുടുകട്ട ചൂടാക്കിയ ശേഷം ഉപ്പൂറ്റി അതിൽ ചിവിട്ടുക, നാളികേരത്തൊണ്ട് ചൂടാക്കി ചവിട്ടുക, ഉപ്പു വെള്ളത്തിൽ കാലു മുക്കുക, ആലം വെള്ളത്തിൽ ഇട്ടു ചൂടാക്കി കാലു മുക്കി വയ്ക്കുക തുടങ്ങിയവ ഇത്തരം ചികിത്സകളിൽ പെടുന്നു. കൂടാതെ നിരവധി ആയൂർവേദ ചികിത്സകളും നിലവിലുണ്ട്.
മുൻകരുതൽ.
നല്ല ചെരുപ്പുകളും, ബൂട്ടുകളും, ഉപയോഗിക്കുക, ഉപ്പൂറ്റി ഇടിച്ചു ഓടാതെ സൂക്ഷിക്കുക. കായിക താരങ്ങളും പട്ടാളക്കാരും പോലീസുകാരും മറ്റും മേന്മയേറിയ ഷൂ ഉപയോഗിക്കണം. വണ്ണം കൂടിയ സ്ത്രീപുരുഷന്മാർ കഴിവതും ഹീലുള്ള ചെരുപ്പ് ഉപയോഗിക്കരുത് .

</doc>
<doc id="202653" url="https://ml.wikipedia.org/wiki?curid=202653" title="കമ്പിളി (വൃക്ഷം)">
കമ്പിളി (വൃക്ഷം)



</doc>
<doc id="202654" url="https://ml.wikipedia.org/wiki?curid=202654" title="ഉത്തർഖണ്ഡിലൂടെ">
ഉത്തർഖണ്ഡിലൂടെ

എം.കെ. രാമചന്ദ്രൻ രചിച്ച ഗ്രന്ഥമാണ് ഉത്തർഖണ്ഡിലൂടെ-കൈലാസ് മാനസസരസ്സ് യാത്ര. മികച്ച യാത്രാവിവരണത്തിനുള്ള 2005-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് രാമചന്ദ്രന്റെ ആദ്യ പുസ്തകമായ ഉത്തർഖണ്ഡിലൂടെ 2003-ലാണ് പുറത്തിറങ്ങിയത്. 
ഉള്ളടക്കം.
മംഗ്‌തി, ഗാല, മാൽപ്പ, ബുധി, ഗുൻജി, കാലാപാനി, നബിധാങ്ങ്‌, ലിപുലേഖ്‌, ടിസ്സോങ്ങ്‌, മാനസസരസ്സ്‌, കൈലാസം എന്നീ സ്ഥലങ്ങളിലേക്ക്‌ കാൽനടയായുളള വിവരണമാണ്‌ ഈ പുസ്‌തകം. 2001-ലാണ് രാമചന്ദ്രൻ കൈലാസ മാനസരോവർ യാത്ര നടത്തിയത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202656" url="https://ml.wikipedia.org/wiki?curid=202656" title="Quassia indica">
Quassia indica



</doc>
<doc id="202658" url="https://ml.wikipedia.org/wiki?curid=202658" title="ഒരു ആഫ്രിക്കൻ യാത്ര">
ഒരു ആഫ്രിക്കൻ യാത്ര

സക്കറിയ രചിച്ച ഗ്രന്ഥമാണ് ഒരു ആഫ്രിക്കൻ യാത്ര. മികച്ച യാത്രാവിവരണത്തിനുള്ള 2006-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
ഉള്ളടക്കം.
ആഫ്രിക്കയുടെ തെക്കേ മുനമ്പായ കേപ്‌ ഓഫ്‌ ഗുഡ്‌ഹോപിൽനിന്ന്‌ വടക്കൻ ഈജിപ്‌തിലെ സീനായ്‌ പ്രവിശ്യ വരെയുള്ള യാത്രയുടെ വിവരണമാണ് പുസ്തകത്തിന്റെ ഉള്ളടക്കം. 
അവലംബം.
&lt;templatestyles src="Reflist/styles.css" /&gt;

</doc>
<doc id="202666" url="https://ml.wikipedia.org/wiki?curid=202666" title="വിശുദ്ധ അൽഫോൻസ് മരിയ ലിഗോരി">
വിശുദ്ധ അൽഫോൻസ് മരിയ ലിഗോരി



</doc>
<doc id="202670" url="https://ml.wikipedia.org/wiki?curid=202670" title="ഉദയം‍പേരൂർ">
ഉദയം‍പേരൂർ



</doc>
<doc id="202671" url="https://ml.wikipedia.org/wiki?curid=202671" title="കാൽസ്യം ഉപാപചയം">
കാൽസ്യം ഉപാപചയം

 
 
ആവർത്തന പട്ടികയിൽ 20ആം സ്ഥാനത്ത് കാണുന്ന കാൽ‌സ്യം (Calcium) മൂലകത്തിന് ശാരീരികപ്രവർത്തനങ്ങളിൽ ഏറെ പ്രാധാന്യമുണ്ട്. മനുഷ്യശരീരത്തിൽ ഏറ്റവും കൂടുതൽ കാണപ്പെടുന്ന ധാതുവും ലോഹവും കാൽസ്യമാണ്. മനുഷ്യശരീരത്തിൽ 1 മുതൽ 1.5 കിലോഗ്രാം വരെ കാൽത്സ്യമാണുള്ളത്. ഇതിൽ 99ശതമാനവും അസ്ഥികളിലും ഒരുശതമാനം കോശബാഹ്യദ്രവത്തിലുമാണുള്ളത്(Extracellular fluid). രക്തത്തിലെ കാൽസ്യത്തിന്റെ അളവ് ശരിയായ അളവിൽ ക്രമീകരിക്കപ്പെട്ടില്ലെങ്കിൽ അത് ഹൈപ്പർകാൽസീമിയയോ ഹൈപ്പോകാൽസീമിയയോ ആയി ശരീരത്തിന് ദോഷം ചെയ്യുന്നു. ഇരുപത്തിനാലുമണിക്കൂറിനുള്ളിൽ അസ്ഥികളും കോശബാഹ്യദ്രവവുമായി 500 മില്ലി മോൾ കാൽസ്യം കൈമാറ്റം നടക്കുന്നു.
പ്രതിദിന ആവശ്യം.
മുതിർന്നവരിൽ പ്രതിദിനം 500 മില്ലി ഗ്രാം കാൽസ്യം ആവശ്യമാണ്. കുട്ടികളിൽ ഇത് 1200 മില്ലീ ഗ്രാമോളം വരും. ഗർഭിണികളിലും മുലയൂട്ടുന്നവരിലും കാൽസ്യത്തിന്റെ അളവ് പ്രതിദിനം 1500 മില്ലി ഗ്രാം വരെ വരുന്നു. 50 വയസ്സിനുശേഷം അസ്ഥികളിൽ നിന്ന് കാൽസ്യം ശരീരത്തിൽ നിന്ന് നഷ്ടപ്പെടുന്ന ഓസ്റ്റിയോപോറോസിസ് എന്ന രോഗാവസ്ഥ ഒഴിവാക്കാൻ 1500 മില്ലീ ഗ്രാമോളം കാൽസ്യം, 20 മൈക്രോഗ്രാം ജീവകം ഡിയോടൊപ്പം പ്രതിദിനം ഉപയോഗിക്കേണ്ടതുണ്ട്. 
ഉറവിടങ്ങൾ.
കാൽസ്യത്തിന്റെ ഏറ്റവും മികച്ച ഉറവിടം പാലുതന്നെയാണ്. പശുവിൻപാലിൽ 100 മില്ലിലിറ്ററിൽ 100 മില്ലീ ഗ്രാം കാൽസ്യമുണ്ട്. മുട്ട, മത്സ്യം, പച്ചക്കറികൾ എന്നിവയിലും കാൽസ്യമുണ്ട്. 
രക്തത്തിലെ കാൽസ്യത്തിന്റെ അളവ്.
രക്തത്തിൽ കാൽസ്യത്തിന്റെ സാധാരണ അളവ് 9-11 mg/dl (10 mg/dl) ആണ്. കൂടാതെ 5 mg/dl കാൽസ്യം അയോണീകരിക്കപ്പെട്ട അവസ്ഥയിലാണുള്ളത്. 1 mg/dl കാൽസ്യം ഫോസ്ഫേറ്റിന്റേയും ബൈകാർബണേറ്റിന്റേയും സിട്രേറ്റിന്റേയും കൂടെക്കലർന്ന് കിടക്കുന്നു. 4 mg/dl കാൽസ്യം രക്തത്തിലെ മാംസ്യങ്ങളോടുചേർന്ന് കാണപ്പെടുന്നു.
കാൽസ്യത്തിന്റെ ധർമ്മം.
രാസാഗ്നികളുടെ ഉത്തേജനം.
17000 ഡാൾട്ടണോളം തന്മാത്രാഭാരമുള്ള രക്തമാംസ്യമാണ് കാൽമോഡുലിൻ(Calmodulin). ഈ നിയന്ത്രണമാംസ്യം 4 കാൽസ്യം അയോണുകളുമായി ചേർന്നുനിൽക്കാൻ കഴിയുന്നു. വിവിധതരം കൈനേയ്സ് രാസാഗ്നികളുടെ ഘടകമാണ് കാൽമോഡുലിൻ. കാൽസ്യവുമായി ഇവ യോജിക്കുമ്പോൾ ഇത്തരം രാസാഗ്നികൾ ഉത്തേജിപ്പിക്കപ്പെടുന്നു. ഇത്തരത്തിൽ ഉത്തേജിപ്പിക്കപ്പെടുന്ന രാസാഗ്നികളിൽ ചിലത് താഴെക്കൊടുത്തിരിക്കുന്നു.
പേശികളുടെ പ്രവർത്തനം.
പേശീതന്തുക്കളുടെ ഉത്തേജനത്തിനും സങ്കോചത്തിനും കാൽസ്യം ആവശ്യമാണ്. സാർക്കോപ്ലാസ്മിക് റെട്ടിക്കുലം എന്ന പേശികളിലെ എൻഡോപ്ലാസ്മിക് റെട്ടിക്കുലത്തിൽ നിന്ന് നാഡീസന്ദേശങ്ങളുടെ പ്രവർത്തനഫലമായി കാൽസ്യം അയോണുകൾ സ്രവിക്കപ്പെടുന്നു. ഈ കാൽസ്യം അയോണുകൾ എ.ടി.പി ഏയ്സ് (ATP ase) എന്ന രാസാഗ്നിയെ ഉത്തേജിപ്പിക്കുന്നു. ആക്ടിൻ, മയോസിൻ എന്നീ പേശീമാംസ്യങ്ങൾ പ്രവർത്തനസജ്ജമാവുകയും എക്സൈറ്റേഷൻ-കണ്ട്രാക്ഷൻ പ്രവർത്തനങ്ങൾ ആരംഭിക്കുകയും ചെയ്യുന്നു. കാൽസ്യം ട്രോപ്പോണിൻ സി (Troponin C) എന്ന മാംസ്യവുമായി സംയോജിക്കുമ്പോഴാണ് പേശീസങ്കോചത്തിനാവശ്യമായ പ്രവർത്തനങ്ങൾ തുടങ്ങുന്നത്. 
നാഡീയ ആവേഗപ്രസരണം.
പ്രീ സിനാപ്റ്റിക് മുഴകളിൽ നിന്ന് സിനാപ്റ്റിക് വിടവിലൂടെ പോസ്റ്റ് സിനാപ്റ്റിക് മുഴകളിലേയ്ക്ക് നാഡീയ ആവേഗങ്ങൾ പ്രസരിപ്പിക്കുന്നതിന് കാൽസ്യം അത്യാവശ്യമാണ്. 
ഹോർമോൺ സ്രവണം.
ഇൻസുലിൻ, പാരാതെർമോൺ, വാസോപ്രസ്സിൻ, കാൽസിട്ടോണിൻ എന്നീ ഹോർമോണുകളുടെ സ്രവണത്തിനും കാൽസ്യം ആവശ്യമാണ്. ഗ്ലൂക്കഗോൺ എന് ഹോർമോണിന്റെ പ്രവർത്തനത്തിൽ സെക്കൻഡ് മെസ്സൻജർ (Second messenger)ആയി പ്രവർത്തിക്കുന്നത് കാൽസ്യമാണ്. 
രക്തം കട്ടപിടിക്കൽ.
രക്തം കട്ടപിടിപ്പിക്കുന്ന പ്രധാന ക്ലോട്ടിംഗ് ഘടകങ്ങളിൽ നാലാമത്തേതാണ് കാൽസ്യം (clotting factor IV). ത്രോംബിന്റെ ഉത്പാദനത്തിന് കാൽസ്യം ആവശ്യമാണ്. 
അസ്ഥികളും പല്ലുകളും.
കാൽസ്യത്തിന്റെ പ്രധാന ഉപയോഗം അസ്ഥികളുടേയും പല്ലുകളുടേയും നിർമ്മാണത്തിന് സഹായിക്കുകയാണ്. അസ്ഥികളിലെ ഓസ്റ്റിയോബ്ലാസ്റ്റ് കോശങ്ങൾ അസ്ഥികളിൽ കാൽസ്യത്തിന്റെ അവക്ഷിപ്തത്തിനും ഓസ്റ്റിയോക്ലാസ്റ്റ് കോശങ്ങൾ അസ്ഥികളിൽ നിന്നും കാൽസ്യത്തെ നീക്കം ചെയ്യുന്നതിനും സഹായിക്കുന്നു. 
കാൽസ്യത്തിന്റെ ആഗിരണം.
പക്വാശയത്തിന്റെ (duodenum) ആദ്യത്തെയും രണ്ടാമത്തെയും ഭാഗത്തുനിന്നാണ് കാൽസ്യത്തിന്റെ ആഗിരണം പ്രധാനമായും നടക്കുന്നത്. ഊർജ്ജത്തിന്റെ സഹായത്താൽ ഗാഢതാവ്യതിയാനത്തിനുവിരുദ്ധമായി കാൽസ്യം ഡിപ്പെൻഡന്റ് ATP ase എന്ന രാസാഗ്നിയുടെ സഹായത്താലാണ് ആഗിരണം നടക്കുന്നത്. ഭക്ഷണത്തിലൂടെ കഴിച്ച് ആഗിരണം ചെയ്യപ്പെട്ട കാൽസ്യത്തിന്റെ 400 mg മലത്തിലൂടെയും 100 mg മൂത്രത്തിലൂടെയും പുറന്തള്ളുന്നു. 
കാൽസ്യത്തിന്റെ ഉയർന്ന ആഗിരണം.
കാൽസ്യത്തിന്റെ ഉയർന്ന ആഗിരണത്തിന് കാരണമാകുന്ന നിരവധി ഘടകങ്ങളുണ്ട്. അതിലൊന്നാണ് ജീവകം ഡി. കാൽബൈൻഡിൻ(Calbindin) എന്ന കാൽസ്യത്തിന്റെ വാഹകമാംസ്യം ചെറുകുടലിന്റെ എപ്പിത്തീലിയകലകളിലാണ് കാണപ്പെടുന്നത്. ഇതിന് കാൽസ്യത്തിന്റെ ആഗിരണത്തിൽ വലിയ പ്രാധാന്യമുണ്ട്. 
പാരാതൈറോയിഡ് ഗ്രന്ഥി ഉത്പാദിപ്പിക്കുന്ന പാരാതെർമോൺ ചെറുകുടലിൽ നിന്ന് കാൽസ്യത്തിന്റെ ആഗിരണത്തെ വർദ്ധിപ്പിക്കുന്നു. അമ്ളത്വം, ലൈസീൻ, ആര്ജിനീൻ എന്നീ അമിനോഅമ്ലങ്ങളും കാൽസ്യത്തിന്റെ ആഗിരണത്തെ വർദ്ധിപ്പിക്കുന്നു. 
കാൽസ്യത്തിന്റെ താഴ്ന്ന ആഗിരണം.
ധാന്യങ്ങളിൽ കാണപ്പെടുന്ന ഇനോസിറ്റോളിന്റെ ഹെക്സാഫോസ്ഫ്ഫേറ്റുകളായ ഫൈറ്റിക് അമ്ലങ്ങൾ കാൽസ്യത്തിന്റെ ആഗിരണത്തെ കുറയ്ക്കുന്നു. അതിനാൽ ധാന്യങ്ങളെ പുളിപ്പിക്കുന്നത്ും പാചകം ചെയ്യുന്നതും ഇതിന്റെ അളവ് കുറയ്ക്കുന്നു.
ഇലക്കറികളിലുള്ള ഓക്സലേറ്റുകളും കാൽസ്യത്തിന്റെ ആഗിരണത്തെ കുറയ്ക്കുന്നു. രക്തത്തിലെ ഫോസ്ഫ്ഫേറ്റുകളുടെ ഉയർന്ന അളവും കാൽസ്യത്തിന്റെ ആഗിരണത്തെ കുറയ്ക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202673" url="https://ml.wikipedia.org/wiki?curid=202673" title="ലാറ്ററൻ ഉടമ്പടി">
ലാറ്ററൻ ഉടമ്പടി

 
1929-ൽ ഇറ്റലി സർക്കാരും റോമൻ കത്തോലിക്കാസഭയുടെ കേന്ദ്രനേതൃത്വവും ഒപ്പുവച്ച ഒരു രാഷ്ട്രീയരേഖയാണ് ലാറ്ററൻ ഉടമ്പടി. പത്തൊൻപതാം നൂറ്റാണ്ടിലെ ഇറ്റാലിയൻ ദേശീയതയുടെ വളർച്ചയുടെ പരിണാമത്തിൽ 1860-70-കളിൽ കത്തോലിക്കാ സഭയുടെ ഭരണകേന്ദ്രമായ റോം ഉൾപ്പെടെ ഇറ്റലിയിലെ പാപ്പാ ഭരണപ്രദേശങ്ങളുടെ ആധിപത്യം മാർപ്പാപ്പായ്ക്ക് നഷ്ടമായതിനെ തുടർന്ന് കത്തോലിക്കാ സഭയ്ക്കും ഇറ്റാലിയൻ രാഷ്ട്രത്തിനും ഇടയിൽ അറുപതു വർഷത്തോളമായി നിലനിന്നിരുന്ന രാഷ്ട്രീയപ്രതിസന്ധിയും അനിശ്ചിതത്വവും അവസാനിപ്പിച്ച ഒത്തുതീർപ്പായിരുന്നു ഈ രേഖ. മുസ്സോളിനിയുടെ നേതൃത്വത്തിലുള്ള ഇറ്റലിയിലെ ഫാസിസ്റ്റ് സർക്കാരും മാർപ്പാപ്പ തലവനായ കത്തോലിക്കാ സഭയുടെ 'തിരുസിംഹാസനവും' (Holy See) അംഗീകരിച്ച ഈ ഉടമ്പടിയ്ക്ക് 1929 ഫെബ്രുവരി 11-ന് ഇറ്റാലിയൻ പാർലമെന്റിന്റെ അംഗീകാരം ലഭിച്ചു. രണ്ടാം ലോകമഹായുദ്ധത്തിനൊടുവിൽ മുസോളിനിയുടെ പതനത്തെ തുടർന്ന് ഇറ്റലിയിൽ അധികാരത്തിൽ വന്ന ജനാധിപത്യ ഭരണകൂടങ്ങളെല്ലാം ഈ സന്ധി പിന്തുടർന്നു. 1947-ൽ ഈ ഉടമ്പടി ഇറ്റാലിയൻ ഭരണഘടനയിൽ ഉൾപ്പെടുത്തി.
റോമിന്റെ ഭാഗമായ വത്തിക്കാൻ പ്രദേശത്തെ ഒരു നഗരരാഷ്ട്രമാക്കി പരിധികൾ നിശ്ചയിച്ച്, അതിന്മേലുള്ള മാർപ്പാപ്പായുടെ പരമാധികാരം അംഗീകരിക്കുകയും ഇറ്റലിയും വത്തിക്കാനും തമ്മിലുള്ള ബന്ധത്തിനു ബാധകമായ നിയമങ്ങൾ നിശ്ചയിക്കുകയുമാണ് ലാറ്ററൻ ഉടമ്പടി പ്രധാനമായും ചെയ്തത്.

</doc>
<doc id="202679" url="https://ml.wikipedia.org/wiki?curid=202679" title="ഷാരി പർവ്വതം">
ഷാരി പർവ്വതം

 
ജപ്പാനിലെ ഹൊക്കൈഡോയിൽ സ്ഥിതിചെയ്യുന്ന ഒരു അഗ്നിപർവ്വതമാണ് ഷാരി പർവ്വതം (斜里岳, shari-dake). 1547 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്..
അവലംബം.
&lt;templatestyles src="Reflist/styles.css" /&gt;

</doc>
<doc id="202680" url="https://ml.wikipedia.org/wiki?curid=202680" title="Mount Shari">
Mount Shari



</doc>
<doc id="202684" url="https://ml.wikipedia.org/wiki?curid=202684" title="മകാരം മത്തായി">
മകാരം മത്തായി



</doc>
<doc id="202687" url="https://ml.wikipedia.org/wiki?curid=202687" title="ഹിമാലയം (ഗ്രന്ഥം)">
ഹിമാലയം (ഗ്രന്ഥം)

ഷൗക്കത്ത് രചിച്ച ഗ്രന്ഥമാണ് ഹിമാലയം. മികച്ച യാത്രാവിവരണത്തിനുള്ള 2007-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
ഹിമായലയത്തിലൂടെയുള്ള യാത്രയെക്കുറിച്ചുള്ള വിവരണമാണിത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="202689" url="https://ml.wikipedia.org/wiki?curid=202689" title="കൊളോണിയൽ ഇന്ത്യ">
കൊളോണിയൽ ഇന്ത്യ

 
ഇന്ത്യൻ ഉപഭൂഖണ്ഡത്തിൽ കച്ചവടത്തിലൂടെയും പിടിച്ചടക്കലിലൂടെയും യൂറോപ്യൻ കൊളോണിയൽ ശക്തികളുടെ കീഴിലുണ്ടായിരുന്ന പ്രദേശമാണ്. കൊളോണിയൽ ഇന്ത്യ 
ഇന്ത്യയും അവിടത്തെ സുഗന്ധദ്രവ്യങ്ങളും തേടിയുള്ള യൂറോപ്യൻ നാവികരുടെ പര്യവേഷണങ്ങൾ ഒട്ടേറെ പ്രദേശങ്ങളിൽ നിയന്ത്രണം സ്ഥാപിക്കുവാൻ സഹായകമായി. ഈ സഞ്ചാരങ്ങൾക്കിടയിൽ ആഫ്രിക്കയിലെ നിർവധി പ്രദേശങ്ങളിൽ പോർച്ചുഗീസ് കോളനികൾ നിലവിൽ വന്നു. ഏതായാലും 1498-ൽ വാസ്കോ ഡി ഗാമ ഇന്ത്യയിലെത്തിയതോടെ ദീർഘകാലത്തെ അവരുടെ അന്വേഷണം സഫലമായി. പിന്നീട് ഡച്ചുകാർ ഫ്രെഞ്ചുകാർ ബ്രിട്ടീഷുകാർ എന്ന ക്രമത്തിൽ യൂറോപ്യൻമാർ ഇന്ത്യൻ ഉപഭൂഖണ്ഡത്തിലെത്തി.

</doc>
<doc id="202690" url="https://ml.wikipedia.org/wiki?curid=202690" title="കിങ് ലിയറിന്റെ യൂറോപ്യൻ സഞ്ചാരപഥങ്ങൾ">
കിങ് ലിയറിന്റെ യൂറോപ്യൻ സഞ്ചാരപഥങ്ങൾ

ഇയ്യങ്കോട് ശ്രീധരൻ രചിച്ച ഗ്രന്ഥമാണ് കിങ് ലിയറിന്റെ യൂറോപ്യൻ സഞ്ചാരപഥങ്ങൾ. മികച്ച യാത്രാവിവരണത്തിനുള്ള 2008-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;

</doc>
<doc id="202691" url="https://ml.wikipedia.org/wiki?curid=202691" title="വാണിയർ">
വാണിയർ

വ്യാപാരം, എണ്ണ കച്ചവടം, അധ്യാപനം എന്നീ ജോലികൾ പ്രധാനമായി നിർവ്വഹിച്ചിരുന്ന, സൌത്ത് കാനറയിലും വടക്കൻ മലബാറിലേയും ഒരു വൈശ്യ ജാതി സമൂഹമാണ് വാണിയർ.ഇവർ നായർ സ്ഥാനീയർ ആയിരുന്നു.
വാണിയരിൽ വ്യാപാരത്തിന്റെ അടിസ്ഥാനത്തിൽ ഉപവിഭാഗങ്ങളായ കുലവാണിയർ (ധാന്യ കച്ചവടം) , ഇല വാണിയർ, എണ്ണ ചെട്ടിയാർ എന്നിങ്ങനെ പല വിഭാഗങ്ങളെ കുറിച്ച്‌ പയ്യന്നൂർ പാട്ടിൽ പരാമർശിക്കുന്നത്‌ കാണാം 
ചെട്ടിയാർ,ചക്കിങ്ങൽ നായർ, കാവിൽ നായർ ,കച്ചേരി നായർ, പെരുവാണിയൻ നമ്പ്യാർ എന്നിങ്ങനെ പല പേരുകളിലും ഈ സമുദായം അറിയപ്പെടുന്നു 
ഒമ്പതില്ലമേ എന്നാണു തെയ്യം ഈ സമുദായത്തെ സംബോധന ചെയ്യുന്ന സാങ്കേതിക നാമം
ബ്രാഹ്മണന് പത്തും ക്ഷത്രിയന് പതിനൊന്നും വൈശ്യന് പന്ത്രണ്ടും ശൂദ്രന് പതിനഞ്ചും ദിവസങ്ങൾ ആണ് പുല,ആ വിധി പ്രകാരം വാണിയർക്ക്‌ 12 ദിവസമാണ്‌ പുല.
അമ്പലങ്ങളിലും കോവിലകങ്ങളിലും മറ്റും എണ്ണ കൊടുക്കാൻ നിയോഗിക്കപെട്ടവർ ഇവരായിരുന്നു. വാണിയരുടെ കുലദൈവം മുച്ചിലോട്ടു ഭഗവതിയാണ്. വാണിയ ജാതിക്കാരനായ മുച്ചിലോട്ട്‌ പടനായർടെ വീട്ടിലാണു ആദ്യമായ്‌ ദേവി സാനിധ്യം അറിയാൻ കഴിഞ്ഞത്‌ എന്ന സങ്കൽപ്പത്തിലാണ് മുച്ചിലോട്ട്‌ ഭഗവതി എന്ന പേരു വന്നത്‌ . 
ആദി മുച്ചിലോട്‌ കരിവെള്ളൂർ ക്ഷേത്രത്തിനു മുകളിലായ്‌ കോട്ടക്കുന്നിൽ ആയിരുന്നു മുച്ചിലോട്ട്‌ പടനായരുടെ കോട്ട ഉണ്ടായിരുന്നത്‌. പടനായരെ വാണിയർ തങ്ങളുടെ തൊണ്ടച്ചനായ്‌ തെയ്യ രൂപത്തിൽ ആരാധിക്കുകയും ചെയ്യുന്നു
കോലത്ത്‌ നാടിൽ (ഇന്നത്തെ കണ്ണൂർ) നായർ എന്നതിനു പുറമേ സ്ഥലഭേദമനുസ്സരിച്ച്‌ പാട്ടാളി (കാസർഗ്ഗോട്‌ ഭാഗത്ത്‌), മംഗലാപുരം ഭാഗത്ത്‌ ഷെട്ടി, റായ്‌, റാഓ,വ്യാപാരം ചെയ്യുന്നവർ എന്നതിന്റെ അടിസ്താനത്തിൽ ചെട്ടിയാർ എന്നും കുലനാമമായ്‌ ഉപയോഗിച്ചിരുന്നു. പണ്ട്‌ സ്ത്രീകളുടെ പേരിനൊപ്പം അമ്മ, ചെട്ടിച്ചാറമ്മ അല്ലെങ്കിൽ അമ്മാൾ എന്നും ഉപയോഗിച്ചിരുന്നു.
മരുമക്കത്തായികളും ഒൻപത്‌ ഇല്ലക്കാരുമായ (മുച്ചിലോട്ട്‌, തച്ചിലം, പള്ളിക്കര, ചോറുള്ള, ചന്തംകുളങ്ങര, കുഞ്ഞോത്ത്‌, നമ്പ്രം, നരൂർ, വള്ളി) വാണിയർക്ക്‌ പതിനാലു കഴകങ്ങളും ആരാധനയ്ക്കായ്‌ കാസർഗ്ഗോട്‌ മുതൽ വടകര വരെ വ്യാപിച്ചു കിടക്കുന്ന നൂറ്റി പതിമൂന്ന് മുച്ചിലോട്ടു ഭഗവതി ക്ഷേത്രങ്ങളും ഉണ്ട് (ഭൂരിഭാഗവും കണ്ണൂർ ജില്ലയിൽ).
വാണിയരുടെ ഉൽപ്പത്തിയെ കുറിച്ച്‌ പുരാതന ജൈനമതത്തിൽ നിന്നും ഹിന്ദു മതത്തിലേക്ക്‌ മതം മാറിയവർ ആണെന്ന് അഭിപ്രായമുണ്ട്‌.
സൗരാഷ്ട്രയിൽ നിന്നു ഗോകർണ്ണ ദേശത്ത്‌ വാണിജ്യത്തിന് വന്നു താമസമാക്കിയ ഇവരുടെ അനന്തരതലമുറ അവിടെ നിന്നും കോലത്തുനാട്ടിൽ എത്തി താമസമാക്കി എന്നും വിശ്വസിക്കപ്പെടുന്നു.
എണ്ണ കച്ചവടം, അമ്പലങ്ങളിൽ എണ്ണയാട്ടികൊടുക്കുക എന്നിവ മാത്രമല്ല ജന്മിമാരും പ്രമാണിമാരും മുതൽ സൈനികർ, മറ്റു ചെറുകിട ജോലിക്കാർ, കർഷകർ എന്നിങ്ങനെ പലവിധ ജോലികളും ജീവിതക്രമങ്ങളും ഉള്ളവരുമായിരുന്നു വാണിയർ, രാജ വാഴ്ച്ച കാലത്ത്‌ പുതുക്കുടി പോളുള്ള പ്രസിദ്ധമായ വാണിയ തറവാടുകൾ വലിയ ഭൂവുടമകളും ആയിരുന്നു 
താലിമംഗലമാണു വാണിയരിലെ പൂർവ്വകാല വിവാഹം ഇത്തരം വിവാഹമാണു തറവാടുകളേയും ഇല്ലങ്ങളേയും ബന്ധിപ്പിച്ചിരുന്നത്‌. എന്നാൽ വാണിയരിലെ 2 വിഭാഗങ്ങളിലെ ഉയർന്ന വിഭാഗക്കാർ മറ്റു സവർണ്ണ, നായർ ജാതികളുമായ്‌ പുടമുറി കല്ല്യാണവുമുണ്ടായിരുന്നു.
ഭൂസ്വത്ത്‌ ഉള്ള ജാതിയായിരുന്ന ഇവരിൽ മദ്യത്തിന്റെ ഉപയോഗം നിഷിദ്ധമായിരുന്നു.[""] ഇത്‌ ഒരു പരിധിവരെ ഭൂമി നഷ്ടപെടാതിരിക്കാൻ സഹായിച്ചിരുന്നു. 
വാണിയരിലെ തർക്കങ്ങൾ പരിഹരിച്ചിരുന്നത്‌ മുച്ചിലോട്ട്‌ ക്ഷേത്രത്തിൽ തൃക്കൂട്ടയോഗം ചേർന്ന് ആയിരുന്നു. പഴശ്ശി രാജയിൽ നിന്ന് വളപട്ടണം മുച്ചിലോട്ടെ സ്താനികനു തർക്കങ്ങളിൽ വിധി പറയാനുള്ള അധികാരം അനുവധിച്ച്‌ കിട്ടിയിരുന്നു എന്നാൽ അത്‌ കാലക്രമേണ പോവുകയും പിന്നീട്‌ കരിവെള്ളൂരച്ചനിലേക്ക്‌ ആ അവകാശം നിഷിപ്തമാവുകയും ചെയ്തു
മുച്ചിലോട്ട്‌ കാവുകളിൽ ആരാധന നടത്തുന്നത്‌ കൊണ്ട്‌ കാവിൽ നായർ എന്നും കച്ചവടത്തിൽ ഏർപ്പെട്ടതിനാൽ കച്ചേരി നായർ എന്നും ഇവർക്ക്‌ പേരുകൾ ഉണ്ടായിരുന്നു മറ്റു ജാതികളെ പോലെ കോലത്തിരി , കുറുമ്പ്രാനാട്‌ , കോട്ടയം രാജവംശം രാജാക്കന്മാരുടെ പടനായക- സൈനിക വൃത്തിയിൽ ഇവർ കച്ചവടത്തിനു പുറമേ ഏർപ്പെട്ടിരുന്നു. [""]
സമൂഹത്തിലെ മറ്റുള്ള എല്ലാ സമുദായങ്ങളുമായും നല്ല ബന്ധം എപ്പോഴും പുലർത്തിയ സമുദായമാണു വാണിയ സമുദായം അതിനു ഉദാഹരണമാണു വാണിയരുടെ മുച്ചിലോട്ട്‌ ക്ഷേത്രത്തിൽ മറ്റു സമുദായക്കാർ നൽകിയ അവകാശങ്ങൾ.
മലയാള ബ്രാഹ്മിണർ- നമ്പൂതിരി തന്ത്രികൾ ആയ മുച്ചിലോട്ട്‌ ക്ഷേത്രത്തിൽ അവർ തന്നെയാണു കളിയാട്ടത്തിനു മുന്നെ ഉള്ള ശുചീകരണ പൂജ ചെയ്യുന്നത്‌.പൂരക്കളി നടത്താൻ ഉള്ള അവകാശം സഹോദര സമുദായമായ യാദവർക്കാണു-മണിയാണി .കോയ്മ അവകാശം നമ്പി, നമ്പ്യാർ, അടിയോടി, പൊതുവാൾ സമുദായക്കാർക്കും ആണു,മുച്ചിലോട്ട്‌ ഭഗവതിയുടെ തിരുമുടി കെട്ടുവാൻ അവകാശം വണ്ണാൻ സമുദായത്തിനാണു. വിശ്വകർമ്മജർ കളിയാട്ടത്തിനുള്ള സാമഗ്രഹികൾ നിർമ്മിക്കുംബോൾ വസ്ത്രം നെയ്ത്‌ തരാനുള്ള അവകാശം ശാലിയൻ സമുദായത്തിനാണു. ക്ഷേത്രത്തിൽ കലശക്കാരായി തീയർ സമുദായക്കാരും ക്ഷേത്രത്തിൽ മാറ്റ്‌ തരുവാൻ ഉള്ള അവകാശം വണ്ണത്താൻ അഥവാ വെളുത്തേടത്തു നായർ സമുദായത്തിനുമാണ്.
പഴശ്ശി രാജയുടെ ആദി പതിനെട്ടു കാര്യക്കാരിൽ( Original Eighteen ministers)ഒരാളായിരുന്ന പള്ളിയത്ത്‌ അമ്പു ",'ചിറയ്ക്കൽ തെക്കൻ കുറ്റി സ്വരൂപത്തിലെ പാട്ടാളികളായ" തെക്കൻ കുറ്റി പാട്ടാളി" (ചിറയ്ക്കൽ പടനായകർ), മഹാ മാന്ത്രികനും പണ്ഡിതനുമായ പൊന്ന്വൻ തൊണ്ടച്ചൻ ,ചിറയ്ക്കൽ കോവിലകം പ്രധാന ജ്യോതിഷിയായിരുന്ന നമ്പ്രത്തച്ചൻ എന്ന കുഞ്ഞിക്കണ്ണൻ എഴുത്തച്ചൻ തുടങ്ങി പല ഉന്നത സ്താനങ്ങളും വഹിച്ച ചരിത്ര പുരുഷന്മാർ വാണിയർ സമുദായത്തിൽ ഉണ്ടായിരുന്നു.വാണിയരിലെ പെരുംവാണിയ നമ്പ്യാർ"' എന്ന വിഭാഗമായിരുന്നു ചിറയ്ക്കൽ രാജയുടെ അരിയിട്ടു വാഴ്ച്ചയ്ക്ക്‌ എണ്ണ കൊടുത്തിരുന്നത്‌ .ഉത്തര മലബാർ മേഖല യിൽ ബ്രാഹ്മണർ ഒഴികെ നായർ മുതലയായ സവർണ്ണ ജാതികളിൽ പെട്ടവരെ വിദ്യ അഭ്യസിപ്പിക്കുന്ന എഴുത്തച്ഛൻമാരായും വാണിയർ ഏറെ ഉണ്ടായിരുന്നു 
കർണ്ണാടകയിൽ ഗണികർ,ഗൗഡ്‌ തമിഴ്‌നാട്ടിൽ വാണിയ ചെട്ടിയാർ എന്നും രാജസ്താൻ,ഗുജറാത്ത്‌ എന്നിവടങ്ങളിൽ ഖാഞ്ചി,ആന്ധ്രയിൽ തെലി, ഉത്തരേൻഡ്യയിൽ ബനിയ,വണിയ,ഗുപ്ത,മോഡി,റാത്തോർ,സഹു,ഗാന്ധി, ആര്യവൈശ്യ എന്നീ പേരുകളിലും അറിയപ്പെടുന്ന ഇവർക്ക്‌ കൊങ്കണികൾ,ചെട്ടിയാർമാർ എന്നിവരുടെ സമാനമായ സമാനമായ ആചാരങ്ങൾ തന്നെയാണു.
കേരള സർക്കാർ വാണിയ വിഭാഗത്തെ ഓ.ബി.സി വിഭാഗത്തിൽ ഉൾപെടുത്തിയിട്ടുണ്ട്.
വാണിയർ സംവരണവിഭാഗം ആണെങ്കിലും തെക്കൻ മലബാറിലും മധ്യ കേരളത്തിലും നായർ ഉപവിഭാഗം എന്ന നിലക്ക് വേട്ടക്കാട്ട്‌ നായർ എന്ന പേരിൽ മുന്നാക്ക വിഭാഗത്തിൽ പെടുത്തിയിരിക്കുന്നതായി കാണുന്നു 
വാണിക വൈശ്യർ.
ഉത്തര കേരളത്തിലെ വാണിയർക്ക്‌ പുറമേ തമിഴ്‌ വേരുകൾ ഉള്ള വാണിയർ സമുദായവും കേരളത്തിലെ തെക്കൻ ഭാഗങ്ങളിൽ ഉണ്ട്‌, 3 നൂറ്റാണ്ട്‌ മുന്നെ എങ്കിലും തമിഴ്‌ നാട്ടിൽ നിന്ന് കുടിയേറിയ തമിഴ്‌ ചെട്ടിയാർമാരാണു ഇവർ, ക്ഷേത്രവുമായി ചേർന്നുനിൽക്കുന്ന ഇവരുടെ ചക്കിൽ ആട്ടിയ എണ്ണയായിരുന്നു ഗുരുവായൂരിൽ വാകച്ചാർത്തിനും വൈക്കം ക്ഷേത്രത്തിൽ വിശിഷ്ടദിനങ്ങളിലും ഉപയോഗിച്ചിരുന്നനത്. വൈശ്യരാണിവർ അതുകൊണ്ട് കച്ചവടരംഗത്ത്‌ സജീവമായിരുന്നു. മാരിയമ്മൻ ആണ് ഇവരുടെ കുലദേവത. ഉത്തര കേരളത്തിലെ വാണിയർ മരുമക്കത്തായികൾ ആണെങ്കിൽ വണിക വൈശ്യർ എന്നറിയപ്പെടുന്ന വാണിയർ മക്കത്തായികൾ ആണു.
ബ്രാഹ്മണരെപ്പോലെ പൂണൂൽ ധരിക്കുമെന്നതാണ് ഇവരുടെ പ്രത്യേകത. ഇന്ന്‌ ദൈനന്തന ജീവിതത്തിൽ പൂണൂൽ നിർബന്ധമല്ലെങ്കിലും മരണാനന്തര ചടങ്ങുകൾ ഉൾപ്പെടെയുള്ളവയിൽ പൂണൂലണിയും. വെള്ളി, ചൊവ്വ ദിവസങ്ങളിൽ മുറ്റത്ത് ചാണകം മെഴുകി ഇപ്പോഴും അരിപ്പൊടിക്കോലങ്ങൾ വരയ്ക്കാറുണ്ട്. തമിഴ് ബ്രാഹ്മണരാണ് തെക്കൻ കേരളത്തിൽ ഈ രീതി തുടരുന്ന മറ്റൊരു ജാതി. 
വാണിയരേക്കാൾ താഴ്ന്നജാതിക്കാരനായിരുന്നത്രെ ചോളരാജാവ്. ചോളരാജാവ് വാണിയത്തിപ്പെണ്ണിനെ വിവാഹമാലോചിച്ചപ്പോൾ അതിനു തയ്യാറാവാതെ രാജകോപം ഭയന്ന് നാടുവിട്ടതാണു എന്നാണ് ഇവരുടെ പാലായനത്തിനു പിന്നിലുള്ള വിശ്വാസം.പാലായാനം ചെയ്തു വന്ന ഇവരെ സൂചിപിച്ച്‌ വണികവൈശ്യർ എന്ന് കോഴിക്കോട്ടെ ക്ഷേത്രത്തിൽ എഴുതിവെച്ചതു കാണാം.
ആചാരങ്ങളിൽ തമിഴ് രീതിതന്നെയാണ് പിന്തുടരുന്നത്.
വിവാഹരീതികൾ ഇപ്പോഴും തമിഴ് ശൈലിയിലാണ്. തിരുമംഗല്യം എന്നാണ് കല്യാണങ്ങൾക്ക് പറയുക. കല്യാണത്തിന് പൊന്നുരുക്കാൻ തട്ടാൻ വരന്റെ വീട്ടിലെത്തും. അതു വലിയ ചടങ്ങായാണ് ഇപ്പോഴും നടത്തുന്നത്. സ്വർണം ഉരുക്കി തട്ടാൻ ജീവിതത്തിൽ ഐശ്വര്യം നേരും. ആ സ്വർണംകൊണ്ടാണ് താലിയുണ്ടാക്കുക. കല്യാണത്തിന് ഒരാഴ്ചമുന്നേ ഈ ചടങ്ങ് നടത്തും. വിവാഹത്തിന് നേരത്തേ നഗരപ്രദക്ഷിണമുണ്ടായിരുന്നു. ഇപ്പോൾ അത് അപൂർവമായേ നടക്കാറുള്ളൂ. കല്യാണത്തിന് തമിഴ്രീതിയിലാണ് മന്ത്രങ്ങൾ ചൊല്ലുന്നത്. വധൂവരൻമാരുടെ കൈചേർത്തുപിടിച്ച് നീർവീഴ്ത്തിക്കൊണ്ട് ചൊല്ലുന്ന കൈപ്പിടിശാസ്ത്രം തമിഴിലുള്ളതാണ്. മറ്റ് പരദേശസമൂഹത്തെപ്പോലെ ഇവരും ഗോത്രപാരമ്പര്യമുള്ളവരാണ്. അംബിപ്പെരിയാർ ഗോത്രത്തിൽപ്പെട്ടവരാണ് തമിഴ് ചെട്ടികൾ.
കച്ചവടസമൂഹമാണെങ്കിലും അധികാരത്തിലും പങ്കാളിയായിരുന്നു. കൊച്ചിദിവാനായിരുന്ന ആർ.കെ. ഷണ്മുഖം ചെട്ടി വാണിക വൈശ്യ സമുദായംഗമായിരുന്നു. അദ്ദേഹം പിന്നീട് രാജ്യത്തിന്റെ ആദ്യ ധനകാര്യ മന്ത്രിയായി ചരിത്രത്തിൽ ഇടം നേടി. 
ഐതിഹ്യം.
വക്വ മുനി ആണു വാണിയരുടെ കുല ഗുരു.വൈശ്യ പുരാണത്തിൽ ഇവരുടെ ഉൽപത്തിയെ കുറിച്ച്‌ പറയുന്നുണ്ട്‌,
വാണിയരുടെ ഉൽപ്പത്തി സംഭന്ധിച്ച ഐതിഹ്യം അനുസ്സരിച്ച്‌ ശിവഭക്തന്മാരായ സൂര്യവംശ ക്ഷത്രിയർ ആയിരുന്നു ഇവർ, ഗുരുവായ കപില മുനിയോടൊപ്പം സ്തിരം ശിവ ക്ഷത്ര സന്ദർശ്ശനം നടത്തിയിരുന്നു ഇവർ, കപില മുനിക്ക്‌ സന്ദർശ്ശനം നടത്താൻ സാധിക്കാതിരിരുന്ന ഒരു ദിവസം മുനി ക്ഷേത്രത്തിൽ പോവുന്ന ക്ഷത്രിയരോട്‌ എള്ള്‌ ഭഗവാനു നേദിക്കുവാനും ഒരു ഭാഗം പ്രസാദം ആയ്‌ തനിക്ക്‌ തിരിച്ചു കൊണ്ടു വരാനും പറഞ്ഞു മുനി പറഞ്ഞത്‌ പോലെ തന്നെ എള്ളു നേദിച്ച ക്ഷത്രിയർ പക്ഷെ മുനിക്ക്‌ കൊടുക്കാൻ ബാക്കി വയ്ക്കാതെ അത്‌ മുഴുവൻ ഭക്ഷിച്ചു . താൻ പ്രതീക്ഷിച്ചിരുന്ന പ്രസാദമില്ലാതെ വെറും കയ്യോടെ തിരിച്ചു വന്ന ക്ഷത്രിയരുടെ ധിക്കാര പ്രവൃത്തിയിൽ ഉഗ്രകോപി ആയ മഹാമുനി ഇവരെ എള്ളു ആട്ടി അമ്പലങ്ങളിൽ കൊടുക്കുന്നവരായ്‌ ജീവിക്കട്ടെ എന്ന് ശപിച്ചു.
ഇവരുടെ പിന്മുറക്കാരാണു വാണിയർ എന്നാണു ഐതിഹ്യം
.ഉദയ വർമ്മൻ എന്ന കോലത്തിരി രാജാവ്‌ തുളു ബ്രാഹ്മിണന്മാരായ എമ്പരാന്തിരിമാരെ കോലത്ത്‌ നാട്ടിൽ കുടി ഇരുത്തിയിരുന്നു ,ഉദയ വർമ്മ ചരിതം എന്ന സംസ്കൃത കാവ്യത്തിൽ ഇതിനെ പറ്റി വിസ്തരിച്ചിട്ടുണ്ട്‌ ,എമ്പ്രാന്തിരിമാർക്ക്‌ ചെറു താഴം ഭൂമിയിടെ ഉടമസ്ഥാവകാശവും ക്ഷേത്രാധികാരവും ഉദയവർമ്മൻ നൽകി , എമ്പ്രാന്തിരിമാരൊപ്പം മറ്റു പല സമുദായങ്ങളും വന്നിരുന്നു അവരിൽ പുരാതന സൗരാഷ്ട്രകാരായ ബനിയരുടെ അനന്തര തലമുറയിൽ പെട്ട ഒരു വിഭാഗമാണു ഉത്തര കേരളത്തിലെ വാണിയരുടെ പൂർവ്വികരെന്ന് കരുതപെടുന്നു
ഇവരുടെ കുലദേവതയായ ബാലപാർവ്വതിയേയെ ഇവർ ഇവിടെയും ആരാധിച്ച്‌ പോന്നു ഈ ബാല പാർവ്വതിയാണു പിന്നീട്‌ ഉത്തരകേരളത്തിലെ തെയ്യപാരമ്പര്യം കൊണ്ട്‌ മുച്ചിലോട്ട്‌ ഭഗവതി ആയ്‌ മാറിയത്‌.
ആരാധന.
മുച്ചിലോട്ടു ഭഗവതിയാണു വാണിയരുടെ കുലദേവത.
തൽസ്വരൂപൻ ആണു കുല പൂർവ്വികൻ
ഞരമ്പിൽ ഭഗവതി, കണ്ണങ്കാട്ട്‌ ഭഗവതി, പുലിയൂർ കാളി, പുലിയൂർ കണ്ണൻ, കോലസ്വരൂപത്തിന്റെ തായ്‌ പരദേവത, വിഷ്ണുമൂർത്തി, വേട്ടക്കൊരുമകൻ, ചാമുണ്ടി എന്നീ ദേവ/ദേവതകളും ഉപ പ്രതിഷ്ടകളായ്‌ മുച്ചിലോട്ട്‌ ക്ഷേത്രങ്ങളിൽ ഉണ്ടാവറുണ്ട്‌.
നിരുക്തം.
വാണി - വാക്ക് (സരസ്വതി) എന്ന വാക്കിൽ നിന്നുമാണ് വാണിയൻ എന്ന പേരിന്റെ ഉല്പത്തി. സരസ്വതീ കടാക്ഷമുള്ളവർ എന്ന പേരിനെയാണിത് സൂചിപിക്കുന്നതെന്നു പറയപ്പെടുന്നു. വാണിജ്യം ചെയ്യുന്നവർ എന്ന അടിസ്താനത്തിലും വാണിയ എന്ന വാക്കിന്റെ ഉൽപ്പത്തി കണ്ടെത്താം.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="202694" url="https://ml.wikipedia.org/wiki?curid=202694" title="കറുംകുഴൽ">
കറുംകുഴൽ

ഒരു തരം വാദ്യൗപകരണം.സാധാരണയായി തെയ്യത്തിന്റെ വാദ്യങ്ങൾക്കൊപ്പം ഇത് ഉപയോഗിക്കുന്നു.
സംസ്കാരത്തിൽ.
2001-ൽ പുറത്തിറങ്ങിയ ചെഞ്ചായം എന്ന ചലച്ചിത്രത്തിൽ ബിച്ചു തിരുമല എഴുതിയ ഒരു ഗാനം "കുറുംകുഴൽ" എന്നാണ് തുടങ്ങുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202695" url="https://ml.wikipedia.org/wiki?curid=202695" title="കോലത്തിരി രാജവംശം">
കോലത്തിരി രാജവംശം

 
 
കോലത്ത് നാട്ടിലെ പ്രാചീന രാജവംശമായ മൂഷകരാജവംശത്തിലെ ഏറ്റവും മുതിർന്ന കാരണവരുടെ സ്ഥാനപ്പേര്. മൂഷകരാജവംശത്തിന്റെ ക്ഷയത്തെത്തുടർന്ന് അതിന്റെ തുടർച്ചയായി കോലത്ത് നാട്ടിൽ ഉദയംകൊണ്ട രാജവംശമാണിത്. കോലസ്വരൂപം എന്നും ഈ രാജകുടുംബം അറിയപ്പെട്ടിരുന്നു. കേരളത്തിലെ യാദവരെന്ന് കരുതുന്നമണിയാണി സമുദായത്തിൽ പെട്ടവരാണ് കോലത്തിരിമാർ.ഭാരതത്തിലെ ചന്ദ്ര വംശ ക്ഷത്രിയരായിരുന്നത്രേ യാദവ വംശം
ചിറക്കൽ കോവിലകത്തിലെ രാജാക്കന്മാരും കോലത്തിരിമാർ എന്നറിയപ്പെട്ടിരുന്നു. പന്ത്രണ്ടാം ശതകത്തിൽ മഹോദയപുരത്തെ കുലശേഖരപെരുമാളിന്റെ കാലശേഷം ഏറ്റവും ശക്തരായ രാജവംശം ഏഴിമല ആസ്ഥാനമാക്കിയ ഈ രാജകുടുംബത്തിന്റേതായിരുന്നു. 
ഉദയവർമ്മൻ കോലത്തിരിയുടെ ആസ്ഥാന കവിയായിരുന്നു ചെറുശ്ശേരി.ചെറുശ്ശേരി കോലത്തിരിയുടെ സുഹൃത്തായിരുന്നു. കേരളോൽപ്പത്തി, കേരളമാഹാത്മ്യം എന്നീ കൃതികളിൽ കോലത്തിരിയുടെ ആവിർഭാവത്തെക്കുരിച്ച് പരാമർശമുണ്ട്

</doc>
<doc id="202696" url="https://ml.wikipedia.org/wiki?curid=202696" title="Husk">
Husk



</doc>
<doc id="202697" url="https://ml.wikipedia.org/wiki?curid=202697" title="വിദ്യാരംഗം">
വിദ്യാരംഗം

 
കേരള സംസ്ഥാന പൊതുവിദ്യാഭ്യാസ വകുപ്പ് പ്രസിദ്ധീകരിക്കുന്ന കലാസാഹിത്യ സംസ്കാരിക മാസികയാണ് വിദ്യാരംഗം. 1976ൽ തുടങ്ങി.

</doc>
<doc id="202698" url="https://ml.wikipedia.org/wiki?curid=202698" title="അകൻ അഗ്നിപർവ്വതസമൂഹം">
അകൻ അഗ്നിപർവ്വതസമൂഹം

 
ജപ്പാനിലെ കിഴക്കൻ ഹൊക്കൈഡോയിൽ സ്ഥിതിചെയ്യുന്ന അഗ്നിപർവ്വതങ്ങളുടെ സമൂഹമാണ് അകൻ. 1499 മീറ്റർ ഉയരമുണ്ട്. ജപ്പാനിലെ 100 പ്രധാന പർവ്വതങ്ങളിലൊന്നാണിത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202699" url="https://ml.wikipedia.org/wiki?curid=202699" title="Akan Volcanic Complex">
Akan Volcanic Complex



</doc>
<doc id="202701" url="https://ml.wikipedia.org/wiki?curid=202701" title="നാരായണൻ കാവുമ്പായി">
നാരായണൻ കാവുമ്പായി

മലയാളത്തിലെ ഒരു ബാലസാഹിത്യകാരനും പത്രപ്രവർത്തകനുമാണ് നാരായണൻ കാവുമ്പായി. കണ്ണൂർ ജില്ലയിലെ കാവുമ്പായിയിൽ ജനനം. പതിനാലു ബാലസാഹിത്യകൃതികൾ ഉൾപ്പെടെ ഇരുപതോളം കൃതികൾ എഴുതിയിട്ടുണ്ട്. 2008-ഇൽ നവോത്ഥാന കഥകൾ എന്ന് കൃതിക്കു അബുദാബി ശക്തി അവാർഡ് ഇദ്ദേഹത്തിനു ലഭിച്ചിരുന്നു[""]. ഇപ്പോൾ ദേശാഭിമാനി പത്രാധിപ സമിതി അംഗമായി ജോലി ചെയ്യുന്നു. തത്തമ്മ ദ്വൈവാരികയുടെ എഡിറ്റോറിയൽ ചുമതലക്കാരൻ കൂടിയാണ് ഇദ്ദേഹം.

</doc>
<doc id="202705" url="https://ml.wikipedia.org/wiki?curid=202705" title="ധന്യാരാജ്‌">
ധന്യാരാജ്‌

മലയാളത്തിലെ ഒരു ചെറുകഥാകൃത്താണു് ധന്യാരാജ്. മികച്ച ചെറുകഥക്കുള്ള കേരള സാഹിത്യ അക്കാദമിയുടെ ഗീതാ ഹിരണ്യൻ എൻഡോവ്‌മെന്റ് പച്ചയുടെ ആൽബം എന്ന ചെറുകഥാസമാഹാരത്തിനു ലഭിച്ചു.
ജീവിതരേഖ.
1982-ൽ കൊല്ലം ജില്ലയിലെ പത്തനാപുരത്ത് എൻ.ശിവരാജന്റെയും, പി.കെ. രാധമ്മയുടെയും മകളായി ജനിച്ചു. ഉദുമ ഗവൺമെന്റ് ഹൈസ്കൂൾ, ചട്ടഞ്ചാൽ ഹയർസെക്കന്ററി സ്കൂൾ, കാസർഗോഡ് ഗവൺമെന്റ് കോളേജ് എന്നിവിടങ്ങളിൽ നിന്നായി വിദ്യാഭ്യാസം. 
അവലംബം.
&lt;templatestyles src="Reflist/styles.css" /&gt;

</doc>
<doc id="202706" url="https://ml.wikipedia.org/wiki?curid=202706" title="Ligament">
Ligament



</doc>
<doc id="202707" url="https://ml.wikipedia.org/wiki?curid=202707" title="ലിഗമെന്റ്">
ലിഗമെന്റ്



</doc>
<doc id="202710" url="https://ml.wikipedia.org/wiki?curid=202710" title="കീച്ചേരി പാലോട്ടുകാവ്">
കീച്ചേരി പാലോട്ടുകാവ്

കണ്ണൂർ ജില്ലയിലെ പാപ്പിനിശ്ശേരിയിലെ കീച്ചേരിയിൽ പാലോട്ട് ദൈവത്തെ കെട്ടിയാടിക്കുന്ന കാവുകളിലൊന്നാണ് കീച്ചേരി പാലോട്ടുകാവ്. മഹാവിഷ്ണുവിൻറെ പ്രഥമ അവതാരമായ, മത്സ്യാവതാരത്തെയാണ് പാലോട്ട് ദൈവമായി കെട്ടിയാടിക്കുന്നത്. 
അണ്ടല്ലൂർ കാവ്‌ കഴിഞ്ഞാൽ തീയ്യർ സമുദായത്തിൻറ പ്രധാനപ്പെട്ട വൈഷ്ണവ സങ്കേതമാണ് പാലോട്ട് കാവുകൾ. മത്സ്യാവതാരത്തെയാണ് ഇവിടെ പ്രതിഷ്ഠിച്ചിരിക്കുന്നത്. വിഷു വിളക്ക് മഹോത്സവം, കാർത്തിക വിളക്ക് മഹോത്സവം, തിടമ്പ് നൃത്തം എന്നിവയാണ് ഇവിടുത്തെ പ്രധാന ഉത്സവങ്ങൾ. വിഷു വിളക്ക് ഉത്സവത്തോടനുബന്ധിച്ചു വമ്പിച്ച കരിമരുന്നു പ്രയോഗവും ഉണ്ടാവാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="202711" url="https://ml.wikipedia.org/wiki?curid=202711" title="പോസ്റ്റ്മോർട്ടം">
പോസ്റ്റ്മോർട്ടം

 
 
ഒരു വ്യക്തിയുടെ മരണം എപ്പോൾ എപ്രകാരം സംഭവിച്ചു എന്നു ശാസ്ത്രീയമായ രീതിയിൽ നിർണ്ണയിക്കുന്നതിനുള്ള പ്രത്യേകതരം ശസ്ത്രക്രിയാ രീതിയാണ് പോസ്റ്റ്മോർട്ടം (ആംഗലേയം- Postmortem Examination ) അഥവാ മൃതദേഹ പരിശോധന. ഇംഗ്ലീഷിൽ ഒട്ടോപ്സി എന്നും ഇത് അറിയപ്പെടുന്നു. ഈ പ്രക്രിയയിൽ മരിച്ച വ്യക്തിയുടെ ശരീരം ബാഹ്യവും ആന്തരികവുമായ വിവിധ പരിശോധനകൾക്ക് വിധേയമാക്കപ്പെടുന്നു. ഈ പ്രക്രിയയിൽ വൈദഗ്ദ്ധ്യം നേടിയ ഡോക്റ്ററെ പതോളജിസ്റ്റ് എന്നുവിളിക്കും. ഒന്നോ അതിലധികമോ പതോളജിസ്റ്റുകളും സംഘവും ചേർന്നായിരിക്കും പോസ്റ്റ്മോർട്ടം നടത്തുന്നത്. 
പോസ്റ്റ്മോർട്ടം ഏറിയ പങ്കും നിയമപരമായ കാരണങ്ങളാലാണ് നടത്തപ്പെടുന്നതെങ്കിലും, ചില സാഹചര്യങ്ങളിൽ മരണഹേതുവായ രോഗാവസ്ഥ കണ്ടുപിടിക്കുവാനായും ഇത് ചെയ്യാറുണ്ട്. ക്രിമിനൽ കേസുകൾ, അപകടമരണങ്ങൾ, ആത്മഹത്യകൾ തുടങ്ങിയ കേസുകളുമായി ബന്ധപ്പെട്ടു നടത്തുന്ന പോസ്റ്റ്മോർട്ടത്തെ ഫോറൻസിക് ഒട്ടോപ്സി എന്നും, രോഗവസ്ഥകണ്ടുപിടിക്കാനായും മെഡിക്കൽ വിദ്യാർത്ഥികളുടെ പഠനാവശ്യങ്ങൾക്കു നടത്തുന്ന പോസ്റ്റ്മോർട്ടത്തെ ക്ലിനിക്കൽ അല്ലെങ്കിൽ അക്കാഡമിക് ഒട്ടോപ്സി എന്നും വിളിക്കുന്നു. മൃതശരീരത്തിന്റെ ബാഹ്യഭാഗങ്ങൾ വിശദമായി പരിശോധിച്ച ശേഷം, നെഞ്ച്, ഉദരം, തലയോട് എന്നിവ തുറന്നുള്ള പരിശോധനകൾ മിക്കവാറും എല്ലാ പോസ്റ്റ്മോർട്ടങ്ങളുടെയും ഭാഗമാണ്. പോസ്റ്റ്മോർട്ടത്തിനു വിധേയമാക്കിയ മൃതദേഹം അതിനുശേഷം ഭംഗിയായി തുന്നിച്ചേർത്ത് പൊതുദർശനത്തിനുതകുന്ന രീതിയിൽ മാറ്റിയെടുക്കുന്നതും പോസ്റ്റ്മോർട്ടം പ്രക്രിയയുടെ ഭാഗമാണ്. പോസ്റ്റ്മോർട്ടത്തിനുശേഷം തയ്യാറാക്കുന്ന റിപ്പോർട്ടിനെ പോസ്റ്റ്മോർട്ടം റിപ്പോർട്ട് എന്നുവിളിക്കുന്നു. നിയമപരമായ പ്രക്രിയകൾ ഉൾപ്പെടുന്ന എല്ലാ കേസുകളിലും വളരെ പ്രധാനപ്പെട്ട ഒരു രേഖയാണ് പോസ്റ്റ്മോർട്ടം റിപ്പോർട്ട്.
പോസ്റ്റ് മോർട്ടത്തിനു മുൻപായി ഇൻഡ്യയിൽ പോലീസോ മജിസ്ട്രേറ്റോ പ്രേതവിചാരണ (ഇൻക്വസ്റ്റ്) നടത്തിയിരിക്കും . അന്വേഷണോദ്യോഗസ്ഥനാണ് പോസ്റ്റ്‌മോർട്ടം പരിശോധന നടത്താനുള്ള സാഹചര്യമുണ്ടോ എന്ന് പരിശോധിച്ച് തീരുമാനമെടുക്കുന്നത്.
ചരിത്രം.
"സ്വയമേവ കാണുക" എന്നർത്ഥമുള്ള ഗ്രീക്ക് വാക്കായ ഒട്ടോ‌പ്‌സിയ എന്ന വാക്കിൽ നിന്നാണ് ഇംഗ്ലീഷിലെ ഒട്ടോപ്‌സി എന്ന വാക്കിന്റെ ഉത്ഭവം. ചരിത്രം പരിശോധിച്ചാൽ, മനുഷ്യശരീരം തുറന്ന് ആന്തരികാവയങ്ങൾ പുറത്തെടുക്കുകയും പരിശോധിക്കുകയും, സൂക്ഷിച്ചുവയ്ക്കുകയും ചെയ്യുന്ന പ്രക്രിയ, ബി.സി. 3000 നോടടുത്ത് പുരാതന ഈജിപ്‌ഷ്യന്മാർ മമ്മികൾ ഉണ്ടാക്കുന്നതിന്റെ ഭാഗമായി ചെയ്തിരുന്നു എന്ന് കാണാവുന്നതാണ്.
മരണകാരണം നിർണ്ണയിക്കുന്നതിന്റെ ഭാഗമായി ശവശരീരങ്ങൾ തുറന്നു പരിശോധിക്കുന്നത് മറ്റു പല പ്രാചീന നാഗരികതകളും അംഗീകരിച്ചീരുന്നില്ല. ഇപ്രകാരം ശരീരം തുറക്കുന്നത്, മരിച്ച വ്യക്തിയുടെ മരണാനന്തര ജീവിതത്തിനു ഭംഗം വരുത്തും എന്ന വിശ്വാസമാണ് അന്നുണ്ടായിരുന്നത്. പുരാതന ഗ്രീക്കിൽ പോസ്റ്റ്മോർട്ടങ്ങൾ സാധാരണമല്ലായിരുന്നു. ബി.സി. 150 ആണ്ടോടുകൂടി പുരാതന റോമർ നിയമനടപടികളിൽ, പോസ്റ്റ്മോർട്ടങ്ങളിൽ പാലിക്കേണ്ട നടപടികളെപ്പറ്റി കൃത്യമായ നിബന്ധനകൾ നിലവിൽ വന്നു. ബി.സി 44 ൽ, ജൂലിയസ് സീസർ വധിക്കപ്പെട്ടപ്പോൾ നടത്തിയ ഒട്ടോപ്‌സി റിപ്പോർട്ടിൽ, സീസറിന്റെ ശരീരത്തിലേറ്റ രണ്ടാമത്തെ കുത്ത് ആണ് മരണകാരണമായതെന്ന് രേഖപ്പെടുത്തപ്പെട്ടിരിക്കുന്നു.
റോമാക്കാരുടെ പോസ്റ്റ്മോർട്ട പരിശോധനകൾ പല മാറ്റങ്ങളോടെ കൃത്യമായ നിഷ്കർഷകളില്ലാതെ വീണ്ടും അനേകവർഷങ്ങൾ തുടർന്നു. ഇന്ന് ഉപയോഗിക്കുന്ന പോസ്റ്റ്മോർട്ടം പരിശോധനകൾ അനാറ്റമികൽ പതോളജി രീതിലുള്ളതാണ്. ജിയോവാനി ബറ്റീസ മൊർഗാഗ്‌നി (1682 - 1771) എന്ന ഇറ്റാലിയൻ അനാറ്റോമിസ്റ്റ് ആണ് അനാറ്റമിക് പതോളജിയുടെ പിതാവ് എന്നറിയപ്പെടുന്നത്. The Seats and Causes of Diseases Investigated by Anatomy എന്ന പേരിൽ ഇദ്ദേഹം 1769 ൽ പ്രസിദ്ധീകരിച്ച പുസ്തകമാണ് പതോളജി ശാഖയിൽ എഴുതപ്പെട്ട ആദ്യ പ്രാമാണിക ഗ്രന്ഥം.
പത്തൊൻപതാം നൂറ്റാണ്ടിൽ ജീവിച്ചിരുന്ന വൈദ്യശാസ്ത്രജ്ഞനായിരുന്ന റുഡോൾഫ് വിർച്ചോവ് ഒട്ടോപ്സി രീതികളെ സ്റ്റാൻഡേർഡൈസ് ചെയ്യുന്നതിൽ വലിയ പങ്കുവഹിച്ചിട്ടുണ്ട്.
വിഭാഗങ്ങൾ.
പോസ്റ്റ് മോർട്ടങ്ങളെ പ്രധാനമായും നാലു വിഭാഗങ്ങളായി തിരിച്ചിരിക്കുന്നു.
ഫോറൻസിക് ഒട്ടോപ്‌സി.
ഇന്ത്യയിൽ നടത്തപ്പെടുന്ന പോസ്റ്റ്മോർട്ടം പരിശോധനകളിൽ ഭൂരിഭാഗവും ഫോറൻസിക് ഒട്ടോപ്‌സി വിഭാഗത്തിൽപ്പെടുന്നവയാണ്. 
പോസ്റ്റ്‌മോർട്ടം പരിശോധനയിൽ, ആന്തരാവയവങ്ങൾ, രക്തം, ആഹാരാവശിഷ്ടങ്ങൾ തുടങ്ങിയവയുടെ സാമ്പിളുകൾ വിശദമായ ഫോറൻസിക് പരിശോധനകൾക്കായി എടുക്കാറുണ്ട്. ഈ പരിശോധനാ റിപ്പോർട്ടുകളുടെയും, പോസ്റ്റ്മോർട്ടം നടത്തുന്ന അവസരത്തിൽ പതോളജിസ്റ്റ് നേരിൽ കണ്ടുമനസ്സിലാക്കുന്ന കാര്യങ്ങളുടെയും അടിസ്ഥാനത്തിലാണ് ഒരു പോസ്റ്റ്മോർട്ടം റിപ്പോർട്ട് തയ്യാറാക്കുന്നത്.
പ്രക്രീയ.
നവജാതശിശുക്കളൊഴിച്ചുള്ളവരുടെ ഓട്ടോപ്സി.
പോസ്റ്റ്മോർട്ടത്തിനായി ഒരു മൃതദേഹം പോസ്റ്റ്‌മോർട്ടം ടേബിളിൽ എത്തിക്കുന്നതിനു മുമ്പ് തന്നെ, മൃതദേഹം ലഭിച്ച സ്ഥലത്തുനിന്നുള്ള സാഹചര്യതെളിവുകൾ മറ്റു ബന്ധപ്പെട്ട വസ്തുകൾ ഇവയൊക്കെ പോലീസ് വിഭാഗം ശേഖരിക്കുന്നു. പോസ്റ്റ്മോർട്ടം റിപ്പോർട്ടിനു ഉപോൽബലകമായേക്കാവുന്ന തെളിവുകൾ ശരീരത്തിൽ അവശേഷിക്കുന്നുണ്ടെങ്കിൽ, അവ നഷ്ടമാകാത്ത രീതിയിൽ ശരീരം ഒരു പ്രത്യേക ബാഗിനുള്ളിൽ നിക്ഷേപിച്ചാണ് പോസ്റ്റ്‌മോർട്ടം നടത്തുന്ന ക്ലിനിക്കിലേക്ക് കൊണ്ടുപോകുന്നത്. കേരളത്തിലെ സർക്കാരുത്തരവനുസരിച്ച് എല്ലാ പോസ്റ്റുമോർട്ടങ്ങളും വൈകിട്ട് അഞ്ചുമണിക്കുമുമ്പായി നടത്തണം എന്നു വ്യവസ്ഥയുണ്ട്. ഇന്ത്യയിലെ പല സംസ്ഥാനങ്ങളിലും രാത്രി സമയത്ത് കൃത്രിമവെളിച്ചത്തിന്റെ സഹായത്തോടെ പോസ്റ്റ് മോർട്ടം അനുവദിച്ചിട്ടുണ്ട്. 
ഒരു ഫോറൻസിക് സർജനാണ് (ഇദ്ദേഹവും ഫോറൻസിക് മെഡിസിനിൽ സ്പെഷ്യലൈസ് ചെയ്ത ആളായിരിക്കും) സാധാരണഗതിയിൽ ഫോറൻസിക് ഒട്ടോപ്സി നടത്തുന്നത്. ഇന്ത്യയിലെ നിയമമനുസരിച്ച് എം.ബി.ബി.എസ് പാസ്സായ എല്ലാ ഡോക്ടർമാർക്കും സർക്കാരിന്റെ നിർദ്ദേശമുണ്ടെങ്കിൽ ഓട്ടോപ്സി നടത്താം. കേരളത്തിൽ സർക്കാർ മെഡിക്കൽ കോളേജുകളിലെ ഫോറൻസിക് വിഭാഗം പ്രഫസർമാരെ പോലീസ് സർജന്മാർ എന്നും പോലീസ് സർജനു കീഴിലുള്ള വിദഗ്ദ്ധ ഡോക്ടർമാരെ ഡെപ്യൂട്ടി പോലീസ് സർജൻ, അസിസ്റ്റന്റ് പോലീസ് സർജൻ എന്നീ വിശേഷണങ്ങളിലും വിളിക്കുന്നുണ്ട്. പോലീസ് സർജന്മാർക്ക് ഏതൊക്കെ ജില്ലകളിലെ ജോലി ചെയ്യാം എന്നതുസംബന്ധിച്ച് സർക്കാർ വ്യവസ്ഥകൾ ഉണ്ടാക്കിയിട്ടുണ്ട്
സൂര്യപ്രകാശത്തിൽ ഓട്ടോപ്‌സി ചെയ്യണമെന്ന നിബന്ധന മഞ്ഞനോവ് (മഞ്ഞപ്പിത്തം), ഓക്സിജനേഷൻ കുറയുന്നതുമായി ബന്ധപ്പെട്ട ശരീരത്തിന്റെ നീലിമ (cyanosis), ക്ഷതങ്ങൾ എന്നിവ വ്യക്തമായും തനത് നിറത്തിൽ തന്നെ കാണാനും സാധിക്കണം എന്നതുകൊണ്ടാണ്. ക്ഷതങ്ങളുടെ പോസ്റ്റ്മോർട്ടം ചെയ്യുന്നത് ആരായാലും, നിരീക്ഷണങ്ങൾ ഒരുപോലെ ആകണം എന്ന ശാസ്ത്രതത്വം മാനിച്ചാണ് സൂര്യവെളിച്ചത്തെ ആശ്രയിക്കുന്നത്. മാത്രവുമല്ല ചിലസ്ഥലങ്ങളിലെങ്കിലും മരണം നടന്ന സ്ഥലത്തിനടുത്ത് തന്നെ ഓട്ടോപ്സിയും ചെയ്ത് തീർക്കാറുണ്ട്. ഓട്ടോപ്സിക്കുള്ള സ്ഥിരം സം‌വിധാനങ്ങളില്ലാത്ത സ്ഥലങ്ങളിൽ (താലൂക്ക്,ദ്വിതീയ കേന്ദ്രങ്ങൾ)) മറകെട്ടി അവിടെവച്ചുതന്നെ ചെയ്യാറുമുണ്ട്. സാഹചര്യ തെളിവുകളും വസ്തുവഹകളും നശിപ്പിക്കപ്പെട്ടു പോകാതിരിക്കാനിത് സഹായകമാണ്. സൂര്യപ്രകാശത്തിന്റെ ആവശ്യകത മുന്നിൽകണ്ടുകൊണ്ട് ഓട്ടോപ്സി മുറികളുടെ മച്ചിൽ കണ്ണാടി വച്ച് സൂര്യവെളിച്ചത്തെ കടത്തിവിടാൻ സൗകര്യമുണ്ടാക്കിയിട്ടുണ്ട്. എന്നാൽ ഇന്ന് ട്യൂബ് ലൈറ്റ് പോലെ സർ‌വ്വസാധാരണമായ പ്രകാശസ്രോതസ്സുകൾ ഉപയോഗിച്ചും ഓട്ടോപ്‌സി ചെയ്യാറുണ്ട്. 
പാശ്ചാത്യരാജ്യങ്ങളിൽ, പോസ്റ്റ്‌മോർട്ടം പരിശോധന നടത്തുന്ന മുറികളുടെ ഭിത്തികളിൽ കാണാവുൻന്ന ഒരു ചുവരെഴുത്ത് ഇങ്ങനെയാണ് "Hic locus est ubi mors gaudet succurrere vitae" ലാറ്റിൻ ഭാഷയിലെഴുതിയിരിക്കുന്ന ഈ വാചകത്തിന്റെ അർത്ഥം "This is the place where death rejoices to help those who live" അഥവാ, "മരിച്ചുപോയവർ ജീവിച്ചിരിക്കുന്നവരെ സഹായിക്കുന്നതിൽ സന്തോഷം കണ്ടെത്തുന്ന സ്ഥലം" എന്നാണ്. വാക്കുകളുടെ അർത്ഥം പോലെ, തന്നിലവശേഷിച്ചിരിക്കുന്ന തെളിവുകളുടെ അടിസ്ഥാനത്തിൽ ഓരോ മൃതശരീരവും പോസ്റ്റ്മോർട്ടം ചെയ്യുന്ന പതോളജിസ്റ്റിനോട് നിശ്ശബ്ദമായി സംവദിക്കുന്നു. 
പോസ്റ്റ്മോർട്ടം ടേബിളിൽ കിടത്തുന്ന മൃതശരീരം, ആദ്യമായി ബാഹ്യപരിശോധനകൾക്ക് വിധേയമാക്കുന്നു. ശരീരത്തിൽ കാണപ്പെടുന്ന വസ്ത്രങ്ങൾ, അവയുടെ സ്ഥാനം മുതലായവ രേഖപ്പെടുത്തിയശേഷം വസ്ത്രങ്ങൾ നീക്കം ചെയ്യുന്നു. ശരീരത്തിൽ കാണപ്പെട്ടേക്കാവുന്ന പാടുകൾ, പരിക്കുകൾ, മുറിവുകൾ, നിറവ്യത്യാസങ്ങൾ, അസാധാരണമായ മറ്റു കാര്യങ്ങൾ എന്നിവ റിപ്പോർട്ടിൽ രേഖപ്പെടുത്തുന്നു. കൈകാലുകളിലെ നഖങ്ങൾ, വിരലുകൾ എന്നിവയെല്ലാം വിശദമായി ഈ അവസരത്തിൽ തെളിവുകൾക്കായി പരിശോധിക്കുന്നു. എന്തെങ്കിലും വസ്തുക്കൾ ഈ പരിശോധനകൾക്കിടയിൽ കണ്ടാൽ, അവയുടെ സാമ്പിളുകൾ ശേഖരിക്കുന്നു. മുറിവുകൾ ഉണ്ടെങ്കിൽ അവയുടെ വലിപ്പം, ആഴം തുടങ്ങീയവും രേഖപ്പെടുത്തുന്നു. ആവശ്യമെങ്കിൽ, ഫോട്ടോഗ്രാഫുകളും ഈ അവസരത്തിൽ എടുത്തു സൂക്ഷിക്കും. മൃതദേഹത്തിന്റെ ഭാരം, നീളം മുതലായവ അളക്കുന്നു. 
അതിനുശേഷം, മൃതദേഹത്തിന്റെ അടീയിൽ, നെഞ്ചിനു സമാന്തരമായി "ബോഡി ബ്ലോക്ക്" എന്നറിയപ്പെടുന്ന ഒരു ചതുരക്കഷണം വയ്ക്കുന്നു. റബർ കൊണ്ടോ പ്ലാസ്റ്റിക് കൊണ്ടോ ഉണ്ടാക്കിയിട്ടുള്ള ചതുരാകൃതിയിൽ ഒരു ഇഷ്ടികയുടെ വലിപ്പത്തിലുള്ള കട്ടയാണിത്. ഇന്ത്യയിൽ സാധാരണഗതിയിൽ ഒരു മരക്കഷണമാണ് ഇതിനുപയോഗിക്കുക. ഇതിൽ കിടത്തിയിരിക്കുന്ന മൃതദേഹത്തിന്റെ നെഞ്ചിൻകൂട് (trunk) ഉയർന്നും തോളും കൈകളും അതിനേക്കാൾ താഴ്ന്ന ഒരു തലത്തിലുമായിരിക്കും. ശരീരം തുറന്നു പരിശോധിക്കാൻ ഈ രീതിയിൽ മൃതദേഹം കിടത്തുന്നതുമൂലം കൂടുതൽ സൗകര്യമൊരുങ്ങുന്നു. 
നെഞ്ചും വയറും പരിശോധനയ്ക്കായി തുറക്കുന്നതിന് രണ്ടു രീതികളുണ്ട്. 
പുക്കിൾ ഭാഗത്ത് ഈ മുറിവ് ഒരല്പം ഇടത്തേക്ക് മാറീയതിനുശേഷമാണ് താഴേക്ക് നീളുന്നത്.മനുഷ്യശരീരത്തിലെ സുപ്രധാനഭാഗങ്ങളായ നെഞ്ച് (Thorax), വയർ (adbomen) എന്നീ രണ്ടു അറകളിലേയും ആന്തരികാവയങ്ങളെ നേരില് കണ്ടു മനസ്സിലാക്കുവാനും പഠിക്കുവാനും ഈ രീതിയിലുള്ള മുറിക്കൽ ഏറെ സഹായകരമാണ്. 
രക്തചംക്രമണത്തിന്റേയും, രക്തസമ്മർദ്ദത്തിന്റെയും അടിസ്ഥാനമായ ഹൃദയമിടിപ്പ് മരിച്ച വ്യക്തിയിൽ ഇല്ലാത്തതിനാൽ, മുറിവുകളിൽ നിന്ന് സാധാരണഗതിയിൽ രക്തസ്രാവം വളരെ കുറവായിരിക്കും. Y ആകൃതിയിലുള്ള മുറീവിൽ നിന്ന് നെഞ്ചിന്റെ വശങ്ങളിലേക്ക് ത്വക്കും അതുമായി ബന്ധിച്ചിരിക്കുന്ന മാംസവും തുടർന്ന് പിളർത്തി മാറ്റുന്നു. മുകളിലേക്ക് കഴുത്തിനു തൊട്ടുതഴെവരെയും ഇതേരീതിയിൽ മാംസവും ത്വക്കും മാറ്റുന്നു. നെഞ്ചിന്റെ ഇരുവശങ്ങളിലുമുള്ള വാരിയെല്ലുകൾ പ്രത്യേക ടൂളുകൾ ഉപയോഗിച്ച് മുറിച്ചതിനുശേഷം, നെഞ്ചിൻകൂടിന്റെ മുൻഭാഗം ഒരുമിച്ച് ഒരു പാളിയായി എടുത്തുമാറ്റുന്നു. ഇതോടെ ശ്വാസകോശങ്ങളും ഹൃദയവും കാണാറാകുന്നു. പോസ്റ്റ്മോർട്ടത്തിനുശേഷം നെഞ്ചിൻകൂട് ശരീരത്തിൽ പുനഃസ്ഥാപിക്കുന്നതിനുവേണ്ടീയാണ് ഇങ്ങനെ ഒരു പ്ലേറ്റായി എടുത്തുമാറ്റുന്നത്. 
ശരീരം ഇപ്രകാരം തുറന്നുകഴിയുമ്പോൾ ആന്തരാവയങ്ങൾ പൂർണ്ണമായും കാണാറാകും. തുടർന്ന് ആന്തരാവയവ പരിശോധന ആരംഭിക്കുന്നു. ആന്തരാവയവങ്ങളുടെ പരിശോധന നടത്തുന്നതിനു വിവിധ അംഗീകൃതരീതികൾ ഉപയോഗിക്കുന്നുണ്ട്. ഒന്നുകിൽ ആന്തരാവയവങ്ങൾ എല്ലാം കൂടീ ഒരുമിച്ച് ശരീരത്തിൽ നിന്നു വേർപെടുത്തിയതിനുശേഷം, അവയെ വെവ്വേറെയായി പരിശോധിക്കുന്നു. അല്ലെങ്കിൽ ഈ അവയവയങ്ങൾ പതോളജിസ്റ്റ് നിശ്ചയിക്കുന്ന ഒരു ക്രമത്തിൽ വേർപെടുത്തി പരിശോധിക്കുന്നു. രണ്ടായാലും, പോസ്റ്റ്മോർട്ടം നടത്തുന്ന കേസിന്റെ സ്വഭാവമനുസരിച്ചാണ് ഈ രീതികൾ തീരുമാനിക്കപ്പെടുക. ആന്തരാവയങ്ങളെ ഒരുമിച്ച് ശരീരത്തിൽ നിന്നു വേർപെടുത്തുന്ന രീതിയെ "എൻ മാസെ ടെക്ക്നിക്ക് ഓഫ് ലെട്യൂൾ" (en masse technique of letulle) എന്നും, രണ്ടാമതു പറഞ്ഞരീതിയെ "എൻ ബ്ലോക്ക് മെത്തേഡ് ഓഫ് ഘോൺ" (en bloc method of Ghon) എന്നും വിളിക്കുന്നു. ഓരോ ആന്തരാവയവത്തിന്റെയും വലിപ്പം, ഭാരം എന്നിവ പരിശോധിക്കുകയും റീപ്പോർട്ടിൽ രേഖപ്പെടൂത്തുകയും ചെയ്യും. ആന്തരാവയവങ്ങൾ ഒരുമിച്ചു വേർപെടുത്തുന്ന രീതിയിൽ, തൊണ്ടയിൽ നിന്നാരംഭിച്ച് ശ്വസനനാളിയുടെ തുടക്കം മുതൽ, വൻകുടലിന്റെ അവസാനഭാഗം വരെ ഒരുമിച്ച് ഒരു പിണ്ഡമായി ശ്രദ്ധാപൂർവം മുറീച്ചു മാറ്റിയെടുത്തിട്ട്, ഭാഗങ്ങൾ പരിശോധിക്കുന്നു. 
ആന്തരാവയങ്ങളുടെ പരിശോധനയുടെ ഏകദേശരൂപം ഇനി പറയും വിധമാണ്. ഹൃദയം സ്ഥിതിചെയ്യുന്ന പെരികാർഡിയൽ സാക് തുറന്ന് ഹൃദയത്തിന്റെ അവസ്ഥ വീക്ഷിക്കുന്നു. പൾമണറി ധമിനികളിൽ നിന്നോ ഹൃദയ അറകളിൽ നിന്നോ രക്തസാമ്പിളുകൾ ശേഖരിച്ചേക്കാം. വിഷാംശപരിശോധനയ്ക്കുവേണ്ടീയാണിതു ചെയ്യുന്നത്. പൾമണറീ ധമനി മുറീച്ച് അവിടെ ഏതെങ്കിലും തരത്തിലുള്ള ബ്ലോക്ക് ഉണ്ടോ എന്നു പരിശോധിക്കുന്നു. അതിനുശേഷം ഹൃദയം ശരീരവുമായി ബന്ധിച്ചിരിക്കുന്ന ഞരമ്പുകളിൽ നിന്നും പേശികളിൽ നിന്നും വേർപെടൂത്തുന്നു. ബ്രോങ്കസ്, ആർട്ടറി, വെയിൻ എന്നിവ മുറിച്ചു മാറ്റി ഇടതു ശ്വാസകോശവും, തുടർന്നു വലതു ശ്വാസകോശവും വേർപെടൂത്തുന്നു. ശ്വാസകോശത്തെ ബാധിക്കുന്ന അസുഖങ്ങൾ, ശ്വാസകോശത്തിൽ കടന്നുകൂടാൻ സാധ്യതയുള്ള മറ്റു വസ്തുക്കൾ തുടങ്ങിയവ ഈ അവസരത്തിൽ പ്രത്യേകം പരിശോധിക്കുന്നു.
അടുത്തതായി ദഹനവ്യവസ്ഥയിലെ അവയവങ്ങളാണ് പരിശോധനയ്ക്ക് വിധേയമാക്കുന്നത്. ആമാശയത്തിലെ ഭക്ഷണാവശിഷ്ടങ്ങൾ പരിശോധിക്കുന്നതിൽ നിന്നും മരണം നടന്നിട്ട് ഏകദേശം എത്രസമയമായി എന്ന് അനുമാനിക്കാനാവും. തുടർന്ന് കരൾ, പാൻക്രിയാസ്, കുടലുകൾ മുതലായവ പരിശോധിക്കുന്നു. അവ എടുത്തുമാറ്റിയ ശേഷം വൃക്കകളും യൂറീനറി സിസ്റ്റവും പരിശോധനകൾക്ക് വിധേയമാക്കുന്നു. 
അടുത്തതായി പരിശോധിക്കുന്നത് തലച്ചോറാണ്. ബോഡി ബ്ലോക്ക് ഉപയോഗിച്ച് തല ഉയർത്തിവയ്ക്കുന്നു. അതിനുശേഷം തലയുടെ പുറകിൽ ഇരുചെവികളുടെയും നേരെ പുറകിൽ നിന്ന് ആരംഭിക്കുന്നവിധത്തിൽ ഒരു മുറിവ് തലയുടെ കുറുകേ ഉണ്ടാക്കുന്നു. ഈ മുറിവിൽ നിന്ന് ആരംഭിച്ച്, തലയോട്ടിയെ പൊതിഞ്ഞിരിക്കുന്ന ചർമ്മം, മുടീയുൾപ്പടെ രണ്ടൂ പാളികളായി വിഭജിച്ച്, ഒരു പാളി നെറ്റിയുടെ ഭാഗത്തേക്കും മറൂപാളി കഴുത്തിനു മുകളിലേക്കും വരത്തക്കവിധത്തിൽ വേർപെടുത്തുന്നു. അതിനുശേഷം, സ്ട്രൈക്കർ വാൾ (Stryker saw) എന്നപേരായ ഒരു ടൂൾ ഉപയോഗിച്ച്, തലയോട്ടീയുടെ മധ്യഭാഗത്തുനിന്നാരംഭിച്ച് പിന്നിലേക്ക് പോകുന്നധത്തിൽ ഒരു തൊപ്പിയുടെ ആകൃതിയിൽ തലയോട്ടി മുറീച്ചുമാറ്റുന്നു. പോസ്റ്റ് മോർട്ടത്തിനുശേഷം ഈ "തൊപ്പി" തിരികെ വച്ച് വീണ്ടൂം ചർമ്മം തുന്നിച്ചേർക്കുന്നതിനായാണ് ഇങ്ങനെ ചെയ്യുന്നത്. 
തലച്ചോറ് നിലവിലുള്ള അവസ്ഥയിൽ പരിശോധിക്കുന്നു. രോഗാവസ്ഥകൾ, രക്തസ്രാവം, പരിക്കുകൾ മുതലായവ ഈ അവസരത്തിലാണ് നോക്കുന്നത്. അതിനുശേഷം തലച്ചോറിനെ പൂർണ്ണമായും മുറിച്ചു മാറ്റി പുറത്തെടുത്ത് പരിശോധിക്കുന്നു. 
കൈകാലുകൾ, മുഖം എന്നിവ സാധാരണഗതിയിൽ ഒരു പോസ്റ്റ്മോർട്ടത്തിലും തുറന്നു പരിശോധിക്കാറീല്ല. ശരീരത്തിനു പുറത്തേക്ക് മാറ്റിയ അവയവങ്ങൾ പരിശോധനയ്ക്കു ശേഷം ആവശ്യാനുസരണം സാമ്പിൾ ചെയ്യും. അതിനുശേഷം മൃതദേഹം വീണ്ടും പഴയതുപോലെ തുന്നിച്ചേർക്കുന്നു.
നവജാതശിശുക്കളുടെ ഓട്ടോപ്സി.
മരണകാരണം കണ്ടുപിടിക്കുക എന്നതു കൂടാതെ മറ്റു ചില പ്രധാന കാര്യങ്ങളും നവജാതശിശുക്കളുടെ ഓട്ടോപ്സിയിൽ കണ്ടുപിടിക്കേണ്ടിവരും. ഫോറൻസിക് സർജൻ ഇത്തരം ഓട്ടോപ്സികളിൽ ഉത്തരം കണ്ടുപിടിക്കേണ്ട ചില ചോദ്യങ്ങൾ ഇവയാണ്. 
28 ആഴ്ച്ച ഗർഭകാലം കഴിഞ്ഞ ശിശുക്കൾക്ക് മാതാവിൽ നിന്ന് വേറിട്ട് ജീവിക്കാനുള്ള വളർച്ചയെത്തിയിട്ടുണ്ടാവും (വയബിലിറ്റി). നെറുക മുതൽ ഉപ്പൂറ്റി വരെയുള്ള നീളം, ശരീരഭാരം, ശരീരത്തിലെ ചില തരുണാസ്ഥികൾ അസ്ഥിയായി മാറുന്ന പ്രക്രീയ തുടങ്ങിയിട്ടുണ്ടോ എന്നതൊക്കെ പരിശോധിച്ചാണ് ഈ ചോദ്യത്തിനുത്തരം കണ്ടെത്തുക. 
ഗർഭപാത്രത്തിൽ വച്ചുതന്നെ മരണം സംഭവിച്ച് പിന്നീട് പ്രസവിക്കുന്ന ശിശുക്കളെ ഡെഡ് ബോൺ (Dead born) എന്നാണ് വിളിക്കുക. അണുക്കളില്ലാത്ത ഗർഭപാത്രത്തിനുള്ളിൽ വച്ച് ചീയലിനു പകരം നടക്കുന്ന പ്രക്രീയയും ശരീരപേശികളിൽ ചിലപ്പോൾ കാണുന്ന ദൃഡതയും മറ്റുമാണ് ഈ ചോദ്യത്തിനുത്തരം കണ്ടെത്താൻ സഹായിക്കുന്ന കാര്യങ്ങൾ. 
ഡെഡ് ബോൺ ശിശുവിന്റെയും ജീവനോടെ ജനിച്ചശിശുവിന്റെയും ലക്ഷണങ്ങൾ കാണിക്കാത്ത സന്ദർഭങ്ങളിൽ ഈ കണ്ടെത്തലിലാണെത്തിച്ചേരുന്നത്. 
ആദ്യത്തെ കരച്ചിലിലൂടെ ശ്വാസകോശങ്ങളിൽ വായു നിറയ്ക്കുന്നതിന്റെ ലക്ഷണങ്ങൾ നേരിട്ടുള്ള പരിശോധനകളിലൂടെയും ലാബ് പരിശോധനകളിലൂടെയും കണ്ടെത്താൻ സാധിക്കും. പാലൂട്ടപ്പെട്ടതിന്റെ ലക്ഷണം, മദ്ധ്യകർണ്ണത്തിലെ മാറ്റങ്ങൾ, നെഞ്ചിന്റെയും ഡയഫ്രം എന്ന പേശിയുടെയും മാറ്റങ്ങൾ എന്നിവയൊക്കെ ഈ ചോദ്യത്തിനുത്തരം കണ്ടെത്താൻ സഹായകമാണ്. 
ശിശുവിന്റെ രക്തചംക്രമണവ്യൂഹത്തിലും, രക്തത്തിലും, പൊക്കിൾക്കൊടിയിലും മറ്റുമുണ്ടാകുന്ന മാറ്റങ്ങൾ വിശകലനം ചെയ്ത് ഈ ചോദ്യത്തിനുത്തരം കണ്ടുപിടിക്കാൻ സാധിക്കും.
ശരീരത്തിന്റെ പുനരേകീകരണം.
പോസ്റ്റ്മോർട്ടം നടത്തപ്പെട്ട ശരീരത്തെ തുന്നിച്ചേർത്ത്, മുറിവുകൾ കാണാത്തവിധത്തിലാക്കി, പൊതുദർശനത്തിനും സംസ്കാരത്തിനും ഉതകുംവിധമാക്കുന്ന പ്രക്രിയയയാണിത്. ഉദരം, നെഞ്ച് എന്നീ അറകൾക്കുള്ളിൽ കോട്ടൺ പഞ്ഞികൊണ്ടൂള്ള ഒരു ലൈനിംഗ് കൊടൂക്കുന്നു. അതിനുശേഷം മുറിച്ചു മാറ്റിയ അവയവങ്ങൾ ഒരു പ്ലാസ്റ്റിക് ബാഗിൽ നിക്ഷേപിച്ച് തിരികെ ഈ അറകളിലാക്കി ഉദരം തുന്നിക്കെട്ടുന്നു. നെഞ്ചിൻകൂട് (chest plate) തിരികെ വച്ച്, അതിനു മുകളിലേക്ക് പോസ്റ്റ് മോർട്ടത്തിന്റെ തുടക്കത്തിൽ വശങ്ങളിലേക്ക് നീക്കി വച്ച പേശിയും ചർമ്മവും തിരികെയാക്കി തുന്നിക്കെട്ടുന്നു. അവസാനമായി ഇളക്കി മാറ്റിയ തലയോട്ടിയുടെ ഭാഗം യഥാസ്ഥാനത്തെക്ക് വച്ച്, ഇരുവശത്തേക്കും നീക്കിയിരുന്ന ശിരോചർമ്മവും തുന്നിക്കെട്ടുന്നു. ഇതിനുശേഷം ശരീരം സംസ്കാരത്തിനായി തിരിച്ചു നൽകുന്നു. 
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
Wikisource has the text of the 1911 Encyclopædia Britannica article .

</doc>
<doc id="202713" url="https://ml.wikipedia.org/wiki?curid=202713" title="സണ്ണി ലിയോൺ">
സണ്ണി ലിയോൺ

 
കരഞ്ജിത്ത് കൗർ വോഹൃ എന്ന സണ്ണി ലിയോണി()1981 മെയ് 13 നാണ് ജനിച്ചത്. മുൻ നീലച്ചിത്രഅഭിനേത്രിയും, മോഡലുമായ സണ്ണി ലിയോണി ഇപ്പോൾ ഇന്ത്യൻ സിനിമ രംഗത്തും നിറ സാന്നിധ്യമാണ്. മുൻകാലങ്ങളിൽ ചില പ്രായപൂർത്തി ആയവർക്ക് വേണ്ടി മാത്രമുള്ള 'A' സർട്ടിഫിക്കറ്റുള്ള നീലചിത്രങ്ങളിൽ നായികയായി അഭിനയിച്ച സണ്ണി ലിയോണി അമേരിക്കൻ പൗരത്വം ഉള്ള ഇന്ത്യൻ വംശജയാണ്. കേരൻ മൽഹോത്ര എന്ന പേരിലും ഇവർ ചില വേദികളിൽ പ്രത്യക്ഷപ്പെട്ടിട്ടുണ്ട്. "പെന്ത്ഹൗസ്" മാഗസിന് 2003-ൽ സണ്ണി ലിയോണിയെ പെന്തോൻ പെറ്റ്സ് ഓഫ് ഇയറായി തിരഞ്ഞെടുത്തിരുന്നു. മികച്ച പോൺ സ്റ്റാറിനുള്ള (മികച്ച നീലച്ചിത്ര നായിക പരുസ്കാരം) പല പുരസ്‌ക്കാരങ്ങളും അവർ നേടിയിട്ടുണ്ട്. 2010 ൽ 12 പ്രധാന പ്രായപൂർത്തി ആയവർക്ക് വേണ്ടിയുള്ള നീലച്ചിത്ര അഭിനേതാക്കളിൽ നിന്ന് തിരഞ്ഞെടുത്ത സണ്ണി ലിയോണി വിവിഡ് എന്റർടൈമിന്റെ അഭിനേത്രിയായി കരാർ വ്യവസ്ഥയിൽ പ്രവർത്തിച്ചിട്ടുണ്ട്.
സണ്ണി ലിയോണി സ്വതന്ത്രയായി അനേകം പരിപാടികളിലും, വേദികളിലും, സിനിമകളിലും, ടെലിവിഷൻ പരിപാടികളിലും നിറസാനിധ്യം അറിയിച്ചിട്ടുണ്ട്. 2005ൽ തന്റെ പ്രവർത്തനത്തിലൂടെ അഭിനയ രംഗത്ത് മുഖ്യധാരയിലെത്തി. അതിലൂടെ MTV ഇന്ത്യയുടെ റെഡ് കാർപ്പെറ്റ് റിപ്പോർട്ടിലും ഇവർ ഇടം നേടി. 2011 ൽ ബിഗ് ബോസ് എന്ന ടെലിവിഷൻ പരിപാടിയിൽകൂടി ഇന്ത്യൻ റിയാലിറ്റി ഷോയിലും തുടർന്ന് ഇന്ത്യൻ സിനിമ രംഗത്തും എത്തി. സ്പ്ലിറ്റ് വില്ല എന്ന റിയാറ്റിഷോയുടെ അവതാരകയായും ഇവർ പ്രവർത്തിച്ചിട്ടുണ്ട്.
പൂജ ബട്ടിന്റെ ജിസം-2 എന്ന പ്രായപൂർത്തി ആയവർക്ക് വേണ്ടി മാത്രമുള്ള ത്രില്ലർ സിനിമയിലൂടെ 2012ൽ ഇവർ ബോളിവുഡിൽ തന്റെ അരങ്ങേറ്റം നടത്തി. പിന്നീട് 2013 ൽ ജാക്‌പോട്ട്, 2014 ൽ റാങ്കിനി എം.എം.എസ്-2, 2015 ൽ ഏക് പെഹലി ലീല എന്നീ സൂപ്പർ ചിത്രങ്ങൾ 4 വർഷം കൊണ്ട് ഇന്ത്യൻ സിനിമ രംഗത്ത് ചരിത്രങ്ങളെഴുതി.
സിനിമ എന്ന മഹ സമൂദ്രത്തിന് പുറമേ തന്റെ ഔദ്യോഗിക ജീവിതം ചില സാമൂഹിക പ്രവർത്തനത്തിനും മാറ്റിവെച്ചു. ലോസ് ആഞ്ചലോസിൽ നടത്തിയ റോക്-അൻ-റോൾ എന്ന പരിപാടിയിൽക്കൂടെ സമാഹരിച്ച പണം അമേരിക്കൻ ക്യാൻസർ സൊസൈറ്റിക്ക് കൈമാറി. അതിന് പുറമേ വളർത്ത് മൃഗത്തെ പരിപാലിക്കുന്ന ക്യാമ്പൈനും മറ്റും നേതൃത്വവും നൽകുന്നതിൽ പ്രധാന പങ്ക് വഹിച്ചു.
2011 ൽ സണ്ണി ലിയോണി സംഗീതഞ്ജനായ ഡേവിഡ് വെബ്ബറെ വിവാഹം കഴിച്ചു..2017-ൽ ഈ ദമ്പതികൾ ഒരു കുട്ടിയെ ദത്തെടുത്തു.നിഷ എന്നാണ് ആ കുട്ടിയുടെ പേര്. ഇൻഡോ-കനേഡിയൻ പ്രായപൂർത്തി ആയവർക്ക് വേണ്ടി മാത്രമുള്ള ചിത്രങ്ങളിലെ നായികയും ബോളിവുഡ് നായികയും, ബിസിനസ്സുകാരിയും ഇന്ത്യ, കാനഡ, വടക്കേ അമേരിക്ക എന്നീ രാജ്യങ്ങളിലെ മോഡലുമാണ്. പൂജാ ഭട് സംവിധാനം ചെയ്ത ലൈംഗിക ത്രില്ലർ ചിത്രമായ ജിസം-2 വിലൂടെ ബോളിവുഡ് സിനിമയിൽ രംഗപ്രവേശം ചെയ്തു.
ജനനം.
സിക്ക് പഞ്ചാബി മാതാപിതാക്കൾക്ക് 1981 മേയ് 13നു കാനഡയിലെ ഒൻടേറിയോ പ്രവിശ്യയിലെ സാർണിയ എന്ന പട്ടണത്തിൽ ജനിച്ചു. അച്ഛൻ തിബറ്റിൽ ജനിച്ച് ഡൽഹിയിൽ വളർന്ന ആളായിരുന്നു. അമ്മ ഹിമാചൽ പ്രദേശിലെ സിറാമൗർ ജില്ലയിൽ നിന്നുമുള്ള വനിതയായിരുന്നു. സണ്ണി ലിയോണിന്റെ അമ്മ 2008 ൽ മരണപ്പെട്ടു. ചെറുപ്പത്തിൽ കായികവിനോദങ്ങളിൽ ഏർപ്പെട്ടിരുന്ന സണ്ണി ലിയോണിന്റെ ഇഷ്ട കായിക ഇനം ഹോക്കി ആയിരുന്നു. ആൺ കുട്ടികളുമൊത്ത് ഹോക്കി കളിക്കുന്നതായിരുന്നു ഇഷ്ട വിനോദം. ഇവർ സ്വയം ഞാൻ ഒരു ആൺകുട്ടിയാണെന്ന് സങ്കൽപിച്ച് പെരുമാറുന്ന പ്രകൃതക്കാരിയായിരുന്നു. സ്വയം വർണ്ണിച്ചിരുന്നത് താനൊരു ' ' 'tomboy' ' ' ആണ് എന്നാണ്. സ്വന്തം ലിംഗഭേദം അഥവാ ജൻഡർ തീരുമാനിക്കുന്നതിലും അവർ നിലപാട് എടുത്തിരുന്നു. 
സിക്ക് കുടുംബത്തിലായിരുന്നുവെങ്കിലും മാതാപിതാക്കൾ സണ്ണി ലിയോണിനെ സഭ നടത്തിപ്പോന്ന കത്തോലിക് സ്‌കൂളിൽ പഠിക്കാൻ വിട്ടു. മകളെ സ്വന്തം കാര്യങ്ങളിൽ സ്വതന്ത്രമായി തീരുമാനമെടുക്കാൻ മാതാപിതാക്കൾ അനുവദിച്ചിരുന്നു. 11 വയസുള്ളപ്പോഴേ ആദ്യ ചുംബനം നടത്തി. സ്‌കൂൾ ജീവിത കാലഘട്ടത്തിൽ മറ്റൊരു സ്‌കൂളിലെ ബാസ്‌കറ്റ്‌ബോൾ കളിക്കാരനുമായി 16ആം വയസ്സിൽ ആദ്യ ലൈംഗികബന്ധത്തിൽ ഏർപ്പെടുകയും ചെയ്തു. 18 ആം വയസ്സിൽ താൻ ലിംഗലൈംഗിക ന്യൂനപക്ഷങ്ങളിൾപ്പെട്ട (LGBTIQ) ബൈസെക്ഷ്വൽ(B) ആണെന്ന് സണ്ണി ലിയോണി തിരിച്ചറിയുകയും ചെയ്തു.
ഔദ്യോഗികജീവിതം.
പ്രായപൂർത്തി ആയവർക്ക് വേണ്ടിയുള്ള ചിത്രങ്ങളിൽ അഭിനയിക്കുന്നതിനു മുമ്പേ, ജെർമ്മൻ ബേക്കറിയായ ജെഫി ലൂബിലും, പിന്നീട് ടാക്‌സ് &amp; റിട്ടയർമെന്റ് സംരംഭത്തിലും സേവനം അനുഷ്ഠിച്ചു. സണ്ണി ലിയോണി പഠിച്ച പ്രൊഫഷൻ നേഴ്‌സിങ്ങ് ആയിരുന്നു. പ്രായപൂർത്തി ആയ ശേഷം തന്റെ സിനിമാ ലോകത്തേക്കുള്ള പ്രവേശനത്തോടെയാണ് സണ്ണി ലിയോണി എന്ന നാമം തിരഞ്ഞെടുക്കുന്നത്. അവർ സ്വയം പറയുന്നു സണ്ണി എന്നത് തന്റെ സ്വന്തം പേരാണ്. ലിയോണി എന്നത്, അമേരിക്കയിലെ ന്യൂയോർക്കിൽ ജീവിച്ചിരുന്ന മാഗസിൻ പബ്ലീഷർ ബോം ഗുസിയോൺ എന്ന ആളിൽ നിന്ന് കടം എടുത്തതാണ്. ബോം ഗുസിയോൺ പെന്ത്ഹൗസ് മാഗസിന്റെ ഉടമയാണ്. പെന്റ് ഹൌസിനു വേണ്ടി ആദ്യകാല ഫോട്ടോയ്ക്ക് പോസ് ചെയ്ത സണ്ണി ലിയോണി വളരെ പെട്ടെന്ന് തന്നെ മുൻനിര മോടലിങ്ങ് മാഗസിനുകളിൽ ഇടം നേടി.
2003 ൽ പെന്ത്ഹൗസ് മാഗസിൻ ' ' 'പെന്തൗസ് പെറ്റ് ഓഫ് ദ ഇയർ' ' ' ആയി സണ്ണി ലിയോണിനെ പ്രഖ്യാപിച്ചു. തുടർന്ന് 2005 ൽ ആദം ആന്റ് ഈവ് തങ്ങളുടെ വെസ്റ്റ് കോസ്റ്റിന്റെ ഇന്റർനെറ്റ് വില്പന പ്രതിനിധിയായും നിയമിച്ചു.
ഇതെ സമയം 3 വർഷത്തെ കരാറിൽ വിവിഡ് ഓന്റർടൈമെന്റുമായി കരാറിൽ ഒപ്പിട്ടു. കരാർ അടിസ്ഥാനത്തിൽ സ്വവർഗാനുരാഗിയായ സ്ത്രീയായി അഭിനയിക്കലായിരുന്നു തൊഴിൽ. പ്രായപൂർത്തി ആയവർക്ക് വേണ്ടിയുള്ള ചലച്ചിത്ര നിർമ്മാണ രംഗത്തെ പുതിയ മാറ്റത്തിനായിരുന്നു ആ കരാർ സാക്ഷ്യം വഹിച്ചത്. 2005 ൽ പുറത്ത് വന്ന ആദ്യ ചിത്രത്തിൽ ഇവരുടെ പേര് എഴുതികാണിച്ചത് സണ്ണി എന്ന് ആയിരുന്നു. Virtual Vivid Girl Sunny Leone എന്ന രണ്ടാമത്തെ സിനിമയോടെയാണ് ലിയോണി എന്ന് പേരിനൊപ്പം വന്നത്. പിന്നീട് ഏകാംഗ അഭിനയത്തിൽ നിന്ന് വഴിമാറി The Female Gardner എന്ന ചിത്രത്തിലടെ മികല്യ മെണ്ടസ്സും, ഡേസി മേരിയും ഒപ്പം ചേർന്ന് അഭിനയിച്ചു.
അവസാനമായി വിവിഡ് എന്റർടൈമെന്റുമായി ചേർന്ന് സണ്ണി ലിയോണി രണ്ട് ചിത്രങ്ങൾക്കൂടി പുറത്തിറക്കി. ആദ്യത്തെ ചിത്രം ബ്രസീലിൽ ചിത്രികരിച്ച Sunny in Brazil ഉം മോണിക്ക് അലക്‌സാണ്ടറും ബ്രിയ ലെയ്‌നും ചേർന്ന് അഭിനയിച്ച The Sunny Experiment ഉം ആയിരുന്നു ചിത്രങ്ങൾ. 2007 ഓക്ടോബർ, ഡിസംബർ മാസത്തിൽ ചിത്രങ്ങൾ പ്രദർശനത്തിനെത്തി.
പിന്നീടും സണ്ണി ലിയോണി വിവിഡുമായി ചേർന്ന് ആറ് ചിത്രങ്ങൾ പുറത്തിറക്കാൻ 2007 ൽ കരാറിലെത്തി. ആദ്യമായി സണ്ണി ലിയോണി ഒരു പുരുഷനൊപ്പം ക്യാമറയ്ക്ക് മുമ്പിലെത്താനും ആ കരാറിലൂടെ തിരുമാനമായി. മാറ്റ് ഇറിക്‌സൺ ആയിരുന്നു നായകനായി എത്തിയത്. മാറിടം മുഴുപ്പിക്കാൻ ശസ്ത്രക്രീയക്ക് എത്തുന്ന വനിതയായിട്ടായിരുന്നു സണ്ണി ലിയോണി ആ ചിത്രത്തിൽ അഭിനയിച്ചത്. ആ ചിത്രത്തിന്റെ പേര് Sunny Loves Matt എന്നായിരുന്നു. ആ ചിത്രത്തിലെ അഭിനയത്തിലൂടെ 2009ലെ AVN ബെസ്റ്റ് അഭിനയത്രി അവാർഡിന് അർഹയായി. 2008 ഒക്ടോബറിൽ പുറത്തിറങ്ങിയ The Other Side of Sunny ആണ് സണ്ണി ലിയോണി മാറ്റ് ഇറിക്‌സൺ കൂട്ട് കെട്ടിൽ പുറത്തിറങ്ങിയ അവസാന ചിത്രം.
2009 ആഗസ്റ്റിൽ സണ്ണി ലിയോണി സ്വന്തം സ്റ്റുഡിയോ തുറന്നു. ജീവിത പങ്കാളിയായ ഡാനിയേൽ വെബ്ബറുമായി ചേർന്നായിന്നു സംരംഭം തുടങ്ങിയത്. പുതിയ സ്റ്റുഡിയോയുടെ പോരായി കണ്ടെത്തിയത് സൺലൂസ്റ്റ് പിച്ചേഴ്‌സ് എന്ന് ആയിരുന്നു. പിന്നീട് സണ്ണി ലിയോണി കഥ എഴുതി, സംവിധാനം ചെയ്ത പ്രായപൂർത്തി ആയവർക്ക് വേണ്ടിയുള്ള ചിത്രങ്ങൾ വിവിഡ് എന്റർടൈമെന്റ് വിതരണം ചെയ്യാൻ തുടങ്ങി. The Dark Side of the Sun എന്ന സ്വന്തമായി നിർമ്മിച്ച ആദ്യ ചിത്രം 2009 ൽ ലാസ് വികാസിലെ ഇറോട്ടിക്ക് ഹെറിറ്റേജ് മ്യൂസിയത്തിൽ പ്രദർശിപ്പിച്ചു. ആദ്യ ചിത്രത്തിലെ വിജയം ഉൾക്കൊണ്ട് അതെ വർഷം 2009 ജൂണിൽ Sunny Slumber Party എന്ന ചിത്രം നിർമ്മിച്ചു. എന്നാൽ ചിത്രം പ്രദർശനത്തിന് എത്തിയത് 2009 സെപ്റ്റമബറിൽ ആയിരുന്നു. ശേഷം പുറത്തിറങ്ങിയ Gia Portrait of a Porn Star (2010), Roleplay (2011), Goddess (2012) എന്നി ചിത്രങ്ങൾ പുതിയ ചരിത്രം തന്നെ സൃഷ്ടിച്ചു. ഈ മൂന്ന് ചിത്രങ്ങളും ഗുദത്തിലൂടെയുള്ള ലൈംഗിക സംഭോഗത്തിന് ആയിരുന്നു പ്രധാന്യം നൽകിയിരുന്നത്.
ചലചിത്രങ്ങൾ.
ഇന്ത്യൻ ചിത്രങ്ങൾ.
മധുരരാജ
അവലംബം.
&lt;templatestyles src="Reflist/styles.css" /&gt;

</doc>
<doc id="202714" url="https://ml.wikipedia.org/wiki?curid=202714" title="Sunny Leone">
Sunny Leone



</doc>
<doc id="202716" url="https://ml.wikipedia.org/wiki?curid=202716" title="Plantar fasciitis">
Plantar fasciitis



</doc>
<doc id="202718" url="https://ml.wikipedia.org/wiki?curid=202718" title="അശോക് സെൻ">
അശോക് സെൻ

 
കണികാ ഭൗതികവുമായി ബന്ധപ്പെട്ട സ്ട്രിങ് തിയറിയെ സംബന്ധിച്ച ഗവേഷണങ്ങളിലൂടെ പ്രസിദ്ധനായ ശാസ്ത്രഞ്ജനാണ് അശോക് സെൻ. ഭൗതിക ശാസ്ത്ര ഗവേഷകർക്കായി റഷ്യൻ വ്യവസായി യൂറി മിൽനർ ഏർപ്പെടുത്തിയ 30 ലക്ഷം ഡോളറിന്റെ (16.75 കോടി രൂപ) ആദ്യ പുരസ്‌കാരത്തിന് അർഹനായി.
ജീവിതരേഖ.
കൊൽക്കത്തയിലെ പ്രസിഡൻസി കോളേജ്, ഐ.ഐ.ടി. കാൺപുർ എന്നിവിടങ്ങളിൽ പഠിച്ച ഇദ്ദേഹം, യു.എസ്സിലെ ഫെർമിലാബ്, സ്റ്റാൻഫഡ് ലീനിയർ ആക്‌സിലറേറ്റർ സെൻറർ, മുംബൈ ടാറ്റാ ഇൻസ്റ്റിറ്റിയൂട്ട് ഓഫ് ഫണ്ടമെൻറൽ റിസർച്ച് എന്നിവയുമായി ബന്ധപ്പെട്ട് പ്രവർത്തിക്കുന്നു. 1998-ൽ റോയൽ സൊസൈറ്റി ഫെലോയായി തിരഞ്ഞെടുക്കപ്പെട്ടു.
2001-ൽ പദ്മശ്രീ ലഭിച്ചു. ഇൻറർനാഷണൽ സെൻറർ ഫോർ തിയററ്റിക്കൽ ഫിസിക്‌സ് പ്രൈസ്, എസ്.എസ്. ഭട്‌നാഗർ അവാർഡ് എന്നിവ ലഭിച്ചിട്ടുണ്ട്. ഹരിശ്ചന്ദ്ര റിസർച്ച് ഇൻസ്റ്റിറ്റിയൂട്ടിലെ ഭൗതികശാസ്ത്ര വിഭാഗത്തിലെ സുമതി റാവുവാണ് ഭാര്യ.
ഡിറാക് മെഡൽ.
സ്ട്രിങ് സിദ്ധാന്തത്തിന് നൽകിയ സംഭാവനകളുടെ അടിസ്ഥാനത്തിൽ 2014 ൽ അശോക് സെൻ ആന്ട്രൂ സ്ട്രോമിങ്ങർ (അമേരിക്ക), ഗബ്രിയേല വെനിസ്യാനൊ (ഇറ്റലി) എന്നിവരോടൊപ്പം 2014 ൽ ഡിറാക് മെഡൽ ലഭിച്ചു.
ഈ പ്രപഞ്ചം മുഴുവൻ നിർമ്മിക്കപ്പെട്ടിരിക്കുന്നത് ഏകമാനമുള്ള ഒരുതരം സ്ട്രിങ് (ചരട്) കൊണ്ടാണ് എന്നാണ് സ്ട്രിങ് സിദ്ധാന്തം പറയുന്നത്. സർവതിനേയും വിശദീകരിക്കുന്ന ഏകസിദ്ധാന്തം (Unified theory for everything) എന്ന ഭൗതികജ്ഞരുടെ സ്വപ്നത്തിലേക്ക് പരിഗണിക്കപ്പെടുന്ന ഒരു സിദ്ധാന്തമാണിത്. കണികാഭൗതിക-ത്തിന്റെ അടിസ്ഥാനമായ സ്റ്റാൻഡേർഡ് മോഡലിൽ നിന്ന് വ്യത്യസ്തമായി ഗുരുത്വബലത്തെ-ക്കൂടി ഉൾക്കൊള്ളുന്നു എന്നതാണ് ഇതിന്റെ ആകർഷണീയത.

</doc>
<doc id="202719" url="https://ml.wikipedia.org/wiki?curid=202719" title="Ashok sen">
Ashok sen



</doc>
<doc id="202723" url="https://ml.wikipedia.org/wiki?curid=202723" title="C.P. Ramachandran">
C.P. Ramachandran



</doc>
<doc id="202724" url="https://ml.wikipedia.org/wiki?curid=202724" title="The Internationale">
The Internationale



</doc>
<doc id="202737" url="https://ml.wikipedia.org/wiki?curid=202737" title="സുഭദ്ര ജോഷി">
സുഭദ്ര ജോഷി

 
സുഭദ്ര ജോഷി (മാർച്ച്‌ 23 , 1919 - ഒക്ടോബർ 30 , 2003) സ്വാതന്ത്ര്യ സമര സേനാനി, രാഷ്ട്രീയ നേതാവ്, ഇന്ത്യൻ നാഷണൽ കോൺഗ്രസിന്റെ എം.പി എന്നീ നിലകളിൽ ശ്രദ്ധേയമായ സേവനങ്ങൾ അനുഷ്ടിച്ച വ്യക്തി. 1942 -ലെ ക്വിറ്റ്‌ ഇന്ത്യ സമരത്തിൽ പ്രധാന പങ്കു വഹിച്ച ഇവർ പിന്നീട് ഡൽഹി പ്രദേശ്‌ കോൺഗ്രസ്‌ കമ്മിറ്റിയുടെ അധ്യക്ഷ സ്ഥാനം വഹിച്ചു.
ജീവിതരേഖ.
പാകിസ്താനിലെ സിയാൽകോട്ടിൽ ജനിച്ച ജോഷി ജയ്‌പൂർ, ലാഹോർ, ജലന്ധർ എന്നിവിടങ്ങളിലായി അവരുടെ സ്കൂൾ വിദ്യാഭ്യാസം പൂർത്തിയാക്കി. ലാഹോറിലെ ഫോർമാൻ ക്രിസ്ത്യൻ കോളേജിൽ നിന്ന് ബിരുദാനന്തര ബിരുദം കരസ്ഥമാക്കി. കോളേജിൽ പഠിക്കുന്ന കാലത്ത് ഗാന്ധിജിയുടെ നേതൃത്വത്തിൽ ആക്രുഷ്ടയവുകയും, വാർധയിലെ അദ്ദേഹത്തിൻറെ ആശ്രമം സന്ദർശിക്കുകയും ചെയ്തു. ക്വിറ്റ്‌ ഇന്ത്യ സമര വേളയിൽ അരുണ ആസഫ് അലിക്കൊപ്പം പ്രവർത്തിക്കുകയും, ഡൽഹിയിൽ ഒളിവിൽ താമസിക്കവെ 'ഹമാര സംഗ്രാം' എന്ന പ്രസിദ്ധീകരണത്തിൻറെ പത്രാധിപ സ്ഥാനം വഹിക്കുകയും ചെയ്തു. പിന്നീട് അറസ്റ്റ് ചെയ്യപെടുകയും ലാഹോർ വനിതാ ജയിലിൽ തടവനുഷ്ടിക്കുകയും ചെയ്തു.
ഭാരതത്തിൻറെ വിഭജനത്തെ തുടർന്നുണ്ടായ സാമുദായിക ലഹളകളെ നേരിടാനായി 'ശാന്തി ദൾ' എന്ന സംഘടനയ്ക്ക് രൂപം നൽകുകയും പാകിസ്താനിൽ നിന്നുള്ള അഭയാർഥികളുടെ പുനരധിവാസത്തിനായി പ്രവർത്തിക്കുകയും ചെയ്തു.
മതനിരപേക്ഷതയുടെ ശക്തയായ വക്താവായിരുന്ന സുഭദ്ര ജോഷി മതസൌഹാർദത്തിനായി എക്കാലവും നിലകൊണ്ടു. സ്വാതന്ത്ര്യത്തിനു ശേഷമുണ്ടായ വ്യാപകമായ ആദ്യ വർഗീയ ലഹളകൾ 1961 - ഇൽ മധ്യപ്രദേശിലെ സാഗർ ജില്ലയിൽ സംഭവിച്ചപ്പോൾ അവർ അവിടെ പല മാസങ്ങൾ ചിലവഴിച്ചു. വർഗീയതയെ ചെറുക്കുവാനായി 'സാമ്പ്രദായികത വിരോധി കമ്മിറ്റി' 1962 ലും, 'സെകുലർ ഡെമോക്രസി' എന്ന പ്രസിദ്ധീകരണം 1968 ലും സ്ഥാപിച്ചു. 1971 -ൽ ഇതേ ലക്ഷ്യവുമായി 'കൌമീ ഏകത ട്രസ്റ്റിനു' രൂപം നൽകി.
1952 -നും 1977 -നും മദ്ധ്യേ ബലരാംപൂർ, ചാന്ദ്നി ചൗക്ക് എന്നീ മണ്ഡലങ്ങളെ പ്രതിനിധീകരിച്ചുകൊണ്ട് നാല് വട്ടം ലോക് സഭയിലേക്ക് തിരഞ്ഞെടുക്കപ്പെട്ടു. സ്പെഷ്യൽ മാര്യേജ് ആക്ട്‌, ബാങ്കുകളുടെ ദേശസാൽക്കരണം, അലിഗഡ് സർവകലാശാല ഭേദഗതി നിയമം എന്നിവ പാർലമെൻറ് പാസാക്കുന്നതിൽ നേതൃത്വം നൽകി. സി.ആർ.പീ.സി ഭേദഗതിയിലൂടെ മത സ്പർദ്ധയോ, സാമുദായിക സംഘർഷമോ പ്രോത്സാഹിപ്പിക്കുന്ന നടപടികൾ ശിക്ഷാർഹമായ ക്രിമിനൽ കുറ്റങ്ങളാക്കിയത് സുഭദ്ര ജോഷിയുടെ പാർലമെൻററി ജീവിതത്തിലെ ഏറ്റവും വലിയ നേട്ടമായി.
ഒക്ടോബർ 2003 ഇൽ 86 - ആം വയസിൽ അവർ നിര്യാതയായി. രാജീവ് ഗാന്ധി സദ്ഭാവന പുരസ്കാര ജേതാവായിരുന്നു. സുഭദ്ര ജോഷിയെ അനുസ്മരിക്കുന്നതിനായി 2011 -ഇൽ ഭാരത സർക്കാർ അവരുടെ ജന്മ ദിനത്തിൽ പ്രത്യേക തപാൽ സ്റ്റാമ്പ്‌ പുറത്തിറക്കുകയുണ്ടായി.

</doc>
<doc id="202742" url="https://ml.wikipedia.org/wiki?curid=202742" title="ടി. വേണുഗോപാൽ">
ടി. വേണുഗോപാൽ

 
പ്രശസ്തനായ മലയാള മാധ്യമപ്രവർത്തകനും മാതൃഭൂമി മുൻ ഡ്യപ്യൂട്ടി എഡിറ്ററുമായിരുന്നു ടി വേണുഗോപാൽ. (ജീവിതകാലം: 1930 - 3 ആഗസ്റ്റ് 2012) സ്വദേശാഭിമാനി രാമകൃഷ്ണപിള്ളയെക്കുറിച്ചുള്ള രാജദ്രോഹിയായ രാജ്യസ്നേഹി എന്ന കൃതിക്ക് 1997-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം ലഭിച്ചു.
ജീവിതരേഖ.
1930 ൽ പൊന്നാനിയിലെ ഈശ്വരമംഗലം വില്ലേജിൽ തേറമ്പത്ത് വീട്ടിൽ കെ.ശങ്കുണ്ണി നായരുടെയും മീനാക്ഷി അമ്മയുടെയും മകനായി ജനിച്ചു.
കോഴിക്കോട് സാമൂതിരി കോളേജ്, തൃശ്ശൂർ കേരള വർമ്മ കോളേജ് എന്നിവിടങ്ങളിലെ വിദ്യാഭ്യാസത്തിനു ശേഷം 1952 ൽ മാതൃഭൂമിയിൽ ചേർന്ന അദ്ദേഹം 1988 വരെ മാതൃഭൂമിയിൽ പ്രവർത്തിച്ചു. കോഴിക്കോട് പ്രസ്സ് ക്ലബ്ബിന്റെ കീഴിലുള്ള ഇൻസ്റ്റിറ്റിയൂട്ട് ഓഫ് കമ്യൂണിക്കേഷൻ ആൻഡ് ജേർണലിസത്തിന്റെ സ്ഥാപക ഡയറക്ടറുമായിരുന്നു. കെ.യു.ഡബ്ല്യു.ജെയുടെ ജനറൽ സെക്രട്ടറിയായിരുന്നപ്പോൾ വേണുഗോപാൽ ന്യൂസ് ക്രാഫ്റ്റ് എന്ന പേരിൽ ഒരു പ്രസ്ഥാനത്തിന് രൂപം നൽകിക്കൊണ്ട് കേരളത്തിൽ എല്ലാ ജില്ലകളിലും പത്രാധിപന്മാർ, ലേഖകർ എന്നിവർക്ക് മാത്രമല്ല, പാർട്ട് ടൈം ലേഖകർക്കുകൂടി പരിശീലനക്കളരികൾ സംഘടിപ്പിച്ചു. പ്രിന്റ് മീഡിയയിൽ മാതൃഭൂമി, മാധ്യമം, എക്‌സ്പ്രസ്സ്, ദീപിക എന്നീ പത്രങ്ങളിൽ പരിശീലന വിഭാഗത്തിന്റെ നേതൃത്വം വഹിച്ച വേണുഗോപാൽ ഇലക്‌ട്രോണിക് മീഡിയയിലും പത്രപ്രവർത്തന ഗവേഷണരംഗത്തും കാതലായ സംഭാവന നൽകി.
ഈശ്വരമംഗലം എന്ന പേരിൽ കവിതകൾ എഴുതിയിട്ടുണ്ട്‌
മൂന്നു തവണ കേരള പത്രപ്രവർത്തക യൂണിയൻ ജനറൽ സെക്രട്ടറിയായി സേവനമനുഷ്ടിച്ചു. 

</doc>
<doc id="202743" url="https://ml.wikipedia.org/wiki?curid=202743" title="T. Venugopal">
T. Venugopal



</doc>
<doc id="202744" url="https://ml.wikipedia.org/wiki?curid=202744" title="Subhadra joshi">
Subhadra joshi



</doc>
<doc id="202753" url="https://ml.wikipedia.org/wiki?curid=202753" title="ബ്രേക്കിംഗ് വീൽ (വധശിക്ഷാരീതി)">
ബ്രേക്കിംഗ് വീൽ (വധശിക്ഷാരീതി)

 
 
ബ്രേക്കിംഗ് വീൽ, കാതറൈൻ വീൽ, വീൽ, എന്നൊക്കെ അറിയപ്പെട്ടിരുന്നത് മദ്ധ്യകാലഘട്ടത്തിലും ആധുനിക കാലത്തിന്റെ തുടക്കത്തിലും വധശിക്ഷയ്ക്ക് ഉപയോഗിച്ചിരുന്ന ഒരു പീഡനോപകരണമാണ്. ഗദയും മറ്റും കൊണ്ട് പരസ്യമായി തച്ചുകൊല്ലാനായിരുന്നു ഈ ഉപകരണം ഉപയോഗിച്ചിരുന്നത്. പത്തൊൻപതാം നൂറ്റാണ്ടിന്റെ തുടക്കം വരെ യൂറോപ്പിൽ ഇത് ഉപയോഗത്തിലുണ്ടായിരുന്നു.
ഉപയോഗിക്കുന്ന രീതി.
ധാരാളം ആരക്കാലുകളുള്ള ഒരു ചക്രമായിരുന്നു സാധാരണഗതിയിൽ പീഡനോപകരണം (ഇത്തരം വധശിക്ഷയ്ക്ക് ചിലപ്പോൾ ചക്രം ഉപയോഗിച്ചിരുന്നില്ലത്രേ). പ്രതിയെ ഒരു ചക്രത്തിൽ ബന്ധിച്ച ശേഷം മരമോ ഇരുമ്പോ കൊണ്ടുള്ള ഒരു മൂർച്ചയില്ലാത്ത ആയുധമുപയോഗിച്ച് തല്ലിയായിരുന്നു ശിക്ഷ നടപ്പാക്കിയിരുന്നത്. ആരക്കാലുകൾക്കിടയിലുള്ള ഭാഗത്തുള്ള കൈകാലുകളിൽ അടിയേൽക്കുമ്പോൾ അസ്ഥികൾ ഒടിയാനുള്ള സാദ്ധ്യത കൂടുതലായിരിക്കും. ചിലപ്പോൾ "X" ആകൃതിയിലുള്ള വിശുദ്ധ ആൻഡ്രൂവിന്റെ കുരിശ് (ഇംഗ്ലീഷ്:  Saltire) എന്ന പീഡനോപകരണത്തിൽ ബന്ധിച്ചശേഷമായിരുന്നു ഈ ശിക്ഷ നടപ്പാക്കിയിരുന്നത്. ശിക്ഷ നടപ്പാക്കിയശേഷം പ്രതിയുടെ മൃതശരീരം ചക്രത്തിൽത്തന്നെ പ്രദർശിപ്പിക്കാറുണ്ടായിരുന്നു. ഫ്രാൻസ് സ്യൂബോൾട്ട് എന്നയാളെ കൊലക്കുറ്റത്തിന് ന്യൂറംബർഗിൽ വച്ച് 1589 സെപ്റ്റംബർ 22-ആം തീയതി വധിച്ചത് അൽപ്പം വ്യത്യസ്തമായ രീതിയിലായിരുന്നുവത്രേ. തടിക്കഷണങ്ങൾ ഉപയോഗിച്ച് സ്യൂബോൾട്ടിന്റെ കൈകാലുകൾ ഉയർത്തിവച്ചശേഷം ആരാച്ചാർ ഒരു വണ്ടിച്ചക്രം ഉപയോഗിച്ച് കൈകാലുകൾ തല്ലിയൊടിക്കുകയായിരുന്നു. 
രണ്ട് മരത്തടികൾക്കു മുകളിൽ സ്ഥാപിച്ചിരിക്കുന്ന ഒരു ചക്രത്തിന്റെ ആരക്കാലുകൾക്കു മീതേ കൈകാലുകൾ വരുന്ന രീതിയിൽ പ്രതിയെ ബന്ധിക്കുക എന്നതായിരുന്നു ഫ്രാൻസിലെ രീതി. ചക്രം പതുക്കെ കറക്കുകയും വലിയ കൂടമോ ഇരുമ്പു വടിയോ കൊണ്ടടിച്ച് അസ്ഥികൾ ഒടിക്കുകയായിരുന്നു ചെയ്തിരുന്നത്. ഒരു കയ്യിൽ പലപ്രാവശ്യം ഈ പ്രക്രീയ ആവർത്തിച്ചിരുന്നുവത്രേ. ചിലപ്പോൾ പ്രതിയോട് ദയ തോന്നി നെഞ്ചിലോ വയറിലോ അടിച്ച് മരണം വേഗത്തിലാക്കാൻ ആവശ്യപ്പെടുമായിരുന്നുവത്രേ. ഇതു ചെയ്തില്ലെങ്കിൽ മണിക്കൂറുകളോ ദിവസങ്ങളോ എടുത്തായിരുന്നുവത്രേ മരണം സംഭവിച്ചിരുന്നത്. മരണം കാത്തു കിടക്കുന്ന പ്രതികളുടെ ശരീരഭാഗങ്ങൾ പക്ഷികൾ കൊത്തിത്തിന്നിരുന്നതായും വിവരിക്കപ്പെട്ടിട്ടുണ്ട്. രക്തസ്രാവം മൂലമുണ്ടാകുന്ന "സർക്കുലേറ്ററി ഷോക്ക്" എന്ന അവസ്ഥ മൂലമോ ശരീരത്തിലെ ജലാംശം നഷ്ടപ്പെടുന്നതു മൂലമോ ആയിരിക്കും മരണം സംഭവിക്കുക. 
ഫ്രാൻസിൽ ചിലപ്പോൾ രണ്ടാമത്തെയോ മൂന്നാമത്തെയോ തവണ അസ്ഥി ഒടിച്ച ശേഷം ചിലപ്പോൾ പ്രതിയെ കഴുത്തു ഞെരിച്ചു കൊല്ലാൻ ദയ കാണിക്കുമായിരുന്നുവത്രേ. ഇതിനെ "റെറ്റെന്റം" എന്നായിരുന്നു വിളിച്ചിരുന്നത്. ചിലപ്പോൾ കഴുത്തു ഞെരിച്ചു കൊലപ്പെടുത്തിയതിനു ശേഷമായിരുന്നുവത്രേ മറ്റുള്ളവർക്ക് ഒരു ഉദാഹരണമെന്ന നിലയിൽ ബ്രേക്കിംഗ് വീൽ ഉപയോഗിച്ചിരുന്നത്. 
ഹോളി റോമൻ സാമ്രാജ്യത്തിൽ മറ്റൊരു കുറ്റത്തോടൊപ്പം കൊലപാതകം നടത്തുന്നവർക്കോ, കുടുംബാംഗങ്ങളെ കൊലപ്പെടുത്തുന്നവർക്കോ ആയിരുന്നു ഈ ശിക്ഷ നൽകപ്പെട്ടിരുന്നത്. താരതമ്യേന ലഘുവായ കുറ്റങ്ങൾ ചെയ്യുന്നവരുടെ ശരീരത്തിൽ ആദ്യമേൽപ്പിക്കുന്ന പരിക്ക് കഴുത്തിലായിരുന്നുവത്രേ (ഇതു തന്നെ മരണകാരണമാകും). കാഠിന്യം കൂടിയ കുറ്റങ്ങൾ ചെയ്യുന്നവരെ കീഴെ നിന്ന് മുകളിലേയ്ക്കായിരിക്കും പരിക്കേൽപ്പിക്കുക. മണിക്കൂറുകളോളം ഇത് തുടരുമായിരുന്നുവത്രേ. ഏതു വിധത്തിലാണ് ശിക്ഷ നടപ്പാക്കേണ്ടതെന്ന് തീരുമാനിച്ചിരുന്നത് കോടതികളായിരുന്നു. ശിക്ഷയ്ക്കു ശേഷം ശവശരീരങ്ങൾ പ്ക്ഷികൾക്കും മൃഗങ്ങൾക്കും ഭക്ഷിക്കാനായി ഉപേക്ഷിക്കപ്പെട്ടിരുന്നു. കുറ്റവാളികളുടെ ശിരസ്സ് കോലിൽ കുത്തി പ്രദർശിക്കപ്പെടാറുമുണ്ടായിരുന്നു. 
അലക്സാണ്ട്രിയയിലെ വിശുദ്ധ കാതറീനെ ഈ രീതിയിൽ വധിക്കുവാൻ വിധിയുണ്ടായി എന്ന് ഐതിഹ്യമുണ്ട്. കാതറീൻ ചക്രത്തിൽ സ്പർശിച്ചപ്പോൾ അത്ഭുതകരമായി ചക്രം തകർന്നുവെന്നും അതിനാൽ അവരെ ശിരഛേദം ചെയ്ത് കൊല്ലുകയായിരുന്നുവെന്നുമാണ് വിശ്വാസം. അതിനാൽ "കാതറീൻ വീൽ" എന്ന് ഇതിനെ വിളിക്കാറുണ്ട്. കാതറീന്റെ പ്രതീകമായും ചക്രത്തിന്റെ ഛിഹ്നം ഉപയോഗിക്കാറുണ്ട്. 
സ്കോട്ട്ലാന്റിൽ എഡിൻബറ എന്ന സ്ഥലത്തുവച്ച് റോബർട്ട് വൈർ എന്ന ഒരു ഭൃത്യനെ 1603-ലോ 1604-ലോ ഇപ്രകാരം വധിച്ചിരുന്നു. വിരളമായേ ഈ ശിക്ഷ ഈ രാജ്യത്ത് ഉപയോഗിക്കാറുണ്ടായിരുന്നുള്ളൂ. ജോൺ കിൻകൈഡ് എന്നയാളെ അയാളുടെ ഭാര്യയുടെ ആവശ്യപ്രകാരം കൊല ചെയ്തു എന്നതായിരുന്നു ഇയാളുടെ കുറ്റം. ഒരു വണ്ടിച്ചക്രത്തിൽ കെട്ടിയശേഷം കലപ്പയുടെ കോൽ ഉപയോചിച്ച് തല്ലിയായിരുന്നുവത്രേ ഇയാളുടെ വധശിക്ഷ നടപ്പാക്കിയത്. കൊലചെയ്യപ്പെട്ടയാളുടെ ഭാര്യയെ പിന്നീട് ശിരഛേദം ചെയ്തു കൊന്നു. 
1700-കളുടെ ആദ്യസമയത്ത് റഷ്യയും സ്വീഡിഷ് സാമ്രാജ്യവും തമ്മിൽ നടന്ന യുദ്ധസമയത്ത് ബ്രേക്കിംഗ് വീൽ സാധാരണയായി ഉപയോഗിക്കാറുണ്ടായിരുന്നുവത്രേ. റഷ്യൻ സൈന്യം കൊസാക്കുകളെയും ബാറ്റൂറിനിലെയും ലെബഡിനിലെയും സാധാരണക്കാരെയും മറ്റും കൊല്ലാൻ ഈ രീതി ഉപയോഗിച്ചിരുന്നുവത്രേ. സ്വീഡിഷ് രാജാവായിരുന്ന ചാൾസ് പന്ത്രണ്ടാമൻ രാജ്യദ്രോഹക്കുറ്റത്തിന് ലിവോണിയയിലെ ഒരു കുലീനനായിരുന്ന ജോഹാൻ പാറ്റ്കൽ എന്നയാളെ ഇപ്രകാരം വധിക്കാൻ നിർദ്ദേശിച്ചിരുന്നു. 
അടിമക്കലാപങ്ങളെത്തുടർന്ന് പതിനെട്ടാം നൂറ്റാണ്ടിൽ അമേരിക്കൻ ഐക്യനാടുകളിൽ ഈ ശിക്ഷാരീതി ഉപയോഗിക്കപ്പെട്ടിരുന്നുവത്രേ. 1972-ലെ അടിമക്കലാപത്തിൽ കുറച്ച് വെള്ളക്കാർ കൊല്ലപ്പെട്ടതിനെത്തുടർന്ന് ഈ രീതി ഒരിക്കൽ [[ന്യൂ യോർക്ക്|ന്യൂ യോർക്കിലും ഉപയോഗിക്കപ്പെട്ടിരുന്നു. 1730-നും 1754-നുമിടയിൽ വെള്ളക്കർക്കെതിരേ കലാപം നടത്തിയ കുറ്റത്തിന് ഫ്രഞ്ച് നിയന്ത്രണത്തിലായിരുന്ന [[ലൂസിയാന|ലൂസിയാനയിൽ]] 11 അടിമകളെ ഇപ്രകാരം വധിച്ചിരുന്നു. 
പത്തൊൻപതാം നൂറ്റാണ്ടിന്റെ ആദ്യ വർഷങ്ങൾ വരെ ജർമനിയിൽ ബ്രേക്കിംഗ്-വീൽ ഒരു ശിക്ഷാരീതിയായി ഉപയോഗിച്ചിരുന്നു. 1813-വരെ ബവേറിയയിൽ ഈ ശിക്ഷാരീതി നിർത്തലാക്കപ്പെട്ടിരുന്നില്ല. [[ഹെസ്സെ-കാസ്സൽ]] എന്ന സ്ഥലത്ത് 1836 വരെ ഇത് ഉപയോഗത്തിലുണ്ടായിരുന്നു. 1841-ൽ [[പ്രഷ്യ|പ്രഷ്യയിലാണ്]] അവസാനമായി ഈ ശിക്ഷാരീതി ഉപയോഗിക്കപ്പെട്ടതായി രേഖയുള്ളത്. [[വാർമിയ|വാർമിയയിലെ]] ബിഷപ്പായിരുന്ന [[ആൻഡ്രിയാസ് സ്റ്റാനിസ്ലാവോസ് ഫോൺ ഹാറ്റൻ]] എന്നയാളെ വധിച്ച കുറ്റത്തിന് റൂഡോൾഫ് ക്നാപ്വെൽ എന്നയാളെയായിരുന്നു ഇപ്രകാരം അവസാനമായി ശിക്ഷിച്ചത്. കഴുത്തു ഞെരിച്ചു കൊലപ്പെടുത്തിയ ശേഷമായിരുന്നു പക്ഷേ ഈ പ്രക്രീയ നടത്തിയത്.
ആലങ്കാരികമായ ഉപയോഗം.
[[പ്രമാണം:Breaking Wheel.jpg|thumb|250px|ബ്രേക്കിംഗ് വീലിന്റെ ഉപയോഗം ദ്യോതിപ്പിക്കുന്ന തരത്തിൽ [[പീറ്റർ സ്റ്റമ്പ്|പീറ്റർ സ്റ്റമ്പിന്റെ]] വധശിക്ഷ നടപ്പാക്കുന്നു.]]
ബ്രേക്കിംഗ്-വീൽ ഉപയോഗിച്ച് വധിക്കപ്പെടുന്നത് വലിയ നാണക്കേടായായിരുന്നു കണക്കാക്കിയിരുന്നത്. ഡച്ച് ഭാഷയിലും ("കഴുമരത്തിനും ചക്രത്തിനും വേണ്ടി വളരുക", "എന്നെ ചക്രത്തിൽ നുറുക്കി"); ജർമൻ ഭാഷയിലും ("ചക്രത്തിൽ കയറ്റിയപോലെ തോന്നുക") മറ്റും ഈ ശിക്ഷാ രീതി ഭാഷാ പ്രയോഗങ്ങളിലും കടന്നു കൂടിയിരുന്നു. 
ഇംഗ്ലീഷ് ഭാഷയിൽ "ചിത്രശലഭത്തെ ആർ ചക്രത്തിൽ കയറ്റും?" എന്ന പ്രയോഗം നിലവിലുണ്ട്. എന്തെങ്കിലും ചെറിയ കാര്യം നേടിയെടുക്കാൻ വലിയ ശ്രമം നടത്തുന്നതിനെയാണ് ഈ പ്രയോഗത്തിലൂടെ അർത്ഥമാക്കുന്നത്. 
[[പ്രമാണം:St catz arms.gif‎|right|thumb|ഓക്ല്സ്ഫോർഡിലെ സെന്റ് കാതറീൻസ് കോളേജിൽന്റെ മുദ്രയിൽ നാല് ബ്രേക്കിംഗ്-വീലുകൾ ചിത്രീകരിച്ചിരിക്കുന്നു. ]]
അവലംബം.
&lt;templatestyles src="Reflist/styles.css" /&gt;
പുറത്തേയ്ക്കുള്ള കണ്ണികൾ.
[[വർഗ്ഗം:വധശിക്ഷ]]

</doc>
<doc id="202758" url="https://ml.wikipedia.org/wiki?curid=202758" title="സംഖ്യാശാസ്ത്രം">
സംഖ്യാശാസ്ത്രം

സൗരയൂഥത്തിലെ 9 ഗ്രഹങ്ങളെ അടിസ്ഥാനമാക്കിയുള്ള ശാസ്ത്രശാഖയാണ് സംഖ്യാശാസ്ത്രം.സൗരയൂഥത്തിലെ സ്വയം ശക്തിയുള്ള ഏഴു ഗ്രഹങ്ങളെ ആസ്പദമാക്കി അവയ്ക്ക് ഓരോന്നിനും ഓരോ സംഖ്യകളുടെ അധികാരം നൽകിയിരിക്കുന്നു. യുറാനസ്, നെപ്റ്റ്യൂൺ എന്നീ ഗ്രഹങ്ങൾക്ക് സ്വയമേ ശക്തിയില്ലാത്തതിനാൽ അവ യഥാക്രമം സൂര്യനും ചന്ദ്രനും ഭാഗിച്ചു നൽകിയിരിക്കുന്നു. ഒരു ആത്മീയ ശാസ്ത്രമാണ് സംഖ്യാശാസ്ത്രം. ഇതിൽ ഒരു മനുഷ്യന്റെ ജന്മവും പുനർജന്മവും ജീവിതത്തിലെ നല്ലതും ചീത്തയുമായ കർമ്മഫലത്തെയും പ്രതിപാദിയ്ക്കുന്നു.
അക്കങ്ങളുടെ ഭരണാധികാരക്രമം.
ഇവയിൽ സ്വയമേവ ശക്തിയുള്ള ഏഴു ഗ്രഹങ്ങളാണു ഭൂമിയിലെ ജീവനെ നയിക്കുന്നതും ആത്മാവിന്റെ പാതയുടെ പ്രതിഫലനത്തെ കാണിക്കുന്നതും. അക്ഷരങ്ങൾക്കു സംഖ്യയുടെ മൂല്യം നൽകിയിരിക്കുന്നത് ഇംഗ്ലീഷ് അക്ഷരമാലയാണ് പ്രതിനിധാനം ചെയ്താണ്. 

</doc>
<doc id="202769" url="https://ml.wikipedia.org/wiki?curid=202769" title="സഗ്രാദാ ഫമില്യ">
സഗ്രാദാ ഫമില്യ

 
ബസിലിക്ക ഇ ടെംപിൾ എക്സ്പിയറ്റോറി ഡെ സഗ്രാദ ഫമില്യ എന്ന പൂർണനാമമുള്ള സഗ്രാദാ ഫമില്യ സ്പെയിനിലെ ബാർസലോണ നഗരത്തിൽ സ്ഥിതിചെയ്യുന്ന ഒരു ക്രൈസ്തവ ദേവാലയമാണ്. പ്രശസ്ത വാസ്തുശില്പി ആന്റണി ഗൗഡിയാണ് ഇത് രൂപകല്പന ചെയ്തത്. യുനെസ്കോയുടെ ലോകപൈതൃക പട്ടികയിൽ ഈ ദേവാലയം ഇടം നേടിയിട്ടുണ്ട്. 2010ൽ ബെനെഡിക്ട് പതിനാറാമൻ മാർപ്പാപ്പ ഈ ദേവാലയത്തെ ലഘു ബസിലിക്കയായി(Minor basilica) വിജ്ഞാപനം ചെയ്യുകയുണ്ടായി.
1883ൽ ബസിലിക്കയുടെ നിർമ്മാണം ആരംഭിച്ചെങ്കിലും ഗൗഡി അതിൽ പങ്കാളിയാകുന്നത് 1883ലാണ്. ഗോതിൿ വാസ്തുശൈലിയുടെയും ആർട് നൂവ്വോയുടെയും സമ്മിശ്രണം അദ്ദേഹം കൊണ്ടുവന്നു. നിർഭാഗ്യവശാൽ നിർമ്മാണത്തിന്റെ കാൽ ഭാഗത്തോളം പൂർത്തിയായപ്പോളേയ്ക്കും അദ്ദേഹം അന്തരിച്ചിരുന്നു. സഗ്രാദാ ഫമില്യയുടെ നിർമ്മാണം പൊതുജനങ്ങളുടെ സംഭാവന സ്വീകരിച്ചായതിനാൽ നിർമ്മാണ പ്രക്രിയ ഇഴഞ്ഞാണ് നീങ്ങിയിരുന്നത്, കൂടാതെ സ്പെയിനിലെ ആഭ്യന്തരയുദ്ധവും നിർമ്മാണത്തിന് വിഘ്നങ്ങൾ സൃഷ്ടിച്ചു. 2010 ആയപ്പോഴാണ് നിർമ്മാണം പകുതിയോളം പൂർത്തിയായത്. 2026-ൽ ഗൗഡിയുടെ നൂറാം ചരമവാർഷിക വർഷത്തിൽ പള്ളിയുടെ നിർമ്മാണം പൂർത്തിയാക്കും എന്നാണ് കണക്കുക്കൂട്ടുന്നത്.
രൂപകല്പന.
ആരെയും അതിശയിപ്പിക്കുന്ന തരത്തിലുള്ള വിവിധ വാസ്തുകലാശൈലികളുടെ സമ്മിശ്രരൂപമാണ് സഗ്രാദാ ഫമില്യ. ഈ ദേവാലയ സമുച്ചയം 18 മണിഗോപുരങ്ങളെ ഉൾക്കൊള്ളുന്നു. ഇതിൽ 12എണ്ണം ക്രിസ്തുവിന്റെ ശിഷ്യന്മാരേയും, 4 എണ്ണം സുവിശേഷ പ്രസംഗകരേയും, ഒന്ന് കന്യാമറിയത്തെയും, ഏറ്റവും വലുത് യേശുദേവനേയും പ്രതിനിധാനം ചെയ്യുന്നു.
മൂന്ന് പാർശ്വമുഖങ്ങളാണ് പള്ളിയുടെ മറ്റൊരാകർഷണം. ഇവ പാഷൻ ഫസാഡ്, നേറ്റിവിറ്റി ഫസാഡ്, ഗ്ലോറി ഫസാഡ് എന്നിങ്ങനെ നാമകരണം ചെയ്തിരിക്കുന്നു.

</doc>
<doc id="202771" url="https://ml.wikipedia.org/wiki?curid=202771" title="മഗ്ദലനമറിയം">
മഗ്ദലനമറിയം

 
യേശുവിന്റെ അനുയായിവൃന്ദത്തിലെ ഏറ്റവും അറിയപ്പെടുന്ന അംഗങ്ങളിൽ ഒരുവളും യേശു നയിച്ച പ്രസ്ഥാനത്തിൽ അദ്ദേഹത്തിന്റെ സ്ത്രീ സഹചാരികളിൽ സർവ്വപ്രധാനിയും ആയിരുന്നു മഗ്ദലനമറിയം. ഗലീലാക്കടലിന്റെ പടിഞ്ഞാറേക്കരയിലെ ഒരു വലിയ പട്ടണമായിരുന്ന 'മഗ്ദല' ആയിരുന്നു അവളുടെ സ്വദേശം എന്നാണ് പേരിലെ സൂചന.
യേശുവിന്റെ ഉറ്റസുഹൃത്തായിരുന്ന അവളെക്കുറിച്ച്, അദ്ദേഹത്തിന്റെ അന്ത്യദിനങ്ങളുടേയും പുനരുത്ഥാനത്തിന്റേയും സുവിശേഷാഖ്യാനങ്ങളിൽ ഹ്രസ്വമെങ്കിലും കാതലായ പരാമർശങ്ങൾ കാണാം. യോഹന്നാൻ ഒഴിച്ചുള്ള പുരുഷശിഷ്യന്മാർ ഭയന്നോടിയ ശേഷവും കുരിശിൻ ചുവട്ടിൽ ഉണ്ടായിരുന്ന അവൾക്കാണ് ഉയിർത്തെഴുന്നേറ്റ യേശു ആദ്യം പ്രത്യക്ഷനായത്. ജ്ഞാനവാദപാരമ്പര്യത്തിൽ പെട്ട അകാനോനിക ക്രിസ്തീയലിഖിതങ്ങളിൽ 'മഗ്ദലന' ആദ്യകാലക്രിസ്തീയതയിലെ നേതൃസ്ഥാനികളിൽ ഒരുവളും യേശുവിൽ നിന്ന് നിഗൂഢമായ സവിശേഷജ്ഞാനം ലഭിച്ചവളുമായി പ്രത്യക്ഷപ്പെടുന്നു. 
എങ്കിലും പാപമാർഗ്ഗത്തിൽ നിന്ന് യേശു രക്ഷപെടുത്തിയതിനെ തുടർന്ന് അദ്ദേഹത്തിന്റെ ഗാഢഭക്തയായിത്തീർന്ന സ്ത്രീയുടെ കാല്പനികചിത്രമാണ് മഗ്ദലനയെ സംബന്ധിച്ച സാമാന്യസങ്കല്പമായി മുഖ്യധാരാക്രിസ്തീയതയിൽ പിൽക്കാലത്തു പ്രചരിച്ചത്. മലയാളത്തിൽ വള്ളത്തോൾ രചിച്ച 'മഗ്ദലനമറിയം' എന്ന കാവ്യം പോലും ഈ വികലസങ്കല്പം പിന്തുടരുന്നു.
സുവിശേഷങ്ങളിൽ.
പുതിയനിയമത്തിലെ നാലു കാനോനിക സുവിശേഷങ്ങളിലും മഗ്ദലനമറിയം പ്രത്യക്ഷപ്പെടുന്നുണ്ട്. യേശുവിന്റെ കുരിശുമരണവും ദേഹസംസ്കാരവുമായി ബന്ധപ്പെട്ട സന്ദർഭങ്ങളിൽ കുരിശിൻ ചുവട്ടിലും കല്ലറയിലും അവളെ കാണാം. പുനരുദ്ധാനത്തിന്റെ ആദ്യസാക്ഷിയായും സുവിശേഷകന്മാരായ മത്തായിയും യോഹന്നാനും അവളെ അവതരിപ്പിക്കുന്നു. 
മഗ്ദലനമറിയം ഒരു വേശ്യ ആയിരുന്നുവെന്നും, യേശുവിനെ തൈലാഭിഷേകം ചെയ്ത ഭക്തസ്ത്രീയും മരണത്തിൽ നിന്ന് യേശു ഉയിർപ്പിച്ച ലാസറിന്റെ സഹോദരി ബെഥനിയിലെ മറിയവും അവളായിരുന്നെന്നും മറ്റുമുള്ള പിൽക്കാലത്തെ സാമാന്യസങ്കല്പങ്ങൾക്ക് സുവിശേഷങ്ങളിൽ തെളിവൊന്നുമില്ല. യേശു 'മഗ്ദലന'-യിൽ നിന്ന് ഏഴു ദുരാത്മാക്കളെ പുറത്താക്കിയതായി ലൂക്കായുടെ സുവിശേഷത്തിൽ പറയുന്നുണ്ട്. എന്നാൽ ഈ പരാമർശം, യേശുസംഘത്തിലെ അംഗങ്ങൾ ആയിരിക്കുകയും യേശു സൗഖ്യപ്പെടുത്തുകയും യേശുവിന്റെ ദൗത്യത്തിനു വേണ്ട ഭൗതികസഹായങ്ങൾ ചെയ്യുകയും ചെയ്ത ഒരുകൂട്ടം സ്ത്രീകളുടെ കാര്യം പറയുന്നതിനിടെയാണ്. യേശുസംഘത്തെ സാമ്പത്തികമായി സഹായിച്ചിരുന്ന സ്ത്രീ അനുയായികളിൽ ഒരുവളായിരുന്നിരിക്കാം മഗ്ദലനമറിയം. 
'ദുരാത്മാക്കൾ' എന്നത് സങ്കീർണ്ണമായ രോഗങ്ങളേയോ 'ബാധ'-കളേയോ സൂചിപ്പിക്കുന്നതാകാം എന്നും നിർദ്ദേശിക്കപ്പെട്ടിട്ടുണ്ട്. വേദനാജനമായ മാനസികരോഗങ്ങളുടെ ഇരയായിരുന്ന മഗ്ദലനയ്ക്ക് യേശുവിന്റെ സാമീപ്യം ആശ്വാസം നൽകിയിരുന്നിരിക്കാമെന്നും തനിക്ക് സുബുദ്ധിയും (sanity) ജീവിതം തന്നെയും തിരികെ നൽകിയവനായി കണ്ട് അദ്ദേഹത്തെ ആരാധിക്കാൻ തുടങ്ങിയ അവൾ യേശുസംഘത്തിലെ ഉൾവൃത്തത്തിലെ (inner circle) അംഗമായിത്തീർന്നതാവാം എന്നും ഊഹിക്കപ്പെടുന്നു.
ജ്ഞാനവാദത്തിൽ.
ക്രിസ്തീയതയുടെ ആദിമനൂറ്റാണ്ടുകളിൽ ജ്ഞാനവാദപാരമ്പര്യത്തിലും മറ്റുമായി പിറന്ന പല അകാനോനിക സുവിശേഷങ്ങളിലും ഇതരരചനകളിലും 'മഗ്ദലന' പരാമർശിക്കപ്പെടുന്നുണ്ട്. തോമായുടെ സുവിശേഷം എന്ന ജ്ഞാനവാദരചനയിലെ സമാപനവാക്യം അതിനു പിന്നിലുള്ള പാരമ്പര്യശാഖയുടെ സ്ത്രീസങ്കല്പത്തെ സൂചിപ്പിക്കുന്നു:-
രണ്ടു മുതൽ അഞ്ചുവരെ നൂറ്റാണ്ടുകൾക്കിടയിലെന്നോ എഴുതപ്പെട്ടതായി കരുതപ്പെടുന്ന "പിസ്റ്റിസ് സോഫിയ" എന്ന ജ്ഞാനവാദരചനയിൽ ശിഷ്യന്മാരുടെ 64 ചോദ്യങ്ങൾക്ക് യേശു മറുപടി പറയുന്നതായി കാണാം. 39 ചോദ്യങ്ങളും ഉന്നയിക്കുന്നത് മഗ്ദലനമറിയമാണ്. അവളോട് യേശു ഇങ്ങനെ പറയുന്നു:
"മറിയമേ, അനുഗ്രഹിക്കപ്പെട്ടവളേ, ഉന്നതങ്ങളിൽ നിന്നുള്ള രഹസ്യങ്ങളിൽ നിനക്കു ഞാൻ പൂർണ്ണത നൽകും. തുറവിയിൽ സംവദിക്കുക. നിന്റെ സഹോദരന്മാർ എല്ലാവരേയുംകാളുപരി നിന്റെ ഹൃദയം സ്വർഗ്ഗരാജ്യത്തിലേയ്ക്ക് ഉയർന്നിരിക്കുന്നു." 
"മറിയത്തിന്റെ സുവിശേഷം" (Gospel of Mary) എന്ന രണ്ടാം നൂറ്റാണ്ടിലെ അകാനോനികരചനയും മഗ്ദലനമറിയം പ്രാധാന്യത്തോടെ പ്രത്യക്ഷപ്പെടുന്ന ഒരു ജ്ഞാനവാദലിഖിതമാണ്. ഇതര അപ്പസ്തോലന്മാർക്കു ലഭിച്ചതിനേക്കാൾ ഉന്നതമായ നിഗൂഢജ്ഞാനം യേശുവിൽ നിന്നു നേടിയ പ്രിയശിഷ്യയായി ഈ കൃതിയിൽ മഗ്ദലന പ്രത്യക്ഷപ്പെടുന്നു.
സാമാന്യസങ്കല്പം.
യഹൂദധാർമ്മികതയുടേയും സംസ്കാരത്തിന്റേയും പശ്ചാത്തലത്തിൽ പിറന്ന യേശുവിന്റെ പ്രസ്ഥാനം യവനചിന്തയുടേയും സംസ്കാരത്തിന്റേയും സ്വാധീനത്തിൽ വളർന്നു വികസിച്ചപ്പോൾ, 'നസ്രായന്റെ' ആദ്യാനുയായികൾ എന്ന നിലയിൽ മഗ്ദലനയുടേയും ഇതരശിഷ്യകളുടേയും പ്രാധാന്യം അവഗണിക്കപ്പെട്ടു. ലഭ്യമായ ക്രിസ്തീയലിഖിതങ്ങളിൽ ഏറ്റവും പഴക്കമുള്ളതായി കരുതപ്പെടുന്ന ലേഖനങ്ങളുടെ കർത്താവായ പൗലോസ്, കൊറീന്തോസുകാർക്കെഴുതിയ ഒന്നാം ലേഖനത്തിൽ ഉദ്ധിതനായ യേശു പത്രോനിസും പിന്നീട് പന്ത്രണ്ടു ശിഷ്യർക്ക് ഒരുമിച്ചും പ്രത്യക്ഷനായി എന്നു സാക്ഷ്യപ്പെടുത്തുകയും മഗ്ദലനയ്ക്കു ലഭിച്ച ആദ്യദർശനത്തെ അവഗണിക്കുകയും ചെയ്യുന്നു. 
ദുർവൃത്തിയുടെ പാപമാർഗ്ഗത്തിൽ നിന്ന് യേശു രക്ഷപെടുത്തിയതിനെ തുടർന്ന് അദ്ദേഹത്തിന്റെ ഗാഢഭക്തയായിത്തീർന്ന സ്ത്രീയുടെ കാല്പനികചിത്രമാണ് സാമാന്യസങ്കല്പത്തിൽ മഗ്ദലനയുടേതായി പിൽക്കാലത്തു പ്രചരിച്ചത്. കലയിലും സാഹിത്യത്തിലുമുള്ള അവളുടെ ചിത്രീകരണങ്ങൾ മിക്കവാറും പിന്തുടരുന്നത് മദ്ധ്യകാലക്രിസ്തീയതയിൽ രൂപപ്പെട്ട ഈ സങ്കല്പമാണ്. പിൽക്കാലങ്ങളിൽ ക്രിസ്തീയസഭകൾ തള്ളിപ്പറഞ്ഞ നിലപാടാണ് ഇതെങ്കിലും മദ്ധ്യയുഗങ്ങളുടെ തുടക്കത്തിൽ മാർപ്പാപ്പാ ആയിരുന്ന ഗ്രിഗോരിയോസ് ഒന്നാമൻ, ലൂക്കായുടെ സുവിശേഷത്തെക്കുറിച്ച് പൊതുവർഷം 591 സെപ്റ്റംബർ 14-ന് നടത്തിയ പ്രഭാഷണമാണ് ഈ ആശയം ആദ്യം അവതരിപ്പിച്ചതെന്നു ചൂണ്ടിക്കാണിക്കപ്പെട്ടിട്ടുണ്ട്. 1969-ൽ കത്തോലിക്കാ സഭ, പോൾ ആറാമൻ മാർപ്പാപ്പാ ആയിരിക്കെ, ഗ്രിഗോരിയോസ് മാർപ്പാപ്പായുടെ പ്രഭാഷണത്തെ നേരിട്ടു പരാമർശിക്കാതെയാണെങ്കിലും മഗ്ദലനയെക്കുറിച്ചുള്ള മേല്പറഞ്ഞ ധാരണയെ തള്ളിപ്പറഞ്ഞു.
വള്ളത്തോളിന്റെ കാവ്യം.
മലയാളത്തിൽ വള്ളത്തോൾ നാരായണമേനോൻ എഴുതിയ 'മഗ്ദലനമറിയം' എന്ന പ്രസിദ്ധകാവ്യം മഗ്ദലനയെ മാനസാന്തരം വന്ന കഠിനപാപിനിയായി കാണുന്ന സങ്കല്പവുമായി ചേർന്നു പോകുന്നതാണ്. ജീവിതകഥയിലെ അന്നേവരെയുള്ള അദ്ധ്യായങ്ങളിൽ 'ചാരിത്രം' എന്ന വാക്കു തന്നെ ഇല്ലായിരുന്ന അവൾക്ക് ""ക്രിസ്തുവാം കൃഷ്ണന്റെ ധർമ്മോപദേശമാം നിസ്തുലകോമളവേണുഗാനം" കേട്ട് മാനസാന്തരം വരുന്നതായി വള്ളത്തോൾ സങ്കല്പിക്കുന്നു. "ചെയ്യരുതാത്തതു ചെയ്തവളെങ്കിലും ഈയെന്നെത്തള്ളൊല്ലേ തമ്പുരാനേ" എന്ന മഗ്ദലനയുടെ യാചന കേട്ട് യേശുവിന്റെ "ഹൃദ്സരസ്സ് കൃപാമൃതത്താൽ" നിറയുന്നതും "ആപ്പപ്പോൾ പാതകം ചെയ്തതിനൊക്കെയും ഇപ്പശ്ചാത്താപമേ പ്രായശ്ചിത്തം" എന്ന ന്യായത്തിൽ അവളെ അദ്ദേഹം പാപവിമുക്തയാക്കി "പൊയ്ക്കോൾക പെൺകുഞ്ഞേ...ദുഃഖം വെടിഞ്ഞുനീ"" എന്നു യാത്രയാക്കുന്നതും കവി ചിത്രീകരിക്കുന്നു.
വിമതചരിത്രങ്ങളിൽ.
ക്രിസ്തുമതചരിത്രത്തിലെ സാമാന്യധാരണകളെ വെല്ലുവിളിക്കുന്ന പക്ഷാന്തരങ്ങളിൽ പലതും, വ്യവസ്ഥാപിത ക്രിസ്തുമതത്തിൽ അവഗണിക്കപ്പെട്ടതായി കരുതപ്പെടുന്ന മഗ്ദലനയുടെ പ്രാധാന്യം എടുത്തുകാട്ടാൻ ശ്രമിക്കാറുണ്ട്. 2003-ൽ അമേരിക്കൻ നോവലിസ്റ്റ് ഡാൻ ബ്രൗൺ പ്രസിദ്ധീകരിച്ച ഡാവിഞ്ചി കോഡ് എന്ന നോവലിൽ ഇത്തരത്തിലുള്ള ചരിത്രവീക്ഷണം പ്രകടമാണ്. സുവിശേഷങ്ങളിലെ ചുരുങ്ങിയ പരാമർശങ്ങളിൽ അവ്യക്തമായിരിക്കുന്ന മഗ്ദലനയുടെ കഥയിലേയ്ക്ക് വ്യാപകമായ ശ്രദ്ധ ആകർഷിക്കുന്നതിന് ബ്രൗണിന്റെ നോവൽ അവസരമൊരുക്കി.
വിശുദ്ധ.
കത്തോലിക്കാ, ഓർത്തഡോക്സ്, ആംഗ്ലിക്കൻ, ലൂഥറൻ ക്രിസ്തീയതകൾ മഗ്ദലനമറിയത്തെ വിശുദ്ധയായി കണക്കാക്കി ജൂലൈ 22-ന് അവളുടെ തിരുനാൾ ആചരിക്കുന്നു. ക്രിസ്തുവിന്റെ 'സ്വർഗ്ഗാരോഹണം' കഴിഞ്ഞ്, അപ്പസ്തോലൻ യോഹന്നാനോടൊപ്പം 'മഗ്ദലന' എഫേസൂസിലേയ്ക്കു പോയി എന്ന വിശ്വാസം പൗരസ്ത്യ സഭയിൽ നിലവിലുണ്ട്. പൗസ്ത്യ ഓർത്തഡോക്സ് സഭ മീറവാഹകരുടെ(Myrrah-bearers) ഞായറാഴ്ച അവളെ അനുസ്മരിക്കുന്നു.
കുറിപ്പുകൾ.
൧ 'വെറും' ഒരു പെണ്ണിനു കിട്ടിയ ഈ ആദ്യദർശനത്തെ പത്രോസോ പൗലോസോ മനഃപൂർവം തമസ്കരിച്ചതാകുമോ എന്ന് ചാൾസ് ഫ്രീമാൻ അത്ഭുതപ്പെടുന്നു.
൨ ഫരിസേയൻ ശിമയോന്റെ വീട്ടിൽ യേശുവിനെ തൈലാഭിഷേകം ചെയ്ത സ്ത്രീ തന്നെയായി മഗ്ദലനയെ സങ്കല്പിക്കുന്ന ഗ്രിഗോരിയോസ്, പാപവ്യാപാരത്തിന് ശരീരത്തെ ഒരുക്കാൻ അതേ തൈലം അവൾ മുൻപ് ഉപയോഗിച്ചിരുന്നു എന്നും പറയുന്നു. ("It is clear, brothers, that the woman previously used the unguent to perfume her flesh in forbidden acts.") 
൩ സാമാന്യസങ്കല്പത്തിലെ മഗ്ദലന പതിതയെങ്കിലും അതീവസുന്ദരിയായിരുന്നു. വള്ളത്തോളിന്റെ കവിതയും ഈ സങ്കല്പം പ്രതിഫലിപ്പിക്കുന്നു. യേശുവിനെ കാണാനായി ഫരിസേയൻ ശിമയോന്റെ വീട്ടിലേക്കു നടന്നു പോകുന്ന അവളെ ആകാശത്തിലെ നക്ഷത്രങ്ങൾ സൂക്ഷിച്ചു നോക്കുന്നതായി വർണ്ണിക്കുന്ന കവി, "ഭംഗമാർന്നൂഴിയിൽ വീണുപോയ" ഒരു നക്ഷത്രമാണോ മഗ്ദലന എന്നു തിരക്കുന്നു.

</doc>
<doc id="202772" url="https://ml.wikipedia.org/wiki?curid=202772" title="സ്റ്റീഫൻ കോവെ">
സ്റ്റീഫൻ കോവെ

 
പ്രമുഖനായ എഴുത്തുകാരനും മാനേജ്‌മെന്റ് വിദഗ്ദ്ധനും ഫ്രാങ്ക്ളിൻ കോവെ എന്ന സ്ഥാപനത്തിന്റെ സഹസ്ഥാപകനും ചെയർമാനുമായിരുന്നു സ്റ്റീഫൻ കോവെ.(24 ഒക്ടോബർ 1932 - 16 ജൂലൈ 2012)
ജീവിതരേഖ.
സർവകലാശാല അധ്യാപകനായി ഔദ്യോഗികജീവിതമാരംഭിച്ച കോവെ പിന്നീട് അന്താരാഷ്ട്രതലത്തിൽ അറിയപ്പെടുന്ന എഴുത്തുകാരനായും പ്രഭാഷകനായും, മാനേജ്‌മെന്റ് വിദഗ്ദ്ധനായും വളർന്നു.
ലോകത്തെ സ്വാധീനിച്ചിട്ടുള്ള 25 പ്രമുഖരുടെ പട്ടികയിൽ 1996ൽ കോവെ ഇടംനേടി. 'സെവൻ ഹാബിറ്റ്സ് ഓഫ് ഹൈലി എഫക്ടീവ് പീപ്പിൾ' ലോകത്തിലെ ബെസ്റ്റസെല്ലർ പട്ടികയിലാണുള്ളത്. മലയാളമുൾപ്പടെ ലോകത്തിലെ എല്ലാ പ്രമുഖഭാഷകളിലും അദ്ദേഹത്തിന്റെ പുസ്തകങ്ങൾ മൊഴിമാറ്റം ചെയ്യപ്പെട്ടിട്ടുണ്ട്. 'സെവൻ ഹാബിറ്റ്സ് ഓഫ് ഹൈലി എഫക്ടീവ് പീപ്പിൾ' എന്ന പുസ്തകം 20 മില്ല്യൺ കോപ്പികൾ വിറ്റഴിഞ്ഞിട്ടുണ്ട്. 2012 ഏപ്രിൽമാസത്തിലുണ്ടായ അപകടത്തെത്തുടർന്ന് കോവെ അന്തരിച്ചു.
പുറം കണ്ണികൾ.
 സ്റ്റീഫൻ കോവെവിക്കിപീഡിയയുടെ 
 

</doc>
<doc id="202773" url="https://ml.wikipedia.org/wiki?curid=202773" title="Stephen R. Covey">
Stephen R. Covey



</doc>
<doc id="202774" url="https://ml.wikipedia.org/wiki?curid=202774" title="സംഘാടനം">
സംഘാടനം

 
സംഘാടനം അഥവാ സംഘടന എന്നത് മാനേജ്മെന്റിന്റെ സുപ്രധാന ജോലികളിലൊന്നാണ്. ഒരു ബിസിനസ് സ്ഥാപനത്തെ സംബന്ധിച്ചിടത്തോളം ഈ പദത്തിന് വളരെ വ്യാപകമായ അർത്ഥമാണുള്ളത്. "ഓർഗൻ" എന്ന പദത്തിൽ നിന്നാണ് "ഓർഗനൈസേഷൻ" അഥവാ "സംഘടന" എന്ന പദം രൂപം കൊണ്ടത്. മനുഷ്യ ശരീരത്തിലെ ഒരു ഭാഗം എന്നാണ് ഓർഗൻ എന്ന പദം കൊണ്ട് അർത്ഥമാക്കുന്നത്. മനുഷ്യ ശരീരത്തിലെ എല്ലാ അവയവങ്ങളേയും സംയോജിപ്പിച്ചും സഹകരിപ്പിച്ചുകൊണ്ടുമാണ് വിവിധ ഭാഗങ്ങൾ അവയുടെ ചുമതലകൾ നിർവ്വഹിക്കുന്നത്. അതേപ്പോലെ സ്ഥാപനത്തിലെ ആളുകൾ എല്ലാവരേയും സഹകരിപ്പിച്ചും ഏകോപിപ്പിച്ചും ലക്ഷ്യങ്ങൾ നേടുന്നതിനായിട്ടുള്ള പ്രവർത്തനങ്ങൾ നടത്തുന്നു. പൊതു ലക്ഷ്യങ്ങൾ നേടുന്നതിന് വേണ്ടി രണ്ടോ അതിലധികമോ വ്യക്തികൾ ഒന്നിച്ച് ചേർന്ന് ഏകോപിപ്പിച്ച് പ്രവർത്തിക്കുന്നതിനെ സംഘടന എന്നു നിർവ്വചിക്കാവുന്നതാണ്. ഇത്തരം സംഘടനകളിൽ നടക്കുന്ന പ്രവർത്തനങ്ങളെയാണ് സംഘാടനം എന്ന് പറയുന്നത്.

</doc>
<doc id="202775" url="https://ml.wikipedia.org/wiki?curid=202775" title="Organising">
Organising



</doc>
<doc id="202778" url="https://ml.wikipedia.org/wiki?curid=202778" title="കുരിശിലേറ്റിയുള്ള വധശിക്ഷ">
കുരിശിലേറ്റിയുള്ള വധശിക്ഷ

 
 
കുറ്റവാളികളെ ഒരു മരക്കുരിശിൽ ആണിയടിച്ച് തളച്ചിട്ട് വധശിക്ഷ നടപ്പാക്കുന്ന രീതിയാണ് കുരിശിലേറ്റൽ. വധശിക്ഷക്ക് വിധിക്കപ്പെട്ടവന് വേദനാജനകവും പീഡാഭരിതവുമായ ഒരു മരണം ഉറപ്പാക്കുക എന്ന ഉദ്ദേശത്തോടെ രൂപപ്പെടുത്തിയതും പ്രാചീനവുമായ ഒരു ശിക്ഷാരീതിയാണിത്.
സെല്യൂസിഡ് സാമ്രാജ്യം, കാർത്തേജ്, റോമാ സാമ്രാജ്യം എന്നിവിടങ്ങളിൽ ബി.സി. നാലാം ശതകം മുതൽ ക്രിസ്തുവിനു ശേഷം നാലാം ശതകം വരെ കുരിശിലേറ്റൽ താരതമ്യേന കൂടിയ തോതിൽ നടപ്പാക്കപ്പെട്ടിരുന്നുവത്രേ. യേശുക്രിസ്തുവിനോടുള്ള ബഹുമാനത്താൽ കോൺസ്റ്റന്റെൻ ചക്രവർത്തി 337-ൽ ഈ ശിക്ഷാരീതി നിർത്തലാക്കുകയുണ്ടായി. ഇത് ജപ്പാനിലും ഒരു ശിക്ഷാരീതിയായി ഉപയോഗത്തിലുണ്ടായിരുന്നു. അവിടെ ചില ക്രിസ്ത്യാനികളെ (ജപ്പാനിലെ ഇരുപത്താറു രക്തസാക്ഷികൾ) ഇപ്രകാരം വധിച്ചിട്ടുണ്ട്.
കത്തോലിക്കാ സഭയിലും, പൗരസ്ത്യ ഓർത്തഡോക്സ് സഭയിലും മറ്റും, യേശുവിന്റെ ദേഹബിംബം പേറുന്ന കുരിശ് അഥവാ 'ക്രൂശിതരൂപം' ഒരു പ്രധാന മതചിഹ്നമാണ്. എന്നാൽ പ്രൊട്ടസ്റ്റന്റ് സഭകളും മിക്ക ഓറിയന്റൽ ഓർത്തഡോക്സ് സഭകളും യേശുവിന്റെ രൂപമില്ലാത്ത കുരിശാണ് ഉപയോഗിക്കുന്നത്.
വാക്കിന്റെ ഉൽപ്പത്തി.
ലാറ്റിൻ ഭാഷയിൽ "ക്രക്സ്" എന്ന വാക്കിന്റെ അർത്ഥം കഴുമരമെന്നോ ശൂലമെന്നോ ആവാം.
ഇംഗ്ലീഷിലെ ക്രൂസിഫിക്സ് എന്ന പദം ലാറ്റിൻ ഭാഷയിലെ "ക്രൂസിഫിക്സസ്" എന്ന പദത്തിൽ നിന്നാണ് രൂപാന്തരപ്പെട്ടുണ്ടായത്. "കുരിശിലേറ്റപ്പെട്ടത്" എന്നോ "കുരിശിൽ ഉറപ്പിക്കപ്പെട്ടത്" എന്നോ ആണ് ഇതിന്റെ അർത്ഥം.
വിശദാംശങ്ങൾ.
അത് കണ്ടുനിൽക്കുന്നവരെ ഹീനമായ കുറ്റങ്ങൾ ചെയ്യുന്നതിൽ നിന്നും തടയുക എന്ന ഉദ്ദേശത്തോടെയാണ് കുരിശിലേറ്റൽ സാധാരണഗതിയിൽ നടത്തിയിരുന്നത്. മരണശേഷം മൃതശരീരങ്ങൾ മറ്റുള്ളവർക്കുള്ള ഒരു താക്കീത് എന്ന നിലയ്ക്ക് പ്രദർശിപ്പിക്കപ്പെട്ടിരുന്നു. ഭയാനകവും, സാവധാനമായതും, വേദനയുള്ളതും, അപമാനകരവും, പരസ്യവുമായ മരണമായിരിക്കണം എന്ന ഉദ്ദേശത്തുകൂടിയാണ് കുരിശിലേറ്റൽ നടപ്പാക്കിയിരുന്നത്. കാലഘട്ടവും പ്രദേശവുമനുസരിച്ച് കുരിശിലേറ്റുന്ന രീതി വ്യത്യാസപ്പെട്ടിരുന്നു.
ശൂലത്തിലേറ്റൽ, മരത്തിൽ തറയ്ക്കൽ, തറയിൽ നാട്ടിയ തൂണിൽ തറയ്ക്കൽ, ഈ രീതികൾ ഇടകലർന്ന മറ്റു രീതികൾ എന്നീ മാർഗ്ഗങ്ങളെല്ലാം നടത്തുന്ന വധശിക്ഷകളെ കുരിശിലേറ്റൽ (ക്രൂസിഫിക്ഷൻ) എന്ന് വിളിച്ചിരുന്നു.
ചില അവസരങ്ങളിൽ പ്രതിയെക്കൊണ്ട് കുറുകെയുള്ള പലക ശിക്ഷാസ്ഥലം വരെ ചുമപ്പിക്കുമായിരുന്നു. ഒരു മുഴുവൻ കുരിശിന്റെ ഭാരം 135 കിലോഗ്രാമിൽ കൂടുതലാകുമായിരുന്നു. കുറുകേ വയ്ക്കുന്ന ഭാഗത്തിന് 35 മുതൽ 60 വരെ കിലോഗ്രാം ഭാരമേ ഉണ്ടാകുമായിരുന്നുള്ളൂ. റോമിലെ എസ്ക്വിലിൻ കവാടത്തിനു വെളിയിൽ വധശിക്ഷ നടപ്പാക്കപ്പെടുന്ന പ്രത്യേക സ്ഥലമുണ്ടായിരുന്നുവെന്ന് ടാസിറ്റസ് എന്ന റോമൻ ചരിത്രകാരൻ രേഖപ്പെടുത്തിയിട്ടുണ്ട്. ഇവിടെ ഒരു ഭാഗത്ത് അടിമകളെ കുരിശിലേറ്റാൻ സ്ഥലം നീക്കിവച്ചിരുന്നുവത്രേ. സ്ഥിരമായി ഇവിടെ തൂണുകൾ നാട്ടപ്പെട്ടിട്ടുണ്ടാവാം. കുരിശിന്റെ കുറുകേയുള്ള ഭാഗത്ത് പ്രതിയുടെ കൈകൾ ആണിയടിച്ച് തളച്ച ശേഷം അത് ഈ തൂണുകളുമായി ബന്ധിക്കുകയായിരുന്നിരിക്കാം ചെയ്തിരുന്നത്.
വധശിക്ഷക്ക് വിധിക്കപ്പെട്ടവനെ കയറുകൊണ്ട് കുരിശിൽ ബന്ധിച്ചിരുന്നിരിക്കാം. യഹൂദ ചരിത്രകാരൻ ജോസഫസിന്റെ കൃതിയിൽ എ.ഡി.70-ൽ ജറുസലേം നഗരം പിടിച്ചെടുത്ത ശേഷം "സൈനികർ രോഷവും വെറുപ്പും കാരണം പിടിക്കപ്പെട്ടവരെ ഒന്നിനു പിറകേ ഒന്നായി ഒരു തമാശയ്ക്കെന്നോണം കുരിശിൽ ആണിയടിച്ചു തറച്ചു" എന്ന് പറയുന്നുണ്ട് പ്രതികളെ കുരിശിലേറ്റാൻ ഉപയോഗിച്ച ആണിയും മറ്റും രോഗശാന്തിക്കുപകരിക്കും എന്ന വിശ്വാസത്താൽ ആൾക്കാർ ശേഖരിച്ചിരുന്നു.
വധശിക്ഷയോടൊപ്പം തന്നെ കുരിശിലേറ്റൽ ഒരു അപമാനമാർഗ്ഗവുമായിരുന്നു. ചിത്രകാരന്മാർ കുരിശിൽ തറയ്ക്കപ്പെട്ടവരെ ഗുഹ്യഭാഗം മറയ്ക്കുന്ന ഒരു തുണി ധരിച്ചിരിക്കുന്നതായാണ് ചിത്രീകരിക്കുന്നതെങ്കിലും സെനേക്കയുടെ കൃതികളിൽ പ്രതികൾ പൂർണ്ണമായി നഗ്നരായിരുന്നുവെന്നാണ് സൂചിപ്പിക്കുന്നത്. പ്രതിക്ക് മലമൂത്രവിസർജ്ജനം ചെയ്യേണ്ടിവരുമ്പോൾ അത് മറ്റുള്ളവർക്കു മുന്നിൽ വച്ച് ചെയ്യേണ്ടി വരുമായിരുന്നു. ഇത് അസൗകര്യമുണ്ടാക്കും എന്നതിനു പുറമേ പ്രാണികളെ ആകർഷിക്കുകയും ചെയ്തിരുന്നു. "ഏറ്റവും ക്രൂരവും വെറുപ്പുളവാക്കുന്നതുമായ ശിക്ഷാരീതിയാണ്" കുരിശിലേറ്റൽ എന്ന് സിസറോ വിവരിച്ചിട്ടുണ്ട്. "കുരിശ് എന്ന വാക്കിന്റെ പ്രയോഗം തന്നെ റോമൻ പൗരന്റെ ശരീരത്തിൽ നിന്നു മാത്രമല്ല; മനസ്സിൽ നിന്നും, കണ്ണുകളിൽ നിന്നും, ചെവിയിൽ നിന്നും മായ്ച്ചു കളയണം" എന്നായിരുന്നു സിസറോയുടെ അഭിപ്രായം.
പലപ്പോഴും കുരിശിലേറ്റപ്പെടുന്നയാളുടെ കാലുകളിലെ അസ്ഥികൾ ഒരു ഇരുമ്പുദണ്ഡ് ഉപയോഗിച്ച് തച്ചുനുറുക്കുമായിരുന്നു. ഈ പ്രവൃത്തിയെ ക്രൂസിഫ്രാഞ്ചിയം ("crurifragium") എന്നായിരുന്നു വിളിച്ചിരുന്നത്. കുരിശിലേറ്റപ്പെട്ടവരുടെ മരണം വേഗത്തിലാക്കുക എന്നതു കൂടാതെ കണ്ടുനിൽക്കുന്നവരെ ഇത്തരം കുറ്റങ്ങൾ ചെയ്യുന്നതിൽ നിന്ന് നിരുത്സാഹപ്പെടുത്തുക എന്നതും ഈ പ്രവൃത്തിയുടെ ലക്ഷ്യമായിരുന്നു. അടിമകളുടെ കാലുകൾ കുരിശിലേറ്റൽ കൂടാതെ തന്നെ ഇപ്രകാരം തകർക്കുമായിരുന്നു. 
കുരിശിന്റെ ആകൃതി.
 
പ്രതിയെ തറയ്ക്കുന്ന തടിക്ക് പല രൂപങ്ങൾ ഉണ്ടായിരുന്നു. ജറുസലേമിനെ സൈന്യം വളഞ്ഞ സമയത്ത് (70 എ. ഡി.) പലതരം പീഡനങ്ങളും പല രീതിയിൽ കുരിശിൽ തറയ്ക്കൽ നടന്നതും ജോസഫസ് വിവരിക്കുന്നുണ്ട്. സെനേക എന്ന ചരിത്രകാരനും പലതരം കുരിശിലേറ്റലുകൾ വിവരിക്കുന്നു
ചിലപ്പോൾ ഒരു തൂണിലായിരുന്നു കുരിശിലേറ്റൽ നടന്നിരുന്നത്. ഇതിനെ "ക്രക്സ് സിംപ്ലക്സ്" എന്നായിരുന്നു വിളിച്ചിരുന്നത്. ചിലപ്പോൾ തൂണിനു മുകളിലായി T ആകൃതിയുണ്ടാകുന്ന രീതിയിൽ ("ക്രക്സ് കോമ്മിസ്സ") മുകളിലായോ ക്രിസ്ത്യൻ കുരിശുകളിൽ കാണുന്ന മാതിരി മുകളറ്റത്തിനു തൊട്ടു താഴെ മാറിയോ ("ക്രക്സ് ഇമ്മിസ്സ") ആയിരുന്നു കുറുകേയുള്ള ഭാഗം ഘടിപ്പിച്ചിരുന്നത്. യഹോവയുടെ സാക്ഷികൾ വിശ്വസിക്കുന്നത് യേശുവിനെ ഒരു തൂണിലായിരുന്നു കുരിശിലേറ്റിയതെന്നും "ക്രക്സ് ഇമ്മിസ" കോൺസ്റ്റന്റൈൻ ചക്രവർത്തിയുടെ കണ്ടുപിടിത്തമായിരുന്നെന്നുമാണ്. X, Y ആകൃതികളിലും കുരിശുകൾ ഉണ്ടായിരുന്നു.
പുതിയ നിയമത്തിൽ കുരിശിന്റെ ആകൃതിയെപ്പറ്റി വിവരിക്കുന്നില്ല. എ.ഡി. 100 മുതലുള്ള കൃതികളിൽ T ആകൃതിയുള്ള കുരിശിനെപ്പറ്റിയോ നെടുകേയും കുറുകേയുമുള്ള ഭാഗങ്ങളുള്ള കുരിശിനെപ്പറ്റിയോ ആണ് പ്രതിപാദിക്കുന്നത്.
ആണിയുടെ സ്ഥാനം.
കുരിശുമരണം ചിത്രീകരണങ്ങളിൽ സാധാരണയായി യേശുവിന്റെ കൈപ്പത്തികളിൽ ആണിയടിച്ചിരിക്കുന്നതായാണ് കാണുക. യോഹന്നാന്റെ സുവിശേഷം 20:25-ൽ "കൈകളിലെ ആണിപ്പഴുതുകൾ" എന്ന പ്രയോഗമുള്ളതിനാലാവാം ഇത്. "χείρ" എന്ന ഗ്രീക്കുപദം കൈപ്പത്തി എന്ന അർത്ഥത്തിൽ മൊഴിമാറ്റിയതുകൊണ്ടുണ്ടായതാവാം ഈ ധാരണയുണ്ടായത്. "χείρ" എന്ന വാക്ക് തോളുമുതൽ താഴോട്ടുള്ള ഭാഗത്തെ മുഴുവൻ സൂചിപ്പിക്കാനാണ് സാധാരണ ഉപയോഗിച്ചിരുന്നത്. കൈപ്പത്തിയെ മാത്രം സൂചിപ്പിക്കാൻ "ἄκρην οὔτασε χεῖρα" എന്നായിരുന്നു ഉപയോഗിച്ചിരുന്നത്.
കയറുകൊണ്ട് ബന്ധിക്കാതെ തന്നെ ശരീരം കുരിശിൽ ഉറച്ചിരിക്കണമെങ്കിൽ കണങ്കൈയ്യിൽ റേഡിയസ്, അൾന എന്നീ അസ്ഥികൾക്കു മദ്ധ്യേ ആണി തറച്ചിരുന്നിരിക്കാം എന്ന സാദ്ധ്യതയുണ്ട്.
നാഷണൽ ജ്യോഗ്രാഫിക് ചാനലിൽ സംപ്രേഷണം ചെയ്ത "ക്വെസ്റ്റ് ഫോർ ട്രൂത്ത്: ദി ക്രൂസിഫിക്ഷൺ" എന്ന ഒരു ഡോക്യുമെന്ററിയിൽ കൈപ്പത്തിയിൽ ആണിയടിച്ചാലും ഒരാളെ കുരിശിൽ തറയ്ക്കാൻ സാധിക്കും എന്ന് വെളിപ്പെടുത്തുകയുണ്ടായി. കാലുകൾ കുരിശിന്റെ വശത്ത് ആണിയടിച്ച് തറയ്ക്കുന്നതുമൂലം ശരീരഭാരത്തിന്റെ ഭൂരിഭാഗവും കാലുകളിലാവും താങ്ങുക. ഇത് കൈപ്പത്തിയിലെ ആണിയിൽ ശരീരം മുഴുവനായി താങ്ങേണ്ടിവരുന്ന അവസ്ഥ ഇല്ലാതാക്കും.
ഫ്രെഡറിക് സുഗൈബ് മറ്റൊരു സാദ്ധ്യത മുന്നോട്ടു വയ്ക്കുകയുണ്ടായി. ആണികൾ ലംബമായി അടിച്ചുകയറ്റുന്നതിനു പകരം ഒരുപക്ഷേ ന്യൂനകോണിലാവാം തുളച്ചത്. തള്ളവിരലിനു താഴെയുള്ള മാംസളഭാഗത്തു നിന്ന് മണിബന്ധത്തിലേയ്ക്ക് കാർപൽ ടണൽ എന്ന ഭാഗത്തുകൂടി കടന്നു പോകുന്നവിധമാണ് ആണിയടിച്ചതെങ്കിലും ശരീരഭാരം താങ്ങാൻ സാധിക്കും.
ചില ചിത്രീകരണങ്ങളിൽ ഒരു കാൽത്താങ്ങും കാണപ്പെടാറുണ്ട്. ഇത് പുരാതന സ്രോതസ്സുകളിലൊന്നും പരാമർശിക്കപ്പെടുന്നില്ല. അലക്സാമെനോസ് ഗ്രാഫിറ്റോ എന്ന ചിത്രമാണ് കുരിശുമരണത്തിന്റെ നിലവിലുള്ള ഏറ്റവും പഴയ ചിത്രീകരണമായി കണക്കാക്കപ്പെടുന്നത്. ഇതിൽ ഒരു കാൽത്താങ്ങ് കാണുന്നുണ്ടത്രേ. ചില പുരാതന സ്രോതസ്സുകളിൽ "സെഡൈൽ" എന്ന ഒരു ചെറിയ ഇരിപ്പിടം കുരിശിൽ ഘടിപ്പിച്ചിരുന്നതായി പറയുന്നുണ്ട്. കൈപ്പത്തിയിൽ ശരീരഭാരത്താൽ ചെലുത്തപ്പെടുന്ന മർദ്ദം കുറയ്ക്കാൻ ഇതും ഉപകരിച്ചിരുന്നിരിക്കാം. "കോർണു" എന്ന മുനയുള്ള ഒരു ഭാഗവും ഒരുപക്ഷേ ഈ ഇരിപ്പിടത്തിൽ ഘടിപ്പിക്കപ്പെട്ടിരുന്നിരിക്കാം. ഗുദത്തിലേയ്ക്കോ യോനിയിലേയ്ക്കോ തുളഞ്ഞുകയറുന്നവിധമായിരുന്നിരിക്കണം ഇതിന്റെ നിർമിതി. ഇത്തരം സംവിധാനങ്ങൾ വേദന കുറയ്ക്കാനല്ല, മറിച്ച് മരിക്കാനെടുക്കുന്ന സമയം കൂട്ടാനേ ഉപകരിക്കുമായിരുന്നുള്ളൂ. "കോർണു" വേദനയും അപമാനവും വർദ്ധിപ്പിക്കാനും ഉപകരിച്ചിരുന്നിരിക്കാം.
1968-ൽ ജെറുസലേമിന് വടക്കു കിഴക്കായി ഗിവ്'അത് ഹാ-മിവ്റ്റാർ എന്ന സ്ഥലത്ത് കുരിശിലേറ്റപ്പെട്ട ഒരാളുടെ ശരീരാവശിഷ്ടം കണ്ടെത്തുകയുണ്ടായി. ഇയാൾ ഒന്നാം നൂറ്റാണ്ടിൽ കുരിശിലേറ്റപ്പെട്ടതായിരുന്നുവത്രേ. ഉപ്പൂറ്റിയിലെ കാൽകേനിയസ് എന്ന അസ്ഥിയുടെ വശത്തുനിന്ന് ആണി തുളച്ച നിലയിലായിരുന്നു കാണപ്പെട്ടത്. ആണിയുടെ അറ്റം വളഞ്ഞു പോയിട്ടുണ്ടായിരുന്നതിനാൽ ഇത് കാലിൽ നിന്ന് ഊരിയെടുക്കാൻ സാധിക്കാത്ത സ്ഥിതിയിലായിരുന്നു. ആണിക്ക് 11.5 സെന്റീമീറ്റർ നീളമുണ്ടായിരുന്നു. ഇയാളുടെ കാര്യത്തിൽ കാലിന്റെ ഉപ്പൂറ്റികൾ കുരിശിന്റെ നെടുകേയുള്ള തൂണിന്റെ ഇരുവശവുമായി ആണിയടിച്ചുറപ്പിച്ചിരുന്നിരിക്കാം എന്നനുമാനിക്കപ്പെടുന്നു. പുരാതന കുരിശിലേറ്റലിന്റെ ഇതുവരെ കണ്ടെടുക്കപ്പെട്ടിട്ടുള്ള ഒരേയൊരു അവശിഷ്ടമാണ് ഈ അസ്ഥികൂടം.
മരണകാരണം.
കുരിശിലേറ്റപ്പെട്ടയാൾ മരിക്കാനെടുക്കുന്ന സമയം മണിക്കൂറുകൾ മുതൽ ദിവസങ്ങൾ വരെ നീണ്ടേയ്ക്കാം. കുരിശിലേറ്റാൻ ഉപയോഗിച്ച രീതി, പ്രതിയുടെ ആരോഗ്യം, കാലാവസ്ഥ എന്നിങ്ങനെ പല ഘടകങ്ങളും മരിക്കാനെടുക്കുന്ന സമയത്തെ സ്വാധീനിക്കാം. രക്തസ്രാവം മൂലമുണ്ടാകുന്ന ഹൈപോവോളീമിക് ഷോക്ക്, അണുബാധ, ജലാംശനഷ്ടം എന്നിങ്ങനെ പല കാരണങ്ങളാൽ മരണം സംഭവിക്കാം.
ശരീരഭാരം മുഴുവൻ താങ്ങുന്നത് കൈകളിലാണെങ്കിൽ ശ്വാസം മുട്ടൽ മൂലം മരണം സംഭവിക്കാം എന്ന അഭിപ്രായം പിയറി ബാർബെറ്റ് എന്ന ഡോക്ടർ മുന്നോട്ടുവയ്ക്കുകയുണ്ടായി. അദ്ദേഹത്തിന്റെ അഭിപ്രായത്തിൽ നെഞ്ചും ശ്വാസകോശങ്ങളൂം ക്രമാതീതമായി വികസിക്കുന്നതിനാൽ ശ്വാസം ഉള്ളിലേയ്ക്ക് വലിക്കാൻ പ്രയാസം നേരിടുമെന്നും അതുമൂലം പ്രതിക്ക് കൈകളിൽ ഭാരം കൊടുത്ത് ശരീരം മുകളിലേയ്ക്കുയർത്തിയോ കാലുകളിൽ ബലം കൊടുത്തോ ശ്വാസം വലിക്കേണ്ടിവരുമെന്നുമാണ്. ഇത് ക്രമേണ ക്ഷീണം മൂലം ശരീരം തളരാൻ കാരണമാകുമത്രേ. തളർന്ന് ശരീരം ഉയർത്താൻ സാധിക്കാതെവരുമ്പോൾ മിനിട്ടുകൾക്കുള്ളിൽ ശ്വാസം മുട്ടൽ മൂലം പ്രതി മരിക്കാനിടയാകുമെന്നാണ് അദ്ദേഹം വാദിക്കുന്നത്. ഫ്രെഡറിക് സുഗൈബ് നടത്തിയ പരീക്ഷണങ്ങൾ കാണിക്കുന്നത് കൈകൾ ലംബത്തിൽ നിന്ന് 60°-യോ 70°-യോ കോണിൽ നിലകൊള്ളുന്ന സ്ഥിതിയിൽ മനുഷ്യർക്ക് ബുദ്ധിമുട്ടില്ലാതെ ശ്വാസം വലിക്കാൻ സാധിക്കുമെന്നാണ്. പരീക്ഷണത്തിൽ പങ്കെടുത്തവർക്ക് വളരെ വേഗം വർദ്ധിക്കുന്ന തരത്തിൽ വേദന തോന്നിയിരുന്നു. ഈ നിരീക്ഷണം വളരെ ദൈർഘ്യമുള്ളതും വേദനാജനകവുമായ മരണം നൽകണമെന്നുദ്ദേശിച്ചാണ് റോമാക്കാർ കുരിശിലേറ്റൽ ഉപയോഗിച്ചിരുന്നതെന്ന വാദത്തെ സാധൂകരിക്കുന്നു. സാധാരണഗതിയിൽ കാലുകളുടെ അസ്ഥികൾ തല്ലിയൊടിക്കുമായിരുന്നത്രേ. ട്രോമാറ്റിക് ഷോക്ക്, ഫാറ്റ് എംബോളിസം, കാലുകളിൽ ഭാരം താങ്ങാൻ കഴിയാത്തതുമൂലമുണ്ടാകുന്ന (കൈകളിൽ ശരീരഭാരം താങ്ങേണ്ടിവരുന്നതു മൂലമുണ്ടാകുന്ന) ശ്വാസം മുട്ടൽ എന്നീ കാരണങ്ങളാൽ മരണം വേഗം നടക്കാൻ ഇത് കാരണമാകും.
രക്ഷപ്പെടൽ.
മരണത്തിനു മുൻപ് 2 മുതൽ 4 ദിവസം വരെയായിരുന്നു സാധാരണഗതിയിൽ ആൾക്കാർ പീഡനമനുഭവിച്ച് കുരിശിൽ കിടന്നിരുന്നത്. ഒൻപതു ദിവസം വരെ കുരിശിലേറ്റപ്പെട്ടയാൾ ജീവിച്ചിരുന്നതായി റിപ്പോർട്ട് ചെയ്യപ്പെട്ടിട്ടുണ്ട്. കുരിശിലേറ്റിയാലുടൻ തന്നെ മരണമുണ്ടാകില്ല എന്നതിനാൽ കുറച്ചുസമയം മാത്രം കുരിശിലേറ്റപ്പെട്ട ശേഷം രക്ഷപ്പെടൽ സാദ്ധ്യമാണ്. മതപരമായ ചടങ്ങ് എന്ന നിലയിൽ എല്ലാ വർഷവും കുരിശിലേറ്റപ്പെടുന്നവർ ഉദാഹരണം.
കൊല്ലണമെന്ന ഉദ്ദേശത്തോടു കൂടിയാണ് കുരിശിലേറ്റൽ നടന്നതെങ്കിലും ഇടയ്ക്കുവച്ച് നിർത്തലാക്കിയതിനാൽ പ്രതി രക്ഷപ്പെട്ടതിന്റെ ഒരുദാഹരണം പുരാരേഖകളിലുണ്ട്. ജോസഫസ് ഇതെപ്പറ്റി എഴുതിയിരിക്കുന്നത് ഇപ്രകാരമാണ്: 
തന്റെ മൂന്നു സുഹൃത്തുക്കളെ എങ്ങനെയായിരുന്നു കുരിശിലേറ്റിയതെന്നോ അവർ എത്ര സമയം കുരിശിൽ കിടന്നുവെന്നോ ജോസഫസ് വ്യക്തമാക്കുന്നില്ല.
യേശുക്രിസ്തുവിനെയും ഇപ്രകാരം മരിക്കുന്നതിനു മുൻപായി താഴെയിറക്കുകയായിരുന്നുവെന്ന് ചിലർ അഭിപ്രായപ്പെട്ടിട്ടുണ്ട്. ഇസ്ലാം മതത്തിലെ വിശ്വാസവും യേശുവിന്റെ മരണം കുരിശിലായിരുന്നില്ല എന്നാണ്. ഈ അഭിപ്രായത്തിനെതിരായ പ്രധാന വാദം യേശുവിന്റെ നെഞ്ചിൽ കുന്തം കുത്തിയിറക്കുന്നതായി യോഹന്നാന്റെ സുവിശേഷത്തിൽ പറയുന്നതാണ്. നാലു പ്രധാന (കാനോനിക്കൽ) സുവിശേഷങ്ങളിൽ അവസാനത്തേതായ യോഹന്നാന്റെ സുവിശേഷത്തിലൊഴികെ മറ്റു സുവിശേഷങ്ങളിൽ ഈ സംഭവം വിവരിക്കാത്തതിനാൽ കുന്തം കുത്തിയ കഥ സുവിശേഷകർത്താവ് കെട്ടിച്ചമച്ചതാവാം എന്നതാണ് ഇതിനെതിരായുള്ള വാദഗതി.
യോഹന്നാന്റെ സുവിശേഷത്തിൽ കുന്തം കൊണ്ട് കുത്തിയപ്പോൾ നെഞ്ചിൽ നിന്ന് രക്തവും ജലവും ഒഴുകി എന്ന വിവരണം അക്കാലത്തെ ശരീരശാസ്ത്രജ്ഞാനം വച്ച് കെട്ടിച്ചമയ്ക്കാൻ സാദ്ധ്യമല്ലാത്ത ഒന്നാണെന്നും ഇത് ആ വിവരണം സത്യമാണെന്നതിന്റെ തെളിവാണെന്നും വാദമുണ്ട്.
ഡ്ബ്ല്യൂ. ഡി. എഡ്വാർഡ്സ്, ഡബ്ലിയൂ. ജെ. ഗാബെൽ, എഫ്. ഇ. ഹോസ്മർ എന്നീ വൈദ്യശാസ്ത്രവിദഗ്ദ്ധർ ഗ്രീക്കുഭാഷയിലെ പുതിയനിയമവും വൈദ്യശാസ്ത്രജ്ഞാനവും ഉപയോഗിച്ചു നടത്തിയ വിശകലനം ഇപ്രകാരമാണ്:
പുരാതനകാലത്തെ കുരിശിലേറ്റൽ.
യഹൂദ ചരിത്രകാരൻ ജോസഫസിന്റെ കൃതിയിലും മറ്റു ഗ്രന്ഥങ്ങളിലും ആയിരക്കണക്കിനാൾക്കാരെ റോമാസാമ്രാജ്യത്തിൽ കുരിശിലേറ്റിയതിനെപ്പറ്റി പറയുന്നുണ്ടെങ്കിലും ഇതുവരെ യേശുവിന്റെ കാലത്തിനോടടുത്ത് കുരിശിലേറ്റപ്പെട്ട ഒരു മനുഷ്യന്റെ അസ്ഥി മാത്രമേ പുരാവസ്തുഗവേഷകർക്ക് ലഭിച്ചിട്ടുള്ളൂ. 1968-ൽ ജറുസലേമിൽ നിന്നാണ് ഇത് ലഭിച്ചത്. മറവുചെയ്തവരുടെ അസ്ഥികളും മറ്റും സംരക്ഷിക്കപ്പെടുന്നതുപോലെ കുരിശിലേറ്റപ്പെട്ടയാളുകളുടെ ശരീരാവശിഷ്ടങ്ങൾ സാധാരണഗതിയിൽ സംരക്ഷിക്കപ്പെടാൻ സാദ്ധ്യതയില്ല. ശരീരം ചീഞ്ഞളിയുംവരെ കുരിശിൽത്തന്നെ കിടത്തുന്നതാണിതിനു കാരണം. കുടുംബാംഗങ്ങൾ ആചാരപ്രകാരം മറവുചെയ്തതിനാലാണ് ഇയാളുടെ അസ്ഥികൾ ലഭ്യമായതത്രേ.
ആകസ്മികമായാണ് ഒരസ്ഥിമാടത്തിൽ നിന്ന് ഈ അസ്ഥികൾ ലഭിച്ചതത്രേ. 'ഹാഗാകോലിന്റെ മകൻ യെഹോഹനാൻ' എന്ന് അതിൽ രേഖപ്പെടുത്തിയിട്ടുണ്ടായിരുന്നു. ജെറുസലേം യൂണിവേഴ്സിറ്റി മെഡിക്കൽ സ്കൂളിലെ ആന്ത്രപ്പോളജിസ്റ്റ് നികു ഹാസ് ഈ സ്ഥലം പരിശോധിച്ചപ്പോൾ, ഇയാളെ കുരിശിലേറ്റുകയായിരുന്നു എന്നതിന്റെ തെളിവായി, വശത്തുനിന്നും ആണി തുളച്ചു കയറിയ നിലയിൽ ഒരു ഉപ്പൂറ്റിയിലെ അസ്ഥി ലഭിച്ചു. ആണിയുടെ സ്ഥാനത്തിൽ നിന്നും വ്യക്തമാകുന്നത് കാലുകൾ വശങ്ങളിൽ നിന്നാണ് തുളച്ചതെന്നും മുന്നിൽ നിന്നല്ല എന്നുമാണ്. കാലുകൾ ആണിയടിച്ചുറപ്പിച്ചത് ഒരുമിച്ച് കുരിശിന്റെ മുന്നിൽ നിന്നായിരുന്നുവോ അതോ രണ്ടുകാലും പ്രത്യേകമായി കുരിശിന്റെ വശങ്ങളിലാണോ എന്ന കാര്യത്തിൽ പല അഭിപ്രായങ്ങളും മുന്നോട്ടുവന്നിട്ടുണ്ട്. ആണിയുടെ അഗ്രത്തിൽ ഒലീവ് മരത്തിന്റെ സൂക്ഷ്മഭാഗങ്ങളുണ്ടായിരുന്നു. അയാളെ ഒലീവ് മരത്തിലോ ഒലീവ് മരം കൊണ്ടുണ്ടാക്കിയ കുരിശിലോ ആയിരിക്കും കുരിശിലേറ്റിയതെന്ന് ഇതിൽ നിന്ന് അനുമാനിക്കാം. ഒലീവ് മരങ്ങൾക്ക് വലിയ പൊക്കമില്ലാത്തതിനാൽ അയാളെ സാധാരണ മനുഷ്യന്റെ ഉയരത്തിലായിരുന്നിരിക്കാം കുരിശിലേറ്റിയതെന്ന് ഊഹിക്കാം.
ആണിയുടെ തലയ്ക്കും അസ്ഥിക്കുമിടയിലായി ഒരു അക്കേഷ്യ മരത്തിന്റെ കഷണവും കാണപ്പെട്ടു. പ്രതി സ്വന്തം കാല് ആണിയുടെ തലയിലൂടെ ഊരിയെടുക്കാതിരിക്കാനാവണം ഇതു ചെയ്തത്. ഇയാളുടെ കാലിലെ അസ്ഥികൾ ഒടിഞ്ഞതായാണ് കാണപ്പെട്ടത്. യോഹന്നാന്റെ സുവിശേഷം 19:31-35-ൽ പറഞ്ഞിരിക്കുന്നതുപോലെ മരണം വേഗത്തിലാക്കാൻ അസ്ഥികൾ ഒടിച്ചതിനാലാവണം ഇങ്ങനെ കാണപ്പെട്ടത്. റോമാസാമ്രാജ്യത്തിന്റെ കാലത്ത് ഇരുമ്പിന് ക്ഷാമമുണ്ടായിരുന്നതിനാൽ ചെലവു ചുരുക്കാൻ മൃതശരീരങ്ങളിൽ നിന്ന് ആണികൾ എടുത്തുമാറ്റപ്പെട്ടിരുന്നിരിക്കണം. ഹാസിന്റെ അഭിപ്രായത്തിൽ ആണിയുടെ അറ്റം തിരിച്ചെടുക്കാനാവാത്തവിധം വളഞ്ഞുപോയതിനാലാവണം ഒരാണിമാത്രം കാണപ്പെട്ടത്.
ഇയാളുടെ കാർപൽ അസ്ഥികൾക്ക് (കൈപ്പത്തിയിൽ മണിബന്ധത്തിൽ കാണപ്പെടുന്ന ചെറിയ അസ്ഥികൾ) ഒടിവൊന്നും കാണപ്പെട്ടിരുന്നില്ല. വലതു കൈയ്യിലെ റേഡിയസ് അസ്ഥിയുടെ ഉൾഭാഗത്തായി ഒരു ഉരവുള്ളതായി ഹാസ് കണ്ടെത്തുകയുണ്ടായി. ഈ വസ്തുതകളിൽ നിന്ന് മണിബന്ധത്തിനു മുകളിലായി റേഡിയസ്, അൾന എന്നീ അസ്ഥികൾക്കിടയിലായായിരിക്കണം ആണിയടിച്ചതെന്നാണ് ഹാസ് അനുമാനിക്കുന്നത്. ഹാസിന്റെ പല കണ്ടുപിടിത്തങ്ങളോടും ചില ശാസ്ത്രജ്ഞർ എതിർപ്പു പ്രകടിപ്പിച്ചിട്ടുണ്ട്. റേഡിയസ് അസ്ഥിയിലെ ഉരവുകൾ പരിക്കുമൂലമുണ്ടായതല്ല എന്നും അതിനാൽ ഇത് കുരിശിലേറ്റലിന്റെ തെളിവല്ലെന്നുമാണ് വാദം.
ചരിത്രവും മതഗ്രന്ഥങ്ങളും.
റോമിനു മുൻപുള്ള രാജ്യങ്ങൾ.
കുരിശിലേറ്റലോ ശൂലത്തിലേറ്റലോ ഒരു വിധത്തിലല്ലെങ്കിൽ മറ്റൊരുവിധത്തിൽ പേർഷ്യയിലും (അക്കമെനിഡ് പേർഷ്യ), മാസഡോണിയയിലും, കാർത്തേജിലും നിലവിലുണ്ടായിരുന്നു. വധശിക്ഷ നടപ്പാക്കാൻ ചുമതലയുള്ള റോമൻ സൈനികർക്ക് മരണമുറപ്പാകുംവരെ വധശിക്ഷാസ്ഥലത്തുനിന്ന് പോകാനനുവാദമില്ലാതിരുന്നതിനാൽ അവർ അസ്ഥികൾ ഒടിക്കുക, നെഞ്ചിൻകൂടിൽ ശക്തിയായടിക്കുക, നെഞ്ചിൽ കത്തി കുത്തിയിറക്കുക, കുരിശിനു കീഴിൽ പുകച്ച് ശ്വാസം മുട്ടിക്കുക തുടങ്ങി മരണം വേഗത്തിലാക്കാൻ പല മാർഗ്ഗങ്ങളും സ്വീകരിച്ചിരുന്നു.
ഗ്രീക്കുകാർ കുരിശിലേറ്റലിനെതിരായ നിലപാടാണ് പൊതുവേ എടുത്തിരുന്നത്. എന്നിരുന്നാലും ഹെറോഡോട്ടസ് തന്റെ "ഹിസ്റ്ററീസ്", (ix.120–122) എന്ന പുസ്തകത്തിൽ 479 ബി.സി.യിൽ അഥീനക്കാർ പേർഷ്യൻ സൈന്യാധിപനെ വധിച്ചത് വിവരിക്കുന്നുണ്ട്: സാധാരണഗതിയിൽ ഗ്രീക്കുകാർ ഈത്തരം ക്രൂരത കാണിക്കാത്തതാണെന്നും നാട്ടുകാരുടെ വികാരത്തിനു കീഴ്പെട്ടതുകൊണ്ടോ കുറ്റത്തിന്റെ വലിപ്പം കൊണ്ടോ ആയിരിക്കാം ഇങ്ങനെ ചെയ്തതെന്നും ഹൗ, വെല്സ് എന്നിവർ "കമന്ററി ഓൺ ഹെറോഡോട്ടസ് എന്ന പുസ്തകത്തിൽ അഭിപ്രായപ്പെടുന്നുണ്ട്.
ടാർസസ്വാസിയായ പൗലോസ് അപ്പസ്തോലൻ (ഗലാത്തിയാക്കാർക്ക് എഴുതിയ ലേഖനം 3:13) തുടങ്ങിയുള്ള ക്രിസ്ത്യൻ എഴുത്തുകാർ, കുരിശുമരണവും നിയമാവർത്തനം പുസ്തകത്തിലെ 21:22-23 എന്നീ വരികളും തമ്മിൽ സാദൃശ്യം കാണുന്നുണ്ട്. നിയമാവർത്തനത്തിൽ വിവരിക്കുന്നത് ഒരു മരത്തിൽ കെട്ടിത്തൂക്കുന്നതിനെപ്പറ്റിയാണ്. പുരാതന യഹൂദ നിയമം കല്ലെറിയൽ, ചുട്ടുകൊല്ലൽ, കഴുത്തു ഞെരിക്കൽ, ശിരഛേദം എന്നിങ്ങനെ നാല് വധശിക്ഷാമാർഗ്ഗങ്ങളേ അനുവദിച്ചിരുന്നുള്ളൂ. കുരിശിലേറ്റൽ പുരാതന യഹൂദനിയമത്താൽ നിരോധിതമായിരുന്നു.
അലക്സാണ്ടർ ചക്രവർത്തി ഫിനീഷ്യൻ നഗരമായിരുന്ന ടൈർ കീഴടക്കിയശേഷം 2000 പേരെ കുരിശിലേറ്റുകയുണ്ടായി. അലക്സാണ്ടറിന്റെ സുഹൃത്ത് ഹെഫൈസ്റ്റിയണിനെ ചികിത്സിച്ചതിൽ പിഴവുവരുത്തിയ ഡോക്ടറെയും കുരിശിലേറ്റുകയുണ്ടായത്രേ. തന്റെ ഔദ്യോഗിക ചരിത്രകാരനായിരുന്ന കാലിസ്തനിസിനെയും അദ്ദേഹം കുരിശിലേറ്റിയിരുന്നു എന്ന് ചില ചരിത്രകാരന്മാർ വിശ്വസിക്കുന്നുണ്ട്. രാജാവിനെ ആരാധിക്കുന്ന പേർഷ്യൻചടങ്ങ് അലക്സാണ്ടർ സ്വീകരിച്ചതിനെ എതിർത്തതായിരുന്നുവത്രേ ഇതിനു കാരണം.
കാർത്തേജിൽ, കുരിശിലേറ്റൽ വ്യവസ്ഥാപിതമായ ഒരു ശിക്ഷാരീതിയായിരുന്നു. പരാജയപ്പെട്ട സൈന്യാധിപരെ ഇപ്രകാരം വധിക്കാറുണ്ടായിരുന്നുവത്രേ.
പുരാതന റോം.
പുരാതനറോമിലെ കുരിശിലേറ്റൽ എന്ന ശിക്ഷാരീതി പ്രാചീനകാലത്തെ "ആർബോറി സസ്പെൻഡേർ" (പരലോകത്തെ ദൈവങ്ങൾക്ക് സമർപ്പിക്കപ്പെട്ട നിർഭാഗ്യവാനായ മരത്തിൽ - "ആർബോർ ഇൻഫെലിക്സ്"- തൂക്കിയിട്ടുകൊല്ലുക) എന്ന പ്രാചീനരീതിയുടെ തുടർച്ചയിൽനിന്നുണ്ടായതാണെന്ന അഭിപ്രായം നിലവിലുണ്ട്. ഇതിനെ വില്യം എ. ഓൾഡ്ഫാദർ നിരാകരിക്കുന്നു. പൂർവികാചാരമനുസരിച്ചുള്ള ഇത്തരം ശിക്ഷയിൽ ("സപ്ലീസിയം മോറെ മജോറം") പ്രതിയെ ഏതെങ്കിലും മരത്തിൽ (ദൈവങ്ങൾക്ക് സമർപ്പിക്കപ്പെട്ടതല്ല) നിന്ന് തൂക്കിയിട്ടശേഷം തച്ചുകൊല്ലുക എന്നതായിരുന്നു രീതിയെന്ന് അദ്ദേഹം ചൂണ്ടിക്കാട്ടുന്നു. എ. ഡി. ഒന്നാം ശതകത്തിൽ മരങ്ങൾ കുരിശിലേറ്റലിനുപയോഗിക്കപ്പെട്ടതായി ടെർടല്യൺ പ്രസ്താവിക്കുന്നുണ്ട്. സെനേക്യ (ഇളയയാൾ) നിർഭാഗ്യവാനായ തടി "ഇൻഫെലിക്സ് ലിഗ്നം" എന്ന് കുരിശിനെ വിവരിക്കുന്നുണ്ട്. പ്ലേറ്റസ്, പ്ലൂട്ടാർക്ക് എന്നിവരാണ് പ്രതികൾ കുരിശിന്റെ കുറുകേയുള്ള ഭാഗം (പാറ്റിബുലം) നെടുയേയുള്ള ഭാഗം (സ്ടൈപ്സ്) നിൽക്കുന്നയിടം വരെ ചുമന്നുകൊണ്ടു പോകുന്ന കാര്യം വിവരിക്കുന്ന രണ്ടു പ്രധാന സ്രോതസ്സുകൾ.
അടിമകളെയും, കടൽക്കൊള്ളക്കാരെയും, ദേശദ്രോഹികളെയും കൊല്ലാൻ കുരിശിലേറ്റൽ ഉപയോഗിച്ചിരുന്നു. രാജ്യദ്രോഹം പോലെയുള്ളതൊഴികെയുള്ള അവസരങ്ങളിൽ റോമൻ പൗരന്മാർക്ക് കുരിശിലേറ്റൽ ശിക്ഷ വിധിച്ചിരുന്നില്ലത്രേ.
മൂന്നാം അടിമയുദ്ധം (73–71 ബി.സി.), ബി.സി. രണ്ടാം നൂറ്റാണ്ടിലും ഒന്നാം നൂറ്റാണ്ടിലും നടന്ന മറ്റു റോമൻ ആഭ്യന്തരയുദ്ധങ്ങൾ, ജറുസലേമിന്റെ നശീകരണം (70 എ.ഡി.) എന്നിവയോടനുബന്ധിച്ചാണ് കുപ്രസിദ്ധമായ കൂട്ട കുരിശിലേറ്റലുകൾ നടന്നിട്ടുള്ളത്.
പുരാതന റോമൻ നിയമവ്യവസ്ഥപ്രകാരം കുരിശിലേറ്റൽ ശിക്ഷ സമൂഹത്തിൽ പ്രതിക്കുള്ള താഴ്ന്ന സ്ഥാനം പ്രദർശിപ്പിക്കാനുള്ള ഒരവസരം കൂടിയായിരുന്നു. ആദ്യകാലങ്ങളിൽ ഇത് അടിമകൾക്കു മാത്രം നൽകപ്പെട്ടിരുന്ന ശിക്ഷയായിരുന്നുവത്രേ. റോമൻ പൗരന്മാരെ നിവൃത്തിയുണ്ടെങ്കിൽ വധശിക്ഷയിൽ നിന്ന് ഒഴിവാക്കിയിരുന്നു. പിഴയോ നാടുകടത്തലോ ആയിരുന്നു അവർക്കു നൽകിയിരുന്ന ശിക്ഷ.
ശിക്ഷയ്ക്കു മുന്നേ പ്രതിയെ ചാട്ടവാറടിക്ക് വിധേയമാക്കുമായിരുന്നു. അതിനു ശേഷം കുരിശിന്റെ കുറുകേയുള്ള ഭാഗം ("പാറ്റിബുലം") ശിക്ഷ നടപ്പാക്കുന്ന സ്ഥലത്തേയ്ക്ക് പ്രതിയെക്കൊണ്ട് ചുമപ്പിക്കുമായിരുന്നുവത്രേ. ശിക്ഷിക്കപ്പെട്ടവരെ വിവസ്ത്രരാക്കുമായിരുന്നു. പുതിയ നിയമത്തിലെ സുവിശേഷങ്ങളെല്ലാം സൈനികർ യേശുവിന്റെ വസ്ത്രങ്ങൾ പങ്കിട്ടതായും മേലങ്കിയുടെ അവകാശത്തിനായി നറുക്കെടുത്തതായി വിവരിക്കുന്നുണ്ട് (ഉദാഹരണം മത്തായിയുടെ സുവിശേഷം 27:35; മാർക്കോസിന്റെ സുവിശേഷം 15:24, ലൂക്കോസിന്റെ സുവിശേഷം 23:34; യോഹന്നാന്റെ സുവിശേഷം 19:23-25).
റോമാസാമ്രാജ്യത്തിലെ ആദ്യ ക്രിസ്ത്യൻ ചക്രവർത്തിയായിരുന്ന കോൺസ്റ്റന്റൈൻ 337 എ.ഡി.യിൽ ക്രിസ്തുവിനോടുള്ള ബഹുമാനാർത്ഥം കുരിശിലേറ്റൽ നിരോധിക്കുകയുണ്ടായി.
ഖുർആൻ.
ഖുറാനിൽ കുരിശിലേറ്റൽ പലപ്രാവശ്യം പരാമർശിക്കുന്നുണ്ട്. സൂറ 7:124, ഫിറൗൻ (ഫറവോയുടെ അറബി) തന്റെ പ്രധാന മന്ത്രവാദികളെ "കുരിശിലേറ്റുക" എന്ന കൽപ്പന കൊടുക്കുന്നുണ്ട്. സൂറ 12:41-ൽ യൂസുഫ് പ്രവാചകൻ ആ നാട്ടിലെ രാജാവ് തന്റെ തടവുകാരിലൊരാളെ കുരിശിലേറ്റും എന്ന് പ്രവചിക്കുന്നുണ്ട്.
'അതോടെ മന്ത്രവാദികൾ കരഞ്ഞുകൊണ്ട് സാഷ്ടാംഗം നിലത്തുവീണുകൊണ്ട് പറഞ്ഞു: "ഞങ്ങൾ ലോകനാധനിൽ; മൂസയുടെയും ഹാരുണിന്റെയും ദൈവത്തിൽ വിശ്വസിക്കുന്നു". ഫിറൗൻ പറഞ്ഞു: "ഞാൻ നിങ്ങളെ വിട്ടയക്കുന്നതിനു മുൻപ് നീ അവനിൽ വിശ്വസിച്ചുവോ! നോക്കൂ! ഇവിടെനിന്ന് ഈ നാട്ടുകാരെ ഓടിക്കാൻ നിങ്ങൾ ആസൂത്രണം ചെയ്ത തന്ത്രമാണിത്. പക്ഷേ നിങ്ങൾക്ക് മനസ്സിലാവും! തീർച്ചയായും ഞാൻ നിങ്ങളുടെ കൈയ്യും കാലും ഓരോവശത്തായി ഛേദിക്കും, അതിനുശേഷം ഞാൻ എല്ലാവരെയും കുരിശിൽ തറയ്ക്കും."' സൂറ 7:120-124
'ഓ എന്റെ കൂട്ടുതടവുകാരേ! നിങ്ങളിലൊരാൾ യജമാനന് വീഞ്ഞൊഴിച്ചു കൊടുക്കും, മറ്റൊരുവൻ കുരിശിൽ തറയ്ക്കപ്പെടുകയും പക്ഷികൾ അവന്റെ ശിരസ്സ് കൊത്തിപ്പറിച്ചു തിന്നുകയും ചെയ്യും. നിങ്ങൾ അന്വേഷിച്ച കേസ് ഇങ്ങനെയായിരിക്കും വിധിക്കപ്പെടുക.' സൂറ 12:41
സൂറ 5:33-ൽ ഖുറാനിൽ കുരിശിലേറ്റലിനെപ്പറ്റി ഒരു ശിക്ഷാരീതി എന്ന നിലയിൽ പരാമർശിക്കുന്നുണ്ട്. മോഷ്ടിച്ച ശേഷം കൊലപാതകം നടത്തുന്നയാൾക്കുള്ള ശിക്ഷയാണ് കുരിശിലേറ്റൽ.
'ദൈവത്തിനോ പ്രവാചകനോ എതിരായി യുദ്ധംചെയ്യുന്നവർക്കുള്ളതും നാട്ടിൽ ദുഷ്ടലക്ഷ്യത്തോടെ പ്രവർത്തിക്കുന്നവർക്കുമുള്ളത് വധശിക്ഷയോ, കുരിശിലേറ്റലോ, എതിർ വശങ്ങളിൽ നിന്ന് കൈയ്യും കാലും വെട്ടിക്കളയുകയോ, നാടുകടത്തുകയോ ആണ്. ഈ ലോകത്ത് അവർക്കുള്ള അപമാനമാണിത്. അടുത്ത ലോകത്ത് ഭാരിച്ച ശിക്ഷ അവരെക്കാത്തിരിക്കുന്നു.' സൂറ 5:33
ജപ്പാൻ.
350 വർഷക്കാലം വധശിക്ഷയില്ലാതിരുന്നതിനു ശേഷം സെങ്കുക്കു കാലഘട്ടത്തിലാണ് (1467–1573), കുരിശിലേറ്റൽ പുനരാരംഭിച്ചത്. ഇവിടങ്ങളിൽ ക്രിസ്തുമതം എത്തിയതിനെത്തുടർന്നാണ് ജപ്പാൻകാർക്ക് ഈ ശിക്ഷയെക്കുറിച്ചുള്ള അറിവുലഭിച്ചതെന്നാണ് വിശ്വസിക്കുന്നത്. "ഹരിറ്റ്സുകെ" (磔) എന്നാണ് ഇത് ജപ്പാനിൽ അറിയപ്പെട്ടിരുന്നത്. ടോകുഗാവ ഷോഗണേറ്റിന്റെ ഭരണകാലത്തും അതിനു മുൻപും ഈ രീതി ഉപയോഗത്തിലുണ്ടായിരുന്നു. പ്രതികളെ (മിക്കവാറും മാടമ്പിമാർ ശിക്ഷിച്ച സാധാരണക്കാർ) "T" ആകൃതിയിലുള്ള ഒരു കുരിശിലാണ് തറച്ചിരുന്നത്. കുരിശിലേറ്റിയ ശേഷം ആരാച്ചാർ നിലത്തു നിന്നുകൊണ്ട് നെഞ്ചിനു താഴെ കുന്തം കൊണ്ട് കുത്തിയായിരുന്നു പ്രതിയെ വധിച്ചിരുന്നത്. അതിനു ശേഷം ശരീരം കുറച്ചു സമയം കുരിശിൽത്തന്നെ നിർത്തി പ്രദർശിപ്പിച്ചിരുന്നു.
1597-ൽ നാഗസാക്കിയിൽ 26 ക്രിസ്ത്യാനികളെ കുരിശിലേറ്റുകയുണ്ടായി. ഇവരിൽ പൗളോ മികി, ഫിലിപ്പ് ഓഫ് ജീസസ്, പെഡ്രോ ബൗട്ടിസ്റ്റ എന്നിവരും പെടുന്നു. പത്തുവർഷം ഫിലിപ്പീൻസിൽ ജോലി ചെയ്ത ഒരു ഫ്രാൻസിസ്കൻ പാതിരിയായിരുന്നു ബൗട്ടിസ്റ്റ. ജപ്പാനിൽ ക്രിസ്ത്യാനികളുടെ നീണ്ടകാലത്തെ പീഡനത്തിന്റെ തുടക്കം കുറിച്ചത് ഈ സംഭവമായിരുന്നു. 1871-ൽ ക്രിസ്തുമതത്തിൽ ചേരുന്നത് കുറ്റകരമല്ലാതാക്കുന്നതുവരെ ഇത് തുടർന്നു.
മൈജി കാലഘട്ടത്തിന്റെ തുടക്കത്തിൽ (1865-8) സ്വന്തം യജമാനന്റെ മകനെ മോഷണശ്രമത്തിനിടെ കൊലപ്പെടുത്തിയ കുറ്റത്തിന്, സോകിഷി എന്ന 25 വയസുകാരൻ ഭൃത്യൻ കുരിശിലേറ്റപ്പെടുകയുണ്ടായി. ഒരു തൂണിൽ കുറുകേ ഉറപ്പിച്ച രണ്ടു മരക്കഷണങ്ങളിൽ ഇയാളെ കെട്ടിയുറപ്പിക്കുകയായിരുന്നു ചെയ്തത് (ആണിയടിക്കുകയല്ല).
രണ്ടാം ലോക മഹായുദ്ധക്കാലത്ത് യുദ്ധത്തടവുകാരെ ശിക്ഷിക്കാൻ കുരിശിലേറ്റൽ ഉപയോഗിച്ചിരുന്നു. റിംഗർ എഡ്വാർഡ്സ് എന്ന ആസ്ട്രേലിയൻ യുദ്ധത്തടവുകാരനെ കന്നുകാലികളെ കൊന്നു എന്ന കുറ്റത്തിന് കുരിശിൽ തറയ്ക്കുകയുണ്ടായി. കുരിശിൽ 63 മണിക്കൂർ ജീവനോടെയിരുന്ന അയാളെ പിന്നീട് താഴെയിറക്കുകയായിരുന്നു.
യൂറോപ്പ്.
ഒന്നാം ലോകമഹായുദ്ധക്കാലത്ത് ജർമൻ സൈനികർ ഒരു കാനഡക്കാരൻ സൈനികനെ ബയണറ്റുകളോ കത്തികളോ ഉപയോഗിച്ച് മരത്തിലോ ബാൺ ഭിത്തിയിലോ തറച്ചു എന്ന കിംവദന്തികളുണ്ടായിരുന്നു. 1915-ൽ ഒന്നാം കനേഡിയൻ ഡിവിഷനിലെ പ്രൈവറ്റ് ജോർജ് ബാരിയായിരുന്നു ഈ കഥ ആദ്യം പറഞ്ഞത്. യുദ്ധത്തിനു ശേഷമുള്ള ഒരു ഔദ്യോഗിക അന്വോഷണത്തിനും കനേഡിയൻ ബ്രോഡ്കാസ്റ്റിംഗ് കോർപറേഷൻ നടത്തിയ സ്വതന്ത്ര അന്വേഷണത്തിനും ഇതിന്റെ തെളിവുകൾ കണ്ടെത്താൻ സാധിച്ചില്ല. ബ്രിട്ടീഷ് ഡോക്യുമെന്ററി നിർമാതാവ ഇയൈൻ ഓവർട്ടൺ ഈ കഥ സത്യമാണ് എന്നവകാശപ്പെട്ടുകൊണ്ട് ഒരു ലേഖനം 2001-ൽ പ്രസിദ്ധീകരിക്കുകയുണ്ടായി. ഈ സൈനികൻ ഹാരി ബാൻഡ് ആയിരുന്നെന്നും അദ്ദേഹം അവകാശപ്പെട്ടു.
സോവിയറ്റ് യൂണിയൻ രണ്ടാം ലോക മഹായുദ്ധത്തിന്റെ അവസാനം ഈസ്റ്റ് പ്രഷ്യ കീഴടക്കിയശേഷം ജർമനിക്കാരായ സാധാരണക്കാരെ പല അവസരത്തിൽ കുരിശിലേറ്റിയതായി റിപ്പോർട്ടുകളുണ്ടായിരുന്നു.
കുരിശിലേറ്റൽ വർത്തമാനകാലത്ത്.
ഇറാനിലെ നിയമപ്രകാരം (ഇസ്ലാമിക ക്രിമിനൽ നിയമം, ആർട്ടിക്കിൾ 195) കുരിശിലേറ്റൽ ഔദ്യോഗികമായ ഒരു ശിക്ഷാരീതിയാണ്. എന്നിരുന്നാലും ഈ ശിക്ഷാരീതി ഇതുവരെ നടപ്പിലാക്കപ്പെട്ടതായ ഉദാഹരണങ്ങളൊന്നും ലഭ്യമല്ല. കുരിശിലേറ്റപ്പെട്ടയാൾ മൂന്നു ദിവസം ജീവിച്ചിരുന്നാൽ അയാളെ വിട്ടയയ്ക്കും. ഇറാനിലെ നിയമത്തിൽ തൂക്കിക്കൊല്ലലിനെപ്പറ്റിയുള്ള വിവരണം ഇപ്രകാരമാണ്: "പ്രതിയെ കുരിശിന്റെ ആകൃതിയുള്ള കഴുമരത്തിൽ മുതുക് കുരിശിനോട് ചേർന്ന് മക്കയ്ക്ക് അഭിമുഖമായി കാലുകൾ തറയിൽ നിന്ന് ഉയർന്നു നിൽക്കുന്ന വിധം വേണം തൂക്കിലേറ്റാൻ" 
സുഡാനിലെ പീനൽ കോഡനുസരിച്ച് കുരിശിലേറ്റലും ഒരു ശിക്ഷാരീതിയാണ്. 2002-ൽ 88 ആൾക്കാരെ വധശിക്ഷയ്ക്ക് വിധിച്ചപ്പോൾ അവരെ തൂക്കിലേറ്റുകയോ കുരിശിലേറ്റുകയോ ചെയ്തിട്ടുണ്ടാകാം എന്ന് ആംനസ്റ്റി ഇന്റർനാഷണൽ ഊഹിക്കുകയുണ്ടായി. പ്രതികൾക്ക് ന്യായമായ വിചാരണയും ലഭിച്ചിരുന്നില്ലത്രേ.
മ്യാന്മാറിലെ കായിൻ പ്രവിശ്യയിൽ താത്മഡൗ സൈന്യം കാരെൻ വംശത്തിൽപ്പെട്ട ഗ്രാമീണരെ കുരിശിലേറ്റിക്കൊന്നതായി ഒരു മനുഷ്യാവകാശസംഘടന പരാതിപ്പെടുകയുണ്ടായി.
റൊമേനിയയിൽ, 2005-ൽ, ഐറീന കോൺനീസി എന്ന 23-കാരിയായ ഒരു ക്രിസ്ത്യൻ കന്യാസ്ത്രീയെ പുരോഹിതനായ ഡാനിയൽ മാരിസിക്ക കുരിശിലേറ്റി കൊല്ലുകയുണ്ടായി. കന്യാസ്ത്രീയെ പിശാചു ബാധിച്ചു എന്നായിരുന്നു അയാളുടെ വിശ്വാസം. പത്രപ്രവർത്തകർ ഇക്കാര്യത്തെപ്പറ്റി എന്താണ് ഇത്ര പ്രശ്നമുണ്ടാക്കുന്നതെന്ന് ഡാനിയലിന് മനസ്സിലായില്ല. അയാൾ പറഞ്ഞത് "ഭൂതബാധയകറ്റൽ റൊമാനിയൻ ഓർത്തഡോക്സ് സഭയിൽ സാധാരണയായി നടക്കുന്നതാണ്. ഞാനുപയോഗിച്ച രീതി മറ്റു പാതിരിമാർക്ക് അറിയാത്തതൊന്നുമല്ല" എന്നാണ്. മരണത്തിലേയ്ക്ക് നയിച്ച അന്യായ തടങ്കൽ നടത്തി എന്ന കുറ്റത്തിന് ഡാനിയലിനെയും മറ്റു നാല് കന്യാസ്ത്രീകളെയും പിന്നീട് ശിക്ഷിക്കുകയുണ്ടായി.
2009 നവംബർ 23-ന് സൗദി അറേബ്യയിൽ ഒരു 22 കാരനെ ശിരഛേദം ചെയ്തു വധിക്കാനും മരണശേഷം കുരിശിലേറ്റാനും വിധിക്കുകയുണ്ടായി. അയാളുടെ കബന്ധം മരപ്പലകകളിൽ കെട്ടി പരസ്യപ്രദർശനം നടത്തുകയായിരുന്നു ചെയ്തത്. മൂന്നിനും ഏഴിനുമിടയിൽ പ്രായമുള്ള അഞ്ചു കുട്ടികളെ തട്ടിക്കൊണ്ടുപോയി ബലാത്സംഗം ചെയ്തു എന്നതായിരുന്നു അയാളുടെ കുറ്റം. ബലാത്സംഗത്തിനുശേഷം ഇവരെ മരിക്കാനായി മരുഭൂമിയിൽ ഉപേക്ഷിക്കുകയായിരുന്നുവത്രേ.
2011 മേയ് 1-ന് , ദക്ഷിണകൊറിയയിൽ ഒരു ടാക്സി ഡ്രൈവറെ ഉപേക്ഷിക്കപ്പെട്ട ഒരു ഖനിയിൽ കുരിശിലേറ്റപ്പെട്ട നിലയിൽ കാണപ്പെട്ടതിനെപ്പറ്റി അന്വേഷണം നടക്കുകയുണ്ടായി.
മതവിശ്വാസത്തിന്റെ ഭാഗമായുള്ള കുരിശിലേറൽ.
വെളിച്ചത്തിന്റെ സഹോദരന്മാർ ("Hermanos de Luz") എന്നറിയപ്പെടുന്ന ഒരു കൂട്ടം റോമൻ കത്തോലിക്കർ ന്യൂ മെക്സിക്കോയിൽ പത്തൊൻപതാം നൂറ്റാണ്ടിന്റെ മദ്ധ്യം മുതൽ വർഷം തോറും കുരിശുമരണം പുനരാവിഷ്കരിക്കാറുണ്ട്. പീഡാനുഭവം സ്വയം തിരഞ്ഞെടുക്കുന്നയാളെ ഇവർ കുരിശിൽ കെട്ടുകയാണ് ചെയ്യുക (ആണിയടിക്കുകയല്ല).
ചില കത്തോലിക്കർ സ്വമനസാലെ ദുഖവെള്ളിയാഴ്ച്ച മരണത്തിലെത്താത്തവിധം കുരിശിലേറ്റൽ നടത്താറുണ്ട്. യേശുവിന്റെ കുരിശുമരണത്തെയും പീഡാനുഭവങ്ങളേയും അനുകരിക്കുകയാണ് ഇവരുടെ ഉദ്ദേശമെങ്കിലും മതാധികാരികൾ ഇതിനെ നിരുത്സാഹപ്പെടുത്തുന്ന നിലപാടാണെടുക്കുന്നത്. 1833 മുതൽ മെക്സിക്കോ സിറ്റിയുടെ വെളിയിൽ ഇസ്റ്റാപലാപ പട്ടണത്തിൽ എല്ലാ വർഷവും കുരിശിലേറ്റൽ അനുകരിക്കുന്ന ചടങ്ങ് നടക്കാറുണ്ട്.
വിശ്വാസം പ്രദർശിപ്പിക്കാൻ നടക്കുന്ന കുരിശിലേറ്റലുകൾ ഫിലിപ്പീൻസിലും നടക്കാറുണ്ട്. വിശ്വാസികൾ കനം കുറവുള്ള ആണികൾ കൈയ്യിലൂടെ തുളച്ചു കയറ്റിയശേഷം ഒരു പടിയുടെ സഹായത്തോടെ കുറച്ചുനേരം കുരിശിൽ നിൽക്കുകയാണ് ചെയ്യുക. ഹ്രസ്വമായ സമയത്തുമാത്രമേ ഇത് നടക്കാറുള്ളൂ. റൊണാൾഡോ ഡെൽ കാമ്പോ എന്ന ഒരു മരപ്പണിക്കാരൻ തന്റെ ഭാര്യയുടെ പ്രസവം സുഖകരമായി നടന്നാൽ 15 വർഷം തുടർച്ചയായി ദുഖവെള്ളിയാഴ്ച്ച കുരിശിലേറിക്കൊള്ളാം എന്ന് പ്രതിജ്ഞയെടുത്തുവത്രേ. റൂബൻ എനാജെ എന്നയാൾ 2007 വരെ സാൻ പെഡ്രോ ക്യൂടഡ് എന്ന സ്ഥലത്ത് 21 പ്രാവശ്യം കുരിശിലേറുകയുണ്ടായി. മതാധികാരികൾ ഇതിനെതിരാണെങ്കിലും ആളുകൾ സ്വയം കുരിശിലേറുന്നതും ചാട്ടവാറടിയേൽക്കുന്നതും തടയാനാവില്ല എന്നാണ് സർക്കാരിന്റെ അഭിപ്രായം. കുരിശിലേറുന്നവർ ടെറ്റനസിനെതിരായ പ്രതിരോധക്കുത്തിവെപ്പെടുക്കണമെന്നും ആണികൾ അണുവിമുക്തമാക്കണമെന്നും ആരോഗ്യവകുപ്പധികാരികൾ നിബന്ധന വച്ചിട്ടുണ്ട്.
പല അവസരങ്ങളിലും കുരിശുമരണം അനുകരിക്കുന്നയാളെ ചാട്ടവാർ കൊണ്ടടിക്കുകയും മുൾക്കിരീടം അണിയിക്കുകയും ചെയ്ത ശേഷമായിരിക്കും കുരിശിലേറ്റുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202780" url="https://ml.wikipedia.org/wiki?curid=202780" title="കിളിരൂർ രാധാകൃഷ്ണൻ">
കിളിരൂർ രാധാകൃഷ്ണൻ

മലയാളത്തിലെ ഒരു ബാലസാഹിത്യകാരനും നോവലിസ്റ്റുമാണ് കിളിരൂർ രാധാകൃഷ്ണൻ എന്ന വി.ആർ. രാധാകൃഷ്ണൻ നായർ. 1944 ജനുവരി14-നു കോട്ടയം ജില്ലയിലെ കിളിരൂരിൽ ജനിച്ചു.
 ഡി.സി.ബുക്സിൽ ജനറൽ മാനേജർ ആയിരുന്നു.

</doc>
<doc id="202786" url="https://ml.wikipedia.org/wiki?curid=202786" title="വിജയകുമാർ">
വിജയകുമാർ

 
ഇന്ത്യയുടെ ഒരു ഷൂട്ടിങ്ങ് താരമാണ് സുബേദാർ മേജർ വിജയകുമാർ.1985ൽ ഹിമാചൽപ്രദേശിലെ ഹാമിർപുരിലുള്ള ഹർസൂർ ഗ്രാമത്തിലാണ് വിജയകുമാർ ജനിച്ചത്. ലണ്ടൻ ഒളിമ്പിക്സിൽ ഇന്ത്യയുടെ രണ്ടാമത്തെ മെഡൽ ജേതാവാണ് ഈ ഹിമാചൽപ്രദേശുകാരൻ. പുരുഷന്മാരുടെ 25മീറ്റർ റാപ്പിഡ് ഫയർ പിസ്റ്റളിലാണ് ഇരുപത്തിയാറുകാരനായ വിജയകുമാർ വെള്ളി മെഡൽ നേടിയത്.. കായിക രംഗത്തെ പരമോന്നത ബഹുമതിയായ രാജീവ് ഗാന്ധി ഖേൽരത്ന പുരസ്കാരം നൽകി രാജ്യം വിജയ്‌ കുമാറിനെ ആദരിച്ചിട്ടുണ്ട്‌
ആർമിയിൽ, സുബേദാർ മേജർ പദവിയാണ് ഇപ്പോൾ വിജയകുമാർ വഹിക്കുന്നത്. ലണ്ടൻ ഒളിമ്പിക്സിൽ വെള്ളി മെഡൽ നേടിയതോടെയാണ് സുബേദാർ പദവിയിൽ നിന്ന് സുബേദാർ മേജർ പദവിയിലേക്ക് സ്ഥാനക്കയറ്റം ലഭിച്ചത്. 
കായിക ജീവിതം.
സേനയിൽ ചേർന്നതോടെയാണ് വിജയകുമാറിന് ഷൂട്ടിങ്ങിൽ കമ്പംകയറിയത്. കഴിവ് തിരിച്ചറിഞ്ഞ സേനയിലെ ഉന്നതർ പ്രോത്സാഹനവും നൽകി.
2006ൽ തന്റെ ഇരുപതാം വയസ്സിൽ കോമൺവെൽത്ത് ഗെയിംസിൽ രണ്ടു സ്വർണവുമായി വരവറിയിച്ചു. 2006ലെ ഏഷ്യൻ ഗെയിംസിൽ 25 മീറ്റർ സെന്റർ പിസ്റ്റളിൽ വെള്ളി നേടി. 2009ലെ അന്താരാഷ്ട്ര ഷൂട്ടിങ് ചാമ്പ്യൻഷിപ്പിൽ വെള്ളിയും 2010 ഡൽഹി കോമൺവെൽത്ത് ഗെയിംസിൽ മൂന്നു സ്വർണവും ഒരു വെള്ളിയും നേടി.
2007ൽ അർജുന അവാർഡ് നൽകി രാജ്യം ഈ പ്രതിഭയെ ആദരിച്ചു. ലണ്ടനിലെ വെള്ളിമെഡൽ ഇദ്ദേഹത്തെ, 2012ലെ രാജീവ് ഗാന്ധി ഖേൽരത്ന പുരസ്കാരത്തിനും അർഹനാക്കി.
ലണ്ടനിൽ.
ഒളിമ്പിക്സ് ലക്ഷ്യമിട്ട് റഷ്യൻ പരിശീലകൻ പവേൽ സ്മിർനോവിന്റെ സഹായത്തോടെ സേന നടപ്പാക്കിയ പദ്ധതിയുടെ നേട്ടം കൂടിയാണ് വിജയുടെ മെഡൽ. ലണ്ടൻ ഒളിമ്പിക്‌സിലെ ഇന്ത്യയുടെ രണ്ടാമത്തെ മെഡലാണ് വിജയകുമാർ നേടിയത്. പുരുഷന്മാരുടെ 25മീറ്റർ റാപ്പിഡ് ഫയർ പിസ്റ്റളിലാണ് മെഡൽ നേട്ടം. നാലാമനായി ഫൈനലിലെത്തിയ വിജയകുമാർ 30 പോയിന്റ് നേടിയാണ് വെള്ളി നേടിയത്. 5, 4, 4, 3, 4, 4, 4, 2 എന്നിങ്ങനെയായിരുന്നു ഫൈനലിലെ വിജയകുമാറിന്റെ സ്‌കോർ.
അവലംബം.
&lt;templatestyles src="Reflist/styles.css" /&gt;

</doc>
<doc id="202794" url="https://ml.wikipedia.org/wiki?curid=202794" title="കവ്വാലി">
കവ്വാലി

 
 
ഉർദു ഭാഷയിലെ ഭാരതീയ സൂഫി പാരമ്പര്യത്തിലുള്ള ഭക്തി-ഗാന ശാഖയാണ് കവ്വാലി (ഉർദു:).ഒരു ഗായകൻ പാടുകയും മറ്റുള്ളവർ കൈകൊട്ടിക്കൊണ്ട് അതു ഏറ്റുപാടുകയും ചെയ്യുന്ന രീതിയാണിത്. ഭാരതത്തിൽ ഇതിന്റെ ഉദയം പതിമൂന്നാം നൂറ്റാണ്ടോടുകൂടിയാണ്.ഗസലുകൾ കൈകൊട്ടിക്കൊണ്ട് പാടുമ്പോൾ അത് കവ്വാലിയായി തീരുന്നു. പ്രധാന ഒരു ആലാപനരീതിയായിട്ടാണ് കവ്വാലി അറിയപ്പെടുന്നത്.
ഉസ്താദ് നുസ്രത്ത് ഫത്തേ അലി ഖാൻ ഈ രംഗത്ത് പ്രമുഖനായിരുന്ന ഗായകനായിരുന്നു.

</doc>
<doc id="202796" url="https://ml.wikipedia.org/wiki?curid=202796" title="ജലന്ധർ">
ജലന്ധർ

 
 
പഞ്ചാബിലെ ഒരു പ്രധാന നഗരവും ജലന്ധർ ജില്ലയുടെ ആസ്ഥാനവുമാണ് ജലന്ധർ. സംസ്ഥാനതലസ്ഥാനമായ ചണ്ഡിഗഡ് പട്ടണത്തിനു 144 കിലോമീറ്റർ വടക്ക് പടിഞ്ഞാറായി സ്ഥിതി ചെയ്യുന്ന ജലന്ധർ ഒരു മുനിസിപ്പൽ കോർപറേഷൻ കൂടിയാണ്. 2011-ലെ കാനേഷുമാരി പ്രകാരം ജലന്ധറിലെ ജനസംഖ്യ 8,73,725 -ഉം, സാക്ഷരത 85.46 ശതമാനവുമാണ്. 
മഹാഭാരതത്തിൽ 'പ്രസ്ഥാല' എന്ന പേരിൽ ജലന്ധർ പരാമർശിക്കപ്പെടുന്നു. ബിയാസ്, സത് ലജ് നദികൾക്കിടയിലെ ജലന്ധർ ദോബ് ഈ നഗരത്തിന്റെ പേരിലാണ് അറിയപ്പെടുന്നത്. സ്വാതന്ത്ര്യലബ്ധിക്കു ശേഷം ചണ്ടിഗഡ് നിർമിതമാകുന്നത്‌ വരെ പഞ്ചാബിന്റെ തലസ്ഥാനമായിരുന്നു ജലന്ധർ 
പഞ്ചാബിലെ പ്രധാന വ്യാവസായിക കേന്ദ്രം കൂടിയാണ് ജലന്ധർ നഗരം. ലോകത്തിലെ തന്നെ ഏറ്റവും വലിയ കായിക സാമഗ്രി ഉത്പാദക നഗരമായി ജലന്ധറിനെ വിശേഷിപ്പിക്കാറുണ്ട്. ഹോക്കി, ക്രിക്കറ്റ്‌, ഗോൾഫ് എന്നീ കായികങ്ങളിൽ ഒട്ടേറെ പ്രമുഖരെ സൃഷ്ടിച്ച നഗരം കൂടിയാണ് ജലന്ധർ. 1970-കളിലെ ഹരിത വിപ്ലവത്തിന് ശേഷം ജലന്ധർ പഞ്ചാബിന്റെ കാർഷിക മേഖലയുടെ സിരാകേന്ദ്രമായി മാറി. 
അമൃത്സറിനും ദില്ലിക്കുമിടയിൽ സ്ഥിതി ചെയ്യുന്ന ഈ നഗരം ഇരുനഗരങ്ങളെയും ബന്ധിപ്പിക്കുന്ന പ്രധാന റയിൽ‌പാതയിലായതിനാൽ ഉത്തരേന്ത്യയിലെ മറ്റു നഗരങ്ങളിലേക്കും ജലന്ധർ ബന്ധിതമാണ്. ഉത്തര മേഖല റെയിൽവേയുടെ ഒരു പ്രധാന സ്റ്റേഷൻ കൂടിയാണ് ജലന്ധർ
ആദ്യ ആംഗ്ലോ- സിഖ് യുദ്ധത്തിനു ശേഷം സ്ഥാപിതമായ ജലന്ധർ പടപ്പാളയം ഇന്ന് പാകിസ്താൻ അതിർത്തിയോടുള്ള അടുപ്പം കൊണ്ട് ഏറെ തന്ത്രപ്രധാനമാണ്. 
സ്വാതന്ത്ര്യ സമര രക്തസാക്ഷി ഭഗത് സിംഗ്, മുൻ പ്രധാന മന്ത്രി ഐ.കെ. ഗുജ്റാൾ , മുൻ പാകിസ്താൻ പട്ടാള ഭരണാധികാരി സിയ-ഉൽ -ഹക്ക്, ഹോക്കി കളിക്കാരായ പർഗത് സിംഗ്, അജിത്‌ പാൽ സിംഗ്, സുർജീത് സിംഗ്, ക്രിക്കറ്റ്‌ കളിക്കാരായ ലാലാ അമർനാഥ്, ഹർഭജൻ സിംഗ് എന്നിവർ ജലന്ധറിൽ നിന്നുള്ള പ്രമുഖരാണ്.

</doc>
<doc id="202797" url="https://ml.wikipedia.org/wiki?curid=202797" title="നടവയൽ">
നടവയൽ

വയനാട്ടിലെ ഏറ്റവും പഴയ കുടിയേറ്റ കേന്ദ്രങ്ങളിൽ ഒന്നും കേരളത്തിലെ തന്നെ മനോഹരവും ആയ ഒരു ഗ്രാമമാണ് നടവയൽ.
ഇവിടത്തെ കുടിയേറ്റക്കാരെല്ലാം തന്നെ കോട്ടയം, ഇടുക്കി, പാലക്കാട് ജില്ലകളിൽ നിന്നും ആകുന്നു. കുടിയേറ്റത്തിനു മുൻപ് ഇവിടെ നിവസിച്ചിരുന്നത് ആദിവാസികളും കുറുമ, കാട്ടുനായ്ക്ക വിഭാഗങ്ങളും ആയിരുന്നു. രേഖപെടുത്തിയിട്ടുള്ള കുടിയേറ്റങ്ങളിൽ ഏറ്റവും ആദ്യതേത് 1948ൽ ആണു. നടവയലിന്റെ ചരിത്രം. നടവയൽ ഹോളിക്രോസ് ഫൊറോനാ ദേവാലയതിന്റെയും സെന്റ് തോമസ് സ്കൂളിന്റെയും ചരിത്രമാണു. കുടിയേറ്റ കർഷകരിൽ 90 ശതമാനവും തിരുവതാംകൂറ്കാരാണു.നടവയലിന്റെ ചരിത്രം അവിടുത്തെ പള്ളിയോടും പള്ളിക്കൂടത്തിനോടും ബന്ധപ്പെട്ടു കിടക്കുന്നു.നടവയൽ എന്ന പേരു വരുവാനുള്ള കാരൻണങ്ങൾ പ്രധാനമായും 2 രീതിയിലാണു രേഖപ്പെടുത്തി കാണുന്നത്.
1949ൽ നടവയലിൽ പള്ളി സ്താപിക്കപ്പെട്ടു.( 2019 ഓഗസ്റ്റിൽ നടന്ന സീറോ മലബാർ സഭയുടെ സിനഡിൽ മേജർ ആർക്കി എപ്പിസ്ക്കോപ്പൽ തീർത്ഥാടന കേന്ദ്രമായി ഈ ദേവാലയത്തെ ഉയർത്തി.) തൊട്ടടുത്ത വർഷം തന്നെ പള്ളിയോടു ചേർന്നു കൊണ്ട് ഒരു പള്ളിക്കൂടവും ആരംഭിച്ചു. അതോടെ നടവയൽ കുടിയേറ്റ ഭൂപടത്തിൽ സ്ഥാനം പിടിക്കുകയും ഉണ്ടായി. കെ എസ് ആർ ടി സി യുടെ ഗ്രാമ മേഖലയിൽനിന്നും ആരംഭിക്കുന്ന 2 സർവീസുകളിൽ ഒരെണ്ണം നടവയൽ-ചങ്ങനാശ്ശേരി ബസ് സർവീസ് ആണ്.
നടവയലിന്റെ മറ്റൊരു പ്രത്യേകത പൂതാടി, പനമരം, കണിയാമ്പറ്റ എന്നീ പഞ്ചായതുകളിലായി വിഭജിചു കിടക്കുന്നു എന്നതാണു. അതുപോലെ സുൽത്താൻ ബത്തേരി, മാനന്തവാടി, കല്പറ്റ എന്നീ 3 നിയോജക മൻഡലങ്ങളുടെയും സംഗമ സ്താനം കൂടിയാണു നടവയൽ.
പൂതാടി, പനമരം, കണിയാമ്പറ്റ എന്നീ പഞ്ചായത്തുകളെ ഉൾപ്പെടുത്തി നടവയൽ പഞ്ചായത്ത് 2015 ലെ ഉമ്മൻ ചാണ്ടി സർക്കരിന്റെ ഭരണകാലത്ത് അനുവദിച്ചു.എന്നാൽ കോടതിയുടെ ഇടപെടൽ മൂലം നടവയൽ പഞ്ചായത്ത്‌ എന്ന സ്വപ്നം,സ്വപ്നമായിത്തന്നെ ഇന്നും അവശേഷിക്കുന്നു.
ഫാ.ആർമണ്ട് മാധവത്ത്.
നടവയൽ ഇടവകയിൽ നിന്നുള്ള ആദ്യ പുരോഹിതൻ, കേരള സഭയുടെ കരിസ്മാറ്റിക്ക് നവീകരണ പ്രസ്ഥാനത്തിൻ്റെ പ്രാരംഭകൻ. 2001 ജനുവരി 12 ന് നിത്യ സമ്മാനത്തിനായി വിളിക്കപ്പെട്ടു. ഈ പുരോഹിതൻ്റെ വിശുദ്ധ പദവിയിലേക്ക്കുള്ള നടപടികൾ ആരംഭിച്ചിട്ടുണ്ട്
കെ ജെ ബേബി.
നടവയൽ സ്തിരതാമസക്കാരനായ കെ ജെ ബേബി, ഒരു പ്രമുഖ മലയാള സാഹിത്യകാരനും സാംസ്കാരിക പ്രവർത്തകനുമാണ്.
ബെനിൽഡ് ജോസഫ്.
ഏറ്റവും പ്രായം കുറഞ്ഞ സോഷ്യൽ നെറ്റ്‌വർക്ക് സ്ഥാപകൻ.
എ.സി. വർക്കി.
ഫാർമ്മേഴ്സ് റിലീഫ് ഫോറം സ്ഥാപകൻ, നീര കർഷകന്റെ അവകാശമാക്കാൻ സമരം ചെയ്തു. നിരവധി തവണ ജയിൽവാസം അനുഭവിവ്ച്ചിട്ടുണ്ട്.
ബാബു ചിറപ്പുറം.
അറിയപ്പെടുന്ന നാടകക്രത്തും എഴുത്തുകാരനും ആണ് ശ്രീ ചിറപ്പുറം.
ജോസ് മുട്ടം.
മുട്ടത്ത് വർക്കി ഫൗണ്ടേഷൻ അംഗവും, അറിയപ്പെടുന്ന എഴുത്തുകാരനുമാണ്.
ദേവരാജൻ.
11 വയസിൽ താഴെയുള്ളവരുടെ ഇന്ത്യൻ കാൽപ്പന്തുകളി ടീമിൽ അംഗമായിരുന്നു.
മാർ ജോർജ്ജ് ഞരളക്കാട്ട്.
സീറോ മലബാർ കത്തോലിക്കാ സഭയിലെ തലശേരി അതിരൂപതയുടെ മെത്രാപ്പൊലീത്തയാണ് നടവയലുകാരനായ മാർ ജോർജ് ഞരളക്കാട്ട്. 
കനവ്.
പ്രമുഖ സാഹിത്യകാരനായ കെ.ജെ ബേബി 1994-ൽ സ്ഥാപിച്ച അനൗചാരിക വിദ്യാഭ്യാസ സ്ഥാപനമാണ് നടവയൽ ചീങ്ങോട് ഉള്ള കനവ്. ആദിവാസി വിദ്യാർത്ഥികളുടെ വിദ്യാഭ്യാസത്തിനും ഉയർച്ചക്കുമാണ് സ്ഥാപനം ഊന്നൽ നൽകിയത്.
നടവയലിലെ ചില പ്രധാന ലാന്റ്മാർക്കുകൾ
ഹോളി ക്രോസ് മേജർ ആർക്കി എപ്പിസ്ക്കോപ്പൽ തീർത്ഥാടന ദേവാലയം.
നടവയലിന്റെ ചരിത്രത്തിന്റെ കവാടമാണ് ഈ കത്തോലിക്കാ ദേവാലയം. കുടിയേറ്റ കർഷകരുടെ വിയർപ്പിന്റെ വിലയായിട്ടാണ് ഈ മനോഹര ദേവാലയം ഉയർന്ന് നിൽക്കുന്നത്. 1949 നടവയലിൽ ആദ്യ ദേവാലയം മുളയിൽ ഉയർന്നു. 1976 ൽ നടവയൽ ഇടവക ഫൊറോന ദേവാലയമായി ഉയർത്തപ്പെട്ടു. 2020 ഏപ്രിൽ 25ന് ഈ ദേവാലയത്തെ മേജർ ആർക്കി എപ്പിസ്ക്കോപ്പൽ തീർത്ഥാടന കേന്ദ്രമായി ഉയർത്തി.
സെന്റ് തോമസ് എൽ. പി സ്കൂൾ.
കേവലം ഇരുപത് വിദ്യാർതികളുമായി മദ്രാസ് സ്റ്റേറ്റിനു കീഴിൽ മുൻപൂ സൂചിപ്പിച്ച നടവയൽ പള്ളിയോട് ചേർന്ന് ഒരു ഷെഡ്ഡിൽ 1949 ൽ ആരംഭിച്ച പള്ളിക്കൂടമാണു ഇന്നു കാണുന്ന നടവയൽ സെന്റ് തോമസ് എൽ. പി സ്കൂൾ. ഇപ്പോൾ ഒന്നാം ക്ലാസു മുതൽ നാലാം ക്ലാസു വരെയുള്ള നാനാജാതി മതസ്തരായ 400 ഓളം വിദ്യാർത്തികൾ പടിക്കുന്നു. ഈ സ്ഥാപനം മാനന്തവാടി കൊർപ്പരേറ്റിന്റെ കീഴിലുള്ള ഒരു അർധ സർക്കാർ സ്ഥാപനമാണു.
സെന്റ് തോമസ് ഹയർ സെക്കന്ററി സ്കൂൾ.
കണിയമ്പറ്റ ഗ്രാമ പഞ്ചായത്തിന്റെ അതിർത്തിയിൽ സ്ഥിതി ചെയ്യുന്ന മാനന്തവാടി കൊർപ്പരേറ്റിന്റെ കീഴിലുള്ള മറ്റൊരു അർധ സർക്കാർ സ്ഥാപനമാണിത്. അഞ്ചാം ക്ലാസു മുതൽ +2 വരെയുള്ള നാനാജാതി മതസ്തരായ 2000 ഓളം വിദ്യാർത്തികൾ പടിക്കുന്നു. 2009 വരെ ഇതൊരു ഹൈസ്കൂളായിരുന്നു. വി. എസ് അച്യുതാനന്തൻ സർക്കരിന്റെ അവസാന കാലത്ത് അനുവദിക്കപ്പെട്ട ഹയർ സെക്കന്ഡറികളിലൊന്നാണിത്.

</doc>
<doc id="202799" url="https://ml.wikipedia.org/wiki?curid=202799" title="ഇൻഫർമേഷൻ കേരള മിഷൻ">
ഇൻഫർമേഷൻ കേരള മിഷൻ

 
സംസ്ഥാനത്തെ മുഴുവൻ തദ്ദേശ സ്വയംഭരണ സ്ഥാപനങ്ങളിലും ഇ-ഗവേണൻസ് നടപ്പാക്കുകയെന്ന ലക്ഷ്യത്തോടെ 1999 ജൂണിൽ രൂപീകരിച്ച സ്ഥാപനമാണ് ഇൻഫർ‌മേഷൻ കേരളാ മിഷൻ . തദ്ദേശ സ്വയംഭരണ സ്ഥാപനങ്ങൾ, തദ്ദേശ ഭരണ വകുപ്പിന്റെ ജില്ലാതല ഓഫീസുകൾ, സംസ്ഥാന ആസൂത്രണ ബോർഡ്, ജില്ലാ പ്ലാനിംഗ് ഓഫീസുകൾ എന്നിവ തമ്മിൽ പരസ്പരം ബന്ധിപ്പിക്കുന്ന കമ്പ്യൂട്ടർ ശൃംഖല സ്ഥാപിക്കുകയും, വിവിധ തലങ്ങളിലെ കമ്പ്യൂട്ടർവൽക്കരണം പൂർത്തീകരിച്ച് ഇ- ‏‏ഗവേണൻസ് നടപ്പിലാക്കുകയുമാണ് ഇൻഫർ‌മേഷൻ കേരളാമിഷൻ ലക്ഷ്യമിട്ടിരുന്നത്. ഇതിന്റെ ഭാഗമായി വിവിധ തലങ്ങളിലുള്ള തദ്ദേശ സ്വയംഭരണ സ്ഥാപനങ്ങളിൽ വിന്യസിക്കുന്നതിനുള്ള 17 സോഫ്റ്റ്‌വെയർ ആപ്ലിക്കേഷനുകൾ രൂപകൽപന ചെയ്ത് വികസിപ്പിക്കുകയും, കമ്പ്യൂട്ടർവൽക്കരണത്തിൻറെ മുന്നോടിയായി മുൻകാലരേഖകൾ കമ്പ്യൂട്ടർവൽക്കരണത്തിന് സജ്ജമാക്കുകയും, ജീവനക്കാരെ ഈ മേഖലകളിൽ പരിശീലിപ്പിക്കുകയും ചെയ്തു. 2000-ത്തിലെ കേരളത്തിലെ തദ്ദേശസ്വയംഭരണസ്ഥാപനങ്ങളിലെ തിരഞ്ഞെടുപ്പിന്റെ വോട്ടെണ്ണൽ കമ്പ്യൂട്ടർവൽക്കരിച്ച ജനവിധി 2000 എന്ന പദ്ധതിയും ഇൻഫർമേഷൻ കേരള മിഷൻ ആണ് നടത്തിയത്.
ഇൻഫർ‌മേഷൻ കേരളാ മിഷൻ സോഫ്റ്റ്‌വെയറുകൾ.
തദ്ദേശ ഭരണ സ്ഥാപനങ്ങളുടെ വിവിധ പ്രവർത്തനങ്ങൾ സൂക്ഷ്മമായി വിശകലനം ചെയ്ത് ഭരണ സമ്പ്രദായത്തിന്റെ വിശദമായ പഠനങ്ങളെ അടിസ്ഥാനമാക്കിയാണ് തദ്ദേശ ഭരണ സ്ഥാപനങ്ങൾക്കുള്ള സോഫ്റ്റ്‌വെയർ ഇൻഫർ‌മേഷൻ കേരളാ മിഷൻ വികസിപ്പിച്ചിട്ടുള്ളത്. പഞ്ചായത്ത് രാജ്/മുനിസിപ്പാലിറ്റി നിയമങ്ങൾ / ചട്ടങ്ങൾ, അനുബന്ധ അധികാരവികേന്ദ്രീകരണ നിയമങ്ങൾ / ചട്ടങ്ങൾ, ജനന-മരണ-ഹിന്ദു വിവാഹ/ പൊതുവിവാഹ രജിസ്ട്രേഷൻ നിയമങ്ങൾ /ചട്ടങ്ങൾ, തദ്ദേശ സ്വയംഭരണ സ്ഥാപനങ്ങൾക്കും അതിലെ ഉദ്യോഗസ്ഥന്മാർക്കും ബാധകമായ മറ്റു നിയമങ്ങൾ / ചട്ടങ്ങൾ തുടങ്ങിയവയ്ക്ക് അനുസൃതമായി ഇൻഫർ‌മേഷൻ കേരളാ മിഷൻ 17 സോഫ്റ്റ്‌വെയറുകൾ ഇതിനകം വികസിപ്പിച്ചിട്ടുണ്ട്.
സാംഖ്യ ആപ്ലിക്കേഷൻ.
അക്രൂവൽ അടിസ്ഥാന ഡബ്ബിൾ എൻട്രി അക്കൌണ്ടിംഗിൽ വരവുചെലവുകൾ അക്കൌണ്ട് ചെയ്യുന്നതിനും ധനകാര്യ പത്രിക തയ്യാറാക്കുന്നതിനുമുള്ള സോഫ്റ്റ്‌വെയറാണിത്
പുരസ്കാരം.
2008-09ലെ സി.എസ്.ഐ നിഹിലന്റ് - ഇ ഗവണൻസ് അവാർഡ് ഇൻഫർ‌മേഷൻ കേരളാ മിഷൻ നടപ്പിലാക്കിയ സുലേഖ പ്ലാൻ മോണിറ്ററിംഗ് സോഫ്റ്റ്‌വെയറിന് ലഭിക്കുകയുണ്ടായി. 2009-2010 ലെ ഇന്ത്യാ ഗവണ്മെന്റിന്റെ ഗോൾഡ് മെഡൽ സുലേഖ പ്ലാൻ മോണിറ്ററിംഗിനും, ബ്രോൺസ് മെഡൽ സേവന സിവിൽ രജിസ്ട്രേഷനും ലഭിച്ചു.
അധിക വായനയ്ക്ക്.
വെബ്സൈറ്റ്

</doc>
<doc id="202800" url="https://ml.wikipedia.org/wiki?curid=202800" title="Information Kerala Mission">
Information Kerala Mission



</doc>
<doc id="202801" url="https://ml.wikipedia.org/wiki?curid=202801" title="ഐ.കെ.എം">
ഐ.കെ.എം



</doc>
<doc id="202802" url="https://ml.wikipedia.org/wiki?curid=202802" title="ലാവോത്‌സെ">
ലാവോത്‌സെ



</doc>
<doc id="202804" url="https://ml.wikipedia.org/wiki?curid=202804" title="പി. കശ്യപ്">
പി. കശ്യപ്

 
ഒരു ഇന്ത്യൻ ബാഡ്മിന്റൺ കളിക്കാരനാണ് പി. കശ്യപ്. ഒളിമ്പിക്സ് ബാഡ്മിന്റൻ ക്വാർട്ടറിൽ എത്തുന്ന ആദ്യ ഇന്ത്യൻ പുരുഷതാരമാണ് കശ്യപ്. ഈ നേട്ടം കശ്യപിനെ 2012ലെ അർജുന അവാർഡിന് അർഹനാക്കി.
മത്സരങ്ങൾ.
2012
2013
അവലംബം.
&lt;templatestyles src="Reflist/styles.css" /&gt;

</doc>
<doc id="202807" url="https://ml.wikipedia.org/wiki?curid=202807" title="ഐവിരലിക്കൊവ">
ഐവിരലിക്കൊവ



</doc>
<doc id="202809" url="https://ml.wikipedia.org/wiki?curid=202809" title="നെയ്യുണ്ണി">
നെയ്യുണ്ണി



</doc>
<doc id="202810" url="https://ml.wikipedia.org/wiki?curid=202810" title="നെയ്യുർണി">
നെയ്യുർണി



</doc>
<doc id="202811" url="https://ml.wikipedia.org/wiki?curid=202811" title="യുക്തിഭാഷ">
യുക്തിഭാഷ

മദ്ധ്യകാലമലയാളഭാഷയിൽ രചിക്കപ്പെട്ട വിജ്ഞാനഗ്രന്ഥങ്ങളിൽ ഏറ്റവും പ്രാമുഖ്യമവകാശപ്പെടാവുന്ന ഒരു ഗണിതശാസ്ത്രഗ്രന്ഥമാണു് യുക്തിഭാഷ ("Rationale in the Malayalam/Sanskrit language"), അഥവാ 'ഗണിതന്യായസംഗ്രഹ'. ക്രിവ. 1530-ൽ കേരള സരണിയിലെ പ്രശസ്ത ഗണിതശാസ്ത്രജ്ഞനായ ജ്യേഷ്ഠദേവൻ രചിച്ച ഗ്രന്ഥമാണിതു്.
കേരളത്തിലെ ജ്യോതിശാസ്ത്ര-ഗണിത പണ്ഡിതന്മാരായിരുന്ന മാധവൻ, പരമേശ്വരൻ, നീലകണ്ഠ സോമയാജി, ജ്യേഷ്ഠദേവൻ എന്നിവരുടെ കണ്ടുപിടിത്തങ്ങളുടെ വിവരണമാണ് ഈ ഗ്രന്ഥത്തിന്റെ ഉള്ളടക്കം. ലഭ്യമായ വിവരങ്ങൾ അനുസരിച്ച് മലയാളഭാഷയിൽ രചിക്കപ്പെട്ട ആദ്യ ഗണിതശാസ്ത്രഗ്രന്ഥമാണിത്. ജ്യേഷ്ഠദേവന്റെ കാലത്ത് കേരളീയരായ ഗ്രന്ഥകർത്താക്കൾ പൊതുവേ സംസ്കൃതത്തിൽ രചന നടത്തിയപ്പോൾ മലയാളത്തിൽ ഇദ്ദേഹം ശാസ്ത്രം കൈകാര്യം ചെയ്തുവെന്നത് ശ്രദ്ധേയമാണ്.
ബ്രഹ്മദത്തൻ എന്നൊരാളാണു് 1750ൽ ഈ ഗ്രന്ഥം രചിച്ചതു് എന്ന വിശ്വാസം പലരും പുലർത്തിപ്പോരുന്നുണ്ടു്. ഈ ധാരണയ്ക്കു് അടിസ്ഥാനം ഇക്കാര്യം പരാമർശിച്ചുകാണുന്ന ഉള്ളൂരിന്റെ സാഹിത്യചരിത്രമായിരിക്കണം. (ഭാഗം III അദ്ധ്യായം:38 താൾ:469;1948ലെ മംഗളോദയം പതിപ്പ്). എന്നാൽ പിൽക്കാലത്തെ കണ്ടെത്തലുകൾ ചൂണ്ടിക്കാണിക്കുന്നതു് ബ്രഹ്മദത്തൻ മൂലകൃതി പുനർലേഖനം ചെയ്യുക മാത്രമാണുണ്ടായതു് എന്നാണു്.
പ്രത്യേകതകൾ.
മദ്ധ്യകാലമലയാളത്തിലെ ഗദ്യഭാഷയിലെഴുതിയ ഒരു വിജ്ഞാനഗ്രന്ഥമെന്ന നിലയിൽ യുക്തിഭാഷ പ്രത്യേകം ശ്രദ്ധേയമാണു്. പൊതുവേ സാഹിത്യകൃതികളും അതിൽ തന്നെ പദ്യരൂപത്തിലുള്ളവയുമാണു് മദ്ധ്യകാലമലയാളത്തിനു യോജിച്ചിരുന്നതു് എന്ന ധാരണയെ യുക്തിഭാഷ മാറ്റിമറിക്കുന്നു. മറ്റു പണ്ഡിതരെല്ലാം ഗൗരവരൂപത്തിലുള്ള വിജ്ഞാനകൃതികൾക്കു് സംസ്കൃതം തെരഞ്ഞെടുത്തപ്പോൾ ജ്യേഷ്ഠദേവൻ ഈ ഗ്രന്ഥമെഴുതിയതു് മലയാളത്തിലാണു് എന്നതു് കൗതുകകരമാണു്.
ആവിഷ്കരിച്ചെടുക്കുന്ന കണ്ടുപിടിത്തങ്ങൾക്കും സിദ്ധാന്തങ്ങൾക്കും വ്യക്തവും കൃത്യവുമായ തെളിവുകൾ അവതരിപ്പിക്കുകയോ വിശദീകരിക്കുകയോ ചെയ്യുന്ന ശീലം പൊതുവേ ഭാരതീയശാസ്ത്രജ്ഞന്മാർക്കു് ഉണ്ടായിരുന്നില്ല. എന്നാൽ യുക്തിഭാഷയിൽ വിവരിക്കുന്ന പല സിദ്ധാന്തങ്ങൾക്കും അതോടൊപ്പം തന്നെ അവ ഉരുത്തിരിയുന്ന (derivations) വിധവും തെളിവുകളും കാണാം.
ഘടന.
"യുക്തിഭാഷ"യുടെ പ്രധാന ആധാരം നീലകണ്ഠൻ സംസ്കൃതത്തിൽ എഴുതിയ തന്ത്രസംഗ്രഹം എന്ന ഗ്രന്ഥമാണ്. ഇത് കലനത്തിന് ആധാരമായ പല കാര്യങ്ങൾ ആദ്യമായി വിവരിക്കുന്ന ഒരു ഗ്രന്ഥമായി കരുതപ്പെടുന്നു. ജെയിംസ് ഗ്രെഗോറിയെ (James Gregory) പോലെയുള്ള യൂറോപ്യൻ ഗണിതജ്ഞന്മാർ ആധുനികകലനശാസ്ത്രം അവതരിപ്പിക്കുന്നതിനും ഒരു നൂറ്റാണ്ട് മുമ്പു തന്നെ ഈ ഗ്രന്ഥം രചിക്കപ്പെട്ടു.
മലയാളത്തിൽ എഴുതിയ ഗ്രന്ഥം ആയതിനാൽ കേരളത്തിനു പുറത്ത് ഇത് അറിയപെട്ടിരുന്നില്ല. എന്നാൽ യൂറോപ്പിൽ ഈ കണ്ടുപിടിത്തങ്ങൾ എത്തിച്ചേരാൻ സാധ്യത ഉണ്ടെന്നു ചിലർ അഭിപ്രായം പ്രകടിപ്പിച്ചുണ്ട് ( കേരളീയഗണിതം#കേരള സരണിയുടെ കണ്ടുപിടിത്തങ്ങൾ യൂറോപ്പിൽ എത്തിച്ചേരാനുള്ള സാധ്യത കാണുക).
മംഗളോദയം പതിപ്പ്.
രാമവർമ്മ(മരു)ത്തമ്പുരാനും ഏ.ആർ.അഖിലേശ്വരയ്യരും ചേർന്ന് വ്യാഖ്യാനമെഴുതി 1950 ൽ മംഗളോദയം ഒരു പതിപ്പ് പ്രസിദ്ധീകരിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="202813" url="https://ml.wikipedia.org/wiki?curid=202813" title="സി. അയ്യപ്പൻ">
സി. അയ്യപ്പൻ

 
മലയാളസാഹിത്യത്തിൽ ദളിതെഴുത്തിന്റെ ശക്തവാനായ വക്താവായിരുന്നു കഥാകൃത്തായിരുന്ന സി. അയ്യപ്പൻ. ദളിത്‌ ജീവിതത്തെ ശക്തവും സ്വാഭാവികവും അതിതീക്ഷ്ണവുമായ ഭാഷയിലൂടെ ആവിഷ്കരിക്കുകയും അതുവഴി പരമ്പരാഗത സാഹിത്യഭാവുകത്വത്തെ പൊളിച്ചുപണിയുകയും ചെയ്തു അദ്ദേഹം. 
വ്യക്തി ജീവിതം.
എറണാകുളം ജില്ലയിലെ കീഴില്ലത്ത് 1949 ൽ ജനിച്ചു. അച്ഛൻ ചോതി. അമ്മ കുറുമ്പ . ശ്രീശങ്കര വിദ്യാപീഠം, എറണാകുളം മഹാരാജാസ് കോളേജ് എന്നിവിടങ്ങളിലാണ് വിദ്യാഭ്യാസം പൂർത്തിയാക്കിയത്. 1978 മുതൽ വിവിധ സർക്കാർ കോളേജുകളിൽ മലയാളം അധ്യാപകനായിരുന്നു. മലപ്പുറം ഗവ. കോളേജിൽ നിന്ന് പ്രിൻസിപ്പലായി വിരമിച്ചു. ഭാര്യ ലളിത മുൻ എം.പി.യും എഴുത്തുകാരനുമായിരുന്ന ടി.കെ.സി. വടുതലയുടെ മകളാണ്. 2011 ആഗസ്റ്റിൽ അന്തരിച്ചു. 
അവലംബം.
&lt;templatestyles src="Reflist/styles.css" /&gt;

</doc>
<doc id="202815" url="https://ml.wikipedia.org/wiki?curid=202815" title="സുനിൽ പി. ഇളയിടം">
സുനിൽ പി. ഇളയിടം

 
കേരളത്തിലെ യുവസാംസ്കാരികവിമർശകരിൽ ശ്രദ്ധേയൻ. മാർക്സിസം, ചിത്രകല, ഉത്തരാധുനികത, ചരിത്രം തുടങ്ങിയ വിഷയങ്ങളിൽ ഒട്ടേറെ പുസ്തകങ്ങളും പഠനങ്ങളും പ്രസിദ്ധീകരിച്ചു. മഹാഭാരതത്തിന്റെ സാംസ്കാരിക ചരിത്രത്തെ സംബന്ധിച്ച്  സുനിൽ പി ഇളയിടം നടത്തിയ പ്രഭാഷണ പരമ്പര ശ്രദ്ധേയമായിരുന്നു.ശബരിമലയെപ്പറ്റി ഇദ്ദേഹം നടത്തിയ പ്രസംഗങ്ങൾ ഏറെ ചർച്ച ചെയ്യപ്പെട്ടിരുന്നു.
വ്യക്തി ജീവിതം.
ജനനം 1968-ൽ. അച്ഛൻ എം. സി. പങ്കജാക്ഷൻ. അമ്മ ഡി. രമണി ദേവി. മലയാളസാഹിത്യത്തിൽ എം. എ. യും ചിത്രകലയിലും" എന്ന വിഷയത്തിൽ പി എച്ച് ഡിയും നേടി. വിദ്യാഭ്യാസാനന്തരം പറവൂർ ലക്ഷ്മി കോളേജ്‌, ദേശാഭിമാനി ദിനപത്രം എന്നിവിടങ്ങളിൽ ജോലി ചെയ്തു. ഇപ്പോൾ ശ്രീ ശങ്കരാചാര്യ സംസ്കൃത സർവകലാശാലയിൽ മലയാളവിഭാഗം അദ്ധ്യാപകൻ. ഭാര്യ മീന എസ്. മക്കൾ ജാനകി, മാധവൻ. പഠന കാലത്ത് എസ്.എഫ്.ഐയിലൂടെ വിദ്യാർത്ഥി സംഘടനാ രംഗത്ത് സജീവമായിരുന്നു.
സാഹിത്യ മോഷണ ആരോപണം.
2018 ഡിസംബറിൽ ഇളയിടത്തിനെതിരെ ഗൌരവകരമായ സാഹിത്യ മോഷണ  ആരോപണം ഉണ്ടായി. ചിന്ത പബ്ലിക്കേഷൻസ് പ്രസിദ്ധീകരിച്ച അദ്ദേഹത്തിൻറെ ‘അനുഭൂതികളുടെ ചരിത്ര ജീവിതം’ എന്ന പുസ്തകത്തിലെ അദ്ധ്യായത്തെ കുറിച്ച് ആയിരുന്നു ആരോപണം. എന്പതു ശതമാനം ഉള്ളടക്കവും തീരെ  റഫറൻസ്  നൽകാതെയോ ആവശ്യമായ പരാമർശങ്ങൾ നടത്താതെയോ ദാവേഷ് സോനാജി എഡിറ്റ്‌ ചെയ്ത ഭരതനാട്യം – ഒരു റീഡർ (Bharathanatyam: A Reader, edited by , , 2012) എന്ന പുസ്തകത്തിൽ നിന്ന് പകർത്തി എഴുതിയതാണ്  എന്ന ആരോപണം ലയിലെ അദ്ധ്യാപകനും ഗ്രന്ഥകാരനുമായ  ഡോ. രവിശങ്കർ എസ്. നായർ ആണ് ഉന്നയിച്ചത്. സാഹിത്യ വിമർശം മാസികയുടെ നവംബർ-ഡിസംബർ ലക്കത്തിൽ (2018)  ആണ് ഇത് പ്രസിദ്ധീകരിച്ചത്. വിരമിച്ചവരും ഇപ്പോൾ ജോലിയിൽ ഇരിക്കുന്നവരുമായ ഏതാനും അദ്ധ്യാപകരും പ്രമുഖരും ഇളയിടത്തെ അനുകൂലിച്ചുകൊണ്ട് ഒരു പ്രസ്താവന പുറപ്പെടുവിച്ചിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202817" url="https://ml.wikipedia.org/wiki?curid=202817" title="ടി.വി. മധു">
ടി.വി. മധു

കേരളത്തിലെ ശ്രദ്ധേയനായ സാംസ്കാരികവിമർശകൻ , എഴുത്തുകാരൻ ,ചിന്തകൻ . പ്രധാനമായും തത്ത്വചിന്തയാണ് ഇദ്ദേഹത്തിന്റെ മേഖല. നവമാർക്സിസം,പോസ്റ്റ്‌ മാർക്സിസം, ഉത്തരാധുനികത,ആധുനികത തുടങ്ങിയ വിഷയങ്ങളിലെല്ലാം ഇദ്ദേഹത്തിന്റെ ചിന്തകൾ വ്യാപരിക്കുന്നു. 
വ്യക്തി ജീവിതം.
1967 ൽ തൃശ്ശൂരിലെ ചേലക്കരയിൽ ജനിച്ചു. അച്ഛൻ ടി വി സുകുമാരൻ അമ്മ കെ ജി ബാലമീനാക്ഷി. 1995ൽ ഹൈദരാബാദ്‌ യൂണിവേഴ്സിറ്റിയിൽ നിന്ന് ഫിലോസഫിയിൽ ഡോക്ടറേറ്റ്‌ ബിരുദം. ഇപ്പോൾ കാലടി ശ്രീശങ്കരാചാര്യ സർവകലാശാലയിൽ ഫിലോസഫി അധ്യാപകൻ . ഭാര്യ: രശ്മി മകൻ : അതീത്‌ 
അവലംബം.
&lt;templatestyles src="Reflist/styles.css" /&gt;

</doc>
<doc id="202818" url="https://ml.wikipedia.org/wiki?curid=202818" title="വിത്തുവിതരണം">
വിത്തുവിതരണം

ഒരു മാതൃസസ്യത്തിൽ ഉൽപ്പാദിപ്പിക്കപ്പെടുന്ന വിത്തുകൾ അതുനിൽക്കുന്ന സ്ഥാനത്തുനിന്നും അകലേക്ക് മാറ്റി മറ്റൊരു സ്ഥലത്ത് നിക്ഷേപിച്ച് പുതിയൊരു സസ്യമായി വളരാൻ പ്രാപ്തമാക്കുന്ന പ്രക്രിയയെയാണ് വിത്തുവിതരണം (seed dispersal) എന്ന് പറയുന്നത്. മാത്രൃ വൃക്ഷത്തിനു ചുറ്റുമായി അതേ ഇനത്തിലുള്ള സസ്യങ്ങൾ കൂട്ടം കൂടീവളരുന്നത് ഒഴിവാക്കാനും, സസ്യങ്ങളുടെ വികേന്ദ്രീകരണം സാധ്യമാക്കാനും പ്രകൃത്യാ സസ്യങ്ങൾക്ക് ലഭിച്ചിരിക്കുന്ന കഴിവാണ് വിത്തുവിതരണത്തിനായുള്ള അഡാപ്റ്റേഷനുകൾ. സസ്യങ്ങൾക്ക് സഞ്ചരിക്കുവാൻ സാധ്യമല്ലാത്തതിനാൽ, അവ അവജീവിക്കുന്ന ചുറ്റുപാടുകളിൽ ലഭ്യമായ മറ്റു മാർഗ്ഗങ്ങൾ വിത്തുവിതരണത്തിനായി ഉപയോഗിക്കുന്നു. ഈ മാർഗ്ഗങ്ങളിൽ പ്രധാനപ്പെട്ടവ അഞ്ചെണ്ണമാണ്.
വിത്തുവിതരണത്തിന്റെ ആവശ്യകത.
വിത്തുവിതരണം കൊണ്ട് അനവധി പ്രയോജനങ്ങൾ ഓരോ ഇനം സസ്യങ്ങൾക്കും ഉണ്ടാകുന്നുണ്ട്. മാതൃസസ്യത്തിൽ നിന്നും ദൂരെയായി നിക്ഷേപിക്കപ്പെടുന്ന വിത്തുകൾ പ്രതികൂലാവസ്ഥകളെ തരണം ചെയ്ത് അതിജീവിക്കാനുള്ള സാധ്യത കൂടുതലാണ്. കൂട്ടമായി വളരുന്ന ഒരേ ഇനം സസ്യവർഗ്ഗങ്ങളെ തേടുന്ന സസ്യഭോജികളും രോഗാണുക്കളും മാതൃവൃക്ഷത്തിനു ചുറ്റുവട്ടത്തായി വളരുന്ന തൈച്ചെടികളെ ലക്ഷ്യമാക്കിയേക്കാം. മാതൃവൃക്ഷങ്ങളുടെ ചുവട്ടിൽ വളർന്നുവരുന്ന തൈച്ചെടികളും, അതേ ഇനത്തിൽ പെട്ട വലിയ വൃക്ഷങ്ങളും തമ്മിൽ അതിജീവനത്തിനായി പരസ്പരം മത്സരിക്കുവാനും നശീച്ചുപോകുവാനും സാധ്യതകൂടുതലാണ്. 
അതതു സസ്യജാലങ്ങൾക്ക് അനുയോജ്യമായ വാസസ്ഥലങ്ങൾ (habitat) കണ്ടെത്തി അവിടെ വളർന്നുവരുവാനുള്ള അവസരവും വിത്തുവിതരണം മൂലം കൈവരുന്നു.
വിവിധമാർഗങ്ങൾ.
വിത്തുവിതരണത്തിനായി ഒരു സസ്യം സ്വീകരിക്കുന്ന മാർഗ്ഗങ്ങളെ സ്വാശ്രയവിത്തുവിതരണം (autochory) എന്നും പരാശ്രയവിത്തുവിതരണം (allochory) എന്നും രണ്ടു വിഭാഗങ്ങളായി തിരിക്കാം. ഒരു സസ്യവർഗ്ഗത്തിനു സ്വതേയുള്ള ഒരു പ്രത്യേകതകൊണ്ട് വിത്തുവിതരണം സാധ്യമാക്കുന്നതിനെയാണ് സ്വാശ്രയവിത്തുവിതരണം എന്നു വിളിക്കുന്നത്. ഇതിനു പകരം പ്രകൃതിയിലുള്ള മറ്റു ബാഹ്യശക്തികളുടെ സഹായത്താൽ വിത്തുവിതരണം നടത്തുന്നതിനെ പരാശ്രയവിത്തുവിതരണം എന്നുവിളിക്കുന്നു.
സ്വാശ്രയ വിത്തുവിതരണ മാർഗ്ഗങ്ങൾ.
ഭൂഗുരുത്വാകർഷണം : ഈ രീതിയിലുള്ള വിത്തുവിതരണത്തെ Barochory എന്നുവിളിക്കുന്നു. ഒരു സസ്യത്തിൽ നിന്ന് പാകമായ ഫലം (fruit) ഭൂഗുരുത്വാകർഷണത്തിന്റെ ഭാഗമായി നിലത്തുപതിക്കുന്നു. ഉദാഹരണങ്ങൾ, ചക്ക, ആപ്പിൾ, തേങ്ങ. ഫലത്തിൽ നിന്നു വേർപെടുന്ന വിത്ത് ജന്തുക്കളുടെയോ, വെള്ളം, വായു എന്നിവയുടെ സഹായത്താലോ മറ്റു സ്ഥലങ്ങളിലേക്ക് പിന്നീട് മാറ്റപ്പെടാനുള്ള സാധ്യതയുമുണ്ട്.
പൊട്ടിത്തെറിക്കൽ : ചില സസ്യങ്ങളുടെ ഫലങ്ങൾ പാകമായി ഉണങ്ങിക്കഴിഞ്ഞാൽ സ്വയം പൊട്ടിത്തെറിക്കുകയും, അവയിൽനിന്ന് വിത്തുകൾ മാതൃസസ്യത്തിൽ നിന്നും ദൂരേക്ക് തെറിച്ചു പോവുകയും ചെയ്യും. ഉദാഹരണങ്ങൾ റബ്ബർ, പയറുവർഗ്ഗങ്ങൾ.
പരാശ്രയ വിത്തുവിതരണ മാർഗ്ഗങ്ങൾ.
പക്ഷിമൃഗാദികളുടെ സഹായത്താൽ.
പക്ഷിമൃഗാദികളുടെ സഹായത്താൽ നടക്കുന്ന വിത്തുവിതരണത്തെ സൂക്കോറി (Zoochory) എന്നു വിളിക്കുന്നു. പലവിധമാർഗ്ഗങ്ങൾ ഈ രീതിയിൽ വിത്തുവിതരണം നടത്താനായി സസ്യങ്ങൾ ഉപയോഗിക്കുന്നു.
കാറ്റിന്റെ സഹായത്താൽ.
Anemochory എന്നാണ് കാറ്റിന്റെ സഹായത്താൽ നടക്കുന്നവിത്തുവിതരണം അറിയപ്പെടുന്നത്. ഈ രീതിയിൽ വിത്തുവിതരണം നടത്തുന്ന സസ്യങ്ങളുടെ വിത്തുകൾ വളരെ ഭാരം കുറഞ്ഞതായിരിക്കും. കൂടാതെ കാറ്റിൽ പറന്നുപോകുവാൻ സഹായകമായ പ്രത്യേകതകൾ - ചിറകുകൾ, രോമങ്ങൾ - മുതലായവ ഈ വിത്തുകളുടെ പുറത്ത് ഉണ്ടായിരിക്കും. ഉദാഹരണങ്ങൾ അപ്പൂപ്പൻ താടി, ആഴാന്ത, പഞ്ഞി തുടങ്ങിയവയുടെ വിത്തുകൾ. ഈ രീതിയിൽ വിത്തുവിതരണം നടത്തുന്ന സസ്യങ്ങൾ താരതമ്യേന വളരെയധികം വിത്തുകൾ ഉല്പാദിപ്പിക്കുന്നു. ഇതിനു കാരണം കാറ്റിൽ പെട്ട് പറന്നുപോകുന്ന വിത്തുകളിൽ ഒരു ചെറിയ ശതമാനം മാത്രമേ അനുയോജ്യമായ ഒരു ആവാസവ്യവസ്ഥയിൽ ചെന്നെത്തുകയും വളരുകയുമുള്ളൂ എന്നതാണ്. 
വെള്ളത്തിന്റെ സഹായത്താൽ.
Hydrochory എന്നാണ് ഈ വിത്തുവിതരണ സംബ്രദായം അറീയപ്പെടുന്നത്. ഈ രീതിയിൽ വിത്തുവിതരണം നടത്തുന്ന സസ്യങ്ങളുടെ വിത്തുകൾ വെള്ളത്തിൽ പൊങ്ങിക്കിടക്കാൻ പാകത്തിലുള്ള പ്രത്യേകതകളുള്ളതായിരിക്കും. ഉദാഹരണം തേങ്ങ. തേങ്ങയുടെ വലിപ്പമേറിയതും ,എന്നാൽ അതിനനുസൃതമായി ഭാരമില്ല്ലാത്തതുമായ തൊണ്ട്, തേങ്ങയെ വെള്ളത്തിൽ പൊങ്ങീക്കിടക്കുവാൻ സഹായിക്കുന്നു. വെള്ളത്തിന്റെ ഒഴുക്കിൽ പെട്ട് മറ്റൊരു സ്ഥലത്തേക്ക് പോകുന്ന വിത്ത്, അവിടെ നിക്ഷേപിക്കപ്പെട്ട് വളരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202827" url="https://ml.wikipedia.org/wiki?curid=202827" title="ശെമവൂൻ ദെസ്തുനി">
ശെമവൂൻ ദെസ്തുനി



</doc>
<doc id="202828" url="https://ml.wikipedia.org/wiki?curid=202828" title="NIMHANS">
NIMHANS



</doc>
<doc id="202829" url="https://ml.wikipedia.org/wiki?curid=202829" title="National Institute of Mental Health and Neurosciences">
National Institute of Mental Health and Neurosciences



</doc>
<doc id="202832" url="https://ml.wikipedia.org/wiki?curid=202832" title="ടി.കെ.സി. വടുതല">
ടി.കെ.സി. വടുതല

 
 
കേരളത്തിൽ നിന്നുള്ള മുൻ രാജ്യ സഭാംഗവും പ്രസിദ്ധ മലയാള സാഹിത്യകാരനുമാണ് ടി.കെ.സി. വടുതല.(23 ഡിസംബർ 1921 - 1 ജൂലൈ 1988)
ജീവിതരേഖ.
ടി.കെ.ചാത്തൻ വടുതല എന്നാണ് ശരിയായ നാമം.. 1921 ഡിസംബർ 23-ന്‌ എറണാകുളത്ത്‌ വടുതലയിൽ ജനിച്ചു. അച്ഛൻ തൈപ്പി കണ്ടൻ. അമ്മ പനക്കപ്പാടത്തു കുറുമ്പ. എറണാകുളം സെന്റ്‌ ആൽബർട്ട്‌സ്‌ ഹൈസ്‌കൂളിൽനിന്ന്‌ പഠിപ്പു കഴിഞ്ഞിറങ്ങി. 1942-ലെ ക്വിറ്റ്‌ ഇന്ത്യാ സമരത്തിൽ പങ്കെടുത്തു. പിന്നീട്‌ പട്ടാളത്തിൽ ചേർന്നു. 1948-ൽ തൃശൂർ കേരളവർമ്മ കോളജിൽ ബി.ഒ.എൽ. ഡിഗ്രിക്ക്‌ ചേർന്നു. കോളജ്‌ വിദ്യാഭ്യാസാനന്തരം 1952-ൽ കുറച്ചുകാലം കോഴിക്കോട്‌ ആകാശവാണിയിൽ ജോലി ചെയ്‌തു. പിന്നീട്‌ ഏഴു കൊല്ലം കൊച്ചിൻ പോർട്ട്‌ അഡ്‌മിനിസ്‌ട്രേറ്റീവ്‌ ഓഫീസിലും കൊച്ചിൻ കസ്‌റ്റംസിലും ഉദ്യോഗസ്ഥനായിരുന്നു. 1960-ൽ കേരള സർക്കാരിന്റെ പബ്ലിക്‌ റിലേഷൻസ്‌ ഡിപ്പാർട്ട്‌മെന്റിൽ ഡിസ്‌ട്രിക്‌റ്റ്‌ ഇൻഫർമേഷൻ ഓഫീസറായി നിയമിക്കപ്പെട്ടു. 1976-ൽ അഡീഷണൽ ഡയറക്‌ടറായി സർവ്വീസിൽനിന്നു വിരമിച്ചു. സമസ്‌ത കേരള സാഹിത്യ പരിഷത്തിന്റെയും കേരള ഹിസ്‌റ്ററി അസോസിയേഷന്റെയും നിർവ്വാഹകസമിതി അംഗമായിരുന്നു. 1986-1988 കാലഘട്ടത്തിൽ കോൺഗ്രസ് (ഐ.) പ്രതിനിധിയായി രാജ്യസഭാംഗമായിട്ടുണ്ട്.
ഭാര്യ : സി.കെ.ജാനകി. ആറു മക്കൾ. 1988 ജൂലൈ ഒന്നിന്‌ അന്തരിച്ചു. മകൻ ചന്ദ്രഹാസൻ വടുതല ആലപ്പുഴ ജില്ലാ ഇൻഫർമേഷൻ ഓഫീസർ.
കൃതികൾ.
 കറ്റയും കൊയ്ത്തും 
അവലംബം.
കറ്റയും കൊയ്ത്തും

</doc>
<doc id="202833" url="https://ml.wikipedia.org/wiki?curid=202833" title="T.K.C. VADUTHALA">
T.K.C. VADUTHALA



</doc>
<doc id="202835" url="https://ml.wikipedia.org/wiki?curid=202835" title="Water pollution">
Water pollution



</doc>
<doc id="202841" url="https://ml.wikipedia.org/wiki?curid=202841" title="തീറ്റപ്പുൽകൃഷി">
തീറ്റപ്പുൽകൃഷി

 
വ്യവസായികാടിസ്ഥാനത്തിൽ കാലിവളർത്തൽ ആരംഭിച്ചപ്പോൾ അതിനോടനുബന്ധിച്ച് വളർന്നുവന്ന ഒരു ഒരു ശാഖയാണ് തീറ്റപ്പുൽകൃഷി. മുൻകാലങ്ങളിൽ വലിയ പുൽമേടുകളിൽ മേയാൻ വിട്ടിട്ടായിരുന്നു മാടുകൾക്കുള്ള ഭഷണം കണ്ടെത്തിയിരുന്നത്. ഇതിനുള്ള സൗകര്യങ്ങൾ കുറഞ്ഞ് വന്നപ്പോൾ തീറ്റ കർഷകൻ കണ്ടെത്തേണ്ട സ്ഥിതിയായി. നല്ല പോഷകഗുണമുള്ള പച്ചപ്പുല്ലിനങ്ങൾക്കും പയർ വർഗ്ഗചെടികൾക്കും വേണ്ടിയുള്ള ആവശ്യം അങ്ങനെയുണ്ടായി. കുറഞ്ഞ ചിലവിൽ കൂടുതൽ പോഷകഗുണമുള്ള കൂടുതൽ വിളവുതരുന്ന പുല്ലിനങ്ങൾ കന്നുകാലികൾക്ക് വേണ്ടി വ്യാപകമായി കൃഷിചെയ്യാനാരംഭിച്ചു.
തീറ്റപ്പുല്ലിനങ്ങൾ.
തമിഴ്നാട് കാർഷിക സർവ്വകലാശാല വികസിപ്പിച്ചെടുത്ത ഇനങ്ങൾ: CO1, CO2, CO3, CO4, കിള്ളിക്കുളം1.
കേരള സർവ്വകലാശാല വികസിപ്പിച്ചെടുത്ത ഇനങ്ങൾ : സുഗുണ, സുപ്രിയ, തുമ്പൂർമുഴി കന്നുകാലി പ്രജനന കേന്ദ്രത്തിൽ വികസിപ്പിച്ചെടുത്ത തുമ്പൂർമുഴി പുല്ല്.
മറ്റു പുൽ/പയർ ഇനങ്ങൽ : ഗിനിപ്പുല്ല്, എരുമപ്പുല്ല്, കോംഗോ സിഗ്നൽ, വേലിയൂസേൺ, അഗത്തി, തീറ്റപ്പയർ, സ്റ്റെലോ, ചോളം, ശീമക്കൊന്ന, പീലിവാക
കൃഷിരീതി.
നല്ല നീർവാർച്ചയുള്ള മണ്ണാണ് തീറ്റപ്പുൽകൃഷിക്ക് അനുയോജ്യം. നിലം നന്നായി ഉഴുതു നന്നായി ജൈവവളം ചേർക്കുക. നിലം ഒരുക്കിയശേഷം പുല്ല് നടാനുള്ള വാരങ്ങൾ എടുക്കാം. വാരങ്ങൾ തമ്മിൽ 60 സെന്റി മീറ്റർ ഇടവിട്ട് തണ്ടുകൾ നടാവുന്നതാണ്. 90 ദിവസം പ്രായമുള്ള നടീൽ വസ്തുക്കളാണ് മുറിച്ചുനടേണ്ടത്. രണ്ട് മുട്ടുള്ള തണ്ടുകൾ, വേരുപിടിപ്പിച്ച നടീൽവസ്തുക്കൾ, വിത്തുകൾ എന്നിവയാണ് നടാനുപയോഗിക്കുന്നത്. തണ്ടുകൾ 45ഡിഗ്രി ചെരിച്ചു നടണം. മുള പൊട്ടിയാൽ ചാണകവും സ്ലറിയും ഉഴിച്ചുകൊടുക്കാം. 45-60 ദിവസം കൊണ്ട് ആദ്യ വിളവെടുക്കാം. മുറിയ്ക്കുമ്പോൾ പരമാവധി താഴ്ക്ത്തി വിളവെടുക്കണം. പുല്ല് പൂവിടാതെയും മൂക്കാതെയും ശ്രദ്ധിയ്ക്കണം. മൂത്ത പുല്ല് തിന്നാൽ കാലികൾ വിമുഖത കാണിക്കും. പൂവിട്ട പുല്ലിന്റെ പോഷകമൂല്യം കുറവായിരിക്കും. മുറിച്ചെടുത്ത പുല്ല് വെയിലത്തുണക്കി സൂക്ഷിച്ച് വയ്ക്കാവുന്നതാണ്.

</doc>
<doc id="202845" url="https://ml.wikipedia.org/wiki?curid=202845" title="Theettapul Krishi">
Theettapul Krishi



</doc>
<doc id="202846" url="https://ml.wikipedia.org/wiki?curid=202846" title="പട്ടുണ്ണി">
പട്ടുണ്ണി

 
മൃഗങ്ങളിൽ കാണപ്പെടുന്ന ബാഹ്യപരാദമായ ജീവികളാണ് പട്ടുണ്ണി അഥവാ വട്ടൻ (Ticks). മറ്റു ചോരകുടിയ്ക്കുന്ന പ്രാണികളിൽ നിന്ന് വിഭിന്നമായി പട്ടുണ്ണികൾ പരപോഷിയുടെ ശരീരത്തിന്റെ ഒരു സ്ഥലത്തുനിന്നുതന്നെ ഏകദേശം 15 ദിവസം വരെ പറ്റിപ്പിടിച്ചിരുന്ന് ചോരകുടിച്ച് വീർക്കുന്നു. സാധാരണ സസ്തനിക്കളേയും പക്ഷികളേയും ബാധിയ്ക്കുന്ന ഇവയെ ചില അവസരങ്ങളിൽ ഉരഗങ്ങളിലും ഉഭയജീവികളിലും കണ്ടെത്തിയിട്ടുണ്ട്. Arachnida എന്ന ശാസ്ത്ര വിഭാഗത്തിൽ പെടുന്ന പട്ടുണ്ണികൾ അനേകം ജീനസ്സിലും സ്പീഷ്യസ്സിലും ആയി വളരെയധികം ഇനങ്ങളുണ്ട്.അശ്രദ്ധമായി പട്ടുണ്ണികളെ നീക്കം ചെയ്താൽ അവയുടെ വായ്ഭാഗം മുറിഞ്ഞ് പരപോഷിയുടെ ശരീത്തിലാകുകയും അതിനെതിരായ പ്രതിപ്രവർത്തനം നടന്ന് കടിച്ച ഭാഗം നീരുവന്ന് പഴുക്കുന്നതിന് സാധ്യതയുണ്ട്. 

</doc>
<doc id="202847" url="https://ml.wikipedia.org/wiki?curid=202847" title="Tick">
Tick



</doc>
<doc id="202849" url="https://ml.wikipedia.org/wiki?curid=202849" title="റാണി ഗൈഡിൻലിയു">
റാണി ഗൈഡിൻലിയു

ബ്രിട്ടീഷുകാർക്കെതിരെ മണിപ്പൂരിലെ നാഗാ വംശജരെ നയിച്ച സ്വാതന്ത്ര്യ സമര സേനാനിയായിരുന്നു റാണി ഗൈഡിൻലിയു (1915 - 1993). മണിപ്പൂരിലും മറ്റു നാഗാ പ്രദേശങ്ങളിലും ബ്രിട്ടീഷ് ഭരണം അവസാനിപ്പിക്കുന്നതിനായി 13-ആം വയസ്സിൽ സ്വാതന്ത്ര്യ സമരത്തിൽ പങ്കാളിയാവുകയും, 1932 -ഇൽ ബ്രിട്ടീഷുകാർ അറസ്റ്റ് ചെയ്തു ജീവപര്യന്തം തടവ്‌ വിധിക്കുകയും ചെയ്തു. 1932 മുതൽ 1947 -ഇൽ ഇന്ത്യക്ക് സ്വാതന്ത്ര്യം ലഭിക്കുന്നത് വരെ ഗൈഡിൻലിയു തടവനുഭവിച്ചു.
സ്വാതന്ത്ര്യലബ്ധിക്കു ശേഷം മോചിതയായ അവർ നാഗ ഉന്നമനത്തിനായി പ്രവർത്തിച്ചു. നാഗാ നാഷണൽ കൌൺസിൽ നാഗാ സായുധകലാപം തുടങ്ങിയാപ്പോൾ അതിനെ എതിർത്ത ഗൈഡിൻലിയുവിനു കുറെ കാലം ഒളിവിൽ കഴിയേണ്ടിയും വന്നു. ബിർസാ മുണ്ട പുരസ്കാരം, താമരപത്ര സ്വാതന്ത്ര്യ സേനാനി പുരസ്കാരം, വിവേകാനന്ദ സേവാ പുരസ്കാരം, പദ്മഭൂഷൺ എന്നീ ബഹുമതികൾ നൽകി രാജ്യം അവരെ ആദരിച്ചിട്ടുണ്ട്.
ആദ്യകാല ജീവിതം.
മണിപ്പൂരിലെ താമെങ്ങ്ലോങ് ജില്ലയിൽ ലോതോനാങ് പാമേ, കച്ചക്ലെൻലിയു ദമ്പതികളുടെ എട്ടു മക്കളിൽ അഞ്ചാമത്തെ സന്താനമായി 1915 ജനുവരി 26നു ജനിച്ചു. 13-ആം വയസിൽ ഹൈപൂ ജടോനാങ് എന്നാ നാഗാ നേതാവിന്റെ ആദർശങ്ങളിൽ തല്പരയായി ബ്രിട്ടീഷ് സർക്കാരിനെതിരെ ഒളിപോർ യുദ്ധത്തിൽ പങ്കുചേർന്നു. 1919 ലെ കൂക്കി കലാപത്തിനു ശേഷം സെലിയാങ്റോങ് ജനവിഭാഗത്തെ അടിച്ചമർത്തിയ ബ്രിട്ടീഷ് നയത്തിനെതിരെയായിരുന്നു ജടോനാങ് തന്റെ യുദ്ധം ആരംഭിച്ചത്. മൂന്നു വര്ഷം കൊണ്ട്, 1932-ഇൽ , തന്റെ പതിനാറാം വയസിൽ ഗൈഡിൻലിയു ഒളിപോർ സംഘത്തിന്റെ നേതാവായി. 1931 -ൽ ഗൈഡിൻലിയുവിനെ പറ്റി വിവരം നൽകുന്നവർക്കായി 5൦൦ രൂപ ഇനാം പ്രഖ്യാപിച്ച ബ്രിട്ടീഷ് സർക്കാരിന് പക്ഷെ ഒന്നര വർഷം കാത്തിരിക്കേണ്ടിവന്നു. 1932-ൽ ക്യാപ്റ്റൻ മക് ഡോണൽഡിന്റെ നേതൃത്ത്വത്തിലുള്ള പട്ടാള സംഘം നാഗാലാൻഡിൽ നിന്ന് ഗൈഡിൻലിയുവിനെ അറസ്റ്റ് ചെയ്തു.
1933 -ഇൽ ജീവപര്യന്തതടവിനു വിധിക്കപ്പെട്ടു. 1933-നും 1947-നും മദ്ധ്യേ ഗുവഹാട്ടി, ഷില്ലോങ്ങ്, തുറാ ജയിലുകളിൽ പാർപ്പിക്കപ്പെടു. ഷില്ലോങ്ങിൽ കഴിയവെ പണ്ഡിറ്റ്‌ ജവഹർലാൽ നെഹ്‌റു ഗൈഡിൻലിയുവിനെ കാണുകയും അവരുടെ മോചനത്തിനായി ബ്രിട്ടീഷ് സർക്കാരിനോട് അപേക്ഷിക്കുകയും ചെയ്തു. നെഹ്‌റുവാണ് നാഗാ ജനതയുടെ റാണി എന്ന ബഹുമാനാർഥം 'റാണി' എന്ന ശീർഷകം ഗൈഡിൻലിയുവിനു നൽകിയത്.
സ്വാതന്ത്ര്യാനന്തരം.
സ്വാതന്ത്ര്യ ശേഷം പ്രധാന മന്ത്രിയായ നെഹ്രുവിന്റെ നിർദ്ദേശപ്രകാരം തുറാ ജയിലിൽ നിന്ന് മോചിതയായി. 1952-ൽ സ്വന്തം ഗ്രാമമായ ലോങ്ങ്കാവോയിലേക്ക് അവർ മടങ്ങി.[ നോർത്ത് ഈസ്റ്റിലെ ആദ്യത്തെ വിമോചനപ്പോരാളിയും സ്വാതന്ത്യ സമര നായികയുമായ റാണി ഗൈഡിൻലിയുവിൻറെത് വർണാഭവും സമരോത്സുകവുമായ കഥയാണ്, ബ്രിട്ടനോടും പുതിയ നാട്ട് രാജാക്കൻമ്മാരോടും ആയുധം എടുത്ത് പോരാടിയ റാണി അനേകമായിരം ജനങ്ങളുടെ അവകാശങ്ങളേയും ജീവിതത്തേയും സംരക്ഷിക്കുകയും മാറ്റി മറിക്കുകയും ചെയ്തു,ഉറച്ച തീരുമാനങ്ങളും പിഴക്കാത്ത നിശ്ചയ ദാർഢ്യവുമായിരുന്നു റാണിയുടെ കൈമുതൽ, 14 വയസ്സ് പൂർത്തിയാവുമം മുമ്പ് തന്നെ ഗൈഡിൻ ലിയു സമര രംഗത്തേക്ക് ഇറങ്ങിയിരുന്നു, ധർമ്മയാത്ര എന്ന പരിപാടിയിലാണ് ആ പെൺകുട്ടി ആദ്യമായി നേരിട്ട് പ്രക്ഷോഭ രംഗത്തേക്ക് ഇറങ്ങുന്നത്. ഈ സമയത്ത് ബ്രിട്ടീഷുകാരുടെ കൊടും ക്രൂരതയിലും അന്യായമായ നികുതിപിരിവിലും വനവാസികൾ നട്ടം തിരിയുകയായിരുന്നു, വന വിഭവങ്ങളുടെ നിയന്ത്രണം കൈയടക്കി വച്ചിരുന്ന ബ്രിട്ടീഷുകാർ ഉൽപന്നങ്ങൾ അതി ഭീമമായ നികുതിയും ചുമത്തിയിരുന്നു, ഗ്രാമീണരെ സംഘടിപ്പിച്ച ഗൈഡിൻലിയു സായുധ പോരാട്ടം ആരംഭിച്ചു, 1931 ൽ ബന്ധുവും സംഘടനയുടെ തലവനുമായ ഹെയ്പ ജഡോ നാഗിനെ ബ്രിട്ടീഷുകാർ പിടി കൂടി തൂക്കിലേറ്റി, തുടർന്ന് സംഘടനയുടെ ആത്മീയ നേതാവും സായുധ വിഭാഗത്തിൻറഎ മേധാവിയുമായി ഗൈഡിൻ ലിയു ചുമതലയേറ്റെടുത്തു, നികുതി പിരിവുകൾ തടഞ്ഞ ഗൈഡിൻ ലിയു നാഗാ ഗോത്രത്തിൻറെ കിരിടം വയ്ക്കാത്ത റാണിയായി മാറി നാഗാലാൻഡിലും മണിപ്പൂരിലും ഉടനീളം സഞ്ചരിച്ച അവർ അതി ശക്തമായ ഒരു സായുധ സംഘം രൂപീകരിച്ചു. കച്ചാർ ലൈവി എന്ന അസാം റൈഫിൾസിന് ഗൈഡിൻ ലിയുവിനെ അമർത്താൻ കർശനമായ നിർദ്ദേശം ബ്രിട്ടീഷ് അധികാരികളിൽ നിന്ന് ലഭിച്ചു. നാഗാ ഹിൽസ് ഡെപ്യൂട്ടി കമ്മീഷണറായ ജെ.പി മിൽസ് ,ഗൈഡിൻ ലിയുവിനെ കാട്ടിക്കോടുക്കുന്നവർക്ക് ഇനാം പ്രഖ്യാപിച്ചു, പണത്തിനും മുന്നിൽ ഗ്രാമീണർ വഴങ്ങാതായതോടെ ഗെഡിൻ ലിയുവിനെക്കുറിച്ച് എന്തെങ്കിലും വിവരം നൽകുന്ന ഗ്രാമത്തെ അടുത്ത പത്തു വർഷത്തേക്ക് എല്ലാ നികുതികളിൽ നിന്നും ഒഴിവാക്കുമെന്ന് സർ ജെ.പി മിൽസ് വിളംബരം ചെയ്തു.പക്ഷെ നാഗ ഗോത്രം ഒറ്റക്കെട്ടായി ഗൈഡിൻ ലിയു വിന് പിന്നിൽ ഉറച്ചു നിന്നു, ഇതോടെ ഭിന്നിപ്പിച്ച് ഭരിക്കുന്ന ബ്രിട്ടീഷ് നയതന്ത്രത്തിന് വീണ്ടും ജീവൻ വച്ചു , നാഗൻമ്മാരുടെ പരമ്പരാഗത വൈരികളായ കൂക്കികളുമായി ഡെപ്യൂട്ടി കമ്മീഷണറായ ജെ.പി മിൽസ് ബന്ധം സ്ഥാപിച്ചു, പക്ഷെ ബ്രിട്ടീഷുകാരെ ഒരിക്കലും വിശ്വാസത്തിലെടുക്കാൻ തയ്യാറാകാതിരുന്ന കൂക്കികൾ പരസ്യ ധാരണ നിരസ്സിച്ചു, എങ്കിലും നാഗ ഗ്രാമത്തിൽ ബ്രിട്ടീഷ് ചൗകിദാർ പോസ്റ്റുകളിൽ കൂക്കികളായ പോലീസുകാരെ വ്യപകമായി നിയമിച്ച് ബ്രിട്ടീഷുകാർ ചിര പുരതന ഗോത്ര വൈരത്തിൻറെ വിത്തുകൾക്ക് ഊർജ്ജം പകർന്നു. 1932 ഫെബ്രുവരി 16 ന് വടക്കൻ കാച്ചാർ കുന്നുകളിലും  18 മാർച്ചിന്  ഹൻഗ്രാം ഗ്രാമത്തിലും വച്ച് ഗൈഡിൻ ലിയുവിൻറെയും ബ്രിട്ടീഷ് ആർമ്മിയുടേയും സൈന്യങ്ങൾ തമ്മിൽ രക്ത രൂക്ഷിതമായ രണ്ട് പോരാട്ടങ്ങൾ നടന്നു.കനത്ത ആൾ നാശം നേരിട്ട ഗൈഡിൻ ലിയു കാടുകളിലേക്ക് പിൻ വാങ്ങി ,1932 ഒക്റ്റോബർ 12 ന് അസം റൈഫിൾസ് ക്യാപ്ററൻ മക് ഡോണാൽഡ് ഗൈഡിൻ ലിയുവിൻറെ  ഒളിത്താവളത്തിൽ മിന്നലാക്രമണം നടത്തി, ഗൈഡിൻ ലിയുവും കൂട്ടാളികളും കീഴടങ്ങി, അനുയായികളെ ഭൂരിപക്ഷത്തിനെയും തൂക്കിലേറ്റിയ ബ്രിട്ടീഷ് ഭരണകൂടം ഗൈഡിൻ ലിയുവിനെ 10 മാസത്തെ വിചാരണയ്ക്ക് ശേഷം ജീവപര്യന്തം തടവിന് ശിക്ഷിച്ചു, ഗുവഹത്തി, ഷില്ലോംഗ്, ഐസ്വാൾ, തുറ ജയിലുകളിലായി ഗൈഡിൻലിയുവിനെ ബ്രിട്ടീഷുകാർ മാറ്റി മാറ്റി പാർപ്പിച്ചു, 1937 ൽ കോൺഗ്രസ് നേതാവ് ജവഹർലാൽ നെഹ്രറു ഗൈഡിൻലിയുവിനെ ഷില്ലോംഗ് ജയിലിൽ സന്ദർശിച്ചതോടെയാണ് അവരുടെ പോരാട്ടത്തിൻറെ കഥ പുറം ലോകം അറിയുന്നത്,  ജവഹർലാൽ നെഹ്റുവാണ്  ഗൈഡിൻലിയുവിനെ റാണി ഗൈഡിൻലിയു എന്ന് വിളിക്കുന്നത്, കുന്നുകളുടേയും വനവാസികളുടേയും റാണിയെന്ന് നെഹ്രറു അവരെ സ്നേഹത്തോടെയും ബഹുമാനത്തോടെയും വിളിച്ചു, ജവഹർലാലിൻറെ പ്രസ്താവന വൻ പ്രാധാന്യത്തോടെ പിറ്റേ ദിവസത്തെ ഹിന്ദുസ്ഥാൻ ടൈംസിൽ അച്ചടിച്ചു വന്നു, ഗൈഡിൻ ലിയുവിൻറെ  മോചനം ആവിശ്യപ്പെട്ട് നെഹ്രുവുംകോൺഗ്രസും ബ്രിട്ടീഷ് എം പി ലേഡി ആസ്റ്റർക്ക് കത്തയച്ചു, എന്നാൽ, ഇൻഡ്യ സെക്രട്ടറി ഈ നടപടിയെ ശക്തമായി എതിർത്തതോടെ ഗൈഡിൻ ലിയുവിൻറെ  മോചനം അസാധ്യമായി.പക്ഷെ 1946 ൽ നെഹ്രുവിൻറെ നേതൃത്തിൽ ഭാരത്തിൻറെ താൽകാലിക സർക്കാർ രൂപ വത്കരിക്കപ്പെട്ടപ്പോൾ ജവഹർലാൽ നെഹ്റു ആദ്യം ഒപ്പിട്ട ഉത്തരവുകളിലൊന്ന് റാണി ഗൈഡിൻ ലിയുവിൻറെ മോചനം സംബന്ധിച്ചതായിരുന്നു. റാണിയെ ജയിലിൻ നിന്ന് വിട്ടയച്ചുവെങ്കിലും അവർക്ക് നാഗാലാൻഡിലേക്ക് മടങ്ങാനായില്ല, കാരണം അപ്പോഴേക്കും ആരംഭിച്ച ബ്രയ്ക്കിംഗ് ഇൻഡ്യ പ്രോജക്ടറ്റ് അസം- നാഗാ അതിർത്തിയിൽ ചെക് പോസ്റ്റ് പണിതുയർത്തി, പ്രത്യേക നാഗാ രാജ്യം പ്രഖ്യാപിച്ചിരുന്നു. 
1947 ആഗസ്റ്റ് 14 ന് നാഗാ ലാൻഡ് സ്വാതന്ത്യം പ്രഖ്യാപിച്ചു, നാഗാ കൗൺസിൽ അതിർത്തിയിൽ ചെക് പോസ്റ്റും, ഫിസോ എന്ന സംഘടനയുടെ കീഴിൽ നാഗാ പതാകയും സ്ഥാപിച്ചു, റാണി ഗൈഡിൻലിയു അതിനെ എതിർത്തുവെങ്കിലും അവരെ നാഗാലാൻഡിൽ പ്രവേശിക്കുന്നത് കൗൺസിലും ചർച്ചും തടഞ്ഞു,വടക്ക് കിഴക്ക് ആദ്യത്തെ ക്രിസ്ത്യൻ രാജ്യം സ്ഥാപിതമായി, അസം ഗവർണർ അടിയന്തരമായി ഡൽഹിയിലേക്ക് സന്ദേശം അയച്ചു, ഒട്ടേറെ ആഭ്യന്തര സംഘർഷങ്ങളിലും ഒന്നാം കാശ്മീർ യുദ്ധത്തിലും പെട്ട് പോയ ഇൻഡോ യൂണിയന് ഒരു നടപടിയും എടുക്കാൻ സാധിച്ചില്ല, അടുത്ത മൂന്ന് വർഷത്തേക്ക് (ഏതാണ്ട് ആയിരം ദിവസം ) ഈ സർക്കാർ നാഗാ പ്രവിശ്യകളിൽ ഭരണം നടത്തി, 1950 ൽ ഇൻഡ്യൻ ആർമി ആസ്സാമിൽ എത്തിച്ചേർന്നു, കവചിത വാഹനങ്ങൾ നാഗാ ചെക് പോസ്റ്റുകൾ തകർത്തതോടെ വലിയ ചെറുത്ത് നിൽപ് കൂടാതെ നാഗാ കൗൺസിലും ഫിസോയും കീഴടങ്ങി, തുടർന്ന് സിവിൽ ഡിസ് ഒബിഡിയൻസ് മൂവ്മെൻഡും നിരാഹര സമരവുമൊക്കെ ഭരത സർക്കാറിനെതിരെ നടന്നു ഒന്നും വിജയം കണ്ടില്ല, ഇതോടെ നാഗാ നാഷണൽ  കൗൺസിൽ(എൻ.എൻ.സി ) ഒളിപ്പോര് ആരംഭിച്ചു.ഫിസോ എന്ന മത സംഘടനയായിരുന്നു കൗൺസിലിന് പിന്നിൽ പ്രവർത്തിച്ചത്, നാഗാ കൗൺസിൽ അധികാരമേറ്റ സ്ഥലങ്ങളിലൊക്കെയും ഫിസോ നിർബന്ധിത മതപരിവർത്തനം നടപ്പിലാക്കി, നാഗ ഗോത്രങ്ങൾ കൂട്ടത്തോടെ ക്രിസ്തു മതത്തിലേക്ക് ബലമായി പരിവർത്തനം ചെയ്യപ്പെട്ടു, ക്രിസ്തു മതാനുയായികളുടെ ജനസംഖ്യ രണ്ട് വർഷം കൊണ്ട് 50 ശതമാനത്തിൽ നിന്നും 80 ശതമാനത്തിലേക്ക് ഉയർന്നു 
തൻറെ കീഴിലുള്ള സെലിംയംഗോറിങ് നാഗരെ അണി നിരത്തി റാണി ഗൈഡിൻ ലിയു ഇതിനെ ഏതിർത്തു, ക്രിസ്തുമതം അല്ല പരമ്പരാഗത നാഗരുടെ ആരാധാന രീതിയായ ഹെരാക്ക ആണ് നാഗർ പിന്തുടരേണ്ടതെന്നും റാണി വാദിച്ചു, വിദേശ ശക്തികൾക്ക് വേണ്ടി സ്വന്തം ജനതയെ ബലി കൊടുക്കുന്ന ബ്രയിംക്കിംഗ് ഇൻഡ്യാ പ്രൊജക്ടിനെ റാണി ഗൈഡിൻ ലിയു പരസ്യമായി,നിർഭയം വിമർശിച്ചു. റാണിക്കെതിരെ പള്ളികളിൽ ഇടയ ലേഖനങ്ങൾ വായിക്കപ്പെട്ടു, ഹെരാക്കയുടെ പുന സ്ഥാപനം വ്യക്തമായും ചർച്ചിൻറെ അടിത്തറ ഇളക്കുമെന്ന് ഭയപ്പെട്ട പുരോഹിതർ റാണിയെ പരസ്യമായി വെല്ലുവിളിച്ചു.
വടക്ക് കിഴക്ക് ഒരു സ്വയംഭരണ നാഗാ ഫെഡറൽ റിപ്പബ്ലിക്കിന് ചർച്ച് ആഹ്വാനം നൽകിയതോടെ കാര്യങ്ങൾ സങ്കീർണമായി, ഹെരാക്കയുടെ പുനസ്ഥാപനത്തിനായി റാണി ഗൈഡിൻ ലിയു നാഗ ഗ്രാമങ്ങൾ തോറും കയറി ഇറങ്ങി, ആയിരത്താണ്ടുകൾ പഴക്കമുള്ള ഗോത്രാചാരങ്ങളും ഗോത്ര ദൈവങ്ങളും പുനസ്ഥാപിക്കപ്പെട്ടു, ഇതോടെ ബാപ്പിസ്റ്റ് ചർച്ച് പ്രത്യക്ഷ ആക്രമണങ്ങളിലേക്ക് നീങ്ങി, പലയിടങ്ങളിലും വച്ച് ഗൈഡിൻ ലിയുവിൻറെ അനുയായികൾ ആക്രമിക്കപ്പെട്ടു, ഹെരാക്ക വിശ്വാസികളുടെ കുടുംബങ്ങളെ ഗ്രാമത്തിൽ നിന്ന് ബലം പ്രയോഗിച്ച് പുറത്താക്കിയ നാഗാ കൗൺസിൽ ആരാധനാലയങ്ങൾ വ്യാപകമായി നശിപ്പിച്ചു. തോറ്റു കൊടുക്കാൻ റാണി ഗൈഡിൻ ലിയു തയ്യാറല്ലായിരുന്നു ആയിരം പേരുടെ സന്നദ്ധ സേന രൂപീകരിച്ച റാണി അതി ശക്തമായി തിരിച്ചടിച്ചു, ഒരോ ഗ്രാമങ്ങളിലും ഒരോ തെരുവുകളിലും റാണി പ്രത്യക്ഷമായ ചെറുത്ത് നിൽപ്പുകൾ സംഘടിപ്പിച്ചു,  ഒരോ ഹെരാക്കൻ  ദേവാലയ ആക്രമണങ്ങൾക്കും, കൃത്യമായും അതേ നാണയത്തിലും തിരിച്ചടി കിട്ടിത്തുടങ്ങിയതോടെ ചർച്ച് സംഭ്രമത്തിലായി, 1964 ൽ റാണി പാർട്ടി രൂപീകരിച്ച ഗൈഡിൻ ലിയുവിന് കല്യാൺ ആശ്രമം പരിപൂർണ പിന്തുണ നൽകി, റാണി ഗൈഡിൻലിയു നാഗാ ലാൻഡിൽ കരിന്തിരി കത്തിയ ഹൈന്ദവത്തിന് പുതു ജീവൻ പകർന്നു. ആയുധം ആയുധം കൊണ്ട് അടക്കുവാൻ റാണി പരസ്യമായ ആഹ്വാനം നൽകിയതോടെ നാഗാലാൻഡ് വീണ്ടും അശാന്തമായി.
1965 ജനുവരി 29 ന് നാഗാ കൗൺസിലിലെ രണ്ട് ഉയർന്ന നേതാക്കളെ റാണിയുടെ ആൾക്കാർ തട്ടിക്കൊണ്ട് പോയി വധിച്ചതോടെ ഇരു ഗ്രൂപ്പുകളും തമ്മിൽ നിരവധി സംഘർഷങ്ങൾ നടന്നു, ഒൻപത് വിഘടന വാദി നേതാക്കളെ റാണിയുടെ ആൾക്കാർ വെടിവച്ചു കൊന്നു, അണ്ടർ ഗ്രൗണ്ടിലേക്ക് പോയ റാണി ഗൈഡിൻ ലിയു മേഖലയിലെ ക്രൈസ്തവ വൽക്കരണത്തിനെതിരെ തുറന്ന യുദ്ധം പ്രഖ്യപിച്ചു, വിദേശികളായ മതപുരോഹിതർ മുഴുവൻ നാഗാലാൻഡ് വിടണമെന്ന് റാണി, അന്ത്യ ശാസനം നൽകി. സമാധാനപരമായ അന്തരീക്ഷത്തിൽ മാത്രമേ തങ്ങളുടെ പ്രവർത്തനം സാധ്യമാവുകയുള്ളു എന്ന് തിരിച്ചറിഞ്ഞ ചർച്ച് ഒത്ത് തീർപ്പിന് തയ്യാറായി. മേഖലയിൽ താൽകാലിക വെടി നിർത്തൽ നിലവിൽ വന്നു എങ്കിലും ബ്രംയിക്കിംഗ് ഇൻഡ്യ പ്രൊജക്ടും തുടർ മതപരിവർത്തനങ്ങളും നിർത്തി വയ്ക്കാൻ ഫിസോ നിർബന്ധിതരായി. ഹെരാക്കയുടെ ആത്മീയ നേതാവായും റാണി വാഴ്ത്തപ്പെട്ടു. 1966 ൽ റാണി ഇൻഡ്യാ ഗവൺമെൻഡുമായി ഒത്തു തീർപ്പിന് വഴങ്ങി അണ്ടർ ഗ്രൗണ്ടിൽ നിന്ന് പുറത്തേക്ക് വന്നു, പൊതുമാപ്പ് പ്രഖ്യാപിക്കപ്പെട്ടു, 1966 ജനുവരി 20 ന് തലസ്ഥാന നഗരിയിൽ  പ്രവേശിച്ച റാണിക്ക് ജനക്കൂട്ടം ഹാർദ്ദമായ സ്വീകരണമാണ് നൽകിയത്. കോഹിമയിലെത്തിയ ഇൻഡ്യൻ പ്രധാനമന്ത്രി ലാൽ ബഹദൂർ ശാസ്ത്രിക്ക് മുന്നിൽ ആയുധം വച്ച് അവർ കീഴടങ്ങി, റാണിക്ക് ഒപ്പം കീഴടങ്ങിയ അനുയായികളിൽ  ഭൂരിഭക്ഷത്തിനും നാഗാ സായുധ പോലീസിൽ ജോലി നൽകി, 1969 ൽ ഗുരുജി ഗോൾവാക്കറെ സന്ദർശിച്ച റാണി 1979 ൽ വിശ്വ ഹിന്ദു പരിഷത്ത് അലഹബാദിൽ സംഘടിപ്പിച്ച സമ്മേളനത്തിൻറെ മുഖ്യാതിഥിയായിരുന്നു 
അവസാന കാലം.
1993 ഫെബ്രുവരി 17 -ആം തീയതി തന്റെ 78-ആം വയസിൽ റാണി ഗൈഡിൻലിയു നിര്യാതയായി. .1972 ൽ രാജ്യം റാണിക്ക് സ്വാതന്ത്യ സമര സേനാനിക്കുള്ള താമ്ര പത്രവും 1982 ൽ പദ്മ ഭൂഷണും നൽകി ആദരിച്ചു.1993 ഫെബ്രുവരി 17 ന് റാണി അന്തരിച്ചു.റാണിയുടെ പേരിൽ ഭാരത സർക്കാർ നാണയവും പോസ്റ്റൽ സ്റ്റാമ്പും പുറത്തിറക്കിയിട്ടുണ്ട്
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="202850" url="https://ml.wikipedia.org/wiki?curid=202850" title="താള്">
താള്

 
ചേമ്പു വർഗ്ഗത്തിൽ ഉൾപ്പെടുന്ന ഒരിനമാണ് താള് (ശാസ്ത്രീയനാമം:"Colocasia esculenta"). ചിലയിടങ്ങളിൽ പൊടിച്ചേമ്പ് എന്നും പറയുന്നു. താളിന്റെ തളിരിലകൊണ്ട് വിവിധയിനം നാട്ടുവിഭവങ്ങൾ ഉണ്ടാക്കുന്നു. ദഹനം വർദ്ധിപ്പിക്കുന്ന താളിൽ കാത്സ്യം, ഫോസ്ഫറസ് എന്നിവ ധാരാളമായി അടങ്ങിയിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202853" url="https://ml.wikipedia.org/wiki?curid=202853" title="Colocasia esculenta">
Colocasia esculenta



</doc>
<doc id="202855" url="https://ml.wikipedia.org/wiki?curid=202855" title="ഇന്ത്യയുടെ സംസ്ഥാന മൃഗങ്ങൾ">
ഇന്ത്യയുടെ സംസ്ഥാന മൃഗങ്ങൾ

 
 
കേരളത്തിന്റെ സംസ്ഥാന മൃഗം ആനയെന്ന പോലെ ഇന്ത്യയിലെ ഓരോ സംസ്ഥാനത്തിനും അതിന്റേതായ സംസ്ഥാന മൃഗങ്ങളുണ്ട്. സംസ്ഥാന മൃഗങ്ങളുടെ പട്ടിക താഴെ കൊടുക്കുന്നു. :
The animals in India are endangered and some of them work.
അവലംബം.
&lt;templatestyles src="Reflist/styles.css" /&gt;

</doc>
<doc id="202857" url="https://ml.wikipedia.org/wiki?curid=202857" title="അഡോബി കോൾഡ് ഫ്യൂഷൻ">
അഡോബി കോൾഡ് ഫ്യൂഷൻ

 
1995-ൽ ജെജെ അലെയ്ർ(J. J. Allaire) സൃഷ്ടിച്ച ഒരു വാണിജ്യ റാപ്പിഡ് വെബ് ആപ്ലിക്കേഷൻ ഡെവലപ്‌മെന്റ് കമ്പ്യൂട്ടിംഗ് പ്ലാറ്റ്‌ഫോമാണ് കോൾഡ് ഫ്യൂഷൻ. ഇതിനു വേണ്ടീ ഉപയോഗിക്കുന്ന പ്രോഗ്രാമിങ് ഭാഷയെ സി.എഫ്.എം.എൽ.(CFML) എന്നു വിളിക്കുന്നു. കോൾഡ് ഫ്യൂഷൻ ആദ്യം ഉപയോഗിച്ചത് എച്ച്.ടി.എം.എൽ. പേജുകളെ എളുപ്പത്തിൽ ഡാറ്റാബേസുമായി ബന്ധിപ്പിക്കുന്നതിനു വേണ്ടിയായിരുന്നു. 1996 ഇൽ ഇതിന്റെ രണ്ടാം പതിപ്പിൽ ഐ.ഡി.ഇ. അടക്കം ഉള്ള ഒരു പൂർണ്ണ പ്രോഗ്രാമിങ് ഭാഷയായി ഇത് മാറി. ഇന്ന് ലഭ്യമായ പതിപ്പുകളിൽ വളരെ ശക്തമായ ഇന്റർനെറ്റ് ആപ്ലിക്കേഷൻ വികസനത്തിനു ഉപയോഗിക്കാവുന്ന ഒരു പ്ലാറ്റ്ഫോമായി കോൾഡ് ഫ്യൂഷൻ വളർന്നു.
കോൾഡ് ഫ്യൂഷന്റെ ഏറ്റവും വലിയ പ്രത്യേകത കോൾഡ് ഫ്യൂഷൻ മാർക്ക് അപ്പ് ലാംഗ്വേജ് (CFML)ആണ്. സിഎഫ്എംഎൽ അതിന്റെ പ്രയോഗത്തിലും ഗുണത്തിലും എ.എസ്.പി.,പി.എച്ച്.പി., ജെ.എസ്.പി. തുടങ്ങിയവയെ പോലെയാണ്. ടാഗുകൾ എച്ച്ടിഎംഎല്ലി(HTML) നെ അനുസ്മരിപ്പിക്കുമ്പോൾ സ്ക്രിപ്റ്റ് ജാവാസ്ക്രിപ്റ്റുമായാണ് സാമ്യം തോന്നുക. പതിപ്പ് 2 (1996) വഴി, ഒരു പൂർണ്ണ സ്ക്രിപ്റ്റിംഗ് ഭാഷയ്‌ക്ക് പുറമേ ഒരു ഐഡിഇ ഉൾപ്പെടുന്ന ഒരു സമ്പൂർണ്ണ പ്ലാറ്റ്‌ഫോമായി ഇത് മാറി.
അവലോകനം.
സിഎംഎഫ്എംല്ലി(CFML)ന്റെ പര്യായമായി കോൾഡ് ഫ്യൂഷൻ ഉപയോഗിക്കാറുണ്ട്, എന്നാൽ കോൾഡ് ഫ്യൂഷനെ കൂടാതെ അധിക സിഎംഎഫ്എംഎൽ ആപ്ലിക്കേഷൻ സെർവറുകൾ ഉണ്ട്, കൂടാതെ സിഎംഎഫ്എംഎൽ ഒഴികെയുള്ള പ്രോഗ്രാമിംഗ് ഭാഷകളായ സെർവർ സൈഡ് ആക്ഷൻസ്ക്രിപ്റ്റ്, സിഎഫ്സ്ക്രിപ്റ്റ്(CFScript) എന്നറിയപ്പെടുന്ന ജാവാസ്ക്രിപ്റ്റ് പോലുള്ള ഭാഷയിൽ എഴുതാൻ കഴിയുന്ന എംബഡഡ് സ്ക്രിപ്റ്റുകൾ എന്നിവ കോൾഡ് ഫ്യൂഷൻ പിന്തുണയ്ക്കുന്നു.
കോൾഡ് ഫ്യൂഷൻ യഥാർത്ഥത്തിൽ അലെയറിന്റെ ഒരു ഉൽപ്പന്നമാണ്, 1995 ജൂലൈ 2-ന് പുറത്തിറങ്ങിയ കോൾഡ് ഫ്യൂഷൻ സഹോദരന്മാരായ ജോസഫ് ജെ. അല്ലെയർ, ജെറമി അലെയർ എന്നിവർ ചേർന്നാണ് വികസിപ്പിച്ചെടുത്തത്. 2001-ൽ അല്ലെയർ മാക്രോമീഡിയ ഏറ്റെടുത്തു, 2005-ൽ അഡോബി സിസ്റ്റംസ് കോൾഡ് ഫ്യൂഷൻ ഏറ്റെടുത്തു.
കോൾഡ് ഫ്യൂഷൻ മിക്കപ്പോഴും ഉപയോഗിക്കുന്നത് ഡാറ്റാ-ഡ്രൈവ് വെബ്‌സൈറ്റുകൾക്കോ ഇൻട്രാനെറ്റുകൾക്കോ ആണ്, എന്നാൽ റെസ്റ്റ്(REST) സേവനങ്ങൾ, വെബ്‌സോക്കറ്റുകൾ, സോപ്(SOAP) വെബ് സേവനങ്ങൾ അല്ലെങ്കിൽ ഫ്ലാഷ് റിമോട്ടിംഗ് പോലുള്ള വിദൂര സേവനങ്ങൾ സൃഷ്ടിക്കുന്നതിനും ഇത് ഉപയോഗിക്കാം. ക്ലയന്റ് സൈഡ് അജാക്സിന് സെർവർ സൈഡ് ടെക്നോളജി എന്ന നിലയിൽ ഇത് വളരെ അനുയോജ്യമാണ്.
കോൾഡ് ഫ്യൂഷൻ എംഎക്സ്(MX) 7 എന്റർപ്രൈസ് എഡിഷനിൽ ലഭ്യമായ അതിന്റെ ഗേറ്റ്‌വേ ഇന്റർഫേസ് വഴി എസ്എംഎസ്(SMS), തൽക്ഷണ സന്ദേശമയയ്‌ക്കൽ തുടങ്ങിയ അസക്രണസ് ഇവന്റുകൾ കൈകാര്യം ചെയ്യാൻ കഴിയും.

</doc>
<doc id="202858" url="https://ml.wikipedia.org/wiki?curid=202858" title="കോൾഡ് ഫ്യൂഷൻ">
കോൾഡ് ഫ്യൂഷൻ



</doc>
<doc id="202859" url="https://ml.wikipedia.org/wiki?curid=202859" title="ദ്രവാവസ്ഥ (ധനതത്വശാസ്ത്രം)">
ദ്രവാവസ്ഥ (ധനതത്വശാസ്ത്രം)

 
 
വിപണനശാസ്ത്രത്തിൽ ഒരു ആസ്തിയുടെ ദ്രവാവസ്ഥ (liquidity) എന്നു പറയുന്നതു് അതിന്റെ വിലയിൽ ഗണ്യമായവ്യത്യാസം വരുത്താതെയും അതോടൊപ്പം തന്നെ മൂല്യത്തിൽഏറ്റവും കുറവുമാത്രം നഷ്ടം വരികയും ചെയ്യുന്ന തരത്തിൽ വിറ്റഴിയാനുള്ള ആ ആസ്തിയുടെ കഴിവിനെയാണു്.
എന്നാൽ അക്കൗണ്ടിങ്ങിൽ ദ്രവാവസ്ഥയുടെ അർത്ഥം വ്യത്യസ്തമാണു്.

</doc>
<doc id="202861" url="https://ml.wikipedia.org/wiki?curid=202861" title="ടി വി മധു">
ടി വി മധു



</doc>
<doc id="202864" url="https://ml.wikipedia.org/wiki?curid=202864" title="പുനഃക്രയക്കരാർ">
പുനഃക്രയക്കരാർ

 
അധികമൂല്യവും തീയതിയും മുൻകൂട്ടി നിശ്ചയിക്കപ്പെട്ടതരത്തിൽ തിരികെ വാങ്ങിക്കോളാമെന്ന ഉറപ്പോടെ ഒരു കക്ഷി മറ്റൊരു കക്ഷിയ്ക്ക് ഒരു ആസ്തിയോ നിക്ഷേപമോ വിൽക്കുന്ന കരാറിനെയാണു് പുന:ക്രയക്കരാർ അഥവാ റിപോ (Repo) എന്നു പറയുന്നതു്.റിപർച്ചേസ് എഗ്രിമെന്റ് എന്നതിന്റെ ചുരുക്കപ്പേരാണ് റിപ്പോ. ട്രഷറി ബില്ലുകൾ, ഗവണ്മെന്റ് ബോണ്ടുകൾ തുടങ്ങിയ ധനകാര്യ പ്രമാണങ്ങൾ മടക്കി വാങ്ങി കൊള്ളാമെന്ന കരാറിൽ, കടംവാങ്ങുന്ന സ്ഥാപനം വിൽക്കുകയും അങ്ങനെ രണ്ട് കക്ഷികൾ തമ്മിൽ ഒരു കരാറിൽ ഏർപ്പെടുത്തുകയും ചെയ്യുന്നതിനേയും ഇങ്ങനെ വിശേഷിപ്പിക്കാറുണ്ട്.
സാമ്പത്തികമൂല്യമുള്ള ഏതു ചരക്കിനും ആസ്തിക്കും നിക്ഷേപരേഖകൾക്കും സമ്മതപത്രങ്ങൾക്കും പുനഃക്രയക്കരാറുകൾ അടിസ്ഥാനമാക്കിയുള്ള വ്യാപാരം സാദ്ധ്യമാണു്. ഭാവിയിലെ നിശ്ചിതതീയതിയിൽ കൃഷിവിളവുകളിലുള്ള കൊടുക്കൽ-വാങ്ങൽ അവകാശം, സ്വർണ്ണം തുടങ്ങിയ അമൂല്യലോഹങ്ങൾ, ഓഹരികൾ, അന്താരാഷ്ട്രവിപണിയിൽ വ്യാപാരപ്രാമുഖ്യമുള്ള ചരക്കുകൾ,ഡിബഞ്ചറുകൾ, കടപ്പത്രങ്ങൾ, കറൻസി ഇവയ്ക്കെല്ലാം അതതു വിപണികളിൽ പുനഃക്രയക്കരാറുകൾ ഉപയോഗിക്കുന്ന പതിവുണ്ടു്.
റിസർവ്വ് ബാങ്കുകൾ പണത്തിന്റെ വിതരണം നിയന്ത്രിക്കുന്ന രീതി.
ഭാവിയിൽ കരാറിൽ തീരുമാനിക്കപെട്ട വില നൽകി തിരികെ വാങ്ങിക്കൊളമെന്ന ഒരു കരാറിന്റെ അടിസ്ഥാനത്തിൽ ബാങ്കുകളുടെ സാമ്പത്തിക ആസ്തികൾ (Financial assets) സ്വീകരിച്ചുകൊണ്ട് ഒരു ചെറിയ കാലയളവിലേക്ക് ബാങ്കുകൾക്കു റിസർവ്വ് ബാങ്ക് വായ്പ നൽകുന്നു. ഇത്തരം വായ്പകൾക്ക് റിസർവ് ബാങ്ക് സ്വീകരിക്കുന്ന പലിശയാണ് റിപ്പോ (Reppo) .
പ്രതിപുനഃക്രിയക്കരാർ (Reverse repo).
ബാങ്കുകൾ നിക്ഷേപത്തിന്റെ ഒരു നിശ്ചിത ശതമാനം CRR ആയി റിസർവ് ബാങ്കിൽ സൂക്ഷിക്കുന്നതിനു പുറമേ, എല്ലാ ദിവസവും അവർക്ക് ലഭിക്കുന്ന നിക്ഷേപത്തിന്റെ നിശ്ചിത ശതമാനം പണമായോ സ്വർണമായോ ഗവർന്മെന്റ്റ് സെക്യൂരിറ്റി ആയോ മറ്റു അന്ഗീകൃത നിക്ഷേപമായോ ബാങ്കുകളുടെ പക്കൽ സൂക്ഷിക്കെണ്ടതുണ്ട്. ബാങ്കുകളുടെ പക്കൽ നിക്ഷേപമായി കരുതേണ്ട ഈ നിശ്ചിത ശതമാനത്തയാണ് SLR എന്ന് പറയുന്നത്. 
ഉദാഹരണമായി നിങൾ 100രൂപ ബാങ്കിൽ നിക്ഷേപിക്കുബോൾ CRR 6%വും SLR 8% ആണെങ്കിൽ 86രൂപ മാത്രമേ (100 - 6 - 8 = 86) ബാങ്കുകൾക്കു വായ്പ നൽകുന്നതിനോ നിക്ഷേപം നടത്തുന്നതിനോ കഴിയൂ. ﻿
CRR (Cash Reserve Ratio) 
റിസർവ് ബാങ്ക് തീരുമാനിക്കുന്ന നിക്ഷേപങ്ങളുടെ പണമായി സൂക്ഷിക്കേണ്ട നിശ്ചിത ശതമാനത്തെയാണ് CRR എന്ന് പറയുന്നത്. ബാങ്കുകൾ സ്വീകരിക്കുന്ന നിക്ഷേപത്തിന്റെ ഒരു നിശ്ചിത ശതമാനം പണമായിതന്നെ സൂക്ഷിക്കെണ്ടതുണ്ട്. അതായത് ബാങ്ക് 100 രൂപ നിക്ഷേപമായി സ്വീകരിച്ചാൽ 100രൂപയും ബാങ്കിനു വായ്പനല്കുന്നതിനോ നിക്ഷേപം നടത്തുന്നതിനോ കഴിയില്ല, 100രൂപയുടെ നിശ്ചിത ശതമാനം (CRR) പണമായി സൂക്ഷിക്കണം ബാക്കി മാത്രമേ വായ്പ നൽകുന്നതിന് /നിക്ഷേപം നടത്തുന്നതിനോ കഴിയൂ . CRR 6% ആണങ്കിൽ, ബാങ്ക് സ്വീകരിക്കുന്ന 100രൂപ നിക്ഷേപ്തിൽ 6രൂപ പണമായി തന്നെ സൂക്ഷിക്കണം. CRR ബാങ്കുകളുടെ പക്കൽ സൂക്ഷിക്കാൻ കഴിയില്ല അത് റിസേർവ് ബാങ്കിൽ നൽകുകയും ആവശ്യ സമയത്ത് റിസേർവ് ബാങ്ക് തിരികെ നൽകുകയുമാണ് ചെയ്യുന്നത്.﻿
റിപ്പോ (Repurchase agreement) എന്നാൽ സാമ്പത്തിക ഇടപാടുകളിലെ ഒരു കരാറാണ്‌. ഇത്തരം കരാർ പ്രകാരം സാമ്പത്തിക (സെക്യൂരിറ്റി)പത്രങ്ങൾക്ക് ഒരു വില്പ്പനകരാറൂം, ഭാവിയിൽ ഒരു തിരികെ വാങ്ങൽ കരാറും ഒന്നിച്ചാണ്‌ ഒപ്പിടുക. അതായത് വില്പ്പന നിരക്ക് അപ്പോഴുള്ളതും (സ്പോട്ട് റേറ്റ്) ഭാവിയിൽ തിരികെ വാങ്ങാനുള്ള നിരക്ക് അന്നത്തെ നിരക്കിനു പകരം വില്പ്പന സമയത്തേ മുൻ കൂർ ആയി നിശ്ചയിച്ച ഒന്നും ആയിരിക്കും. റിവേർസ് റിപ്പോ (Reverse repurchase agreement) എന്നാൽ ഇതിന്റെ തിരികെയുള്ള കരാറാണ്‌. തത്സമയ നിരക്കിൽ ഒരു വാങ്ങലും ഭാവിയിലേക്ക് ഇന്നേ നിശ്ചയിച്ച ഒരു വിലയിൽ വില്പ്പനയും. അതായത് രണ്ടു പേർ ഒരു റിപ്പോ കരാറിൽ ഏർപ്പെടുമ്പോൾ പത്രം വിറ്റ് ഭാവിയിൽ തിരികെ വാങ്ങുന്ന ആളിനു അത് റിപ്പോ കരാറും പത്രം വാങ്ങി ഭാവിയിൽ തിരികെ വിൽക്കുന്ന ആളിനു അത് റിവേർസ് റിപ്പോ കരാറുമാണ്‌..
റിപ്പോ ഇടപാടുകളിൽ എപ്പോഴും വില്പ്പന വിലയെക്കാൾ കൂടുതൽ ആയിരിക്കും ഭാവിയിൽ തിരികെ വാങ്ങുന്ന വില. വിൽക്കുകയും തിരികെ വാങ്ങുകയും ചെയ്യുന്ന കരാർ ആയതുകൊണ്ട് ഫലത്തിൽ ഇത് പണയത്തിന്റെ സ്വഭാവമുള്ള കരാറാണ്‌.. അങ്ങനെ ഭാവിയിൽ വിൽക്കുന്ന വിലയിൽ നിന്ന് ഇപ്പോൾ വാങ്ങുന്ന തുക കുറയ്ക്കുമ്പോൾ കിട്ടുന്ന തുക ഇടപാടിന്റെ പലിശയായി മാറുന്നു. ഇതിനെ റിപ്പോ നിരക്ക് എന്നു വിൽക്കുന്നയാൾ (ഫലത്തിൽ കടം വാങ്ങുന്ന ആൾ) എന്നും റിവേർസ് റിപ്പോ നിരക്ക് എന്ന് വാങ്ങുന്നയാൾ (ഫലത്തിൽ പണം കടം കൊടുക്കുന്ന ആൾ) വിളിക്കുന്നു.
'ബാങ്കുകളും റിപ്പോ കരാറുകളും.
രാജ്യത്തിന്റെ കേന്ദ്ര ബാങ്ക് (ഇന്ത്യയിൽ റിസർ‌വ് ബാങ്ക് ഓഫ് ഇന്ത്യ) പൊതുജനത്തോടും സ്ഥാപനങ്ങളോടും ഇടപാട് നടത്തുന്ന ബാങ്കുകൾക്ക് കടം കൊടുക്കുകയും തിരികെ വാങ്ങുകയും ചെയ്യുന്നുണ്ട്. ഇതിനെ ബാങ്ക് റേറ്റ് എന്നു വിളിക്കുന്നു. ഇതിനു പുറമേ ബാങ്കുകൾക്ക് റിസർവ്വ് ബാങ്കിനോട് റിപ്പോ കരാറുകളും (കടം വാങ്ങൽ) റിവേർസ് റിപ്പോ കരാറുകളും (പണം കൊടുക്കൽ) നടത്താൻ സൗകര്യമുണ്ട്.
റിസർ‌വ് ബാങ്ക് ബാങ്ക് റേറ്റും റിപ്പോ/ റിവേർസ് റിപ്പോ നിരക്കുകളും ഉയർത്തുമ്പോൾ സ്വാഭാവികമായും ബാങ്കുകൾ നൽകുന്ന കടത്തിനുമേൽ പലിശ നിരക്കു കൂട്ടേണ്ടി വരും. അതുപോലെ തന്നെ സെൻട്രൽ ബാങ്കിനു ഉയർന്ന പലിശ കൊടുക്കുന്നതിനു പകരം നിക്ഷേപത്തിൻ മേൽ നേരിയ പലിശ കൂട്ടി നിക്ഷേപ സമാഹരണം വഴി പണം സമാഹരിക്കാൻശ്രമിക്കും. സാമ്പത്തിക വിപണിയിൽ കടമെടുത്ത് വ്യവസായവും കച്ചവടവും ചെയ്യാനുള്ള ആവേശം കുറയുകയും അതേ സമയം ബാങ്ക് നിക്ഷേപം നടത്താനുള്ള താല്പര്യം കൂടുകയും ചെയ്യുന്നതുകൊണ്ട് സാമ്പത്തിക ചംക്രമണം നടത്തുന്ന രാജ്യത്തെ പണം ചുരുങ്ങുന്നു. വിലക്കയറ്റം, നാണയപ്പെരുപ്പം തുടങ്ങിയവ നേരിടാനുള്ള ഒരു വഴിയായി ഇതിനെ ഉപയോഗിക്കുന്നതിനെ ഡീയർ മണി പോളിസി എന്നു വിളിക്കും. എന്നാൽ ഡിയർമണി പോളിസി വ്യവസായ സം‌രംഭങ്ങളും മറ്റും ചുരുങ്ങി സാമ്പത്തിക മാന്ദ്യത്തിലേക്ക് നയിച്ചേക്കാം. അതുപോലെ തന്നെ ഡിയർ മണി പോളിസിയുള്ള രാജ്യത്തേക്ക് ധനലഭ്യതയുള്ള രാജ്യങ്ങൾ വൻ മുതൽമുടക്ക് നടത്തി ആഭ്യന്തര വിപണിയെ ദോഷകരമായി സ്വാധീനിക്കുകയോ പോളിസി തന്നെ നിഷ്ഫലമാക്കുകയോ ചെയ്തേക്കാം. ഇത്തരം നിരവധി കാര്യങ്ങൾ കണക്കിലെടുത്താണ്‌ റിപ്പോ റിവേഴ്സ് റിപ്പോ നിരക്കുകൾ ഉയർത്തുകയോ താഴ്തുകയോ ചെയ്യുന്നത്. മറിച്ച് റിപ്പോ/ റിവേർസ് റിപ്പോ നിരക്കുകൾ താഴ്തി വിപണിയിലേക്ക് ധനമൊഴുക്ക് വർദ്ധിപ്പിച്ച് സാമ്പത്തിക മാന്ദ്യവും വിപണി തകർച്ചയും ലഘൂകരിക്കാൻ ശ്രമിക്കുന്ന സെൻട്രൽ ബാങ്ക് നിലപാടിനെ ചീപ്പ് മണി പോളിസി എന്നു വിളിക്കുന്നു.﻿
അവലംബം.
&lt;templatestyles src="Reflist/styles.css" /&gt;

</doc>
<doc id="202865" url="https://ml.wikipedia.org/wiki?curid=202865" title="റിപോ">
റിപോ



</doc>
<doc id="202869" url="https://ml.wikipedia.org/wiki?curid=202869" title="വെള്ളാന">
വെള്ളാന

ഈ താൾ വെള്ളാന എന്ന വിശേഷണപദത്തെക്കുറിച്ചാണ്. വെള്ളാന എന്ന ജീവിയെക്കുറിച്ചറിയാൻ വെള്ളാന (മൃഗം) എന്ന താൾ കാണുക. 
കെടുകാര്യസ്ഥതയെയോ ഉപയോഗശൂന്യതയെയോ സൂചിപ്പിക്കുന്ന ഒരു വിശേഷണപദമാണ് വെള്ളാന എന്നത്. ഒരു സംരംഭത്തിന്റെ നടത്തിപ്പിന് ചെലവിടുന്ന തുക അതിൽ നിന്നു ലഭിക്കുന്ന ഗുണഫലത്തേക്കാൾ കൂടുതലാണെങ്കിലോ അല്ലെങ്കിൽ ഈ സംരംഭം കൊണ്ട് ഗുണഭോക്താക്കൾക്ക് യാതൊരു പ്രയോജനവും ലഭിക്കുന്നില്ലെങ്കിലോ അത്തരം സംരംഭങ്ങളെ വെള്ളാന എന്നു വിളിക്കാം.
സയാമിലെ (ഇന്നത്തെ തായ്ലൻഡ്) ഒരു രാജാവ് അദ്ദേഹത്തിന്റെ ഒരു സഭാംഗത്തിന് ശിക്ഷയെന്ന നിലയിൽ ഒരു വെള്ളാനയെ (തായ്ലൻഡിലെ ഇളം നിറത്തിലുള്ള ആന) സമ്മാനിച്ച കഥയിൽ നിന്നാണ് ഈ ചൊല്ലിന്റെ ഉൽഭവം. ആനയെ പോറ്റാനുള്ള ചെലവ് ഭീമമായിരുന്നതിനാൽ അയാൾ ദരിദ്രനായിത്തീരുമെന്ന പ്രതീക്ഷയിലാണ് ഇങ്ങനെയൊരു സമ്മാനം രാജാവ് നൽകിയത്.
ജനോപകാരപ്രദമല്ലാത്ത പൊതുസ്ഥാപനങ്ങളെ സൂപിച്ചിക്കാനാണ് മലയാളത്തിൽ ഈ ചൊല്ല് വ്യാപകമായി ഉപയോഗിക്കുന്നത്. മലയാളത്തിൽ പൊതുനിർമ്മാണമേഖലയിലെ അഴിമതി ചിത്രീകരിക്കുന്ന ഒരു ചലച്ചിത്രം വെള്ളാനകളുടെ നാട് എന്ന പേരിൽ പുറത്തിറങ്ങിയിട്ടുണ്ട്.

</doc>
<doc id="202871" url="https://ml.wikipedia.org/wiki?curid=202871" title="അഡോബ് കോൾഡ് ഫ്യൂഷൻ">
അഡോബ് കോൾഡ് ഫ്യൂഷൻ



</doc>
<doc id="202873" url="https://ml.wikipedia.org/wiki?curid=202873" title="BASCARACHARYAR">
BASCARACHARYAR



</doc>
<doc id="202875" url="https://ml.wikipedia.org/wiki?curid=202875" title="മാധവ് ഗാഡ്ഗിൽ">
മാധവ് ഗാഡ്ഗിൽ

 
ഇന്ത്യക്കാരനായ പരിസ്ഥിതി വിദഗ്ദ്ധനാണ് മാധവ് ഗാഡ്ഗിൽ. 1942ൽ പൂനെയിലാണ് ജനനം. 
ജീവചരിത്രം.
24 മെയ് 1942ൽ പൂനെയിൽ ജനിച്ചു. അമ്മ പ്രമീള. അച്ഛൻ സാമ്പത്തികശാസ്ത്രവിദഗ്ദ്ധനായ ധനഞ്ജയ് രാംചന്ദ്ര ഗാഡ്ഗിൽ. നാസ്തികനായ ധനഞ്ജയ് ജാതിയുടെ അടയാളമാണെന്ന കാരണത്താൽ അദ്ദേഹത്തിന്റെ കുട്ടികളുടെ പൂണൂൽ ചടങ്ങ് നടത്തിയില്ല. പൂനെ യൂണിവേഴ്‌സിറ്റിയിൽ നിന്നും മുംബൈയിൽ നിന്നും ജീവശാസ്ത്രം പഠിച്ചശേഷം മാധവ് ഗണിതപരിസ്ഥിതിശാസ്ത്രത്തിൽ ഹാർവാഡ് യൂണിവേഴ്‌സിറ്റിയിൽ ഡോക്ടറേറ്റ് ചെയ്തു. ഹാർവാഡിൽ അദ്ദേഹം ഒരു ഐ ബി എം ഫെലോ ആയിരുന്നതു കൂടാതെ അപ്ലൈഡ് മാതമാറ്റിക്‌സിൽ റിസേർച്ച് ഫെലോയും ജീവശാസ്ത്ര അദ്ധ്യാപകനുമായിരുന്നു.
1973 മുതൽ 2004 വരെ ബങ്കളൂരുവിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിൽ അദ്ധ്യാപകനായിരിക്കുമ്പോൾ അദ്ദേഹം അവിടെ പാരിസ്ഥിതിക ശാസ്ത്രത്തിൽ ഒരു വിഭാഗം ആരംഭിക്കുകയുണ്ടായി. ശ്രീ. ഗാഡ്‌ഗിൽ സ്റ്റാൻഫോഡിലും ബെർക്‌ലിയിലെ കാലിഫോണിയ സർവകലാശാലയിലും സന്ദർശക പ്രഫസർ ആയിരുന്നിട്ടുണ്ട്.
ജനസംഖ്യാശാസ്ത്രം, പരിസ്ഥിതി സംരക്ഷണ ശാസ്ത്രം, മനുഷ്യ-പരിസ്ഥിതിശാസ്ത്രം, പരിസ്ഥിതി ചരിത്രം എന്നിവയിൽ താത്‌പര്യമുള്ള അദ്ദേഹത്തിന്റേതായി 215 ഗവേഷണപ്രബന്ധങ്ങളും 6 പുസ്തകങ്ങളുമുണ്ട്. സ്ഥിരമായി ആനുകാലികങ്ങളിൽ ഇംഗ്ലീഷിലും പ്രാദേശികഭാഷകളിലും അദ്ദേഹം എഴുതാറുണ്ട്.
ഭാരതത്തിലങ്ങോളം ഗവേഷകരുമായും അദ്ധ്യാപകരുമായും നിയമജ്ഞരുമായും സർക്കാരിതര സംഘടനകളുമായും കർഷകരുമായുമെല്ലാം അദ്ദേഹം നിരന്തരം ബന്ധപ്പെട്ടു വരുന്നു. സ്കൂൾ വിദ്യാർത്ഥികളും കലാശാലാ അദ്ധ്യാപകരുമായും എല്ലാം ജൈവവൈവിധ്യം നിരീഷണങ്ങളിലും അദ്ദേഹം ഏർപ്പെടുന്നുണ്ട്. 2002-ലെ ഇന്ത്യ ബയോഡൈവേഴ്‌സിറ്റി ആക്‌ട് ഉണ്ടാക്കിയ സമിതിയിൽ ഡോ. ഗാഡ്‌ഗിൽ അംഗമായിരുന്നു.
പശ്ചിമഘട്ടത്തിലെ ജൈവവൈവിധ്യം നിരീക്ഷിക്കുവാനായി ഉള്ള വിദ്യാഭ്യാസസ്ഥാപനങ്ങളുടെ ശൃംഖലയിലും അദ്ദേഹം സജീവമാണ്. തദ്ദേശവാസികളുടെ അറിവുകൾ ആധുനികമായ അറിവുകളുമായി കോർത്തിണക്കി പ്രകൃതിവിഭവങ്ങൾ കൈകാര്യം ചെയ്യാൻ ഉപയോഗിക്കണമെന്ന് അദ്ദേഹം ചൂണ്ടിക്കാട്ടുന്നു. നാട്ടുജൈവവൈവിധ്യത്തിന്റെ പട്ടിക ഉണ്ടാക്കാനുള്ള ദേശവ്യാപകമായുള്ള പദ്ധതിയിലും ഡോ. ഗാഡ്‌ഗിൽ സജീവമായി ഇടപെടുന്നുണ്ട്. സ്കൂളുകളിലെ പാരിസ്ഥിതിക വിദ്യാഭ്യാസം പരിഷ്കരിക്കാനുള്ള സമിതിയുടെ അധ്യക്ഷനാണ് അദ്ദേഹം ഇപ്പോൾ.
പശ്ചിമഘട്ട ജൈവ വിദഗ്ദസമിതിയുടെ തലവനാണ് ഡോ. ഗാഡ്‌ഗിൽ..
മാധവ് ഗാഡ്ഗിലിൻ്റെ ആത്മകഥയുടെ പേര് പശ്ചിമഘട്ടം ഒരു പ്രണയകഥ
അവലംബം.
&lt;templatestyles src="Reflist/styles.css" /&gt;
ഇതും കാണുക.
ഗാഡ്ഗിൽ സമിതി റിപ്പോർട്ട്
ദിസ് ഫിഷേഡ് ലാൻഡ്

</doc>
<doc id="202876" url="https://ml.wikipedia.org/wiki?curid=202876" title="Mudiyanaya Puthran (film)">
Mudiyanaya Puthran (film)



</doc>
<doc id="202877" url="https://ml.wikipedia.org/wiki?curid=202877" title="സേതുസമുദ്രം പദ്ധതി">
സേതുസമുദ്രം പദ്ധതി

 
 
ഇന്ത്യയ്ക്കും ശ്രീലങ്കയ്ക്കും ഇടയിലെ പാക് കടലിടുക്കിൽ കപ്പൽ കനാൽ നിർമ്മിക്കുവാനുള്ള പദ്ധതിയാണ് സേതുസമുദ്രം പദ്ധതി. ഇന്ത്യൻ ഉപദ്വീപിനെ ചുറ്റിയുള്ള ജലപാത കൂടുതൽ സുഗമമാക്കുന്ന ഈ പദ്ധതി നിലവിൽ വന്നാൽ ഇപ്പോൾ ശ്രീലങ്കയെ ചുറ്റി സഞ്ചരിക്കേണ്ടി വരുന്ന കപ്പലുകൾക്ക് 650 കിലോമീറ്ററോളം (350 നോട്ടിക്കൽ മൈൽ) ദൂരവും 30 മണിക്കൂറോളം സമയവും ലാഭിക്കാൻ കഴിയും. ആഡംസ് ബ്രിഡ്ജിലും പാക് കടലിടുക്കിലുമായി നിർമ്മിക്കപ്പെടുന്ന രണ്ട് കനാലുകൾ സേതുസമുദ്രം പദ്ധതിയിൽ ഉൾപ്പെടുന്നു. പാക് കടലിടുക്കിലൂടെ കടന്നുപോകുന്ന നിർദ്ദിഷ്ട കപ്പൽ കനാലിന്റെ ആകെ നീളം 167 കിലോമീറ്ററാണ്.

</doc>
<doc id="202878" url="https://ml.wikipedia.org/wiki?curid=202878" title="വിശുദ്ധ ജോൺ വിയാനി">
വിശുദ്ധ ജോൺ വിയാനി



</doc>
<doc id="202879" url="https://ml.wikipedia.org/wiki?curid=202879" title="ജോൺ വിയാനി">
ജോൺ വിയാനി



</doc>
<doc id="202882" url="https://ml.wikipedia.org/wiki?curid=202882" title="Repo">
Repo



</doc>
<doc id="202883" url="https://ml.wikipedia.org/wiki?curid=202883" title="Sethusamudram Shipping Canal Project">
Sethusamudram Shipping Canal Project



</doc>
<doc id="202886" url="https://ml.wikipedia.org/wiki?curid=202886" title="Adobe ColdFusion">
Adobe ColdFusion



</doc>
<doc id="202888" url="https://ml.wikipedia.org/wiki?curid=202888" title="അഫ്ര">
അഫ്ര

 
കത്തോലിക്കാ സഭയിലെ ഒരു രക്തസാക്ഷി വിശുദ്ധയാണ് അഫ്ര. വേശ്യയായിരുന്ന അഫ്ര സെപ്രസിലെ രാജാവിന് ഹിലേരിയ എന്ന സ്ത്രീക്കു ജനിച്ച മകളാണെന്നു കരുതപ്പെടുന്നു. "ആക്ട്സ് ഓഫ് അഫ്ര" എന്ന പേരിൽ എഴുതപ്പെട്ട ഗ്രന്ഥത്തിൽ അഫ്രയുടെ ജീവിതകഥ വിവരിക്കുന്നുണ്ട്. 
സെപ്രസിൽ നിന്ന് ജർമനിയിലെ അവിടെ ഓഗ്സ്ബർഗിലെത്തി വേശ്യാലയം നടത്തിയിരുന്ന ഹിലേരിയയ്ക്കൊപ്പം അഫ്രയും താമസിച്ചു. വീനസ് ദേവതയുടെ ക്ഷേത്രത്തിൽ അഫ്ര വേശ്യയായി ജീവിച്ചുവെന്ന് മറ്റു ചില ഗ്രന്ഥങ്ങളിൽ വിവരിക്കുന്നുണ്ട്. പാപജീവിതം നയിച്ചിരുന്ന അഫ്ര ഒരു ബിഷപ്പുമൂലമാണ് ക്രൈസ്തവവിശ്വാസത്തിലേക്കു തിരിഞ്ഞത്. ഡിയോക്ലീഷ്യൻ ചക്രവർത്തിയുടെ മതപീഡനകാലത്ത് സ്പെയിനിലെ ജെറോനയിലെ ബിഷപ്പായിരുന്ന നറേസിസസ്സ് ഒരിക്കൽ ഒഗ്സ്ബർഗിലെത്തിച്ചേർന്നു. ചക്രവര്ത്തിയുടെ ഭടന്മാര് ബിഷപ്പിനെ തടവിലാക്കുമെന്നു നാട്ടിൽ ഒരു ശ്രുതിപരന്നിരുന്നു. അതിനാൽ അഫ്രയുടെ വേശ്യാലയത്തിലാണ് ബിഷപ്പ് ഒളിവിൽ പാർത്തത്. അതൊരു വേശ്യാലമാണെന്നു അറിയാതെയാണ് ബിഷപ്പ് അവിടെ എത്തിച്ചേർന്നത്. 
ബിഷപ്പിനെ വരുതിയിലാക്കാൻ യുവതികൾ ശ്രമം നടത്തി. എന്നാൽ യുവതികളുടെ ശ്രമത്തിനെതിരായാണ് സംഭവിച്ചത്. ബിഷപ്പിന്റെ ഉപദേശത്താൽ അവിടെ പാർത്തിരുന്ന അഫ്രയും അവളുടെ അമ്മയും ഒപ്പം യുനോമിയ, യുട്രാഫിയ, ഡിഗ്ന എന്നീ മൂന്നു യുവതികളും ജ്ഞാനസ്നാനം സ്വീകരിച്ചു. താൻ ഇത്രനാളും ചെയ്ത തെറ്റുകൾക്ക് ഇനിയുള്ള ഒരു ജീവിതത്തിലൂടെ പരിഹാരം കാണമെന്നു അഫ്ര തീരുമാനമെടുത്തു. ബിഷപ്പ് അഫ്രയുടെ ഭവനത്തിൽ ഒളിവിൽ കഴിയുന്നുണ്ടെന്നറിഞ്ഞ് ഭടന്മാർ അവിടെ എത്തിച്ചേർന്നെങ്കിലും അഫ്ര ബിഷപ്പിനെ ഒളിപ്പിച്ചു. പിന്നീട് അഫ്ര തന്റെ സ്വത്തുക്കളെല്ലാം സാധുക്കൾക്കായി ദാനം നൽകി അവർക്കായി ജീവിച്ചു. അഫ്ര ഒരു ക്രിസ്തുമതവിശ്വാസിയായി മാറിയതറിഞ്ഞ് ഭടന്മാർ അവളെ തടവറയിലാക്കി. ഒപ്പം റോമൻ ദൈവങ്ങളെ വണങ്ങുവാൻ അഫ്രയോട് ആവശ്യപ്പെട്ടെങ്കിലും അവൾ എതിർത്തു. ക്രിസ്തുമതവിശ്വാസത്തിൽ അടിയുറച്ചുനിന്ന അഫ്രയെ എ.ഡി. 304-ൽ ജീവനോടെ ചുട്ടുകൊന്നു. തുടർന്ന് അഫ്രയുടെ അമ്മയേയും മറ്റു യുവതികളേയും അവർ തടവിലാക്കി. വൈകാതെ അവരും കൊലചെയ്യപ്പെട്ടു. 
അവലംബം.
&lt;templatestyles src="Reflist/styles.css" /&gt;

</doc>
<doc id="202889" url="https://ml.wikipedia.org/wiki?curid=202889" title="Afra">
Afra



</doc>
<doc id="202890" url="https://ml.wikipedia.org/wiki?curid=202890" title="വിശുദ്ധ അഫ്ര">
വിശുദ്ധ അഫ്ര



</doc>
<doc id="202891" url="https://ml.wikipedia.org/wiki?curid=202891" title="തമ്പുരാനൂട്ട്">
തമ്പുരാനൂട്ട്

 
കേരളീയ ക്ഷേത്രങ്ങളിലെ ഒരു അനുഷ്ഠാന രീതിയാണ് തമ്പുരാനൂട്ട്. തെക്കൻ കേരളത്തിലെ മാടൻകോവിലുകളിലാണ് ഇത് നടത്താറുള്ളത്. ഗണപതി സ്തുതി, നാഗസ്തുതി, നാഗങ്ങൾക്ക് നൂറും പാലും കൊടുക്കൽ, ഭദ്രകാളി സ്തുതി, പൂപ്പട തുടങ്ങിയവ ഇതിലെ ഏതാനും ചടങ്ങുകളാണ്. തമ്പുരാന്റെ തോഴികളായ കണ്ണാൻ തുറക്കന്നി, നടുകടലിൽ കന്നി, ഉയിർമിണ്ടകന്നി, പാടക്കനാച്ചി, വേളിപ്പൊഴിക്കന്നി, നാട്ടാറ്റിൻ കന്നി, ഒറ്റപ്പനത്തോഴി എന്നീ സപ്ത കന്യകകളെ പാടിയുണർത്തുക എന്ന ചടങ്ങാണ് ഇതിനുശേഷം നടത്തുന്നത്. കന്യകമാരെ തേരിൽക്കയറ്റി കന്യാകുമാരിക്കയച്ചശേഷം (സങ്കല്പത്തിൽ) തമ്പുരാന്റെ തോഴനായ ഉലകുടയപെരുമാളിനെ പാടിയുണർത്തുന്നു. ഈ പാട്ടുകൾ നന്തുണി കൊട്ടിയാണ് പാടാറുള്ളത്. വില്ലടിച്ചാൻ പാട്ട് നടത്തുന്ന പതിവും നിലവിലുണ്ട്. ഉലകുടയപെരുമാളിനെ ഉണർത്തി, കന്യകമാരെ തിരിച്ചുവരുത്തിയതിനുശേഷം തമ്പുരാന്റെ മുന്നിൽ അമ്മാനയാടി താനാവൃത്തം പാടുന്ന ചടങ്ങു നിർവഹിക്കുന്നു. തുടർന്ന് ഉച്ചബലികർമം നടത്തുന്നു. അഷ്ടദിക് പാലകരെ എട്ടു പീഠങ്ങളിൽ ആവാഹിച്ചിരുത്തിയതിനു ശേഷം തമ്പുരാനെ അവയ്ക്കു നടുവിലെ പീഠത്തിലേക്ക് ആവാഹിക്കുന്നു. തുടർന്ന് പാളക്കിരീടവും ചിലമ്പുമണിഞ്ഞ് പൂജാരിയായ കണിയാൻ തുള്ളിക്കൊണ്ട് ഊട്ട് നടത്തുന്നു. അവിലും മലരും ബലിതൂകൽ, കുരുതിതർപ്പണം, പൂപ്പടവാരൽ, പൊങ്കാലനിവേദ്യം എന്നിങ്ങനെ പല ഘട്ടങ്ങൾ അതിനുണ്ട്. തുടർന്ന് ഊട്ടിന് കണ്ണുദോഷം പറ്റാതിരിക്കാനായി 'കമ്പേറ്' എന്ന ഹാസ്യരസ പ്രധാനമായ അനുഷ്ഠാനം നടത്തുന്നതോടെ തമ്പുരാനൂട്ട് അവസാനിക്കുന്നു.
ഇതും കാണുക.
തമ്പുരാൻ

</doc>
<doc id="202892" url="https://ml.wikipedia.org/wiki?curid=202892" title="Thampuraanoottu">
Thampuraanoottu



</doc>
<doc id="202893" url="https://ml.wikipedia.org/wiki?curid=202893" title="താപാനുശീതനം">
താപാനുശീതനം

 
ഗ്ലാസ്, ലോഹങ്ങൾ, ലോഹസങ്കരങ്ങൾ എന്നിവയ്ക്ക് കാഠിന്യവും ഉറപ്പും മറ്റു സവിശേഷ ഗുണങ്ങളും ഉണ്ടാക്കുവാനായി നടത്തുന്ന ഒരു താപോപചാര പ്രക്രിയയാണ് താപാനുശീതനം. ഉയർന്ന താപനിലയിലേക്ക് ഒരേ പ്രകാരത്തിൽ ചൂടാക്കുകയും തുടർന്ന് നിയന്ത്രണവിധേയമായി സാവധാനം തണുപ്പിക്കുകയുമാണ് ചെയ്യുന്നത്. ഗ്ലാസ്സുകൊണ്ട് വിവിധ വസ്തുക്കളുണ്ടാക്കുന്ന നിർമ്മാണ പ്രക്രിയകളിൽ ഗ്ലാസ് ചൂടാക്കുകയും തണുപ്പിക്കുകയും മറ്റും ചെയ്യുമ്പോൾ താപനിലയിൽ പല അസമതകളും ഉണ്ടാകാനിടയുണ്ട്. ഗ്ലാസ്സുരുക്കി ഒഴിക്കുന്ന മോൾഡിനുള്ളിൽ എല്ലായിടത്തും താപനില സമാനമല്ലാതിരിക്കാം. തുടർന്ന് ഗ്ലാസ് തണുപ്പിക്കുന്ന നിരക്കിലും വ്യതിയാനങ്ങൾ വരാനിടയുണ്ട്. നിർമ്മാണ പ്രക്രമങ്ങൾക്കൊടുവിൽ ഗ്ലാസ് തണുത്ത് അന്തരീക്ഷ താപനിലയിലെത്തുമ്പോൾ ആദ്യം തണുക്കുന്ന ഭാഗങ്ങൾ സങ്കോചിച്ചും അവസാനം തണുക്കുന്ന ഭാഗങ്ങൾ വലിഞ്ഞുമിരിക്കും. തന്മൂലം ഗ്ലാസ്സിന്റെ ഘനം ഏകരൂപത്തിലായിരിക്കുകയില്ല. ഇപ്രകാരം ഉടലെടുക്കുന്ന ആന്തരിക പ്രതിബലം ഗ്ലാസ്സിനെ ഭംഗുരമാക്കുന്നു. ഗ്ലാസ്സിനെ ഒരേ രീതിയിൽ 538ºC വരെ ചൂടാക്കി സാവധാനത്തിൽ നിയന്ത്രിതമായി 38ºC വരെ തണുപ്പിക്കുക വഴി ആന്തരിക പ്രതിബലം ഒഴിവാക്കാനാകും. ഈ പ്രക്രിയയാണ് താപാനുശീതനം. ഉയർന്ന താപനിലകളിൽ ഗ്ലാസ്സിന്റെ ശ്യാനത കുറയുകയും അണുകങ്ങൾ തമ്മിലുള്ള അകലം വർധിക്കുകയും ചെയ്യുന്നതിന്റെ ഫലമായി അണുകങ്ങൾ സ്വതന്ത്രമായി ആയാസരഹിതമായ സ്ഥാനങ്ങൾ സ്വീകരിക്കുന്നു. തുടർന്ന് വളരെ സാവധാനത്തിൽ തണുപ്പിക്കുക വഴി ആയാസം വീണ്ടും ഉടലെടുക്കാതെ നോക്കാം.
നിർമ്മാണാവശ്യങ്ങൾക്കായി ലോഹങ്ങളെ സാധാരണ ഊഷ്മാവിൽ അപരൂപണത്തിനു വിധേയമാക്കുമ്പോൾ (cold working) കാഠിന്യം വർധിക്കുവാനും ഭംഗുരമാകുവാനും സാധ്യതയുണ്ട്. ഉദാഹരണത്തിന്, ഒരു ലോഹദണ്ഡ് പല തവണ വളയ്ക്കുകയാണെങ്കിൽ ഓരോ തവണ വളയ്ക്കുമ്പോഴും വളയ്ക്കുന്നതിനുള്ള ബുദ്ധിമുട്ട് കൂടിക്കൂടി ഒടുവിൽ ദണ്ഡ് പൊട്ടാതെ വളയ്ക്കാനാവാത്ത അവസ്ഥയിലെത്തുന്നു. എന്നാൽ ദണ്ഡിനെ ചൂടാക്കുന്നതോടെ ലോഹം മൃദുവാകുകയും വീണ്ടും വളയ്ക്കാൻ സാധിക്കുകയും ചെയ്യുന്നു. ലോഹചങ്ങലകളിലെ കണ്ണികളും മറ്റും കാലക്രമേണ ദൃഢമാകാനും പൊട്ടാനും ഇടയുണ്ട്. താപാനുശീതനത്തിനു വിധേയമാക്കി ലോഹത്തിന്റെ ഉറപ്പും തന്യതയും നിലനിർത്താനാകും.
വാർപ്പ് ലോഹങ്ങളുടെ നിർമ്മാണത്തിൽ വ്യത്യസ്ത ലോഹങ്ങൾ ഖരാവസ്ഥയിലെത്തുന്ന നിരക്ക്, തണുക്കുമ്പോഴുള്ള പ്രതിബലം എന്നിവ വ്യത്യാസപ്പെട്ടിരിക്കും. തത്ഫലമായി വാർപ്പ് ലോഹങ്ങളുടെ വ്യാപനം ഏകസമാനമായിരിക്കില്ല. താപാനുശീതനം വഴി ലോഹ അണുകങ്ങളുടെ ചലനം വർധിക്കുകയും കൂടുതൽ നന്നായി വ്യാപനം ചെയ്യപ്പെടുകയും ചെയ്യുന്നു. അങ്ങനെ ലോഹസങ്കരങ്ങൾക്ക് ഏകസമാനമായ സംയോഗം ലഭ്യമാകും. ഫേസ് സെന്റേഡ് ക്യുബിക് (FCC) ക്രിസ്റ്റൽ ഘടന രൂപീകൃതമാകുന്നതു വരെ ചൂടാക്കുകയും ബോഡി സെന്റേഡ് ക്യുബിക്ക് (BCC) ക്രിസ്റ്റൽ ഘടന രൂപീകൃതമാകുന്ന വിധത്തിൽ സാവധാനത്തിൽ തണുപ്പിക്കുകയുമാണ് ഉരുക്കിനനുയോജ്യമായ താപാനുശീതന പ്രക്രിയ.
പദാർഥത്തിന്റെ കാഠിന്യം നിർണയിക്കുകയാണ് താപാനു ശീതനത്തിന്റെ പുരോഗതി നിർണയിക്കുവാനുള്ള മാർഗം. താപാനുശീതനത്തിനാവശ്യമായ താപനിലയും സമയവും വിപരീതാനുപാതത്തിലാണ്. സാധാരണഗതിയിൽ ഉരുകൽ നില കൂടുതലുള്ള ലോഹങ്ങൾക്ക് താപാനുശീതനത്തിനാവശ്യമായ താപനിലയും കൂടുതലായിരിക്കും. 

</doc>
<doc id="202894" url="https://ml.wikipedia.org/wiki?curid=202894" title="Annealing">
Annealing



</doc>
<doc id="202895" url="https://ml.wikipedia.org/wiki?curid=202895" title="ഡ്രോസെറേസി">
ഡ്രോസെറേസി

 
കീടഭോജികളായ സസ്യങ്ങളുൾപ്പെടുന്ന സസ്യകുടുംബമാണ് ഡ്രോസെറേസി. ദ്വിബീജ പത്രി സസ്യവിഭാഗത്തിലെ സരാസിനിയേലിസ് (Sarraceniales) ഗോത്രത്തിൽപ്പെടുന്ന ഈ കുടുംബത്തിൽ നാല് ജീനസുകളും തൊണ്ണൂറോളം സ്പീഷീസുമുണ്ട്. ഡ്രോസെറ ഒഴികെ മറ്റു മൂന്നു ജീനസുകൾക്കും ഓരോ സ്പീഷീസ് മാത്രമേയുള്ളൂ. ഡ്രോസെറയ്ക്ക് 85-ലധികം സ്പീഷീസുണ്ട്. ഡ്രോസോഫില്ലം (Drosophyllum) മൊറോക്കോ മുതൽ പോർച്ചുഗൽ വരെയുള്ള പ്രദേശങ്ങളിലും സ്പെയിനിന്റെ തെക്കൻ പ്രദേശങ്ങളിലും വളരുന്നു. ഡയോണിയ (Venus fly trap) യു.എസ്സിലും അൽഡ്രോവാൻഡ (Aldrovanda) ആസ്റ്റ്രേലിയ, യൂറോപ്യൻ രാജ്യങ്ങൾ, വടക്കു കിഴക്കൻ ഏഷ്യ, ഇന്ത്യയിലെ ബംഗാൾ എന്നിവിടങ്ങളിലും വളരുന്നു. ജലനിമഗ്ന സസ്യമായ അൽഡ്രോവാൻഡയ്ക്ക് വേരുകളില്ല.
സവിശേഷതകൾ.
ഏകവർഷിയോ ദ്വിവർഷിയോ ആയ ഓഷധികളാണ് ഡ്രോസെറേസി കുടുംബത്തിലെ അംഗങ്ങൾ. ഇലകൾ ഏകാന്തരന്യാസത്തിൽ ക്രമീകരിച്ചിരിക്കുന്നു. ഇവയുടെ കാണ്ഡം വളരെ ചെറുതാണ്. കാണ്ഡത്തിന്റെ ചുവട്ടിലുള്ള ഇലകൾ പുഷ്പാകാരികമായിട്ടാണ് ക്രമീകരിച്ചിരിക്കുന്നത്. തളിരിലകൾ ചുരുണ്ടിരിക്കും. ഡയോണിയയിലൊഴികെയുള്ള ഇനങ്ങളിലെല്ലാം ഇലകൾക്കിരുവശത്തും സവൃന്ത ഗ്രന്ഥികളുണ്ടായിരിക്കും. ഈ ഗ്രന്ഥികളുടെ സഹായത്താലാണ് ഇവ ചെറുകീടങ്ങളെ കെണിയിലകപ്പെടുത്തുന്നത്.
പുഷ്പം.
ഡ്രോസെറേസി കുടുംബത്തിലെ അംഗങ്ങളുടെ പുഷ്പങ്ങൾ ദ്വിലിംഗിയാണ്. ചിരസ്ഥായിയായ നാലോ അഞ്ചോ ബാഹ്യദള പുടങ്ങളും, അഞ്ചു ദളങ്ങളും, 5-20 കേസരങ്ങളും, മൂന്നോ നാലോ വർത്തികകളും ഉണ്ടായിരിക്കും. ചില ഇനങ്ങളിൽ വർത്തിക വിഭജിതമായിക്കാണുന്നുണ്ട്. അനേകം വിത്തുകളുള്ള കോഷ്ഠ വിദാരക സംപുട(loculicidal capsule)മാണ് ഫലം.
സാമ്പത്തിക പ്രാധാന്യം.
ഡ്രോസെറേസി കുടുംബത്തിൽപ്പെടുന്ന സസ്യങ്ങൾക്ക് പ്രത്യേക സാമ്പത്തിക പ്രാധാന്യമില്ല. ഡയോണിയ അലങ്കാര സസ്യമായി നട്ടുവളർത്തുന്നു. ഡ്രോസെറയുടെ ഇലയിൽ നിന്ന് വയലറ്റ് നിറത്തിലുള്ള ചായം ലഭിക്കുന്നു. 

</doc>
<doc id="202896" url="https://ml.wikipedia.org/wiki?curid=202896" title="Droseraceae">
Droseraceae



</doc>
<doc id="202897" url="https://ml.wikipedia.org/wiki?curid=202897" title="റിപ്പോ">
റിപ്പോ



</doc>
<doc id="202902" url="https://ml.wikipedia.org/wiki?curid=202902" title="അമീദിയോ അവോഗാദ്രോ">
അമീദിയോ അവോഗാദ്രോ

 
 
ഇറ്റാലിയൻ ഭൗതികശാസ്ത്രജ്ഞനായ അമീദിയോ അവോഗാദ്രോ 1776 ഓഗസ്റ്റ് 9-ന് ടൂറിൻ എന്ന പട്ടണത്തിൽ ജനിച്ചു. ടൂറിൻ സർവകലാശാലയിലെ ഭൗതികശാസ്ത്രവകുപ്പിലെ പ്രൊഫസറായി വളരെക്കാലം അവോഗാദ്രോ സേവനം അനുഷ്ഠിച്ചിട്ടുണ്ട്. രസതന്ത്രത്തിലെ ഒരു അടിസ്ഥാന സങ്കല്പമായ അവോഗാദ്രോ-പരികല്പന (Hypothesis) ഇദ്ദേഹമാണ് പ്രഖ്യാപിച്ചത് (1811). ഒരേ താപവും മർദവും ഉള്ള ഏതു വാതകത്തിന്റെയും നിശ്ചിതവ്യാപ്തത്തിൽ അടങ്ങിയിട്ടുള്ള തൻമാത്രകളുടെ എണ്ണം തുല്യമായിരിക്കും എന്നതാണ് ആ പരികല്പന. അണുക്കളും തൻമാത്രകളും തമ്മിലുള്ള വ്യത്യാസം അതു സ്പഷ്ടമാക്കി. ഈ പരികല്പന വളരെക്കാലം അംഗീകരിക്കപ്പെടാതിരുന്നു. അതിനെ ആധാരമാക്കി സ്റ്റാനിസ്ലോ കാനിസ്സാറോ 1858-ൽ ഒരു രസതന്ത്രപദ്ധതി ആവിഷ്കരിച്ചെടുത്തപ്പോഴാണ് ആ പരികല്പനയ്ക്ക് അംഗീകാരം സിദ്ധിച്ചത്. 1856 ജൂലൈ 9-ന് ടൂറിനിൽ ഇദ്ദേഹം നിര്യാതനായി.
അവലംബം.
&lt;templatestyles src="Reflist/styles.css" /&gt;

</doc>
<doc id="202911" url="https://ml.wikipedia.org/wiki?curid=202911" title="പാംബാ‍ർ നദി">
പാംബാ‍ർ നദി



</doc>
<doc id="202914" url="https://ml.wikipedia.org/wiki?curid=202914" title="അൻഡ്രോണിക്കസ് (വിവക്ഷ)">
അൻഡ്രോണിക്കസ് (വിവക്ഷ)

 
ബൈസാന്റിയൻ ചക്രവർത്തിമാരായിരുന്നു അൻഡ്രോണിക്കസ്.

</doc>
<doc id="202915" url="https://ml.wikipedia.org/wiki?curid=202915" title="Agumbe">
Agumbe



</doc>
<doc id="202918" url="https://ml.wikipedia.org/wiki?curid=202918" title="റാസ്ബെറി പൈ">
റാസ്ബെറി പൈ

 
റാസ്‌ബെറി പൈ (/paɪ/) എന്നത് ബ്രോഡ്‌കോമുമായി സഹകരിച്ച് റാസ്‌ബെറി പൈ ഫൗണ്ടേഷൻ യുണൈറ്റഡ് കിംഗ്‌ഡത്തിൽ വികസിപ്പിച്ചെടുത്ത ചെറിയ ഒറ്റ-ബോർഡ് കമ്പ്യൂട്ടറുകളുടെ (എസ്‌ബിസി) ഒരു പരമ്പരയാണ്. റാസ്‌ബെറി പൈ പദ്ധതി നടപ്പാക്കിയത് സ്‌കൂളുകളിലും വികസ്വര രാജ്യങ്ങളിലും അടിസ്ഥാന കമ്പ്യൂട്ടർ സയൻസ് പഠിപ്പിക്കുന്നതിനു വേണ്ടിയാണ്. യഥാർത്ഥ മോഡൽ പ്രതീക്ഷിച്ചതിലും കൂടുതൽ ജനപ്രിയമായി, റോബോട്ടിക്സ് പോലുള്ള ഉപയോഗങ്ങൾക്കായി പൊതുജനങ്ങൾക്ക് വിൽക്കുന്നു.
നെവാർക്ക് എലമെന്റ് 14, ആർഎസ് കമ്പോണന്റ്സ്, ഇഗോമാൻ എന്നീ കമ്പനികളാണ് റാസ്പ്ബെറി പൈ നിർമ്മിക്കുന്നത്. ഈ കമ്പനികളാണ് റാസ്പ്ബെറി പൈയുടെ വിൽപന നടത്തുന്നത്. ഇഗോമാൻ നിർമ്മിക്കുന്ന ബോർഡ് ചൈനയിലും തായ്‌വാനിലും മാത്രമേ വിൽക്കുന്നുള്ളൂ. ഇതിന്റെ നിറം ചുവപ്പാണ് കൂടാതെ എഫ്.സി.സി/സി.ഇ മുദ്രണങ്ങൾ ഇതിൽ ഇല്ല. എല്ലാ ബോർഡുകളുടെയും ഘടകങ്ങൾ ഒരേപോലെയാണ്.
ആം അടിസ്ഥാനമുള്ള ബ്രോഡ്കോം ബിസിഎം2835 സിസ്റ്റം ഓൺചിപ്പ് ആണ് റാസ്‍ബെറി പൈയിൽ ഉപയോഗിച്ചിരിക്കുന്നത്. ആം1176ജെഇസഡ്എഫ്-എസ് 700മെഗാഹെർടസ് പ്രോസസറും വീഡിയോകോർ 4 ജിപിയു ഉം ഇതിൽ ഉൾപ്പെടുത്തിയിരിക്കുന്നു. 256 എംബി റാം ആണ് ഇതിൽ ഉൾപ്പെടുത്തിയിട്ടുള്ളത്. മോഡൽ ബി, മോഡൽ ബി+ എന്നീ വകഭേദങ്ങളിൽ 512 എംബി റാം ഉൾക്കൊള്ളിച്ചിട്ടുണ്ട്. ഒരു എസ്ഡി കാർഡ് ഉപയോഗിച്ചാണ് റാസ്ബെറി പൈയിൽ ഓപ്പറേറ്റിംഗ് സിസ്റ്റം ബൂട്ട് ചെയ്യുന്നത്. ഫയലുകൾ സൂക്ഷിക്കാനുള്ള സംഭരണസ്ഥലമായും ഈ എസ്ഡി കാർഡ് ഉപയോഗിക്കപ്പെടുന്നു.
ഡെബിയൻ അടിസ്ഥാനമായുള്ളതും ആർച്ച് ലിനക്സ് അടിസ്ഥാനമായുള്ളതുമായ രണ്ട് ലിനക്സ് വിതരണങ്ങൾ റാസ്ബെറി പൈയിൽ ഉപയോഗിക്കാനായി റാസ്പ്ബെറി പൈ ഫൗണ്ടേഷൻ ലഭ്യമാക്കിയിട്ടുണ്ട്. കൂടാതെ ഫെഡോറ അടിസ്ഥാനമായ പൈഡോറ, എക്സ്ബിഎംസി ക്കായി റാസ്പ്ബിഎംസി എന്നിങ്ങനെ വിവിധ ലിനക്സ് വിതരണങ്ങളും റാസ്പ്ബെറി പൈയിൽ പ്രവർത്തിക്കും. റാസ്പ്ബെറി വെബ്സൈറ്റിൽ നിന്ന് ഡൗൺലോഡ് ചെയ്യാവുന്ന നൂബ്സ് ഇൻസ്റ്റേഷൻ മാനേജർ ഉപയോഗിച്ചാണ് റാസ്പിയാൻ ഓപ്പറേറ്റിംഗ് സിസ്റ്റം ഇൻസ്റ്റാൾ ചെയ്യുന്നത്. 
പെത്തൺ പ്രോഗ്രാമിംഗിന് ആവശ്യമായ എല്ലാ ഉപകരണങ്ങളും റാസ്ബെറി പൈയിൽ ഉപയോഗിക്കാനായി ലഭ്യമാണ്. കൂടാതെ സി, ജാവ, പേൾ തുടങ്ങിയ പ്രോഗ്രാമിംഗ് ഭാഷകളും ഇതിൽ കൈകാര്യം ചെയ്യാൻ കഴിയും.
14 ഫെബ്രുവരി 2014 ഓടെ ഏതാണ്ട് 2.5 മില്യൺ റാസ്ബെറി പൈ ബോർഡുകൾ ലോകമാകമാനം വിതരണം ചെയ്യപ്പെട്ടിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="202919" url="https://ml.wikipedia.org/wiki?curid=202919" title="Notre Dame de Paris">
Notre Dame de Paris



</doc>
<doc id="202923" url="https://ml.wikipedia.org/wiki?curid=202923" title="മട്ട">
മട്ട



</doc>
<doc id="202924" url="https://ml.wikipedia.org/wiki?curid=202924" title="ഉണക്കലരി">
ഉണക്കലരി

 
പുഴുങ്ങാതെ ഉണങ്ങിയ നെല്ല് കുത്തിയെടുത്ത അരിയാണ് ഉണക്കലരി അഥവാ ഉണങ്ങലരി. കഞ്ഞി, പാൽക്കഞ്ഞി, പായസം പലഹാരങ്ങൾ എന്നിവ ഉണ്ടാക്കാൻ ഉത്തമമാണ് ഈ വിധത്തിൽ കുത്തിയെടുത്ത അരി. കേരളത്തിലെ അമ്പലങ്ങളിൽ നൈവേദ്യച്ചോറും(പടച്ചോറ്)പാൽപ്പായസവുമുണ്ടാക്കാനും വ്രതം പോലുള്ള ഹൈന്ദവമായ ചില ചടങ്ങുകളിൽ ഭക്ഷണത്തിനായിട്ടും ഇത്തരം അരി നിർബന്ധമാണു്. കൂടാതെ, ക്ഷേത്രത്തിലേയും ശ്രാദ്ധം തുടങ്ങിയ മതപരമായ ചടങ്ങുകളിലേയും പൂജാദ്രവ്യങ്ങളിൽ ഒന്നായും ഉണങ്ങലരി ഉപയോഗിച്ചുവരുന്നു.
രീതി.
കൊയ്തുകൊണ്ടുവന്ന നെല്ല് ഈർപ്പം പോകുന്നതുവരെ ഏകദേശം രണ്ട് ദിവസത്തോളം ഉണക്കുന്നു. നന്നായി ഉണങ്ങിയ നെല്ലിലെ പതിരും മറ്റും നീക്കിയ ശേഷം ദീർഘകാലം സൂക്ഷിക്കാനായി പത്തായത്തിലേയ്ക്കോ നെല്ലറയിലേയ്ക്കോ മാറ്റാം. ഈ നെല്ല് ആവശ്യത്തിനനുസരിച്ച് എടുത്ത് ഉരലിൽ മര ഉലക്കകൊണ്ടു് കുത്തി അരിയാക്കിയാണ് ഉപയോഗിക്കുന്നത്. നല്ല രീതിയിൽ സൂക്ഷിച്ചാൽ 6 മാസം വരെ ഈ നെല്ല് കേടുകൂടാതെയിരിയ്ക്കും.

</doc>
<doc id="202925" url="https://ml.wikipedia.org/wiki?curid=202925" title="പച്ചരി">
പച്ചരി



</doc>
<doc id="202926" url="https://ml.wikipedia.org/wiki?curid=202926" title="ഉണങ്ങലരി">
ഉണങ്ങലരി



</doc>
<doc id="202927" url="https://ml.wikipedia.org/wiki?curid=202927" title="ഉണക്കരി">
ഉണക്കരി



</doc>
<doc id="202928" url="https://ml.wikipedia.org/wiki?curid=202928" title="പുഴുങ്ങലരി">
പുഴുങ്ങലരി



</doc>
<doc id="202929" url="https://ml.wikipedia.org/wiki?curid=202929" title="ഗ്യാൻവാണി">
ഗ്യാൻവാണി

 
ഇന്ദിരാഗാന്ധി ഓപ്പൺ യൂണിവേഴ്സിറ്റിയുടെ റേഡിയോ നിലയങ്ങൾ ഈ പേരിൽ അറിയപ്പെടുന്നു.പൂർണമായും വിദ്യാഭ്യാസപരിപാടികൾ പ്രക്ഷേപണം ചെയ്യുന്ന ഈ റേഡിയോനിലയങ്ങൾ ഇന്ത്യയിലെ മിക്ക വൻ നഗരങ്ങളിലുമുണ്ട്. കേരളത്തിൽ കൊച്ചി,തിരുവനന്തപുരം എന്നിവിടങ്ങളിൽ ആണ്.

</doc>
<doc id="202931" url="https://ml.wikipedia.org/wiki?curid=202931" title="Unakkalari">
Unakkalari



</doc>
<doc id="202932" url="https://ml.wikipedia.org/wiki?curid=202932" title="Brown rice">
Brown rice



</doc>
<doc id="202933" url="https://ml.wikipedia.org/wiki?curid=202933" title="പി.കെ. രാജശേഖരൻ">
പി.കെ. രാജശേഖരൻ

 
വിമർശകൻ, സാഹിത്യ നിരൂപകൻ, പത്രപ്രവർത്തകൻ, അദ്ധ്യാപകൻ എന്നീ നിലകളിൽ ശ്രദ്ധേയനാണു് പി.കെ. രാജശേഖരൻ. ലോകസാഹിത്യത്തിലെ വിഖ്യാത നോവലുകളെ മലയാളത്തിന് പരിചയപ്പെടുത്തുന്നതിൽ വലിയ പങ്കു വഹിച്ചു. മാതൃഭുമി ആഴ്ചപ്പതിപ്പിൽ അദ്ദേഹം എഴുതിയ "വാക്കിന്റെ മൂന്നാംകര" എന്ന ലേഖന പരമ്പര ഏറെ സഹൃദയശ്രദ്ധ പിടിച്ചുപറ്റി. ഇത് പിന്നീട് ഡിസി ബുക്സ് ഗ്രന്ഥരൂപത്തിൽ പുറത്തിറക്കുകയും ചെയ്തു. ദളിത്‌വാദത്തെ കുറിച്ച് അദ്ദേഹമെഴുതിയ ലേഖനം ഒട്ടേറെ വിവാദങ്ങൾക്ക് വഴിവെക്കുകയും ചെയ്തിരുന്നു. 
വ്യക്തി വിവരം.
1966 ഫെബ്രുവരി 21ന് തിരുവനന്തപുരം ജില്ലയിലെ മലയൻകീഴിനടുത്തുളള കരിപ്പൂരിൽ ജനിച്ചു. യൂണിവേഴ്സിറ്റി കോളേജ്, കാര്യവട്ടം സർവ്വകലാശാലാ കാമ്പസ് എന്നിവടങ്ങളിൽ പഠിച്ചു. കേരള സർവകലാശാലയിൽ നിന്ന് പി എച്ച് ഡി നേടി. ഇപ്പോൾ മാതൃഭൂമിയുടെ തിരുവന്തപുരം എഡിഷനിൽ പത്രാധിപ സമിതിയംഗം (ചീഫ് സബ് എഡിറ്റർ).
അവലംബം.
&lt;templatestyles src="Reflist/styles.css" /&gt;

</doc>
<doc id="202935" url="https://ml.wikipedia.org/wiki?curid=202935" title="ചെമ്പൻ പാണ്ട">
ചെമ്പൻ പാണ്ട

 
കിഴക്കൻ ഹിമാലയത്തിലും തെക്കുപടിഞ്ഞാറൻ ചൈനയിലും കണ്ടുവരുന്ന ഒരു സസ്തനിയാണ് ചെമ്പൻ പാണ്ട (ഇംഗ്ലിഷ് നാമം:Red panda). ഒരു വളർത്തുപൂച്ചയേക്കാൾ അല്പം അധികം മാത്രം വലിപ്പമുള്ള ഇവ സദാസമയവും മരങ്ങളിലാണ് ചിലവഴിക്കാറ്. പേരുസൂചിപ്പിക്കുന്നതു പോലെത്തന്നെ ഇവയുടെ ശരീരം ചെമ്പൻ രോമങ്ങളാൽ ആവൃതമാണ്. രോമാവൃതമായ നീണ്ട അയഞ്ഞവാൽ ഇവയുടെ പ്രത്യേകതയാണ്. മിശ്രഭുക്കായ ചെമ്പൻ പാണ്ടയുടെ ഭക്ഷണം മുളയാണെങ്കിലും മുട്ട, പക്ഷികൾ, ഷഡ്പദങ്ങൾ ചെറിയ സസ്തനികൾ എന്നിവയേയും അകത്താക്കാറുണ്ട്.
ശാരീരിക സവിശേഷതകൾ.
ചെമ്പൻ പാണ്ടയുടെ ശരീരത്തിന് (വാൽ ഉൾപെടാതെ) 50 മുതൽ 64 സെ.മീ വരെയും, വാലിന് 28 മുതൽ 59 സെ.മീ വരെ നീളവും കാണപ്പെടാറുണ്ട്. ഇവയിൽ ആണിന് 3.7-6.2 കിലോയും പെണ്ണിന് 3-6 കിലോയും തൂക്കം കാണുന്നു. ശരീരത്തിന്റെ മുകൾ ഭാഗത്ത് നീളമുള്ളതും മൃദുവായതുമായ ചെമ്പൻ രോമങ്ങൾ ഉള്ളപ്പോൾ അടിഭാഗത്തെ രോമങ്ങൾക്ക് കറുപ്പുകലർന്ന തവിട്ടുനിറമാണ്. കൂർത്തുവളഞ്ഞ നഖങ്ങൾ ഇവയെ മരങ്ങളിലൂടെ സഞ്ചരിക്കാൻ സമർത്ഥരാക്കുന്നു.
ആവാസം.
കിഴക്കൻ ഹിമാലയപ്രദേശത്താണ് ചെമ്പൻ പാണ്ടകളെ ധാരാളമായും കണ്ടുവരുന്നത്. ഇന്ത്യ, ചൈന, ഭൂട്ടാൻ, നേപ്പാൾ, മ്യാന്മർ, എന്നീ രാജ്യങ്ങളിൽ നമുക്കിവയെ കാണാൻ സാധിക്കും. ഇന്ത്യയിൽ പ്രധാനമായും സിക്കിം, അരുണാചൽ, മേഘാലയ, പശ്ചിം ബംഗാൾ എന്നീ സംസ്ഥാനങ്ങളിലാണ് ഇവ ധാരാളമായ് ഉള്ളത്. സിക്കിം സംസ്ഥാനത്തിന്റെ ഔദ്യോഗിക മൃഗം കൂടിയാണ് ചെമ്പൻ പാണ്ട. സമുദ്രനിരപ്പിൽ നിന്നും 7,200 മുതൽ 15,700അടി വരെ ഉയരത്തിലുള്ള പ്രദേശങ്ങളിലാണ് ഇവ വസിക്കുന്നത്. 10°Cനും 25°Cനും ഇടയിലുള്ള അന്തരീക്ഷതാപനില ഇവ ഇഷ്ടപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202936" url="https://ml.wikipedia.org/wiki?curid=202936" title="പി.കെ.രാജശേഖരൻ">
പി.കെ.രാജശേഖരൻ



</doc>
<doc id="202943" url="https://ml.wikipedia.org/wiki?curid=202943" title="ഇംഗ്ലീഷ് (വിവക്ഷകൾ)">
ഇംഗ്ലീഷ് (വിവക്ഷകൾ)



</doc>
<doc id="202944" url="https://ml.wikipedia.org/wiki?curid=202944" title="ആസ്തി">
ആസ്തി

 
 
സാമ്പത്തികമായ വരവുചെലവുകണക്കുകളിൽ (Financial Accounting), വിവിധ തരത്തിലുള്ള ധനവിഭവങ്ങളാണു് ആസ്തി എന്നറിയപ്പെടുന്നതു്. തനിക്കു് മൂല്യം സൃഷ്ടിക്കാൻ തക്ക വിധത്തിൽ ഒരു ഉടമസ്ഥനു് അവകാശമോ നിയന്ത്രണാധികാരമോ ചെലുത്താൻ കഴിയുന്ന, കേവലമൂല്യം അളന്നറിയാവുന്നതോ അല്ലാത്തതോ ആയ, എന്തിനേയും ആസ്തിയായി കണക്കാക്കാം. ആസ്തിയുടെ ഉടമസ്ഥത വഴി, ഉടമസ്ഥനു് തന്റെ സാമ്പത്തികമൂല്യം വർദ്ധിപ്പിക്കാനുള്ള സാദ്ധ്യത ഉണ്ടായിരിക്കണം. ലളിതമായി പറഞ്ഞാൽ, ആസ്തി പണമാക്കി മാറ്റാവുന്ന ഉടമസ്ഥമൂല്യത്തെ പ്രതിനിധീകരിക്കുന്നു. കൂടാതെ, പണം തന്നെ ഒരു ആസ്തിയാണു്.
നിർവ്വചനം.
ആസ്തി എന്നാൽ, ഒരു സ്ഥാപനത്തിനോ (വ്യക്തിക്കോ) അതിന്റെ പൂർവ്വകാലചരിത്രത്തിന്റേയും പൂർവ്വക്രയവിക്രയങ്ങളുടേയും ഫലമായി നിയന്ത്രിക്കാൻ അധികാരപ്പെട്ടതും ഭാവിയിൽ അതിനു് സാമ്പത്തികലാഭമുണ്ടാക്കാൻ സാദ്ധ്യത തെളിക്കുന്നതുമായ ഒരു വിഭവമാണു്.
മൊത്തം തദ്സമയ ആസ്തി.
ഒരു സ്ഥാപനത്തിന്റെ ഭൂസ്വത്തു്, യന്ത്രശാലകളും യന്ത്രങ്ങളും, പ്രാരംഭമൂലധനം, പ്രവർത്തനമൂലധനം, പലവക സ്ഥിരാസ്തികൾ,കൈയ്യിലിരിപ്പുപണം, ഹ്രസ്വകാലനിക്ഷേപങ്ങൾ, തിരിച്ചുകിട്ടാനുള്ള തുകകൾ, കലവറ ആസ്തികൾ, മുൻകൂട്ടി അടച്ചുവീട്ടിയ ചെലവുകൾ തുടങ്ങിയവയെല്ലാം ചേർന്നതാണു് അതിന്റെ മൊത്തം തദ്സമയ ആസ്തി.
സാധാരണ ഗതിയിൽ, സ്ഥാപനത്തിലെ ജോലിക്കാരേയും തൊഴിലാളികളേയും സാമ്പത്തിക ആസ്തിയായി കണക്കാക്കാറില്ല. ഉടമസ്ഥനു് വ്യക്തവും സമ്പൂർണ്ണവും വസ്തുനിഷ്ഠവുമായ, സാമ്പത്തികശാസ്ത്രത്തിനും അക്കൗണ്ടിങ്ങ് രീതികൾക്കും അനുസൃതമായ, നിയന്ത്രണം ഇവരിൽ ചെലുത്താനാവില്ല എന്നതാണു് ഇതിനു കാരണം.
References.
&lt;templatestyles src="Reflist/styles.css" /&gt;

</doc>
<doc id="202952" url="https://ml.wikipedia.org/wiki?curid=202952" title="സയാനോജെൻമോഡ്">
സയാനോജെൻമോഡ്

 
ഇപ്പോൾ നിലവിലില്ലാത്തതും സ്മാർട്ട്ഫോണുകളിലും ടാബ്ലറ്റ് കമ്പ്യൂട്ടറുകളിലും വ്യാപകമായി ഉപയോഗിച്ചിരുന്ന ആൻഡ്രോയിഡ് ഓപ്പറേറ്റിങ് സിസ്റ്റത്തിനെ അടിസ്ഥാനപ്പെടുത്തി നിർമ്മിച്ചെടുത്ത ഓപ്പൺസോഴ്സ് ഫേം വെയറിനെയാണു സയാനോജെൻ മോഡ് എന്നു വിളിക്കുന്നത്. ഗൂഗിൾ ആൻഡ്രോയിഡിന്റെ ഔദ്യോഗിക റിലീസുകളെ അടിസ്ഥാനമാക്കി, ഒറിജിനൽ, തേർഡ്-പാർട്ടി കോഡുകൾ ചേർത്ത് ഒരു റോളിംഗ് റിലീസ് ഡവലപ്പ്മെന്റ് മോഡലിനെ അടിസ്ഥാനമാക്കി ഇത് സ്വതന്ത്രവും ഓപ്പൺ സോഴ്‌സ് സോഫ്റ്റ്വെയറായി വികസിപ്പിച്ചെടുത്തു. ഫേംവെയറിന്റെ ഉപയോഗം റിപ്പോർട്ടുചെയ്യാൻ തിരഞ്ഞെടുത്തത് മൊത്തം സയനോജെൻമോഡ് ഉപയോക്താക്കളുടെ ഒരു ഭാഗം മാത്രമാണ്, കൂടുതൽ കാര്യക്ഷമതയ്ക്കും പ്രവർത്തനക്ഷമതയ്ക്കും വേണ്ട വികസനങ്ങൾ നടത്തുക വഴി ഔദ്യോഗിക ആൻഡ്രോയിഡ് ഓപ്പറേറ്റിംഗ് സിസ്റ്റങ്ങളിൽ ഇല്ലാത്ത പല സൗകര്യങ്ങളേയും ഇതിൽ കൂട്ടിയിണക്കിയിരിക്കും. 2015 മാർച്ച് 23 ന് ചില റിപ്പോർട്ടുകൾ സൂചിപ്പിക്കുന്നത് 50 ദശലക്ഷത്തിലധികം ആളുകൾ അവരുടെ ഫോണുകളിൽ സയനോജെൻമോഡ് പ്രവർത്തിപ്പിച്ചു എന്നാണ്. മറ്റ് റോമുകളുടെ ഡവലപ്പർമാർ ഇത് ഒരു സ്റ്റാർട്ടിംഗ് പോയിന്റായി ഉപയോഗിച്ചിരുന്നു.
2013 ൽ, സ്ഥാപകനായ സ്റ്റെഫാനി കോണ്ടിക്, പദ്ധതിയുടെ വാണിജ്യവത്ക്കരണം അനുവദിക്കുന്നതിനായി സയനോജെൻ ഇങ്ക് എന്ന പേരിൽ മൂലധനം സ്വരൂപിച്ചു.എന്നിരുന്നാലും, കമ്പനിയുടെ കാഴ്ചപ്പാടിൽ, പദ്ധതിയുടെ വിജയത്തെ മുതലെടുത്തില്ല, ഡിസംബർ 2016 ൽ ഈ സോഫ്റ്റ്‌വെയറിന് പിന്നിൽ പ്രവർത്തിച്ച സയാനോജെൻ ഇൻക് എന്ന കമ്പനി പ്രവർത്തനം മതിയാക്കുകയും തുടർന്ന് സയാനോജെൻ മോഡ് വികസിപ്പിക്കേണ്ടതില്ലെന്നു തീരുമാനിക്കുകയും ചെയ്തു. ഓപ്പൺ സോഴ്‌സ് ആയ ഈ കോഡ് പിന്നീട് ഫോർക്ക് ചെയ്യപ്പെട്ടു,യ ഈ കോഡ് പിന്നീട് ഫോർക്ക് ചെയ്യപ്പെട്ടു, കൂടാതെ ലീനിയേജ് ഓഎസ് നാമത്തിൽ ഒരു കമ്മ്യൂണിറ്റി പ്രോജക്റ്റായി അതിന്റെ വികസനം തുടരുന്നു.
മൊബൈൽ വെണ്ടറമാർ വിതരണം ചെയ്യുന്ന ഔദ്യോഗിക ഫേംവെയറിൽ കാണാത്ത സവിശേഷതകളും ഓപ്ഷനുകളും സയനോജെൻമോഡ് വാഗ്ദാനം ചെയ്തു. നേറ്റീവ് തീം സപ്പോർട്ട്, ഫ്ലാക്ക്(FLAC) ഓഡിയോ കോഡെക് പിന്തുണ, ഒരു വലിയ ആക്സസ് പോയിൻറ് നെയിം ലിസ്റ്റ്, പ്രൈവസി ഗാർഡ് (ഓരോ ആപ്ലിക്കേഷനും അനുമതി നൽകുന്ന മാനേജുമെന്റ് ആപ്ലിക്കേഷൻ), പൊതുവായ ഇന്റർഫേസുകളിൽ ടെതറിംഗ് പിന്തുണ, സിപിയു ഓവർക്ലോക്കിങ്ങും മറ്റ് പ്രകടന മെച്ചപ്പെടുത്തലുകളും മുതലായവയും, അൺലോക്കുചെയ്യാനാകുന്ന ബൂട്ട്ലോഡറും റൂട്ട് ആക്‌സസ്സും, സോഫ്റ്റ് ബട്ടണുകൾ, സ്റ്റാറ്റസ് ബാർ എന്നിവ ഇഷ്‌ടാനുസൃതമാക്കി ഉപയോഗിക്കുവാൻ സാധിക്കുന്നു മാത്രമല്ല മറ്റ് "ടാബ്‌ലെറ്റ് ട്വീക്കുകളും", പുൾ-ഡൗൺ അറിയിപ്പ് നൽകുന്ന ടോഗിളുകൾ (വൈ‌-ഫൈ, ബ്ലൂടൂത്ത്, ജിപിഎസ് എന്നിവ), മറ്റ് ഇന്റർഫേസ് മെച്ചപ്പെടുത്തലുകൾ ഉൾപ്പെടുത്തിയിരിക്കുന്നു. ഡെവലപ്പർമാരുടെ അഭിപ്രായത്തിൽ സയനോജെൻമോഡിൽ സ്പൈവെയറോ ബ്ലോട്ട്വെയറോ അടങ്ങിയിട്ടില്ല.ഔദ്യോഗിക ഫേംവെയർ റിലീസുകളുമായി താരതമ്യപ്പെടുത്തുമ്പോൾ സയനോജെൻമോഡിന്റെ പ്രകടനവും വിശ്വാസ്യതയും മനസ്സിലാക്കാൻ സാധിക്കും.
സയനോജെനിൽ നിന്നാണ് സയനോജെൻമോഡ് എന്ന പേര് ഉരുത്തിരിഞ്ഞത് (കോണ്ടിക് എന്ന് വിളിപ്പേരുള്ള ഒരു രാസ സംയുക്തത്തിന്റെ പേര്) + മോഡ് (മോഡ് എന്നത് യൂസർ വികസിപ്പിച്ച പരിഷ്കാരങ്ങൾക്കുള്ള പദമാണ്, ഇത് മോഡിംഗ് എന്നറിയപ്പെടുന്നു).
ചരിത്രവും വികസനവും.
2008 സെപ്റ്റംബറിൽ എച്ച്ടിസി ഡ്രീം ("ടി-മൊബൈൽ ജി 1" എന്ന് പേരിട്ടു) മൊബൈൽ ഫോൺ അവതരിപ്പിച്ചതിന് തൊട്ടുപിന്നാലെ, ആൻഡ്രോയിഡിന്റെ ലിനക്സ് അധിഷ്ഠിത സബ്സിസ്റ്റത്തിനുള്ളിൽ പ്രത്യേക നിയന്ത്രണം("റൂട്ട് ആക്സസ്" എന്ന് വിളിക്കപ്പെടുന്ന)നേടുന്നതിനുള്ള ഒരു രീതി കണ്ടെത്തി.ആൻഡ്രോയിഡ് ഓപ്പറേറ്റിംഗ് സിസ്റ്റത്തിന്റെ ഓപ്പൺ സോഴ്‌സ് സ്വഭാവവുമായി ചേർന്ന് റൂട്ട് ആക്‌സസ് ഉള്ളതിനാൽ ഫോണിന്റെ സ്റ്റോക്ക് ഫേംവെയറിൽ പരിഷ്‌ക്കാരം നടത്താനും ഫോണിൽ സോഫ്റ്റ്വെയർ വീണ്ടും ഇൻസ്റ്റാൾ ചെയ്യാനും അനുവദിച്ചു.
പിന്നീടുള്ള വർഷം, സ്വപ്നസാക്ഷാൽക്കാരത്തിനായി പരിഷ്‌ക്കരിച്ച ഫേംവെയർ ആൻഡ്രോയിഡ് താൽപ്പരകക്ഷികൾ വികസിപ്പിക്കുകയും വിതരണം ചെയ്യുകയും ചെയ്‌തു. ജീസസ്ഫ്രെക്ക് എന്ന ഡെവലപ്പർ ഈ ഫേംവെയർ പരിപാലിച്ചു വരുന്നത് ഡ്രീം ഉടമകൾക്കിടയിൽ പോപ്പുലർ ആയി മാറി. റൂട്ട് ആക്‌സസ്സിനായി മുമ്പ് ഉപയോഗിച്ചിരുന്ന ബഗ് പരിഹരിച്ചുകൊണ്ട് 2008 നവംബറിൽ ഗൂഗിൾ അതിന്റെ ആൻഡ്രോയിഡ് ആർസി30(Android RC30) ഓവർ-ദി-എയർ അപ്‌ഡേറ്റ് പുറത്തിറക്കിയതിന് ശേഷം, റൂട്ട് ആക്‌സസ്സ് പുന:സ്ഥാപിക്കുകയും ക്രമേണ വിപുലീകരിക്കുകയും ചെയ്യുന്ന പരിഷ്കരിച്ച പതിപ്പുകൾ അദ്ദേഹം നൽകിത്തുടങ്ങി.ജീസസ്ഫ്രെക്ക് തന്റെ ഫേംവെയറിന്റെ പ്രവർത്തനം നിർത്തി, ഡെവലപ്പർ സയനോജെൻ മെച്ചപ്പെടുത്തിയ (സാംസങ് സോഫ്റ്റ്വെയർ എഞ്ചിനീയറായ സ്റ്റെഫാനി കോണ്ടിക് ഉപയോഗിക്കുന്ന ഓൺലൈൻ പേര്) "സയനോജെൻമോഡ്" എന്ന(ഉപയോക്തൃ അഡാപ്റ്റേഷനുകൾ പലപ്പോഴും മോഡിംഗ് എന്ന് അറിയപ്പെടുന്നു)തന്റെ റോമിന്റെ ഒരു പതിപ്പിലേക്ക് മാറാൻ ഉപയോക്താക്കളോടു നിർദ്ദേശിച്ചു.
സയനോജെൻമോഡ് ജനപ്രീതി നേടി, ഒപ്പം ഡവലപ്പർമാരുടെ ഒരു കൂട്ടായ്മ, സയനോജെൻമോഡ് ടീം (അനൗപചാരികമായി "ടീം ഡൗചെ" എന്നറിയപ്പെടുന്നു) സംഭാവന നൽകി. ഏതാനും മാസങ്ങൾക്കുള്ളിൽ, സയനോജെൻമോഡ് പിന്തുണയ്ക്കുന്ന ഉപകരണങ്ങളുടെയും സവിശേഷതകളുടെയും എണ്ണം കൂടി, ഒപ്പം സയനോജെൻമോഡ് ജനപ്രിയ ആൻഡ്രോയിഡ് ഫേംവെയർ വിതരണങ്ങളിലൊന്നായി മാറി.
പല ഓപ്പൺ സോഴ്‌സ് പ്രോജക്റ്റുകൾക്ക് സമാനമായി, വിതരണം ചെയ്യപ്പെട്ട പുനരവലോകന നിയന്ത്രണ സംവിധാനം ഉപയോഗിച്ചാണ് സയനോജെൻമോഡ് വികസിപ്പിച്ചത്, ഔദ്യോഗിക സംഭരണികൾ ഉപയോഗിച്ച് ഗിറ്റഹബ്ബിൽ ഹോസ്റ്റുചെയ്യുന്നു.ജെറിറ്റ് ഉപയോഗിച്ച് സംഭാവകർക്ക് (contributors)പുതിയ സവിശേഷതകളോ ബഗ്ഫിക്സ് മാറ്റങ്ങളോ സമർപ്പിക്കുന്നു. സംഭാവനകൾ ആരെങ്കിലും പരീക്ഷിക്കുകയും, രജിസ്റ്റർ ചെയ്ത ഉപയോക്താക്കൾ അവരുടെ അഭിപ്രായം രേഖപ്പെടുത്തുകയും ആത്യന്തികമായി കോഡിലേക്ക് സ്വീകരിക്കുകയും ചെയ്യുന്നു.
തുടക്കത്തിൽ, സയനോജെൻ മോഡ് പതിപ്പുകൾ ഒരു രാത്രി, നാഴികക്കല്ല്, "സ്ഥിരതയുള്ള പതിപ്പ്" ഷെഡ്യൂളിൽ നൽകിയിരുന്നു; സയനോജെൻ‌മോഡ് 11 എം 6 അനുസരിച്ച്, "സ്ഥിരതയുള്ള" ലേബൽ‌ ഇനിമേൽ‌ ഉപയോഗിക്കില്ല, പകരം സയനോജെൻ‌മോഡിന്റെ റോളിംഗ് റിലീസ് ഡെവലപ്മെൻറ് മോഡലിന്റെ ഭാഗമായ "മൈൽസ്റ്റോൺ" എം-ബിൽ‌ഡുകളായി മാറ്റിസ്ഥാപിക്കുന്നു.
നിലവിലുള്ള സയനോജെൻമോഡ് പതിപ്പുകളുടെ പട്ടിക:
സയനോജെൻമോഡ് 7.
സയനോജെൻമോഡ് ടീം സംഭാവന ചെയ്ത അധിക ഇഷ്‌ടാനുസൃത കോഡ് ഉൾപ്പെടുത്തിയിട്ടുള്ള ഫേംവെയർ ആൻഡ്രോയിഡ് 2.3 ജിഞ്ചർബ്രെഡിനെ അടിസ്ഥാനമാക്കിയുള്ളതാണ്. സയനോജെൻ മോഡിന്റെ ഇഷ്‌ടാനുസൃത ഭാഗങ്ങൾ പ്രാഥമികമായി എഴുതിയത് സയനോജെൻ (സ്റ്റെഫാനി കോണ്ടിക്) ആണ്, എന്നാൽ എക്‌സ്‌ഡിഎ-ഡവലപ്പർമാരുടെ കമ്മ്യൂണിറ്റിയിൽ നിന്നുള്ള സംഭാവനകളും (മെച്ചപ്പെട്ട ലോഞ്ചർ ട്രേ, ഡയലർ, ബ്രൗസർ എന്നിവ പോലുള്ളവ)ഓപ്പൺ സോഴ്‌സ് പ്രോജക്റ്റുകളിൽ നിന്നുള്ള കോഡും (ഷെല്ലിലുള്ള ബിസിബോക്സ് പോലുള്ളവ) ഉൾപ്പെടുന്നു.

</doc>
<doc id="202956" url="https://ml.wikipedia.org/wiki?curid=202956" title="മാത്‌സ് ബ്ലോഗ്">
മാത്‌സ് ബ്ലോഗ്



</doc>
<doc id="202957" url="https://ml.wikipedia.org/wiki?curid=202957" title="പിസ്റ്റിസ് സോഫിയ">
പിസ്റ്റിസ് സോഫിയ

 
പൊതുവർഷം രണ്ടാം നൂറ്റാണ്ടോളം പഴക്കം കണ്ടേക്കാവുന്ന ഒരു പ്രധാന ജ്ഞാനവാദലിഖിതമാണ് പിസ്റ്റിസ് സോഫിയ അല്ലെങ്കിൽ 'ജ്ഞാനവിശ്വാസം'. അതിന്റെ ലഭ്യമായ അഞ്ചു കൈയെഴുത്തുപ്രതികൾ 5-6 നൂറ്റാണ്ടുകളിൽ ഈജിപ്തിലെ കോപ്റ്റിക് ഭാഷയിൽ എഴുതപ്പെട്ടവയാണ്. ഗ്രീക്കു മൂലത്തിൽ നിന്നുള്ള പരിഭാഷയാണ് ഇവയെന്നു കരുതപ്പെടുന്നു. മരണത്തിൽ നിന്ന് ഉയിർത്തെഴുന്നേറ്റ യേശു തന്റെ അമ്മയും മഗ്ദലനമറിയവും മാർത്തായും ഉൾപ്പെടെയുള്ള അനുയായികളുമായി പതിനൊന്നു വർഷം ചെലവഴിച്ച് നൽകിയതായി പറയപ്പെടുന്ന പ്രബോധനങ്ങളുടെ രൂപത്തിലാണ് ഇത് എഴുതപ്പെട്ടിരിക്കുന്നത്. ജ്ഞാനവാദചിന്തയ്ക്കു പരിചിതമായ വിശ്വശ്രേണിയുടെ വിവരണം ഇതിന്റ് ഭാഗമാണ്.
പേര്, ഉള്ളടക്കം.
"പിസ്റ്റിസ് സോഫിയ" എന്ന പേരിന്റെ അർത്ഥം വ്യക്തമല്ല. വിശ്വാസജ്ഞാനം, വിശ്വാസത്തിന്റെ ജ്ഞാനം, ജ്ഞാനത്തിൽ വിശ്വാസം എന്നൊക്കെ അതിന് അർത്ഥം കല്പിക്കാറുണ്ട്. കൃതിയുടെ ജ്ഞാനവാദപശ്ചാത്തലവും, സോഫിയ എന്നത് ജ്ഞാനവാദികൾക്ക് ജ്ഞാനം എന്നർത്ഥം വരുന്ന ഒരു പദമല്ലാതെ യേശുവിന്റെ ദൈവികാംശം തന്നെ ആയിരുന്നു എന്നതും പരിഗണിക്കുമ്പോൾ, "ജ്ഞാനത്തിന്റെ വിശ്വാസം" എന്നതാകും കൂടുതൽ ഉചിതമായ അർത്ഥം എന്നു കരുതപ്പെടുന്നു. മരണത്തിൽ നിന്ന് ഉയിർത്തെഴുന്നേറ്റ യേശു പതിനൊന്നു വർഷം ശിഷ്യന്മാരോടൊപ്പം ഭൂമിയിൽ ചെലവഴിച്ചെന്നും അക്കാലത്ത് അവരെ പ്രബോധിപ്പിക്കുകയും ദൈവികരഹസ്യങ്ങളുടെ തുടക്കത്തിലെ ഒന്നാം തലം വരെ ഗ്രഹിപ്പക്കുകയും ചെയ്തെന്നും "പിസ്റ്റിസ് സോഫിയ" പറയുന്നു. യേശുവിന്റെ മരണവും പുനരുദ്ധാനവും പ്രതിഫലിക്കുന്ന ഒരു ദൃഷ്ടാന്തകഥയിൽ തുടങ്ങുന്ന കൃതി, അടുത്തതായി ആത്മാവിന്റെ അവരോഹണ, ആരോഹണഗതികൾ വർണ്ണിക്കുന്നു. തുടർന്ന് ജ്ഞാനവാദവിശ്വവീക്ഷണത്തിലെ പ്രമുഖവ്യക്തികളെ അവതരിപ്പിക്കുന്നു. മുക്തിപ്രാപ്തിക്ക് മറികടക്കേണ്ട 32 ജഡമോഹങ്ങളുടെ വിവരണത്തിലാണ് ലിഖിതം സമാപിക്കുന്നത്.
പ്രാധാന്യം.
"പിസ്റ്റേ സോഫിയേ കോഡൈസ്" എന്നു പുറം ചട്ടയിൽ പേരെഴുതിയ അപൂർണ്ണമായ മറ്റൊരു ജ്ഞാനവാദരചനയോടു ചേർത്ത് തുന്നിക്കെട്ടിയ നിലയിൽ 1773-ൽ കണ്ടുകിട്ടിയ പ്രതിയാണ് പിസ്റ്റിസ് സോഫിയയുടെ ലഭ്യമായ 5 കൈയെഴുത്തുപ്രതികളിൽ ഏറ്റവും പ്രസിദ്ധമായത്. "ആസ്ക്യൂ കോഡക്സ്" എന്നറിയപ്പെടുന്ന ഈ പ്രതി 1795-ൽ ബ്രിട്ടീഷ് മ്യൂസിയം വിലയ്ക്കു വാങ്ങി. 
മുഖ്യധാരാക്രിസ്തുമതവുമായുള്ള മത്സരത്തിൽ പരാജയപ്പെട്ട ജ്ഞാനവാദക്രിസ്തീയതയുടെ സാഹിത്യം കിഴക്കും പടിഞ്ഞാറും അടിച്ചമർത്തപ്പെട്ടിരുന്നതിനാൽ 1945-ൽ, പ്രസിദ്ധമായ നാഗ് ഹമ്മദി ഗ്രന്ഥശേഖരം കണ്ടുകിട്ടുന്നതു വരെ, ജ്ഞാനവാദരചനകളിൽ ലഭ്യമായിരുന്നതെല്ലാം അടങ്ങിയ മൂന്നു കൈയെഴുത്തുപ്രതികളിൽ ഒന്നായിരുന്നു പിസ്റ്റിസ് സോഫിയ അടങ്ങിയ "ആസ്ക്യൂ കോഡെക്സ്". ബ്രൂസ് കോഡെക്സ്, ബെർളിൻ കോഡെക്സ് എന്നിവയായിരുന്നു മറ്റു രണ്ടു കൈയെഴുത്തുപ്രതികൾ. ഇവയ്ക്കു പുറമേ ജ്ഞാനവാദത്തെ സംബന്ധിച്ച് മുൻപുണ്ടായിരുന്ന അറിവത്രയും ജ്ഞാനവാദികളുടെ ശത്രുക്കളുടെ രചനകളിലെ ഉദ്ധരണികളേയും, വികൃതാനുകരണങ്ങളേയും ആശ്രയിച്ചു മാത്രമായിരുന്നു. യാഥാസ്ഥിതിക ക്രിസ്തീയനിലപാടിൽ നിന്നുള്ള വികൃതചിത്രം മാത്രമായിരുന്നു ക്രിസ്തീയതയുടെ ആദിമകാലത്തെ വലിയ ധാർമ്മികമുന്നേറ്റമായിരുന്ന ജ്ഞാനവാദത്തെക്കുറിച്ച് അവ നൽകിയിരുന്നത്. ജ്ഞാനവാദം അതിന്റെ അനുയായികൾക്ക് എന്തായിരുന്നു എന്ന് മനസ്സിലാക്കാൻ പിസ്റ്റിസ് സോഫിയായുടേയും പിന്നീട് നാഗ് ഹമ്മദി ഗ്രന്ഥശേഖരത്തിലെ കൃതികളുടേയും കണ്ടെത്തൽ സഹായിച്ചു.

</doc>
<doc id="202958" url="https://ml.wikipedia.org/wiki?curid=202958" title="മാത്സ് ബ്ലോഗ്">
മാത്സ് ബ്ലോഗ്

 
വിവരസാങ്കേതികവിദ്യയിലെ വളർച്ചക്കനുശ്രിതമായി 2009 ൽ കേരളത്തിലെ സ്കൂൾ വിദ്യാഭ്യാസവുമായി ബന്ധപ്പെട്ട പാഠ്യ, പാഠ്യേതര വിഷയങ്ങളെ സംബന്ധിച്ച, മലയാളഭാഷയിലുള്ള ലേഖനങ്ങൾ പ്രസിദ്ധീകരിക്കുന്ന ഒരു ബ്ലോഗാണ് മാത്‌സ് ബ്ലോഗ്. 
കേരളത്തിലെ ഹൈസ്കൂൾ ഗണിത അധ്യാപകർക്കായുള്ള ബ്ലോഗ് എന്നനിലയിലാണ് ഇതിന് തുടക്കമിട്ടതെങ്കിലും, സ്കൂൾ അഭ്യസനത്തെയും അധ്യാപകവൃത്തിയെയും ബാധിക്കുന്ന പലതരം കാര്യങ്ങളും, അധ്യാപകൻ തയ്യാറാക്കുന്ന പാഠ്യവിഭവങ്ങളും അധ്യയന തന്ത്രങ്ങളും പങ്കുവയ്ക്കുന്ന ലേഖനങ്ങളും, അധ്യാപകരുടെ സർവീസ് സംബന്ധിച്ച പ്രശ്നങ്ങൾ ചർച്ചചെയ്യുന്ന ലേഖനങ്ങളും വിവരസാങ്കേതികവിദ്യയുടെ ഉപയോഗം സംബന്ധിച്ച് ഈ രംഗത്തുള്ളവർക്കുള്ള സംശയനിവാരണത്തിനുള്ള ലേഖനങ്ങളും, അധ്യാപകർക്കായി, പഠിപ്പിക്കാൻ സഹായിക്കുന്ന ലേഖനങ്ങളും പ്രസിദ്ധീകരിക്കുന്നു.
ചരിത്രം.
ഐടി@സ്കൂൾ മാസ്റ്റർ ട്രെയിനറായ ജയദേവന്റെ നിർദ്ദേശപ്രകാരം എറണാകുളം ജില്ലയിലെ എടവനക്കാട് "എസ്.ഡി.പി.വൈ. കെ.പി.എം.എച്ച്.എസിലെ" അധ്യാപകനായ കെ ജി ഹരികുമാറും എടവനക്കാട് "എച്ച്.ഐ.എച്ച്.എസ്.എസിലെ" അധ്യാപകനായ വി കെ നിസാറും ചേർന്നാണ് ഈ ബ്ലോഗ് തുടങ്ങിയത്. ഗൂഗിളിന്റെ, ബ്ലോഗ്ഗർ സേവനം ഉപയോഗപ്പെടുത്തുന്ന ഇതിനിപ്പോൾ mathsblog.in എന്ന ഡൊമൈൻ നാമവുമുണ്ട്. 
2009 ജനുവരി 31 ന് ആദ്യ പോസ്റ്റ് പ്രസിദ്ധീകരിച്ചു. കേരളത്തിലെ ഹൈസ്കൂൾ ഗണിത അധ്യാപകർക്കായി, മലയാളത്തിലുള്ള ഒരു ബ്ലോഗ് എന്നതായിരുന്നു തുടക്കത്തിലെ ആശയം. മാതൃഭൂമി "നഗര"ത്തിൽ ഈ ബ്ലോഗിന്റെ പ്രവർത്തനത്തെപ്പറ്റി പ്രസിദ്ധീകരിച്ച കുറിപ്പ്, ബ്ലോഗ് വ്യാപകമായി അറിയപ്പെടാൻ കാരണമായി. ഇതെത്തുടർന്ന് അധ്യാപകരും അനധ്യാപകരുമായ, വിവിധ മേഖലകളിൽ വൈദഗ്ദ്ധ്യമുള്ളവർ ബ്ലോഗിന്റെ പ്രവർത്തനങ്ങളിൽ പങ്കെടുക്കാൻ തുടങ്ങി. ഇതിന്റെ ഫലമായി ബ്ലോഗ്, ഹൈസ്കൂൾ ഗണിതം അല്ലാതെയുള്ള, അധ്യാപകർക്കും വിദ്യാർത്ഥികൾക്കും താത്പര്യമുള്ള മറ്റു പലതരം വിഷയങ്ങളെപ്പറ്റിയുള്ള ലേഖനങ്ങളും പ്രസിദ്ധീകരിച്ചുതുടങ്ങി. ബ്ലോഗ് നടത്തിപ്പു സംഘത്തിലേക്ക് കൂടുതൽ പേർ ചേർന്നു; സ്വതന്ത്ര സോഫ്റ്റ്‌വെയർ രംഗത്ത് പ്രവർത്തിക്കുന്ന ഒരാളും, പതിന്നാല് അധ്യാപകരും ബ്ലോഗ് സംഘാടകരായി ഇപ്പോഴുണ്ട്.
പ്രധാന പംക്തികൾ.
പാഠ്യവിഷയങ്ങൾ.
പൈത്തൺ പാഠങ്ങളും, ഗണിത പസിലുകളും, പരീക്ഷകളുടെ ഉത്തരസൂചികകൾ, ടീച്ചിംഗ് നോട്ടുകൾ, വർക്ക് ഷീറ്റുകൾ, പ്രസന്റേഷനുകൾ തുടങ്ങിയവ ലഭ്യമാക്കുന്നു. സാങ്കേതിക രംഗത്തെ പുത്തൻ പ്രവണതകളെപ്പറ്റി കുട്ടികളെ അറിയിക്കാനും അവരിൽ പ്രചോദനമുണ്ടാക്കാനും മാത്‌സ് ബ്ലോഗ് ശ്രമിക്കുന്നുണ്ട്.
പാഠ്യേതരവിഷയങ്ങൾ.
ഗവൺമെന്റ് ഓർഡറുകളും സർക്കുലറുകളും പ്രസിദ്ധീകരിക്കുകയും, അധ്യാപകരുടെ ശമ്പളവും മറ്റ് സർവീസ് കാര്യങ്ങളും കൈകാര്യം ചെയ്യുന്ന "സ്പാർക്ക്" എന്ന സോഫ്റ്റ്‌വെയറിനെക്കുറിച്ചും, വിദ്യാഭ്യാസ വകുപ്പുമായി ബന്ധപ്പെട്ട സർക്കുലറുകളും നിർദ്ദേശങ്ങളും, അധ്യാപകരും വിദ്യാർഥികളും കാലികമായി നേരിടുന്ന പ്രതിസന്ധികൾക്ക് പരിഹാരം നിർദ്ദേശിക്കുയും ചെയ്യുന്നു. പുതിയ കാലത്ത് അധ്യാപകർക്ക് ക്ലാസ് റൂമിന് പുറത്തും നിരവധി പ്രവർത്തനങ്ങൾ ചെയ്യാനുള്ളതിനാൽ അതിന്റെ സാങ്കേതിക നൂലാമാലകൾ വിവരിക്കുകയും, സംശയങ്ങൾക്ക് പലപ്പോഴും തൽസമയം മറുപടി നല്കുന്നുണ്ട്. ഗവൺമെന്റ് ഓർഡറുകൾക്ക് പുറമെ ഫ്ലാഷ് ന്യൂസുകൾ, റിസൾട്ടുകൾ, സർക്കാർ വെബ്‌സൈറ്റിലേക്കുള്ള ലിങ്കുകൾ, ടാക്‌സ് കാൽക്കുലേറ്റർ, ഉച്ചഭക്ഷണ സംബന്ധമായ കാര്യങ്ങൾ, സ്വതന്ത്ര സോഫ്റ്റ്‌വെയറായ ഉബുണ്ടുവിനെക്കുറിച്ചുമുള്ള സ്‌കൂൾ സംബന്ധിയായ വിഷയങ്ങളിലും അധ്യാപകരും വിദ്യാർഥികളും സംവദിക്കികയും ചെയ്യുന്നുണ്ട്.. അധ്യാപനമേഖലയിൽ നടപ്പിൽ വരുന്ന പുതിയ പരിഷ്കാരങ്ങളേയും മറ്റുമുള്ള ഗൗരവമാർന്ന ചർച്ചകൾക്കായി ചർച്ചാവേദിയുമാണിത്, കൂടാതെ .എസ്.എം.എസ് ചാനൽ വഴി പതിനയ്യായിരം പേർക്ക് മുകളിൽ എസ്.എം.എസ് അയക്കുന്നുണ്ടായിരുന്നു.പക്ഷേ ഇപ്പോൾ ആ സേവനം ചില സാങ്കേതിക കാര്യങ്ങൾമൂലം നിലവിലില്ല.
മാദ്ധ്യമശ്രദ്ധ.
മാതൃഭൂമി 'നഗരം', മലയാള മനോരമ "പഠിപ്പുര", മാധ്യമം "വെളിച്ചം", "ഇൻഫോകൈരളി", "ഇൻഫോമാധ്യമം" രാഷ്ട്രദീപിക എന്നിവയിൽ മാത്സ് ബ്ലോഗിനെപ്പറ്റി വാർത്ത വന്നു.['] "സ്മാർട്ട് ഫാമിലി" എന്ന മാസികയിൽ ബ്ലോഗുമായി ബന്ധപ്പെട്ട അഭിമുഖം വന്നതോടെ നിരവധി വിദേശ മലയാളികളും ബ്ലോഗിനെക്കുറിച്ചറിഞ്ഞു. കൂടാതെ ഏഷ്യാനെറ്റ് ന്യൂസ് ചാനലിൻറെ "സിറ്റി റ്റൈം" പരിപാടിയിൽ മാത്‌സ് ബ്ലോഗിനെ കുറിച്ചു പരാമർശിച്ചിരുന്നു.[']

</doc>
<doc id="202965" url="https://ml.wikipedia.org/wiki?curid=202965" title="Cloudburst">
Cloudburst



</doc>
<doc id="202966" url="https://ml.wikipedia.org/wiki?curid=202966" title="മറിയത്തിന്റെ സുവിശേഷം">
മറിയത്തിന്റെ സുവിശേഷം

 
ജ്ഞാനവാദവീക്ഷണം പ്രതിഫലിപ്പിക്കുന്ന ഒരു പുരാതന ക്രിസ്തീയസന്ദിഗ്ദ്ധരചന (അപ്പോക്രിഫ) ആണ് മറിയത്തിന്റെ സുവിശേഷം. ഇതിൽ പരാമർശിക്കപ്പെടുന്ന മറിയം, പുതിയനിയമത്തിലെ മഗ്ദലനമറിയം ആണെന്നാണു ആന്തരികസൂചനകളിലും സമാനമായ ഇതര ലിഖിതങ്ങളുമായുള്ള താരതമ്യത്തിലും നിന്നുള്ള അനുമാനം. "ബെറോളിനെൻസിസ് 8502" എന്നറിയപ്പെടുന്ന കോപ്റ്റിക് പപ്പൈറസ് കൈയെഴുത്തുപ്രതി വഴി 1896-ലാണ് ഈ കൃതി കണ്ടു കിട്ടിയത്. അരനൂറ്റാണ്ടിലേറെക്കാലം അവഗണിക്കപ്പെട്ട കൈയ്യെഴുത്തുപ്രതിയുടെ പരിഭാഷ 1955-ൽ പ്രസിദ്ധീകരിക്കപ്പെട്ടു. ഇതിന്റെ മൂലഭാഷ ഗ്രീക്ക് ആണെന്നു കരുതപ്പെടുന്നു. 
'സുവിശേഷം' എന്ന പേരിൽ സാമാന്യമായി അറിയപ്പെടുന്നെങ്കിലും ഈ രചന കാനോനികസുവിശേഷങ്ങളിൽ പെടുന്നതല്ല. യേശുവിന്റെ പരസ്യജീവിതത്തിലെ സംഭവങ്ങളും പ്രബോധങ്ങളുമാണ് പൊതുവേ സുവിശേഷങ്ങളായി കണക്കാക്കപ്പെടുന്നതെന്നതിനാൽ, ഉള്ളടക്കത്തിന്റെ സ്വഭാവം പരിഗണിക്കുമ്പോൾ സുവിശേഷങ്ങളുടെ സാഹിത്യശാഖയിൽ പെടുത്താവുന്നതുമല്ല ഈ ലിഖിതം.
ചരിത്രം.
"ബെറോളിനെൻസിസ് 8502" എന്നറിയപ്പെടുന്ന കോപ്റ്റിക് പപ്പൈറസ് കൈയെഴുത്തുപ്രതി വഴി 1896-ൽ ഈജിപ്തിലെ അഖിമിം നഗരത്തിലാണ് ഈ കൃതി കണ്ടു കിട്ടിയത്. അതടങ്ങിയ പപ്പൈറസ് ഗ്രന്ഥം ജർമ്മൻ പണ്ഡിതൻ കാൾ റീൻഹാർട്ട് കെയ്റോയിലെ പുരാവസ്തുച്ചന്തയിൽ നിന്നു വിലയ്ക്കു വാങ്ങി ജർമ്മനിയിൽ എത്തിച്ചു. ഇതിന്റെ പപ്പൈറസ് പ്രതിയ്ക്ക് "ബെരൊളിനെൻസിസ് 8502" എന്നതിനു പുറമേ "അഖ്മിം കോഡെക്സ്" എന്ന പേരുമുണ്ട്. ആ ലിഖിതത്തിൽ ഈ രചനയ്ക്കു പുറമേ യോഹന്നാന്റെ സന്ദിഗ്ദ്ധരചന (Apocryphon of John), യേശുക്രിസ്തുവിന്റെ ജ്ഞാനം (Sophia of Jesus Christ) എന്നിവയും, "പത്രോസിന്റെ നടപടികൾ" എന്ന കൃതിയുടെ ഒരു സംഗ്രഹവും ഉണ്ട്. ഇവയുടെയെല്ലാം ഭാഷ കോപ്റ്റിക് മൊഴിയുടെ 'സാഹിദിക്' നാട്ടുരൂപമാണ്.. അരനൂറ്റാണ്ടിലേറെക്കഴിഞ്ഞ് 1955-ലാണ് ഈ കൈയ്യെഴുത്തുപ്രതി പ്രസിദ്ധീകരിക്കപ്പെട്ടത്. മറിയത്തിന്റെ സുവിശേഷത്തിന്റെ ഗ്രീക്കു ഭാഷയിലുള്ള രണ്ടു ശകലങ്ങൾ പിന്നീടു കണ്ടുകിട്ടി. ഈ ശകലങ്ങളിലൊന്ന്1938-ലും രണ്ടാമത്തേത് 1983-ലും പ്രസിദ്ധീകരിക്കപ്പെട്ടു.
ഹാർവർഡ് സർവകലാശാലയിലെ ദൈവശാസ്ത്രാദ്ധ്യാപിക കാരെൻ കിങ്ങിന്റെ അഭിപ്രായത്തിൽ ഈ ലിഖിതത്തിന്റെ മൂലരൂപം ക്രിസ്തുവിന്റെ കാലത്തെങ്ങോ ഗ്രീക്കു ഭാഷയിൽ എഴുതിയതാണ്. എങ്കിലും മിക്കവാറും പണ്ഡിതന്മാർ ഈ നിഗമനത്തോടു വിയോജിക്കുകയും അതിനെ രണ്ടാം നൂറ്റാണ്ടിലെ രചനയായി കണക്കാക്കുകയും ചെയ്യുന്നു.
മഗ്ദലനമറിയം.
മറിയത്തിന്റെ സുവിശേഷത്തിലെ മറിയം, അതേപേരുള്ള പുതിയനിയമത്തിലെ വ്യക്തികളിൽ ആരാകാം എന്ന കാര്യത്തിൽ പണ്ഡിതന്മാർക്കിടയിൽ തികഞ്ഞ അഭിപ്രായൈക്യമില്ല. അത് മഗ്ദലനമറിയം ആയിരിക്കാം എന്ന വാദം യേശുവിന്റെ ഒരു പ്രമുഖ അനുയായി എന്ന നിലയിലുള്ള അവളുടെ സ്ഥാനം, ഉയിർത്തെഴുന്നേറ്റ യേശു ആദ്യം അവൾക്കു പ്രത്യക്ഷപ്പെട്ടുവെന്ന പാരമ്പര്യം, ഇതരക്രിസ്തീയ ലിഖിതങ്ങളിലെ അവരുടെ സാന്നിദ്ധ്യം എന്നിവയുടെ അടിസ്ഥാനത്തിലാണ്. യേശുവിനെ അദ്ദേഹത്തിന്റെ ദൗത്യയാത്രകളിൽ അനുയാത്ര ചെയ്തിരുന്നവളും, കുരിശുമരണത്തിന്റെ നേർസാക്ഷിയും ഉയിർത്തെഴുന്നേല്പിന്റെ ആദ്യസാക്ഷിയും ആയി സുവിശേഷങ്ങളിൽ 'മഗ്ദലന' പ്രത്യക്ഷപ്പെടുന്നു.
ഇതര അകാനോനികരചനകളിൽ കാണപ്പെടുന്ന മഗ്ദലനയുടെ ചിത്രവുമായി ഈ രചനയിലെ മറിയത്തെ താരതമ്യം ചെയ്യുന്ന ഡി ബോവെർ, സ്ത്രീ ആണെന്ന കാരണത്തിൽ ഈ രചനയിൽ മറിയത്തെ എതിർക്കുന്നത് പത്രോസ് ആണെന്നു ചൂണ്ടിക്കാട്ടുന്നു. തോമായുടെ സുവിശേഷം, പിസ്റ്റിസ് സോഫിയ എന്നീ അകാനോനികരചനകളിലും പത്രോസ് ഈവിധത്തിലുള്ള എതിർപ്പു പ്രകടിപ്പിക്കുന്നുണ്ട്. പിസ്റ്റിസ് സോഫിയയിലെ മറിയം, 'മഗ്ദലന' തന്നെയാണെന്നതിൽ സംശയവുമില്ല. മറിയത്തിന്റെ സുവിശേഷത്തിലെ അവസാനരംഗവും ഇതിൽ പരാമർശിക്കപ്പെടുന്ന മറിയം, 'മഗ്ദലന' തന്നെയാണെന്നു തെളിയിക്കുന്നു. മേരിയേയും അവളുടെ ആശയങ്ങളേയും പിന്തുണച്ചു കൊണ്ട് അവിടെ ലെവി(മത്തായി) പത്രോസിനോട് ഇങ്ങനെ പറയുന്നു "തീർച്ചയായും രക്ഷകന് അവളെ നന്നായി അറിയാം. അതിനാലാണ് അവിടുന്ന് അവളെ നമ്മേക്കാൾ അധികം സ്നേഹിക്കുന്നത്." മറ്റൊരു അകാനോനികരചനയായ പീലിപ്പോസിന്റെ സുവിശേഷത്തിലും (Gospel of Philip) ഇതേതരം അഭിപ്രായം മറിയത്തെക്കുറിച്ച് വായിക്കാം.
മറിയത്തിന്റെ സുവിശേഷത്തിലെ മറിയം, 'മഗ്ദലന' ആണെന്നതിനോട് കാരെൻ കിങ്ങും യോജിക്കുന്നു. തന്റെ അഭിപ്രായം അവർ ഇങ്ങനെ സംഗ്രഹിക്കുന്നു: "ഒരു ആദർശശിഷ്യ, യേശുവിന്റെ ദൗത്യത്തിന്റെ സാക്ഷി, മഹത്ത്വീകരിക്കപ്പെട്ട യേശുവിനെ ദർശിക്കാൻ ഭാഗ്യം ലഭിച്ചവൾ, പത്രോസിന്റെ എതിർപക്ഷത്തുള്ളവൾ എന്നീ നിലകളിൽ അവളെ സംബന്ധിച്ചുള്ള പാരമ്പര്യം, അവളെ മറിയത്തിന്റെ സുവിശേഷത്തിലെ സന്ദേശത്തിന്റേയും അർത്ഥത്തിന്റേയും പ്രതിനിധിയാകാൻ പറ്റിയ ഏകവ്യക്തി ആക്കുന്നു”
ഉള്ളടക്കം.
മറിയത്തിന്റെ സുവിശേഷത്തിന്റെ ലഭ്യമായതിൽ ഏറ്റവും പൂർണ്ണതയുള്ള രൂപം "ബെറോളിനെൻസിസ് 8502" എന്ന കൈയ്യെഴുത്തു പ്രതിയാണ്. അതുപോലും തുടക്കത്തിൽ ആറു താളുകളും മദ്ധ്യത്തിൽ നാലുതാളുകളും നഷ്ടപ്പെട്ട നിലയിലാണ്. ഏതായാലും ഈ കൃതിയുടെ ഉള്ളടക്കത്തെ രണ്ടു ഭാഗങ്ങളായി തിരിക്കാനാകും. 
യേശുവിന്റെ പ്രബോധനം.
ഒന്നാം ഭാഗം ഉയിർത്തെഴുന്നേറ്റ യേശുവും ശിഷ്യന്മാരും തമ്മിലുള്ള ഒരു സംഭാഷണമാണ്. അതിന്റെ തുടക്കം കൈയ്യെഴുത്തുപ്രതിയിൽ നഷ്ടപ്പെട്ടിരിക്കുന്നു. ഇവിടെ യേശുവിന്റെ പ്രബോധനത്തിൽ, പാപമെന്നത് ഒരു ധാർമ്മികവർഗ്ഗമല്ലാതെ പ്രപഞ്ചസമസ്യ ആണെന്നുള്ള ജ്ഞാനവാദവീക്ഷണം കാണുന്നവരുണ്ട്. ഇതനുസരിച്ച്, പദാർത്ഥാത്മാക്കളുടെ അനുചിതമായ മിശ്രണത്തിന്റെ ഫലമാണു പാപം. അന്തിമമായി ഈ മിശ്രണം പരിഹരിക്കപ്പെടുമെന്ന ആശ്വാസം നൽകുന്ന യേശു, ശിഷ്യന്മാർക്ക് ആശീർവാദവും, ജാഗരൂഗരായിരിക്കാനുള്ള മുന്നറിയിപ്പും ലോകം മുഴുവൻ ദൈവരാജ്യം പ്രസംഗിക്കാനുള്ള കല്പനയും നൽകിയ ശേഷം അവരെ വിട്ടുപോകുന്നു. യേശു വിടവാങ്ങിയതിനെ തുടർന്ന് ശിഷ്യഗണത്തെ ദുഖവും സംശയങ്ങളും അലട്ടുന്നു. അപ്പോൾ മറിയം (മഗ്ദലന) യേശുവിന്റെ വാക്കുകൾ അനുസ്മരിപ്പിച്ച് അവരെ ആശ്വസിപ്പിക്കുന്നു.
മറിയത്തിന്റെ ദർശനം.
രണ്ടാം ഭാഗത്ത് യേശുവിൽ നിന്നു തനിക്കു ലഭിച്ച വിശേഷവെളിപാടിന്റെ വിവരണം മറിയം നൽകുന്നു. അവളുടെ ജ്ഞാനത്തിന്റെ അടിസ്ഥാനം യേശുവുമായുള്ള സംഭാഷണങ്ങളും യേശു നൽകിയ ദർശനവും ആയിരുന്നു. ദർശനങ്ങൾ കാണാൻ കഴിയുന്നതെങ്ങനെ എന്ന മറിയത്തിന്റെ ചോദ്യത്തിന് ആത്മാവ് മനസ്സു വഴി കാണുന്നുവെന്നും ആത്മാവിനും ചേതനയ്ക്കും (Spirit) ഇടയിലാണ് മനസ്സെന്നും യേശു മറുപടി പറയുന്നു. ഇവിടെ കൈയെഴുത്തുപ്രതിയുടെ പാഠത്തിൽ നാലു പുറങ്ങൾ നഷ്ടപ്പെട്ടിരിക്കുന്നതിനാൽ മറിയത്തിന്റെ വെളിപാടിന്റെ അവസാനഭാഗമേ നിലവിലുള്ളു. ലഭ്യമായ പുറങ്ങളിൽ മറിയം ചതുർഭൂതങ്ങളെ അതിജീവിച്ചുള്ള ആത്മാവിന്റെ ആരോഹണത്തെ സംബന്ധിച്ച വെളിപാടിനെ വിവരിക്കുന്നു. ജ്ഞാനോദയം പ്രാപിച്ച ആത്മാവ് അതോടെ നിത്യവും നിശ്ശബ്ദവുമായ വിശ്രാന്തിയിലെത്തുന്നു.
പത്രോസിന്റെ എതിർപ്പ്.
മറിയം തന്റെ വിശേഷജ്ഞാനം വിവരിച്ചു കഴിഞ്ഞപ്പോൾ ആദ്യം അന്ത്രയോസും തുടർന്ന് പത്രോസും അവളെ ചോദ്യം ചെയ്യുന്നു. ഈ പ്രബോധനങ്ങൾ വിചിത്രമാണെന്നും ഇമ്മാതിരി അറിവുകൾ യേശു തങ്ങളിൽ നിന്നു മറച്ചുവക്കുകയും ഒരു സ്ത്രീയ്ക്ക് വെളിപ്പെടുത്തുകയും ചെയ്യുക അസംഭവ്യമാണെന്നുമായിരുന്നു അവരുടെ ന്യായം. തങ്ങളുടെ എതിരാളികളെ നേരിടുന്നതിനു പകരം ഒരു സ്ത്രീയെ എതിർത്തതിന് പത്രോസിനെ ശാസിക്കുന്ന ലെവി (മത്തായി), യേശു അവളെ തങ്ങളേക്കാൾ അധികം സ്നേഹിച്ചിരുന്നെന്നു ചൂണ്ടിക്കാണിക്കുന്നു. ലജ്ജിതരായി സമ്പൂർണ്ണമനുഷ്യനെ എടുത്തണിഞ്ഞ് യേശു കല്പിച്ചിരുന്ന പ്രഘോഷണം നിർവഹിക്കാൻ അയാൾ അവരോടാവശ്യപ്പെടുന്നു. ഈ നിർദ്ദേശം അവർ അംഗീകരിക്കുന്നതോടെ ലിഖിതം സമാപിക്കുന്നു.
വിലയിരുത്തൽ.
മറിയത്തിന്റെ സുവിശേഷം പൊതുവേ ജ്ഞാനവാദപാരമ്പര്യത്തിലെ രചനയായി കണക്കാക്കപ്പെടുന്നു. ആഖ്യാനങ്ങളുടെ ഖണ്ഡങ്ങൾക്കിടയിൽ വെളിപാടുകളും സംഭാഷണങ്ങളും ചേർന്ന ഇതര ജ്ഞാനവാദലിഖിതങ്ങളുടെ മാതൃകയാണ് അതു പിന്തുടരുന്നത്. അഞ്ചാം നൂറ്റാണ്ടിലെ അതിന്റെ കോപ്റ്റിക് ഭാഷ്യം അടങ്ങിയ "ബെർളിൻ കോഡെക്സ്", "യോഹന്നാന്റെ സന്ദിഗ്ദ്ധലിഖിതം" (Apocryphon of John), "യേശുക്രിസ്തുവിന്റെ ജ്ഞാനം" (Sophia of Jesus Christ) എന്നീ ജ്ഞാനവാദലിഖിതങ്ങൾ കൂടി ചേർന്നതാണെന്നതും ശ്രദ്ധിക്കപ്പെട്ടിട്ടുണ്ട്. എങ്കിലും ജ്ഞാനവാദത്തിലെ ദ്വന്ദവാദത്തിന്റെ തീവ്രരൂപം പ്രകടിപ്പിക്കുന്ന സൃഷ്ടിവിവരണങ്ങളും ജ്ഞാനവാദികളുടെ 'ഡെമിയർജ്' (Demiurge) സങ്കല്പവും മറ്റും ഇതിന്റെ ലഭ്യമായ ഖണ്ഡങ്ങളിൽ കാണാനില്ല.
പതിനഞ്ചോളം നൂറ്റാണ്ടുകളായി വിസ്മരിക്കപ്പെട്ടിരുന്ന ഒരിനം ക്രിസ്തീയതയുടെ ജാലകക്കാഴ്ച നൽകുന്ന രചനയെന്ന് അതിനെ വിശേഷിപ്പിക്കുന്ന കാരൻ കിങ്ങ് തുടർന്ന് ഇങ്ങനെ നിരീക്ഷിക്കുന്നു:-
യേശുവിന്റെ പ്രബോധനത്തെ ആന്തരികമായ ആത്മീയജ്ഞാനത്തിന്റെ മാർഗ്ഗമെന്ന നിലയിൽ അത് വിപ്ലവകരമായി പുനർവ്യാഖ്യാനിക്കുന്നു; അവന്റെ സഹനവും മരണവും നിത്യജീവനിലേക്കുള്ള മാർഗ്ഗമായിരുന്നു എന്ന നിലപാടിനെ അതു നിരാകരിക്കുന്നു; മഗ്ദലനമറിയത്തെ വേശ്യയായി അവതരിപ്പിക്കുന്ന അബദ്ധവീക്ഷണത്തെ അതു ദൈവശാസ്ത്രത്തിലെ കെട്ടുകഥയായി തുറന്നുകാട്ടുന്നു; നേതൃത്വത്തിൽ സ്ത്രീകൾക്കുള്ള പങ്കിനെ പിന്തുണക്കാൻ ഏറ്റവും ഋജുവും ശക്തവുമായ വാദങ്ങൾ അവതരിപ്പിക്കുന്ന ആദിമക്രിസ്തീയലിഖിതമാണത്; അവിഹിതമായ അധികാരത്തിന്റെ നിശിതവിമർശനവും ആത്മീയപൂർണ്ണതയുടെ ആദർശസങ്കല്പവും(utopia) അത് അവതരിപ്പിക്കുന്നു; ആദിമക്രിസ്തീയതയിലെ ഐക്യത്തേയും മൈത്രിയേയും കുറിച്ചുള്ള നമ്മുടെ കാല്പനിക സങ്കല്പങ്ങളെ അതു വെല്ലുവിളിക്കുന്നു; സഭാധികാരഘടനയുടെ അടിസ്ഥാനത്തെ പുനഃപരിശോധിക്കാൻ അതു നമ്മോടാവശ്യപ്പെടുന്നു."

</doc>
<doc id="202968" url="https://ml.wikipedia.org/wiki?curid=202968" title="നീരാജനം">
നീരാജനം

ദീപം കൊണ്ട് ഉഴിയുന്നതാണ് നീരാജനം (സംസ്കൃതം: नीराजनम्, നീരാജനം). ഹിന്ദിസംസാരിക്കുന്ന സ്ഥലങ്ങളിൽ സാധാരണയായി നീരാജനത്തിന് ആരതി എന്ന് പറയുന്നു. അമ്പലങ്ങളിൽ ദീപാരാധന നടക്കുന്ന സമയത്ത് വിഗ്രഹങ്ങളുടെ മുൻപിൽ ആരാധനയായിട്ട് നീരാജനം നടത്തുന്നു. യുദ്ധത്തിനു പുറപ്പെടുന്നതിനു മുൻപ് ആശ്വിനമാസത്തിൽ ആയുധങ്ങൾക്ക് നീരാജനപൂജ ചെയ്യുന്നു.
അപശബ്ദം.
ചിലർ നീരാജനം എന്നതിനു പകരം നീരാഞ്ജനം എന്ന് തെറ്റായി പ്രയോഗിക്കുന്നു.

</doc>
<doc id="202970" url="https://ml.wikipedia.org/wiki?curid=202970" title="നീരാഞ്ജനം">
നീരാഞ്ജനം



</doc>
<doc id="202972" url="https://ml.wikipedia.org/wiki?curid=202972" title="ഷാം‌പെയ്ൻ">
ഷാം‌പെയ്ൻ



</doc>
<doc id="202974" url="https://ml.wikipedia.org/wiki?curid=202974" title="നാർകോപോളിസ്">
നാർകോപോളിസ്

 
2012-ലെ മാൻ ബുക്കർ പ്രൈസ് ചുരുക്കപ്പട്ടികയിൽ പരിഗണിക്കപ്പെടുന്ന ജീത് തയ്യിലിന്റെ ഇംഗ്ലീഷ് നോവലാണ് നാർകോപോളിസ്. 
പ്രമേയം.
1970-കളിലെ ബോംബെജീവിതമാണ് നോവലിന്റെ പ്രമേയം. ന്യൂയോർക്കിൽ നിന്ന് വരുന്ന കേന്ദ്രകഥാപാത്രം കഞ്ചാവും വേശ്യാലയവും നിറഞ്ഞ ബോംബെയിലേക്ക് എത്തിപ്പെടുന്നതും തുടർന്ന് സംഭവിക്കുന്ന നാടകീയസംഭവങ്ങളും നോവലിൽ അവതരിക്കപ്പെടുന്നു. മയക്കുമരുന്ന്, മരണം, ലൈംഗികത, പ്രണയം, ദൈവം, അഭിനിവേശംഎന്നിവയൊക്കെ നോവലിൽ വിഷയമാവുന്നുണ്ട്. 
പുറം കണ്ണികൾ.
നാർകോപോളിസ് : ഇരുണ്ട കാലത്തിന്റെ ഹംസഗാനം 

</doc>
<doc id="202975" url="https://ml.wikipedia.org/wiki?curid=202975" title="Narcopolis">
Narcopolis



</doc>
<doc id="202976" url="https://ml.wikipedia.org/wiki?curid=202976" title="Red panda">
Red panda



</doc>
<doc id="202981" url="https://ml.wikipedia.org/wiki?curid=202981" title="അബിസീനിയൻ പൂച്ച">
അബിസീനിയൻ പൂച്ച

 
 
പ്രാചീന ഈജിപ്തുകാർ മെരുക്കിയെടുത്ത ഒരു പൂച്ചവർഗ്ഗമാണ് അബിസീനിയൻ പൂച്ച. ഇന്നത്തെ വളർത്തു പൂച്ചകളിൽ ഏറെയും ഇവയുടെ പിന്തുടർച്ചക്കാരാണ്. നല്ല ബുദ്ധിശക്തിയും ഇണക്കവുമുള്ളവയാണ് അബിസീനിയൻ പൂച്ചകൾ. അമേരിക്കയിൽ പ്രിയമേറിയ പെറ്റുകളാണിവ. വലിയ ചെവികൾ ഉള്ളതുകാരണം ഇവയ്ക്ക് നല്ല കേഴ്വി ശക്തിയുമുണ്ട്. മറ്റ് പുച്ചകളെ അപേക്ഷിച്ച് ചെറിയ വാലാണിവയ്ക്കുള്ളത്. 14 വർഷമാണ് ഇവയുടെ ശരാശരി ആയുസ്സ്.
അവലംബം.
&lt;templatestyles src="Reflist/styles.css" /&gt;

</doc>
<doc id="202982" url="https://ml.wikipedia.org/wiki?curid=202982" title="കെ.ടി. ഇർഫാൻ">
കെ.ടി. ഇർഫാൻ

 
ഇർഫാൻ കോലോത്തും തൊടി ഇന്ത്യയിൽ കേരളത്തിലെ മലപ്പുറം ജില്ലയിൽ നിന്നുള്ള ഒരു അത്‌‌ലറ്റ് ആണ്. കീഴുപറമ്പ ആണ് ഇദ്ദേഹത്തിന്റെ സ്വദേശം.
2012 ലണ്ടൻ ഒളിമ്പിക്സിൽ 20 കിലോമീറ്റർ നടത്തമത്സരത്തിൽ ഇർഫാൻ ഇന്ത്യയെ പ്രതിനിധീകരിക്കുകയും ഈ ഇനത്തിൽ പുതിയ ദേശീയ റെക്കോർഡ് കുറിച്ച് 1 മണിക്കൂർ 20 മിനിറ്റ് 21 സെക്കന്റിൽ പത്താം സ്ഥാനം നേടുകയും ചെയ്തു. ഗുർമീത് സിങിന്റെ പേരിൽ ഉണ്ടായിരുന്ന 1 മണിക്കൂർ 23 മിനിറ്റ് 34 സെക്കന്റിന്റെ ദേശീയ റെക്കോർഡ് ആണ് ഇർഫാൻ തിരുത്തിയത്
അവലംബം.
&lt;templatestyles src="Reflist/styles.css" /&gt;

</doc>
<doc id="202983" url="https://ml.wikipedia.org/wiki?curid=202983" title="അക്കോൺ മരംകൊത്തി">
അക്കോൺ മരംകൊത്തി

 
ഓക്ക് മരങ്ങളിൽ ധാരാളമായി കാണുന്ന മരം കൊത്തികളാണ് അക്കോൺ വുഡ് പെക്കർ. ശരാശരി 20 സെന്റീമീറ്റർ നീളവും 85 ഗ്രാമോളം ഭാരവുമുള്ള പക്ഷികളാണിവ. കറുപ്പും വെളുപ്പും നിറമാണിവയ്ക്ക്. തലയിൽ ചുവപ്പ് നിറവും കാണാറുണ്ട്. ഓക്ക് മരത്തിലെ പഴങ്ങളാണ് ഇവയുടെ ഇഷ്ട ഭക്ഷണം. ഈ കായ്കൾ മരങ്ങളിൽ പൊത്തുണ്ടാക്കി സൂക്ഷിക്കാറുമുണ്ട്. ഓക്ക് മരങ്ങളുടെ നാശം അക്കോൺ പക്ഷികളുടെ നിലനിൽപ്പിന് ഭീഷണി ഉയർത്തുന്നുണ്ട്.
അവലംബം.
&lt;templatestyles src="Reflist/styles.css" /&gt;
അധികവായനയ്ക്ക്.
&lt;templatestyles src="Refbegin/styles.css" /&gt;

</doc>
<doc id="202984" url="https://ml.wikipedia.org/wiki?curid=202984" title="ആഫ്രിക്കൻ മീൻപിടിയൻ പരുന്ത്">
ആഫ്രിക്കൻ മീൻപിടിയൻ പരുന്ത്

 
ആഫ്രിക്കൻ വൻകരയിൽ മാത്രം കാണപ്പെടുന്ന ഒരിനം പരുന്താണ് ആഫ്രിക്കൻ മീൻപിടിയൻ പരുന്ത്. സിംബാവേയുടെയും സാംബിയയുടെയും ദേശീയ പക്ഷിയാണിത്. മീനാണ് ഇവയുടെ പ്രധാന ഭക്ഷണം. കാൽ നഖങ്ങൾ ഉപയോഗിച്ചാണ് ഇവ മീനിനെ വെള്ളത്തിൽ നിന്നും റാഞ്ചിയെടുക്കുന്നത്. ഈ വർഗ്ഗത്തിലെ പെൺ പക്ഷികൾക്കാണ് വലിപ്പവും ഭാരവും കൂടുതൽ.
അവലംബം.
&lt;templatestyles src="Reflist/styles.css" /&gt;

</doc>
<doc id="202985" url="https://ml.wikipedia.org/wiki?curid=202985" title="ആഫ്രിക്കൻ മുള്ളൻ പന്നി">
ആഫ്രിക്കൻ മുള്ളൻ പന്നി

 
ഭൂമിയിലെ ഏറ്റവും വലിപ്പം കൂടിയ മുള്ളൻ പന്നി വർഗമാണ് ആഫ്രിക്കൻ മുള്ളൻ പന്നി. തെക്കേ ആഫ്രിക്കയിലാണ് ഇവ കണ്ട് വരുന്നത്. ഒരടിയോളം നീളമുണ്ട് ഇവയുടെ മുള്ളുകൾക്ക്. സസ്യഭുക്കുകളായ ഇവ മാളങ്ങൾ തുരന്നാണ് താമസിക്കുന്നത്. മാത്രമല്ല ഇവ നീന്താറുമുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="202986" url="https://ml.wikipedia.org/wiki?curid=202986" title="അമേരിക്കൻ ബാഡ്ജർ">
അമേരിക്കൻ ബാഡ്ജർ

 
അമേരിക്ക, കാനഡ, മെക്സിക്കോ, എന്നിവിടങ്ങളിൽ കണ്ട് വരുന്ന ഒരിനം നീർനായയാണ് അമേരിക്കൻ ബാഡ്ജർ. മണ്ണിനടിയിലുണ്ടാക്കുന്ന മാളങ്ങളിലാണ് ഇവയുടെ വാസം. തടിച്ച് ഉയരം കുറഞ്ഞ ശരീരപ്രകൃതിയാണിവയ്ക്ക്. ചാരനിറത്തിലോ ചുവപ്പ് കലർന്ന തവിട്ടു നിറത്തിലോ ഉള്ള പരുപരുത്ത രോമങ്ങൾ ഇവയുടെ ശരീരത്തിൽ നിറയെ ഉണ്ട്. മൂക്കിനറ്റം മുതൽ വാലുവരെ നീണ്ടുകിടക്കുന്ന വെളുത്ത വര ഇവയുടെ പ്രത്യേകതയാണ്. ചെറു ജീവികൾ, പക്ഷികൾ, മത്സ്യം തുടങ്ങിയവയാണ് ഇവയുടെ ആഹാരം.
അവലംബം.
&lt;templatestyles src="Reflist/styles.css" /&gt;

</doc>
<doc id="202987" url="https://ml.wikipedia.org/wiki?curid=202987" title="അൻഡ്രോണിക്കസ് (വിവക്ഷ)&quot;">
അൻഡ്രോണിക്കസ് (വിവക്ഷ)&quot;



</doc>
<doc id="202988" url="https://ml.wikipedia.org/wiki?curid=202988" title="അമേരിക്കൻ ബിറ്റേൺ">
അമേരിക്കൻ ബിറ്റേൺ

 
കൊക്ക് വർഗത്തിൽപ്പെട്ട ഒരു പക്ഷിയാണ് അമേരിക്കൻ ബിറ്റേൺ. ചതുപ്പുകളിലും നനവുള്ള പുൽപ്പൊന്തകളിലും ഒളിച്ചു നിൽക്കാനാണ് ഇവയ്ക്ക് ഇഷ്ടം. ഇവ ശത്രുക്കളുടെ കണ്ണിൽപ്പെട്ടാൽ കൊക്ക് മേലോട്ടാക്കി നിശ്ചലമായി നിൽക്കും. മീനുകളും പ്രാണികളും ജലജീവികളുമാണ് ഇവയുടെ പ്രധാന ഭക്ഷണം. 70 സെന്റീമീറ്റർ വരെ ഇവയ്ക്ക് ഉയരമുണ്ട്. 
References.
&lt;templatestyles src="Reflist/styles.css" /&gt;

</doc>
<doc id="202989" url="https://ml.wikipedia.org/wiki?curid=202989" title="Maths Blog">
Maths Blog



</doc>
<doc id="202990" url="https://ml.wikipedia.org/wiki?curid=202990" title="ആൻഡിയൻ കോണ്ടൂർ">
ആൻഡിയൻ കോണ്ടൂർ

 
ഭൂമിയുടെ വടക്കൻ ഭാഗങ്ങളിൽ['] വസിക്കുന്ന പറക്കാൻ കഴിവുള്ള പക്ഷികളിൽ ഏറ്റവും വലുതാണ് ആൻഡിയൻ കോണ്ടൂർ. കഴുകൻ വംശത്തിലെ പ്രധാനപ്പെട്ട ഒരിനമാണിത്. മാനിന്റേയും കന്ന്കാലികളുടേയും അഴുകിയ ശവശരീരമാണ് ഇവയുടെ പ്രധാന ഭക്ഷണം. 50 വയസുവരെ ഇവ ജീവിക്കാറുണ്ട്. അർജന്റീന, ബൊളീവിയ, ചിലി, കൊളംബിയ, ഇക്വഡോർ, പെറു തുടങ്ങിയ രാജ്യങ്ങളുടെ ദേശീയ ചിഹ്നം കൂടിയയായ ഈ കഴുകൻ ഇപ്പോൾ വംശനാശ ഭീഷണിയിലാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="202991" url="https://ml.wikipedia.org/wiki?curid=202991" title="ആരോ ക്രാബ്">
ആരോ ക്രാബ്

 
ഇൻഡോ പസഫിക്ക്, ആഫ്രിക്ക, കാലിഫോർണിയ എന്നിവിടങ്ങളിൽ കാണപ്പെടുന്ന കടൽ ഞണ്ടുകളാണിവ. ചിലന്തികളെ പോലെ നീളമുള്ള കാലുകൾ ഉള്ളതിനാൽ സ്പൈഡർ ക്രാബ് എന്നും വിളിക്കാറുണ്ട്. മഞ്ഞ, തവിട്ട്, കറുപ്പ്, ഗോൾഡൻ എന്നീ നിറങ്ങളിലും കാണപ്പെടുന്നു. കടലിലെ ചെറുമാളങ്ങളിൽ വസിക്കുന്ന ഇവ പ്രധാനമായും ചെറുജീവികളെയാണ് ആഹാരമാക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="202992" url="https://ml.wikipedia.org/wiki?curid=202992" title="നീലഞണ്ട്">
നീലഞണ്ട്

 
 
കാലുകൾക്ക് നീലനിറമുള്ള ഒരിനം ഞണ്ടാണ് ബ്ലൂക്രാബ് അഥവാ നീലഞണ്ട്. ഉൾക്കടലുകൾ, നദീമുഖങ്ങൾ, ചെളി നിറഞ്ഞ തീരങ്ങൾ എന്നിവിടങ്ങളിലാണ് ഇവയുടെ താമസം. പുറം തോടും പത്ത് കാലുകളുമുണ്ടിവയ്ക്ക്. പുറം തോടിന് എകദേശം ആറിഞ്ച് നീളമുണ്ടാകും. അഞ്ചാമത്തെ ജോഡി കാലുകൾ നീന്താൻ പറ്റിയ പരന്ന ആകൃതിയിലാണ്. ശവംതീനികളാണ് നീലഞണ്ടുകൾ.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="202994" url="https://ml.wikipedia.org/wiki?curid=202994" title="ആർട്ടിക് സ്കൂവ">
ആർട്ടിക് സ്കൂവ

 
ഒരിനം കടൽ പക്ഷികളാണ് ആർട്ടിക് സ്കൂവ #തിരിച്ചുവിടുക Parasitic Jaeger, Parasitic Skua എന്നും പേരുകളുണ്ട്. പക്ഷി ലോകത്തിലെ കടൽക്കൊള്ളക്കാർ എന്ന് ഇവ അറിയപ്പെടുന്നു. മറ്റ് പക്ഷികളുടെ കൊക്കിൽ നിന്ന് ആഹാരം തട്ടിപ്പറിയ്ക്കാൻ ഇവയ്ക്ക് ഒരു മടിയുമില്ല. അതിനുവേണ്ടി മറ്റ് പക്ഷികളുമായ് ആകാശയുദ്ധങ്ങൾ വരെ ഇവ നടത്താറുണ്ട്. അതിനാലാണ് ഇവയെ പക്ഷി ലോകത്തിലെ കടൽക്കൊള്ളക്കാർ എന്ന് അറിയപ്പെടുന്നത്. ദേശാടന പക്ഷികളായ സ്കൂവകൾ ജീവിതകാലത്തിലധികവും നടുക്കടലിലെ ദ്വീപുകളിലായിരിക്കും. മുട്ടയിടാൻ സമയമാകുമ്പോൾ മാത്രമേ ഇവ കരയിലേക്ക് വരാറുള്ളു.
37-44 സെ.മീ നീളവും 100-115 സെ.മീ ചിറകു വിരിപ്പും 385- 600 ഗ്രാം തൂക്കവും കാണും.വിരലുകൾക്കിടയിൽ പാടാകെട്ടിയ ഇരുണ്ട കാലുകളുണ്ട്. അറ്റം കറുത്ത ഇരുണ്ട തവിട്ടു നിറമുള്ള കൊക്കുകളാണ് ഉള്ളത്.
പ്രജനനം.
മെയ്- ജൂൺ മാസങ്ങ്ലിൽ നിലത്തുണ്ടാക്കുന്ന ആഴം കുറഞ്ഞ കുഴികളിലാണ് 1-2 മുട്ടകളിടുന്നത്. പൂവനും പിടയും അടയിരുന്നു് 24-28 ദിവസങ്ങ്ല് കൊണ്ട് മുട്ട വിരിയുന്നു. 30 ദിവസംകൊണ്ട് കുഞ്ഞുങ്ങൾ പറക്കാറാകുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="202995" url="https://ml.wikipedia.org/wiki?curid=202995" title="ഇർഫാൻ കോലോത്തും തൊടി">
ഇർഫാൻ കോലോത്തും തൊടി



</doc>
<doc id="202997" url="https://ml.wikipedia.org/wiki?curid=202997" title="ആർട്ടിക്ക് വാബ്ലെർ">
ആർട്ടിക്ക് വാബ്ലെർ

 
ഒരു ദേശാടന പക്ഷിയാണ് ആർട്ടിക്ക് വാബ്ലെർ. കൈപ്പിടിയിലൊതുങ്ങുന്നത്ര വലിപ്പം മാത്രമേ ഇതിനുള്ളു. അലാസ്ക, ഓസ്ട്രേലിയ, ഏഷ്യ എന്നിവിടങ്ങളിൽ ഈ പക്ഷിയെ കാണാൻ കഴിയും. നിലം പറ്റി വളരുന്ന കുറ്റിച്ചെടികളിലാണിവ കൂടൊരുക്കുക. പ്രാണികളാണ് ഇവയുടെ പ്രധാന ഭക്ഷണം. 
അവലംബം.
&lt;templatestyles src="Reflist/styles.css" /&gt;

</doc>
<doc id="203000" url="https://ml.wikipedia.org/wiki?curid=203000" title="ബിഗ് ഹോൺ ഷീപ്പ്">
ബിഗ് ഹോൺ ഷീപ്പ്

 
വടക്കേ അമേരിക്കയിൽ കണ്ട് വരുന്ന ഒരിനം ചെമ്മരിയാടാണ് ബിഗ് ഹോൺ ഷീപ്പ്. വിചിത്രമായ വളഞ്ഞ കൊമ്പുകൾ കാരണമാണ് ഈ പേര് ലഭിച്ചത്. കൊമ്പുകൾക്ക് ഏകദേശം 14 കിലോ വരെ ഭാരം കാണും. പെണ്ണാടിന്റെ കൊമ്പിന് ആണാടിന്റെ കൊമ്പിനോളം വളവില്ല. കൂട്ടമായാണ് ഇവ കഴിയുന്നത്. ചെന്നായ, കരടി, കൂഗർ, ബോബ് കാറ്റ് തുടങ്ങിയവയാണ് ഇവയെ പ്രധാനമായും ഇരപിടിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="203003" url="https://ml.wikipedia.org/wiki?curid=203003" title="ബുൾ ഷാർക്ക്">
ബുൾ ഷാർക്ക്

 
ഉഷ്ണമോഖലാ കടൽ തീരങ്ങളിലും നദികളിലും കാണപ്പെടുന്ന ആക്രമണകാരിയായ ഒരിനം സ്രാവുകളാണ് ബുൾ ഷാർക്ക് #തിരിച്ചുവിടുക . ആഫ്രിക്കയിൽ സാമ്പി എന്നും നിക്കരാഗ്വേയിൽ നിക്കരാഗ്വേ ഷാർക്ക് എന്നും അറിയപ്പെടുന്നു. കാളയുടേതു പോലുള്ള മുഖവും ആക്രമണ സ്വഭാവവും കാരണമാണ് ഇവയ്ക്ക് ബുൾ ഷാർക്കെന്ന പേര് കിട്ടിയത്. സാവധാനത്തിൽ സഞ്ചരിക്കുന്നവയെങ്കിലും ഇരയെ പിടിക്കുവാനായി ഇവ അമിതവേഗം കൈവരിക്കുന്നു. മത്സ്യങ്ങൾ, മറ്റു സ്രാവുകൾ, ഡോൾഫിനുകൾ തുടങ്ങിയവയാണ് ഇവയുടെ പ്രധാന ഭക്ഷണം. മാംസത്തിനും ചിറകിനും എണ്ണയ്ക്കും വേണ്ടി മനുഷ്യർ വേട്ടയാടുന്നതിനാൽ ഇവ വംശനാശത്തിന്റെ വക്കിലാണ്.
ആൺസ്രാവിനു 157 - 226 സെന്റീമീറ്റർ നീളവും പെൺസ്രാവിനു 230 സെന്റീമീറ്റർ വരെ നീളവും ഉണ്ടാകും. ഒറ്റപ്രസവത്തിൽ 13 കുഞ്ഞുങ്ങൾ വരെ ജനിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="203005" url="https://ml.wikipedia.org/wiki?curid=203005" title="ഒസിലാരിസ് ക്ലൗൺ ഫിഷ്">
ഒസിലാരിസ് ക്ലൗൺ ഫിഷ്

 
ഇൻഡോ പസിഫിക് മേഖലയിൽ ഉള്ള പവിഴപ്പുറ്റുകകളിൽ കണ്ടുവരുന്ന ഒരിനം കോമാളി മത്സ്യം ആണ് ഒസിലാരിസ് ക്ലൗൺ ഫിഷ്.
References.
&lt;templatestyles src="Reflist/styles.css" /&gt;

</doc>
<doc id="203014" url="https://ml.wikipedia.org/wiki?curid=203014" title="Raspberry Pi">
Raspberry Pi



</doc>
<doc id="203015" url="https://ml.wikipedia.org/wiki?curid=203015" title="പൂച്ചകളുടെ പട്ടിക">
പൂച്ചകളുടെ പട്ടിക

 
 
ഇത് വളർത്തു പൂച്ച ഇനങ്ങളുടെ പട്ടികയാണ്. 
ഇതും കാണുക.
പൂച്ച

</doc>
<doc id="203016" url="https://ml.wikipedia.org/wiki?curid=203016" title="തൃശ്ശൂരിന്റെ ചരിത്രം">
തൃശ്ശൂരിന്റെ ചരിത്രം

 
 
തൃശ്ശൂർ ജില്ലയ്ക്കു പൊതുവായതും അതേ പേരിലുള്ള ജില്ലാതലസ്ഥാനത്തിന്റെ പ്രത്യേകമായുമുള്ള ചരിത്രസംബന്ധമായ വസ്തുതകളിലേക്കും അതിന്റെ ഗവേഷണ-നിഗമനപ്രവൃത്തികൾക്കുതകുന്ന ചരിത്രസാമഗ്രികളെക്കുറിച്ചും പ്രതിപാദിക്കുന്നതാണു് ഈ ലേഖനത്തിന്റെ വിഷയം.
ഭരണസൗകര്യത്തിനായി കേരളത്തെ പതിനാലുജില്ലകളായി വിഭജിച്ചിരിക്കുന്നതിൽ ഒന്നാണു് തൃശ്ശൂർ ജില്ല. 1949 ജൂലൈ 1 നാണു് ഔദ്യോഗികമായി അന്നത്തെ തിരുവിതാംകൂർ-കൊച്ചി സംസ്ഥാനത്തിന്റെ ഭാഗമായി ഈ ജില്ല നിലവിൽ വന്നതു്. ഒട്ടനവധി വിദ്യാഭ്യാസസ്ഥാപനങ്ങളും സാഹിത്യം, നാടകം, സുകുമാരകലകൾ, ചലച്ചിത്രം തുടങ്ങിയ സർഗ്ഗമണ്ഡലങ്ങളിൽ വ്യാപരിക്കുന്ന അക്കാദമികളും സമ്പന്നമായ ഒരു പ്രസാധനചരിത്രവും സ്വായത്തമായ ജില്ലാതലസ്ഥാനം (തൃശ്ശൂർ നഗരം) കേരളത്തിൽന്റെ സാംസ്കാരികതലസ്ഥാനം എന്നു കൂടി അറിയപ്പെടുന്നു. കേരളത്തിലെ ഏറ്റവും വർണ്ണശബളിമയും ജനസംഗമസാന്നിദ്ധ്യവും അവകാശപ്പെടാവുന്ന തൃശ്ശൂർ പൂരം ഭാരതത്തിലെതന്നെ ക്ഷേത്രോൽസവങ്ങളിൽ പ്രശസ്തികൊണ്ടു് മുൻപന്തിയിൽ നിൽക്കുന്നു.
കേരളത്തിന്റെയും ഭാരതത്തിന്റേയും എന്നല്ല, തെക്കനേഷ്യയുടെത്തന്നെ ചരിത്രത്തിൽ നിർണ്ണായകമായ സ്വാധീനം ചെലുത്തിയിട്ടുള്ള ചരിത്രസംഭവങ്ങൾക്കു് തൃശ്ശൂർ ജില്ലയും സമീപപ്രദേശങ്ങളും സാക്ഷിയായിരുന്നിട്ടുണ്ടു്. ചരിത്രാതീതകാലത്തുള്ള ആദിമാനവികസംസ്കാരം മുതൽ വൈദികകാലവും ഗോത്രസംസ്കൃതികളും സംഘസംസ്കാരവും തരണം ചെയ്തു് പിൽക്കാലത്തു് കേരളജനതയുടെ തന്നെ സവിശേഷമായ മതരാഷ്ട്രീയസ്വഭാവങ്ങൾക്കു് അടിസ്ഥാനമായിത്തീർന്ന തനതു വികാസങ്ങളിലൂടെ ആധുനികഭാരതത്തിന്റെ സ്വാതന്ത്ര്യസമരഗാഥകളിലേക്കു് തൃശ്ശൂരിന്റെ ചരിത്രം വ്യാപിച്ചിരിക്കുന്നു.
ചരിത്രഗവേഷണത്തിനു ലഭ്യമായ സാമഗ്രികൾ.
കേരളത്തിനു മൊത്തമെന്നപോലെത്തന്നെ ക്രി.വ. 1500 വരെയുള്ള ചരിത്രം തൃശ്ശൂരിന്റെ കാര്യത്തിലും വളരെ അവ്യക്തമാണു്. ഒട്ടും ചരിത്രബോധമില്ലാത്തതും അതിന്റെ അഭാവം കൊണ്ടുതന്നെ വളരെ പരിമിതമായ ലൗകികജീവിതവീക്ഷണങ്ങളുമുള്ള ഒരു ജനത എന്ന കേരളീയരെക്കുറിച്ചുള്ള സാമാന്യമായ വിലയിരുത്തൽ തന്നെ തൃശ്ശൂരിനെ സംബന്ധിച്ചും അനുമാനിക്കാവുന്നതാണു്. വാസ്തവവും നിഷ്പക്ഷവുമായ ചരിത്രം വാമൊഴിയായോ വരമൊഴിയായോ ചിത്രങ്ങളായോ രേഖപ്പെടുത്തിവെക്കുക എന്ന ശീലം കേരളീയർക്കുണ്ടായിരുന്നില്ല. സാന്ദർഭികമായി സൂചനകൾ മാത്രം നൽകുന്ന ശിലാലിഖിതങ്ങളും ചെപ്പേടുകളും ശാസനങ്ങളും മാത്രമാണു് രേഖകൾ എന്ന നിലയിൽ കണ്ടെടുക്കാവുന്നതു്. ക്ഷേത്രങ്ങൾ, ഗുഹകൾ, കോട്ടകൾ, മറ്റു തരത്തിലുള്ള സ്ഥാപനങ്ങളോ സ്മാരകങ്ങളോ കാലാകാലം കേടുതീർത്തു സംരക്ഷിക്കുന്നതിലും അവർ ശ്രദ്ധേയരായിരുന്നില്ല. പലപ്പോഴും മരം, മണ്ണു് തുടങ്ങിയ ക്ഷിപ്രജീർണ്ണമായ വസ്തുക്കൾ കൊണ്ടായിരുന്നു ഈ പ്രദേശങ്ങളിലെ വാസ്തുവിദ്യയും കരകൗശലവേലകളും നിലനിർത്തിപ്പോന്നിരുന്നതു്. അധികാരവർഗ്ഗത്തിൽ നടക്കുന്ന ചെറിയ ചെറിയ മാറ്റങ്ങൾ പോലും ഭൂതകാലത്തിന്റെ നന്മകളും തിന്മകളും തമസ്കരണം ചെയ്യുന്നതിൽ അതിയായ ശ്രദ്ധ പാലിച്ചുപോന്നു.
ചരിത്രാതീതകാലം.
മഹാശിലായുഗം മുതൽ മനുഷ്യാധിവാസം നിലനിന്നിരുന്ന ഒരു പ്രദേശമായിരുന്നു തൃശ്ശൂരും അതിന്റെ സമീപപ്രാന്തങ്ങളും എന്നതിനു വ്യക്തമായ ലക്ഷണങ്ങൾ കണ്ടെത്തിയിട്ടുണ്ടു്.
പുലച്ചിക്കല്ല്.
രാമവർമ്മപുരത്തിനും താണിക്കുടത്തിനും ഇടയിൽ വില്ലടം എന്ന സ്ഥലത്തു സ്ഥിതിചെയ്യുന്ന കരിങ്കല്ലുകൊണ്ടുള്ള സാമാന്യം വലിയ ശിലാസ്തംഭം കേരളത്തിലെത്തന്നെ ഏറ്റവും പ്രാചീനമായി കണക്കാക്കപ്പെട്ടിട്ടുള്ള ചരിത്രവസ്തുക്കളിൽ ഒന്നാണു്. ഏകദേശം നാലര മീറ്റർ ഉയരവും മൂന്നു മീറ്റർ വീതിയും അര മീറ്റർ ഘനവുമുള്ള ഈ സ്തംഭം പ്രാദേശികമായി അറിയപ്പെടുന്നതു് 'പുലച്ചിക്കല്ല്' അഥവാ 'പടക്കല്ല്' എന്നാണു്. ഇത്തരം നിർമ്മിതികളുടെ കൃത്യമായ പ്രായം ഇതുവരെ ശാസ്ത്രീയമായി കണക്കാക്കപ്പെട്ടിട്ടില്ല. ചിലരുടെ അഭിപ്രായത്തിൽ ഇവ വൈകിയ മഹാശിലായുഗത്തിന്റെ അവശിഷ്ടങ്ങളാണു്. നവീനശിലായുഗത്തിന്റെയോ സംഘകാലത്തിന്റെയോ ബാക്കിയാണു് ഇവയെന്നു് ചിലർ വാദിക്കുന്നു. സാമാന്യമായി പുരാവസ്തുപണ്ഡിതർ ഈ കല്ലിനു് ഏകദേശം 3000 വർഷങ്ങൾക്കും 2500 വർഷങ്ങൾക്കും ഇടയിൽ പഴക്കം അനുമാനിക്കുന്നു.1944 മുതൽ പുരാവസ്തുവകുപ്പിന്റെ മേൽനോട്ടത്തിലാണെങ്കിലും ഏറെക്കുറെ അനാഥമായ മട്ടിൽ, യാതൊരു സവിശേഷശ്രദ്ധയുമാകർഷിക്കാത്ത വിധത്തിലാണു് 'പുലച്ചിക്കല്ല്' ഇപ്പോൾ സ്ഥിതിചെയ്യുന്നതു്. വില്ലടത്തുള്ളതിനു സമാനമായ മറ്റൊരു കൃഷ്ണശിലാസ്തംഭം (മെൻഹിർ- Menhir) തൃശ്ശൂർ നഗരത്തിന്റെ തന്നെ വടക്കുപടിഞ്ഞാറുള്ള കുറ്റൂർ എന്ന പ്രദേശത്തുമുണ്ടു്.
കുടക്കല്ലുകൾ.
തൃശ്ശൂരിനും കുന്നംകുളത്തിനും മദ്ധേയുള്ള അരികന്നിയൂർ(ഹരികന്യാപുരം), മുളങ്കുന്നത്തുകാവു്, പോർക്കുളം, ചിറമനങ്ങാട്, എയ്യാൽ തുടങ്ങിയ സ്ഥലങ്ങളിൽ നിന്നും വളരെയെണ്ണം കുടക്കല്ലുകൾ കണ്ടെത്തപ്പെട്ടിട്ടുണ്ടു്. തൊപ്പിക്കല്ലുകൾ എന്നും അറിയപ്പെടുന്ന ഇവ അതിപ്രാചീനകാലത്തെ ശവസംസ്കാരസ്മാരകങ്ങളാണെന്നു കരുതപ്പെടുന്നു. ഇവയ്ക്കു തൊട്ടരികിലായി പലയിടത്തും ധാരാളം നന്നങ്ങാടികളും ശിലയിൽ കൊത്തിയെടുത്ത ഗുഹകളും കാണപ്പെടുന്നുണ്ടു്. പതിനഞ്ചാം ശതകത്തിലെ 'ചന്ദ്രോത്സവം' എന്ന കൃതിയിൽ അരിയന്നൂരിലെ കല്ലുകളെപ്പറ്റി പരാമർശമുണ്ടു്.
അവലംബം.
&lt;templatestyles src="Reflist/styles.css" /&gt;

</doc>
<doc id="203018" url="https://ml.wikipedia.org/wiki?curid=203018" title="Ocellaris clownfish">
Ocellaris clownfish



</doc>
<doc id="203019" url="https://ml.wikipedia.org/wiki?curid=203019" title="ക്ലൗൺ ഫിഷ്">
ക്ലൗൺ ഫിഷ്



</doc>
<doc id="203020" url="https://ml.wikipedia.org/wiki?curid=203020" title="Crested Porcupine">
Crested Porcupine



</doc>
<doc id="203022" url="https://ml.wikipedia.org/wiki?curid=203022" title="കുരുടൻമുഷി">
കുരുടൻമുഷി



</doc>
<doc id="203023" url="https://ml.wikipedia.org/wiki?curid=203023" title="Bighorn sheep">
Bighorn sheep



</doc>
<doc id="203024" url="https://ml.wikipedia.org/wiki?curid=203024" title="Arctic Warbler">
Arctic Warbler



</doc>
<doc id="203025" url="https://ml.wikipedia.org/wiki?curid=203025" title="Horaglanis krishnai">
Horaglanis krishnai



</doc>
<doc id="203026" url="https://ml.wikipedia.org/wiki?curid=203026" title="Arctic Skua">
Arctic Skua



</doc>
<doc id="203027" url="https://ml.wikipedia.org/wiki?curid=203027" title="Arrow Crab">
Arrow Crab



</doc>
<doc id="203028" url="https://ml.wikipedia.org/wiki?curid=203028" title="Andean Condor">
Andean Condor



</doc>
<doc id="203029" url="https://ml.wikipedia.org/wiki?curid=203029" title="മലബാർ പാറക്കൂരി">
മലബാർ പാറക്കൂരി

 
കേരളത്തിൽ മാത്രം കാണുന്ന ശുദ്ധജല മത്സ്യമാണ് മലബാർ പാറക്കൂരി. ആറളം വന്യജീവി സംരക്ഷണ കേന്ദ്രത്തിൽ നിന്നുമാണ് ഈ മത്സ്യത്തെ കിട്ടിയിട്ടുള്ളത്.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
മലബാർ പാറക്കൂരി ചിത്രം

</doc>
<doc id="203031" url="https://ml.wikipedia.org/wiki?curid=203031" title="American Bittern">
American Bittern



</doc>
<doc id="203033" url="https://ml.wikipedia.org/wiki?curid=203033" title="American badger">
American badger



</doc>
<doc id="203034" url="https://ml.wikipedia.org/wiki?curid=203034" title="African Fish Eagle">
African Fish Eagle



</doc>
<doc id="203035" url="https://ml.wikipedia.org/wiki?curid=203035" title="അക്കോൺ വുഡ് പെക്കർ">
അക്കോൺ വുഡ് പെക്കർ



</doc>
<doc id="203036" url="https://ml.wikipedia.org/wiki?curid=203036" title="Acorn Woodpecker">
Acorn Woodpecker



</doc>
<doc id="203037" url="https://ml.wikipedia.org/wiki?curid=203037" title="Kashyap P">
Kashyap P



</doc>
<doc id="203038" url="https://ml.wikipedia.org/wiki?curid=203038" title="Glyptothorax malabarensis">
Glyptothorax malabarensis



</doc>
<doc id="203039" url="https://ml.wikipedia.org/wiki?curid=203039" title="പാരുപ്പള്ളി കശ്യപ്">
പാരുപ്പള്ളി കശ്യപ്



</doc>
<doc id="203041" url="https://ml.wikipedia.org/wiki?curid=203041" title="ബദ്ർ ദിനം">
ബദ്ർ ദിനം

എ.ഡി 624 ജനുവരിയിൽ, ഹിജ്‌റയുടെ ഒമ്പതാം മാസം റമളാൻ പതിനേഴിന്‌ മദീനക്കടുത്ത ബദ്ർ പ്രദേശത്ത് നടന്ന ബദർ യുദ്ധത്തെ അനുസ്മരിച്ചു കൊണ്ടാണ് ഇസ്ലാമിക വിശ്വാസികൾ ബദ്ർ ദിനം ആചരിക്കുന്നത്. മുഹമ്മദ് നബി സ്വന്തമായി നയിച്ച ആദ്യത്തെ വിശുദ്ധ യുദ്ധമാണ് ബദർ. ഈ യുദ്ധത്തിലെ വിജയത്തോടെയാണ് മദീനയിൽ ഇസ്ലാമിക രാഷ്ട്രം ശക്തമായിത്തീർന്നത്. ഈ ദിവസത്തിൻറെ വിജയത്തിൻറെ ഓർമ്മ പുതുക്കുന്ന ദിനമാണ് റംസാൻ പാതിയിൽ വരുന്ന ബദർ ദിനം. സ്വന്തം നാടായ മക്കയിൽ നിന്ന് മദീനയിലെത്തിയ മുഹമ്മദ് നബി അബു ജഹാലിൻറെ നേതൃത്വത്തോടുള്ള സൈന്യത്തോടാണ് ബദറിൽ ഏറ്റുമുട്ടിയത്. ജിദ്ദയിൽ നിന്നും മദീനയിലേക്ക് ഉണ്ടായിരുന്ന പഴയ വഴിയിലാണ് ബദർ എന്ന സ്ഥലം. യുദ്ധം നടന്ന സ്ഥലവും ജീവൻ ബലി നൽകിയ വിശ്വാസികളുടെ കബറിടങ്ങളും സൌദി അറേബ്യ പ്രത്യേകം സംരക്ഷിച്ച് പരിപാലിച്ചു വരുന്നുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="203042" url="https://ml.wikipedia.org/wiki?curid=203042" title="സ്പ്രിന്റ് (ഓട്ടമത്സരം)">
സ്പ്രിന്റ് (ഓട്ടമത്സരം)

ട്രാക്ക് ആന്റ് ഫീൽഡ് ഇനങ്ങളിലും, അത്‌ലറ്റിക്സിലും ഉൾപ്പെട്ട ഹ്രസ്വദൂര ഓട്ടമത്സരങ്ങളാണ് സ്പ്രിന്റ് (Sprints) എന്നറിയപ്പെടുന്നത്. പ്രാചീനകാലത്തെ കായിക മത്സരങ്ങളിലും ഇത്തരം ഹ്രസ്വദൂര ഓട്ടമത്സരങ്ങൾ ഒരു പ്രിയപ്പെട്ട ഇനമായിരുന്നു എന്ന് ചരിത്ര രേഖകൾ പരിശോധിച്ചാൽ അറിയാം. ആദ്യകാല ഒളിമ്പിക്സ് മത്സരങ്ങളിൽ പതിമൂന്നെണ്ണത്തിലും "സ്റ്റേഡിയത്തിലെ ഓട്ടം" എന്ന പേരിൽ അറിയപ്പെട്ടിരുന്ന ഒരു ഓട്ടമത്സരം മാത്രമാണുണ്ടായിരുന്നത്. സ്റ്റേഡിയത്തിന്റെ ഒരറ്റം മുതൽ മറ്റേ അറ്റം വരെ നീളുന്ന ഒരു ഓട്ടമത്സരമായിരുന്നു ഇത്. . സമ്മർ ഒളിമ്പിക്സിലും IAAF ലോക അത്‌ലറ്റിക് ചാമ്പ്യൻഷിപ്പിലും ഉപയോഗിക്കുന്ന മൂന്നിനം സ്പ്രിന്റ് ഓട്ടമത്സരങ്ങളാണ്. 100 മീറ്റർ, 200 മീറ്റർ, 400 മീറ്റർ എന്നിവ. ആദ്യകാലത്ത് ഈ മത്സരങ്ങളുടെ ദൂരം ഇമ്പീരിയൽ മാത്രയിലാണു സൂചിപ്പിച്ചിരുന്നതെങ്കിലും, ക്രമേണ മെട്രിക് മാത്രയിലേക്ക് മാറ്റുകയാണുണ്ടായത്. 100 മീറ്റർ ഓട്ടം നൂറു യാർഡ് ഓട്ടത്തിന്റെയും, 200 മീറ്റർ ഓട്ടം ഒരു ഫർലോംഗ് (അല്ലെങ്കിൽ ഒരു മൈലിന്റെ 1/8) ഓട്ടത്തിന്റെയും, 400 മീറ്റർ 440 യാർഡ് ഓട്ടത്തിന്റെയുംആധുനിക വകഭേദങ്ങളാണ്.
സ്പ്രിന്റ് ഇനത്തിൽ പെടുന്ന പ്രൊഫഷനൽ ഓട്ടമത്സരങ്ങളിൽ, ഓട്ടക്കാരൻ അല്ലെങ്കിൽ ഓട്ടക്കാരി, ട്രാക്കിൽ ഉറപ്പിച്ചിരിക്കുന്ന സ്റ്റാർട്ടിംഗ് ബ്ലോക്ക്സ് എന്നറിയപ്പെടുന്ന പ്രത്യേകതരം ഉപകരണത്തിൽ കാൽപ്പത്തികൾ ഊന്നി, കൈവിരലുകൾ ട്രാക്കിൽ തൊട്ടുകൊണ്ടു നിൽക്കുന്ന (crounching position) രീതിയിലാവും ഓട്ടം ആരംഭിക്കുന്നതിനു മുമ്പായി നിൽക്കുക. ഓട്ടം ആരംഭിക്കുമ്പോൾ പരമാവധി തള്ളൽ ബലം സ്റ്റാർട്ടിംഗ് ബ്ലോക്കുകളിലേക്ക് നൽകിക്കൊണ്ട് സാധ്യമായ പരമാവധി വേഗം ആർജ്ജിക്കുവാൻ ഈ രീതിയിലുള്ള തുടക്കം സഹായിക്കുന്നു.ഓട്ടം ആരംഭിച്ചുകഴിഞ്ഞാൽ ശരീരത്തിന്റെ നില സാവധാനം മുകളിലേക്കുയർത്തി, ഓട്ടത്തിനിടയിൽ നിവർന്നുള്ള നിലയിലേക്ക് മാറുന്നു. ഓരോ അത്‌ലറ്റും തങ്ങൾക്ക് നൽകിയിരിക്കുന്ന ട്രാക്കിൽ തന്നെ ഓട്ടം പൂർത്തിയാക്കണം എന്നത് എല്ലാ സ്പ്രിന്റ് മത്സരങ്ങളുടേയും (400 മീറ്റർ ഇൻഡോർ മത്സരങ്ങളിൽ ഒഴികെ) നിബന്ധനകളിലൊന്നാണ്. നൂറു മീറ്റർ വരെയുള്ള മത്സരങ്ങൾ ഒരു അത്‌ലറ്റിന് ആർജ്ജിക്കാവുന്ന പരമാവധിവേഗത്തെയാണ് പ്രധാനമായും ശ്രദ്ധിക്കുന്നത്.ഇതിനുമുകളീലുള്ള ദൂരങ്ങളിൽ, ആർജ്ജിച്ച പരമാവധി വേഗം നിലനിർത്തുവാൻ സാധാരണഗതിയിൽ അത്‌ലറ്റുകൾക്ക് സാധിക്കുകയില്ല. ഓട്ടമത്സരം പോലെയുള്ള കഠിനമായ വ്യായാമങ്ങളിൽ പേശികളിൽ ഉത്പാദിപ്പിക്കപ്പെടുന്ന ലാക്റ്റിക് അംമ്ലത്തിന്റെ പ്രതിപ്രവർത്തനഫലമായി, പരമാവധി പ്രവർത്തനവേഗം 30-35 സെക്കന്റുകളിൽ കൂടുതൽ നിലനിർത്തുവാൻ മനുഷ്യപേശികൾക്ക് സാധിക്കുകയില്ല. 
60 മീറ്റർ സ്പ്രിന്റ് ഇൻഡോർ മത്സര ഇനങ്ങളിൽ വളരെ സാധാരണമായ ഒന്നാണ്. ഈ ഇനത്തിൽ ഒരു വേൾഡ് ചാമ്പ്യൻഷിപ്പ് മത്സരവും നിലവിലുണ്ട്. 50 മീറ്റർ, 55 മീറ്റർ, 300 മീറ്റർ, 500 മീറ്റർ എന്നിവ അത്ര സാധാരണമായ ഇനങ്ങളല്ല. 
അവലംബം.
&lt;templatestyles src="Reflist/styles.css" /&gt;

</doc>
<doc id="203046" url="https://ml.wikipedia.org/wiki?curid=203046" title="സ്റ്റാൻലി റോമൻ">
സ്റ്റാൻലി റോമൻ

 
കേരള ലത്തീൻ കത്തോലിക്കാ സഭയിലെ കൊല്ലം രൂപതയുടെ മെത്രാനാണ് സ്റ്റാൻലി റോമൻ. കെസിബിസി വിദ്യാഭ്യാസ കമ്മീഷൻ ചെയർമാനായും പ്രവർത്തിക്കുന്നു.
ജീവിതരേഖ.
1941 ജൂൺ നാലിന് കൊല്ലം ജില്ലയിലെ പുനലൂരിൽ റോമൻ ഫെർണാണ്ടസിന്റെയും എലിസബത്തിന്റെയും പതിനൊന്നു മക്കളിൽ പത്തമാനായിട്ടാണ് ജനനം.പ്രാഥമിക വിദ്യാഭ്യാസം പുനലൂർ സൈന്റ് ജോൺസ് എൽ പി സ്കൂൾ ,ഗവണ്മെന്റ്‌ യു പി സ്കൂൾ എന്നിവിടങ്ങളിൽ പൂർത്തീകരിച്ചു. . കൊല്ലം സെന്റ് റാഫേൽസ് മൈനർ സെമിനാരിയിലായിരുന്നു വൈദികപഠനം. രണ്ടാം വത്തിക്കാൻ സുനഹദോസിന്റെ കാലയളവിൽ റോമിൽ വൈദിക പരിശീലനം നടത്തിയ ഡോ.സ്റ്റാൻലി റോമൻ. പ്രൊപ്പഗാന്ത കോളേജിൽ വച്ച് പൌരോഹിത്യം സ്വീകരിച്ചു. റോമിൽ ഊർബൻ യൂണിവേഴ്സിറ്റിയിൽ നിന്നും തത്ത്വശാസ്ത്രത്തിൽ പി.എച്ച്.ഡി, ദൈവശാസ്ത്രത്തിൽ എസ്.ടി.എൽ എന്നീ ബിരുദങ്ങൾ നേടി. കേരളാ യൂണിവേഴ്സിറ്റിയിൽ നിന്നും ഇംഗ്ലീഷ് സാഹിത്യത്തിൽ എം.എ ബിരുദവും നേടിയിട്ടുണ്ട്. സെന്റ്റ് അലോഷ്യസ് ഹയർ സെക്കന്ററി സ്കൂളിലെ പൂർവ്വ വിദ്യാർത്ഥിയാണ്. 
കൊല്ലം രൂപതയുടെ പതിമൂന്നാമത് മെത്രാനായി 2001 ഡിസംബറിലാണ് ഡോ. സ്റ്റാൻലി റോമൻ അഭിഷിക്തനായത്. കാർമൽ ഗിരി സെമിനാരിയുടെ ആദ്യ റെക്ടർ, ഫാത്തിമ മാതാ നാഷനൽ കോളജ് പ്രിൻസിപ്പൽ തുടങ്ങിയ നിലകളിലും പ്രവർത്തിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="203047" url="https://ml.wikipedia.org/wiki?curid=203047" title="കരിപ്പാശ്ശേരി">
കരിപ്പാശ്ശേരി

 
എറണാകുളം ജില്ലയിലെ ആലുവ ബ്ലോക്ക് പഞ്ചായത്തിന്റെയും പാറക്കടവ് ഗ്രാമപഞ്ചായത്തിന്റെയും കീഴിൽ വരുന്ന ഒരു പ്രദേശമാണ് കരിപ്പാശ്ശേരി.

</doc>
<doc id="203048" url="https://ml.wikipedia.org/wiki?curid=203048" title="Karippassery">
Karippassery



</doc>
<doc id="203049" url="https://ml.wikipedia.org/wiki?curid=203049" title="ബിഷപ്പ് സ്റ്റാൻലി റോമൻ">
ബിഷപ്പ് സ്റ്റാൻലി റോമൻ



</doc>
<doc id="203051" url="https://ml.wikipedia.org/wiki?curid=203051" title="ബി. വെല്ലിംഗ്ടൺ">
ബി. വെല്ലിംഗ്ടൺ

 
കേരളത്തിലെ രാഷ്ട്രീയ സാമൂഹിക സാംസ്ക്കാരിക മതാത്മക മണ്ഡലങ്ങളിൽ ശ്രദ്ധേയനായിരുന്നു ബി. വെല്ലിംഗ് ടൺ(28 ആഗസ്റ്റ് 1928 - 10 മേയ് 2006) 1967- 1969 വരെ കേരള സംസ്ഥാന ആര്യോഗ്യ മന്ത്രിയായിരുന്നു. എ.കെ.ജി ,ഫാദർ വടക്കൻ എന്നിവരോടൊപ്പം അമരാവതി കുടിയൊഴിപ്പിക്കലിനെതിരെയുള്ള ജനകീയസമരത്തിന്‌ നേതൃത്വം നൽകി.
ജീവിതരേഖ.
എസ്. ബാസ്റ്റിന്റെയും എൽസി ബാസ്റ്റിന്റെയും മകനായി ജനിച്ചു. പ്രാഥമിക വിദ്യാഭ്യാസം സെന്റ് ജോസഫ് ഹൈസ്ക്കൂളിലായിരുന്നു. ബിരുദം നേടി അദ്ധ്യാപകനായി.
 കർഷക തൊഴിലാളി പാർട്ടിയുടെ ജനറൽ സെക്രട്ടറിയായിരുന്നു. ഐ.എൻ.ടി.യു.സി യുടെ കൊല്ലം ജില്ലയിലെ സമുന്നത നേതാവായിരുന്നു. മലനാട് കർഷക യൂണിയന്റെ സെക്രട്ടറിയായിരുന്നു.
1965 ലും 1967 ലും കൽപ്പറ്റ നിന്നും 1970 ൽ പള്ളുരുത്തി നിന്നും കേരള നിയമ സഭയിലേക്ക് തെരഞ്ഞെടുക്കപ്പെട്ടു.ഭാര്യ :എലിസബത്ത് തെയോഫിലസ്.
വിവാദങ്ങൾ.
1967-69 കാ­ല­ത്തെ ഇ­എം­എ­സ് മന്ത്രി­സ­ഭ­യിൽ ആരോ­ഗ്യ­മ­ന്ത്രി­യാ­യി­രു­ന്ന ബി. വെ­ല്ലിം­ഗ്ട­ണി­നെ­തി­രെ ഉയർ­ന്ന അഴി­മ­തി­യാ­രോ­പ­ണം അന്വേ­ഷി­ക്കു­ന്ന­തി­നൊ­പ്പം എം. എൻ. ഗോ­വി­ന്ദൻ നാ­യ­രെ­യും ടി വി തോ­മ­സി­നെ­യും കൂ­ടി അന്വേ­ഷ­ണ­പ­രി­ധി­യിൽ ഇഎം­എ­സ് പെ­ടു­ത്തിയ സം­ഭ­വം സി­പിഐ-സി­പി­എം പോ­രി­ലെ ഏറ്റ­വും തീ­ക്ഷ്ണ­മായ അധ്യാ­യ­മാ­ണ്.

</doc>
<doc id="203053" url="https://ml.wikipedia.org/wiki?curid=203053" title="B. wellington">
B. wellington



</doc>
<doc id="203057" url="https://ml.wikipedia.org/wiki?curid=203057" title="മേരി കോം">
മേരി കോം

 
ഇന്ത്യയിലെ മണിപ്പൂരിൽ നിന്നുമുള്ള ബോക്സിങ് കായികതാരമാണ് മേരി കോം (Mangte Chungneijang Mary Kom). ആറ് തവണ ലോക ബോക്സിങ് ജേതാവ് ആയിട്ടുള്ള മേരി കോം ഒളിമ്പിക്സിൽ വനിതാവിഭാഗം ബോക്സിങ് ആദ്യമായി 2012ൽ ഉൾപ്പെടുത്തിയപ്പോൾ ഇന്ത്യയെ പ്രതിനിധീകരിച്ചു. 51 കിലോഗ്രാം വിഭാഗം ഫ്ലൈവെയ്റ്റിൽ വെങ്കല മെഡൽ നേടുകയും ചെയ്തു. ഇപ്പോൾ പോലീസ് സേനയിൽ സേവനം ചെയ്യുന്നുണ്ട്.
ജനനം ബാല്യം.
1983 മാർച്ച് 1ന് മണിപ്പൂരിലെ ചുർച്ചൻപൂർ ജില്ലയിലാണ് ജനനം. ബാല്യത്തിലേ അത്‌ലറ്റിക്സിൽ താത്പര്യമുണ്ടായിരുന്ന കോം 2000 ൽ ബോക്സിങ്ങിലേയ്ക്ക് തിരിയുന്നത് പ്രശസ്ത മണിപ്പൂരി ബോക്സറായ ഡിങ്കോസിങ്ങിന്റെ വിജയങ്ങളിൽ നിന്നും പ്രചോദനം ഉൾക്കൊണ്ടാണ്.
കുടുംബം.
2005 ലാണ് ഓങ്കോലർ കോമിനെ വിവാഹം കഴിച്ചത്.സൂപ്പർ മോം അന്നറിയപെടുന്ന മേരി കോം മൂന്നു കുട്ടികളുടെ അമ്മയാണ്.
2012-ലെ ഒളിമ്പിക്സിൽ.
2012ലെ ഒളിമ്പിക്സിൽ ക്വാർട്ടറിൽ കടന്നു.. 51 കിലോഗ്രാം വിഭാഗം ഫ്ലൈവെയ്റ്റിൽ പോളണ്ടിന്റെ കരോലിന മിക്കാൽചുക്കിനെയാണ് മേരി തോൽപിച്ച് ക്വാർട്ടറിൽ കടന്നത്. കൂടിയ ഭാരവിഭാഗത്തിൽ ആദ്യമായി മത്സരിക്കേണ്ടിവന്നിട്ടും ആധികാരിക വിജയത്തോടെത്തന്നെയാണ് മേരി ജയിച്ചത്. 
സെമിയിൽ തോറ്റെങ്കിലും വെങ്കല മെഡൽ നേടി. ലണ്ടനിൽ ഇന്ത്യയ്ക്ക് നാലാമത്തെ മെഡലാണ് മേരി സമ്മാനിച്ചത്. മൂന്നാമത്തെ വെങ്കലവും. ചരിത്രത്തിലാദ്യമായാണ് ഇന്ത്യക്ക് ഒരു ഒളിമ്പിക്സിൽ 4 മെഡൽ ലഭിക്കുന്നത്. ബ്രിട്ടീഷുകാരി നിക്കോള ആഡംസിലോടാണ് സെമിയിൽ തോറ്റത്. സ്കോർ- 6-11 . ലോക രണ്ടാം റാങ്കുകാരിയാണ് ആഡംസ്, മാത്രമല്ല നേരത്തെ 54 കിലോഗ്രാം വിഭാഗം ബാന്റംവെയ്റ്റിൽ മത്സരിച്ചശേഷമാണ് ആഡംസ് 51 കിലോഗ്രാം ഫ്ലൈവെയ്റ്റിലേക്ക് മത്സരിച്ചത്. പക്ഷെ, മേരിയാകട്ടെ അഞ്ചുവട്ടം ലോകകിരീടം നേടിയ 48 കിലോയിൽ നിന്ന് 51 കിലോയിലേയ്ക്കാണ് മാറിയത്. ആദ്യ റൗണ്ടിൽ തന്നെ 3-1 എന്ന സ്‌കോറിൽ രണ്ട് പോയിന്റ് ലീഡ് ആഡംസ് സ്വന്തമാക്കിയിരുന്നു. 2-1, 3-2, 3-2 എന്നിങ്ങനെയായിരുന്നു തുടർന്നുള്ള റൗണ്ടുകളിലെ അവരുടെ പ്രകടനം.
അവാർഡുകൾ.
പാരിതോഷികങ്ങൾ.
ഒളിമ്പിക് വനിതാ ബോക്‌സിങ്ങിൽ വെങ്കലം നേടിയ മേരി കോമിന് മണിപ്പൂർ സർക്കാർ 50 ലക്ഷം രൂപ പാരിതോഷികം പ്രഖ്യാപിച്ചു. നിലവിൽ പോലീസ് സേനയിലുള്ള മേരിക്ക് അഡീഷണൽ പോലീസ് സൂപ്രണ്ടായി സ്ഥാനക്കയറ്റം നൽകാനും സർക്കാർ തീരുമാനിച്ചിട്ടുണ്ട്. കൂടാതെ രണ്ടേക്കർ ഭൂമിയും നൽകുമെന്ന് മുഖ്യമന്ത്രി ഇബോബി സിങ് പ്രഖ്യാപിച്ചു.
ബോക്‌സിംഗ് അക്കാഡമി.
ഇംഫാലിന് പുറത്തുള്ള ലാംഗോലിലെ ഗെയിംസ് വില്ലേജിലാണ് ബോക്‌സിംഗ് അക്കാദമി 2006-ൽ സ്ഥാപിച്ചത്. മേരി കോമിന്റെ ഭർത്താവ് ഓങ്കോലർ കോമാണ് അക്കാഡമിയുടെ ദൈനം ദിന കാര്യങ്ങൾ നടത്തുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="203060" url="https://ml.wikipedia.org/wiki?curid=203060" title="Henry Austin">
Henry Austin



</doc>
<doc id="203062" url="https://ml.wikipedia.org/wiki?curid=203062" title="അഗ്ലോനിമ">
അഗ്ലോനിമ

 
അരേസി സസ്യകുടുംബത്തിലെ ഇലച്ചെടികൾ എന്ന വിഭാഗത്തിൽ ഉൾപ്പെടുന്ന സസ്യസമൂഹമാണ് അഗ്ലോനിമ (ആംഗലേയം :"Aglaonema"). ഏഷ്യയുടെ തെക്കുപടിഞ്ഞാറൻ പ്രദേശങ്ങൾ ജന്മദേശമായ ഇത് ഒരു അലങ്കാരച്ചെടിയായി വളർത്തുന്നു.
സവിശേഷതകൾ.
ഏകദേശം ഒരു മീറ്റർ വരെ പൊക്കത്തിൽ വളരുന്ന അലങ്കാരസസ്യമാണിത്. മണ്ണി നേരിയ നനവുള്ള പ്രദേശങ്ങളിൽ വളരാൻ ഇഷ്ടപ്പെടുന്ന ഈ സസ്യം നേരിട്ടുള്ള സൂര്യപ്രകാശം ലഭിക്കുന്ന സ്ഥലങ്ങളിലും ഭാഗീകമായി തണൽ ലഭിക്കുന്ന സ്ഥലങ്ങളിലും വളർത്താവുന്നതാണ്. 
കൃഷിരീതി.
ചുവട്ടിൽ നിന്നും ഉണ്ടാകുന്ന തൈകൾ, തണ്ടുകൾ എന്നിവയാണ് നടീൽവസ്തുക്കൾ. മണ്ണ്, മണൽ, ഇലപ്പൊടി എന്നിവ നിറച്ച് പോട്ടിങ് മിശ്രിതത്തിലാണ് ഇത് നടുന്നത്. ജൈവവളങ്ങളായ ചാണകപ്പൊടി, പച്ചിലവളം, പച്ചക്കറിവളം, എല്ലുപൊടി ഇലപ്പൊടി എന്നിവ വളമായി നൽകാവുന്നതാണ്. രാസവളങ്ങളാണ് നൽകുന്നതെങ്കിൽ 17:17:17 എന്ന മിശ്രിതം വെള്ളത്തിൽ കലക്കി ഇലകളിലും തണ്ടുകളിലും വീഴ്ത്താതെ തടത്തിൽ ഒഴിച്ചു നൽകാവുന്നതാണ്. 

</doc>
<doc id="203065" url="https://ml.wikipedia.org/wiki?curid=203065" title="മൊൺസ്റ്റിറ">
മൊൺസ്റ്റിറ

അരേസി സസ്യകുടുംബത്തിലെ ഒരു അലങ്കാരസസ്യമാണ് മൊൺസ്റ്റിറ (ആംഗലേയം:"Monstera"). ഇലകൾ നിറയെ കീറിയതുപോലെ കാണപ്പെടുന്ന ഈ അലങ്കാരച്ചെടിയുടെ ജന്മദേശം അമേരിക്കയിലെ മെക്സിക്കോ മുതൽ പനാമ വരെയുള്ള വനപ്രദേശങ്ങളാണെന്നു കരുതുന്നു. പടർന്നു കയറുന്ന സ്വഭാവം കാണിക്കുന്ന ഈ സസ്യം ഉഷ്ണമേഖലാ കാലാവസ്ഥയും ഭാഗീകമായ തണലും ഇഷ്ടപ്പെടുന്ന ഒരു സസ്യമാണ്.
സവിശേഷതകൾ.
തൈകളിൽ കാണപ്പെടുന്ന ഇലകൾക്ക് ഹൃദയാകാരവും കീറലും ഉണ്ടായിരിക്കുകയില്ല എങ്കിലും ചെടി നല്ല രീതിയിൽ വളരുമ്പോൾ തിളക്കമാർന്ന പച്ച ഇലകൾ കീറിയതുപോലെ കാണപ്പെടുന്നു. വൃക്ഷങ്ങളിൽ പറ്റിപ്പിടിച്ചു വളരുന്ന ഈ അലങ്കാരചെടിക്ക് വായുവേരുകൾ കാണപ്പെടുന്നു. ഈ ചെടിയിൽ നിന്നും ലഭിക്കുന്ന "സെറിമാൻ" എന്നറിയപ്പെടുന്ന കായ്കൾ ഭക്ഷ്യയോഗ്യമാണ്. എങ്കിലും മറ്റ് ഭാഗങ്ങൾക്ക് വിഷാംശം കാണപ്പെടുന്നു. 

</doc>
<doc id="203086" url="https://ml.wikipedia.org/wiki?curid=203086" title="എം.കെ. രാമചന്ദ്രൻ">
എം.കെ. രാമചന്ദ്രൻ

 
മലയാളത്തിലെ ഒരു സഞ്ചാരസാഹിത്യകാരനാണ് മച്ചിങ്ങൽ കൃഷ്ണനെഴുത്തച്ഛൻ രാമചന്ദ്രൻ (ജനനം:1953). "ഉത്തരഖണ്ഡിലൂടെ-കൈലാസ്‌ മാനസസരസ്സ് യാത്ര" എന്ന ഇദ്ദേഹത്തിന്റെ ആദ്യ കൃതിയ്ക്ക് യാത്രാവിവരണഗ്രന്ഥത്തിനുള്ള 2005-ലെ കേരള സാഹിത്യ അക്കാദമി പുരസ്കാരം ലഭിച്ചു. 
ജീവിതരേഖ.
1953-ൽ തൃശ്ശൂർ ജില്ലയിലെ കേച്ചേരിയിൽ പരേതരായ മച്ചിങ്ങൽ കൃഷ്ണൻ എഴുത്തച്ഛന്റെയും വിയ്യൂർ നാരങ്ങളിൽ വടക്കേവളപ്പിൽ ദേവകിയമ്മയുടെയും മകനായി ജനിച്ചു. കേച്ചേരി യു.പി.സ്കൂൾ, പുറ്റേക്കര സെന്റ് ജോർജ് ഹൈസ്കൂൾ, ശ്രീ കേരളവർമ്മ കോളേജ്, സെന്റ് തോമസ് കോളേജ്, തൃശൂർ എന്നിവിടങ്ങളിൽ വിദ്യാഭ്യാസം. ഔദ്യോഗിക കാലഘട്ടം 15 വർഷത്തോളം വിദേശത്ത് (ഗൾഫ്). ആദ്ധ്യാത്മികമേഖലയിൽ സജീവമായി രംഗത്തുണ്ട്. ആനുകാലികങ്ങളിൽ എഴുതാറുണ്ട്‌. സംസ്കൃത പണ്ഡിതനായ കെ.പി. നാരായണ പിഷാരോടിയുടെ ശിഷ്യനാണ്.
ഹിമാലയത്തിലെ പ്രധാനപ്പെട്ട എല്ലാ സ്ഥലങ്ങളും, ഭാരതത്തിലെ പ്രധാനപ്പെട്ട എല്ലാ ക്ഷേത്രങ്ങളും സന്ദർശിച്ചിട്ടുണ്ട്. 2001-ൽ കൈലാസ്-മാനസരോവർ യാത്ര നടത്തി. അന്നത്തെ യാത്രാസംഘത്തിലെ ഏക മലയാളിയായിരുന്നു ഇദ്ദേഹം. ഈ യാത്രയാണ് ഇദ്ദേഹത്തിന്റെ ആദ്യകൃതിയായ "ഉത്തരഖണ്ഡിലൂടെ-കൈലാസ്‌ മാനസസരസ്സ് യാത്ര"യുടെ ഉള്ളടക്കം. 2003-ലായിരുന്നു ഇതിന്റെ പ്രകാശനം. രണ്ടാമത്തെ പുസ്തകമായ "തപോഭൂമി ഉത്തർഖണ്ഡ്" 2005-ൽ പുറത്തിറങ്ങി. ഉത്തരാഖണ്ഡ് സംസ്ഥാനത്തെ പ്രസിദ്ധമായ തീർത്ഥാടനകേന്ദ്രങ്ങളിലൂടെയുള്ള യാത്രയായിരുന്നു ഇതിന്റെ ഉള്ളടക്കം. 2008-ലാണ് മൂന്നാമത്തെ പുസ്തകമായ "ആദികൈലാസയാത്ര" പുറത്തിറങ്ങിയത്. ഉത്തരാഖണ്ഡ് സംസ്ഥാനത്തുതന്നെയുള്ള ആദികൈലാസപർവ്വതത്തിലേയ്ക്കുള്ള യാത്രയായിരുന്നു ഇതിന്റെ ഉള്ളടക്കം. 2012-ൽ നാലാമത്തെ പുസ്തകമായ "ദേവഭൂമിയിലൂടെ" പുറത്തിറങ്ങി. ഇതിൽ പ്രതിപാദിയ്ക്കുന്നത് സിക്കിമിലെയും ഹിമാചൽ പ്രദേശിലെയും തീർത്ഥാടനഭൂമികളിലൂടെയുള്ള യാത്രയാണ്. ഇതോടെ അഞ്ച് കൈലാസപർവ്വതങ്ങളും (മഹാകൈലാസം - ടിബറ്റ്, ആദികൈലാസം, കിന്നരകൈലാസം, ശ്രീകണ്ഠമഹാദേവകൈലാസം, മണിമഹേശകൈലാസം) സന്ദർശിച്ച ഏക വ്യക്തിയായി ഇദ്ദേഹം മാറി. 2014-ൽ ഇദ്ദേഹം "നിലാവും നിഴലുകളും" എന്ന ഒരു ചെറുകഥാസമാഹാരം എഴുതി. 2016-ൽ  മറ്റൊരു യാത്രാവിവരണമായ "ഡാകിനിമാരുടെ ഹൃദയഭൂമിയിലൂടെ" പ്രകാശനം ചെയ്തു. തൃശ്ശൂരിൽ സ്ഥിരതാമസമാക്കിയ ഇദ്ദേഹത്തിന്റെ എല്ലാ കൃതികളും പ്രസിദ്ധീകരിച്ചത് തൃശ്ശൂർ കറന്റ് ബുക്സാണ്. ഗീതയാണ് ഭാര്യ. മൂന്ന് മക്കളുണ്ട്.

</doc>
<doc id="203089" url="https://ml.wikipedia.org/wiki?curid=203089" title="കലാത്തിയ">
കലാത്തിയ

 
 
അലങ്കാര ഇലച്ചെടിയിനങ്ങളിൽ വരയൻകുതിരയുടെ ശരീരത്തിലേതുപോലെ വരകൾ നിറഞ്ഞ ഇലച്ചാർത്തുള്ള ഒരു സസ്യകുടുംബമാണ് കലാത്തിയ (ആംഗലേയം:"Calathea"). അമേരിക്ക ജന്മദേശമായുള്ള ഈ സസ്യകുടുംബത്തിലെ എല്ലാ സസ്യങ്ങളേയും കലാത്തിയ എന്ന പേരിലാണ് പൊതുവേ അറിയപ്പെടുന്നത്. മിക്കവാറും കലാത്തിയകളുടെ ഇലകളും അണ്ഡാകൃതിയിലോ ദീർഘവൃത്താകൃതിയിലോ ഉള്ളവയാണ്. ഇലകൾക്ക് പൊതുവേ പച്ചനിറമാണുള്ളതെങ്കിലും ഇലയുടെ നടു ഞരമ്പുകളും അരികുകളും ഇളം പച്ചനിറത്തിൽ കാണപ്പെടുന്നു. തണ്ടുകൾക്ക് ബലമുള്ള ഈ അലങ്കാരസസ്യത്തിന്റെ ഇലകൾ കഴിവതും അധികം ചരിവില്ലാതെ കുത്തനെയാണ് ഉണ്ടാകുന്നത്.
കൃഷിരീതി.
മുളച്ചുവരുന്ന പുതിയ തൈകളാണ് നടീൽവസ്തുക്കളായി ഉപയോഗിക്കുന്നത്. രണ്ടുഭാഗം മണ്ണും ഒരു ഭാഗം ജൈവവളങ്ങളും ചേർത്തുണ്ടാക്കുന്ന പോട്ടിങ് മിശ്രിതത്തിലാണ് നടുന്നത്. ഒരാഴ്ചയിൽ രണ്ടോ മൂന്നോ തവണ വളപ്രയോഗം നടത്താവുന്ന ഈ ചെടിയ്ക്ക് എല്ലുപൊടി പോലെയുള്ള ജൈവവളങ്ങളോ സൂപ്പർ ഫോസ്ഫേറ്റ് പോലെയുള്ള രാസവളങ്ങളോ നൽകാം. വളങ്ങൾ കഴിവതും വെള്ളത്തിൽ കലക്കിയാണ് നൽകേണ്ടത്.

</doc>
<doc id="203090" url="https://ml.wikipedia.org/wiki?curid=203090" title="കലേഡിയം">
കലേഡിയം

 
ഇലകളിൽ വളരെയധികം വർണ്ണങ്ങൾ കൊണ്ട് ആകർഷമായ ഒരു അലങ്കാരസസ്യമാണ് കലേഡിയം (ആംഗലേയം:"Caladium"). നമ്മുടെ നാട്ടിൽ ഇത് പൊതുവേ കാട്ടുചെടിയായിട്ടാണ് കണക്കാക്കുന്നത്. യേശു ക്രിസ്തുവിൻറെ ഹൃദയം (Heart of Jesus), മാലാഖ ചിറകുകൾ (Angel Wings) എന്നിങ്ങനെയും പേരുകൾ ഇതിനുണ്ട്. അരേസീ സസ്യകുലത്തിൽ ഉൾപ്പെടുന്ന ഈ ഉദ്യാനസസ്യത്തിന്റെ ജന്മദേശം ദക്ഷിണ-മധ്യ അമേരിക്കയാണെന്ന് കണക്കാക്കുന്നു. പച്ച, ചുവപ്പ്, പിങ്ക്, റോസ്, പർപ്പിൾ, വെള്ള എന്നിങ്ങനെയുള്ള നിറങ്ങളിൽ പല തരത്തിലുള്ള ഡിസൈനുകളിലുള്ള കലേഡിയങ്ങളുണ്ട്.

</doc>
<doc id="203091" url="https://ml.wikipedia.org/wiki?curid=203091" title="ഇന്ത്യൻ നക്ഷത്ര ആമ">
ഇന്ത്യൻ നക്ഷത്ര ആമ

 
ഇന്ത്യയിലും ശ്രീലങ്കയിലുമായി കാണപ്പെടുന്ന ഒരുതരം ആമയാണ് ഇന്ത്യൻ നക്ഷത്ര ആമ. അനധികൃതമൃഗകടത്തുവിപണിയിൽ നക്ഷത്ര ആമകൾക്ക് പ്രിയമേറെയാണ്. [""]ഓമന മൃഗമായി വളർത്തുവാനും
ഇതിന്റെ ഇറച്ചിക്ക് ഔഷധ ഗുണമുണ്ടെന്ന അന്ധവിശ്വാസവും കാരണമാണ് ഇവ അധികവും വേട്ടയാടപ്പെടുന്നത്. 
നക്ഷത്രാകൃതിയിലുള്ള രൂപഘടന കൊണ്ട് മനോഹരമാണ് ഇതിന്റെ പുറംതോട്. 
ഭക്ഷണം:സസ്യജാലങ്ങൾ, പഴങ്ങൾ, പൂക്കൾ; പുല്ല് മേഞ്ഞ് നടക്കാനാണിഷ്ടം.
വലിപ്പം: 20 സെ.മീ - 30 സെ.മീ .പെണ്ണിനു അധികം വലിപ്പം കാണുന്നുണ്ട്. 
തൂക്കം: 1.3കി.ഗ്രാം - 2.2 കി.ഗ്രാം 
മണിക്കൂറിൽ 0.05 കി.മീറ്റർ സഞ്ചാര വേഗമുള്ള ഈ ആമയ്ക്ക് 3 0 മുതൽ 80വർഷങ്ങൾ വരെ ആയുസ്സുണ്ട്.
കൂടുതലും തനിയെ ജീവിക്കുന്നു. ധാരാളമായി വേട്ടയാടപ്പെടുന്നതിനാൽ സംരക്ഷിത ജീവിയാണ്.പറവകളും, പാമ്പുകളും, മനുഷ്യനും ഇവയുടെ ശത്രുക്കളാണ്.
നിറം.
പച്ച, കറുപ്പ്, തവിട്ട്, മഞ്ഞ മുതലായ നിറങ്ങളിൽ കാണപ്പെടുന്നു.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="203092" url="https://ml.wikipedia.org/wiki?curid=203092" title="Indian star tortoise">
Indian star tortoise



</doc>
<doc id="203102" url="https://ml.wikipedia.org/wiki?curid=203102" title="സലാക്കാ സലാക്കാ">
സലാക്കാ സലാക്കാ

 
വനാതിർത്തിയിലെ വന്യമൃഗശല്യത്തെ തടയാൻ ഫലപ്രദമെന്നു കരുതുന്ന ഇന്തോനേഷ്യൻ മുൾച്ചെടിയാണ് സലാക്കാ സലാക്കാ. തേൻവരിക്കയ്ക്ക് തുല്യം നിൽക്കുന്ന രുചിയുള്ള ഇതിന്റെ പഴം അന്താരാഷ്ട്ര വിപണിയിൽ പ്രിയംകരമാണ്.
പ്രത്യേകതകൾ.
പനയുടെ വർഗ്ഗത്തിൽ പെട്ടതാണ് രണ്ടാൾപൊക്കംവരെ വളരുന്ന ഈ ചെടി. സലാക്കാ സലാക്കാ എന്നത് ശാസ്ത്രനാമം. രണ്ടരയിഞ്ച് നീളമുള്ള കൂർത്ത കട്ടിയുള്ള മുള്ളുകൾ ഇതിന്റെ എല്ലാഭാഗത്തുമുണ്ട്. ഈ മുള്ളുകൾ വന്യമൃഗങ്ങളെ അകറ്റുമെന്ന് പറയപ്പെടുന്നു. പനയോലപോലെയുള്ള ഇല ഒടിച്ച് തിന്നാനുള്ള ആദ്യശ്രമത്തിൽ തന്നെ കാട്ടാനയ്ക്ക് പിന്തിരിയേണ്ടിവരും. ഇലയിലുള്ള ഇടതൂർന്ന മുള്ളുകൾ തന്നെ കാരണം. അരമീറ്റർ ഇടവിട്ട് രണ്ടു വരിയായി ഈ ചെടി വനാതിർത്തിയിൽ നട്ടാൽ ശക്തമായ ഒരു ജൈവവേലി തീർക്കാമെന്നത് കാട്ടാനശല്യമൊഴിവാക്കാൻ ഒന്നാന്തരം മാർഗ്ഗമാണെന്ന് വിലയിരുത്തപ്പെടുന്നു.
പഴങ്ങൾ.
ഇരു വർഗ്ഗത്തിലുംപെട്ട ചെടികളും പൂക്കും. എന്നാൽ പെൺസലാക്കയിലാണ് പഴങ്ങളുണ്ടാവുക. പഴം ഭക്ഷ്യയോഗ്യമാണെന്ന് കെ.എഫ്.ആർ.ഐ.ശാസ്ത്രജ്ഞൻ ഡോ. പി.സുജനപാൽ പറഞ്ഞു. തവിട്ടുനിറമുള്ള പഴത്തിന് സാമാന്യം നല്ലൊരു മാങ്ങയുടെ വലിപ്പമുണ്ടാകും. ഓറഞ്ചിനേക്കാൾ പോഷകമൂല്യവുമുണ്ട്. ജനവരി, ഫിബ്രവരി മാസങ്ങളിലാണ് സലാക്കാപ്പഴം വിളയുന്നത്. ഒരു ചെടിയിൽനിന്ന് രണ്ടുകിലോയോളം വിളവെടുക്കാം.
ഇന്തോനേഷ്യ, തായ്‌ലാൻഡ്, മലേഷ്യ തുടങ്ങിയ രാജ്യങ്ങളിൽ കിലോയ്ക്ക് രണ്ട് ഡോളറിനു (നൂറു രൂപയോളം) മുകളിലാണ് വില. ഈ രാജ്യങ്ങൾ സലാക്കാപ്പഴം കയറ്റുമതിചെയ്ത് വിദേശനാണ്യവും ഉണ്ടാക്കുന്നുണ്ട്.
കേരളത്തിൽ.
ആർദ്രമായ കാലാവസ്ഥയാണ് ചെടിക്കനുയോജ്യം. ഇടുക്കി, വയനാട്, പത്തനംതിട്ട, കണ്ണൂർ, തൃശ്ശൂർ,തുടങ്ങിയ ജില്ലകളിലെ വനപ്രദേശങ്ങളിൽ സമൃദ്ധമായി വളരും. വരണ്ടപ്രദേശങ്ങൾ അത്രയ്ക്ക് അനുകൂലമല്ല. 2009 ൽ വനംവകുപ്പുമന്ത്രി ബിനോയ് വിശ്വം നിയമസഭയിൽ സലാക്കായെപ്പറ്റി പറഞ്ഞിരുന്നു. 

</doc>
<doc id="203103" url="https://ml.wikipedia.org/wiki?curid=203103" title="Salacca zalacca">
Salacca zalacca



</doc>
<doc id="203111" url="https://ml.wikipedia.org/wiki?curid=203111" title="ഇല്ലംനിറ">
ഇല്ലംനിറ

കേരളീയഭവനങ്ങളിൽ കർക്കിടകമാസത്തിൽ നടത്തുന്ന ഒരു ആചാരമാണ് ഇല്ലംനിറ. സമൃദ്ധമായ വിളവും ഐശ്വര്യവും ഗൃഹത്തിനും നാടിനും ലഭിക്കാൻ വേണ്ടിയാണ് ഇത് ആചരിക്കുന്നത്. കറുത്തവാവ് കഴിഞ്ഞുള്ള ആദ്യത്തെ ഞായറാഴ്ച ദിവസം കർഷകർ മുങ്ങിക്കുളിച്ച് ഈറനണിഞ്ഞ് പാടത്തുനിന്നും ഒരുപിടി നെൽക്കതിർ അറുത്തെടുത്ത് ഒരു കറ്റ ക്ഷേത്രത്തിലേയ്ക്ക് വഴിപാടായി കൊടുക്കും. ദേശപരദേവതയുടെ അനുഗ്രഹം കൊണ്ട് നല്ല വിളവുണ്ടാകുമെന്നും കൃഷിയിലേർപ്പെട്ടവർക്കെല്ലാം അതിന്റെ നല്ല പങ്കുലഭിക്കുമെന്നാണ് ഇതിനു പിന്നിലുള്ള വിശ്വാസം. ജന്മിക്കും പാട്ടക്കാരനും പണിയാളനും കച്ചവടക്കാരനുമെല്ലാം കാർഷികപ്രവർത്തനത്തിനിടയിൽ ഒരേ പ്രാർഥനയാണുള്ളത്. 'നിറ'യെന്നും 'പൊലി'യെനും. 'ഇല്ലം നിറ' (വീടുനിറയട്ടെ), 'വല്ലം നിറ' (കുട്ട നിറയട്ടെ). 'കൊല്ലം നിറ' (വർഷം മുഴുവൻ നിറയട്ടെ), 'പത്തായം നിറ', 'നാടുപൊലി', 'പൊലിയോപൊലി' എന്നിങ്ങനെ പോകുന്ന ആ പ്രാർഥന. ക്ഷേത്രത്തിൽ സമർപ്പിച്ച കറ്റകളിൽ നിന്ന്, "നിറ നിറ, പൊലി പൊലി", എന്ന് ഉറക്കെ പറഞ്ഞുകൊണ്ട് വരുന്ന കതിർക്കുലകൾ വീടിന്റെ മച്ചിലും ഉമ്മറത്തും പ്രത്യേക ആകൃതിയിൽ നെയ്ത് തൂക്കും. ഇത് അടുത്ത വർഷത്തെ ചടങ്ങ് നടക്കുന്നത് വരെ സ്വസ്ഥാനത്ത് നിർത്തിയിരിക്കും. 
പ്രത്യേകമായി ശുദ്ധികരിച്ച സ്ഥലങ്ങളിലും ക്ഷേത്രങ്ങളിലുമാണ് ഈ ചടങ്ങ് നടത്താറുള്ളത്. ആചാരാനുഷ്ഠാനത്തോടെ ഏറ്റുവാങ്ങുന്ന നെൽക്കതിരുകൾ വീടുകളിൽ കൊണ്ടുപോയി ഒരു വർഷം സൂക്ഷിക്കും.
നിറപുത്തിരി ചടങ്ങുകൾ ശബരിമലയിൽ എല്ലാവർഷവും നടക്കാറുണ്ട്. രാവിലെ അഞ്ചരയ്ക്കും ആറിനും ഇടയ്ക്ക് നിറപുത്തിരി നടക്കും. ശ്രീകോവിലിനുള്ളിൽ പൂജിച്ച നെൽക്കതിരുകൾ തന്ത്രിയും മേൽശാന്തിയും ചേർന്ന് ഭക്തർക്ക് നൽകും.
രാജഭരണകാലം മുതൽ നടന്നുവന്നതും, പിന്നീട് ജനാധിപത്യ ഭരണ സംവിധാനത്തിലും ഹരിപ്പാട് ട്രഷറി ഓഫിസിൽ നിറപുത്തിരി നടന്നുപോരുന്നു. ഹരിപ്പാട് സുബ്രഹ്മണ്യ സ്വാമിക്ഷേത്രത്തിൽ നിന്നും പൂജിച്ച് നൽകുന്ന നെൽകതിർ ആചാര്യ മര്യാദകളോട് എഴുന്നള്ളത്തായി ട്രഷറിയിൽ എത്തി ഖജനാവിൽ സമർപ്പിക്കുന്നതാണ് ചടങ്ങ്.

</doc>
<doc id="203119" url="https://ml.wikipedia.org/wiki?curid=203119" title="ക്യൂരിയോസിറ്റി">
ക്യൂരിയോസിറ്റി

 
യു.എസിന്റെ റോബോട്ടിക് പേടകമാണ് ക്യൂരിയോസിറ്റി. ഇത് നാസ(NASA)യുടെ ചൊവ്വാ പര്യവേക്ഷണപേടകമാണ്. 1969 ൽ മനുഷ്യൻ ചന്ദ്രനിലിറങ്ങിയതിനുശേഷമുള്ള ഏറ്റവും വലിയ ശാസ്ത്രസംഭവമായാണ് ഇത് വിശേഷിപ്പിക്കപ്പെടുന്നത്. 2011 നവംബർ 26-നു ഫ്ലോറിഡയിലെ കേപ് കനവറിൽനിന്നാണ് ക്യൂരിയോസിറ്റി വിക്ഷേപിച്ചത്. 'ക്യൂരിയോസിറ്റി' ചൊവ്വയിലിറങ്ങുന്നതിനു തൊട്ടുമുമ്പുള്ള ഏഴു മിനിറ്റുകൾ അതീവനിർണായകമാണെന്ന് വിലയിരുത്തപ്പെട്ടിരുന്നു. അതുകൊണ്ടുതന്നെ ഏഴു സംഭ്രമനിമിഷങ്ങൾ (സെവൻ മിനിറ്റ്‌സ് ഓഫ് ടെറർ) എന്നാണതിനെ നാസ വിശേഷിപ്പിച്ചിരുന്നത്. 2012 ഓഗസ്റ്റ് 6-ന് ഇന്ത്യൻ സമയം 11.02-നാണ് പേടകം ചൊവ്വയുടെ പ്രതലത്തിൽ എത്തിച്ചേർന്നത്.
57 കോടി കിലോമീറ്റർ ദൂരം സഞ്ചരിച്ച് എട്ടരമാസം കൊണ്ടാണ് ക്യൂരിയോസിറ്റി ചൊവ്വയിലെ "ഗേൽ ക്രേറ്റർ" എന്ന ഗർത്തത്തിൽ എത്തിയത്. 20, 000 കിലോമീറ്റർ വേഗത്തിൽ ചൊവ്വയുടെ അന്തരീക്ഷത്തിലേക്ക് പതിച്ചുകൊണ്ടിരുന്ന പേടകത്തിന്റെ വേഗം "ആകാശ ക്രെയിൻ" എന്ന സംവിധാനത്തിലൂടെയും സാധാരണയായി ഉപയോഗിക്കുന്ന പാരച്യൂട്ടുകളുടെയും സഹായത്താൽ വേഗത കുറച്ചുകൊണ്ടു വന്നു. ഈ പ്രവൃത്തി മൂലം സെക്കൻഡിൽ 60 സെന്റീമീറ്റർ എന്ന സുരക്ഷിതമായ വേഗത്തിൽ ക്യൂരിയോസിറ്റി ചൊവ്വയുടെ ഉപരിതലത്തിൽ ഇറങ്ങി. 
രണ്ടുവർഷം പ്രവർത്തിക്കാനുതകുന്ന രീതിയിൽ ഏകദേശം 13,750 കോടി രൂപ (250 കോടി ഡോളർ) ചെലവഴിച്ചാണ് പേടകം നിർമ്മിച്ചത്. ഇതിൽ ഉപയോഗിച്ചിരിക്കുന്ന പ്ലൂട്ടോണിയം ബാറ്ററിക്ക് ഏറ്റവും കുറഞ്ഞത് 14 വർഷം ഊർജ്ജം വിതരണം ചെയ്യാനുള്ള കഴിവുണ്ട്. 
ഒരു ചൊവ്വാ വർഷമാണ് ക്യൂരിയോസിറ്റിയുടെ പ്രവർത്തന കാലാവധി ഒരു ചൊവ്വാ വർഷമാണ് (687 ഭൗമദിനങ്ങൾ). ചൊവ്വയിലിറങ്ങിയ ആദ്യദിനം '0' എന്നാണ് പേടകത്തിൽ രേഖപ്പെടുത്തുക. ഇറങ്ങിയ സ്ഥലത്തു നിന്നുള്ള വിവരങ്ങൾ ആദ്യദിനം മുതൽ ഭൂമിയിലേക്ക് അയക്കുമെങ്കിലും ക്യൂരിയോസിറ്റി ഒരു മാസത്തിനു ശേഷമാണ് ചൊവ്വയുടെ ഉപരിതലത്തിലൂടെ സഞ്ചാരം ആരംഭിക്കുന്നത്. ആദ്യദിനം മുതൽ തന്നെ ഭൂമിയിൽ നിന്നുള്ള നിർദ്ദേശങ്ങളില്ലാതെ പേടകത്തിനു സ്വയം പ്രവർത്തിക്കാൻ സാധിക്കുമെങ്കിലും പേടകത്തിൽ ഘടിപ്പിച്ചിരിക്കുന്ന വിവിധ ഉപകരണങ്ങൾ പ്രവർത്തനക്ഷമമാണോ എന്നു പരിശോധിച്ച ശേഷമായിരിക്കും പ്രവർത്തനം ആരംഭിക്കുക. ക്യൂരിയോസിറ്റി ചലനം ആരംഭിക്കുന്നതോടെ നാസയിൽ നിന്നും നൽകുന്ന നിർദ്ദേശങ്ങളുടെ അടിസ്ഥാനത്തിലാണ് പിന്നീട് പ്രവർത്തിക്കുക. ക്യൂരിയോസിറ്റി 2012 സെപ്റ്റംബർ പകുതിയോടെ ചൊവ്വയിലെ മണ്ണിന്റെ സാംപിളുകൾ ശേഖരിക്കുമെന്നു കരുതുന്നു. ഒക്ടോബറിലോ നവംബറിലോ പാറ തുരന്നുള്ള പരീക്ഷണങ്ങളും ആരംഭിക്കും. കുന്നുകളും മലയും നേരത്തെ തന്നെ കണ്ട് അവ ഒഴിവാക്കി സഞ്ചരിക്കാനുള്ള ശേഷി ക്യൂരിയോസിറ്റിക്കുണ്ട്. 65 സെന്റീമീറ്റർ ഉയരമുള്ള പ്രതിബന്ധങ്ങൾ തരണം ചെയ്തും ഇതു സഞ്ചരിക്കും. പരമാവധി 200 മീറ്ററാണ് പേടകം ഒരു ദിവസം സഞ്ചരിക്കുക. ഭൂമിക്കും ചൊവ്വയ്ക്കും ഇടയിൽ സൂര്യൻ വരുന്ന സമയം വാർത്താവിനിമയ ശൃംഖല തടസ്സപ്പെടുന്നതിനാൽ ആ സമയങ്ങളിൽ ക്യൂരിയോസിറ്റിക്കു പ്രവർത്തിക്കാനാവില്ല.

</doc>
<doc id="203122" url="https://ml.wikipedia.org/wiki?curid=203122" title="M.K. Ramachandran">
M.K. Ramachandran



</doc>
<doc id="203123" url="https://ml.wikipedia.org/wiki?curid=203123" title="Curiosity">
Curiosity



</doc>
<doc id="203125" url="https://ml.wikipedia.org/wiki?curid=203125" title="നീനാപ്രസാദ്">
നീനാപ്രസാദ്

ഡോ. നീനാപ്രസാദ് കേരളത്തിലെ പ്രശസ്ത നർത്തകിയും നൃത്താധ്യാപികയും നൃത്തഗവേഷകയുമാണ്. മോഹിനിയാട്ടം, ഭരതനാട്യം തുടങ്ങിയ നടനശാഖകളിൽ അന്തർദേശീയതലത്തിൽത്തന്നെ ശ്രദ്ധേയയായ നർത്തകിയാണ് ഇവർ.
നൃത്തപഠനം.
1971 മേയ് 4-ന് തിരുവനന്തപുരത്ത് ഭാസ്കർപ്രസാദിന്റെയും ഇന്ദിരയുടെയും മകളായി ജനിച്ചു. ചെറുപ്പത്തിലേ മോഹിനിയാട്ടം, ഭരതനാട്യം, കഥകളി തുടങ്ങിയ നൃത്തശാഖകളിൽ സമർപ്പിതപഠനം നിർവഹിച്ചു. സ്കൂൾ പഠനകാലത്തുതന്നെ മികച്ച നൃത്താവതരണങ്ങളാൽ ശ്രദ്ധിക്കപ്പെട്ടു തുടങ്ങിയ ഇവർ 1989, 90, 91 വർഷങ്ങളിൽ കേരള യൂണിവേഴ്സിറ്റി കലാതിലകം എന്ന നിലയിൽ പ്രശസ്തയായി. ഇംഗ്ലീഷ് സാഹിത്യത്തിൽ എം.എ. ബിരുദമെടുത്തിട്ടുണ്ട്. കൊൽക്കത്തയിലെ രബീന്ദ്രഭാരതി സർവകലാശാലയിൽ നിന്നും "ദ് കൺസപ്റ്റ്സ് ഒഫ് ലാസ്യ ആൻഡ് താണ്ഡവ ഇൻ ദ് ക്ലാസ്സിക്കൽ ഡാൻസസ് ഒഫ് സൌത്ത്ഇന്ത്യ-എ ഡീറ്റെയിൽഡ് സ്റ്റഡി" എന്ന വിഷയത്തിൽ പിഎച്ച്.ഡി. നേടി. ദക്ഷിണേന്ത്യയിൽ നിന്ന് നൃത്തത്തിൽ ആദ്യമായി പിഎച്ച്.ഡി. നേടിയ വ്യക്തി എന്ന ബഹുമതിക്ക് ഇതവരെ അർഹയാക്കി. എ.എച്ച്.ആർ.ബി. റിസർച്ച് സെന്റർ ഫോർ ക്രോസ് കൾച്ചറൽ മ്യൂസിക് ആൻഡ് ഡാൻസ് പെർഫോർമൻസസിൽ നിന്നും (യൂണിവേഴ്സിറ്റി ഒഫ് സറേ-യു.കെ.) "പോസ്റ്റ് കൊളോണിയൽ ഐഡന്റിറ്റി കൺസ്ട്രക്ഷൻ" എന്ന വിഷയത്തിൽ പോസ്റ്റ് ഡോക്ടറൽ ഗവേഷണം ചെയ്തു വരുന്നു. സുനിൽ സി കുര്യൻ ആണ് ഭർത്താവ്.
അക്കാദമിക് തലത്തിൽ ബിരുദങ്ങൾ നേടുന്നതിനിടയിലും നൃത്തപഠനത്തിന് ഇവർ പ്രമുഖമായ സ്ഥാനം നൽകി. മോഹിനിയാട്ടത്തിൽ കലാമണ്ഡലം സുഗന്ധിയുടെ കീഴിൽ 8 വർഷവും കലാമണ്ഡലം ക്ഷേമാവതിയുടെ കീഴിൽ 3 വർഷവും ഭരതനാട്യത്തിൽ പദ്മശ്രീ അഡ്യാർ ലക്ഷ്മണനോടൊപ്പം 11 വർഷവും കുച്ചിപ്പുടിയിൽ പദ്മഭൂഷൻ വെമ്പട്ടി ചിന്നസത്യത്തോടൊപ്പം 12 വർഷവും കഥകളിയിൽ വെമ്പായം അപ്പുക്കുട്ടൻ നായരോടൊപ്പം 10 വർഷവും സമാന്തരമായിത്തന്നെ നൃത്താഭ്യസനം നടത്തിയിട്ടുണ്ട്. ഇന്ത്യയിലും വിദേശരാജ്യങ്ങളിലുമായി ഒട്ടനവധി നൃത്താവതരണങ്ങൾ നടത്തിയ ഇവർ ഇന്ന് അന്തർദേശീയ തലത്തിൽത്തന്നെ ശ്രദ്ധേയയായ ഒരു കേരളീയ നർത്തകിയാണ്. 1995-ൽ തിരുവനന്തപുരത്ത് ഭരതാഞ്ജലി (ഭരതാഞ്ജലി അക്കാദമി ഒഫ് ഇന്ത്യൻ ഡാൻസസ്) എന്ന നൃത്തവിദ്യാലയം സ്ഥാപിച്ചു. 2003-ൽ സൗഗന്ധിക സെന്റർ ഫോർ മോഹിനിയാട്ടം എന്ന പേരിൽ ചെന്നൈയിലും ഒരു നൃത്തകലാലയം സ്ഥാപിച്ചിട്ടുണ്ട്.
നൃത്താവതരണരീതി.
വ്യക്തിഗത അവതരണങ്ങളിലും സംഘാവതരണങ്ങളിലും ഒരുപോലെ മൗലികമുദ്ര പതിപ്പിച്ചിട്ടുള്ള നർത്തികിയാണ് നീനാപ്രസാദ്. മോഹിനിയാട്ടത്തിലെ ചൊൽക്കെട്ടുകൾ, പദങ്ങൾ, തില്ലാനകൾ എന്നിവ അതിന്റെ ശുദ്ധവും സാത്വികവുമായ ചാരുതയിൽ അരങ്ങത്തവതരിപ്പിക്കുന്നതിൽ ഇവർ മികവു പ്രകടിപ്പിച്ചിട്ടുണ്ട്. ക്ലാസ്സിക്കൽ ശൈലിയിൽ പദമൂന്നിനിന്നുകൊണ്ടുതന്നെ സമകാലികമായ ഒരു സൗന്ദര്യാനുഭവം നൃത്തവേദിക്ക് പകരാനും ഇവർക്ക് കഴിഞ്ഞിട്ടുണ്ട്. ഭരതനാട്യത്തിലും കുച്ചിപ്പുഡിയിലുമുള്ള ചിട്ടയാർന്ന അഭ്യസനത്തെ തുടർന്ന് മൂഹിനിയാട്ടത്തിലെത്തി ചേന്നതുകൊണ്ട് നൃത്തങ്ങൾക്ക് വ്യാകരമ്പരമായ സൗന്ദര്യാനുഭവം കൂടുതൽ തെളിഞ്ഞു കാണുന്നു. കർണാടകസംഗീതത്തിന്റെയും താളക്കെട്ടുകളുടെയും സാങ്കേതികാംശങ്ങളെ നീനാപ്രസാദ് തന്റെ നൃത്താവതരണങ്ങളിൽ മോഹിനിയാട്ടത്തിലേക്ക് ഇണക്കിച്ചേർത്തിട്ടുണ്ട്. ഓരോ അവതരണവും പണ്ഡിതോചിതമായ ആസ്വാദനത്തിന് ഇണങ്ങുംവിധം പ്രൗഢമായിരിക്കുമ്പോഴും അത് ജനകീയമായ ഒരു മാനം പുലർത്തുന്നതിൽ വിജയിച്ചിട്ടുണ്ട്. പ്രധാന വ്യക്തിഗത അവതരണങ്ങൾ കൃഷ്ണഭക്തി (രാധ, യശോധ, മീര എന്നിവരുടെ കാഴ്ചപ്പാടിൽ), അമ്രപാലി, ശകുന്തള, ഊർമിള,ദ്രൗപദി തുടങ്ങിയവയാണ്. സംഘാവതരണങ്ങളിൽ ശ്രദ്ധേയം തൌര്യത്രികം, സീതായനം,സഖ്യം, പൊൻപുലരി, കണികാണുംനേരം, കാവ്യനർത്തകി എന്നിവയാണ്.
വിദേശപര്യടനം.
പോർച്ചുഗലിലെ ഇവോറാ ഫെസ്റ്റിവൽ തുടങ്ങി പാരിസ്, സ്വിറ്റ്സർലണ്ട്, ബോൺ, കൊളോൺ, ഫ്രാങ്ഫർട്ട് എന്നിവിടങ്ങളിൽ നൃത്താവതരണങ്ങൾ നടത്തിയിട്ടുണ്ട്. ഇന്ത്യയിലെ അവതരണങ്ങളിൽ പ്രധാനപ്പെട്ടവ ഇവയാണ്: ലഖ്നൗ നൃത്തസംഘം ഫെസ്റ്റിവൽ, മാമല്ലപുരം ഡാൻസ് ഫെസ്റ്റിവൽ, എല്ലോറ ഡാൻസ് ഫെസ്റ്റിവൽ, നിശാഗന്ധി നൃത്തോത്സവം, സ്വരലയ നൃത്തോത്സവം, കാളിദാസോത്സവം. ഇതിനു പുറമേ മുംബൈ, ചെന്നൈ, തിരുവനന്തപുരം, ഭോപ്പാൽ, പാലക്കാട്, നാഗ്പൂർ, ബാംഗ്ലൂർ, ജയ്പൂർ, അഹമ്മദാബാദ്, കൊൽക്കത്ത, ഡൽഹി എന്നിവിടങ്ങളിലെല്ലാം ഇവരുടെ നൃത്താവതരണങ്ങൾ നടന്നിട്ടുണ്ട്.
കേരള കലാമണ്ഡലം ഭരണസമിതി അംഗം, കേരള യൂണിവേഴ്സിറ്റി സെനറ്റ് അംഗം എന്നീ നിലകളിലും സ്തുത്യർഹമായ സേവനമനുഷ്ഠിച്ചുവരുന്നു.
മോഹിനിയാട്ടത്തിൽ കേന്ദ്ര സാംസ്കാരിക വകുപ്പിന്റെ ജൂനിയർ ഫെല്ലോഷിപ്പും സീനിയർ ഫെല്ലോഷിപ്പും ലഭിച്ചിട്ടുണ്ട്. ഭരതനാട്യത്തിൽ സീനിയർ ഫെല്ലോഷിപ്പ് നേടുകയുമുണ്ടായി.

</doc>
<doc id="203129" url="https://ml.wikipedia.org/wiki?curid=203129" title="ഡോ. നീനാപ്രസാദ്">
ഡോ. നീനാപ്രസാദ്



</doc>
<doc id="203135" url="https://ml.wikipedia.org/wiki?curid=203135" title="ഒസ്മാനിയ സർവകലാശാല">
ഒസ്മാനിയ സർവകലാശാല

 
1918 ഇൽ ഹൈദരബാദിൽ സ്ഥാപിതമായ സർവകലാശാലയാണ് ഒസ്മാനിയ സവകലശാല . ഇന്ത്യ ടുഡേ നടത്തിയ ഒരു സർവെയിൽ ഇന്ത്യയിലെ ആറാമത്തെ മികച്ച സർവകലാശാലയും തെക്കേ ഇന്ത്യയിലെ ഒന്നാമത്തെ സർവകലാശാലയാണ് ഒസ്മാനിയ സർവകലാശാല.[""]
അവസാന നിസാമായ മിർ ഒസ്മാൻ അലി ഖാനാണ് ഒസ്മാനിയ സർവകലാശാല സ്ഥാപിച്ചത്. 
ഇന്ത്യയിൽ ഏറ്റവും അധികം വിദേശ വിദ്യാർഥികൾ പഠിക്കുന്ന സർവകലാശാലകളിൽ ഒന്നാണ് ഒസ്മാനിയ സർവകലാശാല. 1600 ലധികം ഏക്കറുകളിൽ വ്യാപിച്ചിരിക്കുന്ന ഈ സർവകലാശാല അനവധി പ്രമുഖര്ക്ക് ഉന്നത വിദ്യാഭ്യാസം നല്കിയിട്ടുണ്ട് . മുന് പ്രധാനമന്ത്രി പി വി നരസിംഹ റാവു , കാഞ്ച ഐലയ്യ, മുന് ഇന്ത്യൻ ക്രിക്കറ്റ്‌ ക്യാപ്റ്റൻ മുഹമ്മദ്‌ അസറുദീൻ, അസദുദ്ദിൻ ഒവൈസി , ഹർഷ ഭോഗലെ, ജയപാൽ റെഡ്ഡി , കിരൺ കുമാർ റെഡ്ഡി, തുടങ്ങിയവർ ഒസ്മാനിയ സർവകലാശാലയിൽ പഠിച്ചിട്ടുണ്ട്.

</doc>
<doc id="203136" url="https://ml.wikipedia.org/wiki?curid=203136" title="എനിമ">
എനിമ

 
 
മലദ്വാരത്തിലൂടെ വെള്ളം കയറ്റി വയറുശുദ്ധമാക്കുന്നതിനുള്ള പ്രക്രിയയാണ് എനിമ അഥവാ ഗുദവസ്തി. വിസർജ്ജനതിനായി മലദ്വാരത്തിലൂടെ ഉള്ളിലേക്ക് മരുന്ന് കടത്തിവിടുന്ന പ്രക്രിയയാണിത്. ആശുപത്രികളിൽ മിക്കവാറും സോപ്പ് വെള്ളമാണ് എനിമ നല്കാൻ ഉപയോഗിക്കുന്നത് . പൊതുവേ പ്രസവത്തിനു മുൻപും ശസ്ത്രക്രിയകൾക്ക് മുൻപും എനിമ നല്കാറുണ്ട്. ആയുർവേദത്തിൽ എനിമ പോലുള്ള ഒരു പ്രയോഗമാണ് വസ്തി. എന്നാൽ വസ്തിക്കായി എണ്ണയോ കഷായമോ ആണ് ഉപയോഗിക്കുന്നത്.

</doc>
<doc id="203139" url="https://ml.wikipedia.org/wiki?curid=203139" title="ചതച്ചുകൊല്ലൽ (വധശിക്ഷാരീതി)">
ചതച്ചുകൊല്ലൽ (വധശിക്ഷാരീതി)

 
 
ചതച്ചോ, അമർത്തിയോ കൊല്ലുന്നത് ഒരു വധശിക്ഷാരീതിയാണ്. ഉപയോഗരീതി കാലവും സ്ഥലവുമനുസരിച്ച് മാറിമറിഞ്ഞു വന്നിരുന്നു. ഇത്തരം വധശിക്ഷ വർത്തമാനകാലത്തെ ഒരു ഭരണകൂടവും അംഗീകരിക്കുന്നില്ല. 
ആനയെക്കൊണ്ടുള്ള വധശിക്ഷ.
ദക്ഷിണേഷ്യയിലും ദക്ഷിണപൂർവേഷ്യയിലും 4,000 വർഷത്തിലേറെയായി നിലനിൽക്കുന്ന ഒരു വധശിക്ഷാ രീതിയാണ് ആനയെ ഉപയോഗിച്ച് ചതച്ചു കൊല്ലൽ. 
റോമൻ മിത്തോളജി.
റോമൻ വിശ്വാസസമ്പ്രദായമനുസരിച്ച് ടാർപെയ എന്ന റോമൻ കന്യക സാബൈനുകൾക്ക് സ്വന്തം നാടിനെ ആഭരണങ്ങൾ കൈക്കൂലിയായി കിട്ടുമെന്നു കരുതി ഒറ്റിക്കൊടുത്തിരുന്നു. ആഭരണം കൊടുക്കുന്നതിനു പകരം അവളെ ചതച്ചു കൊന്ന് ടാർപെയൻ പാറ എന്നറിയപ്പെടുന്ന പാറയിൽ നിന്ന് കീഴേയ്ക്കെറിഞ്ഞ് വധിക്കുകയാണുണ്ടായത്. 
ചതച്ചുകൊല്ലൽ കൊളംബസിനു മുൻപുള്ള അമേരിക്കയിൽ.
ക്രിസ്റ്റഫർ കൊളംബസിനു മുൻപുള്ള അമേരിക്കയിൽ (പ്രത്യേകിച്ച് ആസ്ടെക്ക് സാമ്രാജ്യത്തിൽ) ചതച്ചുകൊല്ലൽ നടന്നതായി റിപ്പോർട്ട് ചെയ്യപ്പെട്ടിട്ടുണ്ട്. 
ചതച്ചുകൊല്ലൽ സാധാരണ നിയമത്തിൽ.
ഫ്രാൻസിലെ സാധാരണ നിയമവ്യവസ്ഥിതിയിൽ (കോമൺ ലോ) ഉപയോഗിച്ചിരുന്ന ശിക്ഷാ രീതിയായിരുന്നു പേയിൻ ഫോർട്ടെ എറ്റ് ഡ്യൂറെ (ഫ്രഞ്ച് നിയമം "കഠിനവും ഘോരവുമായ ശിക്ഷ"). ഇത് ഒരു പീഡനരീതിയായിരുന്നു. കുറ്റം സമ്മതിക്കുകയോ നിഷേധിക്കുകയോ ചെയ്യാതെ നിശ്ശബ്ദനായി നിൽക്കുന്ന പ്രതിയുടെ നെഞ്ചിൽ കൂടുതൽ കൂടുതൽ കനമുള്ള കല്ലുകൾ വയ്ക്കുകയെന്നതാണ് ശിക്ഷാരീതി. കുറ്റം സമ്മതിക്കുകയോ നിഷേധിക്കുകയോ അല്ലെങ്കിൽ കല്ലുകളുടെ ഭാരം കാരണം ശ്വാസം മുട്ടി പ്രതി മരിക്കുകയോ ചെയ്യുന്നതുവരെ ഇത് തുടരും. 
സാധാരണ നിയമ കോടതികൾ ആദ്യകാലങ്ങളിൽ സ്വന്തം അധികാരപരിധിയെപ്പറ്റി വളരെ സങ്കുചിതമായ കാഴ്ച്ചപ്പാടാണത്രേ വച്ചുപുലർത്തിയിരുന്നത്. ഒരു പ്രതി കുറ്റം സമ്മതിക്കുകയോ നിഷേധിക്കുകയോ ചെയ്ത് കോടതിയുടെ അധികാരപരിധിക്ക് വഴിപ്പെട്ടു എന്ന് നിയമപരമായി സമ്മതിക്കും വരെ കോടതിക്ക് വിചാരണ നടത്താൻ അവകാശമില്ല എന്നായിരുന്നു വിശ്വാസം. ശിക്ഷ വാങ്ങാൻ തയ്യാറാണെന്ന് പറയുന്നവരെ മാത്രം വിചാരണ ചെയ്യുന്ന ഒരു നിയമവ്യവസ്ഥയ്ക്ക് നിലനിൽപ്പുണ്ടാകില്ലല്ലോ? പ്രതികളെ കോടതികൾക്ക് വഴിപ്പെടുത്താനുള്ള രീതിയായിരുന്നു ഇത്. 
വധശിക്ഷ ലഭിക്കാവുന്ന കുറ്റങ്ങൾ ആരോപിക്കപ്പെട്ട പല പ്രതികളും കുറ്റം സമ്മതിക്കുകയോ നിഷേധിക്കുകയോ ചെയ്യാറുണ്ടായിരുന്നില്ലത്രേ. ഈ മാർഗ്ഗത്തിലൂടെ (കുറ്റസമ്മതമോ നിഷേധമോ ഇല്ലാത്ത അവസ്ഥയിൽ) മരിക്കുകയാണെങ്കിൽ സ്വന്തം വസ്തുക്കൾ കണ്ടുകെട്ടുന്നതിൽ നിന്ന് രക്ഷപെടാമെന്നതായിരുന്നുവത്രേ ഇതിനു കാരണം. ഈ പീഡനരീതി ബ്രിട്ടനിൽ 1772-ൽ നിർത്തലാക്കപ്പെട്ടു. 1741-ലായിരുന്നു അവസാന ഉപയോഗം. 1772-ൽ കുറ്റം സമ്മതിക്കുകയോ നിഷേധിക്കുകയോ ചെയ്യാത്തവർ കുറ്റസമ്മതം നടത്തി എന്ന് കരുതാൻ തുടങ്ങി. 1827 മുതൽ ഇത് കുറ്റനിഷേധമായി കരുതാൻ തുടങ്ങി. ഇപ്പോഴും കോടതികളിൽ നിശ്ശബ്ദനായിരിക്കുന്നത് കുറ്റനിഷേധം നടത്തുന്നതായാണ് കണക്കാക്കുന്നത്. 
ഈ ശിക്ഷാ രീതിയുടെ നടപടിക്രമം പതിനഞ്ചാം നൂറ്റാണ്ടിൽ ഇതിന് സാക്ഷിയായ ഒരാൾ ഇപ്രകാരം വിവരിക്കുന്നു. 
ബ്രിട്ടനിൽ നടന്ന ഏറ്റവും പ്രസിദ്ധമായ കേസ് സെന്റ് മാർഗരറ്റ് ക്ലിതെരോ എന്ന റോമൻ കത്തോലിക് രക്തസാക്ഷിയെ ചതച്ചു കൊന്നതാണ്. സ്വന്തം മക്കൾ തനിക്കെതിരേ തെളിവ് കൊടുക്കേണ്ടിവരും എന്ന അവസ്ഥ ഒഴിവാക്കാൻ കുറ്റനിഷേധമോ കുറ്റസമ്മതമോ നടത്താത്തതിനെത്തുടർന്ന് 1586 മാർച്ച് 25-ന് ഈ സ്ത്രീയെ ചതച്ചു കൊല്ലുകയുണ്ടായി. കത്തോലിക് പാതിരിമാർക്ക് നിയമം ലംഘിച്ച് വീട്ടിൽ അഭയം കൊടുത്തു എന്നതായിരുന്നു കുറ്റം. 320 കിലോഗ്രാമോളം ഭാരത്തിനു കീഴിൽ 15 മിനിട്ടിനുള്ളിൽ അവർ മരിച്ചു. വില്യം സ്പിഗോട്ട് (1721), എഡ്വാർഡ് ബേൺവർത്ത് എന്നീ കുറ്റവാളികൾ 180 കിലോയോളം ഭാരത്തിനു കീഴിൽ അരമണിക്കൂറോളം കിടന്നശേഷം കുറ്റസമ്മതം നടത്തുകയോ കുറ്റം നിഷേധിക്കുകയോ ചെയ്തിട്ടുണ്ട്. മേജർ സ്ട്രാങ്ങ്വേയ്സ് (1658), ജോൺ വീക്സ് (1731) എന്നിവർ 180 കിലോഭാരത്തിനു കീഴിലും ദീർഘനേരം കുറ്റം നിഷേധിക്കുകയോ സമ്മതിക്കുകയോ ചെയ്യാത്തതിനാൽ ദൃക്സാക്ഷികൾ ദയതോന്നി അവരുടെ മുകളിൽ കയറിയിരുന്ന് മരണത്തിലെത്തിക്കുകയുണ്ടായിട്ടുണ്ടത്രേ. 
ഗൈൽസ് കോറി എന്നയാളെ 1692 സെപ്റ്റംബർ 19-ന് സേലം മന്ത്രവാദിനി വിചാരണയ്ക്കിടെ ചതച്ചു കൊന്നതാണ് അമേരിക്കയിൽ ഇത്തരത്തിൽ നടന്ന പ്രസിദ്ധമായ സംഭവം. "കൂടുതൽ ഭാരം" എന്നായിരുന്നുവത്രേ അയാളുടെ അവസാന വാക്കുകൾ. "ദി ക്രൂസിബിൾ" എന്ന ചലച്ചിത്രത്തിൽ ഇത് ചിത്രീകരിച്ചിട്ടുണ്ട്. 
യൂറോപ്പിൽ മദ്ധ്യകാലഘട്ടത്തിൽ ശരീരഭാഗങ്ങൾ പിരിയൻ ആണിയുപയോഗിച്ച് സാവധാനം ചതയ്ക്കുന്ന യന്ത്രങ്ങൾ പീഡനത്തിനുപയോഗിച്ചിരുന്നു. തല, കാൽമുട്ട്, കൈ, പാദം, തള്ളവിരൽ എന്നിവ ചതയ്ക്കുന്ന യന്ത്രങ്ങൾ ഉപയോഗത്തിലുണ്ടായിരുന്നു. ഇത്തരം ഉപകരണങ്ങളിൽ കൂർത്ത ഭാഗങ്ങളോ ചൂടാക്കാനുള്ള സംവിധാനങ്ങളോ ഉണ്ടാവുമായിരുന്നുവത്രേ.
അവലംബം.
&lt;templatestyles src="Reflist/styles.css" /&gt;

</doc>
<doc id="203142" url="https://ml.wikipedia.org/wiki?curid=203142" title="പ്രസന്നരാജൻ">
പ്രസന്നരാജൻ

 
പ്രമുഖനായ മലയാള സാഹിത്യ വിമർശകനാണ് പ്രസന്നരാജൻ.
ജീവിതരേഖ.
ഗവണ്മെന്റ്‌ കോളജ്‌ അദ്ധ്യാപകൻ. സാഹിത്യവിമർശകൻ.
കൃതികൾ.
ലീലാകാവ്യം വീണ്ടും പരിശോധിക്കുമ്പോൾ (1979), കേരളകവിതയിലെ കലിയും ചിരിയും (1992), തേനും വയമ്പും (1995). 
പുരസ്കാരം.
കേരളകവിതയിലെ കലിയും ചിരിയും എന്ന ഗ്രന്ഥത്തിന്‌ 1993-ലെ കേരള സാഹിത്യ അക്കാദമിയുടെ അവാർഡ്‌ ലഭിച്ചു. തേനും വയമ്പും 1995-ലെ എസ്‌.ബി.ഐ. അവാർഡ്‌ നേടി.

</doc>
<doc id="203143" url="https://ml.wikipedia.org/wiki?curid=203143" title="Prasannarajan">
Prasannarajan



</doc>
<doc id="203150" url="https://ml.wikipedia.org/wiki?curid=203150" title="അരുവിത്തുറ">
അരുവിത്തുറ

 
കോട്ടയം ജില്ലയിലെ ഈരാറ്റുപേട്ട മുനിസിപ്പാലിറ്റിയിൽ ഉൾപ്പെടുന്ന പ്രദേശമാണ് അരുവിത്തുറ. കോട്ടയം ജില്ലയിലെ ഒരു പ്രധാന തീർത്ഥാടന കേന്ദ്രമായ അരുവിത്തുറ പള്ളി ഇവിടെയാണ് സ്ഥിതി ചെയ്യുന്നത്.
പേരിനു പിന്നിൽ.
രണ്ട് അരുവികളുടെ സംഗമസ്ഥാനവും അതിന്റെ തുറയിൽ രൂപപ്പെട്ട പ്രദേശമായതിനാലാണ് അരുവിത്തുറ എന്ന പേരു ലഭ്യമായതെന്നു കരുതുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="203151" url="https://ml.wikipedia.org/wiki?curid=203151" title="വയറു കീറിയുള്ള വധശിക്ഷ">
വയറു കീറിയുള്ള വധശിക്ഷ

ആന്തരാവയവങ്ങൾ പുറത്തുവരുന്ന വിധത്തിൽ വയറിന്റെ ഭിത്തിയിൽ മുറിവുണ്ടാക്കുന്നതിനെയാണ് വയറു കീറുക, കുടൽമാല പുറത്തെടുക്കുക എന്നൊക്കെ വിളിക്കുന്നത്. അപകടം മൂലം ഇതു സംഭവിക്കാം. പീഡനത്തിനും; വധശിക്ഷ നൽകാനുള്ള ഒരു മാർഗ്ഗമായും; ആത്മഹത്യ ചെയ്യാനും; കൊലപാതകം നടത്താനും മറ്റും ഈ മാർഗ്ഗം സ്വീകരിക്കപ്പെടാറുണ്ട്.
വയറു കീറൽ പീഡനം എന്ന നിലയിൽ.
ജീവനുള്ള ഒരു മൃഗത്തിന്റെ (മനുഷ്യനുൾപ്പെടെ) വയറു കീറിയാൽ വൈദ്യസഹായം ലഭിച്ചില്ലെങ്കിൽ മരണം തീർച്ചയാണ്. ചരിത്രത്തിൽ വയറുകീറൽ വധശിക്ഷാരീതിയായി ഉപയോഗിച്ചതിനുദാഹരണങ്ങളുണ്ട്. കുടൽ മാത്രമാണ് നീക്കം ചെയ്യുന്നതെങ്കിൽ ഏതാനും മണിക്കൂറുകൾ കഠിനമായ വേദന സഹിച്ച ശേഷം മരണം സംഭവിക്കും. ഹൃദയമോ ശ്വാസകോശങ്ങളോ കരളോ നീക്കം ചെയ്യുകയാണെങ്കിൽ വളരെപ്പെട്ടെന്നുതന്നെ പ്രതി മരിക്കാൻ കാരണമാകും.
ഏഷ്യ.
ജപ്പാൻ.
ജപ്പാനിൽ, സമുറായി യോദ്ധാക്കളുടെ ആത്മഹത്യാ ചടങ്ങായ സെപ്പുക്കുവിൽ (ഹരാകിരി) വയറുകീറലാണ് പ്രധാന ചടങ്ങ്. വയറിൽ രണ്ടു മുറിവുകളുണ്ടാക്കുകയും ചിലപ്പോൾ ആന്തരാവയവങ്ങൾ സ്വയം ഇതിലൂടെ പുറത്തെടുക്കുകയുമായിരുന്നു ആത്മഹത്യ ചെയ്യുന്നയാൾ ചെയ്യേണ്ടിയിരുന്നത്. പിൽക്കാലത്ത് "കൈഷാകു-നിൻ" എന്നറിയപ്പെടുന്ന സഹായി വയറു കീറാൻ തുടങ്ങുമ്പോൾ തന്നെ പിന്നിൽ നിന്ന് ശിരഛേദം ചെയ്യുമായിരുന്നു. അനുഭവിക്കേണ്ട വേദന കുറയ്ക്കുകയും ആത്മഹത്യ കൂടുതൽ മനുഷ്യത്വപരമാക്കുകയും ചെയ്യാനായിരുന്നു ഈ പരിഷ്കാരം വരുത്തിയത്. ഇപ്രകാരം മരിച്ചാൽ തങ്ങളുടെ പ്രവൃത്തി കാരണമുള്ള അപമാനത്തിൽ നിന്ന് അവർ മുക്തരായതായി കണക്കാക്കപ്പെടുമായിരുന്നു. കുറ്റങ്ങൾ ചെയ്യുക, ഭീരുത്വം കാണിച്ചതിൽ നിന്ന് സ്വയം പരിഹാരം കണ്ടെത്തുക, മാപ്പുപറയുക, യുദ്ധത്തിൽ പരാജയപ്പെടുകയോ കോട്ട അടിയറ വയ്ക്കുകയോ ചെയ്യുക എന്നിവയൊക്കെ സെപ്പുക്കു ചെയ്യാൻ കാരണങ്ങളായിരുന്നുവത്രേ.
വിയറ്റ്നാം.
വിയറ്റ്നാം യുദ്ധസമയത്ത് വിയറ്റ് കോംഗ് പോരാളികൾ മനഃശാസ്ത്രയുദ്ധമുറ എന്ന നിലയ്ക്ക് വയറുകീറി പല വധശിക്ഷകളും നൽകിയതായി വിവരിക്കപ്പെട്ടിട്ടുണ്ട്. കർഷകത്തൊഴിലാളികളെ ഭീഷണിപ്പെടുത്തി തങ്ങളുടെ വരുതിയിലാക്കുകയായിരുന്നുവത്രേ ഉദ്ദേശം. സി.ഐ.എ യുടെ സായിഗോണിലെ പഴയ മേധാവിയായിരുന്ന പീർ ഡി സിൽവ 1963 മുതൽ തന്നെ വിയറ്റ് കോംഗ് പോരാളികൾ വയറു കീറലും മറ്റു അംഗഭംഗങ്ങളും മനഃശാസ്ത്രയുദ്ധത്തിനുപയോഗിച്ചിരുന്നു എന്ന് എഴുതിയിട്ടുണ്ട്. ഏതളവിൽ ഈ ശിക്ഷ ഉപയോഗിക്കപ്പെട്ടിരുന്നു എന്നകാര്യം കൃത്യമായി കണ്ടെത്തുക ബുദ്ധിമുട്ടായിരിക്കും. വടക്കൻ വിയറ്റ്നാം സർക്കാർ ഈ പ്രവൃത്തികളെ അംഗീകരിച്ചിരുന്നു എന്നതിന് തെളിവുകളൊന്നുമില്ല. തെക്കൻ വിയറ്റ്നാം സൈന്യത്തോട് യോജിച്ചു പ്രവർത്തിക്കുന്നതിൽ നിന്ന് നാട്ടുകാരെ പിന്തിരിപ്പിക്കുക, തങ്ങളുടെ വരുതിക്കുവരുത്തുക എന്നീ ഉദ്ദേശങ്ങളായിരുന്നുവത്രേ വിയറ്റ് കോംഗിനുണ്ടായിരുന്നത്.
യൂറോപ്പ്.
നെതർലാന്റ്സ്.
1584 ജൂലൈ 10-ന് ബാൽത്തസാർ ജെറാർഡ് വില്യം ദി സൈലന്റ് എന്നയാളെ വെടിവച്ചു കൊല്ലുകയുണ്ടായി. സ്പെയിനിൽ നിന്ന് മോചനമാവശ്യപ്പെട്ട് പ്രവർത്തിച്ചതിനായിരുന്നു ഇയാളെ കൊല ചെയ്തത്. കൊലപാതകിയെ ചോദ്യം ചെയ്യുകയും പെട്ടെന്നുതന്നെ വധശിക്ഷ വിധിക്കുകയുമുണ്ടായി. കൊലപാതകം കഴിഞ്ഞുള്ള അഞ്ചു ദിവസം പല വിധത്തിലുള്ള പീഠനങ്ങൾ അനുഭവിച്ച ശേഷം ജൂലൈ 14-ന് ജീവനോടെ ജെറാർഡിന്റെ വയറു കീറുകയും അംഗഛേദം ചെയ്യുകയും ചെയ്തു. ഇയാളുടെ ഹൃദയം മുറിച്ചെടുത്ത ശേഷംഡച്ച് ആരാച്ചാർമാർ ഇയാളെ ശിരഛേദം ചെയ്യുകയുമുണ്ടായത്രേ.
റോമാ സാമ്രാജ്യം.
കത്തോലിക് വിശ്വാസമനുസരിച്ച് സെന്റ് എൽമോ എന്നറിയപ്പെട്ടിരുന്ന ഫോർമിയക്കാരൻ ഇറാസ്മസിനെ എ.ഡി. 303-ൽ വയറു കീറി വധിക്കുകയുണ്ടായി. ഇത് സത്യമാവാനുള്ളതിനേക്കാൾ സാദ്ധ്യത കെട്ടുകഥയാവാനാണത്രേ.
ബ്രിട്ടൻ.
ബ്രിട്ടനിൽ, "തൂക്കിലിടുകയും വലിച്ചിഴയ്ക്കുകയും കഷണങ്ങളാക്കുകയും ചെയ്യുക" എന്ന ശിക്ഷാരീതി രാജകുടുംബത്തിനെതിരായ കുറ്റങ്ങൾ ചെയ്യുന്നവർക്ക് സാധാരണ നൽകിയിരുന്നു. തെരുവുകളിലൂടെ "ഹർഡിൽ" എന്ന ഒരു സംവിധാനമുപയോഗിച്ച് പ്രതിയെ വലിച്ചിഴയ്ക്കുകയും; തൂക്കിലേറ്റുകയും; മരണത്തിനു മുൻപ് താഴെയിറക്കിയശേഷം ഒരു മരക്കഷണത്തിനു മുകളിൽ വച്ച് സാവധാനം വയറു കീറി ആന്തരാവയവങ്ങൾ പുറത്തെടുക്കുകയും അതിനു ശേഷം ശിരഛേദം നടത്തുകയും ചെയ്തായിരുന്നു ശിക്ഷ നടപ്പാക്കിയിരുന്നത്. മരണശേഷം ശരീരം നാലു കഷണങ്ങളായി മുറിക്കുകയും ചെയ്തിരുന്നു. ശിരസ്സും ശരീരഭാഗങ്ങളും തിളപ്പിച്ച ശേഷം മറ്റുള്ളവർക്ക് ഒരു താക്കീതെന്ന നിലയ്ക്ക് പ്രദർശിപ്പിച്ചിരുന്നു. ഇതിന്റെ ഭാഗമായി ആണുങ്ങളുടെ വൃഷണം ഛേദിക്കുകയും ലിംഗവും വൃഷണങ്ങളും ആന്തരാവയവങ്ങളും തീയിലിട്ട് കരിക്കുകയും ചെയ്യുമായിരുന്നു. രാജ്യദ്രോഹമാരോപിക്കപ്പെടുന്ന സ്ത്രീകളെ തീപ്പൊള്ളലേൽപ്പിച്ചായിരുന്നു വധിച്ചിരുന്നത്.
പാതിരിയായിരുന്ന വില്യം ഹാരിംഗ്ടൺ എന്നയാലെ ഇപ്രകാരം പീഡിപ്പിക്കുകയും തൂക്കിലിട്ടശേഷം താഴെയിറക്കി വയറുകീറുകയും ചെയ്തിട്ടുണ്ട്.
മൃഗങ്ങൾ.
ആഫ്രിക്കൻ കാട്ടുനായ്ക്കൾ വയറു കീറിയും ഇരകളെ കൊല്ലാറുണ്ട്.
ഗുദത്തിലൂടെ ആന്തരാവയവങ്ങൾ പുറത്തുവരുക.
വൻകുടലിന്റെ ഒരു ഭാഗം ഗുദത്തിലൂടെ പലകാരങ്ങളാൽ പുറത്തുവരാറുണ്ട്. സ്വിമ്മിംഗ് പൂളിലെ ജലനിർഗ്ഗമന ദ്വാരത്തിനു മുകളി ഇരിക്കുന്ന കുട്ടികളുടെ കുടൽ ഇപ്രകാരം പുറത്തുവന്നതായി റിപ്പോർട്ടുകളുണ്ട്. വലേറി ലീകി (1993), അബിഗൈൽ ടൈലർ (2007) എന്നിവരുടെ കേസുകൾ പ്രസിദ്ധമാണ്. ടൈലറിന്റെ ചെറുകുടലിന്റെ ഭാഗവും (മീറ്ററുകൾ നീളത്തിൽ) പുറത്തു വരികയും കരളിനും പാൻക്രിയാസിനും സ്ഥാനചലനം സംഭവിക്കുകയും ചെയ്തു.
വയറിനു മുകളിൽ വലിയ ഭാരം (വാഹനങ്ങളുടേതു പോലെയുള്ള) കയറുന്നതു മൂലവും ഇത് സംഭവിക്കാം. 
എംബാമിംഗ്.
മരണാനന്തരം ശരീരം സംരക്ഷിക്കുന്ന എംബാമിംഗ് പ്രക്രീയയിൽ അവയവങ്ങൾ ചിലപ്പോൾ നീക്കം ചെയ്യാറുണ്ട്. പുരാതന ഈജിപ്റ്റിൽ ശവശരീരങ്ങൾ കൃത്രിമമായി മമ്മികൾ ആക്കിമാറ്റാറുണ്ടായിരുന്നു. ഈ പ്രക്രീയയിൽ ആന്തരാവയവങ്ങൾ നീക്കം ചെയ്യുകയും പ്രത്യേകം ഭരണികളിൽ സൂക്ഷിക്കുകയും ശവശരീരത്തോടൊപ്പം തന്നെ അടക്കം ചെയ്യുകയും ചെയ്യുമായിരുന്നുവത്രേ.
ഇതും കാണുക.
സെപ്പുക്കു
അവലംബം.
&lt;templatestyles src="Reflist/styles.css" /&gt;

</doc>
<doc id="203153" url="https://ml.wikipedia.org/wiki?curid=203153" title="നിശാപുഷ്പങ്ങൾ">
നിശാപുഷ്പങ്ങൾ

 
 
രാത്രിയിൽ വിടരുന്ന പുഷ്പങ്ങളെ നിശാപുഷ്പങ്ങൾ എന്നു പറയുന്നു. പുഷ്പിതസസ്യവർഗത്തിലെ മിക്ക ചെടികളിലും പുഷ്പങ്ങൾ വിരിയുന്നത് പ്രഭാതത്തിലാണ്. ചിലതിൽ പകൽ മുഴുവനും മറ്റുചിലതിൽ ദിവസങ്ങളോളവും ഈ പുഷ്പങ്ങൾ വിടർന്നു നിൽക്കുന്നു. എന്നാൽ ചിലതരം സസ്യങ്ങളിലാകട്ടെ പൂവിരിയുന്നത് രാത്രിയിലാണ്. ഇവ നിശാപുഷ്പങ്ങൾ എന്നറിയപ്പെടുന്നു. നിശാറാണി (Cestrum nocturnum), മുല്ല (Jasminam sambae), പവിഴമുല്ല (Nyctanthes arbortristis), മുല്ലയുടെ മറ്റിനങ്ങളായ കുറുമൊഴി, പിച്ചി എന്നിവയും റംകൂൺ ക്രീപർ (Quisqualis indica), ചന്ദ്രപുഷ്പം (Ipomoea grandiflora) എന്നിവയും നിശാപുഷ്പികളാണ്.
പരപരാഗികൾ.
സസ്യങ്ങളുടെ വംശവർധനവിന് പരാഗണം അത്യന്താപേക്ഷിതമാണ്. നിശാപുഷ്പങ്ങൾ എല്ലാം പരപരാഗികളാണ്. ചിത്രശലഭ കുടുംബത്തിലെ നിശാശലഭങ്ങളാണ് പരാഗണ ദൂതന്മാർ. നിശാപുഷ്പങ്ങൾക്ക് പകൽ വിരിയുന്നവയിൽനിന്നും വിഭിന്നമായി പല പ്രത്യേകതകളുമുണ്ട്. നിശാശലഭങ്ങളെ ആകർഷിക്കാനുള്ള രൂക്ഷമായ ഗന്ധം, വലിപ്പം, വെള്ളനിറം, ശലഭത്തിന് ഇരിപ്പിടം ഒരുക്കുന്ന പുഷ്പദളങ്ങളുടെ ഘടന, പൂവിനുള്ളിൽ സ്ഥിതിചെയ്യുന്ന തേൻ ഇവയൊക്കെ നിശാപുഷ്പങ്ങളുടെ പ്രത്യേകതകളത്രെ.
ചില നിശാപുഷ്പങ്ങൾ ഒറ്റയായതും വലിപ്പമുള്ളതും എണ്ണത്തിൽ കുറവുമായിരിക്കും. എന്നാൽ പൂവിന്റെ വലിപ്പം കുറവുള്ള സസ്യങ്ങളിൽ അതിന്റെ എണ്ണം കൂടിയിരിക്കും. വലിയ ഒറ്റപ്പൂവിന്റെ സ്ഥാനത്ത് പുഷ്പമഞ്ജരികളായിരിക്കും. പൂക്കൾ നിറംകുറഞ്ഞതോ ലോപിതമോ ആണെങ്കിൽ അതിന്റെ മറ്റു ഭാഗങ്ങൾ പുഷ്പദളങ്ങളെപ്പോലെ രൂപാന്തരപ്പെട്ട് ഷഡ്പദങ്ങളെ ആകർഷിക്കുന്നു.
സുഗന്ധവാഹികൾ.
നിശാപുഷ്പങ്ങളെല്ലാം സുഗന്ധവാഹികളാണ്. വളരെ ദൂരെയുള്ള നിgശാശലഭങ്ങളെയും ആകർഷിക്കാൻ ഇതുസഹായിക്കുന്നു. നിറം പരാജയപ്പെടുന്നിടത്ത് ഗന്ധം വിജയിക്കുന്നു. നിശാപുഷ്പങ്ങളെല്ലാംതന്നെ വെളുത്തനിറമുള്ളതാണ്. ഇതും ഇരുട്ടിൽ ദൃശ്യത കൂട്ടാനുള്ള ഒരു ഉപാധിയത്രെ.
പ്രത്യേകതകൾ.
നിശാപുഷ്പങ്ങളുടെ മറ്റൊരു പ്രത്യേകത, അവ തേൻ ഉത്പാദിപ്പിക്കുന്നു എന്നതാണ്. രാത്രിഞ്ചരരായ നിശാശലഭങ്ങളുടെ പ്രധാന ആഹാരവും തേൻതന്നെ. പൂക്കളുടെ ഘടനയ്ക്കും പ്രത്യേകതകളുണ്ട്, നിശാശലഭത്തിന് ഇരിപ്പിടം ലഭിക്കുന്ന തരത്തിലാണ് പുഷ്പദളങ്ങളുടെ ഘടനയും വിന്യാസവും. ശലഭത്തിന്റെ നീണ്ടകുഴലുപോലെയുള്ള പ്രോബോസിസ് ഉപയോഗിച്ച് വലിച്ചെടുക്കാവുന്ന തരത്തിലാണ് തേൻ സൂക്ഷിച്ചിരിക്കുന്നത്. തേൻ നുകരുമ്പോൾ പൂവിന്റെ കേസരങ്ങളും പൂമ്പൊടികളും ശലഭത്തിന്റെ ചിറകിലും മറ്റു ഭാഗങ്ങളിലും ഉരസുന്നതരത്തിലാണ് അവയുടെ ഘടന. പൂമ്പൊടി എണ്ണത്തിൽ കുറവുണ്ടെങ്കിലും കാറ്റിൽ പറക്കാത്തതും ഒട്ടിപ്പിടിക്കുന്നതുമാണ്. തന്മൂലം, ശലഭം പൂമ്പൊടിയാൽ, അഭിഷേകം ചെയ്യപ്പെടുകയും മറ്റൊരു പൂവിൽ ഇതാവർത്തിക്കുമ്പോൾ പരപരാഗണം നടക്കുകയും ചെയ്യുന്നു. ഇതിനൊക്കെ യോജിച്ചവിധത്തിലായിരിക്കും നിശാശലഭത്തിന്റെ ശരീരഘടന. രാത്രിയിൽ കർമനിരതരാകുന്ന ശലഭങ്ങൾ സന്ദർശിക്കുന്നതും രാത്രിയിൽ വിടരുന്ന പൂക്കളിൽത്തന്നെ. ഇവയുടെ ചിറകുകൾ മങ്ങിയ നിറമുള്ളതും ചെറിയ ശൽക്കങ്ങളാൽ ആവരണം ചെയ്യപ്പെട്ടതുമാണ്. പ്രോബോസിസ് നീണ്ടതും കൂർത്തതും കുഴലുപോലുള്ളതുമാകയാൽ തേൻവലിച്ചെടുക്കാൻ യോജിച്ചതുമായിരിക്കും.
നിശാഗന്ധി.
രാത്രിയിൽ പുഷ്പിക്കുന്ന സസ്യങ്ങളിൽ ഏറ്റവും പ്രധാനപ്പെട്ട ഒന്നാണ് നിശാഗന്ധി. ഇത് അറിയപ്പെടുന്നതുതന്നെ രാത്രിയുടെ റാണി (Queen of the Night) എന്നാണ്. ശാസ്ത്രനാമം എപ്പിഫില്ലം ഓക്സിപെറ്റാലം (Epiplyllum oxypetalum). ഒരു ആരോഹി സസ്യമായ ഇതിന്റെ കാണ്ഡം ഋജുവും, ശാഖിതവുമാണ്. നീളമേറിയതും (30 സെ.മീ.) ദീർഘാഗ്രത്തോട് കൂടിയതുമായ ഇലകൾ യഥാർഥത്തിൽ സസ്യത്തിന്റെ ദ്വിതീയ കാണ്ഡങ്ങളാണ്. പരന്ന ഈ ഇലകളിൽ നിന്നാണ് പുഷ്പങ്ങൾ ഉണ്ടാകുന്നത്. ഒറ്റയായി ഉണ്ടാകുന്ന പുഷ്പങ്ങൾ വെളുത്ത നിറമുള്ളതും ആകർഷകങ്ങളുമാണ്. 30 സെ.മീ. വരെ നീളമുള്ള പുഷ്പങ്ങൾക്ക് കുഴലിന്റെ ആകൃതിയുള്ളതിനാൽ "ഡച്ച്മാൻസ് പൈപ്പ്" എന്ന പേരിലും ഇത് അറിയപ്പെടുന്നുണ്ട്. ഏകദേശം 10 മി.മീ. നീളമുള്ള പർണകങ്ങൾക്ക് ഇളം പച്ചനിറമാണുള്ളത്. തവിട്ട് നിറത്തിലുള്ള പുഷ്പാധാരത്തിന് 13-20 സെ.മീ. നീളം ഉണ്ടായിരിക്കും. പുഷ്പദളങ്ങളുടെ എണ്ണം വിദളങ്ങളുടേതിന് സമമായിരിക്കും. രണ്ടുനിര വിദളങ്ങളിൽ പുറമേയുള്ളതിന് പിങ്ക് കലർന്ന ചുവപ്പുനിറവും, അകത്തേതിന് വെളുത്തനിറവുമാണ്. പച്ചകലർന്ന വെളുത്തനിറമുള്ള കേസരങ്ങൾ നേർത്തതും ദുർബലവുമായിരിക്കും. 4 മി.മീ. കട്ടിയുള്ളതാണ് വർത്തിക. സന്ധ്യയോടെ വിരിയാൻ തുടങ്ങുന്ന പൂക്കൾ രാത്രി 10 മണിയോടുകൂടി പൂർണനിലയിലെത്തും. വളരെ വശ്യതയേറിയ സുഗന്ധമായിരിക്കും അപ്പോൾ ഇവയ്ക്ക്. ഒരു ചെടിയിൽ നാല് മുതൽ ആറ് വരെ പൂക്കൾ ഉണ്ടാകും. നേരം വെളുക്കുമ്പോഴേക്കും പൂക്കൾ വാടിയിരിക്കും. 
അവലംബം.
&lt;templatestyles src="Reflist/styles.css" /&gt;

</doc>
<doc id="203155" url="https://ml.wikipedia.org/wiki?curid=203155" title="Stanley Roman">
Stanley Roman



</doc>
<doc id="203157" url="https://ml.wikipedia.org/wiki?curid=203157" title="Aruvithura">
Aruvithura



</doc>
<doc id="203160" url="https://ml.wikipedia.org/wiki?curid=203160" title="ചെറുവള്ളിപ്പശു">
ചെറുവള്ളിപ്പശു

 
കോട്ടയം ജില്ലയിലെ കാഞ്ഞിരപ്പള്ളിക്കു സമീപമുള്ള ചെറുവള്ളി എസ്റ്റേറ്റ് പരിസരത്തുനിന്നും കണ്ടെത്തിയ രോഗപ്രതിരോധശേഷി കൂടുതലുള്ള ഒരിനം നാടൻ പശുവിനമാണ് ചെറുവള്ളിപ്പശു . ഡോക്ടർ ശോശാമ്മ ഐപ്പിന്റെ അന്വേഷണത്തിലാണ് ഇവയെ കണ്ടെത്തിയത്. ചെറുവള്ളിപ്പശുക്കളിൽ കറുപ്പ്, വെളുപ്പ്, തവിട്ട് നിറങ്ങളുണ്ട്. ഇവയുടെ കൊമ്പുകൾ തീരെ ചെറുതാണ്. ഒപ്പം കൊമ്പില്ലാത്ത ഇനങ്ങളും കാണപ്പെടുന്നു. വെച്ചൂർ പശുക്കളേക്കാൾ ഉയരമുള്ള ഇവയുടെ വാൽ പ്രത്യേകിച്ച് പശുക്കളുടെ നിലത്തു മുട്ടുന്നവയാണ്. ഇവയുടെ ഇളംചുവപ്പു കലർന്ന കണ്ണുകൾ അല്പം പുറത്തേക്ക് തള്ളിനില്ക്കുന്നു. വെച്ചൂർ ഇനത്തിന്റെ പോലെ കുറച്ചു തീറ്റയാണ് ഇവയ്ക്ക് ആവശ്യമായി വരുന്നത്. മൂരികളുടെ മുതുകത്ത് വലിപ്പമേറിയ പൂഞ്ഞ കാണപ്പെടുന്നു. തീരെ ചെറിയ കുളമ്പുകളാണ് ഇവയ്ക്കുള്ളത്. വിദേശ ഇനങ്ങളിൽ കാണുന്ന കുളമ്പുദീനമോ അകിടുവീക്കമോ ഇവയിൽ സാധാരണ കാണാറില്ല. 
ശാന്തസ്വഭാവക്കാരായ ഈ ഇനം പശുക്കളുടെ കഴുത്തും കഴുത്തിനടിയിലെ താടയും മറ്റു പശുക്കളിൽ നിന്നും ഇവയെ വ്യത്യസ്തമാക്കുന്നു. മറ്റുള്ളവയെ അപേക്ഷിച്ച് ഇവയുടെ താടയ്ക്ക് ഇറക്കം കൂടുതലാണ്. 2 മുതൽ 2.5 വയസ്സുനുള്ളിൽ പശുവിനു ചെന ഏൽക്കുന്നു. 280 ദിവസങ്ങൾക്കുള്ളിൽ പ്രസവം നടക്കും. വർഷത്തിൽ ഒന്നെങ്കിലും പ്രസവിക്കുന്ന ഇവ ആയുസ്സിൽ 17 പ്രാവശ്യം വരെ പ്രസവിക്കുന്നു. ദിവസം 3 ലിറ്റർ വരെ പാൽ ലഭിക്കുന്ന ഇവയുടെ പാലിനു കൊഴുപ്പു കൂടുതലാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="203163" url="https://ml.wikipedia.org/wiki?curid=203163" title="തിരുവനന്തപുരം - മംഗലാപുരം അതിവേഗ ഇടനാഴി">
തിരുവനന്തപുരം - മംഗലാപുരം അതിവേഗ ഇടനാഴി

തലസ്ഥാന നഗരമായ തിരുവനന്തപുരത്തെ കേരളത്തിലെ കാസർഗോഡുമായി ബന്ധിപ്പിക്കുന്ന ഇന്ത്യയിലെ നിർദിഷ്ട അതിവേഗ റെയിൽ ഇടനാഴിയാണ് തിരുവനന്തപുരം-കാസർഗോഡ് സെമി ഹൈ സ്പീഡ് റെയിൽ ഇടനാഴി. റെയിൽ‌വേ മന്ത്രാലയവും കേരള സർക്കാരും സംയുക്ത സംരംഭമായ കെ‌ആർ‌ഡി‌സി‌എൽ (കേരള റെയിൽ വികസന കോർപ്പറേഷൻ ലിമിറ്റഡ്) ആണ് പദ്ധതിയുടെ വിശദമായ പദ്ധതി റിപ്പോർട്ട് തയ്യാറാക്കുന്നത്.
2014 ഫെബ്രുവരിയിൽ പദ്ധതി ഉപേക്ഷിച്ചതായി ഇന്ത്യൻ മാധ്യമങ്ങൾ റിപ്പോർട്ട് ചെയ്തു. കഴിഞ്ഞ തെരഞ്ഞെടുപ്പ് പ്രകടന പത്രികയിൽ എൽ‌ഡി‌എഫ് സർക്കാർ ഈ പദ്ധതിയെ ഒരു പ്രധാന സവിശേഷതയായി ഉൾപ്പെടുത്തിയിട്ടുണ്ട്. അടുത്തിടെ നടത്തിയ സർവേയിൽ കേരള ജനസംഖ്യയുടെ 86% പേരും പദ്ധതിയെ പിന്തുണയ്ക്കുന്നുണ്ടെന്നും ഡിപിആർ തയ്യാറാക്കാൻ ഡിഎംആർസിയോട് ആവശ്യപ്പെട്ടിട്ടുണ്ടെന്നും സൂചിപ്പിച്ചു.
2016 ജൂലൈയിൽ തിരുവനന്തപുരം മുതൽ കണ്ണൂർ വരെ അതിവേഗ റെയിൽ ഇടനാഴി നിർമ്മിക്കുന്നതിനായി പരിഷ്‌കരിച്ച പദ്ധതി പുറത്തിറക്കി.
ചരിത്രം.
2006-ൽ കേരളസർക്കാർ വിഭാവനം ചെയ്ത ഈ പദ്ധതി ആദ്യം കാസർഗോഡ് വരെയായിരുന്നു നിശ്ചയിച്ചിരുന്നത്. എന്നാൽ പിന്നീട് കർണ്ണാടക സർക്കാർ താത്പര്യം കാണിച്ചതിനെ തുടർന്ന് മംഗലാപുരം വരെ പദ്ധതി നീട്ടുകയായിരുന്നു.
എൽ‌ഡി‌എഫ് സർക്കാരിന്റെ 2009-10 ലെ ബജറ്റ് പ്രസംഗത്തിൽ തിരുവനന്തപുരം-മംഗളൂരു അതിവേഗ റെയിൽ ഇടനാഴി രൂപപ്പെടുത്തി. 2010 ഫെബ്രുവരിയിൽ സംസ്ഥാന മന്ത്രിസഭ ഈ പദ്ധതിക്ക് അനുമതി നൽകി. പദ്ധതി വികസിപ്പിക്കുന്നതിനായി നോഡൽ ഏജൻസിയായി കേരള സംസ്ഥാന വ്യവസായ വികസന കോർപ്പറേഷനെ (കെ‌എസ്‌ഐ‌ഡി‌സി) നിയമിച്ചു.
പദ്ധതി നടപ്പാക്കുന്നതിനായി 2011 സെപ്റ്റംബറിൽ ഒരു പ്രത്യേക ഉദ്ദേശ്യ വാഹനമായ കേരള ഹൈ സ്പീഡ് റെയിൽ കോർപ്പറേഷൻ ലിമിറ്റഡ് (കെഎച്ച്എസ്ആർസി) രൂപീകരിച്ചു. പദ്ധതി പ്രായോഗികമാണെന്ന് റെയിൽ‌വേ മന്ത്രാലയം പ്രസ്താവിക്കുകയും പദ്ധതിക്ക് പൂർണ്ണ പിന്തുണ അറിയിക്കുകയും ചെയ്തിട്ടുണ്ട്. ദില്ലി മെട്രോ റെയിൽ കോർപ്പറേഷൻ (ഡിഎംആർസി) പദ്ധതിയുടെ സാധ്യതാ പഠനം നടത്തി. 2012 നവംബറോടെ പദ്ധതിക്കായി വിശദമായ പ്രോജക്ട് റിപ്പോർട്ട് (ഡിപിആർ) സമർപ്പിക്കാൻ കെഎച്ച്എസ്ആർസി ഡിഎംആർസിയോട് അഭ്യർത്ഥിച്ചു. എന്നിരുന്നാലും, ഡിപിആർ നിരവധി കാലതാമസങ്ങൾ നേരിട്ടു.
പദ്ധതി.
തിരുവനന്തപുരം മുതൽ കാസർഗോഡ് വരെയുള്ള 532 കി.മീ പദ്ധതിക്കു കേന്ദ്ര റെയിൽവേ മന്ത്രാലയത്തിന്റെ തത്വത്തിലുള്ള അംഗീകാരം ലഭിച്ചു. സോയിൽ സർവ്വേ, ട്രാഫിക് സർവ്വേ എന്നിവ പൂർത്തിയായിട്ടുണ്ടു. പദ്ധതിക്കു 1226.45 ഹെക്ടർ ഭൂമി ഏറ്റെടുക്കണ്ടിവരുമെന്നു സർക്കാർ കണക്കാക്കുന്നു. സർക്കാർ ഈ പദ്ധതിക്കു 66,405 കോടിയുടെ ചിലവ് പ്രതീക്ഷിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="203164" url="https://ml.wikipedia.org/wiki?curid=203164" title="എരിഞ്ഞി">
എരിഞ്ഞി



</doc>
<doc id="203166" url="https://ml.wikipedia.org/wiki?curid=203166" title="എരിഞ്ഞിപ്പൂ">
എരിഞ്ഞിപ്പൂ



</doc>
<doc id="203167" url="https://ml.wikipedia.org/wiki?curid=203167" title="എരിഞ്ഞിപ്പൂവ്">
എരിഞ്ഞിപ്പൂവ്



</doc>
<doc id="203169" url="https://ml.wikipedia.org/wiki?curid=203169" title="എരിഞ്ഞി പൂവ്">
എരിഞ്ഞി പൂവ്



</doc>
<doc id="203174" url="https://ml.wikipedia.org/wiki?curid=203174" title="ചെറുവള്ളിക്കാലി">
ചെറുവള്ളിക്കാലി



</doc>
<doc id="203175" url="https://ml.wikipedia.org/wiki?curid=203175" title="ദശരഥം">
ദശരഥം

 
സിബി മലയിൽ സംവിധാനം ചെയ്ത് 1989-ൽ പുറത്തിറങ്ങിയ മലയാളചലച്ചിത്രമാണ് ദശരഥം. മോഹൻലാൽ, രേഖ, മുരളി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. എ.കെ. ലോഹിതദാസ് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.
കഥ.
രാജീവ് മേനോൻ (മോഹൻലാൽ) സമ്പന്നനും ജീവിതത്തിൽ യാതൊരു ലക്ഷ്യവുമില്ലാത്ത മദ്യപാനിയാണ്. അദ്ദേഹത്തെ നയിക്കാൻ മാതാപിതാക്കളില്ലാത്തതിനാൽ, വിശ്വസ്തനായ മാനേജർ പിള്ള (കരമന ജനാർദ്ദനൻ നായർ) നടത്തുന്ന കുടുംബ ബിസിനസ്സ്, രാജീവിന് തന്റെ ജീവിതവും പണവും പാനീയങ്ങൾക്കും ധിക്കാരത്തിനും വേണ്ടി പാഴാക്കാൻ സ്വാതന്ത്ര്യമുണ്ട്. ഒരു ഉറ്റസുഹൃത്തായ സ്കറിയ (നെടുമുടി വേണു) ഭാര്യയോടും മക്കളോടും ഒപ്പം ഒരാഴ്ച രാജീവിന്റെ കൊട്ടാര വീട്ടിൽ താമസിക്കാൻ വരുന്നു. താമസിയാതെ രാജീവ് സ്കറിയയുടെ മക്കളിൽ ഒരാളുമായി ബന്ധപ്പെടുകയും തനിക്ക് സ്വന്തമായി ഒരു കുട്ടിയുണ്ടാകണമെന്ന് തീരുമാനിക്കുകയും ചെയ്യുന്നു, പക്ഷേ വിവാഹം കഴിക്കാൻ ആഗ്രഹിക്കുന്നില്ല, ഒരു കുഞ്ഞിനെ ദത്തെടുക്കാൻ ആഗ്രഹിക്കുന്നില്ല. അദ്ദേഹത്തിന്റെ നല്ല സുഹൃത്തുകളിലൊരാളായ ഗൈഡും തത്ത്വചിന്തകനുമായ ഡോ. ഹമീദ് (സുകുമാരൻ), കൃത്രിമ ബീജസങ്കലനത്തിനായി ഒരു വാടക കണ്ടെത്താൻ രാജീവിനെ ഉപദേശിക്കുന്നു. ഒരു മുൻ ഫുട്ബോൾ കളിക്കാരൻ ചന്ദ്രദാസ് (മുരളി) ഒരു ഓപ്പറേഷന് പണം ആവശ്യമുണ്ട്,കൃത്രിമ ബീജസങ്കലനത്തിലൂടെ രാജീവിന്റെ കുട്ടിക്ക് ജന്മം നൽകാൻ ഭാര്യ ആനി (രേഖ) സമ്മതിക്കുന്നു . ഈ തീരുമാനത്തിൽ ചന്ദ്രദാസും ആനിയും സന്തുഷ്ടരല്ല - ഇത് അവരുടെ സാമ്പത്തിക ആവശ്യങ്ങൾക്കുള്ള തീർത്തും പരിഹാരമാണ്. ആദ്യം ആനി 9 മാസത്തെ ഗർഭകാലത്തെ മറികടന്ന് കുഞ്ഞിനെ കൈമാറി ജീവിതവുമായി മുന്നോട്ട് പോകാൻ ആഗ്രഹിക്കുന്നു. സാധാരണഗതിയിൽ പക്വതയില്ലാത്തതും പക്വതയില്ലാത്തതുമായ രാജീവ് ഇപ്പോൾ മാറിയ ഒരു മനുഷ്യനാണ്, ഗർഭാവസ്ഥ, പ്രസവം എന്നിവയെക്കുറിച്ചുള്ള പുസ്തകങ്ങൾ വായിക്കുകയും ആനി സന്തോഷത്തോടെയും മനോഹരമായും നഴ്‌സുമാർ പരിപാലിക്കുകയും ചെയ്യുന്ന അന്തരീക്ഷത്തിൽ താമസിക്കുന്നുണ്ടെന്ന് ഉറപ്പുവരുത്തുകയും മികച്ച ഭക്ഷണക്രമം നൽകുകയും ചെയ്യുന്നു ആരോഗ്യമുള്ളതും സന്തുഷ്ടവുമായ ഒരു കുഞ്ഞിന്റെ ജനനം ഉറപ്പാക്കുക. ഒരു കുട്ടിയുണ്ടാകുക എന്ന ചിന്ത, ഒടുവിൽ സ്വന്തമായി വിളിക്കാൻ കഴിയുന്ന ഒരാളെ കിട്ടുക എന്ന ചിന്തയാണ് അവനെ പൂർണ്ണമായും ഏറ്റെടുക്കുന്നത്. എന്നാൽ കുട്ടിയുടെ ജനനസമയത്ത് ആനി തന്റെ ഗർഭപാത്രത്തിൽ രൂപം കൊള്ളുന്ന ജീവിതവുമായി വൈകാരികമായി ബന്ധപ്പെടുകയും കുഞ്ഞിനൊപ്പം പിരിയാൻ വിസമ്മതിക്കുകയും ചെയ്യുന്നു. ഒടുവിൽ രാജീവ് കുട്ടിയെ ആനിക്ക് കൈമാറി. ക്ലൈമാക്സിൽ, രാജീവ് വീട്ടുജോലിക്കാരി മാഗിയോട് (സുകുമാരി) ചോദിക്കുന്നു, ഓരോ അമ്മയ്ക്കും ആനി ഉള്ളതുപോലെ കുട്ടിയുമായി ഒരു അടുപ്പം ഉണ്ടോ എന്ന്. സ്വന്തം മകനെപ്പോലെ തന്നെ സ്നേഹിക്കാൻ കഴിയുമോ എന്ന് രാജീവ് മാഗിയോട് ചോദിക്കുന്നു. രാജീവ് വൈകാരികമായി അസ്വസ്ഥനാകുകയും ഉത്തരത്തിനായി കാത്തിരിക്കാതെ കണ്ണുനീരൊഴുക്കുകയും ചെയ്യുമ്പോൾ മാഗിക്ക് ഭ്രമമുണ്ട്.
സംഗീതം.
ഗാനരചന നിർവ്വഹിച്ചിരിക്കുന്നത് പൂവച്ചൽ ഖാദർ
, സംഗീതസംവിധാനം നിർവ്വഹിച്ചിരിക്കുന്നത് ജോൺസൺ
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
 എന്ന താളിൽ ഈ ലേഖനവുമായി ബന്ധപ്പെട്ട ചൊല്ലുകൾ ലഭ്യമാണ്‌: 

</doc>
<doc id="203176" url="https://ml.wikipedia.org/wiki?curid=203176" title="Dasharatham">
Dasharatham



</doc>
<doc id="203178" url="https://ml.wikipedia.org/wiki?curid=203178" title="ജി.ഡബ്ല്യു. ബേസിക്">
ജി.ഡബ്ല്യു. ബേസിക്

 
 
ബേസിക് പ്രോഗ്രാമിങ് ഭാഷയുടെ മൈക്രോസോഫ്റ്റ് വികസിപ്പിച്ച ഒരു വകഭേദമാണ് ജി.ഡബ്ല്യു. ബേസിക് (GW-BASIC). മൈക്രോസോഫ്റ്റ് തന്നെ മുമ്പ് ഐ.ബി.എമ്മിനുവേണ്ടി വികസിപ്പിച്ച ബേസിക്കയിൽ നിന്നും മാറ്റംവരുത്തിയെടുത്ത ഈ പതിപ്പ് യഥാർത്ഥത്തിൽ കോംപാക്കിനുവേണ്ടിയാണ് നിർമ്മിച്ചത്. ബേസിക്കയോട് സമാനമാണെങ്കിലും, റോം അടിസ്ഥാനമായുള്ള ബേസിക്കയിൽ നിന്നും വ്യത്യസ്തമായി ഇത് ഡിസ്ക് അടിസ്ഥാനമായാണ് പ്രവർത്തിക്കുന്നത്. ഐ.ബി.എം പി.സി. അനുരൂപികൾക്കായുള്ള (IBM PC compatibles) ഓപ്പറേറ്റിങ് സിസ്റ്റമായ എം.എസ്. ഡോസിനൊപ്പം ജി.ഡബ്ല്യു. ബേസിക് ഇന്റർപ്രട്ടർ വിതരണം ചെയ്തിരുന്നു. ഇതേ സമയത്തുതന്നെ ജി.ഡബ്ല്യു. ബേസിക്കിന് അനുരൂപമായ ബാസ്കോം എന്ന ഒരു ബേസിക് കമ്പൈലറും, കൂടുതൽ വേഗതയാവശ്യമുള്ള പ്രോഗ്രാമുകളെ ലക്ഷ്യമിട്ട്, മൈക്രോസോഫ്റ്റ് വിപണിയിലിറക്കിയിരുന്നു.
ലളിതമായ ബിസിനസ് പ്രോഗ്രാമുകൾ, കളികൾ തുടങ്ങിയവക്ക് ഈ ഇന്റർപ്രട്ടർ തികച്ചും അനുയോജ്യമായിരുന്നു. എം.എസ്. ഡോസിന്റെ മിക്ക പതിപ്പുകൾക്കുമൊപ്പം സൗജന്യമായി ഉൾപ്പെടുത്തിയിരുന്നതിനാൽ പ്രോഗ്രാമിങിന്റെ അടിസ്ഥാനകാര്യങ്ങൾ പഠിക്കാനാരംഭിക്കുന്നവർക്ക് ചിലവില്ലാത്ത ഒരു മാർഗ്ഗവുമായിരുന്നു ഇത്. 1991-ൽ എം.എസ്. ഡോസ് 5.0 പതിപ്പിന്റെ വരവോടെ ജി.ഡബ്ല്യു. ബേസിക്കിന്റെ സ്ഥാനം അതിൽ ഉൾപ്പെടുത്തിയിരുന്ന ക്യുബേസിക് ഇന്റർപ്രെട്ടർ കൈയടക്കി. ക്വിക്ക്ബേസിക്കിന്റെ ഇന്റർപ്രെട്ടർ വകഭേദമായിരുന്നു ക്യുബേസിക്.
വാക്യഘടന.
കമാൻഡ് ലൈൻ (നിർദ്ദേശങ്ങൾ എഴുതി നൽകേണ്ടുന്ന) അടിസ്ഥാനമാക്കിയുള്ള ഒരു ഇന്റഗ്രേറ്റഡ് ഡെവലപ്മെന്റ് എൻവയോൺമെന്റാണ് (ഐ.ഡി.ഇ.) ജി.ഡബ്ല്യു. ബേസിക്കിനുണ്ടായിരുന്നത്. പ്രോഗ്രാം മെമ്മറിയിലേക്കെടുക്കുന്നതിനും (Load) പ്രവർത്തിപ്പിക്കുന്നതിനും (Run) ഡിസ്കിൽ ശേഖരിക്കുന്നതിനും (Save) മറ്റുമായുള്ള ഫങ്ഷൻ കീ കുറുക്കുവഴികൾ സ്ക്രീനിൽ താഴെയായി കൊടുത്തിട്ടുണ്ടായിരുന്നു. ("വിവരപ്പെട്ടിയിലുള്ള ശ്രദ്ധിക്കുക") ബേസിക്കിന്റെ മറ്റു ആദ്യകാല മൈക്രോകമ്പ്യൂട്ടർ വകഭേദങ്ങളിലെന്നപോലെ ഘടനാപരമായ പ്രോഗ്രാമിങ്ങിനുവേണ്ടിയുള്ള ഘടകങ്ങളൊന്നുംതന്നെ (ഉദാഹരണത്തിന് തദ്ദേശചരങ്ങൾ) ജി.ഡബ്ല്യു. ബേസിക്കിലുണ്ടായിരുന്നില്ല. മാത്രമല്ല ഒരു ഇന്റർപ്രെട്ടറായിരുന്നതിനാൽ പ്രോഗ്രാമുകളുടെ പ്രവർത്തനവേഗവും കുറവായിരുന്നു. പ്രോഗ്രാമിലെ എല്ലാ വരികളും ക്രമസംഖ്യയിട്ട് എഴുതണമായിരുന്നു. (ക്രമസംഖ്യയിടാത്ത നിർദ്ദേശങ്ങൾ പ്രോഗ്രാമിന്റെ ഭാഗമായി കണക്കാക്കില്ല. ഡയറക്റ്റ് മോഡ് നിർദ്ദേശങ്ങളെന്ന് പറയുന്ന അവ അപ്പോൾത്തന്നെ പ്രവർത്തിക്കുന്നു). പ്രോഗ്രാമിന്റെ സോഴ്സ്ഫയലുകൾ, അതിലെ നിർദ്ദേശങ്ങളെ ടോക്കണുകളായി പരിവർത്തനം നടത്തി, ഞെരുക്കിയ ബൈനറി ഫയൽ രൂപത്തിലാണ് ശേഖരിച്ചിരുന്നത്. (ആസ്കി രൂപത്തിൽ ശേഖരിക്കാനുള്ള സൗകര്യവും ലഭ്യമായിരുന്നു)
ജി.ഡബ്ല്യു. ബേസിക്കിന്റെ കമാൻഡ്‌ലൈനിൽ പ്രോഗ്രാമുകളെ ഡിസ്കിൽ നിന്ന് മെമ്മറിയിലേക്കെടുക്കുക, പ്രോഗ്രാം സ്ക്രീനിൽ പ്രദർശിപ്പിക്കുക, പ്രോഗ്രാം ഡിസ്കിൽ ശേഖരിക്കുക, പ്രോഗ്രാം പ്രവർത്തിപ്പിക്കുക എന്നിവക്കായി യഥാക്രമം codice_1 എന്നീ നിർദ്ദേശങ്ങൾ ലഭ്യമായിരുന്നു. ഇതിനു പുറമേ ജി.ഡബ്ല്യു. ബേസിക് ഇന്റർപ്രട്ടറിൽ നിന്ന് പുറത്തേക്കിറങ്ങി ഓപ്പറേറ്റിങ് സിസ്റ്റം പ്രോംപ്റ്റിലേക്കെത്താനുള്ള codice_2 എന്ന നിർദ്ദേശവുമുണ്ടായിരുന്നു. ഈ നിർദ്ദേശങ്ങളെല്ലാംതന്നെ ഏതെങ്കിലും പ്രോഗ്രാമിനകത്തും ഉപയോഗിക്കാവുന്നതാണ്. 
പ്രോഗ്രാമിലെ codice_3 കണ്ടീഷണൽ നിർദ്ദേശങ്ങൾ ഒറ്റവരിയിൽത്തന്നെ എഴുതണമായിരുന്നു. എന്നാൽ codice_4, codice_5 നിർദ്ദേശങ്ങൾക്ക് ഒരുകൂട്ടം വരികളെ സ്വാധീനിക്കാനാകും. DEF FNf(x)=&lt;/code&gt;&lt;x-ൽ ചെയ്യേണ്ട ഗണിതക്രിയ&gt; എന്നരീതിയിൽ ഫങ്ഷനുകൾ ഒറ്റവരിയിൽത്തന്നെ നിർവചിക്കണം (ഉദാഹരണം, codice_6). 
ചരങ്ങളുടെ പേരിനവസാനമുള്ള ചിഹ്നമനുസരിച്ചാണ് അവയുടെ തരം (data type) നിശ്ചയിക്കപ്പെട്ടിരുന്നത്. ഉദാഹരണത്തിന് codice_7 എന്നത് ഒരു സ്ട്രിങ് (അക്ഷരക്കൂട്ടം) ചരമാണെങ്കിൽ codice_8 എന്നത് ഇന്റിജർ (എണ്ണൽസംഖ്യ) ചരവുമാണ്. codice_9 തുടങ്ങിയ നിർദ്ദേശങ്ങളുപയോഗിച്ച് മുൻകൂട്ടി നിർവചിക്കാത്ത ചരങ്ങളെ അവയുടെ പേര് തുടങ്ങുന്ന അക്ഷരമനുസരിച്ച് ഒരു പ്രത്യേക ഡാറ്റാടൈപ്പ് ആണെന്ന് തരംതിരിക്കാനാകും. ഇത്തരം നിർദ്ദേശങ്ങളൊന്നും കൂടാതെ ഉപയോഗിക്കുന്ന ചരങ്ങൾ സിംഗിൾ പ്രിസിഷൻ ഫ്ലോട്ടിങ് പോയിന്റ് ചരമായാണ് സ്വതേ എടുക്കുന്നത്.
ജോയ്സ്റ്റിക്ക്, മൗസ്, ലൈറ്റ് പെൻ തുടങ്ങിയ അന്നത്തെ ഇൻപുട്ട് ഉപകരണങ്ങളെല്ലാം ജി.ഡബ്ല്യു. ബേസിക്കിൽ ഉപയോഗിക്കാമായിരുന്നു. സീരിയൽ പോർട്ടുമായി (കോം പോർട്ട്) വിവരവിനിമയം നടത്താനും, അതിലെ സംഭവഗതികൾ പിടിച്ചെടുക്കാനും ജി.ഡബ്ല്യു. ബേസിക്കിലൂടെ സാധിച്ചിരുന്നു. യഥാർത്ഥ ഐ.ബി.എം. പി.സിയിലെ കാസറ്റ് പോർട്ട്, അനുരൂപികളിൽ (compatibles) ഉൾപ്പെടുത്തിയിരുന്നില്ലെന്നതുകൊണ്ട്, കാസറ്റുമായി ബന്ധപ്പെട്ട പ്രവർത്തനങ്ങളെ ജി.ഡബ്ല്യു. ബേസിക് പിന്തുണച്ചിരുന്നില്ല. codice_10 നിർദ്ദേശത്തിനോടൊപ്പം മൂസിക് മാക്രോ ഭാഷയിലുള്ള അക്ഷരക്കൂട്ടങ്ങൾ നൽകി പി.സി. സ്പീക്കറുകളിൽ ലളിതമായ സംഗീതശബ്ദങ്ങൾ പുറപ്പെടുവിക്കാനും (ഉദാഹരണം: codice_11) codice_12 നിർദ്ദേശത്തോടൊപ്പം, ശബ്ദത്തിന്റെ ആവൃത്തി, സമയദൈർഘ്യം എന്നിവ നൽകി ശബ്ദത്തെ കൂടുതൽ മികച്ചരീതിയിൽ നിയന്ത്രിക്കാനും സാധിച്ചിരുന്നു. ബിസിനസ് കമ്പ്യൂട്ടറുകളിൽ ഒറ്റ ചാനൽ സ്പീക്കറായിരുന്നതിനാൽ ശബ്ദം മൂളലിലും ചൂളമടിയിലും ഒതുങ്ങിയപ്പോൾ ടാൻഡി 1000 പോലുള്ള ഗാർഹിക കമ്പ്യൂട്ടറുകളിലെ മൂന്നു ചാനലുകളിൽ മികച്ച സംഗീതം സൃഷ്ടിക്കാൻ codice_12, codice_10 നിർദ്ദേശങ്ങളെക്കൊണ്ട് സാധിച്ചു.
പേര്.
ജി.ഡബ്ല്യു. എന്ന പേരിന്റെ ആദ്യഭാഗത്തെക്കുറിച്ച് പല കഥകളുണ്ട്. ബിൽ ഗേറ്റ്സാണ് ഈ പേര് തിരഞ്ഞെടുത്തതെന്ന്, മൈക്രോസോഫ്റ്റിലെ ഒരു ആദ്യകാലജീവനക്കാരനും കമ്പനിയുടെ ബേസിക് കമ്പൈലർ മാനകങ്ങൾ വികസിപ്പിച്ചയാളുമായ ഗ്രെഗ് വിറ്റൻ പറയുന്നു. "ഗീ-വിസ്" ബേസിക് (Gee-Whiz) എന്നതിൽനിന്നാണ് ഈ പേരുണ്ടായതെന്ന് വിറ്റൻ പറയുന്നുവെങ്കിലും സ്വന്തം പേരിൽനിന്നാണ് ബിൽ ഗേറ്റ്സ് ഈ ചുരുക്കരൂപം ഉണ്ടാക്കിയതെന്നകാര്യം ഉറപ്പില്ലെന്നും കൂട്ടിച്ചേർക്കുന്നു. ധാരാളം ഗ്രാഫിക്സ് നിർദ്ദേശങ്ങൾ ജി.ഡബ്ല്യു. ബേസിക്കിലുണ്ടായിരുന്നതിനാൽ "ഗീ-വിസ്" എന്ന ചെല്ലപ്പേര് ഇതിന് തികച്ചും അനുയോജ്യവുമാണ്. "ഗ്രാഫിക്സ് ആൻഡ് വിൻഡോസ്" എന്നതിന്റെ ചുരുക്കമാണെന്ന മറ്റൊരു കഥ പ്രചാരത്തിലുണ്ട്. അന്ന് കമ്പനിയുടെ അദ്ധ്യക്ഷനായിരുന്ന ബിൽ ഗേറ്റ്സിന്റെ ("ഗേറ്റ്സ്, വില്ല്യം") തന്നെ പേരിന്റെ ചുരുക്കമാണെന്നും ഗേറ്റ്സിന്റേയും വിറ്റന്റേയും പേരുകളിൽ നിന്നെടുത്തതാണെന്നും (ഇരുവരും, ഈ പ്രോഗ്രാമിന്റെ പ്രധാന രൂപകർത്താക്കളായിരുന്നു) മറ്റു കഥകളാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="203179" url="https://ml.wikipedia.org/wiki?curid=203179" title="ചൊവ്വ, കണ്ണൂർ ജില്ല">
ചൊവ്വ, കണ്ണൂർ ജില്ല

 
കണ്ണൂർ ജില്ലയിലെ ഒരു സ്ഥലമാണ് ചൊവ്വ. കണ്ണൂർ നഗരത്തിന് തെക്കായി സ്ഥിതിചെയ്യുന്നു. ദേശീയപാത 17 ചൊവ്വയിലൂടെ കടന്നുപോകുന്നു. ചൊവ്വ എന്ന പേരിൽ മൂന്നു സ്ഥലങ്ങൾ തൊട്ടടുത്ത പ്രദേശങ്ങളായി കണ്ണൂരിലുണ്ട്. മേലേ ചൊവ്വ, ഇടച്ചോവ്വ, താഴേ ചൊവ്വ എന്നിവയാണു ഈ പ്രദേശങ്ങൾ.

</doc>
<doc id="203187" url="https://ml.wikipedia.org/wiki?curid=203187" title="Madhav Gadgil">
Madhav Gadgil



</doc>
<doc id="203206" url="https://ml.wikipedia.org/wiki?curid=203206" title="വൂഷെ വിപ്ലവം">
വൂഷെ വിപ്ലവം

 
തായ്‌വാനിലെ ജപ്പാൻ അധിനിവേശത്തിനെതിരെയായി നടന്ന അവസാനത്തെ തദ്ദേശീയ പ്രക്ഷോഭമാണ് വൂഷെ വിപ്ലവം. തായ്‌വാനിലെ ആദിമനിവാസികളായ സീഡിഖ് വിഭാഗക്കാരുടേ നേതൃത്വത്തിൽ 1930 ൽ നടന്ന വൂഷെ വിപ്ലവത്തിൽ 130 ലധികം ജപ്പാൻ‌കാർ കൊല്ലപ്പെടുകയുണ്ടായി. ഇതിനെത്തുടർന്ന് ജപ്പാൻ സൈന്യം തിരിച്ചടിക്കുകയും 1000 ലധികം സീഡിഖ് വംശജരെ കൊന്നൊടുക്കയും ചെയ്തു.

</doc>
<doc id="203207" url="https://ml.wikipedia.org/wiki?curid=203207" title="Wushe Revolution">
Wushe Revolution



</doc>
<doc id="203208" url="https://ml.wikipedia.org/wiki?curid=203208" title="മഗ്ദലനമറിയം (കാവ്യം)">
മഗ്ദലനമറിയം (കാവ്യം)

മലയാളഭാഷയിൽ വള്ളത്തോൾ നാരായണമേനോൻ (1878–1958) എഴുതിയ കാവ്യമാണ് മഗ്ദലനമറിയം. യേശുവിന്റെ ശിഷ്യയും സഹചാരിയുമായി ക്രിസ്തീയബൈബിളിന്റെ ഭാഗമായ പുതിയനിയമത്തിലെ സുവിശേഷങ്ങളിൽ പ്രത്യക്ഷപ്പെടുന്ന മഗ്ദലനമറിയത്തിന്റെ കഥയായി സങ്കല്പിക്കപ്പെട്ടാണ് ഇതിനെ രചന. വള്ളത്തോളിന്റെ പ്രമുഖവും ഏറ്റവും മനോഹരവുമായ രചനകളിലൊന്നായി ഇതു കണക്കാക്കപ്പെടുന്നു.
കുരിശിൻ ചുവടോളം യേശുവിനെ അനുഗമിച്ചവളും ഉയിർത്തെഴുന്നേല്പിന്റെ ആദ്യസാക്ഷിയായവളുമായി സുവിശേഷങ്ങളിൽ പ്രത്യക്ഷപ്പെടുന്ന മഗ്ദലനയെ മാനസാന്തരം വന്ന കഠിനപാപിനിയായി കാണുന്ന സങ്കല്പം മദ്ധ്യകാല ക്രിസ്തീയതയുടെ വികലസൃഷ്ടിയാണെന്ന് സമ്മതിക്കപ്പെട്ടിട്ടുണ്ടെങ്കിലും ആ ചിത്രവുമായി ചേർന്നു പോകുന്നതാണ് വള്ളത്തോളിന്റെ കാവ്യം. 
മഗ്ദലനമറിയം അതീവസുന്ദരിയായിരുന്നു എന്ന സാമാന്യസങ്കല്പം തന്റെ കവിതയിൽ വള്ളത്തോളും പിന്തുടരുന്നു. യേശുവിനെ കാണാനായി ഫരിസേയൻ ശിമയോന്റെ വീട്ടിലേക്കു നടന്നു പോകുന്ന അവളെ ആകാശത്തിലെ നക്ഷത്രങ്ങൾ സൂക്ഷിച്ചു നോക്കുന്നതായി വർണ്ണിക്കുന്ന കവി, "ഭംഗമാർന്നൂഴിയിൽ വീണുപോയ" ഒരു നക്ഷത്രമാണോ മഗ്ദലന എന്നു തിരക്കുന്നു. "ദാരിദ്രശുഷ്കമാം പാഴ്ക്കുടിൽ ഒന്നിൽ" ജനിച്ചുവളർന്ന "ആ രുചിരാംഗി"-യെ സാഹചര്യങ്ങൾ വഴിപിഴപ്പിക്കുന്നു. തുടർന്നുള്ള അവളുടെ ജീവിതകഥയിലെ അദ്ധ്യായങ്ങളിൽ 'ചാരിത്രം' എന്ന വാക്കു തന്നെ ഇല്ലായിരുന്നെങ്കിലും ഒടുവിൽ ""ക്രിസ്തുവാം കൃഷ്ണന്റെ ധർമ്മോപദേശമാം നിസ്തുലകോമളവേണുഗാനം" അവൾക്ക് മാനസാന്തരം വരുത്തുന്നതായി വള്ളത്തോൾ സങ്കല്പിക്കുന്നു. "ചെയ്യരുതാത്തതു ചെയ്തവളെങ്കിലും ഈയെന്നെത്തള്ളൊല്ലേ തമ്പുരാനേ" എന്ന മഗ്ദലനയുടെ യാചന കേട്ട് യേശുവിന്റെ "ഹൃദ്സരസ്സ് കൃപാമൃതത്താൽ" നിറയുന്നതും "ആപ്പപ്പോൾ പാതകം ചെയ്തതിനൊക്കെയും ഇപ്പശ്ചാത്താപമേ പ്രായശ്ചിത്തം" എന്ന ന്യായത്തിൽ അവളെ അദ്ദേഹം പാപവിമുക്തയാക്കി "പൊയ്ക്കോൾക പെൺകുഞ്ഞേ...ദുഃഖം വെടിഞ്ഞുനീ"" എന്നു യാത്രയാക്കുന്നതും കവി ചിത്രീകരിക്കുന്നു.

</doc>
<doc id="203211" url="https://ml.wikipedia.org/wiki?curid=203211" title="ഒരു കുടയും കുഞ്ഞുപെങ്ങളും">
ഒരു കുടയും കുഞ്ഞുപെങ്ങളും

മുട്ടത്തുവർക്കി കുട്ടികൾക്കുവേണ്ടി എഴുതിയ മലയാളം നോവലാണ് ഒരു കുടയും കുഞ്ഞുപെങ്ങളും. 1961-ലാണ് ഈ നോവൽ ആദ്യം പ്രസിദ്ധീകരിച്ചത്. മാതാപിതാക്കളില്ലാതെ , അമ്മയുടെ സഹോദരിയോടൊപ്പം അനാഥരായി വളർന്ന ബേബി, ലില്ലി എന്നീ കുട്ടികളുടെ കഥ. 
ബാലസാഹിത്യ രചനയിൽ മുട്ടത്തുവർക്കിയുടെ മാസ്റ്റർപീസ് ആയിരുന്ന ഒരു കുടയും കുഞ്ഞുപെങ്ങളും സ്‌കൂളുകളിൽ ഉപപാഠപുസ്തകമായി പഠിപ്പിക്കപ്പെട്ടു. വിവിധ ഇന്ത്യൻഭാഷകളിലേക്കും റഷ്യൻഭാഷയിലേക്കും വിവർത്തനം ചെയ്യപ്പെട്ട ഈ കൃതി, മലയാളത്തിലെ പ്രധാന ബാലസാഹിത്യകൃതികളിലൊന്നാണ്.
ഗ്രന്ഥകാരൻ.
മലയാള സാഹിത്യരംഗത്തെ ജനപ്രിയനായ കഥാകാരനും, കവിയുമായ മുട്ടത്തു വർക്കി, കേരളത്തിൽ കോട്ടയം ജില്ലയിലെ ചങ്ങനാശേരിയിൽ ചെത്തിപ്പുഴ എന്ന ഗ്രാമത്തിൽ ജനിച്ചു. 65 നോവലുകളുൾപ്പെടെ 132 പുസ്തകങ്ങൾ അദ്ദേഹം രചിച്ചിട്ടുണ്ട് . അദ്ദേഹത്തിന്റെ ചില നോവലുകളെ അവലംബിച്ച് മലയാള ചലച്ചിത്രങ്ങൾ നിർമ്മിക്കപ്പെട്ടിട്ടുണ്ട് .അദ്ദേഹത്തിന്റെ സ്മരണയിൽ 
വർഷം തോറും മുട്ടത്തു വർക്കി പുരസ്കാരം എഴുത്തുകാർക്ക് നൽകപ്പെടുന്നു.
കഥാസാരം.
മഴയുള്ള ഒരു ദിവസം സ്കൂളിൽ പോവുകയായിരുന്ന ലില്ലിയെ കുടയിൽ കയറ്റാതിരുന്ന പണക്കാരിയായ സഹപാഠി ഗ്രേസിയുടെ നെറ്റി സഹോദരനായ ബേബി എറിഞ്ഞു പൊട്ടിച്ചു. പോലീസിനെ പേടിച്ച ബേബി, മടങ്ങി വരുമ്പോൾ സഹോദരിക്ക് ചില്ലുകൈപ്പിടിയിൽ കുരുവിയുടെ രൂപമുള്ള കുടയുമായി വരാമെന്ന ഉറപ്പു കൊടുത്തശേഷം വീടുവിട്ടിറങ്ങി. പേരമ്മ, മാമ്മിത്തള്ളയുടെ മർദ്ദനം അസഹ്യമായതിനെ തുടർന്ന് പിന്നീടു വീടുവിട്ടുപോയ ലില്ലി ഒരു ഡോക്ടറുടെ വീട്ടിലെത്തി അദ്ദേഹത്തിന്റെ രണ്ടു മക്കൾക്കൊപ്പം വളരുന്നു. നഗരത്തിലെത്തിയ ബേബിയാകട്ടെ, സൗദാമിനി എന്ന സംഗീതാദ്ധ്യാപികയുടെ വീട്ടിൽ എത്തിപ്പെട്ട് വളരുന്നു. ലില്ലിയുടെ സഹോദരനെക്കുറിച്ചറിഞ്ഞ ഡോക്ടർ അവനെ കണ്ടുപിടിക്കാൻ നടത്തിയ ശ്രമങ്ങൾ വിജയിച്ചില്ല.
ഡോക്ടറുടെ മക്കളുടെ സംഗീതാദ്ധ്യാപിക ആയിരുന്നു സൗദാമിനി. അവരിൽ നിന്ന് ബേബിയെക്കുറിച്ചറിഞ്ഞ ഡോക്ടർ അവനെ തന്റെ വീട്ടിലേക്കു കൂട്ടിക്കൊണ്ടുവന്നു. അവിടെ വളർന്ന അവൻ പഠിച്ചു ഡോക്ടറാകുന്നു. ഡോക്ടറുടെ മകൾ മോളിയെ അയാൾ വിവാഹവും കഴിച്ചു. ലില്ലിയെ ഡോക്ടറുടെ മകൻ ജോയിയും വിവാഹം ചെയ്തു. ഡോക്ടർ ബേബിയുടെ ശസ്ത്രക്രിയ ഒരു യുവതിയെ രോഗമുക്തയാക്കി. നന്ദിപ്രകടിപ്പിക്കാനെത്തിയ യുവതിയും ഭർത്താവും നൽകിയ പണം ബേബി വാങ്ങിയില്ല. പകരം ഒരു കുട സമ്മാനമായി ചോദിക്കുകയാണ് അയാൾ ചെയ്തത്. അവർ കുടയുമായി എത്തിയപ്പോൾ അത് ഏറ്റുവാങ്ങാൻ ലില്ലിയും എത്തിയിരുന്നു. സമ്മാനം കൈമാറിയപ്പോൾ, ആ യുവതി ഗ്രേസിയാണെന്നു ബേബി ലില്ലിയെ അറിയിച്ചു. അങ്ങനെ എല്ലാവരുടേയും സന്തോഷത്തിൽ കഥ അവസാനിക്കുന്നു.
വിശകലനം.
മലയാള ബാലസാഹിത്യ രംഗത്തെ എക്കാലത്തെയും ഹൃദയസ്പർശിയായ നോവലാണ്‌ മുട്ടത്തു വർക്കിയുടെ ഒരു കുടയും കുഞ്ഞുപെങ്ങളും . 
സഹോദരസ്നേഹത്തിന്റെ നൈർമല്യവും അനാഥത്വത്തിന്റെ ദുഖഭാരവും ഒരു നാണയത്തിന്റെ രണ്ടു വശങ്ങളെന്നപോലെ മനോഹരമായി ആവിഷ്കരിച്ചിരിക്കുന്നു . ദുഷ്ടയായ പേരമ്മയുടെ ഇടപെടലും ,വിധിയുടെ ക്രൂരതയും ഈ രണ്ടു നിഷ്കളങ്ക ഹൃദയങ്ങളെ അകറ്റുന്നതും ,പിന്നീട് അതെ വിധിയുടെ അത്ഭുതകരമായ വഴിത്തിരിവുകൾ അവരെ കൂട്ടിയിണക്കുന്നതുമാണ് ഈ ലളിതമായ രചനയുടെ ഇതിവൃത്തം. ഈ രണ്ടു കുട്ടികളുടെ അനുഭവങ്ങളിലൂടെ ലോകത്തിലെ നന്മതിന്മകളും രചയിതാവ് വിളിച്ചോതുന്നു. 
ദാരിദ്ര്യത്തിന്റെ പടുകുഴിയിൽ, അനാഥത്വത്തിന്റെ ഹൃദയഭാരവും പേറി ജീവിക്കുന്ന രണ്ടു നിസ്സഹായ ഹൃദയങ്ങളിൽ നിന്നാണ് കഥ തുടങ്ങുന്നത്. ദരിദ്രയായ ലില്ലിയെ പണക്കാരിയായ ഗ്രേസി പരിഹസിക്കുകയും തന്മൂലം ബേബി പകരം വീട്ടാനായി അവളെ മുറിപ്പെടുത്തുകയും ,തുടർന്ന് നാട്ടുകാരുടേയും പേരമ്മയുടെയും രോഷം ഭയന്ന് ബേബി തന്റെ പാതി ഹൃദയമായ ലില്ലിയെ ഉപേക്ഷിച്ചു ഗ്രാമത്തിൽനിന്ന് ഒളിച്ചോടുന്ന സന്ദർഭത്തിൽ കഥ ആരംഭിക്കുന്നു. പോരുമ്പോൾ സ്വർണ പിടിയുള്ള കുട വാങ്ങിത്തരാം എന്ന് ലില്ലിക്കു ഉറപ്പുകൊടുത്തിട്ടാണ് ബേബി പോകുന്നത്. തുടർന്ന് ലില്ലിയും തന്റെ ചെറ്റക്കുടിൽ ഉപേക്ഷിക്കാൻ നിർബന്ധിതയാവുന്നു. ബേബി ജീവിതത്തിന്റെ തീക്ഷ്ണമായ വശങ്ങളിലൂടെ കടന്നുപോകുമ്പോൾ ,ലില്ലി ഒരു കുടുംബത്തിന്റെ ഭദ്രതയിൽ എത്തിപ്പെടുന്നു.
ബേബി തുടക്കത്തിൽ കടന്നുപോകുന്ന കഷ്ടപ്പാടുകളിലൂടെ സ്വാർത്ഥവും കപടവുമായ ലോകത്തിന്റെ ഇരുണ്ട ഉള്ളറകളിലേക്ക് ഗ്രന്ഥകാരൻ വെളിച്ചം വീശുന്നു. പിന്നീട് ബേബിയെ സൌദാമിനി എന്ന സ്ത്രി സ്വന്തം അനുജനെ എന്നപോലെ സ്നേഹിക്കുകയും സംരക്ഷിക്കുകയും ചെയ്യുന്നു.എന്നാൽ സൌദാമിനിയുടെ ബന്ധുക്കൾ ബേബിയോട് കാണിക്കുന്ന അകല്ചയിലൂടെ നാമെങ്ങനെ സ്വാർത്ഥരാവുന്നു എന്നു ഗ്രന്ഥകാരൻ കാണിക്കുന്നു.
മറുവശത്ത്, ഡോക്ടർ ജോണിന്റെ സംരക്ഷണയിൽ ലില്ലിക്കു വിദ്യാഭാസവും നല്ല ജീവിതവും ലഭിക്കുന്നു. ഡോക്ടർ ജോണിലൂടെ മനുഷ്യമനസ്സിന്റെ വറ്റാത്ത നന്മ ഊട്ടിയുറപ്പിക്കപെടുന്നു. 
അത്യന്തം ഹൃദയസ്പർശിയായ സന്ദർഭങ്ങളിലൂടെ പുരോഗമിക്കുന്ന കഥ ബേബിയുടെയും ലില്ലിയുടെയും ഒത്തുചേരലിൽ അവസാനിക്കുന്നു.കഥാന്ത്യം,ലില്ലിയും ബേബിയും സന്തോഷകരവും ഭദ്രവുമായ ജീവിതം നയിക്കുന്നതായി കാണിക്കുന്നു.

</doc>
<doc id="203216" url="https://ml.wikipedia.org/wiki?curid=203216" title="മരുഭൂമിയുടെ ആത്മകഥ">
മരുഭൂമിയുടെ ആത്മകഥ

വി. മുസഫർ അഹമ്മദ് രചിച്ച ഗ്രന്ഥമാണ് മരുഭൂമിയുടെ ആത്മകഥ. മികച്ച യാത്രാവിവരണത്തിനുള്ള 2010-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ്. കറന്റ് ബുക്സ്, തൃശ്ശൂർ ആണ് പ്രസാധകർ.
സൗദി അറേബ്യയിലെ മരുഭൂമികളിലൂടെ നടത്തിയ യാത്രകളുടെ വിവരണമാണ് ഈ ഗ്രന്ഥത്തിന്റെ ഉള്ളടക്കം. എട്ട് വർഷങ്ങളിലായാണ് ഈ യാത്രകൾ നടത്തപ്പെട്ടിരിക്കുന്നത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="203223" url="https://ml.wikipedia.org/wiki?curid=203223" title="ക്വാർട്ടറിംഗ്">
ക്വാർട്ടറിംഗ്

 
 
തൂക്കിലിടുകയും വലിച്ചിഴയ്ക്കുകയും കഷണങ്ങളാക്കുകയും ചെയ്യുന്നത് 1351 മുതൽ ഇംഗ്ലണ്ടിൽ രാജകുടുംബത്തിനെതിരായ കുറ്റങ്ങൾ ചെയ്യുന്നവർക്കുള്ള നിയമപരമായ ശിക്ഷയായിരുന്നുവെങ്കിലും ഹെൻട്രി മൂന്നാമൻ (1216–1272) രാജാവിന്റെയും എഡ്വാർഡ് ഒന്നാമൻ (1272–1307) രാജാവിന്റെയും കാലത്തു തന്നെ ഈ ശിക്ഷ നിലവിലുണ്ടായിരുന്നു. പ്രതിയെ തെരുവുകളിലൂടെ "ഹർഡിൽ" എന്ന ഒരു സംവിധാനമുപയോഗിച്ച് കുതിരയ്ക്കു പിന്നിൽ കെട്ടി വലിച്ചിഴച്ചായിരുന്നു ശിക്ഷ നടപ്പാക്കുന്ന സ്ഥലത്തെത്തിക്കുന്നത്. മരണത്തിനടുത്തെത്തും വരെ തൂക്കിലേറ്റുകയും ചെയ്യുമായിരുന്നു. മരണത്തിനു മുൻപ് താഴെയിറക്കിയശേഷം ഒരു മരക്കഷണത്തിനു മുകളിൽ വച്ച് ലൈംഗികാവയവങ്ങൾ ഛേദിക്കുകയും, സാവധാനം വയറു കീറി ആന്തരാവയവങ്ങൾ പുറത്തെടുക്കുകയും, ശിരഛേദം നടത്തുകയും ചെയ്തായിരുന്നു ശിക്ഷ നടപ്പാക്കിയിരുന്നത്. മരണശേഷം ശരീരം നാലു കഷണങ്ങളായി മുറിക്കുകയും ചെയ്തിരുന്നു. ശിരസ്സും ശരീരഭാഗങ്ങളും തിളപ്പിച്ച ശേഷം മറ്റുള്ളവർക്ക് ഒരു താക്കീതെന്ന നിലയ്ക്ക് ലണ്ടൻ പാലം പോലുള്ള പൊതുസ്ഥലങ്ങളിൽ പ്രദർശിപ്പിച്ചിരുന്നു. സദാചാരത്തെക്കരുതി സ്ത്രീകളെ തീപ്പൊള്ളലേൽപ്പിച്ചായിരുന്നു വധിച്ചിരുന്നത്. കത്തോലിക്ക പാതിരിമാരും എലിസബത്തിന്റെ കാലത്ത് ഇപ്രകാരം വധിക്കപ്പെട്ടിരുന്നു. 
രാജകുടുംബത്തിനെതിരായ കുറ്റകൃത്യങ്ങളെ എങ്ങനെ ശിക്ഷിക്കണം എന്ന് വ്യക്തമാക്കുന്ന നിയമം ഇപ്പോഴും ബ്രിട്ടനിൽ നിലവിലുണ്ട്. പത്തൊൻപതാം നൂറ്റാണ്ടിൽ ഈ ശീക്ഷ പരിക്ഷരിക്കപ്പെട്ടിരുന്നു. മരണത്തിനോടടുക്കും വരെ തൂക്കിലിട്ടശേഷം താഴെയിറക്കുന്നതിനു പകരം മരണം വരെ തൂക്കിയ ശേഷമായിരുന്നു വയറു കീറലും മറ്റു നടത്തിയിരുന്നത്. 1870-ൽ ഈ ശിക്ഷാരീതി നിലവിലില്ലാതെയായി. രാജ്യദ്രോഹത്തിനുള്ള വധശിക്ഷ 1998-ൽ നിർത്തലാക്കപ്പെട്ടു.
ഇംഗ്ലണ്ടിലെ രാജ്യദ്രോഹനിയമം.
ചരിത്രം.
മദ്ധ്യകാലത്തിന്റെ നടുവിൽ വരുന്ന നൂറ്റാണ്ടുകളിൽ (എ.ഡി 1000 മുതൽ 1300 വരെ) രാജ്യദ്രോഹക്കുറ്റം ചെയ്തതായി കണ്ടെത്തുന്നവരെ ഇംഗ്ലണ്ടിൽ പലവിധത്തിൽ ശിക്ഷിച്ചിരുന്നു. വലിച്ചിഴയ്ക്കലും തൂക്കിലിടലും ഇതിൽപ്പെടും. പതിമൂന്നാം നൂറ്റാണ്ടിൽ കൂടുതൽ ക്രൂരമായ ശിക്ഷാരീതികൾ നിലവിൽ വന്നു (വയറു കീറൽ, തീവച്ചു കൊല്ലൽ, ശിരഛേദം ചെയ്യൽ, കഷണങ്ങളാക്കൽ എന്നിവ ഉദാഹരണം). പതിമൂന്നാം നൂറ്റാണ്ടിലെ ഇംഗ്ലീഷ് ചരിത്രകാരനായ മാത്യൂ പാരിസ് 1238-ൽ "ആയുധപ്രാവീണ്യമുള്ളതും വിദ്യാഭ്യാസമുള്ളതുമായ ഒരാൾ" ഹെൻട്രി മൂന്നാമനെ കൊല്ലാൻ ശ്രമിച്ച കാര്യം വിവരിക്കുന്നുണ്ട്. അയാളെ വലിച്ചിഴയ്ക്കുകയും ശിരഛേദം ചെയ്യുകയും കബന്ധം മൂന്നു കഷണങ്ങളായി മുറിക്കുകയും ചെയ്ത കാര്യം അദ്ദേഹം വിവരിക്കുന്നുണ്ട്. ശരീരഭാഗങ്ങൾ ഇംഗ്ലണ്ടിലെ പ്രധാന നഗരങ്ങളിലൂടെ വലിച്ചിഴയ്ക്കുകയുണ്ടായത്രേ. ഇതിനു ശേഷം കള്ളന്മാരെ തൂക്കിയിടാൻ ഉദ്ദേശിച്ചുള്ള ചട്ടക്കൂട്ടിൽ ശരീരഭാഗങ്ങൾ തൂക്കിയിട്ട് പ്രദർശിപ്പിക്കുകയും ചെയ്തു. " വില്യം ഡി മാരിസ്കോ എന്ന പിടികിട്ടാപ്പുള്ളിയായിരുന്നുവത്രേ ഇയാളെ അയച്ചത്. രാജാവിന്റെ സംരക്ഷണത്തിലുള്ള ഒരാളെ കൊന്നശേഷം ലണ്ടി ദ്വീപിലേയ്ക്ക് ഓടിപ്പോയയാളായിരുന്നു മാരിസ്കോ. മാരിസ്കോയെ 1242-ൽ പിടികൂടുകയും രാജാവിന്റെ കൽപ്പനപ്രകാരം വെസ്റ്റ്മിനിസ്റ്റർ മുതൽ ലണ്ടൻ ടവർ വരെ വലിച്ചിഴച്ചുകൊണ്ടുപോയാണ് തൂക്കിക്കൊന്നത്. ശവശരീരത്തിന്റെ വയറു കീറുകയും കുടൽമാല കരിച്ചുകളയുകയും ശരീരം നാലു കഷണങ്ങളാക്കി രാജ്യത്തിന്റെ വിവിധ നഗരങ്ങളിലേയ്ക്ക് അയച്ചു കൊടുക്കുകയും ചെയ്തു. ഏഡ്വേർഡ് ഒന്നാമന്റെ ഭരണകാലത്താണ് ഈ ശിക്ഷ കൂടുതലായി ഉപയോഗിക്കാൻ തുടങ്ങിയതായി രേഖപ്പെടുത്തപ്പെട്ടിട്ടുള്ളത്. 
വെൽഷ് വംശജനായ ഡാഫിഡ് അപ് ഗ്രഫ്ഫിഡ്ഡ് ആയിരുന്നു ഇപ്രകാരം ഇംഗ്ലണ്ടിൽ ശിക്ഷിക്കപ്പെട്ട ആദ്യ കുലീനൻ. രാജാവിനെതിരേ തിരിയുകയും താൻ പ്രിൻസ് ഓഫ് വെയിൽസ് ആണെന്ന് അവകാശപ്പെടുകയും ചെയ്തു എന്നതായിരുന്നു ഇയാളുടെ കുറ്റം. ഇയാളുടെ കലാപം എഡ്വാർഡ് രാജാവിനെ വളരെയധികം രോഷാകുലനാക്കുകയുണ്ടായി. അദ്ദേഹം ഒരു പുതിയ ശിക്ഷാരീതി രൂപകൽപ്പന ചെയ്യാൻ ആവശ്യപ്പെട്ടു. 1283-ൽ ഡാഫിഡിനെ പിഡികൂടിയശേഷം അയാളെ ഒരു കുതിരയെക്കൊണ്ട് വലിപ്പിച്ചാണ് ശിക്ഷ നടപ്പാക്കുന്ന സ്ഥലത്തേയ് ക്ക് കൊണ്ടുപോയത്. ഇംഗ്ലീഷ് കുലീനരെ കൊന്നതിന് ഇയാളെ തൂക്കിക്കൊല്ലുകയും; ഈസ്റ്റർ ദിവസം ഈ കുറ്റകൃത്യം ചെയ്തതിന് ഇയാളുടെ കുടൽമാല കീറിപ്പുറത്തെടുത്ത് കരിക്കുകയും; രാജാവിനെ രാജ്യത്തിന്റെ വിവിധ ഭാഗങ്ങളിൽ വച്ച് കൊല്ലാൻ ശ്രമിച്ചതിന് ഇയാളുടെ ശരീരം കഷണങ്ങളാക്കി ഭാഗങ്ങൾ രാജ്യത്തിന്റെ വിവിധഭാഗങ്ങളിലേയ്ക്ക് അയയ്ക്കുകയും ചെയ്തു. അയാളുടെ ശിരസ്സ് ലണ്ടൻ ടവറിനു മുകളിൽ പ്രദർശിപ്പിക്കുകയുണ്ടായി. സ്കോട്ടിഷ് വിമതനായിരുന്ന വില്യം വാലാസിനും ഇതേ വിധിയായിരുന്നു നേരിടേണ്ടിവന്നത്. ഇയാളെ 1305-ൽ പിടികൂടുകയും വിചാരണചെയ്യുകയും, ഒലീവിലകൾ കൊണ്ടുള്ള കിരീടം ധരിപ്പിച്ച ശേഷം ഇയാളെ സ്മിത്ത്ഫീൽഡ് വരെ വലിച്ചിഴയ്ക്കുകയും അവിടെവച്ച് തൂക്കിക്കൊന്നശേഷം ശിരഛേദം ചെയ്യുകയും ചെയ്തു. ഇദ്ദേഹത്തിന്റെയും ആന്തരാവയവങ്ങൾ കത്തിക്കുകയും ശരീരം നാലു കഷണങ്ങളാക്കുകയും ചെയ്തു. ശിരസ്സ് ലണ്ടൻ ബ്രിഡ്ജിൽ പ്രദർശിപ്പിക്കുകയും ശരീരഭാഗങ്ങൾ ന്യൂകാസിൽ, ബെർവിക്ക്, സ്റ്റിർലിങ്, പെർത്ത് (സ്കോട്ട്ലാന്റ്) എന്നിവിടങ്ങളിലേയ്ക്ക് അയയ്ക്കുകയും ചെയ്തു. 
1351-ലെ രാജ്യദ്രോഹനിയമം.
 ആൻഡ്രൂ ഹാർക്ലേ ഹ്യൂ ഡെസ്പെൻസർ (ഇളയത്) എന്നിവരുടെ ശിക്ഷകൾ രാജ്യദ്രോഹം സംബന്ധിച്ചുള്ള നിയമങ്ങൾ ഇംഗ്ലണ്ടിൽ നിലവിൽ വരുന്നതിനു മുൻപാണ് നടന്നത്. പതിനാലു വയസിനു മുകളിൽ പ്രായമുള്ള എല്ലാ പൗരന്മാർക്കും രാജാവിനോടു കൂറുണ്ടാവണം എന്ന തത്ത്വത്തെ അടിസ്ഥാനമാക്കിയായിരുന്നു രാജ്യദ്രോഹം ചെയ്തോ എന്ന് തീരുമാനിച്ചിരുന്നത്. രാജാവോ നീതിപാലകരോ ആയിരുന്നു ഈ കൂറ് ലംഘിക്കപ്പെട്ടോ എന്ന് തീരുമാനിക്കാൻ അധികാരമുള്ളവർ. എഡ്വാർഡ് മൂന്നാമന്റെ ന്യായാധിപർ രാജ്യദ്രോഹം എന്താണെന്നതിന് വളരെ അയഞ്ഞ നിർവചനമാണ് ഉപയോഗിച്ചിരുന്നത്. "സാധാരണ കുറ്റങ്ങളെ ഇവർ രാജ്യദ്രോഹമായും രാജാവിന്റെ അധികാരത്തിലുള്ള കൈകടത്തലായും കണ്ട് ശിക്ഷ വിധിച്ചിരുന്നുവത്രേ". ഇപ്രകാരമുള്ള നിയമങ്ങൾ വ്യക്തമാക്കണമെന്ന പാർലമെന്റിന്റെ ആവശ്യത്തെത്തുടർന്നാണ് രാജാവ് 1351-ലെ രാജ്യദ്രോഹ നിയമം കൊണ്ടുവന്നത്. രാജാവിനെയും ഭരണകൂടത്തിനെയും സംരക്ഷിക്കാനായിരുന്നു ഈ നിയമം ശ്രദ്ധവച്ചിരുന്നത്. പുതിയ നിയമം രാജ്യദ്രോഹത്തിന്റെ നിർവചനത്തെ കുറച്ചു കുറ്റങ്ങൾ ഉൾക്കൊള്ളും വിധം മാറ്റി. പഴയ കുറ്റത്തിനെ രണ്ടു വിഭാഗങ്ങളായി വിഭജിക്കുകയും ചെയ്തു. 
സാധാരണ രാജ്യദ്രോഹം.
തന്റെ യജമാനനെ ഭൃത്യൻ കൊല്ലുന്നതിനെയോ; പുരോഹിതൻ തന്നിലുയർന്നയാളെ കൊല്ലുന്നതിനെയോ; ഭാര്യ ഭർത്താവിനെ കൊല്ലുന്നതിനെയോ സാധാരണ രാജ്യദ്രോഹമായി വർഗീകരിച്ചു. സാധാരണ രാജ്യദ്രോഹം ചെയ്യുന്ന പുരുഷന്മാരെ വലിച്ചിഴയ്ക്കുകയും തൂക്കിലിടുകയുമായിരുന്നു ചെയ്തിരുന്നതെങ്കിൽ സ്ത്രീകളെ തീവച്ചുകൊല്ലുകയായിരുന്നു പതിവ്. 
രാജാവിനെതിരായ രാജ്യദ്രോഹം.
ഹൈ ട്രീസൺ (കൂടിയ രാജ്യദ്രോഹം) എന്ന കുറ്റമായിരുന്നു ഇംഗ്ലണ്ടിലെ നിയമമനുസരിച്ച് ഏറ്റവും ഹീനമായ കുറ്റം. രാജാവിന്റെ അധികാരത്തെ ദുർബലപ്പെടുത്താൻ ശ്രമിക്കുന്നത് രാജാവിനെ നേരിട്ടാക്രമിക്കുന്നതിനു സമാനമായ കുറ്റമായിട്ടായിരുന്നു കണ്ടിരുന്നത്. ഇത് രാജാവിന്റെ ഭരിക്കാനുള്ള അവകാശത്തിനെതിരായ ആക്രമണമാണെന്നായിരുന്നു തത്ത്വം. ഇത് രാജ്യത്തെ ബാധിക്കാൻ സാദ്ധ്യതയുള്ളതുകൊണ്ട് ശിക്ഷയുടെ പ്രതികാരസ്വഭാവം ഭീകരമായിരിക്കണമെന്നത് ആവശ്യമായിരുന്നുവത്രേ. 
പ്രാവർത്തികമായി രണ്ട് കുറ്റങ്ങളും തമ്മിലുള്ള വ്യത്യാസം ശിക്ഷയിലായിരുന്നു. സാധാരണ രാജ്യദ്രോഹത്തിന് പുരുഷന്മാരെ വലിച്ചിഴയ്ക്കുകയും തൂക്കിലിടുകയും സ്ത്രീകളെ തീവച്ചുകൊല്ലുകയും ചെയ്തിരുന്നുവെങ്കിൽ രാജാവിനെതിരായ രാജ്യദ്രോഹത്തിന് പുരുഷന്മാർക്കുള്ള ശിക്ഷ വലിച്ചിഴയ്ക്കുകയും തൂക്കിലിടുകയും അതിനു ശേഷം ശരീരം കഷണങ്ങളാക്കുകയുമായിരുന്നു. സ്ത്രീകളെ വലിച്ചിഴയ്ക്കുകയും തീവച്ചു കൊല്ലുകയുമായിരുന്നു ചെയ്തിരുന്നത്. കൂടിയ രാജ്യദ്രോഹമായി കണക്കാക്കിയിരുന്ന കുറ്റങ്ങൾ ഇവയായിരുന്നു: 
രാജാവിന്റെ പ്രത്യേകാധികാരം.
രാജ്യദ്രോഹം എന്താണെന്ന് നിർണയിക്കാനുള്ള രാജാവിന്റെ അധികാരത്തെ ഈ നിയമം പരിമിതപ്പെടുത്തിയിരുന്നില്ല. ആവശ്യമുള്ളപ്പോൾ നിയമത്തിന്റെ പരിധി വർദ്ധിപ്പിക്കാനുള്ള അധികാരം നിയമപാലകർക്ക് നൽകിക്കൊണ്ടുള്ള ഒരു പ്രത്യേക വകുപ്പ് ഈ നിയമത്തിലുണ്ടായിരുന്നു. ഈ നിയമം ബ്രിട്ടന്റെ അമേരിക്കയിലുള്ള കോളനികളിലും ബാധകമായിരുന്നു. മേരിലാന്റ്, വിർജീനിയ എന്നീ കോളനികളിൽ രാജ്യദ്രോഹത്തിനുള്ള ചില വധശിക്ഷകൾ നടപ്പായിട്ടുണ്ടെങ്കിലും രണ്ടുപേരെയേ വലിച്ചിഴയ്ക്കുകയും തൂക്കിലിടുകയും കഷണങ്ങളാക്കുകയും ചെയ്തിട്ടുള്ളൂ. ഇതിനു ശേഷമുള്ള വിധികൾ മാപ്പു നൽകലിലോ തൂക്കിക്കൊല്ലലിലോ അവസാനിക്കുകയാണുണ്ടായത്.
ആദ്യകാലങ്ങളിൽ ഒരു സാക്ഷി മൊഴി കണക്കിലെടുത്ത് ഒരാളെ രാജ്യദ്രോഹക്കുറ്റത്തിന് ശിക്ഷിക്കാനാവുമായിരുന്നു. 1552-ൽ ഇത് രണ്ടു സാക്ഷി മൊഴികളായി വർദ്ധിപ്പിച്ചു. കുറ്റം ചെയ്തതായി സംശയിക്കുന്നവരെ ആദ്യം രഹസ്യമായി പ്രൈവി കൗൺസിൽ ചോദ്യം ചെയ്തശേഷമായിരുന്നു പരസ്യ വിചാരണ നടത്തിയിരുന്നത്. പ്രതികൾക്ക് സാക്ഷികളെ കൊണ്ടുവരാനോ അഭിഭാഷകനെ നിയമിക്കാനോ അവകാശമുണ്ടായിരുന്നില്ല. വിചാരണയുടെ തുടക്കത്തിൽ തന്നെ പ്രതികൾ കുറ്റം ചെയ്തതായി കണക്കാക്കുകയായിരുന്നു പതിവ്. ഈ രീതി കാരണം രാജ്യദ്രോഹക്കുറ്റം ആരോപിക്കപ്പെടുന്നവർ നൂറ്റാണ്ടുകളോളം നിയമപരമായ വിവേചനമനുഭവിക്കുന്നുണ്ടായിരുന്നു. ഇത് പതിനേഴാം നൂറ്റാണ്ടിന്റെ അവസാനസമയം വരെ തുടർന്നു. വിഗ് പാർട്ടി അംഗങ്ങളായ രാഷ്ട്രീയക്കാർക്കെതിരേ രാഷ്ട്രീയ ലക്ഷ്യം വച്ചുള്ള രാജ്യദ്രോഹാരോപണങ്ങൾ തുടരെ വരാൻ തുടങ്ങിയപ്പോൾ 1695-ലെ രാജ്യദ്രോഹ നിയമം നിർമ്മിക്കപ്പെട്ടു. ഇത് പ്രതികൾക്ക് അഭിഭാഷകരെ അനുവദിച്ചു. സാക്ഷികളെ കൊണ്ടുവരാനുള്ള അവകാശവും കുറ്റപത്രത്തിന്റെ ഒരു പകർപ്പ് കിട്ടാനുള്ള അവകാശവും ലഭിച്ചത് ഇതോടെയാണ്. രാജാവിന്റെ ജീവനെടുക്കാൻ ശ്രമിച്ചു എന്ന കുറ്റാരോപണത്തിനൊഴികെ മൂന്നു വർഷത്തിനുള്ളിൽ ഇവരെ വിചാരണ ചെയ്യണമെന്നതും നിർബന്ധമായിരുന്നു. 
ശിക്ഷ നടപ്പാക്കൽ.
ശിക്ഷ വിധിച്ച ശേഷം പ്രതികളെ കുറച്ചുനാൾ ജയിലിൽ താമസിപ്പിച്ച ശേഷമായിരുന്നു ശിക്ഷ നടപ്പാക്കുന്ന സ്ഥലത്തേയ്ക്ക് കൊണ്ടുപോയിരുന്നത്. ആദ്യമാദ്യം ഈ യാത്ര കുതിരയ്ക്കു പിന്നിൽ കെട്ടി നിലത്തുകൂടി ഇഴച്ചുകൊണ്ടായിരുന്നുവെങ്കിൽ പിന്നീട് ഇതിനായി "ഹർഡിൽ" എന്ന പ്രത്യേക ചട്ടക്കൂട് ഉപയോഗിക്കാൻ തുടങ്ങി. ആരാച്ചാരുടെ അടുത്ത് ജീവനുള്ള പ്രതി എത്തിച്ചേരണമെന്ന ആഗ്രഹം മൂലമാണ് ഈ സംവിധാനം കൊണ്ടുവന്നതെന്ന് ചരിത്രകാരൻ ഫ്രെഡറിക് വില്യം മൈറ്റ്ലാന്റ് അഭിപ്രായപ്പെട്ടിട്ടുണ്ട്. "റ്റു ഡ്രോ" (വലിക്കുക) എന്ന വാക്ക് ചില ആശയക്കുഴപ്പങ്ങൾക്ക് കാരണമായിട്ടുണ്ട്. ആന്തരാവയവങ്ങൾ വലിച്ചു പുറത്തിടുക; കുതിരയുടെ പിന്നിൽ കെട്ടി വലിച്ചുകൊണ്ടു പോവുക എന്നീ അർത്ഥങ്ങൾ ഈ വാക്കിനുണ്ടെന്ന് കരുതപ്പെട്ടിരുന്നു. ഡ്രോ എന്ന വാക്ക് ഹാങ് എന്ന വാക്കിനു ശേഷം വരുന്നതിനാൽ ആന്തരാവയവങ്ങൾ വലിച്ചു പുറത്തെടുക്കുക എന്ന അർത്ഥമായിരിക്കും ശരി എന്ന് രാം ശരൺ ശർമ എന്ന ചരിത്രകാരൻ അഭിപ്രായപ്പെട്ടിട്ടുണ്ട്. ചരിത്രകാരനും എഴുത്തുകാരനുമായിരുന്ന ഇയാൻ മോർട്ടിമർ ഇതിനെതിരഭിപ്രായം പ്രകടിപ്പിച്ചിട്ടുണ്ട്. ഒരുപന്യാസത്തിൽ ആന്തരാവയവങ്ങൾ പുറത്തെടുക്കുന്നതിനെ പ്രത്യേകമായി വിവരിക്കുന്നത് സമീപകാലത്ത് തുടങ്ങിയ ഒരു ഏർപ്പാടാണെന്നാണ് അദ്ദേഹം പറയുന്നത്. "ഡ്രോയിംഗ്" എന്നാൽ ആന്തരാവയവങ്ങൾ വലിച്ചെടുക്കുകയാനെന്ന് പറയുന്നത് അസംബന്ധമാണെന്നാണ് അദ്ദേഹത്തിന്റെ അഭിപ്രായം. തൂക്കിലേറ്റുന്നതിനു ശേഷം ഡ്രോയിംഗ് പരാമർശിക്കുന്നത് അത് വധശിക്ഷയുടെ പൂരകമായ പ്രക്രീയയാണെന്നതു കൊണ്ടാണ് അദ്ദേഹത്തിന്റെ അഭിപ്രായം.
പൊതുജനത്തിന്റെ പ്രതികരണം.
മേരി I ഭരിച്ചിരുന്ന കാലത്ത് ദൃക്സാക്ഷികൾ ഈ ശിക്ഷാരീതിയെ പിൻതുണച്ചിരുന്നു എന്ന് റിപ്പോർട്ടുകളുണ്ട്. വലിച്ചിഴച്ചു കൊണ്ടുപോവുന്നതിനിടെ പ്രതികൾക്ക് ജനക്കൂട്ടത്തിന്റെ രോഷം ഏറ്റുവാങ്ങേണ്ടിവരുമായിരുന്നുവത്രേ. വില്യം വാലാസിന്റെ ആക്രമിക്കുകയും, ചാട്ടവാറടിക്കുകയും, ചീഞ്ഞ ഭക്ഷണവും, ചവറും മറ്റുമെറിയുകയും ചെയ്തിരുന്നു. തോമസ് പ്രിച്ചാർഡ് എന്ന പാതിരിയെ 1587-ൽ ശിക്ഷ നടപ്പാക്കുന്ന സ്ഥലത്തെത്തിച്ചപ്പോൾ കഷ്ടിച്ച് ജീവനുള്ള അവസ്ഥയിലായിരുന്നുവത്രേ. 
മറ്റു ചില റിപ്പോർട്ടുകളിൽ മതഭ്രാന്തരോ ദൈവിക പരിവേഷമുള്ളതോ ആയ ആൾക്കാർ നാട്ടുകാരെ പ്രതികളെ ആക്രമിക്കുന്നതിൽ നിന്ന് പിൻതിരിപ്പിക്കുമായിരുന്നുവത്രേ. ഒരു പാതിരി കുറ്റമേറ്റുപറഞ്ഞ് പശ്ചാത്തപിക്കൂ എന്നാവശ്യപ്പെട്ട് പ്രതിയുടെ കൂടെനടക്കുന്ന ചടങ്ങ് ഉണ്ടായിവന്നുവത്രേ. സാമുവൽ ക്ലാർക്കിന്റെ റിപ്പോർട്ടനുസരിച്ച് വില്യം പെർക്കിൻസ് (1558–1602) എന്ന പ്യൂരിറ്റാൻ പാതിരി ഒരിക്കൽ ഒരു യുവാവിനെ ദൈവം തന്നോടു ക്ഷമിച്ചു എന്ന് വിശ്വസിപ്പിക്കുന്നതിൽ വിജയിച്ചുവത്രേ. "പേടിച്ചിരുന്നതുപോലെ നരകത്തിൽ പോകുന്നതിൽ നിന്ന് രക്ഷപ്പെട്ട് സ്വർഗ്ഗത്തിലേയ്ക്കുള്ള വാതിൽ തന്റെ ആത്മാവിനു മുന്നിൽ തുറക്കുന്നത് നേരിട്ടു കണ്ടമാതിരി കണ്ണിൽ സന്തോഷാശ്രുക്കളുമായാണ്" യുവാവ് മരിച്ചതെന്ന് അദ്ദേഹം പറയുന്നു. 
നടപടിക്രമം.
രാജാവിന്റെ ഉത്തരവ് ഉറക്കെ വായിച്ച ശേഷം ജനങ്ങളോട് കഴുമരത്തിൽ നിന്ന് ദൂരെ മാറി നിൽക്കാനാവശ്യപ്പെട്ട ശേഷം പ്രതിയോട് അവരെ അഭിസംബോധന ചെയ്ത് സംസാരിക്കാനാവശ്യപ്പെടുമായിരുന്നു. ഇത്തരം പ്രസംഗങ്ങൾ മിക്കവയും കുറ്റസമ്മതങ്ങളായിരുന്നു (ചിലരേ രാജ്യദ്രോഹം സമ്മതിച്ചിരുന്നുള്ളൂ). എന്നിരുന്നാലും ഈ പ്രസംഗങ്ങൾ പാതിരിയും ഷെരീഫും സൂക്ഷ്മമായി നിരീക്ഷിക്കുമായിരുന്നുവത്രേ. ഇവർ പ്രസംഗം നിറുത്താനായി ചിലപ്പോൾ ഇടപെടുകയും ചെയ്യുമായിരുന്നുവത്രേ. 1588-ൽ കത്തോലിക്കാ പാതിരിയായിരുന്ന വില്യം ഡീൻ എന്നയാളുടെ പ്രസംഗം നിറുത്താനായി അയാളുടെ വായിൽ തുണി കുത്തിത്തിരുകേണ്ടിവന്നു. ഇതിനാൽ അയാൾ ശ്വാസം മുട്ടി മരണത്തിനടുത്തെത്തിയത്രേ. ദേശത്തിനോടുള്ള കൂറും രാഷ്ട്രീയവും സംബന്ധിച്ചുള്ള ചോദ്യങ്ങൾ ചിലപ്പോൾ പ്രതിയോട് ചോദിക്കപ്പെടുമായിരുന്നുവത്രേ. 1591-ൽ എഡ്മണ്ട് ജെന്നിംഗ്സ് എന്ന പാതിരിയോട് കത്തോലിക്ക പുരോഹിതരെ വേട്ടയാടിയിരുന്ന റിച്ചാർഡ് ടോപ്ക്ലിഫ് എന്നയാൾ "രാജ്യദ്രോഹം ഏറ്റുപറയാൻ" ആവശ്യപ്പെട്ടപ്പോൾ "ദിവ്യബലി കൊടുക്കുന്നത് രാജ്യദ്രോഹമാണെങ്കിൽ ഞാൻ അതേറ്റുപറയുകയും അതിൽ അഭിമാനിക്കുകയും ചെയ്യുന്നു" എന്നാണ് മറുപടി ലഭിച്ചത്. ഇതോടെ ടോപ്ക്ലിഫ് പാതിരിയോട് വായടയ്ക്കാൻ ആവശ്യപ്പെടുകയും ആരാച്ചാരോട് ഇദ്ദേഹത്തെ തൂക്കിലിടാൻ ആജ്ഞാപിക്കുകയും ചെയ്തത്രേ. 
ചിലപ്പോൾ കുറ്റം തെളിയിച്ച സാക്ഷിയും ശിക്ഷ നടക്കുന്ന സ്ഥലത്തുണ്ടാവുമായിരുന്നുവത്രേ. 1582-ൽ തോമസ് ഫോർഡ് എന്ന പാതിരിയെ വധിച്ച സമയത്ത് സർക്കാരിന്റെ ചാരനായിരുന്ന ജോൺ മുണ്ടേ സ്ഥലത്തുണ്ടായിരുന്നുവത്രേ. പാതിരി നിരപരാധിയാണെന്ന് അവകാശപ്പെട്ടപ്പോൾ മുണ്ടേ ഷെരീഫിനെ പിന്തുണയ്ക്കുകയും കുറ്റസമ്മതമൊഴിയെപ്പറ്റി ഓർമിപ്പിക്കുകയും ചെയ്തുവത്രേ. തടവിൽ കഴിഞ്ഞ സമയത്ത് പ്രതികളോടുള്ള പെരുമാറ്റം എങ്ങനെയായിരുന്നുവെന്നതും ഇത്തരം പ്രസംഗങ്ങളുടെ ഉള്ളടക്കവും തമ്മിൽ ബന്ധമുണ്ടായിരുന്നുവത്രേ. ജെസ്യൂട്ട് പുരോഹിതന്മാർ തടവിൽ പീഡനമനുഭവിക്കുമായിരുന്നുവെങ്കിലും അവരായിരുന്നു ഏറ്റവും ധാർഷ്ട്യം കാണിച്ചിരുന്നത്. കുലീനന്മാരാണത്രേ ഏറ്റവുമധികം ഖേദം പ്രകടിപ്പിച്ചിരുന്നത്. വയറു കീറി വധശിക്ഷ നടപ്പാക്കുമോ എന്ന ഭയവും അനന്തരാവകാശികളെ സ്വത്തവകാശത്തിൽ നിന്ന് വിലക്കുമോ എന്ന ഭയവുമായിരുന്നിരിക്കണം ഇതിനു കാരണം. ഇതിനാൽ ദേശദ്രോഹമല്ലാത്തതും എന്നാൽ ഗുരുതരമായതുമായ ഒരു കുറ്റം ചെയ്തു എന്ന് അംഗീകരിക്കുകയായിരുന്നുവത്രേ ഇവരെ സംബന്ധിച്ചിടത്തോളം ബുദ്ധിപരമായ മാർഗ്ഗം.
പ്രതികളെ ചിലപ്പോൾ നിർബന്ധിച്ച് മറ്റുള്ളവരെ വധിക്കുന്നതിന് സാക്ഷ്യം വഹിപ്പിക്കുമായിരുന്നുവത്രേ. വിവസ്ത്രരാക്കി കുറച്ചു സമയം ഒരു കോണിയിൽ നിന്നോ വണ്ടിയിൽ നിന്നോ തൂക്കിലിട്ടശേഷം മരണത്തിലെത്തും മുൻപ് പ്രതികളെ താഴെയിറക്കുമായിരുന്നു. ചില പ്രതികൾ ഈ സമയത്തു തന്നെ മരിക്കുമായിരുന്നുവത്രേ. ജോൺ പൈൻ എന്ന കത്തോലിക്കാ പാതിരിയുടെ മരണം ഒരുകൂട്ടം ആൾക്കാർ അദ്ദേഹത്തിന്റെ കാലിൽ പിടിച്ചു താഴേയ്ക്ക് വലിച്ചതിനാൽ പെട്ടെന്നുതന്നെ സംഭവിച്ചുവത്രേ. വില്യം ഹാക്കറ്റ് (മരണം 1591) എന്നയാളെ തൂക്കിലിട്ടയുടെനേ തന്നെ താഴെയിറക്കി ജീവനോടെ വയറു കീറുകയും ജനനേന്ദ്രിയങ്ങൾ ഛേദിക്കക്കയും ചെയ്തുവത്രേ. ഇപ്രകാരം ചെയ്തത് അയാളുടെ അനന്തരാവകാശികളുടെ രക്തം അശുദ്ധമായതു കാരണം സ്വത്തിന്മേലുള്ള അവരുടെ അവകാശം ഇല്ലാതായി എന്നു കാണിക്കാനാണെന്നാണ് എഡ്വാർഡ് കോക്ക് പറയുന്നത്. .
വയറു കീറിക്കഴിഞ്ഞും ജീവനുണ്ടായിരിക്കുന്ന ആൾക്കാർ അവരുടെ കുടൽമാല കരിക്കുന്നതിന് സാക്ഷ്യം വഹിക്കുമായിരുന്നു. ഇതിനു ശേഷം ഹൃദയം എടുത്തുമാറ്റുകയും ശരീരം നാലു കഷണങ്ങളായി മുറിക്കുകയും ചെയ്യുമായിരുന്നു. ചാൾസ് ഒന്നാമനെ വധിച്ച കുറ്റത്തിന് 1660-ൽ തോമസ് ഹാരിസൺ എന്ന സൈനികനെ ഏതാനും മിനിട്ടുകൾ തൂക്കിലിട്ട ശേഷം വയറുകീറിയപ്പോൾ അദ്ദേഹം ആരാച്ചാരെ തല്ലിയത്രേ. ഇതോടെ പെട്ടെന്നുതന്നെ ശിരഛേദം നടത്തുകയായിരുന്നു ചെയ്തത്. അയാളുടെ കുടൽമാല അടുത്തുള്ള തീയിൽ കത്തിക്കുകയുണ്ടായി.
ജോൺ ഹൗട്ടൺ 1535-ൽ തന്റെ വയറു കീറിയ അവസരത്തിൽ പ്രാർത്ഥിക്കുകയായിരുന്നുവത്രേ. അവസാന നിമിഷങ്ങളിൽ "യേശുവേ, നീ എന്റെ ഹൃദയം കൊണ്ടെന്തു ചെയ്യും" എന്ന് കരഞ്ഞുപറഞ്ഞുകൊണ്ടാണത്രേ ഇദ്ദേഹം മരിച്ചത്. ആരാച്ചാരന്മാരുടെ പരിചയക്കുറവുകാരണം ശിക്ഷ നടപ്പാക്കന്നതിൽ പല പ്രശ്നങ്ങളുമുണ്ടാവുമായിരുന്നു. 1606 ജനുവരിയിൽ ഗൈ ഫാവ്ക്സിനെ വെടിമരുന്നു ഗൂഢാലോചനക്കുറ്റത്തിന് വധിക്കാനുള്ള നടപടിക്രമത്തിനിടെ ഇയാൾ തൂക്കുമരത്തിൽ നിന്ന് ചാടി കഴുത്തൊടിഞ്ഞു മരിച്ചുവത്രേ. 
കഷണങ്ങളാക്കുന്ന രീതി.
ശരീരം കഷണങ്ങളാക്കുന്നതെങ്ങനെ എന്നതു സംബന്ധിച്ച് കൃത്യമായ വിവരങ്ങൾ ലഭ്യമല്ല. തോമസ് ആംസ്ട്രോങ്ങിന്റെ വധത്തിന്റെ ചിത്രത്തിൽ നിന്ന് വ്യക്തമാകുന്നത് ആരാച്ചാർ അരയിൽ വച്ച് കാലുകൾ ഛേദിച്ചു മാറ്റിയിരിക്കുന്നതായും നട്ടെല്ലിനു മുകളിലൂടെ ശരീരം നെടുകേ മുറിക്കുന്നതായുമാണ്. ശരീരഭാഗങ്ങൾ പ്രതികൾക്ക് പിന്തുണ കിട്ടിയിരുന്ന സ്ഥലങ്ങളിൽ പ്രദർശിപ്പിക്കാറുണ്ടായിരുന്നു. തെക്കുനിന്നുള്ള യാത്രക്കാർ ലണ്ടൻ നഗരത്തിൽ പ്രവേശിച്ചിരുന്ന ലണ്ടൻ പാലത്തിലായിരുന്നു ശിരസ്സുകൾ പ്രദർശിപ്പിച്ചിരുന്നത്. പലരും ഇതെക്കുറിച്ചെഴുതിയിട്ടുണ്ട്. ഇപ്രകാരം ലണ്ടൻ പാലത്തിൽ ശിരസ്സുകൾ പ്രദർശിപ്പിക്കുന്നത് 1678-ൽ വില്യം സ്റ്റാലിയുടെ മരണത്തോടെ ഇല്ലാതെയായി. കെട്ടിച്ചമയ്ക്കപ്പെട്ട മാർപ്പാപ്പയുടെ ഗൂഢാലോചന ആരോപിച്ചായിരുന്നു ഇദ്ദേഹത്തെ വധിച്ചത്. ഇയാളുടെ ശരീരഭാഗങ്ങൾ ബന്ധുക്കൾക്ക് തിരികെക്കൊടുക്കപ്പെട്ടു. അവർ നടത്തിയ ശവസംസ്കാരച്ചടങ്ങ് ഗംഭീരമായിരുന്നതു കാരണം കൊറോണർ ക്ഷുഭിതനാവുകയും ശരീരം വീണ്ടും മാന്തിയെടുത്ത് നഗരവാതിൽക്കൽ പ്രദർശിപ്പിക്കാൻ ഉത്തരവിടുകയും ചെയ്തു. സ്റ്റാലിയുടേതായിരുന്നു ലണ്ടൻ പാലത്തിൽ വയ്ക്കപ്പെട്ട അവസാന ശിരസ്സ്. 
സമീപകാല ചരിത്രം.
മാർപ്പാപ്പയുടെ ഗൂഢാലോചനയിൽ പങ്കാളിയാണെന്നാരോപിച്ച് വധിച്ച മറ്റൊരാളായിരുന്നു ഒളിവർ പ്ലങ്കറ്റ്. ഇദ്ദേഹം അർമാഘ് എന്ന സ്ഥലത്തെ ആർച്ച് ബിഷപ്പായിരുന്നു. 1681 ജൂലൈയിലായിരുന്നു ശിക്ഷ നടപ്പിലാക്കിയത്. ആരാച്ചാർക്ക് കൈക്കൂലി കൊടുത്ത് ശരീരഭാഗങ്ങൾ കരിച്ചുകളയാതെ രക്ഷിക്കപ്പെട്ടുവത്രേ. ഇദ്ദേഹത്തിന്റെ ശിരസ്സ് ഇപ്പോൾ ഡ്രോഘെഡയിലെ സെന്റ് പീറ്റേഴ്സ് റോമൻ കത്തോലിക് പള്ളിയിൽ സൂക്ഷിച്ചിട്ടുണ്ട്. ഇംഗ്ലണ്ടിൽ വധിക്കപ്പെട്ട അവസാന കത്തോലിക്കാ പാതിരിയായിരുന്നുവത്രേ പ്ലങ്കറ്റ്. 1745-ലെ ജേക്കോബൈറ്റ് റൈസിംഗിൽ പങ്കെടുത്തവരെ ഇപ്രകാരം വധിച്ചിരുന്നു. ഈ കാലമായപ്പോഴേയ്ക്കും പ്രതികൾ എന്തുമാത്രം വേദനയനുഭവിക്കണം എന്നു തീരുമാനിക്കാൻ ആരാച്ചാർമാർക്ക് അധികാരമുണ്ടായിരുന്നു. ഇവരുടെ ശരീരം കീറിമുറിച്ചത് മരണശേഷമായിരുന്നുവത്രേ. 1781-ൽ ഫ്രഞ്ച് ചാരനായിരുന്ന ഫ്രാൻസ്വാ ഹെൻട്രി ഡെ ലാ മോട്ടെ എന്നയാളെ ഒരു മണിക്കൂറോളം തൂക്കിലിട്ടശേഷമാണ് ഹൃദയം മുറിച്ചെടുത്ത് കത്തിച്ചുകളഞ്ഞത്. ഡേവിഡ് ടൈറി എന്നയാളെ ഇപ്രകാരം ശിക്ഷിച്ചപ്പോൾ ജനക്കൂട്ടം ശരീരഭാഗങ്ങൾക്കായി വഴക്കുണ്ടാക്കിയത്രേ. വിരലുകളും മറ്റും ആൾക്കാർ കൗതുകവസ്തു എന്ന നിലയിൽ എടുത്തുകൊണ്ടുപോവുകയുണ്ടായി. 1803-ൽ എഡ്വാർഡ് ഡെസ്പാർഡ് എന്നയാളെയും ആറ് കൂട്ടുപ്രതികളെയും ശിക്ഷിച്ചപ്പോൾ ജയിലിൽ തന്നെ വലിച്ചിഴച്ചാണ് നടപടിക്രമം പൂർത്തിയാക്കിയത്. ശിക്ഷയ്ക്ക് സാക്ഷ്യം വഹിക്കാൻ ഇരുപതിനായിരത്തോളം ജനങ്ങളുണ്ടായിരുന്നുവത്രേ. 
1790-ലെ രാജ്യദ്രോഹനിയമം സ്ത്രീകളുടെ ശിക്ഷ തൂക്കിക്കൊലയാക്കി മാറ്റി. 1814-ലെ രാജ്യദ്രോഹനിയമം നിയമത്തിൽ വീണ്ടും പരിഷ്കാരങ്ങൾ കൊണ്ടുവന്നു. സാമുവൽ റോമില്ലിയായിരുന്നു ഈ നിയമം കൊണ്ടുവന്നത്. ചില മോഷണക്കുറ്റങ്ങൾക്കും മറ്റു ചില കുറ്റങ്ങൾക്കും നൽകിവന്നിരുന്ന വധശിക്ഷ ഈ നിയമം എടുത്തുകളഞ്ഞു. 1814-ൽ രാജ്യദ്രോഹം ചെയ്യുന്ന പുരുഷന്മാരെ തൂക്കിലിടുകയും ശരീരം രാജാവിന്റെ ഇഷ്ടത്തിനു വിടുകയും ചെയ്യുന്ന നിയമഭേദഗതി ഇദ്ദേഹം കൊണ്ടുവന്നു. ഇതിനു ശേഷവും തൂക്കിക്കൊല്ലലിനു ശേഷം രാജാവിന്റെ ഉത്തരവു പ്രകാരം ശിരച്ഛേദം നടന്നിരുന്നു. 
ജോൺ റസ്സലിനെപ്പോലെയുള്ള ആൾക്കാർ പത്തൊൻപതാം നൂറ്റാണ്ടിൽ നിയമപുസ്തകത്തിൽ നിലവിലുള്ള വധശിക്ഷ നൽകാനുള്ള വ്യവസ്ഥകൾ നീക്കം ചെയ്യാൻ ശ്രമിക്കുകയുണ്ടായി. റോബർട്ട് പീലിന്റെ ശ്രമം കാരണം 1828-ലെ നിയമപ്രകാരം സാധാരണ രാജ്യദ്രോഹക്കുറ്വും കൊലപാതകവും തമ്മിലുള്ള വ്യത്യാസം നിലവിലില്ലാതെയായി. 1839-ലായിരുന്നു ഒരാളെ അവസാനമായി ക്വാർട്ടർ ചെയ്യാനുള്ള വിധിയുണ്ടായതെങ്കിലും ഈ ശിക്ഷ നിയമത്തിൽ നിന്ന് നീക്കം ചെയ്യേണ്ടതില്ല എന്ന് 1864 മുതൽ 1866 വരെ പ്രവർത്തിച്ച റോയൽ കമ്മീഷൻ തീരുമാനിച്ചു. 1839-ലെ ന്യൂപോർട്ട് കലാപത്തിൽ പങ്കെടുത്തവർക്കെതിരേയാണ് ഈ വിധിയുണ്ടായതെങ്കിലും ഇവരെ വധിക്കുന്നതിനു പകരം നാടുകടത്തുകയാണുണ്ടായത്. വധശിക്ഷകൾ രഹസ്യമായാവണം നടത്തേണ്ടതെന്ന് കമ്മീഷൻ തീരുമാനിച്ചു. വധശിക്ഷാ പരിഷ്കരണ നിയമം 1868-ൽ പരസ്യ വധശിക്ഷ നിർത്തലാക്കി. വധശിക്ഷ പൂർണ്ണമായി നിർത്തലാക്കാനുള്ള നിയമം ഇതോടൊപ്പം അവതരിപ്പിക്കപ്പെട്ടുവെങ്കിലും പരാജയപ്പെട്ടു. 
1870-ലെ സ്വത്തു കണ്ടുകെട്ടൽ നിയമപ്രകാരം ഈ ശിക്ഷാരീതി നിലവിലില്ലാതെയായി. സ്വത്തു കണ്ടുകെട്ടൽ നിർത്തലാക്കിയതോടൊപ്പം വധിക്കുന്ന രീതി തൂക്കിക്കൊല്ലൽ മാത്രമാക്കാൻ ഈ നിയമം വ്യവസ്ഥ ചെയ്തു. എന്നിരുന്നാലും തൂക്കിക്കൊല്ലലിനു പകരം ശിരഛേദം നടത്താനുള്ള തീരുമാനമെടുക്കാനുള്ള രാജാവിന്റെ അധികാരം (1814-ലെ നിയമമനുസരിച്ചുള്ളത്) ഈ നിയമം നിർത്തലാക്കിയിട്ടില്ലായിരുന്നു. 1998-ലെ ക്രൈം ആൻഡ് ഡിസോർഡർ ആക്റ്റ് അനുസരിച്ചാണ് രാജ്യദ്രോഹത്തിനു വധശിക്ഷ നൽകാനുള്ള വ്യവസ്ഥ എടുത്തുകളയപ്പെട്ടത്. 
അവലംബം.
ഫുട്ട്നോട്ടുകൾ
&lt;templatestyles src="Reflist/styles.css" /&gt;
കുറിപ്പ്
&lt;templatestyles src="Reflist/styles.css" /&gt;
ഗ്രന്ധസൂചിക
&lt;templatestyles src="Refbegin/styles.css" /&gt;

</doc>
<doc id="203224" url="https://ml.wikipedia.org/wiki?curid=203224" title="തൂക്കിലിടുകയും വലിച്ചിഴയ്ക്കുകയും കഷണങ്ങളാക്കുകയും ചെയ്യുക">
തൂക്കിലിടുകയും വലിച്ചിഴയ്ക്കുകയും കഷണങ്ങളാക്കുകയും ചെയ്യുക



</doc>
<doc id="203226" url="https://ml.wikipedia.org/wiki?curid=203226" title="ഗിനിക്കോഴി">
ഗിനിക്കോഴി

 
പക്ഷിവർഗ്ഗത്തിൽ ഉൾപ്പെടുന്ന ഗിനിക്കോഴിയുടെ (Guineafowl) ജന്മദേശം ആഫ്രിക്കയാണ്. ദൃഢശരീരമുള്ള ഗിനിക്കോഴികൾ ഏത് കാർഷിക കാലാവസ്ഥയിലും വളരുന്നതാണ്. വളർത്തുപക്ഷിയിനത്തിൽപ്പെടുന്ന ഇവ സ്വതന്ത്രമായി വിഹരിക്കുന്നവയാണ്. കോഴികളുടേതുപോലെ ഭക്ഷണം കൊത്തിതിന്നുന്ന ഗിനിക്കോഴികൾക്ക് കോഴികളേക്കാൾ ഉയർന്ന രോഗപ്രതിരോധ ശേക്ഷിയുണ്ട്. മുട്ടകൾക്ക് കട്ടിയുള്ള പുറന്തോടുള്ളതിനാൽ മുട്ട പൊട്ടിപോകാതെയും അധികനാൾ ഇരിക്കുന്നതിനും പ്രയോജനപ്പെടും. മാംസം വിറ്റാമിനുകൾ നിറഞ്ഞതും, കൊഴുപ്പ് കുറഞ്ഞതുമാണ്. വളരെ വലിപ്പമുള്ളതും വിലയേറിയതുമായ കൂടുകളോ വലിയ പരിചരണമോ ആവശ്യമില്ലാത്തതിനാൽ ചെറുകിടകർഷകർക്കും വളർത്താവുന്നതാണ് ഗിനിക്കോഴികൾ.

</doc>
<doc id="203229" url="https://ml.wikipedia.org/wiki?curid=203229" title="പുസ്തകക്കളികൾ">
പുസ്തകക്കളികൾ

എസ്. ശിവദാസ് രചിച്ച ഗ്രന്ഥമാണ് പുസ്തകക്കളികൾ. മികച്ച ബാലസാഹിത്യ കൃതിക്കുള്ള 2007-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
വിവിധതരം കളികളിലൂടെ കുട്ടികളിലെ വായനാശീലം വർദ്ധിപ്പിക്കുവാൻ ഉപകരിക്കുന്നവിധത്തിലാണ്‌ പുസ്‌തകത്തിന്റെ ഘടന. സാങ്കൽപികമായ അഭിമുഖങ്ങൾ, കഥകളിൽ പുതിയ കഥാപാത്രങ്ങൾ ചേർത്തുളള കളികൾ, പുസ്‌തകങ്ങളുടെ പേര്‌ പറഞ്ഞു കളിക്കൽ തുടങ്ങി പുസ്‌തകവും വായനയുമായി ബന്ധപ്പെട്ട നിരവധി കളികൾ ഉൾപ്പെടുത്തിയിട്ടുണ്ട് . 
അവലംബം.
&lt;templatestyles src="Reflist/styles.css" /&gt;

</doc>
<doc id="203230" url="https://ml.wikipedia.org/wiki?curid=203230" title="Guineafowl">
Guineafowl



</doc>
<doc id="203232" url="https://ml.wikipedia.org/wiki?curid=203232" title="Mary Kom">
Mary Kom



</doc>
<doc id="203238" url="https://ml.wikipedia.org/wiki?curid=203238" title="ഡീയിസം">
ഡീയിസം

 
ദൈവത്തെ മനസ്സിലാക്കുവാൻ വേദഗ്രന്ഥങ്ങളിലൂടെയോ മറ്റുവിധത്തിലോ ഉള്ള വെളിപാടുകളെ (Revelations) അല്ല, പ്രത്യുത സ്വന്തം ബുദ്ധിയേയും യുക്തിയേയും ആണ് ആശ്രയിക്കേണ്ടത് എന്നു പഠിപ്പിച്ചിരുന്ന പ്രത്യയശാസ്ത്രം ആണ് ഡീയിസം എന്നറിയപ്പെടുന്നത്. 17-ാം നൂറ്റാണ്ടിലായിരുന്നു ഈ ചിന്താപദ്ധതി രൂപം കൊണ്ടത്. ഡീയിസ്റ്റുകൾ ഏകദൈവത്തിൽ വിശ്വസിക്കുന്നവരാണ്. എന്നാൽ ദൈവവിശ്വാസത്തിന്റെ അടിസ്ഥാനം പ്രകൃതിദത്തമായ യുക്തിചിന്തയായിരിക്കണം, അല്ലാതെ അമാനുഷികമായ വെളിപാടുകൾ ആകരുത് എന്ന് ഇക്കൂട്ടർ ചിന്തിച്ചിരുന്നു. സ്വർഗത്തിന്റേയും ഭൂമിയുടേയും സ്രഷ്ടാവായ ദൈവത്തിൽ വിശ്വസിക്കുകയും അതേസമയം ക്രിസ്തുമതത്തെ നിരാകരിക്കുകയും ചെയ്യുന്ന പ്രസ്ഥാനമാണ് ഡീയിസം എന്ന് പീയറെ വിറെറ്റ് (Piere Viret) എന്ന ചിന്തകൻ വിശദീകരിച്ചിട്ടുണ്ട്.
ഡീയിസത്തിന്റെ ഉദ്ഭവം.
പതിനേഴാം നൂറ്റാണ്ടിൽ ഡീയിസ്റ്റ് പ്രസ്ഥാനം രൂപംകൊള്ളുവാൻ പല കാരണങ്ങളും ഉണ്ടായിരുന്നു. പ്രൊട്ടസ്റ്റന്റ് പ്രസ്ഥാനം ശക്തി പ്രാപിച്ചതോടുകൂടി ക്രൈസ്തവർക്ക് ബൈബിളിനോടുള്ള സമീപനത്തിൽ മാറ്റം വന്നു. പ്രൊട്ടസ്റ്റന്റ് ചിന്താഗതിക്കനുസൃതമായി ബൈബിളിനെ വ്യാഖ്യാനിച്ചാൽ മാത്രമേ നിത്യരക്ഷ പ്രാപിക്കുവാനുള്ള മാർഗ്ഗം തുറന്നുകിട്ടുകയുള്ളൂ എന്ന് പ്രൊട്ടസ്റ്റന്റുമാർ പഠിപ്പിച്ചു. ബൈബിളിനെക്കുറിച്ചു പരമ്പരാഗതമായി കത്തോലിക്കാസഭ പഠിപ്പിച്ചിരുന്നതിൽ നിന്നും വ്യത്യസ്തമായി പുതിയ പ്രൊട്ടസ്റ്റന്റു സഭകൾ പഠിപ്പിച്ചു തുടങ്ങിയപ്പോൾ യൂറോപ്പിലെ - വിശേഷിച്ചും ഇംഗ്ളണ്ടിലെ - ക്രൈസ്തവർ ചിന്താക്കുഴപ്പത്തിലായി. പലരും പലവിധത്തിൽ ബൈബിളിനെ വ്യാഖ്യാനിക്കാൻ തുടങ്ങിയപ്പോൾ ബൈബിൾ യഥാർഥത്തിൽ ദൈവനിവേശിത ഗ്രന്ഥമായിരുന്നോ എന്ന സംശയം തന്നെ അനേകം ക്രൈസ്തവരിലുണ്ടായി. പുരാതന ക്ലാസിക്കൽ സാഹിത്യഗ്രന്ഥങ്ങളിൽനിന്നും വ്യത്യസ്തമായൊരു പദവി ബൈബിളിനു നൽകുവാൻ ഇത്തരം ക്രൈസ്തവർക്കു പ്രയാസം നേരിട്ടു. മറ്റു സാഹിത്യഗ്രന്ഥങ്ങളിലുള്ളതുപോലെ ബൈബിളിലും ന്യൂനതകൾ ഉണ്ടെന്ന വസ്തുത ഇവർ മനസ്സിലാക്കി. ദൈവത്തെ കണ്ടെത്താൻ ബൈബിളിലെ ഉള്ളടക്കം അപര്യാപ്തമാണെന്ന് ഇവർക്കു ബോധ്യം വന്നു. സ്വന്തം അനുഭവങ്ങൾ, സ്വന്തം യുക്തി ചിന്തകൾ, സ്വന്തം ബുദ്ധിശക്തി എന്നിവയെ ആശ്രയിച്ചാൽ മാത്രമേ ദൈവത്തെക്കുറിച്ചു മനസ്സിലാക്കുവാൻ കഴിയുകയുള്ളൂ എന്ന് ഇവർ ദൃഢമായി വിശ്വസിച്ചു.
പതിനാറും പതിനേഴും നൂറ്റാണ്ടുകളിൽ വളർച്ച പ്രാപിച്ച പുതിയ ശാസ്ത്രീയ വിജ്ഞാനവും ഡീയിസ്റ്റ് ചിന്താഗതിയുടെ ഉദ്ഭവത്തിനു കാരണമായിത്തീർന്നു. ഇക്കാലത്തുണ്ടായ ശാസ്ത്രീയ കണ്ടുപിടിത്തങ്ങൾ പ്രപഞ്ചത്തെ സംബന്ധിച്ച അടിസ്ഥാന വിജ്ഞാനത്തിൽ മാറ്റങ്ങളുണ്ടാക്കി. അതുവരെയും പ്രപഞ്ചത്തെക്കുറിച്ച് ജനങ്ങൾ പുലർത്തിയിരുന്ന വിജ്ഞാനം പരമ്പരാഗതമായി ക്രൈസ്തവ സഭ പഠിപ്പിച്ചിരുന്ന വിധത്തിലുള്ളതായിരുന്നു. ശാസ്ത്രീയ വിജ്ഞാനത്തിന്റെ അടിസ്ഥാനത്തിലുള്ള പ്രപഞ്ചത്തെക്കുറിച്ചുള്ള ധാരണ ജനങ്ങളിൽ വളർത്തണമെങ്കിൽ, അതിനു മുൻപു ദൈവശാസ്ത്രത്തിൽത്തന്നെ ചില വ്യതിയാനങ്ങൾ വരുത്തേണ്ടതുണ്ടെന്ന് ചിന്തകർ ധരിച്ചു. ക്രൈസ്ത സഭയിലെ യാഥാസ്ഥിതികരായ ചിന്തകന്മാർ പ്രപഞ്ചത്തെ സംബന്ധിച്ച നിലവിലുള്ള ധാരണകളിൽ നിന്നും വ്യതിചലിക്കുവാൻ തയ്യാറായില്ല. വിജ്ഞാന കുതുകികളായ യൂറോപ്യന്മാരുടെ മുൻപിൽ രണ്ടു പോംവഴികൾ മാത്രമേ ഉണ്ടായിരുന്നുള്ളൂ -- ഒന്നുകിൽ പരമ്പരാഗത ദൈവശാസ്ത്രത്തെ തള്ളിപ്പറയുക, അല്ലെങ്കിൽ നവീന ശാസ്ത്രീയ വിജ്ഞാനത്തെ തള്ളിപ്പറയുക. പ്രപഞ്ചത്തിലെ നക്ഷത്രങ്ങളും ഗ്രഹങ്ങളും ദൈവഹിതത്തിന്റെ അടിസ്ഥാനത്തിൽ ഭൂമിയെ വലം വയ്ക്കുന്നുവെന്നായിരുന്നു പരമ്പരാഗത ദൈവശാസ്ത്രം പഠിപ്പിച്ചിരുന്നത്. എന്നാൽ നക്ഷത്രങ്ങളുടേയും ഗ്രഹങ്ങളുടേയും ചലനത്തിനു കാരണം ഗുരുത്വാകർഷം (Gravitational attraction) ആണെന്നു കോപ്പർനിക്കസ്, കെപ്ളർ, ഗലീലിയോ, ഐസക് ന്യൂട്ടൻ തുടങ്ങിയ ശാസ്ത്രജ്ഞന്മാർ നടത്തിയ പരീക്ഷണങ്ങളിലൂടെ തെളിഞ്ഞപ്പോൾ അതിന്റെ പരിണത ഫലമെന്നവണ്ണം, ദൈവം എന്നൊരു ശക്തി ഇല്ലെങ്കിലും പ്രപഞ്ചത്തിലെ ചലനങ്ങൾ തുടർന്നും നിലനിൽക്കുമെന്ന് ചിന്തകർ മനസ്സിലാക്കി. ഉറച്ചദൈവവിശ്വാസി ആയിരുന്ന ഐസക് ന്യൂട്ടൻ പുതിയൊരു ആശയം അവതരിപ്പിച്ചു. 'പ്രപഞ്ചത്തിന്റെ ഉത്പ്പത്തിക്കുകാരണം സർവശക്തനായ ദൈവം തന്നെയാണ്. പ്രപഞ്ചസൃഷ്ടിക്കു ശേഷം സ്വയം ചലിക്കുന്നതിനുള്ള കഴിവ് നക്ഷത്രാദികൾക്കു കൈവരുമെങ്കിലും, അവയുടെ ഗതിയിൽ ഇടയ്ക്കിടെ ഉണ്ടാകാവുന്ന തകരാറുകൾ പരിഹരിക്കുന്നതിനു കാലാകാലങ്ങളിൽ ദൈവ സാന്നിധ്യവും ദൈവപരിപാലനവും ആവശ്യമാണ്' ഇതായിരുന്നു ഐസക് ന്യൂട്ടന്റെ ആശയം. എന്നാൽ ദൈവത്തിന്റെ ഇടപെടൽ കൂടാതെ തന്നെ പ്രപഞ്ചവസ്തുക്കൾ സ്വയം ചലിച്ചുകൊള്ളുമെന്ന് പില്ക്കാലത്ത് ഉരുത്തിരിഞ്ഞ 'ശക്തിതന്ത്രനിയമങ്ങൾ' (Laws of Mechanics) തെളിയിച്ചു. അതിനെ തുടർന്ന്, പ്രപഞ്ചസൃഷ്ടിക്കു മാത്രമേ ദൈവത്തിന്റെ ആവശ്യം വേണ്ടി വരുന്നുള്ളൂ എന്ന ആശയത്തിൽ ശാസ്ത്രജ്ഞന്മാർ ഉറച്ചുനിന്നു. അന്യൂനശില്പി (Perfect Architect) ആയ ദൈവം സൃഷ്ടിച്ച പ്രപഞ്ചം അന്യൂനമാണെന്നും, ദൈവത്തിന്റെ ഇടപെടൽ വീണ്ടും ആവശ്യപ്പെടത്തക്കവിധം തകരാറുകൾ പ്രപഞ്ചത്തിൽ ഉണ്ടാവുകയില്ലെന്നും ബഹുഭൂരിപക്ഷം ശാസ്ത്രജ്ഞന്മാരും അഭിപ്രായപ്പെട്ടു. അതായത്, അവരുടെ അഭിപ്രായത്തിൽ ദൈവത്തിന് ഒരു സ്രഷ്ടാവിന്റെ ധർമം (Role) മാത്രമേ നിർവഹിക്കാനുള്ളൂ. ദൈവം സൃഷ്ടിച്ച പ്രപഞ്ചം ഭൗതികനിയമ (Physical Laws)ങ്ങളുടെ അടിസ്ഥാനത്തിൽ സ്വയം ചലിച്ചുകൊണ്ടേയിരിക്കുന്നു. ദൈവത്തിന് സർവശക്തന്റെ പദവി നൽകാത്ത, അതേസമയം ദൈവത്തിന്റെ അസ്തിത്വം നിഷേധിക്കാത്ത, ഡീയിസ്റ്റ് ചിന്താഗതിയാണ് ഇവിടെ രൂപം കൊണ്ടത്.
പതിനഞ്ചും പതിനാറും നൂറ്റാകളിൽ യൂറോപ്യൻ നാവികർ നടത്തിയ സാഹസിക യാത്രകളുടെ ഫലമായി പുതിയ ഭൂവിഭാഗങ്ങൾ കണ്ടുപിടിക്കപ്പെട്ടതും ഡീയിസ്റ്റു ചിന്തയുടെ ഉദ്ഭവത്തിനു കാരണമായിത്തീർന്നു. ക്രിസ്തുമതത്തെപ്പറ്റി കേട്ടിട്ടുപോലുമില്ലാത്ത അനേകം ജനതതികളെ യൂറോപ്യന്മാർ കണ്ടെത്തി. എന്നാൽ ഈ ജനവിഭാഗങ്ങളിൽ പലതും ഉറച്ച ദൈവവിശ്വാസം പുലർത്തിയിരുന്നവരും സദാചാരബോധം നിലനിറുത്തിയിരുന്നവരും ആയിരുന്നു. ഈശ്വരവിശ്വാസവും സദാചാരബോധവും വളർത്തുവാൻ ക്രിസ്തുമതം ഇല്ലെങ്കിലും സാധിക്കുമെന്ന് ഡീയിസ്റ്റു ചിന്തകന്മാർ ഈ ഉദാഹരണങ്ങൾ ചൂണ്ടിക്കാണിച്ചു കൊണ്ട് വാദിച്ചു. ചില അക്രൈസ്തവ സമൂഹങ്ങൾ പുലർത്തിയിരുന്ന ഈശ്വരവിശ്വാസവും സന്മാർഗ ബോധവും ക്രിസ്ത്യൻ സംസ്കാരം നിലനിന്ന യൂറോപ്പിലേതിനെക്കാൾ ശ്രേഷ്ഠമാണെന്ന സത്യവും അവർ ചൂണ്ടിക്കാട്ടി. ഈശ്വരചിന്തയും സദാചാരബോധവും വളർത്തുവാൻ മനുഷ്യന്റെ സാമാന്യബുദ്ധി മതിയെന്നും, ഇക്കാര്യത്തിന് ദൈവിക വെളിപാട് അത്യന്താപേക്ഷിതമല്ലെന്നും അവർ ചിന്തിച്ചു.
ഡീയിസം ഇംഗ്ലണ്ടിൽ.
ഡീയിസ്റ്റു ചിന്താഗതി ആദ്യം പ്രത്യക്ഷപ്പെട്ടത് ഇംഗ്ലണ്ടിയിരുന്നു. ഡീയിസത്തിന്റെ പിതാവ് എന്നറിയപ്പെടുന്ന 'ഷേർബറിയിലെ ഹെർബർട്ട് പ്രഭു' (Lord Herbert of Cherbery) തന്റെ ഡീയിസ്റ്റ് ഗ്രന്ഥം (De Ueritate,Prout distinguitur arevelatione,a Uerisimilli,Possibili,et a falso) 1624-ൽ പ്രസിദ്ധീകരിച്ചു. 1696-ൽ ജോൺ ടാളൻഡ് ( (John Toland) എന്ന ചിന്തകൻ ക്രിസ്റ്റ്യാനിറ്റി നോട്ട് മിസ്റ്റീരിയസ് (Christianty not mysterious) എന്ന ഗ്രന്ഥം പ്രസിദ്ധീകരിച്ചു. യുക്തിക്കു വിരുദ്ധമായി ഒന്നും സുവിശേഷത്തിലില്ല, ഗഹനരഹസ്യം (Mystery) എന്നു വിളിക്കത്തക്ക ആശയങ്ങളൊന്നും ക്രൈസ്തവ തത്ത്വസംഹിതയിലില്ല എന്നൊക്കെയായിരുന്നു ടൊളൻഡിന്റെ അഭിപ്രായങ്ങൾ. പ്രകൃതിദത്തമായ സദാചാരബോധം (Natural Morality) ആണ് യഥാർഥ മതം എന്നു സമർഥിക്കുവാൻ ടോളൻഡ് ശ്രമിച്ചു. മനുഷ്യന്റെ യുക്തിയിൽ ഒതുങ്ങാത്ത ത്രിത്വം (Trinity), ക്രിസ്തുവിന്റെ മനുഷ്യാവതാരം തുടങ്ങിയ ആശയങ്ങളെ അന്ധവിശ്വാസങ്ങളായി പരിഗണിച്ച് അവയെ നിരാകരിക്കാമെന്ന് ടൊളൻഡ് അഭിപ്രായപ്പെട്ടിരുന്നു. മറ്റൊരു ഡീയിസ്റ്റ് ചിന്തകനായ ആന്റണി കോജിൻസ് അന്ത്യവിധി എന്ന ക്രിസ്ത്യൻ സിദ്ധാന്തത്തെ അബദ്ധമെന്നു പറഞ്ഞു നിരാകരിച്ചു. പ്രകൃതിദത്തമാംവിധമുള്ള ആചാരരീതികൾ (Natural Ethics) പാലിക്കാമെങ്കിൽ മനുഷ്യർ കൂടുതൽ സന്മാർഗബോധമുള്ളവരായിത്തീരുമെന്ന് കോജിൻസ് പഠിപ്പിച്ചിരുന്നു. ബൈബിളിലെ പഴയ നിയമത്തിൽ പ്രതിപാദിച്ചിട്ടുള്ള പ്രവചനങ്ങൾ എല്ലാംതന്നെ അർഥശൂന്യമാണെന്നു കോജിൻസ് പ്രസ്താവിച്ചു. 1730-ൽ മാത്യു ടിന്റാൽ (Mathew Tindal) എന്ന ചിന്തകൻ ക്രിസ്റ്റ്യാനിറ്റി ആസ് ഓൾഡ് ആസ് ദ് ക്രിയേഷൻ (Christanity as old as the Creation) എന്ന ഗ്രന്ഥം പ്രസിദ്ധീകരിച്ചു. ഡീയിസ്റ്റുകളുടെ ബൈബിൾ എന്നാണ് ഈ ഗ്രന്ഥം അറിയപ്പെടുന്നത്. പ്രകൃതിദത്തമായ ഒരു മതത്തെ (Natural religion)യാണ് സുവിശേഷങ്ങൾ അവതരിപ്പിക്കുന്നതെന്ന് ടിന്റാൽ പ്രസ്താവിച്ചു.
ഇംഗ്ലണ്ടിൽ ഡീയിസ്റ്റ് ചിന്തകർക്കു യാഥാസ്ഥിതികരായ ക്രൈസ്തവരിൽനിന്നും കടുത്ത എതിർപ്പുകൾ നേരിടിേവന്നിരുന്നു. ഡീയിസ്റ്റു ചിന്താഗതിയെ ദൈവദൂഷണം (Blasphemy) ആയിട്ടാണ് യാഥാസ്ഥിതികർ ചിത്രീകരിച്ചത്. ഡീയിസ്റ്റു ചിന്തകരിൽ പലർക്കും ജയിൽവാസം ഉൾപ്പെടെയുള്ള ശിക്ഷകൾക്ക് വിധേയമാകേണ്ടിവരികയും ചെയ്തിരുന്നു.
ഡീയിസം യൂറോപ്യൻ വൻകരയിൽ.
പതിനെട്ടാം നൂറ്റാണ്ടിൽ ഡീയിസ്റ്റു ചിന്താഗതി ഉൾക്കൊള്ളുന്ന അനേകം ഗ്രന്ഥങ്ങൾ ഫ്രാൻസിൽ പ്രസിദ്ധീകരിക്കപ്പെട്ടു. ഈ ഗ്രന്ഥങ്ങൾ ബൈബിളിന്റെ ചരിത്രയാഥാർഥ്യത്തെ (Historicity) ചോദ്യം ചെയ്തു. പരിശുദ്ധ ത്രിത്വം (Hole Trinity), ഉദ്ഭവപാപം, പാപമോചനം തുടങ്ങിയ ആശയങ്ങളെയും ഇക്കൂട്ടർ ചോദ്യം ചെയ്തു. വോൾട്ടയർ, റൂസ്സോ എന്നിവരുടെ ഗ്രന്ഥങ്ങൾ പ്രസിദ്ധീകരിക്കപ്പെട്ടതോടെ ഫ്രെഞ്ചു ഡീയിസം അതിന്റെ വളർച്ചയുടെ പാരമ്യതയിലെത്തി. രാജവാഴ്ചയ്ക്കും പൗരോഹിത്യത്തിനും എതിരായ ശക്തമായ വിമർശനങ്ങൾ ഉൾക്കൊണ്ടിരുന്നു എന്നതാണ് ഫ്രെഞ്ചു ഡീയിസ്റ്റ് ചിന്താഗതിയുടെ പ്രത്യേകത. ദിദെറൊ (Diderot) തുടങ്ങിയ ഫ്രെഞ്ചു ഡീയിസ്റ്റു ചിന്തകർ നിരീശ്വര വാദത്തിനു സമാനമായ ആശയങ്ങളും പ്രകടിപ്പിച്ചിരുന്നു.
ജർമൻ രാജാവായിരുന്ന ഫ്രെഡറിക് രാമന്റെ പ്രോത്സാഹനത്തോടുകൂടി ജർമൻ പ്രദേശങ്ങളിലും ഡീയിസം പ്രചരിച്ചു. ജർമൻ ഡീയിസ്റ്റു ചിന്തകരിൽ പലരും ഫ്രെഡറിക് രാജാവിന്റെ കൊട്ടാരത്തിൽ രാജാവിന്റെ ആശ്രിതരായിട്ടാണ് കഴിഞ്ഞിരുന്നത്. താമസിയാതെ മറ്റു യൂറോപ്യൻ രാജ്യങ്ങളിലും ഡീയിസത്തിന്റെ അലയടികൾ ദൃശ്യമായി.
ഡീയിസം അമേരിക്കയിൽ.
യൂറോപ്പിൽ രൂപംകൊണ്ട ഡീയിസ്റ്റ് ആശയങ്ങൾ കാലക്രമത്തിൽ അമേരിക്കയിലേക്കും കടന്നുചെന്നു. 1784-ൽ എഥാൻ അല്ലെൻ (Ethan Allen) പ്രസിദ്ധീകരിച്ച റീസൺ, ദി ഒൺലി ഒറെക്കിൾ ഒഫ് മാൻ (Reason,the only oracle of man) എന്ന ഗ്രന്ഥത്തിൽ ഡീയിസ്റ്റ് ആശയങ്ങൾ കാണപ്പെട്ടു. 1794-ൽ തോമസ് പെയിൻ എന്ന അമേരിക്കൻ ചിന്തകൻ രചിച്ച ദി ഏജ് ഒഫ് റീസൺ (The age of Reasons) എന്ന ഗ്രന്ഥത്തിലും ഡീയിസ്റ്റു ആശയങ്ങൾ ഉണ്ടായിരുന്നു. ബഞ്ചമിൻ ഫ്രാങ്ക്ളിൻ, തോമസ് ജെഫേഴ്സൺ എന്നീ ചിന്തകരും ഡീയിസ്റ്റു ആശയങ്ങൾ പ്രകടിപ്പിച്ചിരുന്നു. മതത്തേയും ശാസ്ത്രത്തേയും കൂട്ടിയിണക്കുവാൻ നടന്ന ശ്രമങ്ങൾ അമേരിക്കയിൽ ഡീയിസത്തിന്റെ വളർച്ചയ്ക്കു സഹായകമായി.
ഡീയിസത്തിലെ വൈവിധ്യങ്ങൾ.
ഡീയിസം ഒരു പ്രത്യയശാസ്ത്രം എന്ന നിലയിലാണ് അറിയപ്പെട്ടിരുന്നത്. എങ്കിലും ഡീയിസം എന്ന ലേബലിൽ മതപരവും തത്ത്വശാസ്ത്രപരവും ആയ അനേകം പ്രസ്ഥാനങ്ങൾ രംഗ പ്രവേശം ചെയ്തിരുന്നു. ദൈവവും പ്രപഞ്ചവും തമ്മിലുള്ള ബന്ധത്തെപ്പറ്റി പരമ്പരാഗതമായി നിലവിലുണ്ടായിരുന്ന ആശയങ്ങളെ ഈ പ്രസ്ഥാനങ്ങൾ പൊതുവേ ചോദ്യം ചെയ്തു. ദൈവം ഇല്ലായ്മയിൽ നിന്നാണ് പ്രപഞ്ചത്തെ സൃഷ്ടിച്ചതെന്ന് ഒരുകൂട്ടം ഡീയിസ്റ്റുകൾ കരുതുമ്പോൾ, അതല്ല, നേരത്തേതന്നെ നിലവിലുണ്ടായിരുന്ന താറുമാറായ ഒരു അവസ്ഥയിൽ നിന്നുമാണ് ദൈവം പ്രപഞ്ചത്തെ സൃഷ്ടിച്ചതെന്ന് മറ്റൊരു കൂട്ടം ഡീയിസ്റ്റുകൾ വിശ്വസിച്ചു. പ്രപഞ്ചത്തിലുള്ള സർവതും ദൈവിക പരിപാലനയ്ക്കു വിധേയമാണെന്ന് ഇക്കൂട്ടർ കരുതി. മനുഷ്യർക്കു മരണാനന്തര ജീവിതമുണ്ടെന്നും ഈ ഘട്ടത്തിൽ സുകൃതികൾക്കു നൽവരങ്ങളും, ദുഷ്ടർക്കു ശിക്ഷാവരങ്ങളും ലഭിക്കുമെന്നും അവർ പഠിപ്പിച്ചു. ദൈവത്തിലൂടെ മനുഷ്യർക്കു വെളിപാടുകൾ ലഭിക്കുന്നു എന്ന ആശയത്തോട് അവർ യോജിച്ചിരുന്നില്ല. ദൈവത്തിന്റെ നിലനിൽപ്പ്, ദൈവത്തിന്റെ സ്വഭാവം, മനുഷ്യന്റെ സദാചാരധർമങ്ങൾ എന്നിവയെക്കുറിച്ചു മനുഷ്യർ മനസ്സിലാക്കേത് അവരുടെ സ്വന്തം ബുദ്ധിയിലൂടെയും യുക്തിയിലൂടെയും ആയിരിക്കണം. വേറൊരു വിഭാഗം ഡീയിസ്റ്റുകൾ മരണാനന്തര ജീവിതത്തിൽ വിശ്വസിച്ചിരുന്നില്ല. മനുഷ്യരുടെ കർമങ്ങൾക്കുള്ള പ്രതിഫലം - സൽകർമം ചെയ്യുന്നവർക്കു നൽവരവും ദുഷ്കർമം ചെയ്യുന്നവർക്കു ശിക്ഷാവരവും - ഈ ജന്മത്തിൽത്തന്നെ ലഭിക്കുന്നുവെന്നാണ് ഇക്കൂട്ടരുടെ വിശ്വാസം. മനുഷ്യരുടെ സാന്മാർഗിക പ്രവർത്തനമണ്ഡലം ദൈവിക പരിപാലനത്തിന്റെ വ്യാപ്തിയിൽ വരുന്നില്ലെന്നും മനുഷ്യർ ജീവിച്ചിരുന്ന കാലത്ത് അനുഭവിക്കുന്ന ദുഃഖങ്ങളും സന്തോഷങ്ങളും ദൈവവിധി അനുസരിച്ചുള്ളതല്ല, പ്രത്യുത അവരവരുടെ സ്വന്തം ഇച്ഛയുടേയും പ്രവൃത്തിയുടേയും ഫലമാണെന്നും വിശ്വസിക്കുന്ന ഡീയിസ്റ്റുകളുമുണ്ട്.
തീവ്രവാദികളായ (extreme) ഡീയിസ്റ്റുകളുടെ അഭിപ്രായം ഇപ്രകാരമാണ്. ബുദ്ധിമാനും സർവശക്തനും ആയ ദൈവം പ്രപഞ്ചത്തെ സൃഷ്ടിച്ചു. മുൻപു നിലവിലുണ്ടായിരുന്ന ഒരു സംവിധാനത്തിനും പുനർക്രമീകരണം നൽകിക്കൊണ്ട് പ്രപഞ്ചത്തിന്റെ നിലനിൽപ്പിനാവശ്യമായ പ്രകൃതി നിയമങ്ങൾ രൂപീകരിച്ചതു ദൈവമാണ്. എന്നാൽ സൃഷ്ടികർമത്തിനുശേഷം പ്രപഞ്ചത്തിലെ എല്ലാ കാര്യങ്ങളിലും ദൈവം ഇടപെടുന്നില്ല. ദിവ്യാത്ഭുതം (Miracle) എന്നൊരു പ്രതിഭാസം ഇല്ല. മനുഷ്യന്റെ വ്യക്തിപരമായ കാര്യങ്ങളിൽ ദൈവം ഇടപെടുന്നില്ല. എന്നാൽ മനുഷ്യൻ സ്രഷ്ടാവായ ദൈവത്തെ അംഗീകരിക്കുകയും, ബഹുമാനിക്കുകയും, അതോടൊപ്പം തന്നെ തന്റെ സഹമനുഷ്യനോട് നീതി പൂർവകമാംവിധം പെരുമാറുകയും ചെയ്താൽ മാത്രമേ അവനു സന്തോഷം കൈവരുകയുള്ളു. ദൈവത്തെക്കുറിച്ചുള്ള ഇത്തരം ചിന്താഗതികൾ വിദ്യാസമ്പന്നരായ ആൾക്കാർക്കു മാത്രമേ ഉൾക്കൊള്ളുവാൻ കഴിയുകയുള്ളു എന്ന് വോൾട്ടയർ തുടങ്ങിയ ഡീയിസ്റ്റു ചിന്തകന്മാർ അനുഭവത്തിൽനിന്നു മനസ്സിലാക്കിയിരുന്നു. അവരുടെ അഭിപ്രായത്തിൽ സാധാരണക്കാരുടെ ഇടയിൽ സദാചാരബോധം വളർത്തുന്നതിന് പരമ്പരാഗതമായ മതവിശ്വാസം - വിശേഷിച്ചും മരണാനന്തര ജീവിതത്തിലെ അന്ത്യവിധി, നരകത്തിലെ യാതനകൾ, സന്മാർഗജീവിതം നയിച്ചില്ലെങ്കിൽ ദൈവം ശിക്ഷിക്കുമെന്ന ഭയം തുടങ്ങിയവ - അത്യന്താപേക്ഷിതമാണ്.
ക്രിസ്തുമതത്തെ രൂക്ഷമാംവിധം വിമർശിച്ചിരുന്ന ഡീയിസ്റ്റുകളെ ദോഷദർശികളായ (Critical) ഡീയിസ്റ്റുകൾ എന്നു വിളിച്ചിരുന്നു. ബൈബിളിന്റെ ചരിത്രയാഥാർഥ്യത്തെ (Historicity) അവർ ചോദ്യം ചെയ്തു. കൂദാശകളെന്നാൽ അർഥശൂന്യമായ - മനുഷ്യരെ കബളിപ്പിക്കുന്നതിനുള്ള - കാര്യങ്ങളാണെന്ന് അവർ പഠിപ്പിച്ചു. ബൈബിളിന്മേലുള്ള അതിശയോക്തിപരമായ വ്യാഖ്യാനങ്ങൾ, ദിവ്യാത്ഭുതങ്ങളെ (Miracles)ക്കുറിച്ചുള്ള അതിശയോക്തി കലർന്ന വർണനകൾ, കൂദാശകളുടെ യാന്ത്രികമാംവിധമുള്ള സ്വീകരണം തുടങ്ങിയ കാര്യങ്ങളെ ഇക്കൂട്ടർ എതിർത്തു. കാപട്യങ്ങൾ കോർത്തിണക്കിയ വഞ്ചനാപരമായൊരു ഗ്രന്ഥമായി ബൈബിളിനെ അവർ കരുതി.
ഡീയിസത്തിന്റെ തിരോധാനം.
കാലക്രമത്തിൽ ഡീയിസ്റ്റ് പ്രസ്ഥാനം ദുർബലമായിത്തീർന്നു. നേരത്തെതന്നെ വലിയ വിദ്യാഭ്യാസം നേടാത്ത സാമാന്യജനങ്ങൾ - അവരായിരുന്നു ജനസംഖ്യയിൽ ബഹുഭൂരിപക്ഷം പേർ - ഡീയിസ്റ്റ് ആശയങ്ങളിൽ നിന്നും അകന്നു നിന്നിരുന്നു. കാരണം, നല്ല ശാസ്ത്രീയ വിജ്ഞാനം ലഭിച്ചവർക്കു മാത്രമേ ഡീയിസത്തെ ഉൾക്കൊള്ളുവാൻ കഴിഞ്ഞിരുന്നുള്ളൂ. ആധുനിക ശാസ്ത്രവിജ്ഞാനത്തിന്റെ വളർച്ചയോടുകൂടി ശാസ്ത്രവും മതവും തമ്മിൽ സ്പർധ ഉണ്ടാകുമെന്നായിരുന്നു ഡീയിസ്റ്റുകൾ കരുതിയിരുന്നത്. എന്നാൽ സംഭവിച്ചതു മറ്റൊന്നായിരുന്നു - ക്രിസ്തുമതത്തിനുള്ളിൽ യാഥാസ്ഥിതികരും സ്വതന്ത്രചിന്തകരും തമ്മിലുള്ള സംഘർഷം. പാരമ്പര്യം, പൗരോഹിത്യമേധവിത്വം, അതിമാനുഷികമായ ദൈവികവെളിപാട് എന്നിവയിൽ അധിഷ്ഠിതമായ മതചിന്തകളിൽ യാഥാസ്ഥിതികർ ഉറച്ചുനിന്നു. എന്നാൽ സ്വതന്ത്രചിന്തകരാകട്ടെ യുക്തിക്കും സാമാന്യബുദ്ധിക്കും അനുയോജ്യമായ മതമാണു വേതെന്നു കരുതി. തങ്ങൾ നാസ്തികർ (Atheists) അല്ലെന്നു ബോധ്യപ്പെടുത്തുവാനും സ്വതന്ത്രചിന്തകർ തത്പരരായിരുന്നു. അങ്ങനെയാണ് ഡീയിസ്റ്റുകൾ എന്ന പേരിൽ സ്വതന്ത്രചിന്തകർ പ്രബലരായിത്തീർന്നത്. പത്തൊൻപതും ഇരുപതും നൂറ്റാണ്ടുകളിൽ സ്ഥിതിഗതികൾ വ്യത്യസ്തമായി വളർന്നു. ഈ കാലഘട്ടത്തിൽ ക്രിസ്തുമതത്തിനുള്ളിൽ സഹിഷ്ണുത ശക്തമായിത്തീർന്നു. ക്രിസ്തുമതത്തിനുള്ളിൽ നിന്നുകൊണ്ടുതന്നെ, മതപീഡനത്തെ ഭയപ്പെടാതെ, സ്വതന്ത്രചിന്തകളും വിമർശനങ്ങളും ധൈര്യപൂർവം പ്രകടിപ്പിക്കാമെന്ന അവസ്ഥവന്നുകൂടി. ആ സാഹചര്യത്തിൽ സ്വതന്ത്ര ക്രൈസ്തവ ചിന്തകർ ഡീയിസ്റ്റുകൾ എന്ന വിശേഷണം സ്വീകരിക്കാതെയായി. തത്ഫലമായി ഡീയിസം എന്ന ലേബൽ മിക്കവാറും വിസ്മൃതിയിലാണ്ടു എന്നുതന്നെ പറയാം. ഡീയിസം എന്ന ലേബൽ ഇല്ലെങ്കിലും, പതിനേഴും പതിനെട്ടും നൂറ്റാണ്ടുകളിൽ ഡീയിസ്റ്റ് ലേബലിൽ രൂപംകൊണ്ട ആശയ ഗതികൾ ഇന്നും വിവിധ മതചിന്തകളിൽ സജീവമാംവിധം നിലനിന്നുവരുന്നുണ്ട്.

</doc>
<doc id="203240" url="https://ml.wikipedia.org/wiki?curid=203240" title="Deism">
Deism



</doc>
<doc id="203242" url="https://ml.wikipedia.org/wiki?curid=203242" title="നെറ്റിസൻ">
നെറ്റിസൻ

 
ഇന്റെർനെറ്റിൽ കൂടുതൽ സമയം ചിലവഴിയ്ക്കുന്ന ഒരു വ്യക്തിയ്ക്ക്, പൊതുവെ പറയപ്പെടുന്ന പേരാണ് നെറ്റിസൻ എന്നത്. ആംഗലേയ പദങ്ങളായ ഇന്റർനെറ്റ്(internet) സിറ്റിസെൻ(citizen) എന്നീ പദങ്ങൾച്ചേർന്നാണ് നെറ്റിസൻ എന്ന പദം രൂപപ്പെടുത്തിയിരിക്കുന്നത്.

</doc>
<doc id="203244" url="https://ml.wikipedia.org/wiki?curid=203244" title="പീറ്റർ ജോസഫ് വില്യം ഡീബൈ">
പീറ്റർ ജോസഫ് വില്യം ഡീബൈ

 
നോബൽ പുരസ്കാരജേതാവായ ഡച്ച്-അമേരിക്കൻ ഭൗതിക രസതന്ത്രജ്ഞനായിരുന്നു പീറ്റർ ജോസഫ് വില്യം ഡീബൈ. ദ്വിധ്രുവ (dipolar) തന്മാത്രകൾ എന്ന സങ്കല്പം, എക്സ്റേ രശ്മികളുടെ വിഭംഗനം (X-ray diffraction) വഴിയുള്ള തന്മാത്രാഘടനാ പഠനങ്ങൾ എന്നിവയ്ക്കാണ് 1936-ലെ രസതന്ത്രത്തിനുള്ള നോബൽസമ്മാനം ഇദ്ദേഹത്തിനു ലഭിച്ചത്.
ജീവിതരേഖ.
നെതർലൻഡിലെ മാസ്ട്രിക്കിൽ 1884 മാ. 24-ന് ജനിച്ചു. 1905-ൽ ആക്കനി (Aachen)ലെ ടെക്നിക്കൽ ഇൻസ്റ്റിറ്റ്യൂട്ടിൽ നിന്ന് ഇലക്ട്രിക്കൽ എൻജീനിയറിങിൽ ഡിപ്ലോമ ബിരുദവും, 1908-ൽ മ്യൂണിച്ച് സർവകലാശാലയിൽ നിന്ന് പിഎച്ച്. ഡി. ബിരുദവും നേടി. പിന്നീട് സൂറിച്ച്, യൂടറെക്ട്, ഗോട്ടിങ്ഗെൻ, ലീപ്സിഗ്, ബെർലിൻ എന്നീ സർവകലാശാലകളിൽ സൈദ്ധാന്തിക-ഭൗതികശാസ്ത്ര (theoretical physics) വിഭാഗത്തിൽ പ്രഫസറായി സേവനമനുഷ്ഠിച്ചു. രണ്ടാം ലോകയുദ്ധകാലത്ത് ജർമൻ പൗരത്വം സ്വീകരിക്കാൻ നിർബന്ധിതനായതോടെ 1940-ൽ ഇദ്ദേഹം ജർമനിവിട്ടു. ഇറ്റലിയിലെ കോർണൽ (Cornell) സർവകലാശാലയിൽ നിന്നുള്ള ക്ഷണം സ്വീകരിച്ച് അവിടെ എത്തിയ ഡീബൈ പത്തു വർഷക്കാലം രസതന്ത്രവിഭാഗം തലവനായി സേവനമനുഷ്ഠിച്ചു. 1952-ൽ ഔദ്യോഗിക കാര്യങ്ങളിൽ നിന്നും വിരമിച്ചുവെങ്കിലും ശാസ്ത്രരംഗത്ത് ഇദ്ദേഹത്തിന്റെ സാന്നിധ്യം എന്നും സജീവമായിരുന്നു.
സൂറിച്ച് സർവകലാശാലയിൽ സേവനം അനുഷ്ഠിക്കുമ്പോഴാണ് ഡീബൈ ഗൗരവപൂർവം ഗവേഷണപഠനങ്ങൾ ആരംഭിച്ചത്. വിവിധ താപനിലകളിൽ പദാർഥങ്ങളുടെ ആപേക്ഷിക താപമായിരുന്നു പഠനവിഷയം. ഗോട്ടിൻഗെൻ സർവകലാശാലയിൽ പി. ഷെററുമായി ചേർന്നു നടത്തിയ എക്സ്റേ പഠനങ്ങളാണ് ഇദ്ദേഹത്തെ ശാസ്ത്രരംഗത്ത് ശ്രദ്ധേയനാക്കിയത്. തന്മാത്രാഘടന മനസ്സിലാക്കുവാൻ പരലുകളുടെ എക്സ്റേ വിഭംഗനമാണ് അന്നുവരെ നിലവിലിരുന്ന മാർഗം. 1916-ൽ ഡീബൈയും, ഷെററും ചേർന്ന് 'പൌഡർ ക്രിസ്റ്റലോഗ്രാഫി' എന്ന നൂതനസങ്കേതം വികസിപ്പിച്ചെടുക്കുകയും ധൂളിയുടെ എക്സ്റേ വിഭംഗനം വഴി തന്മാത്രാഘടന കണ്ടുപിടിക്കാം എന്ന് തെളിയിക്കുകയും ചെയ്തു. സ്ഥിരമായ അതിന്യൂനാധാനങ്ങളുള്ള (permanent dipole) തന്മാത്രകൾ എന്ന സങ്കല്പം ഇക്കാലത്താണ് ഡീബൈ മുന്നോട്ടുവച്ചത്. ഒരറ്റത്ത് ധനചാർജും മറ്റേ അറ്റത്ത് ഋണചാർജും രൂപീകരിക്കത്തക്കവണ്ണം അണുക്കൾ വിന്യസിക്കപ്പെട്ടിരിക്കുന്ന തന്മാത്രകളാണിവ. ഈ വൈദ്യുതധ്രുവതയുടെ ശക്തി അതായത് ദ്വിധ്രുവാഘൂർണം (dipole moment) കണക്കാക്കുന്ന ഏകകം ഡീബൈ യൂണിറ്റ് എന്ന പേരിൽ അറിയപ്പെടുന്നു.
1920-ൽ സൂറിച്ചിലേക്ക് മടങ്ങിയ ഡീബൈ, എറിക്ക് ഹക്കൽ (Erich Huckel) എന്ന ശാസ്ത്രജ്ഞനുമായി ചേർന്ന് ഇലക്ട്രൊളൈറ്റുകളെ കുറിച്ച് നടത്തിയ ഗവേഷണങ്ങളുടെ ഫലമായി ആവിഷ്കരിക്കപ്പെട്ടതാണ് 'ഡീബൈ ഹക്കൽ സിദ്ധാന്തം'(Debye-Huckel theory of electrolytes, 1923) ഇലക്ട്രൊളൈറ്റുകൾ പൂർണമായും അയോണികരിക്കപ്പെട്ടവയാണെങ്കിലും അവയുടെ ലായനികളുടെ അയോണീകരണം പൂർണമാകാത്തതിന്റെ കാരണമാണ് ഈ സിദ്ധാന്തത്തിലൂടെ ഇവർ വിശദീകരിച്ചത്. ഒരു അയോൺ അതിനെ വലയം ചെയ്തു നിൽക്കുന്ന വിപരീതചാർജുള്ള അയോൺ സംഘത്തെ ആകർഷിക്കുന്നതിനാലാണ് ഒരു വൈദ്യുതമേഖലയിൽ അയോണുകളുടെ ചലനനിരക്ക് കുറയുന്നതെന്നും അതുകാരണമാണ് ഇലക്ട്രൊളൈറ്റ് ലായനികൾ പ്രതീക്ഷയ്ക്കൊത്തപോലെ ചാലകത പ്രദർശിപ്പിക്കാത്തതെന്നും ഈ സിദ്ധാന്തം നിർദ്ദേശിക്കുന്നു. ഇക്കാലത്തും തുടർന്ന് ലിപ്സിഗ്, കോർണൽ എന്നീ സർവകലാശാലകളിൽവച്ചും എക്സ്റേയുടേയും മറ്റു പ്രകാശരശ്മികളുടേയും വിഭംഗനം വഴി തന്മാത്രാഘടന കണ്ടുപിടിക്കാനുള്ള പഠനങ്ങൾ ഇദ്ദേഹം നടത്തിയിരുന്നു. തത്ഫലമായി, ദ്രാവകത്തിലൂടേയും വാതകത്തിലൂടേയും എക്സ്റേ രശ്മികൾ കടത്തിവിട്ട് തന്മാത്രകളുടെ അണുക്കൾ തമ്മിലുള്ള അകലം കണക്കാക്കാനും പോളിമറുകളുടെ തന്മാത്രാഭാരം, വലിപ്പം, ഘടന എന്നിവ മനസ്സിലാക്കാനും കഴിയും എന്ന് ഇദ്ദേഹം തെളിയിച്ചു.
1966 ന. 22-ന് ന്യൂയോർക്കിലെ ഇത്താക്കയിൽ ഡീബൈ മരണമടഞ്ഞു. 

</doc>
<doc id="203245" url="https://ml.wikipedia.org/wiki?curid=203245" title="Peter Joseph William Debye">
Peter Joseph William Debye



</doc>
<doc id="203247" url="https://ml.wikipedia.org/wiki?curid=203247" title="ചിരുതക്കുട്ടിയും മാഷും">
ചിരുതക്കുട്ടിയും മാഷും

കെ. പാപ്പൂട്ടി രചിച്ച ഗ്രന്ഥമാണ് ചിരുതക്കുട്ടിയും മാഷും. മികച്ച ബാലസാഹിത്യ കൃതിക്കുള്ള 2008-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;

</doc>
<doc id="203248" url="https://ml.wikipedia.org/wiki?curid=203248" title="മുയൽച്ചെവി">
മുയൽച്ചെവി

എ. വിജയൻ രചിച്ച ഗ്രന്ഥമാണ് മുയൽച്ചെവി. മികച്ച ബാലസാഹിത്യ കൃതിക്കുള്ള 2009-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;

</doc>
<doc id="203251" url="https://ml.wikipedia.org/wiki?curid=203251" title="നടന്നു തീരാത്ത വഴികൾ">
നടന്നു തീരാത്ത വഴികൾ

സുമംഗല രചിച്ച ഗ്രന്ഥമാണ് നടന്നു തീരാത്ത വഴികൾ. മികച്ച ബാലസാഹിത്യ കൃതിക്കുള്ള 2010-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;

</doc>
<doc id="203252" url="https://ml.wikipedia.org/wiki?curid=203252" title="ഗാന്ധിജിയുടെ ആത്മകഥ കുട്ടികൾക്ക്">
ഗാന്ധിജിയുടെ ആത്മകഥ കുട്ടികൾക്ക്

കെ രാധാകൃഷ്ണൻ രചിച്ച ഗ്രന്ഥമാണ് ഗാന്ധിജിയുടെ ആത്മകഥ കുട്ടികൾക്ക്. മികച്ച ബാലസാഹിത്യ കൃതിക്കുള്ള 2011-ലെ കേരള സാഹിത്യ അക്കാദമി പുരസ്കാരം ലഭിച്ചത് ഈ പുസ്തകത്തിനാണ് 
അവലംബം.
&lt;templatestyles src="Reflist/styles.css" /&gt;

</doc>
<doc id="203255" url="https://ml.wikipedia.org/wiki?curid=203255" title="രാഷ്ട്രപിതാവ് (ഗ്രന്ഥം)">
രാഷ്ട്രപിതാവ് (ഗ്രന്ഥം)

കെ.പി. കേശവമേനോൻ രചിച്ച ഗ്രന്ഥമാണ് രാഷ്ട്രപിതാവ്. 1969-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 
മഹാത്മാ ഗാന്ധിയുടെ ജീവിതമാണ് പ്രതിപാദ്യവിഷയം. 
അവലംബം.
&lt;templatestyles src="Reflist/styles.css" /&gt;

</doc>
<doc id="203256" url="https://ml.wikipedia.org/wiki?curid=203256" title="ആത്മകഥ (ഗ്രന്ഥം)">
ആത്മകഥ (ഗ്രന്ഥം)

ഇ.എം.എസ്. നമ്പൂതിരിപ്പാട് രചിച്ച ആത്മകഥാഗ്രന്ഥമാണ് ആത്മകഥ. പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം 1970-ൽ ഈ കൃതി നേടി. 
അവലംബം.
&lt;templatestyles src="Reflist/styles.css" /&gt;

</doc>
<doc id="203257" url="https://ml.wikipedia.org/wiki?curid=203257" title="കണ്ണീരും കിനാവും">
കണ്ണീരും കിനാവും

വി.ടി. ഭട്ടതിരിപ്പാട് രചിച്ച ഗ്രന്ഥമാണ് കണ്ണീരും കിനാവും. 1971-ലെ കേരള സാഹിത്യ അക്കാദമി പുരസ്കാരം ഈ കൃതിക്കാണു ലഭിച്ചത്. 
വി ടി -യുടെ ബാല്യം കൗമാരം യവ്വനം പോലെ തന്നെ ബ്രാഹ്മണ സമൂഹം അനാചാരങ്ങളിൽ നിന്ന് പുറത്തു വരുന്നത് വരച്ചു കാട്ടുന്ന ആത്മകഥ പലപ്പോഴും ഒരു ചരിത്ര പുസ്തകമായും ഉയരുന്നത് കാണാം.
‘ഉണ്ണുക, ഉറങ്ങുക, ഗർഭമുണ്ടാക്കുക’, ‘വയ്ക്കുക, വിളമ്പുക, പ്രസവിക്കുക’തുടങ്ങി വിവാദപരമായ പ്രസ്‌താവനകളിൽ മുഖമടച്ചു പ്രഖ്യാപിക്കുന്ന ആഖ്യാന ശൈലി രചനയിൽ അവലംബിച്ചിരിക്കുന്നു.നങ്ങേമയും അമ്മുക്കുട്ടിയും സ്വകാര്യ ജീവിതത്തിലെ വേദനകളും ആത്മകഥാ ലക്ഷണങ്ങൾ പൂർണത്തിൽ എത്തിക്കുമ്പോളും കൃത്യമായ രാഷ്ട്രീയ സാമൂഹിക വീക്ഷണങ്ങൾ അടങ്ങുന്ന ഒരു ചരിത്ര പഠന സഹായി കൂടി ആയി തീരുന്നുണ്ട് പലപ്പോഴും ഈ പുസ്തകം.
"1921-ൽ അഹമ്മദാബാദിൽ നടന്ന ഇന്ത്യൻ നാഷനൽ കോൺഗ്രസ്സിൻറെ വാർഷികത്തിൽ ഞാൻ കേരളത്തിൻറെ ഒരു പ്രതിനിധിയായി പങ്കെടുത്തു."എന്നതൊഴിച്ചാൽ അവിടെ സംഭവിച്ച രാഷ്ട്രീയ തീരുമാനങ്ങളെ ബോധപൂർവം ഒഴിവാക്കി തന്റെ കേരളം നവോത്ഥാനം എന്ന ലക്ഷ്യത്തിലേക്കു വി ടി കൃത്യമായി ഒരുക്കുന്നത് ഒരു വിരോധാഭാസമാണ് . ഇന്ത്യയുടെ ചുറ്റുപാടിനേക്കാൾ ഉപരി കേരളം സമൂഹം തന്നെ ആയിരുന്നു അദ്ദേഹത്തിന്റെ പ്രവൃത്തി മേഖല എന്നതിന് ഒരു അടിവര മാത്രമാണ് പ്രസ്തുത ഭാഗം 
വിദ്യാഭ്യാസവിപ്ലവത്തിലും സാമൂഹ്യവിപ്ലവത്തിലും അദ്ദേഹം വഹിച്ച പങ്കിനെക്കുറിച്ചു പറയുന്ന ആത്മകഥാസ്വഭാവമുള്ള ഗ്രന്ഥമാണിത് 
അവലംബം.
&lt;templatestyles src="Reflist/styles.css" /&gt;

</doc>
<doc id="203259" url="https://ml.wikipedia.org/wiki?curid=203259" title="കലിയുഗം (ഗ്രന്ഥം)">
കലിയുഗം (ഗ്രന്ഥം)

പോഞ്ഞിക്കര റാഫി, സെബീന റാഫി എന്നിവർ ചേർന്നു രചിച്ച ഗ്രന്ഥമാണ് കലിയുഗം. 1972-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="203261" url="https://ml.wikipedia.org/wiki?curid=203261" title="Bull shark">
Bull shark



</doc>
<doc id="203263" url="https://ml.wikipedia.org/wiki?curid=203263" title="വേല മനസ്സിലിരിക്കട്ടെ">
വേല മനസ്സിലിരിക്കട്ടെ

വേളൂർ കൃഷ്ണൻകുട്ടി രചിച്ച ഹാസ്യസാഹിത്യ ഗ്രന്ഥമാണ് വേല മനസ്സിലിരിക്കട്ടെ. 1974-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 
പതിനാലു ചെറുകഥകളുടെ സമാഹാരമാണിത് 
അവലംബം.
&lt;templatestyles src="Reflist/styles.css" /&gt;

</doc>
<doc id="203265" url="https://ml.wikipedia.org/wiki?curid=203265" title="Netizen">
Netizen



</doc>
<doc id="203266" url="https://ml.wikipedia.org/wiki?curid=203266" title="ജീവിതപ്പാത">
ജീവിതപ്പാത

മലയാളത്തിലെ നോവലിസ്റ്റും നാടകകൃത്തും. കമ്മ്യൂണിസ്റ്റ് സഹയാത്രികനും പുരോഗമനസാഹിത്യപ്രസ്ഥാനത്തിന്റെ നേതാവുമായിരുന്ന ഗോവിന്ദപിഷാരോടി എന്ന ചെറുകാടിന്റെ ആത്മകഥയാണ് ജീവിതപ്പാത. 1975-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. .
ഉള്ളടക്കം.
കമ്മ്യൂണിസ്റ്റ് പാർട്ടിയെ ശക്തിപെടുത്താൻ കഠിനപ്രയത്നം ചെയ്ത പ്രവർത്തകരിൽ പ്രമുഖനാണ് ഗോവിന്ദ പിഷാരടി അഥവാ ചെറുകാട്. മലയാള സാഹിത്യത്തിന് വിലപ്പെട്ട സംഭാവനകൾ അദ്ദേഹം നൽകിയിട്ടുണ്ട്.
ജീവിതപ്പാതയിലെ സഞ്ചാരത്തിനിടയിൽ തെളിഞ്ഞു വരുന്ന ജീവിതരേഖ ഇങ്ങനെയാണ്:മലപ്പുറം ജീല്ലയിലെ പെരിന്തൽമണ്ണ താലുക്കിലെ ചെമ്മലശേരിയിലെ ചെറുകാട് പിഷാരത്താണ് 1914 ഓഗസ്റ്റ്‌ 26-നു ചെറുകാട് ജനിച്ചത്‌. മലപ്പുറം, പെരിന്തൽമണ്ണ, ചെറുകര, കരിങ്ങനാട് എന്നിവിടങ്ങളിലായി പഠനം പൂർത്തിയാക്കി. അതിനു ശേഷം പല കോളേജുകളിലും അധ്യാപകനായി സേവനമനുഷ്ട്ടിച്ചു. ജോലിയിൽ നിന്നും വിരമിച്ച ശേഷം യു.ജി.സി പ്രൊഫസർ ആയി പ്രവർത്തിച്ചു.
കൃത്യമായ ബ്രാഹ്മണ ചിട്ടകളിൽ വളർന്നുവന്ന ഗോവിന്ദ പിഷാരടി, ഈശ്വരവിശ്വാസിയും ആയിരുന്നു. കൂട്ടുകുടുംബത്തിലെ ദാരിദ്ര്യവും കഷ്ടപ്പാടുകളും രസകരമായ രീതിയിൽ അദ്ദേഹം വിവരിക്കുന്നു. ആ വീട്ടിലെ ഓരോ അംഗവും തൻറെ ജീവിതത്തിൽ ചെലുത്തിയ സ്വാധീനം വ്യക്തമായ രീതിയിൽ ചെറുകാട് ചൂണ്ടിക്കാണിക്കുന്നു. സംസ്കൃത വിദ്യാഭ്യാസവും, ഉപനയനവും അനുബന്ധ ബ്രാഹ്മണനിയമങ്ങളും പാലിച്ചു വന്ന ആ ബ്രാഹ്മണബാലൻ എപ്പ്രകാരമാണ് വിപ്ലവപ്രസ്ഥാനത്തിലേക്ക് ആകർഷിക്കപ്പെട്ടത് എന്ന് അദ്ദേഹത്തിൻറെ ആത്മകഥ വ്യക്തമാക്കുന്നു. ബാല്യകാലം മുതൽ ജീവിതത്തിൻറെ പകുതിയിൽ കൂടുതൽ കാലവും ജീവിതപ്പാതയിൽ അദ്ദേഹം വരച്ചുകാട്ടുന്നു. ഒരു ആത്മകഥയുടെ എല്ലാ സവിശേഷതകളും ഉൾകൊള്ളുന്ന ഈ കൃതിയുടെ രചനയിൽ ചെറുകാട് സത്യസന്ധതയും സമർപ്പണവും പുലർത്തിയിട്ടുണ്ട്. അതുകൊണ്ട് തന്നെ ജീവിതത്തിൻറെ വളരെ കഠിനമായ നിമിഷങ്ങളെപ്പോലും, സ്വകാര്യസന്ദർഭങ്ങളെപ്പോലും ലാഘവത്തോടെ, ലാളിത്യത്തോടെ അനുവാചകന് മുന്നിൽ തുറന്നുവെക്കുന്നു. സ്വന്തം ആത്മകഥയിൽക്കൂടി പുലാമന്തോൾ പുഴയുടെയും, ചെറുകാടിൻറെയും ചരിത്രവും വർത്തമാനവും ആണ് ഗ്രന്ഥകർത്താവു വരച്ചിടുന്നത്. പുസ്തകതിൻറെ ആദ്യ താളുകളുടെ വായനയിൽക്കൂടി അനുവാചകനെ സ്വന്തം ഇല്ലത്തേക്ക് കൊണ്ടുപോകുന്നു. ബ്രാഹ്മണ സമുദായത്തിൽ തന്നെ കീഴ്തട്ടിൽ ഉള്ളവർ അനുഭവിക്കുന്ന ദുരിതങ്ങളും, അവഗണനയും ഇതിൽ വ്യക്തമാക്കുന്നുണ്ട്.
ജീവിതപ്പാത' എന്നത് പി.ഗോവിന്ദ പിഷാരടിയുടെ ആത്മകഥ മാത്രമല്ല, കമ്മ്യൂണിസ്റ്റ്‌ പാർട്ടിയുടെ ചരിത്രരേഖ കൂടിയാണ്. അക്കാലത്തു നടന്നിട്ടുള്ള പാർട്ടി മീറ്റിങ്ങുകളും, സമരങ്ങളും, ഒളിവിൽപ്പോക്കും, രഹസ്യകൂടിക്കാഴ്ച്ചകളും എല്ലാം ഗ്രന്ഥത്തിൽ വിവരിച്ചിരിക്കുന്നു. കേരളത്തിൻറെ ചിന്താഗതിയിലും, രാഷ്ട്രീയനയങ്ങളിലും വന്ന മാറ്റങ്ങൾ അദ്ദേഹം ചൂണ്ടികാണിക്കുന്നു. 'ജീവിതപ്പാത' എന്ന ഈ ആത്മകഥ ഒരു പരിധി വരെ കേരളത്തിലെ കമ്മ്യൂണിസ്റ്റ്‌ പാർട്ടിയുടെ ജീവിതരേഖ കൂടിയാണ്.
1975-ൽ കേരള സാഹിത്യ അക്കാദമി പുരസ്കാരവും 1976-ൽ കേന്ദ്ര സാഹിത്യ അക്കാദമി പുരസ്‌കാരവും നേടിയ ഈ കൃതി മലയാള സാഹിത്യ മേഖലക്ക് എന്നും ഒരു മുതൽക്കൂട്ടാണ്..
അവലംബം.
&lt;templatestyles src="Reflist/styles.css" /&gt;

</doc>
<doc id="203269" url="https://ml.wikipedia.org/wiki?curid=203269" title="ഡിസ്സി ഡീൻ">
ഡിസ്സി ഡീൻ

 
പ്രമുഖനായ അമേരിക്കൻ ബേസ്ബാൾ താരമായിരുന്നു ഡിസ്സി ഡീൻ(ജനുവരി 16, 1910 – ജൂലൈ 17, 1974). 
ജീവിതരേഖ.
ലൂക്കാസിൽ 1911 ജ. 16-ന് ജനിച്ചു. രണ്ടാം തരം വരെ പഠിച്ച ശേഷം സ്ക്കൂളുപേക്ഷിച്ച ഇദ്ദേഹം പതിനാറു വയസ്സു വരെ സ്വന്തമായി അധ്വാനിച്ചു ജീവിക്കുകയായിരുന്നു. തുടർന്ന് മൂന്നു വർഷം അമേരിക്കൻ പട്ടാളത്തിൽ സേവനമനുഷ്ഠിച്ചു. 1930 മുതൽ സെന്റ് ലൂയീസിന്റെ അംഗീകൃത കായിക താരമായി. 1932 മുതൽ 37 വരെയുളള കാലയളവിനുള്ളിൽ അവർക്കു വേണ്ടി ബേസ്ബാൾ റിക്കാർഡുകൾ കുറിച്ചു. 1938 മുതൽ 41 വരെ ചിക്കാഗോ നാഷണൽ ലീഗിനു വേണ്ടിയായിരുന്നു കളിച്ചിരുന്നത്. 1934 ആയപ്പോൾത്തന്നെ ഇദ്ദേഹം മുപ്പതിലേറെ ഗെയിമുകളിൽ വിജയം കരസ്ഥമാക്കിയിരുന്നു. അമേരിക്കയിലെ ഏറ്റവും വിഖ്യാതനായ ബേസ്ബാൾ കളിക്കാരനായിരുന്ന ഇദ്ദേഹത്തിന് 1941-ൽ കൈയ്ക്ക് പറ്റിയ പരിക്കു കാരണം കളിയോട് വിടപറയേണ്ടിവന്നു. തുടർന്ന് കായിക പ്രക്ഷേപണ രംഗത്ത് ഇദ്ദേഹം സേവനമനുഷ്ഠിക്കുകയുണ്ടായി. 150 ലേറെ 'പിച്ചിംഗ്' വിജയങ്ങൾ നേടിയ ഇദ്ദേഹം 1974 ജൂ. 17-ന് അന്തരിച്ചു. 

</doc>
<doc id="203270" url="https://ml.wikipedia.org/wiki?curid=203270" title="Dizzy Dean">
Dizzy Dean



</doc>
<doc id="203271" url="https://ml.wikipedia.org/wiki?curid=203271" title="എപിക്ലോറോഹൈഡ്രിൻ">
എപിക്ലോറോഹൈഡ്രിൻ

 
ക്ലോറിനും ഇപോക്സി ഗ്രൂപ്പും അടങ്ങിയിട്ടുളള ഓർഗാനിക് രാസസംയുക്തമാണ്, എപിക്ലോറോഹൈഡ്രിൻ.. രാസവ്യവസായ രംഗത്ത് വളരെയധികം ഉപയോഗപ്പെടുന്നു.ഇപോക്സി റെസിനുകൾ ഉണ്ടാക്കാൻ അവശ്യം വേണ്ട രാസസംയുക്തമാണ് ഇത്. 

</doc>
<doc id="203272" url="https://ml.wikipedia.org/wiki?curid=203272" title="കേരളത്തിന്റെ സാംസ്കാരിക ചരിത്രം (ഗ്രന്ഥം)">
കേരളത്തിന്റെ സാംസ്കാരിക ചരിത്രം (ഗ്രന്ഥം)

പി.കെ. ഗോപാലകൃഷ്ണൻ രചിച്ച ചരിത്രഗ്രന്ഥമാണ് കേരളത്തിന്റെ സാംസ്കാരിക ചരിത്രം. 1977-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 
ഉള്ളടക്കം.
മലയാള ഭാഷയുടെ ഉൽപ്പത്തിയെപ്പറ്റിയുള്ള അഭിപ്രായങ്ങൾ, മലയാളസംസ്കാരത്തിന്റെ ആദ്യകാലചരിത്രം; തിരുവിതാംകൂറിന്റേതുൾപ്പെടെയുള്ള നാട്ടുരാജ്യചരിത്രം; ശ്രീനാരായണഗുരുവുൾപ്പെടെയുള്ളവർ ആധുനിക കേരളത്തിന്റെ സാംസ്കാരത്തിനു നൽകിയ സംഭാവനകൾ എന്നിവയൊക്കെ ഈ പുസ്തകത്തിൽ പ്രതിപാദിക്കപ്പെടുന്നുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="203273" url="https://ml.wikipedia.org/wiki?curid=203273" title="ആൽഫ്രഡ് ഡീക്കിൻ">
ആൽഫ്രഡ് ഡീക്കിൻ

 
ആസ്ട്രേലിയയിലെ പ്രമുഖനായ രാഷ്ട്രീയ പ്രവർത്തകനായിരുന്നു ആൽഫ്രഡ് ഡീക്കിൻ(3 ആഗസ്റ്റ് 1856 – 7 ഒക്ടോബർ 1919). ആസ്റ്റ്രേലിയയ്ക്ക് ഒരു ഏകീകൃത ഭരണം നേടിയെടുക്കുന്നതിനു വേണ്ടിയുള്ള പ്രവർത്തനങ്ങളിലൂടെയാണ് ഇദ്ദേഹം ശ്രദ്ധേയനായത്. 1903 മുതൽ 10 വരെ ആസ്റ്റ്രേലിയയുടെ പ്രധാനമന്ത്രിയായി സേവനമനുഷ്ഠിച്ചു.
ജീവിതരേഖ.
വിക്റ്റോറിയയിലെ ഫിറ്റ്സ്റോയിൽ (Fitzroy) 1856 ആഗ. 3-നായിരുന്നു ഇദ്ദേഹത്തിന്റെ ജനനം. നിയമവിദ്യാഭ്യാസം പൂർത്തിയാക്കിയശേഷം 1877-ൽ അഭിഭാഷകനായി. സ്ക്കൂൾ അധ്യാപകനായും പത്രപ്രവർത്തകനായും സേവനമനുഷ്ഠിച്ചിട്ടുണ്ട്. സാഹിത്യത്തിലും തത്ത്വശാസ്ത്രത്തിലും ഇദ്ദേഹം മികച്ച പാണ്ഡിത്യം നേടിയിരുന്നു. 1880-കളിലാണ് ആൽഫ്രഡ് ഡീക്കിൻ രാഷ്ട്രീയരംഗത്തു പ്രവർത്തനമാരംഭിച്ചത്. ഇദ്ദേഹം ഒരു ലിബറൽ പക്ഷക്കാരനായിരുന്നു. വിക്റ്റോറിയ പ്രവിശ്യയിലെ നിയമസഭയിൽ 1880-ൽ അംഗമായി. തുടർന്ന് നിരവധി പ്രധാന പദവികൾ വഹിക്കുവാൻ ഇദ്ദേഹത്തിന് അവസരം ലഭിച്ചു. വിക്റ്റോറിയയിൽ ജലസേചന മന്ത്രിയായിരിക്കെ ഈ രംഗത്ത് ശ്രദ്ധേയമായ പ്രവർത്തനം കാഴ്ചവയ്ക്കുകയുണ്ടായി. ജലസേചനം സംബന്ധിച്ചുള്ള ആധികാരിക ഗ്രന്ഥങ്ങളും ഇദ്ദേഹം രചിച്ചിട്ടുണ്ട്. ആസ്റ്റ്രേലിയൻ ഫെഡറേഷൻ സ്ഥാപിതമാകുന്നതിനുവേണ്ടി ഇദ്ദേഹം 1890 കളിൽ സജീവമായി പ്രവർത്തിച്ചു. ഇതുമായി ബന്ധപ്പെട്ട പല അന്താരാഷ്ട്ര സമ്മേളനങ്ങളിലും ശ്രദ്ധേയമായ സാന്നിധ്യം പ്രകടിപ്പിക്കുകയും ചെയ്തു. ആസ്റ്റ്രേലിയൻ ഫെഡറൽ കോമൺവെൽത്തിനെ സംബന്ധിച്ച നിയമം ബ്രിട്ടിഷ് പാർലമെന്റിനെക്കൊണ്ട് അംഗീകരിപ്പിക്കുവാൻ 1900-ൽ ലണ്ടനിലേക്കു പോയ ആറംഗ പ്രതിനിധി സംഘത്തിൽ ആൽഫ്രഡ് ഡീക്കിനും അംഗമായിരുന്നു. കോമ ൺവെൽത്ത് സ്ഥാപിതമായതോടെ അതിന്റെ ആദ്യത്തെ അറ്റോർണി ജനറലായി 1901 മുതൽ 03 വരെ സേവനമനുഷ്ഠിക്കാനും ഇദ്ദേഹത്തിനു കഴിഞ്ഞു. സർ എഡ്മണ്ട് ബാർട്ടൻ വിരമിച്ചശേഷം ഇദ്ദേഹം 1903-ൽ ആസ്റ്റ്രേലിയയിലെ രണ്ടാമത്തെ പ്രധാനമന്ത്രിയായി നിയുക്തനായി. ലിബറൽ പാർട്ടി നേതാവായിരുന്ന ഇദ്ദേഹം മൂന്നു തവണ (1903-04, 1905-08, 1909-10) പ്രധാനമന്ത്രി പദത്തിൽ അവരോധിതനായിട്ടുണ്ട്. പ്രധാനമന്ത്രിയായിരിക്കെ സാമൂഹിക നിയമ നിർമ്മാണത്തിനുവേണ്ടിയും ആസ്റ്റ്രേലിയൻ നാവികസേന രൂപവത്കരിക്കുന്നതിനുവേണ്ടിയുമുള്ള ഇദ്ദേഹത്തിന്റെ പ്രവർത്തനങ്ങളാണ് വളരെയധികം ശ്രദ്ധേയമായിത്തീർന്നത്. 1910-ൽ അധികാരമൊഴിഞ്ഞ ശേഷവും രാഷ്ട്രീയരംഗത്തു പ്രവർത്തിച്ചിരുന്നെങ്കിലും അനാരോഗ്യം മൂലം 1913-ൽ ഈ രംഗത്തുനിന്നു വിരമിക്കേണ്ടിവന്നു. ഇറിഗേഷൻ ഇൻ വെസ്റ്റേൺ അമേരിക്ക (1855), ഇറിഗേഷൻ ഇൻ ഇന്ത്യ (1892), ഇറിഗേഷൻ ഇൻ ആസ്റ്റ്രേലിയ (1893), ടെമ്പിൾ ആൻഡ് ടോംബ് ഇൻ ഇന്ത്യ (1894) തുടങ്ങിയ ഗ്രന്ഥങ്ങൾ ഇദ്ദേഹം രചിച്ചിട്ടുണ്ട്. 1919 ഒ. 7-ന് ഇദ്ദേഹം മെൽബണിൽ നിര്യാതനായി. 

</doc>
<doc id="203274" url="https://ml.wikipedia.org/wiki?curid=203274" title="Alfred Deakin">
Alfred Deakin



</doc>
<doc id="203277" url="https://ml.wikipedia.org/wiki?curid=203277" title="ഡിസ്‌ലെക്സിയ">
ഡിസ്‌ലെക്സിയ

 
ഒരു വ്യക്തിക്ക് സാധാരണ പോലെ വായിക്കാനും മനസ്സിലാക്കാനുമുള്ള കഴിവിന്റെ പോരായ്മക്കുള്ള തലച്ചോറിലേ രാസപരമായുള്ള തകരാറുകൾ മൂലമുണ്ടാകുന്ന അസാധാരണ പെരുമാറ്റത്തിന് പൊതുവേ പറയുന്ന പേരാണ് ഡിസ്‌ലെക്സിയ (Dyslexia- വായിക്കുവാനും എഴുതുവാനും ഉള്ള ശേഷിക്കുറവ്)
ഡിസ്‌ലെക്സിയ എന്ന ഗ്രീക്കുപദത്തിന്, വാക്കുകളുമായി ബന്ധപ്പെട്ട ബുദ്ധിമുട്ട്, എന്നാണർഥം. മറ്റു ബുദ്ധിമുട്ടുകളെ സൂചിപ്പിക്കാനും ഈ പദം പ്രയോഗിച്ചുവരുന്നു. മസ്തിഷ്ക പ്രവർത്തനത്തിലുണ്ടാകുന്ന തകരാറുകളാണ് ഡിസ്‌ലെക്സിയയ്ക്ക് കാരണമാകുന്നത്. ഇതിനെ പഠനശേഷിക്കുറവ് അല്ലെങ്കിൽ പഠനവൈകല്യം എന്ന് പൊതുവേ പറയാം. ഇത് ബുദ്ധിമാന്ദ്യമല്ല. സാധാരണ ബുദ്ധിശക്തിയുള്ള കുട്ടികൾക്ക് , എഴുത്ത്, വായന, ഗണിതം, എന്നിവയുമായി ബന്ധപ്പെട്ടുണ്ടാകുന്ന പ്രശ്നങ്ങളെയാണ് പഠനവൈകല്യം എന്ന് പൊതുവേ വിളിക്കുന്നത്‌. ശരാശരിയിലോ അതിലും കവിഞ്ഞ അളവിലോ ബുദ്ധി ഉണ്ടായിട്ടും അതിനു അനുസ്യൂതമായി പെരുമാറാൻ (behaviour) കഴിയാത്ത അവസ്ഥയാണ് ഡിസ്‌ലെക്സിയ. കാഴ്ച, കേഴ്വി, ഞരമ്പ്‌ രോഗം എന്നിവ അല്ലെങ്കിൽ പഠിപ്പിച്ചതിലെ പോരായ്മ എന്നിവയാൽ ഉണ്ടാകുന്ന വായിക്കുവാനുള്ള ബുദ്ധിമുട്ട് ഡിസ്‌ലെക്സിയ അല്ല. ഡിസ്‌ലെക്സിയ ബാധിച്ച കുട്ടികൾക്ക് ബുദ്ധിശക്തിക്ക് കുറവ് ഉണ്ടാകാറില്ല. പഠനം നിർവഹിക്കുവാൻ മസ്തിഷ്കത്തിലെ വ്യത്യസ്ത കോശങ്ങളുടെ സംയോജിത പ്രവർത്തനം ആവശ്യമാണ്. ഈ സംയോജിത പ്രവർത്തനത്തിനു തകരാറുകൾ സംഭവിക്കുമ്പോഴാണ് ഡിസ്ലെക്സിയ ഉണ്ടാകുന്നത്. വായന, എഴുത്ത്, അക്ഷരവിന്യാസം, കണക്കുകൂട്ടൽ തുടങ്ങിയ കഴിവുകൾ സ്വായത്തമാക്കുവാൻ തന്മൂലം ബുദ്ധിമുട്ട് അനുഭവപ്പെടുന്നു.
ലക്ഷണങ്ങൾ.
ബൌദ്ധിക (cognitive ) പ്രവർത്തനത്തിനു തകരാറുകൾ സംഭവിക്കുമ്പോഴാണ് ഡിസ്‌ലെക്സിയ ഉണ്ടാകുന്നത്. വായന, എഴുത്ത്, അക്ഷരവിന്യാസം, കണക്കുകൂട്ടൽ തുടങ്ങിയ കഴിവുകൾ സ്വായത്തമാക്കുവാൻ തന്മൂലം ബുദ്ധിമുട്ട് അനുഭവപ്പെടുന്നു. ചിത്രരചനയും സംഗീതവും പോലെ അമൂർത്തമായ ആശയങ്ങൾ കൈകാര്യം ചെയ്യുന്നതു മസ്തിഷ്കത്തിന്റെ വലത്തേ അർധഗോളമാണ്. യുക്തിയും ഗണിതവും ഭാഷാസിദ്ധിയും ഇടത്തേ അർധഗോളത്തിലാണ് കേന്ദ്രീകരിച്ചിട്ടുള്ളത്. വായിക്കുകയും കേൾക്കുകയും വഴിയുള്ള ഉൾക്കൊള്ളലും എഴുത്തിലൂടെയും സംസാരത്തിലൂടെയുമുള്ള ആശയവിനിമയവും ഇവിടെത്തന്നെ. വലത്തേ അർധഗോളത്തിലും ഒരു ചെറിയ 'ഭാഷാ കേന്ദ്രം' ഉണ്ട്. ദൃശ്യവും ശ്രാവ്യവുമായ സന്ദേശങ്ങൾ വിവിധ ഭാഗങ്ങളിലായി അപഗ്രഥിച്ചു തിരിച്ചറിയുകയാണ് ഭാഷ ഉപയോഗിക്കുമ്പോൾ മസ്തിഷ്കം ചെയ്യുന്നത്. ഡിസ്‌ലെക്സിക് മസ്തിഷ്കങ്ങൾ 'ഭാഷാകേന്ദ്ര'ങ്ങളുടെ കാര്യത്തിൽ ആന്തരഘടനയിൽ വ്യത്യസ്തമാണ്. ഇതുമൂലം സന്ദേശങ്ങൾ വേണ്ടവിധം അപഗ്രഥിക്കാനും പ്രതികരിക്കാനും അവർക്കു കഴിയാതെവരുന്നു. ഇതു പഠനശേഷിയെ പ്രതികൂലമായി ബാധിക്കുന്നു.
കാരണങ്ങൾ.
ഗർഭാവസ്ഥയിലോ, പ്രസവത്തിനോടനുബന്ധിച്ചോ തലച്ചോറിനു സംഭവിക്കുന്ന ആഘാതങ്ങൾ, അസാധാരണ രാസവ്യതിയാനങ്ങൾ എന്നിവയൊക്കെ ഡിസ്‌ലെക്സിയയ്ക്ക് കാരണമായേക്കാം..അപകടവും രോഗവും വഴി തലച്ചോറിൽ ഉണ്ടാകുന്ന ക്ഷതങ്ങൾമൂലവും, ഗർഭകാലത്തും പ്രസവസമയത്തും പ്രസവത്തിനു തൊട്ടുപിമ്പെയുമുള്ള വൈറൽ അണുബാധ, മരുന്നുകളുടെ ഉപയോഗം, പോഷകാഹാരക്കുറവ് എന്നിവ നിമിത്തവും ഡിസ്‌ലെക്സിയ ഉണ്ടാകാവുന്നതാണ്. ഡിസ്‌ലെക്സിയ രോഗിയുടെ മസ്തിഷ്കകോശങ്ങളുടെ ക്രമീകരണവും പ്രവർത്തനവും മറ്റു വ്യക്തികളുടേതിൽ നിന്നും വ്യത്യസ്തമാണ്. ഇത് ജനിതകപരമോ പരിസ്ഥിതിപരമോ ആയ കാരണങ്ങൾകൊണ്ട് ഉണ്ടാകാം. 85 ശ. മാ. ഡിസ്‌ലെക്സിയ രോഗികളുടേയും അടുത്തബന്ധുക്കൾക്ക് ഇതേ തകരാറുണ്ടെന്ന് പഠനങ്ങൾ ചൂണ്ടിക്കാണിക്കുന്നു. ആൺകുട്ടികളിലാണ് ഈ വൈകല്യം കൂടുതലായി കാണപ്പെടുന്നത്. ഈ വൈകല്യമുള്ള ആൺകുട്ടികളും പെൺകുട്ടികളും തമ്മിലുള്ള അനുപാതം 3:1 ആണെന്നാണ് പഠനങ്ങൾ സൂചിപ്പിക്കുന്നത്.
അപകടവും രോഗവും വഴി തലച്ചോറിൽ ഉണ്ടാകുന്ന ക്ഷതങ്ങൾമൂലവും, ഗർഭകാലത്തും പ്രസവസമയത്തും പ്രസവത്തിനു തൊട്ടുപിമ്പെയുമുള്ള വൈറൽ അണുബാധ, മരുന്നുകളുടെ ഉപയോഗം, പോഷകാഹാരക്കുറവ് എന്നിവ നിമിത്തവും ഡിസ്ലെക്സിയ ഉണ്ടാകാവുന്നതാണ്.
ചിത്രരചനയും സംഗീതവും പോലെ അമൂർത്തമായ ആശയങ്ങൾ കൈകാര്യം ചെയ്യുന്നതു മസ്തിഷ്കത്തിന്റെ വലത്തേ അർധഗോളമാണ്. യുക്തിയും ഗണിതവും ഭാഷാസിദ്ധിയും ഇടത്തേ അർധഗോളത്തിലാണ് കേന്ദ്രീകരിച്ചിട്ടുള്ളത്. വായിക്കുകയും കേൾക്കുകയും വഴിയുള്ള ഉൾക്കൊള്ളലും എഴുത്തിലൂടെയും സംസാരത്തിലൂടെയുമുള്ള ആശയവിനിമയവും ഇവിടെത്തന്നെ. വലത്തേ അർധഗോളത്തിലും ഒരു ചെറിയ 'ഭാഷാ കേന്ദ്രം' ഉണ്ട്. ദൃശ്യവും ശ്രാവ്യവുമായ സന്ദേശങ്ങൾ വിവിധ ഭാഗങ്ങളിലായി അപഗ്രഥിച്ചു തിരിച്ചറിയുകയാണ് ഭാഷ ഉപയോഗിക്കുമ്പോൾ മസ്തിഷ്കം ചെയ്യുന്നത്. ഡിസ്ലെക്സിക് മസ്തിഷ്കങ്ങൾ 'ഭാഷാകേന്ദ്ര'ങ്ങളുടെ കാര്യത്തിൽ ആന്തരഘടനയിൽ വ്യത്യസ്തമാണ്. ഇതുമൂലം സന്ദേശങ്ങൾ വേണ്ടവിധം അപഗ്രഥിക്കാനും പ്രതികരിക്കാനും അവർക്കു കഴിയാതെവരുന്നു. ഇതു പഠനശേഷിയെ പ്രതികൂലമായി ബാധിക്കുന്നു.
ഡിസ്‌ലെക്സിയ - തരംതിരിക്കൽ.
വായനയിലെ പ്രശ്നങ്ങൾ (Dyslexia),എഴുത്തിലെ പ്രശ്നങ്ങൾ (Dysgraphia ), ഗണിതത്തിലെ പ്രശ്നങ്ങൾ (Dyscalculia) എന്നിങ്ങനെ യാണ് തരംതിരിച്ചിട്ടുള്ളത്.
ഡിസ്‌ലെക്സിയ.
വാക്കിലെ അക്ഷരങ്ങൾ മാത്രമായും വാചകത്തിലെ വാക്കുകൾ മാത്രമായും വായിക്കുക , വാക്കുകൾ തെറ്റിച്ചു വായിക്കുക, പിന്നിലേക്ക്‌ വായിക്കുക, എവടെ നിറുത്തണമെന്ന് അറിയാത്ത രീതിയിൽ വായിക്കുക എന്നിങ്ങനെ പല രീതിയിൽ ഡിസ്‌ലെക്സിയ പ്രത്യക്ഷപ്പെടാം.
ഡിസ്ഗ്രാഫിയ.
കണ്ണാടിയിൽ കാണുന്നതുപോലെ എഴുതുക (മിറർ റൈറ്റിംഗ് ), വാക്കുകൾക്കിടയിൽ അനാവശ്യമായ സ്ഥലം കൊടുത്തും കൊടുക്കാതെയും എഴുതുക, ലതയ്ക്ക് പകരം തല എന്നെഴുതുക , ചിഹ്നങ്ങൾ എവിടെയാണ് ഉപയോഗിക്കേണ്ടതെന്നു തിരിച്ചറിയാനുള്ള ബുദ്ധിമുട്ട് എന്നിങ്ങനെ പല രീതിയിൽ ഡിസ്ഗ്രാഫിയക്കാരിൽ പ്രകടമാകാം.
ഡിസ്കാല്കുലിയ.
കൂട്ടുക, കുറയ്ക്കുക, ഹരിക്കുക, ഗുണിക്കുക, എന്ന അടിസ്ഥാനപാഠം ഡിസ്കാല്കുലിയ ഉള്ള കുട്ടികൾക്ക് മനസ്സിലാകില്ല. കൂട്ടുക, കുറയ്ക്കുക എന്ന് പറയുമ്പോൾ എന്താണ് നിർദ്ദേശിച്ചതെന്നു കുട്ടിയുടെ മനസ്സിന് പിടിച്ചെടുക്കാൻ സാധിക്കില്ല.
കണ്ടെത്തൽ.
ഡിസ് ലെക്സിയ നേരത്തെ കണ്ടെത്തി കുട്ടിക്ക് ആവശ്യമായ സഹായം നൽകിയില്ലെങ്കിൽ ഇത് പെരുമാറ്റ വൈകല്യങ്ങൾക്കും കാരണമാവും. പഠിക്കാനുള്ള താത്പര്യം നഷ്ടപ്പെടുകയും സ്കൂൾ ഒരു തടവറയായി കുട്ടിക്ക് തോന്നുകയും ചെയ്യും. ഡിസ്ലെക്സിയ ബാധിച്ച കുട്ടികൾക്ക് ആത്മവിശ്വാസം നഷ്ടപ്പെടുന്നതിനാൽ അവർ വീട്ടിലും സ്കൂളിലും പ്രശ്നങ്ങൾ സൃഷ്ടിക്കുന്നു. ടെലിവിഷനോടുള്ള അടിമത്തം ഈ കുട്ടികൾക്ക് ഒരു രക്ഷാമാർഗ്ഗമാണ്. പരാജയത്തിന്റെ തീവ്രത കുറയ്ക്കാൻ കോപ്പിയടിക്കുന്ന സ്വഭാവവും ഇവരിൽ സാധാരണമാണ്. കാലക്രമേണ ഇവർ മുൻകോപികളും പ്രക്ഷോഭകാരികളുമായി മാറുന്നു. ആത്മനിന്ദ കുറയ്ക്കാനുള്ള മാർഗ്ഗമായിട്ടാണ് ഇവർ ഇത്തരം പ്രവർത്തനങ്ങളെ കാണുന്നത്.
അധ്യാപകരാണ് സാധാരണയായി ഡിസ്ലെക്സിയ കണ്ടെത്തുന്നത്. കുട്ടികളുടെ കഴിവുകൾ താരതമ്യം ചെയ്യുവാനും, പഠനശേഷി വിലയിരുത്തുവാനും മറ്റുള്ളവരെക്കാൾ കൂടുതൽ അവസരം അവർക്കു ലഭിക്കുന്നതാവാം ഇതിന് കാരണം.
മനഃശാസ്ത്രജ്ഞൻ, ശിശുരോഗവിദഗ്ദ്ധൻ, മനോരോഗചികിത്സകൻ, അധ്യാപകൻ, സാമൂഹ്യപ്രവർത്തകൻ, സ്പീച്ച് തെറാപിസ്റ്റ് എന്നിവരുൾപ്പെടുന്ന സംഘമാണ് ഡിസ്ലെക്സിയ സംബന്ധിച്ചുള്ള പരിശോധനകൾ നടത്തുന്നത്. ഇവർ കുട്ടികളുടെ ശാരീരിക മാനസികശേഷി, കാഴ്ചശക്തി, കേൾവിശക്തി, ഐ.ക്യൂ., വിദ്യാഭ്യാസപരമായ നേട്ടങ്ങൾ, മറ്റു കഴിവുകൾ എന്നിവ പരിശോധിക്കുന്നു. വായിക്കാനും അക്ഷരവിന്യാസം മനസ്സിലാക്കാനും കണക്കുക്കൂട്ടാനുമുള്ള കുട്ടികളുടെ കഴിവുകൾ അളന്നും നിരീക്ഷണം നടത്തിയും ദീർഘസംഭാഷണത്തിനു വിധേയമാക്കിയും തെറ്റുകളുടെ അപഗ്രഥനം നടത്തിയുമാണ് ഡിസ്ലെക്സിയയെ സംബന്ധിച്ച വിവരങ്ങൾ ശേഖരിക്കുന്നത്. ഇതിന്റെ അടിസ്ഥാനത്തിലായിരിക്കും പരിഹാരമാർഗങ്ങൾ നിർദ്ദേശിക്കുന്നത്.
പ്രത്യേക ശ്രദ്ധ.
ഡിസ്ലെക്സിക്ക് കുട്ടികൾക്ക് പ്രത്യേക പരിഗണനകൾ നൽകാൻ സ്കൂളുകൾ തയ്യാറാകണം. ഒന്നിൽക്കൂടുതൽ ഭാഷ പഠിക്കുന്നതിൽനിന്ന് ഇവരെ ഒഴിവാക്കുക, എഴുത്തു പരീക്ഷയിൽ കേട്ടെഴുത്തുകാരെ ഉപയോഗിക്കാൻ ഇവരെ അനുവദിക്കുക തുടങ്ങിയ കാര്യങ്ങൾ നടപ്പിലാക്കാവുന്നതാണ്. കർണാടകയിലും മഹാരാഷ്ട്രയിലും ഈ സമ്പ്രദായം നിലവിൽവന്നു കഴിഞ്ഞിട്ടുണ്ട്.
കുട്ടികളിൽ ആത്മവിശ്വാസവും മതിപ്പും വർധിപ്പിക്കുവാൻ അധ്യാപകരും രക്ഷാകർത്താക്കളും പ്രത്യേകം ശ്രദ്ധിക്കേണ്ടതുണ്ട്. കുട്ടികൾക്ക് സ്നേഹവും പ്രത്യേകപരിഗണനയും നൽകുകയും അവരുടെ കഴിവുകൾ കണ്ടെത്തി അതു വികസിപ്പിക്കുന്നതിനാവശ്യമായ സഹായങ്ങൾ ചെയ്യുകയുമാണ് ഡിസ്ലെക്സിയ പരിഹരിക്കാനുള്ള മാർഗം. ആൽബർട്ട് ഐൻസ്റ്റീൻ, ലിയൊനാർഡോ ഡാവിഞ്ചി, തോമസ് ആൽവാ എഡിസൻ, വിൻസ്റ്റൻ ചർച്ചിൽ എന്നീ മഹാന്മാരെല്ലാം ഡിസ് ലെക്സിയയെ വിജയകരമായി നേരിട്ടവരാണ്.
ഹൈദരാബാദ്, സിക്കന്ദരാബാദ്, ബാംഗ്ലൂർ, മൈസൂർ, ചെന്നൈ, ന്യൂഡൽഹി, മുംബൈ തുടങ്ങിയ പല സ്ഥലങ്ങളിലും ഡിസ്ലെക്സിക്കുകളുടെ സഹായത്തിനായി പ്രത്യേക സ്ഥാപനങ്ങൾ പ്രവർത്തിക്കുന്നുണ്ട്. കേരളത്തിൽ കൊച്ചിയിലും തൃശൂരുമാണ് ഇത്തരം കേന്ദ്രങ്ങളുള്ളത്. 

</doc>
<doc id="203278" url="https://ml.wikipedia.org/wiki?curid=203278" title="Gyan Vani">
Gyan Vani



</doc>
<doc id="203279" url="https://ml.wikipedia.org/wiki?curid=203279" title="GW-BASIC">
GW-BASIC



</doc>
<doc id="203281" url="https://ml.wikipedia.org/wiki?curid=203281" title="ബിസ് ഫിനോൾ എ">
ബിസ് ഫിനോൾ എ

 
ബിസ് ഫിനോൾ എ എന്ന ഓർഗാനിക് രാസസംയുക്തം, BPA എന്ന ചുരുക്കപ്പേരിലാണ്
, രാസവ്യവസായ രംഗത്ത് കൂടുതൽ അറിയപ്പെടുന്നത്. പോളികാർബണേറ്റ്, ഇപോക്സി റെസിനുകൾ എന്നീപോളിമറുകളിലെ പ്രധാന ഘടകം ബിപിഎ ആണ്.
സമീപകാലത്തായി യൂറോപ്പിയൻ യൂണിയൻ, കാനഡ, അമേരിക്കൻ ഐക്യനാടുകൾ എന്നിവിടങ്ങളിൽ കുഞ്ഞുങ്ങൾക്കുള്ള പാൽകുപ്പികളുടെ നിർമ്മാണത്തിൽ ബി.പി.എ നിരോധിച്ചു.

</doc>
<doc id="203284" url="https://ml.wikipedia.org/wiki?curid=203284" title="Chovva">
Chovva



</doc>
<doc id="203285" url="https://ml.wikipedia.org/wiki?curid=203285" title="Epichlorohydrin">
Epichlorohydrin



</doc>
<doc id="203286" url="https://ml.wikipedia.org/wiki?curid=203286" title="അലങ്കാരപ്പാമ്പ്">
അലങ്കാരപ്പാമ്പ്



</doc>
<doc id="203288" url="https://ml.wikipedia.org/wiki?curid=203288" title="ബെഞ്ചമിൻ ഡിസ്രയേലി">
ബെഞ്ചമിൻ ഡിസ്രയേലി

 
 
പ്രമുഖനായ ഇംഗ്ലീഷ് നോവലിസ്റ്റും ഗദ്യകാരനും ബ്രിട്ടന്റെ പ്രധാനമന്ത്രിയുമായിരുന്നു ബഞ്ചമിൻ ഡിസ്റെയ്ലി (ജീവിതകാലം: 21 ഡിസംബർ 1804 – 19 ഏപ്രിൽ 1881). ബ്രിട്ടീഷ് സാമ്രാജ്യത്തെ ലോകത്തിന്റെ നായകസ്ഥാനത്തെത്തിച്ച ബ്രിട്ടീഷ് പ്രധാനമന്ത്രിയായി കണക്കാക്കപ്പെടുന്നു. രാഷ്ട്രീയ നോവലുകളുടെ കർത്താവെന്ന നിലയിലാണ് ഇദ്ദേഹത്തിന് പ്രശസ്തി ഏറെയുള്ളത്. രാഷ്ട്രീയ അന്യാപദേശങ്ങൾ (political allegories) എന്ന് ഇദ്ദേഹത്തിന്റെ നോവലുകളെ വിശേഷിപ്പിക്കാം. നോവലുകളിലൂടെ തന്റെ രാഷ്ട്രീയ ദർശനങ്ങൾക്ക് കലാസുഭഗമായ ആവിഷ്കാരം നൽകുകയാണ് ഇദ്ദേഹം ചെയ്തത്. ആ വഴിക്ക് സമകാലിക യാഥാസ്ഥിതിക കക്ഷിയെയും ബ്രിട്ടിഷ് ജനതയെയും ബോധവത്കരിക്കുകയും പരിവർത്തനവിധേയരാക്കുകയും ചെയ്യാനായിരുന്നു ഡിസ്റെയ്ലിയുടെ ശ്രമം.
ജീവിതരേഖ.
1804 ഡിസംബർ 21-ന് ലണ്ടനിലെ ഒരു യഹൂദകുടുംബത്തിലാണ് ബെഞ്ചമിൻ ജനിച്ചത്. പതിമൂന്നാം വയസിൽ മാമോദീസ സ്വീകരിച്ച് ക്രിസ്ത്യാനിയായെങ്കിലും തന്റെ യഹൂദപാരമ്പര്യത്തിൽ അദ്ദേഹം അഭിമാനിച്ചിരുന്നു. തന്റെ ശത്രുക്കൾ ജൂതതെമ്മാടി എന്നുവിളിച്ചാക്ഷേപിക്കുമ്പോൾ അദ്ദേഹം ഇങ്ങനെ മറുപടി പറയുമായിരുന്നത്രേ.
വാൽത്തം സ്റ്റോയിലെ ഒരു പ്രൈവറ്റ് സ്കൂളിലായിരുന്നു വിദ്യാഭ്യാസം. 1828-31 കാലഘട്ടത്തിൽ സ്പെയിൻ, ഇറ്റലി, പൌരസ്ത്യ യൂറോപ്യൻ രാജ്യങ്ങൾ എന്നിവിടങ്ങളിൽ പര്യടനം നടത്തി. കൺസർവേറ്റീവ് കക്ഷി അംഗമായിരുന്ന ഡിസ്രയേലി 1821-നും -47-നുമിടയ്ക്ക് നിരവധി പ്രാവശ്യം പാർലമെന്റിലേക്കു തിരഞ്ഞെടുക്കപ്പെടുകയുണ്ടായി. 1842-ൽ യംഗ് ഇംഗ്ലണ്ട് പാർട്ടി ഒഫ് കൺസർവേറ്റീവ്സിന്റെ നേതൃസ്ഥാനത്ത് അവരോധിക്കപ്പെട്ടു. 1852, 1858 - 59, 1867 എന്നീ കാലയളവുകളിൽ നികുതികാര്യവകുപ്പിന്റെ മേധാവിയായി ("ചാൻസലർ ഓഫ് ദ് എക്സ്ചെക്കർ"). 1868-ലും 1874-80 കാലഘട്ടത്തിലും പ്രധാനമന്ത്രിയായി സേവനമനുഷ്ഠിക്കാനും ഡിസ്റെയ്ലിക്ക് അവസരം ലഭിച്ചു. 
1875-ൽ സൂയസ് കനാലിന്റെ പകുതി ഉടമാവകാശം ബ്രിട്ടന് നേടിയെടുത്തതാണ് ഇദ്ദേഹത്തിന്റെ ഏറ്റവും വലിയ രാഷ്ട്രീയവിജയമായി വാഴ്ത്തപ്പെടുന്നത്. പ്രധാനമന്ത്രിപദത്തിലെ തന്റെ രണ്ടാമത്തെ കാലയളവിൽ, ചേരി നിർമ്മാർജ്ജനം, പൊതുജനാരോഗ്യം, വ്യാപാരിനാവികരുടെ സേവനവ്യവസ്ഥകൾ തുടങ്ങിയ മേഖലകളിൽ പുതിയ നിയമനിർമ്മാണങ്ങൾ നടത്തി. 
വിക്റ്റോറിയ രാജ്ഞിയുടെ പ്രിയങ്കരനായിരുന്ന ഡിസ്രയേലിയാണ് 1876-ൽ രാജ്ഞിക്ക് ഇന്ത്യയുടെ ചക്രവർത്തിനി എന്ന പട്ടം ചാർത്തിയത്. 1878-ൽ ചർച്ചകളിലൂടെ ഒരു യുദ്ധത്തെ തടയാനും ഡിസ്രയേലിക്ക് കഴിഞ്ഞു. റഷ്യ കോൺസ്റ്റാന്റിനോപ്പിളിനെ ആക്രമിക്കാനൊരുങ്ങിയപ്പോഴായിരുന്നു അത്.
എന്നാൽ ഇതേസമയം തന്നെ ഇന്ത്യയിലെ ബ്രിട്ടീഷുകാർ അഫ്ഗാനിസ്താനിൽ അതുവരെ അനുവർത്തിച്ചുവന്ന ഇടപെടാതിരിക്കൽ നയം കൈവെടിഞ്ഞ് രണ്ടാം ആംഗ്ലോ-അഫ്ഗാൻ യുദ്ധത്തിന് വഴിയൊരുക്കിയതും ഡിസ്രയേലിയാണ്.
1880-ൽ ഡിസ്രയേലിയും ടോറികളും (കൺസർ‌വേറ്റീവ് കക്ഷിയെയും അതിനെ പിന്തുണക്കുന്നവരേയും ടോറികൾ എന്നാണ്‌ അറിയപ്പെടുന്നത്) അധികാരത്തിൽ നിന്നും പുറത്തായി. അപ്പോഴേക്കും ബ്രിട്ടീഷ് സാമ്രാജ്യത്തെ ലോകത്തിന്റെ നെറുകയിൽ അവരോധിക്കാൻ ഡിസ്രയേലിക്കായി.
1881 ഏപ്രിൽ 19-ന് ഡിസ്രയേലി മരണമടഞ്ഞു.
സാഹിത്യം.
1826-ൽ തന്റെ 22-ാം വയസ്സിൽ തന്നെ ഡിസ്റെയ്ലി സാഹിത്യരചന ആരംഭിക്കുകയുണ്ടായി. 1826-ൽ പുറത്തുവന്ന വിവിയൻ ഗ്രേയുടെ ഒന്നാം ഭാഗം വൻ വിജയമായിരുന്നു. സമകാലിക സാമൂഹിക ജീവിതത്തിൽ നിന്നു തിരഞ്ഞെടുത്ത കഥാപാത്രങ്ങളുമായി എളുപ്പം താദാത്മ്യം പ്രാപിക്കാൻ വായനക്കാർക്കു കഴിഞ്ഞു. അഭിജാത വർഗത്തിന്റെ ജീവിതം ചിത്രീകരിക്കുന്നതും അക്കാലത്തു വളരെ പ്രചാരം നേടിയതുമായ 'വെള്ളിക്കരണ്ടി നോവലിന്റെ' (silver-fork novel) മാതൃകയിലാണ് ഈ കൃതി രചിക്കപ്പെട്ടിരിക്കുന്നത്. പറയത്തക്ക രാഷ്ട്രീയ ദർശനങ്ങളോ ധാർമികമൂല്യങ്ങളോ ഒന്നുമില്ലാതെ ജീവിതവിജയം മാത്രം ലക്ഷ്യമാക്കി നടക്കുന്ന ഒരു യുവാവിന്റെ മാനസിക വികാസവും രാഷ്ട്രീയ ബോധവത്ക്കരണവുമാണ് ഈ നോവലിന്റെ മുഖ്യപ്രമേയം.
നോവൽ ഒഫ് ദി എയ്റ്റീൻ ഫോർട്ടീസ് (1954) എന്ന കൃതിയിൽ കാത്ലീൻ റ്റിലസ്റ്റൻ നിരീക്ഷിച്ചതുപോലെ, തങ്ങളുടെ സാമൂഹികാവകാശങ്ങളേയും കടമകളേയും കുറിച്ചു ബോധമുള്ളവരാണ് ഡിസ്റെയ്ലിയുടെ പക്വമതികളായ നായകന്മാർ. സിബിലിലെ ചാൾസ് എഗ്രിമോണ്ട്, കോനിംഗ്സ്ബി, റ്റാൻക്രെഡ്, ലോതെയർ, എൻഡിമിയൻ എന്നിവരെല്ലാം ഇക്കൂട്ടത്തിൽപ്പെടുന്നു. ആഢ്യവർഗത്തിന്റെ ആശയാദർശങ്ങൾ തകർന്നടിഞ്ഞതിൽ ഖിന്നരായ ഇവർ ബ്രിട്ടനിലെ യാഥാസ്ഥിതികകക്ഷികളുടെ ദുരവസ്ഥയ്ക്കു കാരണം ഈ തകർച്ചയാണെന്ന് കണ്ടെത്തുന്നു. സാമൂഹികപ്രതിബദ്ധത എന്ന പഴയ ആശയത്തിന്റെ പുനരുത്ഥാനമാണ് ഇതിനുള്ള പ്രതിവിധിയായി ഇവർ കാണുന്നത്. അങ്ങനെ ഡിസ്റെയ്ലിയുടെ കഥാനായകന്മാർ അദ്ദേഹത്തിന്റെ തന്നെ രാഷ്ട്രീയാശയങ്ങളുടെ പ്രതിനിധികളാണെന്നു കാണാൻ പ്രയാസമില്ല. യാഥാസ്ഥിതിക ദർശനത്തിന്റെ കലാസുഭഗമായ ആവിഷ്കാരമെന്ന ഖ്യാതി അദ്ദേഹത്തിന്റെ കൃതികൾക്കും ലഭിച്ചു. 1881-ൽ നിര്യാതനായി.
കൃതികൾ.
വിവിയൻ ഗ്രേ (5 വാല്യം, 1826-27), കോനിംഗ്സ്ബി (1844), സിബിൽ (1845), റ്റാൻക്രെഡ് (1847) ലോതെയർ (1870), എൻഡിമിയൻ (1880), ലായേഴ്സ് ആൻഡ് ലെജിസ്ളേറ്റേഴ്സ് (1825), ദ് പ്രസന്റ് സ്റ്റേജ് ഒഫ് മെക്സിക്കോ (1825), കീ റ്റു വിവിയൻ ഗ്രേ (1827), വിൻഡിക്കേഷൻ ഒഫ് ദി ഇംഗ്ലീഷ് കോൺസ്റ്റിറ്റ്യൂഷൻ (1835) എന്നിവയാണ് ബഞ്ചമിൻ ഡിസ്റെയ്ലിയുടെ ഗദ്യകൃതികളിൽ പ്രധാനം. ദ് റെവല്യൂഷണറി എപ്പിക് (1834) എന്ന കാവ്യവും ദ് ട്രാജഡി ഒഫ് കൌണ്ട് അലാർക്കോസ് (1839), എന്ന നാടകവും ഇദ്ദേഹം രചിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;
പുറം കണ്ണികൾ.
&lt;templatestyles src="Refbegin/styles.css" /&gt;

</doc>
<doc id="203289" url="https://ml.wikipedia.org/wiki?curid=203289" title="Bisphenol A">
Bisphenol A



</doc>
<doc id="203290" url="https://ml.wikipedia.org/wiki?curid=203290" title="ബി.പി.എ">
ബി.പി.എ



</doc>
<doc id="203293" url="https://ml.wikipedia.org/wiki?curid=203293" title="കുപ്പി">
കുപ്പി

 
ഇടുങ്ങിയ കഴുത്തും അതിനു മുകളിലായി ഒരു വായും ഉള്ള ദൃഢമായ ധാരകങ്ങളെയാണ് കുപ്പി എന്നു വിളിക്കുന്നത്. നേരെമറിച്ച് ജാർ ജഗ്ഗ് മുതലായവയ്ക്ക് വലിയ വായാണ് ഉള്ളത്. സ്ഫടികം, കളിമണ്ണ്, പ്ലാസ്റ്റിക്, അലുമിനിയം തുടങ്ങിയ വസ്തുക്കൾ കൊണ്ടാണ് സധാരണ കുപ്പികൾ നിർമ്മിക്കാറ്. പൊതുവെ ദ്രവ രൂപത്തിലുള്ള വെള്ളം, എണ്ണകൾ, മരുന്നുകൾ, രാസവസ്തുക്കൾ, പാൽ, മദ്യം മുതലായ വസ്തുക്കൾ സൂക്ഷിച്ചു വയ്കാനാണ് കുപ്പികൾ ഉപയോഗിക്കാറ്.

</doc>
<doc id="203300" url="https://ml.wikipedia.org/wiki?curid=203300" title="Bottle">
Bottle



</doc>
<doc id="203301" url="https://ml.wikipedia.org/wiki?curid=203301" title="എന്റെ ബാല്യകാലസ്മരണകൾ">
എന്റെ ബാല്യകാലസ്മരണകൾ

സി. അച്യുതമേനോൻ രചിച്ച ഓർമക്കുറിപ്പുകളാണ് എന്റെ ബാല്യകാലസ്മരണകൾ. 1978-ൽ പലവക ഗ്രന്ഥങ്ങൾക്കായി നൽകുന്ന കേരള സാഹിത്യ അക്കാദമി പുരസ്കാരം ഈ കൃതി നേടിയിട്ടുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="203303" url="https://ml.wikipedia.org/wiki?curid=203303" title="ചിപ്കൊ">
ചിപ്കൊ



</doc>
<doc id="203306" url="https://ml.wikipedia.org/wiki?curid=203306" title="ഡിസ്കൗണ്ട് ഹൗസ്">
ഡിസ്കൗണ്ട് ഹൗസ്

 
ലണ്ടൻ പണവിപണിയിലെ സവിശേഷ സ്ഥാപനമാണ് ഡിസ്കൗണ്ട് ഹൗസ്. ഇംഗ്ലീഷ് ബാങ്കിങ് സമ്പ്രദായത്തിന്റെ പ്രത്യേകതയായ ലണ്ടൻ ഡിസ്കൗണ്ട് വിപണിയിൽ, 12 ഡിസ്കൗണ്ട് ഹൗസുകളുണ്ട്. അലക്സാൻഡേഴ്സ് ഡിസ്കൗണ്ട് കമ്പനി ലിമിറ്റഡ്, ഗില്ലറ്റ് ബ്രദേഴ്സ് ഡിസ്കൗണ്ട് കമ്പനി, ദ് നാഷണൽ ഡിസ്കൗണ്ട് കമ്പനി ലിമിറ്റഡ് എന്നിവയാണ് പ്രമുഖ സ്ഥാപനങ്ങൾ. 1867-ൽ സ്ഥാപിതമായ ഗില്ലറ്റ് ബ്രദേഴ്സ് ഡിസ്കൗണ്ട് കമ്പനി ഏറ്റവും പഴക്കം ചെന്ന സ്ഥാപനങ്ങളിൽ ഒന്നാണ്. വാണിജ്യവിനിമയ ബില്ലുകൾ, ബ്രിട്ടിഷ് ഗവൺമെന്റ് ട്രഷറി ബില്ലുകൾ, മറ്റ് ദീർഘകാല സെക്യൂരിറ്റികൾ എന്നിവയുടെ വ്യാപാരം നടത്തുക എന്നതാണ് ഡിസ്കൌണ്ട് സ്ഥാപനങ്ങളുടെ മുഖ്യധർമം. വായ്പ വാങ്ങിയ തുക ഹ്രസ്വമായ ഒരു നിശ്ചിതകാലാവധിക്കുശേഷം തിരികെ നൽകാമെന്നുള്ള ബ്രിട്ടിഷ് സർക്കാറിന്റെ വാഗ്ദത്ത പത്രമാണ് ട്രഷറി ബിൽ.
പരിമിതമായ മൂലധനം ഉപയോഗിച്ചുകൊണ്ടാണ് ഡിസ്കൗണ്ട് ഹൗസുകൾ പ്രവർത്തിക്കുന്നത്. വാണിജ്യ ബാങ്കുകളിൽനിന്നും മറ്റ് ധനകാര്യസ്ഥാപനങ്ങളിൽനിന്നും ലഭിക്കുന്ന വായ്പകളിലൂടെയാണ് ഡിസ്കൗണ്ട് ഹൗസുകൾ പ്രധാനമായും മൂലധനം സമാഹരിക്കുന്നത്. വാണിജ്യബാങ്കുകൾ നൽകുന്ന, ഏതു സമയവും തിരിച്ചുവിളിക്കാവുന്ന വായ്പ കാൾമണി വായ്പ എന്നറിയപ്പെടുന്നു. ബാങ്ക് ആവശ്യപ്പെടുമ്പോൾ തിരികെ കൊടുക്കാമെന്ന കരാറിൽ ഡിസ്കൗണ്ട് ഹൗസുകൾ എടുക്കുന്ന ഈ വായ്പകൾ, ബാങ്കുകളുടെ ഫണ്ടുകൾക്ക് ദ്രവത്വ (liquidity)വും പലിശയും ഒരേ സമയം പ്രദാനം ചെയ്യുന്നു. വളരെ കുറഞ്ഞ പലിശ നിരക്കാണ് ബാങ്കുകൾ ഇത്തരം വായ്പകൾക്ക് ഈടാക്കുന്നത്. വാണിജ്യ ബാങ്കുകൾക്ക് തങ്ങളുടെ പക്കലുള്ള അധിക കരുതൽ ധനം ഏറ്റവും ആദായകരമായി ഉപയോഗപ്പെടുത്താൻ കഴിയുന്നു എന്നതാണ് ഈ വായ്പകളുടെ മെച്ചം. ചില പ്രത്യേകഘട്ടങ്ങളിൽ അന്തിമ വായ്പാകേന്ദ്രമായ ബാങ്ക് ഒഫ് ഇംഗ്ലണ്ടിൽ നിന്നും വായ്പ എടുക്കാറുണ്ട്. വാണിജ്യബാങ്കുകൾ നൽകിയിട്ടുള്ള വായ്പകൾ പിൻവലിക്കുകയും ഡിസ്കൗണ്ട് വിപണിയിൽ കമ്മി ഉണ്ടാവുകയും ചെയ്യുമ്പോൾ, ബാങ്ക് ഒഫ് ഇംഗ്ലണ്ടിന്റെ വായ്പകളിലൂടെ അത് നികത്തുന്നു. ഡിസ്കൗണ്ട് ഹൗസുകൾ സ്വീകരിക്കുന്ന ഈ വായ്പകൾ പരോക്ഷമായി, വാണിജ്യബാങ്കുകളുടെ സാമ്പത്തിക വിഭവശേഷി വർധിപ്പിക്കുകയും ചെയ്യുന്നു. വാണിജ്യ ബാങ്കുകളും ബാങ്ക് ഒഫ് ഇംഗ്ലണ്ടും തമ്മിൽ നേരിട്ടു ബന്ധപ്പെടുന്നില്ല എന്നതാണ് ബ്രിട്ടിഷ് ബാങ്കിങ് സമ്പ്രദായത്തിന്റെ ഒരു പ്രത്യേകത. ബാങ്ക് ഒഫ് ഇംഗ്ലണ്ടുമായുള്ള പരോക്ഷബന്ധത്തിലെ കണ്ണി ഡിസ്കൗണ്ട് ഹൗസുകളാണ്.
വിനിമയ ബില്ലുകൾ, ട്രഷറി ബില്ലുകൾ, സർക്കാർ ബോണ്ടുകൾ എന്നിവ ഡിസ്കൗണ്ട് ചെയ്തു വാങ്ങുകയാണ് ഡിസ്കൗണ്ട് ഹൗസുകളുടെ മുഖ്യധർമം. വ്യാപാരികൾക്ക്, ചരക്കു വാങ്ങിയവരിൽനിന്ന് പണം കിട്ടാൻ താമസം നേരിടുമ്പോൾ, വിനിമയ ബിൽ ഡിസ്കൗണ്ട് ചെയ്തു പണം കൊടുക്കുന്നത് ഡിസ്കൗണ്ട് ഹൗസുകളാണ്. പ്രതിഫലമായി ബില്ലിന്റെ മുഖവിലയിൽ നിന്ന് ഡിസ്കൌണ്ട് തുക കിഴിക്കുന്നു. ബിൽ കാലപൂർണത (maturity) എത്തുന്നതിനു വേണ്ട ദിവസങ്ങളിലേക്കുള്ള പലിശ കണക്കാക്കി ബില്ലിന്റെ മുഖവിലയിൽനിന്നു കിഴിച്ച് ബാക്കി തുക നൽകി ബില്ലിന്റെ ഉടമസ്ഥാവകാശം വാങ്ങുന്നതിനാണ് ഡിസ്കൌണ്ട് ചെയ്യുക എന്നു പറയുന്നത്. കാലപൂർണത എത്തുമ്പോൾ ബിൽ ആരുടെ കൈവശം ഇരിക്കുന്നുവോ, അയാൾക്ക് ബിൽ എഴുതിയ ആൾ പണം കൊടുക്കാൻ ബാധ്യസ്ഥനാണ്. വ്യാപാരികളിൽനിന്നു വാങ്ങുന്ന വിനിമയ ബില്ലുകൾ ബാങ്കുകളിൽ ഹാജരാക്കിയിട്ടാണ് ഡിസ്കൗണ്ട് ഹൗസുകൾ വായ്പയെടുക്കുന്നത്. ഈ ഇടപാടിൽ ബാങ്കുകൾക്കും ലാഭമുണ്ടാകുന്നു. ക്രേതാക്കൾക്കും വിക്രേതാക്കൾക്കുമുണ്ടാകുന്ന വൈഷമ്യങ്ങൾ പരിഹരിക്കാൻ ഡിസ്കൗണ്ടിങ് സേവനത്തിലൂടെ കഴിയുന്നു. മാത്രവുമല്ല, പണമടയ്ക്കുന്നതിന് ക്രേതാക്കൾക്ക് കൂടുതൽ സമയം ലഭിക്കുകയും ചെയ്യും.
വിനിമയ ബില്ലുകളുടെ ഇടപാടുകളിൽ മാന്ദ്യം സംഭവിച്ചതോടെ, ഡിസ്കൗണ്ട് ഹൗസുകൾ ട്രഷറി ബില്ലുകളുടെ വ്യാപാരത്തിൽ ശ്രദ്ധ കേന്ദ്രീകരിച്ചു. ബ്രിട്ടിഷ് ഗവൺമെന്റ് പുറപ്പെടുവിക്കുന്ന ഹ്രസ്വകാല ട്രഷറി ബില്ലുകളുടെ കാലാവധി 91 ദിവസമാണ്. വാണിജ്യബാങ്കുകൾ ഡിസ്കൗണ്ടു ഹൗസുകളിൽ നിന്നുമാണ് സാധാരണയായി ട്രഷറി ബില്ലുകൾ വാങ്ങുന്നത്. ട്രഷറി ബില്ലുകളുടെ കാര്യത്തിലും വാണിജ്യബാങ്കുകളുടെ അധിക കരുതൽ ധനം ലാഭകരമായി നിക്ഷേപിക്കാൻ ഡിസ്കൗണ്ട് വിപണി സഹായകരമാവുന്നു.
1930-കളിലെ സാമ്പത്തിക കുഴപ്പങ്ങളെത്തുടർന്ന്, വിനിമയബില്ലുകളിൽനിന്നും ട്രഷറി ബില്ലുകളിൽ നിന്നുമുള്ള വരുമാനത്തിൽ ഗണ്യമായ കുറവുണ്ടായി. ഈ നഷ്ടം നികത്തുന്നതിനു വേണ്ടി ഡിസ്കൗണ്ട് ഹൌസുകൾ ഹ്രസ്വകാല ഗവൺമെന്റ് സെക്യൂരിറ്റികളുടെ വ്യാപാരത്തിലേക്കു തിരിഞ്ഞു. സർക്കാരിന്റെ റവന്യൂ വരുമാനത്തിൽ കുറവുണ്ടാകുമ്പോഴും പൊതുമേഖലാ പ്രവർത്തനങ്ങൾക്കാവശ്യമായ പണത്തിന് ദൗർലഭ്യം നേരിടുമ്പോഴും, സർക്കാർ ബോണ്ടുകൾ ഇറക്കാറുണ്ട്. ഈ ബോണ്ടുകൾ വാങ്ങുന്നതിലൂടെ, ഡിസ്കൗണ്ട് ഹൗസുകൾ സർക്കാറിനെ സാമ്പത്തികമായി സഹായിക്കുന്നു. രണ്ടാം ലോകയുദ്ധാനന്തര ഘട്ടത്തിൽ ഡിസ്കൗണ്ട് ഹൗസുകളുടെ ഏറ്റവും പ്രധാന വ്യാപാരമേഖലയായി വികസിച്ചത് ഇത്തരം ബോണ്ടുകളിലുള്ള നിക്ഷേപമാണ്. എന്നാൽ, വിനിമയ ബില്ലുകളുടെ ഇടപാടുകളെ അപേക്ഷിച്ച്, ബോണ്ടുകളിലുള്ള വ്യാപാരത്തിന് കൂടുതൽ കെട്ടുറപ്പുള്ളതും ഭദ്രവുമായ മൂലധനഘടന ആവശ്യമായിരുന്നു. അതിനാൽ, പല ഡിസ്കൗണ്ട് ഹൗസുകളും പരസ്പരം സംയോജിച്ചുകൊണ്ട് അവയുടെ സാമ്പത്തികഭദ്രത കൂടുതൽ ദൃഢമാക്കുകയുണ്ടായി.
ചുരുക്കത്തിൽ, ഡിസ്കൗണ്ട് വിപണിയും ഡിസ്കൗണ്ട് ഹൗസുകളും ബ്രിട്ടിഷ് പണകമ്പോളത്തിൽ വിലപ്പെട്ട സേവനങ്ങളാണ് അനുഷ്ഠിക്കുന്നത്. ഡിസ്കൗണ്ട് വിപണിയുടെ ആവിർഭാവത്തിനു കാരണമായ ചരിത്രസാഹചര്യങ്ങൾ ഇന്നു നിലനിൽക്കുന്നില്ല എന്നതൊരു വസ്തുതയാണ്. എങ്കിലും ഈ വിപണിയുടെ പ്രയോജനം ഇപ്പോഴും ഇടപാടുപകാർക്കു ലഭിക്കുന്നുണ്ട്. ലണ്ടൻ പണവിപണിക്ക് ആഗോള പണകമ്പോളത്തിലുണ്ടായിരുന്ന പ്രാമുഖ്യം നഷ്ടമായതാണ്, ഡിസ്കൗണ്ട് ഹൗസുകൾക്കുണ്ടായ ഏറ്റവും വലിയ ആഘാതം. അന്താരാഷ്ട്ര വാണിജ്യബന്ധങ്ങൾ കൂടുതൽ ഉദാരവും സ്വതന്ത്രവുമാകുന്ന പശ്ചാത്തലത്തിൽ വാണിജ്യബില്ലുകളുടെ പ്രചാരം വർധിക്കുമെന്നാണ് ചില ധനതത്ത്വശാസ്ത്ര വിദഗ്ദ്ധരുടെ അഭിപ്രായം. അത് ഡിസ്കൗണ്ട് ഹൗസുകളുടെ സാധ്യതകൾ വർധിപ്പിക്കുമെന്നും അഭിപ്രായമുണ്ട്. ഇന്ത്യയിലെ ബാങ്കിങ് സമ്പ്രദായത്തിൽ ഡിസ്കൗണ്ട് ഹൗസുകൾ നിലവിലില്ല.
കമ്പനി വിലയേക്കാൾ കുറച്ച് ഉത്പന്നങ്ങൾ വില്ക്കുന്ന വ്യാപാരസ്ഥാപനങ്ങളേയും ഡിസ്കൗണ്ട് ഹൗസുകൾ എന്നു വിളിക്കാറുണ്ട്. ഉപഭോക്താക്കളെ ആകർഷിക്കുന്നതിനുവേണ്ടി, ചില്ലറ വ്യാപാരികൾ ഡിസ്കൗണ്ട് നൽകുന്നു. ഇലക്ട്രോണിക് ഉത്പന്നങ്ങൾ, വൈദ്യുതോപകരണങ്ങൾ, തുണിത്തരങ്ങൾ എന്നിവ മാത്രം കച്ചവടം ചെയ്യുന്ന സ്ഥാപനങ്ങൾ, ഉപഭോക്താക്കൾക്ക് യഥാർഥവിലയിൽ നിന്നും ആകർഷകമായ കിഴിവ് നൽകി വരുന്നു. രണ്ടാം ലോക യുദ്ധത്തെത്തുടർന്ന്, കമ്പനി വിലയ്ക്കുതന്നെ സാധനങ്ങൾ വിൽക്കണമെന്നുള്ള വ്യാപാരനിയമങ്ങൾ തകർന്ന പശ്ചാത്തലത്തിലാണ് ഇത്തരം ഡിസ്കൗണ്ട് ഹൗസുകൾ പ്രചാരത്തിൽവന്നത്. 

</doc>
<doc id="203307" url="https://ml.wikipedia.org/wiki?curid=203307" title="Discount House">
Discount House



</doc>
<doc id="203313" url="https://ml.wikipedia.org/wiki?curid=203313" title="ഭരണിക്കാവ് ശിവകുമാർ">
ഭരണിക്കാവ് ശിവകുമാർ

 
പ്രമുഖ മലയാളചലച്ചിത്ര ഗാനരചയിതാവായിരുന്നു ഭരണിക്കാവ് ശിവകുമാർ (17 ജൂൺ 1949 - 24 ജനുവരി 2007).
ജീവിതരേഖ.
1949 ജൂൺ 17-ന് നാരായണൻ ഉണ്ണിത്താന്റെ മകനായി ആലപ്പുഴ ജില്ലയിൽ മാവേലിക്കരയ്ക്കടുത്ത് ഭരണിക്കാവ് കറ്റാനത്ത് ജനിച്ച ഇദ്ദേഹം ‘രാമചന്ദ്രവിലാസം’ എന്ന മഹാകാവ്യത്തിന്റെ കർത്താവെന്ന നിലയിൽ പ്രശസ്തനായ മഹാകവി അഴകത്ത് പത്മനാഭക്കുറുപ്പിന്റെ ചെറുമകനായിരുന്നു. അച്ഛൻ നാരായണൻ ഉണ്ണിത്താൻ. കറ്റാനം പോപ്പ് പയസ്സ് ഹൈസ്കൂളിലെ പഠനം കഴിഞ്ഞ് ചങ്ങനാശ്ശേരി എൻഎസ്എസ് കോളേജിൽനിന്ന് ആംഗലേയ സാഹിത്യത്തിൽ ബിരുദാനന്തരബിരുദം നേടി. ചെറുപ്പംതൊട്ട് കവിതകൾ എഴുതിയിരുന്ന ശിവകുമാർ തോപ്പിൽ ഭാസി ഉൾപ്പെടെയുള്ള ധാരാളംപേരുടെ നാടകങ്ങൾക്ക് പാട്ടെഴുതിയിട്ടുണ്ട്
1973-ൽ വിൻസന്റ് മാസ്റ്റർ സംവിധാനംചെയ്ത 'ചെണ്ട' എന്ന ചിത്രത്തിൽ വയലാറിനും ഭാസ്കരൻ മാഷിനുമൊപ്പം പാട്ടെഴുതിയാണ് ഭരണിക്കാവ് ശിവകുമാർ സിനിമാരംഗത്തുവന്നത്. കായംകുളം എം.എസ്.എം കോളേജ് അധ്യാപകനായും മലയാളരാജ്യം വാരികയിൽ സബ് എഡിറ്ററായും ഹിന്ദു പത്രത്തിൽ വിവർത്തകനായും സേവനമനുഷ്ഠിച്ചു.
മലയാളത്തിലും തമിഴിലും ഹിന്ദിയിലും പാട്ടുകളെഴുതിയ ശിവകുമാർ നാടകം, തിരക്കഥ, നോവൽ എന്നിവയും എഴുതിയിട്ടുണ്ട്. സിനിമാ നിർമ്മാതാവും സംവിധായകനും കൂടിയായിരുന്നു ഇദ്ദേഹം. 2007 ജനുവരി 24-ന് തികച്ചും ആകസ്മികമായി തന്റെ 58-ആം വയസ്സിൽ തിരുവനന്തപുരത്തെ വീട്ടിൽ വച്ച് അദ്ദേഹം അന്തരിച്ചു. ഹൃദയാഘാതമായിരുന്നു മരണകാരണം. ഓമനയാണ് ഭാര്യ. പാർവ്വതി എന്നൊരു മകളുണ്ട്.
പുരസ്കാരം.
1975ൽ ഗാനരചനയ്ക്കുള്ള മെഡിമിക്സ് അവാർഡ്, 2003ൽ എംവിഇഎസ് ടെലിവിഷൻ അവാർഡ്, 2005ലെ വയലാർ സ്മാരക സമിതി അവാർഡ് എന്നിവ ലഭിച്ചു.

</doc>
<doc id="203314" url="https://ml.wikipedia.org/wiki?curid=203314" title="കെയ്ജി നിഷിത്താനി">
കെയ്ജി നിഷിത്താനി

 
 
കെയ്ജി നിഷിത്താനി എന്ന ജാപ്പനീസ് തത്ത്വചിന്തകൻ 1900 ഫെബ്രുവരി 27-ന് ജനിച്ചു. 1924-ൽ ക്യോട്ടൊ സർവകലാശാലയിൽ നിന്ന് ബിരുദം നേടിയശേഷം ക്യോട്ടൊ ഇംപീരിയൽ കോളജ് (1926), ബുദ്ധിസ്റ്റ് ഒട്ടാനി സർവകലാശാല (1928), ക്യോട്ടോ ഇംപീരിയൽ സർവകലാശാല (1935) എന്നിവിടങ്ങളിൽ അധ്യാപകനായി സേവനമനുഷ്ഠിച്ചു. 1936-39 കാലത്ത് ജർമനിയിലെ ഫ്രൈബർഗിൽ ഹൈദഗറുമൊത്ത് പഠനം നടത്തി. 1955-63 കാലത്ത് ക്യോട്ടൊ സ്റ്റേറ്റ് സർവകലാശാലയുടെ ആധുനിക തത്ത്വചിന്താ വിഭാഗത്തിന്റെ മേധാവിയായിരുന്നു.
ജാപ്പനീസ് തത്ത്വചിന്തകൻ.
ജാപ്പനീസ് തത്ത്വചിന്തയുടെ ക്യോട്ടൊ ശാഖയുടെ ഒരു പ്രമുഖ വക്താവായിരുന്നു നിഷിത്താനി. ക്രൈസ്തവ-ബൌദ്ധ ധർമശാസ്ത്രങ്ങൾ തമ്മിൽ ബന്ധപ്പെടുത്തുന്നതിലും സമന്വയിപ്പിക്കുന്നതിലുമാണ് സെൻബുദ്ധമത വിശ്വാസിയായ ഇദ്ദേഹം പ്രധാനമായി ശ്രദ്ധ കേന്ദ്രീകരിച്ചത്. ശൂന്യതയെക്കുറിച്ചുള്ള ബൗദ്ധ ദർശനങ്ങളും യൂറോപ്യൻ ദർശനങ്ങളും തമ്മിൽ സമന്വയിപ്പിക്കുവാനും ഇദ്ദേഹം ശ്രമിച്ചു. നീഷെ, ഹൈദഗർ, കിർകെഗാർഡ് തുടങ്ങിയവരുടെ കൃതികൾ ജാപ്പനീസിലേക്ക് പരിഭാഷപ്പെടുത്തുകയും ചെയ്തിരുന്നു. ഷെല്ലിങ്ങിന്റെ "എസ്സൻസ് ഒഫ് ഹ്യുമൻ ഫ്രീഡം" എന്ന കൃതിയുടെ ജാപ്പനീസ് തർജുമ ഇദ്ദേഹത്തിന്റെ ഒരു മികച്ച സംഭാവനയായി കണക്കാക്കപ്പെടുന്നു.
യൂറോപ്യൻ അസ്തിത്വവാദം.
സെൻബുദ്ധമതത്തിന്റെ കേന്ദ്രആശയങ്ങളെ വ്യക്തമാക്കുവാനും വ്യാഖ്യാനിക്കുവാനുമുള്ള ഒരു മാർഗ്ഗമായാണ് നിഷിത്താനി 19-20 ശതകങ്ങളിലെ യൂറോപ്യൻ അസ്തിത്വവാദത്തെ കണ്ടത്. ജാപ്പനീസ് തത്ത്വചിന്തകരിൽ പ്രമുഖനായിരുന്ന കിറ്റാരൊ നിഷിദയുടെ വീക്ഷണങ്ങൾ നിഷിത്താനിയെ വളരെയധികം സ്വാധീനിച്ചു. സർവസാധാരണവും വ്യക്തിപരവുമായ അസ്തിത്വത്തിൽ നിന്ന് പരിപൂർണമായ മാനവാസ്തിത്വത്തിലേക്കുള്ള പരിവർത്തനത്തെ സന്ദേഹത്തിൽ നിന്ന് അസന്ദിഗ്ധതയിലേക്കുള്ള യാത്രയായാണ് നിഷിത്താനി വിശേഷിപ്പിച്ചത്. വ്യക്തി കേന്ദ്രീകൃതമായ അസ്തിത്വം സൃഷ്ടിക്കുന്ന ശൂന്യതയെക്കുറിച്ചുള്ള ഞെട്ടിപ്പിക്കുന്ന ബോധത്തിൽ നിന്നാണ് പ്രപഞ്ചത്തിന്റെ ഓരോ തന്മാത്രയിലും മനുഷ്യൻ ലയിച്ച് ചേർന്നിരിക്കുകയാണെന്ന തിരിച്ചറിവ് ലഭിക്കുന്നത്.
പ്രധാനകൃതികൾ.
എന്നിവയാണ് ഇദ്ദേഹത്തിന്റെ പ്രധാന കൃതികൾ. 1991-ൽ ഇദ്ദേഹം അന്തരിച്ചു.

</doc>
<doc id="203315" url="https://ml.wikipedia.org/wiki?curid=203315" title="Bharanikavu sivakumar">
Bharanikavu sivakumar



</doc>
<doc id="203316" url="https://ml.wikipedia.org/wiki?curid=203316" title="ലിയു സിയാങ്">
ലിയു സിയാങ്

 
ചൈനീസ് അത്‌ലറ്റാണ് ലിയു സിയാങ്. 110 മീറ്റർ ഹർഡിൽസാണ് ലിയുവിന്റെ ഇനം. ട്രാക്കിലെ ചൈനയുടെ ആദ്യ സ്വർണ മെഡൽ ജേതാവാണ് ഇദ്ദേഹം. 2004ൽ ആതൻസിൽ ലോക റെക്കാഡോടെ സ്വർണമണിഞ്ഞാണ് ലിയു ചരിത്രം സൃഷ്ടിച്ചത്. അന്ന് കുറിച്ച 12.91 സെക്കൻഡ് എന്ന റെക്കോഡ് ഇപ്പോഴും അഭേദ്യമായി തുടരുകയാണ്. ലോകറെക്കാഡിനും ഒളിമ്പിക് സ്വർണത്തിനും ശേഷം ലോക ചാമ്പ്യൻപ്പിലും സ്വർണമണിഞ്ഞ് അപൂർവമായ ട്രിപ്പിൽ തികയ്ക്കുകയും ചെയ്തു. ഈ നേട്ടം കൈവരിക്കുന്ന ആദ്യ ചൈനീസ് താരം കൂടിയാണ് ലിയു. നേട്ടങ്ങുടെ നെറുകയിൽ നിൽക്കുമ്പോഴാണ് കാൽക്കുഴയ്ക്ക് പരിക്ക് പിടികൂടിയത്. ഇതേ തുടർന്ന് നടന്ന ബെയ്ജിങ്ങ് ഒളിമ്പിക്സിൽ ഫൗൾ സ്റ്റാർട്ടിനാൾ പുറത്താക്കപ്പെട്ടു. ലണ്ടനിൽ ഹീറ്റ്സിൽ ആദ്യത്തെ ഹർഡിലിൽ തന്നെ കാൽ തട്ടി വീണ് പുറത്തായി. കഴിഞ്ഞ ലോക ചാമ്പ്യൻഷിപ്പിൽ ലിയുവിന് വെങ്കലമാണ് നേടാൻ കഴിഞ്ഞതെങ്കിലും പിന്നീട് രണ്ടാം സ്ഥാനത്തെത്തിയ ക്യൂബൻ താരം ഡെയ്‌റൺ റോബിൾസ് അയോഗ്യനാക്കപ്പെട്ടതോടെ വെള്ളിക്ക് അർഹനാവുകയായിരുന്നു.
ലണ്ടനിൽ.
110 മീറ്റർ ഹർഡിൽസിന്റെ ഹീറ്റ്സിൽ ആദ്യത്തെ ഹർഡിലിൽ തന്നെ കാൽ തട്ടി വീണ് പുറത്തായി. തുടക്കത്തിൽ ഉജ്ജ്വലമായി കുതിച്ച ലിയു ആദ്യ ഹർഡിൽ ക്ലിയർ ചെയ്യാനുള്ള ശ്രമത്തിനിടെ ഇടതുകാൽ ഹർഡിലിൽ ഇടിക്കുകയായിരുന്നു. വർഷങ്ങളായി വേട്ടയാടിക്കൊണ്ടിരുന്ന വലതു കാൽക്കുഴയുടെ പരിക്ക്മൂലം ശരിക്കും ടേക്ക്ഓഫ് ചെയ്യാൻ കഴിയാത്തതാണ് കാൽ ഹർഡിലിൽ ഇടിക്കാൻ കാരണം. താഴെ വീണ് വേദന കൊണ്ട് പുളഞ്ഞ് ട്രാക്കിൽ നിന്ന് മുടന്തിപ്പോയ ലിയു മുടന്തിത്തന്നെ തിരിച്ച് വന്ന് മത്സരം പൂർത്തിയാക്കാൻ ശ്രമിച്ചു. പക്ഷെ സാധിച്ചില്ല. തളർന്ന് നിന്ന അദ്ദേഹത്തെ, കൂടെ ഓടിയ ബ്രിട്ടന്റെ ആൻഡി ടേണറും സ്‌പെയിനിന്റെ ജാക്‌സൺ ക്വിനോനസും ചേർന്ന് താങ്ങി ട്രാക്കിൽ നിന്ന് കൊണ്ടുപോവുകയായിരുന്നു. ഹംഗറിയുടെ ബാലാസസ് ബാജി ലിയുവിനെ കാത്ത് ഫിനിഷ് ലൈനിൽ നിന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="203318" url="https://ml.wikipedia.org/wiki?curid=203318" title="ഇ.വി. രാമകൃഷ്ണൻ">
ഇ.വി. രാമകൃഷ്ണൻ

 
 
 
വിമർശകൻ എന്നീ നിലയിൽ ശ്രദ്ധേയനാണ് ഇ.വി. രാമകൃഷ്ണൻ. ഇംഗ്ലീഷിലും മലയാളത്തിലും ലേഖനങ്ങളും പുസ്തകങ്ങളും പ്രസിദ്ധീകരിച്ചിട്ടുണ്ട് അദ്ദേഹം. റഷ്യൻ ഉത്തരഘടനാവാദിയായ മിഖായിൽ ബക്തിന്റെ 'ഉൽസവാത്മകത', 'പാഠാന്തരത്വം' എന്നീ സങ്കൽപ്പനങ്ങളെ മുൻനിർത്തി അദ്ദേഹം കുഞ്ചൻ നമ്പ്യാരുടെ തുള്ളൽകൃതികളെ അപഗ്രഥിച്ചത് ശ്രദ്ധേയമായിരുന്നു. കേരളീയ ആധുനികതയിൽ അച്ചടി നടത്തിയ ചരിത്രപരവും സാംസ്കാരികവുമായ ഇടപെടലുകൾ വിലയിരുത്തിയ 'അച്ചടിയും ആധുനികതയും' എന്ന ലേഖനം കേരള സാഹിത്യ അക്കാദമി പുറത്തിറക്കിയ 'നമ്മുടെ സാഹിത്യം നമ്മുടെ സമൂഹം' സീരീസിൽ ഉൾപ്പെടുത്തിയിരുന്നു. 
വ്യക്തിവിവരം.
1951 ൽ കണ്ണൂർ ജില്ലയിലെ വിളയാങ്കോടിൽ ജനിച്ചു. പയ്യന്നൂർ കോളജ്‌, ഗവ. ബ്രണ്ണൻ കോളജ്‌, ദേവഗിരി കോളജ്‌ എന്നിവിടങ്ങളിൽ വിദ്യാഭ്യാസം. ഔറംഗബാദ്‌ (മഹാരാഷ്‌ട്ര) മറാത്ത്‌വാഡാ യൂനിവേഴ്‌സിറ്റിയിൽനിന്ന്‌ പി.എച്ച്‌.ഡി. ബിരുദം. 1973-‘84 ൽ മഹാരാഷ്‌ട്രയിലെ ജാൽനയിൽ ഇംഗ്ലീഷ്‌ ലക്‌ചറർ. 1985 മുതൽ സൂററ്റിലെ സൗത്ത്‌ ഗുജറാത്ത്‌ യൂനിവേഴ്‌സിറ്റിയിൽ പ്രൊഫസ്സറും ഡീനുമായി ജോലി ചെയ്യുന്നു.
പുരസ്കാരങ്ങൾ.
'അക്ഷരവും ആധുനികതയും' എന്ന പുസ്തകം 1995-ൽ നിരൂപണ-പഠനസാഹിത്യത്തിനുള്ള കേരള സാഹിത്യ അക്കാദമി പുരസ്കാരം നേടി 
അവലംബം.
&lt;templatestyles src="Reflist/styles.css" /&gt;

</doc>
<doc id="203319" url="https://ml.wikipedia.org/wiki?curid=203319" title="എണ്ണ">
എണ്ണ

 
 
ജലവുമായി മിശ്രണം ചെയ്യാൻ സാധിക്കാത്തതും ആൽക്കഹോളിലും ഈഥറിലും ലയിക്കുന്നതുമായ നിഷ്ക്രിയമായ ഒരിനം രാസ പദാർത്ഥമാണ് എണ്ണ. സാധാരണ അന്തരീക്ഷ ഊഷ്മാവിൽ ഇവ പശിമയുള്ള ദ്രവ പദർത്ഥമായി കാണപ്പെടുന്നു. എണ്ണകളിൽ വളരെ ഉയർന്ന തോതിൽ കാർബണും ഹൈഡ്രജനും അടങ്ങിയിരിക്കുന്നു. ഇവ പൊതുവെ തീ പിടിക്കുന്നതും വഴുക്കലുള്ളതുമായ സ്വഭാവമുള്ളവയാണ്.

</doc>
<doc id="203320" url="https://ml.wikipedia.org/wiki?curid=203320" title="നെഹ്റുകപ്പ് ഫുട്ബോൾ 2012">
നെഹ്റുകപ്പ് ഫുട്ബോൾ 2012

 
 
15-ാം നെഹ്രുകപ്പ് ഫുട്ബോൾ, 2012 ആഗസ്ത് 22ന് ന്യൂഡൽഹി ജവഹർലാൽ നെഹ്രു സ്റ്റേഡിയത്തിൽ അരങ്ങേറി. ഉദ്ഘാടനമത്സരത്തിൽ, നിലവിലെ ജേതാക്കളായ ഇന്ത്യ, സിറിയയെ തോൽപ്പിച്ചു. സപ്തംബർ രണ്ടിന് നടന്ന ഫൈനലിൽ കാമറൂണിനെ തോൽപ്പിച്ച് ഇന്ത്യ ഹാട്രിക്ക് കിരീടം നേടി. സുനിൽ ഛേത്രി ടൂർണമെന്റിലെ താരവും റഹീം നബി ഫൈനലിലെ താരവുമായി. അഞ്ച് ടീമുകളാണ് ടൂർണമെന്റിൽ പങ്കെടുത്തത്. കാമറൂൺ, നേപ്പാൾ, മാലി ദ്വീപ് എന്നിവയാണ് മറ്റു ടീമുകൾ. 
കഴിഞ്ഞ രണ്ടുതവണയായി ഇന്ത്യയാണ് ചാമ്പ്യന്മാർ. 2009-ൽ സിറിയയെ ഷൂട്ടൗട്ടിൽ പരാജയപ്പെടുത്തി കിരീടം നേടി. 2007-ൽ ഇതേ എതിരാളികളെ 1-0ന് തോല്പിച്ചു.
ഫിഫ റാങ്കിങ്ങ്.
നെഹ്റുകപ്പ് ഫുട്ബോൾ 2012ൽ പങ്കെടുത്ത രാജ്യങ്ങളുടെ ഫിഫ ഫുട്ബോൾ റാങ്കിങ്ങിൽ കാമറൂൺ ആണ് മുമ്പിൽ.അവസാനം ഇന്ത്യയുമാണ്
അവലംബം.
&lt;templatestyles src="Reflist/styles.css" /&gt;

</doc>
<doc id="203323" url="https://ml.wikipedia.org/wiki?curid=203323" title="ആൻഡി മറെ">
ആൻഡി മറെ

 
 
ഒരു ബ്രിട്ടീഷ് ടെന്നീസ് കളിക്കാരനാണ് ആൻഡി മറെ. ഒളിമ്പിക്സ് ടെന്നിസിൽ ഫെഡററെ തോൽപ്പിച്ച് സ്വർണം നേടി. നേരിട്ടുള്ള സെറ്റുകൾക്കായിരുന്നു മറെയുടെ ജയം, 6-2, 6-1, 6-4[9].
അവലംബം.
&lt;templatestyles src="Reflist/styles.css" /&gt;

</doc>
<doc id="203324" url="https://ml.wikipedia.org/wiki?curid=203324" title="ഹമീദ് അൻസാരി">
ഹമീദ് അൻസാരി



</doc>
<doc id="203332" url="https://ml.wikipedia.org/wiki?curid=203332" title="റോബർട്ട് ഹ്യൂസ്">
റോബർട്ട് ഹ്യൂസ്

 
പ്രശസ്തനായ ഒരു കലാവിമർശകനും ടെലിവിഷൻ ഡോക്യുമെന്ററി സ്രഷ്ടാവുമായിരുന്നു റോബർട്ട് ഹ്യൂസ് (28 ജൂലൈ 1938 – 6 ആഗസ്റ്റ് 2012). 
ജീവിതരേഖ.
കാർട്ടൂണിസ്റ്റായി ഓസ്‌ട്രേലിയയിലെ സിഡ്‌നിയിൽ ഔദ്യോഗിക ജീവിതം ആരംഭിച്ച ഹ്യൂസ് പിന്നീട് യു.എസ്സിലെത്തി ടൈം മാസികയിൽ കലാവിമർശകനായി ജോലിയിൽ പ്രവേശിക്കുകയായിരുന്നു. 1970-കളിൽ ന്യൂയോർക്കിലേക്ക് ചേക്കേറിയ അദ്ദേഹം ശിഷ്ടകാലം അവിടെയാണ് കഴിഞ്ഞത്.
ആധുനിക കലയുടെ വികാസം സംബന്ധിച്ച് 'ദ ഷോക്ക് ഓഫ് ദ ന്യൂ' എന്ന പരിപാടി അദ്ദേഹം 1980-ൽ ബി.ബി.സി.യിൽ അവതരിപ്പിച്ചു. 1923-നുശേഷം ഇംഗ്ലീഷിലിറങ്ങിയ 100 പ്രമുഖ കഥേതര ഗ്രന്ഥങ്ങളിൽ "ദ ഫാറ്റൽ ഷോർ" എന്ന കൃതിയെ ടൈം മാഗസിൻ ഉൾപ്പെടുത്തിയിരുന്നു.
കൃതികൾ.
"ദ ഫാറ്റൽ ഷോർ", "ദ ഷോക്ക് ഓഫ് ദ ന്യൂ" എന്നിവ അദ്ദേഹത്തിന്റെ പ്രശസ്ത കൃതികളാണ്.

</doc>
<doc id="203333" url="https://ml.wikipedia.org/wiki?curid=203333" title="Robert Hughes">
Robert Hughes



</doc>
<doc id="203334" url="https://ml.wikipedia.org/wiki?curid=203334" title="ചൂടിപൂജ">
ചൂടിപൂജ

 
ഗൗഡസാരസ്വത ബ്രാഹ്മണരുടെ ഒരു ആചാര പൂജയാണ് ചൂടിപൂജ. വസന്തത്തിന്റെ വരവറിയിച്ച് പൂക്കൾ നിറയുന്ന ശ്രാവണമാസത്തിലാണ് ഗൗഡസാരസ്വത ബ്രാഹ്മണർ ചൂടിപൂജ നടത്തുന്നത്. കുടുംബത്തിന് സർവമംഗളം വരാനായി സുമംഗലികളാണ് ഇത്തരത്തിൽ തുളസിപൂജ നടത്തുന്നത്. കർക്കടകവാവ് കഴിഞ്ഞ് വരുന്ന ശ്രാവണമാസത്തിലെ വെള്ളി, ഞായർ ദിവസങ്ങളിലാണ് ചൂടിപൂജ. കർക്കടക വാവിന് ശേഷമുള്ള വാവിന് മുമ്പ് പൂജ നടത്തുമെന്നതും ഇതിന്റെ പ്രത്യേകത.
ചടങ്ങുകൾ.
ദർഭ, കറുക, മുക്കുറ്റി തുടങ്ങിയ ഔഷധസസ്യങ്ങളും ലഭ്യമായ മറ്റു പൂക്കളും ചേർത്ത് കെട്ടിയാണ് പൂജചെയ്യുന്നത്. ഇങ്ങനെ കെട്ടുന്നതാണ് ചൂടിപൂജ എന്ന പേരിനുപിന്നിൽ. ചൂടികൊണ്ട് തുളസിപൂജ നടത്തുന്നതാണ് പ്രധാന ചടങ്ങ്. തുടർന്ന് വീട്ടുമുറ്റത്തെ പടിയിൽ രണ്ടുഭാഗത്തും ഓരോ ചൂടി വെച്ച് കത്തിച്ച നിലവിളക്കുമായി വീടിനകത്തേക്ക് കയറും. അതിനുശേഷം ഭർത്താവിന് ചൂടി നൽകും. അതിനുശേഷം മുതിർന്ന സുമംഗലികളായ സ്ത്രീകൾക്ക് ചൂടി കൈമാറി കാൽ തൊട്ട് വണങ്ങി അനുഗ്രഹം തേടുന്നു. പുതുതായി വീട്ടിലെത്തിയ സുമംഗലികളായ പെൺകുട്ടികളുണ്ടെങ്കിൽ അവരാണ് പൂജ നടത്തുക. അടുത്ത ബന്ധുക്കളും മറ്റും ചടങ്ങിൽ പങ്കെടുക്കും.

</doc>
<doc id="203335" url="https://ml.wikipedia.org/wiki?curid=203335" title="Choodipooja">
Choodipooja



</doc>
<doc id="203341" url="https://ml.wikipedia.org/wiki?curid=203341" title="എ.ഡി.ബി.">
എ.ഡി.ബി.



</doc>
<doc id="203343" url="https://ml.wikipedia.org/wiki?curid=203343" title="E.V. Ramakrishnan">
E.V. Ramakrishnan



</doc>
<doc id="203347" url="https://ml.wikipedia.org/wiki?curid=203347" title="കെ.എസ്. കൃഷ്ണശാസ്ത്രി">
കെ.എസ്. കൃഷ്ണശാസ്ത്രി

 
തിരു-കൊച്ചി നിയമസഭാംഗവും സിദ്ധനർ സർവീസ് സൊസൈറ്റി സ്ഥാപകനേതാവുമായിരുന്നു കെ.എസ്. കൃഷ്ണശാസ്ത്രി(മരണം:7 ആഗസ്റ്റ് 2012).
ജീവിതരേഖ.
1954ലാണ് തിരു-കൊച്ചി പ്രജാസഭയിലേക്ക് കുന്നത്തൂർ ദ്വയാംഗമണ്ഡലത്തിൽനിന്ന് തെരഞ്ഞെടുത്തത്. 1957ൽ കേരള നിയമസഭയിലേക്ക് കുന്നത്തൂർ ദ്വയാംഗമണ്ഡലത്തിൽനിന്ന് മത്സരിച്ചെങ്കിലും വിജയിച്ചില്ല. ഈ രണ്ടു തെരഞ്ഞെടുപ്പിലും ആർഎസ്പി സ്ഥാനാർഥിയായിരുന്നു. സിദ്ധനർ സർവീസ് സൊസൈറ്റിയുടെ സ്ഥാപകനേതാവായിരുന്ന ഇദ്ദേഹം 1983ൽ അഖിലകേരള സിദ്ധനർ സർവീസ് സൊസൈറ്റിക്ക് രൂപംനൽകുകയായിരുന്നു. ഇപ്പോഴും ഈ സംഘടനയുടെ ജനറൽസെക്രട്ടറിയാണ്. പത്താംക്ലാസ് പാസായശേഷം തിരുവനന്തപുരം യൂണിവേഴ്സിറ്റി കോളേജിൽനിന്നാണ് സംസ്കൃതത്തിൽ ശാസ്ത്രിബിരുദം നേടിയത്. 

</doc>
<doc id="203348" url="https://ml.wikipedia.org/wiki?curid=203348" title="K.S. Krishna shasthri">
K.S. Krishna shasthri



</doc>
<doc id="203356" url="https://ml.wikipedia.org/wiki?curid=203356" title="മിഷേൽ ഫൂക്കോ">
മിഷേൽ ഫൂക്കോ

 
ആധുനികതയ്ക്ക് ശേഷം ഉണ്ടായ ആധുനികാനന്തരതയുടെ പക്ഷം ചേർന്നവരാണ് ഉത്തരഘടനാവാദികൾ (Post structuralist)എന്നറിയപ്പെടുന്ന ചിന്തകർ. അക്കൂട്ടരിൽ പ്രധാനിയാണ് ഫൂക്കോ. 
ഇതുപതാം നൂറ്റാണ്ടിന്റെ ഉത്തരാർദ്ധത്തിൽ ലോകത്തിന്റെ ധൈഷണിക ജീവിതത്തെ സ്വാധീനിച്ച ചിന്തകരിൽ പ്രമുഖനാണ് അദ്ദേഹം. ഘടനോത്തരവാദം, ഉത്തരാധുനികത തുടങ്ങിയ ചിന്താധാരകളിൽ ഫൂക്കോ ഒരു വിചാരവിപ്ളവം തന്നെ സൃഷ്ടിച്ചു. ഇവയ്ക്ക് പുറമേ സ്ത്രീവാദം, നവചരിത്രവാദം, ഉത്തരമാർക്സിസം,അധിനിവേശാനന്തര ചിന്ത തുടങ്ങിയ മേഖലകളിലും തന്റെ ചിന്താമുദ്ര പതിപ്പിക്കാൻ അദ്ദേഹത്തിന് കഴിഞ്ഞു.
വ്യക്തി ജീവിതം.
1921-ൽ ഫ്രാൻസിലെ ഒരു സമ്പന്ന കുടുംബത്തിലാണ് ഫൂക്കോ ജനിച്ചത്‌. ഫ്രാൻസിലെ വിഖ്യാതമായ ഇക്കോൾ നോർമൽ സുപ്പീരിയറിലെ വിദ്യാഭ്യാസമാണ് അദ്ദേഹത്തിന്റെ കാഴ്ചപ്പാടുകളെ മാറ്റിമറിച്ചത്. ലോകപ്രശസ്തരായ പല ചിന്തകരും അവിടെ അധ്യാപകരായിരുന്നു. വളരെ സർഗാത്മകമായ ധൈഷണിക അന്തരീക്ഷമായിരുന്നു അക്കാലത്ത് ഇക്കോൾ നോർമലിലേത്. 1969-ൽ ഫ്രാൻസിലെ പ്രശസ്തമായ 'കോളേജ്‌ ഓഫ് ദി ഫ്രാൻസിലെ' അധ്യാപകനായി നിയമിതനായി. അദ്ദേഹത്തിൻറെ പുസ്തകങ്ങൾ പാശ്ചാത്യ ചിന്താമണ്ഡലത്തിൽ കൊടുങ്കാറ്റ് തന്നെ സൃഷ്ട്ടിച്ചു. ഒടുവിൽ 1984-ൽ എയിഡ്സ് ബാധിതനായി മരിക്കുമ്പോൾ ലോകത്തിലെ തന്നെ ഏറ്റവും താരമൂല്യമുള്ള ചിന്തകനായിത്തീർന്നിരുന്നു ഫൂക്കോ.
തന്റെ സിദ്ധാന്തങ്ങളെന്ന പോലെ തന്നെ ദുരൂഹവും അവ്യക്തവും നിഗൂഢതയും ഇടകലർന്ന ഒന്നായിരുന്നു ഫൂക്കോയുടെ വ്യക്തി ജീവിതം. അതെക്കുറിച്ച് സംസാരിക്കാൻ അദ്ദേഹം ഏറെ വിമുഖത പുലർത്തിയിരുന്നു. തന്റെ ബാല്യകാലത്തെ കുറിച്ച് അന്വേഷിച്ച പത്രപ്രവർത്തകരോട് ഫൂക്കോ പറഞ്ഞ മറുപടി വിഖ്യാതമാണ്: "സുഹൃത്തേ, തത്ത്വചിന്തകർക്ക് ഇന്നലെകളില്ല, ഇന്ന് മാത്രമേ ഉള്ളൂ."
ധൈഷണിക ജീവിതം.
അസ്തിത്വവാദം, മാർക്സിസം, ഘടനാവാദം, ഘടനോത്തരവാദം തുടങ്ങി ഓരോ കാലത്തും ഫ്രാൻസിൽ പ്രബലപ്പെട്ടുകൊണ്ടിരുന്ന ചിന്താധാരകൾക്കൊപ്പമെല്ലാം ഫൂക്കോ സഞ്ചരിച്ചു. ആദ്യകാലത്ത് മാർക്സിസത്തോടായിരുന്നു അദ്ദേഹത്തിന് പ്രതിപത്തി. ഫ്രഞ്ച് കമ്മ്യൂണിസ്റ്റ് പാർട്ടിയിൽ അംഗത്വവുമുണ്ടായിരുന്നു. അക്കാലത്ത് അദ്ദേഹമെഴുതിയ പുസ്തകമായിരുന്നു 'മനോരോഗവും വ്യക്തിത്വവും'. മാർക്സിന്റെ 'അന്യവൽക്കരണ' സിദ്ധാന്തങ്ങളുമായി ബന്ധപ്പെടുത്തി മനോരോഗത്തെ പരിശോധിക്കാനുള്ള ശ്രമമാണ് അദ്ദേഹം അതിൽ നടത്തിയത്‌. . തുടർന്ന് ഇന്നും അവ്യക്തമായി തുടരുന്ന ചില കാരണങ്ങളാൽ തന്റെ കമ്മ്യൂണിസ്റ്റ് ബന്ധം അദ്ദേഹം വിച്ഛേദിച്ചു. തന്റെ കമ്മ്യൂണിസ്റ്റ് ഭൂതകാലത്തെ കുറിച്ച് പിന്നീട് അദ്ദേഹം പരാമർശിച്ചിട്ടെയില്ല.
പിന്നീട് പ്രസിദ്ധീകരിക്കപ്പെട്ട "ഉന്മാദവും നാഗരികതയും" എന്ന പുസ്തകമാണ് ഫൂക്കോയെ പ്രശസ്തനാക്കിയത്. മനോരോഗികളെ യൂറോപ്യൻ സമൂഹം എങ്ങനെ നോക്കിക്കണ്ടു എന്നാണ് ഫൂക്കോ ഈ കൃതിയിൽ പരിശോധിക്കുന്നത്. വൈദ്യശാസ്ത്രത്തിലും അതിന്റെ വിഷയമായിത്തീർന്ന രോഗ-രോഗി വ്യവഹാരങ്ങളെയും പരിശോധിക്കുന്ന "ക്ലിനിക്കിന്റെ ജനനം" എന്ന കൃതി പിന്നീട് പുറത്തു വന്നു. അതിനു ശേഷം മൂന്നു വർഷം പിന്നിട്ടപ്പോൾ "വസ്തുക്കളുടെ ക്രമം" എന്ന പുസ്തകം പ്രസിദ്ധീകരിക്കപ്പെട്ടു. വിഖ്യാതമായ 'ജ്ഞാനിമം' എന്ന സങ്കല്പം ആദ്യമായി ഉപയോഗിക്കപ്പെടുന്നത് ഈ പുസ്തകത്തിലാണ്. ഒരു സവിശേഷമായ ചിന്താവ്യവസ്ഥയെയാണ് ഈ വാക്ക് പ്രതിനിധാനം ചെയ്യുന്നത്. തുടർന്ന് 1969-ൽ പ്രസിദ്ധീകരിച്ച "ജ്ഞാനത്തിന്റെ പുരാവസ്തുവിജ്ഞാനീയം" എന്ന കൃതി മുൻപ് പുറത്തിറങ്ങിയ "വസ്തുക്കളുടെ ക്രമ"ത്തിന്റെ അനുബന്ധം തന്നെയാണ്.'പുരാവസ്തുവിജ്ഞാനീയം' എന്ന, അദ്ദേഹം തന്നെ വികസിപ്പിച്ചെടുത്ത രീതിശാസ്ത്രമായിരുന്നു അതുവരെ അദ്ദേഹം ഉപയോഗിച്ചത്. പിന്നീട് പ്രസിദ്ധീകരിക്കപ്പെട്ട "അച്ചടക്കവും ശിക്ഷയും", "ലൈംഗികതയുടെ ചരിത്രം വാല്യം ഒന്ന്" എന്നീ കൃതികളോടെ 'വംശാവലിച്ചരിത്രം' എന്ന നവീനരീതിശാസ്ത്രം അദ്ദേഹം കൊണ്ടുവന്നു. അധികാരം എങ്ങനെയാണ് ഒരു വിധേയസമൂഹത്തെ വാർത്തെടുക്കുന്നത് എന്നതായിരുന്നു അദ്ദേഹത്തിന്റെ പ്രധാന ചിന്താവിഷയം. "ലൈംഗികതയുടെ ചരിത്രത്തിൽ" ആകട്ടെ ആധുനികതയോടെ ലൈംഗികത എങ്ങനെ ഏറ്റുപറയേണ്ട കുമ്പസാരരഹസ്യം ആയി എന്ന് പരിശോധിക്കുന്നു. ഒന്നാം വാല്യം പ്രസിദ്ധീകരിച്ചതിന് എട്ട് വർഷത്തിന് ശേഷം അവയുടെ രണ്ടും മൂന്നും വാല്യങ്ങൾ പ്രസിദ്ധീകരിക്കപ്പെട്ടു. സത്വത്തിന്റെ ചരിത്രവും ഭരണീയതയുമാണ്‌ ഈ ഭാഗങ്ങളിൽ പരിശോധിക്കുന്നത്. ലൈംഗികതയുടെ ചരിത്രത്തിന്റെ നാലാം വാല്യം എഴുതി പൂർത്തിയാക്കിയെങ്കിലും തന്റെ മരണാന്തരം അവ പ്രസിദ്ധീകരിക്കരുതെന്ന് ഒസ്യത്തിൽ എഴുതിവെച്ചത് കാരണം അവ ഇനിയും പ്രസിദ്ധീകരിക്കപ്പെട്ടിട്ടില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="203357" url="https://ml.wikipedia.org/wiki?curid=203357" title="കേരളത്തിന്റെ സാംസ്കാരിക ചരിത്രം">
കേരളത്തിന്റെ സാംസ്കാരിക ചരിത്രം



</doc>
