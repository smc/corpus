<doc id="165731" url="https://ml.wikipedia.org/wiki?curid=165731" title="ലീലാ ദാമോദര മേനോൻ">
ലീലാ ദാമോദര മേനോൻ

ഒന്നും, രണ്ടും കേരളനിയമസഭകളിൽ കുന്ദമംഗലം നിയോജകമണ്ഡലത്തേയും എട്ടാം നിയമസഭയിൽ പട്ടാമ്പി നിയോജകമണ്ഡലത്തേയും പ്രതിനിധീകരിച്ച ഒരു രാഷ്ട്രീയ നേതാവായിരുന്നു ലീലാ ദാമോദര മേനോൻ (4 ജനുവരി 1923 - 10 ഒക്ടോബർ 1995). കോൺഗ്രസ് പ്രതിനിധിയായാണ് ലീലാ ദാമോദര മേനോൻ കേരള നിയമസഭയിലേക്കെത്തിയത്. 1923 ജനുവരി 4ന് ജനിച്ചു. കെ.യു. കൃഷ്ണൻ നായാരായിരുന്നു പിതാവ്, മുൻമന്ത്രിയും കോൺഗ്രസ് നേതാവുമായിരുന്ന കെ.എ. ദാമോദര മേനോനെയാണ് ഇവർ വിവാഹം ചെയ്തത്. 1974-80 കാലഘട്ടങ്ങളിൽ രാജ്യസഭാംഗമായിരുന്ന ലീല ദാമോദര മേനോൻ 1957-58 വരെ അഷുറൻസ് കമ്മിറ്റിയുടെ ചെയർമാനുമായിരുന്നു.

കോൺഗ്രസ് നിയമസഭാപാർട്ടി ഖജാൻജി (1957-59), എ.ഐ.സി.സി.യുടെ കൺവീനർ, മദ്രാസ് സർവകലാശാല സെനറ്റംഗം, കേരളസർവകലാശാല സെനറ്റംഗം, മനുഷ്യാവകാശമകമ്മീഷന്റെ ഇന്ത്യൻ പ്രതിനിധി, മനുഷ്യാവകാശ കമ്മീഷന്റെ (ഇന്ത്യ) വൈസ് ചെയർമാൻ, അഖിലേന്ത്യ വനിതാ കോൺഫറൻസിന്റെ ജനറൽ സെക്രട്ടറി എന്നീ നിലകളിലും ലീലാ ദാമോദരൻ പ്രവർത്തിച്ചിട്ടുണ്ട്.

ചേട്ടന്റെ നിഴലിൽ എന്ന ഗ്രന്ഥത്തിന്(ജീവചരിത്രം) 1986-ലെ കേരളസാഹിത്യ അക്കാദമി പുരസ്കാരം ലഭിച്ചിട്ടുണ്ട്.


</doc>
<doc id="165736" url="https://ml.wikipedia.org/wiki?curid=165736" title="അബീഗയിൽ">
അബീഗയിൽ

ഒരു ബൈബിൾ കഥാപാത്രമാണ് അബീഗയിൽ. കർമേലിലെ ഒരു ധനികവ്യാപാരി ആയിരുന്ന നാബാലിന്റെ ഭാര്യ. അബീഗയിൽ സുന്ദരിയും ബുദ്ധിമതിയും ആയിരുന്നു; നാബാൽ ദുഷ്ടനും നീചനും. അയാളുടെ ആടുകളുടെ രോമം കത്രിക്കുന്ന അടിയന്തരത്തിന് ദാവീദ് പരിചാരകരെ അയച്ച് അഭിവാദനം അറിയിച്ചു. എന്നാൽ നാബാൽ അവരെ അപമാനിച്ച് തിരികെ അയച്ചു. കോപാകുലനായ ദാവീദ് നാനൂറോളം ആയുധധാരികളുമായി നാബാലിനെ നശിപ്പിക്കാൻ പുറപ്പെട്ടു. ഈ വിവരം അറിഞ്ഞ അബീഗയിൽ പെട്ടെന്ന് അപ്പം, വീഞ്ഞ്, മലർ, മുന്തിരിങ്ങ തുടങ്ങിയ കാഴ്ചവസ്തുക്കളോടുകൂടി ദാവീദിനെ വഴിയിൽവച്ച് എതിരേറ്റ് ക്ഷമാപണം നടത്തി. അതു ഫലത്തിൽ എത്തുകയും ചെയ്തു. രക്തരൂഷിതമാകുമായിരുന്ന അപകടത്തിൽ നിന്നുള്ള നേരിയ രക്ഷപ്പെടലിനെപ്പറ്റി അറിഞ്ഞ നാബാൽ അസ്തപ്രജഞനായി; പത്തു ദിവസങ്ങൾക്കുള്ളിൽ മരിച്ചു. അനന്തരം ദാവീദ് അബീഗയിലിനെ വിവാഹം കഴിച്ചു. തൻമൂലം അദ്ദേഹം ഉയർന്ന സാമൂഹികപദവിക്കും ധാരാളം സ്വത്തിനും അവകാശി ആയിത്തീർന്നു. ദാവീദിന്റെ രണ്ടാമത്തെ പുത്രനായ ദാനിയേലിന്റെ മാതാവ് അബീഗയിൽ ആയിരുന്നു (1 ദിനവൃ 3: 1).

അബ്ശാലോമിന്റെ സേനാധിപനായിരുന്ന അമാസയുടെ അമ്മയും ഇത്രേയുടെ ഭാര്യയും ആയ ഒരു അബീഗയിലിനെപ്പറ്റിയും ബൈബിളിൽ പരാമർശമുണ്ട്. പരിചാരികമാരെ പൊതുവേ അബീഗയിൽ എന്ന് ഒരു കാലത്തു സംബോധന ചെയ്തിരുന്നു.



</doc>
<doc id="165743" url="https://ml.wikipedia.org/wiki?curid=165743" title="അബീജാ">
അബീജാ

പഴയനിയമത്തിലെ പല കഥാപാത്രങ്ങളും അബീജാ എന്ന പേരിൽ അറിയപ്പെടുന്നു. സ്ത്രീകളും പുരുഷൻമാരും ഇതിൽ ഉൾപ്പെടും. അവരിൽ പ്രധാനികളായവർ ആരെന്നു താഴെ കൊടുത്തിരിക്കുന്നു.




</doc>
<doc id="165749" url="https://ml.wikipedia.org/wiki?curid=165749" title="മിർ ജാഫർ">
മിർ ജാഫർ

മിർ ജാഫർ അലി ഖാൻ (1691–1765) രണ്ടു തവണ ബംഗാളിലെ നവാബായിരുന്നു. ആദ്യം 1757-1760 വരെയും പിന്നീട് 1763 മുതൽ മരണം (1765) വരെയും 
പിതാവ് അഹമദ് നജാഫി, ഔറംഗസേബിൻറെ മുഖ്യ ന്യായാധിപനായിരുന്ന ഹുസൈൻ നജാഫിയുടെ പുത്രനും, അമ്മ ഔറംഗസേബിൻറെ മൂത്ത സഹോദരൻ ദാരയുടെ പുത്രിയും.

മിർ ജാഫർ ബംഗാൾ നവാബ് അലി വർദി ഖാൻറെ സഹോദരി ഷാ ഖാനുമിനെയാണ് വിവാഹം ചെയ്തത്. 
ധീരസാഹസിക കൃത്യങ്ങളിലൂടെ, ആൺ മക്കളില്ലാതിരുന്ന അലി വർദി ഖാൻറെ വിശ്വാസപാത്രമായിത്തീർന്നു. അലി വർദി ഖാൻ, മിർ ജാഫറിന് “ബക്ഷി ” എന്ന ഉന്നത പദവി നൽകി. 
എന്നാൽ അധികാര മോഹിയായ മിർ ജാഫർ സൈന്യത്തലവനോടു കൂട്ടു ചേർന്ന് അലി വർദി ഖാനെ വധിക്കാനായി ഗൂഢാലോചന നടത്തി. സംഗതി വെളിച്ചത്തായപ്പോൾ നവാബ് ജാഫറിനേയും കൂട്ടത്തേയും ഉദ്യോഗത്തിൽ നിന്നു പുറത്താക്കി.

അലി വർദി ഖാൻറെ മരണാനന്തരം ദൌഹിത്രൻ സിറാജ് ഉദ് ദൌള ബംഗാൾ നവാബായി സ്ഥാനമേറ്റു. ഗൂഢാലോചനകളുമായി മിർ ജാഫർ വീണ്ടും രംഗപ്രവേശം ചെയ്തു. തന്ത്രപൂർവ്വം ദൌളയുടെ സേനാനായകരിലൊരാളായി. 

സിറാജ് ഉദ് ദൌളയെ വീഴ്ത്താനായുളള ഈസ്റ്റ് ഇന്ത്യ കമ്പനിയുടെ ശ്രമത്തിൽ മിർ ജാഫർ, ധനാഢ്യനായ അമീർ ചന്ദും ദൌളയുടെ ദിവാൻ റായ് ദുർല്ലഭ് രാമും മറ്റു ചില പ്രമുഖരുമായി ഒത്തു ചേർന്ന് ക്ലൈവിന് സഹായം നൽകാൻ തയ്യാറായി. ഇതിനു പ്രതിഫലമായി കമ്പനി, മിർ ജാഫറിന് നവാബു സ്ഥാനം വാഗ്ദാനം ചെയ്തു. പ്ലാസ്സി യുദ്ധക്കളത്തിൽ നിർണ്ണായക സമയത്ത് മിർ ജാഫറും കൂട്ടരും കാലുമാറി ദൌളയുടെ പരാജയം ഉറപ്പു വരുത്തി. 

1757, ജൂൺ മാസം 29ന് മിർ ജാഫർ ബംഗാൾ, ബീഹാർ, ഒറീസ്സ പ്രാന്തങ്ങളുടെ നവാബായി വാഴിക്കപ്പെട്ടു. നന്ദിസൂചകമായി ഈ പ്രാന്തങ്ങളിൽ വ്യാപാരം നടത്താനുളള അനുമതിയും, 17 കോടിയോളം രൂപ യുദ്ധച്ചെലവായും, 24 ഫർഗാനകളുടെ ജന്മിത്വവും കമ്പനിക്കു ലഭിച്ചു. പക്ഷേ ഈ മധുവിധു അധികകാലം നീണ്ടുനിന്നില്ല. ധനത്തിനായുളള കമ്പനിയുടെ അമിതാഗ്രഹം കാരണം പൊറുതിമുട്ടിയ മിർ ജാഫർ രഹസ്യമായി ഡച്ചുകാരുമായി സഖ്യം സ്ഥാപിക്കാനൊരുങ്ങി. സംഗതി മണത്തറിഞ്ഞ ക്ലൈവ്, 1760-ൽ സ്ഥാനത്യാഗം ചെയ്യാൻ മിർ ജാഫറിനെ നിർബ്ബന്ധിതനാക്കി.

പകരം സ്ഥാനമേറ്റ,മിർ ജാഫറിൻറെ പുത്രീഭർത്താവ്, മിർ കാസിം മൂന്നു വർഷമെ ഭരിച്ചുളളു. കമ്പനിയുടെ അപ്രീതിക്കു പാത്രമായി, ബക്സർ യുദ്ധത്തിൽ പരാജിതനായി കാസിം നാടുവിട്ടു. ഒഴിഞ്ഞുകിടക്കുന്ന നവാബു പദവിയിലേക്ക് 25 ജൂലൈ 1763 വീണ്ടും ആനയിക്കപ്പെട്ട മിർ ജാഫർ മരണം വരെ(1765) ഈ സ്ഥാനത്ത് തുടർന്നു.


</doc>
<doc id="165752" url="https://ml.wikipedia.org/wiki?curid=165752" title="പി.ആർ. മാധവൻ പിള്ള">
പി.ആർ. മാധവൻ പിള്ള

ഒന്നാം കേരളനിയമസഭയിൽ കുന്നത്തൂർ നിയോജകമണ്ഡലത്തേയും മൂന്നാം നിയമസഭയിൽ കോന്നി നിയോജകമണ്ഡലത്തേയും പ്രതിനിധീകരിച്ച ഒരു രാഷ്ട്രീയ നേതാവായിരുന്നു പി.ആർ. മാധവൻ പിള്ള എന്ന പന്തളം പി.ആർ. മാധവൻ പിള്ള(6 മർച്ച് 1917 - 25 സെപ്റ്റംബർ 1976). സി.പി.ഐ. പ്രതിനിധിയായാണ് മാധവൻ പിള്ള കേരള നിയമസഭയിലേക്കെത്തിയത്. 1917 മാർച്ച് 6ന് ജനിച്ചു. 1953-55 കാലഘട്ടങ്ങളിൽ തിരുക്കൊച്ചി നിയമസഭയിൽ ഇദ്ദേഹം അംഗമായിരുന്നു.

1938-ൽ ഒരു കോൺഗ്രസ് പ്രവർത്തകനായാണ് മാധവൻ പിള്ള രാഷ്ട്രീയ ജീവിതമാരംഭിച്ചത്, തിരുവിതാംകൂർ കോൺഗ്രസ് കമ്മിറ്റിയിൽ 1948വരെ അംഗമായിരുന്ന ഇദ്ദേഹം അതേവർഷം കമ്മ്യൂണിസ്റ്റ് പാർട്ടിയിലംഗമായി. സി.പി.ഐ. സംസ്ഥാന സമിതിയംഗം, അഖിലേന്ത്യ കിസാൻ സഭാംഗം, കേന്ദ്ര കിസാൻ കൗൺസിലംഗം, കേരള കർഷക സംഘത്തിന്റെ പ്രസിഡന്റ്, വൈസ് പ്രസിഡന്റ് എന്നീ നിലകളിലും ഇദ്ദേഹം പ്രവർത്തിച്ചിരുന്നു. കമ്മ്യൂണിസ്റ്റ് പ്രസിദ്ധീകരണാങ്ങളായ കേരളം, നവലോകം എന്നീവയുടെ എഡിറ്ററായിരുന്ന മാധവൻ പിള്ള 1948 വരെ കോൺഗ്രസ് പ്രസിദ്ധീകരണമായ യുവകേരളത്തിന്റെ മുഖ്യപത്രാധിപരും ആയിരുന്നു.


</doc>
<doc id="165763" url="https://ml.wikipedia.org/wiki?curid=165763" title="ഫോറൻസിക്ക് അക്കൗണ്ടിങ്ങ്">
ഫോറൻസിക്ക് അക്കൗണ്ടിങ്ങ്

ഫോറൻസിക്ക് എന്ന പദത്തിന്റെ അർത്ഥം "കോടതിയിലോ നിയമത്തിനു മുന്നിലോ സമർപ്പിക്കാൻ അനുയോജ്യമായത്" എന്നാണ്. ഫോറൻസിക്ക് അക്കൗണ്ടിങ്ങ് അതിനാൽ നിയമനടപടി സംബന്ധമായ അക്കൗണ്ടിങ്ങ് പ്രക്രിയയാണ്. . സാമ്പത്തിക കുറ്റകൃത്യങ്ങൾ, കോർപ്പറേറ്റ് അഴിമതികൾ, പ്രസിദ്ധപ്പെടുത്തിയ സാമ്പത്തിക പ്രത്രങ്ങളിലൂടെ തെറ്റിദ്ധരിപ്പിക്കൽ തുടങ്ങിയവ അന്വേഷിച്ച് നിയമനടപടികൾക്ക് വേണ്ട തെളിവുകളും റിപ്പോർട്ടുകളും തയ്യാറാക്കൽ, കോർപ്പറേറ്റ് തർക്കങ്ങളിൽ അന്വേഷണം നടത്തൽ, നിയമനടപടികളിൽ മൊഴി നൽകൽ തുടങ്ങിയവ ഫോറൻസിക്ക് അക്കൗണ്ടിങ്ങിന്റെ പരിധിയിൽ പെടുന്നു.
ഫോറൻസിക്ക് അക്കൗണ്ടിങ്ങ് തൊഴിലിൽ ഏർപ്പെടുന്നവരെ ഫോറൻസിക്ക് അക്കൗണ്ടന്റ് എന്നു വിളിക്കുന്നു. ആഗോളതലത്തിൽ ചാർട്ടേർഡ് അക്കൗണ്ടന്റുകൾ, സര്ട്ടിഫൈഡ് പബ്ലിക്ക് അക്കൗണ്ടന്റുകൾ, സർട്ടിഫൈഡ് ഫ്രോഡ് അക്കൗണ്ടിങ്ങ് പ്രൊഫഷണൽ, സർട്ടിഫൈഡ് ഫ്രോഡ് എക്സാമിനർ തുടങ്ങിയ യോഗ്യതയുള്ളവർ ഫോറൻസിക്ക് അക്കൗണ്ടന്റുമാരായി വർത്തിക്കുന്നു.

ഫോറൻസിക്ക് അക്കൗണ്ടിങ്ങും ഫ്രോഡ് ഇൻ‌വെസ്റ്റിഗേഷൻ പൊതുവേയും ആവശ്യമായി വരാവുന്ന സന്ദർഭങ്ങളുടെ ഉദാഹരണങ്ങൾ: 

ഓഡിറ്റും ഫോറൻസിക്ക് അക്കൗണ്ടിങ്ങും വിഭിന്നമായ പ്രക്രിയകളാണ്‌. ഫൈനാൻഷ്യൽ ഓഡിറ്റ് കാലാകാലം പ്രസിദ്ധീകരിക്കുന്ന ഫൈനാൻഷ്യൽ സ്റ്റേറ്റ്മെന്റുകളെപ്പറ്റി ചിട്ടയായ രീതിയിൽ ഒരു അഭിപ്രായം രൂപീകരിച്ച് റിപ്പോർട്ട് തയ്യാറാക്കുന്ന പ്രക്രിയയാണ്‌. എന്നാൽ ഫോറൻസിക്ക് അക്കൗണ്ടിങ്ങിന്റെ ഉദ്ദേശം തന്നെ ഒരു നിയമനടപടിക്കു വേണ്ടി അന്വേഷണവും പരിശോധനയും നടത്തി തെളിവുകൾ ശേഖരിക്കുകയും അതിന്റെ അടിസ്ഥാനത്തിൽ റിപ്പോർട്ട് തയ്യാറാക്കുകയും നിയമനടപടികൾക്ക് വേണ്ടി അവ സമർപ്പിക്കുകയുമാണ്‌ 


</doc>
<doc id="165768" url="https://ml.wikipedia.org/wiki?curid=165768" title="വി. മധുര">
വി. മധുര

ഒന്നാം കേരളനിയമസഭയിൽ വയനാട് നിയോജകമണ്ഡലത്തേയും രണ്ടാം നിയമസഭയിൽ വയനാട് തെക്ക് നിയോജകമണ്ഡലത്തേയും പ്രതിനിധീകരിച്ച ഒരു രാഷ്ട്രീയ നേതാവായിരുന്നു വി. മധുര(1904 - 1994). കോൺഗ്രസ് പ്രതിനിധിയായാണ് മധുര കേരള നിയമസഭയിലേക്കെത്തിയത്. 1904-ൽ ജനിച്ചു, താരതമ്യേന താണസാമ്പത്തികമുള്ള ചുറ്റുപാറ്റിലായിരുന്നു മധുരയുടെ ആദ്യകാല ജീവിതം. കാലികളെ പോറ്റിയും കാർഷികവൃദ്ധിയിലും ഏർപ്പെട്ടാണ് ഇദ്ദേഹം ജീവിച്ചിരുന്നത്. ചെറുപ്പകാലത്ത് തന്നെ കോൺഗ്രസിൽ അംഗമാവുകയും പിന്നോക്ക വിഭാഗങ്ങളുടെ ഉന്നമനത്തിനായി നിരന്തരം പോരാടുകയും ചെയ്ത ഒരു വ്യക്തികൂടിയായിരുന്നു വി.മധുര.


</doc>
<doc id="165781" url="https://ml.wikipedia.org/wiki?curid=165781" title="സ്വിഫ്റ്റ്">
സ്വിഫ്റ്റ്



</doc>
<doc id="165790" url="https://ml.wikipedia.org/wiki?curid=165790" title="എം.എം. മത്തായി">
എം.എം. മത്തായി

ഒന്നും, രണ്ടും കേരളനിയമസഭകളിൽ കല്ലൂപ്പാറ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു എം.എം. മത്തായി (24 ഏപ്രിൽ 1914 - 1997). കോൺഗ്രസ് പ്രതിനിധിയായാണ് എം.എം. മത്തായി കേരള നിയമസഭയിലേക്കെത്തിയത്. 1914 ഏപ്രിൽ 24ന് ജനിച്ചു. അഭിഭാഷകനായിരുന്ന ഇദ്ദേഹം 1954-ൽ തിരുക്കൊച്ചി നിയമസഭയിലും അംഗമായിരുന്നു.

അഭിഭാഷകവൃത്തി ഉപേക്ഷിച്ച് 1939-ൽ രാഷ്ട്രീയത്തിൽ സജീവമായ എം.എം. മത്തായി എ.ഐ.സി.സി., കെ.പി.സി.സി., തിരുവിതാംകൂർ സ്റ്റേറ്റ് കോൺഗ്രസ് എന്നീവയിൽ അംഗമായിരുന്നു. ജില്ലാ കോൺഗ്രസ് കമ്മിറ്റിയുടെ സെക്രട്ടറി, പ്രസിഡന്റ് എന്നീ നിലകളിൽ പ്രവർത്തിച്ചിരുന്ന ഇദ്ദേഹം നിസഹകരണപ്രസ്ഥാനത്തിൽ പങ്കെടുത്തതിന്റെ ഭാഗമായി ഒന്നര വർഷം ജയിൽവാസം അനുഭവിച്ചിട്ടുണ്ട്.


</doc>
<doc id="165795" url="https://ml.wikipedia.org/wiki?curid=165795" title="സി.എ. മാത്യു">
സി.എ. മാത്യു

ഒന്നും, രണ്ടും കേരളനിയമസഭകളിൽ തൊടുപുഴ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു സി.എ. മാത്യു (6 ഏപ്രിൽ 1927 - 6 ജൂൺ 1976). കോൺഗ്രസ് പ്രതിനിധിയായാണ് സി.എ. മാത്യു കേരള നിയമസഭയിലേക്കെത്തിയത്. 1927 ഏപ്രിൽ 6ന് ജനിച്ചു. അഭിഭാഷകനായിരുന്ന ഇദ്ദേഹം 1954-ൽ തിരുക്കൊച്ചി നിയമസഭയിലും അംഗമായിരുന്നു.

1957 മുതൽ 1959 വരെ കോൺഗ്രസ് നിയമസഭാകക്ഷിയുടെ ചീഫ് വിപ്പായിരുന്ന ഇദ്ദേഹം രണ്ടാം നിയമസഭയിൽ കോൺഗ്രസ് പാർട്ടിയുടെ ഖജാൻജിയുമായിരുന്നു. കോൺഗ്രസിന്റെ വിദ്യാർത്ഥി രാഷ്ട്രീയത്തിൽ സജീവമായിരുന്ന സി.എ. മാത്യു സ്വാതന്ത്ര്യ സമരത്തിലും പങ്കെടുത്തിട്ടുണ്ട്.


</doc>
<doc id="165801" url="https://ml.wikipedia.org/wiki?curid=165801" title="ബോസ് ഇൻസ്റ്റിറ്റ്യൂട്ട്">
ബോസ് ഇൻസ്റ്റിറ്റ്യൂട്ട്

രസതന്ത്രം, ഭൌതികശാസ്ത്രം, സസ്യശാസ്ത്രം,ജൈവരസതന്ത്രം, മൈക്രോബയോളജി എന്നിങ്ങനെ വിവിധ ശാസ്ത്രമേഖലകളിൽ അതിരുകളില്ലാത്ത പഠന പരീക്ഷണങ്ങൾ നടക്കുന്ന കൊൽക്കത്തയിലെ ഈ ഗവേഷണശാലക്ക് രൂപം നൽകിയത്, വൈജ്ഞാനികനായ ജഗദീഷ് ചന്ദ്ര ബോസ് ആണ്. 
ഇൻസ്റ്റിറ്റ്യൂട്ടിന് മൂന്നു കാംപസ്സുകളുണ്ട്. ബോസിൻറെ മുൻ വസതിയാണ് മുഖ്യ കാംപസ്സ്
93/1, ആചാര്യ പ്രഫുല്ല ചന്ദ്ര റോഡ്
കൊൽക്കത്ത - 700009
പശ്ചിമ ബംഗാൾ, ഇന്ത്യ
ഫോ: (+91)(-33) 2350-2402/2403/ 6619/6702
ഫാക്സ്: (+91)(-33) 2350-6790

P 1/12, C. I. T. Road, Scheme - VIIM
കൊൽക്കത്ത - 700054 
പശ്ചിമ ബംഗാൾ, ഇന്ത്യ 
ഫോ: (+91)(-33) 2355-9544/9416/9219, 2355-7430
ഫാക്സ്: (+91)(-33) 2355-3886 
ബ്ലോക് EN,സെക്റ്റർ -V 
സോൾട്ട് ലേക് സിറ്റി
കൊൽക്കത്ത- 700091 
ഫോ: (+91)(-33) 2367-9670
പശ്ചിമ ബംഗാൾ, ഇന്ത്യ


</doc>
<doc id="165802" url="https://ml.wikipedia.org/wiki?curid=165802" title="ബോധി ധർമ്മൻ">
ബോധി ധർമ്മൻ

അഞ്ചാം നൂറ്റാണ്ടിലോ/ആറാം നൂറ്റാണ്ടിലോ ജീവിച്ചിരുന്നു എന്നു കരുതപ്പെടുന്ന ഒരു ബുദ്ധ സന്യാസിയായിരുന്നു ബോധിധർമ്മൻ. ചൈനയിൽ സെൻ മതം ആരംഭിച്ചതും പ്രചരിപ്പിച്ചതും ഇദ്ദേഹമാണെന്ന് വിശ്വസിക്കപ്പെടുന്നു. പല്ലവ രാജവംശത്തിലെ മൂന്നാമത്തെ രാജകുമാരനായിരുന്നു ഇദ്ദേഹം. ചൈനീസ് വിശ്വാസപ്രകാരം ഷാഓലിൻ കുങ് ഫൂ ആരംഭിച്ചതും പ്രചരിപ്പിച്ചതും ബോധി ധർമ്മനാണ്.

ഇദ്ദേഹത്തിന്റെ ജീവചരിത്രത്തെക്കുറിച്ച് വിരുദ്ധസ്വഭാവമുള്ള നിരവധി വിവരങ്ങൾ പ്രചാരത്തിലുണ്ട്. അതിലൊന്ന് ഇദ്ദേഹം തെക്കേ ഇന്ത്യയിലെ രാജവംശത്തിൽ പെടുന്ന ഒരു ബ്രാഹ്മണനായിരുന്നുവെന്നതാണ്. പക്ഷേ, രേഖപ്പെടുത്തുന്നത് രാജകുടുംബത്തിലായിരിന്നതു കൊണ്ടു തന്നെ, ഇന്ത്യൻ ജാതി വ്യവസ്ഥ പ്രകാരം ബ്രാഹ്മണനാകാൻ സാദ്ധ്യതയില്ലെന്നും ക്ഷത്രിയനാകാനാണു സാദ്ധ്യതയെന്നുമാണ്. ഇദ്ദേഹത്തിന്റെ ജന്മസ്ഥലത്തെക്കുറിച്ചും വിവിധ അഭിപ്രായങ്ങൾ നിലനിൽക്കുന്നുണ്ട്. ഇദ്ദേഹത്തിന്റെ ജന്മസ്ഥലം തമിഴ്‌നാട്ടിലെ കാഞ്ചീപുരമാണെന്നതാണ് ഇതിൽ പ്രബലമായൊരു വാദം. ഇതോടൊപ്പം തന്നെ ബോധിധർമ്മനെ കേരളവുമായി ബന്ധപ്പെടുത്തിയുള്ള വാദങ്ങളും നിലവിലുണ്ട്. ഒരു കാലത്ത് കേരളത്തിൽ ബുദ്ധമതത്തിന് ഉണ്ടായിരുന്ന സ്വാധീനവും ഇവിടുത്തെ തനതു ആയോധനകലയായ കളരിപ്പയറ്റിലെയും ഇദ്ദേഹം സ്ഥാപിച്ചതായി കരുതപ്പെടുന്ന ഷാഓലിൻ കുങ് ഫൂവിലെയും ആയോധനാ സമ്പ്രദായങ്ങൾ തമ്മിലുള്ള സാദൃശ്യങ്ങളും ഈ വാദങ്ങൾക്ക് ഉപോദ്‌ബലങ്ങളാകുന്നു.



</doc>
<doc id="165811" url="https://ml.wikipedia.org/wiki?curid=165811" title="ചൂളൻ എരണ്ട">
ചൂളൻ എരണ്ട

തെക്ക്-തെക്കുകിഴക്കൻ ഏഷ്യയിൽ കണ്ടുവരുന്ന ഒരു പക്ഷിയാണു് ചൂളൻ എരണ്ട. ഇവയുടെ ശാസ്ത്രീയ നാമം : "Dendrocygna javanica" എന്നാണ്. ഇംഗ്ലീഷിൽ ഈ പക്ഷിയെ Indian Whistling Duck അല്ലെങ്കിൽ Lesser Whistling Duck എന്നു പറയുന്നു. 
ഇവ തെക്കേ ഏഷ്യയിലും തെക്കുകിഴക്കൻ ഏഷ്യയിലും പ്രജനനം നടത്തുന്നു.
ഇവ പാകിസ്താൻ, ഇന്ത്യ, നേപ്പാൾ, ശ്രീലങ്ക, ബംഗ്ലാദേശ്, ബർമ്മ, തായ്‌ലാന്റ്, മലേഷ്യ, സിംഗപ്പൂർ, ഇന്തോനേഷ്യ, തെക്കൻ ചൈന മുതൽ വിയറ്റ്നാം വരേയും കാണപ്പെടുന്നു.
ധാരാളം പച്ചപ്പുള്ള ഒഴുക്കില്ലാത്ത ശുദ്ധജല തടാകങ്ങളിൽ ഇവ ജീവിക്കുന്നു. വിത്തുകളും മറ്റു പച്ചപ്പുകളുമാണ് ഇവയുടെ ഭക്ഷണം. ഇവ ചിലപ്പോൾ കടലിലും അഭയം തേടാറുണ്ട്.

ഇവയ്ക്ക് നീണ്ട ചാരനിറത്തിലുള്ള കൊക്കുകളും നീണ്ട തലയും നീണ്ട കാലുകളുമുണ്ട്. ദേഹം തടിച്ചുരുണ്ടതാണ്. ദേഹം തവിട്ടുനിറമാണ്. പിൻഭാഗവും ചിറകും കടുത്ത ചാരനിറമാണ്. കൂട്ടമായി പറക്കുന്നത് വ്യൂഹം ചമഞ്ഞല്ല. 
“സീസിക്ക്-സീസിക്ക്” എന്ന ചൂളം വിളി പറക്കുമ്പോൾ ഉണ്ടാക്കാറുണ്ട്.
മരപ്പൊത്തുകളിലും, മറ്റു കിളികളുടെ പഴയകൂട്ടിലും ഇവ 6 മുതൽ 12 മുട്ട വരെയിടും.
ചൂളാൻ എരണ്ട കോഴിക്കോട്, തൃശ്ശൂർ ജില്ലകളിൽ ഇവ കൂടുകെട്ടാറുണ്ട്.

Birds of Kerala, Salim Ali – kerala Forests and wild life department


</doc>
<doc id="165817" url="https://ml.wikipedia.org/wiki?curid=165817" title="ഗ്ലോറി ഡ്രെയ്ൻ ഹോൾ">
ഗ്ലോറി ഡ്രെയ്ൻ ഹോൾ

ചില വൻകിട അണക്കെട്ടുകളിൽ അവയുടെ സംഭരണശേഷിയേക്കാൾ കൂടുതൽ ജലനിരപ്പ് ഉയരുമ്പോൾ അധികമായി വരുന്ന ജലത്തെ നീക്കം ചെയ്യുന്നതിന് ഉപയോഗിക്കുന്ന ഒരു സംവിധാനമാണ് ഗ്ലോറി ഡ്രെയ്ൻ ഹോൾ. സാധാരണയായി എല്ലാ ഡാമുകളിലും കവിഞ്ഞൊഴുക്ക് തടയാനായി സ്പിൽവേകൾ നിർമ്മിക്കാറുണ്ട്. പക്ഷേ അവയിൽ നിന്നൊക്കെ വ്യത്യസ്തമാണ് ഗ്ലോറി ഡ്രെയ്ൻ ഹോളുകൾ. ഒരു വലിയ ചൊർപ്പിന്റെ ആകൃതിയിൽ ഡാമിന്റെ റിസർവോയറിനുള്ളിൽ തന്നെ കൃത്രിമമായി നിർമ്മിച്ചിട്ടുള്ള ഒരു തരം തുരങ്കമാണ് ഇത്. ഇതിന്റെ ശരിക്കുള്ള രൂപം ചുവടെയുള്ള ചിത്രങ്ങളിൽ നിന്ന് മനസ്സിലാക്കാം.

അണക്കെട്ടിൽ നിശ്ചിത ജലനിരപ്പിൽ കവിഞ്ഞു വെള്ളം കയറുമ്പോൾ ഇത്തരം ഡ്രെയ്ൻ ഹോളുകൾ ഒരു തുറന്ന ചുഴിയായി വർത്തിച്ച് അധികജലത്തെ അണക്കെട്ടിനു പുറത്തേക്ക് അതിവേഗം എത്തിക്കുന്നു. ലോകത്ത് വളരെ ചുരുക്കം ചില ഡാമുകളിൽ മാത്രമേ ഇത്തരം സ്പിൽവേകൾ ഉള്ളൂ. ലോകത്തെ ഏറ്റവും വലിയ ഗ്ലോറി സ്പിൽവേ നിർമ്മിച്ചിട്ടുള്ളത് യു.എസ്സിലെ കാലിഫോർണിയ സംസ്ഥാനത്തെ നാപ്പാ കൌണ്ടിയിലുള്ള മോണ്ടിസെല്ലോ ഡാമിലാണ്. ജലനിരപ്പുയരുന്ന സന്ദർഭങ്ങളിൽ ഇതിലൂടെ ഓരോ സെക്കൻഡിലും 48400 ഘന അടി എന്ന നിരക്കിൽ വെള്ളം പുറത്തേക്കൊഴുകുന്നു. ഇത് ഈ ഡാമിന്റെ തെക്ക് ഭാഗത്തായി അണക്കെട്ടിനോട് ചേർന്നാ‍ണ് നിർമിച്ചിട്ടുള്ളത്. കോൺക്രീറ്റ് കൊണ്ട് നിർമ്മിച്ചിരിക്കുന്ന ഈ കൂറ്റൻ സ്പിൽവേയ്ക്ക് ഏതാണ്ട് 700 അടി ഉയരവും 28 അടി വ്യാസവും ഇതിനുണ്ട്. റിസർവോയറിനുള്ളിൽ ഗ്ലോറി ഹോളുകളുടെ അടിത്തട്ട് കോൺക്രീറ്റിനാൽ അതിയായി ബലപ്പെടുത്തിയിരിക്കുന്നു. അപകട സാധ്യത കൂടുതലുള്ളതിനാൽ ഗ്ലോറി ഹോളിനു സമീപത്ത് നീന്തലും ബോട്ടിങ്ങും നിരോധിച്ചിട്ടുമുണ്ട്. ഗ്ലോറി ഗർത്തങ്ങൾക്ക് സമീപം ഉപരിതലത്തിലും അടിത്തട്ടിലുമായി നിയന്ത്രണവേലികൾ കെട്ടിയിട്ടുമുണ്ട്. വരൾച്ചാ സമയങ്ങളിൽ ഡാമിലെ ജലനിരപ്പ് താഴുന്നു. അപ്പോൾ ഗ്ലോറി ഹോളിലൂടെയുള്ള ഒഴുക്ക് നിലയ്കുന്നു. ഈ സന്ദർഭങ്ങളിൽ ഗ്ലോറി സ്പിൽ വേയുടെ താഴെയുള്ള കവാടത്തിൽ സൈക്കിൾ , ബൈക്ക് റേയ്സിങ് വിനോദങ്ങൾ നടക്കാറുണ്ട്. 

സാൻ റോക്ക് തടാകം, കൊർഡോബ - അർജിന്റീന



</doc>
<doc id="165821" url="https://ml.wikipedia.org/wiki?curid=165821" title="വിജീഷ്">
വിജീഷ്

ഒരു മലയാള സിനിമാനടനാണ് വിജീഷ്. 2002ൽ പുറത്തിറങ്ങിയ നമ്മൾ ആണ് അഭിനയിച്ച ആദ്യ ചിത്രം.


</doc>
<doc id="165822" url="https://ml.wikipedia.org/wiki?curid=165822" title="മഞ്ഞുപോലൊരു പെൺകുട്ടി">
മഞ്ഞുപോലൊരു പെൺകുട്ടി

2004ൽ പുറത്തിറങ്ങിയ ഒരു മലയാള ചലചിത്രമാണ് മഞ്ഞുപോലൊരു പെൺ‌കുട്ടി. കമലാണ് ഈ ചിത്രം സംവിധാനം ചെയ്തിരിക്കുന്നത്. അമൃത പ്രകാശ്, ജയകൃഷ്ണൻ, ലാലു അലക്സ്, സുരേഷ് കൃഷ്ണ, ഭാനുപ്രിയ തുടങ്ങിയവരാണ് ഈ ചിത്രത്തിൽ പ്രധാന വേഷങ്ങളിൽ അഭിനയിച്ചിരിക്കുന്നത്.



</doc>
<doc id="165823" url="https://ml.wikipedia.org/wiki?curid=165823" title="സുരേഷ് കൃഷ്ണ">
സുരേഷ് കൃഷ്ണ

ഒരു മലയാള സിനിമ സീരിയൽ അഭിനേതാവാണ് സുരേഷ് കൃഷ്ണ. 2002-ൽ പുറത്തിറങ്ങിയ കരുമാടികുട്ടൻ ആണ് അഭിനയിച്ച ആദ്യ ചിത്രം. പ്രധാനമായും വില്ലൻ കഥാപാത്രങ്ങൾ അഭിനയിക്കുന്ന ഈ നടന്റെ മഞ്ഞുപോലൊരു പെൺ‌കുട്ടി, ക്രിസ്ത്യൻ ബ്രദേഴ്സ്, പഴശ്ശിരാജ, കുട്ടിസ്രാങ്ക് എന്നീ ചിത്രങ്ങളിലെ കഥാപാത്രങ്ങൾ ശ്രദ്ധ നേടിയിരുന്നു. തൃശ്ശൂർ ജില്ലയിലെ ക്ഷേത്രനഗരമായ ഗുരുവായൂരാണ് ഇദ്ദേഹത്തിന്റെ സ്വദേശം. 


</doc>
<doc id="165824" url="https://ml.wikipedia.org/wiki?curid=165824" title="ബിജു നാരായണൻ">
ബിജു നാരായണൻ

എമലയാളത്തിലെ അറിയപ്പെടുന്ന പിന്നണിഗായകനാണ് ബിജു നാരായണൻ (ജനനം: ജനുവരി 1, 1970). വെങ്കലം എന്ന ചിത്രത്തിലെ "പത്തുവെളുപ്പിന്" എന്നു തുടങ്ങുന്ന ഗാനമാണ് ബിജു നാരായണൻ ആദ്യമായി സിനിമയിൽ ആലപിച്ചത്.

ഒരു സംഗീത കുടുമ്പത്തിലാണ് ബിജു നാരായണൻ ജനിച്ചത്. അമ്മയും സഹോദരിയും ശാസ്ത്രീയസംഗീതജ്ഞരായിരുന്നു. സംഗീതത്തിന്റെ ആദ്യപാഠങ്ങൾബിജു നാരായണൻ പഠിച്ചത് അദ്ദേഹത്തിന്റെ അമ്മയിൽ നിന്നാണ്. ഭക്തിഗാനങ്ങളിലൂടെയാണ് ബിജു നാരായണൻ ശ്രദ്ധേയനായി തുടങ്ങിയത്. എട്ട് വർഷക്കാലം ആര്യനാട് സദാശിവന്റെ കീഴിൽ കർണ്ണാടക സംഗീതം പഠിച്ച ബിജു നാരായണൻ പി. ജയചന്ദ്രനും, ഉണ്ണി മേനോനും, മാർക്കോസിനുമെല്ലാം ട്രാക്ക് പാടിയാണ് സംഗീത ജീവിതമാരംഭിച്ചത്. 1992ൽ പ്രീഡിഗ്രീ വിദ്യാർത്ഥിയായിരിക്കെ ആദ്യമായി ഒരു ഭക്തിഗാന ആൽബത്തിൽ പാടാൻ അവസരം ലഭിച്ചു. എം.ജി. സർവ്വകലാശാല യുവജനോത്സവത്തിൽ ലളിതഗാനത്തിന് ഒന്നാം സമ്മാനം കിട്ടിയത് ബിജു നാരായണന്റെ ജീവിതത്തിൽ വഴിത്തിരിവായി. 1993ൽ രവീന്ദ്രൻ സംഗീതസംവിധാനം നിർവഹിച്ച വെങ്കലം എന്ന ചിത്രത്തിലെ 
"പത്തുവെളുപ്പിന്" എന്നു തുടങ്ങുന്ന ഗാനം പാടിക്കൊണ്ടാണ് പിന്നണിഗായകനായി രംഗപ്രവേശനം ചെയ്തത്. ഈ ഗനം സിനിമയിൽ ഉൾപ്പെടുത്തിയിരുന്നില്ല. (എന്നാൽ ഇതേ ഗാനം കെ.എസ്. ചിത്ര പാടിയത് ഉൾപ്പെടുത്തുകയും ചെയ്തു) ഏറ്റവും നല്ല നാടക ഗായകനുള്ള സംസ്ഥാന സർക്കാരിന്റെ അവാർഡിന് അർഹനായതോടെ ബിജു നാരായണൻ കൂടുതൽ പ്രസിദ്ധനായി. പിന്നണിഗാനരംഗത്ത് 400ൽ അധികം ഗാനങ്ങളിൽ ഇദ്ദേഹത്തിന്റെ ശബ്ദം പതിഞ്ഞിട്ടുണ്ട്.

മഹാരാജാസ് കോളേജിലെ സഹപാഠിയായിരുന്ന ശ്രീലതയെയാണ് ബിജു വിവാഹം കഴിച്ചിരിക്കുന്നത്. ഇവർക്ക് സിദ്ധാർത്ഥ്, സൂര്യ എന്നീ രണ്ട് മക്കളുണ്ട്. 




</doc>
<doc id="165846" url="https://ml.wikipedia.org/wiki?curid=165846" title="ഗംഗോത്രി">
ഗംഗോത്രി

ഗംഗോത്രി (Hindi: गंगोत्री) ഇന്ത്യയിലെ ഉത്തരാഖണ്ഡ് സംസ്ഥാനത്തിലെ ഉത്തര കാശി ജില്ലയിലെ ഒരു നഗരപഞ്ചായത്താണു ഗംഗോത്രി. ഉത്തരകാശിയിൽ നിന്നും 99 കിലോമീറ്റർ അകലെയാണ് ഗംഗോത്രി. ഭഗീരഥി നദിക്കരയിലെ ഒരു ഹിന്ദു പുണ്യ സ്ഥലമായാണിതു കണക്കാക്കപ്പെടുന്നത്. ഹിമാലയ പർവ്വത പ്രദേശത്തിൽ പെട്ട ഈ പ്രദേശം സമുദ്രനിരപ്പിൽ നിന്നും 3100 മീറ്റർ ഉയരത്തിൽ സ്ഥിതി ചെയ്യുന്നു.
അക്ഷാംശം , രേഖാംശം ..
ഗംഗോത്രിയിൽ ഗംഗാദേവിയുടെ ഒരു പുരാതനക്ഷേത്രമുണ്ട്. പതിനെട്ടാം നൂറ്റാണ്ടിൽ ഗൂർഖാ നേതാവായിരുന്ന അമർ സിങ് താപ്പയാണ് ഇത് സ്ഥാപിച്ചത് എന്ന് വിശ്വസിക്കുന്നു. വർഷംതോറും ലക്ഷക്കണക്കിന് ഹിന്ദുമതവിശ്വാസികൾ തീർത്ഥാടനം നടത്തുന്ന ക്ഷേത്രമാണിത്. വർഷത്തിൽ ഏപ്രിൽ മുതൽ ഒക്ടൊബർ വരെയാണ് തീർത്ഥാടനകാലം. മറ്റ് മാസങ്ങളിൽ ഇവിടം മഞ്ഞാൽ മൂടപ്പെട്ടുകിടക്കുന്നു.

ഗംഗാദേവിയുടെ ആസ്ഥാനവും ഗംഗ നദിയുടെ ഉത്ഭവവും ഇവിടെ നിന്നാണ്. ഗംഗാനദി ആരംഭത്തിൽ ഭഗീരഥി എന്ന പേരിൽ അറിയപ്പെടുകയും ദേവപ്രയാഗിൽ അളകനന്ദയോട് ചേരുന്നതോടെ ഗംഗ എന്നറിയപ്പെടുകയും ചെയ്യുന്നു. ഗംഗോത്രി ഗ്ലേഷ്യറിൽ സ്ഥിതി ചെയ്യുന്ന ഗോമുഖ് മഞ്ഞു മലയിൽ നിന്നാണ് നദി പുറപ്പെടുന്നത്. ഹിന്ദുപുണ്യയാത്രയായ ചാർധാം യാത്രയിൽപെട്ട ഒരു സ്ഥലമാണ് ഗംഗോത്രി.
ഹിന്ദുമത വിശ്വാസമനുസരിച്ച് സൂര്യവംശത്തിലെ രാജാവായിരുന്ന ഭഗീരഥൻ തന്റെ പിതാമഹന്മാരെ പുനരുജ്ജീവിപ്പിക്കാനായി കഠിനതപസ്സ് ചെയ്ത് സ്വർഗ്ഗത്തിൽ നിന്നും ഗംഗാനദിയെ ഭൂമിയിലെത്തിക്കുകയാണുണ്ടായത്. അതുകൊണ്ടാണ് ഗംഗയ്ക്ക് "ഭാഗീരഥി" എന്ന പേര് കിട്ടിയത്.


</doc>
<doc id="165851" url="https://ml.wikipedia.org/wiki?curid=165851" title="കെ. മൊയ്തീൻ കുട്ടി ഹാജി">
കെ. മൊയ്തീൻ കുട്ടി ഹാജി

ഒന്നും, രണ്ടും, മൂന്നും, നാലും, എട്ടും കേരളനിയമസഭകളിൽ തിരൂർ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു കെ. മൊയ്തീൻ കുട്ടി ഹാജി (1 ജൂലൈ 1918 - 12 സെപ്റ്റംബർ 1997). മുസ്ലീം ലീഗ് പ്രതിനിധിയായാണ് മൊയ്തീൻ കുട്ടി ഹാജി കേരള നിയമസഭയിലേക്കെത്തിയത്. 1918 ജൂലൈ 1ന് ജനിച്ചു, കെ. അലിക്കുട്ടിഹാജിയാണ് പിതാവ്. രാഷ്ട്രീയത്തിൽ വരുന്നതിനു മുൻപ് അധ്യാപകനായിരുന്ന ഇദ്ദേഹം 1976-78 വരെ പബ്ലിക് അക്കൗണ്ട് കമ്മിറ്റിയുടെ ചെയർമാൻ സ്ഥാനവും, 1975-ൽ എസ്റ്റിമേറ്റ് കമ്മിറ്റിയുടെ ചെയർമാൻ സ്ഥാനവും വഹിച്ചിട്ടുണ്ട്.

കേരള ആഗ്രൊ ഇൻഡസ്ട്രീസ് കോർപരീഷൻ ലിമിറ്റഡിന്റെ ബോർഡംഗം(തവന്നൂർ), മുസ്ലീം ലീഗ് ഹൈപവർ കമ്മിറ്റിയംഗം, മുസ്ലീൽ ലീഗിന്റെ നിയമസഭാകക്ഷി ഉപനേതാവ്, ചീഫ് വിപ്പ്; മുസ്ലീൽ ലീഗിന്റെ കേരള സംസ്ഥാന ഘടകത്തിന്റെ വൈസ് പ്രസിഡന്റ്, മുസ്ലീൽ ലീഗ് സംസ്ഥാന സമിതിയുടെ ജോയിന്റ് സെക്രട്ടറി എന്നീ നിലകളിലും മൊയ്തീൻ കുട്ടി ഹാജി പ്രവർത്തിച്ചിരുന്നു.


</doc>
<doc id="165854" url="https://ml.wikipedia.org/wiki?curid=165854" title="കെ.വി. മുഹമ്മദ്">
കെ.വി. മുഹമ്മദ്

ഒന്നാം കേരളനിയമസഭയിൽ മങ്കട നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു കെ.വി. മുഹമ്മദ്(1 മേയ് 1909 - 1967). മുസ്ലീം ലീഗിന്റെ പ്രതിനിധിയായാണ് കെ.വി. മുഹമ്മദ് കേരള നിയമസഭയിലേക്കെത്തിയത്. 1909 സെപ്റ്റംബർ 1ന് ജനിച്ചു, മാണിശ്ശേരി മൂസാക്കുട്ടി സാഹിബാണ് പിതാവ്. 1945-ൽ മുസ്ലീം ലീഗിൽ ചേർന്നാണ് ഇദ്ദേഹം രാഷ്ട്രീയ പ്രവർത്തനം ആരംഭിച്ചത്, 1934 മുതൽ 1936 വരെ പാലക്കാട് നഗരസഭയിലെ കൗൺസിലറായിരുന്നു.


</doc>
<doc id="165865" url="https://ml.wikipedia.org/wiki?curid=165865" title="സംസ്ഥാനപാത 22 (കേരളം)">
സംസ്ഥാനപാത 22 (കേരളം)

തൃശ്ശൂർ ജില്ലയിലെ കൊടുങ്ങല്ലൂരിൽ നിന്നും ആരംഭിച്ചു് പാലക്കാടു് ജില്ലയിലെ ഷൊറണൂർ വരെ നീണ്ടുകിടക്കുന്ന കേരളത്തിലെ ഒരു പ്രധാന പാതയാണു് സംസ്ഥാനപാത 22. തൃശ്ശൂർ നഗരത്തിലേക്കു് തെക്കുനിന്നും വടക്കുനിന്നുമുള്ള റോഡ് ഗതാഗതത്തിൽ ഈ പാത ഗണ്യമായ ഒരു പങ്കു വഹിക്കുന്നു.

കൊടുങ്ങല്ലൂർ- കുറ്റിപ്പുറം - നടവരമ്പ് - പല്ലിശ്ശേരി(ദേശീയപാത 544 -മറികടക്കുന്നു?) - പാറമേക്കാവ് ക്ഷേത്രം - വിയ്യൂർ - മുളങ്കുന്നത്തുകാവ് - വടക്കാഞ്ചേരി - ചെറുതുരുത്തി ചുങ്കം - (ഷൊർണ്ണൂർ-പെരിന്തൽമണ്ണ സംസ്ഥാനപാത 23-ൽ ചേരുന്നു)


</doc>
<doc id="165869" url="https://ml.wikipedia.org/wiki?curid=165869" title="പരമക്കുടി">
പരമക്കുടി

പരമക്കുടി: തമിഴ്നാട്ടിലെ രാമനാഥപുരം ജില്ലയിലെ ഒരു പട്ടണം. വൈഗ നദി ഇതിലെയാണ് ഒഴുകി ബംഗാൾ ഉൾക്കടലിൽ എത്തിച്ചേരുന്നത്.


</doc>
<doc id="165873" url="https://ml.wikipedia.org/wiki?curid=165873" title="കെ.ആർ. നാരായണൻ (ഒന്നാം കേരളനിയമസഭാംഗം)">
കെ.ആർ. നാരായണൻ (ഒന്നാം കേരളനിയമസഭാംഗം)

ഒന്നാം കേരളനിയമസഭയിൽ വൈക്കം നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു കെ.ആർ. നാരായണൻ (26 മേയ് 1904 - 4 മാർച്ച് 1972). കോൺഗ്രസ് പ്രതിനിധിയായാണ് കെ.ആർ. നാരായണൻ കേരള നിയമസഭയിലേക്കെത്തിയത്. 1904 മേയ് 26ന് ജനിച്ചു (കൊല്ലവർഷം 1079 ഇടവം 13). 1937-47 കാലഘട്ടങ്ങളിൽ ശ്രീമൂലം അസംബ്ലിയിലും ഇദ്ദേഹം അംഗമായിരുന്നു.

തലയോലപ്പറമ്പ് പഞ്ചായ്ത്ത് പ്രസിഡന്റ്, എസ്.എൻ.ഡി.പി. യോഗം ജനറൽ സെക്രട്ടറി, എസ്.എൻ, കോളെജ് ട്രസ്റ്റ് എക്സിക്യൂട്ടീവംഗം, വൈക്കം സത്യാഗ്രഹ മെമ്മോറീയൽ സ്കൂൾ മാനേജർ എന്നീ നിലകളിലും പ്രവർത്തിച്ച നാരയണൻ വൈക്കം സത്യാഗ്രഹത്തിലും പങ്കെടുത്തിട്ടുണ്ട്.


</doc>
<doc id="165895" url="https://ml.wikipedia.org/wiki?curid=165895" title="ഇന്ത്യൻ ഇൻസ്റ്റിറ്റ്യൂട്ട് ഓഫ് കെമിക്കൽ ബയോളജി">
ഇന്ത്യൻ ഇൻസ്റ്റിറ്റ്യൂട്ട് ഓഫ് കെമിക്കൽ ബയോളജി

ഇന്ത്യൻ ഇൻസ്റ്റിറ്റ്യൂട്ട് ഓഫ് കെമിക്കൽ ബയോളജി, കൊൽക്കത്തയിൽ സ്ഥിതി ചെയ്യുന്ന ഇത് സി.എസ്.ഐ.ആറിൻറെ ഘടകമാണ്. 1935-ൽ സ്ഥാപിതമായ ഈ ഗവേഷണശാലയുടെ ആദ്യത്തെ പേര് ഇന്ത്യൻ ഇൻസ്റ്റിറ്റ്യൂട്ട് ഓഫ് മെഡിക്കൽ റിസർച്ച് എന്നായിരുന്നു. 1956- ലാണ് ഈ സ്ഥാപനം സി.എസ്.ഐ.ആറിൻറെ ഭാഗമായത്. സാംക്രമികരോഗങ്ങളെ സംബന്ധിച്ച് അത്യന്തം പ്രാധാന്യമുളള നിരവധി സമ്മിശ്രമേഖലകളിൽ ഇവിടെ പരീക്ഷണനിരീക്ഷണങ്ങൾ നടക്കുന്നു. കോളറ, ലെഷ്മാനിയാസിസ്, തുടങ്ങിയവയെ പ്പറ്റിയുളള മൌലിക ഗവേഷണങ്ങൾ, രോഗനിർണ്ണയം,രോഗനിവാരണമാർഗ്ഗങ്ങൾ, ഔഷധങ്ങൾ എന്നീ രംഗങ്ങളിൽ ഐ.ഐ.സി.ബി. മുൻപന്തിയിൽ നിൽക്കുന്നു.



</doc>
<doc id="165937" url="https://ml.wikipedia.org/wiki?curid=165937" title="പരസ്യം">
പരസ്യം

പരസ്യം. ഒരു ഉല്പന്നത്തെയോ, വസ്തുവിനെയോ, ഒരു പ്രസ്ഥാനത്തെയോ പൊതുജനങ്ങളിലേക്കെത്തിക്കാനുള്ള ഒരു മാർഗ്ഗം. ഇത് ഏതെങ്കിലും തരത്തിലുള്ള ഒരു മാധ്യമത്തിലൂടെ ജനങ്ങളിലെത്തിക്കുന്നു.


</doc>
<doc id="165967" url="https://ml.wikipedia.org/wiki?curid=165967" title="ഗ്യാഡ്വാൾ">
ഗ്യാഡ്വാൾ

ഗ്യാഡ്വാൾ അഥവാ ഗ്യാഡ്വാൾ എരണ്ടയുടെ ശാസ്ത്രീയനാമം Mareca strepera. ഇംഗ്ലീഷിൽ Gadwall എന്നാണ് പേർ.

ഗഡ്‌വാൾ എരണ്ടയ്ക്ക് 46-56 സെ.മീ നീളവും 78-90 സെ.മീ ചിറകുകളുടെ അറ്റങ്ങൾ തമ്മിൽ അകലവുമുണ്ട്. ആൺപക്ഷി, പെൺപക്ഷിയെ അപേക്ഷിച്ച് അല്പം വലിപ്പകൂടുതലുള്ളതാണ്. ആണിന് സാധാരണ 990ഗ്രാം തൂക്കവും പെണിന് അത് 850 ഗ്രാമുമാണ്. 
മുട്ടയിടുന്ന കാലത്ത് ആണിന് അറ്റം കറുത്ത ചാരനിറമാണ്. ചിറകുകൾക്ക് നരച്ച ചെമ്പൻ നിറവും നല്ല വെളുത്ത നിറത്തിലുള്ള സ്പെക്കുല(speculum)വുമുണ്ട്, ഇത് പറക്കുന്ന സമയത്ത് കൂടുതൽ ദൃശ്യവുമാണ്. 

പ്രജനനകാലമല്ലാത്തപ്പോൾ ആണിന് ഏറെകുറേ പെണ്ണിന്റെ നിറമായിരിക്കും, ചിറകിന്റെ നിറത്തിൽ കാര്യമായ മാറ്റമില്ല. കൊക്കിന് ഓറഞ്ചുനിറം കുറവായിരിക്കും.
പെണിന് മങ്ങിയ തവിട്ടു നിറമായിരിക്കും. 
ഇണചേരുന്ന കാലത്തല്ലാത്തപ്പോഴൊക്കെ പൊതുവേ നിശ്ശബ്ദരാണിവർ.

ഇവ പ്രജനനം നടത്തുന്നത് യൂറോപ്പിന്റേയും ഏഷ്യയുടേയും വടക്കുഭാഗങ്ങളിലും മദ്ധ്യ വടക്കേ അമേരിക്കയിലുമാണ്.
ഗാഡ്‌വാൾ തുറന്ന ജലാശയങ്ങളിലും ഇടതൂർന്ന പച്ചപ്പ് അതിരിട്ട ചതുപ്പുകളിലും ജീവിക്കുന്നു. കൊച്ചുകൂട്ടങ്ങളായാണ് കാണുന്നത്.


</doc>
<doc id="165979" url="https://ml.wikipedia.org/wiki?curid=165979" title="ടിയാൻഗോങ്ങ്‌ 1">
ടിയാൻഗോങ്ങ്‌ 1

ചൈന വിക്ഷേപിച്ച, മനുഷ്യവാസ യോഗ്യമായ ബഹിരാകാശനിലയമാണ് ടിയാൻഗോങ്ങ്‌ 1 (Chinese: 天宫一号). സ്വർഗ്ഗീയ കൊട്ടാരം (Heavenly Palace) എന്നാണ് തിയാൻഗോങ് എന്നതിന്റെ വാച്യാർത്ഥം. സോവിയറ്റ് യൂണിയന്റെ ബഹിരാകാശ നിലയമായ സല്യൂട്ട് ബഹിരാകാശ നിലയത്തിന്റെ മാതൃകയിലാണ് ടിയാൻഗോങ്ങ് ബഹിരാകാശ നിലയവും രൂപ കൽപ്പന ചെയ്തിരിക്കുന്നത്. 2011 സെപ്റ്റംബർ 29 ന് രാവിലെ 9.16ന് ഗോബി മരുഭൂമിയിൽ ജിയുക്യൂവാനിലെ വിക്ഷേപണത്തറയിൽ നിന്നും ലോങ് മാർച്ച് റോക്കറ്റിന്റെ സഹായത്താൽ ഇത് വിക്ഷേപിച്ചു. താഴ്ന ഭൂസ്ഥിര ഭ്രമണപഥത്തിലാണ് ഈ ബഹിരാകാശ നിലയം സ്ഥിതിചെയ്യുന്നത്. 

ചൈനയുടെ "പ്രോജക്ട് - 921-2" എന്ന ബഹിരാകാശ പദ്ധതിയുടെ ഭാഗമായി വിക്ഷേപിച്ച ടിയാൻഗോങ്ങ്‌ 1 ന്റെ ആയുസ്സ് ഏകദേശം രണ്ടുവർഷമായി കണക്കാക്കുന്നു. സ്ഥിരമായി പ്രവർത്തിക്കുന്ന ബഹിരാകാശനിലയത്തിൽ മനുഷ്യരെ എത്തിച്ച് ഗവേഷണം നടത്തുന്നതിന്റെ മുന്നോടിയായിട്ടാണ് ഇതിന്റെ വിക്ഷേപണം. ബഹിരാകാശ വാഹനങ്ങളുടെ പറന്നിറങ്ങൽ, നിലയവുമായുള്ള സംയോജനം, തിരികെയുള്ള യാത്ര തുടങ്ങിയ കാര്യങ്ങളെ സംബന്ധിച്ചുണ്ടാക്കേണ്ട തയ്യാറെടുപ്പുകൾ പഠിക്കുക എന്നതാണ് ഇപ്പോൾ ആൾരഹിതമായി വിക്ഷേപിച്ച ടിയാൻഗോങ്ങ്‌ 1 മോഡ്യൂളിന്റെ ലക്ഷ്യം. 2020 - ൽ പൂർത്തിയാക്കാനുദ്ദേശിക്കുന്ന ഈ ബഹിരാകാശ പദ്ധതിയുടെ ഭാഗമായി വരുന്ന നാളുകളിൽ ടിയാൻഗോങ്ങ്‌ 2, ടിയാൻഗോങ്ങ്‌ 3 ഘടകങ്ങകളും വരുന്ന നാളുകളിൽ വിക്ഷേപിക്കുവാൻ ചൈന ലക്ഷ്യമിടുന്നു. 


</doc>
<doc id="165997" url="https://ml.wikipedia.org/wiki?curid=165997" title="സെൻട്രൽ ഫുഡ് ടെക്നോളജിക്കൽ റിസർച്ച് ഇൻസ്റ്റിറ്റ്യൂട്ട്, മൈസൂർ">
സെൻട്രൽ ഫുഡ് ടെക്നോളജിക്കൽ റിസർച്ച് ഇൻസ്റ്റിറ്റ്യൂട്ട്, മൈസൂർ

മൈസൂറിലുളള ഈ ബഹുമുഖ ഗവേഷണകേന്ദ്രമാണ് സെൻട്രൽ ഫുഡ് ടെക്നോളജിക്കൽ റിസർച്ച് ഇൻസ്റ്റിറ്റ്യൂട്ട് (CSIR-Central Food Technological Research Institute). മുഖ്യമായും ഭക്ഷ്യപേയങ്ങളെ സംബന്ധിക്കുന്ന ശാസ്ത്രസാങ്കേതികപഠനങ്ങൾക്ക് മുൻ തൂക്കം നൽകുന്നു. 1950-ൽ, സി. എസ്. ഐ. ആറിൻറെ ഘടകമായി രൂപം കൊണ്ട ഈ സ്ഥാപനത്തിൽ 17 ഗവേഷണ വിഭാഗങ്ങളും 200-ൽ പരം വൈജ്ഞാനികരുമുണ്ട്. ഈ ഗവേഷണശാല വികസിപ്പിച്ചെടുത്ത പല സാങ്കേതികവിദ്യകളും ഇന്ന് വിപണിയിൽ ലഭ്യമാണ്

പി.എച്ച്.ഡി, എം.എസ്സി (ഫുഡ് ടെക്നോളജി), എന്നിവക്കു പുറമെ സി.എഫ്.ടി.ആർ.ഐ. ഒട്ടനവധി അല്പകാല കോഴ്സുകളും നടത്തുന്നു.
ഐക്യരാഷ്ട്രസഭ യുടെ കീഴിൽ
ടോക്യോ കേന്ദ്രമാക്കി 1974 മുതൽക്കൊണ്ട് പ്രവർത്തനമാരംഭിച്ച ഈ സ്ഥാപനത്തിൻറെ മൂന്നു മുഖ്യലക്ഷ്യങ്ങൾ ശാസ്ത്രസാങ്കേതികമാർഗ്ഗങ്ങളിലൂടെ സാമൂഹ വികസനം ഉറപ്പു വരുത്തുക, പ്രകൃതി സമ്പത്ത് സംരക്ഷിക്കുക, ദുർഭിക്ഷം ഇല്ലായ്മ ചെയ്യുക എന്നിവയാണ്.
യു.എൻ.യു വിൻറെ 7 അന്താരാഷ്ട്ര ഉപകേന്ദ്രങ്ങളിലൊന്നായി സി.എഫ്.ടി.ആർ.ഐ.അംഗീകരിക്കപ്പെട്ടിരിക്കുന്നു.

സെൻട്രൽ ഫുഡ് ടെക്നോളജിക്കൽ റിസർച്ച് ഇൻസ്റ്റിറ്റ്യൂട്ട് മൈസൂർ - 570020.


</doc>
<doc id="166003" url="https://ml.wikipedia.org/wiki?curid=166003" title="ടിസോ നദി">
ടിസോ നദി

കിഴക്കൻ യൂറോപ്പിലെ ഒരു നദിയായ ടിസോ ഡാന്യൂബിന്റെ പ്രധാന പോഷകനദിയാണ്. ബ്ലാക് ടിസോ, വൈറ്റ് ടിസോ എന്നീ അരുവികൾ കൂടിച്ചേർന്നാണ് ടിസോ രൂപംകൊള്ളുന്നത്. പടിഞ്ഞാറൻ ഉക്രെയ്നിലെ കാർപേതിയൻ മലനിരകളിൽ വച്ചാണിവ യോജിക്കുന്നത്. ഉക്രെയ് ൻ, ഹംഗറി, യൂഗോസ്ലാവിയ എന്നീ രാജ്യങ്ങളിലൂടെ ഒഴുകുന്ന ടിസോ നദിക്ക് 1350 കി. മീറ്ററോളം നീളമുണ്ട്.

ഉത്തര യുഗോസ്ലാവിയയിലൂടെ ഏകദേശം 483 കി. മീ. ഡാന്യൂബിന് സമാന്തരമായി ഒഴുകുന്ന ടിസോ നൊവിസദിന് (Novisad) കിഴക്ക് വച്ച് ഡാന്യൂബിൽ സംഗമിക്കുന്നു. തുടക്കത്തിൽ വടക്കു കിഴക്കൻ ദിശയിലേക്കൊഴുകുന്ന നദി യുഗോസ്ലാവിയയിൽ പ്രവേശിക്കുന്നതോടെ തെക്കു പടിഞ്ഞാറൻ ദിശയിലും തെക്കൻ ദിശയിലും വഴിമാറി ഒഴുകുന്നു. യുഗോസ്ലാവിയയിൽ നിർമിച്ചിട്ടുള്ള നിരവധി കനാലുകൾ ഈ രണ്ടു നദികളെയും തമ്മിൽ ബന്ധിപ്പിക്കുന്നുണ്ട്. ഒരു ജലവൈദ്യുതോത്പാദന കേന്ദ്രവും ടിസോയിൽ പ്രവർത്തിക്കുന്നു. ജലസേചനവും ഈ പദ്ധതിയുടെ പരിധിയിൽ ഉൾപ്പെടുന്നു. കോറോസ, മുറേസൽ എന്നിവയാണ് ടിസോയുടെ പ്രധാന പോഷകനദികൾ. മത്സ്യസമ്പന്നമാണ് ടിസോ നദി. ഇത് നദിയുടെ പ്രാധാന്യം ഏറെ വർധിപ്പിക്കുവാൻ സഹായകമാകുന്നുണ്ട്. 



</doc>
<doc id="166009" url="https://ml.wikipedia.org/wiki?curid=166009" title="ഉദ്ഹിയഃ">
ഉദ്ഹിയഃ

ഈദുൽ അദ്ഹ ആഘോഷവേളയിൽ ദൈവപ്രീതി ആഗ്രഹിച്ചുകൊണ്ട് കാലികളെ ബലിയറുത്ത് ദാനം നൽകുന്നതിനെയാണ് ഉദ്ഹിയഃ (അറബിക്:أضحية)എന്നു അറിയപ്പെടുന്നത്. ഖുർബാനി എന്നും ഇതു അറിയപ്പെടുന്നു. മലയാളത്തിൽ ബലിയറുക്കൽ എന്നും വിളിക്കുന്നു. ബലിയറുക്കലുമായി ബന്ധപ്പെട്ടാണ് ഈദുൽ അദ്ഹയെ ബലിപെരുന്നാൾ എന്ന് മലയാളത്തിൽ വിശേഷിപ്പിക്കപ്പെടുന്നത്. മകനായ ഇസ്മയിലിനെ ബലിയറുക്കണമെന്ന ദൈവിക കല്പനയെ ശിരസ്സാവഹിക്കാൻ തയ്യാറായ ഇബ്രാഹീം പ്രവാചകനോട് അതു തടഞ്ഞ ദൈവം പകരം ഒരു ആടിനെ അറുക്കാൻ കല്പിച്ചതിന്റെ ആത്മാർപ്പണത്തെ പ്രതിനിധീകരിക്കുന്നതിനാണ് ഈ ആചാരം ഇസ്ലാമിൽ ഒരു ഐഛിക പുണ്യകർമ്മമാക്കിയത്. ഹിജ്റ കലണ്ടറിലെ പന്ത്രണ്ടാം മാസമായ ഹജ്ജ് മാസത്തിലെ പത്തു മുതൽ പതിമൂന്നു വരെയുള്ള ദിനങ്ങളിലാണ് (അയ്യാമുത്തശ്‌രീഖ്) ഈ കർമ്മം പുണ്യകരമായി കണക്കാക്കുന്നത്.

ബലിപെരുന്നാളിന്റെ ആദ്യദിനത്തിൽ പെരുന്നാൾ നമസ്കാരത്തിനു ശേഷമാണ് ബലിയറുക്കൽ നിർദ്ദേശിക്കപ്പെട്ടിട്ടുള്ളത്.ഒട്ടകം, ആട്, മാട് എന്നിവയാണ് ബലിക്ക് ഉപയോഗിക്കാവുന്ന മൃഗങ്ങൾ. ഒട്ടകം, മാട് എന്നീ മൃഗങ്ങൾ തനിച്ചും മറ്റുള്ളവരുമായി പങ്കു ചേർന്നും ബലി നൽകാം. പങ്കുചേരുകയാണെങ്കിൽ മൂന്ന്, അഞ്ച്,ഏഴു എന്നീ ഒറ്റയായ പങ്കാളികൾ വരെയാവാം. ബലിമൃഗം ആട് ആണെങ്കിൽ ഒരാൾ മാത്രമായി ബലി നൽകണം. ചെമ്മരിയാടാണെങ്കിൽ ഒരു വയസ്സു പ്രായമായതും കോലാടോ മറ്റു മാടുകളോ ആണെങ്കിൽ രണ്ടുവയസ്സും പൂർത്തിയാകണം. ഒട്ടകം നാലുവയസ്സായതാവണം. മാംസത്തിലെ ഒരു ചെറിയ വിഹിതം ബലിനൽകുന്നവൻ എടുക്കുകയും ബാക്കിയുള്ളത് ബന്ധുക്കൾക്കും പാവങ്ങൾക്കും ദാനം നൽകലും പണ്യകരമായി കണക്കാക്കുന്നു. ഉദ്ഹിയത്തിന്റെ മൃഗത്തിന്റെ ഒന്നും വിൽക്കാൻ പാടുള്ളതല്ല. എല്ല്, തോൽ എന്നിവയുൾപ്പെടെയുള്ള എല്ലാം ദാനമായി നൽകണം


</doc>
<doc id="166017" url="https://ml.wikipedia.org/wiki?curid=166017" title="ശീമക്കൊങ്ങിണി">
ശീമക്കൊങ്ങിണി

കേരളത്തിലുടനീളം സാധാരണയായി കാണപ്പെടുന്ന ഒരു സസ്യമാണ്‌ ശീമക്കൊങ്ങിണി. ചില സ്ഥലങ്ങളിൽ ഇതിനെ കടലാടി എന്നും ഒടിച്ചുകുത്തി എന്നും വിളിക്കാറുണ്ട്. ഇന്ത്യയുടെ ഇതരഭാഗങ്ങളിലും പശ്ചിമേഷ്യയിൽ പൊതുവേയും ഇവ വളരുന്നു. ആംഗലേയത്തിൽ ഈ ചെടിക്ക് ഇന്ത്യൻ സ്നേക്ക്‌വീഡ് എന്നാണു പേർ.

= സാമാന്യ വിവരം =
നാലടിയോളം പൊക്കത്തിൽ ശീമക്കൊങ്ങിണി വളരും. ദീർഘ അണ്ഡാകാരമുള്ള ചിരവനാക്കിന്റെ പോലെയുള്ള ചെറിയ ഇലകളാണ്‌ ഇവയ്ക്ക്. ഒരു മുട്ടിൽ രണ്ട് ഇലവീതം കാണപ്പെടുന്നു.

പൂങ്കുലയ്ക്ക് ഒരടിയോളം നീളമുണ്ട്. ഇവയോട് ഒട്ടിച്ചേർന്ന് ചെറിയ നീല പൂക്കൾ വിരിയുന്നു. എല്ലാക്കാലത്തും പുഷ്പിക്കുന്ന ഈ ചെടിയുടെ പൂങ്കുലകളിൽ ഒരിക്കലും നിറയെ പുഷ്പങ്ങൾ വിരിയില്ല. അഞ്ചു ദളങ്ങളും അഞ്ചു കേസരങ്ങളും രണ്ട് അറകളോടുംകൂടിയ അണ്ഡാശയവും അടങ്ങിയതാണ്‌ ഇവയുടെ പൂക്കൾ.

= ഉപയോഗം =
പാരമ്പര്യ ചികിത്സയിൽ ഇവ അരച്ച് വ്രണങ്ങൾക്കു മുകളിൽ പുരട്ടാറുണ്ട്. പനിക്കും വാതത്തിനും ഇവയുടെ ഇല അരച്ച് സേവിക്കുന്നു.

തായ് പാരമ്പര്യ ചികിത്സാരീതിയിൽ ഇവയെ പനിക്കും മൂത്രതടസ്സത്തിനും വിയർപ്പിന്റെ ആധിക്യത്തിനും മരുന്നായി ഉപയോഗിക്കുന്നു. തായ്ലാന്റിൽ ഇതിന്റെ ഇല ഉണക്കിപ്പൊടിച്ച് തേയിലയ്ക്കു പകരം പാനീയത്തിൽ ഉപയോഗിക്കാറുമുണ്ട്.

ഹ്രസ്വകാലവിളകൾക്കു (വേനൽ കായ്കറിക്കും മറ്റും) വേലികെട്ടാൻ പലയിടങ്ങളിലും ഈ ചെടി ഉപയോഗിച്ചിരുന്നു.

<references>


</doc>
<doc id="166023" url="https://ml.wikipedia.org/wiki?curid=166023" title="കോമൺവെൽത്ത് ഗെയിംസ് 1978">
കോമൺവെൽത്ത് ഗെയിംസ് 1978


</doc>
<doc id="166039" url="https://ml.wikipedia.org/wiki?curid=166039" title="സിദ്ധാർഥ് ഭരതൻ">
സിദ്ധാർഥ് ഭരതൻ

ഒരു മലയാളചലച്ചിത്രസംവിധായകനും നടനുമാണ് സിദ്ധാർഥ് ഭരതൻ. നിദ്ര എന്ന ചിത്രമാണ് ഇദ്ദേഹം ആദ്യമായി സംവിധാനം ചെയ്തത്. മലയാളചലച്ചിത്രസംവിധായകൻ ഭരതന്റെയും മലയാളനാടക, ചലച്ചിത്ര അഭിനേത്രി കെ.പി.എ.സി. ലളിതയുടേയും മകനുമാണ് സിദ്ധാർഥ്. തിരുവനന്തപുരം പട്ടം സ്വദേശിയും ജഗതി ശ്രീകുമാറിന്റെ അനന്തരവളുമായ അഞ്‌ജു എം.ദാസിനേയാണ് സിദ്ധാർഥ് വിവാഹം ചെയ്തിരിക്കുന്നത്. വടക്കാഞ്ചേരി എങ്കക്കാട്‌ "ഓർമ" എന്ന ഭവനത്തിലാണ് സിദ്ധാർഥ് വസിക്കുന്നത്.



</doc>
<doc id="166044" url="https://ml.wikipedia.org/wiki?curid=166044" title="കസ്സാൻഡ്ര">
കസ്സാൻഡ്ര

ഗ്രീക്ക് പുരാണകഥകളിലെ ഒരു ദുരന്ത കഥാപാത്രമാണ് കസ്സാൻഡ്ര. ഈ ട്രോയ് രാജകുമാരി, ട്രോജൻ യുദ്ധത്തിനു കാരണക്കാരനായ പാരിസിൻറെ സഹോദരിയുമായിരുന്നു.
ട്രോയ് രാജാവ് പ്രിയാമിന് പത്നി ഹെകൂബയിലുണ്ടായ ഇരട്ടപ്പെൺകുട്ടികളായിരുന്നു കസ്സാൻഡ്രയും ഹെലെനസും. കസ്സാൻഡ്ര, ഹെലെനേയും അഫ്രോഡൈറ്റിയേയും പോലെത്തന്നെ അതിസുന്ദരിയായിരുന്നത്രെ.

അപ്പോളോ അവളിൽ പ്രസാദിക്കുകയും ഭാവി പ്രവചിക്കാനുളള കഴിവ് അവൾക്കു വരമായി നൽകുകയും ചെയ്തു. പക്ഷേ തൻറെ പ്രേമാഭ്യർത്ഥനകൾ അവൾക്കു സ്വീകാര്യമല്ലെന്നത് അപ്പോളോക്ക് ഒട്ടും തന്നെ രസിച്ചില്ല. വരം ഒരിക്കൽ നൽകിയാൽ തിരിച്ചെടുക്കുക അസാധ്യം. പ്രതികാരബുദ്ധിയോടെ അപ്പോളോ കസ്സാൻഡ്രയെ ശപിച്ചു. "നിൻറെ പ്രവചനങ്ങൾ ആരും വിശ്വസിക്കാതെ പോട്ടെ".

എല്ലാ ദുരന്തങ്ങളും മുൻകൂട്ടി കാണാൻ കഴിഞ്ഞിട്ടും, കസ്സാൻഡ്ര നിസ്സഹായയായിരുന്നു. കാരണം അവളുടെ മുന്നറിയിപ്പുകൾ, മറ്റുളളവർ ഒരു ഭ്രാന്തിയുടെ ജല്പനങ്ങളായാണ് കണ്ടത്. ഹെക്റ്ററുടെ മരണം, ട്രോജൻ കുതിരയിലൂടെയുളള ചതിപ്രയോഗം, ട്രോയ് നഗരത്തിൻറെ പതനം, അഗമെമ്നണിൻറെ വധം,സ്വന്തം മരണം എല്ലാം അവൾ കൃത്യമായി പ്രവചിച്ചു.

ട്രോയ് നഗരത്തിൻറെ പതനസമയത്ത്, കസ്സാൻഡ്ര, അഥീനയുടെ ക്ഷേത്രത്തിൽ അഭയം തേടി. പക്ഷേ ഗ്രീക്കു ഭടന്മാർ അവളെ കണ്ടെത്തി പീഡിപ്പിച്ചു. പിന്നീട് അഗമെംമ്നൺ കസ്സാൻഡ്രയെ സ്വന്തമാക്കി. മൈസെനയിലേക്ക് തിരിച്ചെത്തിയ ഇവരെ രണ്ടുപേരേയും ആഗമെംമ്നോണിൻറെ പത്നി ക്ലെംനസ്ട്ര തന്ത്രപൂർവ്വം വധിക്കുന്നു.


</doc>
<doc id="166078" url="https://ml.wikipedia.org/wiki?curid=166078" title="തീയടിക്കൽ">
തീയടിക്കൽ

പത്തനംതിട്ട ജില്ലയിലെ ഒരു ഗ്രാമമാണ് തീയടിക്കൽ. ഇത് തിരുവല്ല - റാന്നി പ്രധാന പാതയിൽ ഇരവിപേരൂർ നിന്നും 12 കിലോമീറ്റർ ദൂരത്തായി സ്ഥിതി ചെയ്യുന്നു. 


</doc>
<doc id="166106" url="https://ml.wikipedia.org/wiki?curid=166106" title="പാരിസ് (ഗ്രീക്ക് പുരാണ കഥാപാത്രം)">
പാരിസ് (ഗ്രീക്ക് പുരാണ കഥാപാത്രം)

ഗ്രീക്ക് പുരാണകഥാപാത്രമായ പാരിസ്, ട്രോയ് രാജാവായിരുന്ന പ്രിയാമിൻറെയും പത്നി ഹെകൂബയുടേയും പുത്രനായിരുന്നു. ഹെക്റ്റർ, പാരിസിൻറെ സഹോദരനും, കസ്സാൻഡ്ര സഹോദരിയുമായിരുന്നു. സ്പാർട്ടയിലെ രാജ്ഞി ഹെലെനേയും കൊണ്ട് പാരിസ് ഒളിച്ചോടിയതാണ് ട്രോജൻ യുദ്ധത്തിനുളള മുഖ്യ കാരണം.

പ്രസവത്തിന് തൊട്ടുമുൻപ് ഹെകൂബ ഒരു വിചിത്ര സ്വപ്നം കണ്ടു. താൻ ജന്മം നൽകിയത് കത്തി ജ്വലിക്കുന്ന ഒരു തീപ്പന്തത്തെയാണെന്ന്. വരാനിരിക്കുന്ന ദുരന്തങ്ങളുടെ സൂചനയാണിതെന്ന് രാജപുരോഹിതർ വിധിയെഴുതി. നവജാത ശിശുവിനെ വളരാനനുവദിച്ചുകൂടാ, കൊന്നേ പറ്റൂ എന്ന നിർദ്ദേശം രാജദമ്പതികൾ ശരി വെച്ചെങ്കിലും സ്വയം ആ ക്രൂരകൃത്യം ചെയ്യാൻ ജന്മദാതാക്കളായ അവർക്കു അസാധ്യമായിരുന്നു. പ്രിയാം ഈ ചുമതല ഇടയസംഘത്തിൻറെ തലവനെ ഏല്പിച്ചു. പിഞ്ചു കുഞ്ഞിനെ ആയുധമുപയോഗിച്ച് കൊല്ലാൻ ഇടയത്തലവനും മനസ്സു വന്നില്ല. അയാൾ കുഞ്ഞിനെ മലഞ്ചരുവിലുപേക്ഷിച്ചു. നിസ്സഹായനായ ശിശുവിന് സ്വാഭാവികമരണം നിശ്ചയം എന്നയാൾ കരുതി. വിധിനിർണ്ണയം മറ്റൊന്നായിരുന്നു. ഒരു പെൺ കരടി കുഞ്ഞിനെ പാലൂട്ടി രക്ഷിച്ചു. ഒമ്പതു ദിവസം കഴിഞ്ഞ് എന്തായെന്നറിയാൻ തിരിച്ചെത്തിയ ഇടയത്തലവൻ ശിശു ജീവനോടുകൂടി ഇരിക്കുന്നതുകണ്ട് അത്ഭുതപ്പെട്ടു. അയാൾ അതിനെ പുറത്തേറ്റി സ്വന്തം വീട്ടിലേക്കു കൊണ്ടുപോന്നു. പാരിസ് ഇടയബാലനായി വളർന്നുവന്നു. എങ്കിലും സൌന്ദര്യവും ബുദ്ധിശക്തിയും കാരണം പാരിസ് എല്ലാവരുടേയും ശ്രദ്ധയാകർഷിച്ചു.
തെറ്റിസും പേലസുമായുളള വിവാഹത്തോടനുബന്ധിച്ച് അപ്പോളോ ഒളിമ്പസ്സ് പർവ്വതത്തിൽ ഒരു വിരുന്നു നൽകി. മാത്സര്യദേവതയായ എറിസ്സിനു മാത്രം ക്ഷണം ലഭിച്ചില്ല. കലഹപ്രിയയായ എറിസ്സ് " ഏറ്റവും സൌന്ദര്യവതിക്ക്" എന്നെഴുതിയ സ്വർണ്ണ ആപ്പിൾ ദർബാറിലേക്ക് ഉരുട്ടിയിട്ടു. ഹീര,അഥീന, അഫ്രൊഡൈറ്റി എന്നിവരായിരുന്നു സൌന്ദര്യത്തിൽ മുൻപന്തിയിൽ നിൽക്കുന്നവർ. ഈ മൂവരും തമ്മിലുളള മത്സരത്തിന് വിധി പറയാൻ ദേവരാജാവായ സ്യൂസ് ഒരുക്കമായില്ല; പകരം, പാരിസ് ആണ് പറ്റിയ വിധികർത്താവ് എന്നഭിപ്രായപ്പെട്ടു. പാരിസിനെ മൂവരും പ്രലോഭിപ്പിക്കാൻ ശ്രമിച്ചു. അഥീന, യുദ്ധസാമർത്ഥ്യവും, ബുദധികൂർമതയും ഹീര, ഏഷ്യയും യൂറോപ്പും അടക്കം സ്ഥലസമ്പത്തുക്കളും. അഫ്രൊഡൈറ്റി. ലോകൈകസുന്ദരി ഹെലെനെ ഭാര്യയായും പ്രതിഫലമായി വാഗ്ദാനം ചെയ്തു. പാരിസ് പ്രഖ്യാപിച്ചു അഫ്രൊഡൈറ്റിയാണ് മൂവരിൽ അഗ്രിമസ്ഥാനത്ത്.

ഹെലെൻ സ്പാർട്ടയിലെ രാജാവ് മെനിലോസിൻറെ പത്നിയായിരുന്നു. ഹെലെനെയും കൊണ്ട് ഒളിച്ചോടാൻ അഫ്രൊഡൈറ്റി രംഗമൊരുക്കിക്കൊടുത്തു.ഹെലെനെ വീണ്ടെടുക്കാൻ ഗ്രീക്ക് യോദ്ധാക്കൾ സംഘടിതരായി ട്രോയ്ക്കെതിരെ യുദ്ധം പ്രഖ്യാപിച്ചു.ഹോമറുടെ മഹാകാവ്യം ഇലിയഡിൻറെ പ്രതിപാദ്യം ഈ യുദ്ധമാണ്.
യുദ്ധത്തിൽ മാരകമായി മുറിവേറ്റ പാരിസിനെ രക്ഷിക്കാൻ, ഹെലെൻ, പാരിസിൻറെ പഴയ സ്നേഹിതയോടഭ്യർത്ഥിക്കുന്നു. വിശേഷസിദ്ധികളുളള അവൾ വിസമ്മതിക്കുന്നു. പാരിസ് താമസിയാതെ അന്ത്യശ്വാസം വലിക്കുന്നു. പാരിസിൻറെ മരണത്തോടെ യുദ്ധം അവസാനിക്കുന്നില്ല. വീരഗതി പ്രാപിക്കാൻ വീണ്ടുമെത്രയോ ട്രോജൻ യോദ്ധാക്കൾ മുന്നോട്ടു വന്നു. അവസാനം ട്രോജൻ കുതിര എന്ന ചതിപ്രയോഗത്തിലൂടെയാണ്, ട്രോയ് നഗരത്തിൻറെ പതനവും ഗ്രീക്ക് വിജയവും സാധ്യമായത്. അതോടെ ഹെലെനും മെനിലോസിൻറെ കൂടെ സ്പാർട്ടയിലേക്ക് തിരിച്ചു പോകുന്നു.


</doc>
<doc id="166111" url="https://ml.wikipedia.org/wiki?curid=166111" title="യുഗോസ്ലാവിയ">
യുഗോസ്ലാവിയ

യൂറോപ്പിൽ മുമ്പുണ്ടായിരുന്ന ഒരു രാഷ്ട്രമാണു് യുഗോസ്ലാവിയ. ഇതു് വിഘടിച്ചാണു് ബോസ്നിയ ഹെർസെഗോവിന, സെർബിയ. ക്രൊയേഷ്യ. മാസിഡോണിയ മോണ്ടെനെഗ്രൊ, സ്ലോവേനിയ എന്നീരാഷ്ട്രങ്ങളുണ്ടായതു്. 

ചേരിചേരാ പ്രസ്ഥാനത്തിന്റെ സ്ഥാപകരാഷ്ട്രങ്ങളിലൊന്നായിരുന്നു. ഇവിടുത്തെ ഭരണാധികാരിയായിരുന്ന മാർഷൽ ടിറ്റോ ദീർഘകാലം ചേരിചേരാ പ്രസ്ഥാനത്തിന്റെ പ്രമുഖ വക്താവായിരുന്നു.






</doc>
<doc id="166113" url="https://ml.wikipedia.org/wiki?curid=166113" title="ടാക്കിയോൺ">
ടാക്കിയോൺ

പ്രകാശത്തേക്കാൾ വേഗത്തിൽ സഞ്ചരിക്കുന്നതായി സങ്കല്പിക്കപ്പെടുന്ന കണത്തെ ടാക്കിയോൺ എന്നു വിളിക്കുന്നു. ഇ. സി. ജി. സുദർശനാണ് ഈ പരികല്പനയുടെ ഉപജ്ഞാതാവ്. അസ്തിത്വം സൈദ്ധാന്തികമായി പ്രവചിക്കപ്പെട്ടിട്ടുണ്ടെങ്കിലും പരീക്ഷണ നിരീക്ഷണങ്ങളിലൂടെ ഇതിനെ കണ്ടെത്താൻ കഴിഞ്ഞിട്ടില്ല. ടാക്കിയോൺ എന്ന പേര് ശീഘ്രഗാമി എന്നർഥം വരുന്ന "ടാക്കിസ്" (tachys) എന്ന ഗ്രീക്കുപദത്തിൽ നിന്നു രൂപം കൊണ്ടതാണ്.

ശൂന്യതയിലെ പ്രകാശവേഗത 3,00,000 കി. മീ./സെ. ആണ്. ഇതിലധികം വേഗതയിൽ സഞ്ചരിക്കുന്ന യാതൊന്നിനേയും ഇന്നോളം രേഖപ്പെടുത്തിയിട്ടില്ല. ഐൻ സ്റ്റൈന്റെ ആപേക്ഷികതാസിദ്ധാന്തപ്രകാരം ശൂന്യതയിലെ പ്രകാശവേഗതയാണ് വേഗതയുടെ പരമമായ പരിധി; ഭൗതിക പ്രപഞ്ചത്തിലെ ഒരു വസ്തുവിനോ വികിരണത്തിനോ ഈ പരിധി ലംഘിക്കാൻ കഴിയില്ല. ഈ സിദ്ധാന്തമനുസരിച്ച് ഒരു വസ്തുവിന്റെ ദ്രവ്യമാനം വേഗതയ്ക്കൊപ്പം വർധിക്കണം. വേഗത പ്രകാശവേഗതയെ സമീപിക്കുമ്പോൾ ദ്രവ്യമാനം അനന്തമായി വർധിക്കുന്നു. വേഗത പ്രകാശവേഗതയെ മറികടന്നാൽ ദ്രവ്യമാനം അയഥാർഥം (imaginary) ആയിത്തീരും. ദ്രവ്യമാനം മാത്രമല്ല, ഊർജവും സംവേഗവും (momentum) വലിപ്പവുമെല്ലാം ഈ നിയമത്തിനു വിധേയമാണ്. ഈ പ്രതിഭാസം തീർത്തും അലൗകികം അഥവാ അഭൗതികം ആയതിനാൽ ഭൗതിക പ്രപഞ്ചത്തിൽ സംഭവ്യമല്ല.

എന്നാൽ ആപേക്ഷികതാസിദ്ധാന്തത്തെ നിഷേധിക്കാതെതന്നെ ഈ നിഗമനം ശരിയല്ലെന്ന് ലോകപ്രശസ്ത മലയാളി ശാസ്ത്രജ്ഞനായ ജോർജ് സുദർശൻ (E.C.G.Sudarshan) വാദിക്കുന്നു. പ്രകാശവേഗതയുടെ അതിർവരമ്പിനപ്പുറമുള്ള ലോകത്തു സഞ്ചരിക്കുന്ന കണങ്ങളുണ്ടായിക്കൂടെന്നില്ല എന്നദ്ദേഹം അഭിപ്രായപ്പെടുന്നു. അവയുടെ ഏറ്റവും കുറഞ്ഞ വേഗത പ്രകാശവേഗതയായിരിക്കും; ഏറ്റവും കൂടിയത് അനന്തവും.

1956-ലാണ് ഇ. സി. ജി. സുദർശൻ തന്റെ സിദ്ധാന്തമവതരിപ്പിച്ചത്. 1967-ൽ ഫെയ് ൻബെർഗും (Feinberg), 1974-ൽ റികാമി (Recami), മിഗ്നാനി (Mignani) എന്നിവരും ഈ സങ്കല്പത്തെ സാധൂകരിക്കുന്ന പഠനങ്ങൾ നടത്തുകയുണ്ടായി. തുടർന്ന് പല സൈദ്ധാന്തിക പഠനങ്ങളും ഈ വിഷയത്തിലുണ്ടായി.

ഈ കണത്തിന്റെ സവിശേഷ ഗുണങ്ങൾ താഴെപ്പറയുന്നു:




</doc>
<doc id="166118" url="https://ml.wikipedia.org/wiki?curid=166118" title="തത്തപ്പനി">
തത്തപ്പനി

ഒരു ജന്തുജന്യ രോഗമാണ് തത്തപ്പനി അഥവാ സിറ്റാക്കോസിസ്. ക്ലമൈഡിയോഫില സിറ്റാക്കി എന്ന ബാക്ടീരിയം മനുഷ്യരിലും, പക്ഷികളിലും ഉണ്ടാകുന്ന രോഗമാണിത്. ന്യൂമോണിയയായി തുടങ്ങി, പല അവയവങ്ങൾക്കും കേടുപാടു വരുത്താനും, മരണം വരെ ഉണ്ടാകാനും സാധ്യതയുള്ള അസുഖമാണ് സിറ്റാക്കോസിസ്. മറ്റ് പക്ഷികളെക്കലും തത്തകളിലാണ് ഈ അസുഖം കൂടുതലായും കണ്ടുവരുന്നത്. 

തത്ത, പ്രാവ്, കോഴി, താറാവ് തുടങ്ങിയ പക്ഷികളിൽ നിന്നാണ് ഈ രോഗം മനുഷ്യനിലേക്കു പകരുന്നത്. ക്ലമിഡിയ സിറ്റാക്കി (Chlamydia Psittaci) എന്ന സൂക്ഷ്മാണുവാണ് രോഗ ഹേതു. രോഗമുള്ള പക്ഷികളുടെ വിസർജ്യങ്ങളിൽ നിന്നുയരുന്ന പൊടി ശ്വസിക്കുന്നതോടെയാണ് മനുഷ്യരിലേക്ക് രോഗാണു സംക്രമണം നടക്കുന്നത്. കോഴിക്കർഷകരിലും പക്ഷികളെ വളർത്തുന്ന കടകളിൽ ജോലി ചെയ്യുന്നവരിലുമാണ് ഈ രോഗം സാധാരണയായി കണ്ടുവരുന്നത്. തത്തകളെ വളർത്തുന്ന മിക്കവർക്കും ചെറിയ തോതിൽ ഈ അപകടസാധ്യതയുണ്ട്.

രോഗാണു ശരീരത്തിൽ പ്രവേശിച്ച് 10-14 ദിവസങ്ങൾ വരെ നീണ്ടുനിൽക്കുന്ന ഇൻകുബേഷൻ പിരീഡ് കഴിഞ്ഞതിനു ശേഷം രോഗലക്ഷണങ്ങൾ പ്രകടമാകും. അപ്രാരൂപിക ന്യൂമോണിയയാണ് ആദ്യം പ്രകടമാകുക. ടൈഫോയ്ഡ് പനിയെ അനുസ്മരിപ്പിക്കുന്ന രോഗലക്ഷണങ്ങളായ : ചൂടേറിയ പനി, സന്ധിവേദന, തൂറ്റൽ, കൺജക്ടൈവൈറ്റിസ് എന്നിവ ഉണ്ടാകാം. റോസ് നിറമുള്ള കുത്തുകൾ ശരീരത്തിൽ കാണപ്പെടാം, ഇവയെ ഹോർഡർ പുള്ളികൾ എന്നു വിളിക്കുന്നു. കൂടാതെ പ്ലീഹവീക്കവും, തലവേദനയും ഉണ്ടാകാം. എക്സ്-റേയിൽ ശ്വാസകോശ ഫീൽഡിൽ വെള്ളകലർന്ന പാടുകൾ കാണപ്പെടും. രക്തത്തിൽ പ്ലേറ്റ്ലെറ്റുകളും, ശ്വേതരക്താണുക്കളും കുറയുകയും, കരൾ എൻസൈമുകൾ കൂടുകയും ചെയ്യും. 

ഈ അസുഖം മൂലം എന്റോകാർഡൈറ്റിസ്, കരൾവീക്കം, ഹൃദയപേശിവീക്കം, കെരറ്റോകൺജക്ടൈവൈറ്റിസ് എന്നിവ ഉണ്ടാകാം. പല രോഗികൾക്കും അടിയന്തര ചികിത്സയും, കൃത്രിമ ശ്വാസോച്ഛ്വാസവും നൽകേണ്ടിവന്നേക്കാം.

രോഗം ബാധിക്കുന്ന പക്ഷികൾ അവശരായി കൂനിക്കൂടി നില്ക്കുന്നതു കാണാം. പനി, അസഹ്യമായ തലവേദന, ചുമ എന്നിവയാണ് മനുഷ്യരിൽ സാധാരണ കണ്ടുവരുന്ന ലക്ഷണങ്ങൾ. സന്ധിവേദന, തൊണ്ടവീക്കം, മൂക്കിൽനിന്ന് രക്തം വരിക, ക്ഷീണം, വിഷാദം എന്നീ ലക്ഷണങ്ങളും കാണിക്കാറുണ്ട്. ഗുരുതരാവസ്ഥയിൽ ശ്വാസതടസ്സമനുഭവപ്പെടുന്നു.

രോഗ നിവാരണത്തിന് ടെട്രാസൈക്ലിനാണ് സാധാരണയായി നിർദ്ദേശിക്കാറുള്ളത്. യഥാസമയം ചികിത്സ ലഭിക്കാതെ വന്നാൽ രോഗം ശമിക്കുന്നതിന് ആഴ്ചകളും മാസങ്ങളും വേണ്ടിവരും. രോഗം നിർണയിക്കപ്പെടാതെയും യഥാവിധി ചികിത്സ ലഭിക്കാതെയും വരുന്ന ചില സന്ദർഭങ്ങളിൽ രോഗം മാരകമാകാറുണ്ട്.



</doc>
<doc id="166124" url="https://ml.wikipedia.org/wiki?curid=166124" title="എ. സുബ്ബറാവു">
എ. സുബ്ബറാവു

കേരളത്തിലെ മുൻ ആരോഗ്യമന്ത്രിയും, കാസർഗോഡ് ജില്ലയിൽ മഞ്ചേശ്വരം നിയമസഭ മണ്ഡലത്തെ രണ്ടുതവണ നിയമസഭയിൽ പ്രതിനിധീകരിച്ച വ്യക്തിയുമാണു് ഡോ. എ. സുബ്ബറാവു
മഞ്ചേശ്വരത്തിനടുത്തായിരുന്നു അദ്ദേഹം താമസിച്ചിരുന്നതു് . മഞ്ചേശ്വരത്ത് കമ്യൂണിസ്റ്റ് പാർട്ടിയും കർഷകപ്രസ്ഥാനവും കെട്ടിപ്പടുക്കുന്നതിലും ഇദ്ദേഹം നൽകിയിട്ടുള്ള നേതൃത്വം വളരെ പ്രധാനപ്പെട്ടതാണ്. 1980-ലെ നായനാർ മന്ത്രിസഭയിൽ ആരോഗ്യമന്ത്രിയും 1985 മുതൽ രണ്ടുതവണയായി നാലുകൊല്ലം രാജ്യസഭാംഗവുമായിരുന്നിട്ടുണ്ട്. കാസർഗോഡ് അലോപ്പതി ചികിത്സാസമ്പ്രദായം പരിചയപ്പെടുത്തിയവരിൽ പ്രധാന പങ്കുവഹിച്ചിരുന്നു.


</doc>
<doc id="166125" url="https://ml.wikipedia.org/wiki?curid=166125" title="വാഴത്തോപ്പ്">
വാഴത്തോപ്പ്

ഇടുക്കി ജില്ലയിലെ തൊടുപുഴ താലൂക്കിൽ ഇടുക്കി ബ്ലോക്കിലെ വാഴത്തോപ്പ് പഞ്ചായത്തിലെ ഒരു ഗ്രാമമാണ് വാഴത്തോപ്പ്. പഞ്ചായത്തിൽ വാഴത്തോപ്പ് എന്ന പേരിൽ ഒരു വാർഡുമുണ്ട്.




</doc>
<doc id="166127" url="https://ml.wikipedia.org/wiki?curid=166127" title="കരോൻമാടി">
കരോൻമാടി

വടക്കേ മലബാറിൽ നെല്ലു് സൂക്ഷിക്കാനുപയോഗിച്ചിരുന്ന രീതിയാണു് കരോൻമാടി. 

ചാണകം തേച്ച നിലത്ത്‌ പുല്ലുവിരിക്കുന്നു. അതിനുമുകളിൽ വട്ടത്തിൽ ധാന്യം നിരത്തി കയറുകെട്ടി ബലം വരുത്തുന്നു. ഇരുപത്തഞ്ച് പറ നെല്ലുവരെ കൊളളുന്ന കരോൻമാടാറുണ്ടു്. ഭക്ഷ്ണത്തിനുള്ള നെല്ലാണ്‌ കരോൻമാടി സൂക്ഷിച്ചിരുന്നത്‌. നെൽവിത്തുകൾ ചെറിയ വൈക്കോൽപ്പൊതികളാക്കിയാണു് സൂക്ഷിക്കാറ്. 

സമൃദ്ധിയേയും ഐശ്വര്യത്തേയും സൂചിപ്പിക്കാനായി കരോൻമാടുക എന്ന പദം ഉപയോഗിക്കാറുണ്ട്.


</doc>
<doc id="166132" url="https://ml.wikipedia.org/wiki?curid=166132" title="വല്ലം">
വല്ലം

കൃഷിക്കാർ വിത്തു് സൂക്ഷിക്കാനുപയോഗിച്ചിരുന്ന കുട്ടകളെയാണു് വല്ലം എന്നു് പറയുന്നതു്. വിത്തുകൊട്ട, വല്ലോട്ടി, മുറങ്ങളും പറക്കൊട്ടകളും എല്ലങ്ങളും ഒക്കെയാണിതിൽ പെടുന്നത്. 

വല്ലം നിർമ്മിക്കുന്നതു് അതാതു ദേശത്തെ പറയസമുദായക്കാരുടെ അവകാശമായാണു് കരുതിയിരുന്നതു്. പത്തു പറ മുതൽ അമ്പതു പറ വരെ കൊളളുന്ന വല്ലങ്ങളുണ്ടു്. വല്ലോട്ടിക്ക്‌ ആറടി വരെ ഉയരമുണ്ടാകും. അവയുടെ താഴെ ചതുരാകൃതിയിലും മുകളിലേക്ക്‌ വരുന്തോറും വൃത്താകൃതിയിലുമാണു്. വിത്തു കണ്ടത്തിലേക്ക്‌ കൊണ്ടുപോകുന്നതിനാണു് വിത്തുകൊട്ട ഉപയോഗിച്ചിരുന്നതു്.


</doc>
<doc id="166164" url="https://ml.wikipedia.org/wiki?curid=166164" title="തുരിശ്">
തുരിശ്

ചെമ്പ് ഓക്സിജനുമായി ചേർന്നുണ്ടാകുന്ന ഒരു പദാർത്ഥം. ശാസ്ത്രനാമം കോപ്പർ സൾഫേറ്റ്. കുപ്രിക്ക് സൾഫേറ്റ് എന്നും അറിയപ്പെടുന്നു. രാസസൂത്രം CuSO. നീലനിറത്തിലാണ് ഇത് സാധാരണ കണ്ടുവരുന്നത്.

ഒരു കീടനാശിനികൂടിയായ ഇത് ബോർഡോ മിശ്രിതത്തിലെ പ്രധാന ചേരുവയാണ്.


</doc>
<doc id="166169" url="https://ml.wikipedia.org/wiki?curid=166169" title="ഫിഷ്ബേസ്">
ഫിഷ്ബേസ്

മത്സ്യകുലത്തിൽപെടുന്ന ജീവികളെ കുറിച്ചുള്ള ഒരു സമഗ്ര വിവരസംഭരണിയാണു് ഫിഷ്ബേസ്.


</doc>
<doc id="166171" url="https://ml.wikipedia.org/wiki?curid=166171" title="ഈദ് ഗാഹ്">
ഈദ് ഗാഹ്

മുസ്ലിംകളുടെ പെരുന്നാൾ പ്രാർത്ഥന( നമസ്കാരം) നടക്കുന്ന സ്ഥലം ആണ് ഈദ് ഗാഹ്.ഈദ് എന്ന അറബി പദവും ഗാഹ് എന്ന പേർഷ്യൻ പദവും ചേർന്നാണ് ഈ പ്രയോഗമുണ്ടായത്.സമയം, സ്ഥലം, ഇടം എന്നൊക്കെയാണ് ഗാഹിന്റെ സാരം.പ്രത്യേക ആവശ്യത്തിന് ഒരുമിച്ചുകൂടുന്ന സ്ഥലങ്ങളെ ഗാഹ് എന്ന് പറയാറുണ്ട്.കോടതിക്ക് "ബാർഗാഹ്" എന്നും,വിനോദങ്ങൾ അർങ്ങേറുന്ന സ്ഥലത്തിന് "ബാസീ ഗാഹ്" എന്നും പറയുന്നു.
ഖുർആനിലോ ഹദീഥിലോ ഈദ് ഗാഹ് എന്ന പ്രയോഗമില്ല.നമസ്കാരസ്ഥലം എന്ന അർഥത്തിൽ "മുസ്വല്ല" എന്ന വാക്കാണ് ഹദീഥിൽ വന്നിട്ടുള്ളത്.ഈദ് ഗാഹുകൾക്ക് അറബിയിൽ "മൈദാനുസ്വലാത്" എന്നാണ് സാധാരാണ പറയുക.
പെരുന്നാൾ പ്രാർത്ഥന( നമസ്കാരം) പള്ളിയിൽ വെച്ചാകാമെങ്കിലും പ്രത്യേകം സജ്ജമാക്കിയ ഈദ് ഗാഹുകളിൽ നടത്തുന്നതാണ് നബിചര്യ(സുന്നത്ത്).മുഹമ്മദ്നബി ജീവിതകാലത്തിനിടയിൽ ഒരു തവണ മാത്രമെ പള്ളിയിൽ വെച്ച് പെരുന്നാൾ പ്രാർത്ഥന നടത്തിയിട്ടുള്ളൂ( മഴയായതിനാൽ ഈദ് ഗാഹ് പ്രായോഗികമല്ലാത്തതിനാൽ).പെരുന്നാൾ ദിനത്തിൽ പ്രഭാതപ്രാർത്ഥനക്ക് ശേഷം കുളിച്ച് പുതുവസ്ത്രങ്ങളണിഞ്ഞ് കുടുംബാംഗങ്ങളോടൊത്ത് ഈദ് ഗാഹിലെത്തണം. ദൈവത്തെ പ്രകീർത്തിക്കുന്ന വചനങ്ങൾ മുഴക്കിയാണ് ഈദ് ഗാഹുകളിൽ അണിനിരക്കേണ്ടത്. ആദ്യം രണ്ട് തവണ(റകഅത്) നമസ്കരിച്ച ശേഷം നേതാവ് (ഇമാം) ഈദ് സന്ദേശം നൽകുന്നതോടെ ഈദ് പ്രാർത്ഥന പൂർണ്ണമാകുന്നു.
കേരളത്തിൽ ഈദ് ഗാഹുകൾ സംഘടിപ്പിക്കുന്ന പതിവ് ആദ്യകാലത്ത് ഉണ്ടായിരുന്നില്ല.1932ൽ ഒരു ബലി പെരുന്നാളിന് കണ്ണൂർ ജില്ലയിലെ തലശ്ശേരിയിലാണ് കേരളത്തിൽ ആദ്യമായി ഈദ് ഗാഹ് സംഘടിപ്പിച്ചത്.എന്നാൽ കേരളത്തിനു പുറത്ത് ഇന്ത്യയിലെ എല്ലാ സ്ഥലത്തും ഈദ് ഗാഹുകൾ വ്യാപകമാണ്.

ഗൾഫ് നാടുകളിൽ
ഗൾഫ് നാടുകളിലും മലയാളികൾ ഈദുഗാഹുകൾ സംഘടിപ്പിച്ച് വരുന്നു.കുവൈത്തിലെ മലയാളികളായ വിശ്വാസികൾക്ക് വേണ്ടി ആദ്യമായി ഈദ് ഗാഹ് സംഘടിപ്പിച്ചത് കുവൈത്ത് ഇന്ത്യൻ ഇസ്ലാഹി സെൻററാണ്. അബ്ബാസിയയിൽ നടന്ന ഈദുഗാഹിന് അബ്ദുൽ അസീസ് സലഫി നേതൃത്യം നൽകി


</doc>
<doc id="166172" url="https://ml.wikipedia.org/wiki?curid=166172" title="മരവാഴ">
മരവാഴ

ഓർക്കിഡ് കുടുംബത്തിൽ പെട്ട ഒരു സസ്യമാണ് മരവാഴ. ജീനസ്സ് : വാൻഡ. ശാസ്ത്രനാമം : Vanda spathulata'. ഇതിന്റെ പുഷ്പത്തിന്റെ നീരു് തിമിരം, ഗ്ലൂക്കോമ, അന്ധത എന്നിവയെ ചെറുക്കാൻ ഉപയോഗിക്കാറുണ്ടു്.


</doc>
<doc id="166179" url="https://ml.wikipedia.org/wiki?curid=166179" title="യുവേഫ കപ്പ് വിന്നേഴ്സ് കപ്പ്">
യുവേഫ കപ്പ് വിന്നേഴ്സ് കപ്പ്

1960 മുതൽ 1999 വരെ യുവേഫ സംഘടിപ്പിച്ച ഒരു അന്താരാഷ്ട്ര ഫുട്ബോൾ ടൂർണമെന്റ് ആയിരുന്നു യുവേഫ കപ്പ് വിന്നേഴ്സ് കപ്പ്. "യൂറോപ്യൻ കപ്പ് വിന്നേഴ്സ് കപ്പ്" എന്നായിരുന്നു ഈ മത്സരം ആദ്യം അറിയപ്പെട്ടിരുന്നത്. യൂറോപ്പിലെ ഏറ്റവും മികച്ച ഫുട്ബോൾ ക്ലബ്ബുകളാണ് ഈ ടൂർണമെന്റിൽ മത്സരിക്കുന്നത്. യൂറോപ്പിലെ പ്രാദേശിക കപ്പ് വിജയികളാണ് ഈ ടൂർണമെന്റിൽ പങ്കെടുക്കുന്നത്. 1998-99 സീസണിലാണ് ഈ മത്സരം അവസാനമായി സംഘടിപ്പിച്ചത്. അതിനു ശേഷം യുവേഫ കപ്പുമായി ഈ ടൂർണമെന്റിനെ ലയിപ്പിച്ചു. റദ്ദാക്കുന്നതു വരെ, യുവേഫ ചാമ്പ്യൻസ് ലീഗിനു ശേഷം യൂറോപ്പിലെ ഏറ്റവും പ്രധാനപ്പെട്ട ക്ലബ് ടൂർണമെന്റായിരുന്നു ിത്.


</doc>
<doc id="166186" url="https://ml.wikipedia.org/wiki?curid=166186" title="യുവേഫ യൂറോപ്പ ലീഗ്">
യുവേഫ യൂറോപ്പ ലീഗ്

1971 മുതൽ യുവേഫ സംഘടിപ്പിക്കുന്ന ഒരു അന്താരാഷ്ട്ര ഫുട്ബോൾ ടൂർണമെന്റ് ആണ് യുവേഫ യൂറോപ്പ ലീഗ്. യുവേഫ കപ്പ് എന്നാണ് ഈ മത്സരം ആദ്യം അറിയപ്പെട്ടിരുന്നത്. പ്രാദേശിക ലീഗുകളിലെയും മറ്റ് മത്സരങ്ങളിലെയും പ്രകടനങ്ങളിലൂടെ യോഗ്യത നേടിയ യൂറോപ്യൻ ക്ലബ്ബുകളാണ് ഈ ടൂർണമെന്റിൽ പങ്കെടുക്കുന്നത്. നിലവിൽ, യുവേഫ ചാമ്പ്യൻസ് ലീഗിനു ശേഷം യൂറോപ്പിലെ ഏറ്റവും പ്രധാനപ്പെട്ട ക്ലബ് ടൂർണമെന്റാണിത്.


</doc>
<doc id="166193" url="https://ml.wikipedia.org/wiki?curid=166193" title="തന്ത്രികൾ">
തന്ത്രികൾ

ക്ഷേത്രങ്ങളിലെ പൂജാദികർമങ്ങൾ ശാസ്ത്രാനുസരണം നിശ്ച യിച്ചു നടത്തുകയോ നടത്തിക്കുകയോ ചെയ്യുന്നവർ തന്ത്രികൾ‍ എന്ന പേരിൽ അറിയപ്പെടുന്നു. ക്ഷേത്രകാർമികൻ, പുരോഹിതൻ എന്നീ പേരുകളിലും അറിയപ്പെടുന്നു. പ്രാചീനകാലം മുതൽ തന്ത്രം കാരായ്മാവകാശമായിരുന്നു. ദൈവികമായ കാര്യങ്ങളെക്കുറിച്ചു വിധി പറയുന്നതിനുള്ള അധികാരം തന്ത്രികളിലാണു നിക്ഷിപ്തമായിട്ടുള്ളത്. തന്ത്രികൾ ക്ഷേത്രത്തിലനുഷ്ഠിക്കുന്ന പ്രവൃത്തികളാണ് "തന്ത്രം" എന്ന പേരിലറിയപ്പെടുന്നത്.

കാമ്പ്രം (കൊട്ടിയൂരമ്പലം), ചേന്നാസ് (ഗുരുവായൂരമ്പലം), താഴമൺ (ശബരിമല ക്ഷേത്രം), തരണനെല്ലൂർ (ഇരിങ്ങാലക്കുട ക്ഷേത്രം) എന്നീ നാല് ഇല്ലക്കാരാണ് കേരളത്തിലെ പ്രസിദ്ധ തന്ത്രിമാർ. മറ്റൊരു പ്രസിദ്ധ താന്ത്രിക കുടുംബമാണ് ഭദ്രകാളിമറുപ്പിള്ളി.

ക്ഷേത്രങ്ങളോടനുബന്ധിച്ചുള്ള കൊടിയേറ്റം, ദിക്കുബലി, ആറാട്ട്, തൂക്കം, കലശാഭിഷേകം, നവകം തുടങ്ങിയുള്ള ചടങ്ങുകളൊക്കെ നിർവഹിക്കുന്നത് തന്ത്രിമാരാണ്.

ക്ഷേത്രങ്ങളിലെ പൂജാദികളായ ആഭ്യന്തരകർമങ്ങൾ ശാസ്ത്രാ ചാരമനുസരിച്ച് നിശ്ചയിച്ചു നടത്തുകയോ, തങ്ങളുടെ മേൽനോട്ടത്തിൽ അവയെ നടത്തിക്കുകയോ ചെയ്യുന്ന ആചാര്യന്മാരാണ് "തന്ത്രികൾ" എന്ന് കേരളീയ സംസ്കൃത സാഹിത്യ ചരിത്രത്തിൽ പരാമർശം ഉണ്ട്.

നന്നായി സ്ഥിതിചെയ്യുമീശ്വരസ്വരൂപത്തെ തന്ത്രിയെപ്പോലെ പൂജിച്ചിടാം എന്ന് "ചിത്രരാമായണവും" "തന്ത്രി നമ്പൂതിരിപ്പാട് ക്ഷേത്രത്തിൽ ഭരണം നടത്തുന്നതിന് അധികാരി"'എന്ന് "ട്രിവാൻഡ്രം സാൻസ്ക്രിറ്റ് മാനുവലിൽ" നാഗമയ്യയും തന്ത്രിമാരെക്കുറിച്ച് രേഖപ്പെടുത്തിക്കാണുന്നു.



</doc>
<doc id="166197" url="https://ml.wikipedia.org/wiki?curid=166197" title="യുവേഫ സൂപ്പർ കപ്പ്">
യുവേഫ സൂപ്പർ കപ്പ്

197 മുതൽ യുവേഫ സംഘടിപ്പിക്കുന്ന ആണ്ടുതോറും നടക്കുന്ന ഒരു ഫുട്ബോൾ മത്സരമാണ് യുവേഫ സൂപ്പർ കപ്പ്. യുവേഫ കപ്പ് എന്നാണ് ഈ മത്സരം ആദ്യം അറിയപ്പെട്ടിരുന്നത്. യുവേഫ നടത്തുന്ന ടൂർണമെന്റുകളായ യുവേഫ ചാമ്പ്യൻസ് ലീഗിലെയും യുവേഫ യൂറോപ്പ ലീഗിലെയും വിജയികളാണ് ഈ മത്സരത്തിൽ ഏറ്റുമുട്ടുന്നത്. സീസണിന്റെ തുടക്കത്തിൽ, ഓഗസ്റ്റ് മാസത്തിലാണ് ഈ മത്സരം നടക്കുന്നത്.

1972 മുതൽ 1999 വരെ യൂറോപ്യൻ കപ്പിലെയും (യുവേഫ ചാമ്പ്യൻസ് ലീഗ്) യൂറോപ്യൻ കപ്പ് വിന്നേഴ്സ് കപ്പിലെയും (യുവേഫ കപ്പ് വിന്നേഴ്സ് കപ്പ്) വിജയികൾ തമ്മിലായിരുന്നു ഈ മത്സരം നടന്നിരുന്നത്. യൂറോപ്യൻ കപ്പ് വിന്നേഴ്സ് കപ്പ് റദ്ദാക്കിയതിനെ തുടർന്ന് യുവേഫ യൂറോപ്പ ലീഗിലെ വിജയികളാണ് പകരം മത്സരിക്കുന്നത്.


</doc>
<doc id="166204" url="https://ml.wikipedia.org/wiki?curid=166204" title="വലിയ വയൽനായ്ക്കൻ">
വലിയ വയൽനായ്ക്കൻ

കൊറ്റി കുടുംബത്തിലെ ഒരു പക്ഷിയാണ്‌ വലിയ വയൽനായ്ക്കൻ . അടുത്ത കാലം വരെ ഇന്ത്യൻ ഉപഭൂഖണ്ഡത്തിൽ സാധാരണയായി കാണപ്പെട്ടിരുന്നെങ്കിലും ഇപ്പോൾ വംശനാശഭീഷണി നേരിടുകയാണ്‌.

ഒന്നര മീറ്ററോളം ഉയരമുള്ള വലിയ വയൽനായ്ക്കൻ ഇന്ത്യയിലെ കൊറ്റികളിൽ ഏറ്റവും വലിപ്പമുള്ള പക്ഷിയാണ്‌. കറുപ്പും ചാരനിറവും ശോഭയില്ലാത്ത വെളുപ്പുനിറവുമാണിവയ്ക്ക്. കൊക്കിന്‌ ആപ്പിന്റെ ആകൃതിയുള്ള ഇളം മഞ്ഞ നിറമാണ്‌. ഞാറപ്പക്ഷികൾ ഒഴിച്ചാൽ ഏറ്റവും വലിയ കൊക്കുകൾ ഇവയാണ് . നെഞ്ചിൽ നിന്ന് തൂങ്ങിക്കിടക്കുന്ന ഒരു ചുവന്ന സഞ്ചിയും ഇവയ്ക്കുണ്ട്. പട്ടാളച്ചിട്ടയിൽ കവാത്തു ചെയ്യുന്നതുപോലെയാണ്‌ ഇവയുടെ നടത്തം എന്നതിനാലാണ്‌ ആംഗലേയത്തിൽ adjutant എന്ന പേർ വിളിക്കുന്നത്. വലിപ്പക്കൂടുതൽ മൂലം ഇവ അല്പ്പദൂരം ഓടിയശേഷമാണ്‌ പറന്നുയരാറ്. വയൽനായ്ക്കൻ എന്ന പക്ഷിയും ഇതേ കുടുംബത്തിലേതാണ്‌. കാഴ്ചയിൽ ആൺ, പെൺ പക്ഷികളെ തിരച്ചറിയാനുള്ള വ്യത്യാസങ്ങൾ പ്രകടമല്ല.

വറ്റിവരുന്ന പാടങ്ങൾ, ചതുപ്പുകൾ, എച്ചിൽ എന്നിവയിലാണ്‌ സാധാരണയഅയി വലിയ വയൽനായ്ക്കൻ ഇരതേടാറ്. ചത്തതും കരയടിഞ്ഞതുമായ മത്സ്യങ്ങൾ, ചതുപ്പിലെ മറ്റു പ്രാണികൾ, ഇഴജന്തുക്കൾ തുടങ്ങിയവയാണ്‌ പ്രധാന ഭക്ഷണം. ശവം തിന്നാനും ഇവ കഴുകന്മാരോടൊത്ത് കൂടാറുണ്ട്.‌ 

ശിശിരകാലത്താണ്‌ ഇവ പ്രജനനം ചെയ്യുക. ഉയരമുള്ള മരങ്ങളിലും പാറക്കെട്ടിനു മുകളിലും കമ്പുകൾ നിരത്തി വലിയ കൂടുണ്ടാക്കും. കോളനികൾ ആയാണ്‌ കൂടുകെട്ടുക. ഒരു പ്രജനന സമയത്ത് വലിയ വയൽനായ്ക്കൻ പിടകൾ മൂന്നോ നാലോ മുട്ടകൾ ഇടാറുണ്ട്. മുപ്പത്തഞ്ച് ദിവസത്തോളം അടയിരുന്നു വിരിയ്ക്കുന്ന കുഞ്ഞുങ്ങളെ അഞ്ചുമാസത്തോളം മാതാപിതാക്കൾ കൂട്ടിനുള്ളിൽ തീറ്റിപ്പോറ്റിയശേഷമാണ്‌ പറക്കമുറ്റാറ്‌. ഇത്രയും കാലം ഉയരത്തിലെ കൂട്ടിനുള്ളിൽ ജീവിക്കുന്നതുകാരണം കുഞ്ഞുങ്ങൾ താഴെ വീണ്‌ ചത്തുപോകുക വളരെ സാധാരണമാണ്‌.

മനുഷ്യനൊഴികെ ഒരു ജന്തുവിൽ നിന്നും ആരോഗ്യമുള്ള, പ്രായപൂർത്തിയായ വയൽ നായ്ക്കനു ഭീഷണിയില്ല. എന്നാൽ മലിനീകരണം, സ്വാഭാവിക വാസകേന്ദ്രങ്ങളുടെ നാശം, വേട്ട, കീടനാശിനി പ്രയോഗം, ചതുപ്പ് വരൾച്ചയും നികത്തലും തുടങ്ങിയവ മൂലം ഇവ ഇന്ന് വംശനാശഭീഷണിയിലാണ്‌.


</doc>
<doc id="166207" url="https://ml.wikipedia.org/wiki?curid=166207" title="ദക്ഷിൺ ദിനജ്പൂർ">
ദക്ഷിൺ ദിനജ്പൂർ

പശ്ചിമ ബംഗാൾ സംസ്ഥാനത്തിലെ ഒരു ജില്ലയാണ് ദക്ഷിൺ ദിനജ്പൂർ. ദക്ഷിൺ ദിനജ്പൂർ ജില്ലയ്ക്ക് 2,219 ച.കി.മീ. വിസ്തീർണമുണ്ട്. ജനസംഖ്യ: 16,70,931 (2011); ജനസാന്ദ്രത: 753/ ച.കി.മീ. (2011); 

പൊതുവേ നിരപ്പാർന്ന എക്കൽ സമതലത്താൽ സമ്പന്നമാണ് ദക്ഷിൺ ദിനജ്പൂർ. നാമമാത്രമായി വനഭൂമിയുള്ള ഈ ജില്ലയിൽ ജലസേചനസൗകര്യം അപര്യാപ്തമാണ്. പുണർഭാവയും അത്രായുമാണ് മുഖ്യ നദികൾ. മഴക്കാലത്ത് പുണർഭാവയിൽ ഗതാഗതം സാധ്യമാകാറുണ്ട്.

പ്രധാനമായും കാർഷികമേഖലയിൽ അധിഷ്ഠിതമാണ് ജില്ലയുടെ ധനാഗമമാർഗം. മുഖ്യ വിളകളായ നെല്ല്, ചണം, കടുക്, കരിമ്പ്, പയറുവർഗങ്ങൾ, പുകയില, മുളക്, പച്ചക്കറി എന്നിവയ്ക്കു പുറമേ നേന്ത്രപ്പഴം, മാങ്ങ, ചക്ക, കൈതച്ചക്ക, ഈന്തപ്പഴം തുടങ്ങിയ ഫലവർഗങ്ങളും ഇവിടെ ഉത്പാദിപ്പിക്കുന്നു. കന്നുകാലി വളർത്തലിനെ ആശ്രയിച്ചു ജീവിക്കുന്ന ചെറിയൊരു വിഭാഗവും ജില്ലയിലുണ്ട്. വ്യാവസായികമായി പിന്നോക്കം നിൽക്കുന്ന ഈ ജില്ലയുടെ ഗതാഗതമേഖലയിൽ റോഡുകൾക്കാണ് മുൻതൂക്കം.

ഹിന്ദു, മുസ്ലിം, ക്രിസ്ത്യൻ മതവിഭാഗക്കാർ ഇടകലർന്ന് വസിക്കുന്ന പ്രദേശമാണ് ദക്ഷിൺ ദിനജ്പൂർ. ബംഗാളിയും ഹിന്ദിയുമാണ് മുഖ്യ വ്യവഹാര ഭാഷകൾ. ബൻഘട്ട് (Bangath), ഡാൽദിഗി (Dhaldighi), കാൽദിഗി (Kaldighi), തപൻദിഗി (Tapendighi), ബൈർഹത്ത (Bairhatta) തുടങ്ങിയ പ്രദേശങ്ങൾക്ക് വിനോദ സഞ്ചാര പ്രാധാന്യമുണ്ട്. 



</doc>
<doc id="166211" url="https://ml.wikipedia.org/wiki?curid=166211" title="ബസറ">
ബസറ

ബസറ ഇറാഖിലെ ഏറ്റവും വലിയ രണ്ടാമത്തെ നഗരം.പ്രധാന തുറമുഖം സ്ഥിതിചെയ്യുന്ന നഗരം.632 ൽ ഉമർ ബിൻ ഖതാബിന്റെ നിർദ്ദേശപ്രകാരം ഉത്ബത്ബ്നു ഗസ്്വാൻ നിർമ്മിച്ച ഈ നഗരം ബാഗ്ദാദിൽ നിന്നും 550 കി.മീ തെക്കു കിഴക്കായി സ്ഥിതി ചെയ്യുന്നു. ഇറാഖിന്റെ പ്രധാന എണ്ണ ഖനന കേന്ദ്രങ്ങൾ സ്ഥിതിചെയ്യുന്നത് ബസറയിലും പരിസരത്തുമാണ് എ ഡി 1635ൽ ബസറയിൽ ബ്രിട്ടീഷ് ഈസ്റ്റ് ഇന്ത്യാ കമ്പനി ഒരു ഫാക്റ്ററി ആരംഭിക്കുന്നതോടെയാണ് ബ്രിട്ടന്റെ ഇടപെടൽ പശ്ചിമേഷ്യയിൽ വ്യാപിച്ചത്.


</doc>
<doc id="166215" url="https://ml.wikipedia.org/wiki?curid=166215" title="ഫിസിക്കൽ തെറാപ്പി">
ഫിസിക്കൽ തെറാപ്പി

ആരോഗ്യ മേഖലയിലെ ഒരു ചികിത്സാരീതിയാണ് ഫിസിക്കൽ തെറാപ്പി. ഫിസിയോ തെറാപ്പി എന്നാണ് പൊതുവേ പറയാറ്. രോഗകാരണങ്ങൾ ഒഴിവാക്കിയോ, രോഗം പരിഹരിച്ചോ, രോഗിയെ പുനരുത്ഥരിച്ചോ രോഗിയുടെ ജീവിത നിലവാരം ഉയർത്തുകയാണ് ഇവിടെ ചെയ്യുന്നത്. രോഗിയുടെ ഉള്ളിലേക്ക് മരുന്നുകളൊന്നും നൽകാതെ പൂർണ്ണമായും വ്യായാമ മുറകളിലൂടെ രോഗം ഭേതമാക്കുംകയാണ് ഈ ചികിത്സാ രീതിയുടെ പ്രത്യേകത.ഫിസിയോതെറാപ്പി ,എന്നത് മെഡിക്കൽ സയൻസിലെ പുതിയ ശാഖയാണ് . മരുന്നുകൾ കൂടാതെ കായികമായും , ആധുനിക യന്ത്രങ്ങളുടെയും സഹായത്താൽ നടത്തുന്ന ചികിത്സ രീതിയാണിത് . പണ്ട് പാരാമെഡിക്കൽ ഡിപ്ലോമ കോഴ്സ് എന്ന നിലയിൽ ന്യൂറോ സർജന്റെയോ അസ്തി രോഗ വിദക്തന്റേയോ ,കീഴിലായിരുന്നു ഈ വിഭാഗം , എന്നാൽ മറ്റുരാജ്യങ്ങളിലേപ്പോലെ ഇന്ത്യയിലും എംബിബിസ് ,ബിഡിഎസ് ,ശാഖ്കൾക്ക് സമാനമായി 5 വർഷത്തെ പഠനത്തിനും ,പ്രായോഗിക പരിശീലനത്തിനും ശേഷം കിട്ടുന്ന ബിരുതമാണ് ബിപിറ്റി ,അഥവാ ബാച്ചിലർ ഇൻ ഫിസിയോതെറാപ്പി , വികസിത രാജ്യങ്ങളിൽ മറ്റു ആരോഗ്യ ബിരുദധരികളെ പോലെയുള്ള സ്ഥാനമാണ് ഈ ചികത്സകനുള്ളത് . ചികിത്സക്കൊപ്പം , രോഗികൾക്ക് ഡിസബിലിറ്റി , ഇൻഷുറൻസ് അസ്സസ്മെന്റ് സർട്ടിഫിക്കറ്റ് .എന്നിവ നൽകുന്നതും ഇവരാണ് . ഇന്ത്യയിൽ എന്നാൽ ഫിസിയോതെറാപ്പി , occupational തെറാപ്പി എന്നിവയ്ക്ക് പ്രത്യേക കൗൺസിലുകൾ രൂപീകരിച്ചിട്ടില്ല , നേരത്തെ ഇന്ത്യൻ റീഹാബിലിറ്റേഷൻ കൗൺസിലിൽ ആണ് ഫിസിയോതെറാപ്പിസ്റ്റുകൾ രജിസ്റ്റർ ചെയ്തിരുന്നത് ,എന്നാൽ എംബിബിഎസ്‌ കാരുടെ എതിരിപ്പിനെ തുടർന്ന് ആ രെജിസ്റ്ററേഷൻ ഇപ്പോൾ അനുവദിക്കുന്നില്ല . പഴയ പാരാമെഡിക്കൽ വിഭാഗമായി തങ്ങളുടെ കീഴ്ജീവനക്കാരായി നിലനിർത്താനാണ് അവരുടെ ശ്രമം . 2011 ൽ ശ്രീ അമർസിംഗ് എംപി ചെയർമാനായ പാർലിമെന്ററി കമ്മറ്റി ,ഇന്ത്യൻ ഫിസിയോതെറാപ്പി ബിൽ പാർലിമെന്റിൽ അവതരിപ്പിക്കുകയും ,രാജ്യ സഭ അംഗീകരിക്കുകയും ,ചെയ്‌തുവെങ്കിലും ഡോക്ടർമാരുടെ സമ്മർദം മൂലം ലോക്‌സഭ ബിൽ പരിഗണനക്ക് കൂടി എടുത്തില്ല . ഇതിനെതിരെ രാജ്യമൊട്ടാകെ ഫിസിയോതെറാപ്പിസ്റ്റുകൾ പ്രതിഷേധസമരങ്ങൾ ചെയ്തു വെങ്കിലും ഫലമുണ്ടായില്ല .എന്നാൽ ഇപ്പോൾ സർക്കാർ എംബിബിഎസ് ,ഡോക്ടർമാർ ഒഴികെ ബാക്കിയുള്ള എല്ലാ വിഭാഗളെയും കൂട്ടി ചേർത്ത് സമ്പൂർണ മെഡിക്കൽ കൌൺസിൽ ബിൽ കൊണ്ടുവരുവാനുള്ള ശ്രമത്തിലാണ് .അങ്ങനെ വന്നാൽ ഫിസിയോതെറാപ്പിസ്റ്റുമാർ ,നേഴ്സ്മാർ ,ചിലപ്പോൾ ദന്തഡോക്ടർമാർ എന്നിവരും വെറും പാരമെഡിക്കൽ ജീവനകാരായി മാറും .ലോകരോഗ്യ സംഘടനയുടെ നിയമങ്ങൾ ലംഘിചുനടത്തുന്ന ഈ ബില്ലിനെതിരെ വ്യാപകമായ പ്രതിഷേധം ഇതിനകം ഉയർന്നു കഴിഞ്ഞിട്ടുണ്ട് . പ്രായമായവരുടെ എണ്ണം വർധിച്ചു കൊണ്ടിരിക്കുന്ന ഇന്ത്യ പോലുള്ളരാജ്യങ്ങളിൽ ഫിസിയോതെറാപിസ്റ്മാരുടെ ഔഷധരഹിത ചികില്സയുടെ പ്രസകതി വർധിച്ചു വരുമെന്നതിൽ യാതോരു സംശയവും വേണ്ട .

ഫിസിയോ തെറാപ്പി രോഗികളുടെ , ദൈനംദിന ജീവിതത്തിൽ പ്രവർത്തനങ്ങളുടെ തടസ്സങ്ങൾ നീക്കുന്നതിനും പ്രവർത്തിപ്പിക്കുന്നതിനും ഒരാളുടെ കഴിവുകൾ വിപുലപ്പെടുത്തുന്നു . രോഗനിർണയം നടത്തുവാൻ ഒരു മാനേജ്മെന്റ് പ്ലാൻ ഉണ്ടാക്കുകയും , എക്സ്-റേ, സി.ടി. സ്കാൻ, അല്ലെങ്കിൽ എംആർഐ കണ്ടെത്തൽ തുടങ്ങിയ ലബോറട്ടറി, ഇമേജിംഗ് പഠനങ്ങൾ എന്നിവ അതിൽ ഉൾപ്പെടുത്തുകയും ചെയ്യുമ്പോൾ തന്നെ. ഒരു വ്യക്തിയുടെ ചരിത്രവും ശാരീരിക നിലയും ഫിസിയോ ഡോക്ടര്ക്കുന മനസ്സിലാക്കാൻ കഴിയും . ഇലക്ട്രോഡെഗാനോസ്റ്റോസ്റ്റിക് ടെസ്റ്റിംഗ് (ഉദാഹരണത്തിന്, ഇലക്ട്രോയോഗ്ഗ്രാംസ്), നാഡി കാർഡിവ് വേഗസിറ്റി ടെസ്റ്റിംഗും എന്നിവയും ഉപയോഗിയ്ക്കുന്നു . PT മാനേജ്മെന്റ് സാധാരണയിൽ പ്രത്യേക വ്യായാമങ്ങൾ, മാനുവൽ തെറാപ്പി, , ട്രാക്ഷൻ, കൌണ്സിയലിങ്ങ്, ചൂട്, തണുപ്പ്, വൈദ്യുതി, ശബ്ദ തരംഗങ്ങൾ, വികിരണം, , പ്രോസ്റ്റസിസ്, orthoses, മറ്റ് ഇടപെടലുകൾ എന്നിവ ഉൾപ്പെടുന്ന ഫിസിക്കൽ ഏജന്റ്സ് പോലുള്ള ഉപകരണങ്ങൾ ചികല്സൾയിൽ ഉൾപ്പെടുന്നു. കൂടാതെ, ആരോഗ്യവത്കരിക്കാനും കൂടുതൽ സജീവമായ ജീവിതശൈലികൾക്കും അനുയോജ്യമായ ഫിറ്റ്നസ്, വെൽനെറ്റിനെ അടിസ്ഥാനമാക്കിയുള്ള പരിപാടികൾ വികസിപ്പിച്ചുകൊണ്ട് വ്യക്തികൾക്കും ജനങ്ങൾക്കും സേവനം ലഭ്യമാക്കുന്നതിനുള്ള ചികിത്സാ രീതിയും ഉൾപ്പെടുന്നു. മനുഷ്യന്റെ എല്ലാ അവയവങ്ങളും ആരോഗ്യമുള്ളതായിരിക്കണമെന്നാണ് അതിൻറെ പ്രവർത്തനപരമായ കേന്ദ്രം.

സ്പോർട്സ്, ന്യൂറോളജി, ഗൗണ്ട് കെയർ, ഇ.എം.ജി, കാർഡിയോപൾമോണറി, ജെറിയാട്രിക്സ്, ഓർത്തോപീഡിക്സ്, വുമൺസ് ഹെൽത്ത്, പീഡിയാട്രിക്സ് തുടങ്ങിയ നിരവധി വിഭാഗങ്ങൾ ഈ ശാഖയിൽ ഉണ്ട് .
പ്രൊഫഷണൽ ജീവിതം. മുനുഷ്യന്റെ ആരോഗ്യ പുനരധിവാസം പ്രത്യേകിച്ചും അതിവേഗം വികസിക്കുന്ന ഒരു മേഖലയാണ് ഫിസിയോതെറാപി . സ്വകാര്യ ഉടമസ്ഥതയിലുള്ള ഫിസിയോതെറാപി ക്ലിനിക്കുകൾ, ഔട്ട്പേഷ്യന്റ് ക്ലിനിക്കുകൾ അല്ലെങ്കിൽ ഓഫീസുകൾ, ആരോഗ്യവും ക്ഷേമ ക്ലിനിക്കുകളും, പുനരധിവാസ ആശുപത്രികൾ, വിദഗ്ദ്ധ നഴ്സിംഗ് സൌകര്യങ്ങൾ, ദീർഘകാല പരിചരണ സേവനങ്ങൾ, സ്വകാര്യ ഹോമുകൾ, വിദ്യാഭ്യാസ, ഗവേഷണ കേന്ദ്രങ്ങൾ, സ്കൂളുകൾ, ഹോസ്പിറ്റസ്, വ്യവസായം തുടങ്ങി പല സജ്ജീകരണങ്ങളിലും അല്ലെങ്കിൽ മറ്റ് തൊഴിൽ സാഹചര്യങ്ങൾ, ഫിറ്റ്നസ് കേന്ദ്രങ്ങൾ, സ്പോർട്സ് പരിശീലന സൗകര്യങ്ങൾ തുടങ്ങിയവയിൽ ഇന്ന് നിര്ബലന്ധമാക്കി വരുന്നു 
ആരോഗ്യപ്രശ്നം. ആരോഗ്യ ഇൻഷുറൻസ്, ആരോഗ്യ സംരക്ഷണ ഭരണനിർവ്വഹണം, ആരോഗ്യ പരിപാലക എക്സിക്യൂട്ടീവുകൾ തുടങ്ങിയ നോൺ-നോയി രോഗ പരിചരണ ശാരീരിക ചികിത്സാരീതികളിൽ ഫിസിയോതെറാപിസ്റ്റുകൾ നിര്ബോന്ധമാണ്‌ . ഫിസിക്കൽ തെറാപ്പിസ്റ്റ് വിദഗ്ധരെന്ന നിലയിൽ മെഡിക്കൽ-നിയമ മേഖലയിൽ ഇവരുടെ സേവനം , അത്യാവശ്യമാണ് .

</doc>
<doc id="166234" url="https://ml.wikipedia.org/wiki?curid=166234" title="ഗ്രാമസഭ">
ഗ്രാമസഭ

ഗ്രാമസഭ ജനാധിപത്യ ഭരണക്രമത്തിൽ സാധാരണ ജനതങ്ങൾക്ക് ഭരണത്തിൽ നേരിട്ട് പങ്കാളിത്തം ലഭിക്കുന്ന ഏക സംവിധാനമാണ്. ഒരു ഗ്രാമപഞ്ചായത്തിലെ വാർഡിലെ മുഴുവൻ സമ്മതിദായകരും ആ ഗ്രാമസഭയിലെ അംഗങ്ങളാണ്. ബന്ധപ്പെട്ട ഗ്രാമപഞ്ചായത്തംഗമാണ് ഗ്രാമസഭാ കൺവീനർ . ഗ്രാമപഞ്ചായത്ത് പ്രസിഡന്റാണ് അദ്ധ്യക്ഷൻ. വർഷത്തിൽ 4 പ്രാവശ്യമെങ്കിലും ഗ്രാമസഭ യോഗം ചേരണം. ആകെ ഗ്രാമസഭാംഗങ്ങളുടെ 10 ശതമാനമാണ് ക്വാറം.എന്നാൽ ക്വാറം തികയാതെ മാറ്റി വെച്ച് പിന്നീട് ചേരുമ്പോൾ അപ്രകാരമുള്ള യോഗത്തിന്റെ ക്വാറം 50 ആയിരിക്കുന്നതാണ് . 10 ശതമാനത്തിലധികം സമ്മതിദായകർ രേഖാമൂലം ആവശ്യപ്പെട്ടാൽ രണ്ട് സാധാരണ യോഗങ്ങൾക്കിടയിൽ ഒരു പ്രത്യേക യോഗവും ചേരേണ്ടതുണ്ട്. 

ഗ്രാമസഭയുടെ യോഗം 3 മാസത്തിലൊരിക്കൽ വിളിച്ചുകൂട്ടുന്നതിൽ തുടർച്ചയായി രണ്ടുതവണ വീഴ്ചവരുത്തിയാൽ ബന്ധപ്പെട്ട അംഗത്തിന്റെ അംഗത്വം നഷ്ടമാകും. മുൻവർഷത്തെ വികസന പരിപാടികളെയും നടപ്പുവർഷത്തിൽ ഏറ്റെടുക്കാനുദ്ദേശിക്കുന്ന വികസന പരിപാടികളെയും ഇതിനുവേണ്ടിവരുന്ന ചെലവുകൾ സംബന്ധിച്ച ഒരു റിപ്പോർട്ടും മുൻവർഷത്തെ വാർഷികക്കണക്കുകളുടെ ഒരു സ്റ്റേറ്റ്മെന്റും ഭരണ നിർവ്വഹണാധികാരസ്ഥന്റെ (സെക്രട്ടറിയുടെ) ഒരു റിപ്പോർട്ടും ആദ്യയോഗത്തിൽ ഗ്രാമസഭ മുമ്പാകെ വയ്ക്കുന്നു. ഗ്രാമസഭകളുടെ ശുപാർശകൾക്കും നിർദ്ദേശങ്ങൾക്കും ത്രിതല പഞ്ചായത്തുകൾ അർഹമായ പരിഗണന നൽകുന്നു. ഗ്രാമസഭകൾക്ക് പ്രത്യേക ചുമതലകളും പഞ്ചായത്തീരാജ് നിയമത്തിൽ വ്യവസ്ഥ ചെയ്തിട്ടുണ്ട്. വിവിധ ക്ഷേമപദ്ധതികൾക്കുള്ള ഗുണഭോക്താക്കളെ തെരഞ്ഞെടുക്കാനുള്ള ചുമതല ഗ്രാമസഭകൾക്കാണ്. ഗ്രാമസഭയിലൂടെയാണ് ഗ്രാമപഞ്ചായത്തുകളുടെ പദ്ധതികൾ ഉരുത്തിരിയുന്നത്. പദ്ധതിയാസൂത്രണത്തിലും നിർവ്വഹണത്തിലും ഗ്രാമസഭകൾക്ക് നിർണ്ണായകമായ സ്ഥാനം നിയമം വ്യവസ്ഥ ചെയ്തിട്ടുണ്ട്.ഗ്രാമസഭയിൽ പാസ്സാക്കിയ ഒരു കാര്യം റദ്ദാക്കുന്നതിന് പാർലമെന്റിന് പോലും അധികാരമില്ല.


</doc>
<doc id="166247" url="https://ml.wikipedia.org/wiki?curid=166247" title="കായികവിനോദം">
കായികവിനോദം

ഏതെങ്കിലും വിധത്തിൽ ശാരീരികമായ പ്രവർത്തനങ്ങൾ അടങ്ങുന്നതും, ഒരു പ്രത്യേക നിയമാവലി ഉള്ളതും വിനോദത്തിനായി ചെയ്യുന്നതുമായ പ്രവൃത്തിയെയാണ് കായികവിനോദം അഥവാ സ്പോർട്സ് എന്ന് പറയുന്നത്. രണ്ട് പേരോ അതിലധികം പേരോ ഒരുമിച്ച് പങ്കെടുക്കുകയോ, പരസ്പരമോ രണ്ട് സംഘങ്ങൾ ആയിട്ടു തിരിഞ്ഞോ മത്സരിക്കുകയോ ചെയ്യുന്ന നൂറുകണക്കിനു കായിക വിനോദങ്ങൾ നിലവിലുണ്ട്.

സ്പോർട്സ് (യുകെ) അല്ലെങ്കിൽ സ്പോർട്സ് (യുഎസ്), ഏത് എല്ലാ സാധാരണയായി മത്സരം ശാരീരിക പ്രവർത്തനങ്ങൾ ഫോമുകൾ അല്ലെങ്കിൽ ഗെയിംസ് ആകുന്നു [1] കാഷ്വൽ ആയ സംഘടിത പങ്കാളിത്തത്തിലൂടെ പങ്കാളികൾക്ക് വിനോദം നൽകുന്നതിനൊപ്പം ശാരീരിക കഴിവ് കഴിവുകളും, ഉപയോഗിക്കാൻ എഴുതുക അല്ലെങ്കിൽ മെച്ചപ്പെടുത്താൻ ലക്ഷ്യം, ചില ലെ കേസുകൾ, നിരൂപകർ. [2] സാധാരണയായി മത്സരം അല്ലെങ്കിൽ ഗെയിം രണ്ടു വശങ്ങളും, മറ്റു കവിയരുത് ചെയ്യാൻ ശ്രമിച്ചു ഓരോ തമ്മിലുള്ള ആണ്. ചില സ്പോർട്സ് ഒരു ടൈ ഗെയിം അനുവദിക്കുക; മറ്റുള്ളവരും ജേതാവ് ഉം മെസ്സേജ് ഉറപ്പാക്കാൻ, ടൈ-ബ്രേക്കിംഗ് രീതികൾ നൽകാൻ. ഇത്തരം രണ്ട്-വശങ്ങളുള്ള മത്സരങ്ങളും പല ഒരു മല്ലൻ ഉത്പാദക ഒരു ടൂർണമെന്റിൽ മതിയാകും. പല കായിക ലീഗുകൾ ഒരു സാധാരണ കായിക സീസണിൽ ഗെയിമുകൾ നടത്തിയും ചെയ്തതിനു വാർഷിക ചാമ്പ്യൻ ഉണ്ടാക്കുക, സാരമില്ലെന്ന് ചില കേസുകളിൽ അനുഗമിച്ചു. കായിക നൂറുകണക്കിനു ടീമുകൾ അല്ലെങ്കിൽ വ്യക്തികളായി മത്സരിച്ച് ഒന്നുകിൽ, ഒരേസമയം പങ്കെടുക്കുന്നവർ നൂറുകണക്കിനു ആ സഞ്ചരിച്ചു, സിംഗിൾ തരംതിരിവ് തമ്മിലുള്ള ആ നിന്നും, നിലവിലില്ല. അത്തരം റേസിംഗ് ചില കായിക പലരും തരംതിരിവ്, ഒരു വിജയിയെ എല്ലാ നേരെ ഓരോ മത്സരിക്കുക വരാം.

സ്പോർട്സ് പൊതുവിൽ ഇത്തരം ഒളിമ്പിക്സ് പോലുള്ള വലിയ പ്രധാന മത്സരങ്ങൾ മാത്രമേ സ്പോർട്സ് യോഗം ഈ നിർവചനം സമ്മതിക്കുന്നതും കൂടെ, ശാരീരിക athleticism അല്ലെങ്കിൽ ശാരീരിക വര്ക്്ഷോപ് യിലുള്ള ചെയ്യപ്പെടുന്ന പ്രവർത്തനങ്ങൾ അംഗീകരിച്ചിട്ടുണ്ട്, [3] പ്രവർത്തനങ്ങൾ കൂടാതെ precluding നിർവചനങ്ങൾ ഉപയോഗിച്ച് ഇത്തരം യൂറോപ്യൻ കൗൺസിലിൽ പോലുള്ള മറ്റ് സംഘടനകൾ ആണ് കായിക പോലെ വർഗ്ഗീകരണം നിന്നും ഒരു ഫിസിക്കൽ മൂലകം. [2] എന്നാൽ, മത്സരം, പക്ഷേ നോൺ-ഭൗതിക ഒരു എണ്ണം, പ്രവർത്തനങ്ങൾ മനസ്സ് കായിക പോലെ തിരിച്ചറിയൽ അവകാശപ്പെടുന്നത്. (ARISF മുഖേന) ഇന്റർനാഷണൽ ഒളിമ്പിക് കമ്മിറ്റി ഏതാവശ്യത്തിനും കായിക പോലെ ചെസ്, പാലം ഇരുവരും തിരിച്ചറിയുന്നു, ഒപ്പം SportAccord, അന്താരാഷ്ട്ര കായിക ഫെഡറേഷൻ അസോസിയേഷനായ, അഞ്ച് നോൺ-ഭൗതിക സ്പോർട്സ് തിരിച്ചറിയുന്നു, [4] [5] പരിധികൾ വരികിലും കഴിയുന്ന മനസ്സ് കളികൾ എണ്ണം കായിക ആയി പ്രവേശിപ്പിച്ചു. [1]

കായികം സാധാരണയായി ന്യായമായ മത്സരം ഉറപ്പാക്കാൻ സേവിക്കയും, നിയമങ്ങള്ക്ക് ആചാരങ്ങളും ഒരു കൂട്ടം നിയമമാണ് അവാർഡ് പതിവായി കരണീയം അനുവദിക്കുക ചെയ്യുന്നു. വിജയികളുടെ അത്തരം ഗോളുകൾ അല്ലെങ്കിൽ ആദ്യം ഒരു വരി കുറുകെ ഫിസിക്കൽ സംഭവങ്ങളാണ് തീരുമാനിക്കാവുന്നതാണ്. കൂടാതെ ഇത്തരത്തിലുള്ള സാങ്കേതിക പ്രകടനം അല്ലെങ്കിൽ കലാപരമായ പ്രതീതി എന്ന് വസ്തുനിഷ്ഠമായ അല്ലെങ്കിൽ ആത്മനിഷ്ഠ നടപടികൾ ഉൾപ്പെടെ കായിക പ്രകടനം സ്കോറിംഗ് അംഗങ്ങൾ ന്യായാധിപന്മാരെ നിർണ്ണയിക്കുന്നത് കഴിയും.

പ്രകടനം റെക്കോർഡ്സ് പലപ്പോഴും സൂക്ഷിച്ചിരിക്കുന്നത്, ജനകീയ കായിക വേണ്ടി, ഈ വിവരം പരക്കെ പ്രഖ്യാപിക്കും അല്ലെങ്കിൽ കായിക വാർത്തകളിൽ റിപ്പോർട്ട്. സ്പോർട്സ് വിധിയെഴുത്ത് കായിക കായികയിടങ്ങൾ വലിയ ജനക്കൂട്ടം ഡ്രോയിങ്, പ്രക്ഷേപണ മുഖേന വിശാലമായ പ്രേക്ഷകർക്ക് യത്നിക്കുന്ന കൂടെ, നോൺ-പങ്കാളികൾക്കും സൽക്കാരം ഒരു പ്രധാന സ്രോതസ്സാണ്. സ്പോർട്സ് വാതുവെയ്പ്പ് ചില കേസുകളിൽ കഠിനമായി നിയന്ത്രിത ആണ്, ചില കേസുകളിൽ കായിക കേന്ദ്ര ആണ്.

A.T. പ്രകാരം ഫുട്ബോള് അതിന്റെ ഏറ്റവും പ്രശസ്തമായ വിധിയെഴുത്ത് കായിക പോൾ കാർണി, ഒരു കൺസൾട്ടൻസി, ആഗോള കായിക വ്യവസായം 2013 ആയി വരെയുള്ള $ 620 ബില്യൺ രൂപയുടെ [6] ലോകത്തിലെ ഏറ്റവും ആക്സസ് കായിക പരിശീലിച്ചിരുന്നു പ്രവർത്തനത്തിലാണോ. [7] [8]

ഉള്ളടക്കം [ഷോ]
അർത്ഥവും ഉപയോഗം
ഉദ്ഭവം
"സ്പോർട്സ്" [9]. 1300 ചുറ്റും "ഒന്നിനെക്കുറിച്ചും മനുഷ്യരായ രസകരമാണ് അല്ലെങ്കിൽ വിനോദത്തിനും കണ്ടെത്താൻ" ഒരാളായി നിന്നും ഇംഗ്ലീഷിൽ ഏറ്റവും പഴയ നിർവചനം കൂടെ "ഒഴിവുസമയം" എന്നർത്ഥം പഴയ ഫ്രഞ്ച് desport നിന്ന് വരുന്നു

മറ്റ് അർത്ഥങ്ങൾ ചൂതാട്ട സംഭവങ്ങളെയും ചൂതാട്ടിന്റെ ആവശ്യത്തിനായി നടത്തി ഉൾപ്പെടുന്നു; വേട്ടയാടൽ; ഒരു വഴിതിരിച്ചു വിനോദവും ഉൾപ്പെടെയുള്ള പര്യായപദങ്ങൾ കൊണ്ട് "പ്രവർത്തനം ഇളവ് കളിയും വേണ്ടി ഏർപ്പെട്ടിരിക്കുന്ന" ആയി വ്യായാമം ആവശ്യമായ പശുക്കൾ ഉൾപ്പെടെ കളികളും diversions. [10] റോഴെ ന്റെ നാമം കായിക നിർവചിക്കുന്നത്. [11]

നോമൻക്ലെച്ചർ
"സ്പോർട്സ്" ഒന്നിലധികം പ്രവർത്തനങ്ങൾ വിവരിക്കാൻ ഉപയോഗിച്ച കൊണ്ട് പദത്തിന്റെ പദം "കായിക", മൊത്തത്തിലുള്ള ആശയം (ഉദാ: "കായിക പങ്കെടുക്കുന്നത് കുട്ടികൾ") വിശദീകരിക്കാനുള്ള മിക്ക ഇംഗ്ലീഷ് വകഭേദങ്ങളും ഉപയോഗിക്കാറുണ്ട് (ഉദാ: "ഫുട്ബോൾ ആൻഡ് റഗ്ബി ഇംഗ്ലണ്ടിലെ ഏറ്റവും പ്രശസ്തമായ സ്പോർട്സ് ആകുന്നു "). അമേരിക്കൻ ഇംഗ്ലീഷ് ഇരുവരും പദങ്ങളുടെ "സ്പോർട്സ്" ഉപയോഗിക്കുന്നു.

നിർവചനം
ഇതും കാണുക: ഗെയിം § നിർവ്വചനങ്ങൾ

അന്താരാഷ്ട്ര ഒളിമ്പിക് കമ്മിറ്റി ചെസ്സ് ഉൾപ്പെടെ കായിക പോലെ ചില ബോർഡ് ഗെയിമുകൾ തിരിച്ചറിയുന്നു.

കാണിക്കുക ജമ്പിംഗ്, ഒരു അശ്വാരൂഢചിത്രവും കായിക
മറ്റ് ചുറുചുറുക്കോടെ പ്രവർത്തനങ്ങൾ നിന്ന് ഒരു കായിക വേർതിരിക്കുന്ന എന്ത് കൃത്യമായ നിർവചനം സ്രോതസ്സുകൾ വ്യത്യാസമുണ്ട്. ഒരു നിർവചനം ന് ഒരു അന്താരാഷ്ട്ര കരാറിൽ അടുത്തുള്ള (ഫുട്ബോൾ, അത്ലറ്റിക്സ്, സൈക്ലിങ്, ടെന്നീസ്, അശ്വാരൂഢചിത്രവും കായിക കൂടുതൽ ഉൾപ്പെടെ) എല്ലാ വലിയ അന്താരാഷ്ട്ര സ്പോർട്സ് ഫെഡറേഷനുകൾ അസോസിയേഷൻ ആണ് SportAccord, നൽകിയിരിക്കുന്ന, അതിനാൽ എന്ന ഭാഷയായ പ്രതിനിധി ആണ് അന്താരാഷ്ട്ര കായിക.

SportAccord ഒരു കായിക കാരണമല്ല നിശ്ചയിക്കുന്നു താഴെ മാനദണ്ഡങ്ങൾ ഉപയോഗിക്കുന്നത്: [1]

മത്സരം ഒരു ഘടകത്തെ ഉണ്ടായിരിക്കും
ഏതെങ്കിലും ജീവികളുടെ ഹാനികരമായ യാതൊരു ആയിരിക്കും
(അത്തരം പവൃത്തിരംഗം ഫുട്ബോൾ പോലുള്ള കുത്തക ഗെയിമുകൾ ഒഴികെ) ഒരൊറ്റ വിതരണക്കാരൻ ലഭ്യമാക്കുന്ന ഉപകരണങ്ങൾ ആശ്രയിക്കുന്നത്
പ്രത്യേകമായി കായിക കടന്നു രൂപകൽപ്പന ഏതെങ്കിലും "ഭാഗ്യം" മൂലകം ആശ്രയിക്കുന്നത്
അവർ (അത്തരം ചെസ് അല്ലെങ്കിൽ പോകാൻ) പ്രാഥമികമായി മനസ്സിൽ, ആ കായിക (അത്തരം റഗ്ബി അല്ലെങ്കിൽ അത്ലറ്റിക്സ് പോലെ) ശാരീരിക കഴിയും തിരിച്ചറിഞ്ഞ് സസ്യഭക്ഷണം (അത്തരം ഫോർമുല 1 അല്ലെങ്കിൽ powerboating പോലെ) മോട്ടോർ, (ഇത്തരം ബില്ല്യാർഡ് കായിക പോലുള്ളവ) പ്രാഥമികമായി ഏകോപന, അല്ലെങ്കിൽ പ്രാഥമികമായി ജന്തു-പിന്തുണയുള്ള (ഇത്തരം അശ്വാരൂഢചിത്രവും കായിക പോലുള്ളവ). [1]

കായിക നിർവചനങ്ങൾ ഉള്ളിൽ മനസ്സ് കായിക ഉൾപ്പെടുത്തൽ സാർവത്രികമായി സ്പോർട്സ് വരെ ലഭ്യമായ ഫണ്ടിംഗ് നിഷേധിക്കപ്പെടുകയാണ് എന്താപ്പോ മൃതദേഹങ്ങൾ ഭരിക്കുന്ന നിന്ന് നിയമ വെല്ലുവിളികൾ നയിക്കുന്ന സ്വീകരിച്ചു ചെയ്തിട്ടില്ല. [12] SportAccord മനസ്സ് കായിക ഒരു ചെറിയ എണ്ണം തിരിച്ചറിയുന്നു ഉള്ളടത്തോളം അത് സമ്മതിക്കുന്നതിന് തുറന്നു കൊടുക്കാത്ത ഏതെങ്കിലും കൂടുതൽ മനസ്സ് കായിക.

അവിടെ പ്രത്യേകിച്ച് കാരണം പങ്കാളിത്തം സംഘടിത മത്സരത്തിന്റെ വൻതോതിൽ അടുക്കലും esports വിളിക്കപ്പെടും ഇത്തരം വീഡിയോ ഗെയിമുകൾ അല്ലാത്തതുമായ ഫിസിക്കൽ വെല്ലുവിളികൾ വ്യാപകമായ ഒരു കൂട്ടം പദം "കായിക" എന്ന ആപ്ലിക്കേഷൻ വർദ്ധനവ്, സമാശ്വാസം, എന്നാൽ ഈ വ്യാപകമായി തിരിച്ചറിഞ്ഞിട്ടില്ല ചെയ്യുന്നു മുഖ്യധാരാ കായിക സംഘടനകൾ.

ചരിത്രം
പ്രധാന ലേഖനം: കായിക ചരിത്രം

Myron ന്റെ Discobolos, 2nd നൂറ്റാണ്ടിലെ റോമൻ വെങ്കല റിഡക്ഷൻ.
ഗതകാലചരിത്രത്തിലേക്ക് ഘടനകളെ നേരത്തെ ബി.സി 2000 ചൈനയിൽ കായിക നിർദ്ദേശിക്കുന്നു. [15] ജിംനാസ്റ്റിക്സ് ചൈനയിലെ പുരാതന മുൻകാലങ്ങളിൽ പ്രശസ്തമായ തോന്നിക്കുന്ന. ഫറവോന്മാരെക്കാൾ വരെ സ്മാരകങ്ങൾ നീന്തൽ മത്സ്യബന്ധന ഉൾപ്പെടെ കായിക ഒരു എണ്ണം, പുരാതന ഈജിപ്തിൽ വർഷങ്ങളായി പല ആയിരക്കണക്കിന് മുമ്പ് നന്നായി വികസിപ്പിച്ച നിയന്ത്രിക്കുവാനും ആയിരുന്നു എന്നു സൂചിപ്പിക്കുന്നു. [16] മറ്റ് ഈജിപ്ഷ്യൻ സ്പോർട്സ് ജാവലിൻ കളഞ്ഞു ഹൈജംപ്, എന്നിവ ഗുസ്തി ഉൾപ്പെടുത്തിയിട്ടുണ്ട്. ഇത്തരം Zourkhaneh എന്ന പരമ്പരാഗത ഇറാനിയൻ ആയോധന പോലെ പുരാതന പേർഷ്യൻ സ്പോർട്സ് പോരിന്റെ കഴിവുകൾ അടുത്ത കണക്ഷൻ ഉണ്ടായിരുന്നു. പുരാതന പേർഷ്യയിലെ ഉദ്ഭവിക്കേണ്ടതു് മറ്റ് കായിക കൂട്ടത്തിൽ [17] പോളോ അവ jousting.
മോട്ടോർ സ്പോർട്സ് ആധുനിക വയസ്സിൽ ആരംഭമായി മുതലുള്ള പ്രത്യക്ഷപ്പെട്ടിരുന്നു

ഇലക്ട്രോണിക് സ്പോർട്സ് ഒരു സമീപകാല വികസനം എന്നിവയാണ്.
കായിക വൈവിധ്യമാർന്ന ഇതിനകം പുരാതന ഗ്രീസിലെ കാലവും സൈനിക സംസ്കാരം സ്ഥാപിച്ചത് ഗ്രീസ് ലെ കായിക വികസനം ഗണ്യമായി അന്യോന്യം പ്രചോദനമായത്. സ്പോർട്സ് ഗ്രീക്കുകാർ പുരാതന കാലത്തെ ഒളിമ്പിയ വിളിക്കപ്പെടും Peloponnesus ഒരു ചെറിയ ഗ്രാമത്തിൽ ഓരോ നാലു വർഷം നടന്ന ഒളിമ്പിക് ഗെയിംസ്, സൃഷ്ടിച്ച ആ അവരുടെ സംസ്കാരത്തിന്റെ അത്തരം ഒരു പ്രമുഖ ഭാഗമായി. [18]

കായികം വർദ്ധിച്ചുവരികയാണ് പുരാതന ഒളിമ്പിക്സിൽ കാലം മുതൽ വർത്തമാന നൂറ്റാണ്ടുവരെയും സംഘടിപ്പിച്ചു നിയന്ത്രിക്കുവാനും ചെയ്തു. Industrialisation ആളുകൾ സംബന്ധിക്കാനും വിധിയെഴുത്ത് കായിക പിന്തുടരുക അത്ലെറ്റിക്കോ പ്രവർത്തനങ്ങളിൽ പങ്കെടുക്കാൻ അറിയിക്കൽ, വർദ്ധിച്ച ചുറുചുറുക്കോടെ ഇറക്കിയിരിക്കുകയാണ്. ഈ പ്രവണതകൾ ബഹുജന മീഡിയ, ആഗോള ആശയവിനിമയ ആസന്നമായപ്പോൾ തുടർന്നു. കായിക ആരാധകർ പ്രൊഫഷണൽ അത്ലറ്റുകളുടെ വീഴ്ചകളും അനുഗമിച്ചു പോലെ പ്രൊഫഷണലിസം, കൂടുതൽ കായികരംഗത്ത് ജനപ്രിയത വർധന ചേർത്ത്, നിലനിന്ന മാറി - കായിക അമേച്വർ പങ്കാളിത്തം ബന്ധപ്പെടുത്തിയ വ്യായാമം മത്സരം ആസ്വദിക്കുന്ന കാലമൊക്കെയും. 21-ാം നൂറ്റാണ്ടിൽ എങ്കിൽ വളവ് മുതൽ, നപുംസകം sportpersons അവരുടെ പോസ്റ്റ്-സംക്രമണ ലിംഗ ഐഡന്റിറ്റി പതിവുള്ളതാണ് ആ കായിക ഇവന്റുകൾ പങ്കെടുക്കാൻ കഴിയണം എന്ന് സംവാദങ്ങൾ വർധിച്ചുവരികയാണ് ചെയ്തു. [19]

</doc>
<doc id="166250" url="https://ml.wikipedia.org/wiki?curid=166250" title="ഇശൽ">
ഇശൽ

മാപ്പിളപ്പാട്ടിലെ വൃത്തങ്ങൾക്ക് പരയുന്ന പേരാണ് ഇശൽ.മട്ട്, രീതി, ചേൽ, ഈണം, വൃത്തം എന്നൊക്കെയാണ് ഇശലിന് അർഥം.തമിഴിലെ "ഇയൽ" എന്ന വാക്കാണ് ഇശലിന്റെ മൂലരൂപം എന്ന് കരുതപ്പെടുന്നു. ഇശലുകൾ മിക്കതും ദ്രാവിഡ വൃത്തത്തിലുള്ള ഗീതങ്ങളുടെ അനുകരണങ്ങളാണ്.കൂടാതെ കേക, കാകളി, മഞ്ജരി, പാന, നതോന്നത, ഓട്ടംതുള്ളൽ എന്നിവയുടെ മാതൃകയിലും ഇശലുകളുണ്ട്. 


</doc>
<doc id="166252" url="https://ml.wikipedia.org/wiki?curid=166252" title="ഇന്റർ-സിറ്റീസ് ഫെയേഴ്സ് കപ്പ്">
ഇന്റർ-സിറ്റീസ് ഫെയേഴ്സ് കപ്പ്

1955 മുതൽ 1971 വരെ നടന്ന ഒരു അന്താരാഷ്ട്ര ഫുട്ബോൾ ടൂർണമെന്റ് ആണ് ഇന്റർ-സിറ്റീസ് ഫെയേഴ്സ് കപ്പ്. പേര് സൂചിപ്പിക്കുന്നത് പോലെ അന്താരാഷ്ട്ര വ്യാപാരമേളകളെ പ്രോത്സാഹിപ്പിക്കന്നതിനു വേണ്ടിയാണ് ഈ ടൂർണമെന്റ് സ്ഥാപിച്ചത്.


</doc>
<doc id="166277" url="https://ml.wikipedia.org/wiki?curid=166277" title="ഫൈറ്റോഫ്തോറോ പാമിവോറ">
ഫൈറ്റോഫ്തോറോ പാമിവോറ

കൂമ്പുചീയലിന് ഹേതുവായ രോഗാണുവാണ് ഫൈറ്റോഫ്തോറോ പാമിവോറ. തെങ്ങും കവുങ്ങും ഉൾപ്പെടുന്ന പനവർഗ്ഗങ്ങളിലാണ് ഈ രോഗം പ്രധാനമായും കണ്ടുവരുന്നത്. നാമ്പോലയ്ക്ക് ചുറ്റുമുള്ള ഒന്നോ രണ്ടോ ഇലകൾക്ക് മഞ്ഞനിറം ഈ രോഗത്തിന്റെ ആരംഭമായി കണക്കാക്കാം. ക്രമേണ നാമ്പ് ഉണങ്ങി വാടിപ്പോകുന്നു. ഓലകളുടെ ചുവടുഭാഗം ഇതോടൊപ്പം തന്നെ അഴുകി ഒരു തരം ദുർഗന്ധം പുറപ്പെടുവിക്കുന്നു. ആരംഭദശയിൽ തന്നെ നിയന്ത്രിച്ചില്ലെങ്കിൽ രോഗം ഗുരുതരമായി ചെടി നശിച്ച് പോകാൻ സാധ്യതയുണ്ട്.നാമ്പ് നശിച്ച് കഴിഞ്ഞു കുറച്ചുനാൾ കൂടി ചുറ്റുമുള്ള ഓലകളും മറ്റും വാടിപ്പോകാതെ അതേപടി നിൽക്കും. എല്ലാ പ്രായത്തിലുള്ള തെങ്ങിനേയും ഇത് ബാധിക്കുമെങ്കിലും ഇളംപ്രായത്തിലുള്ള തെങ്ങുകളിലാണ് കൂടുതൽ പ്രശ്നമായി തീരുന്നത്. അന്തരീക്ഷതാപനില വളരെ കുറഞ്ഞിരിയ്ക്കുകയും ഈർപ്പാംശം കൂടിയിരിക്കുകയും ചെയ്യുന്ന വർഷക്കാലങ്ങളിലാണ് രോഗം കൂടുതലായി കാണപ്പെടുന്നത്.

പ്രാരംഭകാലത്ത് രോഗം കണ്ടുപിടിച്ചാൽ മണ്ടയിൽ ബോർഡോ കുഴമ്പ് പുരട്ടണം. പുരട്ടുന്നതിന് മുമ്പ് രോഗബാധിതമായ ഭാഗങ്ങൾ വെട്ടിമാറ്റി വൃത്തിയാക്കുകയും വേണം. അതിനുശേഷം ഈ ഭാഗം അടുത്ത ഒരു പുതുനാമ്പ് ഉണ്ടാകുന്നതുവരെ കെട്ടിപ്പൊതിഞ്ഞ് സൂക്ഷിക്കണം. രക്ഷപ്പെടുത്താൻ കഴിയാത്തവിധം രോഗം ബാധിച്ച സസ്യങ്ങൾ വെട്ടി തീയിട്ടുനശിപ്പിച്ചുകളയണം.


</doc>
<doc id="166288" url="https://ml.wikipedia.org/wiki?curid=166288" title="കാറ്റുവീഴ്ച">
കാറ്റുവീഴ്ച

തെങ്ങുകളെ ബാധിയ്ക്കുന്ന ഒരു രോഗമാണ് കാറ്റുവീഴ്ച. ഒരു വേരുരോഗമായ ഇതിന് ഏകദേശം 100 വർഷത്തിലേറെ പഴക്കമുണ്ട്. 1882 - ൽ ഉണ്ടായ വലിയ വെള്ളപ്പൊക്കത്തിന് ശേഷമാണ് ഇത് കേരളത്തിൽ പ്രത്യക്ഷപ്പെട്ടത് എന്നനുമാനിക്കുന്നു. തിരുവനന്തപുരം, ആലപ്പുഴ, തൃശ്ശൂർ, കൊല്ലം, കോട്ടയം, പത്തനംതിട്ട, എറണാകുളം എന്നീ ജില്ലകളിലാണ് വേരുരോഗം കൂടുതലായി കാണപ്പെടുന്നത്. കേരളത്തിൽ കൂടാതെ തമിഴ്‌നാടിലെ ചില സ്ഥലങ്ങളിലും, ഗോവയിലും ഈ രോഗം കണ്ടു വരുന്നു. 

ഓലക്കാലുകൾ ഉള്ളിലേയ്ക്ക് വളയുക, ഓലകൾ പൊതുവെ മഞ്ഞനിറമാവുക, ഓലക്കാലുകളുടെ അരികുകൾ ഉണങ്ങിനശിക്കുക ഇവയാണ് പ്രധാന ലക്ഷണങ്ങൾ. ഇതിന്റെ ഫലമായി വിളവ് ഗണ്യമായി കുറയും. തേങ്ങയുടെ വലിപ്പം കുറയുന്നു. കൊപ്രയുടെ കനം കുറയുന്നു. ഈ കൊപ്രയിൽ നിന്ന് ആട്ടിക്കിട്ടുന്ന എണ്ണയുടെ അളവും കുറവായിരിയ്ക്കും. 

ചെറു പ്രായത്തിലുളള തെങ്ങുകളിലും തെങ്ങിൻതൈകളിലും മട്ടലുകൾ വളയുന്നതാണ് പ്രധാന ലക്ഷണം. ഗുണനിലവാരം കുറഞ്ഞ 'റബ്ബറി കൊപ്ര' ഇടയോലകളുടെ മഞ്ഞളിക്കൽ, ഓലത്തുമ്പുകൾ ഒടിഞ്ഞു തൂങ്ങൽ, പൂങ്കുകരിച്ചിൽ എന്നിവയാണ് കാറ്റുവീഴ്ചയുമായി ബന്ധപ്പെട്ടു കാണുന്ന മറ്റ് ലക്ഷണങ്ങൾ.

ഫൈറ്റോപ്ളാസ്മ എന്ന രോഗാണുവാണ് കാറ്റുവീഴ്ചയുണ്ടാക്കുന്നതു്. ഇത് മൈക്കോപ്ളാസ്മ പോലെയുളള ജീവി എന്നാണ് നേരെത്തെ അറിയപ്പെട്ടിരുന്നത്. 1993 ലെ അന്താരാഷ്ട്ര സമ്മേളനത്തിൽ വച്ച് ഇതിന്റെ പേര് ഫൈറ്റോപ്ളാസ്മ എന്നാക്കി മാറ്റി. വൈറസിന്റയും ബാക്ടീരിയയുടെയും ഇടയിലുളള ഒരു സൂക്ഷ്മ ജീവിയാണിത്. 



</doc>
<doc id="166292" url="https://ml.wikipedia.org/wiki?curid=166292" title="ഓലചീയൽ">
ഓലചീയൽ

തെങ്ങിനെ ബാധിയ്ക്കുന്ന ഒരു കുമിൾ രോഗമാണ് ഓലചീയൽ. കേരളത്തിലെ തെക്കൻ ജില്ലകളിലാണ് ഈ രോഗം കൂടുതലായി കണ്ടുവരുന്നത്.

കാറ്റുവീഴ്ച ബാധിച്ച തെങ്ങുകളിലാണ് ഓലചീയൽ സാർവ്വത്രികമായി കാണപ്പെടുന്നത്. മദ്ധ്യനാമ്പിലുള്ള ഓലക്കാലുകളുടെ അരികും മൂലകളിലും കരുത്തനിറം പ്രാപിച്ച് ചുരുങ്ങിയുണങ്ങി പോകുന്നതാണ് പ്രാഥമിക രോഗലക്ഷണം. ക്രമേണ ഇവ പൊട്ടിപ്പിളർന്നു ഒരു വിശറിയുടെ രൂപം കൈക്കൊള്ളുന്നു. ആദ്യകാലത്ത് തന്നെ വേണ്ട പ്രതിരോധനടപടി കൈക്കൊണ്ടില്ലെങ്കിൽ എല്ലാ ഓലകളും ഈ അവസ്ഥയിലേയ്ക്ക് നീങ്ങും. തന്മൂലം ഓലകളുടെ ഉപരിതല വിസ്തീർണ്ണത്തിനും ഗണ്യമായ കുറവ് സംഭവിക്കുന്നു.

ഒരു ശതമാനം വീര്യമുള്ള ബോർഡോമിശ്രിതം മൂന്നുമാസത്തിലൊരിയ്ക്കൽ രോഗബാധിതമായ ഭാഗങ്ങൾ വെട്ടിമാറ്റിയിട്ട് തളിയ്ക്കുന്ന ഫലപ്രദമാണ്.


</doc>
<doc id="166299" url="https://ml.wikipedia.org/wiki?curid=166299" title="മഹാളി (രോഗം)">
മഹാളി (രോഗം)

തെങ്ങ്, കവുങ്ങ് തുടങ്ങിയവയെ ബാധിയ്ക്കുന്ന ഒരു പ്രധാന രോഗമാണ് മഹാളി. പെൺപൂക്കൾ, പാകമാകാത്ത കായ് എന്നിവ കൊഴിഞ്ഞുപോകുന്നതാണ് മഹാളിയുടെ ലക്ഷണങ്ങൾ. കായിലും പൂവിലുമെല്ലാം ചൂടുവെള്ളം വീണ് പൊള്ളിയത് പോലെയുള്ള ചെറിയ പാടുകളാണ് ആദ്യം പ്രത്യക്ഷപ്പെടുക. ക്രമേണ ഇത് അഴുകലിലേയ്ക്ക് നീങ്ങും. ഫൈറ്റോക്ലോറ എന്ന ഒരു വൈറസ് ആണ് ഈ രോഗത്തിന് കാരണം.


</doc>
<doc id="166303" url="https://ml.wikipedia.org/wiki?curid=166303" title="ചെന്നീരൊലിപ്പ്">
ചെന്നീരൊലിപ്പ്

തെങ്ങിനെ ബാധിക്കുന്ന് അഒരു രോഗമാണ് ചെന്നീരൊലിപ്പ്. തിലാവിയോപ്സിസ് പാരഡോക്സ് യാണ് ചെന്നീരൊലിപ്പിന്റെ രോഗഹേതു. തെങ്ങിൻ തടിയിൽ രൂപം കൊള്ളുന്ന വിള്ളലുകളിലൂടെയും മറ്റും തവിട്ടു കലർന്ന ചുവന്ന നിറത്തിലുള്ള ദ്രാവകം ഊറിവരുന്നതാണ് രോഗലക്ഷണം. തെങ്ങിൻ തടിയുടെ താഴെ രൂപപ്പെടുന്ന വിള്ളലുകൾ ക്രമേണ തടി മുഴുവൻ വ്യാപിക്കും. ദ്രാവകം ഊറിവരുന്ന വിള്ളലുകൾക്ക് ചുറ്റുമുള്ള ഭാഗം ചീയാൻ തുടങ്ങുന്നതാണ് അടുത്ത ഘട്ടം. ഇങ്ങനെയുള്ള തടിയിൽ ഡയോകലാണ്ട്ര എന്ന കീടത്തിന്റെ ആക്രമണം ഉണ്ടാകുന്നതിനാൽ ചീഞ്ഞഴുകൾ ത്വരിതഗതിയിലാവുന്നു.

രോഗബാധിതമായ ഭാഗങ്ങൾ ചെത്തിമാറ്റി, മുറിവിൽ കാലിക്സിൻ പുരട്ടുക. രണ്ടുദിവത്തിന് ശേഷം ഇതിന്മേൽ കോൾടാർ പുരട്ടുക. വേരിൽ കൂടി 100 മില്ലിലിറ്റർ കാലിക്സിൻ നല്കുന്നതും തടത്തിൽ വേപ്പിൻ പിണ്ണാക്ക് ഇടുന്നതും നല്ലതാണ്.


</doc>
<doc id="166308" url="https://ml.wikipedia.org/wiki?curid=166308" title="മട്ടിപ്പൊങ്ങില്യം">
മട്ടിപ്പൊങ്ങില്യം

25 മീറ്ററോളം പൊക്കത്തിൽ വളരുന്ന ഒരു ഇലപൊഴിയും വൃക്ഷമാണ് മട്ടിപ്പൊങ്ങില്യം. . മട്ടി, പൊങ്ങില്യം, പെരുപ്പി, പെരുമരം, സാലി, പീമരം, പീനാറി എന്നെല്ലാം പേരുകളുണ്ട്. ഇന്ത്യയിൽ മിക്കവാറും എല്ലായിടത്തും കാണപ്പെടുന്ന ഈ വൃക്ഷത്തിന്റെ പുറം തൊലി മഞ്ഞ കലർന്ന നിറത്തിൽ കാണപ്പെടുന്നു. ഇലകൾ ഏകാന്തരക്രമത്തിലാണ് വിന്യസിച്ചിരിക്കുന്നത്. ശിഖരാഗ്രങ്ങളിൽ ശാഖോപശാഖകളായി കുലയായി പൂക്കൾ ഉണ്ടാകുന്നു. ഇളം മഞ്ഞ നിറത്തിൽ ഉണ്ടാകുന്ന പൂക്കൾക്ക് വളരെയധികം ദുർഗന്ധവും ഉണ്ടാകും. കായ്കളുടെ പുറം ഭാഗം മിനുസമുള്ളതും വരകൾ ഉള്ളതുമാണ്. Phyllocnistis hagnopa എന്ന നിശാശലഭം മട്ടിയുടെ ഇലകളാണ് ആഹരിക്കുന്നത്.

രസം :തികതം, കഷായം

ഗുണം :രൂക്ഷം

വീര്യം :ശീതം

വിപാകം :കടു
മരത്തൊലി


</doc>
<doc id="166374" url="https://ml.wikipedia.org/wiki?curid=166374" title="ഡൊനെറ്റ്സ് തടം">
ഡൊനെറ്റ്സ് തടം

ഉക്രെയ്നിലെ ഒരു മുഖ്യ വ്യാവസായിക-നാഗരിക പ്രദേശമാണ് ഡൊനെറ്റ്സ് തടം. ഡോൺ നദിയുടെ പോഷകനദികളിലൊന്നായ ഡൊനെറ്റ്സിന്റെ തടത്തിലാണ് ഡൊനെറ്റ്സ് പ്രദേശം വ്യാപിച്ചിരിക്കുന്നത്. ഡോൺബാസ് (Donbas) എന്നും പേരുള്ള ഡൊനെറ്റ്സ് നദിക്ക് സൂമാർ 1,050 കി.മീ. നീളമുണ്ട്. ഡൊനെറ്റ്സ് പ്രദേശത്തെ മുഖ്യ ജലസ്രോതസ്സുകളിൽ ഒന്നാണ് ഈ നദി. കിഴക്കു പടിഞ്ഞാറ് സുമാർ 620 കിലോമീറ്ററും, തെക്കുവടക്ക് 70-170 കിലോമീറ്ററും ദൈർഘ്യത്തിൽ വ്യാപിച്ചിരിക്കുന്ന ഡൊനെറ്റ്സ് തടത്തിന് സു. 31,000 ച.കി.മീ. വിസ്തൃതിയുണ്ട്. ലുഗാൻസ്ക് (Lugansk), ഗൊർലൊഫ്ക (Gorlovka), മാകെയെഫ്ക (Makeyevka), സീദനോഫ് (Zhdenov), ക്രമറ്റോർസ്ക് (Kramatorsk), കോൺസ്റ്റാന്റിനോഫ്ക (Konstantinovka), കാദിയേഫ്ക (Kadiyevka), കോമ്യൂണാക്സ്ക് (Kommunacsk), ഷാക്തു (Shakhtu) തുടങ്ങിയവയാണ് ഈ പ്രദേശത്തെ മുഖ്യ നഗരങ്ങൾ.

ഭൂമിശാസ്ത്രപരമായി ഒരു കൽക്കരിപ്പാടമാണ് ഡൊനെറ്റ്സ് തടം. 1721-ൽ ഡൊനെറ്റ്സിൽ കൽക്കരി നിക്ഷേപം കണ്ടെത്തിയതോടെയാണ് ഈ പ്രദേശം വ്യാവസായിക പുരോഗതിയിലേക്കു നീങ്ങിയത്. ഇപ്പോൾ ബിറ്റുമിനസ്, ആന്ത്രസൈറ്റ് എന്നീ കൽക്കരി ഇനങ്ങൾ ഇവിടെനിന്ന് വൻതോതിൽ ലഭിക്കുന്നു. കൽക്കരി ഖനനത്തെ കേന്ദ്രീകരിച്ചുള്ള ഇരുമ്പുരുക്ക് വ്യവസായങ്ങളും ഇവിടെ പ്രവർത്തിക്കുന്നുണ്ട്. കൽക്കരിക്കു പുറമേ മെർക്കുറി, ചുണ്ണാമ്പുകല്ല്, നിർമ്മാണശില എന്നിവയും ഇവിടെനിന്ന് ഖനനം ചെയ്യുന്നു. ഒരു പ്രധാന കാർഷികോത്പാദനകേന്ദ്രം കൂടിയായ ഡൊനെറ്റ്സ് മേഖലയിൽ റഷ്യൻ ആഭ്യന്തരയുദ്ധവും രണ്ടാം ലോകയുദ്ധവും കനത്ത നാശനഷ്ടങ്ങൾ വിതച്ചിരുന്നു. 



</doc>
<doc id="166377" url="https://ml.wikipedia.org/wiki?curid=166377" title="അയ്-അയ്">
അയ്-അയ്

അയ്-അയ്. ആഫ്രിക്കൻ തീരത്തുള്ള മഡഗാസ്കർ ദ്വീപിൽ മാത്രം കാണപ്പെടുന്ന ഒരിനം ജീവി. (ഇംഗ്ലീഷ്: aye-aye, ശാസ്ത്രീയനാമം: "Daubentonia madagascariensis"). മഡഗാസ്കറിൽ ഈ ജീവികളെപ്പറ്റി അനവധി അന്ധവിശ്വാസങ്ങൾ നിലനിൽക്കുന്നുണ്ട്. ഇവയെ "മമേലിയ" ക്ലാസിൽ "പ്രമേറ്റ്സ്" ഓർഡറിൽ "ഡൗബൻറ്റോണിഡെ" എന്ന കുടുംബത്തിൽ ഉൾപ്പെടുത്തിയിരിക്കുന്നു. മഴക്കാടുകളാണ് ഇവയുടെ ആവാസകേന്ദ്രം. 

രണ്ടര കിലോഗ്രാം വരെ ശരീരഭാരം വയ്ക്കുന്ന ഇവയ്ക്ക് ഏകദേശം 35 സെന്റീമീറ്റർ വരെ നീളമുണ്ടാകും. ഇവയുടെ മുൻകാലുകളിൽ നീളമേറിയ ഒരോ വിരലുകൾ വീതം കാണപ്പെടുന്നു. ഈ വിരലിലെ കൂർത്ത നഖമുപയോഗിച്ചാണ് ഇവ ഇര പിടിക്കുന്നത്. പുഴുക്കളാണ് ഇവയുടെ ഇഷ്ടഭക്ഷണം. വിരലുപയോഗിച്ച് മരത്തിന്റെയും മറ്റും പോടുകളിൽ നിന്നും ഇവ ഇര പിടിക്കുന്നു. വിത്തുകൾ, പഴങ്ങൾ, പൂന്തേൻ എന്നിവയും അയ്-അയ് ഭക്ഷണമാക്കാറുണ്ട്. രാത്രികാലങ്ങളിൽ ഇര തേടുന്ന ഇവ പകൽ സമയം വിശ്രമിക്കുകയാണ് പതിവ്. 

ഇവയുടെ ശരീരത്തിൽ കരടിയുടേതിനു സമാനമായ രോമം, എലിയുടേതു പോലുള്ള മൂക്ക്, വവ്വാലിന്റേതിനു സമാനമായ ചെവികൾ, റോഡന്റ് വിഭാഗത്തിലെ ജീവികളുടേതിനു തുല്ല്യമായ പല്ലുകൾ, മൂങ്ങയുടെ കണ്ണുകൾ പോലെ തിളക്കമുള്ള കണ്ണുകൾ എന്നിവ ഇവയുടെ പ്രത്യേകതകളാണ്. 

കൃഷികളും മറ്റും ഇവ തിന്നു നശിപ്പിക്കുന്നതിനാൽ മനുഷ്യർ ഇവയെ ധാരാളമായി കൊന്നൊടുക്കിയിരുന്നു. ഇവയെ ഐ.യു.സി.എൻ. റെഡ് ലിസ്റ്റിൽ മുൻനിരയിൽ ഉൾപ്പെടുത്തിയിരിക്കുന്നു. മഴക്കാടുകളുടെ നാശവും ഇവയുടെ വംശനാശത്തിനു കാരണമായി.



</doc>
<doc id="166386" url="https://ml.wikipedia.org/wiki?curid=166386" title="ഗോരഖ്പൂർ">
ഗോരഖ്പൂർ

ഉത്തർ പ്രദേശിന്റെ വടക്കു കിഴക്ക് നേപ്പാൾ രാജ്യത്തോട് തൊട്ടടുത്തുള്ള ഒരു പട്ടണമാണ് ഗോരഖ്പൂർ .വടക്കുകിഴക്കൻ റെയിൽവേയുടെ ആസ്ഥാനം ഇവിടെയാണ്. ഇതേ പേരിലുള്ള ജില്ലയുടെയും ,ഡിവിഷന്റെയും ആസ്ഥാനവും ഗോരഖ്പൂർ
നഗരം തന്നെയാണ്.ഇന്ത്യയുടെ അതിർത്തിയിലുള്ള പട്ടണമായതിനാൽ ഇത് ഒരു വാണിജ്യ -വ്യവസായ കേന്ദ്രം കൂടിയാണ്.ഹിന്ദു, മുസ്ലിം, സിഖ്, ബുദ്ധ മതങ്ങളുടെ തീർത്താടന കേന്ദ്രങ്ങൾ ഇവിടെയുണ്ട്.


</doc>
<doc id="166391" url="https://ml.wikipedia.org/wiki?curid=166391" title="ദമോഹ്">
ദമോഹ്

മധ്യപ്രദേശിലെ ഒരു ജില്ലയും അതിന്റെ ആസ്ഥാന പട്ടണവുമാണ് ദമോഹ് (ഹിന്ദി: दमोह, ഉറുദു: دموہ). വിന്ധ്യാപീഠഭുമിയുടെ തെക്കുകിഴക്കായി സ്ഥിതിചെയ്യുന്ന ദമോ ജില്ലയ്ക്ക് 7,306 ച.കി.മീ. വിസ്തീർണമുണ്ട്.

സോനാർ നദീതാഴ്വര ദമോ ജില്ലയെ രണ്ടായി വിഭജിക്കുന്നു. ജില്ലയ്ക്കും ജബൽപൂരിനും മധ്യേ നൈസർഗികാതിർത്തി സൃഷ്ടിക്കുന്ന വിന്ധ്യാനിരകളിലെ കുലുമാർ കുന്നാണ് (751 മീ.) ജില്ലയിലെ ഏറ്റവും ഉയരം കൂടിയ പ്രദേശം. 586.7 മീ. ഉയരമുള്ള ഖേരി (Kheri) ഉയരം കൂടിയ മറ്റൊരു പ്രധാന പ്രദേശമാണ്. വിന്ധ്യാ നിരകളിലെ മറ്റു പ്രദേശങ്ങൾക്ക് 550-580 മീ. ശരാശരി ഉയരമുണ്ട്. ജില്ലയിലെ സോനാർ നദീതാഴ്വര കാർഷികോത്പാദനം, ഭരണനിർവഹണം, വാണിജ്യം, വ്യവസായം എന്നീ മേഖലകളിൽ മുന്നിട്ടു നിൽക്കുന്നു. ജനസാന്ദ്രതയിലും ഈ പ്രദേശം മുന്നിലാണ്. ഉഷ്ണമേഖലാ വിഭാഗത്തിൽപ്പെട്ട വരണ്ട ഇലപൊഴിയും കാടുകളാൽ ശ്രദ്ധേയമാണ് ദമോ. മലമ്പ്രദേശത്താണ് ഇവ കൂടുതലും കേന്ദ്രീകരിച്ചിരിക്കുന്നത്. ഏതാനും തേക്കിൻ കാടുകളും ജില്ലയിലുണ്ട്. സോനാർ, ബിയെർമ നദികളും അവയുടെ പോഷകനദികളുമാണ് ജില്ലയിലെ പ്രധാന ജലസ്രോതസ്സുകൾ. ജില്ലയുടെ ധനാഗമമാർഗങ്ങളിൽ കാർഷിക മേഖലയ്ക്കാണ് മുൻതൂക്കം. വിളകളിൽ ഗോതമ്പ്, നെല്ല്, ജോവർ എന്നിവ മുന്നിട്ടു നിൽക്കുന്നു. കന്നുകാലിവളർത്തലിനും പ്രാധാന്യമുണ്ട്. വ്യവസായ മേഖലയിൽ ചെറുകിട-കുടിൽ വ്യവസായങ്ങളായ ബീഡിതെറുപ്പ്, ധാന്യ-എണ്ണ മില്ലുകൾ തുടങ്ങിയവയ്ക്ക് പ്രാമുഖ്യം ലഭിച്ചിരിക്കുന്നു. ദമോ ജില്ലയിലെ റെയിൽ-റോഡ് ഗതാഗത മാർഗങ്ങൾ വികസിതമാണ്.

നിരവധി വിദ്യാഭ്യാസ സ്ഥാപനങ്ങൾ ദമോ ജില്ലയിലുണ്ട്. 2001-ലെ കണക്കനുസരിച്ച് 62.06 ആയിരുന്നു ജില്ലയുടെ സാക്ഷരതാ നിരക്ക്. ദമോ ജില്ലയിലെ ജനങ്ങളിൽ ഭൂരിഭാഗവും ഹിന്ദുക്കളാണ്. ക്രൈസ്തവ, ഇസ്ലാം, മതവിഭാഗങ്ങളും ജില്ലയിലുണ്ട്. ഹിന്ദിയാണ് പ്രധാന ഭാഷ. ജില്ലയിലെ ബത്തിഗഢ്, ബാൻദക്പൂർ, ഹാട്ട എന്നീ പ്രദേശങ്ങൾക്ക് വിനോദസഞ്ചാര പ്രാധാന്യമുണ്ട്.



</doc>
<doc id="166399" url="https://ml.wikipedia.org/wiki?curid=166399" title="പൂർവ തീരദേശ റെയിൽ‌വേ">
പൂർവ തീരദേശ റെയിൽ‌വേ

ഒറീസ്സയിലെ ഭുവനേശ്വർ ആസ്ഥാനമായി 2003 ൽ രൂപീകരിച്ച ഒരു മേഖലയാണ് കിഴക്കൻ തീരദേശ റെയിൽ‌വേ.ഒറീസ്സ ,തീരദേശ ആന്ത്ര,ചത്തീസ്ഘറിലെ രണ്ടു ജില്ലകൾ എന്നിവ ഇതിന്റെ പരിതിയിൽ വരുന്നു.സംബൽപൂർ ,ഖുർദ റോഡ്, വിശാഖപട്ടണം എന്നിങ്ങനെ മൂന്നു ഡിവിഷനുകൾ ഇതിന്റെ കീഴിലുണ്ട്.


</doc>
<doc id="166403" url="https://ml.wikipedia.org/wiki?curid=166403" title="ഈ സ്നേഹതീരത്ത്">
ഈ സ്നേഹതീരത്ത്

പ്രൊഫ. ശിവപ്രസാദ് സംവിധാനം ചെയ്ത് 2004-ൽ പുറത്തിറങ്ങിയ ഒരു മലയാളചലച്ചിത്രമാണ് ഈ സ്നേഹതീരത്ത് അഥവാ സാമം. കുഞ്ചാക്കോ ബോബൻ, ഉമാശങ്കരി, ജയപ്രദ, ലാൽ, നെടുമുടി വേണു എന്നിവരാണ് ഈ ചിത്രത്തിലെ പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ഈ ചിത്രത്തിലെ അഭിനയത്തിന് കുഞ്ചാക്കോ ബോബന് കേരളസംസ്ഥാന സർക്കാരിന്റെ പ്രത്യേക ജൂറി പുരസ്കാരം ലഭിച്ചു.


എസ്. രമേശൻ നായർ, പ്രൊഫ. ലക്ഷ്മിനാരായണൻ എന്നിവർ എഴുതിയ ഗാനങ്ങൾക്ക് സംഗീതം പകർന്നിരിക്കുന്നത് പ്രശസ്ത വയലിനിസ്റ്റായ എൽ. സുബ്രഹ്മണ്യമാണ്.



</doc>
<doc id="166405" url="https://ml.wikipedia.org/wiki?curid=166405" title="വൂളി മാമത്ത്">
വൂളി മാമത്ത്

150,000 വർഷങ്ങൾക്ക് മുൻപ് ജന്മം കൊണ്ട ഒരു ജീവിവർഗ്ഗമാണ് വൂളി മാമത്ത്. മാമത്തിലെ ഒരു വിഭാഗമായ ഇത് തുന്ദ്ര മാമത്ത് എന്നും അറിയപ്പെടുന്നു. ഏകദേശം 10,000 വർഷങ്ങൾക് മുൻപ് പ്ലീസ്റ്റോസീൻ യുഗത്തിന്റെ അന്ത്യം ഇവയ്ക്കു വംശനാശം സംഭവിച്ചു . ഇവയുടെ എല്ലുകളും ജഡത്തിന്റെ അവശിഷ്ടങ്ങളും കിടിയിടുള്ളത് മുഖ്യമായും വടക്കെ അമേരിക്ക , യൂറാഷ്യ എന്നി സ്ഥലങ്ങളിൽ നിന്നും ആണ് . 

ഒരു ആഫ്രിക്കൻ ആനയുടെ അത്രയും പൊക്കം ഇല്ലായിരുന്നു വൂളി മാമത്തിനു, എന്നാൽ ഇവയ്ക് ഭാരവും വലിപ്പവും കൂടുതൽ ആയിരുന്നു . പൂർണ്ണ വളർച്ചയെത്തിയ വൂളി മാമത്തിനു 2.8 മീറ്റർ (9.2 അടി) - 4.0 മീറ്റർ (13.1 അടി) ഉയരവും , ഏകദേശം എട്ടു ടൺ വരെ ഭാരവും ഉണ്ടായിരുന്നു.

തണുപ്പിൽ നിന്നും രക്ഷ നേടാൻ ഇവയ്ക് പല പ്രത്യേകതകൾ ഉണ്ടായിരുന്നു. മുഖ്യമായും ഒരു മീറ്റർ വരെ നീളത്തിൽ കിടന്നിരുന്ന മുടിയും തൊലിയോട് ചേർന്നു കിടനിരുന്ന മറ്റൊരു പാളി മുടിയും ഉണ്ടായിരുന്നു ഇവയ്ക്കു്. ഇന്നുള്ള ആനകളെ അപേക്ഷിച്ച് വളരെ ചെറിയ ചെവി ആയിരുന്നു ഇവയ്ക്. കണ്ടെത്തിയുട്ടുള്ളതിൽ വച്ച് ഏറ്റവും വലിപ്പമുള്ള ചെവിക്ക് ഏകദേശം 30 സെന്റിമീറ്റർ മാത്രമാണ് വലുപമുള്ളത്.


</doc>
<doc id="166407" url="https://ml.wikipedia.org/wiki?curid=166407" title="പൂർവ റെയിൽവേ">
പൂർവ റെയിൽവേ

ഇന്ത്യൻ റെയിൽവേയിലെ പതിനേഴ് മേഖലകളിൽ ഒന്നാണ് പൂർവ്വ റെയിൽവേ. കൊൽക്കത്ത ആസ്ഥാനമായ ഈഇ മേഖലയുടെ പരിധി പശ്ചിമ ബംഗാൾ, ബീഹാർ എന്നീ സംസ്ഥാനങ്ങളാണ്. ഹൗറ, സിയാൽദ, മാൾഡ, അസൻസോൾ എന്നീ മാലു ഡിവഷനുകളാണ് പൂർവ്വ റേയിൽവേയിൽ ഉള്ളത്. 1952 ഏപ്രിൽ 14ന് പൂർവ്വ റെയിൽവേ രൂപീകരിച്ചു.


[[mr:पूर्व रेल्वे (भारत)]

</doc>
<doc id="166409" url="https://ml.wikipedia.org/wiki?curid=166409" title="പാൻ അമേരിക്കൻ ചാമ്പ്യൻഷിപ്പ്">
പാൻ അമേരിക്കൻ ചാമ്പ്യൻഷിപ്പ്

പാൻ അമേരിക്കൻ ചാമ്പ്യൻഷിപ്പ് - 1995-ൽ ആരംഭിച്ച ഒരു റഗ്ബി ഫുട്ബോൾ ടൂർണമെന്റ്. "പാൻ അമേരിക്കൻ റഗ്ബി അസ്സോസിയേഷൻ" (PARA) ആണ് ഇതിന്റെ സംഘാടകർ.


</doc>
<doc id="166414" url="https://ml.wikipedia.org/wiki?curid=166414" title="അജു വർഗ്ഗീസ്">
അജു വർഗ്ഗീസ്

ഒരു മലയാളചലച്ചിത്രനടനാണ് അജു വർഗ്ഗീസ് (ജനനം: 1985 ജനുവരി 11). 2010-ൽ പുറത്തിറങ്ങിയ മലർവാടി ആർട്സ് ക്ലബ് എന്ന ചിത്രത്തിലൂടെയാണ് മലയാളചലച്ചിത്രലോകത്തിലേക്ക് പ്രവേശിച്ചത്. ചലച്ചിത്രമേഖലയിൽ ഇദ്ദേഹം ആദ്യചിത്രത്തിലെ നാമമായ കുട്ടു എന്നറിയപ്പെടുന്നു.

പത്തനംതിട്ട ജില്ലയിലെ തിരുവല്ലയിലാണ് അജു വർഗ്ഗീസ് ജനിച്ചത്. വളർന്നത് എറണാകുളം ജില്ലയിലെ കളമശ്ശേരിയിലാണ്. സെന്റ്. തോമസ് കോൺവെന്റ് പാലക്കാട്, എറണാകുളം ഭവൻസ് ആദർശ് വിദ്യാലയം, രാജഗിരി ഹൈസ്കൂൾ കളമശ്ശേരി എന്നിവിടങ്ങളിൽ വിദ്യാഭ്യാസം. ഇക്കാലയളവിൽ ഇദ്ദേഹം കലാപരിപാടികളിൽ സംബന്ധിച്ചിരുന്നു. പിന്നീട് ഇലക്ട്രോണിക്സ് ആന്റ് കമ്മ്യൂണിക്കേഷൻ എഞ്ചിനീയറിംഗിൽ ഹിന്ദുസ്ഥാൻ കോളേജ് ഓഫ് യൂണിവേഴ്സിറ്റിയിൽ (ചെന്നൈ) ബിരുദം സ്വന്തമാക്കി. ഇപ്പോൾ ചെന്നൈ എച്ച്.എസ്.ബി.സി. ബാങ്കിൽ ജോലി ചെയ്യുന്നു. സുഹൃത്തായ വിനീത് ശ്രീനിവാസന്റെ നിർദ്ദേശത്താൽ ആദ്യമായി മലർവാടി ആർട്സ് ക്ലബ് എന്ന ചിത്രത്തിൽ അഭിനയിച്ചു.


</doc>
<doc id="166442" url="https://ml.wikipedia.org/wiki?curid=166442" title="കാവേരി (നടി)">
കാവേരി (നടി)

കാവേരി. ഒരു മലയാളചലച്ചിത്ര അഭിനേത്രി. "അമ്മാനം കിളി" എന്ന ചിത്രത്തിലൂടെ ബാലതാരമായി പ്രവേശിച്ചു. തമിഴ്, തെലുങ്ക്, കന്നട ചലച്ചിത്രങ്ങളിലും അഭിനയിച്ചിട്ടുണ്ട്. " അവുനു വല്ലിടാരു ഇസ്ട പടാരു" (2002) എന്ന ചിത്രത്തിന് മികച്ച നടിക്കുള്ള "നന്ദി അവാർഡ്" നേടി. വാസന്തിയും ലക്ഷ്മിയും പിന്നെ ഞാനും, സമുദിരം, കബഡി കബഡി, കാശി തുടങ്ങിയ ചിത്രങ്ങളിൽ ശ്രദ്ധിക്കപ്പെട്ട വേഷങ്ങൾ ചെയ്തു.

"പേധ ബാബു" എന്ന ചിത്രത്തിൽ അഭിനയിച്ച നാളിൽ സംവിധായകനായ സൂര്യകിരണുമായി പ്രണയത്തിലാകുകയും ഇരുകുടുംബങ്ങളുടെയും സമ്മതത്തോടെ 2005 മേയ് 1-ന് വിവാഹിതരാകുകയും ചെയ്തു. സൂര്യകിരൺ നടി സുജാതയുടെ ഇളയ സഹോദരനാണ്.


</doc>
<doc id="166443" url="https://ml.wikipedia.org/wiki?curid=166443" title="റിയാസ് ഖാൻ">
റിയാസ് ഖാൻ



</doc>
<doc id="166444" url="https://ml.wikipedia.org/wiki?curid=166444" title="ഷംന കാസിം">
ഷംന കാസിം

പൂർണ്ണ അഥവാ ഷംന കാസിം ഒരു ഇന്ത്യൻ ചലച്ചിത്ര അഭിനേത്രി. അമൃതാ ടിവി. സൂപ്പർ ഡാൻസർ എന്ന പരിപാടിയിലൂടെ തുടക്കമിട്ട് 2004-ൽ എന്നിട്ടും എന്ന മലയാളചിത്രത്തിൽ നായികയായി. ഒപ്പം ശ്രദ്ധിക്കപ്പെടാതിരുന്ന ചില ചിത്രങ്ങളിലും അഭിനയിച്ചിരുന്നു. ശ്രീ മഹാലക്ഷ്മി എന്ന തെലുഗു ചിത്രത്തിലാണ് പ്രധാനമായി ശ്രദ്ധിക്കപ്പെട്ട ഒരു വേഷം ചെയ്തത്. മുനിയാണ്ടി വിളങ്ങിയാൽ മൂൺട്രാമാണ്ട് എന്ന തമിഴ് ചിത്രത്തിൽ നായികയായി അഭിനയിച്ചു.


</doc>
<doc id="166453" url="https://ml.wikipedia.org/wiki?curid=166453" title="പുവ്വം">
പുവ്വം

ഇൻഡ്യയിലാകമാനം സമുദ്രനിരപ്പിൽ നിന്നും 900 മീറ്റർ വരെ ഉയരമുള്ള പ്രദേശങ്ങളിൽ വളരുന്ന വൃക്ഷമാണ് പൂവം/പുവ്വം. ഇടതിങ്ങിയ ഇലകളും, പാളികളായി അടർന്നു പോകുന്ന മിനുസമായ ഇളം തവിട്ട് നിറമുള്ള തോലുമുള്ള പൂവം 40 മീറ്റർ വരെ ഉയരത്തിൽ വളരുന്ന വൃക്ഷമാണ്. ഇലകൊഴിയും വനങ്ങളിലും, നിത്യഹരിത വനങ്ങളിലും കാണുന്ന പൂവം ഒരു ശരാശരി വലിപ്പമുള്ളതോ വലിയ വൃക്ഷമായോ കാണപ്പെടുന്നു. തണ്ടിന് ഇരുവശത്തായി 2-4 ജോഡി ഇലകൾ, പച്ച കലർന്ന മഞ്ഞ നിറമുള്ള പൂക്കൾ, മുള്ളുകൾ നിറഞ്ഞ കട്ടിയുള്ള തോലുള്ള ഫലങ്ങൾക്ക് അണ്ഡാകൃതിയാണ്. മാംസളമായ, ചാറുനിറഞ്ഞ ഫലത്തിനുള്ളിൽ 1-2 എണ്ണമെഴുകുള്ള കായ്കൾ കാണുന്നു. ആയുർവ്വേദ ഔഷധങ്ങളിൽ പൂവത്തിന്റെ തോലും എണ്ണയുമാണ് പ്രധാനമായും ഉപയോഗിക്കുന്നത്.. ദൂതളം, പൂവണം എന്നെല്ലാം അറിയപ്പെടുന്നു.

Schleichera എന്ന് ജനുസ്സിൽ ഈ ഒരു സ്പീഷിസ് മാത്രമെ ഉള്ളൂ.

രസം :അമ്ലം (ഫലത്തിന്), തിക്തം, കഷായം (തൊലിക്കും, തൈലത്തിനും)

ഗുണം :ഗുരു, സ്നിഗ്ദ്ധം

വീര്യം :ഉഷ്ണം

വിപാകം :കടു
ഫലം, തൊലി, ബീജതൈലം



</doc>
<doc id="166459" url="https://ml.wikipedia.org/wiki?curid=166459" title="ചന്ദ്രകല്പ">
ചന്ദ്രകല്പ

ഒരു തെങ്ങിനമാണ് ചന്ദ്രകല്പ. ലക്ഷദീപ് ഓർഡിനറി എന്ന പേരിലും അറിയപ്പെടുന്നു. ഒരു വർഷം 100 തേങ്ങ ശരാശരി വിളവ് ലഭിക്കും. തേങ്ങയുടെ ആകൃതി Oval with prominent ridges. കൊപ്രയുടെ അളവ് ഒരു തേങ്ങയിൽ 176 ഗ്രാം ആണ്. ശരാശരി ഒരു തെങ്ങിൽ നിന്ന് ഒരു വർഷം 17.6 കിലോഗ്രാം കൊപ്ര ലഭിക്കുന്നു. ഈ ഇനം തേങ്ങയിൽ 72 ശതമാനം എണ്ണയുണ്ട്.



</doc>
<doc id="166472" url="https://ml.wikipedia.org/wiki?curid=166472" title="ഹെപ്പറ്റൈറ്റിസ്-എ">
ഹെപ്പറ്റൈറ്റിസ്-എ

ഹെപ്പറ്റൈറ്റിസ്-എ വൈറസ് (Hep A:HAV) മനുഷ്യന്റെ കരളിനെ ബാധിക്കുമ്പോൾ ഉണ്ടാക്കുന്ന ഒരു തീവ്ര പകർച്ച രോഗമാണ് ഹെപ്പറ്റൈറ്റിസ്-എ ഇനം മഞ്ഞപ്പിത്തം. മലിനമായ വെള്ളത്തിലൂടെയോ ഭക്ഷണത്തിലൂടെയോ അല്ലെങ്കിൽ രോഗിയുമായുള്ള അടുത്ത സാമ്പർക്കത്തിലൂടെയോ ആണ് ഈ ആർ എൻ എ (RNA ) വൈറസ് പകരുന്നത്. ലോകമെമ്പാടുമായി പ്രതിവർഷം അനേക ലക്ഷം പേർ രോഗബാധിതരാകുന്നു മരണ നിരക്ക് 0.1% മാത്രമാണ്. പ്രായമായവരിലും മദ്യപന്മാരിലും മരണ നിരക്ക് കൂടുതലാണ്. വൈറസ് ബാധിച്ചാൽ രോഗ ലക്ഷണം പ്രകടമാകാൻ (incubation period) 2 മുതൽ 6 ആഴ്ചവരെ ഇടവേള വേണം. സാധാരണയായി ഇടവേള 28 ദിവസമാണ്.

മേൽപ്പറഞ്ഞ രോഗലക്ഷണങ്ങൾ ഉള്ള രോഗികളുടെ രക്തത്തിൽ ഹെപ്പറ്റൈറ്റിസ് എ വൈറസിനെതിരായ ഐ.ജി.എം.അന്റിബോടികൾ(IgM antibodies) കണ്ടെത്തുകയാണെങ്കിൽ രോഗബാധ ഉറപ്പിക്കാം.. കൂടാതെ രോഗികളുടെ രക്തത്തിൽ കരളിലുൽപാദിപ്പിക്കപ്പെടുന്ന രാസാഗ്നിയായ അലാനിൻ ട്രാൻസ്ഫെറേയ്സിൻറെ(ALT) അളവ് കൂടുതലായിരിക്കും..

പ്രതിരോധ കുത്തിവയ്പ്പ് രണ്ടു തരമുണ്ട്.നിർജ്ജീവമായ വൈറസ് കൊണ്ടുള്ള കുത്തിവയ്പ്പും ജീവനുള്ള എന്നാൽ രോഗബാധയുണ്ടാക്കാനുള്ള ശേഷി ഇല്ലാതാക്കിയ വൈറസ് കൊണ്ടുള്ള കുത്തിവയ്പ്പും.ഒരു വയസിനു മുകളിൽ പ്രായമുള്ള എല്ലാവർക്കും എടുക്കാവുന്ന സുരക്ഷിതമായ രീതിയാണ്‌ നിർജ്ജീവമായ വൈറസ് കൊണ്ടുള്ള കുത്തിവയ്പ്പ്. അപൂർവ്വമായി രണ്ടു മൂന്നു ദിവസം ചെറിയ പനി, മേലുവേദന എന്നിവയുണ്ടാകാം. നിർദ്ദേശിക്കപ്പെട്ട രീതിയിൽ കുത്തിവയ്പ്പ് എടുത്താൽ 25 വർഷം വരെ രോഗബാധയിൽ നിന്നും സംരക്ഷണം ലഭിക്കാം.
ആധുനിക വൈദ്യ ശാസത്രത്തിൽ ഹെപ്പറ്റൈറ്റിസ് എ ക്ക് പ്രത്യേക മരുന്നുകൾ ഇല്ല. രോഗലക്ഷണങ്ങൾക്കൊത്തു ചികിത്സിക്കുകയാണ് ചെയ്യുന്നത്.
Park's Textbook of Preventive and Social Medicine by K park,19th Ed, Bhanot Publishers,Jabalpur.


</doc>
<doc id="166505" url="https://ml.wikipedia.org/wiki?curid=166505" title="കെ കമ്പ്യൂട്ടർ">
കെ കമ്പ്യൂട്ടർ

ലോകത്ത് ഇപ്പോഴുള്ള ഏറ്റവും വേഗമേറിയ സൂപ്പർ കമ്പ്യൂട്ടറാണ് ജപ്പാന്റെ കെ കമ്പ്യൂട്ടർ. ഈ കംപ്യൂട്ടറിന് സെക്കന്റിൽ 10 ക്വാഡ്രില്യൺ കണക്കുകൾ കൂട്ടാനാവുമെന്ന് നിർമ്മാതാക്കൾ അവകാശപ്പെടുന്നു. പത്ത് ക്വാഡ്രില്യൺ എന്നതിന്റെ ജപ്പാനീസ് വാക്കായ , എന്നതിൽ നിന്നുമാണ് കെ കമ്പ്യൂട്ടർ എന്ന വാക്ക് ഉരുവമെടുത്തത്. ഒരു ക്വാഡ്രില്ല്യൺ എന്നാൽ ആയിരം ട്രില്ല്യണ് തുല്യമാണ്. കണക്കിൽ 19 സ്ഥാനമുള്ള സംഖ്യയാണ് ട്രില്ല്യൺ. 

864 സെർവർ തട്ടുകളിലായി സജ്ജീകരിച്ചിട്ടുള്ള 88,000 സെൻട്രൽ പ്രോസസിംഗ് യൂണിറ്റുകൾ ( SPARC64 VIIIfx CPUs)അടങ്ങുന്നതാണ് ഈ സൂപ്പർ കമ്പ്യൂട്ടർ. സാധാരണ കമ്പ്യൂട്ടറുകളേക്കാൾ ആയിരം മടങ്ങ് വേഗതയുള്ളവയാണ് സൂപ്പർ കമ്പ്യൂട്ടറുകൾ . ശാസ്ത്രീയ പരീക്ഷണങ്ങളിലും, ഭൂകമ്പം അളക്കുന്നതിനും, സുനാമി പ്രവചനത്തിനുമൊ്കകെ സൂപ്പർകമ്പ്യൂട്ടറുകൾ ഉപയോഗിക്കുന്നു. 
ജപ്പാനിലെ കോബെയിലുള്ള റിക്കൺ അഡ്വാൻസ്ഡ് ഇൻസ്റ്റിറ്റ്യൂട്ട് ഫോർ കമ്പ്യൂട്ടേഷണൽ സയൻസിൽ, ഫ്യൂജിറ്റ്സു കമ്പനിയുമായുള്ള സംയുക്ത സംരംഭമായിട്ടാണ് ഈ കമ്പ്യൂട്ടർ വികസിപ്പിച്ചെടുത്തിട്ടുള്ളത്. പുതിയ കണ്ടെത്തൽ ജപ്പാന്റെ വികസനത്തിൽ നിർണായകമാവുമെന്ന് കമ്പ്യൂട്ടർ നിർമ്മിച്ച റിക്കൺ കമ്പനി പ്രസിഡന്റ് റയോജി നയോറി പറഞ്ഞു. 


</doc>
<doc id="166618" url="https://ml.wikipedia.org/wiki?curid=166618" title="പശ്ചിമ റെയിൽ‌വേ">
പശ്ചിമ റെയിൽ‌വേ

ഇന്ത്യയിലെ ഏറ്റവും തിരക്കുള്ള റെയിൽ പാതകൾ ഉൾക്കൊള്ളുന്ന മേഖലയാണ് പശ്ചിമ റെയിൽ‌വേ. പ്രധാനമായും ഗുജറാത്ത്, മഹാരാഷ്ട്ര, മദ്ധ്യപ്രദേശ് തുടങ്ങീയ സംസ്ഥാനങ്ങളിലെ ഇതര റെയിൽവേ പാതകൾ ഈ മേഖലയിൽ ഉൾപ്പെടുന്നു. ഇതിന്റെ ആസ്ഥാനം മുംബൈയിലെ ചർച്ച് ഗേറ്റ് ആണ്. പശ്ചിമ റെയിൽവേയിൽ മുംബൈ, വഡോദര, അഹമ്മദാബാദ്, രത്തലം, രാജ്കോട്ട്, ഭാവ്നഗർ എന്നി ആറു ഡിവിഷനുകളുണ്ട്.



</doc>
<doc id="166623" url="https://ml.wikipedia.org/wiki?curid=166623" title="ഉത്തര മധ്യ റെയിൽ‌വേ">
ഉത്തര മധ്യ റെയിൽ‌വേ

ഇന്ത്യൻ റെയിൽവേയുടെ പതിനേഴ് മേഖലകളിൽ ഒന്നാണ് അലഹബാദ് ആസ്ഥാനമായ ഉത്തരമധ്യ റെയിൽ‌വേ. അലഹബാദ്, ജാൻസി, ആഗ്ര എന്നീ ഡിവിഷനുകൾ ഉത്തര മധ്യ റെയിൽ‌വേയുടെ കീഴിൽ വരുന്നു.


</doc>
<doc id="166625" url="https://ml.wikipedia.org/wiki?curid=166625" title="പശ്ചിമ മധ്യ റെയിൽ‌വേ">
പശ്ചിമ മധ്യ റെയിൽ‌വേ

ഇന്ത്യൻ റെയിൽവേയുടെ പതിനേഴ് ഡിവിഷനുകളിൽ ഒന്നാണ് 2003 ഏപ്രിൽ 1 ന് നിലവിൽ വന്ന പശ്ചിമ മധ്യ റെയിൽ‌വേ.ഇതിന്റെ ആസ്ഥാനം രജസ്ഥാനിലെ ജൈപ്പൂർ ആണ്.ജബൽപൂർ, കോട്ട, ഭോപ്പാൽ എന്നീ ഡിവിഷനുകൾ ഈ മേഖലയുടെ കീഴിലാണ്.


</doc>
<doc id="166628" url="https://ml.wikipedia.org/wiki?curid=166628" title="ഉത്തര പശ്ചിമ റെയിൽ‌വേ">
ഉത്തര പശ്ചിമ റെയിൽ‌വേ

ഇന്ത്യയിലെ പതിനേഴ് റെയിൽവേ മേഖലകളിൽ ഒന്നാണ് ഉത്തര പശ്ചിമ റെയിൽ‌വേ. ജയ്പൂർ ആണ് ഇതിന്റെ ആസ്ഥാനം.അജ്മീർ, ബിക്കാനീർ, ജയ്പൂർ എന്നീ ഡിവിഷനുകൾ ഇതിന്റെ കീഴിൽ വരുന്നു. .


</doc>
<doc id="166630" url="https://ml.wikipedia.org/wiki?curid=166630" title="ദക്ഷിണ പൂർവ റെയിൽ‌വേ">
ദക്ഷിണ പൂർവ റെയിൽ‌വേ

ഇന്ത്യൻ റെയിൽവേയുടെ പതിനേഴ് മേഖലകളിൽ ഒന്നാണ് ദക്ഷിണ പൂർവ റെയിൽ‌വേ . ഇതിന്റെ ആസ്ഥാനം കൊൽക്കത്തയിലെ ഗാർഡൻ റീച്ച് ആണ്.ആദ്ര, ചക്രദാർപൂർ, ഘാരഗ്പൂർ, റാഞ്ചി എന്നീ ഡിവിഷനുകൾ ഇതിനു കീഴിൽ വരുന്നു.പശ്ചിമ ബംഗാൾ, ജാർക്കണ്ഡ്, ഒറീസ്സ എന്നീ സംസ്ഥാനങ്ങൾ ഇതിന്റെ പരിധിയിലാണ്.


</doc>
<doc id="166632" url="https://ml.wikipedia.org/wiki?curid=166632" title="ദക്ഷിണ മധ്യ റെയിൽ‌വേ">
ദക്ഷിണ മധ്യ റെയിൽ‌വേ

ഇന്ത്യൻ റെയിൽവേയുടെ പതിനേഴ് മേഖലകളിൽ ഒന്നാണ് ദക്ഷിണ മധ്യ റെയിൽ‌വേ. സെക്കന്തരാബാദ് ആണ് ഇതിന്റെ ആസ്ഥാനം. പ്രധാനമായും ആന്ധ്രാപ്രദേശ് സംസ്ഥാനം ദക്ഷിണ മദ്ധ്യ റെയിൽവേയിൽ ഉൾപ്പെടുത്തിയിരിക്കുന്നു. സെക്കന്തരാബാദ്, ഹൈദരാബാദ്, ഗുണ്ടക്കൽ, വിജയവാഡ, ഗുണ്ടൂർ, നന്ദേഡ് എന്നീ ആറു ഡിവിഷനുകൾ ഉൾപ്പെടുന്നാതാണ് ദക്ഷിണ മധ്യ റെയിൽ‌വേ.



</doc>
<doc id="166634" url="https://ml.wikipedia.org/wiki?curid=166634" title="ദക്ഷിണ പൂർവ മധ്യ റെയിൽ‌വേ">
ദക്ഷിണ പൂർവ മധ്യ റെയിൽ‌വേ

ഇന്ത്യൽ റെയിൽവേയുടെ പതിനേഴ് മേഖലകളിൽ ഒന്നാണ്‌ ദക്ഷിണ പൂർവ മധ്യ റെയിൽ‌വേ.ബിലാസ്പൂർ ആണ് ഇതിന്റെ ആസ്ഥാനം .ബിലാസ്പൂർ, നാഗ്പൂർ, റായ്പൂർ ഡിവിഷനുകൾ ഇതിന്റെ പരിധിയിൽ വരുന്നു.


</doc>
<doc id="166637" url="https://ml.wikipedia.org/wiki?curid=166637" title="എം. നാരായണക്കുറുപ്പ്">
എം. നാരായണക്കുറുപ്പ്

ഒന്നും, രണ്ടും കേരളനിയമസഭകളിൽ ബാലുശ്ശേരി നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു എം. നാരായണക്കുറുപ്പ് (1902 - 21 മേയ് 1970). പി.എസ്.പി. പ്രതിനിധിയായാണ് എം. നാരായണക്കുറുപ്പ് ഒന്നാം കേരള നിയമസഭയിലേക്കെത്തിയത്, രണ്ടാം കേരളനിയമസഭയിൽ സ്വതന്ത്രനായാണിദ്ദേഹം തിരഞ്ഞെടുക്കപ്പെട്ടത്. 1952-ൽ ഇദ്ദേഹം മദ്രാസ് നിയമസഭയിലുമംഗമായിരുന്നു.

1957 മുതൽ 1958 വരെ പബ്ലിക് അക്കൗണ്ട് കമ്മിറ്റി ചെയർമാൻ, 1959-60, 1960-62, 63-65 കാലഘട്ടങ്ങളിൽ സബോർഡിനേറ്റ് ലെജിസ്ലേഷൻ കമ്മിറ്റി ചെയർമാൻ, മദ്രാസ് നിയമസഭയിലും കേരളാ നിയമസഭയിലും പി.എസ്.പി.യുടെ ഡെപ്യൂട്ടിചെയർമാൻ, എ.ഐ.സി.സി. അംഗം (1959 വരെ), പി.സി.സി. സെക്രട്ടറി, എന്നീ നിലകളിലും ഇദ്ദേഹം പ്രവർത്തിച്ചിട്ടുണ്ട്. ക്വിറ്റ് ഇന്ത്യാ സമരത്തിൽ പങ്കെടുക്കുക വഴി രണ്ട് വർഷം ജയിൽവാസം അനുഭവിക്കുകയും ചെയ്തു.


</doc>
<doc id="166645" url="https://ml.wikipedia.org/wiki?curid=166645" title="ദലിത് സാഹിത്യം">
ദലിത് സാഹിത്യം

ദലനം ചെയ്യപ്പെട്ടത് (മുറിച്ച് മാറ്റപ്പെട്ടത്) എന്ന അർഥത്തിൽ സമൂഹശരീരത്തിൽനിന്നു വിച്ഛേദിക്കപ്പെട്ട ഒരു ജനവിഭാഗം തങ്ങളുടെ സ്വത്വബോധവും പ്രതിഷേധവും രേഖപ്പെടുത്തുന്നതാണ് ദലിത് സാഹിത്യം. കീഴാളരുടെ ആത്മരോഷം തിളയ്ക്കുന്ന അലങ്കാരരഹിതമായ പരുഷപദങ്ങളാൽ രൂപംകൊള്ളുന്ന പ്രതിഷേധത്തിന്റെയും യാഥാസ്ഥിതിക മൂല്യനിരാസത്തിന്റെയും ഉണർവിന്റെയും ഉയിർത്തെഴുന്നേല്പിന്റെയും സാഹിത്യമാണ് ഇത്. ജനാധിപത്യം, സമത്വം, സ്വാതന്ത്ര്യം തുടങ്ങിയവയെ ആശ്ലേഷിക്കാൻ വെമ്പുന്ന അംബേദ്കർ ദർശനങ്ങളാണ് ഇതിന്റെ അടിത്തറ. അംബേദ്കർ ഇന്ത്യൻ ദൈവസങ്കല്പങ്ങളെയും പുരാണങ്ങളെയും വിശുദ്ധ ഗ്രന്ഥങ്ങളെയും നിർദാക്ഷിണ്യം വിമർശിച്ചു. പാരമ്പര്യവാദികൾ താലോലിച്ചിരുന്ന സാഹിത്യസങ്കല്പങ്ങളെ ചോദ്യം ചെയ്യുന്ന "ദലിത് സാഹിത്യം" ഇന്ന് ഭാരതീയ സാഹിത്യത്തിലെ പുതുമയും ശക്തിയുമുള്ള ശാഖയാണ്. ദലിതർ ഇന്നും ജാതിയുടെ പേരിൽ പരാധീനതകൾ അനുഭവിക്കുന്നു. ഇത്തരം പരാധീനതകളെ തുറന്നുകാട്ടുന്നതാണ് ദലിത് സാഹിത്യം. അത് ദലിതരുടെ മാനുഷികമായ അന്തസ്സിനുവേണ്ടി വാദിക്കുകയും പ്രക്ഷോഭം കൂട്ടുകയും ചെയ്യുന്നു. നീതിക്കുവേണ്ടിയും സമത്വത്തിനുവേണ്ടിയും അതു വാദിക്കുന്നു. ഇന്ത്യയിലെ പല പ്രാദേശിക ഭാഷകളിലും ദലിതരായ എഴുത്തുകാർ എഴുതുന്ന സാഹിത്യം അനുഭവങ്ങളുടെ തീക്ഷ്ണതയാലാണ് പ്രസക്തമാകുന്നത്. ചുരുക്കത്തിൽ, പുതിയൊരു സംവേദനമാണ് ദലിത് സാഹിത്യം ആവശ്യപ്പെടുന്നത്.

ഇന്ത്യയിലെ ഒട്ടെല്ലാ ഭാഷകളിലും ഏറ്റക്കുറച്ചിലോടെ ദലിത് സാഹിത്യ രചനകളുണ്ടെങ്കിലും മറാഠിയാണ് ഏറെ സമ്പന്നം. ദലിത് അവബോധമുള്ള ദലിത് എഴുത്തുകാർ ദലിതർക്കുവേണ്ടി എഴുതുന്നത് ഏറെയും അവിടെയാണ്. ദലിതരെക്കുറിച്ച് ദലിതേതരർ എഴുതുന്ന സാഹിത്യം ദലിതപക്ഷരചനയേ ആകുന്നുള്ളൂ. കുമാരനാശാന്റെ ചണ്ഡാലഭിക്ഷുകി, ചങ്ങമ്പുഴയുടെ വാഴക്കുല, തകഴിയുടെ രണ്ടിടങ്ങഴി തുടങ്ങിയവയെ ദലിതപക്ഷ രചനകളായി കണക്കാക്കുന്നതാണ് ഉചിതം. ആർച്ച് ഡീക്കൻ കോശി രചിച്ചു് 1882ൽ പ്രസിദ്ധീകൃതമായ പുല്ലേലിക്കുഞ്ചു എന്ന നോവൽമലയാളത്തിൽഅത്തരത്തിലുണ്ടായ ഒരു കൃതിയാണു്. ദലിതരെ തങ്ങളുടെ അടിമത്തം, നിസ്സഹായത, അവഹേളിതത്തം, ദാരിദ്ര്യം, അത്യാചാരസഹനം എന്നിവ ബോധ്യപ്പെടുത്തുന്നതാകണം ദലിത് രചനകൾ. ഈ അവസ്ഥ ദലിതരിലുളവാക്കുന്ന വേദന മറ്റുള്ളവരെ ബോധ്യപ്പെടുത്താനും ദലിത് സാഹിത്യത്തിനു കഴിയണം. കറുത്തവരുടെ ബ്ലാക് ലിറ്ററേച്ചർ ചില കാര്യങ്ങളിൽ ദലിത് സാഹിത്യവുമായി സാമ്യം വഹിക്കുന്നു. കറുത്തവരും ദലിതരും തങ്ങളുടെമേൽ പ്രയുക്തമാകുന്ന അധീശത്വത്തിനും രാഷ്ട്രീയാധികാരങ്ങൾക്കും അത്യാചാരങ്ങൾക്കും എതിരായാണ് സമരം ചെയ്യുന്നത്. അടിമപ്പണിക്കുവേണ്ടി കറുത്തവരെ നിയുക്തരാക്കാൻ നീചമായ അതിക്രമങ്ങൾ ആഫ്രിക്കക്കാരുടെമേൽ അഴിച്ചുവിട്ട ചരിത്രമുണ്ട്. ഭാര്യമാരെ ഭർത്താക്കന്മാരിൽനിന്നും കുഞ്ഞുങ്ങളെ അമ്മമാരിൽനിന്നും വെള്ളക്കാർ പൈശാചികമായി വേർപെടുത്തിയതിന്റെ വിവരണം അലക്സ് ഹെയ്ലിയുടെ റൂട്ട്സ് എന്ന പ്രശസ്ത നോവലിലുണ്ട്. ആദിവാസികൾ വനാന്തരങ്ങളിൽ ജീവിച്ചപ്പോൾ അയിത്തക്കാർ അടിമത്തത്തിൽ കഴിഞ്ഞു. "നീഗ്രോ" എന്ന പദത്തിനു പകരം കറുത്തവർ (Blacks) എന്ന പേര് ആഫ്രിക്കക്കാർ സ്വീകരിച്ചതുപോലെ ഇന്ത്യയിൽ ഹരിജൻ എന്ന പേര് നിരാകരിച്ച് അയിത്തക്കാരും അടിച്ചമർത്തപ്പെട്ടവരും ദലിത് എന്ന വാക്ക് സ്വീകരിക്കുകയുണ്ടായി.

സ്വാതന്ത്ര്യാനന്തരം ഇന്ത്യയിൽ ദലിത് സമൂഹത്തിൽ പരന്ന അംബേദ്കർ ചിന്തകളാണ് ദലിത് സാഹിത്യത്തിനു വഴിയൊരുക്കിയത്. അധികാര വികേന്ദ്രീകരണം, രാഷ്ട്രീയത്തിലെ വർഗീയത, ദാരിദ്ര്യം, വർഗീയ കലാപങ്ങൾ, ഹിന്ദുത്വവാദം എന്നിവയെല്ലാം ദലിതരെ തട്ടിയുണർത്തി. മഹാരാഷ്ട്രയിൽ "ദലിത് പാന്തർ" പ്രസ്ഥാനം രൂപീകൃതമായി (1972). ഇതിന്റെ പ്രതിഫലനം ദലിത് സാഹിത്യത്തിലുമുണ്ടായി. ദലിത് എഴുത്തുകാർ നിലവിലിരിക്കുന്ന സാഹിത്യ സിദ്ധാന്തങ്ങളെ മറികടന്നാണ് എഴുതിക്കൊണ്ടിരിക്കുന്നത്. അവർ ബുദ്ധന്റെയും ഫൂലെയുടെയും അംബേദ്കറുടെയും പാരമ്പര്യത്തെയാണ് പിൻപറ്റിയത്. ഇടതുപക്ഷ എഴുത്തുകാരുടെ മുൻകൈയിൽ 1960-കളിൽ മറാഠിയിൽ രൂപംകൊണ്ട പുരോഗമന സാഹിത്യ പ്രസ്ഥാനത്തിൽനിന്നു വേർപെട്ട് എഴുത്തിൽ സ്വന്തമായ ഒരിടം ഒരുക്കാൻ ദലിത് എഴുത്തുകാരെ പ്രാപ്തരാക്കിയത് അംബേദ്കർ ചിന്തയായിരുന്നു. ബുദ്ധമത സ്വീകരണത്തിലൂടെ ദലിതർ നടത്തിയ സാംസ്കാരിക വിപ്ലവമാണ് ദലിത് സാഹിത്യത്തിന്റെ അടിസ്ഥാനമായി മാറിയത്. 1956-ലാണ് അംബേദ്കറുടെ നേതൃത്വത്തിൽ ദലിതർ ബുദ്ധമതം സ്വീകരിക്കുന്നത്.

അംബേദ്കറുടെ കാഴ്ചപ്പാടുകളിൽനിന്ന് ഊർജ്ജം പകർന്ന ദലിത് സാഹിത്യത്തിന്റെ ആദ്യ മാതൃകകൾ തമാശ, ജൽസ തുടങ്ങിയ നാടോടിക്കലാരൂപങ്ങളുടെ പരിഷ്കൃത രൂപങ്ങളാണ്. അവ പ്രാദേശികങ്ങളാകയാലും പ്രകടമായ പ്രബോധനങ്ങൾ ഉൾക്കൊണ്ടവ ആകയാലും കാലാതിവർത്തിയായില്ല.

1920-കളിൽ മഹാരാഷ്ട്രയിൽ വേരൂന്നിത്തുടങ്ങിയ ദലിത് സാഹിത്യ പ്രസ്ഥാനത്തിന് ശക്തമായ അടിത്തറ പാകിയ എഴുത്തുകാർ ഗോപാൽബാബ വലങ്കർ, പണ്ഡിറ്റ് കോണ്ടിറാം, കിഷൻ ഫഗോജി ബൻസോദ് എന്നിവരാണ്. ദലിതർ അനുഭവിച്ചിരുന്ന ദൈന്യതകളിലേക്ക് ബ്രിട്ടിഷ് ഗവണ്മെന്റിന്റെ ശ്രദ്ധതിരിക്കാൻവേണ്ടി തൂലിക ചലിപ്പിച്ചവരാണ് ഇവർ.

ഏതാണ്ട് 1950-കളുടെ തുടക്കത്തിൽ സ്ഥാപിതമായ സിദ്ധാർഥ് സാഹിത്യ സഭയാണ് ദലിത് സാഹിത്യരംഗത്തുണ്ടായ അടുത്ത ശക്തമായ മുന്നേറ്റം. ഘനശ്യാം തൽവാത്കർ ആണ് ബിരുദധാരികളായ നിരവധി ദലിത് യുവാക്കളെ ചേർത്ത് ഈ സംഘടന ഉണ്ടാക്കിയത്. പണ്ഡിറ്റ് കോണ്ടിറാംഅതിലെ അംഗങ്ങൾ അംബേദ്കർ സ്ഥാപിച്ച സിദ്ധാർഥ് കോളജിലെ (മുംബൈ) വിദ്യാർഥികളായിരുന്നു. സിദ്ധാർഥ് സാഹിത്യസംഘത്തിൽ നിന്നാണ് പിന്നീട് മഹാരാഷ്ട്ര ദലിത് സാഹിത്യ സംഘ് രൂപംകൊള്ളുന്നത്.

1950-60 കളിലെ ദലിത് സാഹിത്യസൃഷ്ടിയിൽ ഏറെയും പ്രകാശിതമായത് പ്രബുദ്ധ ഭാരത് എന്ന ആനുകാലികത്തിലൂടെയായിരുന്നു. റിപ്പബ്ലിക്കൻ പാർട്ടി ഒഫ് ഇന്ത്യയുടെ മുഖപത്രമായിരുന്നു അത്. അതിൽ വന്ന ദലിത് രചനകളും ഇതിവൃത്തപരമായി "ദലിത്" ആയിരുന്നുവെങ്കിലും ആവിഷ്കാരപരമായി പാരമ്പര്യരീതി സ്വീകരിച്ചവയായിരുന്നു. മറാഠി സാഹിത്യത്തിൽ വി.എസ്. ഖാണ്ഡേക്കറും മറ്റും ചെലുത്തിയിരുന്ന ശക്തമായ സ്വാധീനത്തിൽനിന്ന് അന്നത്തെ എഴുത്തുകാർക്ക് പൂർണമായും വിട്ടുനിൽക്കാനായില്ല എന്നർഥം.

1956-ൽ അംബേദ്കറുടെ നേതൃത്വത്തിൽ ഒരു ദലിത് സാഹിത്യ സമ്മേളനം ആസൂത്രണം ചെയ്യപ്പെട്ടു. പക്ഷേ, അദ്ദേഹത്തിന്റെ അകാല മരണംമൂലം അതു നടന്നില്ല. പ്രഥമ ദലിത് സാഹിത്യ സമ്മേളനം 1958-ലാണ് നടന്നത്. ആ സമ്മേളനത്തിൽ വച്ചുതന്നെ "ദലിത് സാഹിത്യം" എന്ന പദം രൂപവത്കരിക്കപ്പെട്ടു എന്നാണ് പ്രബുദ്ധ ഭാരതിലെ സമ്മേളന റിപ്പോർട്ട് സൂചിപ്പിക്കുന്നത്. ആ സമ്മേളനത്തിൽ പാസ്സാക്കിയ 5-ആം നമ്പർ പ്രമേയം ഇതായിരുന്നു-"ദലിതരാൽ എഴുതപ്പെടുന്നതോ, ദലിതരെക്കുറിച്ച് മറ്റുള്ളവർ എഴുതുന്നതോ ആയ മറാഠി സാഹിത്യം ദലിത് സാഹിത്യം എന്ന സവിശേഷനാമത്തിൽ അറിയപ്പെടണം". അതിന്റെ സാംസ്കാരിക പ്രാധാന്യം മനസ്സിലാക്കി സർവകലാശാലകളും സാഹിത്യസംഘടനകളും അതിന് അർഹമായ സ്ഥാനം നൽകുകയും വേണം". ഈ സമ്മേളനത്തെത്തുടർന്നുണ്ടായ ദലിത് സാഹിത്യ മുന്നേറ്റങ്ങളിൽ മൂന്ന് സരണികൾ ഉണ്ടായിരുന്നു:
മറാഠി ദലിത് സാഹിത്യത്തിൽ മാർക്സിനെ പാടേ നിരാകരിക്കുന്ന ഒരു രീതിയും അദ്ദേഹത്തിന്റെ ചിന്തയെ അംബേദ്കറിനോട് ചേർത്തുവയ്ക്കുന്ന മറ്റൊരു രീതിയും നിലവിലുണ്ട്. എം. എൻ. വാൻഖഡെ, ബാബുറാവു ബാഗുൾ, നാമ്ദിയെ ദാസല്], ദയാ പവാർ‍, അർജുൻ ഡാൻ ഗ്ലെ, യശ്വന്ത് മനോഹർ, റാവു സാഹബ് കസ്ബി, ശരത് പാട്ടീൽ സദാകർഹാഡെ, നാരായൺ സുർവെ, സുധീർ ബെദ്കർ, ശരച്ചന്ദ്ര മുക്തിബോധ് തുടങ്ങിയ എഴുത്തുകാർ.

അംബേദ്കറുടെ ജാതിവിരുദ്ധ ചിന്തയെയും മാർക്സിന്റെ വർഗവൈരുദ്ധ്യചിന്തയെയും ഒരുമിച്ചുകാണാൻ ശ്രമിക്കുന്നവരാണ്. ബാഹു സാഹബ് അത്സുൽ, രാജാഡെയിൽ, വിജയ് ബോൺവാനെ, ആർ. ജി. ജാതവ്, ഹരീഷ് കാന്തറാവു, ഗംഗാധർ പഞ്ചാനെ, സുധാകർ ഗെയ്ക്വാദ് എന്നിവർ ഇതിനോട് അഭിപ്രായഭിന്നത പുലർത്തുന്നു. മാർക്സിന്റെ വിശകലനങ്ങൾക്ക് കണ്ടെടുക്കാനാവാത്ത ആഴങ്ങളിലാണ് ദലിത് സാഹിത്യത്തിന്റെ ആത്മാവെന്ന് ഇവർ വാദിക്കുന്നു. അമേരിക്കയിലെ കറുത്തവർ കറുപ്പിനെയും കറുത്ത അവബോധത്തെയും കൊണ്ടാടുമ്പോൾ ഇന്ത്യയിലെ ദലിതർ ദലിത് സ്വത്വത്തെയും ദലിതാവബോധത്തെയും എഴുത്തിൽ ആഘോഷിക്കുന്നു.

1960-കളിൽ മറാഠി സാഹിത്യത്തിൽ ഉദയം ചെയ്ത പല നൂതന പ്രവണതകളും ദലിത് സാഹിത്യത്തിന്റെ ഗതിവേഗം കൂട്ടി. അക്കൂട്ടത്തിൽ നാരായൺ സുർവേയുടെ കവിതകൾ, ക്ഷുഭിത യൗവനങ്ങളെ ചിത്രീകരിച്ച കഥകൾ, അണ്ണ ഭാവു സാഥേയുടെയും ശങ്കർ റാവു ഖരത്തിന്റെയും രചനകൾ, ലിറ്റിൽ മാഗസിനുകൾ എന്നിവയ്ക്ക് പ്രത്യേക പ്രാധാന്യമുണ്ട്. എങ്കിലും ദലിത് സാഹിത്യത്തിന്റെ കരുത്ത് വ്യക്തമാക്കിയ ശക്തമായ രചന ബാബുറാവു ബാഗുലിന്റെ ചെറുകഥകളായിരുന്നു. അദ്ദേഹത്തിന്റെ വെൻ ഐ ഹാഡ് കൺസീൽഡ് മൈ കാസ്റ്റ് എന്ന ചെറുകഥാ സമാഹാരം മറാഠി സാഹിത്യത്തിൽ കൊടുങ്കാറ്റ് ഉയർത്തുകതന്നെ ചെയ്തു. കറുത്ത വർഗക്കാരുടെ ജാസ്സ് സംഗീതത്തിന്റെ കരുത്താണ് ആ കഥകൾക്ക് എന്നു വിലയിരുത്തപ്പെട്ടു.

ബ്ലാക് ലിറ്ററേച്ചറിൽനിന്ന് ഊർജ്ജം ശേഖരിച്ച എം.എൻ. വാൻഖഡെയാണ് ദലിത് സാഹിത്യ പ്രസ്ഥാനത്തിന് തുടർന്ന് ഊർജ്ജം പകർന്ന വ്യക്തി. 1967 ഏപ്രിൽ 30-ന് ബൗദ്ധ സാഹിത്യ പരിഷത് സമ്മേളനത്തിൽ വച്ച് അദ്ദേഹം നടത്തിയ പ്രഭാഷണം ദലിത് സാഹിത്യത്തിന് കുറച്ചുകൂടി കൃത്യമായ ദിശാബോധം നൽകി. ഔറംഗബാദിൽ അംബേദ്കർ സ്ഥാപിച്ച മിലിൻദ് കോളജിലെ പ്രിൻസിപ്പലായിരുന്നു അദ്ദേഹം.

ഈ കോളജിലെ വിദ്യാർഥികൾ രൂപവത്കരിച്ച മിലിൻദ് സാഹിത്യ പരിഷത്തും പരിഷത് പ്രസിദ്ധീകരിച്ച അസ്മിത (പിന്നീട് അസ്മിതാദർശ) എന്ന മാഗസിനും ദലിത് സാഹിത്യത്തിന് ഗണ്യമായ സംഭാവനകൾ നൽകിയിട്ടുണ്ട്.

70-കളുടെ തുടക്കത്തിൽ സാഹിത്യത്തിലൂടെയുള്ള പ്രതിഷേധത്തോടൊപ്പം തങ്ങൾക്കു നിഷേധിക്കപ്പെട്ട അവകാശങ്ങൾക്കായുള്ള ഭൗതിക പ്രതിഷേധങ്ങളും അനിവാര്യമാണെന്ന് യുവ ദലിത് സാഹിത്യകാരന്മാർക്കു മനസ്സിലായി. അതാണ് ദലിത് പാന്തേഴ്സ് എന്ന പ്രസ്ഥാനത്തിന്റെ പിറവയിലേക്കു നയിച്ചത്. നാമ്ദിയെ ദാസൽ, അർജുൻ ഡാൻ ഗ്ലെ, ജെ.വി. പവ്വാർ എന്നിവരുടെ നേതൃത്വത്തിൽ 1972 ജൂൺ 9-ന് ദലിത് പാന്തേഴ്സ് നിലവിൽവന്നു. ആ വർഷത്തെ സ്വാതന്ത്ര്യദിനം കരിദിനമായി ആചരിച്ചുകൊണ്ട് പാന്തേഴ്സ് ശക്തമായ പ്രതിഷേധ പരിപാടികൾക്കു തുടക്കം കുറിക്കുകയും ചെയ്തു. അതിലെ മുൻനിര പ്രവർത്തകർ ഏറെയും ദലിത് സാഹിത്യകാരന്മാരായിരുന്നു. ചുരുക്കത്തിൽ, ദലിത് സാഹിത്യ പ്രസ്ഥാനത്തിലൂടെ പിറവിയെടുത്ത ഒരു സാമൂഹിക വിമോചന സംഘടനയായിരുന്നു ദലിത് പാന്തേഴ്സ്.

80-കളുടെ തുടക്കത്തിൽ ദലിത് സാഹിത്യത്തിന് സാർവത്രികമായ അംഗീകാരം ഉണ്ടായിത്തുടങ്ങി. മഹാരാഷ്ട്രയിലെ ഏതാനും ദലിത് സാഹിത്യകാരന്മാർക്ക് സംസ്ഥാന സാഹിത്യ പുരസ്കാരങ്ങൾ ലഭിച്ചു. സ്കൂളുകളിലും കലാശാലകളിലും ദലിത് സാഹിത്യ രചനകൾ പഠിപ്പിച്ചു തുടങ്ങുകയും ചെയ്തു. ദലിത് സാഹിത്യ രചനകളുടെ വിവർത്തനങ്ങളാണ് ഇക്കാലത്തുണ്ടായ മറ്റൊരു മുന്നേറ്റം. ഈ കാലത്താണ് മറാഠിഭാഷയിൽ നിന്ന് ദലിത് സാഹിത്യം ഇതര ഭാഷാ സാഹിത്യങ്ങളിലേക്ക് ശക്തമായ കുടിയേറ്റം നടത്തിയത്.

ഹിന്ദി, തമിഴ്, ബംഗാളി, ഗുജറാത്തി, കന്നഡ, മലയാളം, തെലുഗു തുടങ്ങിയ ഭാഷകളിലും ഒരു പുതിയ ജീവിതത്തിന്റെ സമരോത്സുകമായ പുലർകാലമാണ് ദലിത് സാഹിത്യത്തിലൂടെ അവതീർണമാകുന്നത്. 1960-കളിൽ മറാഠിയിൽ ദലിത് സാഹിത്യം എഴുതിത്തുടങ്ങിയപ്പോൾ 90-കളിലാണ് തമിഴിലും മറ്റും അത് ശക്തി പ്രാപിച്ചത്. തമിഴ്നാട്ടിൽ മൂന്ന് ശതമാനം ബ്രാഹ്മണരേ ഉള്ളൂ എങ്കിലും എഴുത്തുകാരിൽ മുക്കാൽ പങ്കും അവരാണ്. ജനസംഖ്യയുടെ ഇരുപത് ശതമാനത്തോളം ദലിതർ തമിഴ്നാട്ടിലുണ്ടെങ്കിലും അവരിൽ എഴുത്തുകാർ വളരെ കുറവായിരുന്നു. ഗുജറാത്തിലെ ആദ്യത്തെ പ്രധാന ദലിത് കവി ബിപിൻ ഗോഹെൽ (1927-) ആണ്. അദ്ദേഹത്തിന്റെ രചനകൾ പ്രസിദ്ധീകരണങ്ങളിൽ സ്ഥാനം പിടിച്ചതുതന്നെ വളരെ സാവകാശമാണ്. ഗുജറാത്തിലെ മറ്റൊരു ദലിത് കവിയായ കിഷൻ സോസ സൂററ്റിലെ ഒരു ചാളയിലായിരുന്നു താമസിച്ചിരുന്നത്. തന്റെ കവിതയെ "പാതാളഗംഗ"യെന്നാണ് അദ്ദേഹം സ്വയം വിശേഷിപ്പിക്കുന്നത്. കന്നഡയിലെ പ്രശസ്ത എഴുത്തുകാരനായ ദേവനൂരു മഹാദേവയ്ക്കും അതുപോലെ മറ്റു പല ദലിത് എഴുത്തുകാർക്കും യഥാർഥ ജീവിതവും സാഹിത്യജീവിതവും അത്യന്തം സംഘർഷഭരിതമായിരുന്നു. ദലിത് സാഹിത്യത്തിലെ ഏറ്റവും പ്രധാനപ്പെട്ട സാഹിത്യ രൂപം ആത്മകഥയാണ്. ഹിന്ദിയിലെ ഓം പ്രകാശ് വാല്മീകിയുടെ ഝൂഠൻ (എച്ചിൽ) വളരെ പ്രസിദ്ധമായി.

ഉത്തർപ്രദേശിലെ ഒരു തോട്ടിച്ചേരിയിൽ എച്ചിൽ തിന്ന് ബാല്യം കഴിച്ച ഗ്രന്ഥകാരന്റെ ആത്മകഥയാണ് ഇത്. ഝൂഠനിലെ ജീവിത സത്യങ്ങൾ പൊള്ളുന്നവയാണ്. തോട്ടിപ്പണിയും തോൽപ്പണിയും കുലവൃത്തിയാക്കിയ ജാതിയാണ് വാല്മീകി. കഷ്ടത നിറഞ്ഞ ജീവിതസാഹചര്യങ്ങളിൽ നിന്ന് ഉയർന്നുവന്ന എഴുത്തുകാർ ഇന്ത്യയിൽ ഏറെയുണ്ട്. ജീവിത യാഥാർഥ്യങ്ങളുടെ പാരുഷ്യങ്ങളാണ് അവരുടെ ഇതിവൃത്തങ്ങൾ. ഡോ. കാഞ്ച എലൈയ്യയുടെ ഇംഗ്ലീഷ് കൃതികളും( ഉദാ. വൈ അയാം നോട്ട് എ ഹിന്ദു, ബഫല്ലോ നാഷണലിസം) ഈ തലത്തിൽ ശക്തങ്ങളാണ്.ജാതിവ്യവസ്ഥയുടെ അപമാനവും ദാരിദ്ര്യവും എങ്ങനെ ഒരു ദലിതനെ പിന്തുടരുമെന്നതിന്റെ ദൃഷ്ടാന്തമാണ് നാസിക്കിലെ ഓപ്പൺ യൂണിവേഴ്സിറ്റി ഫാക്കൽറ്റി അംഗമായ ശരൺകുമാർ ലിംബാലെയുടെ ജീവിതം. അച്ഛൻ ഉയർന്ന ജാതിയായ പാട്ടീൽ വംശജനാണെങ്കിലും അമ്മ താണ ജാതിയായ മഹർ (തോട്ടി) ആയിരുന്നതുകൊണ്ട് ശരണിന്റെ ബാല്യം ദുരിതപൂർണമായിരുന്നു. മറാഠിയിലെഴുതിയ അദ്ദേഹത്തിന്റെ അക്കർമാശി(ദി ഔട്ട്കാസ്റ്റ്) എന്ന ആത്മകഥ വളരെ പ്രശസ്തമായി. ഉചല്യ, ഹിന്ദു എന്നീ നോവലുകളും ലിംബാലെയെ പ്രശസ്തനാക്കി. തമിഴിലെ ശിവകാമി ഈ രംഗത്ത് നേരത്തേ പ്രശസ്തയായി. പാമയുടെ ആത്മകഥാ നോവലായ കരുക്ക് വളരെ ശ്രദ്ധേയമായി. ഒരു ദലിത് സ്ത്രീയുടെ യഥാർഥ അനുഭവ കഥനമാണിത്. തമിഴിലെ ആദ്യത്തെ യഥാർഥ ദലിത് കൃതിയാണ് ഇത് എന്നു പലരും കരുതുന്നു.

ഗ്രാമം, കുടുംബം, വിദ്യാഭ്യാസം, പള്ളി, പുരോഹിതൻ തുടങ്ങി വ്യത്യസ്ത സാമൂഹിക ബന്ധങ്ങളുടെ ഇടയിൽ പ്പെട്ട് നരകിക്കുന്ന ദലിത സ്ത്രീയുടെ ഇതിവൃത്തമാണ് ഈ നോവലിൽ. രാഷ്ട്രീയ സാമൂഹിക സമത്വത്തിനുവേണ്ടി നിലകൊള്ളുന്ന സ്ഥാപനങ്ങൾതന്നെ അതിനോടു നീതിപുലർത്താത്തവിധം ജാതിചിന്ത ഇന്ത്യയിൽ വേരുറച്ചുപോയിട്ടുണ്ട്. പാമ കരുക്കിൽ ദലിത് ക്രിസ്ത്യൻ പറയർ വിഭാഗത്തിന്റെ ജീവിതം ചിത്രീകരിക്കുമ്പോൾ ഗുജറാത്തി ഭാഷയിലെ ജോസഫ് മക്വാൻ അംഗലിയാത്തിൽ ഗുജറാത്തിലെ നെയ്ത്തുകാരായ വങ്കർ സമുദായത്തിന്റെ അനുഭവങ്ങൾ ചിത്രീകരിക്കുന്നു. പാമയുടെ തുടർന്നു വന്ന കൃതിയായ സംഗതിയും ഏറെ ശ്രദ്ധേയമായി. മലയാളത്തിലും ഇതിന്റെ വിവർത്തനം ഉണ്ടായിട്ടുണ്ട്. വങ്കർ സമുദായത്തെ "ദലിത് മിഡിൽ ക്ലാസ്സ്" ആയി വിശേഷിപ്പിക്കുമ്പോൾ ലക്ഷ്മൺ ഗെയ്ക്ക്വാദ് ആകട്ടെ വേറിട്ടൊരു ജീവിതത്തെയാണ് ദ് ബ്രാൻഡഡിൽ അവതരിപ്പിക്കുന്നത്. കുറ്റവാളികൾഎന്നു മുദ്ര കുത്തപ്പെട്ടവരുടെ തിക്തമായ ജീവിതകഥ ഇതിൽ ചിത്രീകരിക്കുന്നു.മലയാളത്തിൽ സി.കെ. ജാനുവിന്റെ ആത്മകഥയും പൊക്കുടന്റെ കണ്ടൽക്കാടുകൾക്കിടയിൽ എന്റെ ജീവിതവും സ്വത്വ മുദ്രകൾ ഉള്ളവയാണ്.

മലയാളത്തിലും ദലിത് സാഹിത്യ ചർച്ചകൾ ഇപ്പോൾ സജീവമാണ്. കേരളത്തിലെ ദളിതരുടെ പക്ഷത്തുനിന്നു രചന നടത്തിയ മലയാളത്തിലെ ആദ്യത്തെ ദളിത് സാഹിത്യകൃതിയായി പരിഗണിക്കപ്പെടുന്നതു് ആർച്ച് ഡീക്കൻ കോശി രചിച്ച പുല്ലേലിക്കുഞ്ചു എന്ന നോവലാണു്.പണ്ഡിറ്റ് കെ.പി. കറുപ്പൻ, ടി.കെ.സി. വടുതല, കവിയൂർ മുരളി, ഡി. രാജൻ, പോൾ ചിറക്കരോട്, നാരായൻ തുടങ്ങിയവരുടെ രചനകൾ യഥാർഥ ദലിത് രചനകൾ തന്നെയാണ്. രാഘവൻ അത്തോളി, എസ്. ജോസഫ്, സി. അയ്യപ്പൻ, എം.ആർ. രേണുകുമാർ, എം.ബി. മനോജ് തുടങ്ങി അനേകം യുവ എഴുത്തുകാരും മലയാളത്തിലെ ദലിത് സാഹിത്യരംഗത്ത് സജീവമാണ്.



</doc>
<doc id="166682" url="https://ml.wikipedia.org/wiki?curid=166682" title="ഗുഡ്‌വിൽ">
ഗുഡ്‌വിൽ

ഗുഡ്‌വിൽ എന്ന പദത്തിന്റെ വാഗർത്ഥം സൂചിപ്പിക്കുന്നത് ഒരു സ്ഥാപനത്തിന്റെ ആസ്തികൾക്കും മേലേ അതിനു മതിക്കുന്ന വിലയെ ആണ്‌. ഉദാഹരണത്തിന്‌ വർഷങ്ങളായി വളരെ നല്ല രീതിയിൽ നടക്കുന്ന ഒരു ഹോട്ടലിന്റെ മതിപ്പു വില അതിന്റെ കെട്ടിടങ്ങൾ, മരസ്സാമാനങ്ങൾ, വാഹങ്ങൾ, ഉപകരണങ്ങൾ തുടങ്ങി എല്ലാ സ്ഥാവരജംഗമാസ്തികളിൽ നിന്നും അതിന്റെ ബാങ്ക് ലോണുകളും മറ്റു ബാദ്ധ്യതകളും കിഴിക്കുന്ന തുകയിലും വളരെ കൂടുതലായിരിക്കും. കാലാകാലം നല്ല സേവനവും ഭക്ഷണവും മറ്റും നൽകിയും പരസ്യങ്ങളിലൂടെ പ്രശസ്തമായും മറ്റു നാനാവിധ രീതിയിലും അത് നേടിയെടുക്കുന്ന സത്കീർത്തിയാണ്‌. ഈ അദൃശ്യ ആസ്തിയാണ്‌ ഗുഡ്‌വിൽ.

താത്വികമായി ഏതു സമയത്തും ഒരു സ്ഥാപനത്തിന്റെ മതിപ്പു വില അതതിന്റെ കണക്കിലെ ആസ്തി മിച്ചത്തിൽ നിന്നും ഭിന്നമായിരിക്കുമെങ്കിലും അത്തരം സ്വയം നിർമ്മിതമാകുന്ന അത്തരം അദൃശ്യ ആസ്തികളെ ആധുനിക കാലത്തെ അക്കൗണ്ടിങ്ങ് ഗുഡ്‌വിൽ ആയി പരിഗണിക്കുന്നില്ല.

നടപ്പിലുള്ള ഒരു സ്ഥാപനത്തെ മറ്റൊരു സ്ഥാപനം ഭാഗികമായോ പൂർണ്ണമായോ വാങ്ങുമ്പോൾ വിൽക്കപ്പെടുന്ന സ്ഥാപനത്തിന്റെ നീക്കിയിരിപ്പ് ആസ്തിയുടെ (നെറ്റ് അസറ്റ്) മതിപ്പു വിലയിൽ നിന്ന് വാങ്ങുന്ന സ്ഥാപനം കൊടുക്കുന്ന വിലയുമായുള്ള വത്യാസത്തെ ആണ്‌ ആധുനിക ലോകം ഗുഡ്‌വിൽ എന്ന പദം കൊണ്ട് അർത്ഥമാക്കുന്നത്. 
ഒരു സ്ഥാപനം വാങ്ങുമ്പോൾ കൊടുക്കുന്ന വിലയുയിൽ നിന്ന് നീക്കിയിരിപ്പ് ആസ്തിയുടെ മതിപ്പു കിഴിക്കുമ്പോൾ കിട്ടുന്ന വത്യാസമാണ്‌ ഗുഡ്‌വിൽ എന്ന നിർ‌വചനപ്രകാരം ഗുഡ്‌വിൽ എപ്പോഴും പോസിറ്റീവ് ആകണമെന്നില്ല. ഇങ്ങനെ കിഴിച്ചു കിട്ടുന്ന തുക നെഗറ്റീവ് ആണെങ്കിൽ അതിനെ വാങ്ങൽ പ്രക്രിയയിലെ ലാഭമായിക്കണ്ട് ലാഭനഷ്ടക്കണക്കിൽ കാണിക്കുന്നു 

ഉദാഹരണം 
ഒരു സ്ഥാപനത്തിന്റെ ആസ്തിബാദ്ധ്യതകൾക്ക് മതിപ്പുവില ഇപ്രകാരമെന്ന് കരുതുക:
കെട്ടിടങ്ങൾ - നാലുലക്ഷം രൂപ
വാഹനങ്ങൾ- രണ്ടു ലക്ഷം രൂപ
മരസ്സാമാനങ്ങൾ- അമ്പതിനായിരം രൂപ
വില്പ്പനയ്ക്ക് വച്ചിരിക്കുന്ന ചരക്ക് അമ്പതിനായിരം രൂപ
ബാങ്ക് ലോൺ- രണ്ട് ലക്ഷം രൂപ
ഇതിന്റെ ആസ്തികൾ എല്ലാം കൂട്ടി കിട്ടുന്ന ഏഴുലക്ഷം രൂപയിൽ നിന്ന് ബാദ്ധ്യതയായ രണ്ട് ലക്ഷം രൂപ കുറച്ചാൽ അഞ്ചു ലക്ഷം രൂപ നീക്കിയിരിപ്പ് മതിപ്പ് ഇതിനുണ്ട്.

ഈ സ്ഥാപനത്തെ മറ്റൊരു സ്ഥാപനം എട്ടു ലക്ഷം രൂപയ്ക്ക് വാങ്ങിയാൽ വാങ്ങുന്ന സ്ഥാപനത്തിന്‌ മൂന്നു ലക്ഷം രൂപ പോസിറ്റീവ് ഗുഡ്‌വിൽ ഉണ്ടാകുന്നു. ഈ മൂന്നു ലക്ഷം രൂപ ഗുഡ്‌വിൽ എന്ന ആസ്തിയായി കണക്കിൽ കാലാകാലം നിലനിർത്താവുന്നതാണ്‌. മറിച്ച് ഈ സ്ഥാപനം വാങ്ങിയത് നാലു ലക്ഷം രൂപയ്ക്കാണെങ്കിൽ ഒരു ലക്ഷം രൂപ നെഗറ്റീവ് ഗുഡ്‌വിൽ ഉണ്ടാകുന്നു. ഇതിനെ ബാദ്ധ്യതയായി കാണുന്നില്ല, പകരം ഈ വാങ്ങൾ പ്രക്രിയയിലെ ലാഭമായി കണക്കിൽ കൊള്ളിക്കുന്നു.
ഇന്റർ‌നാഷണൽ ഫൈനാൻഷ്യൽ റിപ്പോർട്ടിങ്ങ് സ്റ്റാൻഡേർഡുകൾ പ്രകാരവും അമേരിക്കൻ ജെനറലി അക്സപ്റ്റഡ് അക്കൗണ്ടിങ്ങ് പ്രിൻസിപ്പിൾസ് പ്രകാരവും ആകെ രണ്ട് തരം ജേർണലുകൾ എണ്ട്രികൾ മാത്രമേ ഗുഡ്‌വിലിന്‌ ഉള്ളൂ:

ഒരു സ്ഥാപനം വാങ്ങുന്ന സമയത്ത് അതിന്റെ മറ്റു ആസ്തിബാദ്ധ്യതകളുടെ ജേർണലിനൊപ്പം ഗുഡ്‌വിൽ നാള്വഴിപ്പുസ്തകത്തിൽ ചേർക്കുന്നു.

പിൻ‌വർഷങ്ങളിൽ കുറഞ്ഞത് കൊല്ലത്തിൽ ഒരിക്കലെങ്കിലും ഗുഡ്‌വിലിന്‌ ക്ഷയപരിശോധന (ഇമ്പയർമെന്റ് ടെസ്റ്റ്) നടത്തി കണക്കിൽ കാണിച്ചിരിക്കുന്ന വിലയോളം മതിപ്പ് ഗുഡ്‌വിലിന്‌ നിലവിലില്ല എന്ന് കണ്ടാൽ പുതുക്കിയ മൂല്യം നിലനിർത്തുകയും ബാക്കിയുള്ള തുക നഷ്ടമായി കണ്ട് ലാഭനഷ്ടകണക്കിലേക്ക് എഴുതിത്തള്ളുകയും ചെയ്യുന്ന ജേർണൽ നാൾ‌വഴിക്കണക്കിൽ .

[ഇന്ത്യൻ അക്കൗണ്ടിന്റ് സ്റ്റാൻഡേർഡ് പ്രകാരം കൊല്ലാകൊല്ലം ഗുഡ്‌വിലിന്റെ ഒരു ഭാഗം എഴുതിത്തള്ളുകയും (അമോർട്ടൈസ് ചെയ്യൽ) അങ്ങനെ ക്രമേണ ഗുഡ്‌വിൽ എന്ന അദൃശ്യാസ്തിയെ പൂർണ്ണമായും കണക്കിൽ നിന്ന് ഒഴിവാക്കുകയും ചെയ്യണം എന്നുണ്ടെങ്കിലും ഭാരത സർക്കാർ 2011 ആണ്ടിൽ ഇന്ത്യൻ അക്കൗണ്ടിങ്ങ് സ്റ്റാൻഡേർഡുകൾ പൂർണ്ണമായും ഇന്റർനാഷണൽ അക്കൗണ്ടിങ്ങ് സ്റ്റാൻഡേർഡുകൾക്ക് തുല്യമായ രീതിയിൽ മാറ്റുകയാണെന്ന് വ്യക്തമാക്കിയതോടെ ഇതിനു പ്രസക്തിയില്ലാതെയായി.]



</doc>
<doc id="166697" url="https://ml.wikipedia.org/wiki?curid=166697" title="സെൻട്രൽ ഇലക്ട്രോകെമിക്കൽ റിസർച്ച് ഇൻസ്റ്റിറ്റ്യൂട്ട്, കാരൈക്കുടി">
സെൻട്രൽ ഇലക്ട്രോകെമിക്കൽ റിസർച്ച് ഇൻസ്റ്റിറ്റ്യൂട്ട്, കാരൈക്കുടി

സെൻട്രൽ ഇലക്ട്രോകെമിക്കൽ റിസർച്ച് ഇൻസ്റ്റിറ്റ്യൂട്ട്, കാരൈക്കുടി: സി.എസ്.ഐ.ആറിന്റെ ഘടകമായ ഈ ഗവേഷണശാല 1953-ൽ നിലവിൽ വന്നു. കൊറോഷൻ (തുരുമ്പെടുക്കൽ), ബാറ്ററികൾ, ഇലക്ട്രോപ്ലേറ്റിംഗ്, ഇലക്ട്രോ മെറ്റലർജി തുടങ്ങി, ഇലക്ട്രോകെമിസ്ട്രിയുടെ വിവിധ രംഗങ്ങളിൽ മൌലികവും സാങ്കേതികവുമായ തലങ്ങളിൽ ഗവേഷണങ്ങൾ നടക്കുന്നു. ഈ വിഷയങ്ങളിൽ പി.എച്ച്.ഡിക്കുളള സൌകര്യങ്ങളെല്ലാം ലഭ്യമാണ്. വിദ്യാർത്ഥികൾക്കും വ്യവസായമേഖലകളിലെ സാങ്കേതിക ജീവനക്കാർക്കും വേണ്ടി അല്പസമയ പരിശീലനകോഴ്സുകൾ നടത്തുന്നു. തമിഴ്നാട്ടിലെ കാരൈക്കുടിയിലാണ് ഈ സ്ഥാപനം സ്ഥിതി ചെയ്യുന്നത്.



</doc>
<doc id="166702" url="https://ml.wikipedia.org/wiki?curid=166702" title="നാഷണൽ ജിയോഫിസിക്കൽ റിസർച്ച് ഇൻസ്റ്റിറ്റ്യൂട്ട്,ഹൈദരാബാദ്">
നാഷണൽ ജിയോഫിസിക്കൽ റിസർച്ച് ഇൻസ്റ്റിറ്റ്യൂട്ട്,ഹൈദരാബാദ്

സി.എസ്.ഐ.ആറിന്റെ ഘടകമാണ് ഹൈദരാബാദിലെ നാഷണൽ ജിയോഫിസിക്കൽ റിസർച്ച് ഇൻസ്റ്റിറ്റ്യൂട്ട് . ഭൂഭൗതികശാസ്ത്രമാണ് ഇവിടത്തെ ഗവേഷണവിഷയം. 1961-ൽ സ്ഥാപിതമായ ഈ ഗവേഷണശാലയിൽ ഇരുനൂറോളം ശാസ്ത്രജ്ഞരുണ്ട്. വെളളം, കൽക്കരി, മറ്റു ധാതുക്കൾ ഇന്ധന എണ്ണ, ഇന്ധന വാതകങ്ങൾ എന്നിവകൾക്കായുളള പര്യവേക്ഷണം, ഭൂമിയുടെ ഉപരിതലത്തെപ്പറ്റിയും, ഭൂചലനത്തെയും പറ്റിയുളള പഠനങ്ങൾ, ഭൂചലനസാധ്യതകൾ, ഗാംഭീര്യം, ഉണ്ടാവാനിടയുളള കെടുതികൾ, എന്നു തുടങ്ങി പല വിഷയങ്ങളിലും ഇവിടെ പഠനങ്ങൾ നടക്കുന്നു. ആന്ധ്രപ്രദേശിലെ ഹൈദരാബാദിലാണ് ഈ സ്ഥാപനം സ്ഥിതി ചെയ്യുന്നത്. 



</doc>
<doc id="166704" url="https://ml.wikipedia.org/wiki?curid=166704" title="സി.കെ. നാരായണൻ കുട്ടി">
സി.കെ. നാരായണൻ കുട്ടി

ഒന്നാം കേരളനിയമസഭയിൽ പറളി നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു സി.കെ. നാരായണൻ കുട്ടി (15 ഫെബ്രുവരി 1927 - 28 ഏപ്രിൽ 2009). സി.പി.ഐ.യുടെ പ്രതിനിധിയായാണ് നാരായണൻ കുട്ടി കേരള നിയമസഭയിലേക്കെത്തിയത്. 1927 ഫെബ്രുവരി 15ന് ജനിച്ചു. കൊച്ചുണ്ണി നായാർ പിതാവും, കാർത്ത്യായനിയമ്മ മാതവുമായിരുന്നു; ശാന്തകുമാരിയമ്മയായിരുന്നു ഭാര്യ. വിദ്യാർത്ഥിയായിരിക്കെ ഇദ്ദേഹം പൊതുപ്രവർത്തനങ്ങളിൽ സജീവമായിരുന്നു.


</doc>
<doc id="166708" url="https://ml.wikipedia.org/wiki?curid=166708" title="മങ്ങ്">
മങ്ങ്

നെൽവയലിലെ ഒരു പ്രധാന കളയാണ് മങ്ങ്. വേനൽ മഴയെത്തുമ്പോൾ മങ്ങ് വയൽവരമ്പിലും പൊട്ടിമുളയ്ക്കാറുണ്ട്. 


</doc>
<doc id="166754" url="https://ml.wikipedia.org/wiki?curid=166754" title="വെയ്ൻ റൂണി">
വെയ്ൻ റൂണി

ഇംഗ്ലണ്ട് ദേശീയ ഫുട്ബോൾ ടീമിലെയും പ്രീമിയർ ലീഗ് ടീമായ മാഞ്ചെസ്റ്റർ യുണൈറ്റെഡിലെയും കരുത്തനായ മുന്നേറ്റ നിരക്കാരനാണ് വെയ്ൻ റൂണി
ജനനം:1985 ഒക്ടോബർ 24).

2003 ൽ ദേശീയ സീനിയർ ടീമിൽ അരങ്ങേറ്റം കുറിച്ച റൂണി ഇംഗ്ലണ്ടിനെ പ്രതിനിധീകരിക്കുന്ന ഏറ്റവും പ്രായം കുറഞ്ഞ കളിക്കാരനായി (പിന്നീട് ഈ റെക്കോർഡ്‌ തിയോ വാൽക്കോട്ട് തിരുത്തുകയുണ്ടായി).

2002 ൽ എവർട്ടന് ഫുട്ബാൾ ടീമിന് വേണ്ടി കളിച്ച റൂണിയെ 2004 ൽ മുൻനിര ടീമായ മാഞ്ചെസ്റ്റർ യുണൈറ്റെഡ് തങ്ങളുടെ ടീമിലെത്തിച്ചു. അന്നുമുതൽ ടീമിന്റെ വിജയങ്ങളിൽ റൂണി നിർണായക പങ്കു വഹിച്ചു വരുന്നു.

സീസണിലെ ആദ്യ മത്സരം ആഗസ്റ്റ് 20ന് എവർട്ടണെതിരെയായിരുന്നു. കിരീടം വീണ്ടെടുക്കാനിറങ്ങിയ യുണൈറ്റഡ് പക്ഷെ 1-0ന് തോറ്റു.


</doc>
<doc id="166765" url="https://ml.wikipedia.org/wiki?curid=166765" title="റോൾ ഓൺ-റോൾ ഓഫ്">
റോൾ ഓൺ-റോൾ ഓഫ്

വാഹനങ്ങൾ കപ്പലിലും, തീവണ്ടിയിലും ഓടിച്ച് കയറ്റി കൊണ്ടുപോകുന്ന സംവിധാനത്തിനാണ് റോൾ ഓൺ-റോൾ ഓഫ് എന്നു പറയുന്നത്. പ്രത്യേക ക്രെയിനുകളുടെ സഹായമില്ലാതെ തന്നെ വാഹനങ്ങൾ കപ്പലിലും, തീവണ്ടിയിലും കയറ്റി വിദൂര സ്ഥലങ്ങളിൽ എത്തിക്കാനും അവിടെ വെച്ച് ക്രെയിനുകളുടെ സഹായമില്ലാതെ തന്നെ ഇറക്കിക്കൊണ്ടു പോകാനും ഈ സംവിധാനത്തിലൂടെ കഴിയും. ഇന്ത്യയിൽ കൊങ്കൺ റെയിൽവേയിൽ മാത്രമെ ഈ സൗകര്യമുള്ളൂ. ഇതിനായി കപ്പലിൽ വാഹനങ്ങൾ കയറ്റുമ്പോഴും ഇറക്കുമ്പോഴും മാത്രം പ്രവർത്തന ക്ഷമമാക്കുന്ന പ്രത്യേകതരം പാലം (റാമ്പ്) കപ്പലിലും, ട്രെയിനിലും സ്ഥാപിക്കുന്നു. ട്രക്കുകളിലും മറ്റ് ചരക്ക് വാഹനങ്ങളിലും ചർക്കുകൾ കയറ്റിയതിനു ശേഷം നേരിട്ട് തീവണ്ടിയിലും മറ്റും ഓടിച്ച് കൊണ്ടു പോകാമെന്നതിനാൽ വളരെയധികം സമയും ധനവും ലാഭിക്കാൻ കഴിയുന്നു.


</doc>
<doc id="166970" url="https://ml.wikipedia.org/wiki?curid=166970" title="സ്വപ്നം കൊണ്ട് തുലാഭാരം">
സ്വപ്നം കൊണ്ട് തുലാഭാരം

രഘുനാഥ് പലേരിയുടെ തിരക്കഥയിൽ രാജസേനൻ സംവിധാനം ചെയ്ത് 2003-ൽ പുറത്തിറങ്ങിയ ഒരു മലയാളചലച്ചിത്രമാണ് സ്വപ്നം കൊണ്ട് തുലാഭാരം. സുരേഷ് ഗോപി, കുഞ്ചാക്കോ ബോബൻ, ശ്രുതിക, നന്ദന എന്നിവരാണ് ഈ ചിത്രത്തിലെ പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്.


എസ്. രമേശൻ നായർ, ഗിരീഷ് പുത്തഞ്ചേരി എന്നിവർ എഴുതിയ വരികൾക്ക് സംഗീതം പകർന്നതും ചിത്രത്തിന്റെ പശ്ചാത്തസംഗീതം ഒരുക്കിയതും ഔസേപ്പച്ചനാണ്. സഞ്ജീവ് ലാൽ ആണ് രാജസേനൻ പാടിയ "കാതോരം" എന്ന ഗാനത്തിന്റെ സംഗീതസംവിധാനം നിർവ്വഹിച്ചത്. ഗാനങ്ങൾ മനോരമ മ്യൂസിക് വിപണനം ചെയ്തിരിക്കുന്നു.


</doc>
<doc id="166972" url="https://ml.wikipedia.org/wiki?curid=166972" title="മുല്ലവള്ളിയും തേന്മാവും">
മുല്ലവള്ളിയും തേന്മാവും

വി.കെ. പ്രകാശ് സംവിധാനം ചെയ്ത് 2003-ൽ പുറത്തിറങ്ങിയ ഒരു മലയാളചലച്ചിത്രമാണ് മുല്ലവള്ളിയും തേന്മാവും. കുഞ്ചാക്കോ ബോബൻ, ഛായ സിംഗ് എന്നിവരാണ് കേന്ദ്രകഥാപാത്രങ്ങളെ അവതരിപ്പിച്ചിരിക്കുന്നത്. രസിക എന്റർപ്രൈസസിന്റെ ബാനറിൽ ചിത്രം നിർമ്മിച്ചതും രചന നിർവ്വഹിച്ചതും എൻ.ബി. വിന്ധ്യനാണ്.




</doc>
<doc id="166975" url="https://ml.wikipedia.org/wiki?curid=166975" title="ഈപ്പൻ വർഗീസ്">
ഈപ്പൻ വർഗീസ്

കേരള കോൺഗ്രസ് നേതാവും മുൻ എം.എൽ.എയുമായിരുന്നു ഈപ്പൻ വർഗീസ്(9 ജനുവരി 1932 - 9 നവംബർ 2011). രണ്ടു തവണ ഇദ്ദേഹം കേരള നിയമസഭയിലേക്ക് തിരഞ്ഞെടുക്കപ്പെട്ടിരുന്നു. അഞ്ചാം കേരള നിയമസഭയിൽ പള്ളുരുത്തി മണ്ഡലത്തെയും എട്ടാം നിയമസഭയിൽ റാന്നി മണ്ഡലത്തെയുമാണ് ഇദ്ദേഹം സഭയിൽ പ്രതിനിധീകരിച്ചത്. കേരള കോൺഗ്രസിന്റെ ആരംഭം മുതൽ പാർട്ടിയുടെ വളർച്ചയിൽ സജീവ നേതൃത്വം നൽകിയവരിൽ ഒരാളായിരുന്നു ഇദ്ദേഹം. 

കേരള കോൺഗ്രസ് ജോസഫ് ഗ്രൂപ്പിന്റെ വർക്കിങ് ചെയർമാനായി പ്രവർത്തിച്ച ഈപ്പൻ പി.സി ജോർജ് കേരള കോൺഗ്രസ് സെക്കുലർ എന്ന പേരിൽ പുതിയ ഗ്രൂപ്പ് രൂപീകരിച്ചപ്പോൾ അതിലേക്ക് തന്റെ പ്രവർത്തനങ്ങൾ മാറ്റി. തുടർന്ന് കേരള കോൺഗ്രസ് സെക്കുലർ ഗ്രൂപ്പ് മാണി ഗ്രൂപ്പിൽ ലയിച്ചപ്പോൾ അതിൽ നാല് ഉപദേശകരിൽ ഒരാളായി പ്രവർത്തിക്കുകയായിരുന്നു. കരളിന് അർബുദം ബാധിച്ച് 2011 നവംബർ 9-ന് ഈപ്പൻ വർഗീസ് അന്തരിച്ചു.


</doc>
<doc id="166977" url="https://ml.wikipedia.org/wiki?curid=166977" title="എം.വി. ജയരാജൻ">
എം.വി. ജയരാജൻ

കേരളത്തിലെ ഒരു രാഷ്ട്രീയ നേതാവും മുൻ നിയസഭാഗവും സി.പി.ഐ(എം) സംസ്ഥാനകമ്മറ്റി അംഗവുമാണ് എം.വി. ജയരാജൻ.കണ്ണൂർ ജില്ലയിലെ പെരളശ്ശേരി സ്വദേശി ആണ്. കണ്ണൂർ ജില്ലയിലെ എടക്കാട് മണ്ഡലത്തിൽ നിന്നും പതിനൊന്നാം കേരള നിയമസഭയിലേക്ക് തെരഞ്ഞെടുക്കപ്പെട്ടിട്ടുണ്ട്. ഡി.വൈ.എഫ്.ഐ. സംസ്ഥാന സെക്രട്ടറി, ഡി.വൈ.എഫ്.വൈ അഖിലേന്ത്യാ ജോയിന്റ് സെക്രട്ടറി, സി.പി.ഐ(എം) സംസ്ഥാന കമ്മിറ്റി അംഗം എന്നീ സ്ഥാനങ്ങൾ വഹിച്ചിട്ടുണ്ട്. നിയമബിരുദധാരിയാണ്.

ജഡ്ജിമാരെ "ശുംഭന്മാർ" എന്ന് ആക്ഷേപിച്ചതിനാൽ ഇദ്ദേഹത്തിനെതിരെ കോടതീയലക്ഷ്യത്തിന് ഹൈക്കോടതി സ്വമേധയാ കേസെടുക്കുകയും ആറു മാസത്തെ സാധാരണ തടവിനും 2000 രൂപ പിഴയ്ക്കും 2011 നവംബർ 8-ന് ശിഷിച്ചിരുന്നു. 2010 ജൂൺ 26ന് കണ്ണൂരിൽ ചേർന്ന യോഗത്തിലാണ് ഇദ്ദേഹം കോടതിയുടെ വഴിയോര യോഗ നിരോധന ഉത്തരവിനെതിരെ പരാമർശം നടത്തിയത്. അപ്പീൽ നൽകാനുള്ള അവകാശം നിഷേധിച്ച ഹൈക്കോടതി നടപടിയെ സുപ്രീം കോടതി വിമർശിക്കുകയും സ്വാഭാവിക നീതി നൽകേണ്ടതായിരുന്നെന്ന് അഭിപ്രായപ്പെടുകയും ചെയ്തു. തുടർന്നാണ് നവംബർ 15-ന് ജയരാജന് ജാമ്യം അനുവദിച്ചത്. അതോടൊപ്പം പതിനായിരം രൂപയുടെ ബോണ്ട് ഹാജരാക്കുകയും ഹൈക്കോടതി പിഴയിട്ട രണ്ടായിരം രൂപ കെട്ടിവയ്ക്കാനും ഉത്തരവിട്ടിരുന്നു. സുപ്രീം കോടതി ജാമ്യം അനുവദിച്ച പ്രകാരം നവംബർ 16-ന് ജയരാജൻ ജയിൽ മോചിതനായി.


</doc>
<doc id="166978" url="https://ml.wikipedia.org/wiki?curid=166978" title="ഗൂഡല്ലൂർ">
ഗൂഡല്ലൂർ

തമിഴ്നാട്ടിലെ നീലഗിരി ജില്ലയിലെ ഒരു മലയോര പട്ടണമാണ് ഗൂഡല്ലൂർ (Gudalur , ).ഇതേ പേരിലുള്ള താലൂക്ക്,മുനിസിപ്പാലിറ്റി,നിയമസഭാ മണ്ഡലം എന്നിവയുടെ ആസ്ഥനം. മൈസൂരിൽ നിന്നും ഊട്ടിയിലേക്കുള്ള വഴിയിൽ സ്ഥിതി ചെയ്യുന്ന ഏറെ മനോഹരവും സുഖകരമായ കാലാവസ്ഥയുമുള്ള സ്ഥലമാണ് ഗൂഡല്ലൂർ . 

ജനസംഖ്യയിൽ ഗണ്യമായ ഒരു വിഭാഗം മലയാളികളാണ്.മറ്റുള്ളവർ തമിഴ്നാടിന്റെ വിവിധ ഭാഗങ്ങളിൽ നിന്നും കുടിയേറിയവരും, ശ്രീലങ്കയിൽ നിന്നും അഭയാർത്ഥികളായി എത്തിയവരുമാണ്.ഈ പ്രദേശത്ത് ആദിവാസികൾ ധാരാളമുണ്ട്.ബഡുകർ,പണിയർ, കുറുമർ, ചക്ലിയർ എന്നിവയാണ് പ്രധാന ആദിവാസി വിഭാഗങ്ങൾ. ഇതിൽ കുറുമ വിഭാഗക്കാർ ഗൂഡല്ലൂർ, സുൽത്താൻ ബത്തേരി താലൂക്കുകളിൽ മാത്രമേയുള്ളൂ.

പ്രകൃതി രമണീയമായ ഗൂഡല്ലൂരിലും പരിസരത്തും ധാരാളം വിനോദസഞ്ചാര കേന്ദ്രങ്ങൾ ഉണ്ട്.തേയിലക്കൃഷിക്ക് പേരു കേട്ട ഇവിടുത്തെ ചായത്തോട്ടങ്ങൾ മനോഹരമായ കാഴ്ചയാണ്. 
തെപ്പക്കാട് ആന വളർത്തു കേന്ദ്രം ഗൂഡല്ലൂരിൽ നിന്നും മൈസൂരിലേക്കുള്ള റോഡിൽ 17 കി.മീ ദൂരത്തിൽ സ്ഥിതിചെയ്യുന്നു.ഇവിടെ 24 ആനകളുണ്ട്.ഇവിടെ ആന സവാരി നടത്താനുള്ള സൗകര്യവുമുണ്ട്.
ഗൂഡല്ലൂരിൽ നിന്നും 8 കി.മീ. ദൂരത്തിൽ ഊട്ടി റോഡിൽ ഉള്ള നീഡിൽ റോക്ക് വ്യൂ പോയന്റിൽ നിന്നും 360 ഡിഗ്രിയിലും ദൃശ്യങ്ങൾ കാണാം.ഇവിടെ നിന്നും ഗൂഡല്ലൂർ പട്ടണവും, മുതുമല കടുവാ സങ്കേതവും കാണാം.
തവളയുടെ ആകൃതിയുള്ള ഈ മലമുകളിൽ നിന്നും നീലഗിരിയുടെ മനോഹരമായ ദൃശ്യവിസ്മയം ആസ്വദിക്കാം.ഗൂഡല്ലൂരിൽ നിന്നും 9 കി.മീ.ദൂരെ ഊട്ടി പാതയോരത്താണ് ഇതുള്ളത്.
മൂന്ന് സംസ്ഥാനങ്ങളുടെ അതിർത്തിയായ ഇവിടെ നിന്നും കേരളം, കർണ്ണാടകം, തമിഴ്നാട് എന്നിവിടങ്ങളിലെ പ്രധാന നഗരങ്ങളിലേക്ക് ബസ്സുകൾ സർവീസ് നടത്തുന്നുണ്ട്.മഞ്ചേരി, പെരിന്തൽമണ്ണ, കോഴിക്കോട്, സുൽത്താൻ ബത്തേരി, തൃശ്ശൂർ എന്നിവിടങ്ങളിൽ നിന്നും കെ.എസ്.ആർ.ടി.സി. ബസ്സുകൾ ഇവിടേക്ക് സർവീസ് നടത്തുന്നുണ്ട്.കൂടാതെ ചെന്നൈ, ബാംഗ്ലൂർ, കോയമ്പത്തൂർ, മൈസൂർ, മധുര ,ഊട്ടി എന്നീ നഗരങ്ങളിലേക്ക് ഇവിടെ നിന്നും നേരിട്ട് ബസ്സുകൾ ഓടുന്നുണ്ട്.മൈസൂർ ആണ് ഏറ്റവും അടുത്തുള്ള റെയിൽ വേ സ്റ്റേഷൻ.അടുത്തുള്ള വിമാനത്താവളങ്ങൾ മൈസൂർ,കോയമ്പത്തൂർ എന്നിവ.



</doc>
<doc id="166979" url="https://ml.wikipedia.org/wiki?curid=166979" title="ജോ ഫ്രേസിയർ">
ജോ ഫ്രേസിയർ

ലോകപ്രസിദ്ധ അമേരിക്കൻ ബോക്സിങ് താരവും ലോക ഹെവി വെയ്റ്റു് ചാമ്പ്യനുമായിരുന്നു ജോ ഫ്രേസിയർ(ജനുവരി 12, 1944 – നവംബർ 7, 2011). സ്മോക്കിൻ ഫ്രേസിയർ എന്ന ഓമനപ്പേരിൽ ആരാധകർ വിളിച്ചിരുന്ന ഫ്രേസിയർ കരിയറിലെ 37 ഹെവിവെയ്റ്റ് പോരാട്ടങ്ങളിൽ നാലെണ്ണത്തിൽമാത്രമാണ് കീഴടങ്ങിയിട്ടുള്ളത്. രണ്ടെണ്ണം ഫോർമാനെതിരെയും രണ്ടുമത്സരത്തിൽ ലോക ബോക്സിങ്ങിലെ എക്കാലത്തേയും മികച്ച താരങ്ങളിൽ ഒരാളായ മുഹമ്മദലിയോടും പരാജയപ്പെട്ടു. 1970 മുതൽ 1973വരെ ലോക ഹെവിവെയ്റ്റ് ചാമ്പ്യനായിരുന്നു.

2011 നവംബർ 8 ന് 67ആം വയസ്സിൽ കരളിന് ക്യാൻസർ ബാധിച്ചതിനെത്തുടർന്ന് മരിച്ചു.


</doc>
<doc id="166981" url="https://ml.wikipedia.org/wiki?curid=166981" title="2 സ്റ്റേറ്റ്സ്: ദി സ്റ്റോറി ഓഫ് മൈ മാര്യേജ്">
2 സ്റ്റേറ്റ്സ്: ദി സ്റ്റോറി ഓഫ് മൈ മാര്യേജ്

ചേതൻ ഭഗത് 2009-ൽ എഴൂതിയ നോവൽ ആണ് ടു സ്റ്റേറ്റ്സ്: ദി സ്റ്റോറി ഓഫ് മൈ മാര്യേജ് . ഇന്ത്യലെ 2 സംസ്ഥാനത്തിൽ നിന്നുള്ള അൾക്കാർ തമ്മിൽ ഉള പ്രണയ കഥയാണ് 2 സ്റ്റേറ്റ്സ് . അവരുടെ കല്ല്യാണത്തിനു വീട്ടുകാരെക്കൊണ്ടു് സമ്മതിപ്പിക്കുന രസകരമയ കഥയാണിതു് . ചേതൻ ഭഗത്- ന്റെ ജീവിതതെ ആസ്പദമാക്കി എഴുതിയ നോവെൽ ആണ്. അദ്യ നോവൽ ഫൈവ് പോയന്റ് സംവൺ - വാട്ട് നോട്ട് ടു ഡു അറ്റ് ഐഐടി. ടു സ്റ്റേറ്റ്സ്: അദ്ദേഹത്തിന്റെ നാലാമത്തെ ബൂക്കാണ് .

വിദേശ രാജ്യങ്ങളിൽ ചെറുക്കനും പെണ്ണിനും തമ്മിൽ ഇഷ്ടപെട്ടാൽ മാത്രം മതി. എന്നാൽ ഇന്ത്യയിൽ പെണ്ണിനും ചെറുക്കനും ഇഷ്ടപ്പെടണം പിന്നെ ചെക്ക്ന്റെ വീട്ടുകാർകു്ക് പെണ്ണിനെ ഇഷടപ്പെടണം . പെണ്ണിന്റെ വീട്ടുകാർക്ക് ചെക്കനെ ഇഷ്ടപ്പെടണം .പോരാത്തതിനു് 2 വീട്ടുകാർക്കും തമ്മിൽ ഇഷടപ്പെടണം എന്നാലെ കല്ല്യാണം നടക്കുകയുള്ളൂ. ടു സ്റ്റേറ്റ്സ് പറയ്യുന്നതും ഇതിനെ ആസ്പദമാക്കി ആണ് . ക്രിഷ് എന്ന പഞ്ചാബി യുവാവും അനന്യ എന്ന തമിഴ് ബ്രാഹ്മണ യുവതിയും തമ്മിൽ ഉള്ള പ്രണയ കഥ ആണ് . ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്മെന്റ് അഹമ്മദാബാദിൽ വെച്ചാണു് ആദ്യ കണ്ടുമുട്ടൽ. മെസ്സിലെ സ്റ്റാഫുമായി വഴക്കിടുമ്പോഴാണു് ക്രിഷ് അനന്യയെ ആദ്യമായി കാണുന്നതു്. അവർ പിന്നെ നല്ല സുഹൃത്തുക്കളാകുന്നു, പിന്നെ ഒന്നിച്ച് ഉള്ള പഠനം 
.അവരുടെ ബന്ധം വളർന്നു പ്രണയത്തിലേക്കു തിരിയുന്നു.. കഥ നീങ്ങുന്നത് ക്രിഷ് പറയുന്നതായിട്ടാണു്. വളരെ തമാശയോടെയാണു് കഥ പറയുന്നത്. പഠിത്തം കഴിഞ്ഞ് ഇരുവർക്കും ജോലി കിട്ടുന്നു . അവർ വിവാഹം കഴിക്കാൻ തീരുമാനിക്കുന്നു. രണ്ടു് വീട്ടുകാരെ സമ്മതിപ്പിക്കാൻ വല്ലാതെ പണിപ്പെടുന്നു. വീട്ടുകാർ വിവാഹത്തിനു സമ്മതം മൂളുന്നു. കഥ അവസാനിക്കുന്നത് അനന്യക്കു് ഇരട്ട കുട്ടികൾ ഉണ്ടായി എന്നു് അറിയുമ്പോഴാണു്.


</doc>
<doc id="166988" url="https://ml.wikipedia.org/wiki?curid=166988" title="വയർലെസ്സ് എനർജി ട്രാൻസ്ഫർ">
വയർലെസ്സ് എനർജി ട്രാൻസ്ഫർ

ചാലകങ്ങളില്ല്ലാതെ വൈദ്യുതി വിതരണം ചെയ്യുന്ന രീതിയാണ് വയർലെസ്സ് എനർജി ട്രാൻസ്ഫർ (wireless energy transfer).

വയർലെസ്സ് എനർജി ട്രാൻസ്ഫർ അടിസ്ഥാനമാക്കി വ്യവസായസംരംഭത്തിലേർപ്പെട്ടിട്ടുള്ള ഒരു കമ്പനിയുടെ ട്രേഡ് മാർക്ക് പേരാണു് വിട്രിസിറ്റി.


</doc>
<doc id="166996" url="https://ml.wikipedia.org/wiki?curid=166996" title="കടലൂർ">
കടലൂർ

തമിഴ്നാട്ടിലെ ഒരു നഗരമാണ് കടലൂർ. ഇതേപേരിലുള്ള ജില്ലയുടെയും, താലൂക്കിന്റെയും ആസ്ഥാനം. പോണ്ടിച്ചേരി നഗരത്തിന് തെക്കുഭാഗത്തായി സ്ഥിതി ചെയ്യുന്ന ഒരു കടലോര നഗരമാണ് കടലൂർ. 



</doc>
<doc id="167001" url="https://ml.wikipedia.org/wiki?curid=167001" title="നീലഗിരി ജൈവ വൈവിധ്യമണ്ഡലം">
നീലഗിരി ജൈവ വൈവിധ്യമണ്ഡലം

നീലഗിരി ബയോസ്ഫിയർ റിസർവ് യുനെസ്കോ അംഗീകാരമുള്ള അന്താരാഷട്ര ജൈവ വൈവിധ്യമണ്ഡലമാണ്.വയനാട് വന്യജീവി സം‌രക്ഷണകേന്ദ്രം, മുതുമലൈ ദേശീയോദ്യാനം, ബന്ദിപ്പൂർ വന്യജീവി സം‌രക്ഷണകേന്ദ്രം എന്നിവ ഇതിന്റെ പരിധിയിൽ വരുന്നു.5,520 ച.കി.മീ പ്രദേശത്ത് വ്യാപിച്ച് കിടക്കുന്ന ഈ വനമേഖല ലോകത്തെ അപൂർവമായ പ്ക്ഷി,മൃഗ,സസ്യങ്ങളുടെ കലവറയാണ്.1971 ലെ യുനെസ്കോ ആരംഭിച്ച "മനുഷ്യനും ജൈവ വൈവിദ്ധ്യവും( മാൻ ആന്റ് ബയൊസ്ഫിയർ പ്രോഗ്രാം)" എന്ന പദ്ധതിയുടെ ഭാഗമായി ഇന്ത്യയിലെ ആദ്യത്തെ പദ്ധതിയാണ് ഇത്.2000ലാണ് ഇത് പ്രഖ്യാപിക്കപ്പെട്ടത്.ഇന്ത്യയിൽ മറ്റ് 6 വന്യജീവി സം‌രക്ഷണകേന്ദ്രങ്ങൾകൂടി ഇത്തരത്തിൽ അന്താരാഷട്ര ജൈവ വൈവിധ്യമണ്ഡലങ്ങളായി പ്രഖ്യാപിക്കപ്പെട്ടിട്ടുണ്ട്.



</doc>
<doc id="167004" url="https://ml.wikipedia.org/wiki?curid=167004" title="കൊച്ചിൻ പാലം">
കൊച്ചിൻ പാലം

ഇന്ത്യയിലെ ബ്രിട്ടീഷ് ഭരണകാലത്ത് തെക്കൻ കേരളത്തെ മലബാറുമായി ബന്ധിച്ചിരുന്ന പാലമാണ് കൊച്ചിൻ പാലം. ഭാരതപ്പുഴക്ക് കുറുകെ ഷൊർണൂരിലെ ചെറുതുരുത്തിയിലാണ് ഈ പാലം സ്ഥിതി ചെയ്യുന്നത്. 2011 നവംബർ 9-ന് നൂറ്റാണ്ടിലേറെ പഴക്കമുള്ള ചരിത്രസ്മാരകം പരിപാലിക്കപ്പെടാത്തതു മൂലം തകർന്ന് വീണു.

ലഭ്യമായുള്ള കണക്കുകൾ അനുസരിച്ച് 1867-ൽ ബ്രിട്ടീഷ് സർക്കാരാണ് പാലം നിർമ്മിച്ചത്. മീറ്റർ ഗേജ് റെയിൽപ്പാത ഉൾപ്പെടെയായിരുന്നു അക്കാലത്ത് പാലം നിർമ്മിച്ചത്. പിന്നീട് സാധാരണ റെയിൽപാത നിലവിൽ വന്നപ്പോൾ ഈ മീറ്റർ ഗേജ് പാത ഉപേക്ഷിച്ചു. മലബാർ പ്രദേശങ്ങളിൽ നിന്നുള്ള ചരക്കുകൾ കൊച്ചി തുറമുഖത്തെത്തിക്കുവാനായാണ് ഈ പാലം നിർമ്മിച്ചത്. ആദ്യകാലത്ത് മലബാറിനെ കൊച്ചിരാജ്യത്തേക്ക് സഞ്ചാരയോഗ്യമാക്കുവാനായി നിർമ്മിച്ചിരുന്ന ഏക പാലവുമായിരുന്നു ഇത്. തുടർന്ന് കേരള രൂപീകരണത്തിനു ശേഷം പാലക്കാട് - തൃശ്ശൂർ ജില്ലകളെ തമ്മിൽ ബന്ധിപ്പിച്ചിരുന്നത് ഈ പാലമാണ്.

പാലം സംരക്ഷണസമിതിയുടെ ആവശ്യപ്രകാരം കേന്ദ്ര പുരാവസ്തുവകുപ്പ് 2017 മാർച്ചിൽ നടത്തിയ പ്രഥമപരിശോധനയിൽ 115 വർഷത്തെ പഴക്കം കണക്കാക്കുന്നതായി അറിയിച്ചിരുന്നു.


</doc>
<doc id="167008" url="https://ml.wikipedia.org/wiki?curid=167008" title="സ്വാമി ചിതാനന്ദ സരസ്വതി">
സ്വാമി ചിതാനന്ദ സരസ്വതി

ഭാരതത്തിലെ ഋഷികേഷിനടുത്തുള്ള "പരമാർത്ഥ നികേതൻ" എന്ന ആത്മീയ സ്ഥാപനത്തിൻറെ പ്രസിഡണ്ടാണ് സ്വാമി ചിതാനന്ദ സരസ്വതി. "പരമാർത്ഥ നികേതൻ" ഭാരതത്തിലെ തന്നെ ഏറ്റവും മികച്ച ആത്മീയസ്ഥാപനമാണ്‌. .
ഹിന്ദു-ജൈൻ ക്ഷേത്രത്തിൻറെ സ്ഥാപകൻ കൂടിയാണദ്ദേഹം.
1969ൽ പരമാർത്ഥ നികേതനിൽ വരികയും സന്യാസിദീക്ഷ സ്വീകരിക്കുകയും ചെയ്തു.
ഭാരതത്തിലും വിദേശ രാജ്യങ്ങളായ അമേരിക്ക,കാനഡ തുടങ്ങി നിരവധി രാജ്യങ്ങളിൽ അദ്ദേഹം ക്ഷേത്രങ്ങൾ സ്ഥാപിച്ചിട്ടുണ്ട്.



</doc>
<doc id="167015" url="https://ml.wikipedia.org/wiki?curid=167015" title="ജീവാമൃതം">
ജീവാമൃതം

മണ്ണിന്റെ ഫലപുഷ്ടിയും കാര്യക്ഷമതയും വർദ്ധിപ്പിക്കുന്നതിനും മണ്ണിലെ ജീവാണുക്കളുടെ പ്രവർത്തനം കൂട്ടുന്നതിനും വേണ്ടി ഉപയോഗിക്കുന്നതാണ് ജീവാമൃതം.

ജീവാമൃതം ഉണ്ടാക്കാൻ 1. 200 ലിറ്റർ വെള്ളം ടാങ്കിൽ നിറച്ച് അതിൽ 10 കിലോഗ്രാം നാടൻ പശുവിന്റെ ചാണകം, 
2 .5-10 ലിറ്റർ ഗോമൂത്രം, 
3. രണ്ടു കിലോഗ്രാംവീതം ശർക്കര(കറുത്തനിറമുള്ളത്),അല്ലെങ്കിൽ നാല് ലിറ്റർ കരിമ്പിൻ നീര് അല്ലെങ്കിൽ രണ്ട് ലിറ്റർ തേങ്ങാവെള്ളം
,4. പയർവർഗ്ഗ വിളകളുടെ മാവ് 2 കിലോ (മുതിര, വൻപയർ,തുവര,കടല,ഉഴുന്ന്) രണ്ടുപിടി കൃഷിഭൂമിയിലെ മണ്ണ്, അര കിലോഗ്രാം ചിതൽപ്പുറ്റിലെ മണ്ണ് എന്നിവ ചേർക്കുന്നു. തുടർന്ന് അതിൽ ഓരോ പിടി കടലപ്പിണ്ണാക്ക്, എല്ലുപൊടി, വേപ്പിൻപിണ്ണാക്ക് എന്നിവയും ചേർക്കുന്നു. തണലത്തുള്ള ഒരു ടാങ്കിലാണ് ഈ മിശ്രിതം സൂക്ഷിക്കുന്നത്. ദിവസവും മൂന്നുതവണ വീതം ഘടികാര ദിശയിൽ രണ്ട് മിനിറ്റ് ഇളക്കുക. രണ്ട് മുതല്‌ 7 ദിവസം വരെ തണലിൽ സൂക്ഷിക്കുന്നു അതി ശേഷം ഈ മിശ്രിതം പത്തിരട്ടി വെള്ളത്തിലെന്ന വണ്ണം നേർപ്പിച്ച് വിളകൾക്കു നൽകുക.ഓരോ 20 മിനിറ്റിലും ഈ ലായനിൽ ഉള്ള സൂക്ഷ്മാണുജീവികളുടെ എണ്ണം ഇരട്ടിച്ച് ആർക്കും കണക്കാക്കാൻ പറ്റാത്തവിധത്തിൽ പെരുകിക്കൊണ്ടിരിക്കും

സുഭാഷ് പാലേക്കർ എന്ന കൃഷിശാസ്ത്രജ്ഞന്റെ ചെലവില്ലാപ്രകൃതികൃഷിയിലെ പ്രധാന മിശ്രിതമാണ് ജീവാമൃതം. ഇത് ഉണ്ടാക്കാൻ നാടൻപശുവിന്റെ ചാണകവും നാടൻ പശുവിന്റെ ഗോമൂത്രവും വേണം.പത്തുകിലോ നാടൻ പശുവിന്റെ ചാണകം,പത്തുലിറ്റർ നാടൻപശുവിന്റെ ഗോമൂത്രം രണ്ടുകിലോ വെല്ലം,രണ്ടുകിലോ പയറുപൊടി, വരമ്പിലെ ഓരുപിടി മണ്ണ്, ഇരുനൂറ് ലിറ്റർ വെള്ളം എന്നിവ ഉപയോഗിച്ച് ഉണ്ടാക്കുന്ന ജീവാമൃതം ഒരേക്കർ സ്ഥലത്ത് ഉപയോഗിക്കാൻ കഴിയുന്നതാണ്.


</doc>
<doc id="167016" url="https://ml.wikipedia.org/wiki?curid=167016" title="മന്നാർ ഉൾക്കടൽ">
മന്നാർ ഉൾക്കടൽ

ഗൾഫ് ഓഫ് മന്നാർ ഇന്ത്യാ-ശ്രീലങ്കാ അതിർത്തിയിലുള്ള കടലിടുക്ക്. 3600 ൽ അധികം ജീവി വർഗ്ഗങ്ങൾ ഈ മേഖലയിലുള്ളതായി കണക്കാക്കിയിട്ടുണ്ട്. 2001ൽ യുനെസ്കോയുടെ "മനുഷ്യനും ജൈവ വൈവിദ്ധ്യവും (മാൻ ആന്റ് ബയൊസ്ഫിയർ പ്രോഗ്രാം)" എന്ന പദ്ധതിയുടെ ഭാഗമായുള്ള ഇന്ത്യയിലെ രണ്ടാമത്തെ ബയോസ്ഫിയർ റിസർവാണ് ഗൾഫ് ഓഫ് മന്നാർ. തെക്കെ ഇന്ത്യയിലെ താമരഭരണിനദിയും, ശ്രീലങ്കയിലെ മൽവത്തു നദിയും ഇവിടെ വെച്ചാണ് കടലിൽ ചേരുന്നത്.



</doc>
<doc id="167027" url="https://ml.wikipedia.org/wiki?curid=167027" title="കാർഷികം">
കാർഷികം

കൃഷിയും കൃഷിരീതികളും കീട നിയന്ത്രണങ്ങളും ജൈവവളങ്ങളും രാസവളങ്ങളും ജൈവ കീട / കള നശീകരണ രീതികളും വിവരിക്കുന്നു


</doc>
<doc id="167028" url="https://ml.wikipedia.org/wiki?curid=167028" title="മഞ്ജുള ചെല്ലൂർ">
മഞ്ജുള ചെല്ലൂർ

മുൻ കേരള ഹൈക്കോടതി ചീഫ് ജസ്റ്റിസ് ആണ് ജസ്റ്റിസ് മഞ്ജുള ചെല്ലൂർ(ജനനം : 1955 ഡിസംബർ 5). 2012 സെപ്റ്റംബർ മുതൽ 2014 ജൂലൈ വരെ കേരള ഹൈക്കോടതിയിൽ ചീഫ് ജസ്റ്റിസ് ആയി സേവനം അനുഷ്ടിച്ചിരുന്നു. അതിനു ശേഷം പശ്ചിമ ബംഗാളിലെ ഹൈക്കോടതിയിലേക്ക് നിയമിതയായി. കർണ്ണാടകയിലെ ബെല്ലാരി സ്വദേശിയായ ജസ്റ്റിസ് മഞ്ജുള ചെല്ലൂർ 1978 ആഗസ്റ്റ് 11 ന് സന്നതെടുത്ത് ബെല്ലാരി ജില്ലാ കോടതിയിൽ അഭിഭാഷകവൃത്തി ആരംഭിച്ചു. 1998 ഏപ്രിൽ 15ന് കർണ്ണാടകയിൽ ജില്ലാ ജഡ്ജിയായാണ് ന്യായാധിപരംഗത്ത് മഞ്ജുള ചെല്ലൂരിന്റെ തുടക്കം. 2000 ഫെബ്രുവരി 21 ന് കർണ്ണാടക ഹൈക്കോടതി അഡീഷണൽ ജഡ്ജിയായും പിന്നീട് സ്ഥിരം ജഡ്ജിയായും സേവനമനുഷ്ഠിച്ചു. കേരള ഹൈക്കോടതി ചീഫ് ജസ്റ്റിസായിരുന്ന ജസ്റ്റി. ചെലമേശ്വർ സുപ്രീം കോടതി ജഡ്ജിയായി നിയമിതനായതിനെ തുടർന്നാണ് മഞ്ജുള ചെല്ലൂരിനെ കേരള ഹൈക്കോടതിയുടെ മുഖ്യന്യായാധിപയായി നിയമിക്കപ്പെട്ടത്. 2011 നവംബർ 9 ന് ഇദ്ദേഹം മുഖ്യന്യായിധിപയായി ചുമതലയേറ്റു.


</doc>
<doc id="167031" url="https://ml.wikipedia.org/wiki?curid=167031" title="അബുൽ കാസിം">
അബുൽ കാസിം

അറബി-സ്പാനിഷ് വൈദ്യശാസ്ത്രജ്ഞനായിരുന്നു ‍അബുൽ കാസിം(അറബി: أبو القاسم بن خلف بن العباس الزهراوي‎); പൂർണമായ പേര് അബുൽകാസിം ഖലാഫ് ഇബ്ൻ അബ്ബാസ് അൽ സഹ്രാവി. 936-ൽ എൽസഹ്രയിൽ ജനിച്ചു. മാതാപിതാക്കൾ സ്പെയിൻകാരായിരുന്നു. വൈദ്യശാസ്ത്രത്തിൽ അസാമാന്യമായ അവഗാഹം നേടിയിരുന്ന ഇദ്ദേഹം, കാലിഫ് അബിസ് അർറഹ്മാൻ മൂന്നാമന്റെ കൊട്ടാരഭിഷഗ്വരനായിരുന്നു.

അനവധി വൈദ്യശാസ്ത്രഗ്രന്ഥങ്ങൾ ഇദ്ദേഹം രചിച്ചിട്ടുണ്ട്. മുപ്പത് ഭാഗങ്ങളായി തിരിച്ചിട്ടുള്ള അൽട്രാസ്രിഫ് (Altrasrif) ആണ് ഇവയിൽ പ്രധാനം. ശസ്ത്രക്രിയയെ സംബന്ധിച്ച ഈ ആധികാരിക ഗ്രന്ഥത്തിലെ വിവിധോപകരണങ്ങളുടെ സചിത്രവിവരണം പ്രത്യേകം ശ്രദ്ധാർഹമായിരുന്നു. 500 വർഷത്തോളം യൂറോപ്പിൽ പാഠപുസ്തകമെന്ന നിലയിൽ ഇതാണ് അംഗീകരിക്കപ്പെട്ടിരുന്നതും, എപ്പിറ്റോമീ (Epitome) എന്ന ഗ്രന്ഥത്തെ ആധാരമാക്കിയാണ് രചിക്കപ്പെട്ടതെങ്കിലും അതിനെക്കാൾ മെച്ചപ്പെട്ടതായിരുന്നു ഇതിന്റെ ഉള്ളടക്കം. അറബി ഭിഷഗ്വരന്മാർ അബുൽ കാസിമിനെ പിന്തുടരാൻ തയ്യാറായില്ലെങ്കിലും ലത്തീൻ യൂറോപ്പിലെ പ്രധാനാചാര്യൻ ഇദ്ദേഹം തന്നെയായിരുന്നു. വൈദ്യശാസ്ത്രത്തിലെ ശസ്ത്രക്രിയാവിഭാഗത്തിന് ഒരു പ്രത്യേകപദവി നേടിക്കൊടുത്ത അബുൽ കാസിം 1013-ൽ നിര്യാതനായി.



</doc>
<doc id="167045" url="https://ml.wikipedia.org/wiki?curid=167045" title="വിനയ് ഫോർട്ട്">
വിനയ് ഫോർട്ട്

ഒരു മലയാളചലച്ചിത്രനടനാണ് വിനയ് ഫോർട്ട്. അഭിനയത്തിൽ പൂന ഫിലിം ആന്റ് ടെലിവിഷൻ ഇൻസ്റ്റിറ്റ്യൂട്ടിൽ നിന്നും ബിരുദാനന്തര ബിരുദം നേടി. ഋതു എന്ന ചിത്രത്തിലാണ് ആദ്യമായി അഭിനയിച്ചത്.


</doc>
<doc id="167074" url="https://ml.wikipedia.org/wiki?curid=167074" title="ആഫ്രിക്കൻ പായൽ">
ആഫ്രിക്കൻ പായൽ

കുളങ്ങൾ, വയലുകൾ, ജലാശയങ്ങൾ, ചതുപ്പുകൾ തുടങ്ങിയ ഇടങ്ങളിൽ വളരെ വേഗം പടർന്ന് വ്യാപിക്കുന്ന ജലസസ്യമാണ് ആഫ്രിക്കൻ പായൽ. കേരളം പോലുള്ള പ്രദേശങ്ങളിൽ കൃഷിക്കും ജൈവവൈവിധ്യത്തിനും ഭീഷണിയാണ് ആഫ്രിക്കൻ പായൽ സൃഷ്ടിക്കുന്നത്. വെള്ളത്തിലെ പോഷകാംശം ചോർത്തുന്നതിനാലും, ജലോപരിതലത്തിൽ തിങ്ങിക്കൂടി വളർന്ന് സൂര്യപ്രകാശം തടയുന്നതുകൊണ്ടും, വെള്ളത്തിലുള്ള സസ്യയിനങ്ങൾക്കും മത്സ്യങ്ങൾക്കും സൂക്ഷ്മജീവികൾക്കും കടുത്ത ഭീഷണിയാണ് ആഫ്രിക്കൻ പായൽ. 

പേര് ആഫ്രിക്കൻ പായൽ എന്നാണെങ്കിലും, ഈ സസ്യത്തിന്റെ സ്വദേശം തെക്കുകിഴക്കൻ ബ്രസ്സീലും വടക്കൻ അർജന്റീനയുമാണ്. 1940-കളിലാണ് ആഫ്രിക്കൻ പായൽ ലോകത്തിന്റെ ഇതരഭാഗങ്ങളിലേക്ക് വ്യാപിക്കാനാരംഭിക്കുന്നത്. ആഫ്രിക്ക, ഏഷ്യ, ഓസ്‌ട്രേലിയ തുടങ്ങിയ മേഖലകളിലെ പല പ്രദേശങ്ങളിലും ആഫ്രിക്കൻ പായൽ ഇന്ന് വലിയ ഭീഷണിയായിരിക്കുന്നത് കാണാം. അലങ്കാരസസ്യമെന്ന നിലയ്ക്ക് നഴ്‌സറികളിൽ വളർത്തി വിൽക്കാനും ബൊട്ടാണിക്കൽ ഗാർഡനുകളിൽ സൂക്ഷിക്കാനുമൊക്കെയാണ് ഏഷ്യയിലും ആഫ്രിക്കയിലുമൊക്കെ ആഫ്രിക്കൻ പായൽ കൊണ്ടുവന്നിരുന്നത്.

ചിലയിടങ്ങളിൽ പായലിനെ ചണ്ടി എന്ന് പറയാറുണ്ട്.



</doc>
<doc id="167076" url="https://ml.wikipedia.org/wiki?curid=167076" title="പാലപ്പിള്ളി">
പാലപ്പിള്ളി

കേരളത്തിലെ തൃശൂർ ജില്ലയിലെ മുകുന്ദപുരം താലൂക്കിലുള്ള ആമ്പല്ലൂരിനടുത്താണ് പാലപ്പിള്ളി.പണ്ട് നിബിഢവനങ്ങളായിരുന്നു ഇവിടം.എന്നാൽ ഇരുപതാം നൂറ്റാണ്ടിൻറെ ആദ്യത്തിൽ ബ്രിട്ടീഷ്‌ അധികാരികൾ തുടങ്ങിയ റബ്ബർ തോട്ടമാണ് ഇന്നിവിടെ.പശ്ചിമഘട്ടത്തിലെ നെല്ലിയാമ്പതി മലകളുടെ പടിഞ്ഞാറേ ചരിവിലുള്ളതും 1984-ൽ പ്രഖ്യാപിതമായ ചിമ്മിനി വന്യജീവി സംരക്ഷണ കേന്ദ്രം ഈ ഗ്രാമത്തിൻറെ ഒരു ഭാഗം അതിരിടുന്നു.


</doc>
<doc id="167081" url="https://ml.wikipedia.org/wiki?curid=167081" title="മണ്ഡരി">
മണ്ഡരി

തെങ്ങിനെ ആക്രമിക്കുന്ന പ്രധാനകീടമാണ് മണ്ഡരി. കേരളത്തിലെ ഒരു അധിനിവേശ ഇനമാണ് മണ്ഡരി. ആർത്രോപോട ഫൈലത്തിലെ അരക്കിനിട എന്ന എട്ടുകാലുള്ള ജീവി വിഭാഗത്തിൽ പെട്ട മൈറ്റുകൾ (Mites) ആണ് ഇവ. അരമില്ലീമീറ്ററിലും താഴെ മാത്രം ആണ് വലിപ്പം. ഈ സൂക്ഷമ ജീവിയ്ക്ക് ആമയുടെ ആകൃതിയാണുള്ളത്. ഇതിന്റെ ശരീരം നിറയെ രോമങ്ങളും കൂടാതെ നാല് ജോടി കാലുകളുമുണ്ട്. ഇതിന് പറക്കാനോ വേഗത്തിൽ സഞ്ചരിക്കാനോ ഉള്ള കഴിവില്ല. എന്നാൽ കാറ്റിലൂടെ വളരെ വേഗം വ്യാപിക്കാനാകും. വളരെ വേഗം പെരുകാനുള്ള കഴിവാണ് മണ്ഡരിയുടെ പ്രത്യേകതക. ഒറ്റ കോളനിയിൽ ആയിരത്തിലേറേ ജീവികളുണ്ടാവും. ഇതിന്റെ ജീവിത ചക്രം 12 മുതൽ 14 ദിവസം വരെയാണ്. 1998 ലാണ് ഈ കീടം കേരളത്തിൽ പ്രത്യക്ഷപ്പെട്ടു തുടങ്ങിയത്.മെക്‌സിക്കൻ സ്വദേശിയായ ഈ കീടം ഇന്ന് ഉഷ്ണമേഖലാപ്രദേശങ്ങളിലാകെ തെങ്ങ് കർഷകരുടെ പേടിസ്വപ്‌നമാണ്. കൊപ്രയിൽ മുപ്പത് ശതമാനത്തിന്റെ കുറവ് മണ്ഡരിബാധ മൂലം ഉണ്ടാകുന്നു എന്നാണ് കണക്ക്.

ഏകദേശം 30-45 ദിവസം പ്രായമായ മച്ചിങ്ങകളിലാണ് മണ്ഡരിയുടെ ഉപദ്രവം കൂടുടലായിട്ടുണ്ടാവുക. മച്ചിങ്ങയുടെ മോടിനുള്ളിലെ മൃദു കോശങ്ങളിൽ നിന്നും ഇവ കൂട്ടം കൂട്ടമായി നീരൂറ്റിക്കുടിയ്ക്കുന്നു. തൽഫലമായി മച്ചിങ്ങ വിളഞ്ഞ് വരുമ്പോൾ ചുരുങ്ങി ഇളം തവിട്ടുനിറത്തിലുള്ള പാടുകൾ പ്രത്യക്ഷപ്പെടുന്നു. മച്ചിങ്ങ രണ്ട് മാസം പ്രായമാകുമ്പോള് ഈ പാടുകൾ വിള്ളലോടു കൂടിയ കരിച്ചിലായി മാറുന്നു. തന്മൂലം കരിക്കും നാളികേരവും വികൃതരൂപമാകുന്നതിനുപുറമേ നാളികേരത്തിന്റെ വലിപ്പം ഗണ്യമായി കുറയുന്നു. തൊണ്ടിന്റെ കനം, ചകിരിനാരുകളുടെ തോത് എന്നിവയിലും ഈ കുറവുകൾ കാണാം. ചകിരി കട്ടപിടിയ്ക്കുന്നതിനാൽ നാളികേരം പൊതിയ്ക്കുവാൻ ബുദ്ധിമുട്ട് അനുഭവപ്പെടുന്നു. വായുവിലൂടെ പെട്ടെന്ന് വ്യാപിക്കുന്നതാണ് മണ്ഡരിയുടെ അടിസ്ഥാനസ്വഭാവം എന്നതിനാൽ ഇതിന്റെ നിയന്ത്രണം വളരെ ബുദ്ധിമുട്ടാണ്.


</doc>
<doc id="167084" url="https://ml.wikipedia.org/wiki?curid=167084" title="മേഴ്സി നദി">
മേഴ്സി നദി

മേഴ്സി നദി () വടക്ക് പടിഞ്ഞാറ് ഇംഗ്ലണ്ടിലുള്ള ഒരു നദിയാണ്.

</doc>
<doc id="167087" url="https://ml.wikipedia.org/wiki?curid=167087" title="ആദിപർവ്വം">
ആദിപർവ്വം

വ്യാസ രചിതമായ മഹാഭാരതത്തിലെ പതിനെട്ടു പർവ്വങ്ങളിൽ ഒന്നാമത്തെ പർവ്വമാണ് ആദിപർവ്വം. ആദ്യ അദ്ധ്യായമായതിനാൽ ഗ്രന്ഥകാരൻ ഈ പേരു കൊടുത്തു എന്നു കരുതുന്നു. നിരവധി കഥകൾ (സംഭവങ്ങൾ) ഗ്രന്ഥകാരൻ ഇതിൽ ഉൾപ്പെടുത്തിയതിനാൽ സംഭവപർവ്വം എന്നും ഈ പർവ്വത്തിനു പേരുണ്ട്. ആദിപർവ്വത്തിൽ 228 അദ്ധ്യായങ്ങളും 8984 പദ്യങ്ങളും ഗ്രന്ഥകാരൻ ഉൾക്കൊള്ളിച്ചിരിക്കുന്നു. വേദവ്യാസന്റെ പ്രധാന ശിഷ്യനായ ഉഗ്രശ്രവസ്സ് എന്ന സൂതപൗരാണികൻ പറയുന്ന രീതിയിലാണ് ആദിപർവ്വത്തിൽ മഹാഭാരതകഥനം ആരംഭിക്കുന്നത്..


</doc>
<doc id="167091" url="https://ml.wikipedia.org/wiki?curid=167091" title="സഭാപർവ്വം">
സഭാപർവ്വം

വ്യാസ രചിതമായ മഹാഭാരതത്തിലെ പതിനെട്ടു പർവ്വങ്ങളിൽ രണ്ടാമത്തെ പർവ്വമാണ് സഭാപർവ്വം. സഭാപർവ്വത്തിൽ 72 അദ്ധ്യായങ്ങളും 4511 പദ്യങ്ങളും ഗ്രന്ഥകാരൻ ഉൾക്കൊള്ളിച്ചിരിക്കുന്നു.. ഖാണ്ഡവദഹനത്തിൽ നിന്നും അസുരശില്പിയായ മയനെ രക്ഷിക്കുന്നതിനാൽ അവൻ പാണ്ഡവർക്ക് ഇന്ദ്രപ്രസ്ഥത്തിൽ മനോഹരമായ ഒരു സഭാമണ്ഡപവും അനുബന്ധ മന്ദിരവും പണിതു ദാനം ചെയ്തു. അതിനെത്തുടർന്നുള്ള പാണ്ഡവരുടെ കഥകൾ വർണ്ണിക്കുന്നതിനാൽ ഗ്രന്ഥകാരൻ മഹാഭാരതത്തിലെ രണ്ടാമത്തെ പർവ്വത്തിനു സഭാപർവ്വം എന്നു പേർ കൊടുത്തു


</doc>
<doc id="167098" url="https://ml.wikipedia.org/wiki?curid=167098" title="സുവർണ്ണ ഐ.ടി. ഇടനാഴി">
സുവർണ്ണ ഐ.ടി. ഇടനാഴി

സുവർണ്ണ ഐ.ടി. ഇടനാഴി എന്നത് കേരളത്തെ രാജ്യ തലസ്ഥാനമായ ന്യൂഡെൽഹിയുമായി ബന്ധിപ്പിക്കുന്ന പുതുതായി നിർമ്മിക്കാനിരിക്കുന്ന റെയിൽപാതയാണ്. നിലവിൽ മംഗലാപുരം വഴിയും, ചെന്നൈ വഴിയും ഉള്ള രണ്ട് തീരദേശ റെയില്പാതകളാണ് കേരളത്തെ ഇന്ത്യയുടെ ഇതര ഭാഗങ്ങളുമായി ബന്ധിപ്പിക്കുന്നത്.ഇതോടൊപ്പം മലപ്പുറം ജില്ലയിലെ നിലമ്പൂർറോഡ്, കർണ്ണാടകത്തിലെ മൈസൂർജില്ലയിലെ നഞ്ചൻഗോഡ് എന്നിവ തമ്മിൽ വയനാട് ജില്ലയിലെ സുൽത്താൻബത്തേരി വഴി ബന്ധിപ്പിക്കുന്ന ഒരു പുതിയ പാത നിർമ്മിക്കലാണ് ഇതിന്റെ പ്രധാന ഭാഗം ഈ പാത പൂർത്തിയാകുന്നതോടെ കൊങ്കൺ വഴി ഗതാഗത തടസ്സമുണ്ടാകുമ്പോൾ തീവണ്ടികൾ ഇതു വഴി തിരിച്ചു വിടാൻ സാധിക്കും.2001-2002ൽ ഇതിന്റെ ആദ്യ സർവേ പൂർത്തിയാക്കുകയും 2007-2008ൽ പുതുക്കിയ സർവേ റിപ്പോർട്ട് ഇന്ത്യൻ റെയിൽവേ ബോർഡിന് സമർപ്പിക്കുകയും 2010 മെയ് 18 ന് കേന്ദ്ര ആസൂത്രണ കമീഷൻ ഈ പദ്ധതിക്ക് അനുമതി നൽകുകയും ചെയ്തു. 2016ലെ റെയിൽവേ ബജറ്റിൽ ഈ പാതയ്ക്ക് അംഗീകാരം നൽകുകയും നിർമ്മാണച്ചെലവിന്റെ പകുതി തുക റെയിൽവേയും പകുതി കേരള സംസ്ഥാന സർക്കാറും വഹിക്കാമെന്ന് കരാർ ഒപ്പിടുകയും ചെയ്തു.

റെയിൽവേ പദ്ധതിയുടെ ചെലവുകൾ പങ്കുവയ്ക്കാൻ കേരള സർക്കാർ തീരുമാനിച്ചു 2014 ജനുവരി രണ്ടിന് റെയിൽവേ മന്ത്രി മല്ലികാർജുൻ ഖാർഗെക്കുള്ള ഒരു കത്തിൽ മുഖ്യമന്ത്രി ഉമ്മൻചാണ്ടി, പദ്ധതിയുടെ ചെലവുകൾ പങ്കിടാൻ സംസ്ഥാനത്തിന്റെ സന്നദ്ധത പ്രകടിപ്പിച്ചിട്ടുണ്ട്. ആദ്യ ഘട്ടത്തിൽ (നഞ്ചൻഗുഡ്-സുൽത്താൻ ബത്തേരി) 641.78 കോടി രൂപ ചെലവു പ്രതീക്ഷിക്കുന്നുവെന്നും അദ്ദേഹം ഉറപ്പുനൽകി.

എന്നാൽ, കർണാടക-തമിഴ്നാട് സർവീസുകൾ റെയിൽവേ ലൈൻ ചെലവാകാൻ മുന്നോട്ടു വന്നിട്ടില്ല. വനാവകാശം ഇല്ലാത്തതുമൂലമുള്ള പദ്ധതി ഇപ്പോഴും നിലകൊള്ളുന്നു. കാരണം സംരക്ഷിത മേഖലകളിലൂടെ കടന്നു പോകും [8]

കേരളത്തിലെ റെയിൽവേകളിലേക്ക് മാറിയ ഗതാഗത ഇടപാടുകാർക്കും ഗതാഗതക്കുരുക്കും മാറിയ സാഹചര്യത്തിൽ ദേശീയപാത 67, NH-212 എന്നീ റോഡപകടങ്ങളും പുതിയ റെയിൽവേ കുറയ്ക്കും. [9] [10]
ബന്ദിപ്പൂർ ടൈഗർ റിസർവിലൂടെ കടന്നുപോകുന്ന ദേശീയപാതകളിൽ ഗതാഗതം രാത്രിയിൽ കർണാടക സർക്കാർ വികസിപ്പിച്ചെടുത്തിട്ടുണ്ട്. വൈകിട്ട് മുതൽ വൈകുന്നേരം 9 മണി വരെ ബന്ദിപ്പൂരിൽ നിന്ന് ഹൈവേകൾ അടച്ചുപൂട്ടുന്നുണ്ട്. [11]
നഞ്ചൻഗുഡ്-നിലമ്പൂർ ലൈൻ കേരള ഹൈക്കോടതിയുടെ അതിന്റെ WP 602/2013 ൽ നിരസിച്ചു. ഈ രണ്ടു സ്ഥലങ്ങളിലും റോഡു ബന്ധം ഉണ്ടെന്ന് സൂചിപ്പിക്കാൻ ഇത് വളരെ പ്രസക്തമാണ്, മറ്റ് യാത്രാമാർഗം കാണാതായോ അല്ലെങ്കിൽ ലഭ്യമല്ലാതിരിക്കുന്നതോ അല്ല, കാരണം റോഡുകളിൽ രാത്രി ഗതാഗത നിരോധനം നിരോധിച്ചിരിക്കുന്നു, റെയിൽവേ കണക്ടിവിറ്റി മണിക്കൂറിന്റെ ആവശ്യം തീർക്കാൻ കഴിഞ്ഞില്ല. "

നിർദ്ദിഷ്ട റെയിൽവേ ലൈനിൽ പാരിസ്ഥിതികമായ പ്രത്യാഘാതങ്ങളെക്കുറിച്ച് പരിസ്ഥിതി ബയോളജിസ്റ്റുകളും പരിസ്ഥിതി ശാസ്ത്രജ്ഞരും ആശങ്ക പ്രകടിപ്പിച്ചിട്ടുണ്ട്. ബന്ദിപ്പൂർ ടൈഗർ റിസർവ്വിലൂടെ 22 കിമീ അകലെയുള്ള റെയിൽവേ ലൈനും വാനാഡ് വന്യജീവി സങ്കേതവും നിത്യേന ദിവസേന റെയിൽവേ കൂട്ടിമുട്ടുന്നതിനാൽ വന്യജീവി മരണനിരക്ക് കുറയ്ക്കും. [12]

മലബാർ, നീലഗിരി മേഖലകളിൽ നിന്നും 50,000 ത്തിലധികം ആളുകൾ ദിവസവും മൈസൂർ, ബാംഗ്ലൂർ എന്നിവിടങ്ങളിലേക്ക് യാത്ര ചെയ്യുന്നു. ദേശീയപാത 212, NH-67 വഴി മൈസൂരിൽ നിന്നും എൻഎച്ച്-67 വഴി 240 ഓളം ബസ്സുകൾ സർവ്വീസ് നടത്തുന്നുണ്ട്. സുൽത്താൻ ബത്തേരി മുതൽ മൈസൂർ വരെയുള്ള റെയിൽവേ ലൈൻ ഒരു മണിക്കൂറും ബാംഗ്ലൂരും മൂന്ന് മണിക്കൂറാക്കും. ദേവാല (ഗൂഡാലൂർ റോഡ്) യിൽ നിന്നുള്ള യാത്ര 30 മിനിറ്റ് കൂടുതൽ സമയമെടുക്കും. ഗതാലൂർ റോഡിൽ നിന്ന് ഊട്ടിക്ക് ഒന്നര മണിക്കൂർ യാത്രയിൽ എത്താം. അതിനാൽ ഈ റെയിൽവേ വിനോദ സഞ്ചാരികളുടെ പ്രിയ ലക്ഷ്യസ്ഥാനമാണ്. വയനാട്ടിൽ ദിവസവും 800 ലധികം ട്രക്കുകൾ എൻഎച്ച്212 വഴി കടന്നുപോകുന്നു. എൻഎച്ച് 67 വഴി 700 ട്രക്കുകൾ ഗഡാലൂരിൽ എത്തുന്നുണ്ട്. ഈ ചരക്കു ലക്ഷ്യമിട്ട് അയൽ 8 ജില്ലകളാണ്. എൻഎച്ച് 212, എൻഎച്ച്67 എന്നിവിടങ്ങളിലുള്ള ലോജിസ്റ്റിക് പ്രസ്ഥാനങ്ങൾ കണക്കിലെടുത്ത് ഇത് റെയിൽവേയിലേക്ക് മാറ്റാൻ പ്രതീക്ഷിക്കുന്നു. റെയിൽവേയുടെ മുൻകൂട്ടി പ്രതീക്ഷിക്കുന്ന വർദ്ധനവ്, ചരക്ക് വരുമാനം മിച്ച വരുമാനത്തിന്റെ മുകൾ ഭാഗമായിട്ടായിരിക്കും.

ഷൊർണ്ണൂർ, പെരിന്തൽമണ്ണ, നിലമ്പൂർ, ചുങ്കത്തറ, ദേവാല, ഗൂഡല്ലൂർ, സുൽത്താൻ ബത്തേരി,നൻജൻഗോഡ് വഴി മൈസൂരിൽ എത്തുന്നു. 


</doc>
<doc id="167111" url="https://ml.wikipedia.org/wiki?curid=167111" title="വണ്ടിത്താവളം">
വണ്ടിത്താവളം

കേരളത്തിലെ പാലക്കാടു നിന്ന് മീനാക്ഷിപുരത്തേക്ക് പോകുന്ന വഴിക്കുള്ള ഒരു ഗ്രാമവും വ്യാപാര കേന്ദ്രവുമാണ് വണ്ടിത്താവളം. പൊള്ളാച്ചിയിൽ നിന്നും കേരളത്തിലേക്ക് വരുന്നവരുടെ ഇടത്താവളം ആയതു കൊണ്ടാവാം ഇതിനു വണ്ടിത്താവളം എന്ന പേര് വന്നത്. ഇവിടെ എല്ലാ ഞായറാഴ്ചയും പച്ചക്കറി ചന്ത നടത്തി വരുന്നു. ഇവിടുത്തെ കന്നുകാലി ചന്ത വളരെ പ്രസിദ്ധമാണു്. പ്രധാനമായും തമിഴ്നാട്ടിൽ നിന്നുമാണു് ഉരുക്കളെ ഇവിടേക്ക് കൊണ്ടു വരുന്നത്.


</doc>
<doc id="167118" url="https://ml.wikipedia.org/wiki?curid=167118" title="ടി.സി. നാരായണൻ നമ്പ്യാർ">
ടി.സി. നാരായണൻ നമ്പ്യാർ

ഒന്നും, രണ്ടും കേരളനിയമസഭകളിൽ ഇരിക്കൂർ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു ടി.സി. നാരായണൻ നമ്പ്യാർ (1 ജൂലൈ 1914 - 1995). സി.പി.ഐ.യുടെ പ്രതിനിധിയായാണ് ടി.സി. നാരായണൻ നമ്പ്യാർ കേരള നിയമസഭയിലേക്കെത്തിയത്. 1914 ജൂലൈ 1ന് ജനിച്ചു. 1952-ൽ മദ്രാസ് നിയമസഭയിലും ഇദ്ദേഹം അംഗമായിരുന്നു.

1957-60വരെ എസ്റ്റിമേറ്റ് കമ്മിറ്റിയുടെ ചെയർമാൻ, 1960-63 വരെ പബ്ലിക് അക്കൗണ്ട് കമ്മിറ്റി ചെയർമാൻ, മദ്രാസ് അസംബ്ലിയിൽ സി.പി.ഐ.യുടെ ചീഫ് വിപ്പ്, കേരള സർവകലാശാലാ സെനറ്റംഗം, കെ.പി.സി.സി. എക്സിക്യൂട്ടിവംഗം, അധ്യാപകൻ; കേരളോദയം എന്നീ പ്രസിദ്ധീകരണങ്ങളുടെ എഡിറ്റർ എന്നീ നിലകളിൽ നാരായണൻ നമ്പ്യാർ പ്രവർത്തിച്ചിട്ടുണ്ട്. 1930-ൽ കോൺഗ്രസിൽ ചേർന്നു, കർഷക സമരങ്ങളിലും മറ്റും പങ്കെടുത്ത് ഇദ്ദേഹം നിരവധി തവണ ജയിൽവാസം അനുഷ്ഠിച്ചിട്ടുണ്ട്; പിന്നീട് കമ്യൂണിസ്റ്റ് പാർട്ടിയിലംഗമായി.


</doc>
<doc id="167121" url="https://ml.wikipedia.org/wiki?curid=167121" title="വണ്ണപ്പുറം">
വണ്ണപ്പുറം

ഇടുക്കി ജില്ലയിലെ വണ്ണപ്പുറം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് വണ്ണപ്പുറം. തൊടുപുഴയിൽ നിന്നും ഏകദേശം 13 കിലോമീറ്റർ ദൂരത്തായാണ് ഈ ഗ്രാമം സ്ഥിതി ചെയ്യുന്നത്. തൊടുപുഴയിൽ നിന്നും ഇടുക്കിയിലേക്കുള്ള വണ്ണപ്പുറം-ചേലച്ചുവട് പാത ഈ ഗ്രാമത്തിലൂടെയാണ് കടന്നുപോകുന്നത്. എസ്.എൻ.എം.എച്ച്.എസ് ആണ് ഇവിടുത്തെ പ്രധാന വിദ്യാലയം. മുണ്ടന്മുടി വണ്ണപ്പുറത്തിന്റെ ഒരു സമീപ പ്രദേശമാണ്. 



</doc>
<doc id="167124" url="https://ml.wikipedia.org/wiki?curid=167124" title="ചാർട്ട് ഓഫ് അക്കൗണ്ട്സ്">
ചാർട്ട് ഓഫ് അക്കൗണ്ട്സ്

പറ്റുവരവുകൾ കൊള്ളിക്കാനുള്ള അക്കൗണ്ടുകളുടെ സമ്പൂർണ്ണ പട്ടികയാണ്‌ ചാർട്ട് ഓഫ് അക്കൗണ്ട്സ്. മറ്റൊരു വിധത്തിൽ പറഞ്ഞാൽ തണ്ടപ്പേർ പുസ്തകത്തിൽ ഉള്ളതോ ഉൾക്കൊള്ളിക്കാവുന്നതോ ആയ കണക്കുവിഭാഗങ്ങളുടെ പൂർണ്ണവിവരം.

ചാർട്ട് ഓഫ് അക്കൗണ്ട്സിന്റെ ഘടനയെപ്പറ്റി സാമാന്യ തത്ത്വങ്ങളൊന്നുമില്ല. എന്നാൽ ആധുനിക കാലത്ത് ചാർട്ട് ഓഫ് അക്കൗണ്ട്സ് ആസൂത്രിത രൂപവത്കരണം ചെയ്തതും അക്കങ്ങളോ അക്ഷരങ്ങളോ രണ്ടും ചേർന്നതോ ആയ സൂചനാസംക്ഷിപ്തങ്ങൾ (അക്കൗണ്ട് കോഡ്) ചേർത്തതുമായ തരം വർഗ്ഗവും തരവും തിരിക്കപ്പെട്ട പട്ടികയായാണ്‌ നിർമ്മിക്കാറ്. യന്ത്രവത്കൃത അക്കൗണ്ടിങ്ങിന്റെ അടിസ്ഥാന ആവശ്യങ്ങളിലൊന്നാണ്‌ ഇത്തരം ചാർട്ട് ഓഫ് അക്കൗണ്ട്സ് ഘടന.

ബെൽജിയം, ഫ്രാൻസ്, ഇറ്റലി, ചില ആഫ്രിക്കൻ രാജ്യങ്ങൾ എന്നിവിടങ്ങളിൽ ചാർട്ട് ഓഫ് അക്കൗണ്ട്സിന്റെ അടിസ്ഥാന ഘടന രാജ്യതലത്തിൽ നിയമം മൂലം നിർ‌മ്മിക്കപ്പെട്ടിരിക്കുന്നു. എന്നാൽ ഇന്ത്യയടക്കം ലോകത്തെ മിക്ക രാജ്യങ്ങളിലും സ്ഥാപനങ്ങൾക്ക് ഇഷ്ടമുള്ള ചാർട്ട് ഓഫ് അക്കൗണ്ട്സ് ഘടന രൂപവത്കരിക്കാൻ പൂർണ്ണ സ്വാതന്ത്ര്യമുണ്ട്.
ERP സോഫ്റ്റ്‌വെയറുകളിൽ ചാർട്ട് ഓഫ് അക്കൗൺണ്ട്സിനു വളരെയേറെ പ്രാധാന്യമുണ്ട്. സങ്കീർണ്ണമായതും തമ്മിൽ ഒത്തുമാറി യോജിപ്പിക്കാവുന്ന ഖണ്ഡങ്ങളുള്ളതുമായ ചാർട്ട് ഓഫ് അക്കൗണ്ട്സ് സമ്പ്രദായം ഉപയോഗിക്കുക വഴി അവ ഒരു തണ്ടപ്പേർ പുസ്തകത്തിൽ തന്നെ ഏകോപിതവും ഖണ്ഡിതവുമായ കണക്കുകളും ബജറ്റിങ്ങ് വിവരങ്ങളും കോസ്റ്റ് അക്കൗണ്ടിങ്ങ് വിവരങ്ങളും ഒരേ സമയം ഉൾക്കൊള്ളിക്കുന്നു.

ഉദാഹരണം
ഓറക്കിൾ ഈ-ബിസിനസ് സ്വീറ്റ് R12 ഇൽ ചിട്ടപ്പെടുത്താവുന്ന രീതിയിലെ ഒരു നാൾ‌വഴി കണക്കിലെ ചാർട്ട് ഓഫ് അക്കൗണ്ട്സ് യോജിത രൂപം.
മേൽക്കൊടുത്തിരിക്കുന്ന ഉദാഹരണപ്രകാരമുള്ള ചെലവ് റിക്കോർഡിങ്ങ് കൊണ്ട് തണ്ടപ്പേർ പുസ്തകത്തിൽ നിന്നു തന്നെ ജനിപ്പിക്കാവുന്ന നിരവധി അക്കൗൺറ്റിങ്ങ്, കോസ്റ്റിങ്ങ്, ബജറ്റ് റിപ്പോർട്ടുകളിൽ ഈ പറ്റുവിവരം ഉൾപ്പെടുത്താൻ കഴിയും, അതിൽ ചിലത്:

നാൾ‌വഴിയിൽ കൊള്ളിക്കൽ മാത്രം വഴിഇത്തരത്തിൽ നിരവധി റിപ്പോർട്ടുകൾ നിർമ്മാണപ്രാപ്തമാക്കാൻ ഖണ്ഡിത ചാർട്ട് ഓഫ് അക്കൗണ്ട് രൂപം വഴിയുള്ള ഈ കണക്കുകൊള്ളിക്കൽ കൊണ്ട് കഴിയുന്നു.


</doc>
<doc id="167128" url="https://ml.wikipedia.org/wiki?curid=167128" title="അബുൽ ഫിദ">
അബുൽ ഫിദ

അറബ് ചരിത്രപണ്ഡിതനും ഭൂമിശാസ്ത്രകാരനുമായിരുന്നു അബുൽ ഫിദ (). പൂർണമായ പേര് അബുൽ ഫിദ ഇസ്മായിൽ ഇബ്നു അലി എന്നാണ്. 1273 നവംബറിൽ ദമാസ്കസിൽ ജനിച്ചു. ഈജിപ്തിലെ സുൽത്താനായിരുന്ന സലാഡിന്റെ (സലാഹുദ്ദീൻ യൂസഫ് ഇബ്നു അയൂബ് 1137-93) വംശജനായിരുന്നു ഇദ്ദേഹം. അബുൽഫിദ ചെറുപ്പത്തിൽതന്നെ വിദ്യാഭ്യാസം പൂർണമാക്കി. 12-ആമത്തെ വയസ്സിൽ മർക്കാബ് ഉപരോധ (1285)ത്തിൽ പങ്കെടുത്തു. കുരിശുയുദ്ധക്കാർക്കെതിരായുള്ള മികച്ച സേവനത്തിന് പാരിതോഷികമായി 1310-ൽ ഈജിപ്തിലെ മംലൂക്ക് സുൽത്താനായ നാസിർമുഹമ്മദ് ഇദ്ദേഹത്തെ ഹമായിലെ ഗവർണറായി നിയമിച്ചു. ഭരണ നൈപുണ്യം കാരണം ഉദ്യോഗത്തിൽ പടിപടിയായി ഉയർന്നു. 1320-ൽ സുൽത്താൻ എന്ന പദവിയും "മാലിക്കുൽ മുഅയ്യദ്" എന്ന ബിരുദവും ഇദ്ദേഹത്തിനു നൽകപ്പെട്ടു.

ഭരണനിർവഹണത്തിനിടയിലായിരുന്നു അബുൽഫിദ തനിക്കേറ്റവും ഇഷ്ടപ്പെട്ട വൈജ്ഞാനിക പ്രവർത്തനങ്ങളിൽ ഏർപ്പെട്ടിരുന്നത്. അബുൽഫിദയുടെ എണ്ണപ്പെട്ട കൃതികൾ മുഖ്തസർ താരിഖ് അൽ ബഷർ (മനുഷ്യവർഗത്തിന്റെ സംക്ഷിപ്ത ചരിത്രം), തഖ്വീൻ അൽ ബുൽദാൻ (രാജ്യങ്ങളുടെ യഥാർഥ വിവരണം) എന്നിവയാണ്. മുഖ്തസർ മനുഷ്യവർഗത്തിന്റെ ഉദ്ഭവം മുതൽ 1329 വരെയുള്ള ചരിത്രമാണ് പ്രതിപാദിക്കുന്നത്. ഇതിന്റെ ആദ്യഭാഗങ്ങൾ ചരിത്രകഥകളുടെ നൂലാമാലകളിൽ കുടുങ്ങിക്കിടക്കുകയാണെങ്കിലും ഇതുൾക്കൊള്ളുന്ന സമകാലീനചരിത്രം ഏറ്റവും ആധികാരികമായി ഗണിക്കപ്പെടുന്നു. കുരിശുയുദ്ധത്തെക്കുറിച്ച് ഇതിൽ വിവരിച്ചിരിക്കുന്ന ഭാഗം, ചരിത്രകാരന്മാർ ഉദ്ധരിക്കാറുണ്ട്. തഖ്വീൻ അൽ ബുൽദാൻ ഭൂമിശാസ്ത്രത്തെക്കുറിച്ചുള്ള മധ്യകാലവിജ്ഞാനത്തിന്റെ ഒരു ഭാണ്ഡാഗാരമാണ്. ഭൂപ്രകൃതിയെ സംബന്ധിച്ചുള്ള പൊതുവിവരണത്തിനുശേഷം ഭൂമിയുടെ 28 വിഭാഗങ്ങളുടെ വിശദവിവരങ്ങൾ ഇതിൽ അടങ്ങിയിരിക്കുന്നു. അക്കാലത്തെ ഏറ്റവും പ്രഗല്ഭ ഭൂമിശാസ്ത്രകാരനുമായിരുന്ന അബുൽ ഫിദ, 1331 |ഒക്ടോബറിൽ ഹാമായിൽ (പശ്ചിമ സിറിയയിലെ ഒരു നഗരം) വച്ച് അന്തരിച്ചു.



</doc>
<doc id="167136" url="https://ml.wikipedia.org/wiki?curid=167136" title="എൻ. നീലകണ്ഠര് പണ്ടാരത്തിൽ">
എൻ. നീലകണ്ഠര് പണ്ടാരത്തിൽ

ഒന്നും, രണ്ടും കേരളനിയമസഭകളിൽ നെടുമങ്ങാട് നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു എൻ. നീലകണ്ഠര് പണ്ടാരത്തിൽ (1 മാർച്ച് 1917 - 18 സെപ്റ്റംബർ 2007). കമ്മ്യൂണിസ്റ്റ് പ്രതിനിധിയായാണ് നീലകണ്ഠര് പണ്ടാരത്തിൽ കേരള നിയമസഭയിലേക്കെത്തിയത്. 1917 മർച്ച് 1ന് ജനിച്ചു. നാരായണൻ പണ്ടാരത്തിൽ പിതാവും സാവിത്രി അന്തർജ്ജനം മാതാവുമായിരുന്നു. 1950 മുതൽ 1954 വരെ കാലഘട്ടങ്ങളിൽ ഇദ്ദേഹം തിരുക്കൊച്ചി നിയമസഭയിലംഗമായിരുന്നു.

തിരുക്കൊച്ചി നിയമസഭയിൽ നടന്ന ഉപതെരഞ്ഞെടുപ്പിലൂടെയാണ് നീലകണ്ഠര് പണ്ടാരത്തിൽ ആദ്യമായി നിയംസഭാംഗമായത്, കോൺഗ്രസ് പ്രതിനിധിയായി തിരുക്കൊച്ചി നിയമസഭയിലെത്തിയ ഇദ്ദേഹം 1950കളിൽ സി.പി.ഐ.യിൽ ചേർന്നു. കമ്മ്യൂമ്മിസ്റ്റ് പാർട്ടിയിൽ ചേർന്നതിനു മുൻപ് തിരുവിതാംകൂർ കോൺഗ്രസിന്റെ സജീവ പ്രവർത്തകനായിരുന്നു ആകാലത്ത് സ്വാത്രന്ത്ര്യസമരത്തിലും നീലകണ്ഠര് പണ്ടാരത്തിൽ പങ്കെടുത്തിട്ടുണ്ട്.


</doc>
<doc id="167139" url="https://ml.wikipedia.org/wiki?curid=167139" title="സെൻട്രൽ ഗ്ളാസ്സ് ആന്റ് സെറാമിക് റിസർച്ച് ഇൻസ്റ്റിറ്റ്യൂട്ട്, കൊൽക്കത്ത">
സെൻട്രൽ ഗ്ളാസ്സ് ആന്റ് സെറാമിക് റിസർച്ച് ഇൻസ്റ്റിറ്റ്യൂട്ട്, കൊൽക്കത്ത

സി. എസ്. ഐ. ആറിൻറെ കീഴിലുളള സെൻട്രൽ ഗ്ലാസ്സ് അൻഡ് സെറാമിക് റിസർച്ച് ഇൻസ്റ്റിറ്റ്യൂട്ട് 1950ലാണ് നിലവിൽ വന്നത്. 11 ഗവേഷണ വിഭാഗങ്ങളാണുളളത്. കൊൽക്കത്തയിലാണ് ഈ സ്ഥാപനം സ്ഥിതി ചെയ്യുന്നത്. 




</doc>
<doc id="167147" url="https://ml.wikipedia.org/wiki?curid=167147" title="അബ്ദി">
അബ്ദി

ഒട്ടോമൻ ചരിത്രകാരന്മാരിൽ ചിലർ ഈ പേരിൽ അറിയപ്പെടുന്നു. ഇവരിൽ ഏറ്റവും പ്രസിദ്ധൻ യൂസുഫ് ആഗായുടെ സെക്രട്ടറിയായിരുന്ന "അബ്ദി" ആയിരുന്നു. മുഹമ്മദ് IV (1648-87) ന്റെ ഭരണകാലത്തെ പല സംഭവങ്ങളും ഇദ്ദേഹം തന്റെ ചരിത്രഗ്രന്ഥത്തിൽ വിവരിച്ചിട്ടുണ്ട്.

മഹ്മൂദ് I (1730-54) ന്റെയും മുസ്തഫാ III (1757-74) ന്റെയും സമകാലികനായിരുന്നു "അബ്ദി എഫെൻദി". താരീഖ്-എ സുൽത്താൻ മഹ്മൂദ്ഖാൻ എന്ന തന്റെ ചരിത്രഗ്രന്ഥത്തിൽ സമകാലികങ്ങളായ പല വിശദവിവരങ്ങളും ഗ്രന്ഥകാരൻ നൽകുന്നുണ്ട്.

പതിനേഴാം ശറ്റാണ്ടിലെ ചരിത്രകാരനും ഭരണകർത്താവും ആയിരുന്നു അബ്ദിപാഷ. മുഹമ്മദ് IV-ന്റെ കീഴിൽ പ്രധാനപ്പെട്ട പല ഉദ്യോഗങ്ങളും ഇദ്ദേഹം വഹിച്ചിരുന്നു. ബസ്രാ, ഈജിപ്ത്, റുമേലിയ, ക്രീറ്റ് തുടങ്ങിയ പല പ്രവിശ്യകളിലും ഇദ്ദേഹം ഗവർണർ ആയിരുന്നിട്ടുണ്ട്. ഇദ്ദേഹത്തിന്റെ താരിഖ്-എ വഖാഈ എന്ന ഗ്രന്ഥം 1648 മുതൽ 1682 വരെയുള്ള ഒട്ടോമൻ സാമ്രാജ്യത്തിന്റെ വിപുലമായ ചരിത്രമാണ്. ഈ ഗ്രന്ഥം മുഹമ്മദ് IV-ന് സമർപ്പിക്കപ്പെട്ടിരിക്കുന്നു. ആധികാരികമായി ഈ ഗ്രന്ഥത്തിന്റെ നിർമ്മാണത്തിലൂടെ അബ്ദിപാഷ, ഒട്ടോമൻ സാമ്രാജ്യത്തിന്റെ ഔദ്യോഗിക ചരിത്രകാരൻ എന്ന ബഹുമതി നേടി. 1692 മാർച്ചിൽ ക്രീറ്റിലെ ഗവർണറായിരിക്കുമ്പോൾ ഇദ്ദേഹം മരണമടഞ്ഞു.



</doc>
<doc id="167152" url="https://ml.wikipedia.org/wiki?curid=167152" title="അബ്ദുർറഹ്മാൻ ഖാൻ">
അബ്ദുർറഹ്മാൻ ഖാൻ

അഫ്ഗാനിസ്താൻ അമീറത്തിലെ ശക്തനായ ഒരു ഭരണാധികാരിയായിരുന്നു (അമീർ) അബ്ദുർറഹ്മാൻ ഖാൻ (അബ്ദ് അൽ റഹ്മാൻ ഖാൻ) () (ജനനം: 1840-നും 1844-നുമിടക്ക് – മരണം 1901 ഒക്ടോബർ 1). 1880 മുതൽ 1901 വരെ ഇദ്ദേഹം അഫ്ഗാനിസ്താനിലെ അമീർ ആയിരുന്നു. അമീറത്തിലെ മൂന്നാമത്തെ അമീർ ആയിരുന്ന മുഹമ്മദ് അഫ്സൽ ഖാന്റെ പുത്രനായ ഇദ്ദേഹം സാമ്രാജ്യസ്ഥാപകനായ ദോസ്ത് മുഹമ്മദ് ഖാന്റെ പൗത്രനാണ്. 

രണ്ടാം ആംഗ്ലോ അഫ്ഗാൻ യുദ്ധാനന്തരം ഛിന്നഭിന്നമായ അഫ്ഗാനിസ്താനെ ഏകീകരിച്ച് ഭരണം പുനഃസ്ഥാപിച്ച ഇദ്ദേഹം ശക്തനായ ഒരു ഭരണാധികാരിയായി കണക്കാക്കപ്പെടുന്നു. ഭീകരമായ സൈനികനടപടികളും ഇസ്ലാം മതനിയമങ്ങളും ഉപയോഗിച്ച് അധികാരം രാജ്യം മുഴുവൻ വ്യാപിപ്പിക്കുകയും വിവിധ വംശനേതാക്കളുടെ അധികാരത്തിന് കടിഞ്ഞാണിടുകയും ചെയ്ത അബ്ദുർറഹ്മാൻ, ഇരുമ്പ് അമീർ (Iron Amir) എന്നാണ് അറിയപ്പെട്ടിരുന്നത്. പരമ്പരാഗതരീതികളെ തച്ചുടച്ച് ഒരു കേന്ദ്രീകൃത സർക്കാർ രൂപീകരിച്ച അമീറിന്റെ നയം മൂലം ഇദ്ദേഹത്തിന്റെ ഭരണകാലത്തെ, "ആന്തരികസാമ്രാജ്യത്വത്തിന്റെ കാലഘട്ടം" എന്നാണ് വിലയിരുത്തുന്നത്.

ഇദ്ദേഹം മുഹമ്മദ്സയ് (ബറക്സയ്) ഗോത്രത്തിൽപെട്ട ദോസ്ത് മുഹമ്മദ്ഖാന്റെ പൌത്രനായി 1844-ൽ ജനിച്ചു. 1863-ൽ ദോസ്ത് മുഹമ്മദ്ഖാൻ മരിച്ചപ്പോൾ അദ്ദേഹത്തിന്റെ മൂന്നാമത്തെ പുത്രനായ ഷേർ അലി അധികാരം പിടിച്ചെടുത്തു. ഷേർ അലിയുടെ മൂത്ത സഹോദരന്മാരായ അഫ്സൽഖാനും ആസംഖാനും ഷേർ അലിക്കെതിരായി യുദ്ധം ചെയ്തുവെങ്കിലും പരാജിതരായി. അഫ്സൽഖാന്റെ പുത്രനായ അബ്ദുർ റഹ്മാൻഖാൻ റഷ്യൻ തുർക്കിസ്താനിൽ അഭയം തേടി. 1870 മുതൽ 1880 വരെ സമർക്കണ്ഡിൽ താമസിച്ച അബ്ദുർറഹ്മാന് റഷ്യൻ ഭരണക്രമത്തെപ്പറ്റി വിശദമായി പഠിക്കാൻ അവസരം ലഭിച്ചു. രണ്ടാം അഫ്ഗാൻ യുദ്ധത്തിൽ (1878-81) ബ്രിട്ടീഷ്സൈന്യം കാബൂൾ ആക്രമിച്ചു കീഴടക്കുകയും ഷേർ അലിയുടെ പുത്രനായ യാക്കൂബ്ഖാനെ തടവുകാരനാക്കുകയും ചെയ്തു. സ്ഥാനത്യാഗം ചെയ്ത യാക്കൂബ് ഖാനെ ഇന്ത്യയിലേക്കു നാടുകടത്തി. തുടർന്ന് അബ്ദുർ റഹ്മാൻഖാൻ അമീറായി അംഗീകരിക്കപ്പെട്ടു (ജൂലൈ 1880).

അബ്ദുർ റഹ്മാൻഖാൻ തന്റെ പ്രധാന എതിരാളികളെയെല്ലാം വളരെ വേഗം തോല്പിച്ച് അഫ്ഗാനിസ്താനിൽ അധികാരം ഉറപ്പിച്ചു. അതിനുശേഷം അഫ്ഗാനിസ്താനും വൻശക്തികളുമായുള്ള അതിർത്തിത്തർക്കങ്ങൾ അവസാനിപ്പിക്കുന്നതിന് ഇദ്ദേഹം ശ്രമിച്ചു. 1887-ൽ റഷ്യയുമായുണ്ടാക്കിയ ഒരു കരാറനുസരിച്ച് അഫ്ഗാനിസ്താന്റെ വടക്കു പടിഞ്ഞാറൻ അതിർത്തി നിർണയിക്കുകയുണ്ടായി. 1893 നവംബറിൽ ബ്രിട്ടിഷ് ഗവൺമെന്റുമായുള്ള ഒത്തുതീർപ്പനുസരിച്ച് "ഡ്യൂറൻഡ് ലൈൻ" ബ്രിട്ടിഷ് ഇന്ത്യയുടെയും അഫ്ഗാനിസ്താന്റെയും അതിർത്തിയായി അംഗീകരിക്കപ്പെട്ടു.

രാജ്യത്തുടനീളം നിലനിന്ന കലാപങ്ങളും അസ്വസ്ഥതകളും അവസാനിപ്പിക്കാൻ നടപടികൾ എടുത്തതോടുകൂടിത്തന്നെ സുശക്തമായ ഒരു ഭരണകൂടം സ്ഥാപിക്കാനും ഭരണപരിഷ്കാരങ്ങൾ നടപ്പിൽ വരുത്താനും അബ്ദുർ റഹ്മാൻഖാൻ പരിശ്രമിച്ചു. വിദേശീയ സാങ്കേതികവിദഗ്ദ്ധന്മാരുടെ സഹായത്തോടുകൂടി കൃഷിയിലും വ്യവസായത്തിലും ഒരു വിപ്ലവംതന്നെ സൃഷ്ടിച്ചു. പല വ്യവസായങ്ങളും ഏർപ്പെടുത്തുകയും ആധുനിക കൃഷിസമ്പ്രദായങ്ങൾ നടപ്പിലാക്കുകയും ചെയ്തു. അഫ്ഗാനിസ്താനിൽ ആദ്യത്തെ ആശുപത്രി സ്ഥാപിക്കപ്പെട്ടത് ഇദ്ദേഹത്തിന്റെ കാലത്താണ്. അബ്ദുർ റഹ്മാൻഖാൻ കാബൂളിൽവച്ച് 1901 ഒക്ടോബർ 1-ന് അന്തരിച്ചു.

അബ്ദ് അൽ റഹ്മാന്റെ ആദ്യകാലപോരാട്ടങ്ങൾ, തന്റെ പിതാവ് മുഹമ്മദ് അഫ്സൽ ഖാനെ അമീർ സ്ഥാനത്ത് അവരോധിക്കുന്നതിനു വേണ്ടിയായിരുന്നു. 

ദോസ്ത് മുഹമ്മദ് ഖാന്റെ മൂത്ത പുത്രനായിരുന്നിട്ടും, അഫ്സൽ ഖാനെ അദ്ദേഹം പിൻ‌ഗാമിയായി പ്രഖ്യാപിച്ചിരുന്നില്ല. മറിച്ച് ഇളയപുത്രന്മാരിലൊരാളായ ഷേർ അലിയായിരുന്നു ദോസ്ത് മുഹമ്മദിനു ശേഷം 1863-ൽ അമീർ ആയത്. ഷേർ അലിക്കെതിരെ പോരാടിയ അഫ്സൽ ഖാൻ തടവിലാക്കപ്പെടുകയും ചെയ്തു.

1866-ൽ അബ്ദ് അൽ റഹ്മാൻ ഖാൻ, ഷേർ അലിയെ പരാജയപ്പെടുത്തുകയും തന്റെ പിതാവായ മുഹമ്മദ് അഫ്സൽ ഖാനെ അമീർ ആയി വാഴിക്കുകയും ചെയ്തു. എന്നാൽ അഫ്സൽ ഖാന്റെ ഭരണം വളരെ ചുരുങ്ങിയ കാലം മാത്രമേ നീണ്ടു നിന്നുള്ളൂ. 1867 ഒക്ടോബർ 7-ന് അദ്ദേഹം മരണമടഞ്ഞു. തുടർന്ന് അഫ്സൽ ഖാന്റെ ഇളയ നേർസഹോദരൻ മുഹമ്മദ് അസം ഖാൻ അധികാരത്തിലേറി.

പുറത്താക്കപ്പെട്ട അമീർ ഷേർ അലിയും അയാളുടെ പുത്രനായ യാക്കൂബ് ഖാനും ചേർന്ന് ബ്രിട്ടീഷുകാരുടെ സാമ്പത്തികസഹായത്തോടെ 1869 ജനുവരി മാസത്തിൽ കാബൂൾ പിടിച്ചെടുത്തു. ഇതിനെത്തുടർന്ന് അസം ഖാൻ ഇറാനിലേക്കും അബ്ദ് അൽ റഹ്മാൻ ഖാൻ വടക്കൻ അഫ്ഗാനിസ്താനിലെ മസാർ ഇ ശരീഫിലേക്കും അവിടെ നിന്ന് റഷ്യൻ നിയന്ത്രിതപ്രദേശമായിരുന്ന താഷ്കന്റിലേക്കും പലായനം ചെയ്തു.

1879 ജനുവരി മാസത്തിൽ നടന്ന രണ്ടാം ആംഗ്ലോ അഫ്ഗാൻ യുദ്ധത്തിൽ, ബ്രിട്ടീഷുകാർ ഷേർ അലിയെ അധികാരത്തിൽ നിന്നും പുറത്താക്കി. ഷേർ അലിയുടെ പുത്രൻ മുഹമ്മദ് യാക്കൂബ് ഖാനുമായി ഗന്ദാമാക് സന്ധിയിൽ ഒപ്പുവച്ച്, അദ്ദേഹത്തെ കാബൂളിൽ അമീർ ആയി വാഴിച്ചെങ്കിലും വൻ ജനരോഷം മൂലം യാക്കൂബ് ഖാന് അധികകാലം പിടിച്ചുനിൽക്കാനായില്ല. 1879 ഫെബ്രുവരിയിൽ അധികാരത്തിലേറിയ യാക്കൂബ് ഖാൻ അതേ വർഷം ഒക്ടോബറിൽ അധികാരമുപേക്ഷിച്ച് ഇന്ത്യയിലേക്ക് കടന്നു. ഭരണം ബ്രിട്ടീഷുകാർ ഏറ്റെടുത്തെങ്കിലും തദ്ദേശീയരുടെ ശക്തമായ എതിർപ്പിനെത്തുടർന്ന് ബ്രിട്ടീഷുകാരുടെ നിലയും ഇക്കാലത്ത് പരിതാപകരമായിരുന്നു.

ഇങ്ങനെ കാബൂളിൽ നാഥനില്ലാത്ത അവസ്ഥയിലാണ്, റഷ്യൻ നിയന്ത്രിത താഷ്കന്റിലും സമർഖണ്ഡിലും പ്രവാസത്തിലായിരുന്ന അബ്ദുർറഹ്മാൻ ഖാൻ, 1880-ൽ അഫ്ഗാനിസ്താനിൽ തിരിച്ചെത്തിയത്. ഇതോടെ അഫ്ഗാനിസ്താന്റെ ഭരണമേൽപ്പിക്കാൻ പറ്റിയ ഒരു തദ്ദേശീയനേതാവിനെത്തേടിയിരുന്ന ബ്രിട്ടീഷുകാർ, അബ്ദുർറഹ്മാന്റെ കൈയിൽ ഭരണമേൽപ്പിക്കാൻ തീരുമാനിച്ചു. അദ്ദേഹത്തിന്റെ സ്ഥാനാരോഹണം സുഗമമാക്കുന്നതിന് കാബൂളിന് തെക്കു വച്ച് ഘൽജികളോടും മറ്റുമായി ചില യുദ്ധങ്ങളും ബ്രിട്ടീഷുകാർ നടത്തി. 1880 ജൂലൈ 20-ന് കാബൂളിന് വടക്കുള്ള ചാരികാർ എന്ന പ്രദേശത്തുവച്ച് അബ്ദുർറഹ്മാൻ ഖാൻ കാബൂളിന്റെ അമീർ ആയി പ്രഖ്യാപിച്ചു. ജൂലൈ 22-ന് ഒരു പൊതുയോഗത്തിൽ വച്ച് ബ്രിട്ടീഷുകാർ പുതിയ അമീറിനെ അംഗീകരിച്ചതായി പ്രഖ്യാപിക്കുകയും ചെയ്തു.

അബ്ദുർറഹ്മാൻ ഖാൻ അധികാരത്തിലെത്തിയതിനു ശേഷം, ഗന്ദാമാക് ഉടമ്പടിപ്രകാരം ബ്രിട്ടീഷുകാർ അഫ്ഗാനിസ്താന് സൈനിക സാമ്പത്തികസഹായങ്ങൾ നൽകിപ്പോന്നെങ്കിലും കാര്യമായ ആഭ്യന്തരഇടപെടലുകൾ നടത്തിയില്ല. ബ്രിട്ടീഷ് വംശജർക്കു പകരം ഇന്ത്യക്കാരായിരുന്നു ഇക്കാലത്ത് പ്രതിനിധികളായി കാബൂളിലെത്തിയിരുന്നത്. എന്നാൽ രണ്ടാം അഫ്ഗാൻ യുദ്ധത്തിലൂടെ രാജ്യത്തിന്റെ സാമ്പത്തികഭദ്രതയും, കാബൂളിൽ നിന്നുള്ള കേന്ദ്രീകൃതനിയന്ത്രണവും നഷ്ടപ്പെട്ടിരുന്നു. അധികാരം, വിവിധ വംശനേതാക്കൾ കൈയടക്കുകയും ചെയ്തു. ഈ വെല്ലുവിളികളാണ് അമീറിന് ആദ്യമായി നേരിടേണ്ടിവന്നത്.

ബ്രിട്ടീഷുകാരുടെ സാമ്പത്തികപിന്തുണയിൽ അബ്ദുർറഹ്മാൻ ഖാൻ തന്റെ സാമ്രാജ്യവും കേന്ദ്രീകൃതാധിപത്യവും വ്യാപിപ്പിക്കാനാരംഭിച്ചു. വിദേശഇടപെടലുകളുടെ അഭാവം ഈ ഘട്ടത്തിൽ അദ്ദേഹത്തിന് തുണയായി. അബ്ദുർറഹ്മാൻ ഖാന്റെ 21 വർഷത്തെ ഭരണകാലത്ത് അഫ്ഗാനിസ്താനിൽ എല്ല രംഗത്തും വൻ മാറ്റത്തിന് വഴിവച്ചു. വംശനേതാക്കളുടേയും മറ്റും അധികാരങ്ങൾ നാമമാത്രമായി ചുരുങ്ങി. ഇക്കാലത്ത് വിദേശബന്ധങ്ങൾ വളരെ കുറച്ചതിലൂടെ അഫ്ഗാനിസ്താൻ ലോകരാജ്യങ്ങളിൽ നിന്നും ഏതാണ്ട് ഒറ്റപ്പെട്ടു. അമീറീന്റെ കർശനനടപടികൾ മൂലം അഫ്ഗാനിസ്താന്റെ ഇന്നത്തെ അതിർത്തിക്കുള്ളിലെ പ്രദേശങ്ങൾ മുഴുവൻ കാബൂളിൽ നിന്നുള്ള കേന്ദ്രീകൃതഭരണത്തിന് കീഴിലായി. 1901-ൽ അബ്ദുർറഹ്മാൻ ഖാൻ മരണമടയുന്നതിനു മുൻപ് രാജ്യത്തെ അനിഷേധ്യനായ നേതാവായി വളർന്നിരുന്നു. പിൻ‌ഗാമിയായി മകൻ ഹബീബുള്ള, അമീർ ആയി നിശ്ചയിക്കപ്പെട്ടതും എതിരഭിപ്രായങ്ങളില്ലാതെയായിരുന്നു.

1881-ൽ ഷേർ അലി ഖാന്റെ പുത്രൻ മുഹമ്മദ് അയൂബ് ഖാനെയായിരുന്നു അധികാരമേറ്റെടുത്തതിനു ശേഷം അബ്ദ് അൽ റഹ്മാന് ആദ്യമായി നേരിട്ട് തോൽപ്പിക്കേണ്ടി വന്നത്. അമീറിന്റെ സേനാനായകനായിരുന്ന ഗുലാം ഹൈദർ ഓരക്സായ് ചാർഖി ആയിരുന്നു ഈ യുദ്ധം നയിച്ചിരുന്നത്. 1881 ഓഗസ്റ്റിൽ ബ്രിട്ടീഷുകാരുടെ പിന്മാറ്റത്തോടെ അനാഥമായ കന്ദഹാർ, അയൂബ് ഖാൻ പിടിച്ചിരുന്നു. ഇക്കാലത്ത്, അബ്ദുർറഹ്മാൻ, ബ്രിട്ടീഷ് പാവയാണെന്ന് വരെ ഗോത്രനേതാക്കാൾ ആരോപണമുന്നയിച്ചിരുന്നെങ്കിലും ശക്തമായി ആക്രമണം നടത്തി തൊട്ടടുത്ത മാസം തന്നെ അദ്ദേഹം കന്ദഹാർ പിടിച്ചടക്കി. ഇതോടെ അയൂബ് ഖാൻ രാജ്യത്തു നിന്നും പലായനം ചെയ്തു. കന്ദഹാർ പിടിച്ചടക്കിയതിനൊപ്പം അമീർ അബ്ദ് അൽ റഹ്മാന്റെ മറ്റൊരു സൈന്യം ഹെറാത്തും പിടിച്ചടക്കിയിരുന്നു.

വടക്കൻ അഫ്ഗാനിസ്താനിലെ മായ്മാത, 1884-ൽ അബ്ദുറഹ്മാൻ ഖാൻ പിടിച്ചടക്കി. വടക്കൻ അഫ്ഗാനിസ്താനിൽ വിമതനായി മാറിയ തന്റെ ബന്ധുവും ഭരണാധികാരിയുമായിരുന്ന മുഹമ്മദ് ഇഷാഖ് ഖാനെ, 1888-ൽ പരാജയപ്പെടുത്തി നിയന്ത്രണം തിരിച്ചുപിടിക്കുകയും ചെയ്തു.
1880-കളിൽ ഘൽജികളുടെ കലാപങ്ങളും അമീറിന് നേരിടേണ്ടി വന്നു. ബ്രിട്ടീഷുകാരുടെ പിന്തുണയോടെ അധികാരത്തിൽ വന്നതും അവരോട് വിധേയത്വം പ്രകടിപ്പിക്കുകയും ചെയ്ത അമീർ അബ്ദുർറഹ്മാനെ ഘൽജികൾ അംഗീകരിച്ചിരുന്നില്ല. പകരം ഷേർ അലിയുടെ പുത്രനായ മുഹമ്മദ് യാക്കൂബ് ഖാനെ അമീർ ആയിക്കാണുന്നതിലായിരുന്നു ഘൽജികൾ താല്പര്യപ്പെട്ടിരുന്നത്. മുഷ്ക് ഇ ആലം എന്നറിയപ്പെട്ടിരുന്ന ദിൻ മുഹമ്മദ് എന്ന ഒരു മുല്ല ആയിരുന്നു ഘൽജികളുടെ നേതാവ്. കടുത്ത ബ്രിട്ടീഷ് വിരോധിയായിരുന്ന ഇദ്ദേഹം, ഗസ്നിയിലായിരുന്നു വസിച്ചിരുന്നത്. 1886-ൽ ദിൻ മുഹമ്മദ് മരണമടഞ്ഞെങ്കിലും അദ്ദേഹത്തിന്റെ പുത്രൻ അബ്ദ് അൽ കരിം അന്ദാർ, അബ്ദുറഹ്മാനെതിരെയുള്ള ഘൽജികളുടെ കലാപത്തിന് നേതൃത്വം നൽകി. 1886-ലും 1887-ലും ഈ പോരാട്ടങ്ങൾ വൻ നാശനഷ്ടങ്ങളിൽ കലാശിച്ചിരുന്നു.

വടക്കൻ അഫ്ഗാനിസ്താൻ നിയന്ത്രണത്തിലാക്കിയ ശേഷം, അമീറിന്റെ ആജ്ഞപ്രകാരം പഷ്തൂണുകൾ ഹിന്ദുകുഷിന്റെ തെക്കുനിന്നും വടക്കുഭാഗത്തേക്ക് കുടിയേറാനാരംഭിച്ചു. ഇങ്ങനെ കുടിയേറിയവരിൽ കൂടുതലും ഘൽജികളായിരുന്നു. ഇതുമൂലം ഹിന്ദുകുഷിന് തെക്കുഭാഗത്തെ ഘൽജികളുടെ കലാപം നിയന്ത്രിക്കാനും അതേ സമയം വടക്ക് ഉസ്ബെക്കുകൾക്കും താജിക്കുകൾക്കുമിടയിൽ അമീറിന് സ്വാധീനമുള്ള പഷ്തൂൺ വിഭാഗങ്ങളുടെ സാന്നിധ്യം വർദ്ധിപ്പിക്കാനും സാധിച്ചു.

വിവിധ പ്ഷ്തൂൺ വംശനേതാക്കളിൽ നിന്നും, തന്റെ കുടുംബാംഗങ്ങളിൽ നിന്നും സ്വതന്ത്രനായി ഒരു ഭരണകൂടം കെട്ടിപ്പടുക്കുക എന്നതായിരുന്നു അബ്ദുർറഹ്മാൻ നേരിട്ട മറ്റു പ്രധാന വെല്ലുവിളികൾ.

ബ്രിട്ടീഷുകാരിൽ നിന്നും ലഭിച്ചിരുന്ന ധനസഹായം ഒരു സ്ഥിരം സൈന്യത്തെ കെട്ടിപ്പടുക്കാനായി അബ്ദുർ റഹ്മാൻ ഖാൻ ഉപയോഗിച്ചു. 
തന്റെ വംശമായ പഷ്തൂണുകളടക്കമുള്ള എല്ലാ ജനവിഭാഗങ്ങളേയും നികുതി നൽകാൻ ബാധ്യസ്ഥരാക്കി. ഒരു ഉപദേശകസമിതിയും മന്ത്രിസഭക്ക് സമാനമായുള്ള ഒരു ഉന്നതസമിതിയും രൂപീകരിച്ചെങ്കിലും ഏതാണ്ട് മുഴുവൻ അധികാരവും അമീറിന്റെ കൈയിൽത്തനെയായിരുന്നു.

തന്റെ മുൻ‌ഗാമികൾ ചെയ്തതുപോലെ പ്രവിശ്യ്യകൾ മക്കളുടെ നിയന്ത്രണത്തിൽ സാമന്തരാജ്യങ്ങളെപ്പോലെ വർത്തിക്കാൻ അബ്ദുർറഹ്മാൻ അനുവദിച്ചില്ല. മറിച്ച് പ്രവിശ്യാഭരണാധികാരികൾ മിക്കവരും സൈനികരായിരുന്നു. പൊതുവേ, പ്രസ്തുതപ്രവിശ്യ പിടിച്ചെടുക്കുന്നതിന് നേതൃത്വം നൽകിയ സൈന്യാധിപരെത്തന്നെയാണ് ഇതിനായി നിയോഗിച്ചിരുന്നത്. ഇങ്ങനെ സ്വന്തം കുടുംബാംഗങ്ങളെ അധികാരത്തിൽ കൈ കടത്തുന്നതിൽ നിന്നും നിയന്ത്രിച്ചു. എങ്കിലും തന്റെ മുഹമ്മദ്സായ് കുടുംബാംഗങ്ങൾക്ക്, അവരുടെ പിന്തുണ ഉറപ്പാക്കുന്നതിനായി, സ്ഥിരം ധനസഹായം അബ്ദുർറഹ്മാൻ ഖാൻ അനുവദിച്ചു പോന്നു.
ബ്രിട്ടീഷുകാരുമായുള്ള സഖ്യത്തോടെയാണ് അധികരത്തിലേത്തിയതെങ്കിലും ഒരു പഷ്തൂൺ ആയിരുന്ന അബ്ദുർറഹ്മാൻ, തന്റെ മുൻ‌ഗാമികളെപ്പോലെ പഷ്തൂണുകളുടെ ദേശത്തേക്ക് ബ്രിട്ടീഷുകാരുടെ കടന്നുകയറ്റം അംഗീകരിക്കാൻ തയാറായിരുന്നില്ല. ബ്രിട്ടീഷുകാർക്കെതിരെയും വടക്കുനിന്നുള്ള റഷ്യക്കാർക്കെതിരെയുമുള്ള തന്റെ പോരാട്ടത്തിനെ ഒരു ജിഹാദ് പരിവേഷം അദ്ദേഹം നൽകി. 

രാജ്യത്ത് നേരത്തേ നിലനിന്നിരുന്ന വിവിധ ഇസ്ലാമിക അനുഷ്ഠാനരീതികളെയെല്ലാം മാറ്റി ഏകീകൃത ഇസ്ലാമിക നിയമമായ ശരി അത്ത് നടപ്പിലാക്കി. ഇത് വിവിധ ഗോത്രനിയമങ്ങളെ അസാധുവാക്കി. ശരി അത്ത് നിയമം നടപ്പിലാക്കുന്നതിനുള്ള ന്യായാധിപരേയും സർക്കാർ തന്നെ നിയമിച്ചു എന്നതിനാൽ വിവിധ മതനേതാക്കളുടെ അധികാരത്തിന് തടയിടാനും അദ്ദേഹത്തിന് സാധിച്ചു. അങ്ങനെ തന്റെ സ്ഥാനത്തെ ഉറപ്പിക്കുന്നതിനും രാജ്യത്തിനകത്തുള്ള വിവിധ അധികാരകേന്ദ്രങ്ങളെ നിയന്ത്രിക്കുന്നതിനും ഇസ്ലാം മതത്തെ അബ്ദുർറഹ്മാൻ ഖാൻ ഫലപ്രദമായി ഉപയോഗിച്ചു.

മുല്ലമാർക്ക് വേണ്ടി ഒരു പരീക്ഷ സംഘടിപ്പിക്കുകയും ഇതിൽ വിജയിക്കുന്നവർക്ക് രാജകീയബിരുദം നൽകുകയും ചെയ്തു. വിജയികൾക്ക് സർക്കാർ ശമ്പളം നൽകിയിരുന്നു എന്നതിനു പുറമേ അവർക്ക് വെളുത്ത തലപ്പാവ് ധരിക്കാനും അനുവാദം നൽകി. പരീക്ഷ ജയിക്കാത്ത മുല്ലമാരാകട്ടെ, നിറങ്ങളുള്ള തലപ്പാവ് ധരിക്കണമായിരുന്നു.

മതകാര്യങ്ങളിൽ ഭരണകൂടത്തിന്റെ സ്വാധീനം ഉറപ്പിക്കുന്നതിന്, കാബൂളിൽ ഒരു മദ്രസ സ്ഥാപിച്ചു. രാജ്യത്തിന്റെ വിവിധ ഭാഗങ്ങളിൽ വിതരണം ചെയ്യാനുള്ള ഗ്രന്ഥങ്ങളും ലഘുലേഖകളും ഇവിടെ നിന്നും പുറത്തിറക്കി. ജനങ്ങൾ ഇസ്ലാമികരീതിയിൽത്തന്നെ ചരിക്കുന്നു എന്നുറപ്പുവരുത്താൻ പ്രത്യേക മതകാര്യ ഉദ്യോഗസ്ഥരേയും നിയമിച്ചിരുന്നു. അമീറിന്റെ ഇത്തരം പരിഷ്കരണനടപടികൾ മൂലം പാരമ്പര്യമതനേതാക്കളുടെ സ്ഥാനത്തിന് ഇടിവ് സംഭവിച്ചെങ്കിലും മൊത്തത്തിൽ അഫ്ഗാനിസ്താനിൽ ഇസ്ലാം മതം വളർച്ച പ്രാപിച്ചു.

പൊതുവേ അമീർ അബ്ദുർറഹ്മാൻ ഖാന്റെ ഭരണം ഭീകരമായിരുന്നു എന്നാണ് വിലയിരുത്തപ്പെടുന്നത്. ഇദ്ദേഹത്തിന്റെ കാലത്തെ ജനകീയകലാപങ്ങൾ, വൻ രക്തച്ചൊരിച്ചിലുകളുണ്ടാക്കിയ അടിച്ചമർത്തലുകളിൽ കലാശിച്ചു. അമീറിന്റെ സ്വന്തം വാക്കുകളനുസരിച്ച് 1894-ഓടെ ഏതാണ്ട് 1,20,000 പ്രജകളുടെ മരണത്തിന് അദ്ദേഹം ഉത്തരവാദിയായിരുന്നു. 1880-കളിൽ ജലാലാബാദിനടുത്തുള്ള ഒരു പഷ്തൂൺ വിഭാഗക്കാരായിരുന്ന ഷിൻ‌വാരികളെ നിരവധി യുദ്ധങ്ങളിലൂടെ അമീർ തോൽപ്പിച്ചു. ഷിൻ‌വാരികൾ തുടർന്നൊരു കലാപത്തിന് മുതിരാതിരിക്കുന്നതിന് മരണമടഞ്ഞവരുടെയെല്ലാം തലകൾ അടുക്കി ഗോപുരങ്ങൾ തീർത്തുവച്ചു.

മദ്ധ്യ അഫ്ഗാനിസ്താനിലെ ഹസാരകളെ 1893-ൽ ഭീകരമായ സൈനികനടപടികളിലൂടെ തന്റെ ഭരണത്തിനു കീഴിലാക്കി. ഇക്കാലത്തെ പഷ്തൂണുകളെ ക്രൂരതമൂലം ഇന്നും ഈ രണ്ടു ജനവിഭാഗങ്ങളും തമ്മിൽ ശത്രുത വച്ചുപുലർത്തുന്നു. 1895/96 കാലത്ത് കാഫിറിസ്താനിലെ കാഫിറുകളെ അമീർ തന്റെ കീഴിലാക്കി. കാഫിറുകളെ ഇസ്ലാം മതം സ്വീകരിക്കാൻ നിർബന്ധിതരാക്കുകയും പ്രദേശത്തിനെ നൂറിസ്താൻ എന്ന് പുനർനാമകരണം ചെയ്യുകയും ചെയ്തു.

ബ്രിട്ടീഷുകാരുടെ മേൽനോട്ടത്തിൽ അഫ്ഗാനിസ്താന്റെ വടക്കും കിഴക്കുമുള്ള അതിർത്തിനിർണയക്കരാറുകൾ അബ്ദുർ‌റഹ്മാന്റെ ഭരണകാലത്താണ് നിലവിൽ വന്നത്. 

1884-മുതൽ റഷ്യക്കാർ അഫ്ഗാനിസ്താന്റെ വടക്കൻ അതിർത്തിക്കപ്പുറത്ത് ആധിപത്യം സ്ഥാപിച്ചെടുത്തിരുന്നു. അഫ്ഗാനിസ്താനിലേക്ക് റഷ്യക്കാരുടെ വരവിനെ ചെറുക്കുന്നതിന് ബ്രിട്ടീഷ് സൈന്യം വടക്കുപടിഞ്ഞാറൻ അഫ്ഗാനിസ്താനിൽ നിലയുറപ്പിച്ചിട്ടുണ്ടായിരുന്നു. ഈ സൈനികനടപടികൾക്കായാണ് ഹെറാത്തിലെ തിമൂറി സ്മാരകമായ മൂസല്ല സമുച്ചയം തകർത്തത്. ഹെറാത്തിനും മാർവിനും ഇടയിലുള്ള പഞ്ച്ദീഹിൽ റഷ്യക്കാരെ നേരിടാനായി ബ്രിട്ടീഷ് സൈന്യം തയാറായിരുന്നെങ്കിലും ഒരു പോരാട്ടത്തിനു മുതിരാതെ റഷ്യക്കാർ പിന്മാറുകയായിരുന്നു. 1887-ലെ ഒരു ഉടമ്പടിപ്രകാരം പഞ്ച്ദീഹിനെ റഷ്യൻ നിയന്ത്രണത്തിലായി ഔദ്യോഗിക അംഗീകാരം നൽകുകയും ഇന്നത്തെ വടക്കുപടിഞ്ഞാറൻ അഫ്ഗാനിസ്താന്റെ അതിർത്തിയെ ഇരുകൂട്ടരും അംഗീകരിക്കുകയും ചെയ്തു.

1895-ൽ അമു ദര്യ നദിയെ രാജ്യത്തിന്റെ വടക്കൻ അതിർത്തിയായി, പാമിർ ഉടമ്പടിയിലൂടെ അംഗീകരിക്കപ്പെട്ടു. ഇതിനോടൊപ്പം നദിക്ക് തെക്ക് റഷ്യക്കാർ പിടിച്ചെടുത്തിരുന്ന ദർവാസ്, അഫ്ഗാനിസ്താന് വിട്ടുകൊടുക്കുകയും പകരം നദിക്ക് വടക്കുള്ള ഷുഗ്നാൻ, റഷ്യക്കാരുടെ നിയന്ത്രണത്തിൽ വിടുകയും ചെയ്തു.

1893-ൽ അമീർ അബ്ദുർ റഹ്മാൻ ഖാനും ബ്രിട്ടീഷ് ഇന്ത്യയുടെ അക്കാലത്തെ വിദേശകാര്യ സെക്രട്ടറിയായിരുന്ന സർ ഹെന്രി മോർട്ടൈമർ ഡ്യൂറണ്ടും തമ്മിൽ ഒപ്പുവച്ച ഡ്യൂറണ്ട് രേഖ കരാർ പ്രകാരം അഫ്ഗാനിസ്താനും ബ്രിട്ടീഷ് ഇന്ത്യയും തമ്മിലുള്ള അതിർത്തി നിശ്ചയിക്കപ്പെട്ടു. ഡ്യൂറണ്ട് രേഖ എന്നറിയപ്പെടുന്ന ഈ അതിർത്തി വിവിധ പഷ്തൂൺ വിഭാഗങ്ങളുടെ ആവാസമേഖലകളെ രണ്ടായി വിഭജിച്ചെങ്കിലും പഷ്തൂൺ ആവാസമേഖലയിലേക്ക് മുന്നേറി വന്നുകൊണ്ടിരുന്ന ബ്രിട്ടീഷ് ആധിപത്യത്തിന് ഒരു പരമാവധി അതിർത്തി നിശ്ചയിക്കപ്പെട്ടതിനാൽ ഈ രേഖയുടെ കാര്യത്തിൽ അമീർ അബ്ദുർറഹ്മാൻ സംതൃപ്തനായിരുന്നു.

അബ്ദുർ റഹ്മാൻ ഖാന്, അഞ്ച് ഭാര്യമാരുണ്ടായിരുന്നു. ഇതിൽ ഒരു ഭാര്യയിൽ രണ്ടു പുത്രന്മാരായിരുന്നു ഹബീബുള്ളയും നാസറുള്ളയും. മൂത്തയാളായ ഹബീബുള്ള, 1872-ൽ സമർഖണ്ഡിൽ വച്ചാണ് ജനിച്ചത്. ഇദ്ദേഹം അബ്ദുർ റഹ്മാൻ ഖാന്റെ കാലശേഷം രാജ്യത്തിന്റെ അമീർ ആയിരുന്നു. 

രണ്ടാമത്തെ പുത്രൻ നാസറുള്ള, 1874-ലാണ് ജനിച്ചത്. 1895-ൽ ആ സമയത്ത് അസുഖബാധിതനായിരുന്ന തന്റെ പിതാവിനെ പ്രതിനിധീകരിച്ച് നാസറുള്ള ബ്രിട്ടണിലേക്ക് പോയിരുന്നു. ഇന്ത്യയിലെ ബ്രിട്ടീഷ് സർക്കാർ മുഖാന്തരമല്ലാതെ, ലണ്ടനുമായി നേരിട്ട് നയതന്ത്രബന്ധം സ്ഥാപിക്കുന്നതിലായിരുന്നു അദ്ദേഹത്തിന്റെ ശ്രമം. എങ്കിലും ബ്രിട്ടീഷ് നേതൃത്വം ഈ ആവശ്യം നിരാകരിച്ചു. നാസറുള്ളായുടെ ലണ്ടൻ സന്ദർശനത്തിന്റെ പരാജയം, ബ്രിട്ടീഷുകാരും അഫ്ഗാനിസ്താനുമായുള്ള ബന്ധത്തിൽ വിടവ് വർദ്ധിപ്പിച്ചു എന്നു മാത്രമല്ല 1897-ൽ ഡ്യൂറണ്ട് രേഖക്ക് കിഴക്കുള്ള പഷ്തൂൺ വിഭാഗങ്ങളുടെ കലാപത്തിനും കാരണമായി.

1901 ഒക്ടോബർ 1-ന് അമീർ അബ്ദുർറഹ്മാൻ ഖാൻ മരണമടഞ്ഞു. കാബൂൾ നദിയുടെ ഇടത്തേ കരയിൽ ആർഗ് എന്നറിയപ്പെടുന്ന രാജകൊട്ടാരത്തിന്റെ എതിർവശത്താണ് ഇദ്ദേഹത്തെ അടക്കം ചെയ്തിരിക്കുന്നത്. പുത്രൻ, ഹബീബുള്ളായാണ് ഇവിടത്തെ ശവകുടീരത്തിന്റെ പണി പൂർത്തിയാക്കിയത്. കാബൂൾ നഗരത്തിന്റെ മദ്ധ്യത്തിൽ സാർനെഗർ പാർക്കിൽ ഈ ശവകുടീരം നിലനിൽക്കുന്നു. 1879-ൽ ബാല ഹിസാർ തകർത്ത അതേ സ്ഥലത്താണ് ഈ പാർക്ക് സ്ഥിതി ചെയ്യുന്നത്.

തന്റെ പിതാവിന്റെ മരണത്തിന് 2 ദിവസങ്ങൾക്കു ശേഷം, അതായത് 1901 ഒക്ടോബർ 3-ന് ഹബീബുള്ള, അഫ്ഗാനിസ്താന്റെ അമീർ ആയി അധികാരമേറ്റു.




</doc>
<doc id="167159" url="https://ml.wikipedia.org/wiki?curid=167159" title="കേരചന്ദ്ര">
കേരചന്ദ്ര

ഒരു തെങ്ങിനമാണ് കേരചന്ദ്ര. ഫിലിപ്പൈൻസ് ഓർഡിനറി എന്ന പേരിലും അറിയപ്പെടുന്നു. വർഷത്തിൽ ശരാശരി 110 തെങ്ങ ഉൽപാദനം. ഫലത്തിന് വൃത്താകൃതിയാണ്. ഒരു തേങ്ങയിൽ നിന്ന് കിട്ടുന്ന കൊപ്രയുടെ അളവ് ഏകദേശം 198ഗ്രാം ആണ്. ഒരു തെങ്ങിൽ നിന്ന് ശരാശരി 21.8 കിലോ കൊപ്ര ലഭിക്കുന്നു. ഈയിനം തേങ്ങയുടെ കൊപ്രയിലെ എണ്ണ 66 ശതമാനത്തോളം വരും.


</doc>
<doc id="167164" url="https://ml.wikipedia.org/wiki?curid=167164" title="ചെന്നൈ സബർബൻ റെയിൽവേ">
ചെന്നൈ സബർബൻ റെയിൽവേ

ചെന്നൈ സബർബൻ റെയിൽവേ ചെന്നൈയിലെ നഗരയാത്രാ മാർഗ്ഗമാണ്. ദക്ഷിണ റെയിൽവേയുടെ കീഴിലുള്ള ഈ സംവിധാനത്തിൽ ഇലക്ട്രിക് മൾട്ടി യൂണിറ്റ് തീവണ്ടികളാണ് ഉപയോഗിക്കുന്നത്. ചെന്നൈ നഗരത്തിന് പുറമെ ചെങ്കൽപ്പെട്ട്, കാഞ്ചീപുരം, വിഴുപ്പുരം, നെല്ലൂർ, ജോലാർപേട്ട്, കാട്ട്പാടി, ആരക്കോണം തുടങ്ങിയ സമീപ പ്രദേശങ്ങളിലേക്കും ഈ സംവിധാനത്തിലൂടെ യാത്രചെയ്യാം.

ചെന്നൈ സബർബൻ റെയിൽവേ പ്രവർത്തനമാരംഭിച്ചത് 1931 ഏപ്രിൽ 2-ആം തിയതി ആണ്. മദ്രാസ് ബീച്ചിൽനിന്നും താംബരത്തേക്കായിരുന്നു ആദ്യ പാത. നവംബർ 15-ഓടെ വൈദ്യുതീകരിച്ചു. 1971 ജനവരിയിൽ താംബരം - ചെങ്കൽപ്പെട്ട് പാത പൂർത്തിയാക്കി. നഗരത്തിന്റെ വടക്കും പടിഞ്ഞാറും ഭാഗങ്ങളിലേകുള്ള പാതകളുടെ നിർമ്മാണം 1985-ൽ ആരംഭിച്ചു. 1992-ൽ മീറ്റർ ഗേജ് പാതകളെ ബ്രോട് ഗേജാക്കാൻ തുടങ്ങി; ഇത് 2004 നവംബർ 1-ആം തിയതി പൂർത്തീകരിച്ചു. 

പ്രധാനമായും നാല് പാതകളാണുള്ളത്. (പടിഞ്ഞാറുവടക്കൻ, തെക്കുപടിഞ്ഞാറൻ, പടിഞ്ഞാറുതെക്കൻ പാതകൾ ബ്രാഞ്ചുകൾ മാത്രമാണ്.)

പ്രധാന നിലയങ്ങൾ: ചെന്നൈ ബീച്ച് - ചെന്നൈ കോട്ട - ചെന്നൈ പാർക്ക് (ചെന്നൈ സെൻട്രൽ തീവണ്ടി നിലയം) - എഗ്മൂർ - ചേട്ട്പട്ട് - നുംഗമ്പാക്കം - കോടമ്പാക്കം - മാമ്പലം - സൈദാപ്പേട്ട് - ഗിണ്ടി - സെന്റ് തോമസ് മൗണ്ട് - പഴവന്താങ്കൽ - മീനമ്പാക്കം - തിരുസൂലം - പല്ലാവരം - ക്രോംപേട്ട് - താമ്പരം - വണ്ടലൂർ - പൊത്തേരി - മറൈമലൈ നഗർ - ചെങ്കൽപട്ട് - മേൽമരുവത്തൂർ - വിഴുപ്പുരം (163 കിലോമീറ്റർ)

തെക്കുപടിഞ്ഞാറൻ പാത: ചെന്നൈ ബീച്ച് - ചെന്നൈ പാർക്ക് - എഗ്മോർ - താമ്പരം - ചെങ്കൽപട്ട് - കാഞ്ചീപുരം - തിരുമാൽപ്പൂർ

ചെന്നൈ ബീച്ചിൽനിന്നും താമ്പരം, ചെങ്കൽപട്ട്, തിരുമാൽപ്പൂർ എന്നിവിടങ്ങളിലേക്ക് 121 തീവണ്ടികളും തിരിച്ച് 119 തീവണ്ടികളും പ്രവർത്തിക്കുന്നു. ഇതിൽ 12 എണ്ണം (4+8) ഫാസ്റ്റ് തീവണ്ടികളാണ്. സബർബൻ യാത്രികരിൽ 35% പേർ ഉപയോഗിക്കുന്നത് തെക്കൻ പാതയാണ്.

പ്രധാന നിലയങ്ങൾ: ചെന്നൈ സെൻട്രൽ തീവണ്ടി നിലയം - ബേസിൻ പാലം - പെരംബൂർ - വില്ലിവാക്കം - അമ്പത്തൂർ - ആവടി - തിരുവള്ളൂർ - അരക്കോണം - കാട്ട്പാടി - ജോലാർപ്പേട്ട് (213 കിലോമീറ്റർ)

ചെന്നൈ ബീച്ച് - രായപുരം - വണ്ണാരപ്പേട്ട് - ബേസിൻ പാലം - തിരുത്തണി എന്ന റൂട്ടിലും ചില തീവണ്ടികൾ ഓടുന്നുണ്ട്.

പടിഞ്ഞാറുവടക്കൻ പാത: ചെന്നൈ സെൻട്രൽ - അമ്പത്തൂർ - അരക്കോണം - തിരുപ്പതി (ആന്ധ്രാ പ്രദേശ്) (151 കിലോമീറ്റർ)

പടിഞ്ഞാറുതെക്കൻ പാത: ചെന്നൈ സെൻട്രൽ - അമ്പത്തൂർ - അരക്കോണം -കാട്ട്പാടി - വേലൂർ (140 കിലോമീറ്റർ)

ചെന്നൈ സെൻട്രലിൽനിന്നും പട്ടാഭിരാം, ആവടി, തിരുവള്ളൂർ, അരക്കോണം, തിരുത്തണി എന്നിവിടങ്ങളിലേക്ക് 89 തീവണ്ടികളും തിരിച്ച് 91 തീവണ്ടികളും പ്രവർത്തിക്കുന്നു. സമാനമായി ചെന്നൈ ബീച്ചിൽനിന്നും 24 തീവണ്ടികളും തിരിച്ച് 25 തീവണ്ടികളും പ്രവർത്തിക്കുന്നു. (ആകെ 229) 33% യാത്രികരാണ് പടിഞ്ഞാറൻ പാത ഉപയോഗിക്കുന്നത്.

പ്രധാന നിലയങ്ങൾ: ചെന്നൈ സെൻട്രൽ തീവണ്ടി നിലയം - ബേസിൻ പാലം - സുള്ളൂർപ്പേട്ട - നെല്ലൂർ - ബിത്രഗുണ്ട (210 കിലോമീറ്റർ)

ചെന്നൈ ബീച്ച് - റോയപുരം - വണ്ണാരപ്പേട്ട് - ബേസിൻ പാലം - സൂളൂർപ്പേട്ട എന്ന റൂട്ടിലും ചില തീവണ്ടികൾ ഓടുന്നുണ്ട്.

ചെന്നൈ സെൻട്രലിൽനിന്നും 37 തീവണ്ടികളും തിരിച്ച് 37 തീവണ്ടികളും പ്രവർത്തിക്കുന്നു. സമാനമായി ചെന്നൈ ബീച്ചിൽനിന്നും 4 തീവണ്ടികളും തിരിച്ച് 5 തീവണ്ടികളും പ്രവർത്തിക്കുന്നു. (ആകെ 229) 12% യാത്രികരാണ് പടിഞ്ഞാറൻ പാത ഉപയോഗിക്കുന്നത്.

പ്രധാന നിലയങ്ങൾ: ചെന്നൈ ബീച്ച് - ചെന്നൈ കോട്ട - പാർക്ക്ടൗൺ (ചെന്നൈ സെൻട്രൽ തീവണ്ടി നിലയം) - തിരുമയിലൈ - വേളച്ചേരി (19.34 കിലോമീറ്റർ)

ചെന്നൈ ബീച്ചിൽനിന്നും വേളച്ചേരിയിലേക്ക് 67 തീവണ്ടികളും തിരിച്ച് 67 തീവണ്ടികളും പ്രവർത്തിക്കുന്നു. സബർബൻ യാത്രികരിൽ 19% പേർ ഉപയോഗിക്കുന്നത് എം. ആർ. റ്റീ. എസ്. പാതയാണ്.

തിങ്കൾ - ശനി ദിവസങ്ങളിലെ കണക്കുകളാണ് കൊടുത്തിരിക്കുന്നത്. തെക്കൻ, എം. ആർ. റ്റീ. എസ്. പാതകളിൽ ഞായറാഴ്ചകളിൽ വ്യത്യാസമുണ്ടാകാം.

5 രൂപ, 10 രൂപ, 15 രൂപ, 20 രൂപ ടിക്കറ്റുകളാണ് ഉപയോഗിക്കുന്നത്. 20 കിലോമീറ്റർ വരെ 5 രൂപ, 20 മുതൽ 45 കിലോമീറ്റർ വരെ 10 രൂപ, 45 മുതൽ 70 കിലോമീറ്റർ വരെ 15 രൂപ, 70 മുതൽ 100 കിലോമീറ്റർ വരെ 20 രൂപ എന്നിങ്ങനെയാണ് നിരക്ക്. സാധാരണ പാസഞർ തീവണ്ടി ടിക്കറ്റിനു സമാനമാണ് സബർബൻ ടിക്കറ്റുകൾ. ഇവയ്ക്കു പുറമെ കാർഡിൽ അച്ചടിച്ച ടിക്കറ്റുകളും ഉപയോഗിക്കുന്നു.



</doc>
<doc id="167166" url="https://ml.wikipedia.org/wiki?curid=167166" title="അബ്‌ദുൽ അസീസ്">
അബ്‌ദുൽ അസീസ്

തുർക്കിയിലെ 32-ആമത്തെ ഒട്ടോമൻ (ഉസ്മാനിയ) സുൽത്താനായിരുന്നു ‍അബ്‌ദുൽ അസീസ് (ഓട്ടോമൻ തുർക്കിഷ് : "`Abdü´l-Âzīz-i evvel" عبد العزيز). സുൽത്താൻ മഹമ്മൂദ് II (1785-1839)-ന്റെ മൂന്നാമത്തെ പുത്രനായി 1830 ഫെബ്രുവരി. 9-ന് ജനിച്ചു. സഹോദരനായ അബ്ദുൽ മജീദിനെ (1823-61) തുടർന്ന് 1861 ജൂൺ 20-ന് സുൽത്താനായി. ഇദ്ദേഹത്തിന്റെ ഭരണകാലത്ത് മൊണ്ടെനെഗ്രൊ, സെർബിയ, ബോസ്നിയ, ഹെഴ്സെഗൊവിന, ബൾഗേറിയ, ക്രീറ്റ് തുടങ്ങിയ സാമന്തരാജ്യങ്ങളിൽ കലാപം പൊട്ടിപ്പുറപ്പെട്ടു. 1870 മുതൽ റഷ്യയ്ക്ക് ഈ ബാൾക്കൻ രാജ്യങ്ങളിൽ സ്വാധീനത വർധിച്ചതാണ് കലാപങ്ങളുടെ മൂലകാരണം. ഇവിടങ്ങളിലെ സ്ളാവുകൾ, അൽബേനിയർ തുടങ്ങിയ ഓർത്തഡോക്സ് ക്രിസ്ത്യൻ മതവിഭാഗക്കാരുടെ വികാരങ്ങളെ ചൂഷണം ചെയ്ത് അവരെ ഒട്ടോമൻ സുൽത്താനെതിരായി അണിനിരത്തിയത് റഷ്യ ആയിരുന്നു. ഇത്തരത്തിലുള്ള ഒട്ടേറെ കലാപങ്ങൾ രാജ്യത്തുണ്ടായിരുന്നെങ്കിലും പല പുരോഗമന നടപടികളും നടപ്പിലാക്കുന്നതിൽ ഇദ്ദേഹം ശ്രദ്ധാലുവായിരുന്നു. പ്രവിശ്യാഭരണം ഇദ്ദേഹം ഏകീകരിച്ചു; വഖ്ഫ് സ്ഥാപനങ്ങൾ നവീകരിച്ചു. ഷൂറാ-ഇ-ദൌലത്ത്, ദിവാൻ-ഇ-അഫ്കാമി അഥ്ലിയ്യേ തുടങ്ങിയ നീതിന്യായ സ്ഥാപനങ്ങൾ മുസ്ലീങ്ങൾക്കും ക്രിസ്ത്യാനികൾക്കും പ്രാതിനിധ്യം കിട്ടത്തക്കവിധത്തിൽ സ്ഥാപിച്ചു. വിദ്യാഭ്യാസകാര്യങ്ങളിൽ വിപ്ലവകരമായ മാറ്റം വരുത്തി; ഒരു സർവകലാശാല സ്ഥാപിച്ചു. പട്ടാളത്തെ ആധുനികരീതിയിൽ സുസജ്ജമാക്കി. പക്ഷേ, പുരോഗമന നടപടികൾ, സാമ്പത്തികപരാധീനതമൂലം, പൂർണമായി നടപ്പിലാക്കാൻ ഇദ്ദേഹത്തിനു കഴിഞ്ഞില്ല. യുവതുർക്കികളുടെ എതിർപ്പും ബാൾക്കൻ പ്രവിശ്യയിലെ അസ്വസ്ഥതകളുംമൂലം സുൽത്താന് 1876 മാർച്ച് 30-ന് സ്ഥാനത്യാഗം ചെയ്യേണ്ടിവന്നു. ഏതാനും ദിവസങ്ങൾക്കുശേഷം ഇദ്ദേഹം ആത്മഹത്യ ചെയ്തു. 




</doc>
<doc id="167173" url="https://ml.wikipedia.org/wiki?curid=167173" title="ബ്ലാക്ക് ക്രസ്റ്റഡ് ടിറ്റ്മൗസ്">
ബ്ലാക്ക് ക്രസ്റ്റഡ് ടിറ്റ്മൗസ്

ബ്ലാക്ക്-ക്രസ്റ്റഡ് ടിറ്റ്മൗസ് - പാടുന്ന ഒരിനം പക്ഷി. 14 മുതൽ 15 സെ.മീ വരെയാണ് ഇവയുടെ നീളം. മുകൾഭാഗം ചാരനിറം. ദേശാടനപ്പക്ഷി ഇനത്തിൽ കേരളത്തിൽ ഇവയെ കണ്ടെത്തിയിരുന്നു. 


</doc>
<doc id="167174" url="https://ml.wikipedia.org/wiki?curid=167174" title="സ്റ്റീവിയ">
സ്റ്റീവിയ

ഭക്ഷണത്തിനു് ഉപയോഗിക്കുന്ന പഞ്ചസാരയ്ക്ക് പകരമായി ഉപയോഗിക്കുന്നതും "പഞ്ചാരക്കൊല്ലി" എന്ന സസ്യത്തിന്റെ ഇലകളിൽ നിന്നും വേർതിരിക്കുന്നതുമായ ഒരു പദാർത്ഥമാണ് സ്റ്റീവിയ (Stevia) (, or ) 

സ്റ്റീവിയയുടെ ഇലയിൽ നിന്ന് നിർമ്മിക്കുന്ന പഞ്ചസാര കരിമ്പിൽ നിന്നുമെടുക്കുന്ന പഞ്ചസാരയേക്കാൾ മുപ്പതിരട്ടി മധുരമുള്ളതും, പ്രമേഹരോഗികൾക്ക് കഴിക്കാവുന്നതുമാണ്.ശീതള പനീയങ്ങൾ,മിഠായികൾ,ബിയർ,ബിസ്കറ്റുകൾ എന്നിവയിൽ പഞ്ചസാരക്ക് പകരമായി ചേർക്കുന്നു.




</doc>
<doc id="167178" url="https://ml.wikipedia.org/wiki?curid=167178" title="പൂമരുത്">
പൂമരുത്

കേരളത്തിൽ നനവാർന്ന ഈർപ്പവനങ്ങളിൽ കാണപ്പെടുന്ന ഒരിനം ഇലകൊഴിയും മരമാണ് മണിമരുത് അഥവാ പൂമരുത് (ശാസ്ത്രീയനാമം: "Lagerstroemia reginae "). ഇന്ത്യ ഉൾപ്പെടെ ശ്രീലങ്ക, ബർമ, മലയ എന്നിവിടങ്ങളിലും ഇവ വളരുന്നു. 1200 മീറ്റർവരെ ഉയരമുളളയിടങ്ങളിലെ നിത്യഹരിതവനങ്ങളുടേയും അർദ്ധനിത്യഹരിത വനങ്ങളുടേയും അരികുകളിലോ തുറസ്സുകളിലോ ഇവ വളരുന്നു. ഇലകൊഴിയും അർദ്ധനിത്യഹരിതവനങ്ങളിലും ഇവ വിരളമായി കാണപ്പെടുന്നു. ചില പ്രദേശങ്ങളിൽ ഇവ വെന്തേക്കെന്നും അറിയപ്പെടുന്നു. വ്യവഹാരങ്ങളിൽ ഇവ ജാറൂൾ എന്നും അറിയപ്പെടുന്നു.

മലയാളത്തിൽ മരുത്‌, മരുതി, പീമരുത്‌, പേമരുത്‌, പിളമരുത്‌, പിളളമരുത്‌, പിള്ളൈമരുത്‌, പൂമരിത, പൂമർത, പുലമരു എന്നൊക്കെ പേരുകൾ ഉണ്ട്. തമിഴിൽ അടമരുത്‌, പീകടുക്കൈ, പിളളമരുത്‌, പുൽവായ്‌, വെൺമരുത്‌, വെടമരുത്‌ എന്നൊക്കെ വിളിക്കുന്നു. ശാസ്ത്രീയനാമം: Lagerstroemia Speciosa എന്നാണ്‌. ഇംഗ്ലീഷ്: Giant Crape-myrtle, Queen's Crape-myrtle അല്ലെങ്കിൽ Banabá Plant. The pride of India എന്നും വിളിക്കുന്നുണ്ട്. 

ഇന്ത്യ, പാകിസ്താൻ, സിംഗപ്പൂർ, ഇന്തോനേഷ്യ തുടങ്ങിയ സ്ഥലങ്ങളിൽ കണ്ടുവരുന്നു. ഇന്ത്യൻ ഉപഭൂഖണ്‌ഡത്തിൽ കാണപ്പെടുന്നു; പശ്ചിമഘട്ടത്തിൽ എല്ലായിടത്തും കാണുന്നു. 
മണിമരുത് ഏകദേശം 30 മുതൽ 35 വരെ മീറ്റർ ഉയരത്തിൽ വളരുന്നു. ഇവയുടെ ഇലകൾ സമ്മുഖമായാണ് വിന്യസിച്ചിരിക്കുന്നത്. അനുപർണ്ണങ്ങളില്ലാത്ത ഇലകൾക്ക് 22 സെന്റീമീറ്റർ നീളവും 9 സെന്റീമീറ്റർ വരെ വീതിയുമുണ്ട്. ഏപ്രിൽ മാസം മുതൽ മരം പുഷ്പിക്കുന്നു. പൂക്കൾക്ക് നേർത്ത നീലനിറമാണുള്ളത്. ഇവയിൽ ആറു വീതം ദളങ്ങളും ബാഹ്യദളങ്ങളും ഉണ്ട്. പൂക്കളിൽ സ്വതന്ത്രമായ നിരവധി കേസരങ്ങളുണ്ട്. കാപ്‌സ്യൂൾ രൂപത്തിലുള്ള ഫലം നവംബർ മാസത്തിലാണ് മൂപ്പെത്തുന്നത്. പൂങ്കുലകൾ പാനിക്കിൾ സൈ്‌പക്കുകളാണ്‌; ഇളം വെളുപ്പുനിറത്തിലുളള പൂക്കൾ. അസമമായ ചിറകുകളോട്‌ കൂടിയ, തവിട്ട്‌കലർന്ന ചുവപ്പു നിറത്തിലുളള കായ സമാറയാണ്‌, ഒറ്റ വിത്തുമാത്രം. 

മണിമരുതിന്റെ തടിയ്ക്ക് സാധാരണ വെന്തേക്കിനേക്കാൾ ഭാരമുണ്ട്. ഈടും ബലവും ഉള്ള തടിയുടെ വെള്ളയും കാതലും എളുപ്പത്തിൽ തിരിച്ചറിയാൻ സാധിക്കും. വെളുപ്പു കലർന്ന ചുവപ്പുനിറമാണ് കാതലിനുള്ളത്. ഫർണിച്ചർ നിർമ്മാണത്തിനും കെട്ടിടനിർമ്മാണങ്ങൾക്കും ഇവ ഉപയോഗിക്കുന്നു. വെന്തേക്കിന്റെ രൂപഭാവങ്ങൾ ഉള്ളതിനാൽ അതേ പേരിലാണ് ഇവ വ്യാപാരകേന്ദ്രങ്ങളിൽ വിൽക്കപ്പെടുന്നത്. തൊലിയും ഇലയും മൂലം ഇവയെ തിരിച്ചറിയാൻ സാധിക്കും. കാറ്റിലൂടെയും പക്ഷികളിലൂടെയും വനത്തിൽ ഇവയുടെ സ്വാഭാവിക പുനരുത്ഭവം നന്നായി നടക്കുന്നു. വിത്ത് ശേഖരിച്ച് കൃത്രിമ പുനരുത്ഭവവും നടത്തുന്നു.

ആഴമില്ലാത്ത വെട്ടുകളോട്‌ കൂടിയ തവിട്ടു, നിറത്തിലുളള പുറംതൊലി; വെട്ടുപാടിന്‌, തവിട്ടുതരികളോടുകൂടിയ വെളുപ്പുനിറം. ഉപശാഖകൾ ഉരുണ്ടതും, ഇളം ഭാഗങ്ങൾ തുരുമ്പൻ രോമങ്ങൾ നിറഞ്ഞതുമാണ്‌. ഇലകൾ സാധാരണയായി ഉപസമ്മൂഖമോ മുകളിലുളളവ ഏകാന്തര ക്രമത്തിലോ ആണ്‌; പത്രവൃന്തത്തിന്‌ 0.6 സെ. മീ മുതൽ 1.7 സെ.മീ വരെ നീളം, ഏതാണ്ട്‌ ഉരുണ്ടിരിക്കുന്നതും, ഉപഅരോമിലവുമാണ്‌, പത്രഫലകത്തിന്‌ 9 സെ.മീ മുതൽ 18 സെ.മീ വരെ നീളവും 4.5 സെ.മീ മുതൽ 7 സെ.മീ വരെ വീതിയുമാണ്‌, ആയതാകാരമോ അണ്‌ഡാകാര-ആയതാകരമോ ആണ്‌, പത്രാഗ്രം നീണ്ടതും, പത്രാധാരം വൃത്താകാരം തൊട്ട്‌ ഹൃദയാകാരം വരെയുമാണ്‌, ചർമ്മില പ്രകൃതം, ഇരുഭാഗത്തും ചെറുതായി സിൽക്ക്‌ രോമങ്ങൾ നിറഞ്ഞതുമാണ്‌, മൂക്കുമ്പോൾ അരോമിലമാണ്‌, ഉണങ്ങുമ്പോൾ കറുത്ത നിറമാകുന്നു; മുഖ്യസിര ചെറുതായി മുകളിൽ ഉയർന്നു നിൽക്കുന്നതാണ്‌, സാവധാനത്തിൽ വളഞ്ഞുപോകുന്ന, 10 മുതൽ 15 വരെ ജോഡി ദ്വിതീയ ഞരമ്പുകൾ; തൃതീയ ഞരമ്പുകൾ നേർത്തതും, ജാലിത- പെർകറന്റ്‌ വിധത്തിലുളളതുമാണ്‌; മുഖ്യസിരയും ഇലഞെട്ടും ചേരുന്ന സന്ധിയിൽ, കീഴ്‌ഭാഗത്ത്‌ ഒരുജോഡി അവൃന്ത ഗ്രന്‌ഥികളുണ്ട്



</doc>
<doc id="167179" url="https://ml.wikipedia.org/wiki?curid=167179" title="മുള്ളാത്ത">
മുള്ളാത്ത

ഉഷ്ണമേഖലാപ്രദേശങ്ങളിൽ വളരുന്ന ഒരു നിത്യഹരിതസസ്യമാണ് മുള്ളാത്ത. മുള്ളഞ്ചക്ക, മുള്ളൻചക്ക, ലക്ഷ്മണപ്പഴം, മുള്ളാത്തി, ബ്ലാത്ത തുടങ്ങിയ പേരുകളിലും അറിയപ്പെടുന്ന ഇതിന്റെ ആംഗലേയനാമം "സോർസോപ്പ് (Soursop)" എന്നാണ്. ശാസ്ത്രനാമം "അനോന മ്യൂരിക്കേറ്റ".
സാധാരണയായി 5 മീറ്റർ വരെ പൊക്കത്തിൽ വളരുന്ന ഒരു സസ്യമാണിത്. തടിയുടെ പുറം തൊലിയ്ക്ക് കറുപ്പ് കലർന്ന നിറമായിരിക്കും. പുറം ഭാഗം മിനുത്തതും അഗ്രഭാഗം കൂത്തതുമായ കടും പച്ച നിറത്തിലുള്ള ഇലകൾ ഈ സസ്യത്തിൽ ഉണ്ടാകുന്നു. സുഗന്ധമുള്ളതും വലിപ്പമുള്ളതുമായ പൂക്കൾ ആണ് ഇതിൽ ഇണ്ടാകുന്നത്. പൂക്കൾക്ക് നാല്- അഞ്ച് ഇതളുകൾ വരെ ഉണ്ടാകാം. ഭക്ഷ്യയോഗ്യമായ ഇതിലെ കായ്കൾ നല്ല കടും പച്ച നിറമുള്ളതും മുള്ളുകളാൽ ആവരണം ചെയ്തതും ആയിരിക്കും. കായ്കൾ പാകമാകുമ്പോൾ മഞ്ഞ നിറം കലർന്നതും ആയിരിക്കും. കായ്കൾക്കുള്ളിലായി കറുത്ത നിറത്തിലുള്ള അനേകം വിത്തുകൾ കാണപ്പെടുന്നു. 30 സെ.മീറ്റർ വരെ വലിപ്പവും ആറര കി.ഗ്രാംവരെ തൂക്കവുമുള്ള ഫലമാണ് ഇതിനുള്ളതു്.

ഇല, ഫലം, വേര്, തൊലി, വിത്ത്

ഇലയുടെ നീര് പേൻ, മൂട്ട എന്നിവയെ നശിപ്പിക്കൻ ഉപയോഗിക്കുന്നു.

അർബുദ(ക്യാൻസർ) രോഗത്തിന് മുള്ളാത്തയിൽ അടങ്ങിയിരിക്കുന്ന അസറ്റോജനിൻസ് എന്ന ഘടകം ഫലപ്രദമാണെന്ന് കണ്ടെത്തിയിട്ടുണ്ട്. മുള്ളാത്തയുടെ ഇലയും തടിയും അർബുദകോശങ്ങളെ നശിപ്പിക്കുമെന്നു അമേരിക്കയിലെ നാഷണൽ ക്യാൻസർ ഇൻസ്റ്റിറ്റ്യൂട്ട് 1976 മുതൽ നടത്തിയ പഠനങ്ങളിൽ കണ്ടെത്തിയിട്ടുണ്ട്.. കറി വയ്ക്കാനും യോഗ്യമാണ്. മധുരവും പുളിയും കലർന്നരുചിയുള്ള ഇതിന്റെ പഴത്തിൽ പോഷകങ്ങളും നാരും ധാരാളമടങ്ങിയിരിക്കുന്നു.




</doc>
<doc id="167181" url="https://ml.wikipedia.org/wiki?curid=167181" title="കൽക്കണ്ടം">
കൽക്കണ്ടം

കൽക്കണ്ടം എന്നതു ഒരു മധുര പദാർത്ഥമാണ്. ഖണ്ഡശർക്കര എന്ന സംസ്കൃത വാക്കാണ് ഇതിന്റെ മൂല പദം.

ആംഗലേയത്തിൽ റോക്ക് കാന്ടി എന്ന് പറയും . പൂരിത പഞ്ചസാര ലായനി ക്രിസ്ടലൈസ് ചെയ്താണ് ഇത് ഉണ്ടാക്കുന്നത്. 

കൽക്കണ്ടം നുണയാൻ ഇഷ്ടപ്പെടാത്തവരായി ആരും കാണില്ല. വളരെ പണ്ടുമുതലേ നമ്മുടെ വീടുകളിൽ കൽക്കണ്ടത്തെ ഒരു ഔഷധക്കൂട്ടായി ഉപയോഗിച്ചിരുന്നു. കൽക്കണ്ടം കഴിച്ചാൽ ക്ഷീണമകലുകയും ബുദ്ധിയുണരുകയും ചെയ്യും. 

ചെറിയ കുട്ടികൾക്ക് പഞ്ചസാരയ്ക്കു പകരം വെള്ളത്തിലും പാലിലും കൽക്കണ്ടം അലിയിച്ചു നൽകാറുണ്ട്.

ജലദോഷവും ചുമയും അകറ്റാൻ കൽക്കണ്ടം ചെറിയഉള്ളിയും കൂട്ടി കഴിക്കുന്നത്‌ ഉത്തമമാണ്. തൊണ്ടവേദനയും ഒച്ചയടപ്പും മാറാൻ കുരുമുളകും കൽക്കണ്ടവും പൊടിച്ചു നെയ്യിൽ ചലിച്ചു കഴിക്കാം. വായിലെ ദുർഗന്ധം അകറ്റാൻ ജീരകവും കൽക്കണ്ടവും ചേർത്തു കഴിച്ചാൽ മതി.

</doc>
<doc id="167182" url="https://ml.wikipedia.org/wiki?curid=167182" title="ദേശീയ വിദ്യാഭ്യാസ ദിനം (ഇന്ത്യ)">
ദേശീയ വിദ്യാഭ്യാസ ദിനം (ഇന്ത്യ)

നവംബർ 11 ഇന്ത്യ "ദേശീയ വിദ്യാഭ്യാസ ദിനം" ആയി ആചരിക്കുന്നു. സ്വതന്ത്ര ഇന്ത്യയിലെ പ്രഥമ വിദ്യാഭ്യാസമന്ത്രിയായിരുന്ന അബുൽ കലാം ആസാദിന്റെ ജന്മദിവസമാണ് ദേശീയ വിദ്യാഭ്യാസ ദിനമായി കൊണ്ടാടുന്നത്.
വിദ്യാഭ്യാസരംഗത്ത് ഇന്ത്യയിൽ ഇന്നു കാണുന്ന എല്ലാ മുന്നേറ്റങ്ങൾക്കും തുടക്കംകുറിച്ചവരിൽ പ്രധാനിയായിരുന്നു മൗലാനാ അബുൾകലാം ആസാദ്. 1888 നവംബർ 11-ന് മക്കയിൽ ജനിച്ച മൗലാനാ അബുൾ കലാം ആസാദ് തുടങ്ങിവെച്ച വിദ്യാഭ്യാസ പരിഷ്‌കാരങ്ങളോടുള്ള ആദരസൂചകമായാണ് ഭാരതം ഈ ദിവസം ദേശീയ വിദ്യാഭ്യാസ ദിനമായി ആഘോഷിക്കുന്നത്. 


</doc>
<doc id="167184" url="https://ml.wikipedia.org/wiki?curid=167184" title="അതിർത്തിരക്ഷാസേന">
അതിർത്തിരക്ഷാസേന

ഇന്ത്യയുടെ ഏറ്റവും പ്രധാനപ്പെട്ട അർദ്ധസൈനിക വിഭാഗമാണ് അതിർത്തി രക്ഷാ സേന (ബി.എസ്.എഫ്.). പ്രധാനമായും ഇന്ത്യയുടെ അതിർത്തികൾ ശത്രുക്കളുടെ ആക്രമണത്തിൽ നിന്നും രക്ഷിക്കുക, അതിർത്തി വഴിയുള്ള നിയമവിരുദ്ധ പ്രവർത്തനങ്ങൾ തടയുക, മറ്റ് രാജ്യങ്ങളിൽ നിന്നുള്ള ആളുകൾ അനധികൃതമായി ഇന്ത്യയിലേക്ക് കുടിയേറുന്നത് തടയുക തുടങ്ങിയ ഉത്തരവാദിത്തങ്ങളാണ് അതിർത്തി രക്ഷാ സേനക്കുള്ളത്. 186 ബറ്റലിയനുകളിലായി വനിതകൾ ഉൾപ്പെടെ,240,000 ഭടന്മാരുള്ള ഈ സേന 1965 ലാണ് സ്ഥാപിതമായത്. ഇത് ലോകത്തിലെ ഏറ്റവും വലിയ അതിർത്തി രക്ഷാ സേനകളിൽ ഒന്നാണ്

1947 മുതൽ 1965 വരെ ഇന്ത്യയുടെ അതിർത്തികൾ സംരക്ഷിച്ചിരുന്നത് അതിർത്തി സംസ്ഥാനങ്ങളിലെ പോലീസ് ആയിരുന്നു.വിവിധ സംസ്ഥാനങ്ങൾ തമ്മിൽ വേണ്ടത്ര ഏകോപനം ഇക്കാര്യത്തിൽ ഉണ്ടായിരുന്നില്ല.1965 ലെ ഇന്തോ-പാക് യുദ്ധത്തിൽ ഇതു വളരെ വ്യക്തമാകുകയും ശക്തമായ ഒരു അതിർത്തി സേനയുടെ ആവശ്യം ബോധ്യപ്പെടുകയും ചെയ്തതിനെത്തുടർന്നാണ് ബി.എസ്.എഫ്. രൂപീകരിക്കപ്പെട്ടത്.കെ.എസ്.റുസ്തൊംജി ആയിരുന്നു രൂപീകരണ സമയത്ത് ബി.എസ്.എഫ്. ഡയറക്ടർ ജനറൽ.1971ൽ നടന്ന ഇന്തോ-പാക് യുദ്ധത്തിൽ ബി.എസ്.എഫ് അതിന്റെ ശേഷി തെളിയിക്കുകയുണ്ടായി.

അതിർത്തി രക്ഷാ സേനക്ക് സ്വന്തമായി ഹെലിക്കോപ്റ്ററുകളും വിമാനങ്ങളുമുണ്ട്.

 


</doc>
<doc id="167185" url="https://ml.wikipedia.org/wiki?curid=167185" title="മിശ്കാൽ പള്ളി">
മിശ്കാൽ പള്ളി

കോഴിക്കോട്ടെ പുരാതനമായ മുസ്ലിം പള്ളിയാണ് മിശ്കാൽ സുന്നി ജുമാ അത്ത് പള്ളി. കോഴിക്കോടിന്റെ പൈതൃകഭൂപടത്തിൽ ശ്രദ്ധേയമായ സ്ഥാനം അലങ്കരിക്കുന്ന മിശ്കാൽ സുന്നി ജുമാ അത്ത് പള്ളിയുടെ നവീകരണത്തിനും സൗഹൃദ സന്ദേശ വിളംബരത്തിനുമായി കോഴിക്കോട് ജില്ലാ ഭരണകൂടം കാര്യമായ ശ്രദ്ധ പതിപ്പിച്ചു വരുന്നു.കോഴിക്കോട് മിശ്കാൽ സുന്നി ജുമാ അത്ത് പള്ളിയുടെയും തളി ക്ഷേത്രത്തിന്റെയും നവീകരണം പൂർത്തിയായ പ്രഖ്യാപനം 11/11/11 ന് കോഴിക്കോട് ഉപരാഷ്ട്രപതി ഡോ. ഹാമിദ് അൻസാരി പങ്കെടുത്ത സ്നേഹ സംഗമം പരിപാടിയിൽ വെച്ച് നടത്തി..കേരളത്തിന്റെ ടൂറിസ്റ്റ് ഭൂപടത്തിലെ ഒരു ചരിത്ര കേന്ദ്രം കൂടിയാണ് മിശ്കാൽ സുന്നി ജുമാ അത്ത് പള്ളി.
കോഴിക്കോട് കുറ്റിച്ചിറയിൽ സ്ഥിതി ചെയ്യുന്ന ഈ മുസ്ലിംപള്ളിക്ക് 7 നൂറ്റാണ്ടോളം പഴക്കമുണ്ട്. അറേബ്യൻ വ്യാപാരിയായ നഖൂദ മിശ്കാൽ എഡി.1300 നും 330 നും ഇടയിലാണ് പള്ളി പണിതത്. നിർമ്മിച്ച പള്ളി പിന്നീട് അദ്ദേഹത്തിന്റെ പേരിൽ തന്നെ അറിയപ്പെടുകയായിരുന്നു. 

1510 ജനുവരി മൂന്നിന് പോർച്ചുഗീസുകാർ വാസ്കോ ഡ ഗാമയുടെ പിൻഗാമിയായത്തെിയ അൽബുക്കർക്കിൻെറ നേതൃത്വത്തില് പള്ളി ആക്രമിച്ചു. റമദാൻ 22നായിരുന്നു കല്ലായിപ്പുഴയിലൂടെ വന്ന പോർചുഗീസ് അക്രമികൾ ചരിത്രത്തിൽ തലയുയർത്തിനിന്ന പള്ളിക്ക് നേരെ ആക്രമണം നടത്തിയത്. ‍ പള്ളിക്ക് തീവെക്കുകയായിരുന്നുവെന്നാണ് ചരിത്രം രേഖപ്പെടുത്തിയത്. മുസ്ലിംകളെ തുരത്തുകയായിരുന്നു ആക്രമണത്തിൻെറ ലക്ഷ്യം. നാലു തട്ടുകളിലായി മരം കൊണ്ട് നിർമിച്ച പള്ളിക്ക് നാശനഷ്ടങ്ങളുണ്ടായി. പള്ളിയുടെ രണ്ടും മൂന്നും നിലകൾ കത്തി നശിക്കുകയും 'മിഅ്‌റാബ്' തകർക്കപ്പെടുകയും ചെയ്തു. സാമൂതിരിയുടെ നായർ പടയാളികളും മുസ്ലിംകളും ചേർന്നാണ് ആക്രമണം ചെറുത്തത്. പോർചുഗീസ് ആക്രമണത്തിൻെറ മുറിപ്പാടുകൾ ഇപ്പോഴും പള്ളിയുടെ മുകൾതട്ടിലുണ്ട്.

ചാലിയം യുദ്ധത്തിൽ ചാലിയം കോട്ട തകർത്ത ശേഷം കോട്ട തകർത്തതിൻെറ മരങ്ങളും മറ്റും കുറ്റിച്ചിറയിൽ കൊണ്ടുവന്ന് മിശ്കാൽ സുന്നി ജുമാ അത്ത് പള്ളി പുതുക്കിപ്പണിയാനുപയോഗിച്ചിരുന്നു. പ്രകൃതിക്ഷോഭത്താൽ പലതവണ കേടുപാടുകൾ പറ്റിയെങ്കിലും അവയൊക്കെ അറ്റകുറ്റപ്പണികളിലൂടെ ശരിപ്പെടുത്തിയിട്ടുണ്ട്. കേരള വാസ്തു ശിൽപ്പകലയുടെ മേൻമ വിളിച്ചോതുന്ന പള്ളിയുടെ നിർമ്മാണത്തിനുപയോഗിച്ചതു കല്ലിനേക്കാൾ കൂടുതൽ മരമാണ്.

2011ൽ രകുറ്റിച്ചിറ മിശ്കാൽ സുന്നി ജുമാ അത്ത് പള്ളിയും കേന്ദ്ര ഫണ്ട് ഉപയോഗിച്ച് നവീകരിക്കുകയുണ്ടായി. ചരിത്രസ്മാരകങ്ങളുടെ തനിമ ചോരാതെയാണ് നവീകരണം പൂർത്തിയാക്കിയത്. അമൂല്യ മായ കർമ ശാസ്ത്ര ഗ്രന്ഥങ്ങൾ, മാസപ്പിറവി അറിയിക്കാനുള്ള തംബേറ്, ഖാദിമാർ ഉപയോഗിച്ച പുരാതന അംഗവസ്ത്രങ്ങൾ, പല്ലക്ക് തുടങ്ങിയവ പള്ളിയിൽ സൂക്ഷിച്ചിട്ടുണ്ട്.

2012ൽ ഫലസ്തീനിലെ മസ്ജിദുൽ അഖ്സ ഇമാം, ഫലസ്തീൻ അംബാസഡർ എന്നിവരടങ്ങുന്ന പ്രതിനിധി സംഘം മിശ്കാൽ സുന്നി ജുമാ അത്ത് പള്ളി സന്ദർശിച്ചിരുന്നു

കോഴിക്കോട്ടെ ഏറ്റവും പഴക്കം ചെന്ന പള്ളിയായ മിശ്കാൽ സുന്നി ജുമാ അത്ത് പള്ളി ഇന്ത്യയിലെ പുരാതന മുസ്ലിം പള്ളികളിലൊന്നാണ്.. 24 തൂണുകളും 47 വാതിലുകളും പള്ളിക്കുണ്ട്.തറനിലയിൽ 300 ആളുകൾക്ക് നമസ്കരിക്കാനാവും. ക്ഷേത്രക്കുളങ്ങൾക്ക് സമാനമായ ചതുരക്കുളവും പള്ളിക്കുണ്ട്.മരത്തടിയാൽ തീർത്ത തൂണുകളും ചുമരകളും സവിശേഷതയാണ്.




</doc>
<doc id="167188" url="https://ml.wikipedia.org/wiki?curid=167188" title="ജി. പത്മനാഭൻ തമ്പി">
ജി. പത്മനാഭൻ തമ്പി

ഒന്നാം കേരളനിയമസഭയിൽ തിരുവല്ല നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു ജി. പത്മനാഭൻ തമ്പി (1929 - 26 നവംബർ 2002). കമ്മ്യൂണിസ്റ്റ് പ്രതിനിധിയായാണ് പത്മനാഭൻ തമ്പി കേരള നിയമസഭയിലേക്കെത്തിയത്. കേരളവർമ്മ രാജയായിരുന്നു പിതാവ്. വിദ്യാർത്ഥിയായിരിക്കുമ്പോൾ തന്നെ രാഷ്ട്രീയ പ്രവർത്തനം ആരംഭിച്ച പത്മനാഭൻ തമ്പി ട്രേഡ് യൂണിയൻ പ്രവർത്തനങ്ങളിലും ഏർപ്പെട്ടിരുന്നു. സഹകരണ പ്രസ്ഥാനങ്ങളിലും നഗരസഭാ കൗൺസിലറായും ഇദ്ദേഹം പ്രവർത്തിച്ചിരുന്നു.


</doc>
<doc id="167196" url="https://ml.wikipedia.org/wiki?curid=167196" title="ടാബ്‌ലെറ്റ് കമ്പ്യൂട്ടർ">
ടാബ്‌ലെറ്റ് കമ്പ്യൂട്ടർ

ടാബ്‌ലെറ്റ് കമ്പ്യൂട്ടർ ഒരു പേഴ്സണൽ കമ്പ്യൂട്ടറിന്റെ ഏതാണ്ടെല്ലാ ഉപയോഗങ്ങളുമുള്ള ലാപ്ടോപ്പിനേക്കാൾ ചെറിയ കമ്പ്യൂട്ടറാണ്. ലിനക്സ്, വിൻഡോസ്, മാക് മുതലായ ഓപ്പറേറ്റിംഗ് സിസ്റ്റത്തിൽ പ്രവർത്തിക്കുന്ന ടാബ്ലെറ്റ് കമ്പ്യുട്ടറുകൾക്ക് മൗസും, കീ ബോർഡും ഉണ്ടാവുകയില്ല; ഇതിനു പകരമായി ടച്ച് സ്ക്രീൻ സംവിധാനവും, സ്റ്റൈലസ് പോലുള്ള സംവിധാനങ്ങളുമാണ് ഇതിനുള്ളത്.

2001ൽ മൈക്രോസോഫ്റ്റ് കമ്പനിയാണ് ആദ്യമായി ടാബ്‌ലെറ്റ് കമ്പ്യുട്ടറുകൾ പുറത്തിറക്കിയത്. പിന്നീട് 2010 ൽ ആപ്പിൾ കമ്പനി ഐ പാഡ് എന്ന പേരിലുള്ള ടാബ്‌ലെറ്റ് കമ്പ്യുട്ടറുകൾ അവതരിപ്പിച്ചതോടെ ഇത്തരം കമ്പ്യുട്ടറുകൾ കൂടുതൽ ജനപ്രിയമാവുകയുണ്ടായി.

2011ൽ ഇന്ത്യയിൽ പുറത്തിക്കിയ ആകാശ് എന്ന ടാബ്‌ലെറ്റ് കമ്പ്യൂട്ടർ ആണ് ഇത്തരത്തിലെ ഏറ്റവും വിലക്കുറവുള്ളത്.വിദ്യാർത്ഥികൾക്ക് 1750 രൂപക്കും മറ്റുള്ളവർക്ക് 3000 രൂപക്കും ഇത് ലഭ്യമാകും. 
പ്രധാനമായും വെബ് ബ്രൗസിങ്, ഇ-മെയിൽ തുടങ്ങിയവക്കാണ് ടാബ്‌ലെറ്റ് കമ്പ്യൂട്ടറുകൾ ഉപയോഗിക്കുന്നത്.ഇതിന്റെ ഭാരക്കുറവും,വലിപ്പക്കുറവും യാത്രയിൽ കൂടെ കൊണ്ടു നടക്കുന്നത് എളുപ്പമാക്കുന്നു. 


</doc>
<doc id="167201" url="https://ml.wikipedia.org/wiki?curid=167201" title="വിക്കി കോൺഫറൻസ് ഇന്ത്യ">
വിക്കി കോൺഫറൻസ് ഇന്ത്യ

ഇന്ത്യൻ വിക്കിമീഡീയ പദ്ധതികളുമായി പ്രവർത്തിക്കുന്നവരുടെ സമ്മേളനമാണ് വിക്കി കോൺഫറൻസ് ഇന്ത്യ. മുബൈയിലെ വിക്കിമീഡീയ ഉപയോക്തൃസമൂഹമാണ് 2011 ലെ സമ്മേളനത്തിന് ആതിഥേയത്വം വഹിച്ചത്.

2011 നവംബർ 18 മുതൽ 20 വരെ മുബൈയൂണിവേഴ്സിറ്റിയുടെ കോൺവൊക്കേഷൻ ഹാളിൽ ചേർന്ന കോൺഫറൻസ് വിക്കിപീഡിയ സ്ഥാപകൻ ജിമ്മി വെയിൽസ് ഉദ്ഘാടനം ചെയ്തു. തുടർന്ന് മൂന്ന് സമാന്തര വേദികളിൽ പാതകളിൽ വിവിധ പ്രബന്ധങ്ങളുടെ അവതരണം നടന്നു.




</doc>
<doc id="167211" url="https://ml.wikipedia.org/wiki?curid=167211" title="ഇ.പി. പൗലോസ്">
ഇ.പി. പൗലോസ്

മുതിർന്ന കോൺഗ്രസ് നേതാവും കേരളസംസ്ഥാനത്തിലെ മുൻമന്ത്രിയും ഒന്നും, രണ്ടും കേരളനിയമസഭകളിൽ രാമമംഗലം നിയോജകമണ്ഡലത്തെ പ്രതിനിധാനം ചെയ്യുകയും ചെയ്ത ഒരു രാഷ്ട്രീയ നേതാവായിരുന്നു ഇ.പി. പൗലോസ്(2 ഒക്ടോബർ 1909 - 17 നവംബർ 1983). കോൺഗ്രസ് പ്രതിനിധിയായാണ് ഇ.പി. പൗലോസ് കേരള നിയമസഭയിലേക്കെത്തിയത്. രണ്ടാം കേരളനിയമസഭ്യയിൽ ഭക്ഷ്യം, കൃഷി എന്നീ വകുപ്പുകളുടെ ചുമതലയുള്ള മന്ത്രിയായിരുന്നു ഇ.പി. പൗലോസ്.

മൂവാറ്റുപുഴയ്ക്കടുത്തുള്ള രാമമംഗലം എന്ന ഗ്രാമത്തിൽ 1909 ഒക്ടോബർ രണ്ടിനാണ് ഇ.പി. പൗലോസ് ജനിച്ചത്. ബിരുദം നേടിയതിനു ശേഷം ഇദ്ദേഹം 1933-ൽ നിയമത്തിലും മറ്റൊരു ബിരുദം നേടി, അതിനു ശേഷം ഒരു അഭിഭാഷക ജോലിയിലേർപ്പെട്ടിരുന്നു.
1935-ൽ കോൺഗ്രസിൽ ചേർന്നതിനു ശേഷം സ്വാതന്ത്ര്യ സമരപ്രസ്ഥാനങ്ങളിലും ഇദ്ദേഹം സജീവ പങ്കാളിയായി. സ്വാതന്ത്ര്യ സമരങ്ങളിൽ പങ്കെടുക്കുക വഴി 1935ലും 1946ലും ജയിൽവാസം അനുഭവിച്ചിരുന്നു. 1948-ൽ തിരുവിതാംകൂർ നിയമസഭയിലേക്ക് തിരഞ്ഞെടുക്കപ്പെട്ട പൗലോസ്, രാമംഗലത്തുനിന്ന് കോൺഗ്രസ് പ്രതിനിധിയായാണ് ഒന്നും രണ്ടും കേരളനിയമസഭയിലേക്കെത്തിയത്.

രണ്ടാം കേരളനിയമസഭയിലെ രണ്ട് മന്ത്രിസഭകളിലും ഇദ്ദേഹം മന്ത്രിയായിട്ടുണ്ട്. പട്ടം താണുപിള്ള മന്ത്രിസഭയിൽ (1960 ഫെബ്രുവരി 22 മുതൽ 1962 സെപ്റ്റംബർ 26 വരെ) ഭക്ഷ്യം, കൃഷി എന്നീ വകുപ്പുകളാണിദ്ദേഹം കൈകാര്യം ചെയ്തത്. ആർ. ശങ്കറിന്റെ നേതൃത്തത്തിലുള്ള രണ്ടാം മന്ത്രി സഭയിലും (1962 സെപ്റ്റംബർ 26 മുതൽ 1964 സെപ്റ്റംബർ 10 വരെ) അതേ വകുപ്പുകളുടെ തന്നെ മന്ത്രിയായിരുന്നു ഇ.പി. പൗലോസ്. 

സംസ്ഥാനത്തിലെ സഹകരണപ്രസ്ഥാനങ്ങളുടെ ഉന്നമനത്തിനായി സജീവമായി പ്രവർത്തിച്ച ഒരു വ്യക്തികൂടിയായിരുന്നു ഇദ്ദേഹം. 1983 നവംബർ 17ന് ഇ.പി. പൗലോസ് അന്തരിച്ചു.


</doc>
<doc id="167213" url="https://ml.wikipedia.org/wiki?curid=167213" title="മുതലത്തെയ്യം">
മുതലത്തെയ്യം

കണ്ണൂർ ജില്ലയിലെ ചില കാവുകളിൽ കെട്ടിയാടുന്ന ഒരു തെയ്യമാണ് മുതല തെയ്യം.തൃപ്പണ്ടാരത്തമ്മ എന്ന ദേവിയാണ് മുതലദൈവമായി എത്തുന്നത് എന്നാണ് വിശ്വാസം.മുതലയെപ്പൊലെ ഇഴഞ്ഞ് ക്ഷേത്രം വലംവയ്ക്കുന്ന തെയ്യം കെട്ടിയാടുന്ന സമയമത്രയും ഇഴഞ്ഞു തന്നെയാണ് ഭക്തർക്ക് അനുഗ്രഹം നൽകുന്നത്. മറ്റു തെയ്യങ്ങളെപ്പോലെ അനുഗ്രഹമായി വായ്‌വാക്കുകളൊന്നും ഈ തെയ്യം ഉരിയാടാറില്ല.
തൃപ്പാണ്ടറത്തെ ക്ഷേത്രത്തിൽ നിത്യപൂജ ചെയ്‌തിരുന്ന പൂജാരി എത്താതിരുന്നപ്പോൾ പുഴയിൽ ചൂണ്ടയിടുകയായിരുന്ന ആദി തോയാടനെ മുതല ക്ഷേത്രത്തിൽ എത്തിച്ചു എന്നും പൂജ മുടങ്ങാതെ കാത്തു എന്നുമാണ്‌ ഐതിഹ്യം. മുതലയായി എത്തിയത്‌ തൃപ്പാണ്ടറത്തമ്മയാണെന്നാണ്‌ വിശ്വാസം. പൂജക്ക് വൈകിയെത്തിയ ബ്രാഹ്മണനെ പുറത്തിരുത്തി ക്ഷേത്രത്തിലേക്ക് പുഴ കടത്തിക്കൊണ്ടുവന്ന മുതലയുമായി ബന്ധപ്പെട്ടുകൊണ്ടാണ് മുതലത്തെയ്യത്തിന്റെ ഐതിഹ്യം. മാവിലൻ സമുദായക്കാരാണ് ഈ തെയ്യം കെട്ടുന്നത്.

തുലാമാസത്തിലെ പത്താമുദയത്തിനു ശേഷമാണ് മുതലത്തെയ്യം കെട്ടിയാടുന്നത്. കെട്ടിയാടുന്ന സമയത്ത് ഇലത്താളത്തിന്റെ അകമ്പടിയോടെ തോറ്റം ചെല്ലുന്ന പതിവ് ഈ തെയ്യത്തിനു മാത്രമായുള്ള പ്രത്യേകതയാണ്.മുതലയെപ്പൊലെ ഇഴഞ്ഞ് ക്ഷേത്രം വലംവയ്ക്കുന്ന തെയ്യം കെട്ടിയാടുന്ന സമയമത്രയും ഇഴഞ്ഞു തന്നെയാണ് ഭക്തർക്ക് അനുഗ്രഹം നൽകുന്നു എന്നതും ഒരു പ്രത്യേകതയാണ്. 

മുഖത്തെഴുത്തിനു് വട്ടക്കണ്ണും തലപ്പാട്ടി ചെന്നിമലർ മുടിയും കാണിമുണ്ട്‌ ചുവപ്പുമാണ്‌. കുരുത്തോലയ്‌ക്ക്‌ പകരം കവുങ്ങിൻ ഓലയാണ്‌ ഉടയാട. തലയിലെ പാള എഴുത്തിന്‌ തേൾ, പല്ലി, പാമ്പ്‌, പഴുതാര, ആമ തുടങ്ങിയ ഇഴജീവികളെ വരച്ചതാണ്‌. 

ഇഴജീവിശല്യത്തിൽ നിന്ന്‌ രക്ഷനേടാൻ മുതലദൈവത്തെ വിളിച്ചാൽ മതിയെന്നാണ്‌ വിശ്വാസം. 



</doc>
<doc id="167215" url="https://ml.wikipedia.org/wiki?curid=167215" title="ആകാശ്">
ആകാശ്

ലണ്ടൻ ആസ്ഥാനമായി പ്രവർത്തിക്കുന്ന ഡാറ്റാവൈൻഡ് എന്ന കമ്പനിയും, ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജിയും ചേർന്ന് രൂപകൽപ്പന ചെയ്ത് ക്വാഡ് എന്ന ഇന്ത്യൻ കമ്പനി ഹൈദരാബാദിലെ നിർമ്മാണശാലയിൽ വികസിപ്പിച്ചെടുത്ത ആൻഡ്രോയ്ഡ് അധിഷ്ഠിത ടാബ്‌ലെറ്റ് കമ്പ്യൂട്ടർ ആണ് ആകാശ് .ലോകത്തിലെ ഏറ്റവും വിലക്കുറവുള്ള ഈ ടാബ്‌ലെറ്റ് കമ്പ്യൂട്ടർ വിദ്യാർത്ഥികൾക്ക് 1750 രൂപക്കും മറ്റുള്ളവർക്ക് 3000 രൂപക്കും ലഭ്യമാക്കും എന്നു കേന്ദ്രസർക്കാർ പ്രഖ്യാപിച്ചിട്ടുണ്ട്. 2011 ഒക്ടോബർ 5-നു് ആകാശ് എന്ന പേരിൽ ഈ ടാബ്‌ലറ്റ് ഔദ്യോഗികമായി പുറത്തിറക്കി. 100,000 യൂനിറ്റുകളാണ് ആദ്യ ഘട്ടത്തിൽ പുറത്തിറക്കിയത്. കൂടുതൽ മെച്ചപ്പെട്ട സേവനങ്ങളോടെ പുറത്തിറങ്ങുന്ന രണ്ടാം പതിപ്പ് 2012 ആദ്യപാദത്തിൽ പുറത്തിറങ്ങുമെന്ന് പ്രതീക്ഷിക്കപ്പെടുന്നു. രണ്ടാം പതിപ്പ് രാജ്യത്തെ വിദ്യാർത്ഥികൾക്കെല്ലാം ലഭ്യമാക്കാനുള്ള പദ്ധതി മന്ത്രിസഭയുടെ പരിഗണനയിലാണ്.

7 ഇഞ്ച് റസിസ്ടീവ് ടച്ച് സ്ക്രീനോടു കൂടി പുറത്തിറങ്ങുന്ന ഈ ടാബ്‌ലറ്റിൽ 256 മെഗാബൈറ്റ് റാമും , എ.ആർ.എം. 11 പ്രോസസറുമുണ്ട്. ആൻഡ്രോയ്ഡ് 2.2 ഓപ്പറേറ്റിംഗ് സിസ്റ്റത്തിൽ അധിഷ്ഠിതമായി പ്രവർത്തിക്കുന്ന ഈ ടാബ്‌ലറ്റിൽ രണ്ടു യു.എസ്.ബി. പോർട്ടുകളും, എച്ച്.ഡി. ഗുണമേന്മയോടെയുള്ള വീഡിയോകൾ പ്രവർത്തിക്കുവാനുമുള്ള കഴിവുമുണ്ട്. ആപ്ലിക്കേഷനുകൾ ഡൗൺലോഡ് ചെയ്തുപയോഗിക്കുന്നത് സാധാരണ ആൻഡ്രോയ്ഡ് ടാബ്‌ലറ്റുകളിൽ നിന്നു വ്യത്യസ്തമായി ആൻഡ്രോയ്ഡ് മാർക്കറ്റിൽ നിന്ന് ഉപയോഗിക്കുന്നതിനു പകരം ഗെറ്റ്ജാർ എന്ന ടൂൾ ആണുപയോഗിക്കുന്നത്.മൂന്നു മണിക്കൂർ ബാക്കപ്പ് ലഭിക്കും. ആന്റിന, കീബോർഡ്‌ കേസ് എന്നിവയാണ് ആക്സസ്സറികൾ.

ഇൻഫർമേഷൻ കമ്മ്യുണിക്കേഷൻ ടെക്നോളജിയിലൂടെ വിദ്യാഭ്യാസം എന്ന ദേശീയ മിഷനാണ്(National Mission on Education through Information and Communication Technology:NME-ICT) ഈ പദ്ധതി വിഭാവനം ചെയ്തിരിക്കുന്നത്. നിലവിലെ സക്ശത് എന്ന പോർട്ടൽ വഴി ഇന്ത്യയിലെ നാനൂറോളം സർവകലാശാലകളും ഇരുപതിനായിരത്തോളം കോളേജ്കളും ഈ-ലേണിംഗ് പ്രോഗ്രാമിലൂടെ ബന്ധിപ്പിക്കും. വൈ-ഫൈ , ജീ പീ ആർ എസ്‌ വഴികളിലൂടെ നെറ്റ് വർക്കിൽ പ്രവേശിക്കാം. 
www.akashtablet com. എന്ന വെബ്‌സൈറ്റിൽ രജിസ്റ്റർ ചെയ്ത്‌ ഓർഡർ കൊടുക്കാം.

ഇൻഫോ കൈരളി കമ്പ്യൂട്ടർ മാഗസിൻ, നവംബർ 2011


</doc>
<doc id="167221" url="https://ml.wikipedia.org/wiki?curid=167221" title="മൊറോക്കൊയിലെ അബ്‌ദുൽ അസീസ്">
മൊറോക്കൊയിലെ അബ്‌ദുൽ അസീസ്

മൊറോക്കൊയിലെ സുൽത്താനായിരുന്നു അബ്ദുൽ അസീസ് IV ()‍. മൌലേ അൽഹസന്റെയും ലൈല റുഖിയയുടേയും പുത്രനായിരുന്നു. ഇദ്ദേഹത്തിന്റെ ജനനം 1878 ഫെബ്രുവരി 24-ന് ആണെന്നും 1881 ഫെബ്രുവരി 18-ന് ആണെന്നും രണ്ടു വാദഗതി നിലവിലുണ്ട്. പിതാവ് 1894 ജൂൺ 9-നു വധിക്കപ്പെട്ടപ്പോൾ, പുത്രനായ അബ്ദുൽ അസീസ് സുൽത്താനായി. സർ ഹാരി മക്ക്ലീന്റെ സഹായംമൂലം മൊറോക്കൊയുടെ ഭരണക്രമത്തിൽ, പ്രത്യേകിച്ച് റവന്യൂഭരണത്തിൽ, പല പുരോഗമന പരിഷ്കാരങ്ങളും വരുത്തുവാൻ ശ്രമിച്ച സുൽത്താനെ യാഥാസ്ഥിതികർ എതിർക്കുകയാൽ ഭരണം തന്നെ തകരാറിലായി. ഈ അവസരം ഉപയോഗിച്ച് യൂറോപ്യൻ ശക്തികൾ മൊറോക്കൊയിൽ ഇടപെട്ടു. 1900 ഡിസംബറിൽ ഇറ്റലിയും ഫ്രാൻസുമായി ഉണ്ടാക്കിയ ഒരു രഹസ്യക്കരാർ അനുസരിച്ച് മൊറോക്കൊ ഫ്രാൻസിന്റെ ഒരു സംരക്ഷിതപ്രദേശമായി അംഗീകരിക്കപ്പെട്ടു. 1900-നും 1903-നും ഇടയ്ക്ക് മൊറോക്കൊയുടെ അതിർത്തിയിലുള്ള പല ഊഷരപ്രദേശങ്ങളും ഫ്രാൻസ് കൈയടക്കി. ഈ ഇടപെടലിനെതിരായി സുൽത്താന് ഒന്നും ചെയ്യാൻ കഴിഞ്ഞില്ല. ജിലാലി ഇബ്നു ഇദ്രിസ് അൽസർഹൂനി അൽയൂസുഫിയുടെ (അബു ഹമാറ) നേതൃത്വത്തിൽ ഉണ്ടായ കലാപം (1902-03) മൊറോക്കൊയുടെ സ്ഥിതി കുറേക്കൂടി വഷളാക്കി. 1904-ൽ ഫ്രാൻസ് മൊറോക്കൊയുടെ ആഭ്യന്തരകാര്യങ്ങളിൽ കൂടുതൽ ഇടപെടാൻ തുടങ്ങി. ഇംഗ്ലണ്ടും ഫ്രാൻസുമായുണ്ടാക്കിയ സഖ്യത്തിന്റെ അടിസ്ഥാനത്തിൽ 1905 മാർച്ചിൽ ഫ്രാൻസ് തങ്ങളുടെ നിയന്ത്രണം സുൽത്താനെക്കൊണ്ട് അംഗീകരിപ്പിക്കാൻവേണ്ടി മൊറോക്കൊയുടെ തലസ്ഥാനമായ ഫെസിലേക്ക് ഒരു സൈനിക മിഷൻ അയച്ചു.

ജർമനിയെ ഒഴിച്ചുനിർത്തിക്കൊണ്ട്, യൂറോപ്യൻ ശക്തികൾ ആഫ്രിക്ക പങ്കിടുന്ന നയത്തിൽ പ്രതിഷേധിച്ച്, 1905 മാർച്ച് 31-ന് ജർമൻ ചക്രവർത്തി വില്യം II, മൊറോക്കൊ സന്ദർശിക്കുകയും മൊറോക്കൊ തുടങ്ങിയ രാജ്യങ്ങളുടെ സ്വാതന്ത്ര്യം നിലനിർത്തുന്നതിന് ജർമനി സഹായം നൽകുന്നതാണെന്നു പ്രഖ്യാപിക്കുകയും ചെയ്തു. ഈ പ്രഖ്യാപനം ഫ്രാൻസിനെ കുഴപ്പത്തിലാക്കി. 1906-ലെ അൽജിസിറാസ് സമ്മേളനത്തിന്റെ അടിസ്ഥാനത്തിൽ ഫ്രാൻസിന് മൊറോക്കൊയുടെ മേലുള്ള അധീശാധികാരം ജർമനി അംഗീകരിച്ചു എങ്കിലും സ്വാതന്ത്ര്യം നിലനിർത്തപ്പെട്ടു. ഫ്രഞ്ചുകാരെ വെറുത്തിരുന്ന മൊറോക്കൊയിലെ ഗോത്രവർഗക്കാർ അവരെ എതിർത്തു. ഈ എതിർപ്പ് മൊറോക്കോയുടെ തീരപ്രദേശം കൈയടക്കാൻ ഫ്രാൻസിനെ പ്രേരിപ്പിച്ചു. 1907-ൽ സുൽത്താന്റെ സഹോദരനായ മൌലേ ഹാഫീസ് സ്വാതന്ത്യ്രം പ്രഖ്യാപിച്ചതോടെ കുഴപ്പങ്ങൾ മൂർധന്യത്തിലെത്തി. 1908 ആഗസ്റ്റ് 19-ന് തന്റെ സൈന്യങ്ങൾ ലഹളക്കാരാൽ തോല്പിക്കപ്പെട്ടപ്പോൾ സുൽത്താൻ ഫ്രഞ്ച് സൈനികരുടെ അടുത്ത് അഭയം പ്രാപിച്ചു. 1908 ആഗസ്റ്റ് 29-നു സ്ഥാനത്യാഗം ചെയ്യുകയും ചെയ്തു. അബ്ദുൽ അസീസിന് പെൻഷൻ അനുവദിക്കുകയും മൌലേ ഹാഫീസ് സുൽത്താനായി അവരോധിക്കപ്പെടുകയും ചെയ്തു. 1943 ജൂൺ 10-ന് ടാൻജിയറിൽവച്ച് അബ്ദുൽ അസീസ് IV നിര്യാതനായി. 




</doc>
<doc id="167227" url="https://ml.wikipedia.org/wiki?curid=167227" title="സാംബ സോഫ്റ്റ്‌വെയർ">
സാംബ സോഫ്റ്റ്‌വെയർ

ആന്ഡ്രൂ ട്രിഡ്ഗെൽ എന്ന പ്രോഗ്രാമർ വികസിപ്പിച്ചതും SMB/CIFS നെറ്റ്‌വർക്ക് പ്രോട്ടോക്കോളിന്റെ ഭാഗമായ സ്വതന്ത്ര സോഫ്റ്റ്‌വെയറാണ് സാംബ. ഇവ യുണിക്സ് സിസ്റ്റങ്ങളെ വിൻഡോസ് സിസ്റ്റങ്ങളുമായി ബന്ധിപ്പിക്കുന്നതിനുള്ള ഉപാധിയായി ഉപയോഗിക്കുന്നു. സാംബയുടെ മൂന്നാം പതിപ്പിൽ മൈക്രോസൊഫ്റ്റ് വിൻഡോസ് ക്ലയിന്റുകളിൽ ഫയൽ കൈമാറ്റത്തിനായും പ്രിന്റ് സർവീസുകൾക്കും ഇവ സെർവർ ഡൊമൈനായി പ്രവർത്തിക്കുന്നു, ഇവയുടെ ബന്ധപ്പെടലും സാധ്യമാക്കുന്നു. പ്രൈമറി ഡൊമൈൻ കണ്ഡ്രോളറായോ ഡൊമൈൻ അഗമായോ ഇവ പ്രവർത്തിക്കുന്നു. ആക്ടീവ് ഡൊമൈന്റെ ഭാഗമായും ഇതിന് പ്രവർത്തിക്കുവാൻ കഴിയും.
സാംബ യുണിക്സ് സിസ്റ്റങ്ങലിലും യുണിക്സ് പോലുള്ള പതിപ്പുകളായ GNU/Linux, Solaris, AIX ബി.എസ്.ഡി പതിപ്പായ ആപ്പിളിന്റെ Mac OS X സെർവറുകളിലും പ്രവർത്തിക്കും. സാംബ ഇപ്പോൾ അടിസ്ഥാന ഘടകമായി എല്ലാ യുണിക്സ് അഥിഷ്ഠിത ഓപറേറ്റിങ്ങ് സിസ്റ്റങ്ങളിലും ഉൾപ്പെടുത്തിയിരിക്കുന്നു. സാംബ എന്ന പേര് വന്നത് SMB (Server Message Block) എന്ന മൈക്രോസൊഫ്റ്റ് വിൻഡോസ് അടിസ്ഥാന പ്രോട്ടോക്കോളിൽ നിന്നാണ്.



</doc>
<doc id="167228" url="https://ml.wikipedia.org/wiki?curid=167228" title="സൗമ്യ വധക്കേസ്">
സൗമ്യ വധക്കേസ്

സൗമ്യ എന്ന പെൺകുട്ടി 2011 ഫെബ്രുവരി ഒന്നിന് ട്രെയിൻ യാത്രയ്ക്കിടെ ആക്രമിക്കപ്പെട്ടതിനെ തുടർന്ന് കൊല്ലപ്പെട്ട സംഭവമാണ് സൗമ്യ വധക്കേസ്. എറണാകുളത്തു നിന്നും ഷൊർണൂർക്ക് പോകുകയായിരുന്ന തീവണ്ടിയിലെ വനിതാ കമ്പാർട്ട്‌മെന്റിൽ വെച്ചാണ് സൗമ്യ ആക്രമിക്കപ്പെട്ടത്. തമിഴ്നാട് സ്വദേശിയായ ഗോവിന്ദസ്വാമി എന്നയാൾ സൗമ്യയെ ട്രെയിനിൽ നിന്നും പുറത്തേക്ക് തള്ളിയിട്ട് അതിക്രൂരമായ ബലാത്സംഗത്തിനു വിധേയയാക്കിയെന്നും വീഴ്ചയുടെയും അതിക്രമത്തിന്റെയും ഭാഗമായി സൗമ്യ കൊല്ലപ്പെട്ടുവെന്നുമായിരുന്നു പോലീസിന്റെ കണ്ടെത്തൽ. ആക്രമണത്തിൽ ഗുരുതരമായി പരിക്കേറ്റ സൗമ്യ ഫെബ്രുവരി ആറിന് തൃശൂർ മെഡിക്കൽ കോളേജിൽ വെച്ച് മരിച്ചു. 
തൃശൂർ അതിവേഗ കോടതിയിൽ നടന്ന ഈ കേസിന്റെ വിചാരണയിൽ പ്രതിയ്ക്കെതിരെ ആരോപിക്കപ്പെട്ടിരുന്ന 15 കുറ്റങ്ങളിൽ കൊലപാതകം, ബലാത്സംഗം, മോഷണം തുടങ്ങിയവ സംശയാതീതമായി തെളിഞ്ഞിരിക്കുന്നതായി വെളിപ്പെടുത്തിയ ജഡ്ജി രവീന്ദ്രബാബു പ്രസ്താവിച്ചു. പ്രതി ജീവിച്ചിരിക്കുന്നത് സമൂഹത്തിലെ സ്ത്രീകൾക്ക് ഭീഷണിയാണെന്ന് കോടതി നിരീക്ഷിച്ചു. അപൂർവങ്ങളിൽ അപൂർവമായ സംഭവമാണിതെന്ന് കോടതി കണ്ടെത്തി. 2011 നവംബർ 11 ന് പ്രതിക്ക് വധശിക്ഷയ്ക്ക് പുറമെ ജീവപര്യന്തം തടവും ഒരുലക്ഷം രൂപ പിഴയും കോടതി വിധിച്ചു. കൊലപാതകം, ബലാത്സംഗം, വനിതാ കമ്പാർട്ടുമെന്റിൽ അതിക്രമിച്ച് കടക്കൽ തുടങ്ങിയ കുറ്റങ്ങൾക്കാണ് ശിക്ഷ. പ്രതി മുമ്പും ശിക്ഷിക്കപ്പെട്ടിരുന്നുവെന്ന് കോടതി കണ്ടെത്തി. 

തൃശ്ശൂർ അതിവേഗ കോടതിയിൽ പതിനൊന്നു ദിവസം കൊണ്ട് പൂർത്തിയാകുമെന്നു കരുതിയ വിചാരണ നടപടികൾ അഞ്ചുമാസം കൊണ്ടാണ് പൂർത്തിയായത്. ദൃക്‌സാക്ഷികളില്ലാതിരുന്ന കേസിൽ സാക്ഷിമൊഴികളുടേയും സാഹചര്യത്തെളിവുകളുടേയും അടിസ്ഥാനത്തിലാണ് വിചാരണ പൂർത്തിയാക്കിയത്. ആകെ 82 സാക്ഷികളെയാണ് പ്രതിഭാഗം വിസ്തരിച്ചത്. നാൽപ്പതിമൂന്നോളം തൊണ്ടിയും 101 രേഖകളും കേസിലേക്കായി കോടതിയിൽ സമർപ്പിച്ചു. 1000 ഏടുള്ള കുറ്റപത്രമാണ് പോലീസ് അന്വേഷണം പൂർത്തിയാക്കി സമർപ്പിച്ചത്.

കേരളാ ഹൈക്കോടതി തൃശ്ശൂർ അതിവേഗ കോടതിയുടെ വിധിന്യായം ശരിവച്ചു. സുപ്രീം കോടതി കൊലപാതകക്കുറ്റം സംശയാതീതമായി തെളിയിക്കാൻ പ്രോസികുഷന് കഴിഞ്ഞില്ലെന്നു വിധിക്കുകയും അതിനു നൽകിയ വധശിക്ഷ ഏഴുവർഷത്തെ കഠിനതടവായി കുറക്കുകയും ചെയ്തു. എന്നാൽ ബലാത്സംഗക്കുറ്റം അംഗീകരിക്കുകയും ഗുരുതരമായി പരുക്കേറ്റുകിടന്ന ഇരയോടു കാണിച്ച ക്രൂരത കണക്കിലെടുത്ത് കീഴ്കോടതി അതിനു നല്കിയ ജീവപര്യന്തം തടവുശിക്ഷയും അംഗീകരിച്ചു. രണ്ടു ശിക്ഷകളും ഒരുമിച്ചു അനുഭവിച്ചാൽ മതിയാകും.

സുപ്രീം കോടതി ആറംഗ ബെഞ്ച് ഏപ്രിൽ 28, 2017ൽ കേരള ഗവണ്മെന്റ് നൽകിയ തിരുത്തൽ ഹർജിയും തള്ളിക്കളഞ്ഞു.


</doc>
<doc id="167230" url="https://ml.wikipedia.org/wiki?curid=167230" title="ഗൂഗിൾ പ്ലേ">
ഗൂഗിൾ പ്ലേ

ആൻഡ്രോയ്ഡ് ഓപ്പറേറ്റിംഗ് സിസ്റ്റം ഉപകരണങ്ങൾക്കും, സംഗീതം, ചലച്ചിത്രം, പുസ്ത്കങ്ങൾ എന്നിവയ്ക്കുമായി ഗൂഗിൾ വികസിപ്പിച്ചെടുത്ത ഓൺലൈൻ സോഫ്റ്റ്‌വെയർ സ്റ്റോർ ആണ് ഗൂഗിൾ പ്ലേ. ഇതിൽ ക്ലൗഡ് അധിഷ്ഠിതമായ മ്യൂസിക് സ്റ്റോറും ഉൾപ്പെടുന്നു. ഒട്ടുമിക്ക ആൻഡ്രോയിഡ് ഉപകരണങ്ങളിലും സ്വതേ പ്രതിഷ്ഠാപനം (install) ചെയ്തിട്ടുള്ള ഇതിന്റെ പ്രധാനതാളിൽ നിന്ന് ("മാർക്കറ്റ്" എന്നറിയപ്പെടുന്നു) ആൻഡ്രോയിഡ് ഉപയോക്താക്കൾക്ക് വിവിധ തേഡ്പാർട്ടി അപ്ലിക്കേഷനുകളെക്കുറിച്ചുള്ള വിവരം ശേഖരിക്കുന്നതിനും ആവശ്യമെങ്കിൽ ഇവ തങ്ങളുടെ ആൻഡ്രോയിഡ് ഉപകരണങ്ങളിലേക്ക് പ്രതിഷ്ഠാപനംചെയ്യുന്നതിനും സാധിക്കും. 2012 മാർച്ച് മാസം ഗൂഗിൾ അതുവരെ "ആൻഡ്രോയിഡ് മാർക്കറ്റ്" എന്നറിയപ്പെട്ടിരുന്ന ഈ സേവനത്തെ ഗൂഗിൾ പ്ലേ എന്ന് പുനർനാമകരണം ചെയ്യുകയായിരുന്നു.

2008 ഓഗസ്റ്റ് 28-നാണ് "ആൻഡ്രോയിഡ് മാർക്കറ്റ്" എന്ന അപ്ലിക്കേഷനെക്കുറിച്ച് ഗൂഗിൾ പ്രഖ്യാപിക്കുന്നത്. 2008 ഒക്ടോബർ 22-നു് ഇത് ലഭ്യമായിത്തുടങ്ങി. പണം കൊടുത്ത് ഉപയോഗിക്കാവുന്ന അപ്ലിക്കേഷനുകൾക്ക് 2009 ഫെബ്രുവരി 13 മുതൽ യു.എസ്., യു.കെ. എന്നിവിടങ്ങളിലെ ഡവലപ്പർമാർക്ക് അവസരം നൽകിത്തുടങ്ങി. 2010 സെപ്റ്റംബർ 30 മുതൽ 29 മറ്റു രാഷ്ട്രങ്ങളിലെ ഡവലപ്പർമാർക്കും ഇതിനു അവസരം ലഭിച്ചു തുടങ്ങി. 




</doc>
<doc id="167232" url="https://ml.wikipedia.org/wiki?curid=167232" title="പി. വിജയദാസ്">
പി. വിജയദാസ്

ഏഴാം കേരളനിയമസഭയിൽ ആറ്റിങ്ങൽ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു പി. വിജയദാസ് (29 ഏപ്രിൽ 1937 - 11 നവംബർ 2011). കോൺഗ്രസ്(സെക്കുലർ) പ്രതിനിധിയായാണ് വിജയദാസ് കേരള നിയമസഭയിലേക്കെത്തിയത്. 1937 ഏപ്രിൽ 29ന് ജനിച്ചു. പങ്കജാക്ഷൻ എന്നായിരുന്നു പിതാവിന്റെ പേര്. 1985-ൽ ആറ്റിങ്ങൽ മണ്ഡലത്തിൽ നടന്ന ഉപതെരെഞ്ഞെടുപ്പിൽ സരസ്വതി കുഞ്ഞുകൃഷ്ണനെ പരാജയപ്പെടുത്തിയാണ് വിജയദാസ് കേരള നിയമസഭയിലെക്കെത്തിയത്.

ജില്ലാ സഹകരണ ബാങ്ക് പ്രസിഡന്റ്, കെ.പി.സി.സി. നിർവാഹകസമിതിയംഗം എന്നീ നിലകളിൽ ഇദ്ദേഹം പ്രവർത്തിച്ചിട്ടുണ്ട്. 1982 ആറ്റിങ്ങൽ മണ്ഡലത്തിൽ‍ വക്കം പുരുഷോത്തമനോടും, 1987ൽ ആര്യനാട്‌ മണ്ഡലത്തിൽ ആർ.എസ്‌.പിയിലെ കെ. പങ്കജാക്ഷനോടും വിജയദാസ് പരാജയപ്പെട്ടിരുന്നു. 2011 നവംബർ പതിനൊന്നിന് തിരുവനന്തപുരത്ത് വച്ച് ഇദ്ദേഹം അന്തരിച്ചു.


</doc>
<doc id="167237" url="https://ml.wikipedia.org/wiki?curid=167237" title="കരമന ജനാർദ്ദനൻ നായർ">
കരമന ജനാർദ്ദനൻ നായർ

ഒരു മലയാളചലച്ചിത്രനടനാണ് കരമന ജനാർദ്ദനൻ നായർ. അടൂർ ഗോപാലകൃഷ്ണന്റെ മിത്ത് എന്ന ചിത്രത്തിലൂടെ ചലച്ചിത്ര അഭിനയം ആരംഭിച്ച കരമന അദ്ദേഹത്തിന്റെ അടൂരിന്റെ തന്നെ എലിപ്പത്തായം എന്ന ചിത്രത്തിലൂടെയാണ് ശ്രദ്ധേയനായത്. നാടകത്തിലൂടെ അഭിനയമാരംഭിച്ച കരമന ഏകദേശം ഇരുനൂറോളം ചിത്രങ്ങളിൽ അഭിനയിച്ചിട്ടുണ്ട് .

1936-ൽ തിരുവനന്തപുരം ജില്ലയിലെ കരമന പ്രദേശത്ത് കുഞ്ചുവീട്ടിൽ രാമസ്വാമി അയ്യരുടെയും ഭാർഗ്ഗവി അമ്മയുടെയും മകനായി ജനിച്ചു. ചാല ഹൈസ്കൂളിൽ നിന്നും സ്കൂൾ വിദ്യാഭ്യാസം നടത്തി. തുടർന്ന് ബിരുദവും തിരുവനന്തപുരം ലോ കോളേജിൽനിന്നും നിയമത്തിൽ ബിരുദവും നേടി. സാഹിത്യത്തിൽ തിരുവനന്തപുരം യൂണിവേഴ്സിറ്റി കോളേജിൽനിന്നും ബിരുദാനന്തര ബിരുദം കരസ്ഥമാക്കി. സ്റ്റുഡൻസ് ഫെഡറേഷനിൽ സജീവമായി പ്രവർത്തിച്ചിരുന്നു. പ്രോവിഡന്റ്സ് ഫണ്ട് ഓഫീസിൽ ഉദ്യോഗസ്ഥനായ ശേഷം തിരുവനന്തപുരം ആകാശവാണിയിലും തിരുവനന്തപുരത്തെ തന്നെ നാടകവേദിയിലും പങ്കെടുത്തു. പിന്നീടാണ് ഡൽഹി നാഷണൽ സ്കൂൾ ഓഫ് ഡ്രാമയിൽ പഠിക്കാനായി ചേർന്നത്. "വൈകി വന്ന വെളിച്ചം", "നിന്റെ രാജ്യം വരുന്നു" തുടങ്ങി അടൂർ ഗോപാലകൃഷ്ണന്റെ നാടകങ്ങളിലും മറ്റു പല നാടങ്ങളിലും അഭിനയിച്ചിരുന്നു. 1999-ൽ പുറത്തിറങ്ങിയ് എഫ്.ഐ.ആർ. എന്ന ചിത്രത്തിലാണ് അദ്ദേഹം അവസാനമായി അഭിനയിച്ചത്. 2000 ഏപ്രിൽ 24-ന് 64-ആം വയസ്സിൽ അദ്ദേഹം അന്തരിച്ചു.


ഭാര്യ ജയ. മൂന്ന് മക്കളുണ്ട്. മൂത്ത മകൻ സുധീർ കരമന സിനിമ നടനാണ്.


</doc>
<doc id="167240" url="https://ml.wikipedia.org/wiki?curid=167240" title="സുവർണ്ണഭൂമി വിമാനത്താവളം">
സുവർണ്ണഭൂമി വിമാനത്താവളം

2006 സെപ്റ്റംബർ 15-നു് പ്രവർത്തനമാരംഭിച്ച തായ്‌ലന്റിലെ വിമാനത്താവളമാണ് സുവർണ്ണഭൂമി വിമാനത്താവളം. ഇത് ബാങ്കോക്ക് നഗരത്തിൽ നിന്നും ഏകദേശം 25 കി.മീ. കിഴക്കായി സമുത് പ്രകാൻ പ്രവിശ്യയിൽ ബാങ് ഫിലി ജില്ലയിൽ സ്ഥിതി ചെയ്യുന്നു. സെപ്റ്റംബർ 28 മുതൽ സർവീസ് ആരംഭിച്ചു. തായ് എയർവേസ് ഇന്റർനാഷണൽ, ബാങ്കോക്ക് എയർവെയ്സ്, ഓറിയന്റ് തായ് എയർലൈൻസ്, തായ് എയർ ഏഷ്യ എന്നിവയുടെ കേന്ദ്രമാണ് ഇവിടം. നിരവധി ചരക്കു വിമാനങ്ങളും ഇവിടെ കൈകാര്യം ചെയ്യുന്നു.


</doc>
<doc id="167247" url="https://ml.wikipedia.org/wiki?curid=167247" title="പണാധിഷ്ഠിത രീതിയും വർദ്ധനാധിഷ്ഠിത രീതിയും">
പണാധിഷ്ഠിത രീതിയും വർദ്ധനാധിഷ്ഠിത രീതിയും

ക്രയവിക്രയങ്ങൾ ഏതു കണക്കെഴുത്ത് കാലയളവിൽ ചേർക്കണം എന്നതിനുള്ള മാനദണ്ഡത്തെ ബേസിസ് ഓഫ് അക്കൗണ്ടിങ്ങ് എന്നു പറയുന്നു. രണ്ടു തരം ബേസിസ് ഓഫ് അക്കൗണ്ടിങ്ങ് നിലവിലുണ്ട്. പണം ലഭിക്കുന്ന സമയം അത് വരവായും പണം കൊടുക്കുന്ന സമയത്ത് അത് ചെലവായും കണക്കിൽ കൊള്ളിക്കുന്ന സമ്പ്രദായത്തെ പണാധിഷ്ടിത രീതി (ക്യാഷ് ബേസിസ്) എന്നും പണം ലഭിക്കുന്നതും കൊടുക്കുന്നതും കണക്കാക്കാതെ ഏതു കണക്കെഴുത്ത് കാലയളവിനോട് ബന്ധപ്പെട്ട് വരവു ചെലവു വർദ്ധനയോ ക്ഷയമോ സംഭവിച്ചോ ആ കാലയളവിൽ അവ കണക്കിൽ കൊള്ളിക്കുന്നതിനെ വർദ്ധനാധിഷ്ടിത രീതി (അക്രൂവൽ ബേസിസ് ) എന്നും പറയുന്നു 

ഈ രീതിയനുസരിച്ച് ഒരു സ്ഥാപനത്തിനോ വ്യക്തിക്കോ ലഭിക്കുന്ന പണം ലഭിക്കുന്ന കാലയളവിൽ വരുമാനമായി കണക്കു കൊള്ളിക്കുന്നു. മറിച്ച് കൊടുക്കുന്ന പണം കൊടുക്കുന്ന കാലയളവിൽ ചെലവായി കണക്കിൽ കൊള്ളിക്കുന്നു. 


</doc>
<doc id="167255" url="https://ml.wikipedia.org/wiki?curid=167255" title="അബ്‌ദുൽ കരീം ഖത്വാബി">
അബ്‌ദുൽ കരീം ഖത്വാബി

മൊറോക്കൊയിൽ സ്പെയിൻ കാരുടെ സംരക്ഷണാധികാരം (Protectorate) നടപ്പിലാക്കുന്നതിനെതിരായി സമരം നയിച്ച മൊറോക്കൊ നേതാവായിരുന്നു അബ്‌ദുൽ കരീം ഖത്വാബി. മുഹമ്മദ് അബ്ദുൽകരിം അൽ ഖത്വാബി () എന്നാണ് ഇദ്ദേഹത്തിന്റെ പൂർണമായ പേര്. പിതാവ് ബെർബർ വംശത്തിൽപെട്ടവനായിരുന്നു. സ്പാനിഷ് രീതിയിലുള്ള വിദ്യാഭ്യാസമാണ് ഇദ്ദേഹത്തിനു ലഭിച്ചത്. കുറേക്കാലം മെലില്ലയിൽ മുഖ്യ ന്യായാധിപനും ടെലിഗ്രാമദെൽറിഫിന്റെ പത്രാധിപരു മായി സേവനം അനുഷ്ഠിച്ചു. ആദ്യകാലങ്ങളിൽ ഇദ്ദേഹം സ്പെയിൻകാരുമായി സൌഹാർദത്തിൽ ആയിരുന്നു. എന്നാൽ ഒരു സ്പാനിഷ് ഉദ്യോഗസ്ഥന്റെ നിന്ദാപൂർവമായ പെരുമാറ്റം ഇദ്ദേഹത്തെ സ്പെയിൻകാരുടെ മുഖ്യശത്രുവാകാൻ പ്രേരിപ്പിച്ചു. കുറച്ചുകാലം ബന്ധനസ്ഥനായി കഴിഞ്ഞെങ്കിലും ഒടുവിൽ രക്ഷപ്പെട്ട് അജ്ദീറിൽ എത്തി. അവിടെ ബെനി ഉറിയാൽ ഗോത്രക്കാരുടെ ഒരു സായുധസേന സജ്ജമാക്കി. 1921-ൽ സ്പെയിൻകാരുടെ ഒരു വലിയ സൈന്യത്തെ തോല്പിച്ചു, ചില പ്രദേശങ്ങൾ അധീനമാക്കി; 1925-ൽ ഫ്രഞ്ചുകാരുമായും ഏറ്റുമുട്ടി. ഫ്രഞ്ച്-സ്പാനിഷ് സംയുക്താക്രമണത്തെ ചെറുത്തു നിൽക്കാൻ കഴിയാതെ വന്നപ്പോൾ ഇദ്ദേഹം ഫ്രഞ്ചുകാർക്ക് കീഴടങ്ങി. അവർ ഇദ്ദേഹത്തെ റീയൂണിയൻ ദ്വീപിലേക്കു നാടുകടത്തി. 21 കൊല്ലം അവിടെ കഴിച്ചശേഷം 1947-ൽ പാരീസിൽ എത്തി. ഇതിനിടയിൽ സ്വതന്ത്രമായിത്തീർന്ന മൊറോക്കൊയിലെ സുൽത്താൻ മുഹമ്മദ് V ഇദ്ദേഹത്തെ അവിടേക്ക് ക്ഷണിച്ചു.
വടക്കേ ആഫ്രിക്കയിൽ വിദേശികൾ ഉള്ളിടത്തോളം കാലം ഇദ്ദേഹം അവിടെ തിരിച്ചുപോകാൻ ഇഷ്ടപ്പെട്ടില്ല. പിന്നീട് കെയ്റോയിൽ താമസമാക്കി. അവിടെ "മഗ്രിബ്ഓഫിസ്" എന്ന സംഘടനയുടെ അധ്യക്ഷനായിരുന്നു. 1963-ഫെബ്രുവരി 6-നു കെയ്റോവിൽവച്ച് ഇദ്ദേഹം നിര്യാതനായി.



</doc>
<doc id="167258" url="https://ml.wikipedia.org/wiki?curid=167258" title="ചെന്നൈ തുറമുഖം">
ചെന്നൈ തുറമുഖം

ചെന്നൈ തുറമുഖം (മുമ്പ് മദ്രാസ് പോർട്ട്) ഇന്ത്യയിലെ രണ്ടാമത്തെ വലിയ തുറമുഖമാണ് (ഒന്നാമത് മുംബൈ തുറമുഖം). കിഴക്കൻ തീരത്തെ ഏറ്റവും വലിയ തുറമുഖവും ഇന്ത്യയിലെ 13 മുഖ്യ തുറമുഖങ്ങളിൽ പഴക്കത്തിൽ മൂന്നാമത്തെതുമാണ് ഇത്. മൂന്ന് ഡോക്കുകളും 24 ബെർത്തുകളും ഉള്ള ഈ തുറമുഖം ദക്ഷിണേന്ത്യയുടെ കവാടമായി അറിയപ്പെടുന്നു. ഈ തുറമുഖത്തിന് ഐ.എസ്.ഒ.14001:2004 അംഗീകാരമുണ്ട്.

ചെന്നൈ തുറ്മുഖത്തു നിന്നും പ്രധാനമായും കയറ്റുമതി ചെയ്യുന്നത് വാഹനങ്ങളും,വാഹന ഘടകങ്ങളും,വസ്ത്രോൽപ്പന്നങ്ങളും മറ്റുമാണ്.റോറോ സംവിധാനമുള്ള ഇവിടെ നിന്നുമാണ് ഇന്ത്യയിൽ നിർമ്മിക്കുന്ന വാഹനങ്ങളിൽ ഭൂരിഭാഗവും കയറ്റുമതി ചെയ്യുന്നത്.
ചെന്നൈ തുറമുഖം വികസനത്തിനും കപ്പൽഗതാഗതത്തിനുമായി ലോകത്തെ മികച്ച രണ്ട് തുറമുഖങ്ങളുമായി കരാറിലെത്തിയിട്ടുണ്ട്.അവയുടെ വിശ്ദാംശങ്ങൾ താഴെ.


</doc>
<doc id="167261" url="https://ml.wikipedia.org/wiki?curid=167261" title="കെ.പി.എ.സി. സണ്ണി">
കെ.പി.എ.സി. സണ്ണി

ഒരു മലയാളചലച്ചിത്ര നടനാണ് കെ.പി.എ.സി. സണ്ണി. നാടകനടനായി കലാജീവിതമാരംഭിച്ച സണ്ണി 1970ൽ ആണു് ചലച്ചിത്രരംഗത്ത് പ്രവേശിക്കുന്നത്. 250ൽ അധികം ചിത്രങ്ങളിൽ സണ്ണി അഭിനയിച്ചിട്ടുണ്ട്.കെ.പി.എ.സി., കലാനിലയം, കോട്ടയം നാഷണൽ തിയേറ്റേഴ്സ്, നളന്ദ, കൊല്ലം വയലാർ നാടകവേദി, ആറ്റിങ്ങൽ ദേശാഭിമാനി തിയറ്റേഴ്സ് തുടങ്ങി പല നാടകസമിതികളിലും അദ്ദേഹം പ്രവർത്തിച്ചിരുന്നു. എ.വിൻസെന്റിന്റെ സംവിധാനത്തിൽ 1970ൽ പുറത്തിറങ്ങിയ സ്നേഹമുള്ള സോഫിയ എന്ന ചിത്രത്തിലാണ് സണ്ണി ആദ്യമായി അഭിനയിക്കുന്നത്. നിരവധി തവണ ഫിലിം ക്രിട്ടിക്സ് അവാർഡും 2005ൽ ഇ.പി.ടി.എ. പുരസ്കാരവും ലഭിച്ചിട്ടുണ്ട്. 72-ആം ജന്മദിനമായിരുന്ന 2006 ഏപ്രിൽ 18ന് ഹൃദയാഘാതം മൂലം അദ്ദേഹം അന്തരിച്ചു.

1934ൽ ചവറയിലെ കേരള മിനറൽസ് സൂപ്പർവൈസർ ജേക്കബ ആണ് സണ്ണിയുടെ പിതാവ്. അദ്ദേഹത്തിന് നാലു സഹോദരിമാരും ഉണ്ട്. ചവറ ഇംഗ്ലീഷ് മീഡിയം ഹൈസ്ക്കൂളിലും ഫാത്തിമാ മാതാ കോളേജിലുമായി വിദ്യാഭ്യാസം പൂർത്തിയാക്കി. സ്ക്കൂളിൽ പഠിക്കുമ്പോഴേ നാടകങ്ങളിൽ അഭിനയിക്കുമായിരുന്നു സ്നേഹം അനശ്വരമാണു് എന്ന പേരിൽ ഒരു നാടകം എഴുതിക്കൊണ്ടു് സ്ക്കൂളിൽ പ്രശസ്തനായ സണ്ണി ഗായകനായും ശ്രദ്ധേയനായി.
1963ൽ വിവാഹിതനായി. മേഴിസിയാണു് ഭാര്യ. രണ്ടു് മക്കൾ ദീപ, രൂപ. 
കോളേജിൽ പഠിക്കുമ്പോൾ ആർട്ട്സ് ക്ലബ്ബ് സെക്രട്ടറിയായിരുന്നു. പിന്നീടു് കലാനിലയത്തിൽ ചേർന്നു. 1964ൽ സംസ്ഥാന ചെറുകിട വ്യവസായ വികസന കോർപ്പറേഷനിൽ അക്കൗണ്ടന്റായി ജോലിയിൽ ചേർന്നു. അപ്പോഴും നാടകങ്ങളിൽ അഭിനയിക്കാൻ സണ്ണി സമയം കണ്ടെത്തി. ആറ്റിങ്ങൾ ദേശാഭിമാനി, കെ പി എ സി, നാഷണൽ, നളന്ദ, വയലാർ നാടകവേദി തുടങ്ങിയ സമിതികളിൽ പ്രവർത്തിച്ചിട്ടുണ്ടു്. ശങ്കരൻ നായർ സംവിധാനം ചെയ്ത മധുവിധുവാണു് ആദ്യചിത്രം. തൊഴിലാളി നേതാവിനെയാണു് സണ്ണി ഇതിൽ അവതരിപ്പിച്ചതു്. തുടർന്നു് സുബ്രഹ്മണ്യം സംവിധാനം ചെയ്ത കൊച്ചനിയത്തിയിൽ അഭിനയിച്ചു. നീലക്കണ്ണുകളിൽ അഭിനയിച്ചതെടെ നാടകാഭിനയം മതിയാക്കി.



</doc>
<doc id="167270" url="https://ml.wikipedia.org/wiki?curid=167270" title="പുത്തൂരംപുത്രി ഉണ്ണിയാർച്ച">
പുത്തൂരംപുത്രി ഉണ്ണിയാർച്ച

വടക്കൻ പാട്ടുകളെ ആസ്പദമാക്കി പി.ജി. വിശ്വംഭരൻ സംവിധാനം ചെയ്ത് 2002-ൽ പുറത്തിറങ്ങിയ ഒരു മലയാളചലച്ചിത്രമാണ് പുത്തൂരംപുത്രി ഉണ്ണിയാർച്ച. വാണി വിശ്വനാഥ്, കുഞ്ചാക്കോ ബോബൻ, ദേവൻ, സിദ്ദിഖ്, ക്യാപ്റ്റൻ രാജു, ജോമോൾ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ശത്രുഘ്നനാണ് ചിത്രത്തിന്റെ തിരക്കഥ രചിച്ചത്. ഷൈനി ഫിലിംസിന്റെ ബാനറിൽ കെ. രാമകൃഷ്ണനാണ് ചിത്രം നിർമ്മിച്ചത്.

യൂസഫലി കേച്ചേരി എഴുതിയ ഗാനങ്ങൾക്ക് ഉഷാ ഖന്നയാണ് സംഗീതം പകർന്നത്. ജോൺസണാണ് ചിത്രത്തിന്റെ പശ്ചാത്തലസംഗീതം ഒരുക്കിയത്. ഛായാഗ്രാഹകൻ രാമചന്ദ്രബാബു, ചിത്രസംയോജകൻ ശ്രീകർ പ്രസാദ്, കലാസംവിധായകൻ ഗംഗൻ തലവിൽ തുടങ്ങിയ പ്രമുഖർ അണിയറയിൽ പ്രവർത്തിച്ചെങ്കിലും ചിത്രം വാണിജ്യപരമായും നിരൂപണപരമായും പരാജയമായിരുന്നു.


2000 ഡിസംബറിലാണ് ചിത്രത്തിന്റെ നിർമ്മാണമാരംഭിച്ചത്. ചിറ്റൂരിലെ ചേലൂർമനയിലാണ് ചിത്രീകരണം പ്രധാനമായും നടന്നത്.



</doc>
<doc id="167275" url="https://ml.wikipedia.org/wiki?curid=167275" title="ജോർജ്ജ് കണ്ടത്തിൽ">
ജോർജ്ജ് കണ്ടത്തിൽ

"ട്രാൻസാക്ഷണൽ അനാലിസിസ്" (വിനിമയ അപഗ്രഥനം) എന്ന മനശാസ്ത്ര ശാഖയെ ഇന്ത്യയ്ക്ക് പരിചയപ്പെടുത്തിയതിൽ പ്രമുഖനാണ് ഫാദർ ജോർജ്ജ് കണ്ടത്തിൽ എസ്.ജെ. (ജനനം 1920 ഡിസംബർ 25 - മരണം 2011 നവംബർ 7).കണ്ടത്തിൽ ജേക്കബിന്റെയും എലിസബത്തിന്റെയും മകനാണ്. 

ട്രാൻസാക്ഷണൽ അനാലിസിസിന്റെ ഇന്ത്യയിലെ സ്ഥാപകനായി ഫാദർ ജോർജ് കണ്ടത്തിൽ വിശേഷിപ്പിക്കപ്പെടുന്നു. അദ്ദേഹം 1971 - ൽ ഇടപ്പള്ളിയിൽ, ഇൻസ്റ്റിറ്റ്യൂട്ട് ഫോർ കൌൺസിലിംഗ് ആൻഡ് ട്രാൻസാക്ഷണൽ അനാലിസിസ് (ഐ.സി.ടി.എ.) എന്ന സ്ഥാപനം ആരംഭിച്ചു. പാസ്റ്ററൽ കൌൺസിലിംഗ് പഠിക്കുവാനായി കാലിഫോർണിയ സർവ്വകലാശാലയിൽ ചേർന്ന ഒരു ജസ്യൂട്ട് (ഈശോ സഭ) പാതിരിയായിരുന്ന ജോർജ്ജ് കണ്ടത്തിൽ, അവിടെ വെച്ച് ഡോ. എറിക് ബേൺ എന്ന മനശാസ്ത്രജ്ഞൻ വികസിപ്പിച്ചെടുത്ത ട്രാൻസാക്ഷണൽ അനാലിസിസിൽ ആകൃഷ്ടനായി. അദ്ദേഹം ബേണിന്റെ ശിഷ്യനായിരുന്ന മുരിയേൽ ജെയിംസിൽ നിന്നും നേരിട്ട് ടി.എ പഠിച്ച് പരിശീലകനാകുന്നതിനുള്ള യോഗ്യത നേടി. താൻ സ്ഥാപിച്ച ഐ. സി. ടി. എ. യിലൂടെ ടി.എ എന്ന് ചുരുക്കപ്പേരിൽ അറിയപ്പെടുന്ന ഈ മനശ്ശാസ്ത്ര പദ്ധതിക്ക് ദക്ഷിണേന്ത്യയിൽ നിരവധി അനുയായികളെ അദ്ദേഹം സൃഷ്ടിച്ചെടുത്തു. ഈ വിഷയത്തിൽ ഇംഗ്ലീഷിലും മലയാളത്തിലുമായി പല രചനകളും അദ്ദേഹം നടത്തിയിട്ടുണ്ട്. അദ്ദേഹത്തിന്റെ പ്രഥമ ശിഷ്യരിൽ ഒരാളാണ് സിസ്റ്റർ ആനി മരിയ.


</doc>
<doc id="167280" url="https://ml.wikipedia.org/wiki?curid=167280" title="സെപക് താക്രോ">
സെപക് താക്രോ

ഒരു കായിക വിനോദമാണ് സെപക് താക്രോ. കിക്ക് വോളിബോൾ എന്നും അറിയപ്പെടുന്നു.



ഐരോപ്പാ
ആസിയാ
അമരികാ
ഓസിയാനിയാ
ആപ്രിക്കാ



</doc>
<doc id="167281" url="https://ml.wikipedia.org/wiki?curid=167281" title="പൊതുജന സേവന പ്രക്ഷേപണം">
പൊതുജന സേവന പ്രക്ഷേപണം

ഏതൊരു മനുഷ്യനും അവനു ചുറ്റും നടക്കുന്ന കാര്യങ്ങൾ അറിയുവാനുള്ള സ്വാതന്ത്ര്യം ഉണ്ട്. ആ മൌലികാവകാശം സംരക്ഷിക്കപ്പെടുന്ന തരത്തിൽ, സാമ്പത്തികനേട്ടം ഉന്നം വെയ്ക്കാതെ, പൂർണ്ണമായും ജനസേവനം ലക്ഷ്യമിട്ടുകൊണ്ട്, ജനങ്ങളിൽ നിന്നു തന്നെ സാമ്പത്തികസമാഹരണം നടത്തി ജനങ്ങളിൽ തന്നെ നിയന്ത്രണാധികാരം നിക്ഷിപ്തമാക്കി കൊണ്ടുള്ള മാധ്യമപ്രക്ഷേപണ സമ്പ്രദായമാണ് പൊതുജന സേവന പ്രക്ഷേപണം (പബ്ലിക്ക് സർവീസ് ബ്രോഡ് കാസ്റ്റിങ്ങ് ). ഇത്തരം മാധ്യമപ്രവർത്തനങ്ങൾക്ക് യാതൊരു വിധ വാണിജ്യബന്ധങ്ങളോ ദേശ-വർഗ്ഗ വിവേചനമോ രാഷ്ട്രീയ ബന്ധങ്ങളോ രാഷ്ട്രീയ സമ്മർദ്ദങ്ങളോ വാണിജ്യസമ്മർദ്ദങ്ങളോ ഉണ്ടാകാൻ പാടില്ല. പൊതുജന സേവന പ്രക്ഷേപണത്തിലൂടെ ജനങ്ങളിലേക്ക് വിവരം, വിജ്ഞാനം, വിനോദം എന്നിവ വസ്തുനിഷ്ഠമായി യഥാസമയം എത്തിക്കുകയാണ് ലക്ഷ്യമിടുന്നത്. എല്ലാതരം ജനവിഭാഗങ്ങളേയും ഉൾകൊള്ളിക്കുന്നതിലൂടെയും, പ്രക്ഷേപണം ചെയ്യുന്ന പരിപാടികളിലെ വൈവിധ്യം കൊണ്ടും, പക്ഷപാതമില്ലാത്ത എഡിറ്റോറിയൽ രീതി കോണ്ടും, മതിയായ സാമ്പത്തിക ലഭ്യതയും സമാഹരണവും പ്രവർത്തന സുതാര്യതയും ഉള്ളിടത്തോളം പബ്ലിക്ക് സർവീസ് ബ്രോഡ് കാസ്റ്റിങ്ങിന് ജനാധിപത്യത്തിന്റെ ഒരു സുപ്രധാന ആണിക്കലായിട്ട് നിലനിൽക്കുവാൻ കഴിയും. 

പി.എസ്.ബിയ്ക്ക് ആഗോളതലത്തിൽ നൽകിയിട്ടുള്ള നിർവചനം ഇങ്ങനെയാണ്: “ഒരു സാർവ്വദേശീയ പൌരനായി നിന്നു കൊണ്ട് ജനങ്ങൾക്ക് വേണ്ടി ജനപക്ഷത്ത് നിന്നുകൊണ്ട് ജനങ്ങളോട് സംസാരിക്കുന്ന തരത്തിൽ പ്രവർത്തിക്കുന്ന ഒരു പൊതു സേവന സമ്പ്രദായമാണ് പി.എസ്.ബി. പി.എസ്.ബിക്ക് വേണ്ടി ആഗോളതലത്തിൽ അംഗീകരിക്കപ്പെട്ടുള്ള ബ്രിട്ടീഷ് മോഡൽ വ്യവസ്ഥകൾ താഴെ പറയുന്നു:

മേൽപ്പറഞ്ഞവയിൽ എല്ലാ തത്ത്വങ്ങളും ഒരേ സമയത്ത് നടപ്പിലാക്കുന്നതിന് ചില പ്രായോഗിക തടസങ്ങൾ ഉണ്ട്. ഉദാഹരണത്തിന് ജനസേവന പരിപാടികൾ എല്ലാവരിലും എത്തിക്കണമെന്ന ലക്ഷ്യം നടപ്പിലാക്കാൻ ഉദ്ദേശിച്ചുകൊണ്ട് ഒരു വലിയ ഭൂപ്രദേശത്തിന് മൊത്തമായിട്ട് ഒരു സംപ്രേക്ഷണ യൂണിറ്റ് തുടങ്ങിയാൽ പലകാരണങ്ങൾ കൊണ്ടും ആ പ്രക്ഷേപണതിൽ അവ്യക്തതയുണ്ടാകാറുണ്ട്. അതു കാരണം എല്ലാ ജനങ്ങളിലും ഗുണമേന്മയുള്ള പ്രക്ഷേപണം എത്തിക്കണമെന്നുള്ള അടിസ്ഥാന തത്ത്വം നടപ്പിലാക്കാൻ സാധിക്കുന്നില്ല. അതുമാത്രമല്ല, ആ ഭൂപ്രദേശത്തിൽ തന്നെ വ്യത്യസ്തമായ പല സമൂഹങ്ങളുണ്ടായിരിക്കാം. എല്ലാവിഭാഗങ്ങൾക്കും അവരവരുടേതാ‍യ അഭിരുചികളും ആസ്വാദനരീതിയുമുണ്ട്. അത് പരിഗണിക്കാതെയുള്ള ഒരു ഏകീകൃത പ്രക്ഷേപണം കൊണ്ട് കാര്യമായ പ്രയോജനമില്ല. അതിനാൽ ചില തത്ത്വങ്ങൾ പാലിക്കപെടുമ്പോൾ മറ്റു ചില തത്ത്വങ്ങൾ നടപ്പിലാക്കാൻ പറ്റാതെ പോകുന്നു. 

ഏതൊരു സംരംഭത്തെയും പോലെ പി.എസ്.ബിയുടെ ഗുണമേന്മയുള്ള പ്രവർത്തനത്തിന് മൂലധന സമാഹരണം അത്യാവശ്യമാണ്. രണ്ടു തരത്തിൽ ധനസ്മാഹരണം നടത്താം; വാണിജ്യാടിസ്ഥാനത്തിലല്ലാത്ത പ്രക്ഷേപണത്തിലൂടെയും, മറ്റൊന്ന് ഒരു ഉല്പന്നത്തിനോ മറ്റോ വിപണി കണ്ടെത്താൻ വേണ്ടി നടത്തുന്ന വാണിജ്യപ്രക്ഷേപണത്തിലൂടെ. ഇവിടെ ഒരു പ്രശ്നം വരുന്നത്, സ്വകാര്യവ്യക്തികളിൽ നിന്നോ പ്രസ്ഥാനങ്ങളിൽ നിന്നോ ഒരു പൊതുജന സേവന മാധ്യമം ധനം സമാഹരിക്കാൻ പാടില്ല എന്നതാണ്. ഇൻഡ്യയിൽ ദൂരദർശനും ആകാശവാണിയും വിക്റ്റേഴ്സും ആണ് പൊതുജന സേവന പ്രക്ഷേപണം നടത്തുന്നതിൽ മുൻപന്തിയിലുള്ളത്. മറ്റ് ഭൂരിഭാഗം മീഡിയകളും ബിസിനസ് ലക്ഷ്യത്തിൽ പ്രവർത്തിക്കുന്നവയാണ്. ഒരുകണക്കിന് അവ ചെയ്യുന്നതും ജനസേവനം തന്നെയാണ്; പക്ഷേ പി.എസ്.ബിയുടെ ധാർമിക തത്ത്വങ്ങൾ അവ പാലിക്കാറില്ല. ഉദാഹരണത്തിന് ഇൻഡ്യയിൽ ദൂരദർശനെ മാറ്റിനിർത്തിയാൽ പല ടെലിവിഷൻ ചാനലുകളും റേഡിയോ നിലയങ്ങളും സ്വകാര്യവ്യക്തികളുടേയോ സ്വകാര്യസ്ഥാപനങ്ങളുടേയോ ഉടമസ്ഥതയിലാണ്. അതുമാത്രമല്ല, മൂലധനസമാഹരണത്തിലും സ്വകാര്യതാനയം അവയ്ക്കുണ്ട്. എന്നാൽ ദൂരദർശനും ആകാശവാണിയും ഗവണ്മെന്റ് നിയന്ത്രണത്തിൽ, ഗവണ്മെന്റ് മുതൽമുടക്കിൽ പ്രവർത്തിക്കുന്നവയാണ്. എന്നാൽ ഗവണ്മെന്റ് മുതൽമുടക്കുന്നു എന്ന മട്ടിൽ അവശ്യസന്ദർഭങ്ങളിൽ അവ ഗവണ്മെന്റിനെ ന്യായീകരിക്കുകയോ വിമർശിക്കാതെയോ ഇരിക്കില്ല. അതാണ് പി.എസ്.ബിയുടെ പ്രത്യേകത. അത് എപ്പോഴും ജനപക്ഷത്താണ്.


</doc>
<doc id="167293" url="https://ml.wikipedia.org/wiki?curid=167293" title="നക്ഷത്രതാരാട്ട്">
നക്ഷത്രതാരാട്ട്

ശത്രുഘ്നന്റെ തിരക്കഥയിൽ എം. ശങ്കർ സംവിധാനം ചെയ്ത് 1998-ൽ പുറത്തിറങ്ങിയ ഒരു മലയാളചലച്ചിത്രമാണ് നക്ഷത്രതാരാട്ട്. കുഞ്ചാക്കോ ബോബൻ, ശാലിനി, തിലകൻ, ഭാരതി എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. കുഞ്ചാക്കോ ബോബൻ നായകനായി രണ്ടാമതു പുറത്തിറങ്ങിയ ചിത്രവുമാണിത്.




</doc>
<doc id="167301" url="https://ml.wikipedia.org/wiki?curid=167301" title="പശ്ചിമാഫ്രിക്കൻ കറുത്ത കാണ്ടാമൃഗം">
പശ്ചിമാഫ്രിക്കൻ കറുത്ത കാണ്ടാമൃഗം

കാണ്ടാമൃഗങ്ങളിൽ വംശനാശം സംഭവിച്ച ഒരിനമാണ് പശ്ചിമ ആഫ്രിക്കൻ കറുത്ത കാണ്ടാമൃഗം (West African Black Rhinoceros). "റൈനൊസിറോറ്റിഡെ" ("Rhinocerotidae") എന്ന കുടുംബത്തിൽ ഉൾപ്പെടുന്ന ഈ കുടുംബത്തിൽ അഞ്ച് ഉപജാതികളുണ്ട്. ഇതിൽ രണ്ടെണ്ണം ആഫ്രിക്കയിലും ബാക്കിയുള്ളവ ഏഷ്യയിലും കാണപ്പെടുന്നു. കാണ്ടാമൃഗങ്ങളിൽ മൂന്ന് ഇനങ്ങളെ ചുവന്ന പട്ടികയിൽ ഉൾപ്പെടുത്തിയിട്ടുണ്ട്. അവയിലൊന്നാണ് ഈ ഇനം. ഒരിക്കൽ, ആഫ്രിക്കൻ സാവന്ന സമതലങ്ങളിൽ ഇവ സമൃദ്ധമായി ജീവിച്ചിരുന്നു. വേട്ടയാടി നശിപ്പിക്കപ്പെട്ടതിനാൽ ഇവയിൽ ഒന്നും തന്നെ ഇനി ഭൂമിയിൽ അവശേഷിച്ചിട്ടില്ല എന്ന് 2011 ൽ ഐ.യു.സി.എൻ. വെളിപ്പെടുത്തിയിരുന്നു.

<References >


</doc>
<doc id="167305" url="https://ml.wikipedia.org/wiki?curid=167305" title="1866">
1866

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ അറുപത്തിആറാം വർഷമായിരുന്നു 1866.


</doc>
<doc id="167312" url="https://ml.wikipedia.org/wiki?curid=167312" title="അബ്ദുൽ ഖാദർ അൽ-ജസാഇരി">
അബ്ദുൽ ഖാദർ അൽ-ജസാഇരി

അൽജീറിയൻ ദേശീയനേതാവായിരുന്നു അബ്ദുൽ ഖാദിർ അൽ-ജസാഇരി (). വടക്കു പടിഞ്ഞാറെ അൽജീറിയയിലെ മസ്കാറയ്ക്കടുത്ത ഖൈത്വമഃ എന്ന ഗ്രാമത്തിൽ 1808 സെപ്റ്റംബർ 6-ന് ഖാദിരി സൂഫി താരീഖത്തിന്റെ തലവനായിരുന്ന മൊഹിയുദ്ദീൻ മുഹമ്മദ് മുസ്തഫയുടെ മൂന്നാമത്തെ പുത്രനായി ഇദ്ദേഹം ജനിച്ചു. പ്രസിദ്ധ സൂഫി സന്യാസി ശൈഖ് അബ്ദുൽ ഖാദിർ ജീലാനി യുടെ വംശപരമ്പരയിൽ പെട്ടതാണ് കുടുംബം. ബാല്യകാലത്ത് പല വിഷമങ്ങളും നേരിട്ടതുകൊണ്ട് സാമാന്യ വിദ്യാഭ്യാസം മാത്രമേ ലഭിച്ചുള്ളു. പിതാവിനെ പോലെ സൂഫിസത്തിൽ തത്പരനായിരുന്നു. ഖാദിരിയ്യ , ദർഖാവിയ്യ സൂഫി സരണി ആയിരുന്നു ജസാഇരിയുടേത്. ആത്മീയ- മത കർമ്മ ശാസ്ത്രത്തിൽ പ്രാഥമിക വിദ്യാഭ്യാസം നേടിയതിനു ശേഷം വഹ്‌റാൻ, അർസിയു എന്നിവിടങ്ങളിൽ ഉപരിപഠനം നടത്തി. ഖുർആൻ മനഃപാഠമാക്കുകയും ഇൽമുൽകലാമിലും ഭാഷയിലും അവഗാഹം നേടുകയും കായികാഭ്യാസം വശമാക്കുകയും ചെയ്തു. മതാനുഷ്ഠാനനിഷ്ഠനായിരുന്ന ഇദ്ദേഹം പതിനെട്ടാമത്തെ വയസ്സിൽ ഹജ്ജ് ചെയ്തു.

1830 വരെ മൂന്നു നൂറ്റാണ്ടു കാലം(1518-1830) അൾജീരിയ ഉസ്മാനിയ ഖിലാഫത്തിനു കീഴിലായിരുന്നു. 1830 ജൂൺ 14ന് അൾജീരിയയിലെത്തിയ ഫ്രഞ്ച് സൈന്യം തുർക്കി ഗവർണറുടെ സൈന്യത്തെ പരാജയപ്പെടുത്തുകയും രാജ്യം കൊള്ളയടിക്കുകയും ചെയ്തു . അൾജീരിയൻ വംശജർ കൂട്ടക്കൊല ചെയ്യപ്പെട്ടു, ആരാധനാലയങ്ങൾ തകർക്കപ്പെട്ടു . ഇതോടെ അധിനിവേശത്തിനെതിരെ സൂഫികൾ വിപ്ലവത്തിന് ആഹ്വാനം ചെയ്തു. ജസാഇരിയുടെ പിതാവായ മുഹ്‌യിദ്ദീൻ ഹസനിയുടേതായിരുന്നു. ഫ്രഞ്ചുകാർക്കെതിരെ ധർമയുദ്ധത്തിനിറങ്ങാൻ അദ്ദേഹം ആഹ്വാനം ചെയ്തു. 1832ൽ സമരത്തിന്റെ നേതൃത്വം മകൻ അബ്ദുൽ ഖാദിർ അൽ ജസാഇരിക്ക് കൈമാറി

ചെറുപ്പത്തിലേ രാഷ്ട്രീയ കാര്യങ്ങളിലുള്ള അറിവും താൽപര്യവും ആഫ്രിക്കൻ നാഗരികതയെക്കുറിച്ച് ജസാഇരിയെ ബോധവാനാക്കിയിരുന്നു. ഇസ്‌ലാമിക ലോകത്തെ ചലനങ്ങൾ സസൂക്ഷ്മം വീക്ഷിക്കുന്ന പിതാവിന്റെ കൂടെയുള്ള യാത്രകൾ ഈ ബോധത്തെ കൂടുതൽ സജീവമാക്കി.ചെയ്തു. 
പിതാവിൽ നിന്നും നേതൃത്വം ഏറ്റെടുത്ത ജസാഇരിക്ക് പിന്നിൽ .ജനങ്ങൾ സംഘടിച്ചു. 1832 ന് അൽ നവംബർ 22-ന് മസ്കാറയിലെ അമീറായി അബ്ദുൽ ഖാദർ തിരഞ്ഞെടുക്കപ്പെട്ടു. പതിനഞ്ച് വർഷത്തോളം നിരന്തര സമരമായിരുന്നു. ദർഖാവിയ്യ സൂഫി സരണിയുടെ വക്താവായിരുന്ന ജസാഇരി സമർത്ഥനായ നയതന്ത്രജ്ഞനും ധിഷണാശാലിയായ സൈനിക മേധാവിയുമായിരുന്നു. അദ്ദേഹം പ്രകടിപ്പിച്ച സ്ഥൈര്യവും പോരാട്ടവീര്യവും ഒരു നൂറ്റാണ്ട് നീണ്ടുനിന്ന സ്വാതന്ത്ര്യ സമരം ആവേശമുൾക്കൊണ്ടത് ഈ പോരാട്ടങ്ങളിൽ നിന്നായിരുന്നു.

ജസാഇരി നയിച്ച ചെറുത്തുനിൽപ് രണ്ടു ഘട്ടങ്ങളായി വിഭജിക്കാവുന്നതാണ്. 1832 മുതൽ 1839 വരെയാണ് ഒന്നാം ഘട്ടം. തുടർച്ചയായ സമരങ്ങൾ വിജയം കണ്ട കാലമായിരുന്നു ഇത്. 1832 മുതൽ 1834 വരെ നടന്ന യുദ്ധത്തിൽ ഫ്രഞ്ചുകാർ പരാജിതരാവുകയും പശ്ചിമ അൽജീരിയയുടെ അധിക ഭാഗവും വിട്ടുതരാമെന്ന് ഒത്തുതീർപ്പിലെത്തുകയും ചെയ്തു. ആദ്യ യുദ്ധ വിജയത്തിന് ശേഷം തടവിലാക്കപ്പെട്ട ഫ്രഞ്ച് പടയാളികളെ സുരക്ഷിതമായി അവരുടെ നാടുകളിലെത്തിച്ചു കൊടുത്തു ജസാഇരി മാതൃക കാട്ടി .എന്നാൽ സന്ധിയുണ്ടാക്കി തൊട്ടടുത്ത വർഷം ഒത്തുതീർപ്പ് ലംഘിച്ച ഫ്രഞ്ച് ഭരണകൂടം അൾജീരിയയെ കോളനിയായി പ്രഖ്യാപിച്ചു. ജസാഇരി പരമാവധി ശക്തിസംഭരിച്ച് പോരാട്ടം തുടർന്നു. 1837 മെയ് 30ന് വീണ്ടും സന്ധിയാവുകയും തീരപ്രദേശമൊഴികെയുള്ള ഭാഗങ്ങൾ വിട്ടുകൊടുക്കാൻ ഫ്രാൻസ് തയ്യാറാവുകയും ചെയ്തു.ടാഫ്ന സന്ധി ലംഘിച്ചു 1839ൽ തുർക്കികളുടെ അവസാന ശക്തികേന്ദ്രമായ കോൺസ്റ്റന്റൈൻ ഫ്രഞ്ചുസേന പിടിച്ചടക്കിയതോടെ അന്തരീക്ഷം ഒന്നുകൂടി കലങ്ങി. ചെറുത്തു നിൽപിന്റെ രണ്ടാം ഘട്ടം ഇവിടെ ആരംഭിക്കുന്നു. അറബികളുടെയും, ബർബരികളുടെയും ഐക്യനിര കെട്ടിപ്പൊക്കിയ ജസാഇരി അന്തിമ യുദ്ധത്തിനിറങ്ങി. തുടർച്ചയായ സംഘട്ടനങ്ങൾക്കിടയിൽ 1844ൽ കിഴക്കൻ അൾജീരിയ ഏറെക്കുറെ ഫ്രഞ്ച് അധീനതയിലായി.

നിരവധി അൾജീരിയൻ ഗോത്രങ്ങൾ കൂറുമാറി ഫ്രഞ്ചുകാർക്കൊപ്പം ചേർന്നതോടെ ജസാഇരി മൊറോക്കോയിലേക്ക് പലായനം ചെയ്യാൻ നിർബന്ധിതനായി. സുരക്ഷിതമായ സ്ഥലത്തിരുന്ന് ശക്തി സംഭരിക്കുകയായിരുന്നു ലക്ഷ്യം. എന്നാൽ ഫ്രഞ്ചു ഭീഷണിക്കു മുമ്പിൽ ചകിതനായ മൊറോക്കോ ഭരണാധികാരി മൗലായെ അബ്ദുറഹ്മാൻ അഭയം പിൻവലിച്ചു. തിരിച്ചെത്തിയ ജസാഇരി പോരാട്ടം തുടർന്നെങ്കിലും സായുധവും സംഘടിതവുമായ ഒരു സൈന്യത്തിനു മുന്നിൽ പിടിച്ചുനിൽക്കുക ദുഷ്‌കരമായിരുന്നു.
ഒടുവിൽ തനിക്കും തന്നെ അനുഗമിക്കാൻ താൽപര്യമുള്ളവർക്കും ഏതെങ്കിലും കിഴക്കൻ പ്രദേശത്തേക്കു പോകാൻ അനുവാദം വേണമെന്ന വ്യവസ്ഥയിൽ 1847 ഡിസംബറിൽ ജസാഇരി കീഴടങ്ങി. കൂടെയുള്ളവർ കൂട്ടക്കൊല ചെയ്യപ്പെടുന്നതൊഴിവാക്കാനായിരുന്നു ഇത്. ഒത്തുതീർപ്പുവ്യവസ്ഥ ലംഘിച്ച ഫ്രാൻസ് അദ്ദേഹത്തെ തടവിലാക്കി. കുടുംബത്തിനും സംരക്ഷണം നൽകാമെന്ന് ഫ്രഞ്ചുകാർ വാഗ്ദാനം ചെയ്തിരുന്നുവെങ്കിലും അവരെയും ബന്ധനസ്ഥനാക്കുകയാണുണ്ടായത്. ടൂളാൻ, പാഉ, അംബോയ് എന്നിവിടങ്ങളിലാണ് ജസാഇരി കാരാഗൃഹത്തിൽ കഴിഞ്ഞത്. 
വ്യവസ്ഥ ഒഴിവാക്കി ഫ്രാൻസിന് വഴങ്ങുകയാണെങ്കിൽ തടവിൽ നിന്ന് മോചിപ്പിച്ച് വിലപ്പെട്ട പാരിതോഷികങ്ങൾ നൽകാമെന്ന് ഫ്രഞ്ച് രാജാവിന്റെ വാഗ്ദാനമുണ്ടായിരുന്നു. അദ്ദേഹമത് നിരസിച്ചു.

ഫ്രാൻസിന്റെ സമ്പത്ത് മുഴുവൻ നൽകാമെന്ന് വാക്കുതന്നാലും എന്റെ മുന്നിലവ കൊണ്ട് വന്ന് വെച്ചാലും ഞാനത് സ്വീകരിക്കില്ല. തിരമാലകൾ ഗർജിക്കുന്ന സമുദ്രത്തിലേക്ക് എന്നെ പിടിച്ച് തള്ളുന്നതാണ് നിങ്ങൾ പരസ്യമായും ഔദ്യോഗികമായും എന്നോട് ചെയ്ത കരാർ ലംഘിക്കുന്നതിനേക്കാൾ എനിക്കിഷ്ടം. ഇവിടെ ഞാൻ നിങ്ങളുടെ അതിഥിയാണ്. എന്നെ എത്രകാലം വേണമെങ്കിലും നിങ്ങൾക്ക് തടവിലിടാം. അതിന്റെ അപമാനം എനിക്കല്ല; നിങ്ങൾക്കു തന്നെയാണ്. പോരാളിയുടെ ആയുധത്തെക്കാൾ പ്രഹരശേഷിയുള്ള ജസാഇരിയുടെ വാക്കുകൾ.

1852ൽ ജയിൽ മോചിതനായ ജസാഇരി സുൽത്താൻ അബ്ദുൽ മജീദിന്റെ അതിഥിയായി ഇസ്തംബൂളിൽ നാലു വർഷം കഴിഞ്ഞു. പിന്നീട് ഡമസ്‌കസിൽ സ്ഥിരതാമസമാക്കി.ഡമാസ്കസിനെ ലക്ഷ്യമാക്കിയും ഫ്രഞ്ച് സേന നീക്കം തുടങ്ങി.ഫ്രഞ്ചുകാരുടെ സിറിയയിലെയും ലെബനോനിലെയും ഫ്രഞ്ച് ആക്രമണം കലാപങ്ങൾ ഉണ്ടാക്കുമെന്ന് ജസാഇരി മുന്നറിയിപ്പ് നൽകിയിരുന്നുവെങ്കിലും ഫ്രഞ്ച് സൈന്യം ഇവിടം ആക്രമിക്കുകയും മുസ്ലിം ആരാധനാലയങ്ങൾ നശിപ്പിക്കുകയും ചെയ്തു ഇതോടെ നഗരങ്ങളിൽ അക്രമം പൊട്ടിപ്പുറപ്പെട്ടു ജനക്കൂട്ടത്തിൽനിന്ന് 12,000 ക്രിസ്ത്യാനികളെ രക്ഷപ്പെടുത്തി ജസാഇരിയും കൂട്ടരും സംരക്ഷണം നൽകി .ഇതിന്റെ പേരിൽ നെപ്പോളിയൻ "ഗ്രാന്റ് കോർഡൻ" എന്ന സ്ഥാനം നൽകി അദ്ദേഹത്തെ ആദരിച്ചു . നെപ്പോളിയൻ III-ന്റെ അൽജീറിയൻ നയത്തിൽ വ്യതിയാനം വരുത്തുവാൻ ശ്രമം നടത്തിയെങ്കിലും അതിൽ ഇദ്ദേഹം വിജയിച്ചില്ല.

. 1883 മേയ് 25-ന് ഡമാസ്കസിൽവച്ച് അബ്ദുൽഖാദർ നിര്യാതനായി. അദ്ദേഹത്തിന്റെ ആഗ്രഹ പ്രകാരം സൂഫി യോഗിയായിരുന്ന ഇബ്നു അറബി യുടെ ശവ കുടീരത്തിനു സമീപം തന്നെ ജസാഇരിയെയും മറമാടി. 1985ൽ ജസാഇരിയോടുള്ള ബഹുമാനസൂചകമായി അൾജീരിയൻ ഗവൺമെന്റ് കോൺസ്റ്റന്റൈൻ നഗരത്തിൽ ജംഇയ്യത്തുൽ അമീർ അബ്ദുൽ ഖാദിരിൽ ഇസ്‌ലാമിയ്യ എന്ന സർവകലാശാല സ്ഥാപിച്ചിട്ടുണ്ട്.

അധിനിവേശ വിരുദ്ധ പോരാട്ടത്തിന്റെ ആദ്യനാളുകളിൽ ഫ്രഞ്ച് സൈന്യത്തെ തടഞ്ഞുനിർത്താൻ ജസാഇരിക്കു സാധിച്ചിരുന്നുവെന്ന് പറഞ്ഞല്ലോ. അന്ന് വ്യവസ്ഥാപിതമായൊരു ഭരണകൂടം സ്ഥാപിച്ച് മാതൃക കാണിച്ചിട്ടുണ്ടദ്ദേഹം. തഖ്ദമഃ തലസ്ഥാനമാക്കി അധീനതയിലുള്ള പ്രവിശ്യകളിൽ പ്രാദേശിക സ്വാധീനമുള്ള നേതാക്കളെ ഭരണാധികാരിയായി നിശ്ചയിച്ചു. പ്രക്ഷുബ്ധമായ ചുറ്റുപാടിലും നികുതി പിരിവുകൾ ക്രമപ്രകാരം നടത്തുകയും ഖുർആൻ സൂക്തങ്ങൾ മുദ്രണം ചെയ്ത് അൽമുഹമ്മദിയ്യ എന്ന പേരിൽ നാണയങ്ങൾ അടിച്ചിറക്കുകയും ചെയ്തു. മുന്നൊരുക്കത്തിനു അവസരമൊക്കും മുമ്പെ യുദ്ധമുഖത്തേക്കെടുത്തെറിയപ്പെട്ടുവെങ്കിലും 8000 പേരുള്ള കാലാൾപ്പടയും 2000 പേരടങ്ങുന്ന കുതിരപ്പടയുമടക്കം മോശമല്ലാത്ത ഒരു സൈന്യവും സ്വന്തമായൊരു ആയുധ നിർമ്മാണശാലയും അദ്ദേഹത്തിനുണ്ടായിരുന്നു. ഭരണപാടവം കൊണ്ടാവണം, സുൽത്വാനുൽ അറബ് (അറബികളുടെ സുൽത്താൻ ) എന്ന സ്ഥാനം ജനങ്ങളദ്ദേഹത്തിനു കൽപിച്ച് കൊടുക്കുകയും അമീറുൽ മുഅ്മിനീൻ (വിശ്വാസ്സികളുടെ നേതാവ് ) എന്ന് സംബോധന ചെയ്യുകയും ചെയ്തത്.

ഫ്രഞ്ച് സൈന്യത്തിന്റെ തടവിൽ കഴിയുന്ന കാലത്ത് അൽമവാഖിഫ് എന്ന മൂന്ന് വാള്യങ്ങളുള്ള സൂഫി തസവ്വുഫ് (ആത്മീയ സംസ്കരണം ) സംബന്ധമായ ഒരു ഗ്രന്ഥവും ‘ദിക്‌റുൽ ആഖിൽ’ എന്ന ചെറുഗ്രന്ഥവും രചിച്ചിട്ടുണ്ട്. ഒരു കവിതാ സമാഹാരവും അദ്ദേഹത്തിന്റേതായുണ്ട്. കടുത്ത എതിരാളിയായ മാർഷൽ ജഗീദിന് ജയിലിൽ വെച്ച് അദ്ദേഹമെഴുതിയ കത്തുകൾ പ്രസിദ്ധമാണ്. ഖുർആനും പ്രവാചക വചനങ്ങളും ഉച്ചരിച്ചുകൊണ്ടായിരുന്നു അവയിലേറെയും.

പ്രത്യുൽപന്നമതിയായ ശത്രുവാണ് അദ്ദേഹം. തന്റെ ധൈഷണിക പ്രഭാവത്തിനും താൻ ഏറ്റെടുത്ത മഹാ കർത്തവ്യത്തിനും അറബ് ജനത നൽകിയ ആദരവും അംഗീകാരവും ഫലപ്രദമായി പ്രയോജനപ്പെടുത്തുന്നതിൽ അദ്ദേഹം പൂർണമായും വിജയിച്ചു. അധികാരമോഹിയല്ല അബ്ദുൽ ഖാദിർ; ഒരു തരം പ്രവാചകനാണ്. മാർഷൽ ബുഗീദിന്റെ സാക്ഷ്യപ്പെടുത്തൽ.




</doc>
<doc id="167323" url="https://ml.wikipedia.org/wiki?curid=167323" title="2003">
2003

ഗ്രിഗോറിയൻ കാലഗണനാരീതി പ്രകാരമുള്ള, ഇരുപത്തൊന്നാം നൂറ്റാണ്ടിലെ മൂന്നാം വർഷമായിരുന്നു 2003.


</doc>
<doc id="167328" url="https://ml.wikipedia.org/wiki?curid=167328" title="രാം തീരത്ഥ്">
രാം തീരത്ഥ്

ഭാരതത്തിലെ പ്രശസ്തനായ തത്ത്വജ്ഞാനിയും ഹിന്ദു സന്യാസിയുമായിരുന്നു സ്വാമി രാം തീരത്ഥ് (ഹിന്ദി: स्वामी रामतीर्थ ഒക്ടോബർ 22, 1873 – 27 ഒക്ടോബർ 1906).വിവേകാന്ദ സ്വാമികളുടെ പിന്മുറകാരനായി അറിയപെടുന്ന അദ്ദേഹം അമേരിക്കയിൽ നിരവധി പ്രഭാഷണങ്ങൾ നടത്തിട്ടുണ്ട് .1902 ൽ അമേരികയിൽ എത്തുകയും നിരവധി ഇന്ത്യൻ വിദ്യാർത്ഥികൾക്ക് സ്കോളർഷിപ്പ്നേടികൊടുക്കുവാൻ പ്രയത്നിക്കുകയും ചെയ്തിട്ടുണ്ട്.
പഞ്ചാബിലെ മുരളിവാല ഗ്രാമത്തിൽ(ഇപ്പോൾ പാകിസ്താൻ പഞ്ചാബിൽ) പണ്ഡിറ്റ്‌ ഹിരനന്ദ് ഗോസ്വാമിയുടെ മകനായി 22 ഒക്ടോബർ 1873ൽ ജനിച്ചു.വളരെ ചെറുപ്രായത്തിൽ തന്നെ അദ്ദേഹത്തിന്റെ അമ്മ മരിച്ചു.പിന്നീട് മൂത്തജ്വേഷ്ടനായ ഗോസ്സൈൻ ഗുരുദാസ് ആണ് അദ്ദേഹത്തെ വളർത്തിയത്.ലാഹോർ ഗവൺമെന്റ് കോളേജിൽ നിന്നും ഗണിതശാസ്ത്രത്തിൽ ബിരുദാനന്തര ബിരുദം കരസ്ഥമാക്കിയ ശേഷം ഫോർമാൻ ക്രിസ്ത്യൻ കോളേജിൽ അധ്യാപകനായി നിയമിതനായി.1897 ൽ സ്വാമി വിവേകാനന്ദനെ കണ്ടു. പിന്നീടുള്ള ജീവിതം സന്യാസിയകുവാൻ തീരുമാനിച്ചു.
ഇന്ത്യയിലെ വിപ്ലവകാരി പണ്ഡിറ്റ്‌ രാം പ്രസാദ്‌ ബിസ്മില്ലന്റെ ജീവിതത്തിലും കവിതയിലും സ്വാമി രാം തീരത്ഥ് സ്വാധീനം ചെലുത്തിയതായി രാം പ്രസാദിന്റെ കവിതകളിൽ നിന്നും മനസ്സിലാക്കാവുന്നതാണ്.1920ൽ പ്രസിദ്ധികരിച്ച "മാൻ കി ലഹർ" എന്ന പുസ്തകത്തിൽ "യുവ സന്യാസി" എന്ന പേരിലുള്ള കവിത സ്വാമി രാം തീരത്ഥനെ കുറിച്ച് പണ്ഡിറ്റ്‌ രാം പ്രസാദ്‌ ബിസ്മിൽ എഴുതിയതാണ്.



</doc>
<doc id="167331" url="https://ml.wikipedia.org/wiki?curid=167331" title="സന്തോഷ് ജോഗി">
സന്തോഷ് ജോഗി

ഒരു മലയാളചലച്ചിത്ര നടനാണ് സന്തോഷ് ജോഗി (1974/1975 – ഏപ്രിൽ 13, 2010). ഒരു ഗായകനുമായിരുന്ന സന്തോഷ് ഏകദേശം മുപ്പതോളം ചിത്രങ്ങളിൽ അഭിനയിച്ചിട്ടുണ്ട്. മുംബൈയിലെ ഒരു ഹിന്ദുസ്ഥാനി സംഗീതസംഘത്തിൽ ഗായകനായി പ്രവർത്തിച്ചിരുന്നു. "ജോഗീസ്" എന്ന ഈ ട്രൂപ്പിന്റെ പേരു ചേർത്താണ് ഇദ്ദേഹം പിന്നീട് അറിയപ്പെട്ടത്. തൃശ്ശൂർ ജില്ലയിലെ ഇരവിമംഗലത്ത് ഒര്യംപുറത്ത് സേതുമാധവന്റെയും മാലതിയുടെയും മകനായി ജനിച്ചു. അയ്യന്തോളിൽ ഒരു ഫ്ലാറ്റിലാണ് സന്തോഷ് കുടുംബസമേതം താമസിച്ചിരുന്നത്. പൂനയിലെ വ്യാസ കോളേജിൽ നിന്നും വിദ്യാഭ്യാസം നടത്തി. ദുബായിൽ ഗായകനായും ജോലി ചെയ്തിരുന്നു. പിന്നീടാണ് സന്തോഷ് ചലച്ചിത്രാഭിനയം ആരംഭിച്ചത്. കീർത്തിചക്ര എന്ന ചിത്രത്തിലെ "കിഷോരിലാൽ" എന്ന കഥാപാത്രത്തിലൂടെയാണ് ഇദ്ദേഹം ശ്രദ്ധേയനായത്. അറിയപ്പെടാത്ത ചില കാരണങ്ങളാൽ സന്തോഷ് ജോഗി തന്റെ സുഹൃത്തിന്റെ ഫ്ലാറ്റിൽ 2010 ഏപ്രിൽ 13-ന് ആത്മഹത്യ ചെയ്തു. 


</doc>
<doc id="167335" url="https://ml.wikipedia.org/wiki?curid=167335" title="മയിൽപ്പീലിക്കാവ്">
മയിൽപ്പീലിക്കാവ്

അനിൽ ബാബു സംവിധാനം ചെയ്ത് 1998-ൽ പുറത്തിറങ്ങിയ ഒരു മലയാളചലച്ചിത്രമാണ് മയിൽപ്പീലിക്കാവ്. കുഞ്ചാക്കോ ബോബൻ, ജോമോൾ, തിലകൻ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. കുഞ്ചാക്കോ ബോബൻ നായകനായി അഭിനയിക്കുന്ന മൂന്നാമത്തെ ചിത്രമാണിത്. പുനർജന്മമാണ് ഈ ചിത്രത്തിന്റെ പ്രമേയം.


എസ്. രമേശൻ നായർ എഴുതിയ ഗാനങ്ങൾക്ക് സംഗീതം പകർന്നിരിക്കുന്നത് ബേണി ഇഗ്നേഷ്യസ് ആണ്. ചിത്രത്തിന്റെ പശ്ചാത്തലസംഗീതം മോഹൻ സിത്താര ഒരുക്കിയിരിക്കുന്നു. ജോണി സാഗരിഗ ഓഡിയാ ആണ് ഗാനങ്ങൾ വിപണനം ചെയ്തത്.


</doc>
<doc id="167339" url="https://ml.wikipedia.org/wiki?curid=167339" title="എസ്. രമേശൻ നായർ">
എസ്. രമേശൻ നായർ

മലയാളത്തിലെ ഒരു കവിയും ചലച്ചിത്രഗാനരചയിതാവുമാണ് എസ്. രമേശൻ നായർ. ഏകദേശം 450 ഓളം ഗാനങ്ങൾ ഇദ്ദേഹം രചിച്ചിട്ടുണ്ട്, അതോടൊപ്പം നിരവധി ഹൈന്ദവ ഭക്തിഗാനങ്ങളും ഇദ്ദേഹം രചിച്ചിട്ടുണ്ട്. 2010-ലെ കേരളസാഹിത്യ അക്കാദമിയുടെ സമഗ്രസംഭാവനയ്ക്കുള്ള പുരസ്കാരവും ആറാം വെണ്ണിക്കുളം സ്മാരക പുരസ്കാരവും ആശാൻ പുരസ്കാരവും ഇദ്ദേഹത്തിനു ലഭിച്ചിട്ടുണ്ട്. 2018 ലെ കേന്ദ്ര സാഹിത്യ അക്കാദമി പുരസ്കാരം ഗുരുപൗർണ്ണമി എന്ന കാവ്യ സമാഹാരത്തിനു ലഭിച്ചു. 

1948 മേയ് 3-ന് കന്യാകുമാരി ജില്ലയിലെ കുമാരപുരത്ത് ജനിച്ചു. കേരള ഭാഷാ ഇൻസ്റ്റിറ്റ്യൂട്ടിൽ സബ് എഡിറ്ററായും ആകാശവാണിയിൽ നിർമ്മാതാവായും പ്രവർത്തിച്ചിരുന്നു. 1985-ൽ പുറത്തിറങ്ങിയ പത്താമുദയം എന്ന ചലച്ചിത്രത്തിലെ ഗാനങ്ങൾ രചിച്ചുകൊണ്ടാണ് മലയാളചലച്ചിത്ര രംഗത്ത് രമേശൻ നായർ പ്രവേശിക്കുന്നത്. തപസ്യ കലാസാഹിത്യ വേദിയുടെ നിലവിലെ സംസ്ഥാന പ്രസിഡണ്ടാണ് ഇദ്ദേഹം. പി. രമയാണ് ഭാര്യ. ഏക മകൻ മനു രമേശൻ സംഗീതസംവിധായകനാണ്.


</doc>
<doc id="167342" url="https://ml.wikipedia.org/wiki?curid=167342" title="മഴവില്ല് (ചലച്ചിത്രം)">
മഴവില്ല് (ചലച്ചിത്രം)

ദിനേശ് ബാബു സംവിധാനം ചെയ്ത് 1999-ൽ പുറത്തിറങ്ങിയ ഒരു മലയാളചലച്ചിത്രമാണ് മഴവില്ല്. കുഞ്ചാക്കോ ബോബൻ, പ്രീതി ഝംഗിയാനി, വിനീത് എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ദിനേശ് ബാബുവിന്റെ തന്നെ കന്നഡ ചലച്ചിത്രമായ "അമൃത വർഷിനി"യുടെ പുനരാവിഷ്കരണമാണ് ഈ ചിത്രം. സംവിധായകന്റെ കഥയ്ക്കും തിരക്കഥയ്ക്കും ജെ. പള്ളാശ്ശേരിയാണ് സംഭാഷണം രചിച്ചത്. ദിനേശ് ബാബു തന്നെയാണ് ഛായാഗ്രഹണവും നിർവ്വഹിച്ചിരിക്കുന്നത്.




</doc>
<doc id="167345" url="https://ml.wikipedia.org/wiki?curid=167345" title="ജോൺ നോയിമൻ">
ജോൺ നോയിമൻ

റോമൻ കത്തോലിക്കാ സഭയിലെ ഒരു വിശുദ്ധനും വടക്കേ അമേരിക്കയിൽ നിന്നുള്ള ആദ്യ വിശുദ്ധനുമാണ് ജോൺ നോമിയൻ (1811, മാർച്ച് 28 - 1860, ജനുവരി 5). 
ഒരു കമ്മ്യൂണിസ്റ്റ് രാജ്യമായ സെക്കോസ്ളവോക്യായിൽ 1811-ൽ ഭക്തരായ മാതാപിതാക്കളിൽനിന്നു ജനിച്ചു. സ്വന്തം നാട്ടിൽതന്നെ സെമിനാരിയിൽ ചേർന്ന് വൈദികവിദ്യാഭ്യാസം പൂർത്തിയാക്കിയെങ്കിലും ആവശ്യത്തിനുമാത്രം വൈദികർ രൂപതയിലുണ്ടെന്ന കാരണത്താൽ അവിടുത്തെ മെത്രാൽ അദ്ദേഹത്തിന് പട്ടം നൽകിയില്ല.1835-ൽ ജോൺ ന്യൂയോർക്കിലെത്തി. ഒരു ഡോളറാണ് അപ്പോൾ അദ്ദേഹത്തിന്റെ കൈയിലുണ്ടായിരുന്നത്. കരുണാനിധിയായ ഒരു വൈദികൻ ജോണിനെ സഹായിച്ചു. അദ്ദേഹം ജോണിനെ ന്യൂയോർക്ക് മെത്രാപ്പോലീത്തായുടെ അടുക്കലേയ്ക്കാനയിക്കുകയും വേണ്ട പരിശോധനകൾ നടത്തിയശേഷം മെത്രാൻ അദ്ദേഹത്തെ പുരോഹിതനായി അഭിഷേചിക്കുകയും ചെയ്തു. നയാഗ്രാ പ്രദേശങ്ങളിൽ ഫാദർ ജോൺ ത്യാഗപൂർവ്വം സേവനം ചെയ്തു. അവിടെ സൗകര്യങ്ങളൊന്നും ഉണ്ടായിരുന്നില്ല. എന്നിട്ടും കാൽനടയായി വളരെയേറെ യാത്രചെയ്ത് തന്റെ ആത്മീയ മക്കളെ സന്ദർശിച്ചിരുന്നു.1852-ൽ ഫാദർ ജോണിനെ ഫിലാഡൾഫിയ മെത്രാനാക്കി. മെത്രാനായതിനുശേഷം കത്തോലിക്കാ സ്കൂളുകളും വേദോപദേശ ക്ലാസ്സുകളും അദ്ദേഹം ക്രമപ്പെടുത്തി. നാല്പതുമണി ആരാധന ആദ്യമായി അദ്ദേഹം അമേരിക്കയിൽ ആരംഭിച്ചു. 
രോഗികളോട് താൽപര്യവും ദരിദ്രരോട് തുണയും പാപികളോട് സ്നേഹവും അദ്ദേഹം പ്രകടിപ്പിച്ചിരുന്നു. 1860-ൽ ക്ലേശകരമായ ജോലികൾകൊണ്ട് ക്ഷീണിതനായി ഫിലാഡെൽഫിയായിലെ റോഡിൽക്കൂടി നടക്കുമ്പോൾ ജോൺ പെട്ടെന്ന് ബോധംകെട്ടു വീണ് വഴിയിൽവച്ചുതന്നെ മരണമടഞ്ഞു.



</doc>
<doc id="167346" url="https://ml.wikipedia.org/wiki?curid=167346" title="ഈശോയുടെ തിരുഹൃദയത്തിന്റെ തിരുനാൾ">
ഈശോയുടെ തിരുഹൃദയത്തിന്റെ തിരുനാൾ

വിശുദ്ധ കുർബാനയുടെ തിരുനാൾ കഴിഞ്ഞു 8-ാം ദിവസം വെള്ളിയാഴ്ച ഈശോയുടെ തിരുഹൃദയത്തിന്റെ തിരുനാൾ കൊണ്ടാടുന്നു .ഈ പ്രത്യേക ദിവസം തിരഞ്ഞെടുത്തത് ഈശോതന്നെയാണെന്നു മാർഗ്ഗറീത്ത മറിയം അലക്കോക്ക് എന്ന പുണ്യവതിയുടെ വെളിപാടുകളിൽനിന്നു വിശദമാണ് .ഫ്രാൻസിൽ പാരലെമോണിയായിലെ വിസിറ്റേഷൻ മഠത്തിലെ ഒരംഗമായിരുന്ന ഈ സഹോദരിക്കു 1673 മുതൽ 1675 വരെ ഈശോയുടെ തിരുഹൃദയം പ്രത്യക്ഷമായി .ഈശോ തന്റെ ഹൃദയം നെഞ്ചിൽവച്ചു ഒരു വിരലുകൊണ്ടു താങ്ങിപ്പിടിച്ചിരിക്കുന്നതായിട്ടാണു കാണപ്പെട്ടത് .ഹൃദയത്തിന്റെ ഞെട്ടിൽ ഒരു കുരിശുണ്ടായിരുന്നു .അതിന്റെ കടയ്ക്കൽനിന്നു സ്നേഹാഗ്നിജ്വാല ഉയർന്നു പൊന്തി കുരിശിനെ വിഴുങ്ങാൻ ശ്രമിക്കുന്നതായി തോന്നും ഒരു മുൾമുടി ഹൃദയത്തെ വലയം ചെയ്തിരുന്നു .വിശുദ്ധ മർഗ്ഗറീത്തായുടെ വിവരണമനുസരിച്ചാണ് ഈശോയുടെ തിരുഹൃദയം ഇന്നു ചിത്രീകരിച്ചിട്ടുള്ളത് .
ഈശോയ്ക്കു മനുഷ്യരോടുള്ള സ്നേഹത്തിന്റെ പ്രതീകമായ മാംസള ഹൃദയമാണു തിരുഹൃദയ ഭക്തിയുടെ വിഷയം .ഈ ഭക്തി പതിനൊന്നാം ശതാബ്ദം മുതൽ പ്രകടമാകാൻ തുടങ്ങി .1298-ൽ മരിച്ച വിശുദ്ധ മെക്ക്ടിൽഡും 1302-ൽ മരിച്ച വിശുദ്ധ ജെർത്രൂദും ഈ ഭക്തി അഭ്യസിച്ചിരുന്നു .വിശുദ്ധ ജോൺ യൂഡ്സ് ആരംഭിച്ച ഈശോയുടേയും മറിയത്തിന്റേയും സഭയിൽ തിരുഹൃദയത്തിരുനാളിനു പ്രത്യേക കുർബാനയും കാനോന നമസ്കാരവുമുണ്ടായിരുന്നു .മാർസെയിലെ വന്ദ്യയായ ആൻ മഡെലെയിൻ റാമുസാത്ത് തിരുഹൃദയഭക്തി പ്രചരണത്തിനു വളരെ സഹായിച്ചു .1856-ൽ തിരുഹൃദയത്തിരുനാൾ സാർവ്വത്രിക സഭയിൽ ആഘോഷിക്കണമെന്നു നിശ്ചയിച്ചു . 1899-ൽ പതിമൂന്നാം ലെയോ മാർപ്പാപ്പ മനുഷ്യവർഗ്ഗം മുഴുവനും തിരുഹൃദയത്തിനു പ്രതിഷ്ഠിക്കുകയും ചെയ്തു .

ഈശോയുടെ തിരുഹൃദയം 12 വാഗ്ദാനങ്ങൾ തന്റെ ഭക്തർക്കുവേണ്ടി വിശുദ്ധ മാർഗ്ഗരീത്തായോടു പറഞ്ഞിരുന്നു.



</doc>
<doc id="167347" url="https://ml.wikipedia.org/wiki?curid=167347" title="കെ.ടി.എസ്. പടന്നയിൽ">
കെ.ടി.എസ്. പടന്നയിൽ

മലയാളത്തിലെ ഒരു പ്രമുഖ സിനിമ, സീരിയൽ, നാടക നടനാണ് കെ.ടി.എസ്. പടന്നയിൽ എന്ന "കൊച്ചുപറമ്പിൽ തായി സുബ്രഹ്മണ്യൻ" . സിനിമയിൽ ഹാസ്യ കഥാപാത്രങ്ങളെ ആണ് ഇദ്ദേഹം കൂടുതലായി അവതരിപ്പിക്കുന്നത്.

1947-ൽ ഏഴാം ക്ലാസിൽ വെച്ച് സാമ്പത്തിക പരാധീനതകൾ മൂലംപഠനം അവസാനിച്ചു. കുട്ടിക്കാലത്ത് കോൽകളി, ഉടുക്കുകൊട്ട് തുടങ്ങി നിരവധി കലാപരിപാടികളിൽ പങ്കെടുത്തിരുന്നു. ചെറുപ്പം മുതൽ സ്ഥിരമായി ഒരു നാടകങ്ങൾ വീക്ഷിച്ചിരുന്നു. നാടകത്തിൽ അഭിനയിക്കാൻ നിരവിധി പേരെ താൽപര്യമറിയിച്ചെങ്കിലും നടനാകാനുള്ള രൂപം പോര എന്നു പറഞ്ഞ് അവസരങ്ങൾ നിഷേധിച്ചു. ആ വാശിയിൽ നാടകം പഠിക്കുവാൻ അദ്ദേഹം തീരുമാനിച്ചു. 1956-ൽ "വിവാഹ ദല്ലാൾ" എന്നതായിരുന്നു ആദ്യ നാടകം. 1957-ൽ സ്വയം എഴുതി തൃപ്പൂണിത്തുറയിൽ 'കേരളപ്പിറവി' എന്ന നാടകം അവതരിപ്പിച്ചു. ചങ്ങനാശേി ഗീഥ, കൊല്ലം ട്യൂണ, വൈക്കം മാളവിക, ആറ്റിങ്ങൽ പത്മശ്രീ തുടങ്ങി നിരവധി ട്രൂപ്പുകളിൽ അദ്ദേഹം പ്രവർത്തിച്ചു. നാടകത്തിൽ സജീവമായ സമയത്തു തന്നെ തൃപ്പൂണിത്തുറ കണ്ണംകുളങ്ങര ക്ഷേത്ര വഴിയിൽ ഒരു മുറുക്കാൻ കട തുടങ്ങി. രാജസേനന്റെ അനിയൻ ബാവ ചേട്ടൻ ബാവ എന്ന ചിത്രത്തിലൂടെ ചലച്ചിത്രരംഗത്ത് പ്രവേശിച്ചു.



</doc>
<doc id="167348" url="https://ml.wikipedia.org/wiki?curid=167348" title="മറിയത്തിന്റെ വിമലഹൃദയത്തിന്റെ തിരുനാൾ">
മറിയത്തിന്റെ വിമലഹൃദയത്തിന്റെ തിരുനാൾ

ഈശോയുടെ തിരുഹൃദയത്തിരുനാളിന്റെ പിറ്റേദിവസം ശനിയാഴ്ച മറിയത്തിന്റെ വിമലഹൃദയത്തിന്റെ തിരുനാൾ തിരുസ്സഭ കൊണ്ടാടുന്നു .വിശുദ്ധ ജോൺ യൂഡ്സ് സ്ഥാപിച്ച ഈശോയുടേയും മറിയത്തിന്റേയും സഭയിലാണ് 1648-ൽ ആദ്യമായി ഈ തിരുനാൾ ആചരിച്ചത് . ഫാത്തിമായിൽ ദൈവമാതാവു ലൂസിക്കു പ്രത്യക്ഷപ്പെട്ടപ്പോൾ തന്റെ വിമലഹൃദയത്തോടുള്ള ഭക്തിയുടെ ആവശ്യകതയും വെളിപ്പെടുത്തി .1942 മെയ് 13ന് പന്ത്രണ്ടാം പീയൂസ് മാർപ്പാപ്പാ റഷ്യ ഉൾപ്പെടെ ലോകത്തെ മുഴുവനായും മറിയത്തിന്റെ വിമലഹൃദയത്തിനു പ്രതിഷ്ഠിച്ചു .1942 ഡിസംബർ 8-ാം തിയതി പരിശുദ്ധ പിതാവ് പ്രതിഷ്ഠ നവീകരിച്ചു .1945 മുതൽ മറിയത്തിന്റെ വിമലഹൃദയത്തിന്റെ തിരുനാൾ സാർവ്വത്രിക സഭയിൽ ആചരിക്കുന്നു .


</doc>
<doc id="167349" url="https://ml.wikipedia.org/wiki?curid=167349" title="മുംബൈ സബർബൻ റെയിൽവേ">
മുംബൈ സബർബൻ റെയിൽവേ

ലോകത്തിലെ ഏറ്റവും കൂടുതൽ ആളുകൾ യാത്ര ചെയ്യുന്ന പൊതുഗതാഗത മാർഗ്ഗങ്ങളിൽ പ്രാധാനപ്പെട്ടതാണ് മുംബൈ സബർബൻ റെയിൽവേ.1857ൽ ആരംഭിച്ച ഇതിൽ പ്രതിദിനം എഴുപത് ലക്ഷത്തോളം ആളുകളാണ് യാത്ര ചെയ്യുന്നത്.ഇന്ത്യയിലെ പ്രധാനപ്പെട്ട രണ്ട് റെയിൽവേ മേഖലകളാണ് ഇതിന്റെ പ്രവർത്തനങ്ങൾ നിയന്ത്രിക്കുന്നത്.

പശ്ചിമറെയിൽ‌വേ മേഖല പ്രവർത്തിപ്പിക്കുന്ന പശ്ചിമപാത ചർച്ച്ഗേറ്റ് മുതൽ ദഹനു റോഡ് വരെ (120 km) നീളമുള്ളതാണ് .ഈ പതയിൽ മൊത്തം 36 സ്റ്റേഷനുകളാണുള്ളത്.ചർച്ച്ഗേറ്റ് മുതൽ വിരാർ വരെയുള്ള (64 km) ദൂരത്തിൽ ഇലക്ട്രിക്കൽ മൾട്ടിപ്പ്ൾ യൂനിറ്റ് (EMU) തീവണ്ടികളും വിരാർ മുതൽ ദഹനു വരെയുള്ള (60 km) ദൂരത്തിൽ മെയിൻലൈൻ ഇലക്ട്രിക്കൽ മൾട്ടിപ്പ്ൾ യൂനിറ്റ് (MEMU)തീവണ്ടികളുമാണ് ഓടിക്കുന്നത്.

സി.എസ്.ടി. മുതൽ കല്യാൺ വരെയുള്ള 54 km പാതയിൽ ഇലക്ട്രിക്കൽ മൾട്ടിപ്പ്ൾ യൂനിറ്റ് (EMU) തീവണ്ടികളാണ് ഓടിക്കുന്നത്. ഇവിടെ നിന്നും രണ്ടായി വേർതിരിഞ്ഞ് ഒരു പാത "കസറ" വരെയും (67 km) മറ്റൊരു പാത ഖൊപ്പോളിവരെയും(61 km) പോകുന്നു.ഈ രണ്ട് പാതകളിലും മെയിൻലൈൻ ഇലക്ട്രിക്കൽ മൾട്ടിപ്പ്ൾ യൂനിറ്റ് (MEMU)തീവണ്ടികളാണ് ഓടിക്കുന്നത്. മധ്യപാതയുടെ പ്രവർത്തനങ്ങൾ നിയന്ത്രിക്കുന്നത് മധ്യ റെയിൽവേ മേഖലയാണ്.മുംബൈ നഗരപ്രാന്തങ്ങളെയും ഉപഗ്രഹ നഗരങ്ങളെയും ബന്ധിപ്പിക്കുന്ന ഈ പാതയിൽ 62 സ്റ്റേഷനുകളാണുള്ളത്.ഇന്ത്യയുടെ വാണിജ്യ തലസ്ഥാനത്തിന്റെ പ്രധാന കേന്ദ്രങ്ങളിലൂടെയാണ് ഈ പാത കടന്നു പോകുന്നത്.ദാദർ, കൂർള തുടങ്ങിയ പ്രധാന റെയിൽവേ സ്റ്റേഷനുകൾ ഈ പാതയിലാണ്.

മധ്യ റെയിൽവേ മേഖലയുടെ ഒരു ഭാഗമായ തീരദേശ പാതയിൽ 32 സ്റ്റേഷനുകളാണുള്ളത്.തുറമുഖങ്ങളെ മറ്റ് സ്ഥലങ്ങളുമായി ബന്ധിപ്പിക്കുന്ന ഈ പാതയുടെ ഭൂരിഭാഗവും ഉയർന്ന വിതാനത്തിലൂടെയാണ്(elevated) കടന്നു പോകുന്നത്.


</doc>
<doc id="167351" url="https://ml.wikipedia.org/wiki?curid=167351" title="ക്രിസ്തുരാജന്റെ തിരുനാൾ">
ക്രിസ്തുരാജന്റെ തിരുനാൾ

രാജസ്ഥാനത്തിന്റെ മേന്മ നഷ്ടപ്പെട്ടുകൊണ്ടാണിരിക്കുന്നതെങ്കിലും രാജത്വം ഇന്നും പരമാധികാരത്തിന്റെ പ്രതീകമാണ് .വിശുദ്ധ വത്സരമായി ആചരിച്ച 1925-ന്റെ സമാപനത്തിൽ പതിനൊന്നാം പീയൂസ് മാർപ്പാപ്പാ സർവ്വലോകരാജാവായ ക്രിസ്തുവിന്റെ തിരുനാൾ എല്ലാ വർഷവും ഒക്ടോബർ മാസത്തിലെ അവസാനത്തെ ഞായറാഴ്ച തിരുസഭയാസകലം കൊണ്ടാടണമെന്ന് തീരുമാനിച്ചു. എങ്കിലും 1969-ലെ കലണ്ടർ പരിഷ്കാരത്തിനു ശേഷം ആരാധനാമുറപ്പഞ്ചാംഗത്തിലെ (Liturgical year) അവസാന ഞായറാഴ്ചയാണ് ഇത് ആചരിക്കപ്പെടുന്നത്. അതനുസരിച്ച് നവംബർ 20-നും 26-നും ഇടക്കുള്ള ഒരു ഞായറാഴ്ചയാണ് ഇപ്പോൾ ഇതിന്റെ ആചരണം.</ref>

ക്രിസ്തുവിൽനിന്ന് വഴിമാറിക്കൊണ്ടിരിക്കുന്ന വ്യക്തികളും കുടുംബങ്ങളും സമൂഹങ്ങളും രാജ്യങ്ങളും ക്രിസ്തുവിന്റെ രാജത്വം അംഗീകരിക്കേണ്ട ആവശ്യകത അനുസ്മരിപ്പിക്കാനാണ് ഈ തിരുനാൾ മാർപ്പാപ്പ സ്ഥാപിച്ചത് .1925-ൽ ക്രിസ്തുവിനെ പതിനൊന്നാം പീയൂസ് മാർപ്പാപ്പാ രാജാവായി പ്രഖ്യാപിച്ചു .

ക്രിസ്തുവിന്റെ രാജത്വത്തെക്കുറിച്ച് ബൈബിളിൽ ചിലയിടങ്ങളിൽ കാണാം .



</doc>
<doc id="167359" url="https://ml.wikipedia.org/wiki?curid=167359" title="കൃമി ബാധ">
കൃമി ബാധ

മനുഷ്യരിൽ, കൃമി ബാധ (കൃമി കടി) അഥവാ എന്ററോബിയാസിസ് (Enterobiasis) ഉണ്ടാക്കുന്നത്‌ എന്ററോബിയസ് വെർമികുലാരിയസിസ് (Enterobius vermicularis )എന്ന പേരുള്ള ഒരിനം ചെറിയ ഉരുളൻ പരാദ വിരകൾ (Parasitic Nematode) ആണ്. സൂചിവിര (Pinworm ) എന്നും ഇവ അറിയപ്പെടുന്നു. കുട്ടികളിൽ ഈ രോഗം സാധാരണമാണ്. മലിനമായ കൈകളിലൂടെയും ഭക്ഷണത്തിലൂടെയും വെള്ളത്തിലൂടെയും ഇവയുടെ മുട്ടകൾ ഉള്ളിൽ കടന്നാണ് രോഗ ബാധ ഉണ്ടാകുന്നത്. മലദ്വാരത്തിനു ചുറ്റും ചൊറിച്ചിൽ അനുഭവപ്പെടുന്നതാണ് മുഖ്യ രോഗ ലക്ഷണം. ഈ വിരകളുടെ മുട്ടകൾ ഉള്ളിൽ കടന്ന് രോഗ ലക്ഷണങ്ങൾ പ്രകടമാകാൻ 4-6 ആഴ്ചകൾ എടുക്കും. കുടുംബങ്ങളിലോ സ്ഥാപനങ്ങളിലോ ഉള്ള അംഗങ്ങൾക്ക് കൃമി ബാധ ഉണ്ടെങ്കിൽ രോഗമുക്തിക്ക് എല്ലാവരും ഒരേസമയം ചികിത്സക്ക് വിധേയരാകേണ്ടാതാണ് - അല്ലെങ്കിൽ പൂർണമല്ലാത്ത രോഗമുക്തിയോ, പുനർരോഗബാധയോ സാധാരണമാണ്.


</doc>
<doc id="167369" url="https://ml.wikipedia.org/wiki?curid=167369" title="മഹാത്മാ ഗാന്ധി ഗവർമെന്റ് ആർട്സ് കോളേജ്">
മഹാത്മാ ഗാന്ധി ഗവർമെന്റ് ആർട്സ് കോളേജ്

മയ്യഴിയിൽ സ്ഥിതിചെയ്യുന്ന ഒരു കലാലയമാണ് മഹാത്മാഗാന്ധി ഗവണ്മെന്റ് ആർട്സ് കോളേജ്. പുതുച്ചേരി സർവ്വകലാശാലയോട് അഫിലിയേറ്റ് ചെയ്യപ്പെട്ടിരിക്കുന്ന ഈ കോളേജ് 1970 ലാണ് ആരംഭിച്ചത്. പ്രീഡിഗ്രി കോഴ്സുകൾ മാത്രമുള്ള ജൂനിയർ കോളേജായി കാലിക്കറ്റ് യൂനിവേഴ്സിറ്റിയോട് അഫിലിയേറ്റ് ചെയ്ത് പ്രവർത്തനം ആരംഭിച്ച കോളേജിൽ 1973-ലാണ് ബിരുദപഠനം ആരംഭിക്കുന്നത്. പതിനൊന്ന് വിഷയങ്ങളിൽ ബിരുദപഠനവും രണ്ട് വിഷയത്തിൽ ബിരുദാനന്തരപഠനത്തിനും സൌകര്യമുള്ള കോളേജിന് നാക്ക് ബി ഗ്രേഡ് നല്കിയിട്ടുണ്ട്.


</doc>
<doc id="167373" url="https://ml.wikipedia.org/wiki?curid=167373" title="സിൽവിയോ ബെർലുസ്കോണി">
സിൽവിയോ ബെർലുസ്കോണി

ഇറ്റലിയുടെ പ്രധാനമന്ത്രിയായിരുന്ന രാഷ്ട്രീയനേതാവും വ്യവസായിയുമാണ് സിൽവിയ ബെർലുസ്കോണി ( (ജനനം: 1936 സെപ്റ്റംബർ 29). 1994 - 1995, 2001 - 2006, 2008 - 2011 എന്നീ കാലയളവുകളിൽ മൂന്നുവട്ടം ഇറ്റലിയുടെ പ്രധാനമന്ത്രിയായിരുന്നു. ഇറ്റലിയിലെ പ്രമുഖ മാദ്ധ്യമസ്ഥാപനമായ മീഡിയാസെറ്റ്, പ്രമുഖ ഇറ്റാലിയൻ ഫുട്ബോൾ ക്ലബ്ബായ എ.സി. മിലാൻ എന്നിവയുടെ ഉടമ കൂടിയാണ് ബെർലുസ്കോണി.

ഇറ്റലിയുടെ വഷളാകുന്ന സാമ്പത്തികവ്യവസ്ഥിതിയുടെ പശ്ചാത്തലത്തിൽ, പാർലമെന്റിലെ ഭൂരിപക്ഷം നഷ്ടപ്പെട്ട് 2011 നവംബർ 12-ന് ബെർലുസ്കോണി പ്രധാനമന്ത്രിസ്ഥാനത്തുനിന്ന് രാജി വക്കുകയായിരുന്നു.



</doc>
<doc id="167379" url="https://ml.wikipedia.org/wiki?curid=167379" title="ഷുഗർലാൻഡ് ടൗൺ സ്ക്വയർ">
ഷുഗർലാൻഡ് ടൗൺ സ്ക്വയർ

അമേരിക്കയിലെ ഷുഗർലാൻഡിൽ, നഗരത്തിലെ ശ്രദ്ധേയമായ ഓഫീസുകളും ഷോപ്പിംഗ് കോമ്പ്ലക്സുകളും ഉൾക്കൊള്ളുന്ന, 32 ഏക്കർ (1,40,0000 ചതുരശ്ര അടി) പ്രദേശമാണ് ഷുഗർലാൻഡ് ടൗൺ സ്ക്വയർ. യു. എസ്. ഹൈവേ 59ന്റെയും ടെക്സസ് ഹൈവേ 6ന്റെയും ജങ്ഷനിൽ ഹ്യൂസ്റ്റൺ ഡൗൺടൗണിൽനിന്ന് 19 മൈൽ (31 കി.മീ.) മാറിയാണ് ഷുഗർലാൻഡ് പ്രോപ്പർട്ടീസ് ഇൻകോർപ്പറേറ്റഡിന്റെ ഉടമസ്ഥതയിലുള്ള ഈ പ്രദേശം. ഈ പ്രദേശത്തിന്റെ പ്രാഥമിക നിർമ്മാണപ്രവർത്തനങ്ങൾക്ക് ചുക്കാൻ പിടിച്ചത് പ്ലാൻഡ് കമ്മ്യൂണിറ്റി ഡെവലപ്പർസ് ലിമിറ്റഡ് (PCD) എന്ന സ്ഥാപനമായിരുന്നു. മിനിറ്റ് മെയ്ഡിന്റെ ആസ്ഥാനം ഇവിടെയാണ് സ്ഥിതി ചെയ്യുന്നത്. ഫസ്റ്റ് കോളനി വികസനത്തിന്റെ ഭാഗമായ ഈ പ്രദേശത്ത് ഓഫീസുകൾ, കോണ്ടോമിനിയമുകൾ, ചില്ലറവ്യാപാരക്കടകൾ, റെസ്റ്റോറന്റുകൾ എന്നിവയും മാരിയട്ട് ഹോട്ടലും സ്ഥിതി ചെയ്യുന്നു. 


</doc>
<doc id="167388" url="https://ml.wikipedia.org/wiki?curid=167388" title="മുന്ന">
മുന്ന

ഒരു മലയാളം, തമിഴ് ചലച്ചിത്രനടനാണ് മുന്ന. തമിഴിലാണ് കൂടുതൽ ശ്രദ്ധേയങ്ങളായ വേഷങ്ങൾ അവതരിപ്പിച്ചിട്ടുള്ളത്. മലയാളം അഭിനേത്രിയായ ജയഭാരതിയുടെ സഹോദരീപുത്രനാണ് മുന്ന.

എറണാകുളം ജില്ലയിലെ അങ്കമാലി സ്വദേശികളായ മാതാപിതാക്കളിൽ ചെന്നൈയിൽ ജനിച്ചു. കെന്നി സൈമൺ എന്നാണ് യഥാർഥ നാമം. അങ്കമാലി ലിറ്റിൽ ഫ്ലവർ ഹോസ്പിറ്റലിൽ നിന്നും ഫിസിയോതെറാപ്പി പരിശീലനം പൂർത്തിയാക്കി. തമിഴ് ചലച്ചിത്രമേഖലയിൽ പ്രവേശിച്ച ശേഷം അശ്വിൻ എന്ന നാമം സ്വീകരിച്ചെങ്കിലും തുടർച്ചയായി നേരിട്ട പരാജയങ്ങൾ മൂലം തന്റെ ഓമനപ്പേരായ മുന്ന എന്ന പേര് സ്വീകരിച്ചു. 2010 ഫെബ്രുവരി 7-ന് തൃശ്ശൂർ സ്വദേശിനി ബെറ്റിയെ വിവാഹം ചെയ്തു.


</doc>
<doc id="167389" url="https://ml.wikipedia.org/wiki?curid=167389" title="അത്തോളി">
അത്തോളി

കോഴിക്കോട് ജില്ലയിലെ ഒരു പഞ്ചായത്ത്‌ ആണ് അത്തോളി. കുറ്റ്യാടി സ്റ്റേറ്റ് ഹൈ വേ അത്തോളി വഴി കടന്നു പോവുന്നു, കൂടാതെ കുനിയിൽ കടവ് പാലം അതോളിയെ ദേശിയ പാതയുമായി ബന്ധിക്കുന്നു. മുൻ കേരളമുഖ്യമന്തി സി.എച്ചു്. മുഹമ്മദ് കോയയുടെ ജന്മസ്ഥലമാണു് അത്തോളി.

</doc>
<doc id="167391" url="https://ml.wikipedia.org/wiki?curid=167391" title="നന്തി">
നന്തി

മൂടാടി ഗ്രാമ പഞ്ചായത്തിലെഒരു പ്രധാനപ്പെട്ട കച്ചവടകേന്ദ്രമാണു് നന്തി അഥവാ നന്തിബസാർ. ഹിന്ദു ആരാധനമൂർത്തിയായ ശിവന്റെ വാഹനമായ നന്തികേശൻ ഇതുവഴി പോയതിനാലാണു് നന്തി എന്നപേരുവന്നതു് എന്നാണു് ഐതിഹ്യം. മലബാറിലെ ഏറ്റവും വലിയ റയിൽവെ മേല്പാലം നന്തിയിലാണു് സ്ഥിതി ചെയ്യുന്നതു്.

govt collage mugukunnu




</doc>
<doc id="167403" url="https://ml.wikipedia.org/wiki?curid=167403" title="സോഹൻ റോയ്">
സോഹൻ റോയ്

ഒരു ഇംഗ്ലീഷ് ചലച്ചിത്രസംവിധായകനും ഡോക്യുമെന്ററി നിർമ്മാതാവുമാണ് മലയാളിയായ സോഹൻ റോയ് (ജനനം:1967).

ലൊസാഞ്ചലസിൽ ഓസ്കാർ സമിതിയുടെ മുൻപിൽ പ്രത്യേകം പ്രദർശിപ്പിക്കപ്പെട്ട ഡാം 999 എന്ന ചിത്രമാണ് ഇംഗ്ലീഷിൽ ഇദ്ദേഹം സംവിധാനം ചെയ്തത്. ഇതിന്റെ തന്നെ ഹ്രസ്വരംഗാവിഷ്‌കരണമായി നിർമ്മിച്ച വാട്ടർ ബോംബ് എന്ന ഡോക്യുമെന്ററി ചിത്രം ഇരുപതോളം രാജ്യാന്തര പുരസ്കാരങ്ങൾ നേടിയിരുന്നു. ഡാം 999-ന്റെ സംവിധാനം, തിരക്കഥ, നിർമ്മാണം എന്നിവ സോഹൻ റോയ് ആണ് നിർവഹിച്ചിരിക്കുന്നത്.

പുനലൂർ ഐക്കരക്കോണം ശ്രീവിലാസത്തിൽ കൃഷ്ണശാസ്ത്രിയുടെ മകനായി ജനിച്ചു. എറണാകുളത്ത് പ്രീഡിഗ്രി വിദ്യാഭ്യാസം നടത്തി. തുടർന്ന് എഞ്ചിനീയറിങ് പൂർത്തിയാക്കി കമലിന്റെ അടുത്ത് സംവിധാനം പഠിക്കാനായി ചേർന്നു. പിന്നീട് മറ്റു ചില ജോലികൾ ചെയ്തു. ചിലചിത്രങ്ങൾക്കായി ഗാനരചനയും നിർവഹിച്ചു. പിന്നീട് സിനിമാ സംവിധാനം പഠിക്കുകയും നാളുകൾക്കു ശേഷം മറൈൻ ബിസ് ടി.വി. എന്ന ചാനൽ ആരംഭിക്കുകയും ചെയ്തു. ഇപ്പോൾ ഷാർജയിൽ താമസം



</doc>
<doc id="167406" url="https://ml.wikipedia.org/wiki?curid=167406" title="രതിനിർവ്വേദം (നോവൽ)">
രതിനിർവ്വേദം (നോവൽ)

പത്മരാജൻ എഴുതിയ മലയാളം നോവലാണ്‌ രതിനിർവ്വേദം. 1970 മേയിലാണ് ഈ കൃതി പുസ്തകരൂപത്തിൽ പ്രസിദ്ധീകരിച്ചത്. 1978-ലും 2011-ലും നോവൽ ചലച്ചിത്രങ്ങളായി ആവിഷ്ക്കരിക്കപ്പെട്ടു.

നിഷ്കളങ്കമായ പ്രണയത്തിന്റെയും ശാരീരികാകർഷണത്തിന്റെയും ഉന്മാദങ്ങളിൽപ്പെട്ട് സമൂഹത്തിന്റെ വേലിക്കെട്ടുകളെ മറികടക്കാൻ വെമ്പുന്ന യൗവനത്തിന്റെ ത്വരയാണ് ഗ്രന്ധകാരൻ ഈ നോവലിൽ ചിത്രീകരിക്കുന്നത്. കായംകുളത്തിനടുത്ത് ചെപ്പാട്ടുമുക്ക് എന്ന സാങ്കൽപ്പികഗ്രാമത്തിലാണ് കഥ നടക്കുന്നത്. പപ്പു, രദുവേച്ചി എന്നിവരാണ് കേന്ദ്രകഥാപാത്രങ്ങൾ.

1970 മേയിലാണ് വളരെയധികം ശ്രദ്ധിക്കപ്പെട്ട ഈ കൃതി ആദ്യമായി പുസ്തകരൂപത്തിൽ പ്രസിദ്ധീകരിച്ചത്. 2005-ൽ ഡി.സി. ബുക്സ് "ഗ്രന്ധശാലാപരമ്പര"യിലൂടെ ഈ കൃതി വീണ്ടും പ്രസിഡീകരിച്ചു.



</doc>
<doc id="167413" url="https://ml.wikipedia.org/wiki?curid=167413" title="രതിനിർവ്വേദം (വിവക്ഷകൾ)">
രതിനിർവ്വേദം (വിവക്ഷകൾ)



</doc>
<doc id="167414" url="https://ml.wikipedia.org/wiki?curid=167414" title="ചൂര">
ചൂര

ചൂര (ആംഗലേയം: tuna) എന്നത് thunnus എന്ന ജെനുസ്സിൽ പെട്ട എട്ടോളം വർഗ്ഗങ്ങൾക്ക് പൊതുവേ പറയുന്ന പേരാണ്‌. ഇവയ്ക്കു പുറമേ Scombridae കുടുംബത്തിലെ മറ്റു ചില മത്സ്യങ്ങളെയും ചൂര എന്നു വിളിക്കുന്നു. (പട്ടിക കാണുക). മലങ്കര-മലബാർ പ്രദേശങ്ങളിൽ കുടുത, കേര, കുടുക്ക, വെള്ള കേരഎന്നും ഇവ അറിയപെടുന്നു.

ചൂരവർഗ്ഗത്തിൽ ഭൂരിഭാഗവും ഉഷ്ണമേഖലാ സമുദ്രങ്ങളിലാണ് വസിക്കുന്നത്, എന്നാലും ശീതസമുദ്രത്തിലും ചില ചൂരകൾ ആവസിക്കുന്നുണ്ട്. . പല വലിപ്പത്തിലുള്ള ചൂരകളുണ്ട്. ഏറ്റവും വലിയ ഇനം പസിഫിക്ക് ബ്ലൂഫിൻ ട്യൂണയാണ് ഇവയ്ക്ക് നാലുമീറ്റർ വരെ നീളവും എണ്ണൂറു കിലോഗ്രാം വരെ തൂക്കവും ഉണ്ടാകും . മഹാഭൂരിപക്ഷം മത്സ്യങ്ങളെയും പോലെ ചൂരയും ചെകിള വഴിയാണ് ശ്വസിക്കുന്നത്. എന്നാൽ ഭൂരിപക്ഷം മത്സ്യങ്ങളെയും പോലെ ഇവയ്ക്ക് ചെകിളയ്ക്കുമേലേക്ക് വെള്ളം പമ്പ് ചെയ്യാനുള്ള കഴിവ് ഇല്ലാത്തതിനാൽ ഇവ ശ്വസിക്കാൻ വേണ്ടി സദാ നീന്തിക്കൊണ്ടേയിരിക്കണം . 

മാംസഭോജിയായ ചൂരയുടെ മുഖ്യ ആഹാരം ചെറിയ മത്സ്യങ്ങൾ, ചെമ്മീൻ, ചെറിയ കടൽ ജീവികൾ എന്നിവയാണ്. വിവിയയിനം ചൂരകളുടെ ആയുർ ദൈർഘ്യവും പലതാണ്. അഞ്ചു മുതൽ പന്ത്രണ്ട് വർഷം വരെ ചൂരകൾ ജീവിക്കും 

ആഗോള മത്സ്യ വിപണിയിൽ ചെമ്മീൻ കഴിഞ്ഞാൽ ഏറ്റവും വിറ്റുവരവുള്ള സമുദ്ര ഭക്ഷ്യവിഭവം ചൂരയാണ് . ജപ്പാനാണ് ചൂരയുടെ ഏറ്റവും വലിയ ഇറക്കുമതി ചെയ്യുന്നത്. ഇന്ത്യയടക്കം നിരവധി രാജ്യങ്ങൾ ചൂര കയറ്റുമതി ചെയ്യുന്നുണ്ട്. ക്യാനിൽ അടച്ചും, മരവിപ്പിച്ചും ചൂര അന്താരാഷ്ട്ര കമ്പോളത്തിൽ വിൽപ്പനയ്ക്ക് എത്തുന്നു.


ടാക്സോണമി പ്രകാരം ചൂര (thunnus) വർഗ്ഗത്തിലെ അല്ലെങ്കിലും Scombridae കുടുംബത്തിലെ താഴെ പറയുന്ന മീനുകളെയും മലയാളത്തിൽ ചൂര എന്നും ആംഗലേയത്തിൽ ട്യൂണ എന്നും വിളിക്കുന്നു: 


കേരളത്തിൽ കിട്ടുന്ന ചൂര മുഖ്യമായും മാംസത്തിന്‌ കറുത്ത നിറമുള്ളതും വെളുത്ത നിറമുള്ളതും ആണ്. കറുത്തത്‌ സൂതയെന്നും വെളുത്തത്‌ 'കേദർ' എന്നും മലബാർ പ്രദേശങ്ങളിൽ അറിയപ്പെടുന്നു. 

ചില രാജ്യങ്ങൾ ചൂര കൃഷി നടത്തുന്നുണ്ട് എങ്കിലും ഇന്ത്യയിൽ ഇത് നിലവിലായിട്ടില്ല. ചൂര കൃഷി ചെയ്യുന്ന സാങ്കേതിക വിദ്യ വികസിപ്പിക്കുന്നതിൽ അഗ്രഗണ്യമായ പങ്ക് ജപ്പാൻ വഹിക്കുന്നു 

നിരവധി ഇനം ചൂരകൾ കൂട്ടം ചേർന്ന് ഡോൾഫിൻ പറ്റങ്ങളോടൊത്താണ്‌ സഞ്ചരിക്കാറ്. ഇവ തമ്മിലെ സൗഹൃദത്തെപ്പറ്റി വ്യക്തമായ ധാരണയില്ലെങ്കിലും ഡോൾഫിനും ചൂരയും ഒരേ തരം ചെറുമത്സ്യക്കൂട്ടങ്ങളെ വേട്ടയാടി തിന്നുന്നതിനാൽ ശബ്ദതരംഗങ്ങൾ ഉപയോഗിച്ച് മത്സ്യസങ്കേതൾ കണ്ടെത്താനുള്ള കഴിവ് (എക്കോലൊക്കേഷൻ) തങ്ങൾക്കുകൂടി പ്രയോജനപ്പെടാനാണ്‌ ചൂരപ്പറ്റങ്ങൾ ഡോൾഫിൻ പറ്റങ്ങൾക്കൊത്ത് സഞ്ചരിക്കുന്നതെന്ന് കരുതപ്പെടുന്നു.

പഴ്സ് സീൻ വലകൾ ഉപയോഗിച്ച് ചൂരകളെ മത്സ്യബന്ധനം നടത്തുമ്പോൾ വ്യാപകമായി ഡോൾഫിനുകൾ വലയിൽപ്പെട്ട് മരിക്കുന്നതിനു ഇതു കാരണമാകുന്നു. അടുത്തകാലത്ത് ഡോൾഫിനുകൾക്ക് ഹാനികരമല്ലാത്ത മത്സ്യബന്ധനം പ്രചാരത്തിലെത്തുകയുണ്ടായി. 
പല വാണിജ്യ സ്ഥാപനങ്ങളും ക്യാൻ ചെയ്യുന്ന ട്യൂണയുടെ ലേബലിൽ "ഡോൾഫിൻ സൗഹൃദ രീതിയിൽ നിർമ്മിച്ചത്" എന്ന് ചേർക്കാറുണ്ട്.

ചൂര ഒട്ടുമിക്ക രാജ്യങ്ങളിലും പ്രിയപ്പെട്ട ഭക്ഷണമാണ്‌. ചൂര സലാഡ് , സാൻഡ്‌വിച്ച്, സ്റ്റീക്ക് ഗ്രിൽ തുടങ്ങിയവ ഇതിൽ പെടുന്നു. ജപ്പാനിൽ ചൂര സുഷി ഏറെ പ്രിയങ്കരമായ ഭക്ഷണമാണ്‌. 

കേരളത്തിൽ ചൂര മുളകിട്ട കറി , വറുത്തരച്ച കറി, ഉലർത്തിയത്, തലക്കറി, വറ്റിച്ചത്, മപ്പാസ് തുടങ്ങിയ വിഭവങ്ങൾ ഉണ്ടാക്കാൻ ഉപയോഗിക്കുന്നു. ക്യാൻ ചെയ്ത ചൂര കട്ട്‌ലെറ്റ് തുടങ്ങിയ വിഭവങ്ങൾ ഉണ്ടാക്കാൻ ഉപയോഗിക്കുന്നു. ചൂര അച്ചാറും കേരളത്തിൽ പ്രചാരത്തിലുണ്ട്.


</doc>
<doc id="167416" url="https://ml.wikipedia.org/wiki?curid=167416" title="ലോക പ്രമേഹദിനം">
ലോക പ്രമേഹദിനം

നവംബർ 14, ലോക പ്രമേഹദിനം. ലോകാരോഗ്യ സംഘടന,ഇൻറർനാഷണൽ ഡയബറ്റിസ് ഫെഡറേഷൻ എന്നിവർ ചേർന്നാണ് ലോക പ്രമേഹദിനാചാരണത്തിനുള്ള നേതൃത്വം നൽകുന്നത്. 
ഫ്രെഡറിക് ബാന്റിംഗ്, ചാർല്സ് ബെസ്റ്റ് എന്നിവരാണ് 1922-ൽ പ്രമേഹരോഗ ചികിത്സയ്ക്കുള്ള ഇൻസുലിൻ കണ്ടുപിടിയ്ക്കുവാനുള്ള ശ്രമങ്ങൾക്ക് തുടക്കമിട്ടത്. ഫ്രെഡറിക് ബാന്റിംഗിന്റെ ജന്മദിനമായ നവംബർ 14 ലോകമെമ്പാടും പ്രമേഹദിനമായി 1991 മുതൽ ആചരിക്കുന്നു.
ഓരോ എട്ടു സെക്കൻഡിലും പ്രമേഹം കാരണം ഒരാൾ മരണമടയുന്നു .അർബുദത്തെ പോലെ ഗൗരവസ്വഭാവമുള്ള ഒരു രോഗമായാണ് ആഗോളതലത്തിൽ ഇന്നു പ്രമേഹത്തെ കണക്കാക്കുന്നത്. മറ്റു സംസ്ഥാനങ്ങളിൽ നിന്നു വ്യത്യസ്തമായി, കേരളത്തിൽ പ്രമേഹരോഗികളുടെ എണ്ണം വളരെ കൂടുതലാണ്. ജീവിത ശൈലിയിൽ മാറ്റങ്ങൾ വരുത്തി പ്രമേഹത്തെ പരമാവധി ഒഴിവാക്കാം. അതുപോലെ ഈ മഹാമാരിയെ ചികിത്സിച്ചു നിയന്ത്രണവിധേയമാക്കുന്നതിലും നമ്മൾ ദയനീയമായി പരാജയപ്പെട്ടുകൊണ്ടിരിക്കുകയാണ്.
പ്രമേഹ ചികിത്സയുടെ വിജയം നിർണയിക്കുന്ന മൂന്ന് പ്രധാന അളവുകോലുകൾ രക്തത്തിലെ പഞ്ചസാര, രക്തസമ്മർദം, രക്തത്തിലെ കൊഴുപ്പ് എന്നിവയാണ്. കേരളത്തിൽ ചികിത്സ ലഭിച്ചു കൊണ്ടിരിക്കുന്ന 76 ശതമാനം രോഗികളിലും ഇവ മൂന്നും നിയന്ത്രണവിധേയമല്ല എന്നാണ് ചില പഠനങ്ങളിൽ കണ്ടെത്തിയിട്ടുള്ളത്.

പ്രമേഹ വിദ്യാഭ്യാസവും പ്രതിരോധവും എന്ന വിഷയമാണ്, 2009 മുതൽ 5 വർഷത്തേക്ക് എല്ലാ ലോക പ്രമേഹദിനങ്ങളിലും പ്രചരിപ്പിക്കാനും തുടർനടപടികൾക്കുമായി ഇന്റർനാഷണൽ ഡയബറ്റിസ് ഫെഡറേഷൻ തെരഞ്ഞെടുത്തിരിക്കുന്നത.



</doc>
<doc id="167425" url="https://ml.wikipedia.org/wiki?curid=167425" title="അൻവർ ഇബ്രാഹിം">
അൻവർ ഇബ്രാഹിം

മുൻ മലേഷ്യൻ ഉപപ്രധാനമന്ത്രിയും ഇപ്പോഴത്തെ പ്രതിപക്ഷ നേതാവുമാണ് അൻവർ ഇബ്രാഹിം 1947ആഗസ്റ്റ് 10ന് മലേഷ്യയിലെ പെനാംഗിന് സമീപം ബുക്കിറ്റ് മെർത്തജം എന്ന സ്ഥലത്ത് ജനിച്ചു.പിതാവ് പാർലമെന്റിലും, മിലിട്ടറി കൗൺസിലിലും അംഗമായിരുന്ന ഹാജി ഇബ്രാഹിം.
1998 വരെ മഹാതീർ മുഹമ്മദിന് കീഴിൽ മലേഷയിലെ ഉപ പ്രധാനമന്ത്രിയായിരുന്ന അൻവർ ഇബ്രാഹിം പിന്നീട് അഴിമതിക്കേസിൽ 1999ൽ അറസ്റ്റിലായി 6 വർഷം ജയിൽശിക്ഷ അനുഭവിച്ചു.പിന്നീട് 2000 ൽ സ്വവർഗ്ഗ ബാല പീഡനതതിന് അദ്ദേഹത്തെ അറസ്റ്റ് ചെയ്ത് ജയിലിലടച്ചെങ്കിലും 2004ൽ മലേഷ്യൻ ഫെഡറൽ കോടതി അദ്ദേഹം കുറ്റക്കാരനല്ലെന്നു കണ്ടെത്തി വെറുതെ വിട്ടു. 2008 ൽ നടന്ന തെരെഞ്ഞെടുപ്പിൽ മലേഷ്യയിലെ വിവിധ ന്യൂനപക്ഷ വിഭാഗങ്ങളുൾപ്പെടെയുള്ളവരുടെ മുന്നണിയുണ്ടാക്കി മൽസരിച്ചെങ്കിലും ഭരണം ലഭിച്ചില്ല.ഇപ്പോൾ മലേഷ്യയിലെ പ്രതിപക്ഷ നേതാവാണ്.




</doc>
<doc id="167427" url="https://ml.wikipedia.org/wiki?curid=167427" title="അൻവാറാ തൈമൂർ">
അൻവാറാ തൈമൂർ

ആസ്സാമിലെ മുൻ മുഖ്യമന്ത്രിയും ഇപ്പോൾ എ.ഐ.സി.സി അംഗവുമാണ് അൻവാറാ തൈമൂർ(ജനനം 1936 നവംബർ 24).1980 മുതൽ 1981 വരെയായിരുന്നു അവർ മുഖ്യമന്ത്രിയായിരുന്നത്.1983ൽ 1985 വരെ ആസ്സാമിലെ പൊതുമരാമത്ത് വകുപ്പ് മന്ത്രിയായി.1988ൽ രാജസഭയിലേക്ക് നോമൊനേറ്റ് ചെയ്യപ്പെട്ടു.


</doc>
<doc id="167430" url="https://ml.wikipedia.org/wiki?curid=167430" title="ഐക്കുന്ന് പാണ്ഡവഗിരി ദേവീക്ഷേത്രം, വെങ്ങിണിശ്ശേരി">
ഐക്കുന്ന് പാണ്ഡവഗിരി ദേവീക്ഷേത്രം, വെങ്ങിണിശ്ശേരി

തൃശ്ശൂർ ജില്ലയിൽ സംസ്ഥാനപാത 22 കടന്നുപോകുന്ന പാലക്കൽ എന്ന സ്ഥലത്തുനിന്നും ഒന്നരകിലോമീറ്റർ അകലെ വെങ്ങിണിശ്ശേരിയിൽ സ്ഥിതിചെയ്യുന്ന ക്ഷേത്രമാണ് ഐക്കുന്ന് പാണ്ഡവഗിരി ദേവീക്ഷേത്രം. ഒരു കുന്നിന്റെ മുകളിലാണ് ഈ ക്ഷേത്രം സ്ഥിതിചെയ്യുന്നത്. സ്വാമി ഭൂമാ‍നന്ദ തീർത്ഥരാണ് ഈ ക്ഷേത്രം നവീകരിക്കുന്നതിന് മുൻ‌കൈ എടുത്തത്.


</doc>
<doc id="167435" url="https://ml.wikipedia.org/wiki?curid=167435" title="കുമാരസംഭവം (ചലച്ചിത്രം)">
കുമാരസംഭവം (ചലച്ചിത്രം)

കേരളസംസ്ഥാന അവാർഡ് കരസ്ഥമാക്കിയ മലയാളത്തിലെ ആദ്യത്തെ ചലച്ചിത്രമാണു് കുമാരസംഭവം.
1969-ലാണു് മികച്ച ചിത്രത്തിനുള്ള പുരസ്കാരം കുമാരസംഭവം എന്ന ചലച്ചിത്രത്തിനു് ലഭിച്ചതു്. പി സുബ്രഹ്മണ്യം ആണു് സിനിമയുടെ നിർമ്മാതാവു്.


</doc>
<doc id="167436" url="https://ml.wikipedia.org/wiki?curid=167436" title="കേന്ദ്ര റിസർവ്വ് പോലീസ്">
കേന്ദ്ര റിസർവ്വ് പോലീസ്

ഇന്ത്യയിലെ ഏറ്റവും വലിയ അർധ സൈനിക വിഭാഗമാണ് കേന്ദ്ര റിസർവ്വ് പോലീസ് (സി.ആർ.പി.എഫ്.). കേന്ദ്ര ആഭ്യന്തര മന്ത്രാലയത്തിനു കീഴിലാണ് ഇത് പ്രവർത്തിക്കുന്നത്. 1949-ലെ കേന്ദ്ര റിസർവ്വ് പോലീസ് ആക്ട് പ്രകാരം രൂപം കൊണ്ട ഈ സേനാവിഭാഗത്തിന്റെ ഇപ്പോഴത്തെ ഡയറക്ടർ ജനറൽ കെ. വിജയകുമാർ ആണ്. ഇദ്ദേഹം വീരപ്പൻ വേട്ടക്ക് നേതൃത്വം നൽകിയതിലുടെ പ്രശസ്തനാണ്. 

</noinclude>

</doc>
<doc id="167453" url="https://ml.wikipedia.org/wiki?curid=167453" title="ജീവിത നൗക">
ജീവിത നൗക

1951 മാർച്ചിൽ പുറത്തിറങ്ങിയ ഒരു മലയാളചലച്ചിത്രമാണു് ജീവിത നൗക. കെ ആന്റ് കെ പ്രൊഡക്ഷൻസ് എന്ന ബാനറിൽ എം കുഞ്ചാക്കോയും, കെ വി കോശിയും ചേർന്ന് നിർമ്മിച്ച ഈ ചിത്രം സംവിധാനം ചെയ്തതു് കെ. വേമ്പു ആണു്. കെ വി കോശിയുടെ കഥയ്ക്ക് തിരക്കഥയുംസംഭാഷണവും രചിച്ചത് മുതുകുളം രാഘവൻപിള്ളയായിരുന്നു .ഗാനരചന അഭയദേവും സംഗീതസംവിധാനം വി. ദക്ഷിണാമൂർത്തിയും ആയിരുന്നു. തിരുച്ചി ലോകനാഥൻ , പി ലീല, കവിയൂർ രേവമ്മ, മെഹബൂബ്, ചന്ദ്രിക, സുന്ദരം എന്നിവരായിരുന്നു ഗായകർ. ഛായാഗ്രാഹണം ബാലസുബ്രഹ്മണ്യവും എഡിറ്റിംഗ് കെ.ഡി. ജോർജും നിർവ്വഹിച്ചു.

മലയാളത്തിലെ 12-ആമത്തെ ചിത്രമായ "ജീവിതനൗക" അതുവരെ മലയാള സിനിമയിൽ ഉണ്ടായിരുന്ന റെക്കോഡുകൾ ഭേദിച്ചു. തിരുവനന്തപുരത്ത് മാത്രമായി 284 ദിവസം തുടർച്ചയായി പ്രദർശിപ്പിച്ചു. പിന്നീട് തമിഴ്, തെലുങ്ക്, കന്നഡ ഭാഷകളിലായി ഡബ്ബ് ചെയ്തു. അന്യഭാഷകളിൽ മൊഴിമാറ്റപ്പെടുന്ന ആദ്യ മലയാളചിത്രവും "ജീവിതനൗക"തന്നെ.

സോമന്റെയും ലക്ഷ്മിയുടെയും പ്രണയവും വിരഹവും പുനഃസമാഗമവുമാണ് "ജീവിതനൗക"യുടെ പ്രമേയം . പണക്കാരായ സഹോദരങ്ങളിലെ ഇളയവനായ സോമൻ താരതമ്യേനെ ദരിദ്രയായ ലക്ഷ്മിയെ ജീവിതസഖിയാക്കുന്നു. ജ്യേഷ്ഠന്റെ ഭാര്യയുടെ ദുഷ്പ്രവൃത്തികൾ കാരണം സോമൻ ജോലി തേടി വീട്ടിൽ നിന്നിറങ്ങുന്നു. ജ്യേഷ്ഠത്തിയുടെ മർദ്ദനം കാരണം ലക്ഷ്മി കുട്ടികളുമൊത്തു് തറവാടു വിട്ടിറങ്ങുന്നു. ജോലിക്കായി അലഞ്ഞുതിരിയുന്ന സോമന് ഒരു കാറപകടമുണ്ടാകുകയും അതുവഴി സമ്പന്നരായ കാറുടമകൾ അയാൾക്കു് ജോലികൊടുക്കുകയും ചെയ്യുന്നു. ജോലിയിൽ നിന്നു് കിട്ടുന്ന വരുമാനം തറവാട്ടിലേക്കയക്കുമ്പോൾ അതു് കള്ളത്തരത്തിൽ ജ്യേഷ്ഠന്റെ ഭാര്യ കരസ്തമാക്കുന്നു. നാളുകൾക്കു ശേഷം തിരിച്ചെത്തുന്ന സോമൻ ഭാര്യയെയും മക്കളെയും തേടിയലയുകയും കണ്ടെത്തുകയും ചെയ്യുന്നു.




</doc>
<doc id="167456" url="https://ml.wikipedia.org/wiki?curid=167456" title="പള്ളിവാസൽ ജലവൈദ്യുതപദ്ധതി">
പള്ളിവാസൽ ജലവൈദ്യുതപദ്ധതി

കേരളത്തിലെ ആദ്യത്തെ ജലവൈദ്യുത പദ്ധതിയാണ് പള്ളിവാസൽ ജലവൈദ്യുത പദ്ധതി. രണ്ട് ഘട്ടങ്ങളിലായി ആണ് ഇത് പൂർത്തിയാക്കിയത് . ആദ്യ ഘട്ടത്തിൽ ഒരു റൺ ഓഫ് റിവർ സ്കീം ആയാണ് ആരംഭിച്ചത്. 4.5 മെഗാവാട്ട് ശേഷിയുള്ള മൂന്ന് ടർബൈനുകൾ . ആദ്യ യൂണിറ്റ് 19.03.1940 ന് കമ്മീഷൻ ചെയ്തു. 2-2-1941 ന് രണ്ടാമത്തെ യൂണിറ്റും 19-2-1942 ന് മൂന്നാമത്തെ യൂണിറ്റും കമ്മീഷൻ ചെയ്തു. തിരുവിതാംകൂർ ദിവാനായിരുന്ന സി. പി. രാമസ്വാമി അയ്യർ പള്ളിവാസൽ പവർഹൗസിന്റെ ഉത്‌ഘാടനം 19-3-1940 നു നിർവഹിച്ചു.വെള്ളം ഡൈവേർട്ട് ചെയ്തു കൊണ്ട് പോകുവാൻ വേണ്ടി മൂന്നാറിൽ പെരിയാറിന്റെ പോഷകനദിയായ മുതിരപ്പുഴയിൽ 1944 ൽ രാമസ്വാമി അയ്യർ ഹെഡ് വർക്സ് അണക്കെട്ട് നിർമിച്ചു . 1950 ൽ വാട്ടർ ചക്രങ്ങൾ മാറ്റിക്കൊണ്ട് 4.5 മെഗാവാട്ട് ശേഷിയിൽ നിന്ന് 5 മെഗാവാട്ടായി ഉയർത്തി.പദ്ധതിയുടെ ആദ്യ ഘട്ടത്തിൽ 5 മെഗാവാട്ട് ശേഷിയുള്ള മൂന്നു യൂണിറ്റുകളും പൂർത്തിയാക്കി15 മെഗാവാട്ട് ശേഷി കൈവരിച്ചു .രണ്ടാം ഘട്ടത്തിൽ 7.5 മെഗാവാട്ട് ശേഷിയുള്ള മൂന്ന് ടർബൈനുകളും ജലസംഭരണത്തിനായി കുണ്ടള അണക്കെട്ടും മാട്ടുപ്പെട്ടി അണക്കെട്ടും നിർമിച്ചു കൊണ്ട് പദ്ധതിയുടെ സ്ഥാപിത ശേഷി 37 . 5 മെഗാവാട്ട് സ്ഥാപിത ശേഷി കൈവരിച്ചു

ഇടുക്കി ജില്ലയിലെ മൂന്നാറിൽ പള്ളിവാസൽ ഗ്രാമപഞ്ചായത്തിൽ ചിത്തിരപുരത്താണ് പദ്ധതിയിലെ പവർ ഹൗസ് നിർമിച്ചിട്ടുള്ളത് , .

മൂന്നാർ ഹെഡ്‍വർക്സ് (സർ സി പി  രാമസ്വാമി അയ്യർ ഹെഡ് വർക്സ് ) അണക്കെട്ടാണ് പള്ളിവാസലിലേക്കുള്ള ജലത്തിന്റെ അളവ് നിയന്ത്രിക്കുന്നത്. ഇവിടെ നിന്നും ടണൽ (പെൻസ്റ്റോക്ക് പൈപ്പുകൾ )വഴി പവർഹൗസിലേക്ക് ജലം എത്തിക്കുന്നു.പദ്ധതിയിൽ 2 ജലസംഭരണികളും 2 അണക്കെട്ടുകളും ഒരു ഡൈവേർഷൻ അണക്കെട്ടും ഒരു പവർ ഹൗസും ഉൾപ്പെടുന്നു.കേരള സ്റ്റേറ്റ് ഇലക്ട്രിസിറ്റി ബോർഡിന്റെ ഉടമസ്ഥതയിലാണ് ഈ പദ്ധതി.

1) പള്ളിവാസൽ പവർ ഹൗസ് 

1) കുണ്ടള (കുണ്ടള ജലസംഭരണി )

2) മാട്ടുപ്പെട്ടി(മാട്ടുപ്പെട്ടി ജലസംഭരണി )

3) മൂന്നാർ ഹെഡ്‍വർക്സ് ( മൂന്നാർ ഹെഡ്‍വർക്സ് ജലസംഭരണി )

പള്ളിവാസൽ ജലവൈദ്യുതപദ്ധതി യിൽ 5 മെഗാവാട്ടിന്റെ 3 ടർബൈനുകളും (PELTON TYPE- Escherwyss Switzerland) , 7.5 മെഗാവാട്ടിന്റെ 3 ടർബൈനുകളും (PELTON TYPE- Boving UK) ഉപയോഗിച്ച് 37.5 മെഗാവാട്ട് വൈദ്യുതി ഉത്പാദിപ്പിക്കുന്നു . ആദ്യ മൂന്നു യൂണിറ്റിന്റെ ജനറേറ്റർ Brown Boveri Switzerland യും രണ്ടാമത്തെ മൂന്നു യൂണിറ്റിന്റെ ജനറേറ്റർ BTH UK യും ആണ്  ജനറേറ്റർ. വാർഷിക ഉൽപ്പാദനം 284 MU ആണ്. 19.03.1940 ന് ആദ്യ യൂണിറ്റ് കമ്മീഷൻ ചെയ്തു. 2002 ൽ നവീകരണം നടത്തി. 

പള്ളിവാസൽ പവർഹൗസിൽ നിന്നും ആനയിറങ്കൽ ഫീഡറിൽ വൈദ്യുതി എത്തിച്ചാണ് വിതരണം നടത്തുന്നത്. ഇവിടെ നിന്നുമുള്ള വൈദ്യുതി ജില്ലയിലെ തന്നെ ബൈസൺ വാലി, ചിന്നക്കനാൽ, ശാന്തൻപാറ, രാജകുമാരി, സേനാപതി ഗ്രാമപ്പഞ്ചായത്തുകളിൽ പൂർണമായും പള്ളിവാസൽ, വെള്ളത്തൂവൽ, രാജാക്കാട് ഗ്രാമപ്പഞ്ചായത്തുകളിൽ ഭാഗികമായും വിതരണം ചെയ്യുന്നു.


</doc>
<doc id="167472" url="https://ml.wikipedia.org/wiki?curid=167472" title="റെയിൽവേ പ്രൊട്ടക്ഷൻ ഫോഴ്സ്">
റെയിൽവേ പ്രൊട്ടക്ഷൻ ഫോഴ്സ്

ഇന്ത്യയിലെ പ്രധാന ഗതാഗത മാർഗ്ഗമായ ഇന്ത്യൻ റെയിൽവേയെയും അതിലൂടെയുള്ള യാത്രാ ചരക്ക് ഗതാഗതത്തെയും സംരക്ഷിക്കാനുള്ള വിഭാഗമാണ് റെയിൽവേ പ്രൊട്ടക്ഷൻ ഫോഴ്സ്(ആർ.പി.എഫ്.). ഇത് ഒരു അന്വേഷണ വിഭാഗമല്ല. ഇന്ത്യൻ റെയിൽവേയുടെ പരിധിയിൽ വരുന്ന സ്ഥലങ്ങളാണ് ആർ.പി.എഫിന്റെ അധികാരപരിധിയിൽ വരുന്നത്. കുറ്റകൃത്യങ്ങൾ സംബന്ധിച്ച പരാതികൾ റെയിൽവേ പ്രൊട്ടക്ഷൻ ഫോഴ്സിന് കിട്ടിയാൽ അതാത് സംസ്ഥാന റെയിൽവേ പോലീസിന് കൈമാറുകയാണ് ചെയ്യുക.


</doc>
<doc id="167476" url="https://ml.wikipedia.org/wiki?curid=167476" title="കേന്ദ്ര വ്യവസായ സുരക്ഷാസേന">
കേന്ദ്ര വ്യവസായ സുരക്ഷാസേന

ഇന്ത്യയിലെ പ്രധാനപ്പെട്ട സർക്കാർ സ്ഥാപനങ്ങളുടെയും, വ്യവസായ സ്ഥാപനങ്ങളുടെയും സുരക്ഷക്കായി രൂപീകരിച്ച സായുധ സുരക്ഷാവിഭാഗമാണ് കേന്ദ്ര വ്യവസായ സുരക്ഷാസേന(സി.ഐ.എസ്.എഫ്.). ലോകത്തിലെ ഏറ്റവും വലിയ അർദ്ധ സൈനികവിഭാഗസേനയാണിത്‌. 1969-ൽ രൂപീകരിച്ച ഈ കേന്ദ്ര വ്യവസായ സുരക്ഷാസേനയിൽ ഇപ്പോൾ 142,526 പേരാണുള്ളത്. 2017 ഏപ്രിലിൽ സർക്കാർ 145,000 മുതൽ 180,000 വരെ സൈനികർക്ക് അനുമതി നൽകി. ഇത് ഒരു അന്വേഷണ വിഭാഗമല്ല.

കേന്ദ്ര ആഭ്യന്തര മന്ത്രാലയത്തിൻ കീഴിൽ നേരിട്ട് പ്രവർത്തിക്കുന്ന സേനയുടെ ആസ്ഥാനം ന്യൂഡൽഹിയിലാണ്. ഇന്ത്യയിലുടനീളമുള്ള 300 വ്യാവസായിക യൂണിറ്റുകൾ, സർക്കാർ അടിസ്ഥാന സൗകര്യ പദ്ധതികൾ, സ്ഥാപനങ്ങൾ എന്നിവയ്ക്ക് സിഐഎസ്എഫ് സുരക്ഷ നൽകുന്നു. കേന്ദ്ര പൊതുമേഖലാ സ്ഥാപനങ്ങളുടെ ഉടമസ്ഥതയിലും നിയന്ത്രണത്തിലുമുള്ള വ്യവസായ മേഖലകളായ ആറ്റോമിക് പവർ പ്ലാൻറുകൾ, സ്പേസ് സ്റ്റേഷനുകൾ, മൈനുകൾ, എണ്ണപ്പാടങ്ങൾ, റിഫൈനറികൾ, പ്രധാന തുറമുഖങ്ങൾ, സ്റ്റീൽ പ്ലാന്റ്സ്, ബാരേജുകൾ, ഫെർട്ടിലിസർ യൂണിറ്റുകൾ, വിമാനത്താവളങ്ങൾ, ജലവൈദ്യുത/താപ വൈദ്യുതി നിലയങ്ങൾ, ഇന്ത്യൻ കറൻസി നിർമ്മിക്കുന്ന കേന്ദ്രങ്ങളും സി.ഐ.എസ്.എഫിന്റെ സംരക്ഷണത്തിലാണ്. കൂടാതെ സ്വകാര്യ വ്യവസായങ്ങൾക്കും ഭാരതസർക്കാരിനുള്ള മറ്റ് സംഘടനകൾക്കും കൺസൾട്ടൻസി സി.ഐ.എസ്.എഫ്. സേവനങ്ങൾ നൽകുന്നുണ്ട്.



</doc>
<doc id="167477" url="https://ml.wikipedia.org/wiki?curid=167477" title="കുഞ്ചാക്കോ">
കുഞ്ചാക്കോ

മലയാളത്തിലെ ഒരു ചലച്ചിത്രനിർമ്മാതാവും സംവിധായകനുമായിരുന്നു കുഞ്ചാക്കോ. (English: ) (1910 ഫെബ്രുവരി 19 – 1976 ജൂൺ 15). കയർ വ്യവസായി ആയിരുന്ന അദ്ദേഹം 1946-ൽ ചലച്ചിത്രരംഗത്തേക്കു കടന്നു. കേരളത്തിലെ ആദ്യ ചലച്ചിത്ര സ്റ്റുഡിയോ ആയിരുന്ന ഉദയാ സ്റ്റുഡിയോയുടെ സഹ സ്ഥാപകനുമാണ് കുഞ്ചാക്കോ. ചലച്ചിത്രനടനും നിർമ്മാതാവും സംവിധായകനുമായിരുന്ന ബോബൻ കുഞ്ചാക്കോ ഇദ്ദേഹത്തിന്റെ പുത്രനും മലയാളചലച്ചിത്രതാരമായ കുഞ്ചാക്കോ ബോബൻ ചെറുമകനുമാണു്. ആദ്യത്തെ ചിത്രം വെള്ളിനക്ഷത്രം. 75-ലധികം ചിത്രങ്ങൾ നിർമിച്ചു. ജീവിതനൗക, നല്ലതങ്ക, ഉണ്ണിയാർച്ച, പാലാട്ടുകോമൻ എന്നിവ ഇതിൽ പ്രശസ്തങ്ങളാണ്. നിരവധി മലയാളചലച്ചിത്രതാരങ്ങളെ വാർത്തെടുത്തു. ഇദ്ദേഹത്തിന്റെ മറ്റൊരു വ്യവസായ സംരംഭമാണ് എക്‌സൽ ഗ്ലാസ് ഫാക്ടറി.



</doc>
<doc id="167480" url="https://ml.wikipedia.org/wiki?curid=167480" title="ഹ്യൂഗ്">
ഹ്യൂഗ്

റോമൻ കത്തോലിക്കാ സഭയിലെ ഒരു വിശുദ്ധനാണ് ഹ്യൂഗ്.

ഒരു സൈനികോദ്യോഗസ്ഥനായ ഓഡിലോയുടെ പുത്രനായി ഫ്രാൻസിൽ വലെൻസ് എന്ന പ്രദേശത്ത് പരിശുദ്ധരായ മാതാപിതാക്കന്മാരിൽ നിന്നും 1053-ൽ ഹ്യൂഗ് ജനിച്ചു .പിതാവ് സൈന്യത്തിൽ നിന്നു പോന്നശേഷം അദ്ദേഹം മകന്റെ ഉപദേശപ്രകാരം കാർത്തൂസിയൻ സഭയിൽ പ്രവേശിച്ച് ഏതാണ്ട് നൂറുവയസ്സുവരെ ജീവിക്കുകയുണ്ടായി .അമ്മ സ്വഭവനത്തിൽ പ്രാർത്ഥനയിലും ഉപവാസത്തിലും ദാനധർമ്മത്തിലും ജീവിച്ചു മകന്റെ ശുശ്രൂഷകൾ സ്വീകരിച്ചാണ് ദിവംഗതയായത്.

പണ്ഡിതനും സുന്ദരനും വിനയശാലിയും ദൈവഭക്തനുമായിരുന്ന ഹ്യൂഗ് പേപ്പൽപ്രതിനിധിയുടെ ശ്രദ്ധ ആകർഷിച്ചു .താമസിയാതെ അദ്ദേഹം ഗ്രെനോബിളിലെ മെത്രാനായി തിരഞ്ഞെടുക്കപ്പെടുകയും ഏഴാം ഗ്രിഗോരിയസ് മാർപ്പാപ്പാ റോമിൽവച്ച് അദ്ദേഹത്തെ അഭിഷേചിക്കുകയും ചെയ്തു. റോമയിൽ നിന്നും സ്വന്തം രൂപതയിൽ തിരിച്ചെത്തിയപ്പോൾ അജഗണം അസാന്മാർഗ്ഗികതയിൽ അമർന്നിരിക്കുന്നതായിട്ടാണ് അദ്ദേഹം കണ്ടത് .അവർക്കു കൂദാശ സ്വീകരണത്തിനു വേണ്ട താൽപര്യമില്ലായിരുന്നു .മാത്രമല്ല വേണ്ട യോഗ്യതകൂടാതെ പലരും അവ സ്വീകരിച്ചിരുന്നു .ഉപവാസവും ജാഗരണവും അനുഷ്ഠിച്ചു ദൈവകൃപയ്ക്കായി അദ്ദേഹം തീക്ഷ്ണമായി പ്രാർത്ഥിച്ചു .രണ്ടുകൊല്ലം കഴിഞ്ഞപ്പോഴേക്കും രൂപതയുടെ മുഖഛായ മാറി.

പ്രശസ്തിയെ ഭയന്ന് അദ്ദേഹം മെത്രാൻസ്ഥാനം രഹസ്യമായി രാജീവച്ച് ഓവേണിലെ ബെനഡിക്ടൻ നൊവിഷിയറ്റിൽ പ്രവേശിച്ചു .അവിടെ സകലർക്കും ഈ സന്യാസി ഉത്തമ മാതൃകയായിരുന്നു .ഗ്രിഗോറിയോസ് മാർപ്പാപ്പാ ഇതറിഞ്ഞപ്പോൾ ഉടനടി രൂപതാഭരണം ഏറ്റെടുക്കാൻ ആജ്ഞാപിച്ചു .വീണ്ടും അദ്ദേഹം ഭരണമേറ്റെടുത്തു .അദ്ദേഹമാണ് കാർത്തൂസിയൻ സഭാസ്ഥാപനത്തിനുള്ള സ്ഥലം കൊടുത്തത് .വേദപുസ്തകം വായിക്കുമ്പോഴും പ്രസംഗിക്കുമ്പോഴും കുമ്പസാരം കേൾക്കുമ്പോഴും അദ്ദേഹത്തിന്റെ കണ്ണുനീർ ധാരധാരയായി പ്രവഹിച്ചിരുന്നു .പാപം ചെയ്യാത്ത അങ്ങ് ഞങ്ങളെപ്പോലെ എന്തിനു കരയുന്നുവെന്ന് ഒരനുതാപി ചോദിച്ചപ്പോൾ അദ്ദേഹം പ്രതിവചിച്ചു: "മായാസ്തുതിയും അമിതസ്നേഹവും മതിയല്ലോ ഒരാൾ നശിക്കാൻ .ദൈവകാരുണ്യത്താൽ മാത്രമാണ് നാം രക്ഷപ്പെടുക .ആകയാൽ അതിനു നാം അഭ്യർത്ഥിക്കാതിരിക്കാമോ? " .ദീർഘമായ ഒരു രോഗം അദ്ദേഹത്തിന്റെ ആത്മാവിനെ ഒന്നുകൂടി പവിത്രീകരിച്ചു .വാർദ്ധക്യത്തിൽ ഓർമ്മ നഷ്ടപ്പെട്ടുപോയെങ്കിലും സങ്കീർത്തനങ്ങളും സ്വർഗ്ഗസ്ഥനായ പിതാവേ എന്ന ജപവും ചൊല്ലാൻ അദ്ദേഹത്തിന് കഴിഞ്ഞിരുന്നു .അവ ആവർത്തിച്ചു ചൊല്ലിക്കൊണ്ട് 1132 ഏപ്രിൽ 1-ന് അദ്ദേഹം മരിച്ചു. ഏപ്രിൽ 1-ന് സഭ ഇദ്ദേഹത്തിന്റെ തിരുനാൾ ആചരിക്കുന്നു.


</doc>
<doc id="167482" url="https://ml.wikipedia.org/wiki?curid=167482" title="ഇന്ത്യയിലെ നിയമപാലക വിഭാഗങ്ങൾ">
ഇന്ത്യയിലെ നിയമപാലക വിഭാഗങ്ങൾ

ഇന്ത്യയിലെ നിയമപാലക വിഭാഗങ്ങൾ പ്രധാനമായും സംസ്ഥാനങ്ങളുടെ കീഴിലുള്ള പോലീസ് സംവിധാനമാണ്.ഇന്ത്യൻ ഭരണഘടന പ്രകാരം ക്രമസമാധാനം സംസ്ഥാന ചുമതലയാണ്.കേന്ദ്ര സർക്കാർ ഇക്കര്യത്തിൽ സംസ്ഥാനങ്ങളെ സഹായിക്കുന്നു.ഇതിനു വേണ്ടി വലിയ സംവിധാനങ്ങളുള്ള സായുധ സേന കേന്ദ്ര ആഭ്യന്തര മന്ത്രാലയത്തിനു കീഴിലുണ്ട്.





</doc>
<doc id="167484" url="https://ml.wikipedia.org/wiki?curid=167484" title="കുറ്റിച്ചെടി">
കുറ്റിച്ചെടി

കടുപ്പമുള്ള ദാരുകാണ്ഡങ്ങളോടുകൂടിയ സസ്യങ്ങളാണ് കുറ്റിച്ചെടികൾ. ഓഷധികളേക്കാൾ ഇവയ്ക്കു വലിപ്പം കൂടുതലും മരങ്ങളേക്കാൾ വലിപ്പം കുറവുമായിരിക്കും. ഇവ ദീർഘനാൾ ജീവിയ്ക്കുന്നവയാണ്. ഇവയുടെ കാണ്ഡം വളരെ ഉയരത്തിലോ, വണ്ണത്തിലോ വളരുന്നില്ല. ശരാശരി ഉയരം 5–6 മീ (15–20 അടി). മണ്ണിനോട് ചേർന്ന് ധാരാളം ശിഖിരങ്ങൾ ഇവയ്ക്ക് കാണാം. അതുകൊണ്ട് തന്നെ ഒരു തായ്ത്തടി പ്രത്യേകമായി കാണുകയില്ല. പകരം ഒട്ടേറെ തണ്ടുകൾ ഒരേ വലിപ്പത്തിൽ വളരുന്നു. ഉദാ: തേയില, കാപ്പി, ചെമ്പരത്തി തുടങ്ങിയവ.


</doc>
<doc id="167486" url="https://ml.wikipedia.org/wiki?curid=167486" title="ഓഷധി">
ഓഷധി

വളരെ ദുർബലവും നേർത്തതുമായ കാണ്ഡത്തോട് കൂടിയ സസ്യങ്ങളാണ് ഓഷധികൾ. കുറ്റിച്ചെടികളേക്കാൾ ഇവ വളരെ ചെറുതായിരിക്കും. ഇവ സാധാരണ പൊക്കത്തിൽ വളരാറില്ല. ചിലവയിൽ കാണ്ഡം മാംസളമായിരിക്കും. വളരെ കുറച്ച് നാൾ മാത്രമേ ഇവയ്ക്ക് ആയുസ്സുള്ളു. മിക്ക ഓഷധി സസ്യങ്ങളും ഒരു വർഷം കൊണ്ടോ ഒരു ഋതുകാലം കൊണ്ടോ ജീവിത ചക്രം പൂർത്തിയാക്കുന്നവയാണ്. ഉദാഹരണങ്ങൾ തുമ്പ, മഷിത്തണ്ട്, വാഴ


</doc>
<doc id="167488" url="https://ml.wikipedia.org/wiki?curid=167488" title="ജുഗ്നു">
ജുഗ്നു

കാൺപുർ ഐ.ഐ.ടി. യിൽ നിർമിച്ച കുഞ്ഞൻ ഉപഗ്രഹമാണ് ജുഗ്നു (Hindi: जुगनू). പ്രളയം, വരൾച്ച തുടങ്ങിയവ മുൻകൂട്ടി അറിയാനും ദുരിതാശ്വാസപ്രവർത്തനത്തിനും ലക്ഷ്യമിട്ടാണ് ഈ ഉപഗ്രഹം വിക്ഷേപിച്ചിട്ടുള്ളത്.

2011 ഒക്ടോബർ 12ന് ഇന്ത്യ-ഫ്രാൻസ് സംയുക്ത സംരംഭമായ ‘മേഘാ-ട്രോപിക്സ്’ ഉപഗ്രഹത്തോടൊപ്പം ഐ.എസ്.ആർ.ഒയുടെ പി.എസ്.എൽ.വി സി-18 റോക്കറ്റ് ഈ ഉപഗ്രഹം ഭ്രമണപഥത്തിലെത്തിച്ചു. മൂന്ന് കിലോഗ്രാം ഭാരമുള്ള ഈ ഉപഗ്രഹത്തിന്റെ ആയുസ്സ് ഒരു വർഷമാണ്. താഴ്ന ഭൂസ്ഥിര ഭ്രമണപഥത്തിൽ ഇത് ഭൂമിയെ വലംവെച്ചുകൊണ്ടിരിക്കുന്നു. 2008ലാണ് ഈ ചെറു ഉപഗ്രഹനിർമ്മാണത്തിന് ഐഎസ്ആർഒയും കാൺപുർ ഐഐടിയും ധാരണാപത്രം ഒപ്പിട്ടത്. 


</doc>
<doc id="167490" url="https://ml.wikipedia.org/wiki?curid=167490" title="കള">
കള

കൃഷിഭൂമികളിൽ വിളയ്ക്കൊപ്പം വളരുന്ന അനാവശ്യമായ ചെടികളെയാണ് കളകൾ എന്ന് വിളിയ്ക്കുന്നത്. ഈ ഗണത്തിൽ പെടുന്ന മിക്കവയും അധികമായാൽ വിളയ്ക്ക് വലിയ നാശം ചെയ്യുന്നവയാണ്. ഇവ മണ്ണിൽനിന്നും പോഷകവസ്തുക്കൾ അപഹരിച്ച് എടുക്കുന്നു. കളകൾ വളരെ വേഗം വളരുകയും വർദ്ധിക്കുകയും ചെയ്യുന്നതിനാൽ അവയെ നിയന്ത്രിക്കുക വിഷമമാണ്. നെല്പാടങ്ങളിൽ നിറഞ്ഞിരിക്കുന്ന ആഫ്രിക്കൻ പായൽ ഇതുപോലെ ഉപദ്രവകാരിയായ കളയ്ക്ക് ഉദാഹരണമാണ്.

മറ്റു സസ്യങ്ങളെ ഒതുക്കിക്കൊണ്ട് പെട്ടെന്നു വളരുന്ന സസ്യങ്ങളെ കളയെന്ന് പൊതുവെ വിളിക്കുന്നു. പ്രത്യേകിച്ചു മറ്റു ദേശങ്ങളിൽ നിന്നും കുടിയേറ്റക്കാരായെത്തി ആധിപത്യം സ്ഥാപിച്ച കുളവാഴ, ആഫ്രിക്കൻപായൽ,കമ്യൂണിസ്റ്റ് പച്ച, കോൺഗ്രസ്സ് പച്ച, ആനത്തൊട്ടാവാടി തുടങ്ങിയ ചെടികളെ പൊതുവായി കളയെന്നാണ് പറയാറുള്ളത്.


</doc>
<doc id="167491" url="https://ml.wikipedia.org/wiki?curid=167491" title="ഇന്റലിജൻസ് ബ്യൂറോ">
ഇന്റലിജൻസ് ബ്യൂറോ

രഹസ്യാന്വേഷണ വിഭാഗം(ഇന്റലിജൻസ് ബ്യൂറോ)(ഹിന്ദി: खुफिया ब्यूरो, "ഖൂഫിയാ ബ്യൂറോ") കേന്ദ്ര ആഭ്യന്തര മന്ത്രാലയത്തിനു കീഴിൽ പ്രവർത്തിക്കുന്ന ആഭ്യന്തര രഹസ്യാന്വേഷണ സ്ഥാപനം ആണ്. ലോകത്തിലെ തന്നെ ഏറ്റവും ആദ്യത്തെ രഹസ്യാന്വേഷണ സ്ഥാപനമാണ് ഇന്ത്യുയുടെ ഐ.ബി. ഇന്ത്യക്കുള്ളിൽ നടക്കുന്ന വിധ്വംസക പ്രവർത്തനങ്ങളെക്കുറിച്ചും സർക്കാറിനറിയേണ്ടുന്ന മറ്റ് കാര്യങ്ങളെക്കുറിച്ചും രഹസ്യമായി വിവരങ്ങൾ ശേഖരിച്ച് സർക്കാരിന് എത്തിക്കുകയാണ് ഐ.ബി.യുടെ ചുമതല. ഏതാണ്ട് 25,000 നടുത്ത് ഉദ്യോഗസ്തർ ഐ.ബി.യിൽ സേവനമനുഷ്ടിക്കുന്നതായി കണക്കാക്കുന്നു.ഇതിൽ ജൂനിയർ ഇന്റലിജൻസ് ഒഫീസർ തസ്തികക്ക് മുകളിലുള്ള തസ്തികകളിൽ കൂടുതലും മറ്റ് പോലീസ് വിഭാഗങ്ങളിൽ നിന്നും നിശ്ചിത കാലത്തേക്ക് നിയമിക്കപ്പെടുന്ന ഉദ്യോഗസ്ഥരാണ്.

1947ലാണ് കേന്ദ്ര ആഭ്യന്തര മന്ത്രാലയത്തിനു കീഴിൽ കേന്ദ്ര രഹസ്യാന്വേഷണ വിഭാഗം പ്രവർത്തനമാരംഭിച്ചത് എങ്കിലും 1885ൽ തന്നെ ബ്രിട്ടീഷ് ഇന്ത്യയിൽ രഹസ്യാന്വേഷണ വിഭാഗത്തിന്റെ ആദ്യരൂപം പ്രവർത്തനമാരംഭിച്ചിരുന്നു. മേജർ ജനറൽ സർ ചാൾസ് മക്ഗ്രിഗർ ആയിരുന്നു സിംലയിൽ സ്ഥാപിക്കപ്പെട്ട ബ്രിട്ടീഷ് ഇന്ത്യൻ സൈന്യത്തിന്റെ ഈ രഹസ്യാന്വേഷണ വിഭാഗത്തിന്റെ തലവൻ. 19ആം നൂറ്റാണ്ടിൽ റഷ്യ ബ്രിട്ടീഷ് ഇന്ത്യയിൽ അധിനിവേശം നടത്തുമോ എന്ന ആശങ്ക നിലനിന്നിരുന്നതു മൂലം, അഫ്ഗാനിസ്താനിലെ റഷ്യൻ സൈന്യവിന്യാസങ്ങൾ നിരീക്ഷിക്കാനായിരുന്നു ഇത് സ്ഥാപിച്ചത്.
1909ൽ ഇന്ത്യൻ സ്വാതന്ത്ര്യസമരം ശക്തിയാർജ്ജിക്കുന്നത് മനസ്സിലാക്കിയ ബ്രിട്ടീഷ് അധികാരികൾ ഇതു നിരീക്ഷിക്കാൻ ഇംഗ്ലണ്ടിൽ "ഇന്ത്യൻ രാഷ്ട്രീയ രഹസ്യാന്വേഷണ കാര്യാലയം" സ്ഥാപിച്ചു. 1921 മുതൽ "ഇന്ത്യൻ രാഷ്ടീയ രഹസ്യാന്വേഷണ വിഭാഗം"(ഇന്ത്യൻ പൊളിറ്റിക്കൽ ഇന്റലിജൻസ്)(ഐ.പി.ഐ) എന്ന് ഈ സ്ഥാപനം അറിയപ്പെട്ടു തുടങ്ങി. ഇന്ത്യൻ രാഷ്ടീയ രഹസ്യാന്വേഷണ വിഭാഗം പ്രവർത്തിപ്പിച്ചിരുന്നത് ബ്രിട്ടന്റെ ഇന്ത്യൻ കാര്യാലയവും അന്നത്തെ ഇന്ത്യൻ ഗവണ്മെന്റും ചേർന്നാണ്. ബ്രിട്ടനിലെ സ്കോട്ട്ലണ്ട് യാർഡ്, എം.ഐ.5 എന്നീ രഹസ്യാന്വേഷണ സംഘടകളുമായി ഐ.പി.ഐ അടുത്ത ബന്ധം പുലർത്തിയിരുന്നു.


</doc>
<doc id="167493" url="https://ml.wikipedia.org/wiki?curid=167493" title="ശേവാലം">
ശേവാലം

ലോകത്തിന്റെ എല്ലാ ഭാഗങ്ങളിലും ഈർപ്പമുള്ള സ്ഥലങ്ങളിൽ വളരുന്ന സസ്യങ്ങളാണ് ശേവാലങ്ങൾ (Mosses). ചിലയിടങ്ങളിൽ പായൽ, പൂപ്പൽ എന്നും പറയുന്നു. ഇവയ്ക്ക് സ്വയം ആഹാരം നിർമ്മിക്കുവാനുള്ള കഴിവുണ്ട്. ഇവയ്ക്ക് ഇലകളും വേരുകളുമെല്ലാമുണ്ടെങ്കിലും സാധാരണ സസ്യങ്ങളിൽ കാണുന്ന പോലെ യഥാർത്ഥ വേരുകളോ ഇലകളോ അല്ല. ഈയിനം സസ്യത്തെ കൊണ്ട് പറയത്തക്ക പ്രയോജനമൊന്നുമില്ല.



</doc>
<doc id="167498" url="https://ml.wikipedia.org/wiki?curid=167498" title="പള്ളിവാസൽ">
പള്ളിവാസൽ

ഇടുക്കി ജില്ലയിലെ പള്ളിവാസൽ ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് പള്ളിവാസൽ. ജില്ലയിലെ വിനോദസഞ്ചാരകേന്ദ്രമായ മൂന്നാറിൽ നിന്നും 9 കിലോമീറ്റർ ദൂരത്തായാണ് ഈ പ്രദേശം സ്ഥിതി ചെയ്യുന്നത്. കേരളത്തിലെ ആദ്യത്തെ ജലവൈദ്യുത പദ്ധതിയായ പള്ളിവാസൽ ജലവൈദ്യുതപദ്ധതി 1946-ൽ ഇവിടെയാണ് സ്ഥാപിച്ചിരിക്കുന്നത്.



</doc>
<doc id="167501" url="https://ml.wikipedia.org/wiki?curid=167501" title="പന്നൽച്ചെടി">
പന്നൽച്ചെടി

പൂക്കളില്ലാത്ത സസ്യങ്ങളിൽ ഉയർന്ന വിഭാഗത്തിലുള്ളവയാണ് പന്നൽച്ചെടികൾ (Ferns). ഇവയ്ക്ക് സപുഷ്പികളെ പോലെ യഥാർത്ഥ വേരുകളും തണ്ടുകളും ഇലകളുമുണ്ട്. എങ്കിലും ഇവയ്ക്ക് പൂക്കളും വിത്തുകളുമുണ്ടാവില്ല. ഈർപ്പവും തണലുമുള്ള സ്ഥലങ്ങളിൽ ഇവ സമൃദ്ധിയായി വളരുന്നു. മരത്തിന്റെ പുറംതൊലിയിലും കുന്നിൻചെരുവുകളിലും കുളങ്ങളുടേയും അരുവികളുടേയും തീരങ്ങളിലും പന്നൽ ചെടികളെ സാധാരണയായി കാണാനാകും. ചിലയിനം ചെടികൾ അലങ്കാരസസ്യങ്ങളായി വളർത്തുന്നുണ്ട്.


</doc>
<doc id="167505" url="https://ml.wikipedia.org/wiki?curid=167505" title="ഇന്ത്യൻ പോലീസ് സർവീസ്">
ഇന്ത്യൻ പോലീസ് സർവീസ്

ദേശീയ തലത്തിൽ വിവിധ പരീക്ഷകൾ നടത്തി തെരഞ്ഞെടുക്കപ്പെടുന്ന സമർത്ഥരായ ഉദ്യോഗാർത്ഥികൾക്ക് നൽകുന്ന ഒരു പദവിയാണ് ഇന്ത്യൻ പോലീസ് സർവീസ് (ഐ.പി.എസ്.). പ്രധാനപ്പെട്ട മൂന്ന് അഖിലേന്ത്യ സേവന വിഭാഗത്തിൽപ്പെട്ട ഒന്നാണ് ഇത്(മറ്റുള്ളവ ഐ.എ.എസ്., ഐ.എഫ്.എസ്. എന്നിവ). ഈ പദവി ലഭിച്ച ഉദ്യോഗാർത്ഥികളെ സംസ്ഥാനങ്ങളിലും കേന്ദ്രത്തിലുമുള്ള വിവിധ പോലീസ് വിഭാഗങ്ങളിൽ നേരിട്ട് അസിസ്റ്റന്റ് സൂപ്രണ്ടുമാരായോ അല്ലെങ്കിൽ തത്തുല്യമായ തസ്തികകളിലോ നിയമിക്കുന്നു. ഐ.പി.എസ്. ഉദ്യോഗസ്ഥന്മാരെ നിയമിക്കുന്നതും പിരിച്ചുവിടുന്നതും കേന്ദ്ര പേഴ്സണൽ മന്ത്രാലയമാണ്. നിശ്ചിതകാലം സേവനമനുഷ്ഠിച്ച യോഗ്യരായ പോലീസ് ഉദ്യോഗസ്ഥർക്ക് സംസ്ഥാന സർക്കാറുകളുടെ ശുപാർശപ്രകാരം ഐ.പി.എസ്.നൽകാറുണ്ട്.


</doc>
<doc id="167506" url="https://ml.wikipedia.org/wiki?curid=167506" title="കവട്ട">
കവട്ട

നെല്ലിനിടയിൽ കാണുന്ന ഒരു കളസസ്യമാണ് കവട്ട (Echinochloa crus-galli ). Cockspur, Common Barnyard Grass എന്നീ പേരുകളിൽ സാധാരണയായി അറിയപ്പെടുന്ന ഈ സസ്യം Echinochloa എന്ന ജീനസ്സിലുൾപ്പെട്ടതാണ്. ഈ സസ്യം ഒന്നരമീറ്റർ വരെ ഉയരത്തിൽ വളരുന്നു.


</doc>
<doc id="167510" url="https://ml.wikipedia.org/wiki?curid=167510" title="കടൽമണ്ണാത്തി">
കടൽമണ്ണാത്തി

ദേശാടനസ്വഭാവമുള്ള ഒരു കടൽപക്ഷിയാണ് കടൽമണ്ണാത്തി. നീളം കൂടിയ ചുവന്ന ചുണ്ടാണ് കടൽ കടൽമണ്ണാത്തികളുടെ പ്രത്യേകത. ശരീരത്തിന് കറുപ്പും വെളുപ്പും നിറവും കാലുകൾക്ക് റോസ് നിറവുമാണ്. "ഹെമറ്റോപ്പസ് ഓസ്ട്രിലിഗസ്" ("Haematopus ostralegus") എന്നാണ് ഇവയുടെ ശാസ്ത്രീയനാമം. ഓയിസ്റ്റർ ക്വാപ്പർ എന്ന ഇംഗ്ലീഷ് നാമത്തിലും കടൽ മണ്ണാത്തിപ്പക്ഷികൾ അറിയപ്പെടുന്നു. ഇവയുടെ പത്തോളം ഉപജാതികളെ ലോകത്തിന്റെ വിവിധ ഭാഗങ്ങളിൽ കണ്ടുവരാറുണ്ട്.
40-45 സെ. മീറ്റർ വലിപ്പമുണ്ട്. കൊക്കിന് 8-9 സെ.മീറ്റർ വരെ വലിപ്പമുണ്ട്. രണ്ടു ചിറകുകൾ തമ്മിലുള്ള അകലം (wing-span) 80-85 സെ.മീറ്റർ ആണ്. മുകൾഭാഗം കറുപ്പും അടിവശം വെളുപ്പുമാണ്. ഇവ പറക്കുമ്പോൾ ചിറകിലേയും വാലിലേയും വെളുത്ത പാടുകൾ വ്യക്തമായി കാണാം. കാലും കൊക്കുകളും ചുവപ്പാണ്. കൊക്കുകൾ വീതിയുള്ളതും ബലമുള്ളതുമാണ്. ഇതുപയോഗിച്ച് കക്ക, കല്ലുമ്മകായ് എന്നിവയുടെ തോടുകൾ തകർക്കാൻ പറ്റും. എന്നാൽ ഇവ ഒച്ചുകളെ ഭക്ഷിക്കാറില്ല.

കൊക്കുകൾ സാധാരണയായി താഴേക്ക്‌ ചൂണ്ടപ്പെട്ടതായി കാണുന്നു. ഒരു പക്ഷെ ഒരിക്കൽ സുന്ദർബന്സിൽ നിന്ന് കണ്ടത് വ്യതിയാനങ്ങൾ ഉണ്ടെങ്കിലും (നീണ്ട കൊക്കുള്ളവയും പ്രാദേശികമായി ഉള്ളവയുടെതിനേക്കാൾ മുകളിലും പ്രാഥമിക കണയിലും കറുപ്പോടുകൂടിയതും) കടൽമണ്ണാത്തിയായി കരുതപ്പെടുന്നു. മാതൃകകളൊന്നും കിട്ടാതതുക്കൊണ്ട് തിരിച്ചറിയൽ വ്യക്തമല്ല. പ്രാദേശിക പക്ഷികൾ ചിലപ്പോൾ ‘റെയ്സ് ബട്ടർലിനി’യായി കരുതപ്പെടുന്നു.

പ്രജനനം നടത്തുന്നവരുടെ കാലുകൾക്ക് കടും ചുവപ്പ് നിറങ്ങളും, പ്രജനനം നടത്താത്ത പ്രായപൂർത്തിയായവർക്ക് ഇരുണ്ട അഗ്രങ്ങളോട് കൂടിയ കൊക്കും, താടിയിൽ വിസ്തൃതമായ വെളുത്ത വരയും കാണപ്പെടുന്നു

പ്രധാനമായും തീരപ്രദേശങ്ങളിലും, ചെറിയ തീരത്തുള്ള ദ്വീപുകളിലും മിക്കവാറും ശൈത്യ കാല സന്ദർശകരയാണ് കാണപ്പെടുന്നത്. തെക്ക് പടിഞ്ഞാറ് അഫ്ഗാനിസ്ഥാനും, പാകിസ്ഥാൻ തീരങ്ങളിൽ നിത്യസന്ദർശകരയും, കിഴക്ക് പടിഞ്ഞാറൻ ഇന്ത്യയിലും, ബംഗ്ലാദേശിലും, ശ്രീലങ്കയിൽ മിക്കവാറും വേനൽക്കാലത്തും ഇവ എത്തുന്നുണ്ട്. പ്രാദേശികമായി കെണിയിൽപ്പെടുത്തിയ രീതിയിൽ മാലിദ്വീപിൽ നിന്ന് കണ്ടെത്തിയിട്ടുണ്ട്. 

ഉയർന്ന പാറക്കൂട്ടങ്ങളിൽ ഇവ വസിക്കുന്നു. തീര ദേശങ്ങളിൽ ആഹാരം തേടുന്ന ഇവയുടെ ചിലക്കൽ ഉയർന്ന  ശബ്ദത്തോടുകൂടിയതും വശ്യവുമാണ്. പറന്നുയരുമ്പോഴും ഇരപ്പിടിക്കുമ്പോഴും ‘ക്ലിപ്പ്- ക്ലിപ്പ്’ എന്ന തരത്തിൽ ഇവ ശബ്ദിക്കുന്നു.


</doc>
<doc id="167514" url="https://ml.wikipedia.org/wiki?curid=167514" title="ഊത്ത">
ഊത്ത

പുതുവെള്ളത്തിലേക്ക് പ്രജനനം നടത്താൻ മത്സ്യങ്ങൾ കൂട്ടത്തോടെ നടത്തുന്ന ദേശാന്തരഗമനമാണ് ഊത്ത (ഫ്ലഡ്പ്ലെയിൻ ബ്രീഡിങ്ങ് റൺ). ഊത്തൽ, ഊത്തയിളക്കം, ഊത്തകയറ്റം എന്നിങ്ങനെയും അറിയപ്പെടുന്നു.

തെക്കുപടിഞ്ഞാറൻ കാലവർഷം (സൗത്ത്‌വെസ്റ്റ് മൺസൂൺ) ജൂൺ ആദ്യത്തോടെ കേരളത്തിലെത്തും. കേരളം അടക്കം പല പ്രദേശങ്ങളിലെയും നല്ലൊരു ശതമാനം മത്സ്യങ്ങൾക്കും പ്രജനനകാലം തെക്കുപടിഞ്ഞാറൻ കാലവർഷത്തിന്റെ വരവാണ്. ശുദ്ധജലാശയ മത്സ്യങ്ങൾ കാലവർഷം കൊണ്ട് വെള്ളം കെട്ടുന്ന ഇടങ്ങളിലേക്ക്, വയലുകൾ, ചെറുതടാകങ്ങൾ, കൈത്തോടുകൾ, കൃത്രിമ കനാലുകൾ, ചതുപ്പുകൾ തുടങ്ങിയ ഇടങ്ങളിലേക്ക് കൂട്ടത്തോടെ നദികളിൽ നിന്നും മറ്റും സഞ്ചരിച്ചു ചെന്ന് പ്രജനനം നടത്തി തിരിച്ചുപോകുന്നു. മൺസൂണിന്റെ ആദ്യ ആഴ്ചയിലാണിത് സംഭവിക്കുക. 

മൺസൂണിന്റെ ആദ്യ ആഴ്ചകളിൽ പ്രജനനത്തിനായി മത്സ്യങ്ങൾ നടത്തുന്ന ഈ ഗമനത്തിൽ ഇവയെ മനുഷ്യൻ ഭക്ഷണത്തിനായി പിടിച്ചെടുക്കുന്നു. ഇത് പൊതുവെ "ഊത്തപിടുത്തും" എന്നറിയപ്പെടുന്നു. വേനലിന് ശേഷം ആദ്യമെത്തുന്ന പുതുമഴയിലാണ് തോടുകളിലും പാടശേഖരങ്ങളിലും മീനുകൾ കയറുന്നത്. പരൽ, വരാൽ, കൂരി, കുറുവ, ആരൽ, മുഷി, പോട്ട, ചീക്, പുല്ലൻ കുറുവ, മഞ്ഞക്കൂരി, കോലാൻ, പള്ളത്തി, മനഞ്ഞിൽ, കല്ലട തുടങ്ങിയ മീനുകളാണ് ഊത്തയ്ക്ക് കൂടുതലായും കണ്ടുവരുന്നത്. 

ഊത്തകയറ്റത്തിന്റെ സമയത്ത് മീൻ പിടിക്കാൻ എളുപ്പവുമാണ്. പുതുവെള്ളത്തിലേക്കുള്ള മീനിന്റെ പാതകളിലെ തന്ത്രപരമായ ഇടങ്ങളിൽ ഇവയെ കൂട്ടത്തോടെ കിട്ടും എന്നതു തന്നെ കാരണം. ഇങ്ങനെ മീൻ പിടിക്കുന്നതിനെ ഊത്തപിടിത്തം എന്ന് വിളിക്കുന്നു. പ്രജനകാലത്ത് നടത്തുന്നതായതുകൊണ്ട് ഊത്തപിടുത്തം മത്സ്യങ്ങളുടെ വംശനാശത്തിന് കാരണമാകുന്നുണ്ട്.

ശുദ്ധജലമത്സ്യങ്ങളെ പിടികൂടുന്നത് നിയമംമൂലം നിരോധിച്ചിട്ടുള്ളതാണ്. എങ്കിലും കേരളത്തിൽ ഊത്ത പിടിത്തം സജീവമാണ്. ഇത് മത്സ്യങ്ങളുടെ നാശത്തിന് കാരണമാകുന്നു.


ഊത്തയിളകുമ്പോൾ പുതുവെള്ളത്തിൽ, പ്രധാനമായും വയലിലെ ചാലുകളിലും കൈത്തോടുകളിലും രാത്രി വെട്ടുകത്തിയും ടോർച്ചുമായി ഇറങ്ങി ആളുകൾ വരാൽ, മുഷി, കുറുവ തുടങ്ങിയ മീനിനെ വെട്ടിപ്പിടിക്കും. ചെളിയിലോ മറ്റോ കുടുങ്ങിയ മീനിനെയാണു മിക്കപ്പോഴും കിട്ടാറ്, ഒരാൾക്കോ കുടുംബത്തിനോ ഉള്ള അത്ര ക്യാച്ച് ഒക്കെയേ ഉണ്ടാവാറുള്ളൂ. 

മുളയോ ഈറയോ കൊണ്ട് നിർമ്മിച്ച രണ്ടറ്റവും തുറന്ന കോൺ ആകൃതിയുള്ള ഉപകരണം ഉപയോഗിച്ച് ആഴം കുറഞ്ഞ സ്ഥലങ്ങളിൽ മീൻപിടിക്കാറുണ്ട്. ഇതും രാത്രി വെളിച്ചം ഉപയോഗിച്ചാണ് മിക്കപ്പോഴും ചെയ്യാറ്. തീരെ ആഴം കുറഞ്ഞ ഇടങ്ങളിൽ നിന്നും മിതമായ അളവിൽ മീൻ കിട്ടും.

രണ്ട് ദണ്ഡുകൾക്കുള്ളിൽ കൂടുപോലെയുള്ള ചെറിയ വലയുമായി ഒഴുക്കുള്ള ഇടങ്ങളിൽ താഴ്തി നിൽക്കുകയും വലയിൽ മീൻ കയറിയാൽ പൊക്കി അതിനെ പിടിക്കുകയും ചെയ്യുന്ന രീതിയാണിത്.

മീനുകൾ സഞ്ചരിക്കുമ്പോൾ അവയുടെ സഞ്ചാരപഥം അടച്ച് കെണിയിലാക്കുന്ന രീതിയാണിത് (fishing weirs). പ്രജനനകാലം ശുദ്ധജലമത്സ്യങ്ങൾ പുതുവെള്ളത്തിലേക്ക് കയറുന്ന വഴികൾ കണ്ടെത്തി അവയിൽ പത്താഴം കെട്ടും. മീനുകൾക്ക് കുടുങ്ങാനുള്ള കെണിയൊരുക്കി ബാക്കി ഇടങ്ങൾ അടച്ചുകെട്ടുകയാണ് ചെയ്യാറ്. ഇങ്ങനെ ചെയ്താൽ ആ വഴിസഞ്ചരിക്കുന്ന എല്ലാ മീനുകളും അതിൽ പെട്ടുപോകും. 

പരിസരത്തെ മീനുകളെ ഒട്ടാകെ പ്രജനനം നടത്താനനുവദിക്കാതെ പിടിക്കാൻ പത്താഴത്തിനു കഴിയുന്നതുകൊണ്ട് ഇവ വ്യാപിച്ചാൽ മത്സ്യങ്ങളുടെ അംഗബലം തകർന്നു പോകും. പത്താഴങ്ങൾ ലോകത്ത് എല്ലായിടത്തും ഉണ്ടായിരുന്നു എന്നാൽ ഇവയ്ക്ക് വലിയ വിനാശശേഷിയുണ്ടെന്നും വളരെ നേരത്തേ തന്നെ ലോകം തിരിച്ചറിഞ്ഞിരുന്നു. 800 വർഷം മുന്നേയാണ് ഇംഗ്ലണ്ടിൽ പത്താഴം നിരോധിച്ചത്. കേരളത്തിലും ഇപ്പോൾ പത്താഴം നിയമവിരുദ്ധമാണ്.

പുതുവെള്ളക്കെട്ടുകളിൽ വിഷം കലക്കി മീൻ പിടിക്കുന്ന പതിവും ചിലർക്കുണ്ട്. ഇതിനെ നഞ്ചു കലക്കൽ എന്നു പറയും. ആ പ്രദേശത്തെ ജലജീവികളെ ആകെ കൊല്ലുകയാണ് നഞ്ചുകലക്കുമ്പോൾ ചെയ്യുന്നത്. മീൻ‌പിടിത്തക്കാരൻ അയാൾ കണ്ട വലിപ്പമുള്ള മീനുകൾ മാത്രം എടുത്തു പോകുന്നു. ഊത്തയിളങ്കുമ്പോഴോ മറ്റേതു സമയത്തോ ജലാശയങ്ങളിൽ നഞ്ചു കലക്കുന്നത് വിനാശകരമായ ക്രൂരതയാണെന്നു മാത്രമല്ല നിയമവിരുദ്ധവുമാണ്.

സ്ഫോടകവസ്തുക്കൾ നാടൻ കൈബോംബുകളോ പാറമടയിൽ ഉപയോഗിക്കുന്ന ജലാറ്റിൻ ഉപയോഗിച്ചോ നഞ്ചിന്റെ അതേ ഫലം ഉണ്ടാക്കുന്ന രീതിയാണ് തോട്ട പൊട്ടിക്കൽ. ഫലവും നഞ്ചുകലക്കലിന്റേതു തന്നെ. ഇതും നിരോധിച്ച പ്രവൃത്തിയാണ്.

പവർ ലൈനുകളും ഇൻ‌വേർട്ടറുകളും കൊണ്ട് വെള്ളത്തിലേക്ക് വൈദ്യുതി പ്രവഹിപ്പിച്ച് മീൻ പിടിക്കുന്ന രീതിയാണിത്, ഇതിനും ആവാസവ്യവസ്ഥയെ നല്ലൊരളവിൽ തകർക്കാൻ കഴിയും എന്നു മാത്രമല്ല, മനുഷ്യർക്കും അപകടകരമായേക്കാം എന്നതിനാൽ നിയമവിരുദ്ധം തന്നെ.

ഇടവപ്പാതിയിലെ രാത്രികാല ഊത്തപിടുത്തം കേരളത്തിലെ ഗ്രാമീണമായ ഒരു വിനോദമാണ്.


</doc>
<doc id="167515" url="https://ml.wikipedia.org/wiki?curid=167515" title="എ.ആർ. മേനോൻ">
എ.ആർ. മേനോൻ

കേരള സംസ്ഥാനത്തിലെ ആദ്യത്തെ ആരോഗ്യവകുപ്പ് മന്ത്രിയും ഒരു ഭിഷഗ്വരനുമായിരുന്നു അമ്പാട്ട് രാമനുണ്ണി മേനോൻ എന്ന എ.ആർ. മേനോൻ (06 ഏപ്രിൽ 1886 - 09 ഒക്ടോബർ 1960). തൊഴിലുകൊണ്ട് ഒരു ഡോക്ടറായിരുന്നെങ്കിലും അദ്ദേഹം പൊതു പ്രവർത്തനങ്ങളിൽ വളരെ സജീവമായിരുന്നു. രണ്ട് തവണ കേരള നിയമസഭയിലും ഇരുപത് വർഷത്തോളം കൊച്ചിനിയമസഭയിലും, ഒരു തവണ തിരുക്കൊച്ചി നിയമസഭയിലും എ.ആർ. മേനോൻ അംഗമായിരുന്നു. രണ്ട് തവണ തൃശൂർ നഗരസഭയുടെ കൗൺസിലറായിരുന്ന ഇദ്ദേഹം മദ്രാസ് സർവകലാശാലാ സെനറ്റംഗവും ആയിരുന്നു. കേരള നിയമസഭയിലെ സമാജികനായിരിക്കെ 1960 ഒക്ടോബർ 10ന് അന്തരിച്ചു.

പാലക്കാട് ജില്ലയിലെ ചിറ്റൂർ താലൂക്കിലുള്ള പ്രസിദ്ധ നായർ തറവാടായ അമ്പാട്ട് കുടുംബത്തിലാണ് 1884 മാർച്ച് 10ന് എ.ആർ. മേനോൻ ജനിച്ചത്. മദ്രാസ് സർവകാലാശാലയിൽ നിന്നും വൈദ്യശാസ്ത്രത്തിൽ ബിരുദം നേടിയതിനു ശേഷം ഉപരിപഠനത്തിനായി ഇദ്ദേഹം ഇംഗ്ലണ്ടിലേക്ക് പോയി. അവിടെ നിന്നും വൈദ്യശാത്രത്തിൽ MB,ChB (Edinborough) എടുത്തു, ഏകദേശം പതിനാല് വർഷത്തോളം ബ്രിട്ടനിൽ ജോലിനോക്കി. ഒന്നാം ലോകമഹായുദ്ധം കൊടുമ്പിരിക്കൊണ്ടിരിക്കുന്ന സമയമായിരുന്നു ഇത്. ഈ കാലയളവിൽ(ഏകദേശം 10 വർഷത്തോളം) അയർലന്റിലുള്ള ഗ്ലാസ്ഗോ ആശുപതിയിൽ ഒരു സർജന്റെ ജോലിയായിരുന്നു. ആ സമയത്തെ അറിയപ്പെടുന്ന ഒരു സർജനായിരുന്നു എ.ആർ. മേനോൻ. 1921-ൽ തിരിച്ച് ഇന്ത്യയിൽ വന്നതിനു ശേഷം തൃശ്ശൂരിൽ പ്രാക്ടീസ് തുടങ്ങി.

1907-ൽ ഇംഗ്ലണ്ടിൽ ഉപരിപഠനത്തിനു പോകുന്നതിനു മുൻപ് തന്നെ തന്റെ അമ്മാവനായ ഡോ. എ.ജി. മേനോന്റെ മകളായ മാധവിക്കുട്ടിയുമായി എ.ആർ. മേനോൻ വിവാഹം നിശ്ചയിച്ചിരുന്നു. എന്നാൽ 14 വർഷങ്ങൾക്ക് ശേഷം മേനോൻ തിരിച്ചു വരുന്നതിനു മുൻപ് മാധവിക്കുട്ടി അന്തരിച്ചു. ഇംഗ്ലണ്ടിൽ നിന്നും തിരിച്ചു വന്നതിനു ശേഷം രുക്മിണി തങ്കച്ചിയുടെയും ശ്രീ നാരായണാൻ തമ്പിയുടേയും മകളായ കമലത്തെ വിവാഹം ചെയ്തു. തിരുവിതാംകൂർ മഹാരാജാവായിരുന്ന വിശാഖം തിരുനാളിന്റെ ഏകമകനായിരുന്നു ശ്രീ നാരായണാൻ തമ്പി. എ.ആർ. മേനോനും കമലത്തിനുമായി രണ്ട് പെൺകുട്ടികളും രണ്ട് ആൺകുട്ടികളുമാണുണ്ടായിരുന്നത് അവർ യഥാക്രമം ജാനകി, രാധ, രാം മോഹൻ, വിജയൻ എന്നിവരാണ്.

ഒരു ഡോക്ടറായിരുന്നെങ്കിൽ കൂടിയും പൊതു പ്രവർത്തനങ്ങളിൽ മേനോൻ സജീവ തല്പരനായിരുന്നു. മാപ്പിള ലഹള ശാന്തമാക്കുന്നതിലുള്ള മേനോന്റെ ഇടപെടലുകൾ തൃശൂരിലെ ജനങ്ങളുടെ ഇടയിൽ ജാതിമത ഭേദമെന്യേ നല്ല ആദരവ് ലഭിക്കുവാൻ ഇടയാക്കി. ഈ സംഭവത്തിന് വളരെ അടുത്ത് തന്നെ അദ്ദേഹം രാഷ്ട്രീയത്തിൽ സജീവമായി. തുടർച്ചയായി മൂന്നു പ്രാവശ്യം തൃശ്ശൂർ നഗരസഭയുടെ കൗൺസിലറായി മേനോൻ തിരഞ്ഞെടുക്കപ്പെട്ടു. ചാന്ദിനി എന്ന കമ്പനിക്ക് വൈദ്യുതിബന്ധം നൽകാൻ അനുവദിച്ച കൊച്ചി ദിവാനായിരുന്ന ആർ.കെ. ഷണ്മുഖം ചെട്ടിയുടെ തീരുമാനത്തിൽ പ്രതിഷേധിച്ച് മേനോൻ തന്റെ കൗൺസിലർ സ്ഥാനം രാജിവച്ചു. ബ്രിട്ടീഷ് ഇന്ത്യയിൽ അക്കാലത്ത് കൊണ്ടുവന്ന മൊണ്ടേഗു ചെംസ്ഫോർഡ് ഭരണപരിഷാകാരം അനുസരിച്ച് കൊച്ചിയിലും ദ്വയാധികാരം അനുവദിച്ചു. അതോടുകൂടി തിരഞ്ഞെടുപ്പുകൾ രാഷ്ട്രീയ കക്ഷിയടിസ്ഥാനത്തിൽ നടന്നു. കൊച്ചിൻ കോൺഗ്രസ്സ് അധികാരത്തിലേക്ക് വരികയും എ.ആർ. മേനോന്റെ മച്ചുനനായ ശിവരാമമേനോൻ ഗ്രാമവികസന മന്ത്രിയാവുകയും ചെയ്തു. ശിവരാമമേനോന്റെ അകാലത്തിലുള്ള വിയോഗത്തെ തുടർന്ന് 1938 സെപ്റ്റംബർ 5 ന് എ.ആർ. മേനോൻ കൊച്ചി നിയമസഭയിലെ ഗ്രാമവികസന മന്ത്രിയായി. 1942-ൽ മന്ത്രിസ്ഥാനം രാജിവയ്ക്കുകയും പാലക്കാട്ടേക്ക് താമസം മാറ്റി അവിടെ ഒരു ആശുപത്രി നിർമ്മിക്കുകയും ചെയ്തു. കുറച്ച് കാലം പാലക്കാട് നഗരസഭാംഗവും ചെയർമാനുമായി മേനോൻ പ്രവർത്തിച്ചു. മേനോന്റെ ഓർമ്മയ്ക്കയി ഒരു പ്രതിമ പാലക്കാട് നഗരസഭയുടെ മുന്നിൽ സ്ഥാപിച്ചിട്ടുണ്ട്.

കേരള സംസ്ഥനം രൂപംകൊണ്ടതിനു ശേഷം നടന്ന ആദ്യ നിയമസഭാ തെരഞ്ഞെടുപ്പിൽ തൃശ്ശൂർ മണ്ഡലത്തിൽ സ്വതന്ത്ര സ്ഥാനാർത്ഥിയായി മത്സരിച്ച് ഒന്നാം കേരളനിയമസഭയിൽ അംഗമായി. തുടർന്ന് ഇ.എം.എസിന്റെ നേതൃത്വത്തിലുള്ള പ്രഥമ കമ്മ്യൂണിസ്റ്റ് മന്ത്രിസഭയിലെ ആരോഗ്യവകുപ്പ് മന്ത്രിയായി. രണ്ടാം കേരളാ നിയമസഭയിൽ പറളി മണ്ഡലത്തെയാണ് മേനോൻ പ്രതിനിധീകരിച്ചത്. മദ്രാസ് സെനറ്റിലും, ഓൾ ഇന്ത്യാ കോൺഗ്രസ് കമ്മിറ്റിയിലും മേനോൻ അംഗമായിരുന്നു.

രണ്ടാം കേരളനിയമസഭയിലെ അംഗമായിരിക്കെ 1960 ഒക്ടോബർ പത്തിനായിരുന്നു എ.ആർ. മേനോൻ അന്തരിച്ചത്. പിറ്റേദിവസം കേരള നിയമസഭ അദ്ദേഹത്തിന് അദാരഞ്ജലി അർപ്പിച്ചു. എ.ആർ. മേനോനോടുള്ള ആദരസൂചകമായി തൃശ്ശൂരിൽ അദ്ദേഹത്തിന്റെ തറവാടായ അമ്പാട്ട് വീട്ടിലേക്കുള്ള വിവേകോദയം സ്കൂൾ റോഡിനെ "എ.ആർ. മേനോൻ റോഡ്" എന്ന് നാമകരണം ചെയ്തു. അതുപോലെ തന്നെ പാലക്കാട് സുൽത്താൻപേട്ടിലുള്ള അദ്ദേഹത്തിന്റെ ആശുപത്രിയിലേക്കുള്ള റോഡിന്റെ പേരും എ.ആർ. മേനോൻ റോഡ് എന്നാക്കിമാറ്റി.


</doc>
<doc id="167516" url="https://ml.wikipedia.org/wiki?curid=167516" title="മെഡാർഡ്">
മെഡാർഡ്

റോമൻ കത്തോലിക്കാ സഭയിലെ ഒരു വിശുദ്ധനാണ് മെഡാർഡ് (c. 457 – c. 545).
ഫ്രാൻസിൽ സലെൻസിയിൽ ഭക്തിയും കുലീനത്വവുമുള്ള ഒരു കുടുംബത്തിൽ മെഡാർഡ് 457-ൽ ജനിച്ചു. ബാല്യം മുതൽ അവൻ ദരിദ്രരോട് അസാധാരണമായ അനുകമ്പ പ്രദർശിപ്പിച്ചിരുന്നു. ഒരു ദിവസം അവൻ തന്റെ കുപ്പായം അന്ധനായ ഒരു ഭിക്ഷുവിന് ദാനം ചെയ്തു. അതിനെപ്പറ്റി മാതാപിതാക്കന്മാർ ചോദ്യം ചെയ്തപ്പോൾ അവൻ പറഞ്ഞതു, കഷ്ടപ്പെടുന്ന ക്രിസ്തുവിന്റെ ഒരവയവത്തിന് എന്റെ വസ്ത്രത്തിന്റെ ഒരോഹരി കൊടുക്കാതിരിക്കാൻ എനിക്ക് കഴിഞ്ഞില്ലെന്നാണ്. ആർഭാടങ്ങളിൽ നിന്നൊഴിഞ്ഞ് പ്രർത്ഥനയിലും ഉപവാസത്തിലുമായിരുന്ന അദ്ദേഹം ആനന്ദം കണ്ടെത്തിയിരുന്നത്. 33ആം വയസ്സിൽ മെഡാർഡ് പുരോഹിതനായി. അദ്ദേഹത്തിന്റെ പ്രസംഗം ഹൃദയസ്പർശമായിരുന്നു. 530-ൽ ആ രാജ്യത്തെ മുപ്പതാമത്തെ മെത്രാൻ മരിക്കുകയും എഴുപത്തിമൂന്നുകാരനായ മെഡാർഡ് മെത്രാനായി ഏകയോഗം തിരഞ്ഞെടുക്കപ്പെടുകയും ചെയ്തു. പുതിയസ്ഥാനം തപോജീവിതത്തെ ലഘുപ്പെടുത്തിയില്ല. ഹൺസും വാൻറസും രൂപതയെ ആക്രമിച്ചപ്പോൾ മെത്രാനച്ചന് തന്റെ ഉപവി പ്രകടിപ്പിക്കാൻ നല്ല ഒരവസരം സിദ്ധിച്ചു. അദ്ദേഹം തന്റെ ജീവിതകാലത്തിനിടയിൽ അനേകരെ മാനസാന്തരപ്പെടുത്തുകയും ജ്ഞാനസ്നാനപ്പെടുത്തുകയും ചെയ്തു. 88-ാമത്തെ വയസ്സിൽ ജനങ്ങളുടെ കണ്ണിലുണ്ണിയായിരുന്ന മെഡാർഡുമെത്രാൻ ദിവംഗതനായി. ജൂൺ 8-ന് സഭ ഇദ്ദേഹത്തിന്റെ ഓർമ്മയാചരിക്കുന്നു.


</doc>
<doc id="167519" url="https://ml.wikipedia.org/wiki?curid=167519" title="അബ്ദുൽ മജീദ് ദാരിയബാദി">
അബ്ദുൽ മജീദ് ദാരിയബാദി

അബ്ദുൽ മജീദ് (1892-1977) ഒരു ഉർദു സാഹിത്യകാരനായിരുന്നു‍. ഉത്തർപ്രദേശിലെ ബാരാബാങ്കി ജില്ലയിൽപ്പെട്ട ദരിയാബാദ് എന്ന സ്ഥലത്ത് 1892-ൽ ജനിച്ചു. ലഖ്നൗവിലെ, അലിഗഢ് സർവകലാശാലകളിൽ പഠിച്ച് തത്വശാസ്ത്രത്തിൽ ബി.എ.(ഹോണേഴ്സ്) ബിരുദം നേടി.

പത്രപ്രവർത്തകനായി ഇദ്ദേഹം ജീവിതമാരംഭിച്ചു. ഉർദുവിലെ പ്രധാനപ്പെട്ട പല പത്രങ്ങളുടെയും പത്രാധിപസമിതികളിൽ കുറെക്കാലം പ്രവർത്തിച്ചതിനുശേഷം സ്വതന്ത്ര സാഹിത്യരചന തുടങ്ങി. മുപ്പതിലധികം ഗദ്യഗ്രന്ഥങ്ങൾ ഇദ്ദേഹം പ്രസിദ്ധപ്പെടുത്തി. ദർശനം, മനഃശാസ്ത്രം, ചരിത്രം, മതം, സാഹിത്യം എന്നീ മണ്ഡലങ്ങളുമായി ബന്ധപ്പെട്ട നിരവധി പ്രബന്ധങ്ങൾ ഇദ്ദേഹം രചിച്ചിട്ടുണ്ട്. ഫൽസഫാ ജസാബാദ് (മനഃശാസ്ത്രം-1913), മബദി-ഏ-ഫൽറഫാ (തത്ത്വശാസ്ത്രം, 2 ഭാഗങ്ങൾ-1931, 33), മക്യലത്-ഏ-മജീദ് (ജീവചരിത്രം-1945), മുഹമ്മദ് അലി (ജീവചരിത്രം-1954) എന്നിവ ഇദ്ദേഹത്തിന്റെ മികച്ച ഉർദു ഗദ്യഗ്രന്ഥങ്ങളായി ഗണിക്കപ്പെടുന്നു. ഇംഗ്ല്ലീഷിലും ഏതാനും ഗ്രന്ഥങ്ങൾ രചിച്ചിട്ടുണ്ട്. നേതൃത്വമനഃശാസ്ത്രം (Psychology of Leadership-1915), വിശുദ്ധ ഖുർആൻ വ്യാഖ്യാനം (Commentary on Holy Quran,7 Vols-1943, 45) എന്നിവ ഇക്കൂട്ടത്തിൽ പ്രാധാന്യം അർഹിക്കുന്നു. 1977-ൽ ഇദ്ദേഹം അന്തരിച്ചു.



</doc>
<doc id="167529" url="https://ml.wikipedia.org/wiki?curid=167529" title="കലിഗ്രഫി">
കലിഗ്രഫി

അക്ഷരങ്ങളുടെ പ്രത്യേകരീതിയിലുള്ള ക്രമീകരണത്തിലൂടെ മനോഹരമായ ചിത്രമാക്കി മാറ്റുന്ന കലയാണ് കലിഗ്രഫി. ഒന്നാം നൂറ്റാണ്ടോടെ തന്നെ റോമൻ കൊത്തുപണികളിൽ ലാറ്റിൻ അക്ഷരമാല കൊണ്ടുള്ള കലിഗ്രഫി കാണാൻ കഴിയും . നാലും, അഞ്ചും നൂറ്റാണ്ടുകൾക്കു മുൻപേ തന്നെ ബൈബിൾ പകർത്തിയെഴുതുന്നതിൽ കലിഗ്രഫി ഉപയോഗിച്ചിരുന്നു. പ്രധാനമായും അറബിഭാഷയിലാണ് ഈ കലാരൂപം കൂടതലായി ഉപയോഗിച്ചുവരുന്നത്. ചൈനീസ് നാഗരികതയിലും കലിഗ്രഫി ഉണ്ടായിരുന്നെങ്കിലും അക്ഷരങ്ങളെ ഒറ്റയൊറ്റയായി മാത്രമാണ് ഉപയോഗിച്ചിരുന്നത്. ഖുർആൻ രേഖപ്പെടുത്തുന്നതിനുവേണ്ടി അറബി ലിപി വ്യാപകമായി ഉപയോഗിക്കാൻ തുടങ്ങിയപ്പോൾ ആരംഭിച്ച ലിപി പരിഷ്ക്കരണ ശ്രമങ്ങളിൽ നിന്നുമാണ് അറബി കലിഗ്രഫി രൂപപ്പെട്ടു വന്നത്. ഖുർആൻ പ്രതികൾ, മദ്രസകൾ, പള്ളികൾ, എന്നിവ അലങ്കരിക്കുന്നതിന് ചിത്രങ്ങളുടെ രൂപത്തിൽ കലിഗ്രഫി ഉപയോഗിക്കുന്നു.

എഴുത്തുമായി ബന്ധപ്പെട്ട ഒരു കലാരൂപമാണ്‌ കാലിഗ്രാഫി. ബ്രഷ്, മൂർച്ചയുള്ള, എഴുത്ത് ഉപകരണം, എന്നിവ ഉപയോഗിച്ചു എഴുത്തുകൾ ഡിസൈൻ ചെയ്യുകയും എഴുതുകയും ചെയ്യുന്ന കലയാണ്‌ ഇത്. 

ഭാഷയെ ഒരു കൂട്ടം ചിഹ്നങ്ങളോ പ്രതീകങ്ങളോ ഉപയോഗിച്ച് രേഖപ്പെടുത്തുന്നതാണ് എഴുത്ത്. ഗുഹാചിത്രങ്ങൾ തുടങ്ങിയ ചിത്രണങ്ങളും കാന്തികനാടയിൽ രേഖപ്പെടുത്തിയ ഭാഷണവും എഴുത്തിൽ നിന്ന് ഭിന്നമാണ്. സാധന കൈമാറ്റങ്ങൾ കുറിച്ചുവെക്കേണ്ടി വന്നതിൻറെ ഫലമായാണ് എഴുത്ത് രൂപപ്പെട്ടത്. ഉദ്ദേശ്യം ബി.സി. 4-ആം സഹസ്രാബ്ദത്തിൽ വാണിജ്യവും അതിൻറെ നടത്തിപ്പും ഓർമ്മയിൽ സൂക്ഷിക്കാനാവാത്ത വിധം സങ്കീർണ്ണമാകുകയും എഴുത്ത് ക്രയവിക്രയങ്ങൾ രേഖപ്പെടുത്തുന്നതിനും സ്ഥിരമായ രൂപത്തിൽ അവതരിപ്പിക്കുന്നതിനും കൂടുതൽ ആവശ്യമായിവരികയും ചെയ്തു. മദ്ധ്യഅമേരിക്കയിൽ എഴുത്ത് രൂപപ്പെട്ടത് കാലഗണന, ചരിത്രസംഭവങ്ങൾ രേഖപ്പെടുത്തുകയെന്ന രാഷ്ട്രീയാവശ്യം എന്നിവക്ക് വേണ്ടിയാണെന്ന് കരുതുന്നു.

ആധുനിക കാലത്തെ കാലിഗ്രാഫി ഫൈൻ ആർട്ടുകൾ ആണ്, ചിലപ്പോൾ വായിക്കാൻ സാധിക്കാത്തതുമാണ്. പരമ്പരാഗത കാലിഗ്രാഫി ടൈപ്പോഗ്രാഫിയിൽനിന്നും നോൺ-ക്ലാസിക്കൽ ഹാൻഡ്‌-ലെറ്ററിംഗിൽനിന്നും വ്യത്യസ്തമാണ്, അതേസമയം ഒരു കാലിഗ്രാഫർ ഇതെല്ലാം പ്രാക്ടീസ് ചെയ്യുന്നുണ്ടാകാം. 

കല്യാണ കുറികൾ, പരിപാടികളുടെ കുറികൾ, ഫോണ്ട് ഡിസൈൻ ആൻഡ്‌ ടൈപ്പോഗ്രാഫി, യഥാർത്ഥ കൈയക്ഷര ലോഗോ ഡിസൈൻ, മതപരമായ കലകൾ, അറിയിപ്പുകൾ, ഗ്രാഫിക് ഡിസൈൻ, എന്നിങ്ങനെ കാലിഗ്രാഫി ഈ കാലത്ത് വലിയ രീതിയിൽ ഉപയോഗിക്കപ്പെടുന്നു. സിനിമകളിലും ടിവി പരിപാടികളിലും നീങ്ങുന്ന ചിത്രങ്ങൾക്കായും, ടെസ്റ്റിമോണിയലുകൾക്കും, ജനന മരണ സർട്ടിഫിക്കറ്റുകൾക്കും, മാപ്പുകൾക്കും മറ്റു എഴുത്ത് ജോലികൾക്കും കാലിഗ്രാഫി ഉപയോഗിക്കപ്പെടുന്നു. 



</doc>
<doc id="167540" url="https://ml.wikipedia.org/wiki?curid=167540" title="അബ്ദുൽ മജീദ് I">
അബ്ദുൽ മജീദ് I

തുർക്കിയിലെ ഒട്ടോമൻ (ഉസ്മാനിയ) സുൽത്താനായിരുന്നു അബ്ദുൽ മജീദ്‍(ഒട്ടോമൻ തുർക്കി: عبد المجيد اول "‘Abdü’l-Mecīd-i evvel"). സുൽത്താൻ മഹ്മൂദ് IIന്റെയും ബിസ്മി ആലത്തിന്റെയും പുത്രനായി 1823 ഏപ്രിൽ 25-ന് ഇസ്താംബൂളിൽ ജനിച്ചു. ഫ്രഞ്ചുഭാഷയിലും പാശ്ചാത്യദർശനങ്ങളിലും അബ്ദുൽ മജീദ് തത്പരനായിരുന്നു. പിതാവിന്റെ നിര്യാണത്തെ തുടർന്ന് 1839 ജൂലൈ 1-ന് 16-ആമത്തെ വയസ്സിൽ സുൽത്താനായി. പിതാവിന്റെ പുരോഗമനപരിഷ്കാരങ്ങൾ പുതിയ സുൽത്താനും പിന്തുടർന്നു. 1839 നവംബർ 30-ന് ഇദ്ദേഹം പുറപ്പെടുവിച്ച "ഖത്ത്-ഇ-ഷെരിഫ്" (ഖത്ത്-ഇ-ഹുമായൂൺ) എന്ന ശാസനം, മനുഷ്യാവകാശങ്ങൾക്ക് മുൻഗണന നൽകി. പുതിയൊരു "താൻസിമത്" യുഗം (പുരോഗമനയുഗം) ഇദ്ദേഹം ഉദ്ഘാടനം ചെയ്തു. 1849-ലെ കലാപത്തെ തുടർന്ന് തുർക്കിയിൽ അഭയം പ്രാപിച്ച ഹങ്കറിക്കാരെ അബ്ദുൽ മജീദ് രക്ഷപ്പെടുത്തി. 

സുൽത്താന്റെ പുരോഗമനനടപടികളുടെ അംഗീകാരമായി ക്രിമിയൻ യുദ്ധകാലത്ത് (1853-56) ഇംഗ്ലണ്ട്, ഫ്രാൻസ്, സാർഡീനിയ എന്നീ രാജ്യങ്ങൾ തുർക്കിയെ സഹായിച്ചു. തുർക്കിയിലെ ക്രിസ്ത്യൻ പ്രജകൾക്കു കൂടി രാഷ്ട്രീയാവകാശം നൽകിയത് അബ്ദുൽ മജീദാണ്. കുർദിസ്താനിൽ 1847-ൽ ചില കലാപങ്ങൾ ഉണ്ടായെങ്കിലും സുൽത്താൻ അവ അടിച്ചമർത്തി. ഭരണം, സൈന്യം, വിദ്യാഭ്യാസം, നാണയനിർമ്മാണം എന്നീ രംഗങ്ങളിൽ സുൽത്താൻ ദൂരവ്യാപകങ്ങളായ പരിഷ്കാരങ്ങൾ നടപ്പിൽവരുത്തി. പള്ളികൾ, ആശുപത്രികൾ എന്നിവ ധാരാളം നിർമിച്ചു. ചരിത്രപ്രസിദ്ധമായ അയാസോഫിയ പള്ളി ഇദ്ദേഹം പുതുക്കിപ്പണിതു. ഫ്രഞ്ചുഭാഷ ആദ്യമായി സംസാരിച്ചുതുടങ്ങിയ ഒട്ടോമൻ സുൽത്താൻ ഇദ്ദേഹം ആയിരുന്നു. തുർക്കിയുടെ രാഷ്ട്രീയചരിത്രത്തിൽ മാനുഷികവികാരങ്ങൾക്ക് ഇത്രത്തോളം പ്രാധാന്യം കൊടുത്ത സംസ്കാരസമ്പന്നനായ വേറൊരു സുൽത്താൻ ഉണ്ടായിട്ടില്ലെന്നാണ് കുച്ചുക്ക് എഫൻദി (Kutchuk Efendi) എന്ന തൂലികാനാമത്തിലറിയപ്പെടുന്ന ലൂയി പെറ്റിറ്റിന്റെ അഭിപ്രായം. 1861 ജൂൺ 25-നു ഇസ്താംബൂളിൽവച്ച് 38-ആമത്തെ വയസ്സിൽ ഇദ്ദേഹം അന്തരിച്ചു. "സുൽത്താൻ സലിം പള്ളി"യിൽ വളരെ ലളിതമായ ചടങ്ങുകളോടെ ഇദ്ദേഹത്തിന്റെ മൃതദേഹം സംസ്കരിച്ചു.




</doc>
<doc id="167546" url="https://ml.wikipedia.org/wiki?curid=167546" title="തായ്‌വേര്">
തായ്‌വേര്

സസ്യങ്ങളുടെ മുഖ്യമായ വേര് അഥവാ നാരായവേര്‌ എന്നറിയപ്പെടുന്നതാണ് തായ്‌വേര്(Taproot). ഒരു വിത്ത് മുളയ്ക്കുമ്പോൾ ആദ്യമുണ്ടാകുന്ന ഭാഗമാണ് ബീജമൂലം. ഇത് നേരെ താഴോട്ട് മണ്ണിലേയ്ക്ക് വളരുന്നതിനെ പ്രഥമവേര് എന്ന് പറയുന്നു. പയർ, മാവ് തുടങ്ങിയ ചില സസ്യങ്ങളിൽ പ്രഥമവേര് വളർന്ന് പ്രധാന വേരായിത്തീരുന്നു. ഇതിനെയാണ് തായ്‌വേര് എന്ന് വിളിയ്ക്കുന്നത്. തായ് വേരിൽ നിന്നും അനേകം ശാഖാവേരുകളുണ്ടാകുന്നു. ഇവയെ ദ്വിതീയവേരുകളെന്നും (secondary roots) പറയുന്നു. ഈ ദ്വിതീയ വേരുകളിൽനിന്നും ശാഖാവേരുകളുണ്ടാകുന്നു. തായ്‌വേരിന്റെയും ശാഖാ വേരിന്റേയും ആരംഭസ്ഥാനങ്ങൾ വണ്ണം കൂടിയവയും അഗ്രം വണ്ണം കുറഞ്ഞവയുമാണ്.ഈ വേരുകൾ സാധാരണ മണ്ണിനടിയിലേയ്ക്ക് ആഴത്തിൽ വളരുന്നു. ഇത്തരത്തിലുള്ള വേരുപടലമാണ് തായ്‌വേരുപടലം.


</doc>
<doc id="167547" url="https://ml.wikipedia.org/wiki?curid=167547" title="കത്രീന ചുഴലിക്കാറ്റ്">
കത്രീന ചുഴലിക്കാറ്റ്

2005ൽ അമേരിക്കൻ തീരത്ത് ആഞ്ഞടിച്ച ശക്തിയേറിയ ചുഴലിക്കാറ്റാണ് കത്രീന. ചരിത്രത്തിലെ ഏറ്റവും വിനാശകാരികളായ അഞ്ച് ചുഴലിക്കാറ്റുകളിൽ ഒന്നാണിത്. മണിക്കൂറിൽ 140 കിലോമീറ്റർ വേഗത്തിൽ ആഞ്ഞടിച്ച കത്രീന കനത്ത നാശ നഷ്ടങ്ങൾവരുത്തി വച്ചു. ചുഴലിക്കാറ്റിലും തുടർന്നുണ്ടായ വെള്ളപ്പൊക്കത്തിലും 1,836 ആളുകൾ മരണപ്പെട്ടു.1928 ലെ ഒക്കീഖോബീ ചുഴലിക്കാറ്റിനു ശേഷം ഇത്രയേറെ കുഴപ്പം വരുത്തിവെച്ച പ്രകൃതി ദുരന്തം അമേരിക്കയിൽ ഉണ്ടായിട്ടില്ല. $81 ബില്ല്യൻെറ നാശ നഷ്ടങ്ങൾ കണക്കാക്കുന്നു.


</doc>
<doc id="167550" url="https://ml.wikipedia.org/wiki?curid=167550" title="പി.സി. തോമസ്">
പി.സി. തോമസ്

കേരള കോൺഗ്രസ് - ലയന വിരുദ്ധ വിഭാഗത്തിന്റെ അധ്യക്ഷനാണ് പി.സി. തോമസ്. കേരളത്തിലെ പഴയകാല കോൺഗ്രസ് നേതാവായ പി.ടി. ചാക്കോയുടെ മകനാണ് ഇദ്ദേഹം. നിലവിൽ എൻ.ഡി.എ. മുന്നണിയുമായി ചേർന്നു പ്രവർത്തിക്കുന്നു.

1950 ഒക്ടോബർ 31-ന് പി.ടി. ചാക്കോയുടെയും മറിയാമ്മയുടെയും മകനായി ജനിച്ച പി.സി. തോമസ് ചങ്ങനാശ്ശേരി എസ്.ബി കോളേജിൽ നിന്നു ബിരുദവും തിരുവനന്തപുരം ഗവണ്മെന്റ് ലോ കോളേജിൽ നിന്ന് നിയമബിരുദവും നേടിയിട്ടുണ്ട്. കേരള കോൺഗ്രസ്(മാണി) വിഭാഗത്തിലൂടെ രാഷ്ട്രീയരംഗത്ത് സജീവമായ ഇദ്ദേഹം1989 മുതൽ പലതവണ മൂവാറ്റുപുഴ മണ്ഡലത്തിൽ നിന്നുള്ള ലോക്‌സഭാംഗമായിരുന്നു. പാർട്ടി നേതൃത്വവുമായുണ്ടായ അഭിപ്രായവ്യത്യാസങ്ങളെ തുടർന്ന് പാർട്ടി വിടുകയും ഇന്ത്യൻ ഫെഡറൽ ഡെമോക്രാറ്റിക്ക് പാർട്ടി (ഐ.എഫ്.ഡി.പി) എന്ന പേരിൽ ഒരു പാർട്ടി രൂപീകരിക്കുകയും ചെയ്തു. 2004-ൽ നടന്ന പതിനാലാം ലോക്‌സഭാ തെരഞ്ഞെടുപ്പിൽ ദേശീയ ജനാധിപത്യ സഖ്യത്തിന്റെ പിന്തുണയോടെ മൂവാറ്റുപുഴ മണ്ഡലത്തിൽ മത്സരിച്ച ഇദ്ദേഹം ഇടതുപക്ഷ ജനാധിപത്യ മുന്നണിയിലെ സി.പി.ഐ. (എം) സ്ഥാനാർത്ഥിയായിരുന്ന പി.എം. ഇസ്മായിലിനെയും ഐക്യ ജനാധിപത്യ മുന്നണിയിലെ കേരള കോൺഗ്രസ്(മാണി) സ്ഥാനാർത്ഥിയായിരുന്ന ജോസ്.കെ.മാണിയെയും പിൻതള്ളി ജയം നേടി. ഈ തെരഞ്ഞെടുപ്പിനെ തുടർന്ന് രൂപീകരിക്കപ്പെട്ട എ.ബി. വാജ്‌പേയിയുടെ നേതൃത്വത്തിലുള്ള ദേശീയ ജനാധിപത്യ സഖ്യ മന്ത്രിസഭയിൽ നിയമവകുപ്പ് സഹമന്ത്രിയായി ഇദ്ദേഹം നിയമിതനായി. പിന്നീട് ഐ.എഫ്.ഡി.പി പിരിച്ചുവിട്ട് ഇദ്ദേഹവും കൂടെയുള്ളവരും ഇടതു മുന്നണിയുടെ ഭാഗമായ കേരള കോൺഗ്രസ്(ജോസഫ്) വിഭാഗത്തിൽ ലയിച്ചു . എന്നാൽ ആ പാർട്ടിയുടെ നേതാവായ പി.ജെ. ജോസഫ് അടക്കമുള്ളവർ കേരള കോൺഗ്രസ്(മാണി) വിഭാഗത്തിൽ പിന്നീട് ലയിച്ചുവെങ്കിലും പി.സി. തോമസ്, വി.സുരേന്ദ്രൻ പിള്ള തുടങ്ങിയവരുടെ നേതൃത്വത്തിലുള്ള ഒരു വിഭാഗം ഇടതു മുന്നണിയിൽ തന്നെ നിലകൊള്ളുകയും കേരള കോൺഗ്രസ് (ലയന വിരുദ്ധ ഗ്രൂപ്പ്) എന്ന പേരു സ്വീകരിക്കുകയും ചെയ്തു.

മതത്തെ ഉപയോഗിച്ച് ചട്ടവിരുദ്ധമായ പ്രചാരണം നടത്തിയതിന് പതിനാലാം ലോക്‌സഭയിലേക്കു നടന്ന ഇദ്ദേഹത്തിന്റെ വിജയത്തെ ചോദ്യം ചെയ്ത് എതിർ സ്ഥാനാർത്ഥിയായിരുന്ന പി.എം. ഇസ്മായിൽ നൽകിയ ഹർജിയെ തുടർന്നു കേരള ഹൈക്കോടതി റദ്ദാക്കിയിരുന്നു. 2009 സെപ്റ്റംബർ 4-ന് പി.സി. തോമസ് സുപ്രീം കോടതിയിൽ വിധി ചോദ്യം ചെയ്ത് അപ്പീൽ നൽകി. എന്നാൽ ഈ അപ്പീൽ സുപ്രീം കോടതി തള്ളുകയാണുണ്ടായത്. അതേ തുടർന്ന് തിരഞ്ഞെടുപ്പ് കമ്മീഷൻ മൂന്ന് വർഷത്തേക്ക് മത്സരിക്കാനാവില്ല എന്ന് വിധിക്കുകയും ചെയ്തു. 2010 ജൂൺ 15-ന് തിരഞ്ഞെടുപ്പ് കമ്മീഷന്റെ നിർദ്ദേശപ്രകാരം രാഷ്ട്രപതി ഇദ്ദേഹത്തിന് അയോഗ്യത കൽപ്പിച്ചു.


</doc>
<doc id="167554" url="https://ml.wikipedia.org/wiki?curid=167554" title="നമ്പ്രം മുച്ചിലോട്ടു ഭഗവതി ക്ഷേത്രം">
നമ്പ്രം മുച്ചിലോട്ടു ഭഗവതി ക്ഷേത്രം

കണ്ണൂർ ജില്ലയിലെ (കേരളം, ഇന്ത്യ) മയ്യിൽ ഗ്രാമപഞ്ചായത്തിലെ നണിയൂർ നമ്പ്രത്ത് സ്ഥിതി ചെയ്യുന്ന മുച്ചിലോട്ടു ഭഗവതി ക്ഷേത്രമാണ് നമ്പ്രം മുച്ചിലോട്ടു ഭഗവതി ക്ഷേത്രം. കേരളത്തിലെ പ്രധാനപ്പെട്ട ഒൻപത് മുച്ചിലോട്ടു ഭഗവതി ക്ഷേത്രങ്ങളിൽ ഒന്നാണിത്. വളപട്ടണം പുഴയോരത്ത് പറശ്ശിനിക്കടവ് ശ്രീ മുത്തപ്പൻ ക്ഷേത്രത്തിന്റെ എതിർവശത്തായി ഈ ക്ഷേത്രം സ്ഥിതി ചെയ്യുന്നു.

നമ്പ്രം മുച്ചിലോട്ടു ഭഗവതി കാവിൽ തിരുമുടി നിവരുന്നതൊടെ കേരളത്തിലെ മുച്ചിലോട്ടു കാവുകളിൽ കളിയാട്ടത്തിനു തുടക്കമാകുന്നു. തുലാം മാസത്തിൽ ആണ് കളിയാട്ടം നടത്തുന്നതു് . കളിയാട്ട മഹോത്സവം 4 ദിവസം നീണ്ടു നിൽക്കുന്നു. മൂന്നാം ദിവസം കാവിൽ നിന്നും പറശ്ശിനി മടപ്പുരയിലേക്ക് എഴുന്നുള്ളിപ്പ് ഉണ്ടാകും. മുച്ചിലോട്ട് ഭഗവതിയെ കൂടാതെ കണ്ണങ്ങാട്ടു ഭഗവതി, പുലിയുർ കാളി, പുലിയൂർ കണ്ണൻ, ചുഴലി ഭഗവതി, ചാമുണ്ഡി, വിഷ്ണുമൂർത്തി, നരമ്പിൽ ഭഗവതി, ഗുളികൻ എന്നീ തെയ്യക്കോലങ്ങളും ഇവിടെ കെട്ടിയാടുന്നു. ഈ തെയ്യങ്ങളുടെ തോറ്റവും ഉണ്ട്.


</doc>
<doc id="167556" url="https://ml.wikipedia.org/wiki?curid=167556" title="ഗുൽബർഗ">
ഗുൽബർഗ

കർണ്ണാടകത്തിലെ ഒരു നഗരമാണ് ഗുൽബർഗ . മുമ്പ് നൈസാമുമാരുടെ കീഴിൽ ഹൈദരാബാദ് രാജ്യത്തിന്റെ ഭാഗമായിരുന്നു. ഇതേ പേരിലുള്ള ജില്ലയുടെയും, താലൂക്കിന്റെയും ആസ്ഥാനമാണ് ഗുൽബർഗ. മൂന്ന് നിയമസഭാ മണ്ഡലങ്ങളും ഗുൽബർഗ ലോക്സഭാ മണ്ഡലത്തിന്റെ പ്രധാനഭാഗവും ഈ നഗരത്തിലാണ്. ബാംഗ്ലൂരിൽ നിന്നും 623 കി.മീറ്ററും ഹൈദരാബാദിൽ 200 കി.മീറ്ററും ദൂരത്തിൽ സ്ഥിതിചെയ്യുന്ന ഗുൽബർഗയിൽ 7ക്കും 48 ഇടയിലാണ് വ്യത്യസ്ത കാലങ്ങളിലെ ഊഷ്മാവ്.

ഛായഭഗവതിക്ഷേത്രം പോലെ ചില ആരാധനാലയങ്ങൾ ഇവിടെ ഉണ്ടെങ്കിലും മഖ്ബറകളുടേയും പള്ളികളുടേയും പേരിലാണ് ഗുൽബർഗ അറിയപ്പെടുന്നത്.

എ.ഡി 1347- 1428 കാലഘട്ടത്തിൽ ബാമിനി സുൽത്താൻമാരുടെ പുരാതന തലസ്ഥാനമായിരുന്നു ഈ പ്രദേശം. പേർഷ്യൻ സംസ്കാരത്തിന്റെ അടയാളങ്ങൾ ഉൾക്കൊള്ളുന്ന പ്രദേശമാണിത്. പേർഷ്യൻഭാഷ വശമുള്ളവരാണ് ഇവിടുത്തെ മുസ്ളീങ്ങൾ. പേർഷ്യൻ ഭാഷയിലുള്ള ചുമരെഴുത്തുകൾ ഇവിടെ കാണാവുന്നതാണ്. ഇവിടുത്തെ പുരാതനമായ കെട്ടിടങ്ങളിലൊക്കെ പേർഷ്യൻ വാസ്തുശിൽപകല സ്വാധീനിച്ചിരിക്കുന്നു. മഖ്ബറകളും പള്ളികളും ഇവിടെ നിരവധിയായുണ്ട്. 

ബാമിനിസുൽത്താൻമാരാണ് ഗുൽബർഗയുടെ ചരിത്രത്തെ ഏറ്റവും കൂടുതൽ സ്വാധീനിച്ചിട്ടുള്ളത്. കൽബുർഗി എന്നു കന്നടക്കാർ വിശേഷിപ്പിക്കുന്ന ഈ പ്രദേശത്തിന്റെ നാമം കല്ലുബാരികയെന്നായിരുന്നു. ഡക്കാനി സൂഫികളുടെ കേന്ദ്രവുമായിരുന്നു ഗുൽബർഗ. സൂഫിസത്തിന്റെ സ്വാധീനം ഹൈന്ദവരുടെ ജീവിതത്തിലേയ്ക്കുകൂടി വ്യാപിച്ചിരിക്കുന്നു. പേർഷ്യൻ സംസ്കാരത്തിന്റെ ഈറ്റില്ലത്തിൽ നിന്നുവന്നവരാണ് സൂഫികളുടെ പൂർവ്വപിതാക്കന്മാർ. ബന്ദനവാസ് ഗിസുദിറാസ് എന്ന സൂഫിവര്യന്റെ ഖബറിടം ഗുൽബർഗയിലെ പ്രശസ്തമായ മുസ്ളീം തീർത്ഥാടനകേന്ദ്രമാണ്. ഖുറാസിൽ നിന്നുള്ളവരായിരുന്നു ബന്ദനവാസിന്റെ പിതാമഹന്മാർ. 

അദ്ദേഹത്തിന്റെ ശരിയായ പേര് സയ്യിദ് മുഹമ്മദ് അൽഹുസൈനി എന്നാണ്. മറ്റുള്ളവരോട് സഹാനുഭൂതിയും സഹിഷ്ണുതയും സ്നേഹവും പരിഗണനയും ഒക്കെയുള്ളവൻ എന്ന അർത്ഥത്തിൽ ബന്ദനവാസ് എന്നത് പിന്നീടു വന്നുചേർന്ന നാമമാണ്.




</doc>
<doc id="167559" url="https://ml.wikipedia.org/wiki?curid=167559" title="അബ്ദുൽ മജീദ് (വിവക്ഷകൾ)">
അബ്ദുൽ മജീദ് (വിവക്ഷകൾ)


</doc>
<doc id="167560" url="https://ml.wikipedia.org/wiki?curid=167560" title="ജോൺ ബെർക്കുമൻസ്">
ജോൺ ബെർക്കുമൻസ്

കത്തോലിക്കാ സഭയിലെ ഒരു വിശുദ്ധനും അൾത്താര ശുശ്രൂഷികളുടെ മധ്യസ്ഥനുമാണ് വിശുദ്ധ ജോൺ ബെർക്കുമൻസ് (13 മാർച്ച് 1599 – 13 ഓഗസ്റ്റ് 1621).
1599 മാർച്ച് 13ന് ലുവെയിന് അടുത്തുള്ള ഡീസ്റ്റ് എന്ന ഒരു ചെറിയ പട്ടണത്തിൽ ജോൺ ജനിച്ചു. ജെയിംസ് എന്ന ഒരു സഹോദരൻ ജോണിനെപ്പോലെ ഈശോ സഭയിലും മറ്റൊരു സഹോദരൻ അഡ്രിയൻ അഗുസ്റ്റീനിയൻ സഭയിലും ചേർന്നു. വിശുദ്ധ കുർബാനയോടും ദൈവമാതാവിനോടും ജോണിന് നല്ല ഭക്തി ഉണ്ടായിരുന്നുവെന്നല്ലതാതെ അസാധാരണത്വമൊന്നും ചെറുപ്പത്തിലുണ്ടായിരുന്നില്ല. ജോൺ പഠനത്തിനു സമർത്ഥനല്ലായിരുന്നു. എങ്കിലും പതിമൂന്നാം വയസ്സിൽ അദ്ദേഹം നല്ല ലത്തീൻ കവിത എഴുതുമായിരുന്നു. രോഗിണിയായ അമ്മയെ ശുശ്രൂഷിക്കാൻ ഒഴിവു സമയം മുഴുവൻ ജോൺ മാറ്റിവച്ചിരുന്നു. 1615-ൽ മെർക്ക്ലിനിൽ ഈശോ സഭാക്കാർ ഒരു college ആരംഭിച്ചു. അതിൽ പ്രഥമ വിദ്യാർത്ഥിയായി ചേർന്നത്. ബെർക്കുമൻസാണ്. അതോടെ ബെർക്കുമൻസ് ഈശോ സഭയിൽ ചേരാൻ നിശ്ചയിച്ചു. കുറേ തടസ്സമുണ്ടാക്കിയെങ്കിലും തന്റെ മകൻ വൈദികനാകാൻ ആഗ്രഹിച്ചിരുന്ന പിതാവ് അതിന് സമ്മതിച്ചു. 1616 സെപ്റ്റംബർ 24ന് ജോൺ ഈശോ സഭ നോവിഷ്യറ്റിൽ ചേർന്നു. തത്ത്വശാസ്ത്ര പഠനം റോമിലായിരുന്നു. അവിടെ ഒരു ദിവസം രണ്ടും മൂന്നും കുർബാനയ്ക്ക് കൂടുമായിരുന്നു. 1621 ആഗസ്റ്റ് 5-ന് ഒരു താത്വിക വാദപ്രതിവാദത്തിനുശേഷം ജോണിനു പനിപിടിച്ചു. ആഗസ്റ്റ് 13 വെള്ളിയാഴ്ച ജോൺ ഇഹലോകവാസം വെടിഞ്ഞു.



</doc>
<doc id="167574" url="https://ml.wikipedia.org/wiki?curid=167574" title="പ്രേം പൂജാരി">
പ്രേം പൂജാരി

ഹരിഹരൻ സംവിധാനം ചെയ്ത് 1999-ൽ പുറത്തിറങ്ങിയ ഒരു മലയാളചലച്ചിത്രമാണ് പ്രേം പൂജാരി. കുഞ്ചാക്കോ ബോബൻ, ശാലിനി, വിനീത് എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ഹരിഹരന്റെ കഥയ്ക്ക് ഡോ. ബോലകൃഷ്ണനാണ് തിരക്കഥയും സംഭാഷണവും രചിച്ചിരിക്കുന്നത്. ബോളിവുഡ് സംഗീതസംവിധായകനായ ഉത്തം സിംഗ് ആണ് സംഗീതത്തിന് പ്രാധാന്യമുള്ള ഈ ചിത്രത്തിൽ ഒ.എൻ.വി. കുറുപ്പ് എഴുതിയ വരികൾക്ക് ഈണമിട്ടിരിക്കുന്നത്. കുഞ്ചാക്കോ ബോബൻ-ശാലിനി താരജോഡി ഒന്നിച്ച മൂന്നാമത്തെ ചലച്ചിത്രം കൂടിയാണിത്.




</doc>
<doc id="167586" url="https://ml.wikipedia.org/wiki?curid=167586" title="കാർപെറ്റ്">
കാർപെറ്റ്

മൃദുവായ രോമത്തോടു കൂടിയ അടിഭാഗത്ത് പ്രത്യേക അടുക്കുള്ള നിലത്ത് വിരിക്കുന്ന പരവതാനിയാണ് കാർപെറ്റ്. ഇതിനാവശ്യമായ നാരുകൾ നെയ്തുണ്ടാക്കിയും, മൃഗരോമത്തിൽ നിന്നും ലഭ്യമാക്കുന്നു.കാർപെറ്റ് എന്ന പദം ഇറ്റാലിയൻ ഭാഷയിലെ "carpire" എന്ന പദത്തിൽ നിന്നുമാണ്.പ്രധാനമായും രാജകൊട്ടാരങ്ങളിലും പ്രഭു മന്ദിരങ്ങളിലും മുസ്ലിം പള്ളികളിലുമായിരുന്നു ആദ്യകാലങ്ങളിൽ കാർപ്പെറ്റ് ഉപയോഗിച്ചിരുന്നത്. പേർഷ്യക്കാരാണ് കാർപ്പെറ്റ് നെയ്ത്തിൽ ലോകത്ത് മുൻ നിരയിലുള്ളത്.

ഏറ്റവും പഴക്കമേറിയ കാർപെറ്റ് 1949 ൽ അൽതായ് പർവതത്തിൽ കണ്ടെത്തി. ഒരു രാജാവിന്റേതെന്ന് കരുതുന്ന ഇത് ബി.സി.400കളിലേതാണെന്ന് കരുതപ്പെടുന്നു.ഉസ്മാനിയാ ഖിലാഫത്തിന് കീഴിൽ 14ാം നൂറ്റാണ്ടിൽ കാർപെറ്റ് നിർമ്മാണം ഏറെ അഭിവൃദ്ധി പ്രാപിച്ചു.ഇറാൻ, അസ്ർബൈജാൻ, അർമീനിയ, എന്നീ രാജ്യങ്ങൾ നൂറ്റാണ്ടുകളായി കാറ്പെറ്റ് നെയ്ത്തിന് പ്രസിദ്ധമാണ്.16ാം നൂറ്റാണ്ടുമുതൽ ഇന്ത്യയിൽ ഉന്നത നിലവാരമുള്ള കാർപ്പെറ്റുകൾ നിർമ്മിക്കപ്പെട്ടുവരുന്നു.മുഗൾ സാമ്രാജ്യം സ്ഥാപിക്കപ്പെട്ടതോടെയുണ്ടായ പേർഷ്യൻ സ്വാധീന ഫലമായാണ് ഇന്ത്യയിൽ കാർപെറ്റ് നിർമ്മാണം വ്യാപകമായത്.ഇബ്നു ഖൽദൂന്റെ മുഖദ്ദിമയിൽ കാർപെറ്റിനെക്കുറിച്ച് പരാമർശമുണ്ട്. ആഗ്ര, ജയ്പ്പൂർ, ലാഹോർ(ഇപ്പോൾ പാകിസ്താനിൽ) തുടങ്ങിയ നഗരങ്ങൾ കാർപെറ്റ് നെയ്ത്തിന്റെ പ്രധാന കേന്ദ്രങ്ങളാണ്.ബ്രിട്ടീഷുകാറ് തടവുപുള്ളികളെ ഉപയോഗിച്ച് വ്യാപകമായി കാർപെറ്റ് നിർമ്മാണം നടത്തിയിരുന്ന്.

പരമ്പരാഗതമായി ഒട്ടകം, ചെമ്മരിയാട്, കോലാട് തുടങ്ങിയ മൃഗങ്ങളുടെ രോമങ്ങൾ, പരുത്തി നൂൽ എന്നിവയാണ് കാർപെറ്റിന്റെ ഊടും,പാവും. ഇവയ്ക്കു പുറമേ, സിന്തറ്റിക് ഉൽപ്പന്നങ്ങളായ നൈലോൺ, പോളിയെസ്റ്റെർ, അക്രിലിക് നാരുകളും ഒറ്റയ്ക്കോ രോമനൂലുകലുമായി ഇട ചേർന്നോ ആധുനികകാർപ്പെറ്റുകൾ നിർമ്മിക്കാറുണ്ടു്. പൗരസ്ത്യ നാടുകളിലെ കാർപെറ്റുകളിൽ സവിശേഷമായ "കെട്ടുകൾ" ഉണ്ടായിരിക്കും.മുൻ കാലത്ത് കൈത്തറികൾ ഉപയോഗിച്ചായിരുന്നു ഇവയുടെ ഊടും, പാവും നെയ്തിരുന്നത്.ഇപ്പോൾ യന്ത്രത്തറികൾ ഉപയോഗിച്ചാണ് കാർപെറ്റ് നെയ്തെടുക്കുന്നത്.


</doc>
<doc id="167589" url="https://ml.wikipedia.org/wiki?curid=167589" title="മലബാർ ക്രിസ്ത്യൻ കോളേജ്">
മലബാർ ക്രിസ്ത്യൻ കോളേജ്

കോഴിക്കോട് ജില്ലയിലെ ഒരു കലാലയമാണ് മലബാർ ക്രിസ്ത്യൻ കോളേജ്. 1909 -ൽ ജർമ്മനിയിലെ ക്രിസ്റ്റ്യൻ പ്രൊട്ടസ്റ്റന്റ് മിഷണറിയാണു് മലബാർ ക്രിസ്ത്യൻ കോളേജ് സ്ഥാപിച്ചതു്. മലബാറിലെ യുവാക്കളെ വിവേചനപരമില്ലാത്ത കാഴ്ചപ്പാടിലേക്കു് കൊണ്ടുവരണം എന്ന ലക്ഷ്യത്തോടെയാണു് മിഷണറി കോളേജ് സ്ഥാപിച്ചതു്. കോഴിക്കോട് സർവ്വകലാശാലയുടെ കീഴിലുള്ള മലബാർ ക്രിസ്ത്യൻ കോളേജിന്റെ ഉടമസ്തത ചർച്ച് ഓഫ് സൌത്ത് ഇന്ത്യയ്ക്കാണു്.



</doc>
<doc id="167591" url="https://ml.wikipedia.org/wiki?curid=167591" title="പേൾവ്യൂ">
പേൾവ്യൂ

കുഞ്ചാക്കോയുടെ സംവിധാനത്തിൽ 1970-ൽ പുറത്തിറങ്ങിയ മലയാളചലച്ചിത്രമാണ് പേൾവ്യൂ. പ്രേംനസീർ, കെ.പി. ഉമ്മർ, ശാരദ, ആറന്മുള പൊന്നമ്മ, അടൂർ ഭവാനി, കൊട്ടാരക്കര എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്.




</doc>
<doc id="167595" url="https://ml.wikipedia.org/wiki?curid=167595" title="ഇങ്ങനെ ഒരു നിലാപക്ഷി">
ഇങ്ങനെ ഒരു നിലാപക്ഷി

അനിൽ ബാബു സംവിധാനം ചെയ്ത് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് ഇങ്ങനെ ഒരു നിലാപക്ഷി. കുഞ്ചാക്കോ ബോബൻ, സ്നേഹ, സുജിത എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. തെന്നിന്ത്യൻ ചലച്ചിത്രനടിയായ സ്നേഹയുടെ ആദ്യ ചലച്ചിത്രമാണിത്. സലിൽ ചൗധരിയുടെ മക്കളായ സഞ്ജയ്, അന്തര എന്നിവർ ചേർന്നാണ് ചിത്രത്തിലെ ഗാനങ്ങൾക്ക് സംഗീതം പകർന്നിരിക്കുന്നത്.




</doc>
<doc id="167602" url="https://ml.wikipedia.org/wiki?curid=167602" title="ലോവർപെരിയാർ അണക്കെട്ട്">
ലോവർപെരിയാർ അണക്കെട്ട്

കേരളത്തിലെ ഇടുക്കി ജില്ലയിലെ കഞ്ഞിക്കുഴി പഞ്ചായത്തിലാണ് ലോവർപെരിയാർ ജലവൈദ്യുതപദ്ധതി യുടെ ഭാഗമായി പെരിയാർ നദിയിൽ നിർമിച്ച അണക്കെട്ടാണ് ലോവർപെരിയാർ അണക്കെട്ട് ( പാംബ്ളാ അണക്കെട്ട് ) .വൈദ്യുതി ഉൽപാദനത്തിനായാണ് ഈ അണക്കെട്ട് സ്ഥാപിച്ചിരിക്കുന്നത്.
കരിമണലിലെ ലോവർപെരിയാർ പവർഹൗസിലാണ് ,ലാണ് അണക്കെട്ടിലെ ജലമുപയോഗിച്ച് വൈദ്യുതി ഉൽപാദനം നടത്തുന്നത്. അണക്കെട്ടിൽ പരമാവധി 253 അടിയാണ് ജലം ശേഖരിക്കുന്നതിനായി പരിധി നിശ്ചയിച്ചിരിക്കുന്നത്. അരമണിക്കൂർ ഇടവിട്ട് ഡാമിലെ ജലനിരപ്പ് കരിമണലിലെ പവർഹൗസിൽ അറിയിച്ചാണ് ഉൽപാദനം നടത്തുന്നത്. 60 മെഗാവാട്ട്‌ ശേഷി 3 ഉള്ള ടർബൈനുകൾ ഉപയോഗിച്ച് 180 മെഗാവാട്ട് വൈദ്യുതി ഉത്പാദിപ്പിക്കുന്ന ജലവൈദ്യുതപദ്ധതി 1997 സെപ്റ്റംബർ 27 നു നിലവിൽ വന്നു .കെ.എസ്.ഇ.ബി. യാണ് അണക്കെട്ടിന്റെ മേൽനോട്ടം നടത്തുന്നത്. 1997 ആദ്യം അണക്കെട്ടിന്റെ ആദ്യ യൂണിറ്റും വർഷാവസാനം അവസാന യൂണിറ്റിന്റെയും നിർമ്മാണം പൂർത്തിയാക്കി ഉൽപാദനം ആരംഭിച്ചു.വാർഷിക ഉൽപ്പാദനം 493 MU ആണ്.


</doc>
<doc id="167606" url="https://ml.wikipedia.org/wiki?curid=167606" title="മലങ്കര അണക്കെട്ട്">
മലങ്കര അണക്കെട്ട്

കേരളത്തിലെ ഇടുക്കി ജില്ലയിലെ തൊടുപുഴയ്ക്കു സമീപം മുട്ടം ഗ്രാമപഞ്ചായത്തിലെ മുട്ടത്തു തൊടുപുഴയാറിനു കുറുകെ നിർമിച്ച ഒരു ചെറിയ അണക്കെട്ടാണ് മലങ്കര അണക്കെട്ട്. മൂവാറ്റുപുഴ ജലസേചന പദ്ധതിയുടെ ഭാഗമായാണ് ഇത് നിർമിച്ചിട്ടുള്ളത് , .പെരിയാർ നദിയിൽ സ്ഥാപിച്ചിരിക്കുന്ന മൂലമറ്റം പവർ ഹൗസിൽ നിന്നും വൈദ്യുതി ഉത്പാദിപ്പിച്ച ശേഷം  പുറന്തള്ളുന്ന ജലം തടഞ്ഞു നിർത്തി ജലസേചനത്തിനും കൃഷി ആവശ്യങ്ങൾക്കുംവൈദ്യുതി നിർമാണത്തിനും  ഉപയോഗിക്കുന്നു.

മലങ്കര പവർ ഹൗസ് യിൽ 3.5 മെഗാവാട്ടിന്റെ 3 ടർബൈനുകൾ ഉപയോഗിച്ച് 10.5 മെഗാവാട്ട് വൈദ്യുതി ഉത്പാദിപ്പിക്കുന്നു .വാർഷിക ഉൽപ്പാദനം 44 MU ആണ്.2005 ഒക്ടോബർ 6 ന് കെ.എസ്.ഇ.ബിയുടെ ഹൈഡ്രോ ഇലക്ട്രിക് പദ്ധതി   നിലവിൽ വന്നു.. ഏകദേശം 840 ലക്ഷം രൂപ ചെലവഴിച്ചാണ് ഈ പദ്ധതി സ്ഥാപിച്ചിരിക്കുന്നത്.

മലങ്കര അണക്കെട്ടിന് അടുത്താണ് ഇലവീഴാപൂഞ്ചിറ എന്ന  വിനോദ സഞ്ചാര കേന്ദ്രം.


</doc>
<doc id="167610" url="https://ml.wikipedia.org/wiki?curid=167610" title="ശാന്തി ഭൂഷൺ">
ശാന്തി ഭൂഷൺ

ശാന്തി ഭൂഷൺ ഇന്ത്യയുടെ മുൻ നിയമ മന്ത്രിയും സുപ്രീം കോടതിയിലെ മുതിർന്ന അഭിഭാഷകനുമാണ്.1925 നവംബർ 11 ന് അലഹാബാദിൽ ജനിച്ചു.1977 മുതൽ 1979 വരെ മൊറാർജി ദേശായിയുടെ നേതൃത്വത്തിലുള്ള സർക്കാറിൽ നിയമ നീതിന്യായ വകുപ്പിന്റെ ചുമതലയുള്ള കാബിനറ്റ് മന്ത്രിയായിരുന്നു. 1948ൽ അഭിഭാഷകനായി ജോലി ആരംഭിച്ചു.


</doc>
<doc id="167618" url="https://ml.wikipedia.org/wiki?curid=167618" title="നവോദയ സ്റ്റുഡിയോ">
നവോദയ സ്റ്റുഡിയോ

കേരളത്തിൽ സ്ഥിതി ചെയ്യുന്ന ഒരു ചലച്ചിത്രനിർമ്മാണ സ്റ്റുഡിയോയാണ് നവോദയ സ്റ്റുഡിയോ. നവോദയ അപ്പച്ചൻ എന്ന പേരിലറിയപ്പെടുന്ന മാളിയംപുരക്കൽ ചാക്കോ പുന്നൂസാണ് 1976-ൽ ഈ കമ്പനി ആരംഭിച്ചത്. എറണാകുളം ജില്ലയിലെ തൃക്കാക്കരയാണ് ഈ സ്ഥാപനം സ്ഥിതി ചെയ്യുന്നത്.

അപ്പച്ചൻ സംവിധാനം ചെയ്ത കടത്തനാട്ടു മാക്കമാണ് ഈ സ്റ്റുഡിയോയിൽ നിർമ്മിച്ച ആദ്യ ചലച്ചിത്രം. പിന്നീട് ഈ സ്റ്റുഡിയോയുടെ കീഴിലാണ് ഇന്ത്യയിലെ ആദ്യത്തെ 3ഡി ചലച്ചിത്രമായ മൈ ഡിയർ കുട്ടിച്ചാത്തൻ (1982) നിർമ്മിക്കപ്പെട്ടത്. ഇന്ത്യയിലെ ആദ്യത്തെ 70 എം.എം. ചലച്ചിത്രമായ പടയോട്ടം നിർമ്മിച്ചത് അപ്പച്ചന്റെ ഉടമസ്ഥതയിലുള്ള സ്റ്റുഡിയോയാണ്. എന്നാൽ പടയോട്ടത്തിന്റെ ലാബ് ജോലികൾ പ്രസാദ് കളർ ലാബിലാണ് നിർവഹിച്ചിരുന്നത്. തച്ചോളി അമ്പു, മഞ്ഞിൽ വിരിഞ്ഞ പൂക്കൾ, ചാണക്യൻ എന്നിവ നിർമ്മിച്ചത് നവോദയ സ്റ്റുഡിയോയാണ്.



</doc>
<doc id="167624" url="https://ml.wikipedia.org/wiki?curid=167624" title="യൂനികോൺ">
യൂനികോൺ

മുഖ്യമായും യൂറോപ്യൻ പുരാണ കഥകളിലും, മുത്തശ്ശി കഥകളിലുമുള്ള ഒരു ജീവിയാണ് യൂനികോൺ. നെറ്റിയിൽ പിരിയുള്ള ഒറ്റ കൊമ്പുള്ള വെള്ള കുതിരയാണിത്. ചിലപ്പോൾ ഒരു ആടിനെ പോല്ലെ ഉള്ള ഊശാൻ താടിയും കാണും. ഇവ കാട്ടിൽ ജീവിക്കുന്നതായും, അതിവന്യമായ സ്വഭാവം ഉള്ളതും വിശുദ്ധിയുടെ പര്യായമായും, കന്യകയാൽ മാത്രം പിടികൂടുവാൻ സാധിക്കുന്ന ജീവിയായും കരുതിപോന്നിരുന്നു. പുരാതന ഗ്രീക്കിൽ ആണ് ഇവയെ കുറിച്ചുള്ള ആദ്യ പരാമർശം കാണുന്നത്. പത്തൊമ്പതാം നൂറ്റാണ്ട് വരെ ഇവ യഥാർത്ഥത്തിൽ ഉള്ള ജീവിയാണെന്നാണ് പരക്കെ വിശ്വസിച്ചിരുന്നത്. 



</doc>
<doc id="167636" url="https://ml.wikipedia.org/wiki?curid=167636" title="സഹയാത്രികയ്ക്ക് സ്നേഹപൂർവം">
സഹയാത്രികയ്ക്ക് സ്നേഹപൂർവം

എം. ശങ്കർ സംവിധാനം ചെയ്ത് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് സഹയാത്രികയ്ക്ക് സ്നേഹപൂർവ്വം. കുഞ്ചാക്കോ ബോബൻ, കാവ്യ മാധവൻ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. സൂര്യ ക്രിയേഷൻസിന്റെ ബാനറിൽ വി. വർഗ്ഗീസാണ് ചിത്രം നിർമ്മിച്ചത്. ജെയിംസ് ആൽബർട്ടിന്റെ കഥയ്ക്ക് ശത്രുഘ്നൻ തിരക്കഥയും സംഭാഷണവും രചിച്ചിരിക്കുന്നു.




</doc>
<doc id="167638" url="https://ml.wikipedia.org/wiki?curid=167638" title="നിലമ്പൂർ റോഡ് - തിരുവനന്തപുരം രാജ്യറാണി എക്സ്പ്രസ്സ്">
നിലമ്പൂർ റോഡ് - തിരുവനന്തപുരം രാജ്യറാണി എക്സ്പ്രസ്സ്

നിലമ്പൂർ - തിരുവനന്തപുരം പ്രതിദിന തീവണ്ടിയാണ് രാജ്യറാണി എക്സ്പ്രസ്. 2011 നവംബർ 16 മുതൽ ഓടിത്തുടങ്ങയ രാജ്യറാണി ലിങ്ക് എക്സ്പ്രസ്സ് ഷൊറണൂരിലെത്തിയ ശേഷം അമൃത എക്സ്പ്രസ്സുമായി ചേർത്തു പോവുന്നു.

നിലമ്പൂരിൽനിന്ന് ഏഴ് കോച്ചുവീതമുള്ള രണ്ട് വണ്ടികൾ രാജ്യറാണി എന്നപേരിൽ സർവീസ് ആരംഭിച്ച് ഷൊറണൂരിലെത്തിയശേഷം അമൃത എക്‌സ്​പ്രസ്സുമായി ചേർത്ത് ഓടിക്കുന്നതോടെ അമൃതയിൽ 23 കോച്ചുകളാവും. നിലമ്പൂരിൽനിന്ന് ദിവസവും 20.40 ന് ആരംഭിക്കുന്ന 16350 നമ്പർ വണ്ടി വാണിയമ്പലം- 20.51, മേലാറ്റൂർ-21.06, പട്ടിക്കാട്-21.15, അങ്ങാടിപ്പുറം 21.13, ചെറുകര-21.31, ഷൊറണൂർ-22.30 എന്നീ സമയത്താണ് ഓടുക. തിരിച്ചുള്ള വണ്ടി നമ്പർ 16349 രാവിലെ 6ന് ഷൊറണൂരിൽനിന്ന് പുറപ്പെട്ട് ചെറുകര-6.20, അങ്ങാടിപ്പുറം 6.30, പട്ടിക്കാട് 6.38, മേലാറ്റൂർ 6.46, വാണിയമ്പലം 7.00, നിലമ്പൂർ റോഡ് 7.25 എന്നിങ്ങനെയാണ് സമയം. തിരുവനന്തപുരത്തേക്ക് അമൃത എക്‌സ്​പ്രസ് ഓടുന്ന സമയത്തുതന്നെ സർവീസ് തുടരും. നിലമ്പൂർ- ഷൊറണൂർ വണ്ടി ഷൊറണൂരിലെത്തിയശേഷം ഒരു മണിക്കൂർ കഴിഞ്ഞായിരിക്കും തിരുവനന്തപുരത്തേക്ക് പുറപ്പെടുക.

മൈസൂരിൽനിന്നുള്ളവർക്കും ഇനി നിലമ്പൂർവഴി തിരുവനന്തപുരത്തേക്ക് എളുപ്പത്തിൽ യാത്ര ചെയ്യാം. പുതിയവണ്ടിയിൽ ഒരു എ.സി. കോച്ച്, രണ്ട് സ്ലീപ്പർ, രണ്ട് ജനറൽ, രണ്ട് ഗാർഡുവാൻ എന്നിങ്ങനെ ഏഴ് കോച്ചാണ് ഉണ്ടാവുക. മലപ്പുറം-പാലക്കാട് അതിർത്തി ജില്ലക്കാർക്ക് ഏറെ ആശ്വാസമാവുന്ന പുതിയ ട്രെയിൻ കഴിഞ്ഞ ബജറ്റിൽ പ്രഖ്യാപിക്കപ്പെട്ടതായിരുന്നു.

രാജ്യറാണി എക്സ്പ്രസ്സ്


</doc>
<doc id="167647" url="https://ml.wikipedia.org/wiki?curid=167647" title="സ്നേഹിതൻ">
സ്നേഹിതൻ

ജോസ് തോമസ് സംവിധാനം ചെയ്ത് 2002-ൽ പുറത്തിറങ്ങിയ ഒരു മലയാളചലച്ചിത്രമാണ് സ്നേഹിതൻ. കുഞ്ചാക്കോ ബോബൻ, നന്ദന , കൃഷ്ണ, പ്രീത വിജയകുമാർ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.




</doc>
<doc id="167650" url="https://ml.wikipedia.org/wiki?curid=167650" title="ഷൊറണൂർ ജങ്ക്ഷൻ">
ഷൊറണൂർ ജങ്ക്ഷൻ

പാലക്കാട് ജില്ലയിൽ സ്ഥിതി ചെയ്യുന്ന ഷൊർണൂർ ജങ്ക്ഷൻ തീവണ്ടി നിലയം, കേരളത്തിലെ ഏറ്റവും വലിയ റെയിൽവേ ജങ്ക്ഷൻ എ ആണ്.
തിരുവനന്തപുരം, മംഗലാപുരം, കോയമ്പത്തൂർ, നിലമ്പൂർ റോഡ് ഭാഗങ്ങളിലേക്ക് പോവുന്ന തീവണ്ടിപ്പാതകളുടെ സംഗമ സ്ഥാനം കൂടിയാണ്. ഈസ്റ്റ് ഇന്ത്യാ കമ്പനിയുടെ നേതൃത്വത്തിൽ 1860-ലാണ് ഷൊർണൂരിൽ തീവണ്ടിനിലയം ആരംഭിച്ചത്. കേരളത്തിലെ ഏറ്റവും കൂടുതൽ പ്ലാറ്റ്ഫോമുകൾ ഉള്ള തീവണ്ടി നിലയം കൂടിയാണു് ഷൊർണൂർ ജംങ്ക്ഷൻ. ഏഴു പ്ലാറ്റ്ഫോമുകളാണു് ഇവിടെയുള്ളത്.


</doc>
<doc id="167651" url="https://ml.wikipedia.org/wiki?curid=167651" title="കോൺഗ്രസ് പുല്ല്">
കോൺഗ്രസ് പുല്ല്

ആസ്റ്ററേഷ്യ (Asteraceae) എന്ന കുടുംബത്തിൽപ്പെട്ട ഒരു ചെടിയാണു് കോൺഗ്രസ് പുല്ല് (Parthenium hysterophorus). ഒരു കളസസ്യമായ ഇതിന്റെ പൂമ്പൊടി അലർജിക്ക് കാരണമാകാറുണ്ട്. കളനാശിനികളെ പ്രതിരോധിച്ച് വളരാനുള്ള കഴിവുള്ളതിനാൽ ഈ സസ്യം കൃഷിയിടങ്ങളിൽ പ്രധാന ശല്യക്കാരനാണ്. വെളുത്ത ചെറിയ പുഷ്പങ്ങൾ ചേർന്നതാണ് പൂങ്കുലകൾ. വയറിളക്കം, പനി എന്നീ രോഗങ്ങൾക്ക് ഈ സസ്യം ഔഷധമായി ഉപയോഗിക്കുന്നു.


</doc>
<doc id="167655" url="https://ml.wikipedia.org/wiki?curid=167655" title="കലാനിധി മാരൻ">
കലാനിധി മാരൻ

സൺ നെറ്റ്‌വർക്കിന്റെ ചെയർമാനും ഡയറക്ടറുമാണ് കലാനിധി മാരൻ (1964). 

മുരശൊലി മാരന്റെ മകനും കേന്ദ്ര ടെക്സ്ടൈൽ മന്ത്രി ദയാനിധി മാരന്റെ സഹോദരുനുമാണ് ഇദ്ദേഹം. കലാനിധി മാരൻ കർണ്ണാടക കൂർഗ് സ്വദേശിയായ കാവേരിയെ 1991-ൽ വിവാഹം ചെയ്തു. കാവ്യ എന്ന മകളുണ്ട്. കലാനിധിയുടെ പിതാവായ മുരശൊലി മാരന്റെ അമ്മ തമിഴ്നാട് മുൻ മുഖ്യമന്ത്രി കരുണാനിധിയുടെ സഹോദരിയാണ്. 




</doc>
<doc id="167664" url="https://ml.wikipedia.org/wiki?curid=167664" title="കശ്മീർ ജമാ‌അത്തെ ഇസ്‌ലാമി">
കശ്മീർ ജമാ‌അത്തെ ഇസ്‌ലാമി

കാശ്മീരിൽ സ്വതന്ത്രമായി പ്രവർത്തിക്കുന്ന ഇസ്ലാമിക സംഘടന. പ്രത്യേക പശ്ചാത്തലമുള്ള രാഷ്ട്രീയ സാഹചര്യം പരിഗണിച്ച് ഇന്ത്യൻ ജമാഅത്തെ ഇസ്ലാമിയുടെ ഭാഗമല്ലാതെ സ്വതന്ത്രമായ നേതൃത്വവും നയപരിപാടികളുമാണ് കാശ്മീർ ജമാഅത്തെ ഇസ്ലാമിക്കുള്ളത്.വിദ്യാഭ്യാ-സേവന-സാമൂഹിക മേഖലകളിൽ ശ്രദ്ധേയമായ സേവനങ്ങൾ അർപ്പിച്ചു വരുന്നു.
ഇന്ത്യാ-പാക് വിഭജനാനന്തരം ഇന്ത്യയിലവശേഷിച്ച പ്രവർത്തകർ അബുല്ലൈസ് ഇസ്ലാഹിയുടെ നേതൃത്വത്തിൽ ഇന്ത്യൻ ജമാഅത്തെ ഇസ്ലാമി പുനസംഘടിപ്പിച്ചപ്പോൾ കാശ്മീരിലെ പ്രവർത്തകർ കേണൽ അബ്ബാസിയുടെ നേതൃത്വത്തിൽ ബരാമുല്ല കേന്ദ്രീകരിച്ച് സ്വതന്തമായ ജമാഅത്ത് രൂപീകരിച്ചു. ഇപ്രകാരം പാക് അധീന കാശ്മീരിലെ പ്രവർത്തകരും സ്വതന്ത്രമായി ആസാദ് കാശ്മീർ ജമാഅത്തെ ഇസ്ലമി എന്ന പേരിൽ സംഘടനക്ക് രൂപം കൊടുത്തു. വിഭജനത്തിന് മുമ്പ് കാശ്മീരിലെ പ്രവർത്തകർ അംഗുലീ പരിമിതിമായിരുന്നു.കേണൽ അബ്ബാസി പാക് അധീനകാശ്മീരിലേക്ക് പോയതിന് ശേഷം സംഘടനയെ സജീവമാക്കി. മൗലാന അബ്ദുൽ ബാരി ആയിരുന്നു ആസാദ് കാശ്മീരിനെ തുടക്കത്തിൽ നയിച്ചത്. ആസാദി കശ്മീരിനേക്കാൾ ജനകീയവും സുസംഘടിതവുമാണ് കാശ്മീർ ജമാഅത്തെ ഇസ്ലാമി. 1947 മുതൽ തന്നെ സജീവമായി പ്രവർത്തിച്ചു കൊണ്ടിരിക്കുന്നു. 1975 ൽ ഇന്ത്യൻ ജമാഅത്തെ ഇസ്ലാമിയെ നിരോധിച്ചപ്പോൾ കശ്മീർ ജമാഅത്തിനേയും നിരോധിച്ചിരുന്നു.1979 ൽ മുൻ പാക് പ്രധാനമന്ത്രി സുൽഫീക്കർ അലി ഭൂട്ടോ തൂക്കിലേറ്റപ്പെട്ടപ്പോൾ ജമാഅത്തിനെതിരെ ശക്തമായ അക്രമണങ്ങളഴിച്ചു വിട്ടു.3 തവണ കാശ്മീർ നിയമസഭയിലേക്ക് തെരഞ്ഞെടുക്കപ്പെട്ട ജമാഅത്തെ ഇസ്ലാമി അലി ഷാ ഗീലാനി നിയമ സഭയിലെ പ്രതിപക്ഷ നേതാവും ആയിട്ടുണ്ട്. കാശ്മീരിൽ ഹിത പരിശോധന വേണമെന്നാണ് ജമാഅത്തിന്റെ അഭിപ്രായം. 1972ലെ സിംലാ കരാറും 1966ലെ കാശ്കന്റ് കരാറും സംഘടനക്ക് സ്വീകാര്യമായിരുന്നില്ല.


</doc>
<doc id="167673" url="https://ml.wikipedia.org/wiki?curid=167673" title="ചിലമ്പ്">
ചിലമ്പ്

നൃത്തകലകളിൽ കാലിൽ അണിയുന്ന അലങ്കാര വസ്തുവാണ് ചിലമ്പ്‌.


</doc>
<doc id="167674" url="https://ml.wikipedia.org/wiki?curid=167674" title="ശ്രീലങ്കൻ ജമാ‌അത്തെ ഇസ്‌ലാമി">
ശ്രീലങ്കൻ ജമാ‌അത്തെ ഇസ്‌ലാമി

ശ്രീലങ്കയിലെ ഒരു ഇസ്ലാമിക മതമൌലികവാദ സംഘടനയാണ് ശ്രീലങ്കൻ ജമാ‌അത്തെ ഇസ്‌ലാമി. 1954 ൽ ജൂലൈ 18 ന് ഐലന്റ് ജമാഅത്തെ ഇസ്ലാമി എന്ന പേരിൽ സംഘടനക്ക് ആദിരൂപം നൽകുകയും പിന്നീട് ശ്രീലങ്കൻ ജമാഅത്തെ ഇസ്ലാമി എന്ന പേരിലറിയപ്പെടുകയും ചെയ്തു.
1941 ആഗസ്ത് 26 ന് സയ്യിദ് അബുൽ അഅ്ലാ മൗദൂദി ജമാഅത്തെ ഇസ്ലാമിക്ക് രൂപം നൽകിയതിന് ശേഷം പഠാൻ കോട്ടിലാരംഭിച്ച് കലാലയത്തിൽ നിന്നും വിദ്യാഭ്യാസം നേടി ശ്രീലങ്കയിലെത്തിയ മുഹമ്മദ് അബ്ദുൽ ഖാദർ ജീലാനിയാണ് ശ്രീലങ്കൻ ജമാഅത്തെ ഇസ്ലാമിക്ക് രൂപം നൽകിയത്. ജനങ്ങൾ അന്ധവിശ്വാസങ്ങളിലും അനാചാരങ്ങളിലും മുഴുകിയിരുന്ന പശ്ചാത്തലത്തിൽ മുസ്ലിംകൾക്കിടയിൽ നവോത്ഥാനപരമായ പ്രവർത്തനങ്ങൾക്ക് ഊന്നൽ നൽകിയാരുന്നു പ്രവർത്തനങ്ങളുടെ തുടക്കം.മലബാറിൽ നിന്നും ഇവിടെ കച്ചവടത്തിനെത്തിയവരാണ് പ്രബോധന പ്രവർത്തനങ്ങൾ സജീവമാക്കിയത്. അരുൾ ജ്യോതി എന്ന പത്രവും ആശയപ്രചാരണത്തിനായി ആരംഭിച്ചു. ജീലാനിക്ക് ശേഷം യു.എം ഖാസിം നദവി അമീറായി തെരഞ്ഞടുക്കപ്പെട്ടു. വഴികാട്ടി എന്ന പത്രവും ആരംഭിച്ചു.1970 മുതൽ അൽ ഹസനാത്ത് എന്ന പേരിൽ തമിഴിലും പ്രബോധ്യ എന്ന പേരിൽ സിംഹളയിലും മാസികകൾ പ്രസിദ്ധീകരിച്ചു. വിദ്യാർഥികൾക്കായി ജംഇയ്യത്തു ത്വലബതിൽ ഇസ്ലാമിയ്യ എന്ന പോഷക സംഘട തുടങ്ങി. ശ്രീലങ്കയിൽ സാമൂഹിക-സാസ്കാരിക-സേവനമേഖലകളിൽ സംഘടന ഇടപ്പെട്ടു കൊണ്ടിരിക്കുന്നു.


</doc>
<doc id="167684" url="https://ml.wikipedia.org/wiki?curid=167684" title="ചിലമ്പ് (ചലച്ചിത്രം)">
ചിലമ്പ് (ചലച്ചിത്രം)

ഭരതന്റെ സംവിധാനത്തിൽ 1986-ൽ പുറത്തിറങ്ങിയ മലയാളചലച്ചിത്രമാണു് ചിലമ്പ്. റഹ്‌മാൻ, ശോഭന, തിലകൻ, നെടുമുടി വേണു എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. എൻ.ടി. ബാലചന്ദ്രന്റെ ഒരു നോവലിനെ ആസ്പദമാക്കിയാണ് ഭരതൻ ചിത്രത്തിന്റെ തിരക്കഥയൊരുക്കിയത്.

ഈ ചിത്രത്തിലെ പ്രതിനായക വേഷത്തിലൂടെയാണ് ബാബു ആന്റണി ചലച്ചിത്രരംഗത്ത് അരങ്ങേറ്റം കുറിച്ചത്.

തന്റെ അമ്മയ്ക്കു് അവകാശപ്പെട്ട സ്വത്തിനു വേണ്ടി അമ്മാവനെതിരെ പൊരുതുന്ന മരുമകന്റെ കഥയാണു് "ചിലമ്പ്‌".




</doc>
<doc id="167685" url="https://ml.wikipedia.org/wiki?curid=167685" title="ജലാലുദ്ദീൻ ഉമരി">
ജലാലുദ്ദീൻ ഉമരി

ജലാലുദ്ദീൻ ഉമരി. മുഴുവൻ പേര് സയ്യിദ് ജലാലുദ്ദീൻ അൻസ്വർ ഉമരി. Syed Jalaluddin Umri. ഇന്ത്യയിലെ പ്രമുഖ ഇസ്‌ലാമിക പണ്ഡിതനും ഗ്രന്ഥകർത്താവും. സാമൂഹിക-രാഷ്ട്രീയ പ്രവർത്തകൻ. ആൾ ഇന്ത്യാ മുസ്‌ലിം പേഴ്സണൽ ലോ ബോർഡ് സ്ഥാപകാംഗം. ജമാഅത്തെ ഇസ്‌ലാമി ഹിന്ദ് അഖിലേന്ത്യ അമീർ.
1935 ൽ തമിഴ്നാട്ടിലെ പുത്തഗ്രാം ഗ്രാമത്തിൽ ജനനം. പ്രദേശത്ത് നിന്ന് തന്നെ പ്രാഥമിക വിദ്യാഭ്യാസം. തമിഴ്നാട്ടിലെ പ്രസിദ്ധ ഇസ്‌ലാമിക കലാലയമായ ഉമറാബാദ് ജാമിഅ ദാറുസ്സലാമിൽ നിന്ന് ഇസ്‌ലാമിക പഠനം. തുടർന്ന് മദ്രാസ് യൂണിവേഴ്സിറ്റിയിൽ നിന്ന് ബിരുദവും അലിഗഢ് മുസ്ലിം യൂണിവേഴ്സിറ്റിയിൽ നിന്ന് ബിരുദാനന്തര ബിരുദവും കരസ്ഥമാക്കി. 1954 മുതൽ ജമാഅത്തെ ഇസ്‌ലാമിയിൽ പ്രവർത്തിക്കുന്ന ജലാലുദ്ദീൻ ഉമരി 1956 ൽ സംഘടനാഗത്വം നേടി.സാഹിത്യകാരനും ബവേഷണ തല്പരനുമായിരുന്ന ഉമരിസാഹിബ് ജമാഅത്തെ ഇസ്‌ലാമി അത്തരം മേഖലകളെ പ്രത്യേകം ലക്ഷ്യം വെച്ച് പ്രവർത്തിക്കുന്ന സംഘടനയാണെന്ന ബോധ്യത്തിലായിരുന്നു ജമാഅത്തുമായി ബന്ധപ്പെട്ടത്.അലിഗഢിൽ പ്രാദേശിക അമീറായി പത്ത് വർഷവും സിന്ദഗി നൗ പത്രത്തിന്റെ എഡിറ്ററായി 5 വർഷവും സേവനമനുഷ്ടിച്ചു.അലിഗഢിലെ ഇദാറെ തഹ്ഖീഖ് ഓ തൻസീഫെ ഇസ്‌ലാമി യുടെ പ്രസിഡന്റായിരുന്നു.

ജമാഅത്തെ ഇസ്‌ലാമി അഖിലേന്ത്യാ അമീർ. അലിഗഢിലെ ഇദാറെ തഹ്ഖീഖ് ഓ തൻസീഫേ ഇസ്‌ലാമി ചെയർമാൻ.കഴിഞ്ഞ 25 വർഷമായി തഹ്ഖീഖാതെ ഇസ്‌ലാമി എന്ന ഉറുദുമാസികയുടെ പത്രാധിപരാണ്. അസംഗഢിലെ ജാമിഅത്തുൽ ഫലാഹിലെ ചാൻസലറും അലിഗഢിലെ സിറാജുൽ ഉലും നിസ്വാൻ കോളേജിന്റെ മാനേജിങ് ഡയറക്ടറുമാണ്. ജമാഅത്തെ ഇസ്‌ലാമി കേന്ദ്ര പ്രതിനിധി സഭാംഗം, അന്ധ്രാപ്രദേശിലെ വാറങ്കൽ ജാമിഅത്തു സ്സുഫ്ഫയുടെ ചാൻസലർ, കേരളത്തിലെ ഇസ്‌ലാമിക് സർ‌വീസ് ട്രസ്റ്റ്‌]] ചെയർമാൻ എന്നീ ഉത്തരവാദിത്തങ്ങളും വഹിക്കുന്നു.

ഉറുദു ഭാഷയിൽ ഒട്ടേറെ ഗവേഷണാധിഷ്ടിത ഗ്രന്ഥങ്ങളും ലേഖനങ്ങളും എഴുതിയിട്ടുണ്ട്.ഇംഗ്ലീഷ്, ഹിന്ദി, തുർക്കി എന്നീ ഭാഷകളിലേക്കും ഇതര ഇന്ത്യൻ ഭാഷകളിലേക്കും ഗ്രന്ഥങ്ങൾ വിവർത്തനം ചെയ്യപ്പെട്ടിട്ടുണ്ട്. ഉറുദുവിൽ ഇതിനകം 33 ഗ്രന്ഥങ്ങളും ഇതര ഭാഷകളിൽ ഇരുപതോളം ഗ്രന്ഥങ്ങളും പുറത്തിറങ്ങി. ഇംഗ്ലീഷിൽ പുറത്തിറങ്ങിയ പ്രധാന കൃതികൾ:




</doc>
<doc id="167686" url="https://ml.wikipedia.org/wiki?curid=167686" title="അജയൻ വിൻസെന്റ്">
അജയൻ വിൻസെന്റ്

ഒരു ചലച്ചിത്രഛായാഗ്രാഹകനാണ് അജയൻ വിൻസന്റ്. ഭ്രമരം എന്ന ബ്ലെസ്സിയുടെ ചിത്രത്തിലൂടെ ഇദ്ദേഹം മികച്ച ഛായാഗ്രാഹകനുള്ള കേരളാ സംസ്ഥാന ചലച്ചിത്രപുരസ്കാരം പുരസ്കാരം നേടി. പൂർണ്ണമായും ഇന്ത്യയിൽ നിർമ്മിച്ച ആദ്യ ഹോളിവുഡ് ചിത്രമായ ഡാം 999-ന്റെ ഛായാഗ്രഹണം നിർവഹിച്ചത് ഇദ്ദേഹമാണ്. മലയാളചലച്ചിത്രസംവിധായകനും ഛായാഗ്രാഹകനുമായ എ. വിൻസെന്റിന്റെ മകനാണ് ഇദ്ദേഹം. ഛായാഗ്രാകനായ ജയാനൻ വിൻസെന്റ് സഹോദരനാണ്.



</doc>
<doc id="167693" url="https://ml.wikipedia.org/wiki?curid=167693" title="തില്ലാന തില്ലാന">
തില്ലാന തില്ലാന

ടി.എസ്. സജി സംവിധാനം ചെയ്ത് 2003-ൽ പുറത്തിറങ്ങിയ ഒരു മലയാളചലച്ചിത്രമാണ് തില്ലാന തില്ലാന. കൃഷ്ണ, ജോമോൾ, കാവേരി എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. സുരേഷ് ഗോപിയും കുഞ്ചാക്കോ ബോബനും ഈ ചിത്രത്തിൽ അതിഥിവേഷങ്ങളിൽ എത്തുന്നു.




</doc>
<doc id="167696" url="https://ml.wikipedia.org/wiki?curid=167696" title="സുഖമോ ദേവി">
സുഖമോ ദേവി

വേണു നാഗവള്ളി തിരക്കഥയെഴുതി സംവിധാനം ചെയ്ത് 1986-ൽ പുറത്തിങ്ങിയ ഒരു മലയാളചലച്ചിത്രമാണ് സുഖമോ ദേവി. ശങ്കർ, ഉർവ്വശി,മോഹൻലാൽ, ഗീത എന്നിവർ പ്രധാനവേഷങ്ങളിൽ അഭിനയിച്ചിരിക്കുന്നു. വേണുനാഗവള്ളി സംവിധായകനായി അരങ്ങേറ്റം കുറിച്ച ഈ ചിത്രം അദ്ദേഹത്തിന്റെ എക്കാലത്തേയും മികച്ച സൃഷ്ടികളിലൊന്നായി കരുതപ്പെടുന്നു. ഒ.എൻ.വി. കുറുപ്പ് എഴുതി രവീന്ദ്രൻ സംഗീതം പകർന്ന ചിത്രത്തിലെ ഗാനങ്ങൾ വളരെയധികം ജനപ്രിയമായി. 

സൗഹൃദബന്ധവും പ്രണയവും സംഗീതവും ഇടകലർന്ന വളരെ വ്യത്യസ്തമായ പ്രമേയമാണ് ചിത്രത്തിൽ.




</doc>
<doc id="167705" url="https://ml.wikipedia.org/wiki?curid=167705" title="2002">
2002

ഗ്രിഗോറിയൻ കാലഗണനാരീതി പ്രകാരമുള്ള, ഇരുപത്തൊന്നാം നൂറ്റാണ്ടിലെ രണ്ടാം വർഷമായിരുന്നു 2002.



</doc>
<doc id="167712" url="https://ml.wikipedia.org/wiki?curid=167712" title="അബ്ദുൽ മജീദ് II">
അബ്ദുൽ മജീദ് II

തുർക്കിയിലെ ഒട്ടോമൻ (ഉസ്മാനിയ) വംശത്തിലെ അവസാനത്തെ ഖലീഫയായിരുന്നു അബ്ദുൽ മജീദ് II (). 1868 മേയ് 30-ന് ഇസ്താംബൂളിൽ അബ്ദുൽ അസീസിന്റെ (1830-76) പുത്രനായി ജനിച്ചു. ഗ്രേറ്റ് നാഷനൽ അസംബ്ലിയാണ് ഇദ്ദേഹത്തെ ഖലീഫയായി തെരഞ്ഞെടുത്തത്. മറ്റ് ഒട്ടോമൻ സുൽത്താന്മാരെക്കാൾ വിദ്യാസമ്പന്നനായിരുന്നു അബ്ദുൽ മജീദ് II. 1918-ൽ മുഹമ്മദ് V നിര്യാതനായപ്പോൾ വഹീദുദ്ദീൻ, മുഹമ്മദ് VI എന്ന പേരിൽ സുൽത്താനായി. അപ്പോൾ അബ്ദുൽ മജീദ് യുവരാജാവായി തിരഞ്ഞെടുക്കപ്പെട്ടു. എന്നാൽ 1922-ൽ മുഹമ്മദ് VI സ്ഥാനഭ്രഷ്ടൻ ആക്കപ്പെട്ടപ്പോൾ ഇദ്ദേഹത്തിന്റെ യുവരാജസ്ഥാനവും നഷ്ടമായി. 1923 ഒക്ടോബർ 29-ന് തുർക്കി ഒരു റിപ്പബ്ലിക്കായി പ്രഖ്യാപിക്കപ്പെട്ടു. 1924 മാർച്ച് 3-ന് തുർക്കി ഗ്രാൻഡ് നാഷനൽ അസംബ്ലി ഖലീഫാസ്ഥാനവും നിർത്തലാക്കി. തുടർന്ന് ഒട്ടോമൻ രാജവംശക്കാരെ മുഴുവൻ നാടുകടത്തി. ഇതിനെ തുടർന്ന് അബ്ദുൽ മജീദ് ഒരു ബ്രിട്ടിഷ് യുദ്ധക്കപ്പലിൽ ഇസ്താംബൂളിൽനിന്നും പാരീസിൽ എത്തി. അവിടെവച്ച് 1944 ആഗസ്റ്റ് 23-ന് ഇദ്ദേഹം അന്തരിച്ചു.



</doc>
<doc id="167727" url="https://ml.wikipedia.org/wiki?curid=167727" title="അബ്ദുൽ മാലിക്ക്">
അബ്ദുൽ മാലിക്ക്

അറബി മുസ്ലിം സാമ്രാജ്യത്തിന്റെ പുനഃസ്ഥാപകനും അഞ്ചാമത്തെ ഉമയ്യാദു ഖലീഫയുമായിരുന്നു അബ്ദുൽ മാലിക്ക് (). മർവാൻ കന്റെയും ആയിഷയുടെയും പുത്രനായി 646-ൽ മദീനയിൽ ജനിച്ചു. 684 ജൂണിൽ ഡമാസ്കസിൽവച്ച് മർവാൻ I ഖലീഫയായി പ്രഖ്യാപിക്കപ്പെട്ടെങ്കിലും 685 ഏപ്രിൽ-ൽ അദ്ദേഹം വധിക്കപ്പെട്ടു. 685-ൽ ഇദ്ദേഹം ഖലീഫ ആയി.

ആദ്യത്തെ രണ്ടുമൂന്നു വർഷങ്ങളിൽ ആഭ്യന്തര വിപ്ലവങ്ങളെയും അതിർത്തിയിലെ ഈജിപ്റ്റ്, സിറിയ എന്നീ വിദേശരാഷ്ട്രങ്ങളുടെ ആക്രമണത്തെയും നേരിടുന്നതിൽ അബ്ദുൽ മാലിക് വ്യാപൃതനായി. 691-ലാണ് ഇറാക്ക് പൂർണമായും അബ്ദുൽ മാലിക്കിന്റെ അധികാരത്തിൻകീഴിലായത്. 692-ൽ മക്കയിൽ ഖലീഫയായി പ്രഖ്യാപിക്കപ്പെട്ടിരുന്ന അബു അബ്ദുല്ല ഇബ്നു അൽസുബൈറിന്റെ പതനത്തിനുശേഷം, മക്കയും അബ്ദുൽ മാലിക്കിന്റെ ആധിപത്യത്തിലായി. ഖിലാഫത്തിന്റെ സുസ്ഥിരതയെ ഭീഷണിപ്പെടുത്തിക്കൊണ്ടിരുന്ന ഖവാരിജുകളെ നിർവീര്യമാക്കുന്നതിന് ഇദ്ദേഹത്തിന്റെ വിശ്വസ്ത ഗവർണറായ ഹജ്ജാജുബ്നു യൂസുഫിന്റെ സേവനം പ്രയോജനപ്പെട്ടു. പേർഷ്യയിലെ അസാരിഖ വിപ്ലവകാരികളെയും ഇദ്ദേഹം അടിച്ചമർത്തി. ഹജ്ജാജിന്റെ സുശക്തമായ ഭരണത്തിൻകീഴിൽ കലാപകാരികൾ നിശ്ശേഷം തുടച്ചുനീക്കപ്പട്ടു.

ആഭ്യന്തരക്കുഴപ്പങ്ങൾക്കും വിദേശീയരുമായുള്ള യുദ്ധങ്ങൾക്കുമിടയിലും അബ്ദുൽ മാലിക്ക് ഭരണപരമായ കാര്യക്ഷമത വർധിപ്പിക്കുന്നതിനുള്ള സമയം കണ്ടെത്തി. അധികാരകേന്ദ്രീകരണത്തിലൂടെ ഗോത്രങ്ങളുടെ ശക്തി ഇദ്ദേഹം ഇല്ലാതാക്കി. ഭരണപരമായ നിരവധി പരിഷ്കാരങ്ങൾ നടപ്പിലാക്കുകയും ചെയ്തു. സമ്പദ്വ്യവസ്ഥയെ ഭദ്രമാക്കുന്നതിനാവശ്യമായ പുതിയ നികുതി സമ്പ്രദായങ്ങളും നാണയ സമ്പ്രദായവും നടപ്പിലാക്കി. ആദ്യത്തെ സ്വർണദീനാറുകൾ ഇദ്ദേഹം പ്രചരിപ്പിച്ചു. ഈ നാണയം അംഗീകരിക്കാതിരുന്ന ബൈസാന്തിയൻ ചക്രവർത്തിയുമായി അബ്ദുൽ മാലിക്ക് യുദ്ധത്തിലേർപ്പെട്ട് പ്രാരംഭവിജയങ്ങൾ നേടി. ഇദ്ദേഹം ഗ്രീക് പേർഷ്യൻ ഭാഷകളുടെ സ്ഥാനത്ത് അറബിയെ ഔദ്യോഗികഭാഷയാക്കി. അബ്ദുൽ മാലിക്കിന്റെ ഭരണത്തിന്റെ അവസാനഘട്ടം സമാധാനപരമായ ഏകീകരണത്തിന്റെയും ഐശ്വര്യപൂർണമായ വികസനത്തിന്റെയും കാലമായിരുന്നു. ഇദ്ദേഹം ഡമാസ്കസിൽവച്ച് 705 ഒക്ടോബറിൽ അന്തരിച്ചു.



</doc>
<doc id="167739" url="https://ml.wikipedia.org/wiki?curid=167739" title="സാംബ">
സാംബ

സാംബ () ഒരു ബ്രസീലിയൻ ഡാൻസും സംഗീത വിഭാഗവുമാണ്, ഇവ ഉല്പത്തികൊണ്ടത് ബഹിയ എന്ന സ്ഥലത്താണെങ്കിലും ഇവയ്ക്ക് കിഴക്കൻ ആഫ്രിക്കൻ അടിമക്കച്ചവടവുമായും ആഫ്രിക്കൻ മതപരമായ നിഷ്ഠകളിലും പ്രാധാന്യമുണ്ട്. ലോകമെമ്പാടും ബ്രസീലിന്റെ, ബ്രസീൽ കാർണിവലിന്റെ പ്രതീകമായി കണക്കാക്കുന്നു.


</doc>
<doc id="167744" url="https://ml.wikipedia.org/wiki?curid=167744" title="കപ്പഡോക്കിയ">
കപ്പഡോക്കിയ

തുർക്കിയിലെ ഒരു നഗരമാണ് കപ്പഡോക്കിയ. ഇസ്താംബുൾ നഗരത്തിൽ നിന്നും 300 കിലോമീറ്റർ അകലെയാണ് ഈ നഗരം. നൂറ്റാണ്ടുകൾക്കു മുൻപ് അഗ്നിപർവ്വതങ്ങൾ പൊട്ടിയൊഴുകിയ ലാവ ഇവിടെ മലനിരകളായി കാണുന്നു. ഈ മലകൾ തുരന്ന് റസ്റ്റോറന്റുകളും ഷോപ്പിങ്ങ് മാളുകളും പണിതിരിക്കുന്നു. 1965-ൽ ഇവിടെ നടത്തിയ പുരാവസ്തു ഖനനങ്ങളിൽ നിന്നുമാണ് വൈവിധ്യമാർന്ന പ്രാചീന സംസ്‌ക്കാരങ്ങൾ നിലനിന്നിരുന്നു എന്നതിന് തെളിവുകൾ കിട്ടിയത്. 

ഗ്രീസിലെ മുസ്ലീം സമുദായക്കാർ തുർക്കിയിലേക്കും സമീപ നഗരങ്ങളിലേക്കും കുടിയേറി. ഒപ്പം ഇവിടെയുണ്ടായിരുന്ന ക്രൈസ്തവർ ഗ്രീസിലേക്കും കുടിയേറ്റം നടത്തി. ഭൂമിക്കടിയിലായി പാറകൾ ചെത്തിമിനുക്കി അവയ്ക്കുള്ളിലായി പള്ളികൾ സ്ഥാപിച്ചിരിക്കുന്നത് ഇവിടുത്തെ പ്രത്യേകതകയാണ്.


</doc>
<doc id="167747" url="https://ml.wikipedia.org/wiki?curid=167747" title="അവശതയുള്ള ജനങ്ങളുടെ അന്താരാഷ്ട്ര ദിനം">
അവശതയുള്ള ജനങ്ങളുടെ അന്താരാഷ്ട്ര ദിനം

ഐക്യരാഷ്ട്രസഭ 1992 മുതൽ പ്രോത്സാഹിപ്പിക്കുന്ന ഒരു ദിനാചരണമാണ് അവശതയുള്ള ജനങ്ങളുടെ അന്താരാഷ്ട്ര ദിനം (International Day of People with Disability). ലോക വികലാംഗ ദിനം എന്നും ഈ ദിവസം അറിയപ്പെടുന്നുണ്ട്. എല്ലാ വർഷവും ഡിസംബർ മൂന്നിന് ലോകമെമ്പാടും വിവിധ തലങ്ങളിൽ വിജയകരമായി ഈ ദിനാചരണം ആഘോഷിക്കപ്പെടുന്നു

1976 ൽ ഐക്യരാഷ്ട്ര സഭ 1981 അന്താരാഷ്ട്ര വികലാംഗ വർഷമായി പ്രഖ്യാപിച്ചു. 1983-1992 അന്താരാഷ്ട്ര വികലാംഗ ദശാബ്ദമായും ഐക്യരാഷ്ട്ര സഭയുടെ നേതൃത്വത്തിൽ ആചരിച്ചു. 1992മുതലാണ് ഡിസംബർ 3 അവശതയുള്ള ജനങ്ങളുടെ ദിവസമായി ആചരിക്കുവാൻ തുടങ്ങിയത്.

അവശതയുടെ പ്രശ്നങ്ങൾ മനസ്സിലാക്കാനും അവശതയുള്ളവരുടെ അന്തസ്സും അവകാശങ്ങളും സുസ്ഥിതിയും സംരക്ഷിക്കാൻ വേണ്ട സഹായം സ്വരൂപിപ്പിക്കുകയുമാണ് ഈ ദിനാചരണം കൊണ്ട് ലക്ഷ്യമിടുന്നത്. രാഷ്ട്രീയ, സാമൂഹ്യ ,സാമ്പത്തിക, സാംസ്കാരിക രംഗങ്ങളിൽ അവർക്ക് ഉണ്ടാകേണ്ട നേട്ടങ്ങൾ ഏകോപിപ്പിച്ച് അവയെക്കുറിച്ച് അവബോധമുണ്ടാക്കുവാനും പ്രത്യാശിക്കുന്നു. അവശതയുള്ളവരുടെ അന്താരാഷ്ട്ര ദിനം (International Day of Disabled Persons ) എന്നായിരുന്നു ഈ ദിനം നേരത്തെ അറിയപ്പെട്ടിരുന്നത്.. ഓരോ വർഷവും ഓരോ പ്രത്യേക വിഷയം ആയിരിക്കും ഈ ദിനാചരണത്തിനായി നിർദ്ദേശിക്കപ്പെടുന്നത്.

സുസ്ഥിരവും മാറ്റങ്ങൾ ഉൾക്കൊള്ളുന്നതുമായ സമൂഹത്തിലേക്കുള്ള പരിവർത്തനം (Transformation towards sustainable and resilient society for all)


</doc>
<doc id="167750" url="https://ml.wikipedia.org/wiki?curid=167750" title="അന്തർദ്ദേശീയ കസ്റ്റംസ് ദിനം">
അന്തർദ്ദേശീയ കസ്റ്റംസ് ദിനം

അന്തർദ്ദേശീയ കസ്റ്റംസ് ദിനം എല്ലാ വർഷവും ജനുവരി 26നാണ്.


</doc>
<doc id="167753" url="https://ml.wikipedia.org/wiki?curid=167753" title="റ്റിം ബർട്ടൻ">
റ്റിം ബർട്ടൻ

റ്റിമോത്തി വില്ല്യം "റ്റിം" ബർട്ടൻ (ജനനം:ഓഗസ്റ്റ്‌ 25 1958) ഒരു അമേരിക്കൻ ചലച്ചിത്രസം‌വിധായകനും, നിർമ്മാതാവും, തിരക്കഥാകൃത്തും, നടനുമാണ്. ബീറ്റിൽജ്യൂസ്‌, എഡ്‌വാർഡ് സ്സിസ്സോർഹാൻഡ്സ്, , എഡ് വുഡ്, സ്ലീപി ഹോളോ, ചാർളി ആന്റ് ദ ചോക്കളേറ്റ് ഫാക്ടറി, ആലീസ് ഇൻ വണ്ടർലാൻഡ്‌ എന്നീ എക്കാലത്തെയും പ്രശസ്തമായ ചലച്ചിത്രങ്ങൾ ഇദ്ദേഹത്തിൻറെ സൃഷ്ടികളാണ്. പ്രശസ്ത നടൻ ജോണി ഡെപ്പ് ഇദ്ദേഹത്തിൻറെ ഏഴോളം ചിത്രങ്ങളിൽ അഭിനയിച്ചിട്ടുണ്ട്. ബർട്ടൻറെ പത്നിയായ പ്രശസ്ത നടി ഹെലെന ബോന്ഹം കാർട്ടറും സംഗീതന്ജൻ ഡാന്നി എൽഫ്മാനും ബർട്ടൻറെ സിനിമകളിലെ സ്ഥിരം സാന്നിധ്യങ്ങൾ ആണ്.



</doc>
<doc id="167764" url="https://ml.wikipedia.org/wiki?curid=167764" title="മിഞ്ചി">
മിഞ്ചി

സ്ത്രീകൾ കാലിൽ അണിയുന്ന ആഭരണം ആണ് മിഞ്ചി. തള്ളവിലരിനോട് ചേർന്ന ചെറുവിരലിലാണ് ഇത് സാധാരണ അണിയുന്നത്. ഇത് ലോഹം കൊണ്ടോ അല്ലാതെയോ ഉണ്ടാക്കുന്നു. വിവാഹം കഴിഞ്ഞ സ്ത്രീകൾ ആണ് സാധാരണ മിഞ്ചി ധരിക്കാറ്. എന്നാൽ കേരളത്തിൽ വിവാഹം കഴിയാത്തവരും ഇത് ഉപയോഗിക്കുന്നു. 


</doc>
<doc id="167773" url="https://ml.wikipedia.org/wiki?curid=167773" title="പാമ്പാട്ടി">
പാമ്പാട്ടി

പാമ്പിനെ ഇണക്കി മകുടി ഉപയോഗിച്ച് അഭ്യാസങ്ങൾ നടത്തി ഉപജീവനമാർഗ്ഗമായി തെരുവിലലയുന്ന ഒരു വിഭാഗമാണ് പാമ്പാട്ടി.


</doc>
<doc id="167777" url="https://ml.wikipedia.org/wiki?curid=167777" title="അബ്ദുൽ മാലിക്ക് സയ്യദ്">
അബ്ദുൽ മാലിക്ക് സയ്യദ്

അബ്ദുൽ മാലിക്ക് സയ്യദ് ഒരു ആസാമീസ് സാഹിത്യകാരനായിരുന്നു‍. കഥാകൃത്ത്, നാടകകൃത്ത്, കവി എന്നീ നിലകളിലെല്ലാം വിഖ്യാതനാണെങ്കിലും, ആധുനിക ആസാമീസ് നോവലിസ്റ്റുകളിൽ മുൻപന്തിയിൽ നിൽക്കുന്ന ഒരാൾ എന്ന പ്രശസ്തിയാണ് ഇദ്ദേഹത്തിന് കൂടുതലുള്ളത്. ആസാമിലെ ശിബ്സാഗർ ജില്ലയിൽപെട്ട നഹറാനി ഗ്രാമത്തിൽ 1919 ജനുവരിയിൽ ജനിച്ചു. കൊൽക്കത്താ സർവകലാശാലയിൽ നിന്ന് ആസാമീസ് സാഹിത്യത്തിൽ എം.എ. ബിരുദം നേടിയശേഷം ചില കോളജുകളിൽ അധ്യാപകനായി ജോലി നോക്കി. ഒടുവിൽ ഗുവഹാത്തി സർവകലാശാലയിൽ ആസാമീസ് പ്രൊഫസറായി.

ആദ്യകാലങ്ങളിൽ ചെറുകഥയെഴുത്തുകാരനും കവിയുമെന്ന നിലയിലാണ് മാലിക് അറിയപ്പെട്ടിരുന്നത്. എന്നാൽ 
എന്നീ നോവലുകളുടെ പ്രസിദ്ധീകരണത്തോടെ ഒരു ഒന്നാംകിട നോവലിസ്റ്റ് എന്ന യശസ്സ് ഇദ്ദേഹത്തിന് ലഭിക്കുകയുണ്ടായി. കാല്പനിക സമ്പ്രദായവും യഥാതഥപ്രസ്ഥാനവും ഒത്തിണക്കിക്കൊണ്ടുള്ള ഒരു നൂതന രചനാപദ്ധതിയാണ് മാലിക് തന്റെ നോവലുകളിൽ സ്വീകരിച്ചത്. പുതിയ തലമുറയിലെ നിരവധി എഴുത്തുകാരെ ഈ രീതി ആകർഷിച്ചു. മാലിക് വീണ്ടും വീണ്ടും പരീക്ഷണത്തിന്റെ പുതിയ മേഖലകൾ തേടി നടന്നു; ബോധധാരാരീതിയിലും പ്രതീകാത്മകരീതിയിലും ചില നോവലുകൾ ഇദ്ദേഹം രചിച്ചിട്ടുണ്ട്. 
എന്നീ നോവലുകൾ മാലിക്കിന്റെ പരീക്ഷണനോവലുകളായി അറിയപ്പെടുന്നു. സമകാലികജീവിതത്തിന്റെ എല്ലാ ചലനവും ഈ നോവലുകളിൽ കാണാൻ കഴിയുമെങ്കിലും അവയിൽ ആന്തരികമായി സ്പന്ദിച്ചുകൊണ്ടിരിക്കുന്ന ദാർശനികഭാവത്തിനാണ് കൂടുതൽ മഹത്ത്വം. ആസാമീസ് നോവൽ രംഗത്തു വളർന്നുകഴിഞ്ഞിരിക്കുന്ന എല്ലാ പ്രധാന പ്രസ്ഥാനങ്ങളുടെയും പ്രണേതാവ് എന്ന നിലയിലും മാലിക് അംഗീകൃതനായിട്ടുണ്ട്. *അഹാരി ആത്മർ കാഹിനി (1960), 
തുടങ്ങിയവയും ഇദ്ദേഹത്തിന്റെ പ്രമുഖ നോവലുകളാണ്. അഹാരി ആത്മർ കാഹിനിയ്ക്ക് 1972-ലെ സാഹിത്യ അക്കാദമി അവാർഡ് ലഭിക്കുകയുണ്ടായി. പാരസമണി, എജനിനതും സോവലി, ആബർ താ മരഹാപാ എന്നീ ചെറുകഥാസമാഹാരങ്ങളും അലഹിഘർ എന്ന നാടകവും ഇദ്ദേഹത്തിന്റെ നോവലുകളെപ്പോലെതന്നെ പ്രസിദ്ധങ്ങളാണ്. യാത്രാവിവരണം, സാഹിത്യനിരൂപണം, രാഷ്ട്രീയസാഹിത്യം എന്നീ ശാഖകളിലും ഇദ്ദേഹം വിജയം വരിച്ചിട്ടുണ്ട്. 2000 ഡിസംബറിൽ ഇദ്ദേഹം അന്തരിച്ചു. 



</doc>
<doc id="167778" url="https://ml.wikipedia.org/wiki?curid=167778" title="ശുജാഉദ്ദൗല">
ശുജാഉദ്ദൗല

ജലാലുദ്ദിൻ ഹൈദർ അബുൾ മൻസൂർ ഖാൻ എന്ന ശുജാഉദ്ദൗല (, )(ജനനം. – മരണം. ) 1754 മുതൽ മരണം വരെ അവധിലെ നവാബായിരുന്നു.

മുഗൾ സൈന്യത്തിലെ വീരസേനാനിയായിരുന്ന ബുർഹൻ ഉൾ മുൾക് സാദത് ഖാൻ 1732- ൽ
അവധിലെ നസീം (ഗവർണ്ണർ) ആയി നിയമിക്കപ്പെട്ടു. അധികം താമസിയാതെ നവാബ് വസീ ർ പദവിയിലേക്ക് കയറ്റം കിട്ടി. മുഗൾ സമ്രാട്ട് സമ്മാനസുചകമായി നൽകിയ ഈ പദവി പരമ്പരാഗതമായി പിൻഗാമികൾക്കും കിട്ടി. അവർ മുഗൾ സമ്രാട്ടിന് വാർഷിക കപ്പം പതിവാക്കി. സാദത് ഖാനു(1722-39) ശേഷം മരുമകനായ മുഹമ്മദ് മുക്വിം (1737-53) ഈ സ്ഥാനം ഏറ്റെടുത്തു. ഇദ്ദേഹത്തിന് മുഗൾ സമ്രാട്ട് മുഹമ്മദ് ഷാ, “സഫ്ദർജംഗ്” എന്ന ഉപാധി നൽകി. സഫ്ദർജംഗിൻറെ പുത്രനാണ് ശുജാഉ ദ്ദൗല

തങ്ങളെ പല അവസരങ്ങളിലും സഹായിച്ചിട്ടുളള മറാഠസൈന്യത്തോടൊപ്പം നിൽക്കണമെന്ന മാതാവിൻറെ അഭിപ്രായം അംഗീകരിക്കാൻ ശുജാഉ ദ്ദൗലക്ക് കഴിഞ്ഞില്ല. മറാഠസൈന്യം ദക്ഷിണദിശയിൽ നിന്ന് മുന്നേറുന്നുണ്ടായിരുന്നെങ്കിലും അഹ്മദ് ഷാ ദുറാനിയുടെ നേതൃത്വത്തിലുളള അഫ്ഗാനികൾ അടുത്തെത്തിയിരുന്നതിനാൽ, ഗത്യന്തരമില്ലാതെ ദൌള ദുറാനിയുമായി സഖ്യം ചേർന്നു. ഇത് യുദ്ധത്തിൻറെ പ്രധാന വഴിത്തിരിവുകളിലൊന്നായി കണക്കാക്കപ്പെടുന്നു.

മൂന്നാം പാനിപ്പത്ത് യുദ്ധത്തോളം തന്നെ നിർണ്ണായകമായിരുന്നു ബക്സർ യുദ്ധവും. അവധ് നവാബ് ശുജാഉ ദ്ദൗല, മുഗൾ സമ്രാട്ട് ഷാ ആലം രണ്ടാമൻ ബംഗാൾ നവാബ് മിർ കാസിം എന്നിവരുടെ സേനകൾ ഒത്തു ചേർന്ന് ഈസ്റ്റ് ഇന്ത്യ കമ്പനിക്കെതിരെ പൊരുതി, പക്ഷെ കമ്പനിപ്പട ഈ സഖ്യസൈന്യത്തെ നിശ്ശേഷം പരാജയപ്പെടുത്തി.
മറാഠശക്തികളുടെ സഹായത്തോടെ ശുജാഉ ദ്ദൗല വീണ്ടും ഈസ്റ്റ് ഇന്ത്യ കമ്പനിക്കെതിരെ പൊരുതിയെങ്കിലും പരാജയപ്പെട്ടു. ഓഗസ്റ്റ് 16, 1765-ൽ കമ്പനിയുമായി അലഹബാദ് ഉടമ്പടിയിൽ ഒപ്പു വച്ചു. ഇതനുസരിച്ച് കോറ, അലഹബാദ് പ്രാന്തങ്ങളും, 50 ലക്ഷം രൂപയും, അവധിലെങ്ങും കച്ചവടം ചെയ്യാനുളള സ്വാതന്ത്ര്യവും കമ്പനിക്കു ലഭിച്ചു. ചുനാറിലേയും ബനാറസിലേയും കോട്ടകളും, ഘാസിപ്പൂർ ജില്ലകളും കമ്പനി വഴിയെ കൈക്കലാക്കി. 
1773-ൽ അവധിൽ ഒരു ബ്രിട്ടീഷ് റസിഡൻഡിനെ സ്ഥാനമേൽക്കാൻ അനുവദിച്ചതോടെ നവാബ് മുഴുവനായും കമ്പനിയുടെ പാവയായി മാറി. 
ശുജാഉ ദ്ദൗല ജനുവരി 26, 1775 ലാണ് മരിച്ചത്. ഫൈസാബാദിലെ ഗുലാബ് ബാരിയിലാണ് ശവകുടീരം.


</doc>
<doc id="167782" url="https://ml.wikipedia.org/wiki?curid=167782" title="മഞ്ഞക്കനകാംബരം">
മഞ്ഞക്കനകാംബരം

വനങ്ങളിലും ചെറിയ കാടുകളിലും വളരുന്ന ഒരു ഔഷധസസ്യമാണ് കുറുഞ്ഞി. ഇതിനെ ഒരു ഉദ്യാനസസ്യമായും വളർത്താറുണ്ട്. വെള്ളം മഞ്ഞം ചുവപ്പ് നീല എന്നീ നിറങ്ങളിൽ ഉണ്ടാകുന്ന പൂക്കളെ ആടിസ്ഥാനമാക്കി ഇതിനെ നാലായി തരം തിരിക്കുന്നു.


</doc>
<doc id="167784" url="https://ml.wikipedia.org/wiki?curid=167784" title="കൃഷ്ണബീജം">
കൃഷ്ണബീജം

ഭാരതത്തിലെങ്ങും കാണപ്പെടുന്നതും മറ്റ് സസ്യങ്ങളിൽ പടർന്നു വളരുന്നതു ഒരു ഏകവാർഷിക ഔഷധസസ്യമാണ് കൃഷ്ണബീജം അഥവ കലമ്പി (Ipomoea nil). മോർണിംഗ് ഗ്ലോറിയിനത്തിൽപ്പെടുന്ന കലമ്പി ഉഷ്ണമേഖലപ്രദേശത്ത് സാധാരണമായി കാണുന്നു. 

അലങ്കാരസസ്യമായി പലയിടത്തും വളർത്തുന്നുണ്ടെങ്ങിലും ഇപ്പോൾ വേലികളിലും വഴിയരികിലും കുറ്റിക്കാടുകളിലുമാണ് കാണുന്നത്. ഇലകൾ ഹൃദയാകാരത്തിലുള്ളതും രോമാവൃതവും വിസ്തൃതവുമാണ്. ഇലകൾക്ക് മൂന്ന് മുതൽ എട്ട് സെന്റിമീറ്റർ വരെ നീളമുണ്ടാകും. അർദ്ധവൃത്താകൃതിയിലുള്ള കായ്കൾ ആണ് ഇതിനുണ്ടാകുന്നത്. കറുപ്പു നിറത്തിൽ കാണപ്പെടുന്ന വിത്തുകൾ ഈ കായ്കളിൽ കാണപ്പെടുന്നു. വിത്താണ് ഇതിന്റെ ഔഷധയോഗ്യമായ ഭാഗം. നീല, പിങ്ക്, റോസ് നിറങ്ങളിൽ കലമ്പി പൂവുകളെ കാണാം. പൂവിന്റെ ആകൃതിയും നിറവും രാവിലേയുള്ള വിടരലും കൊണ്ട് കലമ്പിയെ തിരിച്ചറിയാം.


വിത്ത്
കോളാമ്പി - കലമ്പി പൂവിന്റെ ആകൃതിയിൽ കോളാമ്പി പൂവിനോട് സാദൃശ്യമുണ്ടെങ്ങിലും കോളാമ്പി പൂവിന്റെ പോലെ ഇതളുകളല്ല. കോളാമ്പി പൂവ് കുറ്റിച്ചെടിയും കലമ്പി വള്ളിച്ചെടിയുമാണ്.


</doc>
<doc id="167799" url="https://ml.wikipedia.org/wiki?curid=167799" title="അബ്ദുൽ മുത്തലിബ്">
അബ്ദുൽ മുത്തലിബ്

മുഹമ്മദ്നബിയുടെ പിതാമഹനായിരുന്നു അബ്ദുൽ മുത്തലീബ്‍ (Shaiba ibn Hashim ; ca. 497 – 578). ഇദ്ദേഹത്തിന്റെ യഥാർഥ നാമധേയം ശൈബത്ത് എന്നായിരുന്നു. ചെറുപ്പത്തിൽതന്നെ പിതാവായ ഹാശിം മരണമടഞ്ഞതിനാൽ പിതൃവ്യനായ മുത്തലിബാണ് ഇദ്ദേഹത്തെ വളർത്തിയത്. മുഹമ്മദു നബിയുടെ പിതാമഹനായ അബ്ദുൽ മുത്തലിബ് ഖുറൈഷിഗോത്രത്തിന്റെ തലവനും "കഅബാ"യുടെ സംരക്ഷകനുമായിരുന്നു.

ഇദ്ദേഹത്തിന്റെ കാലഘട്ടത്തിലാണ് "കഅബാ" മന്ദിരം പൊളിച്ചു നീക്കുവാൻ "ആനകലഹ"മെന്ന പേരിൽ പ്രസിദ്ധമായ ശ്രമം നടന്നത്. അബ്രഹത്ത് എന്ന യമനിലെ ഭരണാധികാരി ഇതിനായി മക്കയിൽ വരുകയും അബ്ദുൽ മുത്തലിബ് അദ്ദേഹത്തെ അതിൽനിന്ന് പിൻതിരിപ്പിക്കാൻ ശ്രമിക്കുകയും ചെയ്തു. എല്ലാ ശ്രമവും നിഷ്ഫലമായെന്ന് ബോധ്യമായപ്പോൾ ഇദ്ദേഹം ദൈവത്തോട് പ്രാർഥിക്കുകയും പ്രാർഥനയുടെ ഫലമായി ഒരുകൂട്ടം പക്ഷികൾ വന്ന് ചുട്ടുപഴുത്ത കല്ലുകൾ ശത്രുവിന്റെ നേർക്ക് വർഷിക്കുകയും അവരുടെ "ആനപ്പടയെ" നശിപ്പിക്കുകയും ചെയ്തു എന്നാണ് ഇസ്ലാം മതവിശ്വാസം.

ഹജ്ജ് തീർഥാടകർ കുടിക്കുവാനുപയോഗിച്ചിരുന്ന കഅബയിലെ സംസംകിണർ പുനർനിർമ്മാണം നടത്തിയതും ഇദ്ദേഹമാണ്. ഇദ്ദേഹത്തിനു പന്ത്രണ്ടു മക്കൾ ഉണ്ടായിരുന്നു. നബിയുടെ പിതാവായ അബ്ദുല്ല അവരിൽ ഒരാളാണ്. നബി ജനിക്കുന്നതിനു രണ്ട് മാസം മുമ്പ് അബ്ദുല്ല അന്തരിച്ചു. നബിക്ക് 6 വയസ്സായപ്പോൾ മാതാവായ ആമിനയും നിര്യാതയായതിനെതുടർന്ന് അദ്ദേഹത്തെ സംരക്ഷിച്ചത് അബ്ദുൽ മുത്തലിബ് ആയിരുന്നു.



</doc>
<doc id="167800" url="https://ml.wikipedia.org/wiki?curid=167800" title="മഞ്ഞവെയിൽ മരണങ്ങൾ">
മഞ്ഞവെയിൽ മരണങ്ങൾ

ബെന്യാമിൻ എഴുതിയ ഒരു മലയാളം നോവലാണ് മഞ്ഞവെയിൽ മരണങ്ങൾ. പവിഴപ്പുറ്റു ദ്വീപസമൂഹമായ ഡീഗോ ഗാർഷ്യയിലും കേരളത്തിലും ആയി നടക്കുന്ന ഉദ്വേഗജനകമായ നോവലാണ് മഞ്ഞവെയിൽമരണങ്ങൾ. 

ഡി.സി. ബുക്സ് ആണ് ഈ നോവൽ പുസ്തകരൂപത്തിൽ പ്രസിദ്ധീകരിക്കുന്നത്. 2011 ഓഗസ്റ്റ് 29-നു് തിരുവനന്തപുരത്തു വെച്ചു നടന്ന ഡി.സി. ബുക്സ് പുസ്തകോത്സവത്തിൽ വെച്ചാണു് ഈ പുസ്തകം പ്രകാശനം ചെയ്യപ്പെട്ടത്.


</doc>
<doc id="167806" url="https://ml.wikipedia.org/wiki?curid=167806" title="കാടകം വനസത്യാഗ്രഹം">
കാടകം വനസത്യാഗ്രഹം

സ്വാതന്ത്ര്യ സമരകാലത്ത് പഴയ കാസർഗോഡ് താലൂക്കിൽ നടന്ന ശ്രദ്ധേയമായ ഒരു സമരമാണ് കാടകം വനസത്യാഗ്രഹം. കാസർഗോഡ് ജില്ലയുടെ കിഴക്ക് ഭാഗത്ത് കർണാടകയോട് ചേർന്നു കിടക്കുന്ന കാടകം എന്ന ഗ്രാമത്തിലാണ് ഈ സമരം നടന്നത്. 

ജനങ്ങളുടെ പരമ്പരാഗത ജീവിതരിതിക്കു തടയിടാനുള്ള ബ്രിട്ടീഷ് ഭരണകൂടത്തിന്റെ ശ്രമങ്ങൾക്കെതിരെ ഉയർന്നുവന്ന പ്രതിഷേധം സ്വാതന്ത്ര്യസമരത്തിന്റെ സിരാകേന്ദ്രങ്ങളിലൊന്നായ മലബാറിൽ ശക്തമായിരുന്നില്ലെങ്കിലും കാടകം ഗ്രാമത്തിൽ ശക്തമായിരുന്നു. ബ്രിട്ടീഷ് ഭരണകൂടം നടപ്പാക്കിയ വനനിയമമായിരുന്നു കാടകം വനസത്യാഗ്രഹത്തിന്റെ അടിസ്ഥാനകാരണം. പത്തൊമ്പതാം നൂറ്റാണ്ടിന്റെ ആദ്യവർഷങ്ങളിൽ തന്നെ വനസുരക്ഷയുടെ ഭാഗമായി സർക്കാർ വനനിയമം നടപ്പിലാക്കി. പരിസ്ഥിതി സംരക്ഷണമോ, വനസംരക്ഷണമോ ആയിരുന്നില്ല യഥാർത്ഥ ലക്ഷ്യം. കോളനിഭരണത്തിന്റെ സാമ്പത്തിക, രാഷ്ട്രീയ താൽപര്യങ്ങൾ സംരക്ഷിക്കുന്നതിനു് വേണ്ടിയായിരുന്നു വനനിയമം നടപ്പിലാക്കിയത്. ബ്രിട്ടീഷ് സാമ്രാജ്യത്തിന്റെ പ്രധാന ശക്തിസ്രോതസ്സു് അവരുടെ നാവികപ്പടയായിരുന്നു. നാവികപ്പടയുടെ ശേഷിയാലാണ് അവർ യൂറോപ്പിലും മറ്റു ഭൂഖണ്ഡങ്ങളിലും ആധിപത്യം സ്ഥാപിച്ചിരുന്നതു്. നാവികസേനക്കു് യുദ്ധകപ്പൽ പണിയുവാൻ ഉറപ്പുള്ള മരങ്ങൾ ആവശ്യമായിരുന്നു. അതിനായി അവർ അയർലണ്ടിലൊക്കെ ലഭ്യമായിരുന്ന ഓക്കു് മരങ്ങളെയായിരുന്നു ആശ്രയിച്ചിരുന്നതു്. എന്നാൽ പതിനെട്ടാം നൂറ്റാണ്ടിലും. പത്തൊമ്പതാം നൂറ്റാണ്ടിന്റെ ആദ്യവും യൂറോപ്പിൽ കാട്ടുതീപിടിച്ചതിനാൽ ഓക്കു് മരങ്ങളുടെ ലഭ്യത കുറഞ്ഞു.

മരങ്ങളുടെ ലഭ്യത ഉറപ്പുവരുത്താൻ ബ്രിട്ടീഷുകാർ ഏറെ കാര്യങ്ങൾ ആസൂത്രണം ചെയ്തു. മലബാറിലെ കോണോലി കളക്ടർ ഉത്തരവിട്ട നിലമ്പൂർ തേക്കിൻതോട്ടം അത്തരത്തിലുള്ള പദ്ധതികളിലൊന്നാണു്. തേക്കിൻതൈ കടത്താൻ പിന്നീടു് നിലമ്പൂരിലേക്ക് തീവണ്ടിപ്പാതയും പണിയുകയുണ്ടായി. വനസമ്പത്തു് തദ്ദേശവാസികൾ ഉപയോഗിക്കാതിരിക്കാൻ പത്തൊമ്പതാം നൂറ്റാണ്ടിൽ ആദ്യം തന്നെ വനനിയമവും ബ്രട്ടീഷുകാർ നടപ്പിലാക്കിയിരുന്നു. തങ്ങളുടെ ജീവിതോപാധികൾ നഷ്ടപ്പെടുന്നതിനാൽ ദീർഘകാലം ജനങ്ങൾ പ്രതിഷേധിച്ചിരുന്നു. സ്വാതന്ത്ര്യസമരം ശക്തമായതോടുകൂടി വനനിയമത്തിനെതിരേയുള്ള പ്രതിഷേധവും ശക്തമായി.

കാടകം മേഖലയിലെ ഗ്രാമീണർക്ക് പരമ്പരാഗതമായി വനത്തിൽ നിന്നും വിറകും പച്ചിലകളും ശേഖരിക്കാൻ അനുവാദമുണ്ടായിരുന്നു. ബ്രിട്ടീഷ് സർക്കാർ നടപ്പാക്കിയ വനനിയമത്തിലൂടെ ഈ അവകാശങ്ങൾ നീക്കം ചെയ്യപ്പെട്ടു. ഇതുകൂടാതെ ഇതുപോലുള്ള പല പരമ്പരാഗത അവകാശങ്ങളും ബ്രീട്ടീഷ് സർക്കാർ ഇല്ലാതാക്കി. ഈ നീതിനിഷേധത്തിനെതിരായാണ് കോൺഗ്രസ്സ് കാടകം വനത്തിൽ സമരം ആരംഭിച്ചത്. നിയമം ലംഘിച്ച് വനത്തിൽ കടന്ന് മരംമുറിക്കുക, മുറിച്ച മരങ്ങൾ വിറ്റു കാശാക്കുക എന്നതായിരുന്നു സമരരീതികൾ. സമരക്കാർ സർക്കാർ വക വനത്തിൽ കയറി ചന്ദനം ഉൾപ്പെടെയുള്ള മരങ്ങൾ മുറിച്ചു. സർക്കാർ ഇതിനെ വളരെ ഗൗരവമായി കണ്ടു. മലബാർ കളക്ടറുടെ നിർദ്ദേശപ്രകാരം സമരക്കാരെ അടിച്ചമർത്താൻ പോലീസ് കാടകം ഭാഗത്തേക്കു നീങ്ങി. സമരം വേണ്ടത്ര ആളുകളുടെ കുറവു മൂലം ഒരു മന്ദഗതിയിൽ പോവുകയായിരുന്നു, ഈ സമയത്താണ് പി.കൃഷ്ണപിള്ളയും, കേരളീയനും സമരത്തിന്റെ ചൂട് വർദ്ധിപ്പിക്കാൻ ഒരു ഉൽപ്രേരകം പോലെയെത്തുന്നത്. കൃഷ്ണപിള്ളയുടെ സന്ദർശനം സമരത്തിന് ഒരു ഉണർവ്വ് നൽകി. മലബാറിൽ നിന്നും കാടകസമരമുഖത്തേക്ക് ജാഥകൾ പുറപ്പെട്ടു.

ആഗസ്റ്റ് രണ്ടാംവാരം മുതൽ കാടകത്തേക്ക് സന്നദ്ധപ്രവർത്തകർ എത്തിത്തുടങ്ങി. അവർ ആഗസ്റ്റ പതിനഞ്ചിന് ഒരു ഫോറസ്റ്റ് ബംഗ്ലാവ് കയ്യേറുകയും അവിടെ നിന്ന് ചന്ദനമരങ്ങൾ വെട്ടിമുറിച്ച് വിൽക്കുകയും ചെയ്തു. വനസത്യാഗ്രഹം തുടങ്ങി രണ്ടുമാസം തികയുന്ന ദിവസം സത്യഗ്രഹികൾ വനനിയമലംഘനദിനമായി കൊണ്ടാടി. പോലീസ് ക്രൂരമായ മർദ്ദനം അഴിച്ചുവിട്ടു. ആഗസ്റ്റ് ഇരുപത്തിനാലിനു പോലീസ് നിയമം ലംഘിച്ച നാലുപേരെ അറസ്റ്റ് ചെയ്തു. അറസ്റ്റു ചെയ്തവരിൽ കെ.എൻ.കുഞ്ഞിക്കണ്ണൻ നായർക്ക് കോടതി പിരിയുന്നവരെ തടവു വിധിച്ചു. സി.കൃഷ്ണൻനായർ, കെ.വി.കണ്ണൻ എന്നിവർക്ക് നാലുമാസത്തെ കഠിന തടവും വിധിച്ചു. ഇതുകൊണ്ടൊന്നും സമരത്തെ തോൽപ്പിക്കാൻ സർക്കാരിനു കഴിഞ്ഞില്ല. ആഗസ്റ്റ് 31 ബംടാജ് എന്ന സ്ഥലത്തും വനസമരം അരങ്ങേറി, സമരാനുകൂലികൾ 45 മരങ്ങൾ മുറിച്ചു.


</doc>
<doc id="167809" url="https://ml.wikipedia.org/wiki?curid=167809" title="കൊഴുപ്പ">
കൊഴുപ്പ

ഇലക്കറിയായി പാകം ചെയ്തും അല്ലാതെയും ഭക്ഷിക്കാൻ കഴിയുന്ന ഒരു ഔഷധസസ്യമാണ് കൊഴുപ്പ. ഇതിന് "ഉപ്പുചീര" എന്നും പേരുണ്ട്. ഇംഗ്ലീഷിൽ "Purslane", Pursley" എന്നീ പേരുകളിൽ ഇത് അറിയപ്പെടുന്നു. ഈർപ്പം നിറഞ്ഞ പ്രദേശങ്ങളിലും കൃഷിയിടങ്ങളിലും ഒരു കളസസ്യമായിട്ടാണ് ഇത് സാധാരണ കണ്ടുവരുന്നത്.

രസം :ക്ഷാരം,മധുരം, അമ്ലം, ലവണം

ഗുണം :ഗുരു, രൂക്ഷം

വീര്യം :ഉഷ്ണം

വിപാകം :മധുരം
സമൂലം

സമൂലമായി ഔഷധയോഗ്യമായ ഒരു സസ്യമാണ് ഉപ്പുചീര. ശാഖകളായി നിലം പറ്റി പടർന്നു വളരുന്ന ഒരു ഏകവാർഷിക സസ്യമാണ് ഇത്. മിനുസമായതും മൃദുവായതുമായ ഇതിന്റെ തണ്ടിന് ചുവപ്പുനിറമോ തവിട്ടു നിറമോ ആയിരിക്കും ഉണ്ടായിരിക്കുക. ഇലകൾ പച്ച നിറത്തിൽ കാണപ്പെടുന്നു. ചെറുതും മഞ്ഞ നിറത്തിലുള്ളതുമായ പൂവുകൾ ശാഖാഗ്രങ്ങളിൽ ഉണ്ടാകുന്നു. കായ്കൾ പച്ച നിറത്തിൽ കാണപ്പെടുന്നു. കായ്കൾക്കുള്ളിലായി കറുത്ത നിറത്തിലോ ഇരുണ്ട തവിട്ടു നിറത്തിലോ വിത്തുകൾ കാണപ്പെടുന്നു.


</doc>
<doc id="167818" url="https://ml.wikipedia.org/wiki?curid=167818" title="ഗാനമേള">
ഗാനമേള

വേദികളിൽ പ്രത്യേകമായി അരങ്ങേറുന്ന സംഗീതപരിപാടിയാണു ഗാനമേള. ഗാനങ്ങളും സംഗീതവുമെല്ലാം ഒരേ സമയത്ത് കാണികൾക്ക് മുമ്പിൽ നേരിട്ട് അവതരിപ്പിക്കുന്നതാണ് ഗാനമേളകളുടെ ശൈലി. കേരളത്തിൽ വ്യത്യസ്ത രീതികളിലുള്ള ഗാനമേള ട്രൂപ്പുകളും ഓർക്കസ്ട്രകളും വിവിധ വേദികളിൽ പരിപാടികളവതരിപ്പിച്ചു കൊണ്ടിരിക്കുന്നു. സിനിമാഗാനങ്ങൾ, മാപ്പിളപ്പാട്ടുകൾ, നാടൻ പാട്ടുകൾ, ഗസലുകൾ, സംഘ ഗാനങ്ങൾ മുതലായവകൾ ഒരുമിച്ചോ വെവ്വേറെയായോ ഗാനമേളകളിൽ അവതരിപ്പിക്കാറുണ്ട്. നേരിട്ട് സംഗീതത്തെ ആസ്വദിക്കാനുള്ള പൊതുജനങ്ങൾക്കുള്ള വേദിയാണ് ഗാനമേളകൾ. ഓർക്കസ്ട്രകളെ ആശ്രയിക്കാതെ കരോക്കെ ഉപയോഗിച്ചും ഗാനമേളകൾ സംഘടിപ്പിക്കാറുണ്ട്.


</doc>
<doc id="167822" url="https://ml.wikipedia.org/wiki?curid=167822" title="വെയ്ക്കി">
വെയ്ക്കി

2000 വർഷങ്ങൾക്ക് മുൻപ് ചൈനയിൽ ഉടലെടുത്ത ഒരു പലകക്കളത്തിൽ കളിക്കുന്ന കളിയാണ് വെയ്ക്കി അല്ലെങ്കിൽ ഗൊ ‌(Go game). ( ചൈനീസിൽ "വെയ്ക്കി", ജപ്പനീസിൽ "ഇഗൊ" , കൊറിയനിൽ "ബാധുക്ക്" ). സരളമായ നിയമങ്ങൾ പാലിക്കുന്നതോടോപ്പം നയോപായ വൈദഗ്ദ്ധ്യം കാണിക്കേണ്ട കളിയാണ് ഇത്. 

19×19 വിതരണ ശൃംഖലയുള്ള വരകൾ ചേർന്ന കളത്തിൽ രണ്ടുപേർ ചേർന്ന് കളിക്കുന്ന കളിയാണ്, വെള്ളയും കറുപ്പും നിറങ്ങളിലുള്ള കല്ലുകൾ ഉപയോഗിച്ചാണ് കളിക്കുന്നത്. കളത്തിൽ സ്വന്തം കല്ലുകൾ എതിരാളിയേക്കാൾ കൂടുതൽ നിറക്കുക എന്നതാണ് കളിയുടെ ലക്ഷ്യം. എന്നാൽ ഒരിക്കൽ കളത്തിൽ വച്ച കല്ല് മാറ്റുവാൻ കഴിയുന്നതല്ല കല്ലുകൾ വെട്ടിയെടുക്കാവുന്നതാണ്. കളി അവസാനിക്കുമ്പോൾ കളത്തിലുള്ള കല്ലുകളുടെ എണ്ണവും വെട്ടിയെടുത്ത കല്ലുകളുടെ എണ്ണവും കണക്കാക്കുന്നു. 

ഉടലെടുത്തത് പുരാതന ചൈനയിലാണെങ്കിലും ദക്ഷിണേഷ്യയിൽ എല്ലാം ഈ കളി പ്രചാരത്തിലുണ്ട് കൊറിയ ജപ്പാൻ എന്നീ രാജ്യങ്ങളിൽ ഈ കളി പ്രസിദ്ധമാണ്. 2003 ലെ ഒരു കണക്കെടുപ്പിൽ 27 ദശലക്ഷം പേരോളം ഈ കളി കളിക്കുന്നതായി കാണുന്നു.


</doc>
<doc id="167825" url="https://ml.wikipedia.org/wiki?curid=167825" title="ആസ്ട്രോഡോൺ">
ആസ്ട്രോഡോൺ

സോറാപോഡ് വിഭാഗത്തിൽ പെട്ട ഒരു ദിനോസറാണ് ആസ്ട്രോഡോൺ. ഇവയ്ക്ക് ബ്രാക്കിയോസോറസുമായി അടുത്ത ബന്ധമുണ്ട്. 110 ദശലക്ഷം വർഷങ്ങൾക്ക് മുൻപ് തുടക്ക ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്.

ആസ്ട്രോഡോൺ എന്ന പേരിന്റെ അർഥം നക്ഷത്രപ്പല്ല് എന്നാണ് . ഇവയുടെ പല്ലിന്റെ സൂക്ഷ്മപരിശോധനയിൽ ഇവയുടെ പൾപ്പ് ക്യാവിറ്റിയിൽ കണ്ട നക്ഷത്രസമാനമായ ആകൃതിയിൽ നിന്നാണ് ഇവയുടെ പേര് വന്നത്.

ആസ്ട്രോഡോണിന് 15 - 18 മീറ്റർ വരെ (50 - 60 അടി) നീളമുണ്ടായിരുന്നു. 9 മീറ്റർ (30 അടി) വരെ ഉയരം ഉണ്ടായിരുന്ന ഇവയുടെ ശരീരഭാരം ഏകദേശം 20 ടൺ വരുമെന്നാണ്‌ കണക്കാക്കിയിരിക്കുന്നത്.

അമേരിക്കൻ യൂണിയനിൽ ചേർന്ന ഏഴാമത് സംസ്ഥാനമായ മെരിലാൻ‌ഡിന്റെ സംസ്ഥാന ദിനോസറാണ് ആസ്ട്രോഡോൺ. റോബർട്ട്‌ ടി. ബാക്കെർ എഴുതിയ റാപ്പ്റ്റർ റെഡ് എന്ന നോവലിലെയും കഥപാത്രമാണ് ആസ്ട്രോഡോൺ.








</doc>
<doc id="167833" url="https://ml.wikipedia.org/wiki?curid=167833" title="ആർ. രാഘവ മേനോൻ">
ആർ. രാഘവ മേനോൻ

ഒന്നും, രണ്ടും കേരളനിയമസഭകളിൽ പാലക്കാട് നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു ആർ. രാഘവ മേനോൻ (14 ജൂൺ 1892 - 1972). കോൺഗ്രസ് പ്രതിനിധിയായാണ് രാഘവ മേനോൻ കേരള നിയമസഭയിലേക്കെത്തിയത്. 1892 ജൂൺ 14ന് ജനിച്ചു. 1937 മുതൽ 1951 വരെ മദ്രാസ് നിയമസഭയിലംഗമായിരുന്ന രാഘവമേനോൻ, ടി. പ്രകാശത്തിന്റെ നേതൃത്തത്തിലുള്ള മദ്രാസ് മന്ത്രിസഭയിലെ(1946-47) ഭക്ഷ്യം, ഗതാഗതം എന്നീ വകുപ്പുകൾ കൈകാര്യം ചെയ്തിരുന്നു.

തുടക്കം മുതൽ 1952 വരെ എ.ഐ.സി.സി. അംഗം, ലയനം വരെ മലബാർ ഡി.സി.സി. പ്രസിഡന്റ്, 1950 മുതൽ 1950 വരെ കെ.പി.സി.സി. അംഗം എന്നീ നിലകളിൽ ഇദ്ദേഹം പ്രവർത്തിച്ചിട്ടുണ്ട്. നിയമബിരുദം നേടിയിരുന്ന മേനോൻ 1917 മുതൽക്കേ വക്കീൽ പരിശീലനം തുടങ്ങ്നിയിരുന്നു.


</doc>
<doc id="167836" url="https://ml.wikipedia.org/wiki?curid=167836" title="പാളങ്ങൾ">
പാളങ്ങൾ

ഭരതൻ സംവിധാനം ചെയ്ത് 1981 -ൽ പുറത്തിറങ്ങിയ ഒരു മലയാളചലച്ചിത്രമാണ് പാളങ്ങൾ. ജോൺപോൾ ആണ് തിരക്കഥ . ഗോപി, സറീന വഹാബ്, നെടുമുടി വേണു തുടങ്ങിയവർ പ്രധാനവേഷങ്ങൾ അഭിനയിച്ച ഈ ചിത്രത്തിന്റെ മിക്കവാറും ഭാഗങ്ങൾ ഷൊർണ്ണൂരും പരിസരങ്ങളിലും ആണ് ചിത്രീകരിച്ചിരിക്കുന്നത്. എൻ ജിൻ ഡ്രൈവർമാരായ വാസുവും രാമൻ കുട്ടിയുമീ അവരുടെ ഇണക്കങ്ങളും പിണക്കങ്ങളും അതിനു കാരണക്കാരാകുന്ന സ്ത്രീവിഷയവും ആണ് കഥാതന്തു. പൂവച്ചൽ ഖാദർ എഴുതിയ ഈ ചലച്ചിത്രത്തിലെ പാട്ടുകൾക്ക് ഈണം പകർന്നത് ജോൺസനാണ്


</doc>
<doc id="167838" url="https://ml.wikipedia.org/wiki?curid=167838" title="തിമോത്തി">
തിമോത്തി

പൗലോസ് ശ്ലീഹായുടെ പ്രേഷിതയാത്രകളിൽ അദ്ദേഹത്തിന്റെ ഒരു സഹായിയും എഫേസൂസിലെ മെത്രാനുമായിരുന്നു വിശുദ്ധ തിമോത്തി.

ഏ.ഡി. 17-ൽ ഏഷ്യാമൈനറിൽ ലിസ്ത്രാ എന്ന പ്രദേശത്തു ജനിച്ചു. അമ്മ ഒരു യഹൂദസ്ത്രീയും അച്ഛൻ ഒരു വിജാതീയനുമായിരുന്നതുകൊണ്ട് യഹൂദാചാരമനുസരിച്ച് തിമോത്തി പരിച്ഛേദനം സ്വീകരിച്ചില്ല. പൗലോസു ശ്ലീഹാ ലിസ്ത്രായിൽ ആദ്യം ചെന്നപ്പോൾത്തന്നെ യുവാവായിരുന്ന തിമോത്തിയും അമ്മയും ക്രിസ്തുമതം സ്വീകരിച്ചു. ഏഴുവർഷം കഴിഞ്ഞ് പൗലോസു വീണ്ടും ലിസ്ത്രാ സന്ദർശിച്ചപ്പോൾ തിമോത്തി തപോനിഷ്ഠനും സൽസ്വഭാവിയുമായിട്ടാണ് പരിസരങ്ങളിൽ അറിയപ്പെട്ടിരുന്നതെന്ന് ശ്ലീഹായ്ക്ക് മനസ്സിലായി. സർവ്വഥാ സംപ്രീതനായ പൗലോസ് തിമോത്തിക്കു പുരോഹിത സ്ഥാനത്തിനുള്ള കൈവയ്പു നൽകി. അന്നുമുതൽ അദ്ദേഹം പൗലോസിന്റെ ഒരു സഹചാരിയും വിശ്വസ്ത പ്രവർത്തകനുമായി.

വിശുദ്ധ പൗലോസിനോടുകൂടെ തിമോത്തി ഗ്രീസും ഏഷ്യാമൈനറിലെ പല നഗരങ്ങളും സന്ദർശിച്ചു. ശ്ലീഹായുടെ ഒരു സന്ദേശവാഹകനായി പ്രവർത്തിച്ചിട്ടുള്ളതിനു പുറമേ, ചില സഭകളുടെ മന്ദഭക്തിക്ക് പ്രതിവിധിയുണ്ടാക്കാൻ ശ്ലീഹായുടെ നിർദ്ദേശപ്രകാരം തിമോത്തി അത്യന്തം യത്നിച്ചിട്ടുണ്ട്. അവസാനം ശ്ലീഹാ തിമോത്തിയെ എഫേസൂസിലെ മെത്രാനായി നിയമിച്ചു. അങ്ങനെ മെത്രാനായിരിക്കുമ്പോഴാണ് അദ്ദേഹത്തിന് ശ്ലീഹായുടെ രണ്ടു ലേഖനങ്ങൾ ലഭിച്ചത്.

ശ്ലീഹാ തിമോത്തിക്കു നൽകിയ ഉപദേശങ്ങളിൽ ഏറ്റവും പ്രധാനമായത് വിശുദ്ധ ഗ്രന്ഥം വായിക്കുക എന്നതാണ്. അതു ദൈവനിവേശിതമാകയാൽ അവരെ പഠിപ്പിക്കാൻ എത്രയും ഉപകാരപ്രദമായിരിക്കുമെന്ന് അപ്പസ്തോലൻ തിമോത്തിയെ ധരിപ്പിച്ചു. 97ആം ആണ്ടിൽ ശ്ലീഹായുടെ ഈ വിശ്വസ്ത ദാസനും രക്തസാക്ഷിത്വമകുടം ചൂടി.



</doc>
<doc id="167841" url="https://ml.wikipedia.org/wiki?curid=167841" title="ചൂത്">
ചൂത്

പണമുൾപ്പടെ എന്തും ഈടായി വാതുവെച്ച്, ആകസ്മികമായ അന്ത്യഫലത്തെ ആശ്രയിച്ച് ഈട് പറ്റുന്ന പ്രവൃത്തിയാണ് ചൂത്. ഇതുമൂലം കൂടുതൽ മുതൽ കൈവരുകയോ നഷ്ടപ്പെടുകയോ ചെയ്യാം. അന്ത്യഫലം വളരെ കുറഞ്ഞ സമയത്തിനകം പുറത്തുവരുന്നു. ഇത്തരത്തിലുള്ള എല്ലാ പ്രവൃത്തിയെയും ചൂതാട്ടം എന്നു പറയുന്നു. ഇവ വിനോദമായും കളികളായും കാണപ്പെടുന്നു. പകിട ചതുരംഗം ചീട്ട് എന്നിവ വാതുവെച്ച് നടപ്പാക്കപ്പെട്ടാൽ ചൂതാട്ടമാണ്. വാണിജ്യാടിസ്ഥാനത്തിലും ചൂതാട്ടം നടത്തപ്പെടുന്നു, കസിനോകൾ ഇതിനുദാഹരണമാണ്.

മഹാഭാരതത്തിൽ പാണ്ഡവർ കൗരവരോട് പകിട ചൂതാട്ടം നടത്തുകയും സ്വന്തം രാജ്യം ധനം എന്നിവ നഷ്ടപ്പെടുത്തുകയും ചെയ്തു. ഇത് കുരുക്ഷേത്ര യുദ്ധത്തിനു വഴിതെളിക്കുകയും ചെയ്തു.



</doc>
<doc id="167847" url="https://ml.wikipedia.org/wiki?curid=167847" title="കുരു">
കുരു

മഹാഭാരതത്തിലെ ഒരു കഥാപാത്രവും യമുനാതീരത്ത് കുരുക്ഷേത്രമെന്ന സ്ഥലത്തെ രാജാവായിരുന്നു കുരു. സംവരണന്റെ പുത്രനായിരുന്നു ഇദ്ദേഹം.


</doc>
<doc id="167848" url="https://ml.wikipedia.org/wiki?curid=167848" title="സഞ്ജയൻ (മഹാഭാരതം)">
സഞ്ജയൻ (മഹാഭാരതം)

മഹാഭാരതത്തിലെ കഥാപാത്രവും കുരുവംശത്തിലെ രാജാവായ ധൃതരാഷ്ട്രരുടെ മന്ത്രിയാണ് സഞ്ജയൻ.


</doc>
<doc id="167849" url="https://ml.wikipedia.org/wiki?curid=167849" title="സാത്യകി">
സാത്യകി

മഹാഭാരതത്തിലെ കഥാപാത്രവും സത്യകന്റെ പുത്രനുമാണ് സാത്യകി. കുരുക്ഷേത്ര യുദ്ധത്തിൽ സാത്യകി പാണ്ഡവപക്ഷത്തെ ഒരു അക്ഷൌഹിണിപ്പടയുടെ നായകനായിരുന്നു.
വൃഷ്ണിയുടെ ഇളയ പുത്രനാണ് ശിനി . ശിനിയുടെ പുത്രനാണ് സത്യകൻ.സത്യകന്റെ പുത്രനാണ് കൃഷ്ണന്റെ ഉറ്റ മിത്രവും , പാണ്ഡവരുടെ വലിയ ബന്ധുവുമായ സാത്യകി.ഇദ്ദേഹത്തിനു യുയുധാനൻ എന്നും പേരുണ്ട്. 
അര്ജുനന്റെ ശിഷ്യനായിരുന്ന ഇദ്ദേഹം , അർജുനനൊത്ത വില്ലാളിയായിരുന്നു . കുരുക്ഷേത്രയുദ്ധത്തിൽ പാണ്ടവപക്ഷം ചേർന്ന് പോരാടിയ ഇദ്ദേഹം ഭൂരിശ്രവസ്സു , കർണ്ണപുത്രന്മാർ തുടങ്ങി അനേകരെ വധിച്ചു . 
സാത്യകി മരുത് ദേവതകളുടെ അംശത്തിൽ ജനിച്ചവനാണെന്ന് മഹാഭാരതത്തിൽ കാണുന്നു . ദ്രൌപതിയുടെ സ്വയംവരത്തിൽ സന്നിഹിതനായിരുന്ന ഇദ്ദേഹം , സുഭദ്രയുടെ സ്ത്രീധനവും വഹിച്ചുകൊണ്ട് ഇന്ദ്രപ്രസ്ഥത്തിൽ പോയിരുന്നു .യുധിഷ്ട്ടിരന്റെ അശ്വമേധത്തിലും ഇദ്ദേഹം സന്നിഹിതനായിരുന്നു . 
യാദവകുലം നശിക്കാനിടയായ തീർഥയാത്രയ്ക്കിടയിലെ കലാപം തുടങ്ങി വച്ചത് സാത്യകിയായിരുന്നു . മദ്യത്തെ യദുകുലം നിരോധിച്ചിരുന്നുവെങ്കിലും യാദവർ ധാരാളം മദ്യവും മാംസവും തീര്ഥയാത്രയ്ക്കിടയിൽ കരുതിയിരുന്നു . അവിടെവച്ചു സാത്യകിയും മറ്റു യാദവ പ്രമാണിമാരും നന്നായി മദ്യപിക്കുകയും കൃതവർമ്മാവെന്ന മറ്റൊരു യാദവനോട് സാത്യകി അപമര്യാദയായി പെരുമാറുകയും അവഹേളിക്കുകയും ചെയ്തു . കൃതവർമ്മാവ് തിരികെ സാത്യകിയെയും അപമാനിച്ചു . തുടർന്ന് സാത്യകി ഒറ്റവെട്ടിന് കൃതവര്മ്മാവിന്റെ ശിരസ്സ്‌ തെറിപ്പിച്ചു . തുടർന്ന് കൃതവര്മ്മാവിന്റെ ആള്ക്കാരും മറ്റും ഒത്തുകൂടി സാത്യകിയെ എതിരിട്ടു . ആ മഹാസംഗ്രാമത്തിൽ കൃഷ്ണപുത്രനായ പ്രദ്യുമ്നനും സാത്യകിയെ സഹായിച്ചു .തുടർന്ന് നടന്ന കൂട്ടക്കൊലയിൽ സാത്യകി കൊല്ലപ്പെട്ടു . 
മരണശേഷം സാത്യകിയുടെ ആത്മാവ് മരുത് ഗണങ്ങളിൽ ചെന്ന് വീണു .


</doc>
<doc id="167850" url="https://ml.wikipedia.org/wiki?curid=167850" title="ശല്യർ">
ശല്യർ

മഹാഭാരതത്തിൽ പ്രതിപാദിച്ചിരിക്കുന്ന മാദ്ര രാജ്യത്തിലെ രാജാവാണ് ശല്യർ. ഇദ്ദേഹത്തിന്റെ ഇളയ സഹോദരിയാണ് പാണ്ഡുവിന്റെ രണ്ടാമത്തെ പത്നിയായ മാദ്രി. പാണ്ഡവരുടെ മാതുലനായിരുന്നുവെങ്കിലും കുരുക്ഷേത്ര യുദ്ധത്തിൽ നീതിമാനായ ശല്യർ ധൃതരാഷ്ട്രരോടുള്ള സ്നേഹബഹുമാനത്താൽ കൗരവപക്ഷം ചേർന്നു യുദ്ധം ചെയ്തു. യുദ്ധത്തിലെ പതിനെട്ടാം ദിവസത്തിൽ സർവ്വ സൈന്യാധിപൻ ശല്യരായിരുന്നു. പതിനെട്ടാം നാൾ ധർമ്മപുത്രർ അദ്ദേഹത്തെ കൊന്നു. ശല്യരുടെ പതനത്തോടെ ശേഷിച്ച കൗരവപ്പടയേയും ഇല്ലാതാക്കി കൃപാചാര്യരുടെ നിർദ്ദേശത്താൽ കുരുക്ഷേത്രയുദ്ധം അവസാനിപ്പിച്ചു. 

കുരുക്ഷേത്രയുദ്ധത്തിൽ പതിനെട്ടാം നാൾ (ശല്യപർവ്വം) ശല്യർ ആദ്യമായി എതിർത്തു യുദ്ധം ചെയ്തതു ധർമ്മപുത്രരുമായാണ്. വൃദ്ധനായ ശല്യരുടെ അസ്ത്രപ്രയോഗത്തിൽ യുധിഷ്ഠിരൻ ക്ഷീണിതനായി തേർത്തട്ടിൽ വീണുപോയി. ഭീമൻ സഹായത്തിനെത്തി ധർമ്മപുത്രരെ അവിടെനിന്നും മാറ്റി. വീണ്ടും ധർമ്മപുത്രർ യുദ്ധത്തിൽ തിരിച്ചുവരികയും ശല്യരുമായി അതിശക്തമായ യുദ്ധം തുടരുകയും ചെയ്തു. ഒടുവിൽ ധർമ്മപുത്രർ ദിവ്യമായ വേൽ ശല്യർക്കുനേരെ പ്രയോഗിക്കുകയും ആ വൃദ്ധൻ നിലംപതിക്കുകയും ചെയ്തു. ശല്യരുടെ പതനം കണ്ട് കൗരവപ്പട പിന്തിരിഞ്ഞോടി.


</doc>
<doc id="167851" url="https://ml.wikipedia.org/wiki?curid=167851" title="ഷാ ആലം രണ്ടാമൻ">
ഷാ ആലം രണ്ടാമൻ

പതിനഞ്ചാമത്തെ മുഗൾ ചക്രവർത്തിയായിരുന്നു ഷാ ആലം രണ്ടാമൻ (ജീവിതകാലം: 1728–1806). മുഗൾ സാമ്രാജ്യത്തിലെ മറ്റുള്ള അവസാനത്തെ ചക്രവർത്തിമാരെപ്പോലെ നാമമാത്ര അധികാരം മാത്രമുണ്ടായിരുന്ന ഷാ ആലം, ബ്രിട്ടീഷുകാരുടെയും മറാഠരുടെയും തുണയിൽ 1759 മുതൽ 1806 വരെ 47 വർഷം സാമ്രാട്ടായിരുന്നു. ഇദ്ദേഹത്തിൻറെ ആദ്യത്തെ പേര് അലി ഗോഹർ എന്നാണ്. ചക്രവർത്തിയായിരുന്ന ആലംഗീർ രണ്ടാമന്റെ പുത്രനാണ്. തന്റെ പിതാവിൽ നിന്നും അദ്ദേഹത്തിന്റെ മന്ത്രിയായിരുന്ന ഗാസിയുദ്ദീൻ ഖാനിൽ നിന്നും രക്ഷപ്പെട്ട്, ദില്ലിയിൽ നിന്ന് കിഴക്കോട്ട് പലായനം ചെയ്ത ഇദ്ദേഹത്തെ വീണ്ടും സാമ്രാട്ട് പദവിയിലേക്ക് അവരോധിച്ചത് അഹ്മദ് ഷാ ദുറാനിയാണ് 

യുവരാജാവായിരുന്ന അലി ഗോഹർ, മുഗൾ സാമ്രാട്ടായിരുന്ന അസീസുദ്ദീനിൻറെ (അലംഗീർ രണ്ടാമൻ) പുത്രനും കിരീടാവകാശിയുമായിരുന്നു. പക്ഷേ ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ എന്ന മന്ത്രിയുടെ തന്ത്രങ്ങളാൽ പുത്രനു പിതാവിൻറെ കടുത്ത നിരീക്ഷണത്തിനു വിധേയനാവേണ്ടി വന്നു. 1757-ൽ ഗാസി ഉദ്ദീൻ വടക്കു പടിഞ്ഞാറൻ പ്രവിശ്യകളിൽ കൈയേറ്റം നടത്തിയതിൽ പ്രതികരിച്ച് അഫ്ഗാനിസ്താനിലെ അഹമ്മദ് ഷാ അബ്ദാലി ദില്ലിയിലേക്കെത്തുകയും ഗാസി ഉദ്ദീനേയും അലംഗീർ രണ്ടാമനേയും സ്വന്തം വരുതിയിൽ നിറുത്തി, നജീബ് ഉദ് ദൗള എന്ന റോഹിലാ സേനാനായകനെ ദില്ലിയുടെ മേൽനോട്ടം ഏല്പിച്ചു തിരിച്ചുപോകയും ചെയ്തു. വീട്ടുതടങ്കലിലായിരുന്ന അലി ഗൌഹറിനെ കൊട്ടാരവളപ്പിനകത്ത് കൂടുതൽ സുരക്ഷിതത്വമുളള സലീംഘർ എന്ന തുറുങ്കിലേക്കു മാറ്റാൻ ഗാസിയുദ്ദീൻ പരിപാടിയിട്ടു. എന്നാൽ ഇതറിഞ്ഞ അലി ഗൌഹർ, നജീബുദ്ദൌളയുടേയും മറ്റു ചിലരുടേയും സഹായത്തോടെ 1758-ൽ തടവു ചാടി, കിഴക്കൻ പ്രവിശ്യകളിൽ അഭയം തേടി. ബംഗാൾ, ബീഹാർ, ഒറീസ്സ പ്രാന്തങ്ങളിൽ സ്വന്തം നിലയുറപ്പിക്കുകയായിരുന്നു ലക്ഷ്യം. 1759-ൽ ഗാസി ഉദ്ദീൻ, അലംഗീർ രണ്ടാമനെ കൊലപ്പെടുത്തിയപ്പോൾ, അലി ഗോഹർ, സ്വയം മുഗൾ സാമ്രാട്ടായി പ്രഖ്യാപനം നടത്തി, ഷാ ആലം എന്ന പേരു സ്വീകരിച്ചു. 1761-ലെ മൂന്നാം പാനിപ്പത് യുദ്ധത്തിൽ വിജയിയായ അഹ്മദ് ഷാ ദുറാനി, ഷാ ആലമിനെ മുഗൾ സാമ്രാട്ടായി തുടരാനനുവദിച്ചു. എന്നാൽ അഹമ്മദ് ഷാ ദുറാനിയോട് ഏറെ കൂറ് പുലർത്തിയിരുന്ന നജീബ് ഉദ് ദൗളക്ക് തന്നെയായിരുന്നു ദില്ലിയിലെ യഥാർത്ഥ അധികാരം. അതുകൊണ്ട് ദില്ലിയിലേക്ക് മടങ്ങാതെ, ഷാ ആലം അവധിലും ബംഗാളിലുമായി താമസിച്ചു.

ബംഗാളിലെ പൊതുവെ മോശമായ രാഷ്ട്രീയാന്തരീക്ഷവും, മിർ ജാഫറിനോട് ജനതക്കുണ്ടായിരുന്ന വൈരാഗ്യവും തനിക്ക് ഹിതകരമാവും എന്ന് ഷാ ആലം രണ്ടാമൻ കണക്കു കൂട്ടി. പക്ഷേ 1764-ലെ ബക്സർ യുദ്ധത്തിലെ പരാജയത്തിനു ശേഷം ഷാ ആലത്തിന്, അലഹബാദ് ഉടമ്പടിയനുസരിച്ച് ബംഗാൾ, ബീഹാർ, ഒറീസ്സ പ്രാന്തങ്ങൾ എന്നിവ കമ്പനിക്ക് അടിയറ വെക്കേണ്ടിവന്നു. പകരം കമ്പനിയുടെ 26 ലക്ഷം രൂപ അടുത്തൂൺ പറ്റി അലഹബാദിൽ വാസമുറപ്പിച്ചു. 1772-ൽ വാറൻ ഹേസ്റ്റിംഗ്സ് പെൻഷൻ നിർത്തലാക്കി. 
ഇതിനിടെ ജാട്ടുകളുടെ നിയന്ത്രണത്തിലായ ദില്ലി തിരിച്ചുപിടിക്കാനായി 1768-ൽ നജീബുദ്ദൗള മറാഠ ശക്തികളുടെ സഹായം തേടി. പക്ഷേ ഇതു പൂർണ്ണമായും സാധിച്ചെടുക്കും മുമ്പ്, 1770-ൽ നജീബുദ്ദൗള മരണമടഞ്ഞു. 1771-ൽ ജാട്ടുകളിൽ നിന്നും ദില്ലി പിടിച്ചടക്കിയ മറാഠർ ഷാ ആലമിനെ ചക്രവർത്തിസ്ഥാനത്തേക്ക് ക്ഷണിച്ചു. ഇതിനിടെ നജീബുദ്ദൌളയുടെ പുത്രൻ സബീതാഖാൻ മുഗൾ രാജകൊട്ടാരത്തിൽ പ്രവേശിച്ച് രാജകുടുംബത്തിലെ സ്ത്രീകളെ കൈയേറ്റം ചെയ്തു. ഇതിനും പകരം വീട്ടാനും സാമ്രാജ്യത്തിൻറെ പഴയ പ്രതാപം വീണ്ടെടുക്കണമെന്നും ഉളള ലക്ഷ്യത്തോടെ ഷാ ആലം ദൽഹിയിലേക്കു തിരിച്ചു. കൂടെമിർസാ നജഫ് ഖാന്റെ നേതൃത്വത്തിൽ ഒരു കൊച്ചു സംഘം പടയാളികളുമുണ്ടായിരുന്നു. 1772 ജനുവരിയിലാണ് ഷാ ആലവും കൂട്ടരും ദൽഹിയിൽ തിരിച്ചെത്തിയത്. മിർസാ നജഫ് ഖാൻ പ്രഗല്ഭനായ പടനായകനായിരുന്നു. നജഫ് ഖാൻറെ കാലശേഷം കഴിവും ആത്മാർത്ഥതയും ഇല്ലാത്തവരെയാണ് ഷാ ആലം ആ സ്ഥാനത്തേക്ക് നിയമിച്ചത്. മുഗൾ സാമ്രാജ്യത്തിൻറെ തകർച്ചക്ക് പിന്നെ അധികകാലം വേണ്ടി വന്നില്ല.

ഡെൽഹിയിലെത്തിയതിനു ശേഷം, മറാഠകളുടെ സഹായത്തോടെ ഷാ ആലം, സബീത്ത ഖാനെ തോൽപ്പിക്കുകയും അവരുടെ അധീനപ്രദേശങ്ങൾ മുഗൾ സാമ്രാജ്യത്തോട് ചേർക്കുകയും ചെയ്തു. സബീത്ത ഖാന്റെ പുത്രനായ ഗുലാം ഖാദിറിനെ ഷണ്ഡനാക്കി മുഗൾ കൊട്ടാരത്തിൽ പരിചാരകനാക്കി. ഏതാണ്ട് ആറു കൊല്ലക്കാലം ഷാ ആലം സിംഹാസനത്തിലിരുന്നു. സബീതാ ഖാന് മാപ്പു നല്കുകയും ഏതാനും പ്രവിശ്യകൾ തിരിച്ചു നല്കയും ചെയ്തു. 
ഗുലാം ഖാദിർ ഇതിന് പ്രതികാരം വീട്ടി. 1788 ജൂലൈ 17-ന് ഷാ ആലത്തിനെ സ്ഥാനഭ്രഷ്ടനാക്കുകയും ആഗസ്റ്റ് 12ന് അന്ധനാക്കുകയും ചെയ്തു. നിരവധി മുഗൾ കുടുംബാംഗങ്ങളെ വധിക്കുകയും കൊട്ടാരം കൊള്ളയടിക്കുകയും ചെയ്തു. 
കിരീടാവകാശിയായ അക്ബർഷാ രണ്ടാമനെ തന്റെ ഇഷ്ടപ്രകാരം പാവ കളിപ്പിച്ചു. ഗുലാം ഖാദിർ കൊള്ളയടിച്ച സാമഗ്രികളുടെ കൂട്ടത്തിൽ ഷാ ആലത്തിന്റെ സുപ്രസിദ്ധമായ ഗ്രന്ഥശാലയും ഉൾപ്പെടുന്നു. തുടർന്ന് ഈ ഗ്രന്ഥങ്ങൾ അവധിലെ നവാബിന് വിറ്റു. ഗുലാം ഖാദിറിന്റെ വാഴ്ച ഏതാനും മാസങ്ങളേ നീണ്ടു നിന്നുളളു. 1788 ഒക്റ്റോബറിൽ മറാഠകൾ ഗുലാം ഖാദിറിനെ പരാജയപ്പെടുത്തി ഡെൽഹിയുടെ ചക്രവർത്തിപദം അന്ധനായ ഷാ ആലത്തെ വീണ്ടും ഏൽപ്പിച്ചു. മറാഠർക്ക് ദില്ലിയിൽ യഥാർത്ഥ അധികാരം കൈവന്നു.

ഗുലാം ഖാദിർ സംഭവത്തിനു ശേഷം മറാഠ സൈന്യത്തിന്റെ ഒരു വലിയ വിഭാഗം ദില്ലിയിൽ സ്ഥിരവാസമുറപ്പിച്ചു. . 
1803-ൽ മറാഠകളിൽ നിന്ന് ദില്ലിയെ പ്രതിരോധിക്കുന്നതിന് ഷാ ആലം ബ്രിട്ടീഷുകാരെ ക്ഷണിച്ചു. പക്ഷെ അത്തരമൊരു ക്ഷണത്തിനുളള സാഹചര്യങ്ങൾ തന്ത്രപൂർവ്വം സൃഷ്ടിച്ചത് ഈസ്റ്റ് ഇന്ത്യ കമ്പനി തന്നെയായിരുന്നു. മറാഠനേതാക്കന്മാർ തമ്മിലുളള അധികാര വടംവലിയും ഫ്രഞ്ചുകാരുടെ ശക്തിപ്പെട്ടു വരുന്ന സാന്നിധ്യവും ഇതിനു സഹായകവുമായി.
1803-ലെ ദൽഹി യുദ്ധത്തിനു ശേഷം ദില്ലിയുടെ ആധിപത്യം ഏതാണ്ട് പൂർണ്ണമായി ബ്രിട്ടീഷുകാർ ഏറ്റെടുത്തു. മുഗൾ ചക്രവർത്തിയുടെ അധികാരം നാമമാത്രമായി.
"ഷാ ആലത്തിന്റെ സാമ്രാജ്യം ദില്ലിമുതൽ പാലം വരെ" എന്ന ഒരു ഫലിതം പോലും പ്രശസ്തമാണ്.
ഷാ ആലത്തിന്, 90,000 രൂപ പ്രതിമാസ പെൻഷൻ പറ്റി ചെങ്കോട്ടയുടെ നാലതിർത്തിക്കുളളിൽ കഴിയേണ്ടിവന്നു.

1806 നവമ്പർ 19-ന് ഷാ ആലം അന്തരിച്ചു. മെഹ്റോളിയിൽ ബഹാദൂർ ഷായുടെ ശവകുടീരത്തിനടുത്തായാണ് കബറടക്കിയത് 


</doc>
<doc id="167852" url="https://ml.wikipedia.org/wiki?curid=167852" title="ആയോധനകല">
ആയോധനകല

ശാരീരികവും മാനസികവുമായി പോരാട്ടമുറകൾ സ്വായത്തമാക്കുന്ന കലയാണ് പോരാട്ടകല അല്ലെങ്കിൽ ആയോധനകല. ആയോധന മുറകളും കഠിനാധ്വാനപ്രയത്നവും മൂലം പാരമ്പര്യ യുദ്ധമുറകൾ എന്നപോലെ പരുവപ്പെടുന്നതാണ്. സ്വയരക്ഷക്കായോ പ്രതിയോഗ്യതയ്ക്കായോ ശാരീരിക മാനസിക വളർച്ചയ്ക്ക് വേണ്ടിയോ അനുഷ്ഠിക്കുന്ന കലയാണ് ഇത്. കളരിപ്പയറ്റ് കേരളത്തിന്റെ തനതായ ആയോധനകലയാണ്.



</doc>
<doc id="167858" url="https://ml.wikipedia.org/wiki?curid=167858" title="ഏറനാട് താലൂക്ക്">
ഏറനാട് താലൂക്ക്

മലപ്പുറം ജില്ലയിലെ (കേരളം, ഇന്ത്യ) ഏറ്റവും വലിയ താലൂക്കാണ് ഏറനാട് താലൂക്ക്. മലപ്പുറം, മഞ്ചേരി മുനിസിപ്പാലിറ്റികളും അരീക്കോട്, കൊണ്ടോട്ടി, മലപ്പുറം ബ്ലോക്ക് പഞ്ചായത്തുകളിലൂടെ 19 ഗ്രാമപഞ്ചായത്തുകളും ഏറനാട് താലൂക്കിലുൾപ്പെടുന്നു. മഞ്ചേരിയാണ് താലൂക്കാസ്ഥാനം. 33 വില്ലേജുകൾ ഉണ്ട്. വിസ്തീർണ്ണം 697.28 ച.കി.മീ. 2001 ൽ കാനേഷുമാരി പ്രകാരം 6,26,266 ആണ് ജനസംഖ്യ.ചാലിയാറ് കടലുണ്ടിപ്പുഴ എന്നിവ ഏറനാട്ടിലൂടെ ഒഴുകുന്നു.

കേരളത്തിൽ ഏറ്റവും പ്രാചീന കാലം മുതൽ ജനവാസമുണ്ടായിരുന്ന പ്രദേശമാണ് ഏറനാട്. ഇവിടെ മാത്രം ഉള്ള ഒരു ഗോത്രവർഗ്ഗമാണ് അറനാടന്മാർ. 13ാം നൂറ്റാണ്ടുവരെ വള്ളുവനാട്ടിലെ അധികാരികളായിരുന്ന വള്ളുവക്കോനാതിരികളുടെ കീഴിലായിരുന്നു.പിന്നീട് സാമൂതിരി വള്ളുവക്കോനാതിരിയിൽ നിന്നും അധികാരം പിടിച്ചെടുത്തു.പിന്നീട് ഹൈദരലി മലബാറിന്റെ ആധിപത്യം പിടിച്ചെടുക്കുന്നത് വരെ സാമൂതിരിക്കായിരുന്നു ഇവിടുത്തെ ഭരണം. 1792 ൽ ബ്രിട്ടീഷുകാർ ഹൈദരലിയുടെ മകനായ ടിപ്പുവിനെ തോൽപ്പിച്ച് മലബാറിൽ അധികാരമുറപ്പിച്ചപ്പോൾ സാമൂതിരിയെ തിരിച്ചു വിളിക്കുകയും കമ്പനിക്കുവേണ്ടി നികുതി പിരിക്കുന്ന നാട്ടുരാജാവായി അവരോധിക്കുകയും ചെയ്തു.പിന്നീട് ഭീമമായ നികുതി കുടിശ്ശിക വരുത്തിയതോടെ ഇവരെ അധികാര ഭ്രഷ്ടരാക്കുകയും മാലിഖാന നൽകി കമ്പനിയുടെ പ്രജകളാക്കി മാറ്റുകയും ചെയ്തു. 1836 മുതൽ ബ്രിട്ടീഷുകാർക്കെതിരെയും ജന്മിമാർക്കെതിരെയും നടന്ന മുഴുവൻ മാപ്പിള സമരങ്ങളുടെയും കേന്ദ്രം ഏറനാടായിരുന്നു.1920ൽ മഞ്ചേരിയിൽ വെച്ച് ആനിബസന്റിന്റെ അധ്യക്ഷതയിൽ ചേർന്ന മൽബാർ ജില്ലാ രഷ്ടീയ സമ്മേളനത്തിലാണ് ഖിലാഫത്ത് സമരങ്ങൾക്ക് തുടക്കം കുറിച്ചത്.

1996-ൽ വിഭജിക്കപ്പെടുന്നതുവരെ കേരളത്തിലെ ഏറ്റവും വലിയ താലൂക്കായിരുന്നു ഏറനാട്. 1996-ലെ വിഭജനത്തിനുശേഷമാണ് നിലമ്പൂർ താലൂക്ക് പിറവിയെടുത്തത്. 2013-ൽ താലൂക്ക് വീണ്ടും വിഭജിച്ച് കൊണ്ടോട്ടി താലൂക്ക് പിറവിയെടുത്തു. നിലവിൽ 19 വില്ലേജുകളുണ്ട്.


</doc>
<doc id="167863" url="https://ml.wikipedia.org/wiki?curid=167863" title="അബ്ദുർ റസാഖ് സമർഖണ്ഡി">
അബ്ദുർ റസാഖ് സമർഖണ്ഡി

പേർഷ്യൻ ചരിത്രകാരനായിരുന്നു അബ്ദുൽ റസാക്ക്(1413–1482). പൂർണമായ പേര് "അബ്ദുൽ റസാക്ക് കമാൽ അൽദീൻ ഇബ്നു ജലാൽ അൽദീൻ ഇസ്ഹാക്ക്അൽ സമർക്കന്തീ" (), എന്നാണ്. പേർഷ്യൻ ചക്രവർത്തിയായിരുന്ന ഷാഹ്റൂഖിന്റെ നയതന്ത്രപ്രതിനിധിയായി 1443-ൽ സാമൂതിരിയുടെ കൊട്ടാരത്തിൽ എത്തി. 15-നൂറ്റാണ്ടിലെ കേരളത്തെ, പ്രത്യേകിച്ച് കോഴിക്കോടിനെ കുറിച്ച് ഇദ്ദേഹത്തിന്റെ വിവരണങ്ങളിൽനിന്ന് പലതും ഗ്രഹിക്കാം. സാമൂതിരി പേർഷ്യൻ ചക്രവർത്തിയുടെ അടുക്കലേക്ക് പ്രതിപുരുഷനെ അയച്ചിരുന്നു. അതിനുള്ള പ്രതിസന്ദർശനമായിരുന്നു ഇത്. ഇവിടത്തെ ഉത്പന്നങ്ങൾ ഉയർന്ന വിലയ്ക്ക് വിറ്റഴിക്കാൻ ഒരു വലിയ കമ്പോളം കണ്ടെത്തൽ ആയിരുന്നു സാമൂതിരിയുടെ ലക്ഷ്യമെങ്കിൽ, സാമൂതിരിയെ ഇസ്ലാമിലേക്കു മതപരിവർത്തനം ചെയ്യിക്കലായിരുന്നു ഷാഹ്റൂഖിന്റെ ഉദ്ദേശ്യം.

സുൽത്താൻ ഷാഹ്റൂഖിന്റെ കീഴിൽ ഖാസി (ജഡ്ജി) ആയിരുന്ന ജലാലുദ്ദീൻ ഇസ്ഹാഖിന്റെ മകനായി 1413 നവംബർ 6-ന് ഹീരേത്തിൽ (അഫ്ഗാനിസ്താൻ) അബ്ദുൽ റസാക്ക് ജനിച്ചു. പിതാവിന്റെ സംരക്ഷണത്തിൽ വളർന്ന അബ്ദുൽ റസാക്ക് അക്കാലത്തെ ഉന്നതരായ ചില പണ്ഡിതൻമാരുടെ കീഴിൽ വിദ്യാഭ്യാസം നേടി. 1437-ൽ പിതാവ് മരിച്ചപ്പോൾ നിയമകാര്യങ്ങളിൽ വേണ്ടത്ര പാണ്ഡിത്യം സമ്പാദിച്ചിരുന്നതിനാൽ പിതാവിന്റെ ഉദ്യോഗം ഇദ്ദേഹത്തിന് ലഭിച്ചു. അബ്ദുൽ റസാക്കിന്റെ കഴിവുകളിൽ സുൽത്താന് വലിയ മതിപ്പായിരുന്നു. അതുകൊണ്ടാണ് ഇന്ത്യയിലേക്കു നയതന്ത്രപ്രതിനിധിയായി ഇദ്ദേഹത്തെ തിരഞ്ഞെടുത്തത്.

1441 ജനുവരിയിൽ അബ്ദുൽ റസാക്ക് ഹിറാത്തിൽനിന്ന് യാത്ര ആരംഭിച്ച് 1445-ൽ കോഴിക്കോട്ടെത്തി. കോവിലകത്തുപോയി സാമൂതിരിയെ സന്ദർശിച്ച് അധികാരപത്രം സമർപ്പിക്കുകയും സമ്മാനങ്ങൾ നൽകുകയും ചെയ്തു. അതിനുശേഷം അഞ്ചുമാസത്തോളം ഇദ്ദേഹം കോഴിക്കോട്ടു താമസിച്ചു. ഇതിനിടയ്ക്ക് പല പ്രാവശ്യം സാമൂതിരിയെ സന്ദർശിച്ച് തന്റെ യാത്രോദ്ദേശ്യം വ്യക്തമാക്കി. മതം മാറുകയില്ലെന്ന അഭിപ്രായത്തിൽ സാമൂതിരി ഉറച്ചുനിന്നു. ഈ അവസരത്തിലാണ് വിജയനഗറിലെ രാജാവിൽനിന്ന് ഒരു ക്ഷണം അബ്ദുൽ റസാക്കിന് ലഭിച്ചത്. ഉടനടി ആ ക്ഷണം സ്വീകരിച്ച്, കടൽമാർഗം കോഴിക്കോട്ടുനിന്ന് മംഗലാപുരത്തേക്കു പോയി; അവിടെനിന്ന് പതിനഞ്ചു ദിവസംകൊണ്ട് വിജയനഗരത്തിലെത്തി. ഹൃദ്യമായ സ്വീകരണമാണ് അവിടെ ലഭിച്ചത്. രാജകീയാതിഥിയായി ഏതാനുംനാൾ അവിടെ താമസിച്ചതിനുശേഷം സ്വദേശത്തേക്കു തിരിച്ചു. ഇന്ത്യയിൽനിന്നും മടങ്ങിയെത്തിയ അബ്ദുൽ റസാക്കിനെ മറ്റു പല വിദേശരാജ്യങ്ങളിലേക്കും അയച്ചു. ഷാഹ്റൂഖിന്റെ നിര്യാണാനന്തരം അദ്ദേഹത്തിന്റെ പിൻഗാമികളുടെ കീഴിൽ പല ഉദ്യോഗങ്ങളും ഇദ്ദേഹം വഹിച്ചിട്ടുണ്ട്. 1463 ജനുവരിയിൽ ഇദ്ദേഹം ഗവർണറായി നിയമിതനായി. ആ പദവിയിലിരിക്കേ 1482 ആഗസ്റ്റിൽ നിര്യാതനായി.

ഇദ്ദേഹത്തിന്റെ മത്തലാ-എ-സദൈൻ വമജ്മാ-എ-ബഹ്റേൻ എന്ന ഗ്രന്ഥത്തിൽ യാത്രാനുഭവങ്ങളും കാലഘട്ടത്തിന്റെ ചരിത്രവും പ്രതിപാദിച്ചിട്ടുണ്ട്. ആ ഗ്രന്ഥത്തിൽ കേരളത്തിന് സമുചിതമായ സ്ഥാനം നൽകിയിട്ടുണ്ട്. കറുത്ത മനുഷ്യരെ ഇദ്ദേഹം ആദ്യമായി കാണുന്നത് കോഴിക്കോട്ടുവച്ചാണ്. ഇദ്ദേഹത്തെ കൂടുതൽ അത്ഭുതപ്പെടുത്തിയത് അവരുടെ വസ്ത്രധാരണരീതി ആയിരുന്നു. 

ഇദ്ദേഹത്തിന്റെ വിവരണത്തിലെ ചില പ്രസക്തമായ ഭാഗങ്ങൾ ഇപ്രകാരമാണ്: 


</doc>
<doc id="167868" url="https://ml.wikipedia.org/wiki?curid=167868" title="നിലമ്പൂർ താലൂക്ക്">
നിലമ്പൂർ താലൂക്ക്

മലപ്പുറം ജില്ലയിലെ ഒരു താലൂക്കാണ് നിലമ്പൂർ.1996 ഫെബ്രുവരിയിൽ നിലവിൽ വന്നു.അതു വരെ കേരളത്തിലെ ഏറ്റവും വലിയ താലൂക്കായിരുന്ന ഏറനാടിന്റെ ഭാഗമായിരുന്നു.നിലമ്പൂർ നഗരസഭയാണ് ഇതിന്റെ ആസ്ഥാനം.


</doc>
<doc id="167882" url="https://ml.wikipedia.org/wiki?curid=167882" title="അലംഗീർ രണ്ടാമൻ">
അലംഗീർ രണ്ടാമൻ

അസീസ് ഉദ്ദിൻ അലംഗീർ II, 1754 മുതൽ 1759 വരെ ഇന്ത്യയിലെ മുഗൾ സാമ്രാട്ടായിരുന്നു. 55 വയസ്സിലാണ് അസീസ് ഉദ്ദിൻ സ്ഥാനാരോഹണം ചെയ്ത് അലംഗീർ II എന്ന പുതിയ പേർ സ്വീകരിച്ചത്. ജീവിതത്തിൻറെ സിംഹഭാഗം തടവറയിൽ കഴിച്ചുകൂട്ടിയ അസീസ് ഉദ്ദിന് ഭരണപാടവം തീരെ ഇല്ലായിരുന്നു. ദുർബലനും യുദ്ധതന്ത്രങ്ങളെക്കുറിച്ച് തീരെ അജ്ഞനുമായിരുന്ന അലംഗീർ II എല്ലാ ചുമതലകളും മന്ത്രിമാരെ ഏല്പിച്ചു. അലംഗീർ രണ്ടാമനും മന്ത്രി ഗാസി ഉദ്ദിൻ ഖാൻ ഫിറോസ് ജംഗുമായുളള ബന്ധം വഷളാവുകയും, മന്ത്രി അലംഗീർ രണ്ടാമനെ വധിക്കുകയും ചെയ്തു.

അസീസ് ഉദ്ദിൻ ബേഗ് മിർസാ, ജൂൺ 6, 1699-ൽ മുൾട്ടാനിൽ ജനിച്ചു. പിതാവ് ജഹന്ദർ ഷാ, മുഗൾ സാമ്രാട്ട് ഔറംഗസേബിൻറെ മൂത്ത പുത്രൻ ബഹദൂർ ഷാ ഒന്നാമൻറെ മകനും. സിംഹാസനത്തിനു വേണ്ടിയുളള കരുനീക്കങ്ങളിൽ, മുഗൾ സാമ്രാട്ട് ഫറൂഖ്സിയാറിൻറെ കല്പനയനുസരിച്ച് അസീസ് ഉദ്ദിൻ തടവിലാക്കപ്പെട്ടു.1714 ജനുവരി 21ന് അസീസ് ഉദ്ദിന്റെ കണ്ണുകൾ ചൂഴ്ന്നെടുക്കാനുളള രാജകല്പനയും വന്നു. 1754 വരെ അസീസ് ഉദ്ദിൻ തടവറയിൽ കിടന്നു. 1754-ൽ മന്ത്രി ഘാസി ഉദ്ദിൻ സ്വന്തം താത്പര്യങ്ങൾ സംരക്ഷിക്കാനായി അസീസ് ഉദ്ദിനെ മോചിപ്പിച്ച് മുഗൾ സാമ്രാട്ടായി വാഴിച്ചു. അലംഗീർ എന്ന നാമധേയം അസീസ് ഉദ്ദിൻ സ്വയം സ്വീകരിച്ചതാണ്.അസീസ് ഉദ്ദിന്റെ മാതൃകാപുരുഷനായിരുന്ന ഔറംഗസേബ് ആയിരുന്നു, അലംഗീർ ഒന്നാമൻ . 

മന്ത്രി ‎ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ അധികാരമോഹിയായിരുന്നു. സാമ്രാട്ടിനേയും സന്തതികളേയും ഉന്മൂലനാശം ചെയ്യാനായിരുന്നു മന്ത്രിയുടെ പദ്ധതി. പക്ഷെ ഇതിനകം യുവ രാജാവ് അലി ഗൗഹർ ( പിന്നീട് ഷാ ആലം രണ്ടാമൻ) പൂർവ്വേന്ത്യയിലേക്ക് രക്ഷപ്പെട്ടു കഴിഞ്ഞിരുന്നു. കോട്ലാ ഫതേ ഷാ എന്ന സ്ഥലത്ത് ഇസ്ലാം മതപണ്ഡിതരെ കാണാനെത്തിയ അലംഗീർ രണ്ടാമനെ ഗാസി ഉദ്ദിൻ ഖാൻ ഫിറോസ് ജംഗ് ഏർപ്പാടാക്കിയ ഘാതകർ തുടരെത്തുടരെ കുത്തിക്കൊലപ്പെടുത്തി. 1759, നവംബർ 29നാണ് ഈ ക്രുരകൃത്യം സംഭവിച്ചത്.


</doc>
<doc id="167886" url="https://ml.wikipedia.org/wiki?curid=167886" title="മദ്രാസിലെ മോൻ">
മദ്രാസിലെ മോൻ

ജെ. ശശികുമാർ സംവിധാനം ചെയ്ത് 1982-ൽ പുറത്തിറങ്ങിയ ഒരു മലയാളചലച്ചിത്രമാണ് മദ്രാസിലെ മോൻ. "കരിക്കൻ വില്ല കൊലപാതകം" എന്ന പേരിൽ അറിയപ്പെട്ടിരുന്ന ഒരു യഥാർത്ഥ കൊലപാതകത്തെ അടിസ്ഥാനമാക്കിയാണ് ഈ ചിത്രം നിർമ്മിച്ചിരിക്കുന്നത്. രവീന്ദ്രൻ, മോഹൻലാൽ, രവികുമാർ എന്നിവരാണ് ഈ ചിത്രത്തിലെ പ്രധാന വേഷങ്ങൾ കൈകാര്യം ചെയ്തിരിക്കുന്നത്. 35 എം.എം. ചിത്രം 1982 ജനുവരി 1-നാണ് പ്രദർശനത്തിനെത്തിയത്. എ.പി. ഗോപാലനാണ് ചിത്രത്തിലെ ഗാനങ്ങൾ രചിച്ചിരിക്കുന്നത്. പറവൂർ ദേവരാജൻ ഗാനങ്ങൾക്ക് സംഗീതം നൽകിയിരിക്കുന്നു.


</doc>
<doc id="167888" url="https://ml.wikipedia.org/wiki?curid=167888" title="അബ്ദുൽ റഹിം ഖാൻ">
അബ്ദുൽ റഹിം ഖാൻ

മുഗൾസേനാനിയും രാജ്യതന്ത്രജ്ഞനും പണ്ഡിതനും കവിയുമായിരുന്നു അബ്ദുൽ റഹിം ഖാൻ (ഹിന്ദി: अब्दुल रहीम ख़ान-ए-ख़ाना, ഉർദു: عبدالرحيم خانخان), കൂടതെ റഹിം എന്നും അറിയപ്പെടുന്നു (रहीम, رحیم). ബൈറാംഖാന്റെ പുത്രനായി 1556 ഡിസബർ 16-ന് ജനിച്ചു. മിഴ്സാ അബ്ദുൽ റഹിം എന്നും മിഴ്സാഖാൻ എന്നും ഇദ്ദേഹത്തെ വിളിച്ചിരുന്നു. ഇദ്ദേഹത്തിന്റെ മാതാവ് ഹൂമായൂൺ ചക്രവർത്തിയുടെ (1507-1555) പത്നീസഹോദരിയായിരുന്നു. അബ്ദുൽ റഹിം കാറാ കോയുൻലു തുർക്ക്മെൻ വിഭാഗത്തിലെ ബഹാർലു ഗോത്രക്കാരൻ ആയിരുന്നു. ഇദ്ദേഹത്തിന്റെ നാലാം വയസ്സിൽ പിതാവ് വധിക്കപ്പെട്ടു. വിധവയായിത്തീർന്ന സലീമാബീഗത്തെ അക്ബർ ഭാര്യയായി സ്വീകരിക്കുകയും ബാലനായ അബ്ദുൽ റഹീമിനെ തന്റെ മേൽനോട്ടത്തിൽ വളർത്തുകയും ചെയ്തു. ചക്രവർത്തി ഇദ്ദേഹത്തിന് ഉന്നതവിദ്യാഭ്യാസം നേടാനുള്ള സൗകര്യങ്ങൾ ഏർപ്പാടു ചെയ്തുകൊടുത്തു. 1573 ആഗസ്റ്റിൽ അക്ബർ നടത്തിയ ഗുജറാത്ത് ആക്രമണങ്ങളിൽ അബ്ദുൽ റഹിം പങ്കെടുത്തു. അന്നു പല കലാപകാരികളെയും ഇദ്ദേഹം അമർച്ച ചെയ്തു.

1576-ൽ അബ്ദുൽ റഹിം ഗുജറാത്ത് ഗവർണർ ആയി നിയമിക്കപ്പെട്ടു. 1578-ലെ ഗോൽക്കൊണ്ട, കുംഭാൽമർ എന്നീ ആക്രമണങ്ങളിൽ ഇദ്ദേഹം പങ്കെടുത്ത് വിജയം നേടുകയും ചക്രവർത്തിയുടെ പ്രീതിയും വിശ്വാസവും ആർജിക്കുകയും ചെയ്തു. ഈ വിശ്വാസത്തിന്റെ പ്രതീകമായി രാജ്യത്തിലെ ഏറ്റവും വലിയ പദവികളിലൊന്നായ "മീർ അർദ്" ആയി ഇദ്ദേഹം നിയമിക്കപ്പെട്ടു; ഒരു ജാഗീറും ഇദ്ദേഹത്തിന് നൽകപ്പെട്ടു. 1584 ജനുവരിയിൽ നാദോത്ത്, സർഖേജ് എന്നീ യുദ്ധങ്ങളിലൂടെ ഇദ്ദേഹം മുസഫർഷാ (ഗുജറാത്ത്)യെ അമർച്ച ചെയ്തു. ഈ യുദ്ധവിജയങ്ങളുടെ അംഗീകാരമെന്ന നിലയിൽ "ഖാൻ-ഇ-ഖാനാൻ" എന്ന പദവി അക്ബർ ചക്രവർത്തി ഇദ്ദേഹത്തിനു നൽകി. രാജകൊട്ടാരത്തിലെ ഏറ്റവും വലിയ പദവിയായ "വക്കീൽസ്ഥാനം" 1589-ൽ ഇദ്ദേഹത്തിനു ലഭിച്ചു. അക്കൊല്ലംതന്നെ ഇദ്ദേഹം ചക്രവർത്തിക്ക് ബാബർനാമയുടെ പേർഷ്യൻ വിവർത്തനമായ വാഖിഅത്ത്-ഇ-ബാബുരി സമർപ്പിച്ചു. 1590-91 കാലത്ത് ഇദ്ദേഹം താറ്റായിലും പിന്നീട് 1593-ൽ ഡെക്കാൺ ആക്രമണത്തിലും പങ്കെടുത്തു. 1610-ലെ ആക്രമണം പരാജയത്തിൽ കലാശിച്ചു. ഡെക്കാണിലായിരുന്ന അബ്ദുൽ റഹിം 1622-ൽ തിരിച്ചുവിളിക്കപ്പെട്ടു. ഇദ്ദേഹത്തിന്റെ സ്ഥാനമാനങ്ങൾ അതോടെ നഷ്ടപ്പെട്ടു. എന്നാൽ 1625-ൽ ജഹാംഗീർചക്രവർത്തി ഇദ്ദേഹത്തിനു നഷ്ടപ്പെട്ടുപോയ പദവികൾ തിരിച്ചുകൊടുത്തതിനു പുറമേ ഒരുലക്ഷം രൂപയും പാരിതോഷികമായി നൽകി. യുദ്ധപര്യടനത്തിന് തയ്യാറായിക്കൊണ്ടിരിക്കവേ 1626-ൽ ഇദ്ദേഹം രോഗശയ്യാവലംബിയാവുകയും 1627-ൽ 71-ആമത്തെ വയസ്സിൽ നിര്യാതനാവുകയും ചെയ്തു. ഡൽഹിയിലെ ഷെയ്ഖ് നിസാമുദ്ദീൻ ഔലിയായുടെ ശവകുടീരത്തിനു സമീപത്തായി മൃതദേഹം സംസ്കരിക്കപ്പെട്ടു.

ഷാനവാസ്ഖാൻ, മിഴ്സാ ദാറാബ്, മിഴ്സാ റഹ്മാൻ ദാദ്, മിഴ്സാ അമറ്ല്ലാ എന്നീ നാലു പുത്രൻമാരാണ് ഇദ്ദേഹത്തിനുണ്ടായിരുന്നത്. ഇവരിൽ മിഴ്സാ റഹ്മാൻ ദാദ് അറബി, പേർഷ്യൻ, തുർക്കി, ഹിന്ദി എന്നീ ഭാഷകളിൽ പണ്ഡിതനായിരുന്നു. പുത്രിയായ ജാനിബീഗത്തെ അക്ബറിന്റെ പുത്രനായ ദാനിയാൽ രാജകുമാരനാണ് വിവാഹം കഴിച്ചത്.

മികച്ച ഒരു കവി എന്ന നിലയിൽ അബ്ദുൽ റഹിം പ്രത്യേകം പ്രശംസയർഹിക്കുന്നു 
എന്നിവയാണ് ഇദ്ദേഹത്തിന്റെ മുഖ്യ കൃതികൾ ഇവയിൽ ദോഹാവലിക്കാണ് പ്രമുഖ സ്ഥാനം. ബർവൈനായികാഭേദ് ശൃംഗാരപ്രധാനമായ കൃതിയാണ്. സംസ്കൃത ഹിന്ദീമിശ്രമായ ശൈലിയിലാണ് മദനാഷ്ടക് രചിച്ചിരിക്കുന്നത്. നഗരശോഭയിൽ വിഭിന്ന ജാതിക്കാരായ സ്ത്രീകളുടെ സൗന്ദര്യം വർണിച്ചിരിക്കുന്നു. ഈ കവിയുടെ ഭാഷാശൈലി ലളിത സുന്ദരവും അലങ്കാരഭരിതവുമാണ്. മഹാകവി തുളസീദാസ് അബ്ദുൽറഹിമിന്റെ അടുത്ത മിത്രവും, ബിഹാരി ഒരാരാധകനുമായിരുന്നു.

വ്രജഭാഷ, അവധി എന്നീ ഭാഷകൾ സൗകര്യംപോലെ ഇദ്ദേഹം പ്രയോഗിച്ചിട്ടുണ്ട്. ഉപദേശസൂക്തങ്ങൾ, കൃഷ്ണഭക്തിഗീതങ്ങൾ എന്നിവ വിദ്വാൻമാരുടെ മുക്തകണ്ഠമായ പ്രശംസയ്ക്ക് പാത്രമായിട്ടുണ്ട്. ഉപദേശസൂക്തങ്ങളുടെ ഒരു മാതൃക താഴെക്കൊടുക്കുന്നു. - 

(സാരം: യാചിക്കാൻ പോകുന്നവൻ എത്ര വലിയവനായാലും കൊച്ചാകേണ്ടിവരും. നാരായണൻ തന്നെയാണ് ഉദാഹരണം. മഹാബലിയോട് ഭൂമി യാചിക്കാൻ പോയത് അൻപത്തിരണ്ടംഗുലമുള്ള വാമനന്റെ രൂപത്തിലായിരുന്നല്ലോ).

ഹിന്ദിയും സംസ്കൃതവും പരസ്പരം സമ്മേളിച്ചുള്ള ശൈലീസൗന്ദര്യം അബ്ദുൽ റഹിമിന്റെ കാവ്യത്തിൽ ദൃശ്യമാണ്. ആത്മാനുഭൂതിയുടെ അനർഗളപ്രവാഹവും ഹൃദയസംവാദകക്ഷമതയും ഇദ്ദേഹത്തിന്റെ കവിതയുടെ സവിശേഷതകളായി എടുത്തുപറയാവുന്നതാണ്. അതുകൊണ്ടാണ് അബ്ദുൽ റഹിമിന്റെ നീതിവാക്യങ്ങൾ ഉത്തരേന്ത്യയിൽ സാർവജനീനമായിത്തീർന്നത്.



</doc>
<doc id="167890" url="https://ml.wikipedia.org/wiki?curid=167890" title="ഇജാസ് അഹ്മദ് അസ്ലം">
ഇജാസ് അഹ്മദ് അസ്ലം

ഇന്ത്യയിലെ പ്രമുഖ ഇസ്ലാമിക പണ്ഡിതനും ഗവേഷകനും. ജമാഅത്തെ ഇസ്ലാമി അഖിലേന്ത്യാ സെക്രട്ടറി. ഇന്ത്യയിലെ മുസ്ലിം പൊതുവേദിയായ മർകസി മജ്ലിസെ ശൂറയിൽ അംഗം.ഡൽഹിയിൽ നിന്നും പുറത്തിറക്കുന്ന റേഡിയൻസ് വ്യൂസ് വീക്കിലിയുടെ പത്രാധിപർ.പതിമൂന്ന് വർഷം ജമാഅത്തെ ഇസ്ലാമി തമിഴ്നാട് അമീറായും സേവനമനുഷ്ഠിച്ചു.
1943 ഏപ്രിൽ 17ന് തമിഴ്നാട്ടിലെ വാണിയമ്പാടിയിൽ ജനനം.പിതാവ്. സി.എ മുഹമ്മദ് ഇസ്ലാമായീൽ. മദ്രാസിൽ നിന്നും കലാലയ പഠനം. ബീഹാർ യൂണിവേഴ്സിറ്റിയിൽ നിന്നും ഇംഗ്ലീഷ് സാഹിത്യത്തിൽ ബിരുദാനന്തരബിരുദം. വെല്ലൂർ സി.അബ്ദുൽ ഹകീം കോളേജിൽ ഇംഗ്ലീഷ് ലക്ചററായിരുന്നു.തുടർന്ന് കച്ചവടരംഗത്തേക്ക് തിരിഞ്ഞു.
1970 മുതൽ ജമാഅത്തെ ഇസ്ലാമിയിൽ ചേർന്ന് പ്രവർത്തിക്കുന്ന ഇഅ്ജാസ് അസ്ലം സാഹിബ് വാണിയമ്പാടിയിലെ ജമാഅത്തെ ഇസ്ലാമി പ്രാദേശിക നേതൃത്വവും തുടർന്ന് 1977 മുതൽ 1990 വരെ 13 വർഷം തമിഴ്നാട് സംസ്ഥാന അമീറുമായിരുന്നു.യു.എസ്.എ, യു.കെ, കുവൈത്ത്, സുഡാൻ, ശ്രീലങ്ക, ഇറാൻ, പാകിസ്താൻ, സഊദി അറേബ്യ, യു.എ.ഇ, സൗത്ത് ആഫ്രിക്ക, നേപ്പാൾ തുടങ്ങിയ രാജ്യങ്ങൾ സന്ദർശിച്ചിട്ടുണ്ട്.യു.കെ ഇസ്ലാമിക് മിഷന്റെ സമ്മേളനത്തിലും, ICNA (USA), ഇസ്ന (USA), World Assembly of Muslim Youth (WAMI)എന്നീവരുടെ അന്താരാഷ്ട്ര സമ്മേളനങ്ങളിലും സംബന്ധിച്ചിട്ടുണ്ട്.ഉറുദു, അറബിക്, പേർഷ്യൻ, അറബിക്, ഹിന്ദി, ഇംഗ്ലീഷ്, തമിഴ് എന്നീ ഭാഷകളറിയാം. ഇംഗ്ലീഷ്, ഉറുദു ഭാഷകളിലെ മികച്ച പ്രഭാഷകനുമാണ് ഇഅ്ജാസ് അസ്ലം സാഹിബ്.



</doc>
<doc id="167892" url="https://ml.wikipedia.org/wiki?curid=167892" title="നൗക">
നൗക

ജലഗതാഗതത്തിനുപയോഗിക്കുന്ന ഉപാധിയാണ് നൗക. മിക്കപ്പോഴും നൗകകൾ തീരദേശത്തും കായലുകളിലും ഉപയോഗിച്ചുപോരുന്നു. ഇവ തോണികളെക്കാൾ വലിപ്പമുള്ളവയും കപ്പലിനേക്കാൾ ചെറുതും ആയിരിക്കും. കപ്പലുകളിൽ രക്ഷാമാർഗ്ഗത്തിനായി നൗകകൾ ഉപയോഗിക്കുന്നു. ഇടത്തരത്തിലുള്ള ഇത്തരം നൗകകൾ മീൻ പിടിക്കുവാനും തീരദേശസുരക്ഷയ്കും ഉപയോഗിക്കുന്നു.

മാനുഷിക പ്രയത്നം മൂലമോടുന്നവ, കാറ്റിന്റെ ശക്തിയാൽ ഓടുന്നവ, യന്ത്ര സഹായത്തോടെ പ്രവർത്തിക്കുന്നവ എന്നിങ്ങനെ പലയിനങ്ങൾ ഉണ്ട്. 

പുരാതനകാലത്ത് തടി കൊണ്ടുണ്ടാക്കിയ നൗകകളായിരുന്നെങ്കിലും 20 -ആം നൂറ്റാണ്ടിൽ അലൂമിനിയം ഉപയോഗിച്ചു തുടങ്ങി. ഇപ്പോൾ ഫൈബറിൽ അല്ലെങ്കിൽ ഫൈബർ ഗ്ലാസിൽ നിർമ്മിക്കുന്നവയും ഉണ്ട്. 



</doc>
<doc id="167894" url="https://ml.wikipedia.org/wiki?curid=167894" title="ഇളങ്ങുളം ശ്രീ ധർമ്മശാസ്‌താക്ഷേത്രം">
ഇളങ്ങുളം ശ്രീ ധർമ്മശാസ്‌താക്ഷേത്രം

കേരളത്തിലെ പ്രശസ്തമായ ഒരു അയ്യപ്പക്ഷേത്രമാണ് കോട്ടയം ജില്ലയിലെ പൊൻകുന്നത്തിനു സമീപം ഇളങ്ങുളത്തു സ്ഥിതി ചെയ്യുന്ന എണ്ണൂറ്  വർഷത്തിൽ പരം പഴക്കമുള്ള  ഇളങ്ങുളം ശ്രീധർമ്മശാസ്‌താ ക്ഷേത്രം. പാലാ - പൊൻകുന്നം പാതയിൽ കൂരാലിയിലാണ് ഈ ക്ഷേത്രം സ്ഥിതി ചെയ്യുന്നത്. ഗൃഹസ്ഥശ്രമിയായി വലം കൈയിൽ  അമൃതകലശവും ധരിച്ച  അഭീഷ്ടവരദായകനായ ശ്രീ  ധര്മശാസ്താവാണ്‌  ഇവിടുത്തെ  പ്രതിഷ്‌ഠ 

മണ്ഡലകാലത്തിന്റെ ഭാഗമായി ഇവിടെ  അയ്യപ്പ ഭക്തന്മാർക്ക്  വിരിവെക്കുന്നതിനുള്ള   വിപുലമായ  സൗകര്യം  ഒരിക്കിയിട്ടുണ്ട് . 



മകരത്തിലെ  ഉത്രത്തിനു  ആറാട്ടു വരുന്നവിധം  ആറു ദിവസത്തെ  ഉത്സവത്തിനു  കൊടിയേറുന്നു  ആറാട്ടുദിവസം     

ഗജപൂജയും  ഗജമേളയും നടത്തുന്നു .ക്ഷേത്രത്തിനു  സമീപമുള്ള  വെള്ളാംങ്കാവ് ക്ഷേത്രചിറയിലാണ്  ആറാടുന്നത് .

മണ്ഡലപൂജാ ദിവസം  കാവടിയാട്ടം നടത്തുന്നു .

മണ്ഡലകാലത്തിന്റെ ഭാഗമായി ഇവിടെ കാളകെട്ടുത്സവവും കരിക്കേറും നടത്താറുണ്ട്.

മകരവിളക്കിന്  മുന്നോടിയായി  ആലങ്ങാട്ടു സംഘം  എത്തി ഇവിടെ  പാനകപൂജ  എന്ന  ചടങ്ങ്  ഭക്തിയാദരപൂർവം  നടത്തുന്നു 

എല്ലാ വർഷവും  സപ്താഹം  നടത്തിവരുന്നു  

ഒരു ഭവനത്തിൽ നിന്നുമാരംഭിക്കുന്ന ഘോഷയാത്ര ക്ഷേത്ര മുറ്റത്തെത്തി കെട്ടുകാളയെ ക്ഷേത്രനടയിൽ സമർപ്പിച്ചാണ് കാളകെട്ടുത്സവ ചടങ്ങുകൾ പൂർത്തിയാകുന്നത്. പാലത്തടിയും മരുതിക്കമ്പും വൈക്കോലും കൊണ്ട് നിർമ്മിച്ച പൊയ്ക്കാളയെ ഈ എഴുന്നള്ളത്തിൽ ചുമലിലേറ്റുന്നു. ചടങ്ങുകളുടെ അവസാനമാണ് കരിക്കേറ് വഴിപാട് നടത്തുന്നത്.


</doc>
<doc id="167896" url="https://ml.wikipedia.org/wiki?curid=167896" title="കാളികാവ്">
കാളികാവ്

മലപ്പുറം ജില്ലയിലെ നിലമ്പൂർ താലൂക്കിൽ കാളികാവ് ബ്ളോക്കിൽ കാളികാവ് ഗ്രാമപഞ്ചായത്തിലാണ് കാളികാവ് എന്ന ഗ്രാമം. 

പശ്ചിമഘട്ട താഴ്വാരത്ത് ചരിത്ര സ്മൃതികളുടെ നിറവിൽ കാളികാവ് ഗ്രാമം. പ്രകൃതീരമണീയതയുടെ ലാസ്യഭംഗി നിറ‍ഞ്ഞോടുന്ന മണ്ണിൽ ജൻമിത്ത-നാടുവാഴിത്ത സമ്പ്രദായത്തിൻറ ശേഷിപ്പുകൾ ഉറങ്ങി കിടക്കുന്നു. സമരപോരാട്ടങ്ങളും കാർഷിക വിപ്ലവത്തിൻറ വിത്ത് വിതച്ച തിരുവിതാംകൂർ കുടിയേറ്റവുമെല്ലാം പോയകാലത്തിൻറ അടയാളങ്ങൾ രേഖപ്പെടുത്തി ചരിത്രരേഖയിൽ നിറഞ്ഞ് നിൽക്കുന്നു.
സഹ്യന്റെ മാറിൽ നിന്നും ഉറവയെടുത്ത അരിമണൽ പുഴയും ചെറുപുഴയും ചേർന്ന കാളികാവ് പുഴ, ഈ മണ്ണിനെ ഫലപുഷ്ഠിയാക്കി. നെല്ലും കവുങ്ങും, തെങ്ങും, വാഴയും, ഇവിടെ യഥേഷ്ഠം വിളഞ്ഞു.
സ്ഥലപ്പേരിൻറ പൊരുൾ തേടിപ്പോവുമ്പോൾ കാളികാവിൻറ ചരിത്രരേഖ ചെന്നെത്തുന്നത് നൂറ്റാണ്ടുകൾക്ക് പിന്നിലേക്ക്. കരുവാരക്കുണ്ട്,കണ്ണത്ത് പ്രദേശത്തേ പുരാതന കാളിക്ഷേത്രത്തിൻറ കാവായിരുന്നത്രേ ഇന്നത്തെ കാളികാവ്. കണ്ണത്ത് കാളികാവ് എന്നായിരുന്നു ഈ പ്രദേശം അറിയപ്പെട്ട് പോന്നിരുന്നത്. ഇന്നത്തെ അമ്പലകുന്ന് മൈതാനം ആയിരുന്നുവത്ര പഴയകാവ്. കണ്ണത്ത് കാളികാവ് ലോപിച്ചാണ് പിന്നീട് കാളികാവായി മാറിയത്. ജൻമിത്തത്തിൻറയും നാടുവാഴിത്തതിൻറയും കാലഘട്ടത്തിൽ പ്രദേശം കയ്യടക്കി വെച്ചിരുന്നത് പ്രധാനമായും പടിഞ്ഞാറൻ കോവിലകത്തുകാരായിരുന്നു. കോവിലകം ഭൂമിയിലെ പാട്ടകുടിയാൻമാരായിരുന്നു പ്രദേശത്തെ ആദിമ താമസക്കാർ. പുല്ലങ്കോട് എസ്റ്റേറ്റ് പ്ലാന്റേഷനോടെയാണ് കാളികാവിൻറ ചരിത്രം മാറുന്നത്. പടിഞ്ഞാറെ കോവിലകക്കാരുടെയും കൂക്കിൽ തറവാട്ടുകാരുടെയും കൈയ്യിൽ നിന്ന് തൊണ്ണൂറ്റി ഒൻപത് വർഷത്തിന് ഭൂമി പാട്ടത്തിനെടുത്താണ് ആയിരത്തി തൊള്ളായിരത്തി ആറിൽ പുല്ലങ്കോട് എസ്റ്റേറ്റ് സ്ഥാപിക്കുന്നത്. രണ്ടായിരത്തി ഇരുന്നൂറോളം ഏക്കർ ഭൂമിയിൽ റബ്ബർ വളർന്നതോടെ ജോലി തേടി നിരവധിപേർ ജില്ലയുടെ വിവിധ ഭാഗങ്ങളിൽ നിന്നും ഇങ്ങോട്ട് കുടിയേറി. പുല്ലും കാടും പിടിച്ച് കിടന്ന കാളികാവിൻറ മണ്ണ് ജനവാസയോഗ്യമായി മാറിയതോടെ കുടിയേറ്റം തുടർന്നു. 
വിദ്യഭ്യാസപരമായി സംസ്കാരികമായും കാളികാവ് ഉണർന്ന് തുടങ്ങുന്നത് ഈ കാലഘട്ടത്തിലാണ്. ആയിരത്തി തൊള്ളായിരത്തി പതിനഞ്ചിൽ കാളികാവിൽ ഇന്നത്തെ ചെത്ത് വഴികടവ് റോഡിന് സമീപം ഒരു സ്വകാര്യ സ്കൂൾ പ്രവർത്തനം തുടങ്ങിയതായി പറയപ്പെടുന്നു. ഇതിനടത്തുതന്നെ ആയിരത്തിതൊള്ളായിരത്തി മുപ്പതിൽ ഒരു പെണ്ണ് സ്കൂൾ പ്രവർത്തനം ആരംഭിച്ചു. ബ്രട്ടീഷ് ഭരണകാലത്ത് തന്നെ കാളികാവിൽ അഞ്ചലാപ്പീസ് എന്നപേരിൽ തപാൽ സമ്പ്രദായം നിലനിന്നിരുന്നു. കാളികാവ് അങ്ങാടിക്ക് സമീപം ഇപ്പോഴത്തെ ബസ്റ്റാൻറിനടുത്താണ് തപാലാപ്പീസ് പ്രവർത്തിച്ച് വന്നത്. കാളികാവിൻറ ചരിത്രം തേടുമ്പോൾ അഞ്ചച്ചവിടിയിലെ പരിയങ്ങാട് പ്രദേശം പ്രത്യേക പരാമർശം അർഹിക്കുന്നു. വർഷങ്ങൾക്കുമുമ്പ് തന്നെ കാളികാവിലെ പ്രധാന ജനാധിവാസ കേന്ദം പരിയങ്ങാടായിരുന്നു. പരിയങ്ങാട്ട് ജുമാഅത്ത് പള്ളിക്ക് എഴുന്നൂറ് വർഷത്തോളം പഴക്കം കണക്കാക്കുന്നു.
സമരങ്ങളും പോരാട്ടങ്ങളും ഒട്ടേറെ കണ്ട മണ്ണാണ് കാളികാവിൻറേത്. ചരിത്രം മാപ്പിള ലഹളയെന്നും മലബാർ കലാപമെന്നും വിശേഷിപ്പിക്കുന്ന 1921-ലെ സമരത്തിൻറെ ശേഷിപ്പുകൾ കാളികാവിൻറ ചരിത്ര രേഖയിൽ മങ്ങാതെ കിടപ്പുണ്ട്.സമരത്തിൻറ പ്രധാന നേതാവായിരുന്നു വാരിയൻ കുന്നത്ത് കുഞ്ഞഹമ്മദ് ഹാജിയെ വെള്ളപ്പട്ടാളം വളഞ്ഞ പിടിക്കൂടുന്നത് ഇന്നത്തെ ചോക്കാട് പഞ്ചായത്തിലെ കല്ലാമൂല ചിങ്കക്കല്ലിൽ നിന്നായിരുന്നു. 1896-ലാണ് കാളികാവ് പോലീസ് സ്റ്റേഷൻ പ്രവർത്തനം തുടങ്ങിയത്. മാപ്പിള ലഹളകാലത്ത് കരുവാരക്കുണ്ടിൽ നിന്നെത്തിയ സമരക്കാർ കാളികാവ് പോലീസ് സ്റ്റേഷൻ നേരെ ആക്രമണം നടത്തിയിരുന്നു. 1921-ൽ നിർമ്മാണം നടന്ന് കൊണ്ടിരുന്ന കാളികാവ്-ഗവ-ആശുപത്രികെട്ടിടത്തിൻറ പ്രവൃത്തി ലഹളക്കാരെ പേടിച്ച് നിർത്തിവെച്ചിരുന്നത്രേ. കലാപം കെട്ടടങ്ങിയ ശേഷമാണ് വീണ്ടും ആശുപത്രി കെട്ടിടം പണി പൂർത്തിയാക്കിയത്. പുല്ലങ്കോട് എസ്റ്റേറ്റിലെ ആദ്യകാല മാനേജർ ആയിരുന്ന ഈറ്റൺ എന്ന വെള്ളക്കാരനെ ലഹളക്കാർ പിടിക്കൂടി വധിച്ചു. ഇതോടെ ബ്രട്ടീഷ് പട്ടാളം ലഹളയെ സർവ്വ ശക്തിയുമുപയോഗിച്ച് അടിച്ചമർത്തുകയും ചെയ്തു.
മലബാർ കലാപം ഒതുങ്ങി ഏറെ കഴിവും മുമ്പേ കിഴക്കനേറനാടൻ മലയോരം വീണ്ടും സമരം മുഖരിതമായി. അമ്പതുകളിലും അറുപതിലുകളുമായി കമ്മ്യൂണിസ്റ്റ് വിപ്ലവകാരി കുഞ്ഞാലിയുടെ നേതൃത്വത്തിൽ പ്രദേശത്തെ ഭൂവുടമൾക്കെതിരെ ഒട്ടേറെ സമരങ്ങൾ നടന്നു. 1962-ലാണ് കാളികാവ് പഞ്ചായത്ത് രൂപവൽക്കരണം നടന്നത്. സ്പെഷ്യൽ ഓഫീസർ എന്ന ഉദ്യാഗസ്തർക്കായിരുന്നു പഞ്ചായത്തിൻറ ഭരണ ചുമതല. 1964-ലാണ് തെരഞ്ഞെടുക്കപ്പെട്ട ഭരണ സമിതി കാളികാവ് പഞ്ചായത്ത് ഭരിച്ച് തുടങ്ങുന്നത് കെ. കുഞ്ഞാലി ആയിരുന്നു ആദ്യത്തെ പ്രസിഡൻറ്. കെ.ടി. അലവികുട്ടി വൈസ് പ്രസിഡൻറുമായി തെരഞ്ഞെടുക്കപ്പെട്ടു. ഇപ്പോൾ കാളികാവ് ബസ് സ്റ്റാൻറ് സ്ഥിതിചെയ്യുന്ന ചന്തപുരയും ചെത്ത് വഴിക്കടവ് പുഴയിലെ കുളികടവുമെല്ലാം പ്രഥമ ഭരണ സമിതിയുടെ കാലത്താണ് സ്ഥാപിക്കുന്നത്. 1969-ൽ ചുള്ളിയോട് വെച്ച് കുഞ്ഞാലി വെടിയേറ്റ് മരിച്ചു. തുടർന്നുള്ള കാലഘട്ടങ്ങളിൽ ഇ.പി.അലവികുട്ടി എന്ന നാണി ഹാജി (1969-79)അപ്പുണ്ണി (1979-1984) എ.പി. വാപ്പുഹാജി(1988-1995)അന്നമ മ്ത്യൂ (1995-1997)കെ സീതാ ലക്ഷ്മി(1997-2000)കെ കുഞ്ഞിമുഹമ്മദ് എന്ന കുഞ്ഞാപ്പ ഹാജി(2000-03) ടി. ഹസ്സൻ(2003-05) എം. മജീദ്‌ (2005-07) കുഞ്ഞാപ്പ ഹാജി (2007-2010) എ. ജമീല (2010 തുടരുന്നു )എന്നിവർ യഥാക്രമം പഞ്ചായത്ത് പ്രസിഡൻറ് പദം അലങ്കരിച്ചു. 
1921-ൽ സ്ഥാപിതമായ കാളികാവ് ഗവ-ആശുപത്രി മുമ്പ് മേഖലയിലെ പ്രധാന ചികിൽസാ കേന്ദ്രമായിരുന്നു. ഡോക്ടർ കേളു ആയിരുന്നു പ്രഥമ ഡോക്ടർ. 1970-ൽ കാളികാവ് ഗവ ഹോസ്പിറ്റലിലെ ചീഫ് മെഡിക്കൽ ഓഫീസറായി സേവനം ആരംഭിച്ചു. മോയിൻകുട്ടി ഡോക്ടർ പി.എച്ച്.സിയിൽ രോഗികൾക്ക് ഭക്ഷണം നൽകുന്നതിനുള്ള സംവിധാനം ഏർപ്പെടുത്താൻ മുൻ കൈ എടുത്തു. 1984-മുതൽ കരുവാരക്കുണ്ട് റോഡിൽ ഒരു പ്രൈവെറ്റ് ആശുപത്രി ആരംഭിക്കുകയും ദൂര സ്ഥലങ്ങളിലേക്ക് വരെ നടന്ന് പോയി ചികിൽസ നടത്തുകയും ചെയ്തു. ഇദ്ദേഹത്തിൻറ സ്റ്റെതസ്കോപ്പ് സ്പർശിക്കാത്ത ഒരാളും കാളികാവിൽ ഉ​ണ്ടായിരിക്കാൻ സാധ്യതയില്ല. 
കാളികാവിൻറ ഗതകാല ചരിത്രം അന്വോഷിക്കുമ്പോൾ പ്രദേശത്തുക്കാരുടെ മനസ്സിൽ ഗ്രഹാതുരത്വം ഉണർത്തുന്ന ഓർമ്മയാണ് പഴയ ആഴ്ച ചന്ത. കാളികാവ് അങ്ങാടിയിൽ ഇന്ന ബസ്സ്റ്റാൻറ് നിലകൊള്ളുന്ന പ്രദേശത്തായിരുന്നു ആഴ്ച ചന്ത നിലനിന്നിരുന്നത്. പഴമക്കാരുടെ മനസ്സിൽ ബുധനാഴചകളിലെ ചന്ത ഇന്നും പച്ചപിടിച്ചഓർമ്മയാണ്. ദൂരദിക്കുകളിൽ നിന്നു പോലും അന്ന് ആളുകൾ ചന്തയിൽ എത്തും. സൂചികുത്താൻപോലും ഇടമില്ലാതെ തിരക്കാവും കാളികാവ് അങ്ങാടിയിൽ. ഇടപാടുകളും കണക്ക് തീർക്കലുമെല്ലാം ചന്ത ദിവസമാണ്. ചന്തയിൽ വെച്ച് കണ്ടോളാം. എന്നൊരു പ്രയോഗം തന്നെ അന്നുണ്ടായിരുന്നുവെന്ന് പറയപ്പെടുന്നു. ചന്തയിലേക്ക് ചരക്കുകൾ എത്തിച്ച ചെമ്മൺ പാതയായിരുന്നു ഇന്നത്തെ കാളികാവ് -വണ്ടൂർ റോഡ്. കാളവണ്ടികളുടെ ചക്രങ്ങൾ ചാലുകൾ തീർത്ത പഴയ ചെമ്മൺ പാത ഇന്ന് വെറും ഓർമ്മ മാത്രം. നിലമ്പൂർ കോവിലകത്തേക്ക് പാട്ടകുടിയാൻമാരിൽ നിന്നും ശേഖരിക്കുന്ന കാർഷിക വിഭവങ്ങൾ എത്തിക്കാനുപയോഗിച്ച ഇടുങ്ങിയ മൺപാതയാണ് ഇന്നത്തെ കാളികാവ് നിലമ്പൂർ റോഡ്. 1942 കാലഘട്ടത്തിലാണ് കാളികാവിലേക്ക് ആദ്യമായി ബസ് റൂട്ട് ആരംഭിക്കുന്നത്. ഇമ്പീരിയൽ എന്ന പേരിലാണ് ആദ്യത്തെ ബസ് സർവ്വീസ് തുടങ്ങിയത്. തുടർന്ന് രാജലക്ഷ്മി, ഇന്ത്യൻ എക്സ് സർവീസ് എന്നീ പേരുകളിൽ സർവീസ് ആരംഭിച്ചു. 
കാർഷിക മേഖലയിൽ കാളികാവിന്റെ പരിവർത്തന ഘട്ടം തുടങ്ങുന്നത് അറുപതുകളുടെ അവസാനത്തിലെ തിരുവിതാംകൂർ കുടിയേറ്റത്തോടെയാണ്. ഭൂ പരിഷ്കരണ നിയമത്തിൻറ മുന്നോടിയായി വ്യപകമായ ഭൂമി കൈമാറ്റ നടന്നതോടെയാണ് തിരുവിതാംകൂറിൽ നിന്നും കിഴക്കനേറനാടൻ മണ്ണിലേക്ക് കുടിയേറ്റം തുടങ്ങുന്നത്. കാട്ടാനകളുടെ ചിന്നം വിളികളും നരിച്ചീറുകളുടെ ഭയാനകത ശ്രഷിഠിച്ച പശ്ചിമഘട്ടത്തിൻറ മലം ചെരിവുകളിൽ അവർ അദ്ധ്വനത്തിൻറ പുതിയ ഗാഥ രചിച്ചു. കരിങ്കല്ലിനെപോലും തോൽപ്പിക്കുന്ന നിശ്ചയ ദാർഢ്യത്തോടെ മണ്ണിനോട് മല്ലടിച്ച് കുടിയേറ്റ കർഷകർ കാളികാവിൻറ കാർഷിക ഭൂപടം മാറ്റി മറിച്ചു. കശുമാവും കമ്മ്യൂണിസ്റ്റപ്പയും പുല്ലും നിറഞ്ഞ കിഴക്കനേറനാടൻ മണ്ണിൽ റബ്ബറും ഏലവും ഇഞ്ചിയും ഗ്രാമ്പുവും കുരുമുളകും നട്ട് പിടിപ്പിച്ച് കാർഷിക മേഖലയാകെ സംമ്പുഷ്ടമാക്കി. ഇതോടെ നാട്ടുക്കാരായ കർഷകരും പുതിയ കൃഷി രീതിയിലൂടെ വഴി നടന്നു. എഴുപതുകളുടെ പാതിയോടെയാണ് കാളികാവിൻറ മണ്ണിൽ നിന്നും ഗൾഫിലേക്ക് കുടിയേറ്റം തുടങ്ങുന്നത്. അറബുനാടുകളിൽ എണ്ണപ്പാടം തേടി ആയിരങ്ങൾ കടൽക്കടന്നതോടെ നാടിൻറ സാമ്പത്തികാഭിവൃദ്ധി ആരംഭിക്കുകയായി. പുൽകുടിലുകലും ചെമ്മൺ ചുമരിലുള്ള വീടുകളും നെൽ വയലുകളും മാഞ്ഞു. പകരം കോൺക്രീറ്റ് കെട്ടിടങ്ങൾ പൌഡിയായി, കുഗ്രാമങ്ങളിൽ പോലും ഉയർന്ന് വന്നു. 1961-ൽ പുല്ലങ്ങോട് പ്രദേശത്താണ് കാളികാവിൽ ആദ്യമായി വൈദ്യുത വെളിച്ചം എത്തുന്നത്. ഇന്നലെയു‍ടെ ചരിത്രസ്മൃതികൾ നെഞ്ചേറ്റുബോഴും പുരോഗതിയുടെ പടവുകൾ കയറാനുള്ള വെമ്പലിലാണ് ഈ മലയോര ഗ്രാമം. ഇതോടൊപ്പംചില വേദനിക്കുന്ന ഓർമ്മകളും ഈ ഗ്രാമത്തിനുണ്ട്. കാളികാവിൻറെ പ്രധാന ഭക്ഷ്യ വിളയായിരുന്ന നെല്ല് മറ്റെവിടെയും എന്നപ്പോലെ നമ്മുടെ നാട്ടിൽ നിന്നും നാട് നീങ്ങി കഴിഞ്ഞു. വിശാലമായി പരന്ന് ക്കിടന്നിരുന്ന നെൽപ്പാടങ്ങളെല്ലാം മണ്ണിട്ട് നികത്തപ്പെട്ടു. പ്രദേശത്തിൻറ പ്രധാന ജല സ്രോതസ്സായ കാളികാവ് പുഴ മണലെടുപ്പും കയ്യേറ്റവും കാരണം അനുദിനം ഇല്ലാതായികൊണ്ടിരിക്കുന്നു. അവികസിതത്വത്തിൻറ പോയക്കാലം ഓർമ്മയാക്കി കാളികാവ് മാറുകയാണ്. കാളവണ്ടിചക്രങ്ങളുടെ ചാലുകൾ തീർത്ത ചെമ്മൺ പാതകൾ ഓർമ്മയാക്കി കാളികാവിലെ ഉൾപ്രദേശങ്ങൾ പ്പോലും വികസനത്തിൻറ പാതയിലാണ്. നിലമ്പൂർ-പെരുമ്പിലാവ് സ്റ്റേറ്റ് ഹൈവേ കാളികാവിൻറ വികസനമേഖലയിലെ നാഴികക്കല്ലായി മാറുകയാണ്. വൈദ്യൂതിരംഗമായിരുന്നു എന്നും കാളികവിൻറ വികസനത്തിന് തടസ്സം സൃഷ്ടിച്ചിരുന്നത്. മൂന്ന് വർഷം മുമ്പ് പ്രവർത്തനം ആരംഭിച്ച ഇലട്രിക്കൽ സെക്ഷൻ ഓഫീസ് വൈദ്യുതി മേഖലയിലെ പ്രശ്നങ്ങൾ ഒട്ടൊക്കെ പരിഹരിച്ചു. നിർദ്ധിഷ്ട മുപ്പത്തി മൂന്ന്.കെ.വി. സബ്സ്റ്റോഷൻകൂടി യഥാർത്ഥ്യമാകുമ്പോൾ മേഖലയിലെ അവശേഷിക്കുന്ന പ്രതിസന്ധിക്കുകൂടി പരിഹാരമാകുമെന്നാണ് പ്രതീക്ഷ. കിഴക്കൻഏറനാടിലെ ചിറിപുഞ്ചി എന്ന് കരുവാരക്കുണ്ടിനൊപ്പം വിശേഷണം പങ്കിടുന്ന കാളികാവിലെ പല പ്രദേശങ്ങളും കുടിവെള്ളക്ഷാമത്തിൻറ പിടിയിലാണ്.പതിനൊന്ന് വർഷം മുമ്പ് തുടങ്ങി ഇപ്പോൾ അവസാന ഘട്ടത്തിൽ എത്തി നിൽക്കുന്ന അഞ്ച്കോടി രൂപയുടെ മധുമല കുടിവെള്ള പദ്ധതി യാഥാർത്ഥ്യമാകുന്നതോടെ പ്രദേശത്തെ ഉയർന്ന പ്രദേശങ്ങളിലെ വെള്ള ക്ഷാമത്തിന് അറുതിയാവും. നാൽപതുകളിൽ ഒന്നോ രണ്ടോ ബസുകൾ മാത്രം മടങ്ങിപോയിരുന്ന ഒരു കവലയായിരുന്നു കാളികാവ് അങ്ങാടി. കാലമേറെ ചെന്നപ്പോൾ ഗതാഗത സൌകര്യവും യാത്രക്കാരും പെരുകിയതോടെ പ്രദേശത്ത് ഒരു ബസ് സ്റ്റാൻറ് സ്ഥാപിക്കണമെന്ന് ജനങ്ങളുടെ അവശ്യമായി ഉയർന്നു വന്നു. 2003-ൽ കാളികാവ് അങ്ങാടിയിൽ ബസ് സ്റ്റാൻറ് സ്ഥാപിക്കപ്പെട്ടു. ജംഗ്ഷനിൽ മറ്റൊരു ബസ് സ്റ്റാൻറ് കൂടി സ്ഥാപിക്കപ്പെട്ടു. വിദ്യാഭ്യാസ മേഖലയിലും കാളികവ് മാറ്റത്തിന് വിധേയമായി കൊണ്ടിരിക്കുന്നു. വിദ്യാഭ്യാസ രംഗത്ത് ഏറെ പിന്നിലായിരുന്ന മലയോര ഗ്രാമം ഇപ്പോൾ കംമ്പ്യൂട്ടർ സാക്ഷരതയുടെ പുതുവഴിയിലാണ്. ചരിത്രസ്മൃതികൾ നിറഞ്ഞ് നിൽക്കുന്ന മലയോര മണ്ണ് ഇന്ന് പോയകാലത്തിൻറ അനുഭവപാഠങ്ങളിൽ നിന്നും പുതുയുഗത്തിലേക്ക് നടന്നുനീങ്ങുകയാണ്.



</doc>
<doc id="167898" url="https://ml.wikipedia.org/wiki?curid=167898" title="ഇൽതുമിഷ്">
ഇൽതുമിഷ്

ഇൽതുമിഷ് ഇന്ത്യ ഭരിച്ച അടിമ വംശത്തിലെ സുൽത്താൻ. തുർക്കിസ്ഥാനിലെ ഇൽബരി ഗോത്രത്തില്പെട്ട ഈലം ഖാനാണ് ഇൽതുമിഷിന്റെ പിതാവ്. ഗോത്രത്തലവനായ പിതാവിന്റെ മറ്റു മക്കളെക്കാൾ ബുദ്ധിമാനും സുന്ദരനുമായിരുന്നു ഇൽതുമിഷ്. അസൂയ കാരണം മറ്റ് സഹോദരങ്ങൾ ഇദ്ദേഹത്തെ അടിമയാക്കി ഒരു വ്യാപാരിക്ക് വിറ്റു.പലതവണ കൈമാറി ഡൽഹി സുൽത്താനായ ഖുത്ബുദ്ദീൻ ഐബകിന്റെ കൈയിലെത്തിപ്പെട്ടു. ഇൽതുമിഷിന്റെ ബുദ്ധിപാടവത്തിൽ മതിപ്പു തോന്നിയ ഖുത്ബുദ്ദീൻ ഐബക് അദ്ദേഹത്തെ ബദായൂനിലെ ഗവർണ്ണറാക്കുകയും തന്റെ മകളെ വിവാഹം ചെയ്തു കൊടുക്കുകയും ചെയ്തു. ഐബകിന്റെ മരണശേഷം ദൽഹിയിലെ പ്രഭുക്കന്മാർ അദ്ദേഹത്തിന്റെ മകൻ ആരാം ഷായെ സുൽത്താനായി വാഴിച്ചു. എന്നാൽ ഭരണപാടവമില്ലാത്ത ആഡംബര പ്രിയനായ ആരാം ഷാക്ക് അതിനുള്ള യോഗ്യതയുണ്ടായിരുന്നില്ല. 1211 ൽ ആരാംഷായും ഇൽതുമിഷും യമുനയുടെ തീരത്ത് വെച്ച് ഏറ്റുമുട്ടി . യുദ്ധത്തിൽ വിജയിച്ച ഇൽതുമിഷ് അടിമ വംശത്തിന്റെ രണ്ടാമത്തെ സുൽത്താനായി അധികാരമേറ്റു. ദൽഹിയിലെ വിഖ്യാതമായ ഖുത്ബ് മിനാർ പണികഴിപ്പിച്ചത് ഇൽതുമിഷാണ് 

ഇഷ്ടിക കൊണ്ട് നിർമ്മിച്ച് ലോകത്തിലെ ഏറ്റവും ഉയരമേറിയ മിനാരമാണ് ഖുത്ബ് മിനാർ (Qutub Minar) (ഹിന്ദി: क़ुतुब मीनार ഉർദ്ദു: قطب منار). ഇന്തോ-ഇസ്ലാമിക വാസ്തുശില്പ്പകലക്ക് ഒരു ഉത്തമോദാഹരണമാണ്‌ ഈ ഗോപുരം.ദക്ഷിണദില്ലിയിലെ മെഹ്റോളിയിലെ ഖുത്ബ് സമുച്ചയത്തിലാണ്‌ ഇത് സ്ഥിതി ചെയ്യുന്നത്. യുനെസ്കോയുടെലോകപൈതൃകകേന്ദ്രങ്ങളുടെ പട്ടികയിൽ ഖുത്ബ് മിനാറും ഉൾപ്പെട്ടിട്ടുണ്ട്.

72.5 മീറ്റർ (237.8 അടി) ഉയരമുള്ള ഈ ഗോപുരത്തിന്റെ മുകളിലേക്ക് കയറുന്നതിന്‌ 399 പടികളുണ്ട്. അഞ്ചു നിലകളുള്ള ഇതിന്റെ താഴെത്തട്ടിന്റെ വ്യാസം 14.3 മീറ്ററും മുകളിലെ നിലയുടെ വ്യാസം 2.75 മീറ്ററുമാണ്‌.

ഇസ്ലാമികവാസ്തുകലയിലെ എട്ട് മട്ടകോണുകളും, എട്ട് ചാപങ്ങളും ചേർന്ന മിനാറുകളുടെ അസ്തിവാരരൂപരേഖ. ഇത്തരത്തിലുള്ള വാസ്തുവിദ്യയാണ് ഖുത്ബ് മിനാറിന്റെ കാര്യത്തിലും ഉപയോഗിച്ചിരിക്കുന്നതെങ്കിലും കോണുകളുടേയും ചാപങ്ങളുടേയും എണ്ണം 12 വീതമാണ്. ആധുനികനിർമ്മിതികളിലൊന്നായ മലേഷ്യയിലെ പെട്രോണാസ് ഗോപുരങ്ങളും ഈ വാസ്തുകല പിന്തുടരുന്നു

1199-ൽ ദില്ലി സുൽത്താനായിരുന്ന ഖുത്ബ്ദീൻ ഐബക് ആയിരുന്നു ഈ മിനാറിന്റെ ആദ്യ നില പണിതത്. സുൽത്താൻ ഇൽത്തുമിഷ്, 1229-ഓടെ മറ്റു നാലുനിലകൾ പണി പൂർത്തീകരിച്ചു. ഗോറി സാമ്രാജ്യത്തിന്റെ കാലത്ത് അഫ്ഗാനിസ്താനിൽ പലയിടത്തും ഇത്തരത്തിലുള്ള ഗോപുരങ്ങൾ നിർമ്മിക്കപ്പെട്ടിട്ടുണ്ട്. ഇതിൽ നിന്നും ആശയം ഉൾക്കൊണ്ടാണ് ഗോറികളുടെ അടിമയായിരുന്ന ഖുത്ബ്ദീൻ ഈ ഗോപുരം നിർമ്മിച്ചത്. ഖുത്ബ് മിനാറിന്റെ രീതിയിൽ 8 കോണുകളും 8 ചാപങ്ങളുടേയും രീതിയിലുള്ള അസ്തിവാരവാസ്തുശൈലിയുടെ മാതൃകകൾ അഫ്ഗാനിസ്താനിൽ പലയിടത്തും കാണാൻ സാധിക്കും. ഈ ശൈലിയുടെ ഒരു ആദ്യകാല ഉദാഹരണം, ഇറാനിലെ സിസ്താനിൽ കാണാം. ഇവിടെ ഖ്വാജ സിയ പുഷ് എന്ന സ്ഥലത്ത് പന്ത്രണ്ടാം നൂറ്റാണ്ടീൽ നിർമ്മിച്ച ഇഷ്ടികകൊണ്ടുള്ള ഒരു മിനാറിന്റെ അവശിഷ്ടം നിലനിൽക്കുന്നുണ്ട്. ഒരു ചത്രുരശ്രകിലോമീറ്റർ വിസ്തീർണ്ണമുള്ള ഒരു മദ്ധ്യകാല ആവാസകേന്ദ്രത്തിനുമേൽ ഉയർത്തിയിട്ടുള്ള ഈ മിനാറും ഖുതുബ് മിനാറിന്റെ അതേ അസ്ഥിവാരരൂപരേഖ പങ്കുവക്കുന്നു.

ഇടിമിന്നൽ മൂലവും ഭൂകമ്പം മൂലവും മിനാറിന്‌ പലപ്പോഴും കേടുപാടുകൾ സംഭവിച്ചിട്ടുണ്ട്. ദില്ലി സുൽത്താന്മാരായിരുന്ന അലാവുദ്ദീൻ ഖിൽജി, മുഹമ്മദ് തുഗ്ലക്, ഫിറോസ് ഷാ തുഗ്ലക്, ഇബ്രാഹിം ലോധി എന്നിവരുടെ കാലത്ത് മിനാറിന്റെ കേടുപാടുകാൾ തീർത്തിട്ടുണ്ട്. 1326ൽ മുഹമ്മദ് തുഗ്ലക്കിന്റെ കാലത്ത് കുത്തബ് മീനറിന് ഇടിമിന്നൽ ഏൽക്കുകയും അത് കേട് പാട് തീർത്തതായും പഴയകാല രേഖകളിൽ കാണുന്നൂ.1368ലും ഇടിമിന്നലിൽ ഉണ്ടായ കേട് പാടുകൾ തീർത്ത് ഫിറോസ് ഷാ തുഗ്ലക്ക് ആണ് മുകളിൽ കാണുന്ന മാർബിൾ പാളികൾ പതിച്ചത് എന്നും രേഖകളിൽ കാണുന്നൂ.

ഖുത്ബ്ദീൻ ഐബക് പണിത ആദ്യനിലയുടെ ചുമരിൽ അറബിവാചകങ്ങൾ കൊത്തി വച്ചിട്ടുണ്ട്. ഏറ്റവും മുകളിലെ രണ്ടുനിലകളൊഴികെ മറ്റു നിലകളെല്ലാം ചുവന്ന മണൽക്കല്ലിന്റെ കട്ടകൾ കൊണ്ടാണ് നിർമ്മിച്ചിട്ടുള്ളത്. മുകളിലെ രണ്ടു നിലകൾ ഫിരോസ് ഷാ തുഗ്ലക് വെണ്ണക്കല്ലുകൊണ്ടാണ് തീർത്തിട്ടുള്ളത്.


</doc>
<doc id="167902" url="https://ml.wikipedia.org/wiki?curid=167902" title="കൈപ്പാട്">
കൈപ്പാട്

കടലിനോടോ പുഴയോടോ ചേർന്ന് കാണപ്പെടുന്ന ഉപ്പുവെള്ളം നിറഞ്ഞ ചതുപ്പുനിലങ്ങളാണ് കൈപ്പാട് നിലങ്ങൾ. വടക്കൻ കേരളത്തിൽ ഉപ്പുവെള്ളം കയറുന്ന പ്രദേശങ്ങളിലെ പരമ്പരാഗത കൃഷിരീതിയാണ് കൈപ്പാട് കൃഷി. ശാസ്ത്രീയമായ കൃഷിരീതികളിലൂടെ ഇത്തരം മേഖലകളിലെ കാർഷിക പരീക്ഷണങ്ങൾ സംഘടിപ്പിക്കുകയും വിജയം വരിക്കുകയും ചെയ്തിട്ടുണ്ട്.. കേരളത്തിൽ പണ്ട് മുതൽക്കേ ഉള്ള കൈപ്പാട് നെൽകൃഷി വളരെ പ്രസിദ്ധമാണ്.. ഇത്തരം കൈപ്പാട് ശേഖരങ്ങളെ നശിപ്പിക്കുന്നതിനെതിരെ പ്രതിഷേധങ്ങളും നടന്നു കൊണ്ടിരിക്കുന്നുണ്ട്..
മലബാർ കൈപ്പാട് കർഷകസമിതി ഭക്ഷ്യസുരക്ഷ സേന ഫ്രണ്ട് എന്ന പേരിൽ പ്രത്യേക സംഘത്തെ കൈപ്പാട് കാർഷിക വൃത്തികൾക്കായി സജ്ജമാക്കുകയും അതിനായി ഓഫീസുകൾ തുറക്കുകയും ചെയ്തിട്ടുണ്ട്. കൈപ്പാട് ഭക്ഷ്യ സുരക്ഷാ സേന എന്നാണിവരറിയപ്പെടുന്നത് കണ്ണൂർ ജില്ലയിലെ പടന്നകാട് കാർഷിക കോളേജ് രാഷ്ട്രീയ കൃഷി വികാസ് യോജന(ആർകെവിവൈ) പാഡിമിഷന്റെ ധനസഹായത്തോടെ "കൈപ്പാട് കൃഷി പ്രോത്സാഹിപ്പിക്കാനാണ് മലബാർ കൈപ്പാട് ഫാർമേഴ്സ് സൊസൈറ്റി രൂപീകരിച്ചത്. ഈ സൊസൈറ്റിയുടെ കീഴിൽ ഏഴോം, പട്ടുവം, കണ്ണപുരം, ചെറുകുന്ന് എന്നിവിടങ്ങളിലാണ് ഭക്ഷ്യസുരക്ഷാസേന രൂപീകരിച്ചത്. സേന പന്ത്രണ്ടോളം കാർഷിക മേഖലകളിൽ രണ്ടുമാസത്തെ പരിശീലനം സംഘടിപ്പിച്ചു. ഒരു പഞ്ചായത്തിൽനിന്ന് 20 വീതം അംഗങ്ങളുണ്ട്. നാലുപഞ്ചായത്തുകളിലും ഫ്രണ്ട് ഓഫീസ് കേന്ദ്രീകരിച്ചായിരിക്കും പ്രവർത്തനം. ഗ്രൂപ്പ് അടിസ്ഥാനത്തിൽ മൊബൈൽ ബുക്കിങ്ങിലൂടെ, കംപ്യൂട്ടറിൽ രജിസ്റ്റർ ചെയ്യുന്നതിനനുസരിച്ചായിരിക്കും വീടുകളിലടക്കം കാർഷിക രംഗത്തെ ഭക്ഷ്യസുരക്ഷാസേനാ സേവനം. ജോലിയുടെ വ്യാപ്തിക്കനുസരിച്ചായിരിക്കും വേതനം. യന്ത്രമുപയോഗിച്ചുള്ള പ്രധാനപ്പെട്ട കാർഷിക പ്രവർത്തനങ്ങൾക്ക് പുറമെ തേനിച്ച കൃഷി, നടീൽ വസ്തു നിർമ്മിക്കൽ , കമ്പോസ്റ്റ് നിർമ്മാണം, മുട്ടക്കോഴി കൃഷി, വാഴനാര് ഉൽപന്നം, കൂൺകൃഷി എന്നിവ സേന ഏറ്റെടുക്കും. പടന്നക്കാട് കാർഷിക കോളേജിലെ അസി.പ്രൊഫസർ ഡോ. ടി വനജയാണ് പ്രോജക്ട് ലീഡർ . 2011 വർഷം നാലു കൈപ്പാട് പഞ്ചായത്തുകളിലായി 100 ഏക്കർ സ്ഥലത്ത് നെൽവിത്ത് ഗ്രാമം ഉണ്ടാക്കുന്നതിനുള്ള പ്രവർത്തനം തുടങ്ങി.

കൈപ്പാട് മേഖലയിലെ പത്ത് വർഷം നീണ്ടുനിന്ന പ്രായോഗിക പരിക്ഷണങ്ങൾക്കൊടുവിൽ ഏഴോം നെൽവിത്ത് എന്ന പേരിൽ പുതിയൊരിനം വിത്തിനംതന്നെ സംഭാവന ചെയ്യാനായി. ഇത് കൃഷിചെയത് ഏഴോം ഗ്രാമപഞ്ചായത്തിന്റെ പേര് തന്നെയായിരുന്നു വിത്തിനത്തിനും നൽകിയത്. കേരളത്തിലെ പൊക്കാളി,പോലുള്ള വിത്തുകൾ ക്രിഷിചെയ്യുന്ന കൈപ്പാട് പോലുള്ള പ്രദേശങ്ങളിൽ ഇത് ആശ്വാസമാവും.


മലബാറിലെ പരമ്പരാഗത കൃഷി രീതിയിൽ ഉത്പാദിപ്പിക്കുന്ന കൈപ്പാട് അരി, ഭൂമിശാസ്ത്ര പ്രത്യേകതയുള്ള ഉത്പന്നങ്ങളുടെ ഗുണമേന്മയുടെ അടിസ്ഥാനത്തിലുള്ള കൺട്രോളർ ജനറൽ ഓഫ് പേറ്റൻസിന്റെ ആഗോള അംഗീകാരമുള്ള ഭൗമശാസ്ത്രസൂചികയിൽ ഇടം നേടിയിട്ടുണ്ട് . കുതിര്, ഓർക്കയമ, ഓർപ്പാണ്ടി, ഒടിയൻ തുടങ്ങിയ പരമ്പരാഗത വിത്തിനങ്ങൾക്ക് പുറമേ ഏഴോം ഒന്ന്, രണ്ട്, മൂന്ന് എന്നീ അത്യുൽപാദനശേഷിയുള്ള വിത്തിനങ്ങളും കൈപ്പാട് രീതിയിൽ കൃഷി ചെയ്ത് വരുന്നു..


</doc>
<doc id="167904" url="https://ml.wikipedia.org/wiki?curid=167904" title="ഏഴോം നെൽവിത്ത്">
ഏഴോം നെൽവിത്ത്

വടക്കൻ മലബാറിൽ വികസിപ്പിച്ചെടുത്ത പ്രത്യേകയിനം നെൽവിത്ത്. കണ്ണൂർ ജില്ലയിലെഏഴോംഗ്രാമപഞ്ചായത്തിലെ കൈപ്പാട് മേഖലകളിൽ പരീക്ഷണാർഥം വികസിപ്പിച്ചെടുക്കുകയും വിജയം കൈവരിക്കുകയും ചെയ്ത നെൽവിത്താണ് പിന്നീട് ആ ഗ്രാമത്തിന്റെ പേരിലറിയപ്പെട്ടത്.ഈ നെൽവിത്തുകളുടെ സാധ്യത, വെള്ളപ്പൊക്ക ഭീഷണിയുള്ള കുട്ടനാടൻ പാടങ്ങളിലും പരിശോധിക്കാൻ മങ്കൊമ്പ് കാർഷിക ഗവേഷണ കേന്ദ്രവും നടപടികൾ തുടങ്ങിക്കഴിഞ്ഞു.

കേരളത്തിലെ ഉപ്പുവെള്ള നിറഞ്ഞ കൈപ്പാട് പ്രദേശങ്ങളിലും തെക്കൻ കേരളത്തിലെ പൊക്കാളി നിലങ്ങളിലും കൃഷി ചെയ്ത് വിളവുകൊയ്യാൻ സഹായിക്കുന്ന പ്രത്യകയിനം വിത്തിനമാണിത്.ഇല്ലാതായിക്കൊണ്ടിരിക്കുന്ന പാടശേഖരങ്ങളെ തിരിച്ചു പിടിക്കാനുള്ള ആത്മവിശ്വാസവും ഇത്തരം പുതിയ കണ്ടെത്തലുകളിലൂടെ ലഭിക്കുന്നു. ഗവേഷണ ലാബുകളിലല്ല, പാടത്ത് തന്നെയായിരുന്നു ഇതിന്റെ പരീക്ഷണം നടന്നത് എന്നതും പ്രാധാന്യമർഹിക്കുന്നു.

10 വർഷത്തോളം നീണ്ട പരീക്ഷണ നിരീക്ഷണങ്ങളിലൂടെയായിരുന്നു ഈ കണ്ടെത്തൽ. പന്നിയൂർ കുരുമുളക് കേന്ദ്രത്തിലെ ഗവേഷകയും ഇപ്പോൾ പടന്നക്കാട് കാർഷിക കോളേജിലെ അധ്യാപികയുമായ ഡോ.ടി.വനജയുടെ പരിശ്രമങ്ങളാണ് 'ഏഴോ'മിന്റെ പിറവിക്ക് പിന്നിൽ.കണ്ണൂരിൽ പഴയങ്ങാടി, ഏഴോം ഭാഗങ്ങളിൽ കൈപ്പാട് നിലങ്ങൾ ഏറെയുണ്ട്. കുതിര്, ഓർക്കയമ എന്നീ വിത്തുകളാണ് കൈപ്പാടുകളിൽ ഉപയോഗിച്ചിരുന്നത്.ഇവക്ക് ഉത്പാദനം വളരെക്കുറവായതിനാലായിരുന്നു പുതിയ പരീക്ഷണങ്ങൾ നടത്തേണ്ടി വന്നത്.പന്നിയൂർ കുരുമുളക് ഗവേഷണ കേന്ദ്രത്തിന്റെ മേൽനോട്ടത്തിൽ വികസിപ്പിച്ച ഏഴോം - 1, ഏഴോം - 2 നെൽവിത്തിനങ്ങളെക്കുറിച്ച് അന്താരാഷ്ട്ര ശാസ്ത്ര മാസികകളായ കറന്റ് സയൻസും നേച്ചറും ബ്രസീലിലെ ശാസ്ത്ര മാസികയായ 'അറോസ് ബ്രസീലിയെറോ'യും ഫീച്ചറുകൾ കൊടുത്തു.

കൈപ്പാട്


</doc>
<doc id="167926" url="https://ml.wikipedia.org/wiki?curid=167926" title="കേരളത്തിലെ പോലീസ് സ്റ്റേഷനുകൾ">
കേരളത്തിലെ പോലീസ് സ്റ്റേഷനുകൾ

രണ്ട് സബ്ഡിവിഷനുകളും ഒരു കൺട്രോൾ റൂം ഉൾപ്പെടെ 16 പോലീസ് സ്റ്റേഷനുകളുമാണുള്ളത്.

ക്രൈം സ്റ്റോപ്പർ (ഫോൺ: 497 1090)
എസ്.എച്ച്.ഒ കണ്ണൂർ ടൗൺ (ഫോൺ: 497 2763337)
എസ്.എച്ച്.ഒ ട്രാഫിക് (ഫോൺ: 497 2763338)
ക്രൈം സ്റ്റോപ്പർ 4936 202521

ട്രാഫിക്‌ യൂണിറ്റ്‌ 4936 202524


</doc>
<doc id="167930" url="https://ml.wikipedia.org/wiki?curid=167930" title="ചലച്ചിത്രമേള">
ചലച്ചിത്രമേള

ശ്രദ്ധേയമായ ചലചിത്രങ്ങളുടെ പ്രദർശനങ്ങനൾക്കായി സംഘടിപ്പിക്കുന്ന മേളകളാണ് ചലചിത്രമേളകൾ (film festival) എന്നറിയപ്പെടുന്നത്. ഒറ്റ വേദിയിലോ ഒന്നിലധികം വേദികളിലോ ആയി വലിയ സ്ക്രീനിൽ പ്രദർശിപ്പിച്ച് ഇത്തരം മേളകൾ സംഘടിപ്പിക്കാറുണ്ട്. ഇത്തരം തെരഞ്ഞെടുത്ത ചിത്രങ്ങളെ കുറിച്ചുള്ള ചർച്ചകളും സംവാദങ്ങളും പുരസ്കാര വിതരണവും പ്രദർശനത്തോടനുബന്ധിച്ച് നടക്കാറുണ്ട്.


</doc>
<doc id="167948" url="https://ml.wikipedia.org/wiki?curid=167948" title="പുലിവാൽ കല്ല്യാണം">
പുലിവാൽ കല്ല്യാണം

ഷാഫി സംവിധാനം ചെയ്ത് 2003-ൽ പുറത്തിറങ്ങിയ ഒരു മലയാളചലച്ചിത്രമാണ് പുലിവാൽ കല്ല്യാണം. ജയസൂര്യ, കാവ്യ മാധവൻ, ലാൽ, ഹരിശ്രീ അശോകൻ, സലീം കുമാർ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ഉദയകൃഷ്ണ, സിബി കെ. തോമസ് എന്നിവർ ചേർന്നാണ് ചിത്രത്തിന്റെ രചന നിർവ്വഹിച്ചിരിക്കുന്നത്.




</doc>
<doc id="167951" url="https://ml.wikipedia.org/wiki?curid=167951" title="ഉദയകൃഷ്ണ-സിബി കെ. തോമസ്">
ഉദയകൃഷ്ണ-സിബി കെ. തോമസ്

മലയാളചലച്ചിത്ര രംഗത്തെ തിരക്കഥാകൃത്തുക്കളാണ് ഉദയകൃഷ്ണ, സിബി കെ. തോമസ് എന്നിവർ. സഹസംവിധായകരായി ചലച്ചിത്രരംഗത്ത് അരങ്ങേറ്റം കുറിച്ച ഇവർ 1997-ൽ പുറത്തിറങ്ങിയ ഹിറ്റ്ലർ ബ്രദേഴ്സ് എന്ന ചിത്രത്തിന് വേണ്ടിയാണ് ആദ്യമായി തിരക്കഥയെഴുതുന്നത്.


</doc>
<doc id="167955" url="https://ml.wikipedia.org/wiki?curid=167955" title="നിർമ്മല">
നിർമ്മല

മലയാളത്തിലെ നാലാമത്തെ ശബ്ദചിത്രമാണ് നിർമ്മല. കേരള ടാക്കീസിന്റെ ബാനറിൽ ആർട്ടിസ്റ്റ് പി.ജെ. ചെറിയാൻ നിർമ്മിച്ച ഈ ചിത്രം 1948-ലാണ് പുറത്തിറങ്ങിയത്. പി.വി. കൃഷ്ണയ്യരായിരുന്നു സംവിധായകൻ. എം.എസ്. ജേക്കബിന്റെ കഥയ്ക്ക് തിരക്കഥയും സംഭാഷണവും രചിച്ചത് പുത്തേഴത്ത് രാമൻ മേനോൻ ആയിരുന്നു. ആദ്യമായി ഒരു മലയാളി നിർമ്മിച്ച മലയാളചലച്ചിത്രമാണിത്. അതുപോലെ തന്നെ മുൻകാല മലയാളചിത്രങ്ങളിൽ നിന്നും വ്യത്യസ്തമായി ഈ ചിത്രത്തിൽ സംവിധായകനടക്കം പ്രധാന അണിയറ പ്രവർത്തകരേറെയും മലയാളികളായിരുന്നു. മലയാളത്തിൽ ആദ്യമായി പിന്നണിഗാനം അവതരിപ്പിക്കപ്പെട്ട ചിത്രമെന്ന പ്രത്യേകത കൂടി "നിർമ്മല"യ്ക്കുണ്ട്.

മലയാള സംഗീതനാടകരംഗത്തെ അമരക്കാരിലൊരാളായിരുന്ന പി.ജെ. ചെറിയാന്റെ ഉടമസ്ഥതയിലുള്ള കേരള ടാക്കീസിന്റെ പ്രഥമ സംരംഭമായിരുന്നു ഈ ചിത്രം. കൊച്ചി രാജകുടുംബത്തിൽ നിന്നും പൊതുജനങ്ങളിൽ നിന്നും ഈ ചിത്രത്തിന്റെ നിർമ്മാണത്തിനായി സാമ്പത്തിക സഹായം ലഭിച്ചു. ചെറിയാന്റെ മകനായ ജോസഫ് ചെറിയാൻ തന്നെയായിരുന്നു ഈ ചിത്രത്തിലെ നായകൻ. നായികവേഷത്തിലേക്ക് പല പുതുമുഖങ്ങളെയും പരീക്ഷിച്ചു നോക്കിയെങ്കിലും അവസാനം നായികയായി തെരഞ്ഞെടുത്തത് ജോസഫ് ചെറിയാന്റെ ഭാര്യയായിരുന്ന ബേബി ജോസഫിനെ ആയിരുന്നു. ഇവർക്കു പുറമേ പി.ജെ. ചെറിയാന്റെ മകൾ ഗ്രേസിയും മറ്റ് ചില ബന്ധുക്കളും അദ്ദേഹത്തിന്റെ നാടകസംഘാംഗങ്ങളും ഈ സംരംഭത്തിൽ പങ്കാളികളായി. അവിചാരിതമായാണെങ്കിലും അങ്ങനെ ഒരർത്ഥത്തിൽ "നിർമ്മല" ചെറിയാന്റെ 'കുടുംബചിത്രം' തന്നെയായി.

ഭാര്യ മരിച്ചു പോയ അരയൻ ശങ്കരൻ തന്റെ മക്കളായ നിർമ്മലയെയും വിമലയെയും സഹോദരി കല്യാണിയുടെ സഹായത്തോടെ വളർത്തിക്കൊണ്ടു വരുന്നു. ഒരു നാൾ കടലിൽ പോയ ശങ്കരൻ കൊടുങ്കാറ്റിൽ പെട്ട് മരണമടയുന്നു. നിത്യവൃത്തിക്കായി നിർമ്മല മത്സ്യക്കച്ചവടം ആരംഭിച്ചു. എന്നാൽ പൂവാലന്മാരുടെ ശല്യം സഹിക്കവയ്യാതെ മത്സ്യവിൽപ്പന നിർത്തി ഒരു കട തുടങ്ങുവാൻ അവൾ നിർബന്ധിതയാകുന്നു. എന്നാൽ ഇളയ സഹോദരിയായ വിമല ഒരു ആഡംബരഭ്രമക്കാരിയായാണ് വളർന്ന് വരുന്നത്. അടുത്തുള്ള വസ്ത്രശാലയിലെ ഒരു സാരി വിമലയെ ഏറെ ആകർഷിച്ചു. അതിനുവേണ്ടി അവൾ നിർബന്ധം പിടിച്ചു. അങ്ങനെയിരിക്കെ ഒരു ആഘോഷപരിപാടിയിൽ പങ്കെടുത്തു മടങ്ങി വരുന്ന വേളയിൽ വേഗത്തിൽ ഓടി വരുന്ന കാർ കണ്ട് ഭയന്ന വിമല കുഴിയിൽ വീണു. കഠിനജ്വരം പിടിപെട്ട് അർധബോധാവസ്ഥയിലായിരിക്കുമ്പോഴും വിമല സാരി, സാരി എന്ന് ഉരുവിട്ടു കൊണ്ടിരുന്നു. സാരി കിട്ടിയാൽ സഹോദരിക്ക് രോഗശമനം ലഭിക്കുമെന്ന് കരുതിയ നിർമ്മല അതിനായി വസ്ത്രശാലയിലെത്തി. എന്നാൽ വലിയ വിലയുള്ള സാരി പണം നൽകി വാങ്ങുവാൻ സാധിക്കില്ലെന്നു മനസ്സിലാക്കിയ നിർമ്മല അതു മോഷ്ടിക്കുകയും പോലീസ് പിടിയിലാകുകയും ചെയ്യുന്നു. നിർമ്മലയ്ക്ക് തടവുശിക്ഷ ലഭിച്ചെങ്കിലും അവളുടെ മോഷണശ്രമത്തിന്റെ കാരണം മനസ്സിലാക്കിയ പോലീസ് ഇൻസ്പെക്ടർ രഘുവിന് അവളോട് അലിവ് തോന്നുന്നു. വിമലയുടെ ഇഷ്ടസാരി രഘു അവൾക്കു വാങ്ങിക്കൊടുത്തു. എങ്കിലും കുറച്ചു ദിനങ്ങൾക്കകം രോഗം മൂർച്ഛിച്ച് വിമല മരണമടഞ്ഞു. തടവു ശിക്ഷ കഴിഞ്ഞ് പുറത്തുവന്ന നിർമ്മല തന്റെ സഹോദരിയുടെ അന്ത്യാഭിലാഷം സാധിച്ചു കൊടുത്ത രഘുവുമായി അടുപ്പത്തിലാകുന്നതും തുടർന്നുള്ള സംഭവ വികാസങ്ങളുമാണ് കഥയുടെ ഇതിവൃത്തം.

ജോസഫ് ചെറിയാൻ, ചേർത്തല വാസുദേവക്കുറുപ്പ്, എസ്.ജെ. ദേവ്, പി.ജെ. ചെറിയാൻ, ബേബി ജോസഫ്, കുമാരി രാധ, കമലമ്മ, ഗ്രേസി, കുമാരി വിമല ബി വർമ

മഹാകവി ജി.ശങ്കരക്കുറുപ്പിന്റെ വരികൾക്ക് സംഗീതം പകർന്നത് പി.എസ്. ദിവാകറും ഇ.കെ. വാര്യരുമായിരുന്നു. ടി.കെ. ഗോവിന്ദറാവു, സി.സരോജിനി മേനോൻ, പി. ലീല തുടങ്ങിയവരായിരുന്നു ഗായകർ.

ചിത്രത്തിലെ നായികാനായകന്മാരായി അഭിനയിച്ച ബേബിയും ജോസഫ് ചെറിയാനും തങ്ങളുടെ റോളുകൾ മികവുറ്റതാക്കി. നാടക പശ്ചാത്തലത്തിൽ നിന്നുള്ളവരായതിനാൽ മറ്റ് പ്രധാന വേഷങ്ങളിഭിനയിച്ചവരും ഭേദപ്പെട്ട അഭിനയം കാഴ്ച വെച്ചു. ചിത്രീകരണം പകുതിയെത്തുന്നതിനു മുൻപ് തന്നെ മോശമായ കാലാവസ്ഥയെ നേരിടേണ്ടി വന്നു. അതുപോലെ തന്നെ സാങ്കേതിക പ്രശ്നങ്ങൾ, പ്രത്യേകിച്ച് പിന്നണിഗാനങ്ങളുമായി ബന്ധപ്പെട്ട സങ്കീർണതകൾ കൂടുതൽ കാലതാമസം വരുത്തി വെക്കുകയും നിർമ്മാതാവിന്റെ സാമ്പത്തിക ഭാരം അപ്രതീക്ഷിതമായി വർദ്ധിപ്പിക്കുകയും ചെയ്തു. ഗാനങ്ങളുടെ റെക്കോർഡിങ്ങ് പൂർത്തിയാവാൻ തന്നെ ആറു മാസങ്ങളെടുത്തു.

പൂർത്തീകരണത്തിനുണ്ടായ കാലതാമസം ചിത്രത്തിന്റെ ചിത്രത്തിന്റെ സാമ്പത്തിക വിജയത്തെ ബാധിച്ചു. ചിത്രം പ്രദർശനത്തിനെത്തിയപ്പോൾ, നിറഞ്ഞ സദസ്സിൽ പല ദിവസങ്ങൾ ഓടിയെങ്കിലും മുടക്കുമുതൽ തിരിച്ചു പിടിക്കുന്നതിൽ പരാജയപ്പെട്ടു. നിർമ്മാതാവായ ചെറിയാന് 2 ലക്ഷം രൂപയുടെ നഷ്ടം സംഭവിച്ചു. സാമൂഹിക വിഷയം ഇതിവൃത്തമായി ഒരേ ഘടനയിൽ ഈ ചിത്രത്തിലും ആവർത്തിക്കപ്പെട്ടത് കൂടുതൽ ജനങ്ങളെ ആകർഷിക്കാതിരുന്നതായും അതു മറ്റൊരു പരാജയകാരണമായതായും കരുതപ്പെടുന്നു.

൧ ജി. ശങ്കരക്കുറുപ്പ് ഗാനരചന നിർവ്വഹിച്ച ഏക ചലച്ചിത്രമാണ് "നിർമ്മല". 
൨ ഈ ചിത്രത്തിലൂടെ ഗോവിന്ദറാവുവും സരോജിനി മേനോനും മലയാളത്തിലെ ആദ്യ പിന്നണിഗായകനും ഗായികയുമായി.


</doc>
<doc id="167956" url="https://ml.wikipedia.org/wiki?curid=167956" title="അബ്ദുൽ റഹ്മാൻ">
അബ്ദുൽ റഹ്മാൻ

കൊർഡോവയിലെ അഞ്ചു സുൽത്താൻമാർ ഈ പേരിൽ അറിയപ്പെടുന്നു.

ഉമയ്യാദ് വംശത്തിന്റെ ശാഖ കൊർഡോവയിൽ സ്ഥാപിച്ച ഖലീഫയാണ് അബ്ദുൽ റഹ്മാൻ I (ഭരണ കാലം 731-788) അറബി: عبد الرحمن الداخل. ഡമാസ്കസിലെ പത്താമത്തെ ഉമയ്യാദ് ഖലീഫയായിരുന്ന ഹിഷാമിന്റെ പൌത്രനായി 731-ൽ ജനിച്ചു. അബ്ദുൽ റഹ്മാൻ ഇബ്നു മുആവിയ ഇബ്നു ഹിഷാം 756-ൽ കൊർഡോവയിലെ സുൽത്താനായി. ഡമാസ്കസ് തലസ്ഥാനമാക്കി ഭരിച്ചിരുന്ന ഉമയ്യാദ് വംശജരെ കൂട്ടത്തോടെ കൊന്നൊടുക്കി അബ്ബാസിയ്യപക്ഷക്കാർ ഭരണം സ്ഥാപിച്ചു (750). ആ കൂട്ടക്കൊലയിൽനിന്നും അത്ഭുതകരമാംവണ്ണം രക്ഷപ്പെട്ട അബ്ദുൽ റഹ്മാൻ സ്പെയിനിൽ അഭയം പ്രാപിച്ചു. തമ്മിൽ കലഹിച്ച് ഭരണകൂടത്തെ ബലഹീനമാക്കിയിരുന്ന സ്പെയിനിലെ മുസ്ലിങ്ങൾ അബ്ദുൽ റഹ്മാനെ സസന്തോഷം സുൽത്താനായി അംഗീകരിച്ചു (756). സ്വന്തം മേധാശക്തികൊണ്ടും ശരിയായ നേതൃത്വംകൊണ്ടും ജനങ്ങളുടെ ഇടയിലുണ്ടായിരുന്ന കലഹങ്ങൾ അവസാനിപ്പിക്കാനും കൊർഡോവ കേന്ദ്രമാക്കി ഒരു ഭരണകൂടം കെട്ടിപ്പടുക്കാനും ഇദ്ദേഹത്തിന് കഴിഞ്ഞു. ശക്തമായ ഒരു സൈന്യത്തിന്റെ സഹായത്തോടുകൂടി അറബിപ്രഭുക്കൻമാരുടെ അധികാരമത്സരം അവസാനിപ്പിക്കുകയും, അബ്ബാസിയ്യ ഖലീഫമാർ സ്പെയിൻ പിടിച്ചടക്കാൻ നടത്തിയ ശ്രമങ്ങൾ പരാജയപ്പെടുത്തുകയും ചെയ്തു. അബ്ബാസിയ്യ വംശജനും അൽ ആന്തലൂസ് ഗവർണറുമായിരുന്ന യൂസുഫ് അൽ ഫിഹ്രി രാജ്യാവകാശം പുറപ്പെടുവിച്ചതു കാരണം രാജ്യത്തിന്റെ ഉത്തരഭാഗങ്ങൾ കീഴടക്കാൻ അബ്ദുൽ റഹ്മാന് കഴിഞ്ഞില്ല. ടെളിഡോയിൽവച്ച് അൽ ഫിഹ്രി വധിക്കപ്പെട്ടതിനെ (758) തുടർന്ന് ഇദ്ദേഹം പൂർണ ഭരണാധികാരിയായി. 777-ൽ ബാർസലോണയിലെ ഗവർണറുടെ നേതൃത്വത്തിൽ അബ്ബാസിയ്യ പക്ഷക്കാർ സുൽത്താനെതിരായി ഒരു സഖ്യം ഉണ്ടാക്കുകയും ഷാർലെമെയ്ൻ (742-814) ചക്രവർത്തിയുടെ സഹായം തേടുകയും ചെയ്തു. ഷാർലെമെയ്ൻ 778-ൽ സ്പെയിൻ ആക്രമിച്ചുവെങ്കിലും പിൻവാങ്ങുകയുണ്ടായി. പിരണീസിൽക്കൂടി തിരിച്ചുവന്ന അദ്ദേഹത്തിന്റെ സൈന്യത്തെ റോൺസെസ്വാലസ് ചുരത്തിൽവച്ച് ബാസ്കുകൾ പതിയിരുന്നു വധിച്ചു.

കൊർഡോവയിലെ കൊട്ടാരവും പ്രസിദ്ധമായ പള്ളിയും അതിനോടനുബന്ധിച്ച സ്കൂളുകളും ആശുപത്രികളും സ്ഥാപിച്ചത് അബ്ദുൽ റഹ്മാൻ I ആയിരുന്നു. പട്ടണത്തിന് ആവശ്യമായ ശുദ്ധജലം കൊണ്ടുവരുന്നതിന് ഒരു ജലപ്രണാളിയും (Aqueduct), നഗരത്തിലാകെ മനോഹരങ്ങളായ പൂന്തോട്ടങ്ങളും നിർമിച്ചു. തന്റെ യഹൂദ-ക്രിസ്ത്യൻ പ്രജകളോട് സമഭാവനയോടെ പെരുമാറാനും വിവിധ ദേശക്കാരായ മുസ്ലിം പ്രജകളുടെയിടയിൽ സാംസ്കാരികൈക്യം വളർത്താനും ഇദ്ദേഹം പരിശ്രമിച്ചു. മുസ്ലിം സ്പെയിനിൽ നാമ്പെടുത്തു വികസിച്ച യൂറോപ്യൻ നവോത്ഥാനത്തിന് അടിത്തറ പാകിയതും ഇദ്ദേഹമായിരുന്നു. 788 സെപ്റ്റംബറിൽ കൊർഡോവയിൽവച്ച് ഇദ്ദേഹം അന്തരിച്ചു.

കൊർഡോവയിലെ ഉമയ്യാദ് സുൽത്താൻമാരിൽ നാലാമനായിരുന്നു അബ്ദുൽ റഹ്മാൻ ഇബ്നു അൽഹക്കം. ഇദ്ദേഹത്തിന്റെ ഭരണകാലത്ത് (822-852) ഹിസ്പാനോ-മുസ്ലിം സംസ്കാരത്തിൽ ആകർഷിക്കപ്പെട്ട നഗരവാസികളായ ക്രിസ്ത്യാനികൾ ധാരാളമായി അറബിഭാഷ പഠിക്കാനും മുസ്ലിം ജീവിതരീതി അനുകരിക്കാനും തുടങ്ങി. ഇതിൽ ഭീതിപൂണ്ട ക്രിസ്ത്യാനികൾ നാട്ടിന്റെ നാനാഭാഗത്തും അസ്വസ്ഥതകൾ ഇളക്കിവിട്ടു. ഈ അസ്വസ്ഥതകളും ഫ്രാങ്കുകളുമായുള്ള യുദ്ധാവസ്ഥയും നിലവിലിരിക്കെത്തന്നെ, കലകളും ശാസ്ത്രവും വികസിപ്പിക്കാനും മരാമത്തുപണികളും വ്യാപാരവുംകൊണ്ട് ജനങ്ങളുടെ സാമ്പത്തികനില അഭിവൃദ്ധിപ്പെടുത്താനും അബ്ദുൽ റഹ്മാൻ പരിശ്രമിച്ചു. സംഗീതാദി സുകുമാരകലകൾ വികസിച്ചുവളർന്നു. വൈദ്യശാസ്ത്രം, ജ്യോതിശാസ്ത്രം എന്നിവയിൽ വളരെയേറെ പുരോഗതിയുണ്ടായി. ബാഗ്ദാദിൽനിന്നും ഓടിപ്പോന്ന "സിര്യാബ്" എന്ന സംഗീതജ്ഞനെ രാജസേവകരുടെയിടയിൽ പ്രധാന സ്ഥാനം നൽകി ഇദ്ദേഹം ആദരിച്ചു. കൊർഡോവയിൽവച്ച് 852 സെപ്റ്റംബർ 22-ന് ഇദ്ദേഹം നിര്യാതനായി.

അബ്ദുൽ റഹ്മാൻ ഇബ്നു മുഹമ്മദ് ഇബ്നു അബ്ദുല്ല കൊർഡോവയിലെ ഉമയ്യാദ് സുൽത്താൻമാരിൽ എട്ടാമനും പ്രഗല്ഭനും ആയിരുന്നു അറബി: عبد الرحمن الثالث‎;. 22-ആമത്തെ വയസ്സിൽ അധികാരമേറ്റ (891-961) സുൽത്താൻ കണ്ടത് ബലഹീനമായ അറബിഗോത്രങ്ങളെയും, ക്രിസ്ത്യൻ രാജാക്കൻമാരുടെ ആക്രമണഫലമായും മുസ്ലിം പ്രഭുക്കൻമാരുടെതന്നെ സ്വാതന്ത്ര്യ പ്രഖ്യാപനംവഴിയായും ചുരുങ്ങിപ്പോയ ഒരു രാജ്യത്തെയും ആയിരുന്നു. അബ്ദുൽ റഹ്മാൻ തന്റെ അര നൂറ്റാണ്ടുകാലത്തെ ഭരണംകൊണ്ട് ഈ ദുഃസ്ഥിതികൾക്ക് അറുതി വരുത്തുകയും കൊർഡോവയെ യൂറോപ്പിലെ ഏറ്റവും പരിഷ്കൃതനഗരമാക്കിത്തീർക്കുകയും ചെയ്തു. തന്റെ എതിരാളികളെ തോല്പിച്ചു കൊർഡോവയുടെ പഴയ വൈപുല്യം പുനഃസ്ഥാപിച്ചശേഷം ലിയോണിലെയും നവാറെയിലെയും ക്രിസ്ത്യൻരാജാക്കൻമാരെക്കൊണ്ട് കൊർഡോവയുടെ അധീശാധികാരം അംഗീകരിപ്പിച്ചു. ഇതിനിടയിൽ സ്പെയിനിൽ ആധിപത്യം ഉറപ്പിക്കാനുള്ള ടൂണീഷ്യയിലെ ഫാത്തിമിയ്യ ഭരണകൂടത്തിന്റെ ശ്രമം വിഫലമാക്കി. ഫാത്തിമിയ്യ ഖലീഫമാരുടെ ഖിലാഫത്ത് അവകാശവാദത്തെ ചോദ്യം ചെയ്യുന്ന തരത്തിൽ ഖലീഫ സ്ഥാനം സ്വയം സ്വീകരിക്കുകയും ചെയ്തു (929). ഫാത്തിമിയ്യ ഭീഷണി അവസാനിപ്പിക്കാനായി മെഡിറ്ററേനിയനിലെ ഏറ്റവും വലിയ നാവികസേന രൂപവത്കരിച്ചു ടൂണീഷ്യയുടെ തീരപ്രദേശങ്ങൾ ആക്രമിച്ചു മൊറോക്കൊയും ക്യൂട്ടായും കൈയടക്കി. 939-ൽ നവാറെയ്ക്കെതിരായി നടത്തിയ യുദ്ധത്തിൽ മാത്രമേ അബ്ദുൽ റഹ്മാൻ പരാജയപ്പെട്ടുള്ളൂ.

ശക്തമായ ഒരു ഭരണക്രമം സ്ഥാപിക്കാനാണ് അബ്ദുൽ റഹ്മാൻ തന്റെ ശേഷിച്ച ജീവിതകാലം വിനിയോഗിച്ചത്. സാമ്പത്തികമായും സാംസ്കാരികമായും അഭിവൃദ്ധി പ്രാപിച്ചിരുന്ന കൊർഡോവ യൂറോപ്യൻ നഗരങ്ങളുടെ റാണിയായി അക്കാലത്ത് കരുതപ്പെട്ടിരുന്നു. ഉന്നത വിദ്യാഭ്യാസത്തിനും പരിശീലനത്തിനുമായി യൂറോപ്യൻ രാജ്യങ്ങളിൽനിന്ന് രാജകുമാരൻമാരും പ്രഭുക്കൻമാരും വൈദികരും കൊർഡോവയിൽ എത്തിക്കൊണ്ടിരുന്നു.

936-ൽ ആരംഭിച്ച "അൽസഹ്രാഉ" എന്ന രാജസൌധത്തിന്റെ പണി രണ്ടു തലമുറക്കാലം നീണ്ടുനിന്നു. മാർബിൾ കൊണ്ട് നിർമിതമായ ഈ സൌധം അക്കാലത്തെ മഹാദ്ഭുതങ്ങളിൽ ഒന്നായിരുന്നു. അബ്ദുൽ റഹ്മാന്റെ രാജധാനിയിൽ പണ്ഡിതൻമാരും കലാകാരൻമാരും ശില്പികളും വൈദ്യവിശാരദൻമാരും ഉണ്ടായിരുന്നു.

അബ്ദുൽ റഹ്മാൻ IV-ആമനും (ഭ.കാ. 1018-23) അബ്ദുൽ റഹ്മാൻ V-ആമനും (ഭ.കാ. 1023-24) സ്പെയിനിലെ ഉമയ്യാദ് രാജവംശത്തിന്റെ അധഃപതനകാലത്ത് ഭരിച്ചിരുന്ന രണ്ടു രാജാക്കൻമാർ ആയിരുന്നു. 



</doc>
<doc id="167963" url="https://ml.wikipedia.org/wiki?curid=167963" title="ചീനിപ്പാറ">
ചീനിപ്പാറ

ഇടുക്കി ജില്ലയിലെ നെടുങ്കണ്ടം പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് ചീനിപ്പാറ. മാവടി, മഞ്ഞപ്പാറ, പൊന്നാമല, കട്ടക്കാലാ എന്നിവയാണ് ഉടുമ്പഞ്ചോല താലൂക്കിൽ കൽക്കൂന്തൽ വില്ലേജിൽ ഉൾപ്പെടുന്ന ചീനിപ്പാറയുടെ സമീപ പ്രദേശങ്ങൾ. 1990ൽ വൈദ്യുതിയെത്തി, 2001-ൽ ടെലിഫോണും, 2008-ൽ മൊബൈൽ ഫോൺ റെയിഞ്ച് ലഭ്യമായി. ബസുകൾ ഓടിത്തുടങ്ങിയുരുന്നെങ്കിലും പിന്നെ ഓട്ടം നിർത്തി. റോഡെല്ലാം തകർന്നതും ടാക്സി ജീപ്പുകാരുടെ എതിർപ്പും ഒക്കെ ഇതിനു കാരണമായി. മാവടി സെന്റ് തോമസ് കത്തോലിക്കാ പള്ളി, സെന്റ് തോമസ് എൽ . പി. സ്കൂൾ , ചീനിപ്പാറ അംഗൻവാടി, മാവടിയിലെ സർക്കാർ ഹോമിയോ ഡിസ്പെൻസറി, പോസ്റ്റ് ഓഫീസ് എന്നിവയാണ് പ്രധാന സ്ഥാപനങ്ങൾ .


</doc>
<doc id="167970" url="https://ml.wikipedia.org/wiki?curid=167970" title="എ.എ. റഹീം">
എ.എ. റഹീം

മുൻ കേന്ദ്രമന്ത്രി, മേഘാലയയുടെ ഗവർണർ, കേരള നിയമസഭാംഗം എന്നീ നിലകളിൽ പ്രവർത്തിച്ച ഒരു രാഷ്ട്രീയ നേതാവായിരുന്നു അബൂബക്കർ അബ്ദുൽ റഹീം എന്ന എ.എ. റഹീം(07 ഫെബ്രുവരി 1920 - 31 ഓഗസ്റ്റ് 1995). ഒന്ന്, രണ്ട്, നാല്, അഞ്ച് എന്നീ കേരള നിയമസഭകളിലും, ഏഴാം ലോക്സഭയിലും അംഗമായിരുന്ന ഇദ്ദേഹം 1955 മുതൽ 1956 വരെ തിരുക്കൊച്ചി നിയമസഭയിലെ കൃഷി, ആരോഗ്യം, വ്യവസായം എന്നീ വകുപ്പുകളുടെ ചുമതലയുള്ള ഒരു മന്ത്രിയും ആയിരുന്നു. 1920 ഫെബ്രുവരി 7ന് ജനിച്ചു. അബൂബക്കർ കുഞ്ഞ് എന്നായിരുന്നു പിതാവിന്റെ പേര്. 1982-84 വരെ കേന്ദ്രമന്ത്രിസഭയിലെ വിദേശകാര്യമന്ത്രിയുമായിരുന്നു എ.എ. റഹീം.

1954 മുതൽ 1956 വരെ തിരു-ക്കൊച്ചി നിയമസഭാംഗമായിരുന്ന എ.എ. റഹീം ഒന്നും രണ്ടും കേരളാ നിയമസഭകളിൽ കൊല്ലം നിയോജകമണ്ഡലത്തിൽ നിന്നും, നാലും അഞ്ചും നിയമസഭകളിൽ കുണ്ടറ നിയോജകമണ്ഡലത്തിൽ നിന്നുമാണ് കേരളനിയമസഭയിലേക്കെത്തിയത്. ചിറയീൻകീഴ് ലോക്സഭാ മണ്ഡലത്തേയാണ് ഏഴാം ലോക്‌സഭയിൽ ഇദ്ദേഹം പ്രതിനിധീകരിച്ചത്. 1979 മുതൽ 1981 വരെ പബ്ലിക് അക്കൗൺറ്റ് കമ്മിറ്റി ചെയർമാൻ, 1972 മുതൽ 1973 വരെ എസ്റ്റിമേറ്റ് കമ്മിറ്റി ചെയർമാൻ എന്നീ ചുമതലകൾ വഹിച്ചിട്ടുണ്ട്. നിയമസഭയിൽ കോൺഗ്രസ് പാർട്ടിയുടെ ഉപനേതാവ്, എ.ഐ.സി.സി. അംഗം, കൊച്ചിൻ സർവകലാശാല സെനറ്റംഗം, കേന്ദ്ര സംസ്ഥാന വഖഫ് ബോർഡിലെ അംഗം, കെ.പി.സി.സി. വൈസ് പ്രസിഡന്റ്, ടി.കെ.എം. കോളേജ് ഡയറക്ടർബോർഡ് ചെയർമാൻ, എന്നീ നിലകളിൽ ഇദ്ദേഹം പ്രവർത്തിച്ചിരുന്നു. പ്രഭാതം ദിനപത്രത്തിന്റെ മുഖ്യ എഡിറ്ററുമായിരുന്നു എ.എ. റഹീം. കൊല്ലം കല്ലുംതാഴത്ത് സ്ഥിതിചെയ്യുന്ന ഫാത്തിമകോളേജ് ഓഫ് ഫാർമസി സ്ഥാപകനുമാണ്.


</doc>
<doc id="167975" url="https://ml.wikipedia.org/wiki?curid=167975" title="മാവേലി എക്സ്പ്രസ്സ്">
മാവേലി എക്സ്പ്രസ്സ്

മംഗലാപുരം മുതൽ തിരുവന്തപുരം വരെ പോകുന്ന പ്രതിദിന തീവണ്ടിയാണ് മാവേലി എക്സ്പ്രസ്. 16603 വണ്ടി മംഗലാപുരത്ത് നിന്നും വൈകുന്നേരം 5.45 ന് പുറപ്പെട്ട് ആലപ്പുഴ വഴി സഞ്ചരിച്ച് രാവിലെ 7.15 തിരുവന്തപുരത്തെത്തും. 16604 വണ്ടി വൈകുന്നേരം 7.27 ന് പുറപ്പെട്ട് രാവിലെ 8.48 ന് മംഗലാപുരത്തെത്തും. മഹാബലിയുടെ പേരിൽനിന്നുമാണ് ഈ തീവണ്ടിക്ക് മാവേലി എക്സ്പ്രസ്സ് എന്ന് നാമകരണം ചെയ്തത്. സാധാരണ ട്രെയിനുകളിൽ നിന്നു വ്യത്യസ്തമായി ഈ ട്രെയിൻ ആലപ്പുഴ വഴിയാണ് ഓടുന്നത്. 


</doc>
<doc id="167979" url="https://ml.wikipedia.org/wiki?curid=167979" title="പിഴല">
പിഴല

പെരിയാറിനാൽ ചുറ്റപ്പെട്ട കൊച്ചി നഗരത്തിൻറെ വടക്ക് ഭാഗത്തിനോട് അടുത്ത് കിടക്കുന്ന ഒരു ദ്വീപാണ് പിഴല. കടമക്കുടി ദ്വീപുകളുടെ കേന്ദ്ര ഭാഗവും, കടമക്കുടി ഗ്രാമ പഞ്ചായത്തിൻറെ ഭരണ തലസ്ഥാനവും പിഴലയാണ്. കടമക്കുടി പഞ്ചായത്ത് ഇന്ത്യ രാജ്യത്തിലെ കേരളം എന്ന സംസ്ഥാനത്തെ ഏറണാകുളം എന്ന ജില്ലയിൽ കണയന്നൂർ താലൂക്കിലെ ഒരു പഞ്ചായത്ത് പ്രദേശം ആണ്. അതുപോലെ വൈപ്പിൻ നിയമസഭ നിയോജക മണ്ഡലത്തിലും, ഏറണാകുളം ലോകസഭ മണ്ഡലത്തിലും ഉൾപെടുന്ന പ്രദേശം ആണ്. എഡി 1341-ലെ മഴക്കാലത്ത്‌ ഉണ്ടായ വെള്ളപ്പൊക്കത്തിൽ പ്രകൃതി രൂപം കൊടുത്ത ദ്വീപുകളിൽ ഒന്നാണ് പിഴല. ഈ വെള്ളപോക്ക ദുരന്തത്തിൽ അന്നത്തെ തുറമുഖം ആയിരുന്ന മുസിരിസ് തുറമുഖം ക്ഷയിക്കുകയും കൊച്ചഴി എന്ന പേരിൽ പുതിയ ഒരു അഴിമുഖം രൂപം കൊള്ളുകയും ചെയ്തു. ആ അഴിമുഖം ആണ് ഇന്നത്തെ കൊച്ചി തുറമുഖം. മുസിരിസ് തുറമുഖം കൊടുങ്ങല്ലൂർ പ്രദേശത്ത് ആയിരുന്നു. കൊടുങ്ങല്ലൂരിൻറെ പഴയ നാമം ആയിരുന്നു മുസിരിസ് എന്നത്. പുരാതന കാലത്ത് അറബികളും, ജൂതരും, ഗ്രീക്കുകാരും കേരളവുമായി വ്യാപാര ബന്ധം നടത്തിയിരുന്നത് മുസിരിസ് തുറമുഖം വഴിയായിരുന്നു.

എ ഡി 1341-ലെ വെള്ളപ്പൊക്കത്തിൽ മുസിരിസ് തുറമുഖം നശിക്കുകയും പുതിയ തുറമുഖം കൊച്ചിയിൽ രൂപം കൊണ്ടു. പിഴല ഉൾപെടുന്ന ദ്വീപു സമൂഹങ്ങൾ മുസിരിസ് തുറമുഖത്തിനും കൊച്ചി തുറമുഖത്തിനും ഇടയിൽ എക്കൽ അടിഞ്ഞുകൂടി രൂപികൃതമായി.

ഗോവയിൽ നിന്നുള്ള കുഡുംബി സമുദായത്തിൻറെ .കുടിയേറ്റം പിഴലയുടെ തെക്ക് ഭാഗത്ത്‌ രണ്ടു കാവുകളും, അഞ്ചു കുളങ്ങളും ഉണ്ടായിരുന്നതായി പറയപ്പെടുന്നു.

പോര്ച്ച്ഗീസുകാരായ മിഷനറിമാരുടെ സഹായത്തോടെ ക്രിസ്ത്യൻ സമൂഹത്തിൻറെ ജനനം

1859-ഇൽ വാരാപ്പുഴ വികാരിയത്ത് മെത്രാപൊലീത്തയായിരുന്ന ആർച്ച് ബിഷപ്പ് ബെർണാർഡ് ബച്ചിനെല്ലിയുടെ O.C.D കൽപ്പന പ്രകാരം പിഴലയിൽ കർമലീത്ത മിഷനറിമാർ ആദ്യ പള്ളിക്കൂടം പിഴലയിൽ നിർമിച്ചു. ഇതായിരുന്നു പിഴലയുടെ ആദ്യ വികസനം. പകൽ സമയങ്ങളിൽ കുട്ടികൾക്ക് വിദ്യഭ്യാസം കൊടുക്കുവാനും രാത്രികാലങ്ങളിൽ പ്രാർത്ഥനയ്ക്കും ഈ പള്ളിക്കൂടം ഉപയോഗിച്ച് പോന്നു. ഇംഗ്ലീഷ് അക്ഷരമാലയിലെ L ആകൃതിയായിരുന്നു ഈ പള്ളികൂടത്തിനു ഉണ്ടായിരുന്നത്. പിഴലയുടെ വടക്ക് -കിഴക്ക് ദിക്കിലുള്ള ചേന്നൂർ ദ്വീപിൻറെ അടുത്തുള്ള വഞ്ചി കടവിൻറെ അടുത്താണ് പള്ളിക്കൂടം സ്ഥിതി ചെയ്തിരുന്നത്. അത് കൊണ്ട് ഈ കടവിനെ ഇന്നും പള്ളി കടവ് എന്ന് വിളിക്കുന്നു.

എ ഡി 1341 ലെ പെരിയാറിലെ വെള്ളപ്പൊക്കത്തിൽ ഉണ്ടായ എക്കൽ മണ്ണ് അടിഞ്ഞു കൂടി ഉണ്ടായ ഒരു ദ്വീപ്‌ ആണ് പിഴല. പിഴലയ്ക്ക് ഏകദേശം ഒരു കിലോമീറ്റർ നീളവും അത്രയും തന്നെ വീതിയും ഉണ്ട്. പിഴലയുടെ എൺപത് ശതമാനവും പൊക്കാളി കൃഷിപാടങ്ങൾ ആണ്. പിഴലയുടെ വടക്കു പടിഞ്ഞാറെ ഭാഗത്തിനെ പാലിയംതുരുത്ത് എന്ന് വിളിക്കുന്നു. ചേന്ദമംഗലത്തെ പാലിയത്ത് അച്ഛന്മാരുടെ വകയായിരുന്നതിനാലാണ് ഈ പ്രദേശത്തിന് പാലിയംതുരുത്ത് എന്ന് പേര് വന്നത്. പെരിയാർ കടലിനോടു ചേരുന്ന ഭാഗത്തിനോട് അടുത്തായത് കൊണ്ട് വേനൽക്കാലത്ത് ഉപ്പു വെള്ളവും മഴക്കാലത്ത്‌ ഉപ്പ് ഇല്ലാത്ത വെള്ളവും ആയിരിക്കും പെരിയാറിൽ ഉണ്ടാവുന്നത്. അതിനാൽ പുഴയിൽ ഉപ്പു ഇല്ലാത്ത (ഓര് വെള്ളം) സമയങ്ങളിൽ പൊക്കാളി നെൽ കൃഷിയും, ഓര് വെള്ളം കയറുന്ന സമയങ്ങളിൽ ചെമ്മീൻ - മത്സ്യ കൃഷിയും ആയിരിക്കും.

പിഴലയിൽ ഒരു കാർഷിക സംസ്ക്കാരം ആണ് ഉള്ളത്. പെരിയാറിൽ നിന്നുള്ള മത്സ്യബന്ധനവും, പിഴല പൊക്കാളി പാടങ്ങളിലെ നെൽ കൃഷിയും, ചെമ്മീൻ കൃഷിയും ചേർന്നുള്ള ഒരു ജീവിത രീതിയാണ്‌ പിഴലയുടെത്. മറ്റുള്ള എല്ലാ കാര്യത്തിനും കൊച്ചി നഗരത്തെ ആശ്രയിച്ചാണ്‌ പിഴലയുടെ ജീവിതം മുന്നോട്ട് പോയിക്കൊണ്ടിരിക്കുന്നത്.

ഒരു വിദ്യാഭ്യാസ സ്ഥാപനം ഔപചാരികമായി ഇവിടെ പ്രവർത്തനം ആരംഭിക്കുന്നത് കൊല്ലവർഷം 1095 ഇടവം 25നു ആണ്.( 1920 May 31 തിങ്കളാഴ്ച). അന്ന് പിഴലയിൽ സെന്റ്‌. ഫ്രാൻസിസ് ലോവർ പ്രൈമറി സ്കൂൾ പ്രവർത്തനം ആരംഭിച്ചു. അന്ന് പിഴല കാതോലിക്ക പള്ളി കോതാട് ഇടവകയുടെ ഭരണത്തിൻ കീഴിലായിരുന്നു. സെന്റ്‌. ഫ്രാൻസിസ് ലോവർ പ്രൈമറി സ്കൂൾനു വേണ്ടി സ്ഥലം വാങ്ങി കെട്ടിടം നിർമ്മിച്ചത്‌ റവ. ഫാ: ജോസഫ്‌ നൊറൊഞ്ഞ നെൽക്കുന്നശ്ശേരി എന്ന വൈദിക ശ്രേഷ്ഠൻ ആയിരുന്നു. വിദ്യാലയത്തിൻറെ ആരംഭ കാലത്ത് പ്രഥമ അധ്യാപകൻ ആയി സേവനം അനുഷ്ഠിച്ചതു എഴുപുന്നയിൽ ഉള്ള കുമാര മേനോൻ മാസ്റ്റർ ആയിരുന്നു.

പിഴലയിൽ ആദ്യമായി സ്ഥാപിക്കപെട്ട ക്ഷേത്രം ശ്രീബാലാ ഭദ്ര ക്ഷേത്രം ആണ്. പിഴല പ്രാഥമിക ആരോഗ്യ കേന്ദ്രത്തിനു സമീപം ഇത് നിലകൊള്ളുന്നു. പുലയ സമുദായത്തിൻറെതാണ് ഈ ക്ഷേത്രം. അഞ്ചു സെന്റ്റ് ഭൂമിയിൽ ഇത് സ്ഥിതി ചെയ്യുന്നു. നൂറു വർഷത്തിലേറെ പഴക്കം ഉണ്ട് ശ്രീബാലാ ഭദ്ര ക്ഷേത്രത്തിനു. മാസത്തിൽ രണ്ടു ദിവസം മാത്രമേ ഇവിടെ പൂജ ഉണ്ടാകാറുള്ളൂ.
പിഴലയിലെ ഏറ്റവും പ്രധാനപ്പെട്ട ക്ഷേത്രമാണിത്. 1924 -ഇൽ സ്ഥാപിതമായ ഈ ക്ഷേത്രം കുഡുംബി സമുദായത്തിൻറെതാണ്. ഏകദേശം ഒരേക്കർ ഭൂമിയിൽ ഇത് സ്ഥിതി ചെയ്യുന്നു. പ്രധാന പ്രതിഷ്ട മഹാവിഷ്ണുവാണ്. ഭഗവതി, ബ്രഹ്മരക്ഷസ്സ്, നാഗയക്ഷി, നാഗരാജാവ് എന്നിവർ ഉപദൈവങ്ങൾ ആണ്. എല്ലാ ദിവസങ്ങളിലും രാവിലെയും വൈകുന്നേരവും ക്ഷേത്രത്തിൽ നടതുറപ്പ് ഉണ്ട്. 

ശക വർഷത്തിൻറെ മാഘ മാസത്തിൽ രോഹിണി നക്ഷത്രത്തിൽ കൊടി കയറുന്നു. ഇത് മൂന്നു കൊല്ലം കൂടുമ്പോൾ മകരത്തിലും, മൂന്നു കൊല്ലം കൂടുമ്പോൾ കുംഭത്തിലും ആയിരിക്കും. 
വടക്കേ ഇന്ത്യയിൽ ഹോളി ആരംഭിച്ചു ഏഴാം ദിവസം മൂർത്തിങ്കൽ ശ്രീ വൈഷ്ണവ ക്ഷേത്രത്തിൽ മഞ്ഞക്കുളി നടക്കും. ഉത്സവം കഴിഞ്ഞു ഒരു മാസത്തിനു ശേഷമുള്ള വെളുത്ത വാവ് ദിനത്തിൽ വൈകുന്നേരം ആണ് മഞ്ഞക്കുളി. മഞ്ഞൾ, കരിക്കിൻ വെള്ളം, ശുദ്ധ ജലം എന്നിവ കലർത്തി വലിയ ചെമ്പിൽ നിറച്ചു വയ്ക്കും. പിഴലയിലെ ഭക്തരായ എല്ലാ പുരുഷൻമ്മാരും വെള്ളം കോരി പ്രാർത്ഥന മന്ത്രങ്ങൾ ഉരുവിട്ട് കൊണ്ട് നിവർന്നു നിന്ന് ശിരസിൽ ഒഴിക്കും. കുളിക്കുന്നവർക്ക് അപ്പോൾ മഞ്ഞ നിറമായിരിക്കും. മഞ്ഞൾ കലർത്തിയ വെള്ളം ഉപയോഗിച്ച് കുളിക്കുന്നതിനാൽ ഇതിനെ മഞ്ഞക്കുളി എന്ന് വിളിക്കുന്നു. പുരാണ കാലത്ത് നടന്ന ദരുഘ വധമാണ് ഇതിൻറെ പിന്നിലുള്ള കഥ.
ചിങ്ങ മാസത്തിൽ ഈ അമ്പലത്തിൽ നടക്കുന്ന മറ്റൊരു ചടങ്ങാണ് നിറപൂത്തിരി. കുടുംബനാഥൻ അല്ലെങ്കിൽ കുടുംബ നാഥ രാവിലെ അമ്പലത്തിൽ പോകും. കയ്യിൽ ഒരു നാളികേരം, ഒരു വെറ്റില, ഒരു അടയ്ക്ക, ഒരു ഒറ്റ രൂപ നാണയം, പുഷ്പം, തുളസി എന്നിവ തൂശനിലയിൽ പൊതിഞ്ഞെടുത്തിട്ടുണ്ടാകും. ശാന്തിക്കാരൻ ഇവ ദേവന് സമർപ്പിക്കും. പകരം ഒരു നെൽക്കതിർ പൂജിച്ചു ശാന്തിക്കാരൻ കുടുംബങ്ങങ്ങൾക്ക് കൊടുക്കും. കുടുംബങ്ങങ്ങൾ ഇതുമായി വീട്ടിൽ വരും. നിലവിളക്ക് കത്തിക്കും. തേങ്ങ ഉടയ്ക്കും. തേങ്ങ വെള്ളം തുളസി തറയിൽ ഒഴിക്കും. അമ്പലത്തിൽ നിന്ന് പൂജിച്ചു കൊണ്ട് വന്ന നെൽക്കതിർ ദേവിദേവന്മ്മാരുടെ രൂപങ്ങൾക്ക്‌ മുൻപിൽ വച്ച് പ്രാർത്ഥിച്ചാൽ വർഷം മുഴുവം ഐശ്വര്യം ഉണ്ടാകും എന്നാണ് വിശ്വാസം

1859 ലെ വരാപ്പുഴ വികാരിയത്ത് മെത്രാപൊലീത്ത ആയിരുന്ന ആർച്ച്‌ ബിഷപ്പ് ബെർണാഡ്‌ ബെല്ലനോച്ചി ഒ സിഡി യുടെ പള്ളിക്കൂടം വേണം എന്ന കൽപ്പനയാണ് പിഴല കാതോലിക്ക ദേവാലയത്തിൻറെ മൂലക്കല്ല്. പിഴലയിൽ ആദ്യമായി മിഷണറിമാരുടെ നേത്രത്വത്തിൽ ഉള്ള കത്തോലിക്കാ ഒരു സ്ഥാപനം ആരംഭിക്കുന്നത് ഇവിടെ നിന്നാണ്.

പിഴലയിൽ എട്ടു കുടുംബ ക്ഷേത്രങ്ങൾ ആണ് ഉള്ളത്. ക്ഷേത്ര മേൽനോട്ടം നിർവഹിക്കുന്നത് വലിയവീട്ടിൽ കുടുംബം, ദേവസ്വംപറമ്പിൽ , പനക്കപറമ്പിൽ , തെരുവിപറമ്പിൽ , അരിശ്ശേരി പറമ്പിൽ എന്നീ കുടുംബങ്ങൾ ആണ്.

പിഴല ഒരു കാർഷിക ഗ്രാമം ആണ്. വർഷക്കാലത്ത് പൊക്കാളി നെല്ലും, വേനൽക്കാലത്ത് ചെമ്മീൻ വളർത്തലുമാണ് പ്രധാന കൃഷി. വെള്ളപൊക്കം, പ്രാണികളുടെ ആക്രമണം ചുറ്റുമുള്ള സ്ഥലങ്ങളിൽ കൃഷികൾ നശിച്ചു പോകാറുണ്ട് . എന്നാൽ പിഴലയിൽ ഇത് കൂടുതലായി സംഭവിക്കാറില്ല. പൊതുവേ നല്ല വിളവാണ് ഇപ്പോഴും കിട്ടുക. കൃഷി പൊതുവേ പിഴയ്ക്കാത്തതിനാൽ പിഴയില്ല സ്ഥലം എന്ന അർത്ഥത്തിൽ പിഴല എന്ന വാക്ക് ഉത്ഭവിച്ചു എന്നാണ് പണ്ഡിത മതം പറയുന്നത്. 
പിഴലയിൽ പാഴില്ല എന്നൊരു ചൊല്ല് ഇവിടത്തെ കർഷകരുടെ ഇടയിൽ പ്രചാരത്തിൽ ഉണ്ട്.

പിഴലയുടെ സാമ്പത്തികമായി പിന്നോക്കം നിൽക്കുന്ന ഒരു കാർഷിക ഗ്രാമം ആണ്. പിഴലയിൽ പൊക്കാളി കൃഷിയും ചെമ്മീൻ കൃഷിയും ഉണ്ടെങ്കിലും. അതിനു വേണ്ടിയുള്ള ഭരിച്ച ചെലവ് അതിൽ നിന്ന് ഗ്രാമവാസികളെ പിന്തിരിപ്പിച്ചു കൊണ്ടിരിക്കുന്നു.

ദേവസ്സിയാശൻറെ കുടിപള്ളിക്കൂടത്തിൽ നിന്നും തുടങ്ങിയ വികസനപ്രക്രീയ ഇപ്പോഴും തുടരുകയാണ്. പിഴലയുടെ കിഴക്ക് ബോട്ട്ജെട്ടി ഉണ്ടായിരുന്നില്ല. യാത്രസൗകര്യം വർദ്ധിപ്പിക്കുക എന്ന ലക്‌ഷ്യം വച്ച് കൊണ്ട് പുഴ നികത്തി ബോട്ട് ജെട്ടി നിർമ്മിച്ചത്‌ റവ. ഫാ. ജോസഫ്‌ മൂഞ്ഞപ്പിള്ളിയുടെ നേതൃത്വത്തിൽ ആണ്.

സ്കൂൾ വിദ്യാഭ്യാസത്തിനു വേണ്ടിയുള്ള കെട്ടിടം നിർമ്മിച്ചത്‌ റവ. ഫാ. ജോസഫ്‌ മൂഞ്ഞപ്പിള്ളി ആയിരുന്നു.

പിഴല തെക്കേ അറ്റം മുതൽ വടക്കേ ബോട്ട് ജെട്ടി വരെയുള്ള ജനകീയ റോഡ്‌ വികസിപ്പിക്കാൻ നേതൃത്വം നൽകിയത് റവ. ഫാ. പോൾ അട്ടിപേറ്റിയും ബി ഡി എസ് ചെയർമാനും, ചേരാനല്ലൂർ പഞ്ചായത്ത് അംഗവും ആയിരുന്ന ശ്രീ. പി ആർ ലക്ഷ്മണനും കൂടിയായിരുന്നു.

കേരളത്തിലെ എറണാകുളം ജില്ലയിലുള്ള ഒരു ദ്വീപും ഗ്രാമവുമാണ് പിഴല. കടമക്കുടി ഗ്രാമപഞ്ചായത്തിൽ സ്ഥിതി ചെയ്യുന്ന ഈ ഗ്രാമത്തിലാണ് പഞ്ചായത്തിന്റെ ഭരണസിരാകേന്ദ്രവും വില്ലേജിന്റെ ആസ്ഥാനവും സ്ഥിതി ചെയ്യുന്നത്. വള്ളത്തിലും ബോട്ടിലുമാണ് പ്രദേശവാസികൾ നഗരവുമായി ബന്ധപ്പെടുന്നത്. പിഴലയിൽ ആറു ബോട്ട് ജെട്ടികൾ ആണ് ഉള്ളത് രണ്ടു എണ്ണം പാലിയം തുരുത്തും, രണ്ടു എണ്ണം പിഴലയുടെ വടക്ക് ഭാഗത്തും ബാക്കിയുള്ള രണ്ടു എണ്ണം പിഴല തെക്ക് ഭാഗത്തും. പിഴല നിന്നും കോതാടേക്കും, മൂലമ്പിള്ളിയിലേക്കും, വലിയ കടമക്കുടിയിലേക്കും ചേന്നൂർ -ചരിയം തുരുത്ത് ചങ്ങാട സർവീസുകൾ ലഭ്യമാണ്. കൂടാതെ പിഴലയിൽ നിന്ന് ചിറ്റൂർ ഫെറിയിലേക്കും, എറണാകുളത്തേയ്ക്കും, വരാപ്പുഴയിലെക്കും ഞാറക്കലിലേക്കും ബോട്ട് സർവീസ് ഉണ്ടായിരുന്നതാണ്.

---( അപൂർണം)



</doc>
<doc id="167983" url="https://ml.wikipedia.org/wiki?curid=167983" title="ഈയാക്കോമോ പുസ്സിനി">
ഈയാക്കോമോ പുസ്സിനി

ഇറ്റലിയിൽനിന്നുള്ള ഒരു ഓപ്പറ സംവിധായകനായിരുന്നു ഈയാക്കോമോ അന്റോണിയോ ഡൊമനിക്കോ മിഖേൽ സെകോൻഡോ മരിയാ പുസ്സിനി. ഇദ്ദേഹത്തിന്റെ ഓപ്പറകൾ ലോകപ്രശസ്തമാണ്. "La bohème", "Tosca", "Madama Butterfly", "Turandot", തുടങ്ങിയ ഓപ്പറകൾ അഭീക്ഷ്ണം പ്രദർശിപ്പിക്കുന്നവയിൽ ചിലതായിരുന്നു.

1858 ഡിസംബർ 22 -ന് ഇറ്റലിയിലെ തുസ്കാനിയിലാണ് ജനിച്ചത്. അഞ്ചുതലമുറകൾ സംഗീതപാരമ്പര്യമുള്ള കുടുബത്തിലാണ് ഇദ്ദേഹത്തിന്റെ ജനനം. അഛനായ ഡൊമനിക്കോ പുസ്സിനിയും സവിധായകനായിരുന്നു, എന്നാൽ പുസ്സിനിക്ക് അഞ്ച് വയസ്സുള്ളപ്പോൾ പിതാവ് മരണമടഞ്ഞു ശേഷം പഠനത്തിനായി അമ്മാവന്റെ അടുത്തേക്കു പോയി. 17 ആം വയസ്സിൽ പിസയിൽ ഒരു ഓപ്പറ കണ്ടതിനുശേഷം പ്രചോദിതമായി ഓപ്പറ സംവിധായകനാകാൻ തീരുമാനിക്കുകയായിരുന്നു. പിസയിൽ ഓപ്പറ കാണാൻ 30 കി.മീ നടന്നാണ് ഇദ്ദേഹം പോയത്.

തുടർച്ചയായ പുകവലി കാരണം ഇദ്ദേഹത്തിന് അർബുദം ഉണ്ടാകുകയും, തുടർചികിത്സയിലുള്ള ശസ്ത്രക്രിയയിൽ രക്തനഷ്ടം മൂലം 1924 നവംബർ 29 ന് ഹൃദയാഘാതം ഉണ്ടായി മരണപ്പെട്ടു.

വെർഡി രാഷ്ട്രീയത്തിൽ സജീവമായിരുന്നെങ്കിലും പുസ്സിനി അങ്ങനെയല്ലായിരുന്നു. ഇദ്ദേഹത്തിന്റെ ജീവചരിത്രകാരിയായ മേരി ജേൻ ഫിലിപ്സ് മാറ്റ്സ് റോമിലെ മന്ത്രിസഭാ നിയമനത്തിലോ മേയർ തിരഞ്ഞെറ്റുപ്പിലോ ഇദ്ദേഹം താല്പര്യം കാണിച്ചിരുന്നില്ല എന്നാണ്. ഇദ്ദേഹത്തിന് രാഷ്ട്രീയമുണ്ടായിരുന്നെങ്കിൽ അത് രാജഭരണത്തിന് അനുകൂലമായിരുന്നിരിക്കാം എന്ന് മറ്റൊരു ജീവചരിത്രകാരൻ പ്രസ്താവിക്കുന്നുണ്ട്. 

ഒന്നാം ലോകമഹായുദ്ധസമയത്ത് സ്വകാര്യജീവിതത്തിലും ഔദ്യോഗികജീവിതത്തിലും രാഷ്ട്രീയത്തോടുള്ള ഇദ്ദേഹത്തിന്റെ താല്പര്യമില്ലായ്മ പ്രശ്നങ്ങൾ സൃഷ്ടിച്ചിട്ടുണ്ട്. ടോസ്കാനിനിയുമായുള്ള ഇദ്ദേഹത്തിന്റെ സൗഹൃദം ഒരു രാഷ്ട്രീയ പ്രസ്താവന കാരണം തകരുകയുണ്ടായി. ജർമനിയിൽ നിന്ന് ഇറ്റലിക്ക് സഹായം സ്വീകരിക്കാവുന്നതാണ് എന്ന പ്രസ്താവനയായിരുന്നു ടോസ്കാനിനിയെ ചൊടിപ്പിച്ചത്. യുദ്ധത്തിനായുള്ള പ്രവർത്തനങ്ങളിൽ പരസ്യമായി പുസ്സിനി പങ്കെടുത്തിരുന്നില്ല. പക്ഷേ യുദ്ധബാധിതരെ ഇദ്ദേഹം സ്വകാര്യമായി സഹായിച്ചിരുന്നു.

മരിക്കുന്നതിനു മുൻപ് ഇദ്ദേഹം മുസോളിനിയുമായും ഇറ്റാലിയൻ ഫാസിസ്റ്റ് പാർട്ടിയുമായും ബന്ധം പുലർത്തിയിരുന്നു. ആവശ്യപ്പെടാതെ തന്നെ 1923-ൽ ഫാസിസ്റ്റ് പാർട്ടി പുസ്സിനിയെ ഒരു അംഗമാക്കുകയും അംഗത്വകാർഡ് അയച്ചുകൊടുക്കുകയും ചെയ്തു. ഇദ്ദേഹം യഥാർത്ഥത്തിൽ ഫാസിസ്റ്റ് പാർട്ടിയിൽ അംഗമായിരുന്നോ എന്നതിന് ഉറപ്പില്ല.



</doc>
<doc id="168014" url="https://ml.wikipedia.org/wiki?curid=168014" title="നിന്നിഷ്ടം എന്നിഷ്ടം">
നിന്നിഷ്ടം എന്നിഷ്ടം

പ്രിയദർശൻ തിരക്കഥ എഴുതി ആലപ്പി അഷറഫ്‌ സംവിധാനം ചെയ്ത് 1986-ൽ പുറത്തിറങ്ങിയ ഒരു മലയാളചലച്ചിത്രമാണ്‌ നിന്നിഷ്ടം എന്നിഷ്ടം. മോഹൻലാൽ, പ്രിയ എന്നിവരാണ് ഈ ചിത്രത്തിലെ പ്രധാന വേഷങ്ങൾ ചെയ്തിരിക്കുന്നത്. ചി­ത്രം വൻ­ഹി­റ്റാ­യി­ല്ലെ­ങ്കി­ലും ശ്ര­ദ്ധ നേ­ടി. ചി­ത്ര­ത്തി­ലെ പാ­ട്ടു­കൾ വള­രെ പ്ര­ശ­സ്‌­ത­ങ്ങ­ളാ­യി.


</doc>
<doc id="168027" url="https://ml.wikipedia.org/wiki?curid=168027" title="ഉദ്ബുദ്ധകേരളം">
ഉദ്ബുദ്ധകേരളം

വി.ടി. ഭട്ടതിരിപ്പാട് തുടങ്ങിയ മലയാള ദിനപ്പത്രമായിരുന്നു ഉദ്ബുദ്ധകേരളം. കാലഘട്ട പ്രതിസന്ധിയാൽ കാലഹരണപ്പെട്ട ദിനപ്പത്രങ്ങളിൽ ഒന്നാണിത്. കൊടുമുണ്ടയിൽ സ്ഥാപിച്ച കോളനിയിൽ നിന്നും ഉദ്ബുദ്ധകേരളം പ്രസിദ്ധീകരിച്ചിരുന്നത്. സാമൂഹ്യനീതിക്കുവേണ്ടിയുള്ള പോരാട്ടത്തിന്റെ സന്ദേശം ജനങ്ങളിലെത്തിക്കാനായി കാഞ്ഞൂർ നാരായണൻ ഭട്ടതിരിപ്പാടാണ്, വി.ടി.ഭട്ടതിരിപ്പാടിന്റെ സഹായത്തോടെ സ്വന്തം വസതി കേന്ദ്രീകരിച്ച് ഉദ്ബുദ്ധകേരളം എന്ന പത്രം ആറുമാസക്കാലം പ്രസിദ്ധീകരിച്ചിരുന്നത്.


</doc>
<doc id="168035" url="https://ml.wikipedia.org/wiki?curid=168035" title="ചിക്കൻ 65">
ചിക്കൻ 65

ദക്ഷിണേന്ത്യയിൽ വളരെ പ്രസിദ്ധമായ ഒരു ചിക്കൻ വിഭവമാണ് ചിക്കൻ 65. ചിക്കനെ നന്നായി വറുത്തെടുത്താണ് ഇത് തയ്യാറാക്കുന്നത്. ഇഞ്ചി, കായേൻ കുരുമുളക്, കടുക് തുടങ്ങിയവയാണ് സ്വാദിനായി ചേർക്കുന്നത്.

ചിക്കൻ 65 എന്നു തന്നെയാണ് ഈ വിഭവം സാർവ്വത്രികമായി അറിയപ്പെടുന്നതെങ്കിലും, പേരിന്റെ ഉത്ഭവത്തെ പറ്റി പല കഥകളും നിലവിലുണ്ട്. ഇവയിൽ ഏതാണ് ശരിയെന്നതിനെ കുറിച്ച് ആർക്കും നിശ്ചയമില്ല എന്നാണ് കരുതപ്പെടുന്നത്.


</doc>
<doc id="168051" url="https://ml.wikipedia.org/wiki?curid=168051" title="തുങ്കു അബ്ദുൽ റഹ്മാൻ">
തുങ്കു അബ്ദുൽ റഹ്മാൻ

മലേഷ്യയുടെ ആദ്യത്തെ പ്രധാനമന്ത്രിയായിരുന്നു തുങ്കു അബ്ദുൽ റഹ്മാൻ (ഇംഗ്ലീഷ്:Tunku Abdul Rahman Putra Al-Haj ibni Almarhum Sultan Abdul Hamid Halim Shah). 1903 ഫെബ്രുവരി 8-ന് കെഡാസുൽത്താനായ അബ്ദുൽ ഹമീദ് ഹലീംഷായുടെ ഏഴാമത്തെ പുത്രനായി ജനിച്ചു. തുങ്കു (രാജകുമാരൻ) എന്നത് ഇദ്ദേഹത്തിന്റെ സ്ഥാന പേരാണ്. ഇദ്ദേഹത്തിന്റെ മാതാവ് തായ്‌ലണ്ടുകാരി ആയിരുന്നു. മലയായിലും ഇംഗ്ലണ്ടിലും (1919-25) വിദ്യാഭ്യാസം നടത്തിയതിനു ശേഷം 1931-ൽ കെഡാ സിവിൽ സർവീസിൽ ഉദ്യോഗം സ്വീകരിച്ചു. ജപ്പാൻ കൈയേറ്റ കാലത്ത് (1941-45) അബ്ദുൽ റഹ്മാൻ കെഡായിൽ തന്നെ കഴിഞ്ഞു കൂടി. 1947-ൽ ഇദ്ദേഹം വീണ്ടും ഇംഗ്ലണ്ടിൽ പോയി നിയമ പഠനം തുടരുകയും 1949-ൽ ബാരിസ്റ്റർ പരീക്ഷ പാസ്സാവുകയും ചെയ്തു. തുടർന്ന് കെഡാസ്റ്റേറ്റിൽ ഡെപ്യൂട്ടി പബ്ളിക് പ്രോസിക്യൂട്ടർ ആയി നിയമിതനായ അബ്ദുൽ റഹ്മാൻ രണ്ടു കൊല്ലത്തിനുശേഷം രാഷ്ട്രീയ പ്രവർത്തനത്തിൽ ഏർപ്പെടാൻ വേണ്ടി ജോലി രാജിവച്ചു. "യുണൈറ്റഡ് മലേയ് നാഷണൽ ഓർഗനൈസേഷൻ" (UMNO) രൂപവത്കരണത്തിലും പ്രവർത്തനത്തിലും ഇദ്ദേഹം പ്രധാനമായ പങ്കു വഹിച്ചു. 1952-ൽ ആ സംഘടനയുടെ പ്രസിഡന്റായും മലയൻ ഫെഡറൽ ഭരണ നിർവഹണ സമിതിയിലും നിയമ സഭയിലും അംഗമായും ഇദ്ദേഹം തെരഞ്ഞെടുക്കപ്പെട്ടു.

1955-ൽ അബ്ദുൽ റഹ്മാൻ മലയൻ ഫെഡറേഷന്റെ പ്രധാനമന്ത്രിയായി. മലയയുടെ സ്വാതന്ത്ര്യ സമ്പാദനത്തിന് മലയൻ പാർട്ടികളുടെ ഏകീകരണം അത്യാവശ്യമാണെന്നു ബോധ്യംവന്ന ഇദ്ദേഹം സ്വന്തം പാർട്ടിക്കാരുടെ എതിർപ്പിനെ അവഗണിച്ചുകൊണ്ട്, 1961 - ൽ "മലയൻ ചൈനീസ് അസോസിയേഷനു"മായും 1955 - ൽ "മലയൻ ഇന്ത്യൻ കോൺഗ്രസ്സു"മായും യോജിപ്പുണ്ടാക്കി. അക്കൊല്ലം നടന്ന പൊതു തെരഞ്ഞെടുപ്പിൽ "അലയൻസ് പാർട്ടി" വിജയം കരസ്ഥമാക്കി. അബ്ദുൽ റഹ്മാൻ വീണ്ടും പ്രധാനമന്ത്രിയായി. 1956-ൽ അലയൻസ് പാർട്ടി ഇദ്ദേഹത്തിന്റെ നേതൃത്വത്തിൽ ബ്രിട്ടിഷ് ഗവൺമെന്റുമായി മലയൻ സ്വാതന്ത്ര്യത്തിനുവേണ്ടി കൂടിയാലോചന നടത്തി. മലയയ്ക്കു ഉടൻ തന്നെ സ്വയംഭരണം നൽകാനും 1957 ആഗസ്റ്റിൽ പൂർണ സ്വാതന്ത്ര്യമനുവദിക്കാനും ബ്രിട്ടിഷ് ഗവൺമെന്റ് സമ്മതിച്ചു. ഇദ്ദേഹത്തിന്റെ നേതൃത്വത്തിന്റെയും സംഘടനാ പാടവത്തിന്റെയും ഫലമായിട്ടാണ് മലയ സ്വതന്ത്രമായത്. 1957 ആഗസ്റ്റ് 31-ന് മലയ സ്വാതന്ത്ര്യം പ്രഖ്യാപിച്ചപ്പോൾ അബ്ദുൽ റഹ്മാൻ സ്വതന്ത്ര മലയയുടെ ആദ്യത്തെ പ്രധാനമന്ത്രിയായി. വിവിധ വർഗക്കാർ അധിവസിക്കുന്ന മലയയുടെ സ്വാതന്ത്ര്യം ഇത്രവേഗം കൈവന്നതും, സ്വതന്ത്ര മലയയ്ക്ക് പൊതുവിൽ സ്വീകാര്യമായ ഒരു ഭരണ ഘടന നിർമ്മിക്കാൻ സാധിച്ചതും ഇദ്ദേഹത്തിന്റെ നേതൃത്വവും വ്യക്തി മഹത്ത്വവും മൂലമാണ്.

1959 ആഗസ്റ്റ് 9-ലെ തെരഞ്ഞെടുപ്പുകളെ തുടർന്നു അബ്ദുൽ റഹ്മാൻ രണ്ടാം പ്രാവശ്യവും പ്രധാനമന്ത്രിയായി തെരഞ്ഞെടുക്കപ്പെട്ടു. വിവിധ വിദേശ സർവകലാശാലകൾ ഡോക്ടറേറ്റ് ബിരുദങ്ങൾ നൽകി ഇദ്ദേഹത്തെ ബഹുമാനിച്ചു. 1963 സെപ്റ്റംബറിൽ മലേഷ്യൻ ഫെഡറേഷൻ നിലവിൽ വന്നപ്പോൾ അതിന്റെ പ്രധാനമന്ത്രി ആയതും അബ്ദുൽ റഹ്മാൻ തന്നെയായിരുന്നു. 1964 ഏപ്രിലിലെ പാർലമെന്ററി തെരഞ്ഞെടുപ്പിലും വിജയിച്ച് മൂന്നാം പ്രാവശ്യവും ഇദ്ദേഹം പ്രധാനമന്ത്രിയായി. 1965 ആഗസ്റ്റിൽ സിംഗപ്പൂർ മലേഷ്യയിൽനിന്നു വിട്ടു പോകുന്ന അവസരത്തിൽ അബ്ദുൽ റഹ്മാൻ കാണിച്ച നയതന്ത്രജ്ഞതയുടെ ഫലമായി സിംഗപ്പൂർ ഇന്നും മലേഷ്യയുമായി ഉറ്റ ബന്ധത്തിൽ കഴിയുന്നു. 1966-ൽ ഇന്തോനേഷ്യയുമായി രക്തരൂഷിതമായൊരു സമരം ഉണ്ടാവുന്നത് ഒഴിവാക്കാനും അബ്ദുൽ റഹ്മാൻ മുൻകൈയെടുത്തു. 1969-ൽ നാലാം പ്രാവശ്യവും ഇദ്ദേഹം മലേഷ്യൻ പ്രധാനമന്ത്രിയായി; 1970 സെപ്റ്റംബറിൽ തത്സ്ഥാനം രാജിവച്ചു.

രാജ്യകാര്യങ്ങൾക്കു പുറമേ, സ്പോർട്സിൽ ഇദ്ദേഹം അതീവതത്പരനായിരുന്നു. മലായ് ഭാഷയിൽ സ്മരണീയനായ ഒരെഴുത്തുകാരനുമാണ് ഇദ്ദേഹം. മലയയെപ്പറ്റി അബ്ദുൽ റഹ്മാനെഴുതിയ മഹ്സൂരി എന്ന നാടകം പ്രസിദ്ധമാണ്. ഇദ്ദേഹത്തിന്റെ രാജാ ബെർസിങ് എന്ന നാടകം ചലച്ചിത്രമാക്കിയിട്ടുണ്ട്. ഇദ്ദേഹത്തിന് മാഗ്സെസെ അവാർഡ് (1970) ലഭിച്ചിരുന്നു. 1990 ഡിസംബർ 6-ന് അബ്ദുൽ റഹ്മാൻ തുങ്കു അന്തരിച്ചു.



</doc>
<doc id="168055" url="https://ml.wikipedia.org/wiki?curid=168055" title="ബജി">
ബജി

കടലമാവ് പുരട്ടി എണ്ണയിൽ പൊരിച്ചെടുക്കുന്ന ആഹാരപദാർഥങ്ങളെ പൊതുവേ പറയുന്ന പേരാണു് ബജ്ജി. 



</doc>
<doc id="168060" url="https://ml.wikipedia.org/wiki?curid=168060" title="ശോഭ">
ശോഭ

ഒരു മലയാളം, തമിഴ് ചലച്ചിത്ര അഭിനേത്രിയായിരുന്നു ശോഭ (23 സെപ്റ്റംബർ 1962 – 1 മേയ്1980). കെ.പി. മേനോന്റെയും അഭിനേത്രിയായിരുന്ന പ്രേമയുടെയും മകളായി 1962 സെപ്റ്റംബർ 23-ന് ജനിച്ചു. മഹാലക്ഷ്മി എന്നായിരുന്നു യഥാർത്ഥനാമം.

ജെ.പി. ചന്ദ്രഭാനു സംവിധാനം ചെയ്ത തട്ടുങ്കൾ തിറക്കപ്പടും() എന്ന തമിഴ് ചലച്ചിത്രത്തിലെ ബാലതാരമായിട്ടാണ് അഭിനയം തുടങ്ങിയത്. ബേബി മഹാലക്ഷ്മി എന്ന പേരിലാണ് ആദ്യ ചലച്ചിത്രത്തിൽ അഭിനയിച്ചത്. മലയാളത്തിൽ ഉദ്യോഗസ്ഥ എന്ന ചലച്ചിത്രത്തിലും ബാലതാരമായിട്ട് മഹാലക്ഷ്മി അഭിനയിച്ചിരുന്നു.

മുതിർന്നു കഴിഞ്ഞ് ചലച്ചിത്രങ്ങളിൽ അഭിനയിച്ചു കൊണ്ടിരുന്നപ്പോഴാണ് ശോഭ എന്ന പേര് സ്വീകരിച്ചത്. ഉത്രാടരാത്രി എന്ന മലയാളചലച്ചിത്രത്തിലാണ് ശോഭ ആദ്യമായി നായികയായി അഭിനയിച്ചത്. "പശി" എന്ന തമിഴ് ചലച്ചിത്രത്തിലെ അഭിനയത്തിന് 17-ആം വയസ്സിൽ മികച്ച നടിക്കുള്ള ദേശീയപുരസ്കാരം നേടി. ശാലിനി എന്റെ കൂട്ടുകാരി എന്ന സിനിമയിലെ അഭിനയത്തിലൂടെ ശോഭ കേരളത്തിലും ഏറെ പ്രേക്ഷകശ്രദ്ധ പിടിച്ചുപറ്റി.

സംവിധായകൻ ബാലു മഹേന്ദ്രയെയാണ് ശോഭ വിവാഹം ചെയ്തത്. അറിയപ്പെടാത്ത ചില കാരണങ്ങളാൽ 17-ആം വയസ്സിൽ 1980 മേയ് 1-ന് ശോഭ ആത്മഹത്യ ചെയ്തു. ശോഭയുടെ വിയോഗത്തിനിടയാക്കിയ സാഹചര്യത്തെ ആസ്പദമാക്കിയായിരുന്നു പ്രശസ്ത സംവിധായകൻ കെ.ജി. ജോർജ്ജ് തന്റെ ലേഖയുടെ മരണം ഒരു ഫ്ലാഷ്ബാക്ക് എന്ന സിനിമ എടുക്കാനിടയായതു് എന്നു് അദ്ദേഹം തന്നെ പറയുകയുണ്ടായി.



</doc>
<doc id="168069" url="https://ml.wikipedia.org/wiki?curid=168069" title="പട്ടിപ്പുന്ന">
പട്ടിപ്പുന്ന

ശ്യാലിത, വാഴപ്പുന്ന, നാഗമരം, കുടപ്പുന്ന, നെയ്‌തേക്ക് എന്നീ പേരുകളിൽ അറിയപ്പെടുന്ന പട്ടിപ്പുന്നയുടെ ശാസ്ത്രനാമം "ഡില്ലീനിയ പെന്റഗൈന (Dillenia pentagyna)" എന്നാണ്. കേരളത്തിലെ ഇലകൊഴിയും വനങ്ങളിലും, പശ്ചിമഘട്ടത്തിലെ ഈർപ്പ വനങ്ങളിലും 30-35 മീറ്റർ വരെ ഉയരത്തിൽ വളരുന്നു. ഏകാന്തരമായി വിന്യസിച്ചിരിക്കുന്ന ലഘുപത്രങ്ങൾക്ക് 30 സെ മി നീളവും 10 സെ മി വീതിയും ഉണ്ട്. ജനുവരി മുതൽ മാർച്ച് വരെ പൂക്കാലം. 2.5 സെ മി വ്യാസമുള്ള ദ്വിലിംഗങ്ങളായ മണമുള്ള മഞ്ഞ പൂക്കൾ കുലകളായി ഉണ്ടാകുന്നു. 

മേയ് - ജൂൺ മാസങ്ങളിൽ 2.5 സെ മി വ്യാസമുള്ള, മഞ്ഞ നിറമുള്ള കായ വിളയും. "മലമ്പുന്ന (Dillenia indica)" മഴക്കാലത്തിനു മുൻപ് പൂക്കുന്നു. ഒറ്റയായി ഉണ്ടാകുന്ന മണമുള്ള പുഷ്പങ്ങൾക്ക് വെള്ളനിറമാണ്. മഴക്കാലം കഴിയുമ്പോഴേക്ക് 5-8 സെ മി വ്യാസമുള്ള കായ വിളയുന്നു. പ്ലാസ്റ്റിക്‌ കൂടുകൾ വരുന്നതിനു മുൻപ്‌ കേരളത്തിലെ നാട്ടിൻപുറങ്ങളിൽ മൽസ്യം പൊതിഞ്ഞുകൊടുക്കാൻ ഈ മരത്തിന്റെ ഇലകൾ വ്യാപകമായി ഉപയോഗിച്ചിരുന്നു. കായ മാനുകളുടെ ഇഷ്ടഭോജ്യമാണ്‌. ഉണങ്ങിയ ഇല ആനക്കൊമ്പ്‌ പോളിഷ്‌ ചെയ്യാൻ ഉപയോഗിക്കാറുണ്ട്‌. ഇല പച്ചിലവളമായും കൊള്ളാം. പട്ടിപ്പുന്നയോട് നല്ല സാദൃശ്യമുള്ള മറ്റൊരു മരമാണ് മലമ്പുന്ന



</doc>
<doc id="168089" url="https://ml.wikipedia.org/wiki?curid=168089" title="അമ്മ (ചലച്ചിത്രം)">
അമ്മ (ചലച്ചിത്രം)

1952-ൽ പുറത്തിറങ്ങിയ ഒരു മലയാളചലച്ചിത്രമാണ് അമ്മ. നാഗവള്ളി ആർ.എസ്. കുറുപ്പ് രചിച്ച ഈ ചിത്രം കെ.എം. വെമ്പു സംവിധാനം ചെയ്തിരിക്കുന്നു. ലളിത, ബി.എസ്. സരോജ, ആറന്മുള പൊന്നമ്മ, തിക്കുറിശ്ശി, എം.എൻ. നമ്പ്യാർ, ടി.എസ്. ദൊരൈരാജ്, പി.എം. ദേവൻ, ഗോപാലൻ നായർ, ടി.എസ്. മുത്തയ്യ, ശർമ്മ എന്നിവരാണ് ചിത്രത്തിലെ കഥാപാത്രങ്ങളെ അവതരിപ്പിച്ചിരിക്കുന്നത്.



</doc>
<doc id="168096" url="https://ml.wikipedia.org/wiki?curid=168096" title="സ്ത്രീ (ചലച്ചിത്രം)">
സ്ത്രീ (ചലച്ചിത്രം)

1950-ൽ പുറത്തിറങ്ങിയ ഒരു മലയാളചലച്ചിത്രമാണ് സ്ത്രീ. തിക്കുറിശ്ശി സുകുമാരൻ നായർ രചിച്ച ഈ ചിത്രം ആർ. വേലപ്പൻ നായർ സംവിധാനം ചെയ്തിരിക്കുന്നു.



</doc>
<doc id="168101" url="https://ml.wikipedia.org/wiki?curid=168101" title="മരുമകൾ (ചലച്ചിത്രം)">
മരുമകൾ (ചലച്ചിത്രം)

പ്രേംനസീർ ആദ്യമായി അഭിനയിച്ച മലയാളചലച്ചിത്രമാണ് മരുമകൾ. 1952-ൽ പുറത്തിറങ്ങിയ ഈ ചിത്രം എം.കെ. ചാരി സംവിധാനം ചെയ്തിരിക്കുന്നു. എം.പി. പ്രൊഡക്ഷൻസിന്റെ ബാനറിൽ പോൾ കല്ലുങ്കലാണ് ചിത്രം നിർമ്മിച്ചിരിക്കുന്നത്. പ്രേംനസീർ മുഖ്യകഥാപാത്രത്തെ അവതരിപ്പിച്ച ചിത്രത്തിൽ കെടാമംഗലം സദാനന്ദൻ, ടി.എസ്. മുത്തയ്യ, എസ്.ജെ. ദേവ്, നെയ്യാറ്റിൻകര കോമളം, രേവതി, അമ്മിണി, എസ്.വി. സുശീല, വിജയലക്ഷ്മി, ദുർഗ്ഗ വർമ്മ എന്നിവർ മറ്റു കഥാപാത്രങ്ങളെ അവതരിപ്പിച്ചിരിക്കുന്നു.

പ്രേംനസീർ ഈ ചിത്രത്തിൽ അഭിനയിക്കുമ്പോൾ അബ്ദുൾ ഖാദർ എന്ന യഥാർഥ നാമമാണ് നിലനിന്നിരുന്നത്. അദ്ദേഹത്തിന്റെ രണ്ടാമതു ചിത്രമായ വിശപ്പിന്റെ വിളി എന്ന ചിത്രത്തോടു കൂടിയാണ് പ്രേംനസീർ എന്ന നാമം തിക്കുറിശ്ശിയിൽ നിന്നും സ്വീകരിച്ചത്. ആലപ്പുഴ കോസ്റ്റൽ ടാക്കീസിൽ നിന്നുമാണ് പ്രേംനസീർ ഈ ചിത്രം വീക്ഷിച്ചത്.


</doc>
<doc id="168112" url="https://ml.wikipedia.org/wiki?curid=168112" title="ഹിമസാഗർ എക്സ്പ്രസ്സ്">
ഹിമസാഗർ എക്സ്പ്രസ്സ്

ഇന്ത്യൻ റെയിൽവേയുടെ കന്യാകുമാരി റെയിൽവേ സ്റ്റേഷൻ, ശ്രീമാതാ വൈഷ്ണോദേവീ കത്ര സ്റ്റേഷൻ എന്നീ റെയിൽവേ സ്റ്റേഷനുകളെ ബന്ധിപ്പിക്കുന്ന പ്രതിവാര എക്സ്പ്രസ്സ് തീവണ്ടിയാണ്‌ ഹിമസാഗർ എക്സ്പ്രസ്. ഇന്ത്യയിലെ ഏറ്റവും കൂടുതൽ ദൂരം യാത്രചെയ്യുന്ന രണ്ടാമത്തെ ട്രയിനാണ് ഹിമസാഗർ എക്സ്പ്രസ്സ്. ഏറ്റവും കൂടുതൽ സംസ്ഥാനങ്ങളിലൂടെ കടന്നു പോകുന്നതിൽ ഈ തീവണ്ടി രണ്ടാം സ്ഥാനത്താണ്. ഏകദേശം 3715 കിലോമീറ്റർ ദൂരം സഞ്ചരിക്കുന്ന ഈ തീവണ്ടി 11 സംസ്ഥാനങ്ങളിലൂടെ കടന്നു പോകുന്നു. കന്യാകുമാരിയിൽ നിന്നും ശ്രീമാതാ വൈഷ്ണോദേവീ കത്രയിലേക്ക് (നമ്പർ 16317) 71 മണിക്കൂർ, 10 മിനിട്ടും, ശ്രീമാതാ വൈഷ്ണോദേവീ കത്രയിൽ നിന്നും കന്യാകുമാരിയിലേക്ക് (നമ്പർ 16318) 70 മണിക്കൂർ 15 മിനിട്ടുമാണ് യാത്രാസമയം. തിരുവനന്തപുരം, ജമ്മുതാവി വഴിയാണ് യാത്ര. 

തമിഴ്നാട് -- കേരളം -- ആന്ധ്രാപ്രദേശ് -- മഹാരാഷ്ട്ര -- മദ്ധ്യപ്രദേശ് -- ഉത്തർപ്രദേശ് -- രാജസ്ഥാൻ -- ഹരിയാന -- ഡൽഹി -- പഞ്ചാബ് -- ജമ്മു കാശ്മീർ


</doc>
<doc id="168115" url="https://ml.wikipedia.org/wiki?curid=168115" title="കേരള ഫെഡറേഷൻ ഓഫ് ദി ബ്ലൈന്റ്">
കേരള ഫെഡറേഷൻ ഓഫ് ദി ബ്ലൈന്റ്

കേരളത്തിലെ കാഴ്ചയില്ലാത്തവർക്കായുള്ള സംഘടനയാണ് കേരള ഫെഡറേഷൻ ഓഫ് ദി ബ്ലൈന്റ് (കെ.എഫ്.ബി.). അന്ധരുടെ ക്ഷേമത്തിനായി അന്ധരുടെ നേതൃത്വത്തിൽ സംഘടിപ്പിച്ചിട്ടുള്ളതാണ് ഈ സംഘടന. 1967 സെപ്റ്റംബർ 11 ന് സ്ഥാപിച്ച ഈ സംഘടനയുടെ ആസ്ഥാനം തിരുവനന്തപുരമാണ്. കേന്ദ്ര സംസ്ഥാന സർക്കാരുകളുടെ അംഗീകാരവും നിരവധി അവാർഡുകളും കെ എഫ് ബി ക്ക് ഇതിനകം ലഭിച്ചിട്ടുണ്ട്. കേരള സംസ്ഥാന വികലാംഗക്ഷേമ കോർപ്പറേഷൻ ആദ്യമായി 2007-ൽ ഏർപ്പെടുത്തിയ ഏറ്റവും മികച്ച എൻ ജി ഒ യ്ക്കുള്ള അവാർഡ് ലഭിച്ചത് കെ എഫ് ബി യ്ക്കാണ്. ഇപ്പോൾ 5000 അംഗങ്ങൾ ഉണ്ട്. 
കെ.എഫ്.ബി.യുടെ നേതൃത്വത്തിൽ സംസ്ഥാനത്തെ വിവിധ ജില്ലകളിൽ അന്ധവിദ്യാലയങ്ങൾ, പുനരധിവാസകേന്ദ്രങ്ങൾ, തൊഴിൽ പരിശീലനകേന്ദ്രങ്ങൾ, അനാഥരായ കാഴ്ചയില്ലാത്തവരെ സംരക്ഷിക്കുന്ന അഗതിമന്ദിരം എന്നിവയും തിരുവനന്തപുരത്ത് സ്ഥിതിചെയ്യുന്ന ഹെഡ് ഓഫീസിനോടനുബന്ധിച്ച് ഓഢിയോ ലൈബ്രറി, കംമ്പ്യൂട്ടർ പരിശീലനകേന്ദ്രം, ബ്രെയിൽ പുസ്തക ലൈബ്രറി, ബ്രെയിൽ പ്രസ്സ് എന്നിവയും പ്രവർത്തിചുവരുന്നു. കൂടാതെ സൗജന്യ നേത്രപരിശോധന ക്യാമ്പുകളും, നേത്രദാനം പ്രോൽസാഹിപ്പിക്കുന്നതിനുള്ള പ്രവർത്തനങ്ങളും ഫെഡറേഷന്റെ നേതൃത്വത്തിൽ നടത്തിവരുന്നു.
കേരള ഫെഡറേഷൻ ഓഫ് ദി ബ്ലൈന്റ് ഇപ്പോഴത്തെ സെക്രട്ടറി : ടി. എൻ. മുരളീധരൻ (2016)


</doc>
<doc id="168121" url="https://ml.wikipedia.org/wiki?curid=168121" title="ബേസിൽ ഡി ഒലിവേര">
ബേസിൽ ഡി ഒലിവേര

ദക്ഷിണാഫ്രിക്കൻ വംശജനായ മുൻ ഇംഗ്ലീഷ് ക്രിക്കറ്റ്താരം ആണ് ബേസിൽ ഡി ഒലിവേര. 4 ഒക്ടോബർ 1931- ൽ കേപ്ടൗണിൽ ജനിച്ചു . 2011 നവംബർ 19-നു് പ്രായാധിക്യത്താൽ മരണപ്പെട്ടു.



</doc>
<doc id="168122" url="https://ml.wikipedia.org/wiki?curid=168122" title="മതവിചാരണകൾ">
മതവിചാരണകൾ

മതവിചാരണകൾ ( Inquisition) കത്തോലിക്കാ സഭയിലുടലെടുത്ത അംഗീകൃതമല്ലാത്ത ചിന്താധാരകൾക്കും നിർവചനങ്ങൾക്കും (Heresies) "ദൈവദൂഷണങ്ങൾക്കുമെതിരെ" (Blasphemies) സഭ വ്യവസ്ഥാപിച്ച വിചാരണ നടപടികളെയാണ് മതവിചാരണകൾ അല്ലെങ്കിൽ Inquisition എന്നു പറയുന്നത്. സഭയുടെ നിയമങ്ങൾക്കെതിരെയും, സഭയുടെ ഭൗതികവും അത്മീയവുമായ നിലപാടുകൾക്കെതിരെ നിന്നവരെയും, വിശുദ്ധ ഗ്രന്ഥങ്ങളും മറ്റും നിർവചിക്കുന്നതിൽ സഭയുടെ നിലപാടുകളിൽ നിന്നും വ്യതിചലിച്ചവരെയും ഇങ്ങനെയുള്ള മതവിചാരണകൾക്ക് വിധേയമാക്കി. 12 -ആം നൂറ്റാണ്ടിനു മുൻപും സഭ ഇങ്ങനെയുള്ള മത-കുറ്റവിചാരണകൾ നടത്തി പലരേയും സഭയിൽ നിന്നും പുറത്താക്കുകയും ജയിൽ വാസം മുതലായ ശിക്ഷകൾ നൽകിപ്പോരുകയും ചെയ്തിരുന്നു. പക്ഷേ, അന്ന് കുറ്റസമ്മതം നടത്തിക്കുന്നതിനായി പീഡനമുറകളൂം വധശിക്ഷയും അപൂർവമായേ ഉപയോഗിച്ചിരുള്ളൂ. 12 -ആം നൂറ്റാണ്ടിൽ കത്താറുകൾ എന്ന വിമത വിഭാഗം യൂറോപ്പിന്റെ വിവിധ ഭാഗങ്ങളിൽ രൂപം കൊണ്ടപ്പോൾ, അത് സഭയ്ക്കൊരു ഭീഷണിയായപ്പോൾ ആ പ്രസ്ഥാനത്തെ ഉന്മൂലനം ചെയ്യുവാൻ സഭാധികാരികൾ തീരുമാനിച്ചു. അതിന്റെ ഭാഗമായാണ് Inquisition എന്ന മതവിചാരണകൾ വ്യവസ്ഥാപിതമായത്. ഇങ്ങനെയുള്ള ആദ്ധ്യത്തെ മതവിചാരണ 1184 -ൽ തെക്കൻ ഫ്രാൻസിലെ ലാങുഡോക്ക് (Languedoc) എന്ന സ്ഥലത്തു വെച്ചാണ് നടന്നത്.


</doc>
<doc id="168126" url="https://ml.wikipedia.org/wiki?curid=168126" title="അയ്ൻ റാൻഡ്">
അയ്ൻ റാൻഡ്

അയ്ൻ റാൻഡ് പ്രശസ്ത റഷ്യൻ-അമേരിക്കൻ നോവലിസ്റ്റും ചിന്തകയും തിരക്കധാ രചയിതാവുമാണ്. അറ്റ്ലസ് ഷ്രഗ്ഗ്ഡ്, ഫൗണ്ടൻ ഹെഡ് എന്നിവ അവരുടെ ഏറേ പ്രശസ്തമായ നോവലുകളാണ്. ഒബ്ജക്റ്റിവിസം എന്നൊരു തത്ത്വചിന്താ പ്രസ്താനത്തിനും അവർ രൂപം നൽകുകയുണ്ടായി. 1905-ൽ റഷ്യയിൽ ജനിച്ച റാൻഡ് 1926-ൽ അമേരിക്കയിലേക്ക് കുടിയേറുകയായിരുന്നു.


</doc>
<doc id="168128" url="https://ml.wikipedia.org/wiki?curid=168128" title="പൗരത്വം">
പൗരത്വം

ഒരു വ്യക്തിയ്ക്ക് ഏതെങ്കിലും ഒരു രാജ്യത്തോ രാജ്യങ്ങളുടെ കൂട്ടായ്മയിലോ ജോലി ചെയ്യാനും രാഷ്ട്രീയ കാര്യങ്ങളിൽ ഇടപെടാനുമുള്ള അവകാശമാണ് പൗരത്വം എന്ന വാക്കുകൊണ്ട് വിവക്ഷിക്കുന്നത്. 
ദേശീയത (Nationality) പൗരത്വം (citizenship) എന്ന വാക്കിനു പകരമായി ഉപയോഗിക്കാറുണ്ട്. ദേശീയതയുടെ കൃത്യമായ അർത്ഥം ഏതെങ്കിലും മതപരമോ സാംസ്കാരികമോ ഭാഷാപരമോ ആയ വിഭാഗത്തിലെ അംഗത്വം എന്നാണത്രേ. 

പൗരത്വം നിർണ്ണയിക്കുന്ന ഘടകങ്ങൾ പലതാണ്. 



</doc>
<doc id="168139" url="https://ml.wikipedia.org/wiki?curid=168139" title="കാഞ്ചന">
കാഞ്ചന

1952-ൽ പുറത്തിറങ്ങിയ ഒരു മലയാള മൊഴിമാറ്റചലച്ചിത്രമാണ് കാഞ്ചന. കാഞ്ചന എന്ന പേരിൽ തെലുങ്കിൽ നിർമ്മിച്ച ചിത്രമാണ് മലയാളം, തമിഴ് ഭാഷകളിലേക്ക് അതേപേരിൽ തന്നെ മൊഴിമാറ്റം ചെയ്തിരിക്കുന്നത്. പക്ഷിരാജ് സ്റ്റുഡിയോയുടെ കീഴിൽ എസ്.എം. ശ്രീരാമലുവാണ് ചിത്രം നിർമ്മിച്ചിരിക്കുന്നത്. "കാഞ്ചനയിൻ കനവ്" എന്ന പേരിൽ തമിഴിൽ ത്രിപുരസുന്ദരി രചിച്ച നോവലിനെ ആസ്പദമാക്കിയാണ് ഈ ചിത്രം നിർമ്മിക്കപ്പെട്ടത്.


അഭയദേവ് രചിച്ച ഗാനങ്ങൾക്ക് സംഗീതം നൽകിയിരിക്കുന്നത് എസ്.എം. സുബ്ബയ്യ നായിഡുവാണ്.



</doc>
<doc id="168143" url="https://ml.wikipedia.org/wiki?curid=168143" title="നവയുഗ് എക്സ്പ്രസ്സ്">
നവയുഗ് എക്സ്പ്രസ്സ്

ഇന്ത്യൻ റെയിൽവേയുടെ മംഗലാപുരം റെയിൽവേ സ്റ്റേഷൻ, ശ്രീമാതാ വൈഷ്ണോദേവീ കത്ര റെയിൽ‌വേ സ്റ്റേഷൻ എന്നീ സ്റ്റേഷനുകളെ ബന്ധിപ്പിക്കുന്ന പ്രതിവാര എക്സ്പ്രസ്സ് തീവണ്ടിയാണ്‌ നവയുഗ് എക്സ്പ്രസ്. ഇന്ത്യയിൽ ഏറ്റവും കൂടുതൽ സംസ്ഥാനങ്ങളിലൂടെ കടന്നു പോകുന്ന തീവണ്ടിയാണ് നവയുഗ്. ഭാരതത്തിലെ 12 സംസ്ഥാനങ്ങളിലൂടെ കടന്നു പോകുന്ന തീവണ്ടി ഈ യാത്രയിൽ ഏകദേശം 3609 കിലോമീറ്റർ യാത്രചെയ്ത് ദീർഘദൂരം ഓടുന്ന യാത്രാവണ്ടികളിൽ മൂന്നാം സ്ഥാനം അലങ്കരിക്കുന്നു. മംഗലാപുരത്തു നിന്നും യാത്രതിരിച്ച് കേരളത്തിലെ ഉത്തരഭാഗം വഴി തമിഴ്നാട്ടിലൂടെ, ആന്ധാപ്രദേശ്, മഹാരാഷ്ട്ര, മദ്ധ്യപ്രദേശ്, ഉത്തരപ്രദേശ്, രാജസ്ഥാൻ, ഹരിയാന, ഡൽഹി, പഞ്ചാബ്, ജമ്മുകാശ്മീർ എന്നീ സംസ്ഥാനങ്ങളിലൂടെ യാത്രചെയ്ത് ശ്രീമാതാ വൈഷ്ണോദേവീ കത്രയിൽ എത്തിച്ചേരുന്നു. മംഗലാപുരത്തുനിന്നും (നമ്പർ 16687) 68 മണിക്കൂർ, 05 മിന്നിട്ടും, ശ്രീമാതാ വൈഷ്ണോദേവീ കത്രയിൽ നിന്നും തിരിച്ച് മംഗലാപുരത്തേക്ക് (നമ്പർ 16688) 66 മണിക്കൂർ 30 മിനിട്ടുമാണ് നവയുഗിന്റെ യാത്രാസമയം.

കർണ്ണാടക -- കേരളം -- തമിഴ്നാട് -- ആന്ധ്രാപ്രദേശ് -- മഹാരാഷ്ട്ര -- മദ്ധ്യപ്രദേശ് -- ഉത്തർപ്രദേശ് -- രാജസ്ഥാൻ -- ഹരിയാന -- ഡൽഹി -- പഞ്ചാബ് -- ജമ്മു കാശ്മീർ


</doc>
<doc id="168145" url="https://ml.wikipedia.org/wiki?curid=168145" title="നല്ല തങ്ക">
നല്ല തങ്ക

ഉദയാ സ്റ്റുഡിയോ നിർമ്മിച്ച രണ്ടാമതു ചലച്ചിത്രമാണ് 1950-ൽ പുറത്തിറങ്ങിയ നല്ല തങ്ക. കുഞ്ചാക്കോയും കെ.വി. കോശിയും ചേർന്നു നിർമ്മിച്ച ഈ ചിത്രം സംവിധാനം ചെയ്തിരിക്കുന്നത് പി.വി. കൃഷ്ണയ്യരാണ്. അഗസ്റ്റിൻ ജോസഫ്, വൈക്കം മണി, മിസ്സ് കുമാരി, മിസ്സ് ഓമന, എസ്.പി. പിള്ള എന്നിവരാണ് ചിത്രത്തിലെ അഭിനേതാക്കൾ. സംഗീതസംവിധാനം വി. ദക്ഷിണാമൂർത്തിയും ചിത്രത്തിന്റെ ഛായാഗ്രഹണം പി.കെ. മാധവൻ നായരും നിർവഹിച്ചിരിക്കുന്നു. "നല്ല തങ്കൾ" എന്ന തമിഴ് ഐതിഹ്യത്തെ ആസ്പദമാക്കി മുതുകുളം രാഘവൻ പിള്ളയാണ് ചിത്രത്തിന്റെ രചനയും സംഭാഷണവും ഒരുക്കിയിരിക്കുന്നത്. മിസ് കുമാരിയാണ് കേന്ദ്രകഥാപാത്രത്തെ അവതരിപ്പിച്ചിരിക്കുന്നത്. ഗായകനും നടനുമായ അഗസ്റ്റിൻ ജോസഫും വൈക്കം മണിയും മറ്റു പ്രധാനകഥാപാത്രങ്ങളെ അവതരിപ്പിക്കുന്നു.



</doc>
<doc id="168150" url="https://ml.wikipedia.org/wiki?curid=168150" title="മിസ് കുമാരി">
മിസ് കുമാരി

ഒരു ആദ്യകാല മലയാളചലച്ചിത്ര അഭിനേത്രിയായിരുന്നു മിസ് കുമാരി. 1940 മുതൽ 1960 വരെയായിരുന്നു മലയാളചലച്ചിത്രവേദിയിൽ ഇവർ സജീവമായി പ്രവർത്തിച്ചിരുന്നത്. കോട്ടയം ജില്ലയിലെ ഭരണങ്ങാനത്ത് 1932 ജൂൺ 1-ന് ജനിച്ച മിസ് കുമാരിയുടെ യഥാർത്ഥനാമം ത്രേസ്യാമ്മ തോമസ് എന്നായിരുന്നു. ഉദയാ സ്റ്റുഡിയോ ആദ്യമായി നിർമ്മിച്ച് 1949-ൽ പുറത്തിറങ്ങിയ "വെള്ളിനക്ഷത്രം" എന്ന ചിത്രത്തിലൂടെയാണ് മിസ് കുമാരി മലയാളചലച്ചിത്രരംഗത്തേക്ക് പ്രവേശിക്കുന്നത്. 1950-ൽ പ്രദർശിപ്പിക്കപ്പെട്ട "നല്ല തങ്ക" എന്ന ചിത്രത്തിലെ കഥാപാത്രത്തിലൂടെ ഇവർ കൂടുതൽ ശ്രദ്ധിക്കപ്പെട്ടു.

1954-ൽ സത്യൻ നായകനായി പുറത്തിറങ്ങിയ "നീലക്കുയിൽ" എന്ന ചിത്രത്തിലൂടെ മിസ് കുമാരി ശ്രദ്ധേയ താരമായി മാറി. 50-ലധികം ചിത്രങ്ങളിൽ ഇവർ അഭിനയിച്ചിട്ടുണ്ട്. 1969 ജൂൺ 9-ന് 37-ആം വയസ്സിൽ അന്തരിച്ചു.

മിസ്കുമാരി മൂന്നു് ആണ്മക്കൾക്കു് ജന്മം നൽകി: ജോണി തളിയത്ത്, തോമസ് തളിയത്ത്, ബാബു തളിയത്ത്. കേംബ്രിഡ്ജ് സർവ്വകലാശാലയിൽ മൗലികതത്വശാസ്ത്രത്തിൽ പോസ്റ്റ് ഡോക്ടൊറൽ പ്രൊഫസ്സറാണു് ബാബു തളിയത്തു്. തിരുവനന്തപുരം എഞ്ചിനീയറിങ്ങ് കോളേജിൽ നിന്നും സിവിൽ എഞ്ചിനീയറിങ്ങിൽ ബിരുദമെടുത്തതിനുശേഷം അദ്ദേഹം ജവഹർലാൽ നെഹ്രു സർവ്വകലാശാലയിൽനിന്നും ജെർമ്മൻ സാഹിത്യത്തിലും തുടർന്നു് ജെർമ്മനിയിലെ ഫ്രെയ്ബർഗ് സർവ്വകലാശാലയിൽ നിന്നും ജർമ്മൻ ഭാഷയിലും തത്ത്വചിന്തയിലും ഡോക്ടറേറ്റുകളും കരസ്ഥമാക്കി. അടിസ്ഥാനശാസ്ത്രത്തിന്റെ ചരിത്രം, തത്ത്വശാസ്ത്രം എന്നീ രംഗങ്ങളിൽ ലോകത്തിലെ അറിയപ്പെടുന്ന ഒരു പ്രതിഭയാണു് ബാബു. കൂടാതെ, ഭാഷാശാസ്ത്രം, ചലച്ചിത്രം എന്നീ രംഗങ്ങളിലും അദ്ദേഹത്തിന്റേതായി ഗണ്യമായ സംഭാവനകളുണ്ടു്.


</doc>
<doc id="168153" url="https://ml.wikipedia.org/wiki?curid=168153" title="ഒരുപിടി വറ്റ്">
ഒരുപിടി വറ്റ്

കെ. പി. എ. സി യുടെ ഒരു സാമൂഹിക നാടകമാണ് ഒരുപിടി വറ്റ്. യു.എ. ഖാദർ ആണു് നാടകത്തിന്റെ രചയിതാവു്. സംഗമം തിയേറ്റേഴ്സും ഈ നാടകം അവതരിപ്പിച്ചിട്ടുണ്ട്. 



</doc>
<doc id="168161" url="https://ml.wikipedia.org/wiki?curid=168161" title="അറ്റ്‌ലാന്റ (സ്കൂട്ടർ)">
അറ്റ്‌ലാന്റ (സ്കൂട്ടർ)

ആദ്യത്തെ ഇന്ത്യൻ നിർമ്മിതമായ സ്‌കൂട്ടർ ആണ് അറ്റ്‌ലാന്റ. കൊല്ലം ചാത്തന്നൂർ സ്വദേശിയായ പി.എസ്. തങ്കപ്പൻ, കേരള വ്യവസായ വകുപ്പിലെ ജോയിന്റ് ഡയറക്ടറായിരുന്ന എൻ.എച്ച്. രാജ്കുമാർ എന്നിവരുടെ ശ്രമഫലമായി 1961-ലാണ് ഈ സ്കൂട്ടർ പുറത്തിറക്കിയത്. 1500 രൂപയായിരുന്നു ഇതിന്റെ വില. ലിറ്ററിന് 30 കിലോമീറ്ററായിരുന്നു മൈലേജ്.


</doc>
<doc id="168173" url="https://ml.wikipedia.org/wiki?curid=168173" title="സഹകരണസംഘം">
സഹകരണസംഘം

ഒരു സംഘം വ്യക്തികളുടെ ഉടമസ്ഥതയിൽ അവർ തന്നെ നടത്തുന്ന വ്യവസായസംരംഭമാണ് സഹകരണസംഘം. സംഘാംഗങ്ങളുടെ പൊതുനേട്ടമാണ്‌ സഹകരണസംഘങ്ങളുടെ ലക്ഷ്യം. മറ്റു ബിസിനസ്സ് സംഘടനകളിൽനിന്നും മൗലികമായിത്തന്നെ വ്യത്യസ്തമായവയാണ് സഹകരണ സംഘങ്ങൾ. ലാഭമുണ്ടാക്കുക എന്നതിനേക്കാൾ സേവനമനുഷ്ഠിക്കുക എന്നതാണ് അവയുടെ അടിസ്ഥാന ലക്ഷ്യം. പരസ്പരം സഹായിക്കുക എന്ന പരമതത്വത്തിനനുസൃതമായിട്ടാണവ പ്രവർത്തിക്കുന്നത്.
കേന്ദ്ര സഹകരണ നിയമപ്രകാരം, പൊതുവായ ബന്ധമുള്ള പത്തുപേരെങ്കിലും ഉണ്ടെങ്കിലേ ഒരു സഹകരണസംഘം രൂപീകരിക്കാനാവൂ. ഒരേ പ്രദേശത്തുള്ളവർ, ഒരേ വർഗ്ഗക്കാർ, ഒരേ തൊഴിൽ ചെയ്യുന്നവർ, പൊതുവായ സാമ്പത്തികാവശ്യങ്ങളുള്ളവർ, എന്നിങ്ങനെയുള്ള ഏതെങ്കിലും പൊതു ബന്ധത്താൽ പരസ്പരം കൂട്ടിയിണക്കപ്പെട്ടവരായിരിക്കും ഇവർ. ഇത്തരത്തിൽ മുന്നോട്ടുവരുന്ന പത്തു പേരെ പ്രമോട്ടർമാർ എന്നു വിളിക്കുന്നു .ഇവർ സഹകരണസംഘം രജിസ്ട്രാർക്ക് ഒരുമിച്ച് ഒരപേക്ഷ സമർപ്പിക്കണം. അപേക്ഷയിൽ താഴെ പറയുന്ന വിവരങ്ങൾ ഉണ്ടായിരിക്കണം:

സംഘത്തിനുവേണ്ടി തയ്യാറാക്കിയ നിയമാവലിയുടെ രണ്ടു കോപ്പി അപേക്ഷയോടൊപ്പം സമർപ്പിക്കണം .രജിസ്ട്രാർ അതെല്ലാം സൂക്ഷ്മപരിശോധനയ്ക്കു വിധേയമാക്കിയ ശേഷം രജിസ്ട്രേഷൻ സർട്ടിഫിക്കറ്റ് നൽകും .ഇത്രയുമായാൽ സംഘത്തിൽ പുതിയ അംഗങ്ങൾക്കു പ്രവേശനം നൽകാവുന്നതാണ്.



</doc>
<doc id="168181" url="https://ml.wikipedia.org/wiki?curid=168181" title="സ്തോത്രം">
സ്തോത്രം

സ്തോത്ര എന്ന സംസ്കൃത വാക്കിൽനിന്നും ഉദ്ഭവിച്ച വാക്കാണ്‌ സ്തോത്രം .

ഒരു സ്തോത്ര പ്രാർഥനയോ വിവരണമോ സംഭാഷണമോ ആകാം, പക്ഷേ എപ്പോഴും കാവ്യ ഘടനയുള്ളതാണ്. ഉദാഹരണമായി ഒരു ദൈവത്തിനു സ്തുതിയും വ്യക്തിപരമായ ഭക്തിയും അല്ലെങ്കിൽ ഉൾക്കൊണ്ടിരിക്കുന്ന ആത്മീയ-തത്ത്വചിന്ത ഉപദേശങ്ങളുള്ള കവിതകളും പ്രകടിപ്പിക്കുന്ന ലളിത കവിതയായിരിക്കാം.


</doc>
<doc id="168186" url="https://ml.wikipedia.org/wiki?curid=168186" title="സ്മൈലോഡോൺ">
സ്മൈലോഡോൺ

പ്ലീസ്റ്റോസീൻ കാലഘട്ടത്തിൽ ജീവിച്ചിരുന്ന ഒരു വാൾപല്ലൻ പൂച്ചയാണ് സ്മൈലോഡോൺ. വടക്കെ അമേരിക്കയിലും തെക്കേ അമേരിക്കയിലും ആണ് ഇവ വസിച്ചിരുന്നത് , ഇവ അവിടെ മാത്രം കണ്ടിരുന്ന തദേശീയമായിട്ടുള്ള ഇനം ആയിരുന്നു . മാർജ്ജാര വംശത്തിലെ †മച്ചിരോടോന്റിനെ എന്ന ഉപകുടുംബത്തിൽ ആണ് ഇവ പെടുക . അനവധി ജാതി ഉണ്ടെകിലും ഇന്ന് നിലവിൽ വേർതിരിച്ചു എടുത്തിടുള്ളത് മുന്ന് എണ്ണം മാത്രം ആണ് . ജീവിച്ചിരിക്കുന്നതും പോയതുമായ പൂച്ചകളിൽ വെച്ചു ഏറ്റവും വലുതായിരുന്നു ഇവ .

വിളിപ്പേരുകൾ ഇവയ്ക്ക് രണ്ടുണ്ട് ഒന്ന് വാൾപല്ലൻ പൂച്ച എന്നും മറ്റൊന്ന് വാൾപല്ലൻ കടുവ എന്നുമാണ് , എന്നാൽ ഇവക്ക് കടുവയുമായി ഒരു ബന്ധവും ഇല്ല. ഈ ഉപകുടുംബത്തിൽ ഇന്ന് ഒരു പൂച്ചയും ജീവിച്ചിരിപ്പില്ല.

സ്മൈലോഡോൺ എന്ന ഈ പേര് വരുന്നത്‌ രണ്ടു ഗ്രീക്ക് പദങ്ങളിൽ നിന്നും ആണ് , (ഗ്രീക്ക്) σμίλη എന്നും ὀδoύς എന്നും . σμίλη എന്നാൽ അർഥം ഉള്ളി എന്നാണ് , ὀδoύς എന്നാൽ അർഥം പല്ല് എന്നുമാണ് .


</doc>
<doc id="168203" url="https://ml.wikipedia.org/wiki?curid=168203" title="ഏറ്റുമാനൂർ സോമദാസൻ">
ഏറ്റുമാനൂർ സോമദാസൻ

മലയാളത്തിലെ ഒരു കവിയും, ഗാനരചയിതാവും, നോവലിസ്റ്റുമായിരുന്നു ഏറ്റുമാനൂർ സോമദാസൻ (16 മേയ് 1936 - 21 നവംബർ 2011). സമഗ്ര സംഭാവനയ്ക്കുള്ള കേരള സാഹിത്യ അക്കാദമി പുരസ്കാരം ഉൾപ്പെടെ ഒട്ടേറെ അവാർഡുകൾ ഇദ്ദേഹം നേടിയിട്ടുണ്ട്.

1936 മെയ് 16 ന് ഏറ്റുമാനൂരിലെ കുറുക്കൻ കുന്നേൽ തറവാട്ടിൽ ജനിച്ചു. എസ് മാധവൻ പിള്ള പിതാവും പാറുക്കുട്ടിയമ്മ മാതാവുമാണ്. 1959 മുതൽ 64 വരെ കമ്പിത്തപാൽ വകുപ്പിൽ ജോലി ചെയ്തു. 66 മുതൽ ചെങ്ങന്നൂർ ക്രിസ്ത്യൻ കോളേജിലും തുടർന്ന് വിവിധ എൻ. എസ് .എസ് കോളേജുകളിലും മലയാള അധ്യാപകൻ ആയിരുന്നു. 91 ൽ പെരുന്ന എൻ.എസ്.എസ് കോളേജിൽ നിന്ന് വിരമിച്ചു. 91 മുതൽ 2009 വരെ പെരുന്നയിൽ മലയാള വിദ്യാപീഠം എന്ന പോസ്റ്റ് ഗ്രാജുവേറ്റ് വിദ്യാഭ്യാസ സ്ഥാപനം നടത്തി. എം. സോമദാസൻ പിള്ള എന്ന ആദ്യകാല നാമം മാറ്റി പിന്നീട് ഏറ്റുമാനൂർ സോമദാസൻ എന്ന പേര് സ്വീകരിക്കുകയായിരുന്നു. ശ്രദ്ധേയമായ നിരവധി കവിതകളും സിനിമാഗാനങ്ങളും എഴുതിയിട്ടുണ്ട്. 1958ൽ പി.ആർ ചന്ദ്രന്റെ 'പുകയുന്ന തീമലകൾ' എന്ന നാടകത്തിനാണ് ആദ്യം ഗാനങ്ങൾ എഴുതിയത്. ചങ്ങനാശ്ശേരി ഗീഥ, തരംഗം, പെരുമ്പാവൂർ നാടകശാല തുടങ്ങിയ നാടക സമിതികൾക്കുവേണ്ടിയും ഗാനങ്ങൾ എഴുതി. 1967 ൽ അടൂർ ഗോപാലകൃഷ്ണന്റെ 'കാമുകി' എന്ന ചിത്രത്തിനു വേണ്ടി നാലു ഗാനങ്ങൾ എഴുതി. 'ശിവൻശശി' എന്ന പേരിൽ വി.കെ.എസ്സുമൊത്ത് ചിത്രത്തിനുവേണ്ടി ചിട്ടപ്പെടുത്തിയ ഗാനങ്ങൾ ചിത്രം റിലീസ് ആകാതിരുന്നതിനെതുടർന്ന് 'തീരങ്ങൾ' എന്ന എന്ന ചിത്രത്തിൽ ഉൾപ്പെടുത്തി. അക്കൽദാമ ആണ് ആദ്യം പുറത്തു വന്ന ചിത്രം. പിന്നീട് മകം പിറന്ന മങ്ക, കാന്തവലയം എന്നീ ചിത്രങ്ങൾക്കും സോമശേഖരൻ പാട്ടുകൾ എഴുതി.

എ. തുളസീബായി അമ്മയാണ് ഭാര്യ. മക്കൾ: എസ്. കവിത, ഡോ. എസ്. പ്രതിഭ.


</doc>
<doc id="168226" url="https://ml.wikipedia.org/wiki?curid=168226" title="തുന്നൽ">
തുന്നൽ

സൂചിയും നൂലും ഉപയോഗിച്ച് രണ്ടുവസ്തുക്കൾ തമ്മിൽ യോജിപ്പിക്കുന്ന കരകൗശലമാണ് തുന്നൽ അഥവാ തയ്യൽ. ചരിത്രാധീതകാലത്തുള്ള ഏറ്റവും പഴയ വസ്ത്രകലയണ് തുന്നൽ. നൂലു നൂല്പും തുണിനെയ്തും കണ്ടു പിടിയ്കുന്നതിനു മുൻപു് ശിലായുഗത്തിലെ മനുഷ്യർ പ്രകൃതിയിൽ നിന്നും ലഭിച്ചിരുന്ന നാരുകളും രോമങ്ങളും നൂലിനുപകരമുപയോഗിച്ച് എല്ലും ആനക്കൊമ്പും കൊണ്ട് തുന്നിയതായി ചരിത്ര രേഖകൾ പറയുന്നു. മെത്ത, മെത്തയുറ,തലയിണയുറ, ജാലകവിരി, തലയിണ, കമ്പിളി വസ്ത്രങ്ങൾ, പുസ്തക നിർമ്മാണം തുടങ്ങിയ കരകൗശല വ്യവസായം തുന്നലുമായി ബന്ധപ്പെട്ടിരിക്കുന്നു.

ആയിരക്കണക്കിന് വർഷങ്ങളോളം തുന്നൽ കൈകൊണ്ടാണ് ചെയ്തിരുന്നത്. 19-ആം നൂറ്റാണ്ടിൽ തുന്നൽ യന്ത്രത്തിന്റെ കണ്ടുപിടുത്തവും ഇരുപതാം നൂറ്റാണ്ടിലെ കമ്പ്യൂട്ടർ വൽക്കരണവും വഴി മൊത്തവ്യവസായം ഉടലെടുത്തു. എന്നിരുന്നാലും പാരമ്പര്യ വസ്ത്രങ്ങളും മറ്റും ഇപ്പോഴും കൈകൊണ്ടു തന്നെയാണ് തുന്നുന്നത്.


</doc>
