<doc id="192903" url="https://ml.wikipedia.org/wiki?curid=192903" title="ഹോസ്റ്റ് ഫാസ്">
ഹോസ്റ്റ് ഫാസ്

ജർമൻ വംശജനായ വിഖ്യാത യുദ്ധ ഫോട്ടോഗ്രാഫറായിരുന്നു ഹോഴ്സ്റ്റ് ഫാസ് (28 ഏപ്രിൽ 1933 – 10 മേയ് 2012). വിയറ്റ്‌നാം യുദ്ധത്തിന്റെ ഭീകരതകൾ ക്യാമറക്കണ്ണുകളിലാക്കി ലോകത്തെ ഞെട്ടിച്ച ഫാസ് അസോസിയേറ്റ് പ്രസ്സിന്റെ യുദ്ധഫോട്ടോഗ്രാഫർ എന്ന നിലയ്ക്കാണ് പ്രശസ്തനായത്. രണ്ടുവട്ടം പുലിറ്റ്‌സർ സമ്മാനം ലഭിച്ചിട്ടുണ്ട്.

1964-ൽ എ.പി.യിൽ ചേർന്ന അദ്ദേഹം പിന്നീടതിന്റെ ഫോട്ടോ ചീഫ് ആയി. സയർ , അൾജീരിയഎന്നിവിടങ്ങളിലും ഫാസ് ജോലി ചെയ്തിട്ടുണ്ട്. വിയറ്റ്‌നാം യുദ്ധത്തിന്റെ പ്രശസ്ത ചിത്രങ്ങൾ പലതും ഫാസിന്റെ നിർദ്ദേശമനുസരിച്ച് അദ്ദേഹത്തിന്റെ ശിഷ്യൻമാർ എടുത്തതാണ്. 1967-ൽ കാലിന് ക്ഷതമേറ്റതിനെ തുടർന്ന് വീൽചെയറിലാണ് അദ്ദേഹം പിന്നീടുള്ള കാലം ജീവിച്ചത്. അരയ്ക്കുതാഴെ തളർന്ന് കിടപ്പിലാകുന്നതുവരെ ഫാസ് ഫോട്ടോഗ്രാഫി രംഗത്ത് സജീവമായിരുന്നു.വിയറ്റ്നാം യുദ്ധം, ലോകത്തിനു കാണിച്ചു കൊടുത്ത ഫോട്ടൊഗ്രഫർ, രണ്ടു തവണ പുലിറ്റ്സർ സമ്മാനം നേടിയയാൾ, മരണത്തെ ഭയക്കാതെ ജോലി ചെയ്തിരുന്ന മാധ്യമപ്രവർത്തകൻ... തുടങ്ങി പല വിശേഷണങ്ങൾക്കും ജീവിച്ചിരിക്കെ തന്നെ അദ്ദേഹം അർഹനായിരുന്നു അർഹനായിരുന്നു. 

രണ്ടാംലോകമഹായുദ്ധകാലത്ത് ജർമനിയിൽ ജനിച്ച ഹോസ്റ്റിൻറെ കാഴ്ചകളെല്ലാം യുദ്ധമായിരുന്നു. യുദ്ധത്തിൽ ഹിറ്റ്ലർ പരാജയപ്പെട്ടതോടെ റഷ്യയുടെ ആക്രമണം ഭയന്ന് ഹോസ്റ്റിൻറെ കുടുംബം ബെർലിനിലേക്കും പിന്നീട് മ്യൂണിക്കിലേക്കും കുടിയേറി. ഫോട്ടൊഗ്രഫറായി അസോസിയേറ്റഡ് പ്രസിൽ ജോലിക്കു ചേരുമ്പോൾ യുദ്ധങ്ങളായിരുന്നു ഹോസ്റ്റിനു പ്രിയം. യുദ്ധത്തിനു നടുവിൽ ജനിച്ചതുകൊണ്ട് ഹോസ്റ്റിന് അതൊരു പുതുമയല്ലായിരുന്നു. ഏഷ്യയിലെ ഒട്ടുമിക്ക രാജ്യങ്ങളിലും സിംഗപ്പൂരും പലസ്തീനിലുമൊക്കെ ജോലി ചെയ്തു. യൂറോപ്പിൽ അസോസിയേറ്റഡ് പ്രസിൻറെ ഫോട്ടൊ എഡിറ്ററായി. അസോസിയേറ്റഡ് പ്രസിൽ ജോലിക്കു ചേർന്ന ശേഷമുള്ള ജീവിതം ഓരോ രാജ്യങ്ങളിലെ ഓരോ സംഭവങ്ങൾക്കൊപ്പമായിരുന്നു. ബോക്സിങ് ഇതിഹാസം മുഹമ്മദ് അലി ബോക്സിങ് റിങ്ങിൽ എതിരാളികളെ നേരിടുന്ന നിരവധി മുഹൂർത്തങ്ങൾ പകർത്തിയിട്ടുണ്ട് ഹോസ്റ്റ്. അലിയുടെ പരിശീലന കേന്ദ്രങ്ങളിൽ നിന്നുള്ള ചിത്രങ്ങളാണ് അക്കൂട്ടത്തിൽ കൂടുതൽ ആരാധകരെ സൃഷ്ടിച്ചത്. വിയറ്റ്നാമിലെ സായ്ഗോണിൽ നിന്ന് ഇരുപതു മൈൽ അകലെ ബാവോ ട്രായിൽ ഹെലികോപ്റ്റർ ആക്രമണത്തെ ഭയന്ന് രണ്ട് അമ്മമാർ മക്കളെയും ഒക്കത്തെടുത്തു ചെളിവെള്ളത്തിൽ മുങ്ങിക്കിടക്കുന്ന ചിത്രം യുദ്ധത്തിൻറെ എല്ലാ ഭയവും ലോകത്തിനു കാണിച്ചുകൊടുത്തു. യുദ്ധത്തിൽ കൊല്ലപ്പെട്ട കുഞ്ഞിനെ കൈയിലെടുത്തു പട്ടാള വണ്ടിയുടെ അരികെ നിൽക്കുന്ന അച്ഛൻറെ ചിത്രമാണു മറ്റൊന്ന്. 1969ൽ കൊല്ലപ്പെട്ട നാൽപ്പത്തേഴുപേരിലൊരാളുടെ മൃതദേഹത്തിനരികെയിരുന്നു കരയുന്ന സ്ത്രീയുടെ ചിത്രം പകർത്തിയതും ഹോസ്റ്റാണ്. ബംഗ്ലാദേശിലെ ഒളിപ്പോരാളികൾ രണ്ടുപേരെ വെടിവച്ചുകൊല്ലുന്ന ദൃശ്യം ക്യാമറയിൽ പകർത്തിയത് ഹോസ്റ്റ് ഏർപ്പെടുത്തിയ ഫോട്ടൊഗ്രഫർമാരിലൊരാളായിരുന്ന മൈക്കിൾ ലോറൻറായിരുന്നു. ഈ ചിത്രത്തിനാണു മൈക്കിളിനു പുലിറ്റ്സർ സമ്മാനം ലഭിച്ചത്. കൂടെ പ്രവർത്തിക്കുന്നവർക്ക് ഭാഗ്യം സമ്മാനിക്കുന്നയാളാണ് ഹോസ്റ്റ് ഫാസ് എന്ന സൽപ്പേര് ഏതു യുദ്ധത്തിനിറങ്ങുമ്പോഴും കൂടെ ഫോട്ടൊയെടുക്കാൻ തയാറായി നിറയെ ആളുകളുണ്ടാകുമായിരുന്നു ഹോസ്റ്റിനൊപ്പം. 

യുദ്ധമേഖലയിലെ കൊടുംക്രൂരതകൾ പകർത്തിയതിന് ഫാസിന് രണ്ടുവട്ടം പുലിറ്റ്‌സർ സമ്മാനം ലഭിച്ചിട്ടുണ്ട്. വിയറ്റ്‌നാം യുദ്ധകാലത്തെ ചിത്രങ്ങൾ പകർത്തിയതിന് 1965 ലും കിഴക്കൻ പാകിസ്താനിലെ (ഇപ്പോഴത്തെ ബംഗ്ലാദേശ്) അഭ്യന്തരകലാപത്തിന്റെ ചിത്രങ്ങൾക്ക് 1972 ലും ഫാസ് പുലിറ്റ്‌സറിന് അർഹനായി.

1. Associated Press (2012-04-17). "Horst Faas, AP photographer who brought world compelling images of Vietnam, dies at age 79". The Washington Post. Retrieved 2012-05-11.

2. Marinovich, Greg and Silva, João (2000). The Bang-Bang Club: snapshots from a hidden war. Basic Books. ISBN 978-0-465-04413-9.

3. Horst Faas: Horst Faas, who has died aged 79, was an award-winning photographer best known for his arresting images of the Vietnam War.". The Telegraph. May 11, 2012.

4. http://www.pulitzer.org/awards/1965



</doc>
<doc id="192904" url="https://ml.wikipedia.org/wiki?curid=192904" title="മൂന്നു പെരിയ">
മൂന്നു പെരിയ

കണ്ണൂർ ജില്ലയിലെ കണ്ണൂർ താലൂക്കിൽ പെരളശ്ശേരി ഗ്രാമപഞ്ചായത്തിൽ പെട്ട ഒരു പ്രദേശം. മാവിലായി സൗത്ത് എൽ.പി.സ്ക്കൂൾ, മാവിലായി വെറ്റിനറി ഹോസ്പിറ്റൽ, മാവിലായി ഹോമിയോ ഡിസ്പൻസറി തുടങ്ങി നിരവധി സ്ഥാപനങ്ങൾ ഇവിടെ സ്ഥിതിചെയ്യുന്നു. കണ്ണൂർ - കൂത്തുപറമ്പ്, തലശ്ശേരി - ചക്കരക്കൽ റോഡ് ഇവിടെവച്ച് മുറിച്ച്കടക്കുന്നു.


</doc>
<doc id="192911" url="https://ml.wikipedia.org/wiki?curid=192911" title="കുമാരി തങ്കം">
കുമാരി തങ്കം

മലയാളചലച്ചിത്രമേഖലയിലെ ആദ്യകാല നടിമാരിലൊരാളായിരുന്നു കുമാരി തങ്കം. നായികയായും നായികാ പ്രാധാന്യമുള്ള വേഷത്തിലും 20-ഓളം മലയാള സിനിമകളിൽ അഭിനയിച്ചിട്ടുണ്ട്.
1953-ൽ "തിരമാല" എന്ന ചിത്രത്തിൽ നായികയായാണ് തിരുവനന്തപുരം പൂജപ്പുര സ്വദേശിയായ കുമാരി തങ്കം അഭിനയരംഗത്തെത്തുന്നത്. ഇതേ വർഷം തന്നെ "ലോക നീതി" എന്ന ചിത്രത്തിലും അഭിനയിച്ചു. "അവൻ വരുന്നു", "ബാല്യസഖി"(1954), "കിടപ്പാടം", "സി.ഐ.ഡി", "അനിയത്തി" (1955), "മന്ത്രവാദി", "കൂടപ്പിറപ്പ്" (1956), "അച്ഛനും മകനും", "മിന്നുന്നതെല്ലാം പൊന്നല്ല" (1957) എന്നിവയാണ് തങ്കം അഭിനയിച്ച പ്രധാന ചിത്രങ്ങൾ. സത്യന്റെയും പ്രേംനസീറിന്റെയും നായികയായി അഭിനയിച്ചിട്ടുള്ള തങ്കം "മിന്നുന്നതെല്ലാം പൊന്നല്ല" എന്ന ചിത്രത്തോടെ അഭിനയരംഗത്തോട് വിടപറയുകയായിരുന്നു.

2011 മാർച്ച് 8-ന് വാർധക്യസഹജമായ അസുഖത്തെത്തുടർന്ന് ചെന്നൈയിൽ വെച്ച് മരണമടഞ്ഞു.
ചലച്ചിത്രനിർമാതാവ് പി.കെ. സത്യപാലാണ് ഭർത്താവ്. ലളിത, പത്മിനി, രാഗിണിമാരുടെ സഹോദരനാണ് ഇദ്ദേഹം. പദ്മനാഭൻ, ജയപാൽ, ആശ എന്നിവരാണ് മക്കൾ.


</doc>
<doc id="192929" url="https://ml.wikipedia.org/wiki?curid=192929" title="ഡയക്ലീഷൻ">
ഡയക്ലീഷൻ

റോമൻ ചക്രവർത്തിയും (284-305) പരിഷ്കർത്താവുമായിരുന്നു ഡയക്ലീൻ. ഗയസ് ഓറീലിയസ് വലേറിയസ് ഡയക്ലിഷ്യാനസ് എന്നാണ് പൂർണമായ പേര്. ഡാൽമേഷ്യയിൽ ഡയോക്ലീഷ്യയിലെ (ഇപ്പോൾ യുഗോസ്ലാവിയയിൽ) സലോണയിൽ (?) ഇദ്ദേഹം 245-ൽ ജനിച്ചു. ഇദ്ദേഹത്തിന്റെ ആദ്യകാലനാമം ഡയക്ലസ് എന്നായിരുന്നു. സൈന്യത്തിൽ ഉന്നത ശ്രേണിയിലെത്തിയ ഇദ്ദേഹം നിരവധി യുദ്ധങ്ങളിൽ തന്റെ പ്രാഗല്ഭ്യം തെളിയിച്ചിരുന്നു. റോമിലെ നുമേറിയൻ ചക്രവർത്തിയുടെ മരണശേഷം സൈനികർ ഡയക്ലസിനെ 284-ൽ ഭരണാധികാരിയാക്കി. ഏതാണ്ട് ഒരു വർഷം കഴിഞ്ഞ ശേഷം, നുമേറിയന്റെ സഹചക്രവർത്തി (കാറിനസ്) യുടെ കൂടി മരണശേഷമാണ് ഇദ്ദേഹം പൂർണ ഭരണാധികാരിയായിത്തീർന്നത്. ചക്രവർത്തിയായ ശേഷം ഇദ്ദേഹം ഡയക്ലിഷൻ എന്ന പേരു സ്വീകരിച്ചു.

അരനൂറ്റാണ്ടോളം കാലത്തെ അരാജകത്വത്തിനു ശേഷമാണ് ഇദ്ദേഹം ഭരണാധികാരിയായത്. ഭരണമേറ്റെടുത്തതോടെ മാക്സിമിയനെ ഉപചക്രവർത്തി(അഗസ്റ്റസ്)യായും (286) കോൺസ്റ്റാൻഷ്യസ് ക്ലോറസിനെയും ഗലേറിയസിനെയും സീസർമാരായും (293) നിയമിച്ചുകൊണ്ട് നാലുപേരടങ്ങുന്ന ഒരു ഭരണസംവിധാനം (ടെട്രാർക്കി) ഇദ്ദേഹം നടപ്പാക്കി. പ്രവിശ്യാഭരണം കാര്യക്ഷമമാക്കുകയും പ്രവിശ്യാ ഗവണർമാരിൽ അധികാരം കേന്ദ്രീകരിച്ചിരിക്കുന്നതു നിയന്ത്രിക്കുവാനായി പ്രവിശ്യകളെ പുനർവിഭജിക്കുകയും ചെയ്തു. ഭരണത്തിന്റെ എല്ലാ തലത്തിലും ഇദ്ദേഹം നേരിട്ട് ഇടപ്പെട്ടിരുന്നു. സേനയെ ശക്തിപ്പെടുത്തുകയും സാമ്രാജ്യത്തെ ശത്രുക്കളിൽ നിന്നും സംരക്ഷിക്കുകയും ചെയ്തു. ഗാളിലെയും (286) ഈജിപ്റ്റിലെയും (296)വിപ്ലവങ്ങൾ അടിച്ചമർത്താനും ഇദ്ദേഹത്തിനു കഴിഞ്ഞു. ബ്രിട്ടനെ സമ്രാജ്യത്തോടു ചേർത്തു (297). പേർഷ്യക്കാരുടെ മേൽ വിജയം വരിച്ചു (296-97). ഇദ്ദേഹം രാജ്യത്തെ നിയമസംഹിത പുതുക്കുകയും നികുതി സമ്പ്രദായത്തിലും നാണയ വ്യവസ്ഥിതിയിലും പരിഷ്കാരങ്ങൾ വരുത്തുകയും ചെയ്തു. 301-ലെ സാമ്പത്തിക പരിഷ്കാരം ഇദ്ദേഹത്തിന് ദോഷകരമായി ബാധിക്കുകയാണുണ്ടായത് എന്നൊരഭിപ്രായവും പ്രചാരത്തിലുണ്ട്. ഇദ്ദേഹത്തിന്റെ മതപരിഷ്കാരങ്ങൾ, പ്രത്യേകിച്ചും 303-ൽ ക്രിസ്താനികളോടുണ്ടായ സമീപനം, എതിർപ്പ് ഉളവാക്കിയിരുന്നു. അനാരോഗ്യത്തെത്തുടർന്ന് 305-ൽ സ്ഥാനത്യാഗം ചെയ്തു. ഇദ്ദേഹത്തിന്റെ നേതൃത്വം ഇല്ലാതായതോടെ ടെട്രാർക്കി സമ്പ്രദായം പരാജയപ്പെട്ടു. 313-ൽ ഡയക്ലിഷൻ സലോണയിൽ മരണമടഞ്ഞു.



</doc>
<doc id="192951" url="https://ml.wikipedia.org/wiki?curid=192951" title="വാറൻ ബുഫെ">
വാറൻ ബുഫെ

അമേരിക്കയിലെ പ്രശസ്തനായ ഒരു വ്യാപാരിയും ധന നിക്ഷേപകനും ലോകത്തിലെ സമ്പന്നരിൽ ഒരാളുമാണ് വാറൻ ബുഫെ (1930 ആഗസ്റ്റ് 30).
അമേരിക്കയിലെ നെബ്രാസ്കാ സംസ്ഥാനത്തിലെ ഒമാഹയിൽ 1930 ആഗസ്റ്റ് 30-ന് ജനിച്ചു. ആദ്യം ഒരു സ്റ്റോക്ക് ബ്രോക്കറായിരുന്ന അദ്ദേഹത്തിന്റെ പിതാവ് പിന്നീട് രാഷ്ട്രീയക്കാരനായി. ചെറുപ്പം മുതൽ ഗണിത വിഷയത്തോട് അമിതമായ താല്പര്യം ഉണ്ടായിരുന്ന ബുഫെയുടെ ആഗ്രഹം ഓഹരി വിപണിയിൽ പങ്കാളിയാവുക എന്നായിരുന്നു. പണം സമ്പാദിക്കുവാൻ ആഗ്രഹമുണ്ടായിരുന്ന ബുഫെ ചെറുപ്പം മുതൽ അദ്ധ്വാനിച്ചിരുന്നു.

ബാല്യം മുതൽ ലജ്ജാ ശീലനും പ്രായത്തിൽ കവിഞ്ഞ ജാഗ്രത പുലർത്തിയിരുന്നവനുമായിരുന്നു ബുഫെ. ഒരു പബ്ലിക് സ്പീക്കിങ് കോഴ്സിൽ ചേർന്ന് പരിശീലനം നേടിയിട്ടാണ് അദ്ദേഹം പൊതു പ്രസംഗത്തിനുള്ള പേടി മാറ്റിയെടുത്തത്. മദ്യം കഴിക്കുന്നതിൽ താല്പര്യമില്ലാതിരുന്ന അദ്ദേഹം സ്ത്രീകളുടെ സാന്നിധ്യവും അത്ര ഇഷ്ടപ്പെട്ടിരുന്നില്ല.

റൻ തന്റെ പതിനൊന്നാം വയസ്സിലാണ് ആദ്യമായി ഓഹരിവാങ്ങുന്നത്. "സിറ്റി സർവ്വീസസ്" എന്ന എണ്ണ കമ്പനിയുടെ മൂന്ന് ഓഹരികളാണ് 38 ഡോളർ മുടക്കി അദ്ദേഹം വാങ്ങിയത്.

[http://www.berkshirehathaway.com/%20Berkshire%20Hathaway%20official%20website 
വാhttp://www.berkshirehathaway.com/ Berkshire Hathaway official website]
https://web.archive.org/web/20130409020602/http://thebuffett.com/ The Buffett

</doc>
<doc id="192955" url="https://ml.wikipedia.org/wiki?curid=192955" title="വാഴക്കാവരയൻ">
വാഴക്കാവരയൻ

കേരളത്തിലെ ജലാശയങ്ങളിൽ കാണപ്പെടുന്ന പുൻടിയ്സ് എന്ന കുടുംബത്തിലെ ഒരു ശുദ്ധജലമത്സ്യമാണ് വാഴയ്ക്കാവരയൻ .

പുൻടിയസ്‌ ഇനത്തിൽപ്പെട്ട പല മത്സ്യങ്ങളുടെയും കുഞ്ഞുങ്ങൾക്ക്‌ വാഴക്കാവരയന്റേതിന്‌ സമാനമായ നിറങ്ങളും ശരീരഘടനയുമാണുള്ളത്‌. അതിനാൽത്തന്നെ വാഴക്കാ വരയൻ എന്ന പേരിൽ കേരളത്തിൽ അറിയപ്പെടുന്ന മത്സ്യങ്ങളെല്ലാം ഒരേ ഇനത്തിൽ പെട്ടവയാണെന്ന്‌ പറയാനാവില്ല. 

ഈ മത്സ്യത്തിന്റെ ശരീരത്തിന് മഞ്ഞ കലർന്ന സ്വർണ നിറമാണുള്ളത്. കൂടാതെ കറുപ്പ് നിറത്തിലുള്ള വരകൾ ശരീരത്തിൽ ചുറ്റി കാണപ്പെടുന്നു.



</doc>
<doc id="192956" url="https://ml.wikipedia.org/wiki?curid=192956" title="ഡയജെനിസിസ്">
ഡയജെനിസിസ്

നിക്ഷേപിത അവസാദങ്ങൾക്ക്, അപക്ഷയത്തിനും കായാന്തരീകരണത്തിനും മുൻപ് ഉണ്ടാകുന്ന ഭൗതിക-രാസ-ജൈവ പരിവർത്തനങ്ങളെ ഡയജെനിസിസ് എന്നു പറയുന്നു. ഇതിനെ പ്രസംഘനനം എന്നും അറിയപ്പെടുന്നു. ഇതിന്റെ ഫലമായി അവസാദങ്ങളുടെ ഘടനയ്ക്കും ധാതുസംയോഗത്തിനും മാറ്റം സംഭവിക്കുന്നു. ഡയജെനിസിസിന് വിധേയമാകുന്ന അവസാദങ്ങളുടെ രൂപീകരണ പ്രക്രിയയെ "സിൻജെനിസിസ്" (Syngenesis-സഹജനനം) എന്നു വിളിക്കുന്നു. അവസാദങ്ങളുടെ നിക്ഷേപണാനന്തരമാണ് ഡയജെനിറ്റിക് പ്രക്രിയ ആരംഭിക്കുന്നതെങ്കിലും ജലത്തിന്റെ സംസർഗത്തിൽ അവസാദങ്ങൾക്ക് ചില പരിവർത്തനങ്ങൾ സംഭവിക്കാറുണ്ട്. ജലത്തിന്റെ സാന്നിധ്യത്തിൽ അവസാദങ്ങൾക്കുണ്ടാകുന്ന പരിവർത്തനങ്ങളെ പൊതുവേ "ഹാൾമിറോലൈസിസ്" (Halmyrolysis) എന്നു വിശേഷിപ്പിക്കുന്നു. ഭൂരിഭാഗം അവസാദനിക്ഷേപങ്ങളിലും സംജാതമാകുന്ന ഡയജെനിറ്റിക് പരിവർത്തനങ്ങൾ പ്രകടവും ദൃഷ്ടി ഗോചരവുമായിരിക്കും. ഉന്നതമർദത്തിലും ഉയർന്ന ഊഷ്മാവിലും അവസാദങ്ങൾക്കുണ്ടാകുന്ന പരിവർത്തനങ്ങളെ ഡയജെനിസിസിന്റെ പരിധിയിൽ ഉൾപ്പെടുത്താറില്ല.

സംശ്ലേഷണം, പരിശോഷം (dessication) മൃദു അവസാദ ഘടകങ്ങളുടെ രൂപവൈകൃതം എന്നിവയാണ് ഡയജെനിസിസിലെ പ്രധാന ഭൗതിക പ്രതിഭാസങ്ങൾ. ലയനം, ഖാദനം അഥവാ ക്ഷാരണം, വർണഹരണം, ഒക്സീകരണം, നിരോക്സീകരണം, പുനഃക്രിസ്റ്റലീകരണം, അവക്ഷേപണം എന്നിവയാണ് മുഖ്യരാസമാറ്റങ്ങൾ. അവസാദഘടകങ്ങളുടെ സംയോജനം, വിയോജനം, ജൈവസംയുക്തങ്ങളുടെ സംശ്ലേഷണം തുടങ്ങിയവ ജൈവ-രാസപ്രക്രിയകളിൽ ഉൾപ്പെടുന്നു.

ലയനം, നിക്ഷേപണം, പുനഃസ്ഥാപനം, സംശ്ലേഷണം, അവക്ഷേപണം എന്നിവയാണ് പ്രധാന ഡയജെനിറ്റിക് പ്രക്രിയകൾ. അവസാദങ്ങളുടെ നിക്ഷേപണ പ്രക്രിയയ്ക്ക് ഒപ്പമോ, നിക്ഷേപണാനന്തരമോ ആയിരിക്കാം ഇവ ഡയജെനിസിസിന് വിധേയമാകുന്നത്. മിക്കപ്പോഴും നിക്ഷേപണ പരിസ്ഥിതിക്ക് ആനുപാതികമായിട്ടായിരിക്കും മാറ്റങ്ങൾ സംഭവിക്കുക. അവസാദ നിക്ഷേപണ പരിസ്ഥിതിയുടെ ഭൌതികവും രാസപരവുമായ സവിശേഷതകളാണ് ഡയജെനിസിസിനെ നിയന്ത്രിക്കുന്നതെന്ന് സ്ഥിരീകരിച്ചിട്ടുണ്ട്.

അവസാദങ്ങളിലെ ലയനസ്വഭാവമുള്ള ധാതവ ഘടകങ്ങൾ, അവയിലൂടെ ഊറിയിറങ്ങുന്ന ലായനിയിൽ (മിക്കപ്പോഴും ജലം) ലയിക്കുകയോ ലായനിയാൽ മാറ്റം ചെയ്യപ്പെടുകയോ പുനഃസ്ഥാപിക്കപ്പെടുകയോ ചെയ്യുന്നു. അവസാദ ഘടകങ്ങൾക്കിടയിലെ രന്ധ്രങ്ങൾ മിക്കപ്പോഴും ലായനിയിൽ നിന്നും ഘനീഭവിക്കപ്പെടുന്ന ധാതവങ്ങളാൽ മൂടപ്പെട്ടിരിക്കും. ചിലപ്പോൾ ഇത് ധാതുക്കളുടെ അമിത വളർച്ചയ്ക്കും കാരണമാകാം. അസ്ഥിരധാതവങ്ങളാണ് പൊതുവേ ലായനിയാൽ മാറ്റംചെയ്യപ്പെട്ട് പുനഃക്രിസ്റ്റലീകരണത്തിന് വിധേയമാകുന്നത്. പുനഃക്രിസ്റ്റലീകരണത്തോടെ ഇവയ്ക്ക് കൂടുതൽ കാഠിന്യവും സ്ഥിരതയും ലഭിക്കുന്നു. പുനഃസ്ഥാപന പ്രക്രിയയിൽ ധാതവങ്ങളുടെ ലയനവും ഘനീഭവനവും ഒരേസമയത്ത് നടക്കുന്നതിനാൽ അവസാദ ധാതവ ഘടകങ്ങൾ രാസികവും ഘടനാപരവുമായ പരിവർത്തനങ്ങൾക്കും വിധേയമാകുന്നു. എന്നാൽ പുനഃക്രിസ്റ്റലീകരണത്തിൽ ഒരു ധാതു മാത്രമാണ് ലയനത്തിനും പുനഃഘനീഭവനത്തിനും വിധേയമാകുന്നത്. ഈ പ്രക്രിയയിൽ ധാതുസംയോഗത്തിനും ആന്തരിക ഘടനയ്ക്കും വിരളമായി മാത്രമേ പരിവർത്തനം സംഭവിക്കുന്നുള്ളൂ.

ചില അവസാദനിക്ഷേപങ്ങൾ നിക്ഷേപണ പ്രക്രിയയോടൊപ്പം തന്നെ കാഠിന്യമുള്ള ശിലകളായി രുപാന്തരപ്പെടാറുണ്ട്. ബാഷ്പീകരണാനന്തരം ഘനീഭവിക്കപ്പെടുന്ന ധാതു നിക്ഷേപങ്ങൾ, ഗുഹാനിക്ഷേപങ്ങൾ, ഉറവനിക്ഷേപങ്ങൾ എന്നിവ ഇത്തരം ശിലാനിക്ഷേപങ്ങൾക്ക് ഉദാഹരണങ്ങളാണ്. സംശ്ലേഷണം, പുനഃക്രിസ്റ്റലീകരണം, അവക്ഷേപണം എന്നിവയാണ് അവസാദ ശിലാ രൂപീകരണത്തെ സ്വാധീനിക്കുന്ന സുപ്രധാന ഡയജെനിറ്റിക് പ്രക്രിയകൾ.

അവസാദത്തിന്റെ രാസസംയോഗത്തിന് പരിവർത്തനം സംഭവിക്കാതെ, അവസാദ ഘടകങ്ങൾ ദൃഢീകരിച്ച് ശിലയായി മാറുന്ന പ്രക്രിയയാണ് സംശ്ലേഷണം. ചെളിയടങ്ങിയ അവസാദങ്ങളിലാണ് സംശ്ലേഷണം അഥവാ ഞെരുങ്ങിച്ചേരൽ പ്രക്രിയ പ്രകടമായിട്ടുള്ളത്. അവസാദനിക്ഷേപണത്തിന്റെ മർദം ജലത്തിന്റെ ശോഷണത്തിന് നിദാനമാകുകയും, സംശ്ലേഷണത്തിന്റെ അന്ത്യഘട്ടത്തിൽ ഘടക പദാർഥങ്ങൾ ദൃഢീകരിച്ച് കാലാന്തരത്തിൽ ശിലയായി രൂപാന്തരപ്പെടുകയും ചെയ്യുന്നു. അവസാദ ധാതുഘടകങ്ങളുടെ പരസ്പര ബന്ധത്തിന്റെ ദൃഢത വർധിപ്പിക്കുന്ന പ്രക്രിയയാണ് പുനഃക്രിസ്റ്റലീകരണം.

അവസാദ നിക്ഷേപങ്ങൾക്കിടയിലെ രന്ധ്രങ്ങൾ ധാതുപദാർഥങ്ങളാൽ മൂടപ്പെടുന്ന പ്രക്രിയയാണ് അവക്ഷേപണം. അവക്ഷേപണം അവസാദ ധാതവ ഘടകങ്ങളെ പരസ്പരം സംയോജിപ്പിക്കുകയും ശിലയുടെ കാഠിന്യം വർധിപ്പിക്കുകയും ചെയ്യുന്നു. അവക്ഷേപണത്തോടൊപ്പം ജലത്തിലെ സംയുക്തങ്ങളും നിക്ഷേപിക്കപ്പെടാം. അവക്ഷേപണ പദാർഥം അവസാദഘടകങ്ങളോ ബാഹ്യസ്രോതസ്സിൽ നിന്നുള്ളവയോ ആകാം. തത്ഫലമായി അവക്ഷേപണാനന്തരം രൂപപ്പെടുന്ന ശിലയുടെ രാസസംയോഗം മാതൃഅവസാദത്തിന് തത്തുല്യമോ വിഭിന്നമോ ആയിരിക്കാം.

ഡയജെനിസിസിന് പ്രധാനപ്പെട്ടെ മൂന്നു ഘട്ടങ്ങൾ ഉണ്ട്. 



</doc>
<doc id="192984" url="https://ml.wikipedia.org/wiki?curid=192984" title="നീലപ്പൊന്മാൻ (ചലച്ചിത്രം)">
നീലപ്പൊന്മാൻ (ചലച്ചിത്രം)

കുഞ്ചാക്കോ സംവിധാനം ചെയ്ത് പ്രേംനസീർ നായകനായി 1975-ൽ പുറത്തിറങ്ങിയ മലയാളചലച്ചിത്രമാണ് നീലപൊന്മാൻ. ശാരംഗപാണിയാണ് ചിത്രത്തിന്റെ രചന നിർവ്വഹിച്ചിരിക്കുന്നത്.




</doc>
<doc id="192989" url="https://ml.wikipedia.org/wiki?curid=192989" title="ദ് ടെൻ കമാന്റ്മെന്റ്സ്">
ദ് ടെൻ കമാന്റ്മെന്റ്സ്

1956-ൽ ഹോളിവുഡിൽ നിർമ്മിക്കപ്പെട്ട ഒരു ക്ലാസ്സിക് ചലച്ചിത്രമാണ് ദ് ടെൻ കമാന്റ്മെന്റ്സ്. പ്രസിദ്ധസംവിധായകനായ സെസിൽ ഡി മില്ലാണ് ഈ സിനിമയ്ക്ക് രൂപം നൽകിയത്. പ്രവാചകനായ മോസസിന്റെ ചരിത്രം വിവരിക്കുന്ന ബൈബിൾ കഥയാണ് ഇതിന്റെ പ്രമേയം. അക്കാലത്തെ ജനപ്രിയതാരമായിരുന്ന ചാൾട്ടൺ ഹെസ്റ്റണാണ് നായകവേഷത്തിൽ അഭിനയിച്ചത്. മൂന്നുമണിക്കൂറിലേറെ ദൈർഘ്യമുള്ള ഈ ചലച്ചിത്രത്തിൽ ആയിരക്കണക്കിനാളുകൾ പങ്കെടുത്തിരുന്നു.

1923-ൽ ദ് ടെൻ കമാന്റ്മെന്റ്സ് എന്ന പേരിൽ സെസിൽ ഡിമിൽ ഒരു ചിത്രം സംവിധാനം ചെയ്തുവെങ്കിലും പിൽക്കാലത്ത് പല പരിഷ്ക്കാരങ്ങളും വരുത്തിയാണ് മില്യൺ ഡോളറിലേറെ ചെലവു വരുന്ന പുതിയ പതിപ്പിന് രൂപം നൽകിയത്. ഹോളിവുഡിലെ പ്രസിദ്ധ കമ്പനിയായ പാരമൗണ്ട് പിക്ചേഴ്സ് ഈ ചിത്രം റിലീസ് ചെയ്തു.

മോസസിന്റെ വേഷമണിഞ്ഞ ചാൾട്ടൺ ഹെസ്റ്റണു പുറമേ പ്രസിദ്ധ നടനായ യുൾ ബ്രിന്നറും ആൻ ബാക്സ്റ്റർ എന്ന നടിയും സുപ്രധാന വേഷങ്ങളിൽ അഭിനയിച്ചു. മോസസിനു വഴിയൊരുക്കുവാനായി സമുദ്രം രണ്ടായി വേർപിരിയുന്നതുപോലെയുള്ള പല രംഗങ്ങളും പ്രേക്ഷകരെ ഏറെ ആകർഷിച്ചു.

ഏഴ് അക്കാദമി അവാർഡുകൾ നേടിയ ടെൻ കമാന്റ്മെന്റ്സ് പിൽക്കാല ചലച്ചിത്രനിർമ്മാണത്തെ വളരെയേറെ സ്വാധീനിക്കുകയുണ്ടായി. 



</doc>
<doc id="192991" url="https://ml.wikipedia.org/wiki?curid=192991" title="യു. കെ. അബൂസഹ്‌ല">
യു. കെ. അബൂസഹ്‌ല

ഇസ്‌ലാമികാശയങ്ങളെ ഗാനങ്ങളിലൂടെ അവതരിപ്പിക്കുന്നതിൽ മികവുപുലർത്തിയ മാപ്പിള കവിയാണ് അബൂസഹ്‌ല എന്നറിയപ്പെടുന്ന യു.കെ. ഇബ്രാഹിം മൗലവി. ചേന്ദമംഗല്ലൂരിലെ മദ്രസ, വനിതാ കോളേജ്, കുറ്റ്യാടി ഇസ്‌ലാമിയ കോളേജ് എന്നിവിടങ്ങളിൽ അധ്യാപകനായിരുന്ന അദ്ദേഹത്തിന്റെ മാപ്പിളപ്പാട്ടുകൾ പുസ്തകരൂപത്തിൽ സമാഹരിക്കപ്പെട്ടിട്ടുണ്ട്.
1924-ൽ കോഴിക്കോട് ജില്ലയിലെ മാവൂരിനടുത്തുള്ള തെങ്ങിലക്കടവിൽ ഉണിക്കൂർ അഹ്‌മദ് ഹാജിയുടെ മകനായി ജനിച്ചു. മാവൂർ സ്‌കൂളിലും കുറ്റിക്കടവ് പള്ളിദർസിലുമായി പ്രാഥമിക വിദ്യാഭ്യാസം നേടിയ അദ്ദേഹം പിന്നീട് മതവിദ്യാഭ്യാസത്തിൽ ശ്രദ്ധ കേന്ദ്രീകരിച്ചു. കക്കോവ് ദർസ്, വാഴക്കാട് ദാറുൽ ഉലൂം എന്നിവിടങ്ങളിലായി പഠനം തുടർന്ന അദ്ദേഹം 1946-ൽ പഠനം നിർത്തുകയും നാട്ടിലെത്തി ജ്യേഷ്ഠന്റെ ചായക്കട ഏറ്റെടുത്ത് നടത്തുകയും ചെയ്തു.
ദാറുൽ ഉലൂമിൽ വെച്ചുതന്നെ ഹാജി സാഹിബിനെയും ജമാഅത്തെ ഇസ്‌ലാമിയെയും കേട്ടറിവുണ്ടായിരുന്ന ഇബ്‌റാഹീം മൗലവി 1949-ൽ സംഘടനയിൽ ചേർന്നു. തുടർന്ന് വീട്ടിൽനിന്നും പുറത്താക്കപ്പെട്ടു അദ്ദേഹം.
1950-ൽ ഇബ്‌റാഹീം മൗലവി താമസം ചേന്ദമംഗല്ലൂരിലേക്ക് മാറ്റി. ചേന്ദമംഗല്ലൂർ മദ്‌റസയിലെ അധ്യാപകനായി ചേർന്ന അദ്ദേഹം ലളിതമായ ശൈലിയിൽ വിദ്യാർഥികളെ അറബിയക്ഷരം പഠിപ്പിക്കാനായി ലിസാനുൽ അത്ഫാൽ എന്ന ലഘുകൃതി രചിച്ചു. തുടർന്ന് ചേന്ദമംഗല്ലൂർ വനിതാകോളേജ്, കുറ്റ്യാടി ഇസ്‌ലാമിയാ കോളേജ് എന്നിവിടങ്ങളിൽ അധ്യാപകനായി ജോലി ചെയ്തു. 1986 ൽ അസുഖം ബാധിച്ച് ജോലിയിൽ നിന്നും വിരമിച്ചു.

ദാറുൽ ഉലൂമിൽനിന്ന് ആദം മൗലവിയുടെയും ത്വാഹിർ ഫാറൂഖിന്റെയും ഉർദു ക്ലാസും എം.പി. മുഹമ്മദ് മാസ്റ്ററുടെ ഇംഗ്ലീഷ് ക്ലാസും നന്നായി പ്രയോജനപ്പെടുത്തിയിരുന്നതിനാൽ രണ്ടു ഭാഷകളിലും യു.കെക്ക് സാമാന്യജ്ഞാനം ലഭിച്ചു. അക്കാലത്തുതന്നെ മലയാളഭാഷയിലെ വ്യാകരണനിയമങ്ങളും കവിതയിലെ വൃത്താലങ്കാരവും ഹൃദിസ്ഥമാക്കി. മാപ്പിളപ്പാട്ടിൽ ഒരു പരിഷ്‌കരണം നടത്താൻ അദ്ദേഹം ശ്രമിച്ചിട്ടുണ്ട്. ഗദ്യം പോലെ മുന്തലോ പിന്തലോ വളവോ തിരിവോ കൂടാതെ പദ്യവും വായിക്കാൻ കഴിയണമെന്നാണ് അദ്ദേഹത്തിന്റെ സിദ്ധാന്തം. മൂസാനബിയും ഫിർഔനും, നൂഹ്നബിയും സമുദായവും, തെരഞ്ഞെടുത്ത ഗാനങ്ങൾ എന്നീ രചനകൾ 1987ൽ പ്രതീക്ഷ പബ്ലിക്കേഷൻസ് പ്രസിദ്ധീകരിച്ചിട്ടുണ്ട്. യു.കെയുടെ പ്രകാശിതങ്ങളും അല്ലാത്തവയുമായ ഗാനങ്ങൾ സമാഹരിച്ച് എസ്.ഐ.ഒ.സർഗസംഗമം 2000ൽ വിഹായസ്സിന്റെ വിരിമാറിൽ എന്ന പേരിൽ പുസ്തകരൂപത്തിൽ പുറത്തിറക്കി. യു.കെ. ഇബ്‌റാഹീം മൗലവിയുടെ തെരഞ്ഞെടുത്ത ഗാനങ്ങളുടെ ചില ഓഡിയോ കാസറ്റുകളും സർഗസംഗമം പുറത്തിറക്കിയിട്ടുണ്ട്. സ്ത്രീകൾക്ക് ഇസ്‌ലാം നൽകുന്ന സ്വാതന്ത്ര്യം ഉയർത്തിപ്പിടിച്ച 'മറിയക്കുട്ടി', 'ജമീല', 'ആഇശക്കുട്ടിയുടെ പുറപ്പാട്' തുടങ്ങിയ സംഗീത നാടകങ്ങൾ വലിയ സ്വീകാര്യത നേടി. 1987 ജൂൺ 2ന് യു.കെ. അന്തരിച്ചു. 


</doc>
<doc id="192998" url="https://ml.wikipedia.org/wiki?curid=192998" title="ഡൂസൽഡോർഫ്">
ഡൂസൽഡോർഫ്

ഡൂസൽഡോർഫ് ജർമനിയിലെ ഒരു നഗരമാകുന്നു. നോർത്റൈൻ-വെസ്റ്റ്ഫാലിയ സംസ്ഥാനത്തിന്റെ (North Rhine-West Phalia) തലസ്ഥാനം എന്ന നിലയിൽ പ്രസിദ്ധമാണ്. റൈൻ നദിയുടെ കിഴക്കേ തീരത്ത് കൊളോണിന് (cologne) 34 കി. മീ. വടക്കു പടിഞ്ഞാറു മാറി സ്ഥിതി ചെയ്യുന്നു. ജർമനിയിലെ ഒരു പ്രധാന വ്യാവസായിക-വാണിജ്യനഗരമാണ് ഡൂസൽഡോർഫ്. ജനസംഖ്യ: 5,71,200 (1997).

റൂർ (Ruhr) വ്യാവസായിക മേഖലയുടെ വാണിജ്യ-ബാങ്കിങ് കേന്ദ്രമാണ് ഡൂസൽഡോർഫ്. റൂർ കൽക്കരിപ്പാടത്തിന് തെക്കാണ് നഗരത്തിന്റെ സ്ഥാനം. 19-ഉം 20-ഉം നൂറ്റാണ്ടുകളിൽ നഗരത്തിനുണ്ടായ വികസനത്തിൽ റൂർ പ്രദേശത്തിലെ ഘനവ്യവസായങ്ങൾ നിർണായക പങ്കുവഹിച്ചു. മെഷീൻ നിർമ്മാണം, ഫാബ്രിക്കേഷൻ തുടങ്ങിയ വ്യവസായങ്ങൾ ഇവിടെ വളരെയേറെ വികസിച്ചിട്ടുണ്ട്. റൂർ പ്രദേശത്തെ ഇരുമ്പുരുക്ക് നിർമ്മാണകേന്ദ്രങ്ങളെ ആശ്രയിച്ചാണ് ഇവയിൽ പലതും പ്രവർത്തിക്കുന്നത്. ഈ വ്യവസായശാലകൾക്കു വേണ്ടി അസംസ്കൃതപദാർഥങ്ങളുടെ മുഖ്യസ്രോതസ്സും റൂർ പ്രദേശമായിരുന്നു. റൂർ പ്രദേശത്തെ പല വ്യാവസായിക സ്ഥാപനങ്ങളുടെയും ആസ്ഥാനങ്ങൾ ഡൂസൽഡോർഫിലാണ് പ്രവർത്തിക്കുന്നത്.

മനോഹരങ്ങളായ പല മന്ദിരങ്ങളും പാർക്കുകളും, ഉദ്യാനങ്ങളും ഡൂസൽഡോർഫ് നഗരത്തിലുണ്ട്. 1200-കളിൽ ഗോഥിക് മാതൃകയിൽ പണികഴിപ്പിച്ച ദേവാലയം, 1500-കൾ മുതൽക്കുള്ള ടൗൺഹാൾ തുടങ്ങിയവ ഇവിടത്തെ പ്രധാന മന്ദിരങ്ങളാകുന്നു. പ്രശസ്തമായ ഒരു ആർട്ട് അക്കാദമിയും നഗരത്തിലുണ്ട്. റൈൻ, ഡൂസൽ നദികളുടെ സംഗമസ്ഥാനത്തെ ഒരു തുറമുഖം കൂടിയാണ് ഡൂസൽഡോർഫ്. നഗരം ഒരു വാണിജ്യ-ബാങ്കിങ് കേന്ദ്രമായി വികസിക്കുന്നതിന് ഇവിടത്തെ വിശാലമായ ഹാർബർ മുഖ്യ പങ്കുവഹിച്ചിട്ടുണ്ട്. ഷിപ്പിങ്ങും വിനോദസഞ്ചാര സമുദ്രപര്യടനങ്ങളും ഈ ഹാർബറിനെ ആശ്രയിച്ചു പ്രവർത്തിക്കുന്നു. ജർമനിയിലെ തിരക്കേറിയ ഒരു റെയിൽ-വ്യോമ-ഗതാഗതകേന്ദ്രം കൂടിയാണ് ഡൂസൽഡോർഫ്. വ്യോമഗതാഗതം നഗരത്തെ രാജ്യ-രാജ്യാന്തര നഗരങ്ങളുമായി ബന്ധിപ്പിക്കുന്നു. ജർമനിയിലെ അന്താരാഷ്ട്ര വിമാനത്താവളങ്ങളിലൊന്ന് ഡൂസൽഡോർഫിലാണ്. ഒരു സ്റ്റോക് എക്സ്ചേഞ്ചും, സർവകലാശാലയും ഇവിടെ സ്ഥിതിചെയ്യുന്നുണ്ട്.

13-ആം നൂറ്റാണ്ടിലാണ് നഗരം സ്ഥാപിതമായത്. വളരെക്കാലം അയൽനഗരമായ കൊളോണിന്റെ വളർച്ചയും പ്രശസ്തിയും ഈ നഗരത്തിന്റെ വികസനത്തിന് വിഘ്നം സൃഷ്ടിച്ചു. 1805-ൽ ബർഗ് പ്രദേശത്തിന്റെ തലസ്ഥാനമായി മാറിയ ഈ നഗരം 1815-ൽ പ്രഷ്യൻ സാമ്രാജ്യത്തിന്റെ ഭാഗമായി. 19-ആം നൂറ്റാണ്ടിന്റെ മധ്യത്തിൽ റൈൻനദിയിലെ ഷിപ്പിങ് സൗകര്യങ്ങൾ വികസിപ്പിച്ചതും, റൂർ മേഖലയുമായി റെയിൽമാർഗ്ഗം ബന്ധിപ്പിച്ചതും നഗരവികസനം ത്വരിതഗതിയിലാക്കി. രണ്ടാം ലോകയുദ്ധത്തിൽ സഖ്യകക്ഷികളുടെ ബോംബാക്രമണത്തിൽ നഗരത്തിന്റെ പല ഭാഗങ്ങളും നശിച്ചെങ്കിലും ഒട്ടും വൈകാതെ തന്നെ പുനർനിർമ്മാണവും നടന്നു.

ഡൂസൽഡോർഫ് നഗരത്തിൽ ഇന്നും 18-ആം നൂറ്റാണ്ടിലെ സംരക്ഷിത മന്ദിരങ്ങൾ കാണാം. വിശാലമായ പാതകളാലും ഉദ്യാനങ്ങളാലും അനുഗൃഹീതമായിരിക്കുന്ന ഈ ആധുനികനഗരം ഇപ്പോൾ ലോകത്തെ മികച്ച വ്യാവസായിക നഗരങ്ങളിലൊന്നായി വികസിച്ചിരിക്കുന്നു.



</doc>
<doc id="193001" url="https://ml.wikipedia.org/wiki?curid=193001" title="തരുണി സച്ച്ദേവ്">
തരുണി സച്ച്ദേവ്

ഇന്ത്യൻ ചലച്ചിത്ര-പരസ്യ ബാലതാരമായിരുന്നു തരുണി സച്ച്ദേവ്. വിനയൻ സംവിധാനം ചെയ്ത വെള്ളിനക്ഷത്രം, സത്യം എന്നീ മലയാള സിനിമകളിൽ അഭിനയിച്ചിട്ടുണ്ട്. അമിതാഭ് ബച്ചൻ പ്രധാന വേഷത്തിൽ അഭിനയിച്ച പാ എന്ന ഹിന്ദി ചിത്രത്തിലും നിരവധി പരസ്യ ചിത്രങ്ങളിലും തരുണി അഭിനയിച്ചിട്ടുണ്ട്

നേപ്പാളിലുണ്ടായ വിമാനാപകടത്തിലാണ് തരുണി മരിക്കുന്നത്. മൂന്നുജോലിക്കാരും 16 ഇന്ത്യൻ വിനോദസഞ്ചാരികളും രണ്ട് ഡാനിഷ് പൗരന്മാരുമാണ് വിമാനത്തിലുണ്ടായിരുന്നത്. പൊഖാരയിൽ നിന്നും മുസ്താങിലെ ജോംസോങ്ങ് വിനോദസഞ്ചാരമേഖലയിലേക്ക് പോവുകയായിരുന്ന വിമാനമാണ് തകർന്നു വീണത്. തരുണിയുടെ അമ്മ ഗീത സച്‌ദേവും അപകടത്തിൽ കൊല്ലപ്പെട്ടു.


</doc>
<doc id="193011" url="https://ml.wikipedia.org/wiki?curid=193011" title="വെള്ളിനക്ഷത്രം (2004-ലെ ചലച്ചിത്രം)">
വെള്ളിനക്ഷത്രം (2004-ലെ ചലച്ചിത്രം)

വിനയൻ സംവിധാനം ചെയ്ത് 2004 ൽ പുറത്തിറങ്ങിയ ഒരു ഹൊറർ മലയാളചലച്ചിത്രമാണ് വെള്ളിനക്ഷത്രം. പൃഥ്വിരാജ്, തരുണി സച്ച്ദേവ്, മീനാക്ഷി, കാർത്തിക, ജഗതി ശ്രീകുമാർ തുടങ്ങിയവർ പ്രധാന വേഷത്തിലെത്തിയ ഈ ചിത്രം നിർമിച്ചിരിക്കുന്നത് ബാബു പണിക്കർ, രമേഷ് നമ്പ്യാർ എന്നിവരാണ്. എം. ജയചന്ദ്രനാണ് ഈ ചിത്രത്തിന്റെ സംഗീതസംവിധാനം നിർവഹിച്ചിരിക്കുന്നത്. ഈ ചിത്രം ബോക്സോഫീസിൽ മികച്ച വിജയമാണ് നേടിയത്.



</doc>
<doc id="193023" url="https://ml.wikipedia.org/wiki?curid=193023" title="ഗവൺമെന്റ് ആർട്‌സ് ആന്റ് സയൻസ് കോളേജ്, കോഴിക്കോട്">
ഗവൺമെന്റ് ആർട്‌സ് ആന്റ് സയൻസ് കോളേജ്, കോഴിക്കോട്

കോഴിക്കോട് ജില്ലയിലെ മീഞ്ചന്തയിൽ സർക്കാർ മേഖലയിൽ പ്രവർത്തിക്കുന്ന ശാസ്ത്ര മാനവീക കലാലയമാണ് ഗവൺമെന്റ് ആർട്‌സ് ആന്റ് സയൻസ് കോളേജ്, 1964ലാണ് ഈ കലാലയം സ്ഥാപിതമായത്.
യു.ജി.സി നിബന്ധന പ്രകാരമുള്ള NAAC 'B' റീ-അക്രഡിറ്റേഷനുള്ള കോളേജാളിത്.




</doc>
<doc id="193034" url="https://ml.wikipedia.org/wiki?curid=193034" title="ജോസഫ് മാർ പക്കോമിയോസ് മെത്രാപ്പോലീത്ത">
ജോസഫ് മാർ പക്കോമിയോസ് മെത്രാപ്പോലീത്ത

മലങ്കര (ഇന്ത്യൻ) ഓർത്തഡോക്സ് സുറിയാനി സഭ കണ്ടനാട് ഭദ്രാസന മെത്രാപ്പോലീത്തായും കാതോലിക്കേറ്റ് സെന്ടറുകളുടെ ഉപഞ്ജാതാവുമായിരുന്ന അഭിവന്ദ്യ ജോസഫ് മാർ പക്കോമിയോസ് മെത്രാപ്പോലീത്ത, മുളക്കുളം വടക്കേക്കരയിൽ പൂവത്തുങ്കൽ ഐപ്പ് വർക്കിയുടെയും അന്നമ്മയുടെയും സീമന്ത പുത്രനായി 1926 ജൂൺ 19 നു ജനിച്ചു. പിറവം സെന്റ് ജോസഫ് ഹൈസ്ക്കൂളിൽ സ്കൂൾ വിദ്യാഭ്യാസം പൂർത്തിയാക്കി. ഹൈസ്ക്കൂൾ വിദ്യാഭ്യാസകാലത്തു തന്നെ, തന്റെ പിതാമഹന്റെ സഹോദരൻ മല്പാൻ കുരുവിള തോമസ് കത്തനാരുടെ അടുക്കൽ നിന്നും സുറിയാനി പഠനം, വേദപഠനം, വൈദിക വിദ്യാഭ്യാസം ഇവ നിർവഹിച്ചു. പത്തനംതിട്ട കാതോലിക്കേറ്റ് കോളേജിൽ നിന്ന് ഇന്റർമീഡിയറ്റും, എർണാകുളം സെൻറ ആൽബർട്ട്സ് കോളേജിൽ നിന്ന് ഹിസ്റ്ററിയിലും പൊളിറ്റിക്സിലും എം.എ യും കരസ്ഥമാക്കി. ഇംഗ്ലണ്ടിലെ കാർഡീഫ് സെൻറ മൈക്കിൾസ് കോളേജിൽ വേദശാസ്ത്രത്തിൽ ഉപരിപഠനം നടത്തി.

1945 ഏപ്രിൽ 8 നു പരിശുദ്ധ ബസ്സേലിയോസ് ഗീവർഗീസ് ദ്വിതീയൻ കാതോലിക്ക ബാവയിൽ നിന്ന് ശെമ്മാശുപട്ടവും, 1952 ജൂൺ 22നു അഭിവന്ദ്യ ഔഗേൻ മാർ തീമോത്തിയോസ് മെത്രാപ്പോലീത്തയിൽ (പരിശുദ്ധ ബസ്സേലിയോസ് ഔഗേൻ പ്രഥമൻ കാതോലിക്ക ബാവ) നിന്ന് വൈദികപട്ടവും സ്വീകരിച്ചു. കൊച്ചി, എറണാകുളം, സിംഗപ്പൂർ, മലേഷ്യ, ലണ്ടൻ, പറന്തൽ, വയലത്തല എന്നിവിടങ്ങളിൽ വികാരിയായി സേവനമനുഷ്ടിച്ചു. യുവജനപ്രസ്ഥാനം വൈസ് പ്രസിഡന്റ്, പരിശുദ്ധ സുന്നഹദോസ് ഓഫീസ് സെക്രട്ടറി എന്നീ നിലകളിൽ പ്രവർത്തിച്ച ഇദ്ദേഹത്തെ 1974 ൽ നിരണത്ത് കൂടിയ മലങ്കര സുറിയാനി ക്രിസ്ത്യാനി അസ്സോസ്സിയേഷൻ മേൽപ്പട്ട സ്ഥാനത്തേക്ക് തെരെഞ്ഞെടുത്തു.
1975 ഫെബ്രുവരി 15 നു പുത്തൻകാവ് പള്ളിയിൽ വച്ച് അഭിവന്ദ്യ ദാനിയേൽ മാർ പീലക്സിനോസ് മെത്രാപ്പോലീത്ത റമ്പാൻ സ്ഥാനം നൽകി.1979 ഫെബ്രുവരി 16 നു നിരണം വലിയ പള്ളിയിൽ വച്ച് പരിശുദ്ധ ബസ്സേലിയോസ് ഔഗേൻ പ്രഥമൻ കാതോലിക്ക ബാവയുടെ മുഖ്യ കാർമ്മികത്വത്തിൽ ഇദ്ദേഹത്തെ ജോസഫ് മാർ പക്കോമിയോസ് എന്ന നാമധേയത്തിൽ മെത്രാപ്പോലീത്തയായി വാഴിച്ചു. കണ്ടനാട് ഭദ്രാസനാധിപനായി 1976 ജൂലൈ 19 നു നിയമിതനായി.

പരിശുദ്ധ എപ്പിസ്ക്കോപ്പൽ സുന്നഹദോസ് സെക്രട്ടറി, കാതോലിക്കയുടേയും മലങ്കര മെത്രാപ്പോലീത്തയുടേയും അസിസ്റ്റന്റ്, സഭാവക സ്കൂളുകളുടെ മാനേജർ, മലങ്കര സഭ ഫിനാൻസ് കമ്മറ്റി ചെയർമാൻ, മലങ്കര സഭ വർക്കിംഗ് കമ്മറ്റിയംഗം, സഭയിലെ വിവാഹ പ്രശ്നങ്ങൾ തീരുമാനിക്കുന്ന കോടതിയംഗം, പരിശുദ്ധ എപ്പിസ്ക്കോപ്പൽ സുന്നഹദോസ് സ്റ്റാന്റിംഗ് കമ്മറ്റിയംഗം, സഭാവക കോ-ഓപ്പറേറ്റീവ് ക്രെഡിറ്റ് സൊസൈറ്റി വൈസ് പ്രസിഡന്റ്, ഇന്റർ ചർച്ച് റിലേഷൻ കമ്മറ്റിയംഗം, ദിവ്യബോധനം വൈസ് പ്രസിഡന്റ്, ഓർത്ത്ഡോക്സ് തിയോളജിക്കൽ സെമിനാരി ഗവേർണിംഗ് ബോർഡ് അംഗം, കോലഞ്ചേരി മെഡിക്കൽ മിഷൻ ഹോസ്പിറ്റൽ എക്സ് ഒഫിഷ്യോ വൈസ് പ്രസിഡന്റ് എന്നീ നിലകളിൽ സേവനമനുഷ്ടിച്ചുകൊണ്ടിരുന്നു. ഹൃദയാഘാതം മൂലം 1991 ആഗസ്റ്റ് 19 നു കാലം ചെയ്തു. സ്വന്തം ഇടവക ദേവാലയമായ മുളക്കുളം കർമ്മേൽകുന്നു സെന്റ് ജോർജ്ജ് ഓർത്തഡോക്സ് സുറിയാനി പള്ളിയിൽ കബറടങ്ങി.

സങ്കീർണ്ണങ്ങളായ പ്രശ്നങ്ങളുടെ തിരമാലകൾ സഭാനൗകയുടെ നേരെ ആഞ്ഞടിച്ചുകൊണ്ടിരുന്നപ്പോൾ അക്ഷീണം തണ്ടു തുഴഞ്ഞ് അതിനെ രക്ഷാതുറമുഖത്തെത്തിക്കുവാൻ പരിശ്രമിച്ച മലങ്കര സഭാപിതാക്കന്മാരുടെ മുൻ നിരയിൽ ഭാഗ്യസ്മരണാർഹനായ അഭിവന്ദ്യ ജോസഫ് മാർ പക്കോമിയോസ് തിരുമേനിയെ കാണാം. സഭാ ഭരണത്തിനു ഊടും പാവും നൽകി പുതുക്കത്തിന്റെ അദ്ധ്യായങ്ങൾക്കു തുടക്കം കുറിച്ച അഞ്ചാം കാതോലിക്ക പരിശുദ്ധ ബസ്സേലിയോസ് മാർത്തോമ്മ മാത്യൂസ് പ്രഥമൻ ബാവക്ക് താങ്ങും തണലുമായി നിന്ന ജോസഫ് മാർ പക്കോമിയോസ് മെത്രാപ്പോലീത്തയെ സഭയുടെ ആധുനിക ശില്പികളിലൊരാളായി കണക്കാക്കുന്നു.

സഭാ ചരിത്ര പണ്ഡിതനെന്നതിലുപരി ഓർത്തഡോക്സിയുടെ കാവൽക്കാരനായി പരിലസിച്ച തിരുമേനി ലോകത്തിലെ ഇതര സഭകളുമായുള്ള പരിചയത്തിൽക്കൂടി ഓർത്തഡോക്സ് സഭാവിജ്ഞാനീയത്തിന്റെ അന്തഃസത്തയെ ഉയർത്തിക്കാട്ടി. സുറിയാനിഭാഷാ നിപുണനായിരുന്ന തിരുമേനിയുടെ ആരാധനകളിലുള്ള ആഴമായ അറിവും തത്പര്യവും സമർപ്പണവും സ്വരമാധുര്യവും ആരെയും ആകഋഷിക്കുന്നതായിരുന്നു.
സ്വാഭാവികതയും ആത്മാർത്ഥതയും മാത്രം കൈമുതലായിട്ടുണ്ടായിരുന്ന തിരുമേനിയുടെ വ്യക്തിബന്ഡങ്ങൾ വെറും ഉപരിപ്ലവമല്ലായിരുന്നു. അനുഭവങ്ങളുടെ മൂശയിൽ വാർത്തെടുത്ത വചങ്ങൾ പ്രഭാഷണങ്ങളിൽക്കൂടിയും, ലേഖനങ്ങളിൽക്കുടിയും സഭാ മണ്ഡലത്തെ ശോഭിപ്പിച്ചു. വാളുകളേക്കാൾ മൂർച്ചയേറിയ വാക്കുകളും, ജീവനേക്കാൾ ഉന്നതമായി കണക്കാക്കിയ ധാർമ്മിക നീതിയും സഭാജീവിതവും അഭിവന്ദ്യ ജോസഫ് മാർ പക്കോമിയോസ് മെത്രാപ്പോലീത്തയെ അവിസ്മരണീയനാക്കുന്നു.


</doc>
<doc id="193038" url="https://ml.wikipedia.org/wiki?curid=193038" title="ഒലി ഹാൻസൺ">
ഒലി ഹാൻസൺ

മരുന്ന് വിപണനരംഗത്തെ ചൂഷണവും കൊള്ളയും ലോക ശ്രദ്ധയിലേക്ക് കൊണ്ടുവന്ന ശിശുരോഗ വിദഗ്ദ്ധനാണ് ഡോ. ഒലിഹാൻസൺ (. അദ്ദേഹത്തിന്റെ ചരമദിനമായ മെയ് 23 ജനകീയാരോഗ്യ പ്രവർത്തകർ ഒലിഹാൻസൺ ദിനമായി ആചരിക്കുന്നു. 

ശരീരഭാഗങ്ങൾ തളർന്നുപോവുകയും കാഴ്ച നഷ്ടപ്പെടുകയും മരണത്തിനുവരെ കാരണമാകുകയും ചെയ്യുന്ന ഒരു അസുഖമാണ് സ്മോൺ (സബ് അക്യൂട്ട് മെലോ ഒപ്ടിക് ന്യൂറോപ്പതി). 1960 കളിൽ ജപ്പാനിലെ ജനങ്ങളിൽ അസാധാരണമായവിധത്തിൽ ഈ അസുഖം ബാധിക്കുന്നതായി തിരിച്ചറിഞ്ഞ ഒലിഹൻസൺ ഇതിനെക്കുറിച്ച് പഠിക്കുവാനാരംഭിച്ചു. ക്ലയോ ക്വിനോൾ എന്ന രാസവസ്തു അടങ്ങിയ മരുന്നുകൾ ഉപയോഗിക്കുകവഴിയാണ് ജപ്പാനിലെ ജനങ്ങൾക്ക് സ്മോൺ വ്യാപകമായത് എന്ന് ഈ അന്വേഷണങ്ങൾ തെളിയിച്ചു. 

ക്ലയോ ക്വിനോൾ അടങ്ങിയ മെക്സാഫോം, എന്ററോ വയോഫോം എന്നീമരുന്നുകൾ മുഖ്യമായും ഉല്പാദിപ്പിച്ചിരുന്നത് സീബാ ഗൈഗി എന്ന ബഹുരാഷ്ടര മരുന്ന് കമ്പനിയാണ്. ക്ലയോ ക്വിനോളിന്റെ ഉപയോഗം സ്മോൺ രോഗത്തിന് കാരണമാകുമെന്ന് കമ്പനിക്കറിയാമായിരുന്നു. എന്നാൽ അത് മറച്ചുവെച്ചുകൊണ്ടാണ് അക്കാലത്ത് ജപ്പാനിൽ വ്യാപകമായ ഉദരസംബന്ധമായ രോഗങ്ങൾക്ക് കമ്പനി ഈ മരുന്നുകൾ ധാരളമായി വിറ്റഴിച്ചത്. ഇതേ തുടർന്ന് അനവധിയാളുകൾക്ക് സ്മോൺ പിടിപെട്ടപ്പോൾ, അത് ജപ്പാനിൽ മാത്രം ഉണ്ടായ ഒരു പ്രതിഭാസമാണ് എന്നതരത്തിൽ പ്രചരണം നടത്താനാണ് സീബാഗൈഗി ശ്രമിച്ചത്. ബഹുരാഷ്ട്ര കമ്പനിയെന്ന സ്ഥാനം ഉപയോഗിച്ച്, തങ്ങൾക്കെതിരായ പ്രചരണങ്ങളെയെല്ലാം ആദ്യകാലത്ത് അവർ പ്രതിരോധിച്ചു. എന്നാൽ ഇതേ സമയം ടോക്യോ ജില്ലാക്കോടതിയിൽ സീബാഗൈഗിക്കെതിരെ നഷ്ടപരിഹാരം ആവശ്യപ്പെട്ടുകൊണ്ട് കേസ് ഫയൽ ചെയ്യപ്പെടുകയും ഈ വിഷയത്തിലെ വിദഗ്ദ്ധൻ എന്ന നിലയിൽ ഒലിഹാൻസൺ കമ്പനിക്കെതിരായി കേസിലെ സാക്ഷിയാവുകയും ചെയ്തു. ഇതു കൂടാതെ പത്രസമ്മേളനം വിളച്ചും യോഗങ്ങൾ വിളിച്ചുകൂട്ടിയും അദ്ദേഹം സീബാഗൈഗി രോഗികളെ വഞ്ചിച്ചതിനെതിരായി പ്രചരണം നടത്തി.

ഈ സമരങ്ങളും കേസുകളുടെയും ഫലമായി കമ്പനിതന്നെ പരസ്യമായി തങ്ങൾ ചെയ്ത കുറ്റമേറ്റുപറഞ്ഞു. അവസാനം കോടതി സീബാഗൈഗിയെ കുറ്റക്കാരെന്ന് കണ്ടെത്തി. രോഗബാധിതർക്ക് വൻതുക നഷ്ടപരിഹാരം നൽകുവാൻ അവർ നിർബന്ധിതമാകേണ്ടിവന്നു. 


</doc>
<doc id="193042" url="https://ml.wikipedia.org/wiki?curid=193042" title="ഫ്രാൻസിസ് റോസ്">
ഫ്രാൻസിസ് റോസ്

പതിനേഴാം നൂറ്റാണ്ടിന്റെ തുടക്കത്തിൽ കേരളത്തിലെ സുറിയാനി ക്രിസ്ത്യാനികളുടെ മെത്രാനായിരുന്ന സ്പെയിൻകാരൻ ഈശോസഭാ വൈദികനാണ് ഫ്രാൻസിസ് റോസ് (ജനനം: കറ്റലോനിയ പ്രവിശ്യ, സ്പെയിൻ 1556; മരണം: കോട്ടക്കാവ്, കേരളം, 1624 ഫെബ്രുവരി 14). സുറിയാനി ക്രിസ്ത്യാനികളുടെ ആദ്യത്തെ ലത്തീൻ മെത്രാൻ അദ്ദേഹമായിരുന്നു. ചരിത്രപ്രസിദ്ധമായ ഉദയമ്പേരൂർ സൂനഹദോസിന്റെ നടത്തിപ്പിൽ, ഗോവയിലെ മെനസിസ് മെത്രാപ്പോലീത്തയുടെ വലംകൈ ആയി പ്രവർത്തിച്ച റോസ്, സൂനഹദോസിലും അതിനെ തുടർന്നു വന്ന പതിറ്റാണ്ടുകളിലും വഹിച്ച പങ്കിലൂടെ കേരളക്രിസ്തീയതയുടെ ചരിത്രത്തെ നിർണ്ണായകമായി സ്വാധീനിച്ചു. കേരളത്തിലെ ക്രിസ്ത്യാനികൾക്കു വേണ്ടി എഴുതിയ "മലങ്കര മാർത്തോമാശ്ലീഹായുടെ ഇടവകയുടെ കൽപനകൾ" എന്ന രചനയുടെ പേരിലും അദ്ദേഹം അറിയപ്പെടുന്നു. "റോസിന്റെ നിയമാവലി" എന്ന പേരും ഈ കൃതിക്കുണ്ട്.

1593-ൽ കേരളത്തിലെത്തിയ റോസ് ആദ്യം ചേന്ദമഗലത്ത് വൈപ്പിക്കോട്ടയിലുള്ള ഈശോസഭാ സെമിനാരിയിൽ അദ്ധ്യാപകനായിരുന്നു. അദ്ദേഹത്തിന്റെ കാലത്ത് ആ സെമിനാരി കൂടുതൽ വിദ്യാർത്ഥികളെ ആകർഷിച്ച് അഭിവൃദ്ധിപ്പെട്ടു. പാശ്ചാത്യമിഷനറിമാർ കേരളത്തിൽ പൊതുവേ പിന്തുടർന്നിരുന്ന ലത്തീനീകരണ നയത്തിന്റെ അപകടങ്ങൾ തിരിച്ചറിഞ്ഞ റോസ്, സുറിയാനിക്രിസ്താനികളുടെ സംസാരഭാഷയും ആരാധനാഭാഷയായ സുറിയാനിയും പഠിച്ചു. സുറിയാനി പഠിക്കാൻ അദ്ദേഹം, നസ്രാണികളുടെ അവസാനത്തെ പൗരസ്ത്യമെത്രാനായി അക്കാലത്തു വാണിരുന്ന മാർ അബ്രാഹത്തിന്റെ സഹായം തേടി. വൈപ്പിക്കൊട്ട സെമിനാരിയിൽ പഠിച്ചിറങ്ങുന്ന നാട്ടുകാരായ വൈദികർ അവരുടെ പിതാക്കന്മാരുടെ പാരമ്പര്യങ്ങളിൽ നിന്ന് അന്യതയുള്ളവരാകാതിരിക്കാൻ എതിർപ്പുകളെ അവഗണിച്ച് 1584-ൽ സെമിനാരിയുടെ പാഠപദ്ധതിയിൽ സുറിയാനി ഭാഷാപഠനം ഉൾപ്പെടുത്തിയതും റോസ് ആണ്.

ഉദയമ്പേരൂർ സൂനഹദോസിൽ റോസ് വലിയ പങ്കു വഹിച്ചു. ആ സഭാസമ്മേളനത്തിന്റെ നടത്തിപ്പിൽ മെനസിസ് മെത്രാപ്പോലീത്തയുടെ മുഖ്യസഹായി അദ്ദേഹമായിരുന്നു. മലയാളഭാഷയിലും, സുറിയാനി ക്രിസ്ത്യാനികളുടെ ആരാധനാഭാഷയായ സുറിയാനിയിലും അവഗാഹം നേടിയിരുന്ന റോസാണ്, സൂനഹദോസ് കാനോനകളുടെ മലയാളം പരിഭാഷയ്ക്ക് മേൽനോട്ടം വഹിച്ചത്. എഴുതപ്പെട്ട കാലത്ത് മലയാളത്തിലെ ഏറ്റവും വലിയ ഗദ്യരചന ആയിരുന്ന കാനോനകളിലെ ഭാഷയിൽ, റോസിന്റെ മാതൃഭാഷയായിരുന്ന കാറ്റലന്റെ സ്വാധീനം ഉണ്ടാകാം എന്നു ചൂണ്ടിക്കാണിക്കപ്പെട്ടിട്ടുണ്ട്.

കത്തോലിക്കാബൈബിളിന്റെ ഭാഗമായിരിക്കെ സുറിയാനി ബൈബിളിൽ ഇല്ലാത്ത പുസ്തകങ്ങൾ സുറിയാനിയിലേക്ക് പരിഭാഷപ്പെടുത്തി ചേർക്കാനുള്ള ചുമതല സൂനഹദോസ് ഏല്പിച്ചത് റോസിനെയാണെന്ന് സുനഹദോസ് കാനോനനകളിൽ കാണുന്നു. സൂനഹദോസിന്റെ സമാപനത്തിൽ കേരളത്തിലെ പള്ളികൾ സന്ദർശിച്ച മെനസിസിനെ അനുഗമിച്ച റോസിന്, അസ്വീകാര്യമെന്നു മുദ്രകുത്തപ്പെട്ട സുറിയാനി, മലയാളം പുസ്തകങ്ങൾ കണ്ടെടുത്ത് നശിപ്പിക്കാനുള്ള ചുമതലയും കിട്ടി (സ്കറിയ സക്കറിയ - പുറങ്ങൾ 54, 252).

സൂനഹദോസിൽ മെനസിസ് മെത്രാപ്പോലീത്തയുടെ മുഖ്യസഹായി ആയിരുന്ന റോസ്, ആ സഭാസമ്മേളനത്തിന്റെ നടത്തിൽ മെത്രാപ്പോലീത്ത പിന്തുടർന്ന രീതികളെ പിന്നീട് വിമർശിക്കുകയും സൂനഹദോസ് കാനോനകൾ അംഗീകരിച്ച രീതിയെക്കുറുച്ച്, മെനസിസിന്റെ വക്താവായി ചരിത്രത്തിൽ പ്രത്യക്ഷപ്പെടുന്ന പോർത്തുഗീസുകാരൻ അന്തോണിയോ ഗുവായായുടെ 'ജൊർണ്ണാദ'-യിലെ ഭാഷ്യത്തിൽ നിന്നു ഭിന്നമായ ചിത്രം അവതരിപ്പിക്കുകയും ചെയ്തിട്ടുണ്ട്. പിന്നീട് സുറിയാനി ക്രിസ്ത്യാനികളുടെ മെത്രാനായി നിയമിക്കപ്പെട്ട റോസ്, ആ സ്ഥാനത്തിരിക്കെ, ഉദയമ്പേരൂർ സൂനഹദോസ് ഉളവാക്കിയ അമർഷം ലഘൂകരിക്കാൻ 1603-ൽ അങ്കമാലിയിൽ മറ്റൊരു സൂനഹദോസ് വിളിച്ചു കൂട്ടി. അതിന്റെ തീരുമാനങ്ങൾക്ക് റോമിന്റെ അംഗീകാരം ആവശ്യപ്പെട്ട് 1603 ഡിസംബർ 27-ന് അയച്ച കത്തിൽ അദ്ദേഹം ഉദയമ്പേരൂർ സൂനഹദോസിനെക്കുറിച്ച് ഇങ്ങനെ എഴുതി: 

കാനോനനകൾ, സൂനഹദോസിൽ പങ്കെടുത്തവരെ മലയാളത്തിൽ വായിച്ചു കേൾപ്പിച്ച് സമ്മതി നേടിയതിനു ശേഷമാണ് അംഗീകരിച്ചതെന്ന ഗുവായുടെ നിലപാടിനെ റോസ് തിരുത്തുന്നു. സഭാസമ്മേളനത്തിൽ പങ്കെടുത്തവർക്ക്, വായിച്ചുകേട്ട കാര്യങ്ങൾ മനസ്സിലായില്ലെന്നും, സൂനഹദോസിന്റെ സമാപനത്തിനു ശേഷം പോലും പല കാര്യങ്ങളും കാനോനകളിൽ മെനസിസ് കൂട്ടിച്ചേർത്തെന്നും റോസ് പറയുന്നു.

ഉദയമ്പേരൂർ സൂനഹദോസിന്റെ സമാപനത്തിനു ശേഷം 1601 ജനുവരിയിൽ സുറിയാനി ക്രിസ്ത്യാനികളുടെ അങ്കമാലി രൂപതയുടെ മെത്രാൻ ആയി നിയമിക്കപ്പെട്ട റോസ്, രൂപതയുടെ ആസ്ഥാനം കൊടുങ്ങല്ലൂരേക്കു മാറ്റി. തുടർന്ന് കൊടുങ്ങല്ലൂരിന് അതിരൂപതയുടെ പദവിയും റോസിന് മെത്രാപ്പോലീത്താ സ്ഥാനവും ലഭിച്ചു. രൂപതാസ്ഥാനത്തിന്റെ മാറ്റം, റോസും കൊടുങ്ങല്ലൂരെ ലത്തീൻ കത്തോലിക്കാ മെത്രാൻ വിശുദ്ധമേരിയുടെ അന്ത്രയോസുമായി (Andrew of St.Mary) കലഹത്തിനു കാരണമായി. സുറിയാനിക്രിസ്ത്യാനികളുടെ മെത്രാൻ കൊടുങ്ങല്ലൂർ ആസ്ഥാനമാക്കുന്നത്, തന്റെ അധികാരസീമയിലുള്ള കടന്നുകയറ്റമായാണ് കൊച്ചി മെത്രാൻ കണക്കാക്കിയത്. 

കേരള-'നസ്രാണികളുടെ' പരമ്പരാഗത നേതൃത്വവും പാശ്ചാത്യ വൈദികാധികാരികളും തമ്മിലുള്ള പഴയ സംഘർഷം, റോസിന്റെ കാലത്തും തുടർന്നു. 1618-ൽ ഗോവ സന്ദർശിക്കാൻ പോയ റോസ്, തന്റെ അസാന്നിദ്ധ്യത്തിൽ രൂപതാഭരണത്തിന്റെ ചുമതലയുള്ള വികാരിജനറാൽ ആയി പ്രാദേശികസഭയുടെ പരമ്പരാഗത നേതാവായിരുന്ന ഗീവർഗീസ് അർക്കദ്യാക്കോനെ നിയമിക്കാതെ വൈപ്പിക്കോട്ട സെമിനാരിയിലെ മുഖ്യാദ്ധ്യാപകനെ നിയമിച്ചത് അർക്കാദ്യോക്കോനെ രോഷം കൊള്ളിക്കുകയും അദ്ദേഹം റോസിനെ ധിക്കരിക്കാൻ തുടങ്ങുകയും ചെയ്തു. ഒരു ഘട്ടത്തിൽ അർക്കാദ്യാക്കോനെ റോസ് സഭാഭ്രഷ്ടനാക്കുക പോലും ചെയ്തു. എങ്കിലും പിന്നീട് ആ ഉത്തരവ് പിൻവലിച്ച അദ്ദേഹം അർക്കാദ്യോക്കോനുമായി ഒരുതരം രാഗദ്വേഷബന്ധം നിലർത്തി. 

 "ശീഹന്മാരുടെ കാലത്ത എഴുത്തുപെട്ട പുസ്തകങ്ങൾ സുറിയാനിയിൽ ഇല്ലാത്തത എല്ലാം ലത്തീനിൽ നിന്ന സുറിയാനിയിൽ പെർത്ത ഉണ്ടാക്കണം എന്നു പെർണ്ണാപീസക്രോസ പാദ്രിയോട (ഫ്രാൻസിസ് റോസ് പാതിരി) ഇ സുനഹദൊസ അപെക്ഷിക്കുന്നു" (കാനോനകൾ, രണ്ടാം യോഗവിചാരം, രണ്ടാം കല്പന) 


</doc>
<doc id="193044" url="https://ml.wikipedia.org/wiki?curid=193044" title="സിറോസിസ്">
സിറോസിസ്

സിറോസിസ് കരളിനെ ബാധിക്കുന്ന ഒരു രോഗാവസ്ഥ ആണ് . പല കാരണങ്ങൾ കൊണ്ടും ഇത് വരാം മുഖ്യമായും അമിത മദ്യ പാനം , ഹെപ്പറ്റൈറ്റിസ് -ബി ,ഹെപ്പറ്റൈറ്റിസ്-സി , ഫാറ്റി ലിവർ എന്നിവ ആണ് ഇവയിൽ ചിലത്.

liver cirrosis



</doc>
<doc id="193045" url="https://ml.wikipedia.org/wiki?curid=193045" title="ടാസ്മേനിയ">
ടാസ്മേനിയ

ആസ്ട്രേലിയയിലെ ഒരു പ്രധാന ദ്വീപും ഏറ്റവും ചെറിയ സംസ്ഥാനവുമാണു് ടാസ്മേനിയ.

ടാസ്മേനിയ ദ്വീപിനു പുറമേ ഫർനോക്സ് ദ്വീപസമൂഹം ഉൾപ്പെടെ 50-ൽ അധികം ചെറുദ്വീപുകൾ ഇതിൽപ്പെടുന്നു. വിസ്തീർണം: ദീപുകൾ ഉൾപ്പെടെ, 68,114 ച. കി.മീ., ജനസംഖ്യ: 459659 (1996).

ആസ്റ്റ്രേലിയൻ വൻകരയുടെ തെക്കുകിഴക്കൻ തീരത്തുനിന്ന് 240 കി. മീ. അകലെ ടാസ്മൻ കടലിനും ഇന്ത്യൻ സമുദ്രത്തിനും മധ്യേയാണ് ടാസ്മേനിയയുടെ സ്ഥാനം. 225 കി. മീ. വീതിയുള്ള ബാസ് കടലിടുക്ക് ഇതിനെ പ്രധാന കരയിൽ നിന്ന് വേർതിരിക്കുന്നു. ആബെൽ യാൻസൂൺ ടാസ്മനാണ് 1642 ന. 24-ന് ഈ പ്രദേശം ആദ്യമായി കണ്ടെത്തിയത്.

നിരനിരയായുള്ള ഹിമാവൃതകൊടുമുടികളും കുന്നുകളും ഹരിതാഭയാർന്ന താഴ്വരകളും ടാസ്മേനിയൻ ഭൂപ്രകൃതിയെ ആകർഷകമാക്കുന്നു. ഇവിടത്തെ സ്ഫടിക സദൃശങ്ങളായ തടാകങ്ങൾ, തീരപ്രദേശം, കൃഷിനിലങ്ങൾ, ഉദ്യാനങ്ങൾ, പഴത്തോട്ടങ്ങൾ എന്നിവയെല്ലാം അതിമനോഹരങ്ങളാണ്. ആസ്റ്റ്രേലിയയിലെ പൂർവ ഉന്നത തടങ്ങളിൽ നിന്നും വേറിട്ടുപോയ ഒരു ഭൂഭാഗമാണ് ടാസ്മേനിയ എന്നു കരുതപ്പെടുന്നു. ഓസ കൊടുമുടിയാണ് (1617 മീ.) ഏറ്റവും പൊക്കം കൂടിയ പ്രദേശം. മധ്യപീഠഭൂമി, പടിഞ്ഞാറൻ തീരത്തിനു സമാന്തരമായി സ്ഥിതി ചെയ്യുന്ന ഉന്നതതടങ്ങൾ, തെക്കൻ ഉന്നത തടങ്ങൾ, വടക്കൻ പീഠഭൂമി എന്നിവ പ്രധാന ഭൂവിഭാഗങ്ങളാകുന്നു.

വർഷം മുഴുവനും മിതമായ കാലാവസ്ഥയാണ് ടാസ്മേനിയയിലനുഭവപ്പെടുന്നത്. വർഷപാതം ഭൂപ്രകൃതിക്കനുസൃതമായി വ്യത്യാസപ്പെട്ടിരിക്കുന്നു.

ജലസമ്പന്നമാണ് ടാസ്മേനിയ. താമർ, ഡെർവെന്റ്, ഹുവോൺ, ആർതർ എന്നിവയാണ് പ്രധാന നദികൾ. തലസ്ഥാന നഗരമായ ഹോബർട്ട്, ഡെർവന്റ് നദിയുടെ അഴിമുഖത്തായി സ്ഥിതി ചെയ്യുന്നു. ടാസ്മേനിയൻ നദികളിൽ നിന്നും ജലവൈദ്യുതി ധാരാളമായുത്പാദിപ്പിക്കുന്നുണ്ട്. ആസ്റ്റ്രേലിയയിലെ ജലവൈദ്യുതിയുടെ പകുതിയോളം ലഭിക്കുന്നത് ടാസ്മേനിയയിൽ നിന്നാണ്. ധാരാളം തടാകങ്ങൾ ടാസ്മേനിയയിലുണ്ട്. ഗ്രേറ്റ്ലേക് ആണ് ഇവയിൽ മുഖ്യം. സോറൽ, സെന്റ് ക്ലയർ, ആർതർ, എക്കെ എന്നിവ മറ്റു പ്രധാന തടാകങ്ങളാകുന്നു. മിക്ക പ്രധാന നദികളുടെയും ഉദ്ഭവസ്ഥാനങ്ങൾ തടാകങ്ങളാണ്.

കാലാവസ്ഥയ്ക്കനുസൃതമാണ് സസ്യജാലം. ഈർപ്പഭരിതപ്രദേശങ്ങളിൽ മിതോഷ്ണമഴക്കാടുകളും, മിതമായ കാലാവസ്ഥ അനുഭവപ്പെടുന്ന പ്രദേശങ്ങളിൽ യൂക്കാലിപ്റ്റസ് വനങ്ങളും, വരണ്ട പ്രദേശങ്ങളിൽ താണയിനം യൂക്കാലിപ്റ്റസ് വനങ്ങളും, സാവന്നാ പുൽമേടുകളും കാണപ്പെടുന്നു. ടാസ്മേനിയൻ ഡെവിൾ, ടാസ്മേനിയൻ ടൈഗർ എന്നീ മൃഗങ്ങൾ ഇവിടെ മാത്രം കാണപ്പെടുന്നവയാണ്.

വൈവിധ്യമാർന്ന ഒരു സമ്പദ്ഘടനയാണ് ടാസ്മേനിയയുടേത്. രണ്ടാം ലോകയുദ്ധാനന്തരം ആസ്റ്റ്രേലിയയിലെ മറ്റു പ്രദേശങ്ങൾക്കൊപ്പം ഈ പ്രദേശവും സമൂലമായ സാമ്പത്തിക വികസനത്തിനു വിധേയമായി. ഉത്പാദനമേഖലയിൽ ഇലക്ട്രോ-മെറ്റലർജിക്കൽ, ഇലക്ട്രോ-കെമിക്കൽ വ്യവസായങ്ങൾക്കാണ് മുൻതൂക്കം. ഇവിടത്തെ കാർഷികമേഖലയിൽ പഴങ്ങൾ, പച്ചക്കറി തുടങ്ങിയവയുടെ ഉത്പാദനത്തിന് ഏറെ പ്രാധാന്യം ലഭിച്ചിരിക്കുന്നു. ആപ്പിളാണ് മുഖ്യപഴവർഗം. പെയർ, റാസ്ബെറീസ്, ബ്ലാക് കറന്റ്സ് എന്നിവ മറ്റു പ്രധാന പഴവർഗങ്ങളാകുന്നു. ബാർലി, ഓട്സ്, ഹോപ്, ഗോതമ്പ് എന്നിവയാണ് മറ്റു വിളകൾ. കാലാവസ്ഥയോടൊപ്പം ഭൂപ്രകൃതി, മണ്ണിന്റെ സ്വഭാവം എന്നീ ഘടകങ്ങൾ കൂടിച്ചേർന്ന് ടാസ്മേനിയയ്ക്ക് വ്യത്യസ്തമായ ഉപജീവനശൈലി പ്രദാനം ചെയ്യുന്നു. വ. പ്രദേശങ്ങളിൽ കന്നുകാലി വളർത്തലും വെണ്ണയുത്പാദനവും, മധ്യഭൂപ്രദേശങ്ങളിൽ ആടുവളർത്തലും കമ്പിളിയുത്പാദനവവും, തെ. കി. താഴ്വാരങ്ങളിൽ പഴങ്ങൾ, ഹോപ്സ് എന്നിവയുടെ ഉത്പാദനവും മുഖ്യ ഉപജീവനമാർഗങ്ങളാണ്. ടാസ്മേനിയയുടെ മൊത്തം ഭൂവിസ്തൃതിയുടെ 46 ശ.മാ. വും വനങ്ങളാണ്. യൂക്കാലിപ്റ്റസും പൈൻ വർഗത്തിൽപ്പെട്ട മരങ്ങളുമാണ് പ്രധാന വൃക്ഷങ്ങൾ. വ്യാവസായിക-ഗാർഹിക ആവശ്യങ്ങൾക്ക് വനവിഭവങ്ങൾ ഉപയുക്തമാവുന്നു. മത്സ്യബന്ധനം പ്രധാനമായും തീരപ്രദേശങ്ങളിൽ കേന്ദ്രീകരിച്ചിരിക്കുന്നു. വളരെ വികാസം പ്രാപിച്ചതാണ് ടാസ്മേനിയയിലെ ഖനനവ്യവസായം. നിക്ഷേപങ്ങളിൽ ടിൻ, ടങ്സ്റ്റൻ, ചെമ്പ്, വെള്ളി, ലെഡ്, സിങ്ക് എന്നിവയ്ക്കാണ് മുൻതൂക്കം. ശുദ്ധീകരിച്ച ലോഹങ്ങൾ, ലോഹോത്പന്നങ്ങൾ, തുണിത്തരങ്ങൾ, സംസ്കരിച്ച ഭക്ഷ്യസാധനങ്ങൾ, കടലാസ് (പ്രധാനമായും ന്യൂസ്പ്രിന്റ്) തുടങ്ങിയവ മുഖ്യ വ്യാവസായികോത്പന്നങ്ങളാകുന്നു.

റിസ്ഡണിലെ ഇലക്ട്രോലിറ്റിക് സിങ്ക് റിഫൈനറി, ബെൽറ്റ് ബേയിലെ അലൂമിനിയം, ഫെറോ മാങ്ഗനീസ് വ്യവസായം, സ്നഗിലെ കാർബൈഡ് ഉത്പാദനം എന്നിവ പ്രധാന വ്യവസായങ്ങളാണ്. റിസ്ഡണിലെ സിങ്ക് റിഫൈനറി ലോകത്തിലെ ഏറ്റവും വലിപ്പമേറിയ റിഫൈനറികളിൽ ഒന്നാകുന്നു. ആസ്റ്റ്രേലിയയുടെ മൊത്തം ഉപയോഗത്തിന്റെ 40 ശ. മാ.-ത്തോളം ന്യൂസ്പ്രിന്റ് ടാസ്മേനിയയിലെ ബോയറിലാണ് ഉത്പാദിപ്പിക്കുന്നത്.

1998ൽ ഗതാഗതയോഗ്യമായ 24,000 കി. മീ. റോഡുകൾ ടാസ്മേനിയയിലുണ്ടായിരുന്നു. വേണ്ടുവോളം റെയിൽ പാതകളും ഈ പ്രദേശത്തുണ്ട്. അനേകം നൈസർഗിക തുറമുഖങ്ങളാൽ സമ്പന്നമാണ് ടാസ്മേനിയൻ തീരപ്രദേശം. ഹോബർട്ട്, ബർണി, ലാൻസെസ്റ്റൺ, ഡെവൺപോർട്ട് തുടങ്ങിയവയാണ് ഇവിടത്തെ പ്രധാന തുറമുഖങ്ങൾ. പ്രവർത്തനക്ഷമമായ വ്യോമഗതാഗത ശൃംഖല ടാസ്മേനിയയെ ആസ്റ്റ്രേലിയൻ വൻകരയുമായി ബന്ധിപ്പിക്കുന്നു.

ആസ്റ്റ്രേലിയയിലെ ഏറ്റവും കുറഞ്ഞ ജനസാന്ദ്രതയുള്ള സംസ്ഥാനമാണ് ടാസ്മേനിയ. ആസ്റ്റ്രേലിയൻ വൻകരയിലേക്കുള്ള കുടിയേറ്റം ഇവിടത്തെ ജനസംഖ്യാവർധനവിനെ നിയന്ത്രിക്കുന്നതിൽ പ്രധാനപങ്കു വഹിക്കുന്നു. ബ്രിട്ടൻ ഉൾപ്പെടെയുള്ള യൂറോപ്യൻ രാജ്യങ്ങളിൽ നിന്നും യൂറോപ്പിന് പുറത്തുള്ള മേഖലകളിൽ നിന്നും ജനങ്ങൾ ടാസ്മേനിയയിലേക്കു കുടിയേറിയിട്ടുണ്ട്. 1856 വരെ ഈ പ്രദേശം 'വാൻ ഡീമെൻസ് ലാന്ഡ്' എന്നാണറിയപ്പെട്ടിരുന്നത്.

ആസ്റ്റ്രേലിയയുടെ വിദ്യാഭ്യാസ വികസനത്തിന് ടാസ്മേനിയ നിർണായക പങ്കുവഹിക്കുന്നു. നിർബന്ധിത വിദ്യാഭ്യാസ പദ്ധതി ആരംഭിച്ച ആദ്യത്തെ ബ്രിട്ടീഷ് കോളനി ടാസ്മേനിയയാണ് (1869). ഹൈസ്ക്കൂൾ വിദ്യാഭ്യാസത്തിന്റെ പ്രായപരിധി 16 ആക്കി ഉയർത്തിയ ആദ്യത്തെ സംസ്ഥാനവും ടാസ്മേനിയയാകുന്നു. 6-16 വയസ്സുവരെ ഇവിടെ നിർബന്ധിത വിദ്യാഭ്യാസം ലഭിക്കുന്നു.

ചരിത്രം. ഡച്ച് നാവികനായിരുന്ന ആബെൽ ടാസ്മനാണ് ടാസ്മേനിയ കണ്ടെത്തിയത് (1642 ന. 24). ടാസ്മന്റെ പര്യടനത്തിന് അനുമതി നൽകിയ ഈസ്റ്റിൻഡീസ് ഗവർണർ ജനറൽ അന്റോണിയോ വാൻ ഡീമെനിന്റെ (Antonio van Diemen) ബഹുമാനാർഥം ഈ ദ്വീപുകൾക്ക് വാൻ ഡീമെൻസ് ലാൻഡ് എന്ന് ഇദ്ദേഹം പേരു നൽകി. തുടർന്ന് ഫ്രഞ്ചുനാവികരും ഇംഗ്ലീഷ് നാവികരും ഇവിടെ പര്യടനം നടത്തുകയുണ്ടായി. 1777-ൽ ജെയിംസ് കുക്ക് ഈ പ്രദേശം സന്ദർശിച്ചു. ഗ്രേറ്റ് ബ്രിട്ടൻ 1803-ൽ ഈ ഭൂവിഭാഗം കൈവശപ്പെടുത്തി ഒരു പീനൽ കോളനി സ്ഥാപിച്ചു. ബ്രിട്ടിഷ് കുറ്റവാളികളെ താമസിപ്പിച്ചതിനോടൊപ്പം ഇവിടെ സ്വതന്ത്രപൗരന്മാർക്കുള്ള കുടിയേറ്റവും അനുവദിച്ചിരുന്നു. ആദ്യകാല ബ്രിട്ടിഷ് അധിവാസം 1804-ഓടെയാണ് ആരംഭിച്ചത്. ഈ ദ്വീപുകളുടെ ഭരണം 1825 വരെ നടത്തിയിരുന്നത് ന്യൂ സൌത്ത് വെയ്ല് സായിരുന്നു. പിന്നീട് പ്രത്യേക കോളനിയാക്കിയതിനെ തുടർന്ന് ഭരണ നടത്തിപ്പിനായി നാമനിർദ്ദേശം ചെയ്യപ്പെട്ട നിയമനിർമ്മാണസഭയും കാര്യനിർവഹണ സമിതിയും ഉണ്ടായി. 1840-കളുടെ ഉത്തരാർദ്ധത്തിൽ ഇവിടെ സാമ്പത്തിക മാന്ദ്യം അനുഭവപ്പെട്ടു. പ്രാതിനിധ്യ ഗവൺമെന്റിനുവേണ്ടിയും ബ്രിട്ടനിലെ കുറ്റവാളികളെ നാടുകടത്തി പാർപ്പിക്കുന്നത് അവസാനിപ്പിക്കുന്നതിനുവേണ്ടിയും ജനങ്ങൾ ശബ്ദമുയർത്തി. നിയമസഭയിലേക്ക് അംഗങ്ങളെ തെരഞ്ഞെടുക്കുന്നരീതി 1851-ൽ നിലവിൽ വന്നു; കുറ്റവാളികളെ നിവസിപ്പിക്കുന്നത് 1853-ൽ നിർത്തൽ ചെയ്തു. ഭരണഘടനയും ദ്വിമണ്ഡല നിയമസഭയും ഉത്തരവാദഭരണവും നിലവിൽവന്നത് 1856-ലാണ്. ദ്വീപിന് വാൻ ഡീമെൻസ് ലാൻഡ് എന്നതിനു പകരം 1856-ൽ ടാസ്മേനിയ എന്നു പേരു നൽകി. 1857 മുതൽ അനുഭവപ്പെട്ട സാമ്പത്തികമാന്ദ്യം ദീർഘകാലം നീണ്ടുനിന്നു; രാഷ്ട്രീയ അസ്ഥിരതയും ഉണ്ടായി. 1880-നുശേഷം സാമ്പത്തിക സ്ഥിതി മെച്ചപ്പെട്ടതോടെ കാർഷിക, വ്യാവസായിക മേഖലകളിൽ വികസനമുണ്ടായി. ആസ്റ്റ്രേലിയൻ ഫെഡറേഷനുവേണ്ടിയുള്ള മുന്നേറ്റം ആരംഭിച്ചത് 1890-കളിലാണ്. 1901-ൽ ആസ്റ്റ്രേലിയൻ കോമൺവെൽത്തിലെ ഒരു സംസ്ഥാനമായി ടാസ്മേനിയ മാറി.

ടാസ്മേനിയ സംസ്ഥാനത്തിന്റെ ഭരണത്തലവൻ ഗവർണറാണെങ്കിലും പാർലമെന്റിനോടുത്തരവാദിത്വമുള്ള പ്രധാനമന്ത്രിയും ക്യാബിനറ്റുമാണ് യഥാർഥഭരണം നടത്തുന്നത്. സംസ്ഥാന നിയമസഭയ്ക്ക് രണ്ടു മണ്ഡലങ്ങളുണ്ട്; അധോമണ്ഡലം ഹൗസ് ഒഫ് അസംബ്ലിയും (35 അംഗങ്ങൾ), ഉപരിമണ്ഡലം ലെജിസ്ലേറ്റീവ് കൗൺസിലും (19 അംഗങ്ങൾ) ആണ്. ആസ്റ്റ്രേലിയൻ പാർല മെന്റിലെ ഹൗസ് ഒഫ് റെപ്രസെന്റേറ്റിവിൽ സംസ്ഥാനത്തിന് 5 അംഗങ്ങളുടെയും സെനറ്റിൽ 10 അംഗങ്ങളുടെയും പ്രാതിനിധ്യമുണ്ട്.

 * Tasmania Online—the main State Government website * Discover Tasmania—official tourism website * University of Tasmania Tasmanian photograph collection 


</doc>
<doc id="193054" url="https://ml.wikipedia.org/wiki?curid=193054" title="ഒനിയൻ സ്കിന്നിംഗ്">
ഒനിയൻ സ്കിന്നിംഗ്

അനിമേഷൻ സോഫ്റ്റ്‌വെയറുകൾ ഉപയോഗിച്ച് സിനിമകൾ നിർമ്മിക്കുമ്പോൾ അനേകം ഫ്രെയിമുകളെ ഒന്നിച്ച് ക്യാൻവാസിൽ കാണിക്കുന്ന സങ്കേതമാണ് ഒനിയൻ സ്കിന്നിംഗ്. ഓരോ ഫ്രെയിമിലും മാറ്റങ്ങൾ വരുത്തി അനിമേഷൻ നടത്തുമ്പോൾ തൊട്ടുമുൻപിലത്തെ ഫ്രെയിമിൽ നിന്ന് ഇപ്പോഴത്തെ ഫ്രെയിമിൽ എന്തുമാറ്റം വരണമെന്ന് അറിയാൻ ഈ സങ്കേതം സഹായിക്കുന്നു.

ആനിമേഷൻ മൂവികൾ നന്നായി തയ്യാറാക്കാൻ കുട്ടികളെ സഹായിക്കുന്ന പ്രോഗ്രാമാണ് ടുപീ. ഉബുണ്ടുവിൽ ഇത് ഫലപ്രദമായി ഉപയോഗിക്കാം. ടുപീ പ്രധാന ജാലകത്തിലെ ഒനിയൻ സ്കിൻ ബോക്സ് ക്ലിക്ക് ചെയ്ത് ബോക്സിലുള്ള ഫ്രെയിം നമ്പറുകളിൽ മാറ്റം വരുത്തി ഒനിയൻ സ്കിന്നിംഗ് സാദ്ധ്യമാക്കാം.


</doc>
<doc id="193058" url="https://ml.wikipedia.org/wiki?curid=193058" title="നോക്കെത്താദൂരത്തു കണ്ണുംനട്ട്">
നോക്കെത്താദൂരത്തു കണ്ണുംനട്ട്

ഫാസിൽ സംവിധാനം ചെയ്ത് നദിയ മൊയ്തു, പത്മിനി, മോഹൻലാൽ എന്നിവർ പ്രധാന കഥാപാത്രങ്ങളെ അവതരിപ്പിച്ച് 1984-ൽ പുറത്തിറങ്ങിയ മലയാളചലച്ചിത്രമാണ് നോക്കെത്താദൂരത്തു കണ്ണുംനട്ട്. കേരളസംസ്ഥാന സർക്കാരിന്റെ മികച്ച ചലച്ചിത്രത്തിനുള്ള പുരസ്കാരം ലഭിച്ചിട്ടുണ്ട്. "പൂവേ പൂ ചൂടവാ" എന്ന പേരിൽ തമിഴിൽ ഈ ചലച്ചിത്രം പുനർനിമ്മിച്ചിട്ടുണ്ട്.

ബിച്ചു തിരുമലയുടെ വരികൾക്ക് സംഗീതം നൽകിയിരിക്കുന്നത് ജെറി അമൽദേവാണ്. കെ. ജെ. യേശുദാസ്, കെ. എസ്. ചിത്ര എന്നിവരാണ് ഗാനങ്ങൾ പാടിയിരിക്കുന്നത്.


</doc>
<doc id="193068" url="https://ml.wikipedia.org/wiki?curid=193068" title="ദൗലത്താബാദ്">
ദൗലത്താബാദ്

മഹാരാഷ്ട്രയിലെ ഔറംഗബാദ് ജില്ലയിലുള്ള ഒരു പട്ടണമാണ് ദൗലത്താബാദ്. ഔറംഗബാദിന് 14.5 കി.മീ. വടക്കുപടിഞ്ഞാറായി സ്ഥിതിചെയ്യുന്നു. കോട്ടകൊത്തളങ്ങളാൽ ചുറ്റപ്പെട്ടിരിക്കുന്ന ഈ പട്ടണം മധ്യകാല ഘട്ടത്തിൽ ഏറെ പ്രശസ്തമായിരുന്നു. ചരിത്രപരമായും മതപരമായും ഏറെ പ്രാധാന്യമുള്ള പട്ടണമാണ് ദൌലത്താബാദ്. 

മുസ്ലിം വാസ്തുവിദ്യാ മാതൃകയിൽ നിർമിച്ച കെട്ടിടങ്ങളാണ് ഇവിടത്തെ മുഖ്യ ആകർഷണം. 13-ആം നൂറ്റാണ്ടിലെ വലിയ കോട്ടയാണ് ദൗലത്താബാദിലെ ശ്രദ്ധാകേന്ദ്രം. സുമാർ 180 മീറ്ററാണ് ഇതിന്റെ ഉയരം. 1453-ൽ നിർമിച്ച ചാന്ദ്മിനാർ എന്ന വിജയസ്തംഭം, മുഗൾ ചക്രവർത്തി ഷാജഹാൻ ധ്യാനത്തിനും വിശ്രമത്തിനും ഉപയോഗിച്ചിരുന്ന ബറാദരി എന്ന രമ്യഹർമ്മ്യം, മുസ്ലിം-ജൈന-ഹിന്ദു മതസ്ഥരുടെ ആരാധനാലയങ്ങൾ തുടങ്ങിയവ ഈ പ്രദേശത്തിന് ഏറെ വിനോദസഞ്ചാരപ്രാധാന്യം നേടിക്കൊടുത്തിരിക്കുന്നു. യാദവ രാജാവായിരുന്ന ബില്ലാമയാണ് ദൗലത്താബാദ് സ്ഥാപിച്ചത് എന്നാണ് അനുമാനം. അന്ന് ദേവഗിരി എന്ന പേരിലാണ് പട്ടണം അറിയപ്പെട്ടത്. 13-ആം നൂറ്റാണ്ടിൽ ദേവഗിരി അലാവുദ്ദീൻ കിൽജിയുടെ ആക്രമണത്തിനു വിധേയമായി. ദക്ഷിണേന്ത്യയിലേക്ക് തന്റെ അധീശത്വം വ്യാപിപ്പിക്കുവാനുള്ള ആഗ്രഹവും ദേവഗിരിയുടെ അളവറ്റ സമ്പത്തുമായിരുന്നു വിന്ധ്യയ്ക്ക് തെക്കോട്ടു നീങ്ങാൻ അലാവുദ്ദീനെ പ്രേരിപ്പിച്ചത്. 1296-ൽ അലാവുദ്ദീനുമായുള്ള യുദ്ധത്തിൽ പരാജയപ്പെട്ടതോടെ സന്ധിക്കു മുതിർന്ന ദേവഗിരിയിലെ രാമചന്ദ്ര രാജാവ് വർഷംതോറും ഡൽഹിക്കു കപ്പം നൽകാൻ തയ്യാറായി. എന്നാൽ, ഇതിൽ വീഴ്ചവരുത്തിയ പശ്ചാത്തലത്തിൽ മാലിക് കഫൂറിന്റെ (അലാവുദ്ദീന്റെ സേനയുടെ ജനറൽ) നേതൃത്വത്തിലുള്ള കിൽജിസേന ദേവഗിരി ആക്രമിക്കുകയും യാദവരെ പരാജയപ്പെടുത്തുകയും ചെയ്തു (1307). അലാവുദ്ദീന്റെ സന്നിധിയിൽ ഹാജരാക്കപ്പെട്ട രാമചന്ദ്രനെയും കുടുംബത്തെയും സുൽത്താൻ ബഹുമാനപൂർവമാണ് സ്വീകരിച്ചത്. ദേവഗിരിയുടെ രാജപദവി അലാവുദ്ദീൻ ഇദ്ദേഹത്തിനു തിരിച്ചുനൽകിയതോടെ രാമചന്ദ്രൻ സുൽത്താന്റെ അനുഭാവിയായി മാറി. തുടർന്ന് ഡെക്കാൺ, ദക്ഷിണേന്ത്യ എന്നിവിടങ്ങളിലേക്കുള്ള കിൽജികളുടെ സൈനിക പര്യടനങ്ങളിലെ ഒരു ഇടത്താവളമായി ദേവഗിരി വർത്തിച്ചു.

രാമചന്ദ്രന്റെ മരണശേഷം അധികാരത്തിൽ വന്ന സിങ്കാന II-ആമൻ (രാമചന്ദ്രന്റെ പുത്രൻ) ഡൽഹിയിൽനിന്ന് സ്വാതന്ത്യം പ്രഖ്യാപിച്ച സാഹചര്യത്തിൽ ദേവഗിരി ആക്രമിച്ച മാലിക് കഫൂർ ആ രാജ്യത്തെ ഡൽഹി സുൽത്താനേറ്റിന്റെ ഭാഗമാക്കി (1313). ഡൽഹിക്ക് വെല്ലുവിളി ഉയർത്തിക്കൊണ്ട് 1316-ൽ ഹരപാലദേവൻ (രാമചന്ദ്രന്റെ മരുമകൻ) സ്വാതന്ത്യം പ്രഖ്യാപിച്ചെങ്കിലും 1318-ൽ മുബാരക് (അലാവുദ്ദീന്റെ പുത്രൻ) ദേവഗിരി വീണ്ടെടുത്തു.

മുഹമ്മദ് ബിൻ തുഗ്ളക്ക് ഭരണ സൗകര്യത്തിനായി 1327-ൽ തലസ്ഥാനം ഡൽഹിയിൽനിന്ന് ദേവഗിരിയിലേക്കു മാറ്റിയെങ്കിലും ഡൽഹിയെ വീണ്ടും തലസ്ഥാനമാക്കി. ഇദ്ദേഹമായിരുന്നു ദേവഗിരിയെ ദൌലത്താബാദ് എന്നു നാമകരണം ചെയ്തത്. തുഗ്ലക്കിന്റെ ഭരണത്തിൽ അമർഷംപൂണ്ട ഡെക്കാണിലെ പ്രഭുക്കന്മാർ ദൗലത്താബാദ്കോട്ട പിടിച്ചെടുക്കുകയും സ്വതന്ത്ര ബാഹ്മനി സാമ്രാജ്യത്തിന് അടിത്തറ ഇടുകയും ചെയ്തു (1347). ദൗലത്താബാദിൽ വച്ചായിരുന്നു അലാവുദ്ദീൻ ബാഹ്മൻ ഷായുടെ (ബാഹ്മനി രാജ്യത്തിന്റെ സ്ഥാപകൻ) സ്ഥാനാരോഹണ ചടങ്ങുകൾ നടന്നത്. ഭരണ സൌകര്യത്തിനായി സാമ്രാജ്യത്തെ ദൗലത്താബാദ് ഉൾപ്പെടെ നാല് പ്രവിശ്യകളായി ഇദ്ദേഹം വിഭജിച്ചിരുന്നു.

15-ആം നൂറ്റാണ്ടോടെ ശിഥിലമായിത്തീർന്ന ബാഹ്മനി രാജ്യം ബിജാപ്പൂർ, ഗോൽക്കൊണ്ട, അഹമ്മദ്നഗർ, ബീദാർ, ബീറാർ എന്നീ അഞ്ച് സ്വതന്ത്ര രാജ്യങ്ങളായി വിഭജിക്കപ്പെട്ടു. 1499-ൽ ദൗലത്താബാദ് അഹമ്മദ്നഗറിന്റെ സ്ഥാപകനായ മാലിക് അഹമ്മദിന്റെ അധീനതയിലായി. 1633-ൽ മുഗൾ ജനറലായിരുന്ന മഹബത് ഖാൻ ദൗലത്താബാദ് പിടിച്ചടക്കുന്നതുവരെ ഇവിടം അഹമ്മദ്നഗറിന്റെ അധീനതയിലായിരുന്നു. മുഗളർക്കുശേഷം നൈസാം (ഹൈദരാബാദ്), മറാത്തർ എന്നിവരായിരുന്നു ദൗലത്താബാദിൽ അധീശത്വം സ്ഥാപിച്ചിരുന്നത്. 



</doc>
<doc id="193071" url="https://ml.wikipedia.org/wiki?curid=193071" title="യന്ത്രഗോവണി">
യന്ത്രഗോവണി

ഗോവണിയുടെ യന്ത്രവൽകൃത രൂപമാണ്‌ യന്ത്രഗോവണി അഥവാ "എസ്കലേറ്റർ". ചലിച്ചുകൊണ്ടിരിക്കുന്ന ഒരു ഗോവണിയാണ് ഇത്. ഒരു കെട്ടിടത്തിലെ നിലകളിലൂടെ ആളുകളെ കൊണ്ടുപോകുന്നതിനായി ഉപയോഗിക്കുന്ന ഒരു തരം "കൺവേയർ ഗതാഗത" (Conveyor Transport) രീതിയാണ് ഇത്. മോട്ടോർ ഉപയോഗിച്ച് കറങ്ങുന്ന ചങ്ങലയും പരസ്പരം ബന്ധിപ്പിക്കപ്പെട്ടിട്ടുള്ളതും തിരശ്ചീനമായി നിൽക്കുന്നതുമായ കുറച്ച് ചവിട്ടുപടികളും അടങ്ങുന്നതാണ് ഈ ഗതാഗത സംവിധാനം.


</doc>
<doc id="193245" url="https://ml.wikipedia.org/wiki?curid=193245" title="വാത്സല്യം">
വാത്സല്യം

ലോഹിതദാസിന്റെ രചനയിൽ കൊച്ചിൻ ഹനീഫ സംവിധാനം ചെയ്ത് മമ്മൂട്ടി, സിദ്ദിഖ്, ഗീത എന്നിവർ പ്രധാനകഥാപാത്രങ്ങളെ അവതരിപ്പിച്ച് 1993-ൽ പുറത്തിറങ്ങിയ മലയാളചലച്ചിത്രമാണ് വാത്സല്യം. ഈ ചിത്രത്തിലെ അഭിനയത്തിന് ആ വർഷത്തെ മികച്ച നടനുള്ള കേരളസംസ്ഥാന ചലച്ചിത്രപുരസ്കാരം മമ്മൂട്ടിക്ക് ലഭിച്ചു.




</doc>
<doc id="193288" url="https://ml.wikipedia.org/wiki?curid=193288" title="പാതാമ്പുഴ">
പാതാമ്പുഴ

കോട്ടയം ജില്ലയിലെ മീനച്ചിൽ താലൂക്കിലെ ഈരാറ്റുപേട്ട ബ്ലോക്കിലെ പൂഞ്ഞാർ തെക്കേക്കര പഞ്ചായത്തിലെ ഒരു ഗ്രാമമാണ് പാതാമ്പുഴ. 



</doc>
<doc id="193579" url="https://ml.wikipedia.org/wiki?curid=193579" title="കാർലോസ് ഫ്യുവന്തസ്">
കാർലോസ് ഫ്യുവന്തസ്

സ്​പാനിഷ് ഭാഷയിലെ മികച്ച എഴുത്തുകാരിലൊരാളായിരുന്നു മെക്‌സിക്കൻ നോവലിസ്റ്റ് കാർലോസ് ഫ്യുവന്തസ് (11 നവംബർ 1928 – 15 മേയ് 2012). 
പനാമ സിറ്റിയിൽ 1928 നവംബർ 11-ന് നയതന്ത്രജ്ഞന്റെ മകനായിട്ടായിരുന്നു ജനനം. ബ്രൗൺ, പ്രിൻസ്ടൺ, ഹാർവാഡ്, കൊളംബിയ, കേംബ്രിജ്, പെൻസിൽവേനിയ, ജോർജ് മേസ്ൺ സർവകലാശാലകളിൽ അധ്യാപകനായിരുന്നിട്ടുണ്ട്. സ്‌പെയിൻ, ബ്രിട്ടൻ, ഫ്രാൻസ് എന്നിവിടങ്ങളിൽ മെക്‌സിക്കോയുടെ അംബാസഡറായിരുന്നു. അറുപതുകളിൽ ലാറ്റിനമേരിക്കൻ സാഹിത്യത്തിന്റെ പുഷ്‌കലകാലത്താണ് ഫ്യൂവന്തസ് എഴുതിത്തുടങ്ങിയത്. ഇരുപതിലേറെ നോവലുകളും ഒട്ടേറെ ചെറുകഥകളും നാടകങ്ങളും തിരക്കഥകളും എഴുതിയിട്ടുണ്ട്. സ്​പാനിഷ് പത്രമായ എൽ പെയ്‌സിൽ രാഷ്ട്രീയം കൈകാര്യം ചെയ്യുന്ന കോളവും എഴുതിയിരുന്നു.

ഗബ്രിയേൽ ഗാർഷ്യ മാർകേസിന്റെയും മാരിയോ വെർഗാസ് യോസയുടെയും ഒക്ടാവിയോ പാസിന്റെയും സമകാലീനനും സുഹൃത്തുമായിരുന്നു. സ്‌പെയിനിലെ ഏറ്റവും വലിയ സാഹിത്യ പുരസ്‌കാരമായ സെർവാന്തസ് അവാർഡുൾപ്പെടെ ഒട്ടേറെ പുരസ്‌കാരങ്ങൾ അദ്ദേഹത്തെ തേടിയെത്തി.

നടി റീത മാസെഡോയാണ് ആദ്യ ഭാര്യ. സിൽവിയ ലിമുസ് എന്ന പത്രപ്രവർത്തകയെ പിന്നീട് വിവാഹം കഴിച്ചു. സിസിലിയ ഫ്യുവന്തസ് മസെഡോ മകളാണ്. മക്കളായ കാർലോസ് ഫ്യുവന്തസ് ലെമുസും നതാഷ ഫ്യുവന്തസ് ലെമുസും നേരത്തേ മരിച്ചു.

മസ്തിഷ്ക സംബന്ധമായ അസുഖത്തെതുടർന്ന് തെക്കൻ മെക്സിക്കോനഗരത്തിലെ ഒരു സ്വകാര്യ ആശുപത്രിയിൽ ചികിത്സയിലിരിക്കെ തന്റെ 83 -ാം വയസ്സിൽ, 2012 മെയ് 15 ന് ഫ്യുവന്റസ് നിര്യാതനായി.

മെക്‌സിക്കോയുടെയും അമേരിക്കയുടെയും ശക്തനായ വിമർശകനായിരുന്നു ഇടത് രാഷ്ട്രീയ വീക്ഷണം പുലർത്തിയിരുന്ന ഫ്യുവന്തസ്. സമകാലീനരായ ലാറ്റിൻ അമേരിക്കൻ ബൂദ്ധിജീവികളെപ്പോലെ ക്യൂബൻ വിപ്ലവവും ഇടത് വിമത മുന്നേറ്റങ്ങളും അദ്ദേഹത്തെയും ആകർഷിച്ചു. എന്നാൽ, പിന്നീട് അദ്ദേഹം ക്യൂബയെയും വിമർശിച്ചു.
'മാസ്‌ക്ഡ് ഡെയ്‌സ്' എന്ന കഥാസമാഹാരമാണ് ഫ്യവന്തസ്സിന്റെ ആദ്യ കൃതി. 1958-ൽ മുപ്പതാം വയസ്സിൽ എഴുതി. "വേർ ദി എയർ ഈസ് ക്ലിയർ" ആണ് ഫ്യുവന്തസിന്റെ ആദ്യ നോവൽ.. 'ദ മോസ്റ്റ് ട്രാൻസ്‌പേരന്റ് റീജ്യൺ' അദ്ദേഹത്തിന് അന്താരാഷ്ട്ര പ്രശസ്തി നേടിക്കൊടുത്തു. മെക്‌സിക്കോ സിറ്റിയുടെ സ്‌ഫോടനാത്മകമായ വളർച്ചയായിരുന്നു അതിലെ പ്രതിപാദ്യം. 1967-ൽ പുറത്തുവന്ന 'ദ ഡെത്ത് ഓഫ് ആർട്ടെമിയോ ക്രൂസാ'ണ് അദ്ദേഹത്തിന്റെ ഏറ്റവും പ്രശസ്തമായ രചന. ബോധധാരാ സമ്പ്രദായം ആദ്യമായി ഉപയോഗിച്ച ലാറ്റിനമരിക്കൻ നോവലുകളിൽ ഒന്നാണിത്. വിമർശകരുടെയും വായനക്കാരുടെയും പ്രശംസ നേടി ഈ നോവൽ.മെക്സിക്കൻ വിപ്ലവം കൊടുമ്പിരിക്കൊണ്ട 1910-20 കാലത്ത് കാണാതായ പത്രപ്രവർത്തകനായ ആംബ്രോസ് ബിയേഴ്സിനെ കുറിച്ച് എഴുതിയ "ഓൾഡ് ഗ്രിഞ്ചോ" ,"ഔറ", "ടെറാ നോസ്ട്ര", "ദി ഗുഡ് കോൺഷിയൻസ്" എന്നിവയാണ് മറ്റ് പ്രധാനകൃതികൾ.

സ്വന്തം സാഹിത്യവിശ്വാസങ്ങളും ആശയങ്ങളും വ്യക്തമാക്കാൻ 2002-ൽ അദ്ദേഹം 'ദിസ് ഐ ബിലീവ്' എഴുതി. മെക്‌സിക്കോയുടെ ഭാവി ഭാവന ചെയ്യുന്ന 'ദ ഈഗിൾ ചെയർ', യു.എസ്. പ്രസിഡന്റ് ജോർജ് ബുഷിനെ വിമർശിക്കുന്ന 'എഗെൻസ്റ്റ് ബുഷ്' എന്നിവ സമീപകാല രചനകളാണ്. മെക്‌സിക്കൻ വിപ്ലവ കാലത്ത് കാണാതായ യു.എസ്. സാഹിത്യകാരൻ അംബ്രോസ് ബിയേഴ്‌സിനെക്കുറിച്ച് 1985-ൽ എഴുതിയ 'ഓൾഡ് ഗ്രിങ്കോ' യു.എസിൽ ഏറ്റവും കൂടുതൽ വിറ്റഴിക്കപ്പെട്ട കൃതിയായി.
2011ൽ പുറത്തിറങ്ങിയ "ഡെസ്റ്റിനി ആൻഡ് ഡിസയർ" ആണ് അവസാന കൃതി. ഗ്രിഗറി പെഗ് നായകനായി "ഓൾഡ് ഗ്രിഞ്ചോ" സിനിമയായിട്ടുണ്ട്.

സ്‌പെയിനിലെ ഏറ്റവും വലിയ സാഹിത്യ പുരസ്‌കാരമായ സെർവാന്തസ് അവാർഡ്





</doc>
<doc id="193585" url="https://ml.wikipedia.org/wiki?curid=193585" title="സ്ട്രെപ്സിൽസ്">
സ്ട്രെപ്സിൽസ്

തൊണ്ടയുടെ പ്രശ്നങ്ങൾക്ക് പരിഹാരമായി ഉപയോഗിക്കുന്ന മിഠായി പോലുള്ള ഒരു മരുന്നാണ് സ്ട്രെപ്സിൽസ് .ഇവ പല രുചികളികളിലും ലഭ്യമാണ്.റക്കിറ്റ് ബെൻക്കിസ്ർ(യുനൈറ്റഡ് കിംഗ്ഡം) എന്ന കമ്പനിയാണ് ഇത് ഉത്പാദിപ്പിക്കുന്നത്.


</doc>
<doc id="193586" url="https://ml.wikipedia.org/wiki?curid=193586" title="മിഠായി">
മിഠായി

ഒരിനം മധുരപലഹാരമാണു മിഠായി. പഞ്ചസാര, ശർക്കര, ചോക്ലേറ്റ് തുടങ്ങിയവ ഉപയോഗിച്ച് ഇവ നിർമ്മിക്കാറുണ്ട്. 'മുട്ടായി' എന്നും ഗ്രാമ്യമായി അറിയപ്പെടുന്നു ഇത്.


</doc>
<doc id="193600" url="https://ml.wikipedia.org/wiki?curid=193600" title="ഉമർ ചാപ്ര">
ഉമർ ചാപ്ര

സാമ്പത്തിക ശാസ്ത്രജ്ഞൻ, സഊദി അറേബ്യൻ മോണിറ്ററി ഏജൻസിയുടെ സാമ്പത്തിക ഉപദേഷ്ടാവ്. ഇസ്‌ലാമിക സാമ്പത്തിക ശാസ്ത്ര ഗവേഷണരംഗത്ത് ശ്രദ്ധേയമായ സംഭാവനകൾ അർപ്പിച്ചുകൊണ്ടിരിക്കുന്നു. 
1933 ഫെബ്രുവരി ഒന്നിന് മുംബൈയിൽ ജനിച്ചു. കറാച്ചി സർവകലാശാലയിൽ നിന്ന് എം. കോമും എം.ബി.എയും കരസ്ഥമാക്കിയ ശേഷം 1961 ൽ അമേരിക്കയിലെ മിന്നസോട്ട സർവകലാശാലയിൽ നിന്ന് ഇക്കണോമിക്‌സിൽ ഡോക്ടറേറ്റ് നേടി. 
മിന്നസോട്ട, വിഡ്‌കോൺസിൻ, കെന്റകി സർവകലാശാലകളിൽ അധ്യാപകൻ, കറാച്ചിയിലെ പാകിസ്താൻ ഇൻസ്റ്റിറ്റിയൂട്ട് ഓഫ് ഡവലപ്‌മെന്റ് റിവ്യൂ എഡിറ്റർ, കറാച്ചി സെന്റ്രൽ ഇൻസ്റ്റിറ്റിയൂട്ട് ഓഫ് ഇസ്‌ലാമിക് റിസർച്ചിൽ ഇക്കണോമിക്‌സ് റീഡർ എന്നീ സ്ഥാനങ്ങൾ വഹിച്ചു. 
ഇക്കണോമിക് ജേണൽ (റോയൽ ഇക്കണോമിക് സൊസൈറ്റി), ജേണൽ ഓഫ് ഇസ്‌ലാമിക് സ്റ്റഡീസ് (ഓക്‌സ്‌ഫോർഡ് യൂണിവേഴ്‌സിറ്റി), ജേണൽ ഓഫ് ഇസ്‌ലാമിക് സ്റ്റഡീസ് (കിംങ് അബ്ദുൽ അസീസ് യൂണിവേഴ്‌സിറ്റി) പാകിസ്താൻ ജേണൽ ഓഫ് അപ്ലൈഡ് ഇക്കണോമിക്‌സ് തുടങ്ങി ഒട്ടേറെ ജേണലുകളിൽ എഡിറ്റോറിയൽ ഉപദേശകസമിതിയംഗമാണ്. 1984 സഈദി അറേബ്യൻ പൗലത്വം നേടി.
1989 ൽ അന്താരാഷ്ട്ര ഫൈസൽ അവാർഡും 1989 ൽ ഇസ്‌ലാമിക് ബാങ്കിന്റെ ഇസ്‌ലാമിക് ഇക്കണോമിക്‌സ് അവാർഡും കരസ്ഥമാക്കി.
ഇസ്‌ലാം ആന്റ് ഇക്കണോമിക് ഡെവലപ്‌മെന്റ്, ഇസ്‌ലാം ആന്റ് ഇക്കണോമിക് ചാലഞ്ച്, റ്റുവാർഡ്‌സ് എ ജസ്റ്റ് മോണിറ്ററി സിസ്റ്റം, മോണിറ്ററി ആന്റ് ഫിസ്‌കൽ ഇക്കണോമിക് ഓഫ് ഇസ്‌ലാം, മണി ആന്റ് ബാങ്കിങ് ഓഫ് ഇസ്‌ലാമിക് ഇക്കോണമി, ഇസ്‌ലാമിക് വെൽഫെയർ സ്റ്റേറ്റ് ആന്റ് ഇറ്റ്‌സ് റോൾ ഇൻ ദ ഇക്കോണമി എന്നിവ പ്രധാന കൃതികളാണ്. വിവിധ പ്രസിദ്ധീകരണങ്ങളിൽ അനേകം ലേഖനങ്ങളും പ്രസിദ്ധീകരിച്ചിട്ടുണ്ട്. നിരവധി രാജ്യങ്ങളിൽ നടന്ന സെമിനാറുകളിൽ വിഷയങ്ങളവതരിപ്പിച്ചിട്ടുണ്ട്.


</doc>
<doc id="193609" url="https://ml.wikipedia.org/wiki?curid=193609" title="വെരൂർ">
വെരൂർ

കോട്ടയം ജില്ലയിലെ ചങ്ങനാശ്ശേരി നഗരത്തിലെ ചെറിയൊരു പട്ടണമാണ് വെരൂർ. വ്യവസായ പ്രദേശം (Industrial Estate) എന്ന നിലയിൽ ഈ സ്ഥലം പ്രസിദ്ധമാണ്. ഏകദേശം 20-ഓളം ചെറുകിട വ്യവസായങ്ങൾ ഇവിടെ സ്ഥിതി ചെയ്യുന്നു.


</doc>
<doc id="193611" url="https://ml.wikipedia.org/wiki?curid=193611" title="കൂടം">
കൂടം

സാധാരണയായി കരിങ്കല്ല് ഉടയ്ക്കാനായി ഉപയോഗിക്കുന്ന, രണ്ടു ഭാഗവും ഒരുപോലെയിരിക്കുന്ന ഭാരമേറിയ ചുറ്റികയാണ് കൂടം. 

ഉപയോഗത്തിനനുസരിച്ച് കൂടത്തിന് രണ്ടുതരത്തിലുള്ള പിടിയിടാറുണ്ട്. ലഘുവായ പണികൾക്കായി നീളം കുറഞ്ഞ സാധാരണ മരപ്പിടിയുറപ്പിക്കുമ്പോൾ വലിയ പാറ പൊട്ടിക്കുന്നതിന് വളയുന്ന മയമുള്ള മരപ്പിടിയും കൂടത്തിൽ ഉറപ്പിക്കുന്നു.


</doc>
<doc id="193616" url="https://ml.wikipedia.org/wiki?curid=193616" title="ചിറ്റാഴ">
ചിറ്റാഴ

തിരുവനന്തപുരം ജില്ലയിൽ നഗരത്തിൽ നിന്നും 7 കി.മീ അകലെ എം.സി റോഡിൽ ഉള്ള ഒരു ഗ്രാമമാണ് ചിറ്റാഴ. അടുത്ത കവലയായ മരുതൂരിലേക്ക് ഒരു കിലോമീറ്റർ മാത്രമേയുള്ളു. നെടുമങ്ങാട് പത്ത് കിലോമീറ്ററും വട്ടപ്പാറ 3 കിലോമീറ്റരും വെങ്കോട് 6കിമിയും അകലത്താണ്. ചിറ്റഴ എൽ പി സ്കൂൾ ആണ് അവിടെ ഉള്ള സ്ഥാപനം. മരുതൂരിലെ ഇന്ദിരാഗാന്ധി സ്മാരകവും ശ്രദ്ധേയമാണ്


</doc>
<doc id="193743" url="https://ml.wikipedia.org/wiki?curid=193743" title="ശ്രിത ശിവദാസ്">
ശ്രിത ശിവദാസ്

ഒരു ഇന്ത്യൻ ചലച്ചിത്ര അഭിനേത്രിയാണ് ശ്രിത ശിവദാസ് (14 ഏപ്രിൽ 1991). യഥാർത്ഥ പേര് പാർവ്വതി എന്നാണ്. സുഗീത് സംവിധാനം ചെയ്ത ഓർഡിനറി എന്ന മലയാളചലച്ചിത്രത്തിൽ കല്യാണി എന്ന കഥാപാത്രത്തെ അവതരിപ്പിച്ചുകൊണ്ടാണ് ശ്രിത ചലച്ചിത്രരംഗത്ത് അരങ്ങേറ്റം കുറിച്ചത്.

ശിവദാസിന്റേയും ഉമയുടേയു മകളായി 1991 ഏപ്രിൽ 14-ന് എറണാകുളം ജില്ലയിലെ ആലുവയ്ക്കടുത്തുള്ള ഉളിയന്നൂരിൽ ജനിച്ചു.കാലടിയിലെ ശ്രീ ശങ്കര കോളേജിൽ നിന്നും മൈക്രോബയോളജിയിൽ ബിരുദം നേടി. ചലച്ചിത്രരംഗത്തേക്ക് വരുന്നതിന് മുമ്പ് ടെലിവിഷൻ ചാനലായ കൈരളിയിൽ താരോത്സവം 2010, ഡ്യൂ ഡ്രോപ്സ് എന്നീ പരിപാടികളിൽ അവതാരകയായിരുന്നു . കുഞ്ചാക്കോ ബോബൻ, ആസിഫ് അലി, ബിജു മേനോൻ എന്നിവരെ പ്രധാന കഥാപത്രങ്ങളാക്കി സുഗീത് സംവിധാനം ചെയ്ത് 2012-ൽ പുറത്തിറങ്ങിയ ഓർഡിനറി എന്ന മലയാളചലച്ചിത്രത്തിലെ നായികയായിരുന്നു ശ്രിത.


</doc>
<doc id="193745" url="https://ml.wikipedia.org/wiki?curid=193745" title="ആനന്ദവികടൻ">
ആനന്ദവികടൻ

തമിഴിലെ പ്രമുഖമായ ഒരു വാരികയാണ് ആന്ദവികടൻ (തമിഴ്: ஆனந்த விகடன்). ചലച്ചിത്രനിർമാതാവും സംവിധായകനുമായ എസ്.എസ്. വാസൻ 1924-ൽ പ്രസിദ്ധീകരണമാരംഭിച്ചു. വാസവന്റെതന്നെ നർമരസപ്രധാനമായ ലേഖനങ്ങളും പത്രപ്രവർത്തനചാതുരിയുമാണ് ആനന്ദവികടന്റെ ആദ്യകാല വിജയത്തിനു നിദാനം. ഉള്ളടക്കത്തിന്റെ കാര്യത്തിൽ മറ്റു തമിഴ് വാരികകളിൽനിന്നും തികച്ചും ഭിന്നമായ ഒരു സ്ഥാനം ഇതിന് അവകാശപ്പെടാനില്ല. ആനുകാലികപ്രാധാന്യമുള്ള വിഷയങ്ങളുടെ വിവരണങ്ങളാണ് ഏറിയകൂറും. സാമൂഹികവും രാഷ്ട്രീയവുമായ പ്രശ്നങ്ങൾ പലപ്പോഴും ഇതിൽ കണ്ടില്ലെന്നു വരും. സാഹിത്യപരമായി നോവലുകൾക്കും ചെറുകഥകൾക്കും പ്രമുഖസ്ഥാനം കല്പിക്കപ്പെടുന്നു. ഒരേ ലക്കത്തിൽ ഒന്നിലധികം നോവലുകൾ ഖണ്ഡശഃ പ്രസിദ്ധീകരിക്കുകയെന്നത് സാധാരണയാണ്. ആനന്ദവികടന്റെ മൂന്നു ലക്ഷത്തിൽപ്പരം കോപ്പികൾ പ്രചരിക്കുന്നു.




</doc>
<doc id="193751" url="https://ml.wikipedia.org/wiki?curid=193751" title="സി.കെ. കരീം">
സി.കെ. കരീം

ഡോ. സി.കെ. കരീം. കേരളത്തിലെ പ്രമുഖ ചരിത്രകാരൻ, അധ്യാപകൻ, ഗവേഷകൻ, വിദ്യാഭ്യാസ വിചക്ഷണൻ. കേരള, മഹാത്മാഗാന്ധി, കാലിക്കറ്റ് സർവകലാശാലകളിലെല്ലാം അംഗീകൃത ഗവേഷണ മാർഗദർശിയായിരുന്നു. കേരള ഹിസ്റ്ററി അസോസിയേഷൻ സെക്രട്ടറിയും കേരള ഗസറ്റിയർ, സംസ്ഥാന ആർക്കിയോളജിക്കൽ ഡിപാർട്ട്‌മെന്റ് എന്നിവയിൽ ഉപദേശകസമിതിയംഗവുമായിരുന്നു.

സംസ്ഥാന വിദ്യാഭ്യാസ ഇൻസ്റ്റിറ്റ്യൂട്ടിന്റെ സാമൂഹികപാഠ പുസ്തക നിർമ്മാണത്തിനുള്ള വിദഗ്ദസമിതിയംഗം, കേരള ഹിസ്റ്ററി അസോസിയേഷൻ മാനേജിങ് കമ്മിറ്റിയംഗം, സമസ്തകേരള സാഹിത്യപരിഷത് എക്‌സിക്യൂട്ടീവ് കമ്മിറ്റിയംഗം എന്നീ നിലകളിലും പ്രവർത്തിച്ചു. കേരള ഹിസ്റ്ററി അസോസിയേഷൻ, സമസ്ത കേരള സാഹിത്യ പരിഷത്, കാൻഫെഡ്, കേരള മുസ്‌ലിം എജ്യുക്കേഷണൽ അസോസിയേഷൻ, മുസ്‌ലിം എജ്യുക്കേഷണൽ സൊസൈറ്റി, മുസ്‌ലിം എജ്യുക്കേഷണൽ ട്രസ്റ്റ്, മുസ്‌ലിം അസോസിയേഷൻ തിരുവനന്തപുരം, മുസ്‌ലിം സർവീസ് സൊസൈറ്റി എന്നിവയിൽ ആജീവാനന്ത അംഗമായിരുന്നു. കേരള ഹിസ്റ്ററി അസോസിയേഷൻ സെക്രട്ടറി, പി.എ. സൈദ് മുഹമ്മദ് ഫൗണ്ടേഷൻ സെക്രട്ടറി, പ്രൊഫ. പി.എസ്. വേലായുധൻ അവാർഡ് കമ്മിറ്റി സെക്രട്ടറി, ഇസ്‌ലാമിക വിജ്ഞാനകോശം ഉപദേശക സമിതിയംഗം എന്നീ സ്ഥാനങ്ങളും വഹിച്ചിട്ടുണ്ട്. കേരള ഹിസ്റ്ററി അസോസിയേഷന്റെ മേൽനോട്ടത്തിൽ കേരള ചരിത്രം, നവഭാരത ശില്പികൾ സമാഹാരങ്ങളുടെ എഡിറ്റോറിയൽ ബോർഡ് അംഗവും സമസ്ത കേരള സാഹിത്യപരിഷതിന്റെ മാഗസിൻ എഡിറ്ററുമായിരുന്നു. ചരിത്രം എന്ന പേരിൽ ഒരു ത്രൈമാസിക സ്വന്തം പത്രാധിപത്യത്തിൽ പുറത്തിറങ്ങിയിരുന്നു.

1929 മെയ് അഞ്ചിന് എറണാകുളം ജില്ലയിലെ എടവനക്കാട് ജനിച്ചു. പിതാവ് സി.കെ. കൊച്ചു ഖാദർ. മാതാവ്: കൊച്ചലീമ. 1953 ൽ പാലക്കാട് വിക്‌ടോറിയ കോളേജിൽ നിന്ന് ചരിത്രത്തിൽ ബിരുദം നേടി. 1957 ൽ അലിഗഢ് മുസ്‌ലിം സർവകലാശാലയിൽ നിന്ന് മൂന്നാം റാങ്കോടെ ബിരുദാനന്തരബിരുദം കരസ്ഥമാക്കി. അലിഗഢിൽ തന്നെ എൽ.എൽ.ബി.യും നേടി. 1958 ൽ കോഴിക്കോട് ഫാറൂഖ് കോളേജിൽ ലക്ചററായി ചേർന്നു. ഇതിനിടയിൽ അലിഗഢ് സർവകലാശാലയിൽ നിന്ന് ഡോ. റസൂൽ ഹസന്റെ മേൽനോട്ടത്തിൽ കേരളം ഹൈദരാലിയുടെയും ടിപ്പു സുൽത്താന്റെയും കീഴിൽ എന്ന വിഷയത്തിൽ ഗവേഷണ ബിരുദം നേടി. ദൽഹിയിലെ നാഷണൽ ആർക്കൈവ്‌സ് ഓഫ് ഇന്ത്യയിൽ നിന്ന് ഡിപ്ലോമയും കരസ്ഥമാക്കി. ചരിത്രത്തിന്റെ പ്രാഥമിക സ്രോതസ്സുകളിൽ നിന്ന് നേരിട്ട് വിവരം ശേഖരിക്കുന്നതിനും സ്വതന്ത്രമായ ശൈലി രൂപപ്പെടുത്തിയെടുക്കുന്നതിനും അലീഗഢിലെ പഠനം സഹായിച്ചു.

കോഴിക്കോട് ഫാറൂഖ് കോളേജിലും വിവിധ ഗവ. കോളേജുകളിലും ചരിത്രാധ്യാപകനായിരുന്നു. 1965-ൽ തിരുവനന്തപുരം പെരിങ്ങമ്മല ഇഖ്ബാൽ കോളേജിന്റെ പ്രഥമ പ്രിൻസിപ്പലായി ചുമതലയേറ്റു. 1969 മുതൽ 1973 വരെ കേരള ഗസറ്റിയറിന്റെ എഡിറ്ററായി പ്രവർത്തിച്ചു. 1973-ൽ കൊച്ചിൻ സർവ്വകലാശാല സ്ഥാപിതമായപ്പോൾ അതിന്റെ രജിസ്ട്രാറായി. വൈസ് ചാൻസലറായിരുന്ന പ്രൊഫ. ജോസഫ് മുണ്ടശ്ശേരിയുമുണ്ടായ അഭിപ്രായഭിന്നതകളെ തുടർന്ന് 1975 ൽ രജിസ്ട്രാർ സ്ഥാനം വിടുകയും വീണ്ടും കേരള ഗസറ്റിയറിന്റെ എഡിറ്ററാവുകയും ചെയ്തു. 1979 വരെ ആ സ്ഥാനത്ത് തുടർന്നു. 1981-ൽ സർവീസിൽ നിന്ന് സ്വമേധയാ വിരമിച്ചു. 
1951 മുതൽ 1953 വരെ യുനൈറ്റഡ് സ്റ്റുഡന്റ് ഓർഗനൈസേഷൻ പ്രസിഡന്റും അലിഗഢ് സർവകലാശാലയിൽ സ്റ്റുഡന്റ്‌സ് യൂണിയൻ ആക്ടിങ് പ്രസിഡന്റും സ്റ്റുഡന്റ് യൂണിയൻ ലൈബ്രേറിയനുമായിരുന്നിട്ടുണ്ട്. 
കേരള സർവകലാശാലയിൽ സെനറ്റ്, ബിരുദാനന്തര ബിരുദ പാഠ്യസമിതി, ആർട്‌സ് വിഭാഗം, പ്രസിദ്ധീകരണ വിഭാഗം ഉപദേശകസമിതി, ഇസ്‌ലാമിക ചരിത്ര പാഠ്യസമിതി, സാമൂഹിക ശാസ്ത്രവിഭാഗം എന്നിവയിൽ അംഗവും മഹാത്മാഗാന്ധി സർവകലാശാലയിൽ ഇസ്‌ലാമിക ചരിത്ര ബിരുദാനന്തരബിരുദ പാഠ്യസമിതി ചെയർമാൻ, ഇന്റർ നാഷണൽ റിലേഷൻസിൽ ബോർഡ് ഓഫ് സ്റ്റഡീസ് അംഗം, കാലിക്കറ്റ് സർവകലാശാലയിൽ ചിരിത്ര ബിരുദ പാഠ്യസമിതിയംഗം, പരീക്ഷാസമിതിയംഗം എന്നീ സ്ഥാനങ്ങളും വഹിച്ചിരുന്നു.

കേരള ചരിത്രഗവേഷണത്തിലെ വേറിട്ട ശബ്ദമായിരുന്നു കരീമിന്റേത്. പരമ്പരാഗതമായ പല ചരിത്രനിരീക്ഷണങ്ങളും ശക്തമായി ഖണ്ഡിച്ചു. കേരളത്തിന്റെ ചരിത്രരചനയിൽ സവർണപക്ഷം ഉണ്ടെന്ന വാദക്കാരനായിരുന്നു അദ്ദേഹം. ചേരമാൻ പെരുമാക്കന്മാരുടെ ഇസ്‌ലാമാസ്ലേഷണം, കണ്ണൂരിലെ അറക്കൽ ആലി രാജവംശം, പറങ്കി മാപ്പിള യുദ്ധം, ഹൈദരാലി ടിപ്പുസുൽത്താൻമാരുടെ കേരള വാഴ്ച, മാപ്പിളമാരുടെ ബ്രിട്ടീഷ് വിരുദ്ധ പോരാട്ടം തുടങ്ങിയ വിഷയങ്ങളിൽ പരമ്പരാഗത ധാരണകൾക്കെതിരായ വീക്ഷണായിരുന്നു കരീമിന്റേത്. ചേരമാൻ പെരുമാക്കന്മാരുടെ മതപരിവർത്തനങ്ങളെ കുറിച്ച വിവാദങ്ങൾ ചരിത്ര രചനയുടെ നേർദിശ തെറ്റിക്കാനുള്ളതെന്നായിരുന്നു അദ്ദേഹത്തിന്റെ നിരീക്ഷണം. 1961—1962 ൽ ചരിത്രകാരനായ പി.എ. സൈദ് മുഹമ്മദ് നടത്തിയ ചരിത്രപഠനങ്ങളുടെ തുടർച്ചയായിട്ടാണ് കരീമിന്റെ പഠനങ്ങൾ വിലയിരുത്തപ്പെടുന്നത്. അത്യന്തം ബുദ്ധിപൂർവകമായ ഉത്സാഹം എന്നാണ് അദ്ദേഹത്തിന്റെ പ്രവർത്തനങ്ങളെ ശൂരനാട് കുഞ്ഞൻപിള്ള വിശേഷിപ്പിച്ചത്.

ഇംഗ്ലീഷിലും മലയാളത്തിലുമായി 25 കൃതികൾ രചിച്ചിട്ടുണ്ട്.


തിരുവന്തപുരം പൗരസമിതി അവാർഡ്, കൊടുങ്ങല്ലൂർ പൗരസമിതി അവാർഡ്, തിരൂർ സർഗധാര അവാർഡ്, ഏറ്റവും മികച്ച കൃതിക്കുള്ള 1988 ലെ സുവർണകൈരളി അവാർഡ്, അബൂദാബി ഇന്ത്യൻ ഇസ്‌ലാമിക് ലൈബ്രറി അവാർഡ്, 1992 ലെ കോഴിക്കോട് ഫ്രൈഡെ ക്ലബ് അവാർഡ്, മുസ്‌ലിം യൂത്ത് ലീഗ് അവാർഡ്, എം.ഇ.എസ് പ്രൊഫിഷ്യൻസി അവാർഡ് എന്നിവയാണ് ലഭിച്ച ബഹുമതികൾ.
പി.എ. ഫാതിമയാണ് ഭാര്യ. സി.എ.ബാബു, സി.എ.അല്ലി, ടി.കെ.ശാഹിദ എന്നിവർ മക്കളാണ്. സി.കെ.കരീമിന്റെ പേരിൽ സി.കെ.കരീം ഫൗണ്ടേഷൻ അവാർഡ് ഏർപ്പെടുത്തിയിട്ടുണ്ട്.


</doc>
<doc id="193763" url="https://ml.wikipedia.org/wiki?curid=193763" title="ആന്ദോളം">
ആന്ദോളം

സംഗീതശാസ്ത്രത്തിൽ ദശഗമകങ്ങളിൽ ഒന്നാണ് ആന്ദോളം. ഒരു സ്വരത്തിൽനിന്നാരംഭിച്ച് മറ്റൊരു സ്വരത്തിലേക്കു പോയിട്ട് വീണ്ടും തിരിച്ച് തുടങ്ങിയ സ്വരത്തിൽ വന്നുചേരുക, തുടർന്നു വീണ്ടും അതേ സ്വരത്തിൽനിന്നും രണ്ടാമത്തെ സ്വരത്തിൽകൂടി കടന്ന് ആദ്യസ്വരത്തിൽ എത്തിയിട്ട് മൂന്നാമതൊരു സ്വരത്തിൽ എത്തി ആവർത്തിച്ച് ഏതാണ്ട് ഒരു ഊഞ്ഞാലാട്ടം പോലെ പാടുന്ന രീതിക്കാണ് ആന്ദോളം എന്നു പറയുക. ഒരു സ്വരത്തിന്റെ മനോഹാരിത വർധിപ്പിക്കുമാറ് അതിലടങ്ങിയ ശ്രുതികൾക്കു പുറമേ തൊട്ടടുത്തുള്ള ശ്രുതികളെക്കൂടി തന്മയത്വപൂർവം ഇണക്കി പ്പാടുന്ന ഗമക സമ്പ്രദായത്തിൽപ്പെട്ടതാകുന്നു. സ്വരം പാടുമ്പോൾ അവയുടെ കനം കുറച്ചും കൂട്ടിയും നിയന്ത്രിച്ച് ആകർഷകവും മന്ദവും അതേസമയം തെല്ലുസമയം നീണ്ടുനിൽക്കുന്നതുമായ ചലനവിശേഷങ്ങൾ സൃഷ്ടിക്കുന്ന ഈ ഗമകങ്ങൾ ഒരേ സ്വരത്തിനുതന്നെ വിവിധ ഭാഗങ്ങളിൽ ഭിന്ന ഭാവങ്ങൾ പ്രകടിപ്പിക്കുവാൻ സഹായിക്കും. ആന്ദോളത്തിന് കൂടുതൽ ആകർഷകമായ സ്വരവ്യാപാരം സാധ്യമാണ്.

ഉദാ. സ രി സ മാ മ, സ രി സ പാ പ, സ രി സ ധാ ധ



</doc>
<doc id="193859" url="https://ml.wikipedia.org/wiki?curid=193859" title="ദാഗ്ദ">
ദാഗ്ദ

യുദ്ധവും ഇന്ദ്രജാലവുമായി ബന്ധിപ്പിച്ചു പരാമർശിക്കപ്പെടുന്ന ഒരു ഐറിഷ് ദേവനാണ് ദാഗ്ദ. ഐറിഷ് ഐതിഹ്യങ്ങളിൽ ഈ ദേവന് നാല് പേരുകൾ നൽകിക്കാണുന്നു: 

ഫ്രാൻസിൽ പുരാതനകാലത്ത് ആരാധിക്കപ്പെട്ടിരുന്ന ജൂപ്പിറ്റർ ദേവനുമായി ദാഗ്ദയ്ക്കു സാമ്യമുണ്ട്. "ഒഗ്മ" (Oghma) എന്ന ദേവൻ ദാഗ്ദയുടെ സഹോദരൻ ആണെന്നാണ് വിശ്വാസം. ഇവർ ഇരട്ടകളായാണ് ചിത്രീകരിക്കപ്പെട്ടിട്ടുള്ളത്. ഋഗ്വേദത്തിൽ പരാമർശിക്കപ്പെട്ടിട്ടുള്ള മിത്ര-വരുണ സങ്കല്പവുമായി ഇതിനു സാമ്യമുണ്ട്. ദാഗ്ദയ്ക്ക് ബ്രിഗിദ് (Brighid) എന്ന പുത്രിയും ഓയ് ൻഗസ് (Oenghus) എന്ന പുത്രനും ഉണ്ടായിരുന്നതായിട്ടാണ് ഐതിഹ്യം. പഞ്ചഭൂതങ്ങളുടെയും അധിപനായ ദാഗ്ദ, സൗഹൃദത്തിന്റെയും ഉടമ്പടികളുടെയും സമയത്തിന്റെയുമെല്ലാം ദേവനായാണ് ക്രിസ്തുമതത്തിനുമുമ്പ് അറിയപ്പെട്ടിരുന്നത്. ഐറിഷ് ഐതിഹ്യം പകർത്തിയെഴുതിയ എഴുത്തുകാർ പിൽക്കാലത്ത് ദാഗ്ദയെ അയർലൻഡിന്റെ രാജാവായി ചിത്രീകരിക്കുകയുണ്ടായി. യൊകൈദ് എന്ന പേരാണ് ദാഗ്ദയ്ക്ക് ഇവർ കൂടുതലായും ഉപയോഗിച്ചുകാണുന്നത്.



</doc>
<doc id="193905" url="https://ml.wikipedia.org/wiki?curid=193905" title="ഡോണ സമ്മർ">
ഡോണ സമ്മർ

ഡിസ്‌കോ റാണി എന്ന പേരിൽ പ്രശസ്തയായ അമേരിക്കൻ ഗായികയായിരുന്നു ഡോണ സമ്മർ (31 ഡിസംബർ 1948 – 17 മേയ് 2012). അഞ്ചുതവണ ഗ്രാമി അവാർഡ് നേടിയ ഡോണയുടെ മൂന്ന് ആൽബം തുടർച്ചയായി യുഎസ് ബിൽബോർഡ് ചാർട്ടിൽ ഒന്നാം സ്ഥാനം അലങ്കരിച്ചിട്ടുണ്ട്.
മസാച്യുസെറ്റ്‌സിൽ 1948-ൽ ജനിച്ച ഡോണ പത്താം വയസ്സിൽ പള്ളിഗായകസംഘത്തിൽ പാടിക്കൊണ്ടാണ് സംഗീതലോകത്തെത്തിയത്. ലാഡോണ അഡ്രിയാൻ ഗെയ്ൻസ് എന്നാണ് ഡോണയുടെ യഥാർഥ പേര്. 1974-ൽ ആദ്യ സോളോ ആൽബം പുറത്തിറക്കി. '75-ൽ ലവ് ടു ലവ് യു ബേബി ഇറങ്ങിയതോടെ അവരുടെ പ്രശസ്തി കുതിച്ചുയർന്നു.1973-ൽ നടൻ ഹെൽമത് സോമറെ വിവാഹം ചെയ്തു. '75-ൽ അവസാനിച്ച ഈ ബന്ധത്തിൽ മിമി സോമർ എന്ന മകളുണ്ട്. '80-ൽ സംഗീതജ്ഞൻ ബ്രൂസ് സുഡാനോയെ വിവാഹം കഴിച്ചു. ബ്രൂക്‌ലിൻ, അമാൻഡ എന്നിവർ ഈ ബന്ധത്തിലെ മക്കളാണ്.

ഐ ഫീൽ ലവ്, സ്റ്റേറ്റ് ഓഫ് ഇൻഡിപെൻഡൻസ്, ബാഡ് ഗേൾസ്, ഷി വർക്‌സ് ഹാർഡ് ഫോർ ദ മണി തുടങ്ങിയ ആൽബങ്ങൾ അവരെ സംഗീതലോകത്തെ എണ്ണം പറഞ്ഞ ഗായകരിലൊരാളാക്കി.2010-ൽ ഇറക്കിയ ടു പാരിസ് വിത്ത് ലവ് ആണ് അവസാനത്തെ സംഗീത ആൽബം.

താങ്ക് ഗോഡ് ഇറ്റിസ് ഫ്രൈഡേ എന്ന ഡിസ്‌കോ സിനിമയിലും ഫാമിലി മാറ്റേഴ്‌സ് എന്ന ടി.വി. പരമ്പരയിലും അഭിനയിച്ചിട്ടുണ്ട്. 
ചടുലനൃത്ത സംഗീതത്തിന് പുതിയ മാനങ്ങൾ നൽകിയ ഡോണയ്ക്ക് അഞ്ച് ഗ്രാമി അവാർഡുകളും ആറ് അമേരിക്കൻ മ്യൂസിക് അവാർഡുകളുമുൾപ്പെടെ ഒട്ടേറെ പുരസ്‌കാരങ്ങൾ ലഭിച്ചിട്ടുണ്ട്. ഐ ഫീൽ ലവ് എന്ന ഗാനത്തെ എക്കാലത്തെയും മികച്ച 500 ഗാനങ്ങളുടെ പട്ടികയിലാണ് ദ റോളിങ് സ്റ്റോൺ മാസിക പെടുത്തിയിരിക്കുന്നത്.


</doc>
<doc id="193907" url="https://ml.wikipedia.org/wiki?curid=193907" title="വാർദ അൽദ്ജസൈറിയ">
വാർദ അൽദ്ജസൈറിയ

""' 

പ്രശസ്തയായ അൽജീരിയൻ ഗായികയായിരുന്നു വാർദ അൽദ്ജസൈറിയ (ജൂലൈ 1939 – 17 മേയ് 2012). അൽജീരിയൻ സ്വാതന്ത്ര്യസമര പ്രസ്ഥാനത്തിന് ഊർജ്ജം പകരുന്ന നിരവധി ഗാനങ്ങൾ അവർ ആലപിച്ചിട്ടുണ്ട്. ലബനീസ് ഗായിക ഫയ്റൂസിനും ഈജിപ്ഷ്യൻ ഗായിക ഊം കൽതൂമിനുമൊപ്പം അറബ് സംഗീതലോകത്തെ ഇളക്കിമറിച്ച നാദമായിരുന്നു വാർദയുടേത്. നാലുപതിറ്റാണ്ടിലധികമായി ഈജിപ്തിലായിരുന്നു താമസം. മുന്നൂറോളം ഗാനം പാടിയ വാർദ നിരവധി ഈജിപ്ഷ്യൻ സിനിമകളിൽ നായികയായിട്ടുണ്ട്. അൽജീരിയൻ പിതാവിനും ലബനൻകാരി അമ്മയ്ക്കും ഫ്രാൻസിൽ ജനിച്ച വാർദ "62ൽ അൽജീരിയ ഫ്രാൻസിൽ നിന്ന് സ്വാതന്ത്ര്യം നേടിയശേഷമാണ് ആദ്യമായി അൽജീരിയ സന്ദർശിച്ചത്. "മൈ ടൈംസ് ആർ സ്വീറ്റർ വിത്ത് യു" എന്ന ആൽബത്തിലൂടെയാണ് ശ്രദ്ധ നേടിയത്. പത്തുവർഷം മുമ്പുനടന്ന കരൾ ശസ്ത്രക്രിയയെ തുടർന്ന് കുറച്ചുവർഷം വാർദ സംഗീതസംഗീതലോകത്തു നിന്ന് വിട്ടുനിന്നിരുന്നു. 2011ൽ പുറത്തിറങ്ങിയ "ഇയേഴ്സ് ഐ ലോസ്റ്റ്" അവസാന ആൽബം. 



</doc>
<doc id="193910" url="https://ml.wikipedia.org/wiki?curid=193910" title="കരിയാൻ">
കരിയാൻ

കാർപ്പ് കുടുംബത്തിലെ കേരളത്തിൽ മാത്രം കാന്നുന്ന ശുദ്ധജല മത്സ്യം ആണ് കരിയാൻ. ഇവ പെരിയാറിലും അതിന്റെ പോഷക നദികളിലും, കൈ വഴികളിലും മാത്രം കാണപ്പെടുന്നു. കേരളത്തിലെ തദ്ദേശീയ മത്സ്യം ആണ് ഇവ.



</doc>
<doc id="193912" url="https://ml.wikipedia.org/wiki?curid=193912" title="മഞ്ചാടിക്കുരു">
മഞ്ചാടിക്കുരു

2012 മേയ് 18നു പുറത്തിറങ്ങിയ ഒരു മലയാളചലച്ചിത്രമാണ് മഞ്ചാടിക്കുരു. അഞ്ജലി മേനോൻ കഥയെഴുതി സംവിധാനം ചെയ്തിരിക്കുന്ന ഈ ചിത്രം 2008ലെ കേരളാ അന്താരാഷ്ട്ര ചലച്ചിത്ര മേളയിൽ ആദ്യമായി പ്രദർശിപ്പിച്ചു. ഈ മേളയിൽ മഞ്ചാടിക്കുരു മികച്ച മലയാളചലച്ചിത്രത്തിനുള്ള ഫിപ്രെസി പുരസ്കാരവും, മികച്ച ഇന്ത്യൻ നവാഗത സംവിധായകനുള്ള ഹസ്സൻകുട്ടി പുരസ്കാരവും നേടി. 2009ൽ ന്യൂയോർക്കിൽ വെച്ച് നടന്ന സൗത്ത് ഏഷ്യൻ ഇന്റർനാഷണൽ ഫിലിം ഫെസ്റ്റിവലിൽ മികച്ച ചലച്ചിത്രം, മികച്ച സംവിധായകൻ എന്നിവയടക്കം അഞ്ച് പ്രധാന ജൂറി പുരസ്കാരങ്ങൾ നേടി. ചിത്രത്തിന്റെ തിരക്കഥ രചിച്ച അഞ്ജലി മേനോന് മികച്ച തിരക്കഥാകൃത്തിനുള്ള 2012ലെ കേരളസംസ്ഥാന ചലച്ചിത്രപുരസ്കാരം ലഭിച്ചു.

പൃഥ്വിരാജ്, തിലകൻ, റഹ്മാൻ, ജഗതി ശ്രീകുമാർ, കവിയൂർ പൊന്നമ്മ, ഉർവ്വശി, ബിന്ദു പണിക്കർ, സിന്ധു മേനോൻ തുടങ്ങിയവരാണ് ചിത്രത്തിലെ പ്രമുഖ അഭിനേതാക്കൾ. കാവാലം നാരായണപ്പണിക്കരുടെ വരികൾക്ക് സംഗീതം നൽകിയിരിക്കുന്നത്‌ രമേശ് നാരായണനാണ്. ചിത്രസംയോജനം ബി. ലെനിൻ നിർവഹിച്ചിരിക്കുന്നു.

വിക്കി തന്റെ നാടിനെ കുറിച്ചും തന്റെ തറവാടായ കൗസ്തുഭം വീടിനെ കുറിച്ചും വിവരിക്കുന്നതിലൂടെയാണ് ചലച്ചിത്രം ആരംഭിക്കുന്നതും മുന്നോട്ട് പോകുന്നതും. വിക്കി അവസാനമായി കൗസ്തുഭം വീട്ടിലെത്തിയത് മുത്തച്ഛന്റെ മരണത്തിനോടനുബന്ധിച്ചായിരുന്നു. വിക്കി മാതാപിതാക്കളോടൊപ്പം ദുബായിലാണ് താമസിച്ചിരുന്നത്. മുത്തച്ഛൻ മരിച്ചതു കാരണം തറവാട്ടിലെ എല്ലാവരും അവിടെയെത്തുന്നു. അമ്മാവൻ രഘുവിന്റെ മക്കളായ കണ്ണനുമായും മണിക്കുട്ടിയുമായും വിക്കി സൗഹൃദത്തിലാവുന്നു. ഇവരെ സുഹൃത്തുക്കളാക്കുന്നത് അവിടുത്തെ വേലക്കാരിയായ തമിഴ് പെൺകുട്ടി റോജയാണ്. മുത്തച്ഛൻ മരണത്തിനു മുമ്പേ സ്വത്തെല്ലാം വീതം വെച്ചിരുന്നുവെങ്കിലും തറവാട് ആർക്കും നൽകിയിരുന്നില്ല. ഇത് പ്രതീക്ഷിച്ചാണ് എല്ലാവരും അവിടെയെത്തിയത്. ഇതിന്റെ ഭാഗപത്രം വായന 16നു (പതിനാറടിയന്തിരത്തിനു) മതിയെന്ന് മുത്തശ്ശി പറയുന്നു. തുടർന്ന് എല്ലാവരും 16 വരെ അവിടെത്തന്നെ താമസിക്കുന്നു. വിക്കിയും കണ്ണനും മണിക്കുട്ടിയും ചേർന്ന് റോജയെ നാട്ടിലേക്ക് അയക്കുന്നു. 16ആം ദിവസം തറവാട് മുത്തച്ഛൻ മുത്തശ്ശിയുടെ പേരിലാണ് എഴുതി വെച്ചിരിക്കുന്നതെന്ന് വക്കീൽ ഭാഗപത്രം വായിക്കുന്നു. മുത്തശ്ശിയുടെ മരണശേഷം ഇളയ മകളായ സുധാമണിക്കാണ് വീടെന്നും എന്നാൽ മുത്തശ്ശിക്ക് ഈ ഭാഗപത്രം തിരുത്താമെന്നും ഭാഗപത്രത്തിലൂടെ മുത്തച്ഛൻ കൂട്ടിച്ചേർക്കുന്നു. ഇതിനുശേഷം വിക്കി തിരികെ ദുബായിലേക്ക് പോകാൻ തയ്യാറെടുക്കുന്നു. ഈ സമയത്ത് രക്ഷപ്പെട്ട റോജയെ അമ്മാവനായ മാരിമുത്തു തിരികെ കൊണ്ടു വരുന്നു.

20 വർഷത്തിനു ശേഷം തിരികെയെത്തിയ വിക്കി, മുത്തശ്ശി ഇപ്പോഴും ജീവിച്ചിരിപ്പുണ്ടെന്നും തന്റെ അവകാശം ഉപയോഗിച്ച് മുത്തശ്ശി തറവാട് റോജയുടെ പേരിലേക്ക് തിരുത്തിയെഴുതിയെന്നും പറയുന്നു. വിക്കി റോജയുടേയും മുത്തശ്ശിയുടേയും ഫോട്ടോ എടുക്കുന്നതോടു കൂടി ചിത്രം അവസാനിക്കുന്നു.






</doc>
<doc id="193915" url="https://ml.wikipedia.org/wiki?curid=193915" title="അഞ്ജലി മേനോൻ">
അഞ്ജലി മേനോൻ

ഒരു ഇന്ത്യൻ ചലച്ചിത്രസംവിധായകയാണ് അഞ്ജലി മേനോൻ. 2012-ൽ പുറത്തിറങ്ങിയ മഞ്ചാടിക്കുരു ആണ് അഞ്ജലി സംവിധാനം ചെയ്ത ആദ്യ മുഴുനീള ചലച്ചിത്രം. പൃഥ്വിരാജ് നായകനായി അഭിനയിച്ച ഈ ചലച്ചിത്രത്തിനു് 2008-ലെ കേരളത്തിന്റെ അന്താരാഷ്ട്ര ചലച്ചിത്രമേളയിൽ മികച്ച മലയാളചലച്ചിത്രത്തിനുള്ള ഫിപ്രെസി പുരസ്കാരം ലഭിച്ചു.2009-ൽ ന്യൂയോർക്കിൽ വെച്ച് നടന്ന സൗത്ത് ഏഷ്യൻ ഇന്റർനാഷണൽ ഫിലിം ഫെസ്റ്റിവലിൽ മികച്ച ചലച്ചിത്രം, മികച്ച സംവിധായകൻ, മികച്ച തിരക്കഥ, മികച്ച ഛായാഗ്രഹണം, മികച്ച വളർന്നു വരുന്ന താരം എന്നീ 5 പ്രധാന ജൂറി പുരസ്കാരങ്ങൾ നേടി. കേരള കഫെ എന്ന ചലച്ചിത്രത്തിലെ "ഹാപ്പി ജേണി" എന്നൊരു ഹ്രസ്വ ചിത്രം സംവിധാനം ചെയ്തതും അഞ്ജലിയാണ്.

ദുബായിൽ പഠിച്ച് വളർന്ന അഞ്ജലി മേനോൻ ജനിച്ചത് കോഴിക്കോടാണ്. കോഴിക്കോട് നിന്ന് തന്നെ ഹൈസ്കൂൾ വിദ്യാഭ്യാസം നേടിയ ഇവർ കോഴിക്കോട് പ്രോവിഡെൻസ് വിമൻസ് കോളേജ് നിന്ന് ബിരുദം നേടി. പൂനെ സർവകലാശാലയിൽ നിന്ന് ബിരുദാനന്തരബിരുദം നേടി. ശേഷം 2000-ൽ ലണ്ടൻ ഫിലിം സ്കൂളിൽ ചേർന്നു സംവിധാനകലയിൽ ബിരുദം കരസ്ഥമാക്കി.





</doc>
<doc id="193917" url="https://ml.wikipedia.org/wiki?curid=193917" title="അഗ്നീപഥ്">
അഗ്നീപഥ്

ധർമ്മാ പ്രൊഡക്ഷൻസിന്റെ ബാനറിൽ ഹിരോ യാഷ് ജോഹാറും, കരൺ ജോഹാറും ചേർന്ന് നിർമ്മിച്ച് 2012-ൽ പുറത്തിറക്കിയ ഹിന്ദി ചലച്ചിത്രമാണ് അഗ്നീപഥ്. തിരക്കഥ രചിച്ചിരിക്കുന്നത് മൽഹോത്രയും ഇലാദത്ത ബെഡിയും ചേർന്നാണ്. അമിതാഭ് ഭട്ടാചാര്യയുടെ വരികൾക്ക് അജയ്-അതുലാണ് സംഗീതനിർവഹണം നടത്തിയിരിക്കുന്നത്. ഋത്വിക് റോഷൻ, പ്രിയങ്ക ചോപ്ര എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. കത്രീന കൈഫിന്റെ ഐറ്റം നമ്പറും ഈ ചലച്ചിത്രത്തിലുണ്ട്. 2012 ജനുവരി 26-ന് ഇന്ത്യൻ റിപ്പബ്ലിക് ദിനത്തിലാണ് ലോകമെമ്പാടുമുള്ള 2650 തീയറ്ററുകളിൽ ഈ ചലച്ചിത്രം പുറത്തിറക്കിയത്. ചിലവഴിച്ച് നിർമ്മിച്ച ഈ ചലച്ചിത്രത്തിന് ആദ്യദിനം തന്നെ ലഭിച്ചു.



</doc>
<doc id="193937" url="https://ml.wikipedia.org/wiki?curid=193937" title="ബേബി ജോസഫ്">
ബേബി ജോസഫ്

മലയാളചലച്ചിത്രമേഖലയിലെ ആദ്യകാല നടിമാരിലൊരാളാണ് ബേബി ജോസഫ് . 1948-ൽ പുറത്തിറങ്ങിയ നിർമ്മല എന്ന ചിത്രത്തിലെ നായികയായിരുന്നു ബേബി. ഇവരുടെ ഭർത്താവ് ജോസഫ് ചെറിയാൻ നായകനായ ഈ ചിത്രം നിർമ്മിച്ചത് ഭർതൃപിതാവായ ആർട്ടിസ്റ്റ് പി.ജെ. ചെറിയാനായിരുന്നു. 
യാദൃച്ഛികമായാണു ബേബി ജോസഫ് "നിർമ്മലയിൽ" നായികയായത്. ഒരു പുതുമുഖത്തെ നായികയാക്കുവാൻ താത്പര്യപ്പെട്ട സംവിധായകൻ പി.വി. കൃഷ്ണയ്യർ അതിനു വേണ്ടി പത്രപ്പരസ്യമടക്കമുള്ള ശ്രമങ്ങൾ നടത്തിയെങ്കിലും തൃപ്തികരമായ ഒരു നടിയെ കണ്ടെത്താനായില്ല. ആയിടയ്ക്ക് നിർമ്മാതാവ് ചെറിയാന്റെ ഞാറക്കലെ വസതിയിലെത്തിയ കൃഷ്ണയ്യർ അവിടെ വെച്ച് ബേബി ജോസഫിനെ കണ്ടുമുട്ടുകയും നായികയാകുവാനുള്ള സമ്മതം നേടുകയും ചെയ്തു. അങ്ങനെ ബേബി ഭർത്താവ് ജോസഫ് ചെറിയാന്റെ നായികയായി. വിവാഹശേഷം ഭാര്യയും ഭർത്താവും സിനിമയിൽ നായികാ നായകൻമാരാവുന്നതു മലയാള സിനിമയിലെ ആദ്യ സംഭവമായിരുന്നു. ഒപ്പം ദക്ഷിണേന്ത്യയിലെ ആദ്യ താരദമ്പതിമാർ എന്ന പട്ടവും ഇതോടെ ഇവർ സ്വന്തമാക്കി. സിനിമ സാമ്പത്തികമായി തകർന്നെങ്കിലും സിനിമയിൽ മുക്കുവത്തിയുടെ വേഷമിട്ട ബേബി ശ്രദ്ധിക്കപ്പെട്ടു. പിന്നീട് പല സിനിമകളിലേക്കും അഭിനയിക്കാൻ ക്ഷണം ലഭിച്ചെങ്കിലും ബേബി താത്പര്യം പ്രകടിപ്പിച്ചില്ല. 2012 ഏപ്രിൽ 10-ന് ഹൃദയാഘാതത്തെ തുടർന്ന് എറണാകുളത്തെ വസതിയിൽ വെച്ച് അന്തരിച്ചു.


</doc>
<doc id="193938" url="https://ml.wikipedia.org/wiki?curid=193938" title="അർക്കദ്യാക്കോൻ">
അർക്കദ്യാക്കോൻ

കേരളത്തിലെ സുറിയാനി ക്രിസ്ത്യാനി സമുദായത്തിൽ പരമ്പരാഗത നേതൃത്വം കൈയ്യാളിയിരുന്ന വ്യക്തികളുടെ സ്ഥാനപ്പേരായിരുന്നു അർക്കദ്യാക്കോൻ (ഇംഗ്ലീഷ്:Archdeacon). "ഇന്ത്യ മുഴുവന്റേയും അർക്കദ്യാക്കോൻ" എന്നായിരുന്നു ഈ പദവിയുടെ മുഴുവൻ പേര്. മുഖ്യസചിവൻ എന്ന് അർത്ഥം കല്പിക്കാവുന്ന ഗ്രീക്കു ഭാഷയിലെ ആർകോദിയാകോനോസ് (ἄρχωδιᾱ́κονος) എന്ന പദത്തിന്റെ തദ്ഭവമാണ് ഈ പേര്. "ജാതിക്കു തലവൻ", "ജാതിക്കു കർത്തവ്യൻ" എന്നീ പേരുകളിലും ഈ പദവി വഹിക്കുന്ന ആൾ ആറിയപ്പെട്ടിരുന്നു. 

ബാബിലോണിൽ നിന്നുള്ള മെത്രാന്മാർ ഔപചാരിക ആത്മീയാധികാരികളായി സുറിയാനി സഭയെ ഭരിച്ചിരുന്ന കാലത്ത്, അർക്കാദ്യോക്കോൻ അവർക്കിടയിൽ ഏറെ അധികാരവും സ്വാധീനവുമുള്ള സമുദായ നേതാവ് ആയിരുന്നു. പള്ളിപ്രതി പുരുഷന്മാരുടെ യോഗമാണ് അർക്കദ്യാക്കൊനെ തെരഞ്ഞെടുത്തിരുന്നത്. ഈ പദവി സാധാരണ വഹിച്ചിരുന്നത്, തോമാശ്ലീഹായുടെ കാലത്തോളം ചെന്നെത്തുന്ന ക്രിസ്തീയ പാരമ്പര്യം അവകാശപ്പെട്ട പകലോമറ്റം മുഖ്യ കുടുംബത്തിൽ നിന്നുള്ള പുരുഷന്മാർ ആയിരുന്നു. അവർ മിക്കവാറും പുരോഹിതന്മാർ ആയിരുന്നു. പോർത്തുഗീസുകാരുടെ വരവിനു ശേഷം അർക്കദ്യാക്കൊൻ പദവിയിലിരുന്ന വ്യക്തികളെ കുറിച്ചുള്ള വിവരങ്ങൾ ലഭ്യമാണ്. 

പോർത്തുഗീസ് ആധിപത്യത്തിൻ കീഴിൽ പതിനാറാം നൂറ്റാണ്ടിൽ പാശ്ചാത്യ മാതൃകയിലുള്ള സഭാ നേതൃത്ഘടന കേരളത്തിൽ നിലവിൽ വന്നതോടെ, അർക്കദ്യാക്കോൻ പദവിയുടെ അധികാരങ്ങൾ ഒന്നൊന്നായി ഇല്ലാതായി അത് താരതമ്യേന അപ്രസക്തമായി. പതിനേഴാം നൂറ്റാണ്ടിൽ, പാശ്ചാത്യ വൈദിക നേതൃത്വത്തിനെതിരെ കേരള സഭ നടത്തിയ കൂട്ടപ്രതിക്ഷേധമായ കൂനൻ കുരിശുസത്യത്തെ തുടർന്ന്, സുറിയാനി ക്രിസ്ത്യാനികളിൽ ഒരു വിഭാഗം അന്നത്തെ അർക്കദ്യാക്കോനെ അവരുടെ മെത്രാനായി തെരഞ്ഞെടുത്തു.

കൽദായസഭയിൽ നിന്നുള്ള പൗരസ്ത്യ മെത്രാന്മാരുടെ കാലത്ത്, സുറിയാനി ക്രിസ്ത്യാനികളുടെ സഭാഭരണ വ്യവസ്ഥ ഇതര സഭകളുടേതിൽ നിന്ന് ഏറെ ഭിന്നമായിരുന്നു. വിദേശികളായ ഈ മെത്രാന്മാരെ നസ്രാണികൾ ഏറെ ബഹുമാനിച്ചിരുന്നു. എങ്കിലും, സാധാരണ ജനങ്ങളുടെ ദൈനംദിന ജീവിതത്തിൽ ഏറെ ഇടപെടാതിരുന്ന മെത്രാന്മാർ ബഹുമാന്യരായ വിദൂര വ്യക്തിത്വങ്ങൾ ആയിരുന്നു. ബാബിലോണിയരായ ആ വൈദികമേലക്ഷ്യന്മാർക്ക് മലയാള ഭാഷയിലും നാട്ടു നടപ്പുകളിലും അങ്ങേയറ്റം വന്നാൽ പ്രാഥമിക ജ്ഞാനം മാത്രമേ ഉണ്ടായിരുന്നുള്ളു എന്നതും, ഭരണാധികാരികൾ എന്ന നിലയിൽ കാര്യക്ഷമതയുള്ളവരായിരിക്കാൻ അവരെ അപ്രാപ്തരാക്കി. അതിനാൽ സഭയുടെ ദൈനം ദിന ഭരണത്തിന്റേയും, ഹൈന്ദവ, ഇസ്ലാമിക, യഹൂദ പശ്ചാത്തലങ്ങളിൽ പെട്ട ഒട്ടേറെ പേരുമായുള്ള സഭാ സമൂഹത്തിന്റെ അയൽ ബന്ധങ്ങളുടേയും ചുമതല അർക്കദ്യാക്കോന് ആയിരുന്നു. 

ഔപചാരികമായ സിവിൽ അധികാരങ്ങൾ ഒന്നും ഇല്ലാതിരുന്നെങ്കിലും നൂറ്റാണ്ടുകളിലൂടെ വികസിച്ചു നിലനിന്നു പോന്ന പാരമ്പര്യത്തിന്റെ ബലം അർക്കദ്യാക്കോൻ സ്ഥാനത്തിന് മാന്യതയും പ്രതാപവും നൽകി. നസ്രാണി യുവാക്കളുടെ ഒരു അംഗരക്ഷക സേന അവരെ സംരക്ഷിച്ചു. മെനസിസ് മെത്രാപ്പോലീത്തയുമായുള്ള ആദ്യത്തെ കൂടിക്കാഴ്ചയ്ക്ക് കൊച്ചിയിലേക്കു പോയ അന്നത്തെ അർക്കാദ്യാക്കോൻ ഗീവർഗീസിനെ സായുധരായ മൂവ്വായിരം യോദ്ധാക്കളും രണ്ടു പണിക്കർമാരും അനുഗമിച്ചിരുന്നതായും ചർച്ച നടക്കുമ്പോൾ പണിക്കർമാർ ഇരുവരും ഉയർത്തിപ്പിടിച്ച വാളുകളുമായി കാവൽ നിന്നിരുന്നതായും, മെത്രാപ്പോലീത്തയുടെ വക്താവായി ഉദയമ്പേരൂർ സൂനഹദോസിന്റെ കഥ എഴുതിയ പോർത്തുഗീസ് പാതിരി അന്തോണിയോ ഗുവായ രേഖപ്പെടുത്തിയിട്ടുണ്ട്.

അർക്കദ്യാക്കോൻ പദവിയുടെ പ്രാധാന്യവും അതിനെ പ്രസക്തമാക്കുന്ന ചരിത്ര-സാമൂഹ്യ സാഹചര്യങ്ങളുടെ സങ്കീർണ്ണതയും മനസ്സിലാക്കാൻ പോർത്തുഗീസുകാർക്ക് കഴിഞ്ഞില്ല. അർക്കദ്യാക്കോന്റെ അധികാരവും പ്രാമുഖ്യവും അംഗീകരിക്കാൻ അവർ മടിച്ചത്, അവരും പ്രാദേശിക സഭയും തമ്മിലുള്ള ബന്ധത്തിൽ പ്രശ്നങ്ങൾ സൃഷ്ടിച്ചു. സുറിയാനിസഭയെ പാശ്ചാത്യ മേൽക്കൊയ്മയിലാക്കാൻ 16-ആം നൂറ്റാണ്ടിനൊടുവിൽ പോർത്തുഗീസുകാർ നടത്തിയ ശ്രമത്തെ ചെറുക്കാൻ അന്നത്തെ അർക്കാദ്യാക്കോൻ ഗീവർഗീസ് ശ്രമിച്ചു. സുറിയാനി ക്രിസ്ത്യാനികളുടെ അവസാനത്തെ കൽദായ മെത്രാൻ മാർ അബ്രാഹാം, തന്റെ പിൻഗാമിയായി ഗീവർഗീസ് അർക്കദ്യാക്കോനെ വാഴിക്കാൻ ശ്രമിച്ചെങ്കിലും പോർത്തുഗീസുകാരുടെ ഇടപെടൽ മൂലം ആ പദ്ധതി നടപ്പായില്ല. മാർ അബ്രാഹമിന്റെ മരണ ശേഷം സുറിയാനി സഭയെ പാശ്ചാത്യ മാതൃകയിൽ പുനർസൃഷ്ടിക്കാൻ ശ്രമിച്ച 1599-ലെ ഉദയമ്പേരൂർ സൂനഹദോസിന്റെ തീരുമാനങ്ങളോട്, ഗത്യന്തരം ഇല്ലാതിരുന്നതിനാൽ അർക്കദ്യാക്കോനു വഴങ്ങേണ്ടി വന്നു.

സൂനഹദോസിനു ശേഷം സുറിയാനി ക്രിസ്ത്യാനികളുടെ മെത്രാനായ ഫ്രാൻസിസ് റോസിനും ഗീവർഗീസ് അർക്കാദ്യാക്കോനുമായി നല്ല ബന്ധം അല്ലായിരുന്നു. അർക്കദ്യാക്കോനോട് കൂടുതൽ സൗഹൃദം കാട്ടാൻ ഉപദേശിച്ചവർക്ക് റോസ് കൊടുത്ത മറുപടി, തനിക്ക് അയാളെ 29 വർഷം മുൻപ് കേരളത്തിൽ എത്തിയപ്പോൾ മുതൽ അറിയാമെന്നും, മര്യാദയുടെ ഭാഷ അയാളോടു ഫലിക്കുകയില്ല എന്നുമായിരുന്നു. ഒരിക്കൽ ഗോവ സന്ദർശിക്കാൻ പോയ റോസ്, തന്റെ അസാന്നിദ്ധ്യത്തിൽ രൂപതയുടെ ചുമതലക്കാരനായ വികാരി ജനറാളായി നിയമിച്ചത് അർക്കദ്യാക്കോനു പകരം വൈപ്പിക്കോട്ട സെമിനാരിയുടെ തലവനെ ആയിരുന്നു. ഇതു തന്നെ അപമാനിക്കുന്നതിനു തുല്യമായി കരുതിയ അർക്കാദ്യാക്കോൻ, റോസിനെ ധിക്കരിക്കാൻ തുടങ്ങി. ഒരു ഘട്ടത്തിൽ അർക്കദ്യാക്കോന് റോസ് സഭാഭ്രഷ്ട് കല്പിക്കുക പോലും ചെയ്തു. അതു പിന്നീട് പിൻവലിക്കപ്പെട്ടു.

റോസിനെ പിന്തുടർന്നു വന്ന പാശ്ചാത്യ മെത്രാന്മാരും അർക്കദ്യാക്കോന്മാരുമായി ഏറ്റുമുട്ടി. ഉദയമ്പേരൂർ സൂനഹദോസിനു ശേഷം അരനൂറ്റാണ്ടു കാലം തുടർന്ന ഈ സംഘർഷമാണ് ഒടുവിൽ കൂനൻ കുരിശുസത്യത്തിൽ കലാശിച്ചത്. മട്ടാഞ്ചേരിയിൽ നടന്ന ആ പ്രതിജ്ഞയ്ക്കുശേഷം സുറിയാനി ക്രിസ്ത്യാനികളിൽ വലിയൊരു വിഭാഗം അവരുടെ പുതിയ വൈദികമേലദ്ധ്യക്ഷനായി "മാർതോമ്മാ ഒന്നാമൻ" എന്ന പേരിൽ തെരഞ്ഞെടുത്തത്, അന്ന് സുറിയാനി ക്രിസ്ത്യാനികളുടെ നേതാവായിരുന്ന തോമ്മാ അർക്കദ്യാക്കോനെ ആയിരുന്നു.

 "ആധുനിക അമേരിക്കയിലെ റെഡ് ഇന്ത്യൻ ഗോത്രത്തലവന്മാരെപ്പോലെ, വെള്ളക്കാരന്റെ തള്ളിക്കയറ്റത്തിൽ സ്വജനതയെ രക്ഷിക്കാനാവാതെ കണ്ണുനീരോടെ കീഴടങ്ങേണ്ടി വന്ന നിർഭാഗ്യവാനായിരുന്നു ഗീവർഗീസ് അർക്കാദ്യാക്കോൻ" എന്നു സ്കറിയ സക്കറിയ നിരീക്ഷിക്കുന്നു. (പുറം 39) 


</doc>
<doc id="193946" url="https://ml.wikipedia.org/wiki?curid=193946" title="ആൽഫ്രെഡ് ഡ്രെയ്ക്">
ആൽഫ്രെഡ് ഡ്രെയ്ക്

അമേരിക്കൻ നടനും ഗായകനുമായിരുന്നു ആൽഫ്രെഡ് ഡ്രെയ്ക് (ഒക്ടോബർ 7, 1914 - ജൂലൈ 25, 1992). 1936-ൽ രംഗത്തുവന്ന ആൽ ഫ്രെഡ് അതേവർഷം അരങ്ങേറിയ വൈറ്റ് ഹോഴ്സ് ഇൻ എന്ന നാടകത്തിലൂടെ ശ്രദ്ധേയനായി. തുടർന്ന് 1937-ൽ ബേബസ് ഇൻ ആമ്സ് എന്ന നാടകത്തിലും അഭിനയിച്ചു. 1943 വരെ അനേകം നാടകങ്ങളിൽ അഭിനയിച്ചുവെങ്കിലും ഓക്ലഹോമ എന്ന നാടകത്തിലെ അഭിനയമാണ് ആൽഫ്രെഡിനെ പ്രശസ്തനാക്കിയത്. നല്ലൊരു ഗായകനുമായിരുന്നതിനാൽ പല സംഗീത നാടകങ്ങളിലും മുഖ്യതാരമായി. കിസ്മികാതെ (1948), കിസ്മെത് (1953) എന്നിവയാണ് പരക്കെ അറിയപ്പെട്ട മറ്റു രണ്ട് നാടകങ്ങൾ. 1964-ൽ പ്രസിദ്ധ സിനിമാതാരമായ റിച്ചാർഡ് ബർട്ടൻ ബ്രോഡ്വേയിൽ അവതരിപ്പിച്ച ഹാംലറ്റ് നാടകത്തിൽ ക്ളോഡിയസ്സായും പിറന്റലോ, വൈൽഡർ എന്നിവരുടെ നാടകങ്ങളിലെ മുഖ്യറോളുകളിലും അഭിനയിച്ചു. നാടകവേദിയിലെ സംഭാവനകളെ അടിസ്ഥാനമാക്കി 1990-ലെ സ്പെഷ്യൽ ടോണി അവാർഡ് ആൽഫ്രെഡിനു നൽകുകയുണ്ടായി.



</doc>
<doc id="193952" url="https://ml.wikipedia.org/wiki?curid=193952" title="നോസ്ട്രഡാമസ്">
നോസ്ട്രഡാമസ്

മൈക്കൽ ഡെ നോസ്ട്രഡാമെ (ആംഗലം: Michel de Nostredame) (14 അല്ലെങ്കിൽ 21 ഡിസംബർ 1503 - 2 ജൂലൈ 1566) എന്ന പ്രശസ്തനായ ഫ്രഞ്ച് ജ്യോതിശാസ്ത്രകാരന്റെ ലത്തീൻ നാമധേയമാണ് നോസ്ട്രഡാമസ്. ഭാവിയെക്കുറിച്ചുള്ള വ്യക്തമായതും, കണിശവുമായ പ്രവചനങ്ങളിലൂടെയാണ് നോസ്ട്രഡാമസ് പ്രശസ്തനായത്. ലോകത്തെ പിടിച്ചു കുലുക്കിയ പല ദുരന്തങ്ങളും/സംഭവങ്ങളും ഇദ്ദേഹം രേഖപ്പെടുത്തി വെച്ചിരുന്ന പ്രവചനങ്ങളിൽ ഉണ്ടായിരുന്നതായി കണ്ടെത്തിയിട്ടുണ്ട്. 'ലെസ് പ്രോഫെറ്റീസ്' എന്ന ഗ്രന്ഥത്തിലാണ് അദ്ദേഹത്തിന്റെ പ്രവചനങ്ങളുടെ ഏറിയ പങ്കും ഉൾക്കൊള്ളിച്ചിട്ടുള്ളത്. 1555ലാണ് ഈ ഗ്രന്ഥത്തിന്റെ ഒന്നാം പതിപ്പ് പുറത്തിറക്കിയത്. പദ്യരൂപത്തിലാണ് നോസ്ട്രഡാമസ് തന്റെ പ്രവചനങ്ങൾ രേഖപ്പെടുത്തിയിരുന്നത്. ശാസ്ത്രജ്ഞരും, ഗവേഷകരുമടക്കം നിരവധിപേർ ഇദ്ദേഹത്തിന്റെ പ്രവചനങ്ങൾ വ്യാഖ്യാനിച്ചിട്ടുണ്ട്. 

1503 ഡിസംബർ 14നാണ് ഇദ്ദേഹം ജനിച്ചതെന്നും അതല്ല ഡിസംബർ 21നാണെന്നും രണ്ടഭിപ്രായങ്ങൾ നോസ്ട്രഡാമസിന്റെ ജനനത്തീയതിയെ സംബന്ധിച്ച് നിലവിലുണ്ട്. ദക്ഷിണ ഫ്രാൻസിലെ സെയ്ന്റ് റെമി പ്രവിശ്യയിലാണ് ജനനം. ധാന്യക്കച്ചവടക്കാരനായിരുന്ന ജൗമ്/ജാക്വസ് നോസ്ട്രഡാമെയുടേയും റെയ്നീറെ/റെനെയുടെയും ഒൻപത് മക്കളിൽ ഒരാളായിരുന്നു മൈക്കൽ ഡെ നോസ്ട്രഡാമെ. ഇദ്ദേഹത്തിന്റെ ജനനസ്ഥലമെന്ന് വിശ്വസിക്കപ്പെടുന്ന കെട്ടിടം ഇപ്പോഴും നിലവിലുണ്ട്. യഹൂദ(ജൂത) വിശ്വാസത്തിൽ നിന്നും മാറി കത്തോലിക്കരായി തീർന്നവരായിരുന്നു നോസ്ട്രഡാമസിന്റെ പിതാവിന്റെ കുടുംബക്കാർ. ഇദ്ദേഹത്തിന്റെ മുത്തശ്ശനായിരുന്ന ഗൈ ഗാസോണറ്റ് ക്രൈസ്തവ വിശ്വാസിയായപ്പോഴാണ് പേരിന്റൊപ്പം നോസ്ട്രഡാമെ എന്ന ക്രൈസ്തവ നാമം കൂട്ടിച്ചേർത്തത്. 
പതിനഞ്ചാമത്തെ വയസ്സിൽ നോസ്ട്രഡാമസ് അവിഗ്നോൺ സർവ്വകലാശാലയിൽ പ്രവേശനം നേടുകയും ജ്യോതിഷം, ഗണിതശാത്രം, വ്യാകരണം എന്നീ വിഷയങ്ങളിൽ അറിവ് നേടുകയും ചെയ്തു. എന്നാൽ പ്ലേഗ് പൊട്ടിപ്പുറപ്പെട്ടതിനെത്തുടർന്ന് സർവ്വകലാശാല അടച്ചതോടു കൂടി അദ്ദേഹം അവിടെ നിന്നും യാത്രയായി. തുടർന്ന് 1521 മുതൽ 1529 വരെയുള്ള എട്ട് വർഷക്കാലം പകർച്ചവ്യാധികൾക്കെതിരെ പ്രയോഗിക്കാനുള്ള പച്ചമരുന്നുകൾ തേടി അദ്ദേഹം അലഞ്ഞിരുന്നതായി രേഖപ്പെടുത്തിയിട്ടുണ്ട്. തുടർന്ന് മോണ്ടെ പെല്ലിയർ സർവ്വകലാശാലയിൽ അദ്ദേഹം വൈദ്യശാസ്ത്ര പഠനത്തിന് ചേർന്നെങ്കിലും അധികം വൈകാതെ പഠനം ഉപേക്ഷിക്കേണ്ടി വന്നു.

പുനരുദ്ധാന കാലത്തെ പണ്ഡിതന്മാരിലൊരാളായ ജൂൾസ് സീസർ സ്കാലിംഗറിന്റെ ആഥിത്യം സ്വീകരിച് ഏഗൻ എന്ന ദേശത്തെത്തിയ നോസ്ട്രഡാമസ് ഹെന്രിട്ടെ എങ്കൂസ്സെ എന്ന സ്ത്രീയെ വിവാഹം കഴിക്കുയും. ഈ ദമ്പതികൾക്ക് രണ്ട് കുട്ടികൾ ജനിക്കുകയും ചെയ്തു.എന്നാൽ പ്ലേഗിന്റെ പിടിയിൽപ്പെട്ട് ഭാര്യയേയും, മക്കളേയും നഷ്ടമായ അദ്ദേഹം സ്വദ്ദേശത്തേക്ക് തിരികെയെത്തുകയും ലൂയിസ് സെറെ എന്ന ഭിഷ്വഗ്വരനൊപ്പം പ്ലേഗ്ഗ് നിർമ്മാർജ്ജന പ്രവർത്തനങ്ങളിൽ ഏർപ്പെടുകയും ചെയ്തു. 1547 ൽ സാലോൺ ഡേ പ്രവിശ്യയിൽ സ്ഥിരതാമസമാക്കിയ നോസ്ട്രഡാമസ് ആൻ പോൻസട്രെ എന്ന ധനികയായ വിധവയെ വിവാഹം ചെയ്തു. ഇവർക്ക് ആറ് കുട്ടികൾ പിറന്നു.

ഇറ്റലിയിലേക്കുള്ള ഒരു യാത്രക്കിടയിൽ നോസ്ട്രഡാമസ് നിഗൂഡ ശാസ്ത്രത്തിലേക്ക് കൂടുതൽ അടുക്കുകയും, ജ്യോതിശ്ശാസ്ത്രപരമായ കണക്കുകൂട്ടലുകളിലൂടെ ആർജ്ജിച്ച വിവരങ്ങൾ പ്രവചനങ്ങളായി രേഖപ്പെടുത്താനുമാരംഭിച്ചു.എന്നാൽ നോസ്ട്രഡാമസ് ഒരു മുറി വൈദ്യനും തട്ടിപ്പുകാരനുമാണെന്ന വാദഗതികൾ അദ്ദേഹത്തിന്റെ എതിരാളികളായ ജ്യോതിഷ പണ്ഡിതന്മാർ അക്കാലത്ത് പ്രചരിപ്പിച്ചിരുന്നുവെന്നും കാണാം. 1550ൽ തന്റെ പ്രവചനങ്ങളും, നിരീക്ഷണങ്ങളും ചേർത്ത് അദ്ദേഹം ഒരു വാർഷികപതിപ്പ് പുറത്തിറക്കി. ഇതൊരു വൻ വിജയമായതിനെത്തുടർന്ന് ഉടൻ തന്നെ മറ്റൊരു പതിപ്പു കൂടി പുറത്തിറക്കാൻ അദ്ദേഹം നിർബന്ധിതനായി. ഈ രണ്ട് വോള്യങ്ങളിലുമായി 6,338 പ്രവചനങ്ങൾ അടങ്ങിയിരുന്നതായി കണക്കാക്കപ്പെടുന്നു. പദ്യരൂപത്തിലാണ് പ്രവചനങ്ങൾ ഉൾക്കൊള്ളിച്ചിരുന്നത്. പന്ത്രണ്ടോളം വാർഷിക കലണ്ടറുകളും അദ്ദേഹം പുറത്തിറക്കുകയുണ്ടായി. 1555 ൽ പുറത്തിറക്കിയ 'ലെസ് പ്രോഫെറ്റീസ്' ആണ് നോസ്ട്രഡാമസിന്റെ ഗ്രന്ഥങ്ങളിൽ പ്രധാനപ്പെട്ടത്. പ്രധാനമായും ഫ്രഞ്ചിൽ എഴുതിയിരുന്ന അദ്ദേഹം ലത്തീൻ, ഗ്രീക്ക്, ഇറ്റാലിയൻ ഭാഷകളും തന്റെ രചനകളിൽ ഉൾപ്പെടുത്തി. ചിഹ്നങ്ങൾ ഉപയോഗിച്ചുള്ള നിഗൂഡ ഭാഷാ രീതിയും അദ്ദേഹത്തിന് പ്രിയങ്കരമായിരുന്നു. 

അന്നത്തെക്കാലത്ത് വൈദ്യപഠനത്തിനൊപ്പമാണ് ജ്യോതിഷ പഠനം നടത്തിയിരുന്നതെന്നും, വൈദ്യപഠനം പൂർത്തിയാക്കാതിരുന്നതിനാൽ നോസ്ട്രഡാമസിന് ജ്യോതിഷത്തിൽ പാണ്ഡിത്യം നേടാനായില്ലെന്നും ഒരു വിഭാഗം ഗവേഷകർ വാദിക്കുന്നു. തന്റെ കാലത്തുണ്ടായിരുന്ന ചില പ്രവചന ഗ്രന്ഥങ്ങൾ അൽപ്പം മാറ്റം വരുത്തി പകർത്തിയെഴുതുകയാണ് നോസ്ട്രഡാമസ് ചെയ്തിരുന്നതെന്നും വാദമുണ്ട്.

1566 ൽ അദ്ദേഹത്തിന്റെ കാലുകളിൽ ശക്തമായ നീർവീക്കമുണ്ടാവുകയും ഈ രോഗം അദ്ദേഹത്തിന്റെ ചലനശേഷിയെ തടസ്സപ്പെടുത്തുകയും ചെയ്തു. മരണത്തിന്റെ തലേന്ന് അദ്ദേഹം താൻ അടുത്ത സൂര്യോദയം കാണുകയില്ലെന്ന് പറഞ്ഞിരുന്നതായി എഴുതപ്പെട്ടിട്ടുണ്ട്. 1566 ജൂലൈ 2 അർദ്ധരാത്രി അദ്ദേഹം അന്ത്യശ്വാസം വലിച്ചു. സേലണിലെ ഫ്രാൻസിസ്കൻ പള്ളിയിലാണ് അദ്ദേഹത്തെ അടക്കം ചെയ്തത്. നോസ്ട്രഡാമസിന്റെ ശവകുടീരം ഇപ്പോഴും അവിടെയുണ്ട്.


</doc>
<doc id="193954" url="https://ml.wikipedia.org/wiki?curid=193954" title="ഓട്ടൈറ്റിസ് മീഡിയ">
ഓട്ടൈറ്റിസ് മീഡിയ

(ലാറ്റിൻ) മദ്ധ്യകർണ്ണത്തിന്റെ കോശജ്വലനമാണ് (ഇൻഫ്ലമേഷൻ) "ഓടൈറ്റിസ് മീഡിയ"' മദ്ധ്യ കർണ്ണത്തിന്റെ അണുബാധമൂലമാണ് ഇതുണ്ടാകുക. സാധാരണക്കാർക്കിടയിൽ "ചെവിപഴുപ്പ്" എന്നും ഈ രോഗം അറിയപ്പെടാറുണ്ടു്.

കർണ്ണപുടത്തിനും ആന്തരകർണ്ണത്തിനും, ഇടയിലുള്ള യൂസ്റ്റേഷ്യൻ നാളി ഉൾപ്പെടുന്ന ഭാഗത്തെയാണ് ഈ അസുഖം ബാധിക്കുന്നത്. ചെവിവേദനയുടെ പ്രധാന കാരണങ്ങളിലൊന്നാണിത് - മറ്റുള്ള കാരണം ഓട്ടൈറ്റിസ് എക്സ്റ്റേർണയാണ്. അണുബാധയല്ലാത്ത മറ്റു കാരണങ്ങളാലും ചെവി വേദന ഉണ്ടാകും. ഉദാഹരണത്തിന് ചെവിയുടെ വേദന സംവേദനം കൊണ്ടുപോകുന്ന നാഡിയുടെ മേഖലയിൽപ്പെട്ട മറ്റു ഭാഗങ്ങളെ ബാധിക്കുന്ന അർബ്ബുദം, ഷിങ്കിൾസ് എന്നിവ. വേദനാജനകമാണെങ്കിലും ഓട്ടൈറ്റിസ് മീഡിയ മാരകമായ അസുഖമല്ല. സാധാരണഗതിയിൽ രണ്ടു മുതൽ 6 ആഴ്ച്ചകൾ കൊണ്ട് അസുഖം ഭേദമാകാറുണ്ട്.

മദ്ധ്യകർണ്ണം അണുബാധിതമാകുമ്പോൾ, കർണ്ണപുടത്തിന് (ടിമ്പാനിക് മെംബ്രേൻ) പിന്നിൽ സമ്മർദ്ദം കൂടുന്നതു കാരണം ശക്തമായ വേദനയുണ്ടാകാറുണ്ട്. ഇത് "ബുള്ളസ് മൈറിഞ്ചൈറ്റിസിന്" (മൈറിഞ്ച് എന്നാൽ "കർണ്ണപുടം" എന്നാണർത്ഥം) ഇടയാക്കിയേക്കാം. കർണ്ണപുടത്തിന് ബ്ലിസ്റ്ററുകളോ വീക്കമോ (ഇൻഫ്ലമേഷൻ) ഉണ്ടാകും എന്നാണ് ഇതിനർത്ഥം.

തീവ്രമായതോ, ചികിത്സിക്കപ്പെടാത്തതോ ആയ കേസുകളിൽ കർണ്ണപുടം ഭേദിക്കപ്പെട്ട് (റപ്ച്ചർ) പഴുപ്പ് കർണ്ണനാളത്തിലേക്ക് ഒഴുകിയേക്കാം. ദുർഗന്ധത്തോടുകൂടിയോ അല്ലാതെയോ പഴുപ്പ് ചിലപ്പോൾ ധാരാളമുണ്ടായിരിക്കും. താൽക്കാലികവും ഭാഗികവുമായ ബധിരതയും സംഭവിക്കാം. കർണ്ണപുടത്തിന്റെ പൊട്ടൽ സാധാരണഗതിയിൽ മദ്ധ്യകർണ്ണത്തിലെ സമ്മർദ്ദം ഇല്ലാതാക്കുകയും വേദനയ്ക്ക് ആശ്വാസം നൽകുകയും ചെയ്യും. ഗുരുതരമല്ലാത്ത അക്യൂട്ട് ഓട്ടൈറ്റിസ് മീഡിയയിൽ, ഏതാനും ആഴ്ചകൾക്കുള്ളിൽ ക്രമേണയായി ശരീരത്തിന്റെ സ്വതവേയുള്ള രോഗപ്രതിരോധശേഷി മൂലം അണുബാധ സുഖപ്പെടുകയും കർണ്ണപുടത്തിലെ ക്ഷതം പൊറുത്ത് ദ്വാരങ്ങൾ സ്വയം ചേർന്നുകൂടുകയും ചെയ്യും.

സുഖപ്പെടുന്നതിനു പകരം ചെവിയിൽ നിന്നുള്ള പഴുപ്പൊഴുകൽ തുടരുകയും ക്രോണിക് അസുഖമായി മാറുകയും ചെയ്യാറുണ്ട്. രോഗാണുബാധ തുടരുന്നിടത്തോളം കാലം കർണ്ണപുടത്തിലെ ക്ഷതം പൊറുക്കുകയില്ല. ലോകാരോഗ്യ സംഘടനയുടെ നിർവചനപ്രകാരം ക്രോണിക് സപ്പുറേറ്റീവ് ഓട്ടൈറ്റിസ് മീഡിയ (സി.എസ്.ഒ.എം) എന്നാൽ "കഴിഞ്ഞ രണ്ടാഴ്ച്ചയായെങ്കിലും മദ്ധ്യകർണ്ണത്തിൽ അണുബാധയും, കർണ്ണപുടത്തിൽ ക്ഷതമുണ്ടായിരിക്കുകയും, പഴുപ്പ് ഒഴുകുകയും ചെയ്യുന്ന തരം കർണ്ണരോഗാവസ്ഥയാണ്" (WHO 1998).

വൈറസ്, ബാക്ടീരിയ, ഫങ്കസ് എന്നീ രോഗകാരികൾ മൂലമുള്ള അണുബാധ കാരണമാണ് ഓട്ടൈറ്റിസ് മീഡിയ സാധാരണയായി ഉണ്ടാകുന്നത്. ഏറ്റവും സാധാരണയായി കാണപ്പെടുന്ന ബാക്ടീരിയയായ രോഗകാരി "സ്ട്രെപ്റ്റോകോക്കസ് ന്യൂമോണിയെ" ആണ്. മറ്റുള്ള രോഗകാരികളിൽ "സ്യൂഡോമോണാസ് ഏറൂജിനോസ", വർഗ്ഗീകരിക്കാനാവാത്ത "ഹീമോഫിലസ് ഇൻഫ്ലുവൻസ", "മൊറാക്സെല്ല കറ്റാറാലിസ്" എന്നിവയും പെടും. വലിയ കുട്ടികളിലും യുവാക്കളിലും ചെവിയുടെ അണുബാധയ്ക്ക് കാരണമായി കാണപ്പെടുന്ന രോഗകാരി "ഹീമോഫിലസ് ഇൻഫ്ലുവൻസയാണ്". റെസ്പിറേറ്ററി സിൻസീഷ്യൽ വൈറസ് (RSV) ജലദോഷത്തിന് കാരണമായ വൈറസ് തുടങ്ങിയ വൈറസുകൾ എപ്പിത്തീലിയൽ സെല്ലുകൾക്ക് ദോഷമുണ്ടാക്കുന്നതു മൂലം ഊർദ്ധ്വ ശ്വാസ നാളത്തിന്റെ]] സ്വാഭാവിക് രോഗപ്രതിരോധ ശേഷി നശിപ്പിക്കാനും ഓട്ടൈറ്റിസ് മീഡിയ ഉണ്ടാകാനും കാരണമാകാറുണ്ട്. 

യൂസ്റ്റേഷ്യൻ നാളിയുടെ പ്രവർത്തനരാഹിത്യം, മൂലം മദ്ധ്യകർണ്ണത്തിൽ നിന്ന് ബാക്ടീരിയ ഒഴിവാക്കപ്പെടുന്നത് തടസ്സപ്പെടുന്നത് ഓട്ടൈറ്റിസ് മീഡിയ ഉണ്ടാകാനുള്ള സാധ്യത വർദ്ധിപ്പിക്കും.

മെനിഞ്ചൈറ്റിസും ന്യൂമോണിയയും തടയാനായി കുട്ടികൾക്ക് നൽകുന്ന ആന്റീ -"എച്ച്. ഇൻഫ്ലുവൻസെ" വാക്സിൻ 5 വയസ്സിന് താഴെയുള്ള കുട്ടികളെ ബാധിക്കുന്ന തരം അണുക്കൾക്കെതിരെയാണ് (സീറോടൈപ്പ് ബി) കൂടുതൽ ഭലപ്രദം. 4 മാസത്തിനും 18 മാസത്തിനും ഇടയിൽ പ്രായമുള്ള കുട്ടികളിലാണ് രോഗബാധയ്ക്ക് കൂടുതൽ സാധ്യത. സീറോടൈപ്പ് ബി എന്നയിനം അണുക്കൾ വിരളമായേ ഓട്ടൈറ്റിസ് മീഡിയ ഉണ്ടാകാറുള്ളൂ. 

രോഗബാധയ്ക്കുള്ള സാദ്ധ്യത ചിലർക്ക് പാരമ്പര്യമായി കൂടുതലായിരിക്കുമെന്ന് കാണപ്പെട്ടിട്ടുണ്ട്. അസുഖത്തിന്റെ ജനിതക മാർക്കറുകളെപ്പറ്റിയുള്ള ഗവേഷണം നടന്നുകൊണ്ടിരിക്കുകയാണ്. കാസ്സൽബ്രാന്റും "സഹപ്രവർത്തകരും" 2009 ൽ "രോഗമുണ്ടാകാനും സുഖപ്പെടാതെ നിലനിൽക്കാനുമുള്ള സാധ്യത കൂട്ടുന്ന ജീനുകൾ ഉണ്ടാവാൻ സാധ്യതയുള്ള ഡി.എൻ.എ. ഭാഗങ്ങൾ 17q12-ഉം (AP2B1, CCL5 എന്നിവയുൾപ്പെടെ),ഒരുപറ്റം CCL ജീനുകളും,10q22.3, SFTPA2 എന്നിവയുമാണ്."

അക്യൂട്ട് ഓട്ടൈറ്റിസ് മീഡിയ ജലദോഷത്തിന് പിന്നാലെയാണ് ഉണ്ടാവുന്നതായി കണ്ടുവരുന്നത്. മൂക്കൊലിപ്പ് ഉണ്ടായി കുറച്ചുദിവസങ്ങൾക്കുള്ളിൽ ചെവിയെ അസുഖം ബാധിക്കുകയും കഠിനമായ ചെവി വേദന ഉണ്ടാവുകയും ചെയ്യും. ഒന്നുരണ്ട് ദിവസങ്ങൾക്കുള്ളിൽ വേദന മാറാറുണ്ടെങ്കിലും ഒരാഴ്ച്ചയ്ക്കുമേൽ നിലനില്ക്കാറുമുണ്ട്. ചിലപ്പോൾ കർണ്ണപുടം പൊട്ടി ചെവിയിൽ നിന്നും പഴുപ്പൊഴുകുമെങ്കിലും സാധാരണ ഗതിയിൽ കർണ്ണപുടത്തിലെ ക്ഷതം പെട്ടെന്ന് സുഖപ്പെടും. 

ശരീരശാസ്ത്രതലത്തിൽ നോക്കിയാൽ അക്യൂട്ട് ഓട്ടൈറ്റിസ് മീഡിയയുടെ പരിണാമം ഇത്തരത്തിലാണ്: യൂസ്റ്റേഷ്യൻ നാളിക്ക് ചുറ്റുമുള്ള കലകളിൽ ഊർദ്ധ്വ ശ്വാസനാളത്തിലെ രോഗബാധയോ അലർജ്ജിയോ, നാളിയുടെ പ്രവർത്തനസ്തംഭനമോ കാരണം വീക്കമുണ്ടാകും. യൂസ്റ്റേഷ്യൻ നാളി അടഞ്ഞിരിക്കുന്നത് കാരണം മദ്ധ്യകർണ്ണത്തിലെ വായു ക്രമേണ സമീപകലകളിലേക്ക് ആഗിരണം ചെയ്യപ്പെടും. ഇതുമൂലം മദ്ധ്യകർണ്ണത്തിൽ ഉണ്ടാകുന്ന ന്യൂനമർദ്ദം കാരണം ദ്രാവക സ്രവങ്ങൾ ഊറിവരികയും ചെയ്യും. ടിമ്പാനോഗ്രാമിൽ ടൈപ്പ് എ-യിൽ തുടങ്ങി ടൈപ്പ്-ബി, ടൈപ്പ്-സി എന്നിങ്ങനെയുള്ള മാറ്റങ്ങൾ ഉണ്ടാകുന്നത് ഈ സമയത്താണ്. ഈ ദ്രാവക സ്രവത്തിൽ അണുബാധയുണ്ടാകാം. മദ്ധ്യകർണ്ണത്തിൽ സ്വാഭാവികമായുണ്ടാകുന്ന ബാക്ടീരിയകൾ ഈ അവസ്ഥയിൽ പെരുകി രോഗബാധയുണ്ടാക്കുന്നതായി കാണപ്പെട്ടിട്ടുണ്ട്.

7 വയസ്സിൽ താഴെ പ്രായമുള്ള കുട്ടികൾക്ക് യൂസ്റ്റേഷ്യൻ നാളിയുടെ നീളക്കുറവും കൂടുതൽ തിരശ്ചീനമായ കോണിലൂടെ ചെവിയിലേക്ക് തുറക്കുന്നതും കാരണം രോഗബാധയ്ക്ക് സാധ്യത കൂടുതലാണ് കുട്ടികൾക്ക് ബാക്ടീരിയകൾക്കും വൈറസുകൾക്കും എതിരേയുള്ള രോഗപ്രതിരോധ ശേഷിയും മുതിർന്നവരെ അപേക്ഷിച്ച് തുലോം കുറവാണ്. മാതാപിതാക്കളുടെ പുകവലി, മലർന്നുകിടന്നുകൊണ്ട് കുപ്പിപ്പാൽ കുടിക്കൽ, ആഹാരക്രമം, അലർജികൾ, വാഹനങ്ങളുടെ എക്സ്ഹോസ്റ്റ് പുക എന്നിങ്ങനെ പല ഘടകങ്ങളെ ഓട്ടൈറ്റിസ് മീഡിയയോട് ബന്ധിപ്പിക്കുന്ന പഠനങ്ങൾ പുറത്തുവന്നിട്ടുണ്ടെങ്കിലും അവയുടെയെല്ലാം ഒറ്റനോട്ടത്തിൽത്തന്നെ കാണാവുന്ന ദൗർബല്യം വൈറസ് അണുബാധയുടെ തോത് കണക്കിലെടുക്കാൻ സാധിക്കാത്തതാണ് . ആദ്യത്തെ 12 മാസം മുലയൂട്ടപ്പെടുന്ന കുട്ടികൾക്ക് ഓട്ടൈറ്റിസ് മീഡിയ ബാധിക്കാനുള്ള സാധ്യതയും അഥവാ ബാധിച്ചാൽത്തന്നെ രോഗം നീണ്ടുനിൽക്കാനുള്ള സാധ്യതയും കുറവാണ്. 

കുട്ടികൾ കരയാതിരിക്കാനായി വായിൽ വച്ച് ഊറാനായി കൊടുക്കുന്ന പേസിഫയറിന്റെ ഉപയോഗം ഓട്ടൈറ്റിസ് മീഡിയ കൂടുതൽ തവണ ഉണ്ടാകാനുള്ള സാദ്ധ്യത ഉണ്ടാക്കുന്നതായി കണ്ടെത്തിയിട്ടുണ്ട്. 

അക്യൂട്ട് ഓട്ടൈറ്റിസ് മീഡിയ എന്ന രോഗമുണ്ടെന്ന് നിർണ്ണയിക്കുന്നത് സാധാരണ രോഗചരിത്രം മനസ്സിലാക്കിയും കർണ്ണപുടം കണ്ട് അതിന്റെ മാറ്റങ്ങൾ മനസ്സിലാക്കിയുമാണ്. ഓട്ടോസ്കോപ്പ് പരിശോധനയിലൂടെ മാത്രം രോഗകാരി എന്താണെന്ന് നിർണ്ണയിക്കുക സാധ്യമല്ല. കരയുന്ന കുട്ടികളുടെ കർണ്ണപുടം രക്തക്കുഴലുകളുടെ വികാസം കാരണം ചുവന്നിരിക്കുന്നതും (ഓട്ടൈറ്റിസ് മീഡിയയെപ്പോലെ) രോഗനിർണ്ണയത്തെ ബാധിക്കും. 

കർണ്ണപുടം നേരിട്ട് പരിശോധിക്കാത്തിടത്തോളം ഓട്ടൈറ്റിസ് മീഡിയയുടെ രോഗലക്ഷണങ്ങൾ ഉണ്ടാകുന്നതോ അവയുടെ കാലദൈർഘ്യമോ തീവ്രതയോ രോഗനിർണ്ണയം നടത്താൻ തക്ക കാരണങ്ങളാകുന്നില്ല. 

ഓട്ടൈറ്റിസ് മീഡിയ പല തീവ്രതയിൽ കാണപ്പെടാറുണ്ട്. അവ പല പേരുകളിലാണ് അറിയപ്പെടുന്നത്. ഒരേ അവസ്ഥയെ പ്രതിപാദിച്ച് പല പേരുകൾ ഉപയോഗിക്കുന്നതിനാൽ ചിലപ്പോൾ ഇവ ആശയക്കുഴപ്പമുണ്ടാക്കിയേക്കാം. ചെവിയിലെ അണുബാധയെക്കുറിച്ചുള്ള ഒരു സാധാരണ തെറ്റിദ്ധാരണ ഇത് ചെവിയിൽ ചൊറിച്ചിലുണ്ടാക്കുമെന്നാണ്. 

അക്യൂട്ട് ഓട്ടൈറ്റിസ് മീഡിയ (AOM) സാധാരണയായി വൈറസ് ബാധകൊണ്ടുണ്ടാകുന്നതും സ്വയമേവ സുഖപ്പെടുന്നതുമായ അസുഖമാണ്. ഇത് വൈറസുകൾ മൂലമുണ്ടാകുന്ന ഊർദ്ധ്വ ശ്വാസനാള രോഗാണുബാധയോട് അനുബന്ധിച്ചാണ് സാധാരണ ഉണ്ടാകുന്നത്. ചെവികളിൽ കൺജഷൻ ഉണ്ടാവുകയും അസ്വസ്ഥത തോന്നുകയും ചെയ്യും. ജലദോഷം സുഖപ്പെടുന്നതോടൊപ്പം രോഗലക്ഷണങ്ങൾ നിലച്ചേയ്ക്കാം. സാധാരണഗതിയിൽ അണുമുക്തമായ മദ്ധ്യകർണ്ണത്തിൽ ബാക്ടീരിയ ബാധയുണ്ടായാൽ പഴുപ്പും മർദ്ദവർദ്ധനയും ഉണ്ടായി വരും. വൈറസ് ബാധ മൂലമുള്ള ഓട്ടൈറ്റിസ് മീഡിയ വളരെപ്പെട്ടെന്ന് ബാക്ടീരിയ ബാധയുള്ള ഓട്ടൈറ്റിസ് മീഡിയയായി മാറാം (പ്രത്യേകിച്ച് കുട്ടികളിൽ). ബാക്ടീരിയ ബാധ മൂലമുള്ള ഓട്ടൈറ്റിസ് മീഡിയ ഉള്ളവരിൽ തീവ്രവും തുടർച്ചയായുള്ളതുമായ ചെവി വേദനയും 102°F (39 °C) ഓ അതിൽ കൂടുതലോ ഉള്ള പനിയും കാണപ്പെടാറുണ്ട്. ബാക്ടീരിയൽ അണുബാധ മൂലം കർണ്ണപുടം പൊട്ടാനും മാസ്റ്റോയ്ഡ് അറകളിൽ അണുബാധയുണ്ടാകാനും (മാസ്റ്റോയ്ഡൈറ്റിസ്) തലയോട്ടിക്കുള്ളിലേയ്ക്ക് പടർന്ന് ബാക്ടീരിയൽ മെനിഞ്ചൈറ്റിസ് ആവാനും മറ്റും സാദ്ധ്യതയുണ്ട്.

"ഒന്നാമത്തെ ഫേസ്" - ഒന്നോ ർണ്ടോ ദിവസ്മ് നീണ്ടുനിൽക്കുന്ന എക്സ്യുഡേറ്റീവ് സ്രവത്തോടുകൂടിയ വീക്കം. ചൂട്, വിറയൽ, ചിലപ്പോല് കുട്ടികളിൽ കാണപ്പെടുന്ന മെനിഞ്ചിസം, ശക്തമായ വേദന (രാത്രിയിൽ ഇത് രൂക്ഷമാകും), ശബ്ബ്ദം പതിഞ്ഞതായി കേൾക്കുക, ബധിരത, മാസ്റ്റോയ്ഡ് പ്രോസസ്സിൽ വേദന, ചെവിയിൽ മുഴക്കം (ടിനിറ്റസ്).

"രണ്ടാമത്തെ ഫേസ്" -മൂന്നു മുതൽ എട്ടു ദിവസം വരെ നീണ്ടുനിൽക്കുന്ന അണുബാധയോടുള്ള ചെറുത്തു നിൽപ്പ്. പഴുപ്പും മദ്ധ്യകർണ്ണത്തിലെ എക്സ്യുഡേറ്റ് സ്രവവും പുറത്തുവരുകയും വേദനയും ചൂടും കുറയുകയും ചെയ്യും. തുള്ളിമരുന്നുകൾ ഒഴിക്കുന്നതിലൂടെ ഈ ഘട്ടത്തിന്റെ ദൈർഘ്യം കുറയ്ക്കാൻ കഴിയും. 

"മൂന്നാമത്തെ ഫേസ്" - രണ്ടു മുതൽ നാലാഴ്ച്കവരെ നീണ്ടുനിൽക്കുന്ന ഈ ഘട്ടത്തിൽ അസുഖം സുഖപ്പെടും. ചെവിയിൽ നിന്നുള്ള ചലമൊഴുകൽ നിലയ്ക്കുകയും കേഴ്വി സാധാരണ നിലയിലെത്തുകയും ചെയ്യും.

എഫ്യൂഷനോട് കൂടിയ ഓട്ടൈറ്റിസ് മീഡിയ (OME), സീറസ് ഓട്ടൈറ്റിസ് മീഡിയ (SOM), അല്ലെങ്കിൽ സെക്രീറ്ററി ഓട്ടൈറ്റിസ് മീഡിയ (SOM), എന്നൊക്കെപ്പറയുന്നത് യൂസ്റ്റേഷ്യൻ നാളി അടയുന്നതു മൂലം മദ്ധ്യകർണ്ണത്തിൽ സംജാതമാകുന്ന ന്യൂനമർദ്ദത്താൽ ഊറിവരുന്ന ദ്രാവകസ്രവം നിറയുന്നതിനെയാണ്. വൈറസ് ബാധ മൂലമുണ്ടാകുന്ന ഊർദ്ധ്വ ശ്വാസനാള രോഗാണുബാധ മൂലം വേദനയോ ബാക്ടീരിയൽ ബാധയോ കൂടാതെ ഇതുണ്ടാകാം. ചിലപ്പോൾ ഇത് അക്യൂട്ട് ബാക്ടീരിയൽ ഓട്ടൈറ്റിസ് മീഡിയ ഉണ്ടാകുന്നതിന് മുന്നോടിയായോ പിന്നാലെയോ ഉണ്ടാകാം. മദ്ധ്യകർണ്ണത്തിലെ ദ്രാവകം ചിലപ്പോൾ കർണ്ണപുടത്തിന്റെ പ്രകമ്പനശേഷി കുറയ്ക്കുന്നതുമൂലം ശബ്ബ്ദ സംവേദനത്തെ ബാധിച്ചേയ്ക്കാം. ആഴ്ച്ചകളോ മാസങ്ങളോ കൊണ്ട് മദ്ധ്യ കർണ്ണത്തിലെ ദ്രാവകം കട്ടി കൂടി പശ പോലെയായി മാറാം (ഈ അവസ്ഥയെ ഗ്ലൂ ഇയർ എന്നാണ് വിളിക്കുന്നത്). ഇതു മൂലം ബാഹ്യകർണ്ണത്തിൽ നിന്ന് ആന്തര കർണ്ണത്തിലേക്കുള്ള ശബ്ബ്ദ വാഹകശേഷി കുറയുകയും തന്മൂലമുള്ള ബധിരത ഉണ്ടാവുകയും ചെയ്യാനുള്ള സാദ്ധ്യത കൂടുതലാണ്. കുട്ടികൾ കിടന്നുകൊണ്ട് ഭക്ഷണം കഴിക്കുകയോ മുലകുടിക്കുകയോ ചെയ്യുക, ഒന്നിൽ കൂടുതൽ കുട്ടികളെ നോക്കുന്ന ചൈൽഡ് കെയർ സ്ഥാപനത്തിലേക്ക് നേരത്തെ തന്നെ എത്തിപ്പെടുകയോ അവിടെ കൂടുതൽ സമയം ചെലവഴിക്കുകയോ ചെയ്യുക, അച്ഛനമ്മമാരുടെ പുകവലി, കുറച്ചുകാലം മാത്രം [മുലയൂട്ടൽ]] നടത്തുക എന്നീ ഘടകങ്ങൾ ആദ്യത്തെ രണ്ടു വയസ്സുവരെ സീറസ് ഓട്ടൈറ്റിസ് മീഡിയ ഉണ്ടാകാനുള്ള സാദ്ധ്യത കൂട്ടുന്നതായി കാണപ്പെടുന്നു.

ക്രോണിക് സപ്പുറേറ്റീവ് ഓട്ടൈറ്റിസ് മീഡിയ എന്ന അസുഖത്തിൽ കർണ്ണപുടത്തിൽ ദ്വാരമുണ്ടാവുകയും മദ്ധ്യകർണ്ണത്തിൽ ആഴ്ച്ചകൾ നീണ്ടുനിൽക്കുന്ന അണുബാധ ഉണ്ടാവുകയും ചെയ്യും. പഴുപ്പ് ചെവിക്കു വെളിയിലേയ്ക്ക് ഒഴുകിയേക്കാം.യൂസ്റ്റേഷ്യൻ നാളിയുടെ പ്രവർത്തനക്കുറവുള്ളവരിലാണ് ഈ അസുഖം കൂടുതലായി കാണപ്പെടുന്നത്. ഇതോടനുബന്ധിച്ച് ബധിരത ഉണ്ടായേക്കാം.

കർണ്ണപുടം മദ്ധ്യകർണ്ണത്തിനുള്ളിലേയ്ക്ക് വലിഞ്ഞുപോവുകയും ഓസിക്കിളുകളോടും മറ്റും ഒട്ടിപ്പോവുകയും ചെയ്യുന്ന അവസ്ഥയാണിത്.

ന്യൂമോകോക്കൽ കോൻജുഗേറ്റ് വാക്സിനുകൾ ശൈശവത്തിൽ തന്നെ കൊടുത്താൽ അക്യൂട്ട് ഓട്ടൈറ്റിസ് മീഡിയ ഉണ്ടാകാനുള്ള സാദ്ധ്യത 6–7% കുറയ്ക്കാൻ സാധിക്കും. പൊതുവിൽ ഇത് നടപ്പാക്കിയാൽ പൊതുജനാരോഗ്യത്തിന് ഗുണമുണ്ടായേക്കാം. മറാസ്മസ് പോലെ കഠിനമായ പോഷകാഹാരക്കുറവ് ബാധിച്ച കുട്ടികളല്ലാത്തവർക്ക് സിങ്ക് സപ്ലിമെന്റുകൾ കൊടുക്കുന്നതിന് പ്രയോജനമുള്ളതായി തെളിവില്ല. ദീർഘകാലം ആന്റിബയോട്ടിക് മരുന്നുകൾ കൊടുക്കുന്നത് അണുബാധ കുറയ്ക്കുമെങ്കിലും ബധിരതയെ അന്തിമമായി എങ്ങനെ ബാധിക്കുമെന്നതെ അജ്ഞാതമാണ്. ചില ഋതുക്കൾ, അലർജിയുണ്ടാകാനുള്ള സാദ്ധ്യത, മൂത്ത സഹോദരീസഹോദരന്മാരുണ്ടായിരിക്കുക, തുടങ്ങിയ ഘടകങ്ങൾ വീണ്ടും വീണ്ടും ഓട്ടൈറ്റിസ് മീഡിയ ഉണ്ടാകാനും മദ്ധ്യകർണ്ണത്തിൽ ദീർഘകാലം സ്രവങ്ങളുണ്ടാക്കാനുമുള്ള സാദ്ധ്യത വർദ്ധിപ്പിക്കുന്നു. ആവർത്തിച്ച് ഓട്ടൈറ്റിസ് മീഡിയ ഉണ്ടായിട്ടുള്ള രോഗചരിത്രം, പുകയിലപ്പുക, ഡേ കെയറിൽ പോവുക, മുലയൂട്ടാതിരിക്കുക എന്നിവയും ഓട്ടൈറ്റിസ് മീഡിയ ഉണ്ടാകാനും വീണ്ടും വരാനുമുള്ള സാദ്ധ്യത വർദ്ധിപ്പിക്കുന്നു. ഒരു വർഷമെങ്കിലും മുലയൂട്ടിയിട്ടുള്ള കുട്ടികളിൽ ഓട്ടൈറ്റിസ് മീഡിയ ഉണ്ടാകാനുള്ള സാദ്ധ്യത 19%ൽ നിന്ന് 6% ആയി കുറയുന്നു. രോഗബാദ്ധ്യതാ സാദ്ധ്യത വർദ്ധിപ്പിക്കുന്ന ഘടകങ്ങൾ കുറയ്ക്കുകയും മരുന്നുകളും ശസ്ത്രക്രീയയും കൊണ്ടുള്ള ചികിത്സയും ഒരുമിച്ചുണ്ടെങ്കിലേ രോഗം വീണ്ടും വരുന്നതും വിട്ടുമാറാതെ മദ്ധ്യകർണ്ണത്തിൽ സ്രവങ്ങളുണ്ടാകുന്നതും മറ്റും തടയാൻ സാധിക്കുകയുള്ളൂ. 

ഉള്ളിൽ കഴിക്കുന്നതും പുറമേ ഉപയോഗിക്കുന്നതുമായ വേദനസംഹാരികൾ ഫലപ്രദമാണ്. ഐബുപ്രോഫൻ, പാരാസെറ്റാമോൾ (അസറ്റമിനോഫെൻ), നാർക്കോട്ടിക്കുകൾ എന്നിവ ഉള്ളിൽ കഴിക്കാവുന്നവയാണ്. [ആന്റിപൈറിൻ]], ബെൻസോകൈൻ എന്ന തുള്ളിമരുന്നുകൾ പുറമേ ഉപയോഗിക്കാവുന്നവയാണ്. ഡീകൺജസ്റ്റന്റുകളും ആന്റിഹിസ്റ്റമിനുകളും പാർശ്വഭലങ്ങളെപ്പറ്റിയുള്ള ഭീതിയും ഭലക്കുറവും കാരണം ഉപയോഗ യോഗ്യമല്ല.

അക്യൂട്ട് ഓട്ടൈറ്റിസ് മീഡിയ ബാധിച്ച മൂന്നിൽ രണ്ട് കുട്ടികളും ആന്റിബയോട്ടിക് ചികിത്സ കൂടാതെ തന്നെ സുഖപ്പെടുന്നത് കാരണം മൂന്നു ദിവസം വരെ മേൽപ്പറഞ്ഞ വേദനസംഹാരികൾ കൊണ്ടുമാത്രം ചികിത്സ നടത്താവുന്നതാണ്. ദീർഘകാലം കഴിഞ്ഞുള്ള അവസ്ഥയിൽ ഇങ്ങനെ ആന്റിബയോട്ടിക് ചികിത്സ താമസിപ്പിച്ചതുകൊണ്ട് ദോഷമൊന്നും ഉള്ളതായി കാണപ്പെട്ടിട്ടില്ല. ആന്റിബയോട്ടിക്കുകൾക്ക് കാര്യമായ പാർശ്വഭലങ്ങൾ ഉണ്ടെന്ന് മാത്രമല്ല, സമീപകാലത്ത് നടന്ന ഒരു പഠനം തെളിയിക്കുന്നത് അമോക്സിസിലിൻ കൊണ്ട് ചികിത്സിച്ച 6 മാസത്തിനും 2 വയസ്സിനും ഇടയിൽ പ്രായമുള്ള കുട്ടികളിൽ അസുഖം തിരിച്ചുവരാനുള്ള സാദ്ധ്യത കൂടുതലാണെന്നാണ്.

ആദ്യം നൽകുന്ന ആന്റിബയോട്ടിക് അമോക്സിസിലിൻ ആണ്. രോഗാണുക്കൾക്ക് ആന്റിബയോട്ടിക്കുകൾക്കെതിരെ പ്രതിരോധശേഷി ഉണ്ടെങ്കിൽ അമോക്സിസിലിൻ ക്ലാവുലാനേറ്റ് അല്ലെങ്കിൽ മറ്റൊരു പെൻസിലിൻ ഡെറിവേറ്റീവും ബീറ്റ ലാക്ടമേസ് ഇൻഹിബിറ്ററും രണ്ടാമതായി നൽകാം. ഒരാഴ്ച്കയിൽ കുറവ് സമയത്തുമാത്രം ആന്റിബയോട്ടിക്കുകൾ നൽകുന്നതിന് പാർശ്വഭലം കുറവാണെങ്കിലും ഒരാഴ്ച്ചയിൽ കൂടുതൽ നൽകുന്നതാണ് രോഗശാന്തിക്ക് കൂടുതൽ മെച്ചം. ഹ്രസ്വ കോഴ്സ് ആന്റിബയോട്ടിക്കുകളിൽ അസിത്രോമൈസിൻ എന്ന ദീർഘനേരം പ്രവർത്തിക്കുന്ന മരുന്നാണ് കൂടുതൽ ഫലപ്രാപ്തി നൽകുന്നത്.

എഫ്യൂഷനുള്ള ക്രോണിക് അസുഖങ്ങളിൽ ടിമ്പാനോസ്റ്റമി ട്യൂബ് ("ഗ്രോമ്മറ്റ്") കർണ്ണപുടത്തിനുള്ളിൽ തിരുകി വയ്ക്കുന്നത് ശസ്ത്രക്രീയയ്ക്ക് ശേഷമുള്ള 6 മാസത്തേയ്ക്ക് അസുഖമുണ്ടാകാനുള്ള സാദ്ധ്യത കുറയ്ക്കും. പക്ഷേ ഇതുമൂലം കേൾവിക്ക് ദീർഘകാലാടിസ്ഥാനത്തിൽ മെച്ചമൊന്നുമുണ്ടാകാറില്ല. തന്മൂലം 6 മാസങ്ങൾക്കുള്ളിൽ 3 തവണയോ 1 വർഷത്തിനുള്ളിൽ 4 തവണയോ അസുഖം വരുകയോ അതിലൊരുപ്രാവശ്യം എഫ്യൂഷനുണ്ടാവുകയോ ചെയ്താലേ ഈ ചികിത്സ നടത്താറുള്ളൂ.

നാട്ടുചികിത്സകൾ എഫ്യൂഷനോടു കൂടിയ ഓട്ടൈറ്റിസ് മീഡിയയ്ക്ക് രോഗശാന്തി നൽകുന്നതായി തെളിവുകളൊന്നുമില്ലാത്തതിനാൽ അനുയോജ്യമല്ല. ഗാൽബ്രെത്ത് ടെക്നിക് എന്നു പേരുള്ള വീട്ടിൽ വച്ച് ചെയ്യാവുന്ന ഒരു പ്രക്രീയ സ്രവങ്ങളുടെ ഒഴുകിപ്പോക്ക് മെച്ചപ്പെടുത്താനുദ്ദേശിച്ചുള്ളതാണ്. ഒരു റാൻഡമൈസ്ഡ് കണ്ട്രോൾഡ് ക്ലിനിക്കൽ പരീക്ഷണത്തിൽ ഈ പ്രക്രീയ കൊണ്ട് പ്രയോജനമുണ്ടെന്ന് കണ്ടെത്തിയിരുന്നെങ്കിലും മതൊരു പരീക്ഷണത്തിൽ പ്രയോജനമുണ്ടെന്നോ ഇല്ലെന്നോ കണ്ടെത്താനായില്ല.

ഈ അസുഖം കാരണം കുട്ടികൾക്കും അച്ഛനമ്മമാർക്കും ഉറക്കമില്ലാത്ത രാവുകൾ ധാരാളമുണ്ടാകും. അസുഖത്താൽ കർണ്ണപുടത്തിനുണ്ടാകുന്ന എല്ലാ ക്ഷതങ്ങളും ഉണങ്ങാറില്ല. മാസ്റ്റോയ്ഡിലേയ്ക്കും മെനിഞ്ചസിലേയ്ക്കും അണുബാധ പടരാൻ സാദ്ധ്യതയുണ്ട്. ചിലപ്പോൾ മരണം വരെ ഈ അസുഖം കാർണം ഉണ്ടാകാം. പനികാരണം ചിലപ്പോൾ കോട്ടലും ഉണ്ടായേക്കാം. അവശ്യമായ ആന്റിബയോട്ടിക് ചികിത്സ പല ദുർഘടാവസ്ഥകളെയും ഒഴിവാക്കും.

വീണ്ടും വീണ്ടും അക്യൂട്ട് ഓട്ടൈറ്റിസ് മീഡിയയോ, എഫ്യൂഷനോടുകൂടിയ ഓട്ടൈറ്റിസ് മീഡിയയോ, ക്രോണിക് ഓട്ടൈറ്റിസ് മീഡിയയോ ഉള്ളവർക്ക് ശബ്ദവാഹനത്തകരാറോ, ശബ്ദഗ്രഹണത്തിനോ നാഡീവ്യൂഹത്തിനോ ഉള്ള തകരാറുമൂലമുള്ള ബധിരതയുണ്ടാകാൻ സാദ്ധ്യത കൂടുതലാണ്. കോളിസ്റ്റിയറ്റോമയോ ഗ്രാനുലേഷൻ ടിഷ്യൂവോ മദ്ധ്യകർണ്ണത്തിലുണ്ടെങ്കിൽ ബധിരതയുടെ തോത് കൂടുതലായിരിക്കും.

ശബ്ദവാഹനത്തകരാറുമൂലമുള്ള ബധിരത സംസാരശേഷിയെയും ബാധിക്കും. പഠനങ്ങൾ ഓട്ടൈറ്റിസ് മീഡിയ പഠനശേഷിയെയും ശ്രദ്ധയെയും സമൂഹത്തിൽ ഇടപഴകുന്നതിനെയും ബാധിക്കുമെന്നും തെളിയിക്കുന്നു. ഡിപ്രഷൻ, വ്യാകുലത എന്നീ അസുഖങ്ങളും ഓട്ടൈറ്റിസ് മീഡിയ ഉള്ളവരിൽ കൂടുതലായിരിക്കും. രോഗാണുബാധ മാറി കേൾവി തിരിച്ചുകിട്ടിയാലും മദ്ധ്യകർണ്ണത്തിനും കോക്ലിയയ്ക്കും ചെറിയതൊതിലെങ്കിലും കേടുപാടുകൾ സംഭവിച്ചിട്ടുണ്ടാകും

ഓട്ടൈറ്റിസ് മീഡിയ ബാല്യകാലത്ത് സാധാരണ ഉണ്ടാകുന്ന അസുഖമാണ്. ഒരു സാധാരണ കുട്ടിക്ക് രണ്ടു മുതൽ മൂന്നു വരെ പ്രാവശ്യം ഒരു വർഷം ഈ അസുഖമുണ്ടാകാറുണ്ട്. ഡൗൺ സിൻഡ്രോം ഉള്ളവർക്ക് യൂസ്റ്റേഷ്യൻ നാളിയിൽ കൂടുതൽ കഠിനമായ വളവുകൾ ഉള്ളതിനാൽ അസുഖമുണ്ടാവാനും അതിനായി ശസ്ത്രക്രീയ ചെയ്യേണ്ടിവരാനുമുള്ള സാദ്ധ്യത അവർക്ക് കൂടുതലാണ്.



</doc>
<doc id="193955" url="https://ml.wikipedia.org/wiki?curid=193955" title="ചിക്നി ചമേലി">
ചിക്നി ചമേലി

2012 ജനുവരി 26-ന് പുറത്തിറങ്ങിയ അഗ്നീപഥ് എന്ന ഹിന്ദി ചലച്ചിത്രത്തിലെ ഒരു പ്രശസ്തമായ ഗാനമാണ് ചിക്നി ചമേലി. കരൺ ജോഹർ നിർമ്മിച്ച ചലച്ചിത്രം സംവിധാനം ചെയ്തിരിക്കുന്നത് കരൺ മൽഹോത്രയാണ്. 2011 ഡിസംബർ 15-നാണ് ഗാനം പുറത്തിറക്കിയത്. കത്രീന കൈഫാണ് ഗാനരംഗത്തെ നയിക്കുന്നത്. ഋത്വിക് റോഷൻ, സഞ്ജയ് ദത്ത് എന്നിവരും ഈ ഗാനരംഗത്തുണ്ട്. ശ്രേയ ഘോഷാലാണ് ഈ ഗാനം ആലപിച്ചിരിക്കുന്നത്. ഗാനരംഗത്തിന്റെ കൊറിയോഗ്രഫി ചെയ്തിരിക്കുന്നത് ഗണേഷ് ആചാര്യയാണ്.

"നടരംഗ്" എന്ന മറാഠി ചലച്ചിത്രത്തിലെ "കോമ്പ്ഡി പലാലി" എന്ന ഗാനത്തിന്റെ ഹിന്ദി ഭാഷയിലേക്കുള്ള മൊഴിമാറ്റമാണ് ചിക്നി ചമേലി. പ്രശസ്ത സംഗീത സംവിധായകരായ അജയ്-അതുൽ ആണ് ഈ ഗാനത്തെ മറാഠിയിൽ നിന്നും ഹിന്ദിയിലേക്ക് കൊണ്ടുവന്നത്. വളരെ പെട്ടെന്നുതന്നെ ഈ ഗാനം ജനപ്രീതിയാർജ്ജിച്ചു. "ഷീലാ കി ജവാനീ" എന്ന ഗാനത്തിന് ശേഷം ഐറ്റം വേഷം അവതരിപ്പിക്കുന്ന കത്രീന കൈഫിന്റെ രണ്ടാമത്തെ ഗാനമാണിത്.

ഡൽഹി മാനഭംഗക്കേസിന്റെ പശ്ചാത്തലത്തിൽ ചിക്നി-ചമേലി എന്ന ഗാനം വിമർശനവിധേയമായിരുന്നു. ദേശീയ ടെലിവിഷനിൽ ചിക്നി-ചമേലി പോലൊരു ഗാനരംഗം പ്രദർശിപ്പിക്കുന്നത് ഒരു സെൻട്രൽ ബോഡ് ഓഫ് ഫിലിം സർട്ടിഫിക്കേഷൻ അംഗം എതിർക്കുകയുണ്ടായി. 



</doc>
<doc id="193959" url="https://ml.wikipedia.org/wiki?curid=193959" title="തിയഡോർ ഡ്രെയ്സർ">
തിയഡോർ ഡ്രെയ്സർ

അമേരിക്കൻ (ഇംഗ്ലീഷ്) നോവലിസ്റ്റും ചെറുകഥാകൃത്തുമായിരുന്നു തിയഡോർ ഡ്രെയ്സർ (ആഗസ്റ്റ് 27,1871– ഡിസംബർ 28, 1945).

1871 ആഗസ്റ്റ്. 27-ന് ഇൻഡ്യാനയിലെ ടെറിഹോട്ടിൽ ജനിച്ചു. ടെറിഹോട്ട്, സള്ളിവൻ, ഇവാൻസ്വിൽ എന്നിവിടങ്ങളിലെ പബ്ലിക് സ്കൂളുകളിലായിരുന്നു വിദ്യാഭ്യാസം. 1887-89 കാലഘട്ടത്തിൽ ചിക്കാഗോയിലെ ഒരു റെസ്റ്റോറന്റിലും ഹാർഡ്‌വെയർ കമ്പനിയിലും ജോലി ചെയ്തു. അതിനുശേഷം കുറച്ചുകാലം ചിക്കാഗോയിൽ നിന്നു പ്രസിദ്ധീകരിക്കുന്ന ഗ്ലോബ് എന്ന ആനുകാലികത്തിൽ റിപ്പോർട്ടറായും സെയ്ന്റ്ലൂയിസിൽ നിന്നു പ്രസിദ്ധീകരിക്കുന്ന ഗ്ലോബ്-ഡെമോക്രാറ്റിൽ നാടക വിഭാഗം എഡിറ്ററായും സേവനമനുഷ്ഠിച്ചു. 1875-ൽ ന്യൂയോർക്കിൽ താമസമാക്കിയ ഇദ്ദേഹത്തിന് കുറേക്കാലം എവ്രിമന്ത്, സ്മിത്ത്സ് മാഗസിൻ, ബ്രോഡ്‌വെ മാഗസിൻ എന്നീ അനുകാലികങ്ങളുടെ എഡിറ്ററായി പ്രവർത്തിക്കാൻ അവസരം ലഭിച്ചു. 1911-ൽ മുഴുവൻ സമയവും സാഹിത്യ രചനയിലേക്കു തിരിഞ്ഞു. 1919-23 കാലയളവിൽ ഹോളിവുഡിൽ താമസിച്ചു. 1931-ൽ രാഷ്ട്രീയത്തടവുകാരുടെ സംരക്ഷണത്തിനുവേണ്ടി രൂപീകരിക്കപ്പെട്ട കമ്മിറ്റിയുടെ (National Committe for the Defence of Political Prisoners) അധ്യക്ഷനായി. 1944-ൽ അമേരിക്കൻ അക്കാദമി ഒഫ് ആർട്ട്സ് ആൻഡ് ലെറ്റേഴ്സിന്റെ അവാർഡു ലഭിച്ചു.

സാമൂഹികാധിഷ്ഠിത കഥാസാഹിത്യത്തിന്റെ പ്രണേതാവെന്ന നിലയിലാണ് തിയഡോർ ഡ്രെയ്സറിന്റെ പ്രസിദ്ധി. ഹോതോണിന്റേയും മെൽവിലിന്റേയും റൊമാൻസ് പാരമ്പര്യത്തിനും ഹവൽസിന്റേയും ജെയിംസിന്റേയും സങ്കുചിതമായ യാഥാതഥ്യത്തിനും (realism) ഇടയിലാണ് ഡ്രെയ്സറുടെ സ്ഥാനം. വ്യക്തികൾക്കു തുല്യമായോ വ്യക്തികൾക്ക് ഉപരിയായോ സാമൂഹിക സാഹചര്യത്തിന് കഥാരൂപീകരണത്തിലും കഥാപ്രയാണത്തിലും സ്ഥാനം നൽകുന്ന രീതി അമേരിക്കൻ സാഹിത്യത്തിൽ ആദ്യമായി അവതരിപ്പിച്ചത് ഡ്രെയ്സറാണെന്നു നിസ്സംശയം പറയാം. ചില സവിശേഷ സാമൂഹിക-സാമ്പത്തിക സാഹചര്യങ്ങളിൽ രൂപം കൊള്ളുന്ന കുടുംബബന്ധങ്ങളിൽ നിന്നു പിറവിയെടുക്കുന്നവരാണ് ഇദ്ദേഹത്തിന്റെ കൃതികളിലെ മിക്ക കഥാപത്രങ്ങളും. ലൈംഗികതയ്ക്കും സമ്പത്തിനും മനുഷ്യ ജീവിതത്തിൽ ചെലുത്താൻ കഴിയുന്ന സ്വാധീനം സൂക്ഷ്മപരിശോധനയ്ക്കു വിധേയമാക്കാൻ ഡ്രെയ്സർ മടിച്ചില്ല. ആത്മകഥാപരതയാണ് ഇദ്ദേഹത്തിന്റെ കൃതികളുടെ മറ്റൊരു സവിശേഷത. കാരി മീബർ, ഹേഴ് സറ്റ് വുഡ്, ഡ്രുവറ്റ്, ജെനി ഗെർഹാർട്ട്, ഫ്രാങ്ക് കൂപ്പർവുഡ്, ക്ലൈഡ് ഗ്രിഫിത്സ് തുടങ്ങിയ വിവിധ കഥാപാത്രങ്ങളിലൂടെ തന്റെ തന്നെ വ്യക്തിസത്തയാണ് ഡ്രെയ്സർ അവതരിപ്പിച്ചിട്ടുള്ളത്.

"സിസ്റ്റർ കാരി (1900)" എന്ന ആദ്യനോവലിൽത്തന്നെ ഡ്രെയ്സറുടെ നോവൽപ്രതിഭ തെളിഞ്ഞു വിളങ്ങുന്നു. പതിനെട്ടു വയസ്സായ ഒരു നാടൻപെണ്ണിന്റെ തീർഥാടനമെന്നു വിശേഷിപ്പിക്കാവുന്ന ഈ കൃതിയിൽ ചിക്കാഗോയിലേക്കും തുടർന്ന് ന്യൂയോർക്കിലെ സിനിമാലോകത്തിലേക്കുമുള്ള കഥാനായികയുടെ പ്രയാണം അതിഭാവുകതയുടെ ലാഞ്ഛനയോടുകൂടിത്തന്നെ ഡ്രെയ്സർ ചിത്രീകരിക്കുന്നു. ജീവിതത്തെ വിജയത്തിലേക്കും പരാജയത്തിലേക്കും നയിക്കുന്ന ഘടകങ്ങൾ എക്കാലവും ഡ്രെയ്സറുടെ ഇഷ്ടവിഷയമായിരുന്നു. കാരിയുടെ ഉയർച്ചയും ഡ്രുവറ്റിന്റെ നിലനില്പും ഹേഴ്സ്റ്റ്വുഡിന്റെ പതനവും പരസ്പരപൂരകമാണ് ഡ്രെയ്സറുടെ കഥാപ്രപഞ്ചത്തിൽ. ഒഴുക്കിനെതിരെയോ ഒഴുക്കിനൊപ്പമോ നീന്താൻ മനുഷ്യൻ ശ്രമിക്കാം, എന്നാൽ ആത്യന്തികമായി അവൻ പരാജയപ്പെടാൻ വിധിക്കപ്പെട്ടിരിക്കുന്നു എന്നതാണ് നോവലിസ്റ്റിന്റെ കാഴ്ചപ്പാട്. 
ദ് ഫിനാൻസിയർ (1912), ദ് ടൈറ്റൻ (1914) എന്നീ നോവലുകളിൽ "പിടിച്ചുപറിക്കാരാ"യ അമേരിക്കൻ ധനാഢ്യന്മാരാണ് കേന്ദ്ര കഥാപാത്രമായി കടന്നു വരുന്നത്. ചാൾസ് ടി. യെർക്സ് എന്ന കോടീശ്വരന്റെ മാതൃകയിൽ സൃഷ്ടിക്കപ്പെട്ട ഫ്രാങ്ക് കൂപ്പർ വുഡ് സ്വത്തിനും അധികാരത്തിനും വേണ്ടിയുള്ള പരക്കം പാച്ചിലിൽ സ്വയം നഷ്ടപ്പെടുന്നതായി ചിത്രീകരിക്കപ്പെട്ടിരിക്കുന്നു.

ഡ്രെയ്സറുടെ നോവലുകളിൽ ഏറ്റവും ജനപ്രീതി നേടിയത് 1925-ൽ പുറത്തുവന്ന "ആൻ അമേരിക്കൻ ട്രാജഡിയാണ്". യഥാർഥത്തിൽ നടന്ന ഒരു കൊലപാതകത്തിന്റെ പശ്ചാത്തലത്തിലാണ് ഈ കൃതി രചിക്കപ്പെട്ടത്. ഇദ്ദേഹത്തിന്റെ സർഗശക്തി അതിന്റെ പരകോടിയിലെത്തുന്നു ഈ കൃതിയിൽ. നായകനായ ക്ലൈഡ് ഗ്രിഫിത്സ് നോവലിസ്റ്റിന്റെ തന്നെ പ്രതിപുരുഷനായാണ് ചിത്രീകരിക്കപ്പെട്ടിരിക്കുന്നത്. നഗരത്തിലെ തെരുവീഥികളിലൂടെ ജീവിതത്തിന്റെ കയ്പുനീർ കുടിച്ചുകൊണ്ട് അലഞ്ഞു നടക്കുന്ന ക്ലൈഡ് എന്ന ബാലൻ ഒരു കൊലയാളിയുടെ അവസ്ഥയിൽ എത്തിച്ചേരാനുണ്ടായ സാഹചര്യം ഹൃദയാവർജകമായ ഭാഷയിൽ നോവലിസ്റ്റ് അവതരിപ്പിക്കുന്നു. വിരുദ്ധസാഹചര്യങ്ങളിൽ ജീവിക്കുന്ന ഒരുവന്റെ സാംസ്കാരിക പശ്ചാത്തലം അയാളുടെ വ്യക്തിത്വത്തെ രൂപപ്പെടുത്തുന്നതിൽ എത്ര അശക്തമാണെന്നു കാട്ടിത്തരികയാണ് ഈ കൃതിയിൽ ഡ്രെയ്സർ ചെയ്യുന്നത്. ഈ നോവൽ സാമ്പത്തികമായും ഗ്രന്ഥകർത്താവിന് നേട്ടമുണ്ടാക്കി. ജെനി ഗെർഹാർട്ട് (1911), ദ് ജീനിയസ് (1915) എന്നിവയാണ് ഡ്രെയ്സറുടെ മറ്റു നോവലുകൾ. ദ് ജീനിയസ് ആകട്ടെ ഇദ്ദേഹത്തിന്റെ നോവലുകളിൽ ഏറ്റവുമധികം ആത്മകഥാപരമായതെന്ന നിലയിൽ ഏറെ ശ്രദ്ധിക്കപ്പെട്ടു.






1927-ൽ ഡ്രെയ്സർ റഷ്യ സന്ദർശിക്കുകയുണ്ടായി. തുടർന്ന് ഇദ്ദേഹം കമ്യൂണിസ്റ്റു പാർട്ടിയിൽ അംഗമായി. 1945 ഡിസംബർ 28-ന് ഇദ്ദേഹം അന്തരിച്ചു.



</doc>
<doc id="193968" url="https://ml.wikipedia.org/wiki?curid=193968" title="പാദം വരിഞ്ഞുകെട്ടൽ">
പാദം വരിഞ്ഞുകെട്ടൽ

ചൈനീസ് സ്ത്രീകളുടെ ശരീരത്തെയും മനസ്സിനെയും വലിഞ്ഞുകെട്ടിയ കനത്ത ദുരാചാരമായിരുന്നു പാദം വരിഞ്ഞുകെട്ടൽ (ഫൂട്ട് ബൈൻഡിങ്). പരമ്പരാഗതമായി ജ്യൂത്പിങ് എന്നറിയപ്പെടുന്ന ചടങ്ങിൽ ബലംപ്രയോഗിച്ച് ചെറിയ പെൺകുട്ടികളുടെ കാൽപാദങ്ങളുടെ വളർച്ച മുരടിപ്പിക്കുന്നതാണ് ഫൂട്ട് ബൈൻഡിങ് (simplified Chinese: 缠足; traditional Chinese: 纏足; Mandarin Pinyin: chánzú; Jyutping: gwo2 goek3; literally "bound feet" or Chinese: 縛腳; Pe̍h-ōe-jī: pa̍k-kha).

സോങ് സാമ്രാജ്യകാലത്ത് കൊട്ടാരം നർത്തകിമാരിൽ പരീക്ഷിച്ച ഫൂട്ട് ബൈൻഡിങ് പതുക്കെ സമ്പന്ന കുടുംബങ്ങളിലേക്ക് പടർന്നു. തുടർന്ന് സാധാരണമായി. നേർത്തതും ചെറുതുമായ പാദങ്ങളാണ് ഭംഗിയെന്ന പുരുഷനിശ്ചയമാണ് ഈ ക്രൂരതയുടെ തുടക്കം. കൂടുതൽ സ്ത്രീത്വം എന്ന ആഗ്രഹവും പിന്നിലുണ്ടായി. രണ്ടുവയസ്സിനും അഞ്ചിനുമിടയിലെ പെൺകുട്ടികളെ നിർബന്ധിച്ച് വേദന തീറ്റിക്കുകയായിരുന്നു. തണുപ്പുകാലമാണ് അതിനു അനുയോജ്യമായ സമയം. പച്ചമരുന്ന് കൂട്ടുകളും മൃഗങ്ങളുടെ ചോരയും ചേർത്താണ് മുറിവ് ഉണക്കുക.

ക്വാൻ സ്വി വായെപ്പോലുള്ള സ്ത്രീപോരാളികൾ അതിനെതിരെ ശക്തമായ പ്രചാരണം നടത്തി. ഒടുവിൽ കമ്യൂണിസ്റ്റ് ഭരണമാണ് പൂർണ നിരോധനമേർപ്പെടുത്തിയത്. നാൻജിങ്ങിലെ തെക്കൻ താങ് ഭരണ (937-975) കാലത്താണ് ഫൂട്ട് ബൈൻഡിങ് ചടങ്ങ് പ്രചാരം നേടിയത്. 10-20 നൂറ്റാണ്ടുകൾക്കിടയിൽ 100 കോടി പെൺകുട്ടികൾ ദുരാചാരത്തിന്റെ വേദന തിന്നതായാണ് കണക്ക്. സുവർണതാമര എന്ന് വിശേഷണം നൽകിയ പാദങ്ങൾ നല്ല ഭർത്താവിനെ ലഭിക്കാനുള്ള ഉപാധിയാണെന്ന് പ്രചരിപ്പിക്കപ്പെട്ടു.


</doc>
<doc id="193976" url="https://ml.wikipedia.org/wiki?curid=193976" title="ഭാരതീയ നാസ്തികദർശനങ്ങൾ">
ഭാരതീയ നാസ്തികദർശനങ്ങൾ

നാസ്തികദർശനങ്ങളും ഹിന്ദുമതത്തിന്റെ ഭാഗമായി അംഗീകരിക്കപ്പെട്ടിട്ടുള്ളവ തന്നെ ആണ്. പക്ഷെ നിലവിൽ നമ്മൾ കേട്ടിട്ടുള്ള 'നിരീശ്വരവാദി' എന്ന പദത്തിന്റെ അർഥവുമായി അതിനു അജഗജാന്തരം തന്നെ ഉണ്ട്. നിരീശ്വര വാദം എന്നത് സാധാരണയായി ദൈവം ഇല്ലാത്ത അല്ലെങ്കിൽ നിലവിലുള്ള ദൈവസങ്കല്പങ്ങളെ മുച്ചൂടും എതിർക്കുക എന്നതാണ്. എന്നാൽ ഹൈന്ദവതയിൽ ഇത് അദ്വൈതം ആണ്. അതായതു രണ്ടായ ഒന്നില്ല. ദൈവം എന്നത് അഹം(ഞാൻ തന്നെ) എന്നതിൽ നിന്നും മാറി നിൽക്കുന്ന ഒന്നല്ല. ഞാൻ കൂടി ഉൾപ്പെടുന്ന ഈ പ്രപഞ്ചം തന്നെ ആകുന്നു ദൈവം. ഇഹത്തിലും പരത്തിലും നമ്മുടെ പ്രവൃത്തികളെയും വികാര വിചാരങ്ങളെയും മുൻകൂട്ടി നിശ്ചയിച്ചു വച്ചിരിക്കുകയും നിയന്ത്രിക്കുകയും ചെയ്യുന്ന മനുഷ്യ രൂപിയോ മറ്റേതെങ്കിലും രൂപത്തിലുള്ളതോ ആയ ഒരു ജഗന്നിയന്താതാവ് നിലനിൽക്കുന്നില്ല എന്നുള്ള സത്യത്തെ ഉൾക്കൊള്ളുകയും അത്തരത്തിലുള്ള എല്ലാ പ്രചാരണങ്ങളെയും ശക്തിയുക്തം എതിര്കുകയും ചെയ്തിരുന്ന ചാർവാകർ ആണ് ഈ പ്രമാണത്തിന്റെ ഉപജ്ഞാതാക്കൾ.

ആദ്യ കാലം മുതൽ തന്നെ ചാർവാകർ ഒരേ സമയം തന്നെ ബഹുമാനിക്കപെടുകയും തിരസ്കരിക്കപെടുകയും ചെയ്തിരുന്നു. ബുദ്ധിയും ത്രികാല ജ്ഞാനദൃഷ്ടികളുമായ ആചാര്യന്മാർ ചാർവാകന്മാരുടെ വാദം ശരി ആണ് എന്നു തിരിച്ചറിഞ്ഞിരിക്കണം. പക്ഷെ മായാമയമായ ഇഹ ലോകത്തെ പാപ പുണ്യ വകതിരിവിൽ നിയന്ത്രിച്ചു നിർത്തിയിരിക്കുന്ന സ്വർഗ്ഗ നരക ചാക്രിക രീതി മിഥ്യ ആണ് എന്നു ബ്രഹ്മ ജ്ഞാനം നേടാത്ത സാധാരണ മനുഷ്യൻ അറിഞ്ഞാൽ ഉണ്ടാവുന്ന ലോക നാശത്തെ ഭയന്ന് തന്നെ ആവാം അവരുടെ വാദങ്ങൾ അക്കാലങ്ങളിൽ അംഗീകരിക്കപെടാതെ പോയത്.


</doc>
<doc id="193987" url="https://ml.wikipedia.org/wiki?curid=193987" title="ശുക്രസംതരണം">
ശുക്രസംതരണം

ഭൂമിക്കും സൂര്യനും ഇടയിൽ ശുക്രഗ്രഹം എത്തുന്ന പ്രതിഭാസമാണ് ശുക്രസംതരണം. ഭൂമിക്കും സൂര്യനും ഇടയിൽക്കൂടി ശുക്രൻ കടന്നുപോകുമ്പോൾ അത് സൂര്യബിംബത്തെ മറയ്ക്കാൻ ശ്രമിക്കും. എന്നാൽ ശുക്രൻ ഭൂമിയിൽനിന്നു വളരെ അകലെയായതിനാൽ (ഏകദേശം അഞ്ചുകോടി കിലോമീറ്റർ) സൂര്യബിംബത്തെ പൂർണമായി മറയ്ക്കാൻ ശുക്രനാവില്ല. സൂര്യബിംബത്തിനു മുന്നിലൂടെ കറുത്തപൊട്ടുപോലെ ഗ്രഹം സഞ്ചരിക്കുന്നതായി ഭൂമിയിലുള്ള നിരീക്ഷകന് കാണാം. ഇതാണ് ശുക്രസംതരണം. ഗ്രഹണസമാനമായി സൂര്യമുഖത്തുകൂടി ശുക്രൻ കടന്നുപോകുന്ന അവസ്ഥയാണിത്. ഏതെങ്കിലും ഒരു ജ്യോതിശാസ്ത്രവസ്തു മറ്റൊരു ജ്യോതിശാസ്ത്രവസ്തുവിന്റെ മുന്നിലൂടെയോ പിന്നിലൂടെയോ കടന്നു പോകുന്നതായി കാണുന്ന ജ്യോതിശാസ്ത്രപ്രതിഭാസത്തിനാണു സംതരണം (astronomical transit) എന്നു പറയുന്നത്, ഗ്രഹണത്തിന് സമാനമാണിത്. ബുധസംതരണവും ഇങ്ങനെ നടക്കാറുണ്ട്

ഒരു സ്ഥലത്തു നിന്നു നിരീക്ഷിക്കുമ്പോൾ, ചെറിയ ഒരു ജ്യോതിശാസ്ത്രവസ്തു അതിനേക്കാൾ വലിയ ഒന്നിന്റെ മുന്നിലൂടെ(പൂർണ്ണമായ് മറയ്ക്കാതെ) കടന്നു പോകുന്നതിനെ സംതരണം (astronomical transit) എന്നാണ് പറയുക. ചെറിയ ഒരു ജ്യോതിശാസ്ത്രവസ്തു അതിനേക്കാൾ വലിയ ഒരു ജ്യോതിശാസ്ത്രവസ്തുവിന്റെ പിന്നിലൂടെയാണ് കടന്നു പോകുന്നതെങ്കിൽ ആ ജ്യോതിശാസ്ത്രപ്രതിഭാസത്തിന് ഭംഗനം (Occultation)എന്നാണ് പറയുന്നത്.

ഗ്രഹണത്തിന് സമാനമാണെങ്കിലും ദൂര വ്യത്യാസമുള്ളതിനാൽ ശുക്രന് സൂര്യനെ പൂർണമായും മറയ്ക്കാനാവില്ല. അതിനാൽ സൂര്യമുഖത്ത് ഒരു പൊട്ടുപോലെ ശുക്രനെ കാണാനാവും. സൂര്യോദയ സമയത്ത് നഗ്നനേത്രംകൊണ്ട് ദർശിക്കാമെങ്കിലും ചൂട് കനക്കുന്നതോടെ ശുക്രസംതരണം കാണാൻ സൗര കണ്ണടകളോ സൂര്യ ദർശിനിയോ ഉപയോഗിക്കണം. സൂര്യനിലേക്കുള്ള ദൂരം, സൂര്യന്റെ വലിപ്പം തുടങ്ങിയവ നിർണ്ണയിക്കുന്നതിനു ശുക്രസംതരണസമയത്ത് കഴിയും. 1631 തൊട്ടാണ് ശാസ്ത്രലോകം ശുക്രസംതരണം ശ്രദ്ധിച്ചുതുടങ്ങിയത്. എട്ടുവർഷം, നൂറ്റഞ്ചര വർഷം ഇങ്ങനെ ഇടവേളകളിലാണ് ശുക്രസംതരണം ദൃശ്യമാവുന്നത്. ഈ നൂറ്റാണ്ടിൽ 2004 ജൂൺ എട്ടിനും 2012 ജൂൺ 6 നും ദൃശ്യമായ ഈ ആകാശവിസ്മയം ഇനി 105 വർഷങ്ങൾക്കു ശേഷം 2117 ഡിസംബർ 11നാണ് വീണ്ടും കാണാനാവുക. ശുക്രസംതരണ സമയത്ത് മറ്റ് ഗ്രഹങ്ങളെ കണ്ടെത്താനും അവയെക്കുറിച്ച് കൂടുതൽ പഠിക്കാനുമുള്ള സാദ്ധ്യതകളുമുണ്ട്.

സൗരദൂരം (സൂര്യനും ഭൂമിയും തമ്മിലുള്ള ദൂരം) കൃത്യമായി കണക്കാക്കിയത് 1761 ലെ ശുക്രസംതരണ നിരീക്ഷണത്തിലൂടെയാണ്. ഇതിനു വേണ്ട ഗണിതം രൂപപ്പെടുത്തിയത് എഡ്മണ്ട് ഹാലിയാണ്. സൂര്യനും ഭൂമിയും തമ്മിലുള്ള അകലം പാരലാക്സ് രീതിയിലൂടെ കൃത്യമായി നിർണയിക്കുന്നതിന് സംതരണസമയത്ത് ജ്യോതിശാസ്ത്രജ്ഞർക്ക് കഴിയും. കൂടാതെ സൌരയൂഥത്തിന്റെ വലിപ്പം കൃത്യമായി നിർണയിക്കുന്നതിനും ഗ്രഹസംതരണം ഉപയോഗപ്പെടുത്തുന്നുണ്ട്. സൌരയൂഥത്തിനു വെളിയിലുള്ള ഗ്രഹങ്ങളെ കണ്ടെത്തുന്നതും ഗ്രഹസംതരണവിദ്യയിലൂടെ തന്നെയാണ്.201 ജൂൺ ആറിനു നടന്ന ശുക്രസംതരണം പസഫിക് സമുദ്ര പ്രദേശങ്ങൾ,ഏഷ്യയുടെ കിഴക്കൻപ്രദേശങ്ങൾ, ഹവായ് ദ്വീപുകൾ, ഓസ്ട്രേലിയ, അലാസ്ക എന്നിവിടങ്ങളിൽ ദൃശ്യമായി.

ശുക്രനെക്കുറിച്ച് പ്രാചീനർക്ക് അറിവുണ്ടായിരുന്നെങ്കിലും ശുക്രസംതരണം എന്ന പ്രതിഭാസം അവരുടെ ശ്രദ്ധയിൽപ്പെട്ടതിനെക്കുറിച്ചു വ്യക്തമായ തെളിവുകളൊന്നുമില്ല. ബാബിലോണിയക്കാരുടെ രേഖകളിൽ ശുക്രനെക്കുറിച്ചും സൂര്യനെക്കുറിച്ചും പറയുന്നുണ്ടെങ്കിലും ശുക്രസംതരണത്തെക്കുറിച്ച് വ്യക്തമായ സൂചനകളൊന്നും തന്നെ അതു നൽകുന്നില്ല. കെപ്ലർ ആണ് ശുക്രസംതരണത്തെക്കുറിച്ച് ആദ്യം പ്രവചനങ്ങൾ നടത്തുന്നത്. 1631 ഡിസംബർ 6 നും 1761 ലും ശുക്രസംതരണം നടക്കുമെന്ന് ടൈക്കോബ്രാഹയുടെ നിരീക്ഷണരേഖകൾ വച്ച് അദ്ദേഹം പ്രവചിച്ചു. പക്ഷേ നിർഭാഗ്യമെന്നു പറയട്ടെ 1631 നു നടന്ന ശുക്രസംതരണം യൂറോപ്പിലൊന്നും തന്നെ കാണാൻ കഴിഞ്ഞിരുന്നില്ല. 1639 ലെ ശുക്രസംതരണം പ്രവചിക്കാൻ കെപ്ലർ വിട്ടുപോവുകയും ചെയ്തു. പക്ഷേ അതിനുള്ള അവസരം ലഭിച്ചത് നിരന്തരം ശുക്രനെ നിരീക്ഷിച്ചുകൊണ്ടിരുന്ന ജർമിയാക് ഹൊറോക്‌സ് എന്ന ബ്രിട്ടീഷ് ശാസ്ത്രജ്ഞനാണ്. 1639 ഡിസംബറിൽ ൽ നടന്ന ശുക്രസംതരണം ഹൊറോക്‌സ് പ്രവചിക്കുകയും തന്റെ ടെലിസ്‌കോപ്പുപയോഗിച്ച് കടലാസിൽ സൂര്യന്റെ പ്രതിബിംബം വീഴ്ത്തി നിരീക്ഷിക്കുകയും ചെയ്തു. പിന്നീടിതുവരെ നടന്ന ശുക്രസംതരണങ്ങളെല്ലാം ശാസ്ത്രജ്ഞർ നിരീക്ഷിക്കുകയും പഠനങ്ങൾ നടത്തുകയും ചെയ്തിട്ടുണ്ട്. 

ശുക്രസംതരണം കാണാൻ സൂര്യനെ നേരിട്ടു നോക്കുന്നത് ആപത്താണ്. കാഴ്ചശക്തി തന്നെ നഷ്ടമായേക്കും. സൂര്യന്റെ പ്രതിബിംബം ഉണ്ടാക്കി അതിൽ നോക്കുന്നതാണ് ഏറ്റവും നന്ന്. ഒരു ടെലിസ്‌കോപ്പ് ഉണ്ടെങ്കിൽ ഇത് എളുപ്പം നടക്കും. വ്യക്തമായ പ്രതിബിംബവും ലഭിക്കും. ടെലിസ്‌കോപ്പിലൂടെ ഒരു കാരണവശാലും നേരിട്ടു നോക്കരുത്. പകരം ടെലിസ്‌കോപ്പ് സൂര്യന്റെ നേർക്കു തിരിച്ചു വച്ച് ഐപീസിൽ നിന്നും വരുന്ന പ്രകാശത്തെ ഒരു വെളുത്ത കടലാസിൽ വീഴിക്കുക, സൂര്യന്റെ വ്യക്തമായ പ്രതിബിംബം കടലാസിൽ കാണാം. സൗരകളങ്കങ്ങളെ നിരീക്ഷിക്കാനും ഇതേ രീതി ഉപയോഗിക്കാം. സോളാർ ഫിൽറ്ററുകളിലൂടെ സൂര്യനെ നോക്കുന്ന രീതിയാണ് മറ്റൊന്ന്. സോളാർ ഫിൽറ്ററുകൾ ഉപയോഗിച്ച് നിർമിച്ച കണ്ണടകൾ വാങ്ങാൻ കിട്ടും. അല്ലെങ്കിൽ ഫിൽട്ടർ വാങ്ങി സ്വന്തമായി ഒരെണ്ണം നിർമ്മിക്കുകയും ആവാം. വെൽഡർമാർ ഉപയോഗിക്കുന്ന ഗ്ലാസ് സുരക്ഷിതമാണ്. ഒരു ചെറിയ കണ്ണാടി ഉപയോഗിച്ച് സൂര്യപ്രകാശത്തെ വീടിനകത്തേക്ക് പ്രതിഫലിപ്പിച്ചും ശുക്രസംതരണം കാണാം. പക്ഷേ അത്ര വ്യക്തതയുണ്ടാവില്ല എന്നു മാത്രം. പിൻഹോൾ ക്യാമറ ഉപയോഗിച്ചും നിരീക്ഷണം നടത്താവുന്നതാണ്.



</doc>
<doc id="193989" url="https://ml.wikipedia.org/wiki?curid=193989" title="മദ്ധ്യകർണ്ണം">
മദ്ധ്യകർണ്ണം

കേൾക്കുന്ന ശബ്ദത്തിനനുസരിച്ച് കമ്പനം ചെയ്യുന്ന ഭാഗങ്ങളുൾപ്പെട്ട ഒരു ചെറിയ അറയെ ആണ്‌ മദ്ധ്യകർണ്ണം എന്നു വിളിക്കുന്നത്. കർണ്ണപുടവുമായി ബദ്ധപ്പെട്ടിരിക്കുന്ന മൂന്നസ്ഥികളാണ്‌ മദ്ധ്യകർണ്ണത്തിലെ പ്രധാന ഭാഗങ്ങൾ. കർണ്ണപുടത്തെ തൊട്ട് ചുറ്റികയുടെ ആകൃതിയിലുള്ള അസ്ഥിയാണ്‌ മാലിയസ് (Malleus). മാലിയസുമായി ചേർന്ന് ഇൻകസ് (Incus) എന്ന അസ്ഥി സ്ഥിതിചെയ്യുന്നു. കുതിരസവാരിക്കാർ കാലുറപ്പിച്ചുവെക്കുന്ന സ്റ്റിറപ്പിന്റെ ആകൃതിയിലുള്ള സ്റ്റേപിസ് (Stapes) ആണ്‌ ഈ ശൃംഖലയിലെ മൂന്നാമത്തെ അസ്ഥി. മനുഷ്യശരീരത്തിലെ ഏറ്റവും ചെറിയ അസ്ഥിയാണ്‌ സ്റ്റേപിസ്. മദ്ധ്യകർണ്ണത്തെ മൂക്കുമായി ബന്ധപ്പെടുത്തുന്ന യൂസ്റ്റേഷ്യൻ നാളി എന്ന ഒരു കുഴലുണ്ട്. കർണ്ണപുടത്തിനിരുവശവുമുള്ള മർദ്ദം സമമായി നിർത്തുകയാണ്‌ യൂസ്റ്റേക്കിയൻ നാളിയുടെ ധർമ്മം. മദ്ധ്യകർണ്ണത്തിനും ആന്തരകർണ്ണത്തിനും ഇടയിലായി അണ്ഡാകാര ജാലകം (എലിപ്റ്റിക്കൽ അഥവാ ഓവൽ ജാലകം), വൃത്തജാലകം എന്നീ രണ്ട് രന്ധ്രങ്ങളുണ്ട്. നേർത്ത സ്തരങ്ങളാൽ മൂടപ്പെട്ടിരിക്കുന്ന ഇവയിൽ എലിപ്റ്റിക്കൽ ജാലകവുമായി സ്റ്റേപിസ് ബന്ധപ്പെട്ടിരിക്കുന്നു.

മദ്ധ്യകർണ്ണത്തിന്റെ പ്രാഥമികധർമ്മം ശബ്ദവീചികളിലെ ഊർജ്ജം കോക്ലിയയിലെത്തിക്കലാണ്.

മദ്ധ്യകർണ്ണം വായുവിൽ സഞ്ചരിച്ച് ചെവിയിലെത്തുന്ന ശബ്ദവീചികളെ ഓവൽ ജാലകം വഴി ദ്രാവകത്തിൽ സഞ്ചരിക്കുന്ന വീചികളാക്കി മാറ്റുന്നു. "ഉത്തോലക തത്ത്വവും" "ഹൈഡ്രോളിക് തത്ത്വവും" ഇതിൽ ഉപയോഗപ്പെടുന്നുണ്ട്. ശബ്ദത്താൽ പ്രകമ്പനം ചെയ്യുന്ന കർണ്ണപുടത്തിന്റെ വിസ്തീർണ്ണത്തിനേക്കാൾ വളരെക്കുറവാണ് സ്റ്റേപ്പിസിന്റെ ഫുട്ട് പ്ലേറ്റിന്റെ വിസ്തീർണ്ണം. 

ഉച്ചത്തിലുള്ള ശബ്ദം കേൾക്കുമ്പോൾ പേശീസങ്കോചത്തിലൂടെ അതിനെ ചെറുതാക്കാനും മദ്ധ്യകർണ്ണത്തിന് കഴിവുണ്ട്.

മദ്ധ്യകർണ്ണത്തിൽ ഓസിക്കിളുകൾ എന്നു വിളിക്കുന്ന മൂന്ന് കുഞ്ഞ് അസ്ഥികളുണ്ട്: "മാലിയസ്", "ഇൻകസ്", "സ്റ്റേപിസ്" എന്നിവയാണവ. അവയുടെ ആകൃതിക്കനുസരിച്ചുള്ള ലാറ്റിൻ പേരുകളാണ് ഈ അസ്ഥികൾക്കുള്ളത്.

മദ്ധ്യകർണ്ണം ഏറ്റവും നന്നായി പ്രവർത്തിക്കുന്നത് ഉദ്ദേശം 1 kHz ഫ്രീക്വൻസിയിലാണ്. മനുഷ്യർക്ക് ഏറ്റവും നന്നായി കേൾക്കാൻ കഴിയുന്നത് 1 kHz-നും 3 kHz-നും ഇടയിലുള്ള ഫ്രീക്വൻസിയിലുള്ള ശബ്ദമാണ്.

ഓസ്സിക്കിളുകളുടെ ചലനം ഫേഷ്യൽ നാഡിയുടെ നിയന്ത്രണത്തിലുള്ള സ്റ്റപീഡിയസ് പേശിയും, ട്രൈജമിനൽ നാഡിയുടെ നിയന്ത്രണത്തിലുള്ള ടെൻസർ ടിമ്പാനി എന്നീ പേശികളുടെ സങ്കോചത്താൽ കുറയ്ക്കുവാൻ കഴിയും.ഉച്ചത്തിലുള്ള ശബ്ദമുണ്ടാകുമ്പോഴാണ് ഈ പേശികൾ സങ്കോചിക്കുക. അക്വസ്റ്റിക് റിഫ്ലക്സ് അല്ലെങ്കിൽ ടിമ്പാനിക് റിഫ്ലക്സ് എന്നാണ് ഇത് അറിയപ്പെടുന്നത്.

നാൽക്കാലികളുടെ മദ്ധ്യകർണ്ണം മത്സ്യങ്ങളുടെ സ്പൈറക്കിളിന് തത്തുല്യമാണ്. സ്പൈറക്കിളിന്റെ ആന്തരഭാഗമാണ് യൂസ്റ്റേഷ്യൻ ട്യൂബായി കാണപ്പെടുന്നത്.

ഉരഗങ്ങളിലും പക്ഷികളിലും സ്റ്റേപിസ് എന്ന ഒറ്റ ഓസിക്കിൾ മാത്രമേ ഉള്ളൂ. 

ചില ഉഭയജീവികളിൽ മദ്ധ്യകർണ്ണം കാണാറില്ല. സ്റ്റേപിസും ചിലപ്പോൾ ഇല്ലാതിരിക്കുകയോ നേരിട്ട് തലയോട്ടിയിലെ അസ്ഥിയിലേക്ക് യോജിച്ചിരിക്കുകയോ ചെയ്യും. ചില ഉഭയജീവികളിൽ "ഓപർക്കുലം" എന്ന മറ്റൊരു ഓസിക്കിളുണ്ട്. 

സസ്തനികൾ മൂന്ന് ഓസിക്കിളുകളുള്ളതിനാൽ സൂക്ഷ്മസ്വരങ്ങൾ കേൾക്കാൻ കൂടുതൽ കഴിവുള്ളവയാണ്. മാലിയസ് കീഴ്ത്താടിയിലെ ഓറിക്കുലാർ അസ്ഥിയിൽ നിന്നും ഇൻകസ് ക്വാഡ്രേറ്റ് അസ്ഥിയിൽ നിന്നും പരിണമിച്ചുണ്ടായതാണ്. നട്ടെല്ലുള്ള മറ്റു ജീവികളിൽ ഈ അസ്ഥികൾ താടിയുടെ സന്ധിയുടെ ഭാഗമാണ്. മാൻഡിബിൾ അസ്ഥി സസ്തനികളിൽ പരിണാമഫലമായി കൂടുതൽ വികസിച്ചതിനാൽ മറ്റൊരു സന്ധി താടിയിൽ ഉണ്ടാവുകയും പഴയ സന്ധി മദ്ധ്യകർണ്ണത്തിന്റെ ഭാഗമാവുകയും ചെയ്തു.

മദ്ധ്യകർണ്ണം പൊള്ളയാണ്. അന്തരീക്ഷത്തിലെ മർദ്ദവ്യത്യാസത്തോടൊപ്പം മദ്ധ്യകർണ്ണത്തിലെ മർദ്ദം ക്രമീകരിക്കുന്നത് യൂസ്തേഷ്യൻ നാളിയാണ്. വിമാന യാത്ര ചെയ്യുമ്പോഴും മറ്റും മദ്ധ്യകർണ്ണത്തിലെയും അന്തരീക്ഷത്തിലെയും സമ്മർദ്ദം വ്യത്യാസപ്പെടുന്നത് നമുക്ക് ചെവിയടപ്പായി അനുഭവപ്പെടും. കോട്ടുവായ വിടുമ്പോഴും ചവയ്ക്കുമ്പോഴും മറ്റും ഈ നാളി തുറക്കും. ഈ നാളി അടഞ്ഞിരിക്കുന്നത് ഓട്ടൈറ്റിസ് മീഡിയ പോലുള്ള അസുഖങ്ങൾക്ക് കാരണമാകും.



</doc>
<doc id="193991" url="https://ml.wikipedia.org/wiki?curid=193991" title="എൻലൈറ്റൻമെന്റ്">
എൻലൈറ്റൻമെന്റ്

ഒരു ജാലകസംവിധാനമാണ് എൻലൈറ്റൻമെന്റ് അഥവാ ഇ. എക്സ് ജാലകസംവിധാനത്തിനു വേണ്ടിയുള്ള എൻലൈറ്റൻമെന്റ് ഇരുപതാം പതിപ്പു മുതൽ വേലാൻഡ് കംപോസിറ്റർ ആയും ലഭ്യമാണ്. "ദൃശ്യാനുഭുതി നൽകുന്ന ഒരു ജാവകസംവിധാനം" എന്നാണു രചയിതാക്കൾ എൻലൈറ്റൻമെന്റിനെ വിശേഷിപ്പിക്കുന്നത്. ഗ്രാഫിക്കൽ ഷെൽ ആയി പ്രവർത്തിക്കാനുള്ള സൗകര്യങ്ങളും എൻലൈറ്റൻമെന്റിൽ ലഭ്യമാണ്. എൻലൈറ്റൻമെന്റ് ഫൗണ്ടേഷൻ ലൈബ്രറിയോടൊപ്പം എൻലൈറ്റൻമെന്റ് ഒരു സമ്പൂർണ്ണ പണിയിട പരിസ്ഥിതിയായും പ്രവർത്തിക്കും.

1997ൽ എൻലൈറ്റൻമെന്റിന്റെ ആദ്യ പതിപ്പ് നിർമ്മിച്ചത് റാസ്റ്റർമാൻ (കാഴ്സ്റ്റൻ ഹെയ്റ്റ്സ്ലെർ) ആയിരുന്നു. ഒരു പതിറ്റാണ്ടോളമുള്ള വികസനത്തിനു ശേഷമാണ് ആദ്യ സുദൃഢ പ്രകാശനം ഉണ്ടായത്. 0.17 വേർഷൻ ആയ ഇ17 2000 മുതൽ വികസനത്തിൽ ആയിരുന്നു. 2012ൽ ആണു ഈ പതിപ്പ് പുറത്തിറങ്ങിയത്. ഇ21 ആണു ഏറ്റവും പുതിയ പതിപ്പ്. 

എൻലൈറ്റൻമെന്റ് സ്വതേയുള്ള പണിയിടമായി ഉപയോഗിക്കുന്ന ലിനക്സ് വിതരണം ആയിരുന്നു ബോധി ലിനക്സ്. എന്നാൽ പിന്നീട് ബോധി എൻലൈറ്റൻമെന്റിനെ മോക്ഷ എന്ന പേരിൽ ഫോർക്ക് ചെയ്തു.








</doc>
<doc id="193994" url="https://ml.wikipedia.org/wiki?curid=193994" title="ജൊക്കോട്ട്">
ജൊക്കോട്ട്

കശുമാവും അമ്പഴവും മറ്റും ഉൾപ്പെടുന്ന 'ആനക്കാർഡിയേസേ' കുടുംബത്തിൽ പെട്ട ഒരു പുഷ്പിതസസ്യമാണ് ജൊക്കോട്ട് അഥവാ "സ്പൊണ്ടിയാസ് പർപ്യൂറിയ". അമേരിക്കൻ ഭൂഖണ്ഡത്തിലെ ഉഷ്ണമേഖലാപ്രദേശങ്ങളാണ് അതിന്റെ സ്വദേശം. പ്രാചീന അമേരിക്കയിലെ നവ്വാട്ടിൽ ഭാഷയിൽ പഴം എന്നർത്ഥമുള്ള 'സൊക്കോട്ടിൽ' (xocotl) എന്ന വാക്കിൽ നിന്നാണ് 'ജൊക്കോട്ട്' എന്ന പേരുണ്ടായത്. ജൊക്കോട്ട് എന്നതിനു പുറമേ ഇതിന് "റെഡ് മോംബിൻ", "പർപ്പിൾ മോംബിൻ", "പന്നിപ്പഴം", "സിരിഗ്വെല്ലാ", "സിനെഗ്വെല്ലാ" "സ്പാനിഷ് പഴം" എന്നീ പേരുകളും ഉണ്ട്.

പരമാവധി 25 അടി ഉയരം വയ്ക്കുന്ന ചെറുതോ ഇടത്തരം വലിപ്പമുള്ളതോ ആയ മരമാണ് ജൊക്കോട്ട്. ഹ്രസ്വമായ വരണ്ട കാലാവസ്ഥയിൽ ഇലകൾ അടരുമെങ്കിലും ഉടനേ തന്നെ പുതിയ ഇലകൾ വളരുന്നു; തെങ്ങോലയിലെന്ന പോലെ ഇലത്തണ്ടിനിരുവശത്തുമായി കുഞ്ഞിലകൾ ക്രമീകരിച്ചിരിക്കുന്നു. മൂന്നു മുതൽ അഞ്ചു സെന്റീമീറ്റർ വരെ നീളവും ഒന്നര മുതൽ രണ്ടു വരെ സെന്റീമീറ്റർ വീതിയുമുള്ള അവ എണ്ണത്തിൽ തണ്ടൊന്നിന് 7 മുതൽ 23 വരെ ഉണ്ടാകും. വലിയ കുലകളായി കാണപ്പെടുന്ന പൂക്കൾ ചെറുതും ചുവപ്പു കലർന്ന പർപ്പിൾ നിറമുള്ളവയുമാണ്. മൂന്നു മുതൽ അഞ്ചുവരെ സെന്റീമീറ്റർ നീളമുള്ള പഴത്തിന് അണ്ഡാകൃതിയാണ്. ഭക്ഷണയോഗ്യമായ മാസളഭാഗത്തിനുള്ളിൽ ഒരു കുരു മാത്രം കാണുന്നു. ഇളതായിരിക്കുമ്പോൾ പച്ച നിറമുള്ള പഴങ്ങൾക്ക് മൂപ്പെത്തിയാൽ ചുവപ്പോ, നീലച്ചുവപ്പോ(purple), മഞ്ഞയോ നിറം ആകാം.

ലോകമെമ്പാടും ഉഷ്ണമേഘാലാപ്രദേശങ്ങളിൽ ഈ ചെടി അതിന്റെ പഴത്തിനായി ഇപ്പോൾ വ്യാപകമായി കൃഷിചെയ്യപ്പെടുന്നു. മുമ്പേ അതില്ലാതിരുന്ന ഫിലിപ്പീൻസും നൈജീരിയയും പോലുള്ള നാടുകളിൽ അത് പ്രകൃതിയുടെ ഭാഗം തന്നെ ആയിരിക്കുന്നു. ഹായ്ത്തിയിൽ വടക്കും തെക്കുമുള്ള മലമ്പ്രദേശങ്ങളിൽ ഇത് ധാരാളമായുണ്ട്.

പഴങ്ങൾ പഴുത്ത ശേഷം അതേപടിയോ പച്ചയായിരിക്കുമ്പോൾ, ഉപ്പ്, വിനാഗിരി, നാരങ്ങാ നീര് എന്നിവയിൽ ഏതെങ്കിലും കൂട്ടിയോ കഴിക്കാം. പഴത്തിനകത്തുള്ള വലിയ കുരു ഭക്ഷിക്കാൻ പറ്റുന്നതല്ല. എൽ സാൽവദോറിൽ സാധാരണമായ ഒരു വിഭവം, പാനെല്ലാ, മാങ്ങ, ജൊക്കോട്ട് എന്നിവ ചേർത്തുണ്ടാക്കുന്ന മധുരപ്പാനി ആണ്.


</doc>
<doc id="194010" url="https://ml.wikipedia.org/wiki?curid=194010" title="തായ്ഭാഷ">
തായ്ഭാഷ

തായ്-കഡായ് ഭാഷാകുടുംബത്തിലെ "തായ്" ഉപവിഭാഗത്തിൽപ്പെടുന്ന ഒരു ഭാഷയാണ് തായ് ഭാഷ. ഇതേ വിഭാഗത്തിൽപ്പെടുന്ന മറ്റൊരു ഭാഷയാണ് ലാവോ. ചുവാങ്, പുയി, തുങ്, നുങ്, ഷാൻ എന്നീ അവികസിത ഭാഷകളും ഈ വിഭാഗത്തിലുണ്ട്. തായ്‌ലൻഡിലെ ജനങ്ങളാണ് പ്രധാനമായും തായ്ഭാഷ സംസാരിക്കുന്നത്. ലാവോസ്, ദക്ഷിണ ചൈന, ഉത്തരവിയറ്റ്നാം, ഉത്തരപൂർവ മ്യാൻമർ എന്നിവിടങ്ങളിലും ഈ ഭാഷ പ്രചരിച്ചിരിക്കുന്നു. ഏകദേശം നാലരക്കോടി ജനങ്ങളാണ് ഈ ഭാഷ സംസാരിക്കുന്നത്.

തായ്ഭാഷകളിൽ പ്രധാനപ്പെട്ടവ: 

തായ്ഭാഷകളെ ഉത്തര-മധ്യ-ദക്ഷിണ വിഭാഗങ്ങളായി വിഭജിച്ചിരിക്കുന്നു. ഉത്തര ഛുവാങ് ഭാഷാഭേദങ്ങളും ക്വെയ്ഛോവിലെ പുയി ഭാഷയും ഉത്തര വിഭാഗത്തിലും ദക്ഷിണ ഛുവാങ് ഭാഷാഭേദവും ഉത്തരവിയറ്റ്നാമിലെ തായ്, നുവാങ് എന്നീ ജനങ്ങളുടെ ഭാഷയും മധ്യവിഭാഗത്തിലും മറ്റു ഭാഷകൾ ദക്ഷിണ വിഭാഗത്തിലും ഉൾപ്പെടുത്തിയിരിക്കുന്നു. തായ് സമൂഹത്തിലെ ഏറ്റവും പ്രധാനപ്പെട്ട ഭാഷയായ തായ് (സിയാമീസ്) തായ്ലൻഡിലെ ഔദ്യോഗിക ഭാഷയും ഖോൻ ജനവർഗങ്ങളുടെ ഭാഷയുമാണ്. സാഹിത്യപരമായ സവിശേഷതകൾ കണക്കിലെടുക്കുമ്പോൾ തായ്-സിയാമീസ് ഭാഷയ്ക്കും പല ഭാഷാഭേദങ്ങൾ ഉണ്ടെന്നുകാണാം.

തായ്ഭാഷകളുടെ പ്രാദേശിക രൂപങ്ങൾ തമ്മിൽ സ്വനങ്ങളിലും വാക്കുകളിലും ചില ചെറിയ വ്യത്യാസങ്ങൾ ഉണ്ട്. പദാംഗീയ (syllabic) ഘടനയുള്ള ഈ ഭാഷകളിലെ വാക്കുകളുടെ ധാതുരൂപം മിക്കവാറും ഏകാക്ഷരങ്ങളാണ്. ഇവയ്ക്ക് സ്ഥിരമായ പദഘടനയും ഉണ്ട്. വാക്കുകളുടെ അർഥവ്യത്യാസം സൂചിപ്പിക്കുന്നത് ആറ് താനഭേദങ്ങളിലൂടെയാണ്. ഇവയിൽ നാല് താനഭേദങ്ങൾ വ്യഞ്ജനങ്ങൾക്കു മുകളിലാണ് അടയാളപ്പെടുത്തുന്നത്. പദങ്ങൾ വിഭക്തിപ്രത്യയങ്ങൾ സ്വീകരിക്കാറില്ല. ഒരു വാചകത്തിലെ പദബന്ധം പദക്രമത്തിലൂടെയും സമുച്ചയത്തിലൂടെയുമാണ് മനസ്സിലാക്കുന്നത്. ആഖ്യാതത്തെ തുടർന്ന് ആഖ്യ, കർമത്തിനുശേഷം ക്രിയ, പദത്തെ തുടർന്ന് പദവിശേഷണം എന്നിങ്ങനെയാണ് ഈ ഭാഷയിലെ പദക്രമം.

22 വ്യഞ്ജനങ്ങളും 18 സ്വരങ്ങളും 6 സംയുക്താക്ഷരങ്ങളും ഈ ഭാഷയിലുണ്ട്. ഈ വ്യഞ്ജനങ്ങളുടെ മുൻപും പിൻപും മേലും കീഴും ചേർക്കാവുന്ന 32 ചിഹ്നങ്ങളുണ്ട്. സംയുക്തമായി സ്വരാക്ഷരങ്ങൾ പ്രയോഗിച്ച് ദീർഘസ്വരങ്ങളേയും പദങ്ങളുടെ സംയുക്തമായ പ്രയോഗം സംയുക്ത പദരൂപീകരണത്തേയും സൂചിപ്പിക്കുന്നു. വ്യാകരണപരമായ സവിശേഷത കണക്കിലെടുക്കുമ്പോൾ തായ് ഒരു അപഗ്രഥനാത്മക ഭാഷയാണ്. പദങ്ങളുടെ വ്യാകരണപരമായ അർഥം സഹായ ക്രിയകളിലൂടെയാണ് വ്യക്തമാക്കുന്നത്. സ്വരൂപവിജ്ഞാന(typology)പരമായി നോക്കുമ്പോൾ ഒരു അയോഗാത്മക ഭാഷ (isolating language)യാണ് തായ്.

ചൈന (പീപ്പിൾസ് റിപ്പബ്ളിക്)യിലെ തായ്ഭാഷയിൽ ധാരാളം ചൈനീസ് പദങ്ങളും ലാവോസിലെ തായ്ഭാഷയിൽ പാലി, ഖ്മർ എന്നീ ഭാഷകളിലെ ധാരാളം പദങ്ങളും പ്രയോഗത്തിലുണ്ട്. ദേവനാഗരി ലിപിയുമായി സാദൃശ്യമുള്ള ലിപിയാണ് ഈ ഭാഷയിൽ ഉപയോഗിക്കുന്നത്. ദക്ഷിണ-പശ്ചിമ വിഭാഗത്തിലെ ലിഖിത ഭാഷ ഇന്ത്യൻ ഭാഷകളിൽ നിന്ന് (ഖ്മർ) ഉരുത്തിരിഞ്ഞതായി കരുതുന്നു. ഏറ്റവും പ്രാചീന ലിഖിത തായ് രൂപം 13-നൂറ്റാണ്ടിലേതാണെന്ന് കണക്കാക്കുന്നു. മലയോ-പോളിനേഷ്യൻ, ചൈനീസ്, ഖ്മർ എന്നീ ഭാഷകളിൽ നിന്നു പദങ്ങൾ കടമെടുത്തിട്ടുള്ള തായ് ഭാഷ സാങ്കേതിക പദസൃഷ്ടിക്കായി സംസ്കൃതഭാഷയെയും ആശ്രയിച്ചിട്ടുണ്ട്. ഉദാഹരണം തായ്ഭാഷയിൽ ടെലിഫോണിന് "തുരശബ" എന്ന് പറയുന്നു. വിയറ്റ്നാം, ചൈന, അസം തുടങ്ങിയ പ്രദേശങ്ങളുടെ അതിർത്തികളിൽ തായ്ഭാഷയോ അതിന്റെ ഏതെങ്കിലും ദേശ്യഭേദങ്ങളോ ഉപയോഗിക്കുന്ന ജനവിഭാഗങ്ങളുണ്ട്. 



</doc>
<doc id="194014" url="https://ml.wikipedia.org/wiki?curid=194014" title="ഓവൽ ജാലകം">
ഓവൽ ജാലകം

ഓവൽ ജാലകം (അല്ലെങ്കിൽ വെസ്റ്റിബുലാർ ജാലകം) എന്ന് പറയുന്നത് മദ്ധ്യകർണ്ണത്തിൽ നിന്ന് ആന്തരകർണ്ണത്തിലെ വെസ്റ്റിബ്യൂൾ എന്ന ഭാഗത്തെയ്ക്ക് തുറക്കുന്ന പടലത്താൽ മൂടപ്പെട്ടിരിക്കുന്ന ഒരു ദ്വാരത്തെയാണ്. 

ശബ്ദവീചികൾ ചെവിയിലെ കർണ്ണപുടത്തിൽ പതിക്കുമ്പോൾ ഉണ്ടാകുന്ന പ്രകമ്പനങ്ങൾ ഓസിക്കിളുകൾ എന്നുവിളിക്കുന്ന മൂന്നസ്ഥികൾ വഴി ആന്തര കർണ്ണത്തിൽ എത്തുന്നു. ആന്തര കർണ്ണവും മദ്ധ്യകർണ്ണവും തമ്മിലുള്ള കവാടമാണ് ഓവൽ ജാലകം. സ്റ്റേപിസ് എന്ന അസ്ഥിയാണ് ഓവൽ ജാലകവുമായി തൊട്ടിരിക്കുന്നത്. കർണപുടത്തിൽ നിന്ന് ഓവൽ ജാലകത്തിലെത്തുമ്പോഴേയ്ക്കും ശബ്ദം ഇരുപത് മടങ്ങിൽ കൂടുതൽ ആംപ്ലിഫൈ ചെയ്യപ്പെട്ടിട്ടുണ്ടാകും. 

വൃക്കയുടെ ആകൃതിയാണ് ഓവൽ ജാലകത്തിനുള്ളത്. 



</doc>
<doc id="194016" url="https://ml.wikipedia.org/wiki?curid=194016" title="മാളവികാഗ്നിമിത്രം">
മാളവികാഗ്നിമിത്രം

കാളിദാസൻ(Kalidasa)രചിച്ച ഒരു സംസ്കൃതനാടകമാണ് മാളവികാഗ്നിമിത്രം. ഇത് അദ്ദേഹത്തിന്റെ ആദ്യ നാടകമാണ്. ഇതിൽ വിദിഷ രാജാവായിരുന്ന അഗ്നിമിത്രന്റേയും അദ്ദേഹത്തിന്റെ ദാസിയായിരുന്ന മാളവികയും തമ്മിലുള്ള പ്രണയത്തിന്റെ കഥയാണ് പറയുന്നത്.


</doc>
<doc id="194027" url="https://ml.wikipedia.org/wiki?curid=194027" title="കർണ്ണപുടം">
കർണ്ണപുടം

കർണ്ണപുടം അല്ലെങ്കിൽ ടിംപാനിക് മെംബ്രേൻ എന്ന് വിളിക്കുന്നത് കട്ടികുറഞ്ഞതും കോണാകൃതിയിലുള്ളതുമായ ഒരു പടലത്തെയാണ്. മനുഷ്യരിലും മറ്റ് നാൽക്കാലികളിലും ബാഹ്യകർണ്ണത്തെയും മദ്ധ്യകർണ്ണത്തെയും തമ്മിൽ വേർതിരിക്കുന്നത് കർണ്ണപുടമാണ്. വായുവിൽ നിന്ന് ശബ്ദവീചികളെ മദ്ധ്യകർണ്ണത്തിലെ ഓസിക്കിളുകളിൽ എത്തിക്കുകയാണ് ഇതിന്റെ കർമ്മം. മാലിയസ് എന്ന അസ്ഥിയാണ് കർണ്ണപുടത്തെയും മറ്റ് ഓസിക്കിളുകളെയും തമ്മിൽ ബന്ധിപ്പിക്കുന്നത്. 

കർണ്ണപുടത്തിന് രണ്ട് ഭാഗങ്ങളാണുള്ളത്. പാർസ് ഫ്ലാസിഡയും (മുകളിലുള്ള ഭാഗം: ചിത്രം കാണുക) പാർസ് ടെൻസയും. താരന്മ്യേന ദുർബലമായ പാർസ് ഫ്ലാസിഡയ്ക്ക് രണ്ട് ലേയറുകളുണ്ട്. കോളിസ്റ്റിയറ്റോമ എന്ന അസുഖത്തോടും യൂസ്റ്റേഷ്യൻ നാളിയുടെ പ്രവർത്തനരാഹിത്യത്തോടും പാർസ് ഫ്ലാസിഡയ്ക്ക് ബന്ധമുണ്ട്, വലിപ്പം കൂടുതലുള്ള പാർസ് ടെൻസ എന്ന ഭാഗത്തിന് തൊലി, ഫൈബ്ബ്രസ് കല, മ്യൂകോസ എന്നിങ്ങനെ മൂന്ന് ലേയറുകളുണ്ട്. ഇത് താരതമ്യേന ബലമുള്ളതാണ്. കർണ്ണപുടത്തിൽ പൊട്ടലുണ്ടാകുന്നത് സാധാരണ പാർസ് ടെൻസയിലാണ്. 

കർണ്ണപുടത്തിന്റെ പൊട്ടൽ കാരണം കണ്ടക്ടീവ് ബധിരത ഉണ്ടാകാം. കർണ്ണപുടം പതിവിലും ആഴത്തിലാകുന്ന അവസ്ഥയും കേഴ്വിയെ ബാധിക്കാം. 

പസഫിക് സമുദ്രത്തിലെ ബജാവു എന്ന ആൾക്കാർ കുട്ടിക്കാലത്തേ കർണ്ണപുടം പൊട്ടിക്കാറുണ്ട്. കടലിൽ ആഴത്തിൽ ഊളിയിടുന്നതിനെ സഹായിക്കാനാണത്രേ ഇത്. 
രണ്ടാം ലോക മഹായുദ്ധക്കാലത്ത് ജർമനിയുടെ ലുഫ്ത് വാഫെ (വ്യോമസേന) വായുവിന്റെ മർദ്ദവ്യത്യാസം മൂലമുള്ള പ്രശ്നങ്ങൾ പരിഹരിക്കാൻ പൈലറ്റുമാരുടെ കർണ്ണപുടം തുളയ്ക്കുമായിരുന്നു. തുളച്ച കർണ്ണപുടം തനിയെ പൊറുക്കാതിരിക്കാൻ ഗ്രോമറ്റ് എന്ന ഉപകരണം കർണ്ണപുടത്തിനുള്ളിൽ തിരുകിവയ്ക്കുമായിരുന്നുവത്രേ. ഇതുമൂലം പല വൈമാനികർക്കും പിന്നീട് ബധിരതയുണ്ടായിട്ടുണ്ട്. 



</doc>
<doc id="194028" url="https://ml.wikipedia.org/wiki?curid=194028" title="ഗൈഡ് ഫോർ ദ പെർപ്ലെക്സ്ഡ്">
ഗൈഡ് ഫോർ ദ പെർപ്ലെക്സ്ഡ്

പന്ത്രണ്ടാം നൂറ്റാണ്ടിലെ യഹുദചിന്തകൻ മോസസ് മൈമോനിഡിസ് അറബി ഭാഷയിൽ എഴുതിയ ദാർശനികരചനയുടെ ഇംഗ്ലീഷ് പരിഭാഷയാണ് ഗൈഡ് ഫോർ ദ പെർപ്ലെക്സ്ഡ് (Guide for the Perplexed) അല്ലെങ്കിൽ സന്ദേഹികൾക്കു വഴികാട്ടി. 'വഴികാട്ടി'-യുടെ, അറബി ഭാഷയിലെ മൂലരചനയ്ക്ക് "ദലാലത്തുൾ ഹൈറിൻ" എന്നും, ഗ്രന്ഥകർത്താവിന്റെ സമകാലീനനായിരുന്ന സാമുവൽ ബെൻ ജൂദാ ഇബിൻ തിബ്ബൻ നിർവഹിച്ച ഹീബ്രൂ പരിഭാഷയ്ക്ക് "മോറേ നെവുഖിം" എന്നുമായിരുന്നു പേരുകൾ. മൂന്നു വാല്യങ്ങളുള്ള ഈ കൃതിക്ക്, ശിഷ്യൻ സിയൂറ്റായിലെ റബൈ ജോസഫ് ബെൻ ജൂദായ്ക്ക് ഗ്രന്ഥകർത്താവ് എഴുതിയ കത്തിന്റെ രൂപമാണ്. യഹൂദധർമ്മത്തെ സംബന്ധിച്ച മൈമോനിഡിസിന്റെ വീക്ഷണങ്ങൾ ഇതരകൃതികളിൽ കാണുമ്പോൾ, അദ്ദേഹത്തിന്റെ ദാർശനികനിലപാടുകളുടെ മുഖ്യസ്രോതസ്സായിരിക്കുന്നത് ഈ കൃതിയാണ്.

ഈജിപ്തിലെ സുൽത്താന്റെ ഔദ്യോഗികവൈദ്യനായി കെയ്റോയിൽ ജീവിക്കുമ്പോഴാണ് മൈമോനിഡിസ് 'വഴികാട്ടി' എഴുതിയത്. അറബി ഭാഷയിൽ, ഹീബ്രൂ ലിപി ഉപയോഗിച്ചായിരുന്നു രചന. പാശ്ചാത്യക്രൈസ്തവലോകത്ത് യവനതത്വചിന്ത മിക്കവാറും വിസ്മരിക്കപ്പെട്ടിരുന്ന കാലത്ത്, അരിസ്റ്റോട്ടിലിന്റേയും മറ്റും സിദ്ധാന്തങ്ങളെ വിസ്മൃതിയിൽ നിന്നു കാത്ത ഇസ്ലാമികലോകത്തിലെ ചിന്തകന്മാരുടെ കൃതികളുമായി നല്ല പരിചയമുണ്ടായിരുന്ന മൈമോനിഡിസ്, യഹൂദവിശ്വാസത്തെ അരിസ്റ്റോട്ടലിന്റെ യുക്തിചിന്തയുമായി പൊരുത്തപ്പെടുത്താനുള്ള ശ്രമമാണ് 'വഴികാട്ടി'യിൽ നടത്തിയത്.

യഹൂദർക്കിടയിൽ തന്നെ ഏറെ ജനപ്രീതി നേടിയ "വഴികാട്ടി" ഒപ്പം വിവാദങ്ങൾക്കും അവസരമൊരുക്കി. ചില യഹൂദസമൂഹങ്ങൾ ഇതിന്റെ പഠനത്തിനു പരിധികൾ നിശ്ചയിച്ചപ്പോൾ മറ്റു ചില സമൂഹങ്ങൾ അതിനെ അപ്പാടെ നിരോധിക്കുക തന്നെ ചെയ്തു. പതിമൂന്നാം നൂറ്റാണ്ടിൽ ഈ കൃതിയെ കേന്ദ്രമാക്കി തീവ്രമായ ഒരു ബൗദ്ധിക കൊടുങ്കാറ്റു തന്നെ സംഭവിച്ചു.
യഹൂദേതരലോകത്ത് മൈമോനിഡിസിന്റെ കൃതികളിൽ ഏറ്റവും അറിയപ്പെടുന്നത് ഇതാണ്. തോമസ് അക്വീനാസിനെപ്പോലുള്ള ക്രിസ്തീയചിന്തകന്മാരെ അത് ആഴത്തിൽ സ്വാധീനിച്ചു.

തുടക്കക്കാർക്കോ, പൂർവികരിൽ നിന്നു പകർന്നു കിട്ടിയിട്ടുള്ള ദൈവനിയമത്തെ തത്ത്വവിചാരം കൂടാതെ പിന്തുടരുന്നവർക്കോ വേണ്ടിയുള്ളതല്ല ഈ രചന എന്നു മൈമോനിഡിസ് വ്യക്തമാക്കിയിട്ടുണ്ട്. യഹൂദനിയമത്തോടു വിശ്വസ്തരായിരിക്കെ തത്ത്വചിന്തയുമായി പരിചയപ്പെടാൻ അവസരം കിട്ടുന്ന ധാർമ്മികർക്ക് തോറായുടെ യഥാർത്ഥചൈതന്യം മനസ്സിലാക്കിക്കൊടുക്കാനും തത്ത്വചിന്തയുടെ കണ്ടെത്തലുകളും ദൈവനിയമത്തിന്റെ അക്ഷരാർത്ഥവ്യാഖ്യാനവും തമ്മിലുള്ള പൊരുത്തക്കേടിൽ നിന്നുണ്ടാകുന്ന വല്ലായ്മ അകറ്റാനും വേണ്ടിയാണ് താൻ ഈ കൃതി രചിച്ചതെന്നു അദ്ദേഹം പറയുന്നു.
ബൈബിളിൽ ഉല്പത്തിപ്പുസ്തകത്തിലുള്ള സൃഷ്ടിവിവരണവും എസക്കിയേലിന്റെ പുസ്തകത്തിലെ രഥത്തിന്റെ കഥയും വിശദീകരിക്കുക ആയിരുന്നു തന്റെ മുഖ്യലക്ഷ്യമെന്ന വിശദീകരണവും മൈമോനിഡിസ് നൽകുന്നുണ്ട്. എബ്രായബൈബിളിലെ ഈ രണ്ടു നിഗൂഢഖണ്ഡങ്ങളിലാണ് യഹൂദമതത്തിലെ യോഗാത്മചിന്തയുടെ അടിത്തറ. മേല്പ്പറഞ്ഞ ബൈബിൾ പാഠങ്ങളുടെ വിശകലനം, മൂന്നു ഖണ്ഡങ്ങളുള്ള 'വഴികാട്ടി'-യുടെ അന്തിമഖണ്ഡത്തിലാണുള്ളത്. അതു പരിഗണിക്കുമ്പോൾ, അന്തിമഖണ്ഡത്തിലെ വിശകലനത്തിന് തത്ത്വചിന്താപരവും യോഗാത്മകവും ആയ പശ്ചാത്തലമൊരുക്കാൻ വേണ്ടിയുള്ളവയായിരുന്നു ആദ്യത്തെ രണ്ടു ഖണ്ഡങ്ങൾ എന്നു തോന്നാം.

ദൈവത്തെ മനുഷ്യവൽക്കരിക്കുന്ന തരത്തിൽ ദൈവനിയമങ്ങളെ അക്ഷരാർഥത്തിൽ വ്യാഖ്യാനിക്കുന്ന സമ്പ്രദായത്തെ ഈ കൃതിയിൽ മൈമോനിഡിസ് നിശിതമായി വിമർശിച്ചു. തോറായിൽ, ദൈവം തന്റെ വിരൽ ‍കൊണ്ട് പത്തു കല്പനകൾ എഴുതുന്നതായും, മനുഷ്യനെ സൃഷ്ടിച്ചതിൽ പശ്ചാത്തപിക്കുന്നതായും മറ്റും പറയുന്ന ഭാഗങ്ങളിൽ ദൈവത്തിന്റെ 'വിരൽ', 'പശ്ചാത്താപം' എന്നീ സങ്കല്പങ്ങൾ പ്രതീകാത്മകമായി മാത്രം എടുക്കേണ്ടവയാണെന്ന് അദ്ദേഹം വാദിച്ചു. പ്രവാചന്മാരോട് ദൈവം സംസാരിച്ചത് സ്വനതന്തുക്കൾ ഉപയോഗിച്ചല്ല. ദൈവത്തെക്കുറിച്ച് കൃത്യമായി ഒന്നും പറയാൻ മനുഷ്യൻ ശക്തനല്ല എന്നും, ദൈവം സർ‌വനന്മയാണ്, സർ‌വശക്തനാണ്, സർ‌വജ്ഞാനിയാണ് എന്നൊക്കെ പറയുന്നതുപോലും മനുഷ്യന്റെ മാനദണ്ഡങ്ങളുപയോഗിച്ച് ദൈവത്തെ അളക്കുന്നതാകുമെന്നുമായിരുന്നു മൈമോനിഡിസിന്റെ അഭിപ്രായം. മനുഷ്യന്റെ ഗുണങ്ങൾ പെരുപ്പിച്ച് ദൈവത്തിൽ അരോപിച്ച് ദൈവത്തെ മനുഷ്യവൽക്കരിക്കുന്നതിനേക്കാൾ കൃത്യമായി, ദൈവം എന്തല്ല എന്നു നിഷേധാത്മകമായി പറയാൻ സാധിക്കുമെന്നും അദ്ദേഹം കരുതി. ഈ വാദം അനുസരിച്ച്, ദൈവം സർ‌വശക്തനാണെന്നു പറയുന്നതിനു പകരം "ദൈവത്തിനു ശക്തിഹീനത ഇല്ല" എന്നു നിഷേധിച്ച് പറയാം.

യഹൂദനിയമത്തെ യുക്തി ഉപയോഗിച്ച് വ്യാഖ്യാനിക്കാനുള്ള ഈ സം‌രംഭം യാഥാസ്ഥിതികരുടെ വലിയ പ്രതിക്ഷേധത്തിനു കാരണമായി. ഇടക്കാലത്ത് 'വഴികാട്ടി' മുഴുവനായും യാഥാസ്ഥിതികർ വിലക്കി. ഫ്രാൻസിലെ ചില യാഥാസ്ഥികയഹൂദർ, ക്രൈസ്തവസഭയുടെ മതദ്രോഹവിചാരകരെ ഇടപെടുത്തി 'വഴികാട്ടി' യുടെ പ്രതികൾ നശിപ്പിക്കുകപോലും ചെയ്തു. കുറേക്കൂടി ഉദാരമനസ്കരായ യഹൂദരിൽ പോലും ചിലർ 'വഴികാട്ടി', വളരെ പക്വത വന്നവർക്ക് മാത്രം വായിക്കാൻ പറ്റിയ പുസ്തകമാണെന്ന് അന്നു കരുതി.
ഇടക്കാലത്ത് യാഥാസ്ഥിതികരുടെ വിമർശനത്തിനു വിഷയമായെങ്കിലും, 'വഴികാട്ടി' അതെഴുതിയകാലത്തും പിൽക്കാലങ്ങളിലും മനുഷ്യചിന്തയെ എന്തെന്നില്ലാതെ സ്വാധീനിച്ച സൃഷ്ടിയാണ്. ദൈവനീതി (Theodicy), ദൈവപരിപാലന, തത്ത്വചിന്തയും മതവുമായുള്ള ബന്ധം എന്നീ വിഷയങ്ങളിൽ മൈമോനിഡിസ് പ്രകടിപ്പിച്ച അഭിപ്രായങ്ങൾ യഹൂദചിന്തയ്ക്കു പുറത്തും പ്രസക്തമായതിനാൽ, യഹൂദേതരലോകത്ത് മൈമോനിഡിസിന്റേതായി അറിയപ്പെടുന്ന ഏറ്റവും പ്രസിദ്ധമായ രചന 'വഴികാട്ടി' ആണ്. ഒട്ടേറെ യഹൂദേതരചിന്തകന്മാരെ ഈ കൃതി സ്വാധീനിച്ചിട്ടുണ്ട്. വിഖ്യാതക്രിസ്തീയചിന്തകൻ തോമസ് അക്വീനാസ് തന്റെ രചനകളിൽ മൈമോനിഡിസ്നെ "റബൈ മോസസ്" എന്ന പേരിൽ പരാമർശിക്കുകയും ഈ കൃതിയുമായി ഏറെ പരിചയം കാട്ടുകയും ചെയ്യുന്നു. പിൽക്കാലത്ത്, ജർമ്മൻ ചിന്തകൻ ലെയ്ബ്നിസ് ഇതിന് ഒരു നിരൂപണം തന്നെ എഴുതി. "അതിന്റെ പ്രസിദ്ധീകരണത്തിനു ശേഷം, മദ്ധ്യയുഗങ്ങളുടെ ശിഷ്ടകാലത്ത് എഴുതപ്പെട്ട മിക്കവാറും ദാർശനികരചനകൾ മൈമോനിഡിസിന്റെ നിലപാടുകൾ ഉദ്ധരിക്കുകയോ, നിരൂപണം ചെയ്യുകയോ വിമർശിക്കുകയോ ചെയ്തു" എന്നു ജൂഡായിക്കാ വിജ്ഞാനകോശം ചൂണ്ടിക്കാട്ടുന്നു.



</doc>
<doc id="194032" url="https://ml.wikipedia.org/wiki?curid=194032" title="മാലിയസ്">
മാലിയസ്

മാലിയസ് (ലാറ്റിൻ ഭാഷയിൽ ചുറ്റിക) മദ്ധ്യകർണ്ണത്തിലെ ഒരു ഓസിക്കിൾ അസ്ഥിയാണ്. ഇത് ഇൻകസിനോടും കർണ്ണപുടത്തോടും ബന്ധപ്പെട്ടിരിക്കുന്നു. 

കർണ്ണപുടത്തിൽ നിന്ന് ശബ്ദവീചികളുണ്ടാക്കുന്ന പ്രകമ്പനങ്ങളെ ഇൻകസ് അസ്ഥിയിലേക്ക് എത്തിക്കുകയാണ് മാലിയസ് ചെയ്യുന്നത്. 

മാലിയസ് സസ്തനികളിൽ മാത്രമേ കാണപ്പെടുന്നുള്ളൂ. ഭ്രൂണത്തിന്റെ ഒന്നാമത് ഫാരിഞ്ച്യൽ ആർച്ചിൽ നിന്നാണ് മാലിയസ് രൂപപ്പെടുന്നത്. മാൻഡിബിൾ (താടിയെല്ല്), മാക്സില്ല എന്നീ ചവയ്ക്കാനുപയോഗിക്കുന്ന അസ്ഥികളും ഇതേ ഭാഗത്തു നിന്ന് രൂപം കൊള്ളുന്നവയാണ്. 




</doc>
<doc id="194034" url="https://ml.wikipedia.org/wiki?curid=194034" title="ഇൻകസ്">
ഇൻകസ്

ഇൻകസ് ഒരു ചെറിയ ഓസിക്കിൾ അസ്ഥിയാണ്. മാലിയസിനെയും സ്റ്റേപിസിനെയും ബന്ധിപ്പിക്കുന്നത് ഇൻകസാണ്. അലസ്സാൻഡ്രോ അച്ചില്ലിനി എന്ന ബൊളോനക്കാരനാണ് ഇത് ആദ്യമായി ശാസ്ത്രത്തിനുമുന്നിൽ കൊണ്ടുവന്നത്. 

മാലിയസിൽ നിന്ന് സ്റ്റേപിസിലേക്ക് ശബ്ദവീചികളെ വഹിച്ചുകൊണ്ടുപോകുന്നത് ഇൻകസാണ്. ഇത് സസ്തനികളിൽ മാത്രമേ കാണപ്പെടുന്നുള്ളൂ. ഭ്രൂണത്തിലെ ഒന്നാമത് ഫാരിഞ്ച്യൽ ആർച്ചിൽ നിന്ന് ചവയ്ക്കാൻ ഉപയോഗിക്കുന്ന മാൻഡിബിൾ, മാക്സില്ല എന്ന അസ്ഥികൾക്കൊപ്പമാണ് ഇൻകസ് രൂപപ്പെടുന്നത്. 


The Anatomy Wiz Incus


</doc>
<doc id="194038" url="https://ml.wikipedia.org/wiki?curid=194038" title="സ്റ്റേപിസ്">
സ്റ്റേപിസ്

ഒരു ചെറിയ ഓസിക്കിൾ അസ്ഥിയാണ് സ്റ്റേപിസ്. ഇൻകസിനോടും ഓവൽ ജാലകത്തോടുമാണ് ഇത് യോജിച്ചിരിക്കുന്നത്. ശരീരത്തിലെ ഏറ്റവും ചെറുതും ഭാരം കുറഞ്ഞതുമായ അസ്ഥിയാണ് സ്റ്റേപിസ്. പ്രഫസർ ജിയോവാനി ഫിലിപ്പോ ഇൻഗ്രാസ്സിയയാണ് 1546-ൽ നേപ്പിൾസ് സർവകലാശാലയിൽ ഇതിനെ ശാസ്ത്രത്തിന് മുന്നിൽ എത്തിച്ചത്.

ഇൻകസ് അസ്ഥിയിൽ നിന്നും ശബ്ദവീചികൾ ഓവൽ ജാലകത്തിൽ എത്തിക്കുകയാണ് സ്റ്റേപിസ് ചെയ്യുന്നത്. ഫേഷ്യൽ നാഡി നിയന്ത്രിക്കുന്ന സ്റ്റപീഡിയസ് പേശിയാണ് സ്റ്റേപിസിനെ ഉറപ്പിച്ച് നിർത്തുന്നത്..

6 മുതൽ 8 ആഴ്ച്ചവരെയുള്ള ഗർഭകാലത്താണ് സ്റ്റേപിസ് രൂപപ്പെടുന്നത്. ആ സമയത്ത് ഭ്രൂണത്തിന്റെ തലയുടെ ഭൂരിഭാഗത്തും രക്തമെത്തിക്കുന്ന സ്റ്റപീഡിയൽ ധമനിക്ക് ചുറ്റുമാണ് സ്റ്റേപിസ് നിലകൊള്ളുന്നത്. പിന്നീട് എക്സ്റ്റേണൽ കരോട്ടിഡ് ധമനി രൂപപ്പെട്ട് തലയിലേക്ക് രക്തമെത്തിക്കുന്ന ജോലി ഏറ്റെടുക്കുമ്പോൾ സ്റ്റേപിസിൽ ജനാല പോലെ ഒരു ദ്വാരം ബാക്കിയാവും.



</doc>
<doc id="194039" url="https://ml.wikipedia.org/wiki?curid=194039" title="അരികെ">
അരികെ

ശ്യാമപ്രസാദ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് അരികെ. ദിലീപ്, മംത മോഹൻ‌ദാസ്, സംവൃത സുനിൽ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. സുനിൽ ഗംഗോപാധ്യായുടെ ചെറുകഥയെ ആസ്പദമാക്കി ശ്യാമപ്രസാദ് തന്നെയാണ് ചിത്രത്തിന്റെ തിരക്കഥ രചിച്ചിരിക്കുന്നത്.

പ്രണയബദ്ധരായ കമിതാക്കളുടേയും അവരുടെ കൂട്ടുകാരിയുടെയും സ്നേഹത്തിന്റെയും സ്നേഹനിരാസത്തിന്റെയും സ്നേഹാന്വഷണത്തിന്റെയും തിരിച്ചറിയിലിന്റെയും കഥയാണ് ഈ ചിത്രം പറയുന്നത്.




</doc>
<doc id="194049" url="https://ml.wikipedia.org/wiki?curid=194049" title="ഗോഡ് ഫോർ സെയിൽ">
ഗോഡ് ഫോർ സെയിൽ

ബാബു ജനാർദ്ദനൻ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് ഗോഡ് ഫോർ സെയിൽ: ദൈവം വിൽപ്പനയ്ക്ക്. കുഞ്ചാക്കോ ബോബൻ കേന്ദ്രകഥാപാത്രത്തെ അവതരിപ്പിക്കുന്ന ഈ ചിത്രത്തിൽ സുരാജ് വെഞ്ഞാറമൂട്, തിലകൻ, അനുമോൾ എന്നിവരാണ് മറ്റ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. നടൻ തിലകൻ അവസാനമായി അഭിനയിച്ചത് ഈ ചിത്രത്തിലാണ്. ചിത്രം പുറത്തിറങ്ങും മുമ്പ് 2012 സെപ്റ്റംബറിൽ അദ്ദേഹം അന്തരിച്ചു.




</doc>
<doc id="194083" url="https://ml.wikipedia.org/wiki?curid=194083" title="ജെറാൾഡ് റസ്സൽ">
ജെറാൾഡ് റസ്സൽ

ബ്രിട്ടീഷ് സൈക്യാട്രിസ്റ്റായ (മാനസികരോഗ വിദഗ്ദ്ധൻ) പ്രഫസ്സർ ജറാൾഡ് ഫ്രാൻസിസ് മോറിസ് റസ്സൽ 1928 ജനുവരി 12ന് ജെറാർഡ്സ്ബെർഗൻ എന്ന സ്ഥലത്താണ് ജനിച്ചത്. 1979ൽ അദ്ദേഹം ബുളീമിയ നെർവോസ എന്ന അസുഖത്തെ ആദ്യമായി വിവരിച്ചു. റസ്സൽസ് സൈൻ എന്ന പേര് അദ്ദേഹത്തിന്റെ ബഹുമാനാർത്ഥമാണ്.

എഡിൻബറയിലെ ജോർജ് വാഷിംഗ്ടൺ കോളേജിൽ നിന്നാണ് അദ്ദേഹം 1950ൽ വൈദ്യശാസ്ത്ര പഠനം പൂർത്തിയാക്കിയത്.

1971 മുതൽ 1979 വരെ അദ്ദേഹം കൺസൾട്ടന്റ് മാനസികരോഗവിദഗ്ദ്ധനും പ്രഫസ്സറുമായി ലണ്ടനിലെ റോയൽ ഫ്രീ ഹോസ്പിറ്റലിലും 1979 മുതൽ 1993 വരെ മാനസികരോഗ ഇൻസ്റ്റിറ്റ്യൂട്ടിലെ പ്രഫസറായി മൗഡ്സ്ലേയ് ഹോസ്പിറ്റലിലും ജോലി ചെയ്തു. ഇവിടെയാണ് അദ്ദേഹം ഭക്ഷണസംബന്ധമായ രോഗങ്ങളുടെ യൂണിറ്റ് സ്ഥാപിച്ചത് (ഇതിന് അദ്ദേഹത്തിന്റെ പേരിടപ്പെട്ടു). 1993 മുതൽ അദ്ദേഹം കെന്റിലെ ബ്രോംലി എന്ന സ്ഥലത്തുള്ള പ്രയറി ആശുപത്രിയിലാണ് ജോലി ചെയ്യുന്നത്.

റസ്സൽ മാർഗരറ്റ് ടൈലറെ 1950 സെപ്റ്റംബർ 8ന് വിവാഹം ചെയ്തു. 1951ലും 1956ലും 1957ലും അദ്ദേഹത്തിന് 3 പുത്രന്മാർ ജനിച്ചു.



</doc>
<doc id="194085" url="https://ml.wikipedia.org/wiki?curid=194085" title="റസ്സൽസ് സൈൻ">
റസ്സൽസ് സൈൻ

റസ്സൽസ് സൈൻ ജെറാൾഡ് റസ്സൽ എന്ന ബ്രിട്ടീഷ് മാനസികരോഗ വിദഗ്ദ്ധന്റെ പേരിൽ അറിയപ്പെടുന്ന സൈൻ ആണ് വിരലുകൾ കൈപ്പത്തിയുമായി ചേരുന്ന സ്ഥലത്ത് പിൻ ഭാഗത്തായി തഴമ്പുകളോ വടുക്കളോ ഉണ്ടാകുന്നതാണ് സൈൻ. ഛർദ്ദിക്കുന്നതിനായി അണ്ണാക്കിലേക്ക് സ്ഥിരമായി കാലങ്ങളോളം കയ്യിടുന്നതുകൊണ്ട് ഉളിപ്പല്ലുകൾ കൊണ്ടാണ് ഈ തഴമ്പുണ്ടാകുന്നത്.

ഈ സൈൻ മാനസിക രോഗത്തിന്റെ ശാരീരിക ലക്ഷണമാണ്. ബുളീമിയ നെർവോസയോ അനോറെക്സിയ നെർവോസയോ പോലെ ഭക്ഷണസംബന്ധമായ രോഗങ്ങളുള്ളവരിലാണ് ഇത് കാണപ്പെടുന്നത്. ഇത് എപ്പോഴും വിശ്വസനീയമായ ഒരു രോഗലക്ഷണമല്ല. 

അണ്ണാക്കിൽ വിരലിടാതെ തന്നെ ഛർദ്ദിക്കാൻ കഴിയുന്ന ബുളീമിയ രോഗബാധിതരിൽ ഇത് കാണാറില്ല. 


</doc>
<doc id="194087" url="https://ml.wikipedia.org/wiki?curid=194087" title="സ്കാനർ">
സ്കാനർ

കടലാസ് പോലെയുള്ള നേർത്ത വസ്തുകളിൽ രേഖപ്പെടുത്തിയ എഴുത്തു്, ചിത്രങ്ങൾ, മറ്റു ദ്വിമാനരൂപങ്ങൾ എന്നിവയെ തിരിച്ചറിഞ്ഞ് അവ കമ്പ്യൂട്ടറിലേക്ക് ഡിജിറ്റൽ രൂപത്തിൽ പരിവർത്തനം ചെയ്യുന്നതിനുപയോഗിക്കുന്ന ഒരു കമ്പ്യൂട്ടർ അനുബന്ധ ഉപകരണമാണ് സ്കാനർ. പ്രകാശകിരണങ്ങളെ വൈദ്യുത സിഗ്നലുകളാക്കി മാറ്റുന്ന അതിസൂക്ഷ്മ സെൻസറുകളുടെ സാങ്കേതികവിദ്യയാണു് സ്കാനറിൽ ഉപയോഗിക്കുന്നത്.


</doc>
<doc id="194098" url="https://ml.wikipedia.org/wiki?curid=194098" title="സീമന്തം">
സീമന്തം

ജനിക്കാൻ പോകുന്ന കുഞ്ഞിന്റെ നല്ല സമയത്തിനും ഉന്നമനത്തിനും വേണ്ടി നടത്തുന്ന ഒരു ആചാരമാണ് സീമന്തം. സ്ത്രീകൾ ഗർഭിണി ആയതിനു ശേഷം ഏഴം (240 days)മാസം ആണ് ഇത് നടത്തുന്നത്. ഇതേ ദിവസം റോസാ പൂവിന്റെ ചാർ പിഴിഞ്ഞ് ഗർഭിണിയായ സ്ത്രീയുടെ മൂക്കിൽ ഇറ്റിക്കുന്ന ഒരു പതിവും ഉണ്ട്.


</doc>
<doc id="194129" url="https://ml.wikipedia.org/wiki?curid=194129" title="യാൻ മിർദൽ">
യാൻ മിർദൽ

പ്രശസ്ത സ്വീഡിഷ് എഴുത്തുകാരനാണ് യാൻ മിർദൽ(ജനനം : ജൂലൈ 19 1927).ഇടതു രാഷ്ട്രീയവുമായി ബന്ധപ്പെട്ട നിരവധി കൃതികളുടെ രചയിതാവാണ്.
നൊബേൽ സമ്മാനജേതാക്കളായ ഗുണ്ണർ മിർദലിന്റെയും ആൽവ മിർദലിന്റെയും മകനായി സ്റ്റോക്ക്ഹോമിൽ ജനിച്ചു.. ജവാഹർലാൽ നെഹ്രുവിന്റെയും ഇന്ദിരാഗാന്ധിയുടെയും അടുത്ത സുഹൃത്തുക്കളായിരുന്നു ഗുണ്ണർ-ആൽവ ദമ്പതിമാർ. 
മാവോവാദി അനുകൂലിയാണെന്ന് ആരോപിച്ച് യാൻ മിർദൽ ഇന്ത്യ സന്ദർശിക്കുന്നതു വിലക്കാൻ കേന്ദ്ര സർക്കാർ ആലോചിച്ചിരുന്നു.

ഇന്ത്യയിലെ തീവ്ര ഇടതുപ്രസ്ഥാനത്തെപ്പറ്റി പ്രതിപാദിക്കുന്ന 'ഇന്ത്യ വെയ്റ്റ്‌സ്', 'റെഡ് സ്റ്റാർ ഓവർ ഇന്ത്യ' തുടങ്ങിയവ. ഛത്തീസ്ഗഢിലെ മാവോവാദി ശക്തികേന്ദ്രമായ ബസ്തർ മേഖല രണ്ടു വർഷം മുമ്പ് സന്ദർശിച്ച യാൻ ഈ സന്ദർശനത്തിന്റെയും സി.പി.ഐ.(മാവോവാദി) ജനറൽ സെക്രട്ടറി ഗണപതി അടക്കമുള്ള നേതാക്കളും പ്രവർത്തകരുമായി നടത്തിയ ആശയവിനിമയങ്ങളുടെയും അടിസ്ഥാനത്തിൽ രചിച്ച പുസ്തകമാണ് 'റെഡ് സ്റ്റാർ ഓവർ ഇന്ത്യ'(ഇന്ത്യയ്ക്കുമേൽ ചുവപ്പുനക്ഷത്രം). 



</doc>
<doc id="194132" url="https://ml.wikipedia.org/wiki?curid=194132" title="ബാബു ജനാർദ്ദനൻ">
ബാബു ജനാർദ്ദനൻ

മലയാളചലച്ചിത്ര തിരക്കഥാക്കൃത്തും സംവിധായകനുമാണ് ബാബു ജനാർദ്ദനൻ. ശ്രദ്ധേയമായ നിരവധി മലയാളചലച്ചിത്രങ്ങൾക്ക് ഇദ്ദേഹം തിരക്കഥ രചിച്ചിട്ടുണ്ട്.

ജനാർദ്ദനന്റെയും പങ്കജാക്ഷിയുടെയും മകനായി ചങ്ങനാശ്ശേരിയിലാണ് ബാബു ജനാർദ്ദനൻ ജനിച്ചത്. മടപ്പള്ളി ഗവ: എൽ.പി.എസ്., ഗവ: എച്ച്.എസ്.എസ്. തൃക്കൊടിത്താനം, എ.പി. സ്കൂൾ ഓഫ് ആർട്ട്സ് കോട്ടയം എന്നിവിടങ്ങളിലായാണ് വിദ്യാഭ്യാസം പൂർത്തിയാക്കി. പിന്നീട് മലപ്പുറം ജില്ലയിലെ തിരൂരിലെ സി.ടി.പി.എച്ച്.എം.എച്ച്.എസ്സിൽ അധ്യാപകനായി പ്രവർത്തിച്ചു.

പി. അനിൽ സംവിധാനം ചെയ്ത 1990-ൽ പുറത്തിറങ്ങിയ "അനന്തവൃത്താന്തം" ആണ് ബാബു ജനാർദ്ദനൻ തിരക്കഥ രചിച്ച ആദ്യ ചലച്ചിത്രം. ബാബു ജനാർദ്ദനന്റെ രചനയിൽ ലാൽ ജോസ് സംവിധാനം ചെയ്ത അച്ഛനുറങ്ങാത്ത വീട് 2005-ലെ മികച്ച രണ്ടാമത്തെ ചിത്രത്തിനുള്ള കേരളസംസ്ഥാന ചലച്ചിത്രപുരസ്കാരം നേടി.

2011-ൽ പുറത്തിറങ്ങിയ ബോംബെ മാർച്ച് 15 ആണ് ആദ്യമായി സംവിധാനം ചെയ്ത ചലച്ചിത്രം. 1994-ൽ അൽഫോൻസാമ്മയുടെ ജീവിതത്തെ ആസ്പദമാക്കി "സഹനങ്ങളുടെ അമ്മ" എന്ന പേരിൽ ഒരു ഡോക്യുമെന്ററിയും ബാബു ജനാർദ്ദനൻ സംവിധാനം ചെയ്തിട്ടുണ്ട്.




</doc>
<doc id="194141" url="https://ml.wikipedia.org/wiki?curid=194141" title="റാ">
റാ

ഒരു പുരാതന ഈജിപ്ഷ്യൻ സൂര്യ ദേവൻ ആണ് റാ . പേരിന്റെ അർഥം വ്യക്തം അല്ല സൂര്യനോട് പേരിനു സാമ്യം ഇല്ല , സ്രഷ്‌ടാവ്‌ , സൃഷ്‌ടിയുടെ ശക്തി എന്നൊക്കെ ആണ് ഏകദേശ അർത്ഥം.

എല്ലാ തരം ജീവജാലങ്ങളെയും റാ ആണ് സൃഷ്ടിച്ചത് എന്നാണ് വിശ്വാസം , ഓരോ ജീവജാലങ്ങളെയും അവയുടെ രഹസ്യനാമം വിളിച്ചാണ് റാ സൃഷ്ടികുക. പക്ഷെ റായുടെ കണ്ണീർ, വിയർപ്പ് എന്നിവയിൽ നിന്നും ആണത്രേ മനുഷ്യൻ ഉണ്ടായത്, .


</doc>
<doc id="194147" url="https://ml.wikipedia.org/wiki?curid=194147" title="കുറ്റ്യാട്ടൂർ മാങ്ങ">
കുറ്റ്യാട്ടൂർ മാങ്ങ

കണ്ണൂർ ജില്ലയിലെ കുറ്റ്യാട്ടൂർ പ്രദേശത്ത് ധാരാളമായി കാണാപ്പെടുന്ന ഒരു മാങ്ങാഇനമാണ് കുറ്റ്യാട്ടൂർ മാങ്ങ. നമ്പ്യാർ മാങ്ങ എന്നും അറിയപ്പെടുന്നുണ്ട്. 

ജനുവരി മാസത്തോടെ പൂക്കുകയും മാർച്ച്, ഏപ്രിൽ മാസമാകുമ്പോഴേക്കും പാകമാകുകയും ചെയ്യുന്നതാണ് ഈ മാങ്ങ. സാധാരണ മാങ്ങയുടേതിനേക്കാൾ വലിപ്പമുള്ള ഈ മാങ്ങക്ക് പഴുത്തു കഴിഞ്ഞാൽ സ്വാദേറെയാണ്.

നീലേശ്വരം ഭാഗത്തു നിന്ന് കുറ്റ്യാട്ടൂരിൽ എത്തിയതാണു് ഈ മാവ് എന്നു പറയപ്പെടുന്നു. കണ്ണപുരം മാവ്, കുഞ്ഞിമംഗലം മാവ് എന്നൊക്കെ പേരുണ്ടെങ്കിലും കുറ്റ്യാട്ടൂർ മാങ്ങ എന്ന പേരിലാണ് ഇത് കൂടുതലായറിയപ്പെടുന്നത്. കുറ്റ്യാട്ടൂരിൽ ധാരാളമായി ഉണ്ടായിരുന്ന ഈ മാങ്ങ ഇരിക്കൂറിലെ അങ്ങാടിയിൽ എത്തിച്ചിരുന്നത് ഒരു നമ്പ്യാർ ആയതിനാൽ നമ്പ്യാർ മാങ്ങ എന്നും അറിയപ്പെടാൻ തുടങ്ങി.

കണ്ണൂർ ജില്ലയിലെ ‘കുറ്റ്യാട്ടൂർ ഗ്രാമം’ സമീപമുള്ള മറ്റ് സ്ഥലങ്ങളിൽ അറിയപ്പെടുന്നത് കുറ്റ്യാട്ടൂർ മാങ്ങയുടെ പേരിലാണ്. ഇവിടത്തെ പ്രധാന കാർഷിക ഉല്പന്നമാണ് പ്രത്യേക ഇനം മാങ്ങ. 
അഞ്ച് നൂറ്റാണ്ട് മുൻപാണ് ഇപ്പോൾ കാസർകോട് ജില്ലയിലുൾപ്പെട്ട നീലേശ്വരത്ത് നിന്നും കുറ്റ്യാട്ടൂർ വേശാലയിലെ കാവില്ലത്ത് നമ്പൂതിരി മാവിന്റെ വിത്ത് കൊണ്ടുവന്നത്. തുടർന്ന് കുറ്റ്യാട്ടൂർ ഗ്രാമത്തിലാകെ സവിശേഷ ഇനം മാവ് കൃഷി ചെയ്യാൻ തുടങ്ങി. നൂറ്റാണ്ടുകൾ പഴക്കമുള്ള മാവുകൾ കുറ്റ്യാട്ടൂർ ഗ്രാമത്തിലെ പഴയ തറവാടുകളിൽ ഇപ്പോഴും കാണാം.കുറ്റിയാട്ടൂരിൽ മൂവായിരത്തിലധികം മാവ് കർഷകർ ഉണ്ടെന്നാണ് കണക്കാക്കിയത്. തൊട്ടടുത്ത പഞ്ചായത്തുകളിലും കുറ്റ്യാട്ടൂർ മാവ് കർഷകർ ഉണ്ട്. എല്ലാ മാവ് കർഷകരും ചേർന്ന് പ്രതിവർഷം 5000 ടൺ കുറ്റ്യാട്ടൂർ മാങ്ങ ഉല്പാദിപ്പിക്കുമെന്നാണ് കണക്ക്. 

നാട്ടുമാവിനങ്ങളെ പോലെ അധികം ഉയരത്തിൽ വളരാത്ത മാവിനമാണ് കുറ്റ്യാട്ടൂർ മാവ്. മാങ്ങയണ്ടി മുളപ്പിച്ച മാവിൻ‌തൈ സൂര്യപ്രകാശം ലഭിക്കുന്ന വെള്ളം കെട്ടിനിൽക്കാത്ത സ്ഥലങ്ങളിൽ നട്ട്‌വളർത്തുന്നു. ആവശ്യത്തിന് ജലസേചനം നടത്തുകയും ജൈവവളം ചേർക്കുകയും ചെയ്യാറുണ്ട്. നാലോ അഞ്ചൊ വർഷത്തിനുള്ളിൽ കുറ്റ്യാട്ടൂർ മാവ് പുഷ്പിച്ച് കായ്ക്കും. ഗോളാകൃതിയിൽ വലിപ്പം കൂടിയ മാങ്ങയുടെ ഭാരം കാരണം ശാഖകൾ പൊട്ടി വീഴാനിടയുള്ളതിനാൽ അവയ്ക്ക് താങ്ങ് നൽകാറുണ്ട്. 
ഒന്നിടവിട്ട വർഷങ്ങളിലാണ് കുറ്റ്യാട്ടൂർ മാവ് നന്നായി കായ്ക്കുന്നത്. നവംബർ, ഡിസംബർ മാസങ്ങളിലെ തണുപ്പും തെളിഞ്ഞ കാലാവസ്ഥയും മാവ് നന്നായി പുഷ്പിച്ച് ഉണ്ണിമാങ്ങകൾ വിരിയാൻ സഹായിക്കുന്നു. ഏപ്രിൽ, മെയ് മാസങ്ങളിൽ കുറ്റ്യാട്ടൂർ മാങ്ങ മൂപ്പെത്തിയിട്ട് പറിച്ചെറ്റുക്കാൻ പാകമാവുന്നു. 

നല്ല മൂപ്പെത്തിയ മാങ്ങകൾ നിലത്ത്‌വീഴാതെ പറിച്ചെടുത്ത് ചാക്കിലോ തറയിലോ നിരത്തിവെച്ച് അതിനുമുകളിൽ കാഞ്ഞിരമരത്തിന്റെ ഇലയും വൈക്കോലും കൊണ്ട് പൊതിഞ്ഞ് ചാക്കുകൊണ്ട് മൂടിവെച്ചാൽ മൂന്നാമത്തെ ദിവസം മാങ്ങകൾ പഴുക്കുന്നതാണ്. പരമ്പരാഗതമായി കുറ്റിയാട്ടൂരിലെ കർഷകർ ഇങ്ങനെയാണ് ചെയ്യുന്നത്. രുചിയും ഗുണവും മണവും പോഷകഗുണവും ഉള്ള കുറ്റ്യാട്ടൂർ മാങ്ങ ലഭിക്കാൻ പരമ്പരാഗതമായ രീതിയിൽ പഴുപ്പിച്ചെടുക്കണം. 
കാലം‌തെറ്റി പെയ്യുന്ന മഴ, കുറ്റ്യാട്ടൂർ മാങ്ങയുടെ ഉല്പാദനം കുറയാൻ ഇടയാക്കും. മഴക്കാർ മൂടിയ അന്തരീക്ഷവും മഴയും ഉണ്ടായാൽ മൂപ്പെത്തിയ കുറ്റ്യാട്ടൂർ മാങ്ങകൾ കെട്ട്‌പോകാനിടയുണ്ട്.

കുറ്റ്യാട്ടൂർ മാങ്ങ ആദ്യമായി എത്തിയത് വേശാലയിൽ ആയതിനാൽ തന്നെ ഇതിനെ "വേശാല മാങ്ങ" എന്നും ചില ഇടങ്ങളിൽ വിളിക്കുന്നുണ്ട്. കുറ്റ്യാട്ടൂർ മാവിന്റെ മാങ്ങയണ്ടി മണ്ണിൽ നട്ടാൽ പലതും മുളച്ചുവരാറില്ല. മാവിന്റെ പൂക്കളിൽ പരാഗണം നടക്കുന്ന സമയത്ത് ഒരിനം വണ്ട് ആ പൂവിൽ മുട്ടയിട്ടിരിക്കും. പരാഗണംനടന്ന പൂവിന്റെ അണ്ഡാശയം മാങ്ങയായി മാറുമ്പോൾ മുട്ടവിരിഞ്ഞ് വെളിയിൽ വരുന്ന വണ്ട് മാങ്ങയുടെ വിത്തിനുള്ളിൽ കടന്നുകൂടിയിട്ട് മാങ്ങയണ്ടി തിന്നുന്നതുകൊണ്ട് കുറ്റ്യാട്ടൂർ മാങ്ങയണ്ടികൾ പലപ്പോഴും മുളയ്ക്കാറില്ല. അത് മുളച്ച് വരാനുള്ള മാർഗ്ഗം വണ്ടിനെ തോട് പൊട്ടിച്ച് നീക്കം ചെയ്യലാണ്. 
പഴുത്ത മാങ്ങയുടെ മാങ്ങയണ്ടി ശേഖരിച്ച് പുറമെകാണുന്ന തോട് നീക്കം ചെയ്തശേഷം അണ്ടിപ്പരിപ്പ് തിന്നുന്ന ചെറിയ വണ്ടിനെ(ചിലപ്പോൾ ഒന്നിലധികം വണ്ടുകളുണ്ടാവും) നീക്കം ചെയ്യണം. അതിനുശേഷം വിത്ത് നട്ടാൽ നാല് ദിവസം കൊണ്ട് അതിൽനിന്ന് ഒന്നോ ഒന്നിലധികമോ മാവിൻതൈകൾ മുളച്ചുവരും.

മഴക്കാലം ആരംഭിക്കുന്നതിന് മുൻപ് മെയ് മാസത്തിൽ കുറ്റ്യാട്ടൂർ മാവിന്റെ വിത്ത് നടാം. നല്ല സൂര്യപ്രകാശം ലഭിക്കുന്ന സ്ഥലത്ത് മേൽമണ്ണിൽനിന്നും അര സെന്റീമീറ്റർ ആഴത്തിൽ നട്ട വിത്തിന് ഇടയ്ക്കിടെ ജലസേചനം നടത്തണം. ആദ്യം വരുന്ന തളിരിലകൾക്ക് പച്ചനിറം വന്നതിനുശേഷം രണ്ട്മാസം കഴിഞ്ഞ് മാവിൻതൈ പറിച്ചുനടാം. ഇരുപത് സെന്റീമീറ്റർ ആഴമുള്ള കുഴിയിൽ ജൈവവളവും പച്ചിലകളും മണ്ണും കൂടിക്കലർത്തിയശേഷമാണ് ചെടികൾ നടുന്നത്. പുതിയ ഇലകൾ വരുമ്പോൾ ഉറുമ്പിന്റെ ശല്യം ഉണ്ടാവാറുണ്ട്. അത് ഒഴിവാക്കാൻ ഇലയിൽ വിറക് കത്തിച്ച ചാരമോ ബി.എച്ച്.സി പൊടിയോ വിതറണം. മൂന്ന് വർഷം വരെ ചുവട്ടിൽ വളം ചേർക്കണം. പിന്നീട് വേനൽക്കാലത്ത് ജലസേചനം നടത്തിയാൽ മാത്രം മതി. സൂര്യപ്രകാശമുള്ള സ്ഥലത്ത് വളരുന്ന കുറ്റ്യാട്ടൂർ മാവ്, മൂന്നോ നാലോ വർഷം കൊണ്ട് കായ്ക്കും.



</doc>
<doc id="194149" url="https://ml.wikipedia.org/wiki?curid=194149" title="കാസ്റ്റർ">
കാസ്റ്റർ

മിഥുനം നക്ഷത്രരാശിയിൽ ഏറ്റവുമധികം പ്രകാശം പരത്തുന്ന രണ്ടാമത്തെ നക്ഷത്രമാണ് കാസ്റ്റർ (α ജെം, α ജെമിനോറെം, ആല്ഫാ ജെമിനോറെം). ഇത് ഭുമിയിൽ നിന്നും ഏകദേശം 49.8 പ്രകാശവർഷം അകലെയാണ് സ്ഥിതിചെയ്യുന്നത്.


</doc>
<doc id="194150" url="https://ml.wikipedia.org/wiki?curid=194150" title="ടൈബേൺ നദി">
ടൈബേൺ നദി

ഭൂപ്രതലത്തിനടിയിൽ കൂടി ഒഴുകുന്ന ലണ്ടനിലെ ഒരു നദിയാണ് ടൈബേൺ നദി. മുമ്പ് തൂക്കിക്കൊലയ്ക്ക് കുപ്രസിദ്ധമായിരുന്നു ഈ നദീതീരം. മധ്യകാലഘട്ടത്തിൽ നഗരത്തിലേക്കാവശ്യമായ ജലത്തിന്റെ ഒരു മുഖ്യ സ്രോതസ്സ് ടൈബേൺ നദിയായിരുന്നു.

ഹാംപ്സ്റ്റെഡ് ഉന്നതതടങ്ങളിലെ രണ്ടു ഭൂഭാഗങ്ങളിൽ നിന്നാണ് ടൈബേൺ നദി ഉദ്ഭവിച്ചിരുന്നത്. റീജന്റ് ഉദ്യാനവും ഗ്രീൻ പാർക്കും കടന്ന്, ടൈബേൺ തേംസ് നദിയിലേക്കൊഴുകിയെത്തിയിരുന്നു. ബക്കിങ്ഹാം കൊട്ടാരം നിലകൊള്ളുന്ന പ്രദേശത്തിനടുത്താണ് ഈ സംഗമം സംഭവിക്കുന്നത്.

ടൈബേൺ നദി ഇപ്പോൾ പൂർണമായും ഭൂപ്രതലത്തിനടിയിലൂടെയാണൊഴുകുന്നത്. ഈ പ്രദേശത്ത് ഇപ്പോഴുള്ള മാർബിൾ കമാനത്തിനടുത്തായി മുമ്പ് കുറ്റവാളികളെ കൊല്ലുന്നതിനുള്ള തൂക്കുമരങ്ങൾ സ്ഥാപിച്ചിരുന്നു. ആദ്യകാലത്ത് സ്ഥിരമായി ഉറപ്പിച്ച നിലയിലായിരുന്നു ഇവ. 18-ആം നൂറ്റാണ്ടിന്റെ മധ്യത്തോടുകൂടി ഇളക്കി മാറ്റാവുന്ന തരത്തിൽ ഇവ സ്ഥാപിക്കപ്പെട്ടു. ആഭ്യന്തരയുദ്ധകാലത്തെ പ്രമുഖ നേതാക്കളായിരുന്ന ഒളിവർ ക്രോംവെൽ, ഹെന്റി അയർട്ടൻ തുടങ്ങിയവരുടെ അസ്ഥികൂടങ്ങൾ 1661-ൽ ഇവിടെ പ്രദർശിപ്പിക്കപ്പെട്ടിരുന്നു.



</doc>
<doc id="194152" url="https://ml.wikipedia.org/wiki?curid=194152" title="കഞ്ഞിപ്പാടം">
കഞ്ഞിപ്പാടം

പമ്പയുടെ കൈവഴിയായ പൂക്കൈതയാറിന്റെ തീരത്തെ ഒരു ചെറിയ കർഷക ഗ്രാമമാണ്‌ കഞ്ഞിപ്പാടം. അയൽക്കൂട്ടം എന്ന പ്രസ്ഥാനത്തിന് തുടക്കം കുറിച്ച നാടുകൂടിയാണിത് .ഇതിനു തുടക്കം കുറിച്ചത് സ്വാതന്ത്ര്യ സമരസേനാനിയും ഗാന്ധിയനുമായ പങ്കജാക്ഷകുറുപ്പ് ആണ്.പണ്ട് രാജ ഭരണ കാലത്ത് ചെമ്പകശ്ശേരി രാജാവിന് ആവശ്യമായ അരി നൽകിയിരുന്നതിനാലാണ് ഈ ഗ്രാമത്തിനു കഞ്ഞിപ്പാടം എന്ന് പേരു ലഭിച്ചത്.അരീപ്പുറത്ത് കളരി കാവ് കഞ്ഞിപ്പാടത്തിൻ്റെ മറ്റൊരു സവിശേഷതയാണ്.1794-ൽ മാർത്താണ്ഡവർമ്മയും ചെമ്പകശ്ശേരി രാജാവും തമ്മിൽ ഉണ്ടായ യുദ്ധത്തിൽ വീരചരമം അടഞ്ഞ ചെമ്പകശ്ശേരി പടത്തലവൻ ചേന്നിക്കുറുപ്പാശാൻ്റെ സ്മരണാർത്ഥം അരീപ്പുറത്ത് കളരി കാവ് ഇന്ന് ചേന്നിക്കുറുപ്പാശാൻ സ്മാരക കളരി കാവ് എന്നറിയപ്പെടുന്നു .


</doc>
<doc id="194157" url="https://ml.wikipedia.org/wiki?curid=194157" title="ഗ്ര്യൂനർ ഹൈനർ">
ഗ്ര്യൂനർ ഹൈനർ

തെക്കൻ ജർമ്മൻ പട്ടണമായ സ്റ്റുട്ട്ഗാർട്ടിലെ (Stuttgart) വൈലിംഡോർഫ് (Stuttgart-Weilimdorf) പ്രദേശത്തുള്ള ഒരു ചെറിയ കുന്നാണ് ഗ്ര്യൂനർ ഹൈനർ (Grüner_Heiner). വൈലിംഡോർഫിനെയും കോണ്ട്രാൽ മ്യൂൻഷിങനെയും യോജിപ്പിക്കുന്ന ഓട്ടോബാൻ A81 {Autobahn} നു സമീപമായാണ് ഈ കുന്ന് സ്ഥിതി ചെയ്യുന്നത്. തറയിൽ നിന്ന് 70 മീറ്റർ പൊക്കമുള്ള ഈ കുന്നിന് സമുദ്രനിരപ്പിൽ നിന്ന് 395 മീറ്റർ പൊക്കമുണ്ട്. കുന്നിനു മുകളിലായി സ്ഥാപിച്ചിട്ടുള്ള ഒരു വലിയ വിൻഡ്മിൽ ആണ് ഗ്ര്യൂനർ ഹൈനറിന്റെ മുഖമുദ്ര.


</doc>
<doc id="194159" url="https://ml.wikipedia.org/wiki?curid=194159" title="നന്മ നിറഞ്ഞവളേ സ്വസ്തി (പുസ്തകം)">
നന്മ നിറഞ്ഞവളേ സ്വസ്തി (പുസ്തകം)

സിസ്റ്റർ മേരിചാണ്ടി എഴുതിയ മലയാള പുസ്തകമാണ് നന്മ നിറഞ്ഞവളേ സ്വസ്തി. കൈരളി ബുക്‌സ് ആണ് പുസ്തകം പ്രസിദ്ധീകരിച്ചത്.

കന്യാസ്ത്രീ മഠങ്ങളിലും മനസ്സുകളിലും മറഞ്ഞുകിടക്കുന്ന യാഥാർഥ്യങ്ങളാണ് പുസ്തകത്തിൽ അവതരിപ്പിക്കപ്പെടുന്നതെന്ന് അതിന്റെ പ്രകാശനം നിർവഹിച്ച നോവലിസ്റ്റ്, സി.വി. ബാലകൃഷ്ണൻ അഭിപ്രായപ്പെട്ടിട്ടുണ്ട്. കത്തോലിക്കാ സഭയിൽ സ്ത്രീ-പുരുഷ അസമത്വത്തെക്കുറിച്ച് പരാതിപറയുന്ന ഗ്രന്ഥകാരി, അച്ചൻമാരുടെ ആഗ്രഹത്തിന് കന്യാസ്ത്രീകൾ വിധേയരാവണമെന്നത് ഒരു അലിഖിത നിയമമാണെന്നും, ബന്ധപ്പെട്ടവരോട് പരാതി പറഞ്ഞാൽ ഒറ്റപ്പെടുത്തലാവും ഫലമെന്നും ആരോപിക്കുന്നു. ഇരുപതാം വയസ്സിൽ തന്നെ ഒരു പുരോഹിതൻ പീഡിപ്പിക്കാൻ ശ്രമിച്ചു... തുടങ്ങി സിസ്റ്ററിന്റെ ഓർമ്മക്കുറിപ്പുകളാണ് പുസ്തകത്തിൽ. പതിമൂന്നാം വയസ്സിൽ കന്യാസ്ത്രീയാവാനുള്ള മോഹം കൊണ്ട് വീട് വിട്ടിറങ്ങി മഠത്തിൽ ചേർന്നു. എന്നാൽ സർവ്വ ആഡംബരങ്ങളും ഉപേക്ഷിച്ച് യേശുവിന്റെ മണവാട്ടിയായി മറ്റുള്ളവർക്ക് സേവനം ചെയ്യാനുള്ള ആഗ്രഹത്താൽ മഠത്തിലെത്തിയ തനിയ്ക്ക് അവിടെ നേരിടേണ്ടി വന്നത് തിക്താനുഭവങ്ങളാണെന്ന് സിസ്റ്റർ പുസ്തകത്തിൽ പറയുന്നു.


</doc>
<doc id="194165" url="https://ml.wikipedia.org/wiki?curid=194165" title="മനുഷ്യന്റെ താടിയെല്ല്">
മനുഷ്യന്റെ താടിയെല്ല്

മാൻഡിബിൾ ഉച്ചാരണം (ലാറ്റിൻ ഭാഷയിലെ "മാൻഡിബുള" എന്ന വാക്കിൽ നിന്ന് ഉത്പത്തി, "താടിയെല്ല്") അല്ലെങ്കിൽ ഇൻഫീരിയർ മാക്സില്ലറി അസ്ഥി കീഴ്ത്താടിക്ക് രൂപം നൽകുകയും കീഴ്ത്താടിയിലെ പല്ലുകളെ ഉറപ്പിച്ചു നിർത്തുകയും ചെയ്യുന്നു.

മാൻഡിബിളിന്റെ ഭാഗങ്ങൾ ഇവയാണ്:


ഇൻഫീരിയർ ആൽവിയോളാർ നാഡി, ട്രൈജമിനൽ നാഡിയുടെ (അഞ്ചാമത് കപാല നാഡി) ശാഘയാണ്. ഇത് മാൻഡിബുളാർ ഫൊറാമനിലൂടെ പ്രവേശിച്ച് പല്ലുകളിലെത്തുന്നു. പല്ലുകൾക്ക് സംവേദനശേഷി നൽകുന്നത് ഇവയാണ്. മെന്റൽ ഫൊറാമനിൽ വച്ച് ഈ നാഡി ഇൻസിസീവ് നാഡി, മെന്റൽ നാഡി എന്നിങ്ങനെ രണ്ടായി വിഭജിക്കുന്നു. ഇൻസിസീവ് നാഡി മുന്നിലുള്ള പല്ലുകളിലെത്തുന്നു. മെന്റൽ നാഡി ഫൊറാമൻ മാഗ്നത്തിലൂടെ പുറത്തുകടന്ന് കീഴ്ച്ചുണ്ടിന് ഇന്ദ്രിയ സംവേദനം പ്രദാനം ചെയ്യുന്നു.

മാൻഡിബിൾ ഇരുവശത്തെയും ടെമ്പറൽ അസ്ഥികളുമായി ടെമ്പറോ മാൻഡിബുലാർ സന്ധി വഴി യോജിക്കുന്നു.

മുഖത്തിനേൽക്കുന്ന അഞ്ചിലൊന്ന് പരിക്കുകളും മാൻഡിബിളിന് ഒടിവുണ്ടാക്കും. മാൻഡിബിളിന്റെ ഒടിവുകൾ സാധാരണയായി ഇരുവശത്തുമായി ഇരട്ടപ്പൊട്ടലായാണ് കാണപ്പെടുന്നത്.



സന്ധിയിലെ ഡിസ്-ലൊക്കേഷൻ മൂലം മുന്നിലേക്കോ താഴേയ്ക്കോ മാൻഡിബിളിന് സ്ഥാനചലനം സംഭവിക്കാം. പക്ഷേ പിന്നിലേക്ക് സ്ഥാനചലനം അപൂർവ്വമായേ സംഭവിക്കാറുള്ളൂ.




</doc>
<doc id="194172" url="https://ml.wikipedia.org/wiki?curid=194172" title="പിസിഫോം">
പിസിഫോം

പിസിഫോം അസ്ഥി (പിസിഫോർമെ ലെന്റിഫോം അസ്ഥി) കൈക്കുഴയിൽ കാണപ്പെടുന്ന പയറിന്റെ ആകൃതിയുള്ള ഒരു ചെറിയ അസ്ഥിയാണ്. 

കാർപൽ അസ്ഥികളുടെ പ്രോക്സിമൽ നിരയിൽ കാണുന്ന ഒരസ്ഥിയാണ് പിസിഫോം. അൾന എന്ന കൈത്തണ്ടയിലെ മീഡിയൽ വശത്തുള്ള അസ്ഥി കൈക്കുഴയിൽ ചേരുന്നിടത്താണ് ഇത് കാണുന്നത്. ഇത് ട്രൈക്വിട്രൽ എന്ന അസ്ഥിയോടു മാത്രമേ സന്ധിക്കുന്നുള്ളൂ. 

ഇതൊരു സെസമോയ്ഡ് അസ്ഥിയാണ്.

വലിപ്പക്കുറവും ഒറ്റ സന്ധിയുമാണ് പിസിഫോമിന്റെ പ്രത്യേകതകൾ. മറ്റു കാർപൽ അസ്ഥികളുള്ള തലത്തിന്റെ മുന്നിലായാണ് ഇതിന്റെ സ്ഥാനം. ഗോളത്തിനോട് അടുത്ത സ്ഫിറോയ്ഡൽ ആകൃതിയാണിതിന്. 

പിസിഫോം എന്ന പേര് ലാറ്റിൻ ഭാഷയിലെ "പൈസം" (പയർ) എന്ന വാക്കിൽ നിന്നാണ് ഉദ്ഭവിച്ചിരിക്കുന്നത്.

ഇതിന്റെ "ഡോർസൽ" പ്രതലത്തിൽ (പിൻവശം) ട്രൈക്വിട്രലിനോട് ചേരുന്ന ഒരു മിനുസമുള്ള അണ്ഡാകാരമായ (ഓവൽ) ഭാഗമുണ്ട്. 

ഇതിന്റെ "പാമാർ" പ്രതലം ഉരുണ്ടതും പരുപരുത്തതുമാണ്. ട്രാൻസ്വേഴ്സ് കാർപൽ ലിഗമെന്റ്, ഫ്ലെക്സർ കാർപൈ അൾനാരിസ് പേശി, അഡക്റ്റർ ഡിജിറ്റൈ ക്വിന്റി പേശി എന്നിവ പിസിഫോമിനോട് യോജിക്കുന്നത് ഇവിടെയാണ്. 

പിസിഫോമിന്റെ "ലാറ്ററൽ" പ്രതലം "കോൺകേവും" പരുപരുത്തതുമാണ്. 

പിസിഫോമിന്റെ "മീഡിയൽ" പ്രതലം "കോൺവെക്സും പരുപരുത്തതുമാണ്. 




</doc>
<doc id="194185" url="https://ml.wikipedia.org/wiki?curid=194185" title="ടൊമിസ്ലേവ് നിക്കോളിക്ക്">
ടൊമിസ്ലേവ് നിക്കോളിക്ക്

സെർബിയയുടെ പ്രസിഡന്റാണ് ടൊമിസ്ലേവ് നിക്കോളിക്ക്. വലതുപക്ഷ അനുകൂലിയും പ്രതിപക്ഷ നേതാവുമായ ടൊമിസ്ലേവ് നിക്കോളിക്ക് മൂന്നാമൂഴത്തിനിറങ്ങിയ പ്രസിഡന്റ് ബോറിസ് ടാഡിക്കിനെ അമ്പതുശതമാനത്തിലേറെ വോട്ട് നേടിയാണ് പരാജയപ്പെടുത്തിയത്. 



</doc>
<doc id="194187" url="https://ml.wikipedia.org/wiki?curid=194187" title="ഹാമേറ്റ് അസ്ഥി">
ഹാമേറ്റ് അസ്ഥി

ഹാമേറ്റ് അസ്ഥി (അൺസിഫോം അസ്ഥി) കൈക്കുഴയിലെ ആപ്പിന്റെ ആകൃതിയുള്ള ഒരസ്ഥിയാണ്. ഈ ആകൃതിയും കൊളുത്ത് പോലെ ഇതിൽ നിന്ന് മുഴച്ചു നിൽക്കുന്ന ഒരു ഭാഗവും കാരണം ഈ അസ്ഥി തിരിച്ചറിയാൻ എളുപ്പമാണ്. 

കാർപൽ അസ്ഥികളിൽ മീഡിയൽ വശത്തായി താഴെയാണ് ഹാമേറ്റിന്റെ സ്ഥാനം. ഇത്ന്റെ ബേസ് ഭാഗം താഴേയ്ക്ക് നോക്കി നാലാമതും അഞ്ചാമതും മെറ്റാകാർപൽ അസ്ഥികളുമായി ചേർന്നാണിരിക്കുന്നത്. ഇതിന്റെ തലഭാഗം (അപെക്സ്/apex) മുകൾ/ലാറ്ററൽ വശങ്ങളിലേയ്ക്ക് നോക്കിയിരിക്കുന്നു. ഈ അസ്ഥി മറ്റു സസ്തനികളിലും കാണപ്പെടുന്നുണ്ട്. ഉരഗങ്ങളിലെയും ഉഭയജീവികളിലെയും നാലാമത് ഡിസ്റ്റൽ കാർപൽ അസ്ഥിക്ക് സമാനമാണ് ഹാമേറ്റ്. 

ലാറ്റിൻ ഭാഷയിലെ "ഹാമേറ്റസ്" (കൊളുത്ത്) എന്ന വാക്കിൽ നിന്നാണ് ഹാമേറ്റിന് ഈ പേരുണ്ടായത്. 

ആറു പ്രതലങ്ങളാണ് ഹാമേറ്റിനുള്ളത്:







ഗോൾഫ് കളിക്കാർ പന്തടിക്കാൻ ഗോൾഫ് ക്ലബ് ചുഴറ്റുമ്പോൾ അബദ്ധത്തിൽ തറയിൽ കൊണ്ടാൽ സാധാരണ പൊട്ടാറുള്ള അസ്ഥിയാണ് ഹാമേറ്റ്. ചിലപ്പോൾ എക്സ് റേ പരിശോധനയിൽ ഈ പൊട്ടൽ കണ്ടെത്താൻ സാധിച്ചില്ലെന്നിരിക്കും. എന്തിലെങ്കിലും മുറുകെ പിടിക്കുമ്പോൾ വേദന തോന്നുകയും അസ്ഥിക്ക് മുകളിൽ വേദന തോന്നുകയുമാണ് പ്രധാന ലക്ഷണങ്ങൾ. അൾനാർ നാഡിയിൽ അസ്വസ്ഥതയും തോന്നാടുണ്ട്. ചെറുവിരലിലും ഭാഗികമായി മോതിരവിരലിലും (അൾനാർ വശത്തെ 1 1/2 വിരലുകൾ) മരവിപ്പും ബലക്ഷയവും തോന്നൽ ലക്ഷണങ്ങളാണ്. 

ബേസ് ബോൾ കളിക്കാർക്കും ഈ പരിക്കുണ്ടാകാറുണ്ട്. പല പ്രഫഷണൽ ബേസ് ബോൾ കളിക്കാർക്കും ഈ അസ്ഥി എടുത്തു മാറ്റേണ്ടി വന്നിട്ടുണ്ട്. "വിൽസന്റെ കൈക്കുഴ" എന്നും ഇതിനെ വിളിക്കാറുണ്ട്. 

ഹാമേറ്റ് അസ്ഥിയിൽ കാൽസ്യം നിറയുന്നത് (കാൽസിഫിക്കേഷൻ) എക്സ് റേ പരിശോധനയിലൂടെ കാണുന്നത് ഓർത്തോഡോണ്ടിക്സ് വിദഗ്ദ്ധർ ചികിത്സ തിരഞ്ഞെടുക്കാൻ ഉപയോഗിക്കാറുണ്ട്. 



</doc>
<doc id="194190" url="https://ml.wikipedia.org/wiki?curid=194190" title="ഗർഭനിരോധന ഉറ">
ഗർഭനിരോധന ഉറ

ലൈംഗികബന്ധത്തിലേർപ്പെടുമ്പോൾ ഗർഭധാരണത്തെ പ്രതിരോധിക്കാനോ എയ്ഡ്‌സ് തുടങ്ങിയ സുരക്ഷിതമല്ലാത്ത ലൈംഗികബന്ധത്തിലൂടെ പകരുന്ന രോഗങ്ങളെ ചെറുക്കുന്നതിന് വേണ്ടിയോ ഉപയോഗിക്കാവുന്ന ഒരു മികച്ച പ്രതിരോധ സംവിധാനമാണ് ഗർഭനിരോധന ഉറ അഥവാ നിരോധ് ഇംഗ്ലീഷ്: Condom (കോണ്ടം). 
ലൈംഗിക ബന്ധത്തിന്റെ ഫലമായുണ്ടാകുന്ന ശുക്ലവും, മറ്റ് സ്രവങ്ങളും പങ്കാളിയുടെയുള്ളിൽ പ്രവേശിക്കുന്നത് തടയാനായി ഉദ്ധരിച്ചു നിൽക്കുന്ന ലിംഗത്തിൽ ഒരു സുരക്ഷാ കവചം പോലെ ഉറ ധരിക്കുന്നു. 
സ്ത്രീകൾക്ക് ഉപയോഗിക്കാവുന്ന ഗർഭനിരോധന ഉറകളും വിപണിയിൽ ലഭ്യമാണ്. ഇവ യോനിനാളത്തിലേക്ക് തിരുകി വയ്ക്കാവുന്ന രീതിയിൽ ഉള്ളതാണ്. 

സാധാരണയായി റബ്ബർ ഉത്പന്നമായ ലാറ്റക്സ് (Latex) കൊണ്ടാണ് ഉറകൾ നിർമ്മിക്കാറുള്ളത്. ലാറ്റക്സ് ഉറകളോട് അലർജി ഉള്ളവർക്ക് പോളിയൂറിത്തീൻ (Polyurethane), പോളിഐസോപ്രീൻ (Polyisoprene), ഹൈഡ്രോജെൽ (Hydrogel) തുടങ്ങിയ മറ്റ് വസ്തുക്കൾ കൊണ്ട് നിർമിച്ച ഉറ ലഭ്യമാണ്. എണ്ണ അടങ്ങിയ കൃത്രിമ ലൂബ്രിക്കന്റുകളുടെ (Oil based lubricants) കൂടെ ഉപയോഗിച്ചാൽ ലാറ്റക്സ് കോണ്ടം പൊട്ടിപ്പോകാൻ സാധ്യതയുണ്ട്. എന്നാൽ ജലാംശമുള്ള ലൂബ്രിക്കന്റുകൾക്ക് (Water based Lubricants) ഈ ദോഷമില്ല. 

പല തരത്തിൽ ഉള്ള ഉറകൾ ഇന്ന് മാർക്കറ്റിൽ ലഭ്യമാണ്. നേർത്തതും (Thin), കട്ടിയുള്ളതും (Thick), ഡോട്ടുകൾ നിറഞ്ഞതും (Dotted), പല ഫ്ലേവറുകളോട് കൂടിയതും (Flavoured), പുരുഷന്മാർക്ക് കൂടുതൽ സമയം ലഭിക്കുന്നതും (Long lasting), ബീജത്തെയും രോഗാണുക്കളെയും ചെറുക്കുന്ന ലൂബ്രിക്കന്റ് അടങ്ങിയതുമെല്ലാം അവയിൽ ചിലതാണ്. 

ഏറ്റവും ലളിതമായ ഒരു കുടുംബാസൂത്രണ മാർഗമാണ് ഗർഭനിരോധന ഉറ. ആരോഗ്യകരവും സുരക്ഷിതവുമായ ലൈംഗികബന്ധം (Safe sex) ഉറപ്പ് വരുത്തുക എന്നതാണ് ഉറ ഉപയോഗത്തിന്റെ ലക്ഷ്യം. സർക്കാർ ആശുപത്രികൾ വഴി ഉറകൾ സൗജന്യമായി ലഭ്യമാണ്. ഉറയുടെ കണ്ടുപിടത്തത്തോട് കൂടി ആഗ്രഹിക്കാത്ത ഗർഭധാരണവും ലൈംഗികബന്ധത്തിലൂടെ പകരുന്ന രോഗങ്ങളായ (STDs) HIV/ എയ്ഡ്സ്, HPV/ ഗർഭാശയമുഖ കാൻസർ, ഹെർപ്പിസ്, ഗൊണേറിയ, സിഫിലിസ്, പെൽവിക്ക് ഇൻഫെക്ഷൻ, ചിലതരം ഹെപ്പറ്റെറ്റിസ് എന്നിവ ഒരുപരിധിവരെ നിയന്ത്രിക്കപ്പെട്ടു.


</doc>
<doc id="194196" url="https://ml.wikipedia.org/wiki?curid=194196" title="വൈലിംഡോർഫ്">
വൈലിംഡോർഫ്

ജർമ്മനിയിലെ സ്റ്റുട്ട്ഗാർട്ട് നഗരത്തിന്റെ വടക്കു പടിഞ്ഞാറുഭാഗത്തുള്ള ചെറുപട്ടണമാണ് വൈലിംഡോർഫ്. 1258 ഹെക്ടർ വിസ്തൃതിയുള്ള ഈ ഭാഗത്ത് 30000 പേർ അധിവസിക്കുന്നു.

</doc>
<doc id="194197" url="https://ml.wikipedia.org/wiki?curid=194197" title="ഫയർബാഹ്">
ഫയർബാഹ്

ജർമ്മനിയിലെ സ്റ്റുട്ട്ഗാർട്ട് നഗരത്തിലെ ഒരു പ്രദേശമാണ് ഫയർബാഹ്. പ്രശസ്ത ജർമ്മൻ വാഹന ഉപകരണ നിർമ്മാതാക്കളായ റോബർട്ട് ബോഷിന്റെ ആസ്ഥാനം എന്ന നിലയിലാണ് ഫയർബാഹിന്റെ പ്രശസ്തി

ജർമ്മനിയിലെ ദേശീയപാതകളിലൊന്നായ ബി 295 ഫയർബാഹ് വഴിയാണ് കടന്നു പോകുന്നത്. സൂപ്പർമാർക്കറ്റുകളും നിലവാരമുള്ള റസ്റ്റോറന്റുകളും പൊതുഗതാഗതസൌകര്യളും ഫയർബാഹിനെ കൂടുതൽ ജനപ്രിയമാക്കുന്നു.

</doc>
<doc id="194204" url="https://ml.wikipedia.org/wiki?curid=194204" title="പ്രത്യുൽപ്പാദനാവയവം">
പ്രത്യുൽപ്പാദനാവയവം

ലൈംഗികപ്രത്യുൽപ്പാദനത്തിൽ ഉൾപ്പെടുന്ന ഭാഗങ്ങളെ പ്രത്യുൽപ്പാദന അവയവങ്ങളെന്ന് ഇടുങ്ങിയ അർത്ഥത്തിൽ വിളിക്കാവുന്നതാണ്. 
പുഷ്പിക്കുന്ന സസ്യങ്ങളുടെ പ്രത്യുല്പാദനാവയവങ്ങൾ അവയുടെ പൂക്കളാണ്. കോണിഫെറസ് സസ്യങ്ങളുടെ പ്രത്യുല്പാദനാവയവം കോണുകളാണ്. മോസുകൾ, ഫേണുകൾ, തുടങ്ങിയ സസ്യങ്ങൾക്ക് പ്രത്യുല്പാദനത്തിനുള്ള അവയവങ്ങൾ ഗാമീറ്റാൻജിയ എന്ന ഭാഗമാണ്.


</doc>
<doc id="194207" url="https://ml.wikipedia.org/wiki?curid=194207" title="റോബിൻ ഗിബ്‌">
റോബിൻ ഗിബ്‌

ബ്രിട്ടീഷ് സംഗീതലോകത്ത് നിറഞ്ഞുനിന്ന ബീജീസ് സംഗീത സംഘത്തിലെ അംഗമായിരുന്നു റോബിൻ ഗിബ് (22 ഡിസംബർ 1949 – 20 മേയ് 2012)
1949 ഡിസംബർ 22ന് ഇംഗ്ലണ്ടിനും അയർലൻഡിനും മധ്യേയുള്ള ഐൽ ഓഫ് മാനിൽ ജനിച്ചു. 1963-ൽ സ്വന്തമായി ആദ്യ ആൽബം 'ദ ബാറ്റിൽ ഓഫ് ദ ബ്ലൂ ആൻഡ് ദ ഗ്രേ' പുറത്തിറക്കി.

റോബിനും സഹോദരങ്ങളായ ബാരി, മൗറിസ് എന്നിവരും ചേർന്ന് 1958-ലാണ് ബീജീസ് സ്ഥാപിച്ചത്. പാശ്ചാത്യ സംഗീതത്തെ അടിമുടി മാറ്റിമറച്ച ബാൻഡായിരുന്നു ബീ ജീസ്. 1960കളിലും 70കളിലും ഡിസ്കൊ ഡാൻസുകൾക്ക് അകമ്പടിയായത് ഗിബിൻറെ സംഗീതമാണ്. സ്റ്റെയ്ൻ എലൈവ്, ജീവ് ടാൽക്കിൻ, നൈറ്റ് ഫെവർ എന്നീ ഗാനങ്ങളിലൂടെ എക്കാലത്തെയും വലിയ സൂപ്പർ ഹിറ്റുകൾ ബീ ജീസിൻറേതായി പുറത്തുവന്നു. ബാൻഡിൽ പാട്ടുകളുടെ വരികൾ എഴുതിയിരുന്നതും ഗിബ് ആയിരുന്നു.അദ്ദേഹം നിരവധി സംഗീത ആൽബങ്ങൾ നിർമ്മിക്കുകയും ചെയ്തു. ബീജീസ് സഹോദരന്മാരിൽ ബാരി മാത്രമാണ് ജീവിച്ചിരിക്കുന്നത്. റെക്കോഡുകൾ നിരവധി വാരിക്കൂട്ടിയ ബീ ജീസിൽ വിളളലുണ്ടായതു സഹോദരൻ മൗറിൻറെ മരണത്തോടെയാണ്. രണ്ടാം ഭാര്യ ഡ്വിനയും മക്കളായ സ്‌പെൻസർ, റോബിൻ ജോൺ, മെലിസ

1967-ൽ 'മസാച്യുസെറ്റ്‌സ്' എന്ന പേരിൽ ബ്രിട്ടനിലെ ആദ്യ ആൽബം പുറത്തിറക്കി. 'ലോൺലി ഡെയ്‌സ്', 'ഹൗ കാൻ യു മെൻഡ് എ ബ്രോക്കൺ ഹാർട്ട്', 'മെയ്ൻ കോഴ്‌സ്' 'സ്റ്റേയിങ് എലൈവ്', 'ഹൗ ഡീപ് ഇസ് യുവർ ലവ്', 'നൈറ്റ് ഫീവർ' തുടങ്ങിയവ ബീജീസിന്റെ പ്രസിദ്ധമായ ആൽബങ്ങളാണ്.



</doc>
<doc id="194211" url="https://ml.wikipedia.org/wiki?curid=194211" title="അണ്ടി (വിവക്ഷകൾ)">
അണ്ടി (വിവക്ഷകൾ)



</doc>
<doc id="194213" url="https://ml.wikipedia.org/wiki?curid=194213" title="ലൂണേറ്റ്">
ലൂണേറ്റ്

ലൂണേറ്റ് അസ്ഥി (സെമിലൂണാർ അസ്ഥി) മനുഷ്യന്റെ കയ്യിലെ ഒരു കാർപൽ അസ്ഥിയാണ് (കൈക്കുഴയിലെ അസ്ഥി). ചന്ദ്രക്കല പോലുള്ള ആകൃതിയും ആഴത്തിൽ അവതലമായ (കുഴിഞ്ഞ) ഒരു പ്രതലവും കാരണം ഈ അസ്ഥിയെ എളുപ്പത്തിൽ തിരിച്ചറിയാം. കാർപൽ അസ്ഥികളിലെ പ്രോക്സിമൽ നിരയിൽ മദ്ധ്യത്തായാണ് ഇതിന്റെ സ്ഥാനം. അനാട്ടമിക്കൽ പൊസിഷനിൽ ലൂണേറ്റ് ലാറ്ററൽ ഭാഗത്തള്ള സ്കാഫോയ്ഡ് അസ്ഥിക്കും മീഡിയൽ ഭാഗത്തുള്ള ട്രൈക്വിട്രൽ അസ്ഥിക്കും ഇടയിലാണ്. പ്രോക്സിമൽ ഭാഗത്തായി റേഡിയസിനോടും (അസ്ഥി)| ഡിസ്റ്റൽ ഭാഗത്തായി കാപ്പിറ്റേറ്റ് അസ്ഥിയോടും| ലൂണേറ്റ് അസ്ഥി ചേർന്നിരിക്കുന്നു. 

ലാറ്റിൻ ഭാഷയിലെ "ലൂണ" (ചന്ദ്രൻ) എന്ന വാക്കിൽ നിന്നാണ് ലൂണേറ്റ് എന്ന പദത്തിന്റെ ഉത്ഭവം. ചദ്രക്കലയോട് ഈ അസ്ഥിക്ക് ഏകദേശ സാമ്യമുണ്ട്. ഉരഗങ്ങളിലും ഉഭയജീവികളിലും ഇതിന് തുല്യമായ അസ്ഥിയെ "ഇന്റർമീഡിയം" എന്നാണ് വല്ലിക്കുന്നത്. 

സുപ്പീരിയർ പ്രതലം ഉത്തലവും (കോൺവെക്സ്) മിനുസമുള്ളതുമാണ്. റേഡിയസിനോട് (അസ്ഥി) ഈ പ്രതലം സന്ധിക്കുന്നു. 

ഇൻഫീരിയർ പ്രതലംആഴത്തിൽ അവതലമായതാണ് (കോൺകേവ്). കാപ്പിറ്റേറ്റ് അസ്ഥിയുടെ ഹെഡ്ഡുമായി ഈ പ്രതലം സന്ധിക്കുന്നു. 

ഡോർസൽ പ്രതലവും പാമാർ പ്രതലവും ലിഗമെന്റുകൾ ചേരുന്നതു കാരണം പരുക്കനാണ്. ഏകദേശം ഉരുണ്ട ആകൃതിയുള്ള ഡോർസൽ പ്രതലത്തിന് താരതമ്യേന വീതി കൂടുതലാണ്. 

ലാറ്ററൽ പ്രതലത്തിൽ സ്കഫോയ്ഡ് അസ്ഥിയോട് സന്ധിക്കുന്ന ഒരു ചന്ദ്രക്കലാകൃതിയുള്ള ഭാഗമുണ്ട്. 

മീഡിയൽ പ്രതലത്തിൽ ഒരു മിനുസമുള്ളതും ചതുരാകൃതിയുള്ളതുമായ ഭാഗം ട്രൈക്വിട്രൽ അസ്ഥിയുമായി സന്ധിക്കുന്നു.

സ്ഥാനഭ്രംശം ("ഡിസ്ലൊക്കേഷൻ") സംഭവിക്കാൻ ഏറ്റവും സാദ്ധ്യതയുള്ള കാർപൽ അസ്ഥിയാണിത്. 



</doc>
<doc id="194218" url="https://ml.wikipedia.org/wiki?curid=194218" title="കാപ്പിറ്റേറ്റ്">
കാപ്പിറ്റേറ്റ്

മനുഷ്യന്റെ കയ്യിൽ കാണപ്പെടുന്ന ഏറ്റവും വലിയ കാർപൽ അസ്ഥിയാണ് കാപ്പിറ്റേറ്റ്. കൈക്കുഴയുടെ മദ്ധ്യത്തായാണ് ഇതിന്റെ സ്ഥാനം. ഈ അസ്ഥിയുടെ മുകൾ ഭാഗത്തായി ഒരു ഉരുണ്ട ഹെഡ് (തല) എന്നു വിളിക്കുന്ന ഭാഗമുണ്ട്. സ്കാഫോയ്ഡും ലൂണേറ്റും ചേർന്നുണ്ടാകുന്ന അവതല ഭാഗത്തോടാണ് ഹെഡ് സന്ധിക്കുന്നത്. ഹെഡിന് താഴെ നെക്കും (കഴുത്ത്) ബോഡിയും (ശരീരം) ഉണ്ട്. 
മറ്റ് സസ്തനികളിലും ഈ അസ്ഥി കാണപ്പെടുന്നുണ്ട്. ഉഭയജീവികളിലെയും, ഉരഗങ്ങളിലെയും "മൂന്നാമത് ഡിസ്റ്റൽ കാർപൽ" എന്ന അസ്ഥിക്ക് തത്തുല്യമാണ് കാപ്പിറ്റേറ്റ്. 

ലാറ്റിൻ ഭാഷയിലെ "കാപ്പിറ്റേറ്റസ്" (തലയുള്ളത്) എന്ന വാക്കിൽ നിന്നാണ് കാപ്പിറ്റേറ്റ് എന്ന വാക്കിന്റെ ഉദ്ഭവം. "കാപിറ്റ്" എന്നാൽ ലാറ്റിനിൽ തല എന്നാണർത്ഥം. 

സുപ്പീരിയർ പ്രതലം ഉരുണ്ടതും മിനുസമുള്ളതുമാണ്. ഇത് ലൂണേറ്റ് അസ്ഥിയോട് സന്ധിക്കുന്നു.

ഇൻഫീരിയർ പ്രതലം രണ്ട് റിഡ്ജുകളാൽ മൂന്ന് ഭാഗങ്ങളായി തിരിഞ്ഞിട്ടുണ്ട്. രണ്ടാമതും മൂന്നാമതും നാലാമതും മെറ്റാകർപൽ അസ്ഥികളുമായി ഈ ഭാഗങ്ങൾ സന്ധിക്കുന്നു. മൂന്നാമത് മെറ്റാകാർപൽ അസ്ഥിയുമായി സന്ധിക്കുന്ന ഭാഗമാണ് ഏറ്റവും വലുത്. 

ഡോർസൽ പ്രതലം വീതിയുള്ളതും പരുക്കനുമാണ്. 

വോളാർ പ്രതലം ഇടുങ്ങിയതും ഉരുണ്ടതും ലിഗമെന്റുകളും അഡക്റ്റർ പോളിസിസ് പേശിയുടെ ഒരു ഭാഗവും ചേരുന്നതു കാരണം പരുക്കനുമാണ്. 

ലാറ്ററൽ പ്രതലം ട്രപ്പിസോയ്ഡ് അസ്ഥിയുമായി മുന്നിൽ താഴെ ഭാഗത്തായി ഒരു ചെറിയ ഫേസറ്റ് (സന്ധി ചെയ്യുന്ന പ്രതലം) വഴി സന്ധിക്കുന്നു. ഇതിനു പിന്നിൽ ഇന്ററോഷ്യസ് ലിഗമെന്റ് അസ്ഥിയോട് യോജിക്കുന്ന കുഴിഞ്ഞ ഒരു പരുക്കൻ ഭാഗമുണ്ട്. ഇതിനുമുകളിലാണ് ആഴത്തിലുള്ള ഒരു തോടുപോലുള്ള ലിഗമെന്റുകൾ യോജിക്കുന്നതു കാരണം പരുക്കനായ ഭാഗമുള്ളത്. ഇതിനും മുകളിൽ നാവിക്കുലാർ അസ്ഥിയുമായി സന്ധിക്കുന്ന മിനുസമുള്ള ഒരു ഉത്തല (കോൺവെക്സ്) പ്രതലമുണ്ട്. 

മീഡിയൽ പ്രതലം ഹാമേറ്റ് അസ്ഥിയുമായി ഒരു മിനുസമുള്ളതും അവതലവും (കോൺകേവ്) നീണ്ടതുമായ ഫേസറ്റ് വഴി സന്ധിക്കുന്നു. ഇന്ററോഷ്യസ് ലിഗമെന്റിന്റ് യോജിക്കുന്ന മുൻഭാഗം പരുക്കനാണ്. 

സ്കഫോയ്ഡ് ഏഴ് അസ്ഥികളുമായി സന്ധിക്കുന്ന്: സ്കഫോയ്ഡ് അസ്ഥിയും ലൂണേറ്റ് അസ്ഥിയും പ്രോക്സിമൽ വശത്തും, രണ്ടാം മെറ്റാകാർപലും, മൂന്നാം മെറ്റാകാർപലും, നാലാം മെറ്റാകാർപലും ഡിസ്റ്റൽ വശത്തും, ട്രൈക്വിട്രൽ റേഡിയൽ വശത്തും, ഹാമേറ്റ് അൾനാർ വശത്തും.


</doc>
<doc id="194231" url="https://ml.wikipedia.org/wiki?curid=194231" title="ആശ്ചര്യപ്പരൽ">
ആശ്ചര്യപ്പരൽ

കേരളത്തിൽ മാത്രം കാണുന്ന ശുദ്ധജല മത്സ്യം ആണ് ആശ്ചര്യപ്പരൽ. ഇവ കല്ലടയാറിൽ മാത്രമാണ്‌ കാണപ്പെടുന്നത്. കേരളത്തിലെ തദ്ദേശീയ മത്സ്യം ആണ് ഇവ.

ആശ്ചര്യപ്പരൽ ചിത്രം


</doc>
<doc id="194244" url="https://ml.wikipedia.org/wiki?curid=194244" title="മാസ്റ്റോയ്ഡ് പ്രോസസ്സ്">
മാസ്റ്റോയ്ഡ് പ്രോസസ്സ്

മാസ്റ്റോയ്ഡ് പ്രോസസ്സ് ടെമ്പറൽ അസ്ഥിയുടെ കീഴിൽ നിന്നും മുഴച്ചു നിൽക്കുന്ന ഒരു കോൺ ആകൃതിയുള്ള (പിരമിഡ് ആകൃതി എന്നും പറയാറുണ്ട്) ഭാഗമാണ്. എക്സ്റ്റേർണൽ അക്കൊസ്റ്റിക് മിയാറ്റസിന് തൊട്ടു പിന്നിലായും സ്റ്റൈലോയ്ഡ് പ്രോസസ്സിന് ലാറ്ററൽ ആയുമാണ് ഇതിന്റെ സ്ഥാനം. പുരുഷന്മാരിൽ ഇതിന്റെ വലിപ്പം സ്ത്രീകളുടേതിനേക്കാൾ കൂടുതലാണ്. 

ഗ്രീക്ക് ഭാഷയിൽ സ്തനം എന്നർത്ഥം വരുന്ന വാക്കിൽ നിന്നാണ് ഇതിന്റെ ഉദ്ഭവം. ടെമ്പറൽ അസ്ഥിയിൽ നിന്ന് മുഴച്ചു നിൽക്കുന്ന സ്റ്റൈലോയ്ഡ് പ്രോസസ്സ് എന്ന മറ്റൊരു ഭാഗവുമുണ്ട്. ഇവ രണ്ടിലും പേശികൾ ചേരുന്നുണ്ട്. 

സ്പ്ലീനിയസ് കാപ്പിറ്റിസ്, ലോഞിസ്സിമസ് കാപ്പിറ്റിസ്, ഡൈഗാസ്ട്രിക് പേശിയുടെ പോസ്റ്റീരിയർ ബെല്ലി, സ്റ്റേർണോ ക്ലീഡോ മാസ്റ്റോയ്ഡ് എന്നീ പേശികൾ മാസ്റ്റോയ്ഡ് പ്രോസസ്സിനോട് യോജിച്ചവയാണ്. ആണുങ്ങളിൽ മാസ്റ്റോയ്ഡ് പ്രോസസ്സ് വലുതായിരിക്കാനുള്ള കാരണം സാധാരണ അവരുടെ പേശികളും വലുതായതാണ്.



</doc>
<doc id="194305" url="https://ml.wikipedia.org/wiki?curid=194305" title="എം.ആർ.ഐ. സ്കാൻ">
എം.ആർ.ഐ. സ്കാൻ

എം.ആർ.ഐ സ്കാൻ (Magnetic resonance imaging (MRI)) അഥവാ കാന്തിക അനുരണന ചിത്രീകരണം. മറ്റു സ്കാനിങുകളെ ആരോഗ്യ പരമായ പ്രശ്നങ്ങളൊന്നും സൃഷ്ടിക്കാത്ത രോഗ നിർണയ ടെസ്റ്റാണ് എം.ആർ.ഐ. ഹാനികരമായേക്കാവുന്ന വികിരണങ്ങളൊന്നും തന്നെ ഇവിടെ ഉപയോഗിക്കുന്നില്ല. 

ക്യാൻസർ പോലെയുള്ള രോഗങ്ങളെ തിരിച്ചറിയാനും കൂടുതൽ കൃത്യതയാർന്ന രോഗനിർണ്ണയം നടത്താനും എം.ആർ.ഐ. സ്കാനിംഗ് അവസരമൊരുക്കുന്നു. അതിശക്തമായ കാന്തിക വലയം സൃഷ്ടിച്ചെടുത്താണ് സ്കാനിങ് നടത്തുന്നത്. പേശികൾ, സന്ധികൾ, അസ്ഥികൾ, ഞരമ്പുകൾ, സുഷുമ്‌ന, കശേരുക്കൾ, മൃദുകലകൾ, രക്തവാഹിനികൾ തുടങ്ങി ശരീരത്തിന്റെ മിക്ക ഭാഗങ്ങളുടെയും എം.ആർ.ഐ. പരിശോധന ഇന്ന് സാധ്യമാണ്. ഉന്നതശ്രേണിയിലുള്ളതും കൂടുതൽ കാന്തികശക്തിയുമുള്ള 1.5 ടെസ്‌ല എം.ആർ.ഐ. മെഷീനുകളിലാണ് ഇതിനുകഴിയുക. തലച്ചോറ്, നട്ടെല്ല്, വയറ്, കഴുത്ത്, വസ്തിപ്രദേശം എന്നിവയുടെ പരിശോധനകൾക്ക് എം.ആർ.ഐ. കൂടുതൽ ഗുണകരമാണ്. ഹൃദയപ്രവർത്തനത്തെ നിയന്ത്രിക്കുന്ന പേസ്‌മേക്കർ, അസ്ഥികളിൽ ശസ്ത്രക്രിയാനന്തരം ഘടിപ്പിക്കുന്ന ഇംപ്ലാന്റുകൾ, ഇൻഫ്യൂഷൻ കത്തീറ്ററുകൾ തുടങ്ങിയവ ഉപയോഗിക്കുന്ന രോഗികളെ എം.ആർ.ഐ. സ്‌കാൻ ചെയ്യുവാൻ പാടില്ല. 


</doc>
<doc id="194316" url="https://ml.wikipedia.org/wiki?curid=194316" title="ഗാവിൻ പക്കാർഡ്">
ഗാവിൻ പക്കാർഡ്

ബ്രിട്ടീഷുകാരനായ ഒരു ഇന്ത്യൻ നടനായിരുന്നു ഗാവിൻ പക്കാർഡ്. (08 ജൂൺ, 1964 - 18 മേയ്, 2012) സീസൺ, ആര്യൻ എന്നീ ചിത്രങ്ങളിലൂടെ മലയാളചിത്രങ്ങളിലൂടെ മലയാളികൾക്കും സുപരിചിതനാണിദ്ദേഹം.
ബ്രിട്ടനിൽ ജനിച്ച ഗാവിൻ "സീസൺ", "ആനവാൽമോതിരം", "ആര്യൻ", "ആയുഷ്കാലം", "ജാക്ക്പോട്ട്", "ബോക്സർ" എന്നീ ജനപ്രിയസിനിമകളിലെ വില്ലൻ വേഷങ്ങളിലൂടെയാണ് മലയാളികൾക്ക് പരിചിതനായത്. 89ൽ "ലാക" എന്ന സിനിമയിലൂടെ ബോളിവുഡിൽ അരങ്ങേറ്റം കുറിച്ച ഗാവിൻ വില്ലൻ വേഷങ്ങളിലൂടെയാണ് ശ്രദ്ധേയനായത്. "മൊഹ്റ", "താടിപാർ", "സഡക്, ജൽവ", "ചമത്കാർ", "ബടേമിയാൻ ചോട്ടേമിയാൻ", "ഗദ്ദാർ", "കരൺഅർജുൻ", "ഭീഷ്മ" എന്നീ ബോളിവുഡ് സിനിമകളിലും അഭിനയിച്ചു. ചുരുക്കം വിദേശനടന്മാർ മാത്രമുള്ള ഇന്ത്യൻ ചലച്ചിത്രലോകത്ത് ഗാവിന്റെ സാന്നിധ്യം ഏറെ ശ്രദ്ധ നേടിയിരുന്നു. പത്മരാജന്റെ "സീസണിലെ" "ഫാബിയൻ" എന്ന വില്ലൻകഥാപാത്രത്തിലൂടെയാണ് അദ്ദേഹം മലയാളത്തിൽ ശ്രദ്ധേയനാകുന്നത്. "ആനവാൽ മോതിരത്തി"ലെ "ബെഞ്ചമിൻ ബ്രൂണോ" എന്ന കള്ളക്കടത്തുകാരനും "ആര്യനി"ലെ ദാദയും "ബോക്സറി"ലെ ബോക്സിങ് താരവും മലയാളികളുടെ ഓർമയിൽ നിൽക്കുന്ന കഥാപാത്രങ്ങളാണ്.

സഞ്ജയ്ദത്ത്, സുനിൽ ഷെട്ടി, എന്നീ ബോളിവുഡ് സൂപ്പർതാരങ്ങളുടെ ആദ്യകാല ഫിറ്റ്നസ് ട്രെയിനറായിരുന്നു. 2001ൽ പുറത്തിറങ്ങിയ "യെ ഹെ" ആണ് അവസാനചിത്രം.

മികച്ച ബോഡിബിൽഡർക്കുള്ള ദേശീയ അവാർഡ് നേടിയിട്ടുണ്ട്



</doc>
<doc id="194330" url="https://ml.wikipedia.org/wiki?curid=194330" title="തൂങ്ങിമരണം">
തൂങ്ങിമരണം

കെട്ടിത്തൂങ്ങുന്നതിനാൽ സ്വശരീരത്തിന്റെ പൂർണ്ണമോ ഭാഗികമോ ആയ ഭാരം കാരണം കഴുത്തിനു ചുറ്റും കുരുക്കു മുറുകി മരണം സംഭവിക്കുന്നതിനെയാണ് തൂങ്ങിമരണം അല്ലെങ്കിൽ ഹാംഗിങ്ങ് എന്ന് പറയുന്നത്. കെട്ടിത്തൂക്കിയാലും അബദ്ധത്തിൽ കഴുത്തിൽ കുരുക്ക് മുറുകിയാലും തൂങ്ങിമരണം തന്നെ. 

ശരീരത്തിന്റെ ഏതെങ്കിലും ഭാഗം താഴെത്തട്ടിയിരിക്കുന്നതിനെയാണ് ഭാഗികമായ തൂങ്ങിമരണം (പാർഷ്യൽ ഹാംഗിങ്ങ്) എന്ന് പറയുന്നത്. ഇത് കൂടുതലായും കാണുന്നത് ജയിൽ പോലെ പൂർണ്ണമായ തൂങ്ങലിലൂടെ ആത്മഹത്യ ചെയ്യാൻ ബുദ്ധിമുട്ടുള്ള സ്ഥലങ്ങളിലാണ്. ഹാംഗിങ്ങ് എന്ന വാക്ക് ആദ്യമായി ഈ അർത്ഥത്തിൽ ഉപയോഗിച്ചു കാണുന്നത് A.D. 1300 ലാണ്.

തൂക്കിക്കൊല എന്ന ശിക്ഷാവിധി നാലുതരത്തിൽ നടപ്പാക്കാറുണ്ട്. സസ്പൻഷൻ ഹാംഗിങ്ങ്, ചെറിയ വീഴ്ച്ചാ ദൈർഘ്യം, സ്റ്റാൻഡാർഡ് വീഴ്ച്ചാ ദൈർഘ്യം, നീളം കൂടിയ വീഴ്ച്ചാ ദൈർഘ്യം എന്നിവയാണവ. കയർ മുകളിലേക്ക് വലിച്ചു പൊക്കുന്ന തരം തൂക്കുമരണം പതിനെട്ടാം നൂറ്റാണ്ടിൽ പരീക്ഷിച്ചിരുന്നു. അതിന്റെയൊരു വകഭേദം ഇറാനിൽ ഇപ്പോഴും നിലവിലുണ്ട്. 

കയർ കഴുത്തിൽ മുറുകുന്നതിനു മുൻപ് താഴേയ്ക്കുള്ള വീഴ്ച്ച ഇല്ലാതിരിക്കുകയോ, തീരെക്കുറവായിരിക്കുകയോ ചെയ്യുന്നതാണ് ഇത്തരം ഹാംഗിങ്ങ്. ജുഗുലാർ സിര, കരോട്ടിഡ് ധമനി എന്നിവയിലെ രക്തപ്രവാഹം തടസ്സപ്പെടുന്നതു മൂലം തലച്ചോറിൽ രക്തം കെട്ടിനിൽക്കുന്നതുകൊണ്ടും (കൺജഷൻ) ഓക്സിജൻ കിട്ടാതെ വരുന്നതുകൊണ്ടുമാണ് ഇത് സംഭവിക്കുന്നത്. ബ്രിട്ടന്റെ റോയൽ നാവികസേന പണ്ട് കലാപകാരികളെ കഴുത്തിൽ കയർ കുരുക്കി വലിച്ചു പൊക്കിയാണ് കൊന്നിരുന്നത്. 

ഈ രീതിയിൽ തൂക്കിക്കൊല്ലാൻ വിധിക്കപ്പെട്ട പ്രതിയെ എന്തെങ്കിലും വാഹനത്തിന്റെ പുറത്ത് നിർത്തുകയും വാഹനം നീക്കുമ്പോൾ കുരുക്ക് മുറുകി ആൾ മരിക്കുകയും ചെയ്യും. കസേരയുടെ മുകളിൽ കയറി ഉത്തരത്തിൽ കുരുക്കിട്ട് ചാടി ആത്മഹത്യ ചെയ്യുന്നത് ഇപ്രകാരം തന്നെയുള്ള മരണമാണ്. ആസ്ട്രോ-ഹങ്കേറിയൻ തൂൺ (പോൾ) രീതി സമാനമായ ഒന്നാണ്:

1.2 മീറ്ററിനും 1.8 മീറ്ററിനും ഇടയിലാണ് ഈയിനം തൂങ്ങിമരണത്തിൽ വീഴ്ച്ചാ ദൈർഘ്യം. 1866 ൽ ശാസ്ത്രീയമായ പഠനവിവരങ്ങൾ സാമുവൽ ഹൗട്ടൻ എന്ന അയർലാന്റുകാരൻ ഡോക്ടർ പ്രസിദ്ധീകരിച്ച ശേഷമാണ് ഇംഗ്ലീഷ് പ്രചാരത്തിലുള്ള രാജ്യങ്ങളിൽ ഇത്തരം തൂക്കൽ വധശിക്ഷയ്ക്ക് ഉപയോഗിക്കാൻ തുടങ്ങിയത്. ഈ വീഴ്ച്ച കഴുത്തിലെ കശേരുക്കൾ പൊട്ടി സുഷുംന നാഡിക്ക് തകരാറ് സംഭവിക്കുതിനാൽ ഉടനടിയുള്ള അബോധാവസ്ഥയ്ക്കും കാരണമാകും. കുറ്റക്കാരെന്ന് കണ്ടെത്തിയ നാസികളെ ന്യൂറംബർഗ് വിചാരണയ്ക്ക് ശേഷം അമേരിക്കയുടെ മേൽനോട്ടത്തിൽ തൂക്കിക്കൊന്നിരുന്നത് ഇപ്രകാരമായിരുന്നു. ജോകൈം ഫോൺ റിബൻട്രോപ്, ഏൺസ്റ്റ് കാൾട്ടൻബ്രണ്ണർ എന്നിവർ ഉദാഹരണം. റിബൺട്രോപ്പിന്റെ തൂക്കുശിക്ഷയെപ്പറ്റി ചരിത്രകാരൻ ഗൈൽസ് മക്ഡൊണാൾഡ് പറഞ്ഞത് ആരാച്ചാരുടെ അനാസ്ഥ കാരണം ഇരുപത് മിനിട്ടോളം കഴിഞ്ഞാണ് അദ്ദേഹം മരിച്ചതെന്നാണ്. "

ഇതിനെ അളന്ന വീഴ്ച്ചാ ദൈർഘ്യം (മെഷേഡ് ഡ്രോപ്പ്) എന്നും പറയാറുണ്ട്. 1872-ൽ ബ്രിട്ടനിൽ വില്യം മാർവുഡ് എന്നയാൾ സ്റ്റാൻഡേഡ് വീഴ്ച്ചാ ദൈർഘ്യ രീതിക്ക് ഒരു ശാസ്ത്രീയമായ പുരോഗതി എന്ന നിലയ്ക്കാണ് ഈ രീതി കൊണ്ടുവന്നത്. എല്ലാവരെയും ഒരേ ദൂരം വീഴ്ത്തുന്നതിന് പകരം ഒരാളുടെ ഉയരവും ഭാരവും ഉപയോഗിച്ച് വീഴ്ച്ചാ ദൈർഘ്യം കണക്കാക്കുന്ന രീതിയാണിത്. കണക്കുകൂട്ടലിന്റെ ഉദ്ദേശം ശിരസ്സറ്റു പോകാത്ത വിധത്തിൽ ശീഘ്ര മരണം ഉറപ്പാക്കുകയായിരുന്നു. കഴുത്തിലെ കുരുക്കിന്റെ കെട്ടിന്റെ സ്ഥാനം ശ്രദ്ധാപൂർവ്വം നിർണ്ണയിക്കുന്നതിലൂടെ തല പിന്നിലേക്ക് പെട്ടെന്ന് ഞെട്ടി വലിച്ച് കഴുത്തൊടിയും എന്ന് ഉറപ്പാക്കുന്നതും ഇതിന്റെ ഭാഗമാണ്. 

സ്റ്റാൻഡാർഡ് വീഴ്ച്ചാ ദൂരത്തിൽ 5,600 ന്യൂട്ടൺ ബലമാണ് കഴുത്തിൽ ചെലുത്തപ്പെട്ടിരുന്നതെങ്കിൽ ദൈർഘ്യം നിർണ്ണയിച്ച തൂക്കിക്കൊലയിൽ 4,400 ന്യൂട്ടൺ ബലമേ ചെലുത്തപ്പെടുന്നുള്ളൂ. എന്നിട്ടും 1930-ൽ ഈവ ഡ്യൂഗൻ എന്ന സ്ത്രീയുടെ ശിരസ്സറ്റു പോയി. ഇതുകാരണമാണ് അമേരിക്കയിലെ അരിസോണ സംസ്ഥാനത്ത് തൂക്കുശിക്ഷയ്ക്ക് പകരം ഗ്യാസ് ചേമ്പർ മൂലം മരണ ശിക്ഷ നൽകാൻ തുടങ്ങിയത്. 

ബ്രിട്ടന്റെ മേൽ നോട്ടത്തിൽ നാസികൾക്ക് മരണശിക്ഷ നൽകിയിരുന്നത് ഇപ്രകാരമായിരുന്നു. ജോസഫ് ക്രാമർ, ഫ്രിറ്റ്സ് ക്ലൈൻ, ഇർമ ഗ്രെസി എലിസബത് വോൾക്കൻറാത്ത് എന്നിവരെ ആൽബർട്ട് പിയർപോയിന്റ് എന്ന ആരാച്ചാർ തൂക്കിക്കൊന്നത് ഉദാഹരണം. 

ആത്മഹത്യ ചെയ്യാനുപയോഗിക്കുന്ന ഒരു സാധാരണ മാർഗ്ഗമാണ് തൂങ്ങി മരണം. ആത്മഹത്യയ്ക്കു വേണ്ട ഉപകരണങ്ങൾ സാധാരണക്കാർക്ക് എളുപ്പത്തിൽ ലഭ്യമാണ്. 

കാനഡയിൽ തൂങ്ങിമരണമാണ് ആത്മഹത്യയുടെ പ്രധാന മാർഗ്ഗം. and in the U.S., hanging is the second most common method, after firearms. ബ്രിട്ടനിൽ പുരുഷന്മാരിൽ ഏറ്റവും സാധാരണവും സ്ത്രീകളിൽ വിഷം കഴിക്കൽ കഴിഞ്ഞാൽ രണ്ടാമത്തേതുമായ ആത്മഹത്യാ മാർഗ്ഗം തൂങ്ങിമരണമാണ്. 

തൂങ്ങിമരണത്തിൽ കീഴെപ്പറയുന്ന ശാരീരിക മാറ്റങ്ങളുണ്ടാകാം. ഇവയിൽ മിക്കതും മാരകമാണ്:


മരണകാരണം പലതരത്തിൽ ആയിരിക്കാം. വളരെ ഉയരത്തു നിന്നാണ് വീഴ്ച്ചയെങ്കിൽ മരണകാരണം സുഷുംനയുടെ ഭ്രംശമാണ്. പക്ഷേ ഒരു പഠനം കാണിക്കുന്നത് 34 തൂക്കുശിക്ഷകളിൽ 6 എണ്ണത്തിൽ മാത്രമേ കശേരുക്കൾ വിഘടിച്ചിരുന്നുള്ളൂവെന്നാണ്. കുരുക്കിന്റെ കെട്ട് കഴുത്തിനടിയിലാണെങ്കിലാണ് നട്ടെല്ലിന് ക്ഷതം സംഭവിക്കാൻ സാദ്ധ്യത കൂടുതൽ. 

ഈ മേഖലയിൽ കൂടുതൽ ഗവേഷണം നടത്തിയാൽ കൂടുതൽ മികച്ച രീതികൾ കണ്ടെത്താൻ കഴിഞ്ഞേക്കും 

കഴുത്തിന്റെ വശത്താണ് കുരുക്കിന്റെ കെട്ടെങ്കിൽ കൂടുതൽ സങ്കീർൺമായ ക്ഷതങ്ങളാണുണ്ടാവുക. .

കരോട്ടിഡ് സൈനസിന്റെ ഉത്തേജനം കാരണം ഹൃദയമിടിപ്പ് നിലച്ചും മരണം സംഭവിക്കാം. 

കഴുത്തൊടിഞ്ഞില്ലെങ്കിൽ രക്തക്കുഴലുകൾ അടഞ്ഞാണ് സാധാരണ മരണം സംഭവിക്കുക (ശ്വാസം മുട്ടിയല്ല). സിരകളിലൂടെയുള്ള രക്തയോട്ടം നിലച്ചാൽ തലച്ചോറിൽ നീർക്കെട്ടുണ്ടായി തന്മൂലം ഓക്സിജൻ ലഭിക്കാതെ കോശങ്ങൾ നശിച്ച് മരണം സംഭവിക്കാം. മുഖം നീലിച്ചുകാണുകയും (സയനോസിസ്) കണ്ണിലും തൊലിയിലും ചെറിയ രക്തസ്രാവബിന്ദുക്കൾ (പെറ്റക്കിയ) ഉണ്ടാവുക സാധാരണയാണ്. നാക്ക് ചിലപ്പോൾ നീണ്ടു കാണാം. ഒരു കണ്ണ് തുറന്നും ആ കണ്ണിലെ പ്യൂപ്പിൾ വികസിച്ചും കാണുക സാധാരണമാണ്. 

കരോട്ടിഡ് ധമനികൾ അടയുമ്പോൾ നേരിട്ട് തലച്ചോറിൽ ന്യൂറോണുകൾക്ക് നാശം സംഭവിക്കും. 31 ന്യൂട്ടൺ ബലം കൊണ്ട് കരോട്ടിഡുകൾ അടഞ്ഞ് വളരെ വേഗം അബോധാവസ്ഥ ഉണ്ടാകാം. ധമനികൾ അടയുമ്പോൾ മുഖത്ത് രക്തസ്രാവ ബിന്ദുക്കളോ നീലിപ്പോ കാണാറില്ല. 

മസ്തിഷ്കത്തിലേക്കുള്ള രക്തസഞ്ചാരം നിലച്ചാൽ ഉദ്ദേശം നാലു മിനിട്ടുകൾ കൊണ്ട് മരണം സംഭവിക്കും. ഇതിനു ശേഷം 15 മിനിട്ടോ അതിൽ കൂടുതലോ ഹൃദയം മിടിച്ചേക്കാം. ഈ സമയത്ത് ശരീരം പിടഞ്ഞേക്കാം. 

മരണശേഷം തൂങ്ങലിന്റെ ലക്ഷണങ്ങൾ ശരീരത്തിൽ കാണപ്പെടും (കയറിന്റെ പാട് തുടങ്ങിയവ). മലമൂത്ര വിസർജ്ജനം ഉണ്ടായേക്കാം. ഉമിനീർ സ്രവങ്ങളും ഹയോയ്ഡ് അസ്ഥിയുടെ പൊട്ടലും മറ്റുമായ ശരീര പരിശോധനയിലെ കണ്ടെത്തലുകളിൽനിന്ന് ഫോറൻസിക് വിദഗ്ദ്ധർക്ക് മരണം കൊലപാതകമാണോ ആത്മഹത്യയാണോ എന്ന് കണ്ടെത്താൻ കഴിഞ്ഞേക്കും.

ലോകത്തിൽ ധാരാളം രാജ്യങ്ങളിൽ മരണശിക്ഷ നൽകാനുള്ള പ്രധാന മാർഗ്ഗമായി തൂക്കുകയർ ഉപയോഗിക്കാറുണ്ട്. 

ബ്രിട്ടൺ കുറ്റവാളികളെ നാടുകടത്തിയിരുന്ന പീനൽ കോളനി എന്ന നിലയിൽ തുടക്കം മുതൽ തന്നെ വധശിക്ഷ ആസ്ട്രേലിയയിൽ നിലവിലുണ്ടായിരുന്നു. പത്തൊമ്പതാം നൂറ്റാണ്ടിൽ വീടുകയറി മോഷണം, ആടിനെ മോഷ്ടിക്കൽ, വ്യാജരേഖയുണ്ടാക്കൽ, ലൈംഗികാക്രമണം, മനഃപൂർവവും അല്ലാതെയുമുള്ള കൊലപാതകം എന്നിവയൊക്കെ വധശിക്ഷയർഹിക്കുന്ന കുറ്റങ്ങളായിരുന്നു. വർഷം 80 പേരോളം ആസ്ട്രേലിയയിൽ തൂക്കിലേറ്റപ്പെട്ടിരുന്നു. 

1985-ൽ ആസ്ട്രേലിയയിലെ എല്ലാ സംസ്ഥാനങ്ങളിലും വധശിക്ഷ നിർത്തലാക്കി. .
തൂക്കുകയറിലൂടെയോ അല്ലാതെയോ ആസ്ട്രേലിയയിൽ അവസാനമായി വധശിക്ഷയ്ക്ക് വിധേയനാക്കപ്പെട്ട വ്യക്തിയാണ് 1967 ഫെബ്രുവരി 3ന് വിക്ടോറിയയിൽ തൂക്കിലേറ്റപ്പെട്ട റൊണാൾഡ് റയൻ. 

ബ്രസീലിന്റെ ആധുനികചരിത്രത്തിൽ വധശിക്ഷ നടപ്പിലാക്കിയിരുന്നത് തൂക്കുകയറിലൂടെയാണ്. ടൈറേഡെന്റെസ് (1792) പോലെ പല ചരിത്ര നായകന്മാരെയും തൂക്കിക്കൊന്നിട്ടുണ്ട്. ബ്രസീലിൽ തൂക്കിക്കൊന്ന അവസാനയാൾ 1876-ൽ വധിക്കപ്പെട്ട ഫ്രാൻസിസ്കോ എന്ന അടിമയാണ്. 
1890-ൽ യുദ്ധമോ പട്ടാള നിയമമോ പോലുള്ള അസാധാരണ സന്ദർഭങ്ങളിലൊഴികെ വധശിക്ഷ ഇല്ലാതാക്കി. 

ബൾഗേരിയയുടെ ചരിത്ര നായകൻ വാസിൽ ലെവ്സ്കിയെ 1873-ൽ ഓട്ടോമാൻ സാമ്രാജ്യത്തിന്റെ കോടതി വിധിപ്രകാരം സോഫിയയിൽ വച്ച് തൂക്കിക്കൊന്നു. ബൾഗേറിയ സ്വതന്ത്രമായതു മുതൽ എല്ലാ വർഷവും ആയിരക്കണക്കിനാൾക്കാർ അദ്ദേഹം മരിച്ച ദിവസമായ ഫെബ്രുവരി 19-ന് വധശിക്ഷ നടപ്പാക്കിയ സ്ഥലത്തു നിൽക്കുന്ന സ്മാരകത്തിൽ പുഷ്പങ്ങളർപ്പിക്കാറുണ്ട്. 

ബൾഗേറിയയിലെ അവസാന വധശിക്ഷ 1989-ലാണ് നടപ്പിലാക്കിയത്. മരണശിക്ഷ 1998-ൽ പൂർണ്ണമായി ഇല്ലാതാക്കി.

തൂക്കുകയറാണ് കാനഡയിൽ എല്ലാത്തരം കൊലപാതകങ്ങൾക്കും നൽകിവന്നിരുന്ന വധശിക്ഷയ്ക്കായി 1961 വരെ ഉപയോഗിച്ചിരുന്നത്. അതിനുശേഷം കൊലപാതകങ്ങളെ വധശിക്ഷ അർഹിക്കുന്നവയും അല്ലാത്തവയും എന്ന് രണ്ട് വിഭാഗങ്ങളായി തിരിച്ചു. 1998-ൽ വധശിക്ഷ പൂർണമായും ഇല്ലാതാക്കപ്പെട്ടു. 

കാനഡയിൽ അവസാനമായിൽ മരണശിക്ഷ നടപ്പിലാക്കിയത് 1962 ഡിസംബർ 11-നാണ്. 

ചാരപ്രവൃത്തി ആരോപിച്ച് 1955-ൽ ഈജിപ്റ്റ് 3 ഇസ്രായേലികളെ തൂക്കിക്കൊന്നിരുന്നു. 2004-ൽ അഞ്ച് തീവ്രവാദികളെ പ്രധാനമന്ത്രിയെ കൊല്ലാൻ ശ്രമിച്ചു എന്ന കുറ്റമാരോപിച്ച് തൂക്കിക്കൊന്നു. 

1939 മുതൽ 1945 വരെ നാസികൾ നിയന്ത്രിച്ചിരുന്ന മേഖലകളിൽ സസ്പൻഷൻ ഹാംഗിങ്ങ് ആണ് പരസ്യമായ വധശിക്ഷയ്ക്ക് ഉപയോഗിച്ചിരുന്ന മാർഗ്ഗം. കൂടുതൽ കുറ്റവാളികളെയും ഗില്ലറ്റിൻ ഉപയോഗിച്ചാണ് വധിച്ചിരുന്നത്. സാധാരണ വധശിക്ഷ നൽകിയിരുന്നത് കരിഞ്ചന്തക്കാർക്കും ഭരണകൂടത്തിനെതിരായ ശക്തികളുടെ അനുഭാവികൾക്കുമായിരുന്നു. ഇവരുടെ മൃതശരീരങ്ങൾ വളരെ നേരം തൂക്കിയിട്ട് പ്രദർശിപ്പിച്ചിരുന്നു. കോൺസൻട്രേഷൻ ക്യാമ്പുകളിലും ധാരാളം പേരെ തൂക്കിക്കൊന്നിരുന്നു. യുദ്ധശേഷം ബ്രിട്ടനും യു.എസും നിയന്ത്രിച്ചിരുന്ന മേഖലകളിൽ തുടർന്നും തൂക്കിക്കൊല വധശിക്ഷയ്ക്കായി ഉപയോഗിച്ചിരുന്നു. ഇത് പടിഞ്ഞാറൻ ജർമനിയുടെ സർക്കാർ 1949-ൽ ജർമൻ ഭരണഘടനയിലൂടെ വധശിക്ഷ നിറുത്തലാക്കിയ ശേഷവും തുടർന്നിരുന്നു. പടിഞ്ഞാറൻ ബർലിനിൽ ജർമനിയുടെ അടിസ്ഥാന നിയമങ്ങൾ തുടക്കത്തിൽ ബാധകമല്ലായിരുന്നു. 1951-ൽ ബർലിനിലും വധശിക്ഷ ഇല്ലാതാക്കി. ജർമൻ ഡമോക്രാറ്റിക് റിപ്പബ്ലിക് 1987-ലാണ് വധശിക്ഷ നിറുത്തലാക്കിയത്. പടിഞ്ഞാറൻ ജർമനിയിലെ ഏതെങ്കിലും കോടതി അവസാനം വിധിച്ച മരണശിക്ഷ 1949-ൽ മോബിറ്റ് ജയിലിൽ ഗില്ലറ്റിൻ ഉപയോഗിച്ചാണ് നടപ്പിലാക്കിയത്. 1951 ജൂൺ 7-ന് ലാന്റ്സ്ബർഗ് ആം ലെക്ക് എന്ന സ്ഥലത്ത് കുറേ യുദ്ധക്കുറ്റവാളികളെ തൂക്കിലേറ്റിയതാണ് പടിഞ്ഞാറൻ ജർമനിയിൽ നടന്ന അവസാന തൂക്കു ശിക്ഷ. കിഴക്കൻ ജർമനിയിൽ അവസാനത്തെ വധശിക്ഷ 1981-ൽ കഴുത്തിൽ വെടി വച്ചാണ് നടപ്പിലാക്കിയത്. 

1956-ലെ വിപ്ലവത്തിനുശേഷം ഹങ്കറിയിലെ പ്രധാനമന്ത്രിയായിരുന്ന ഇർമെ നാഗിയെ പുതുതായി വന്ന സോവിയറ്റ് പിന്തുണയുള്ള സർക്കാർ രഹസ്യമായി വിചാരണ ചെയ്ത് തൂക്കിക്കൊന്നശേഷം മറവുചെയ്തു. 1958-ൽ നാഗിയെ സർക്കാർ കുറ്റവിമുക്തനായി പ്രഖ്യാപിച്ചു.

1990-ൽ എല്ലാ കുറ്റങ്ങൾക്കും വധശിക്ഷ ഒഴിവാക്കപ്പെട്ടു.

ഇന്ത്യയിലെ എല്ലാ വധശിക്ഷകളും മരണം വരെ തൂക്കിലേറ്റിയാണ് നടപ്പിലാക്കുന്നത്. 

മഹാത്മാ ഗാന്ധിയുടെ ഘാതകനായ നാധുറാം ഗോഡ്സെയെ 1949-ൽ തൂക്കിലേറ്റി.

ഇന്ത്യയുടെ സുപ്രീം കോടതി വധശിക്ഷ അപൂർവ്വങ്ങളിൽ അപൂർവ്വമായ കേസുകളിൽ മാത്രമേ നടപ്പാക്കാവൂ എന്ന് മാർഗ്ഗ നിർദ്ദേശം നൽകിയിട്ടുണ്ട്. 

അടുത്തകാലത്ത് നടപ്പിലായ ഒരു വധശിക്ഷ ഹേതൽ പരേഖ് എന്ന 14 കാരിയെ 1990-ൽ കൊൽകൊത്തയിൽ വച്ച് ബലാത്സംഗം ചെയ്ത ശേഷം കൊന്ന കേസിൽ കുറ്റക്കാരൻ എന്ന് വിധിക്കപ്പെട്ട ധനൻജോയ് ചാറ്റർജീ എന്ന ആളുടേതായിരുന്നു. കൊല ചെയ്ത രീതി, തലയ്ക്കടിച്ച ശേഷം പെൺകുട്ടി മരണത്തിലേയ്ക്ക് വഴുതി വീണുകൊണ്ടിരുന്ന അവസരത്തിൽ ബലാത്സംഗം ചെയ്യൽ എന്നിവയൊക്കെ വധശിക്ഷ നൽകത്തക്ക വിധം നിഷ്‌ഠൂരമാണെന്ന് സുപ്രീം കോടതി വിലയിരുത്തി. ഇന്ത്യൻ പ്രസിഡന്റിന് ദയാഹർജി നൽകിയെങ്കിലും അത് തള്ളപ്പെട്ടു. ചാറ്റർജിയെ 2004 ആഗസ്റ്റ് 14-ൻ തൂക്കിക്കൊന്നു. 1995-ൻ ശേഷം ഇന്ത്യയിൽ നടന്ന ആദ്യ വധശിക്ഷയായിരുന്നു അത്. 

തൂക്കിക്കൊല്ലലാണ് ഇറാനിൽ പ്രധാനമായി വധശിക്ഷയ്ക്കുപയോഗിക്കുന്ന മാർഗ്ഗം. കൊലപാതകം, ബലാത്സംഗം, മയക്കുമരുന്നു കള്ളക്കടത്ത് എന്നീ കുറ്റങ്ങൾക്ക് ഇതാണ് നിയമപരമായ ശിക്ഷ. കുറ്റവാളി ദിയ്യ എന്ന ചോരപ്പണം ഇരയുടെ കുടുംബത്തിന് നൽകി അവരുടെ മാപ്പ് നേടിയെടുത്താൽ ശിക്ഷയിൽ നിന്ന് രക്ഷപെടാം. ന്യായാധിപന് കേസ് പൊതുജനരോഷം ഉണ്ടാക്കുന്നുണ്ട് എന്നു കണ്ടാൽ തൂക്കിക്കൊല കുറ്റം നടന്ന സ്ഥലത്തു വച്ച് പരസ്യമായി നടത്താൻ വിധിക്കാം. ഒരു ക്രെയ്ൻ ഉപയോഗിച്ച് ശിക്ഷിതന്റെ തൂങ്ങി മരണം ഉയർത്തി പ്രദർശിപ്പിക്കുകയാണ് സാധാരണ ചെയ്യുക. 2005 ജൂലൈ 19-ന് മഹ്മോഡ് അൻസാരി, അയാസ് മർഹോനി എന്നീ പതിനഞ്ചും പതിനേഴും വയസ്സുകാരെ ഒരു പതിന്നാലുകാരനെ ബലാത്സംഗം ചെയ്തു, സ്വവർഗ്ഗരതിയിലേർപ്പെട്ടു എന്നീ കുറ്റങ്ങൾക്ക് എഡലാത് (നീതി) ചത്വരത്തിൽ വച്ച് തൂക്കിക്കൊന്നു. 2004 ആഗസ്ത് 15-ന് അതെഫെ ഷലീഹ് എന്ന പതിനാറുകാരിയെ ചാരിത്രത്തിന് നിരക്കാത്ത പ്രവൃത്തികൾ ചെയ്തു എന്ന കുറ്റത്തിന് തൂക്കിക്കൊന്നു. .

2008 ജൂലൈ 27-ന് പുലർച്ചെ ഇറാനിയൻ സർക്കാർ 29 ആൾക്കാരെ ടെഹ്രാനിലെ എവിൻ ജയിലിൽ വച്ച് തൂക്കിക്കൊന്നു. 2008 ഡിസംബർ 2-ന് കൊലപാതകക്കുറ്റത്തിന് ശിക്ഷിക്കപ്പെട്ട ഒരാളെ കാസെറോൺ ജയിലിൽ വച്ച് ഇരയുടെ കുടുംബം മാപ്പു നൽകി നിമിഷങ്ങൾക്കുള്ളിൽ തൂക്കിയെങ്കിലും കയററുത്ത് ആശുപത്രിയിലെത്തിച്ച് രക്ഷപെടുത്തി.

സദ്ദാം ഹുസൈന്റെ ഭരണകാലത്ത് തൂക്കിക്കൊല്ലൽ നിലവിലുണ്ടായിരുന്നുവെങ്കിലും മരണശിക്ഷയും തൂക്കിക്കൊല്ലലും 2003 ജൂൺ 10-ൻ യുനൈറ്റഡ് സ്റ്റേറ്റ്സിന്റെ നേതൃത്വത്തിൽ ഇറാക്ക് കീഴടക്കപ്പെട്ടപ്പോൾ നിർത്തിവയ്ക്കപ്പെട്ടു. മരണശിക്ഷ 2004 ആഗസ്റ്റ് 8-ന് പുനഃസ്ഥാപിക്കപ്പെട്ടു. 

2005 സെപ്റ്റംബറിൽ തൂക്കിക്കൊല്ലപ്പെട്ട മൂന്ന് കൊലപാതകികളാണ് പുനഃസ്ഥാപനത്തിനു ശേഷം വധിക്കപ്പെട്ട ആദ്യത്തെ ആൾക്കാർ. 2006 മാർച്ച് 9-ന് ഇറാക്കിന്റെ പരമോന്നത് നീതിന്യായ കൗൺസിലിന്റെ ഉദ്യോഗസ്ഥൻ ഒരു സായുധ കലാപകാരിയെ തൂക്കിക്കൊന്നതായി സ്ഥിരീകരിച്ചു. 

സദ്ദാം ഹുസൈനെ മാനവരാശിക്കെതിരായ കുറ്റങ്ങൾ കാരണം തൂക്കിക്കൊല്ലാൻ 2006 നവംബർ 5-ന് വിധിച്ചു. അദ്ദേഹത്തെ 2006 ഡിസംബർ 30-ന് ഉദ്ദേശം ആറുമണി പുലർച്ചയ്ക്ക് തൂക്കിക്കൊന്നു. വീഴ്ച്ചയ്ക്കിടെ കഴുത്തൊടിയുന്നതിന്റെ ശബ്ദം കേട്ടിരുന്നുവത്രേ. ദൈർഘ്യം കൂടിയ തൂക്കിക്കൊല വിജയകരമായി നടന്നു എന്നതിന്റെ (ദുരിതം കൂടാതെ വളരെപ്പെട്ടെന്ന് ആൾ മരിച്ചു എന്നതിന്റെ) ലക്ഷണമാണിത്. ഒരാഴ്ച്ചയ്ക്ക് ശേഷം പുറത്തുവന്നൊരു വീഡിയോയിൽ അദ്ദേഹത്തിന്റെ കഴുത്തിൽ വലിയൊരു മുറിവ് കാണപ്പെട്ടതുകാരണം ശരിയായ രീതിയിലാണോ വധശിക്ഷ നടപ്പിലാക്കിയതെന്ന സംശയമുയർന്നിരുന്നു. 

സദ്ദാം ഹുസൈന്റെ സുരക്ഷാ സേനയായിരുന്ന മുഖാബരാത്തിന്റെ തലവനായിരുന്ന ബർസാൻ ഇബ്രാഹീം എന്നയാളുടെയും, മുൻപ് മുഖ്യ ന്യായാധിപനായിരുന്ന അവാദ് ഹമീദ് അൽ-ബന്ദർ എന്നയാളുടെയും തൂക്കിക്കൊല 2007 ജനുവരി 15-നാണ് നടപ്പിലാക്കിയത്. ബർസാന്റെ ശിരസ്സ് വധശിക്ഷയ്ക്കിടെ ഛേദിക്കപ്പെട്ടുപോയി. വീഴ്ച്ചയുടെ ദൈർഘ്യം കൂടുതലായിരുന്നു എന്നതിന്റെ തെളിവാണിത്. 

പഴയ വൈസ്-പ്രസിഡന്റ് താഹ യാസ്സിൻ റമദാൻ ജീവപര്യന്തം തടവിന് 2006 നവംബർ അഞ്ചിന് ശിക്ഷിക്കപ്പെട്ടുവെങ്കിലും ശിക്ഷ തൂക്കിക്കൊലയായി 2007 ഫെബ്രുവരി 12-ന് മാറ്റി. 1982-ലെ മനുഷ്യരാശിക്കെതിരായ കുറ്റങ്ങൾക്ക് തൂക്കിലേറ്റപ്പെട്ട അവസാനത്തെ ആളാണ് അദ്ദേഹം. 2007 മാർച്ച് 20-ന് അദ്ദേഹത്തെ തൂക്കിലേറ്റി. ഇത്തവണ കുഴപ്പങ്ങളൊന്നുമില്ലാതെ തൂക്കിലേറ്റൽ നടന്നു. 

അൽ-അൻഫാലിലെ (കുർദുകൾക്കെതിരായ) കുറ്റങ്ങൾക്ക് അലി ഹസ്സൻ അൽ-മജീദി (കെമിക്കൽ അലി), പഴയ പ്രതിരോധ മന്ത്രി സുൽത്താൻ ഹഷീം അഹമദ് അൽ-തായ്, ഹുസൈൻ റഷീദ് മൊഹമ്മദ് എന്നിവരെ 2007 ജൂൺ 24-ൻ തൂക്കിക്കൊന്നു. കെമിക്കൽ അലിയെ മൂന്നു തവണ കൂടി മരണ ശിക്ഷയ്ക്ക് വിധിച്ചു. 1991-ലെ ഷിയ കലാപം അടിച്ചമർത്തിയതിന് അബ്ദുൾ-ഘാനി അബ്ദുൾ ഗഫൂറിനൊപ്പം 2008 ഡിസംബർ 2നും; 1999-ൽ അയത്തൊള്ള മുഹമ്മദ് അൽ-സദറിന്റെ മരണത്തോടനുബന്ധിച്ച സംഭവങ്ങൾക്ക് 2009 മാർച്ച് 2-നും; 1988-ൽ കുർദുകൾക്കെതിരേ വിഷവാതകം പ്രയോഗിച്ചതിന് 2010 ജനുവരി 17-നും. അദ്ദേഹത്തെ 2010 ജനുവരി 25-ന് തൂക്കിലേറ്റി. 

സദ്ദാം ഹുസൈന്റെ ഒരു ഉയർന്ന മന്ത്രിയായിരുന്ന താരിഘ് അസീസിനെ പ്രതിപക്ഷ ഷിയാ പാർട്ടി അംഗങ്ങളെ വേട്ടയാടിയതിന് 2010 ഒക്ടോബർ 26-ൻ തൂക്കിക്കൊല്ലാൻ വിധിച്ചു. 

2011 ജൂലൈ 14-ന് സുൽത്താൻ ഹാഷിം അൽ-തായ് എന്നയാളെയും സദ്ദാം ഹുസൈന്റെ രണ്ട് അർഥ സഹോദരന്മാരായ സബാവി ഇബ്രാഹിം അൽ-തിക്രീതി, വത്ബാൻ ഇബ്ഖിം അൽ-തിക്രീതി എന്നിവരെയും വധശിക്ഷ നടപ്പാക്കുന്നതിനായി ഇറാക്ക് അധികാരികൾക്ക് കൈമാറ്റം ചെയ്തു. 42 കച്ചവടക്കാരെ വില നിയന്ത്രിക്കാൻ ശ്രമിച്ചു എന്നാരോപിച്ച് പണ്ട് കൊലപ്പെടുത്തിയതിൽ പങ്കുണ്ടായിരുന്നതിനാലാണ് സദ്ദാമിന്റെ അർദ്ധസഹോദരന്മാരെ 2009 മാർച്ച് 11-ന് തൂക്കിക്കൊല്ലാൻ വിധിച്ചത്. 

ഇറാക്കിന്റെ സർക്കാർ വധശിക്ഷാ നിരക്ക് രഹസ്യമായി വയ്ക്കുന്നതായി ആരോപണമുണ്ട്, എല്ലാ വർഷവും നൂറുകണക്കിനാളുകളെ തൂക്കിലേറ്റുന്നുണ്ടാവാം. ആംനസ്റ്റി ഇന്റർനാഷണലിന്റെ കണക്കനുസരിച്ച് 2007-ൽ 900 ആൾക്കാർ ഇറാക്കിൽ തൂക്കിക്കൊല്ലപ്പെടാൻ അത്യധികം സാദ്ധ്യതയുള്ള നിലയിൽ കഴിയുകയാണ്.

ഇസ്രായേലിന്റെ ക്രിമിനൽ നിയമത്തിൽ വധശിക്ഷയ്ക്ക് വകുപ്പുണ്ടെങ്കിലും ഇതുവരെ നാസി നേതാവ് അഡോൾഫ് എയ്ക്ക്മാനെ 1962 മേയ് 31-ന് തൂക്കിക്കൊന്ന ഒറ്റ അവസരത്തിൽ മാത്രമേ അതുപയോഗിച്ചിട്ടുള്ളൂ. 

ടോക്കിയോ സബ് വേയിൽ സാരിൻ ഗാസുപയോഗിച്ച് ആക്രമണം നടത്തിയതിന്റെ മുഖ്യ ആസൂത്രകനായ ഷോക്കോ അസഹാര എന്നയാളെ 2004 ഫെബ്രുവരി 27-ന് തൂക്കിക്കൊല്ലുക എന്ന ശിക്ഷയ്ക്ക് വിധിച്ചു. സീരിയൽ കൊലപാതകിയായ ഹിരോആകി ഹിഡാകയെയും മറ്റു മൂന്നു പേരെയും 2006 ഡിസംബർ 25-ന് ജപ്പാനിൽ തൂക്കിക്കൊന്നു. തൂക്കിക്കൊലയാണ് വധശിക്ഷ നടപ്പാക്കാൻ ജപ്പാനിൽ ഉപയോഗിക്കുന്ന പ്രധാന മാർഗ്ഗം. നോറിയോ നഗയാമ, മാമോറു ടകുമ, സുടോമു മിയസാകി എന്നിവർ ഉദാഹരണം. 

തൂക്കുകയറാണ് ജോർദാനിൽ പരമ്പരാഗതമായി വധശിക്ഷയ്ക്കുപയോഗിക്കുന്ന മാർഗ്ഗം. 1993-ൽ ഇസ്രായേലിനു വേണ്ടി ചാരപ്രവർത്തി നടത്തി എന്നാരോപിച്ച് രണ്ട് ജോർഡാൻ കാരെ തൂക്കിലേറ്റി.

സഹോദരീസഹോദരന്മാരായ രണ്ടുപേരെ കൊന്ന കുറ്റത്തിന് 1998-ൽ ലെബനണിൽ രണ്ടു പേരെ തൂക്കിക്കൊന്നിരുന്നു. 

തൂക്കുകയറാണ് വധശിക്ഷയ്ക്ക് മലേഷ്യയിൽ വളരെനാളായി ഉപയോഗിച്ചു വരുന്ന മാർഗ്ഗം.

പോർച്ചുഗലിൽ തൂക്കിക്കൊല്ലപ്പെട്ട അവസാനയാൾ 1842 ഏപ്രിൽ 16-ന് ശിക്ഷിക്കപ്പെട്ട ഫ്രാൻസിസ്കൊ മാറ്റോസ് ലോബോസ് എന്നയാളാണ്. അതിനു മുൻപ് തൂക്കിക്കൊല സാധാരണയായി നൽകപ്പെടുന്ന വധശിക്ഷയായിരുന്നു.

തൂക്കുകയറാണ് പാകിസ്താനിൽ വധശിക്ഷയ്ക്ക് ഉപയോഗിക്കുന്ന പ്രധാനമാർഗ്ഗം.

റോമനോവ് രാജവംശത്തിന്റെ കാലത്ത് റഷ്യൻ സാമ്രാജ്യത്തിൽ പതിനഞ്ചും പതിനാറും നൂറ്റാണ്ടുകളിൽ നിലവിലിരുന്ന ശുലത്തിൽ കയറ്റലിനു (ഇംപേൽമെന്റ്) പകരം തൂക്കുശിക്ഷ റഷ്യയിൽ പ്രചാരത്തിലായി. 

തൂക്കിക്കൊല്ലലും പാട്ടകൃഷിയും (സെർഫ്ഡം) അലക്സാണ്ടർ II എന്ന ഭരണാധികാരിയുടെ കാലത്ത് ഇല്ലാതാക്കിയെങ്കിലും അദ്ദേഹത്തിന്റെ മരണത്തോടെ അവ പുനഃസ്ഥാപിക്കപ്പെട്ടു. അദ്ദേഹത്തിന്റെ കൊലയാളികളെ തൂക്കിക്കൊല്ലുകയാണുണ്ടായത്. കൊലപാതകക്കുറ്റത്തിന് വധശിക്ഷയ്ക്ക് വിധിക്കപ്പെട്ട പലരുടെയും ശിക്ഷ സാധാരണ ജീവപര്യന്തമായി ഇളവു ചെയ്തു കൊടുത്തിരുന്നുവെങ്കിലും രാജദ്രോഹക്കുറ്റത്തിന് ശിക്ഷിക്കപ്പെടുന്നവരെ സാധാരണ തൂക്കിക്കൊന്നിരുന്നു. ഫിൻലാന്റിലെ ഗ്രാന്റ് ഡച്ചി, പോളണ്ട് രാജ്യം എന്നിങ്ങനെ റഷ്യൻ സാംമ്രാജ്യത്തിന് കീഴിലായിരുന്ന സ്ഥലങ്ങളിലും ഇതായിരുന്നു സ്ഥിതി. ടാവെറ്റി ലൂക്കാരിനെൻ എന്ന ഫിൻലന്റുകാരനെ ചാരപ്രവർത്തിക്കും രാജ്യദ്രോഹത്തിനും ശിക്ഷയായി1916-ൽ തൂക്കിക്കൊന്നതാണ് ഇത്തരത്തിൽ ഒരു ഫിൻലന്റുകാരൻ മരിക്കുന്ന അവസാന സംഭവം. 

സാധാരണ പൊതുജനങ്ങൾക്കുമുന്നിൽ വച്ച് ദൈർഘ്യം കുറഞ്ഞ വീഴ്ച്ചയുള്ള തൂക്കിക്കൊല്ലലായിരുന്നു ഉപയോഗിച്ചിരുന്നത്. ലൂക്കാറിനെന്റെ കേസിലേതുപോലെ മരക്കൊമ്പിലോ പ്രത്യേകമായി തയ്യാറാക്കിയ തൂക്കുമരത്തിലോ ആയിരുന്നു തൂക്കിക്കൊന്നിരുന്നത്. 

1917-ലെ വിപ്ലവത്തിന് ശേഷം മരണശിക്ഷ കടലാസിൽ നിറുത്തലാക്കിയെങ്കിലും ഭരണകൂടത്തിന്റെ ശത്രുക്കളെന്നു കരുതുന്നവർക്കെതിരെ തുടർച്ചയായി ഉപയോഗിച്ചു വന്നിരുന്നു. ബോൾഷെവിക്കുകൾക്ക് കീഴിൽ മിക്ക വധശിക്ഷകളും വെടിവയ്പ്പിലൂടെയായിരുന്നു നടപ്പാക്കിയിരുന്നത്. റഷ്യയിൽ അവസാനം തൂക്കിക്കൊല്ലപ്പെട്ടത് 1946-ൽ ആന്ദ്രേ വ്ലാസോവ് എന്നയാളും അനുയായികളുമായിരുന്നു.

സിങ്കപ്പൂരിൽ വീഴ്ച്ചാദൈർഘ്യം കൂടിയ തൂക്കിക്കൊലയാണ് മയക്കുമരുന്ന് കള്ളക്കടത്ത്, കൊലപാതകം, തട്ടിക്കൊണ്ടു പോകൽ, അനുമതിയില്ലാതെ തോക്കുകൾ കൈവശം വയ്ക്കുക തുടങ്ങിയ പല കുറ്റകൃത്യങ്ങൾക്കും നിയമപരമായി നിർദ്ദേശിക്കുന്ന ശിക്ഷ.

സിറിയ പരസ്യമായി തൂക്കുശിക്ഷ നടപ്പിലാക്കാറുണ്ട്. 1952-ൽ രണ്ട് ജൂതന്മാരെയും 1965-ൽ ഇസ്രായേൽ ചാരൻ എലി കോഹനെയും ഇങ്ങനെ തൂക്കിക്കൊന്നിരുന്നു. 

ആംഗ്ലോ-സാക്സൺ കാലഘട്ടം മുതൽ നിയമപരമായ വധശിക്ഷാരീതിയായി തൂക്കിക്കൊല ഇംഗ്ലണ്ടിൽ നിലനിന്നിരുന്നു എന്ന് കരുതപ്പെടുന്നു. അറിയപ്പെടുന്ന ആദ്യത്തെ ബ്രിട്ടീഷ് ആരാച്ചാരുടെ പേർ 1360-കളിൽ ജോലി ചെയ്തിരുന്ന തോമസ് ഡെ വാർബ്ലിൻടൺ എന്നയാളാണ്. പതിനാറാം നൂറ്റാണ്ടു മുതൽ 1964-ൽ അവസാനത്തെ തൂക്കുശിക്ഷ നടപ്പിലാക്കിയ ആരാച്ചാർമാരായ റോബർട്ട് ലെസ്ലി സ്റ്റ്യൂവാർട്ട്, ഹാരി അലൻ എന്നിവർ വരെയുള്ള എല്ലാവരുടെയും വിവരങ്ങൾ ലഭ്യമാണ്. 1955 ജൂലൈ 13-ന് തൂക്കിലേറ്റപ്പെട്ട റൂത്ത് എല്ലിസ് ആണ് അവസാനം വധശിക്ഷ ലഭിച്ച സ്ത്രീ.

പത്തൊമ്പതാം നൂറ്റാണ്ടിന്റെ തുടക്കം വരെ കുട്ടികൾക്കും മുതിർന്നവർക്കും ഒരേ ശിക്ഷയായിരുന്നും നൽകി വന്നിരുന്നത്. മോഷണത്തിനു പോലും മരണ ശിക്ഷ നൽകപ്പെട്ടിരുന്നു. 1814-ൽ പതിന്നാല് വയസ്സിൽ താഴെ പ്രായമുള്ള അഞ്ച് കുട്ടിക്കുറ്റവാളികളെ ഓൾഡ് ബെയ്ലി എന്ന സ്ഥലത്തു വച്ച് തൂക്കിക്കൊന്നു. ഇതിൽ ഇളയ കുട്ടിക്ക് എട്ടു വയസ്സേ പ്രായമുണ്ടായിരുന്നുള്ളൂ. 1868 വരെ തൂക്കുശിക്ഷകൾ പൊതുജനങ്ങളുടെ മുന്നിൽ വച്ചായിരുന്നു നടത്തിയിരുന്നത്. 

1957-ൽ വധശിക്ഷ പൂർണ്ണമായും ഒഴിവാക്കുന്നതിന്റെ ഭാഗമായി കൊലപാതകങ്ങളെ രണ്ട് തലത്തിലുള്ളതായി തരം തിരിക്കപ്പെട്ടു. ഫ്സ്റ്റ് ഡിഗ്രി കൊലപാതകത്തിന് മാത്രമേ വധശിക്ഷ നൽകപ്പെട്ടിരുന്നുള്ളൂ. 

1965-ൽ പാർലമെന്റ് 5 വർഷത്തേയ്ക്ക് താത്കാലികമായി വധശിക്ഷ ഇല്ലാതെയാക്കി. 1969-ൽ ഇത് സ്ഥിരമാക്കി. പട്ടാളവുമായി ബന്ധപ്പെട്ട കേസുകളിലും ഇത് ബാധകമാണ്. 

യുനൈറ്റഡ് കിങ്ഡത്തിൽ ചില കുറ്റം ചെയ്യുന്നവരെ സിൽക്ക് കയറുപയോഗിച്ച് തൂക്കിക്കൊന്നിരുന്നു. 


മരണശിക്ഷ ചില സംസ്ഥാനങ്ങളിൽ നിലവിലുണ്ടെങ്കിലും മറ്റു ചില സംസ്ഥാനങ്ങൾ നിറുത്തലാക്കിയിട്ടുണ്ട്. ഫെഡറൽ നിയമപ്രകാരമുള്ള മരണശിക്ഷ എല്ലാ സംസ്ഥാനങ്ങൾക്കും ബാധകമാണ്. 

1862-ൽ വെള്ളക്കാരായ പുതിയ താമസക്കാരെ കൊന്നൊടുക്കിയെന്ന കുറ്റത്തിന് 38 സിയോക്സ് ഇന്ത്യക്കാരെ തൂക്കിക്കൊന്നതാണ് അമേരിക്കയിലെ ഏറ്റവും വലിയ കൂട്ട വധശിക്ഷ. 1862-ൽ മിനസോട്ടയിലെ മാങ്കാട്ടോ എന്ന സ്ഥലത്തുവച്ചാണിത് നടന്നത്. പൊതുജനങ്ങൾക്കു മുന്നിൽ നടന്ന അവസാനത്തെ വധശിക്ഷ 1938 ആഗസ്റ്റ് 14-ന് കെന്റക്കിയിലെ ഓവൻസ്ബൊറോയിലായിരുന്നു. 70 വയസ്സുള്ള ലിഷ എഡ്വാർഡ് എന്ന സ്ത്രീയെ ബലാത്സംഗം ചെയ്ത് കൊന്നതിന് റൈനി ബെതി എന്നയാളെയായിരുന്നു തൂക്കിക്കൊന്നത്. ഈ തൂക്കിക്കൊലയ്ക്ക് മേൽനോട്ടം നൽകിയത് കെന്റക്കിയിലെ ആദ്യത്തെ സ്ത്രീ ഷരിഫ്ഫായ (പോലീസ് മേധാവി) ഫ്ലോറൻസ് തോംസണായിരുന്നു. 

കാലിഫോർണിയയിൽ സാൻ ക്വെന്റിൻ ജയിലിൽ 1949-നും 1952-നും മദ്ധ്യേ വാർഡനായി ജോലി ചെയ്തിരുന്ന ക്ലിന്റൺ ഡഫ്ഫി എന്നയാൾ തൊണ്ണൂറിനു മുകളിൽ എണ്ണം മരണശിക്ഷകൾക്ക് സാക്ഷ്യം വഹിച്ചിട്ടുണ്ട്. ജോലിയിൽ നിന്ന് വിരമിച്ച ശേഷം അദ്ദേഹം മരണശിക്ഷയ്ക്ക് എതിരാവുകയും "എൺപത്തെട്ട് ആണുങ്ങളും രണ്ട് പെണ്ണുങ്ങളും" എന്ന പേരിൽ വധശിക്ഷ നിർത്തലാക്കുന്നതിനെ അനുകൂലിച്ച് ഒരു ഓർമക്കുറിപ്പ് പുറത്തിറക്കുകയും ചെയ്തു. പല തൂക്കിക്കൊലകളും കുഴപ്പത്തിൽ അവസാനിക്കുന്നതും അതുമൂലം അദ്ദേഹത്തിനു മുന്നേ വാർഡനായിരുന്ന ജേംസ് ബി. ഹോളോഹാൻ എന്നയാൾ തൂക്കിക്കൊലയ്ക്ക് പകരം ഗ്യാസ് ചേമ്പർ ഉപയോഗിക്കാൻ കാലിഫോർണിയ നിയമസഭയോട് 1937-ൽ അപേക്ഷിച്ചതും മറ്റും ഈ പുസ്തകത്തിൽ ഉൾപ്പെടുത്തിയിട്ടുണ്ട്. 

പലതരം വധശിക്ഷാ രീതികളും മാറി മിക്ക സ്റ്റേറ്റുകളിലും ഫെഡറൽ സർക്കാരിലും വിഷം കുത്തിവയ്പ്പായിട്ടുണ്ട്. തൂക്കിക്കൊല ശിക്ഷ വിധിക്കപ്പെട്ടയാളിന് തിരഞ്ഞെടുക്കാവുന്ന ഒരു രീതിയായി നിലനിർത്തിയിരുന്ന മിക്ക സംസ്ഥാനങ്ങളും ഈ രീതി ഒഴിവാക്കിയിട്ടുണ്ട്. ശിക്ഷിക്കപ്പെട്ട കൊലപാതകിയായ വിക്ടർ ഫ്യൂഗർ എന്നയാളാണ് അയോവ സംസ്ഥാനത്തു വച്ച് 1963 മാർച്ച് 15-ന് അവസാനമായി തൂക്കിലേറ്റപ്പെട്ടയാൾ. 1965-ൽ മരണശിക്ഷ ഒഴിവാക്കി പകരം പരോളില്ലാത്ത ജീവപര്യന്തം തടവ് നിലവിൽ വന്നതിന് മുൻപ് തൂക്കുശിക്ഷയായിരുന്നു അയോവയിൽ മുഖ്യ വധശിക്ഷാ രീതി. 

ബാർട്ടൻ കേ കിർഹാം എന്നയാളാണ് യൂട്ടാ സംസ്ഥാനത്ത് അവസാനമായി തൂക്കിലേറ്റപ്പെട്ടയാൾ. അയാൾ വെടിവച്ച് കൊല്ലുന്നതിനു പകരം തൂക്കിക്കൊല തിരഞ്ഞെടുക്കുകയായിരുന്നു. പിന്നീട് 1980-ൽ യൂട്ടായിൽ വിഷം കുത്തിവച്ച് കൊല്ലുന്ന രീതി നടപ്പിൽ വന്നു. 

ഡെലാവേർ സംസ്ഥാനത്തിന്റെ നിയമം 1986-ൽ മാറ്റി തൂക്കുശിക്ഷയ്ക്ക് പകരം വിഷം കുത്തിവയ്പ്പ് നിലവിൽ വന്നു. അതിനു മുന്നേ ശിക്ഷാവിധി വന്നിരുന്ന ആൾക്കാർക്ക് തൂക്കുമരണം തിരഞ്ഞെടുക്കാൻ സാധിക്കുമായിരുന്നു. 1996-ൽ ബില്ലി ബെയ്ലി എന്നയാളെ തൂക്കിക്കൊന്നതാണ് അമേരിക്കൻ ചരിത്രത്തിലെ ഏറ്റവും അടുത്ത കാലത്തു നടന്ന തൂക്കിക്കൊല.

വാഷിംഗ്ടൺ, ന്യ ഹാംപ്ഷൈർ എന്നീ സംസ്ഥാനങ്ങളിൽ തൂക്കിക്കൊല ഇപ്പോഴും ഒരു തിരഞ്ഞെടുക്കാവുന്ന രീതിയായി നിലനില്ക്കുന്നുണ്ട്. 




</doc>
<doc id="194333" url="https://ml.wikipedia.org/wiki?curid=194333" title="ഗുരുദേവ് ആർട്സ് ആൻഡ്‌ സയൻസ് കോളേജ്, പയ്യന്നൂർ">
ഗുരുദേവ് ആർട്സ് ആൻഡ്‌ സയൻസ് കോളേജ്, പയ്യന്നൂർ

കണ്ണൂർ ജില്ലയിലെ പയ്യന്നൂരിനടുത്ത് മാത്തിലിൽ പ്രവർത്തിക്കുന്ന ഒരു കലാലയമാണ് ഗുരുദേവ് ആർട്സ് ആൻഡ്‌ സയൻസ് കോളേജ്. കണ്ണൂർ സർവ്വകലാശാലയോടാണ് ഈ കലാലയം അഫിലിയേറ്റ് ചെയ്തിരിക്കുന്നത്.



</doc>
<doc id="194338" url="https://ml.wikipedia.org/wiki?curid=194338" title="റോബർട്ട്‌ മോഗ്">
റോബർട്ട്‌ മോഗ്

റോബർട്ട് "ബോബ്" മോഗ് ( ) (മൈയ് 23, 1934 – ആഗസ്ത് 21, 2005),എലെൿടോണിക് സംഗീതം വികസിപ്പിച്ചവരിൽ മുന്നിരക്കാരനായ അമേരിക്കകാരൻ. മോഗ് സിന്തസൈസെർ എന്ന എലെക്ട്രോണിൿ ഉപകരണത്തിന്റെ ഉപജ്ഞാതാവ്.

</doc>
<doc id="194345" url="https://ml.wikipedia.org/wiki?curid=194345" title="കണ്ണൂർ സർവ്വകലാശാല സ്കൂൾ ഓഫ് ഇൻഫർമേഷൻ സയൻസ് ആൻഡ് ടെക്നോളജി">
കണ്ണൂർ സർവ്വകലാശാല സ്കൂൾ ഓഫ് ഇൻഫർമേഷൻ സയൻസ് ആൻഡ് ടെക്നോളജി

കണ്ണൂർ സർവ്വകലാശാലയുടെ മാങ്ങാട്ട്പറമ്പ് ക്യാമ്പസിലാണ് സ്കൂൾ ഓഫ് ഇൻഫർമേഷൻ സയൻസ് ആൻഡ് ടെക്നോളജി വകുപ്പിന്റെ ആസ്ഥാനം. വിവരസാങ്കേതിക വിദ്യാഭ്യാസത്തിന് പ്രാമുഖ്യം നൽകി കൊണ്ട് 2000-ൽ ആണ് വകുപ്പ് സ്ഥാപിതമായത്. കേരളത്തിലെ മറ്റേത് സർവ്വകലാശാലയിലെ ഐ.ടി വകുപ്പിനേക്കാളും സിലബസ്സിലെ പുതുമയും നൂതനതയും, അടിസ്ഥാനസൗകര്യം കൊണ്ടും വളരെയേറേ മുൻപന്തിയിലാണ് കണ്ണൂർ സർവ്വകലാശാലയുടെ ഐ.ടി വകുപ്പ്. 

സ്കൂൾ ഓഫ് ഇൻഫർമേഷൻ സയൻസ് ആൻഡ് ടെക്നോളജിയുടെ കീഴിലെ ഡിപ്പർട്ട്മെന്റ് ഓഫ് ഇൻഫർമേഷൻ ടെക്നോളജിയുടെ കീഴിലാണ് ഈ രണ്ട് കോഴ്സും ലഭ്യമാക്കപ്പെടുന്നത്. 30-വീതം സീറ്റുകളാണ് രണ്ട് കോഴ്സുകൾക്കും ഉള്ളത്.

വിവിധ ആവശ്യങ്ങൾക്കനുസൃതമായ് 6 ലാബുകൾ ഡിപ്പർട്ട്മെന്റിൽ വിപുലപ്പെടുത്തിയിട്ടുണ്ട്.

എം.സി.എ, എം.എസ്സ്.സി കോഴ്സുകൾക്ക് പുറമെ ആർട്ടിഫിഷ്യൽ ഇന്റലിജൻസ്, ബയൊഇൻഫോർമാറ്റിക്സ്, സ്പീച്ച് അൻഡ് സിഗ്നൽ പ്രൊസ്സസിങ്ങ്, ഇമേജ് പ്രൊസ്സസിങ്ങ് മേഖലയിൽ പി.എച്ച്.ഡി ചെയ്യാനുള്ള സൗകര്യവും ഡിപ്പർട്ട്മെന്റിൽ ലഭ്യമാണ്.

ചോയ്സ് ബേസ്ഡ് ക്രെഡിറ്റ് സെമസ്റ്റർ സിസ്റ്റ്ം എന്ന ഗ്രേഡിങ്ങ് സംവിധാനത്തിലധിഷ്ഠിതമായാണ് കോഴ്സുകൾ പഠിപ്പിക്കുന്നത്.


</doc>
<doc id="194347" url="https://ml.wikipedia.org/wiki?curid=194347" title="ആയിരം ദ്വീപുകൾ">
ആയിരം ദ്വീപുകൾ

പൂർവ യു.എസ്സിനും കാനഡയ്ക്കും മധ്യേ, സെന്റ് ലോറൻസ് നദിയിൽ സ്ഥിതിചെയ്യുന്ന ദ്വീപസമൂഹത്തെയാണ് ആയിരം ദ്വീപുകൾ എന്നു പറയുന്നത്. ആകൃതിയിലും വലിപ്പത്തിലും വ്യത്യസ്തത പ്രകടിപ്പിക്കുന്ന 1500-ഓളം ദ്വീപുകൾ ഉൾപ്പെട്ട ഈ ദ്വീപസമൂഹത്തിലെ പകുതിയിലധികം ദ്വീപുകളും കാനഡയുടെ ഭാഗമാണ്. ഏകദേശം 32 കി.മീ. നീളവും 127 ച.കി.മീ. വിസ്തൃതിയുമുള്ള വൂൾഫ് ഐലൻഡ് ആണ് ഏറ്റവും വലിയ ദ്വീപ്; 
എന്നിവ മറ്റു പ്രധാന ദ്വീപുകളും.

മനോഹരമായ ഭൂപ്രകൃതിയും സുഖകരമായ വേനൽക്കാലവും തൌസൻഡ് ഐലൻഡ്സിനെ വിനോദസഞ്ചാരികളുടെ പറുദീസയാക്കി മാറ്റുന്നു. ഓണ്ടറിയോ തടാകത്തിൽനിന്ന് സെന്റ് ലോറൻസ് നദി പുറത്തേക്കു പ്രവഹിക്കുന്ന ഭാഗത്താണ് ദ്വീപുകളുടെ സ്ഥാനം എന്നതും ശ്രദ്ധേയമാണ്. ഒരു ജനപ്രിയ വിനോദസഞ്ചാരകേന്ദ്രമെന്ന നിലയിൽ പ്രസിദ്ധമായ ഈ ദ്വീപസമൂഹത്തിൽ വേനൽക്കാല സുഖവാസകേന്ദ്രങ്ങൾ, നവീന ഭക്ഷണശാലകൾ, വിനോദകേന്ദ്രങ്ങൾ തുടങ്ങിയവ പ്രവർത്തിക്കുന്നു. വിസ്തൃതി കൂടിയ ദ്വീപുകളിൽ വിനോദസഞ്ചാരികൾക്കുവേണ്ടി കളിസ്ഥലങ്ങളും ചെറുഭവനങ്ങൾ മുതൽ കൊട്ടാരസദൃശമായ മന്ദിരങ്ങൾ വരെയും നിർമിച്ചിരിക്കുന്നു. ഈ ദ്വീപസമൂഹത്തിലെ 17 ദ്വീപുകളെ ഉൾപ്പെടുത്തിയാണ് സെന്റ് ലോറൻസ് ദേശീയ ഉദ്യാനത്തിന് രൂപംനൽകിയിട്ടുള്ളത്.



</doc>
<doc id="194351" url="https://ml.wikipedia.org/wiki?curid=194351" title="സൈമൺ ബ്രിട്ടോ">
സൈമൺ ബ്രിട്ടോ

കേരളത്തിലെ പന്ത്രണ്ടാം നിയമസഭയിൽ ആംഗ്ലോ ഇന്ത്യൻ പ്രതിനിധിയായി നാമ നിർദ്ദേശം ചെയ്യപ്പെട്ട അംഗമാണ് സൈമൺ ബ്രിട്ടോ (27 മാർച്ച് 1954 - 31 ഡിസംബർ 2018) സൈമൺ ബ്രിട്ടോ റോഡ്രിഗ്സ് എന്നാണു പൂർണ്ണനാമം.

എറണാകുളത്തിനടുത്ത്‌ പോഞ്ഞിക്കരയിൽ നിക്കോളാസ് റോഡ്രിഗ്സിന്റെയും ഇറിൻ റോഡ്രിഗ്സിന്റെയും മകനായി 1954 മാർച്ച്‌ 27-ന്‌ ജനിച്ചു. പച്ചാളം സെന്റ്‌ ജോസഫ്‌ എച്ച്‌.എസ്‌, എറണാകുളം സെന്റ്‌ ആൽബർട്ട്‌സ്‌ കോളേജ്‌, ബീഹാറിലെ മിഥില യൂണിവേഴ്‌സിറ്റി, തിരുവനന്തപുരം ലോ അക്കാദമി, എറണാകുളം ലോ കോളേജ്‌ എന്നിവിടങ്ങളിലായി വിദ്യാഭ്യാസം.

എൽ.എൽ.ബി. പഠനം പൂർത്തിയാക്കിയിട്ടില്ല. എസ്‌.എഫ്‌.ഐ. സംസ്ഥാന വൈസ്‌ പ്രസിഡന്റ്‌, കേരള ഗ്രന്ഥശാലാ സംഘം സംസ്ഥാന പ്രതിനിധി, കേരള യൂണിവേഴ്‌സിറ്റി സ്റ്റുഡന്റ് കൗൺസിൽ സെക്രട്ടറി എന്നീ നിലകളിലും പ്രവർത്തിച്ചിട്ടുണ്ട്‌.

1983 ഒക്‌ടോബർ 14ന്‌ കത്തിക്കുത്തേറ്റ്‌ അരയ്‌ക്ക്‌ താഴെ സ്വാധീനം നഷ്ടപ്പെട്ടു. 2018 ഡിസംബർ 31 ന് തൃശ്ശൂരിൽ ഹൃദയാഘാതത്തെ തുടർന്ന് അന്തരിച്ചു .

സീന ഭാസ്കറാണ് ഭാര്യ.


</doc>
<doc id="194367" url="https://ml.wikipedia.org/wiki?curid=194367" title="ലൂഡി ലൂയിസ്">
ലൂഡി ലൂയിസ്

പതിനൊന്നാം കേരള നിയമസഭയിലേക്ക് ഗവർണർ നാമനിർദ്ദേശം ചെയ്ത ആംഗ്ലോ ഇന്ത്യൻ പ്രതിനിധിയും, പതിമൂന്നാം കേരള നിയമസഭയിലെ ആംഗ്ലോ ഇന്ത്യൻ പ്രതിനിധിയാണ് ലൂഡി ലൂയിസ് (ജനനം : ജൂൺ 7 1955).
എറണാകുളത്ത് വടുതല ചെറുപുനത്തിൽ കുടുംബാംഗമാണ് . ഐഎൻടിയുസി എറണാകുളം ജില്ലാ സെക്രട്ടറിയാണ്. രണ്ടാം തവണയാണ് നിയമസഭയിലെ ആംഗ്ലോ ഇന്ത്യൻ പ്രതിനിധിയായി നാമനിർദ്ദേശം ചെയ്യപ്പെടുന്നത്. 2001ലാണ് നേരത്തെ നിയമസഭാംഗമായത്. കോൺഗ്രസ് എറണാകുളം നോർത്ത്ബ്ലോക്ക് പ്രസിഡന്റും ഐഎൻടിയുസി സംസ്ഥാനകമ്മിറ്റി അംഗവുമാണ്. ഇലക്ട്രിസിറ്റി എംപ്ലോയീസ് കോൺഫെഡറേഷൻ(ഐഎൻടിയുസി) ജില്ലാ പ്രസിഡന്റും കേരള ഗവൺമെന്റ് പ്രസ്സ് വർക്കേഴ്സ് കോൺഗ്രസ് സംസ്ഥാന വൈസ്പ്രസിഡന്റുമാണ്. എറണാകുളം ബ്രോഡ്വേ ക്ലോത്ത് ബസാറിലെ വസ്ത്രവ്യാപാരിയാണ്.

ഭാര്യ: ലവി, മകൾ : ലിനു.


</doc>
<doc id="194370" url="https://ml.wikipedia.org/wiki?curid=194370" title="കേരള നിയമസഭയിലേക്ക് നാമനിർദ്ദേശം ചെയ്യപ്പെട്ട ആംഗ്ലോ ഇന്ത്യൻ പ്രതിനിധികൾ">
കേരള നിയമസഭയിലേക്ക് നാമനിർദ്ദേശം ചെയ്യപ്പെട്ട ആംഗ്ലോ ഇന്ത്യൻ പ്രതിനിധികൾ

കേരള നിയമസഭയിലേക്ക് നാമനിദ്ദേശം ചെയ്യപ്പെട്ട ആംഗ്ലോ ഇന്ത്യൻ പ്രതിനിധികൾ


</doc>
<doc id="194372" url="https://ml.wikipedia.org/wiki?curid=194372" title="ജോൺ കാർട്ടർ (ചലച്ചിത്രം)">
ജോൺ കാർട്ടർ (ചലച്ചിത്രം)

2012-ൽ പുറത്തിറങ്ങിയ ഒരു അമേരിക്കൻ സയൻസ് ഫിക്ഷൻ ചലച്ചിത്രമാണ് ജോൺ കാർട്ടർ. എഡ്ഗാർ റൈസ് ബറോഗ്സിന്റെ എ പ്രിൻസ്സസ് ഓഫ് മാർസ് എന്ന നോവലിനെ ആസ്പദമാക്കിയാണ് ചിത്രം നിർമ്മിച്ചിരിക്കുന്നത്. ജോൺ കാർട്ടറിന്റെ ചൊവ്വാ സാഹസികതയാണ് ചിത്രത്തിൽ പ്രധാനം.
പെട്ടെന്നുള്ള കാർട്ടറിന്റെ മരണത്തെ തുടർന്ന് അനന്തരവനായ എഡ്ഗാറിനെ വിളിപ്പിക്കുന്നു. അനന്തരവകാശിയായി എഡ്ഗാറിനെയാണ് കാർട്ടർ വെച്ചത്. കാർട്ടറിന്റെ സ്വകാര്യ ഡയറിയിൽ എല്ലാമുണ്ടെന്ന് വക്കീൽ എഡ്ഗാറിനോട് സൂചിപ്പിക്കുന്നു.
കാർട്ടറിന്റെ പഴയകാലത്തേക്കാണ് കഥ പോകുന്നത്. കാർട്ടറിന്റെ പട്ടാളജീവിതം അറിഞ്ഞ കേണൽ പവ്വൽ അപ്പാച്ചെകളെ തുരത്തുന്നതിന് സഹായിക്കണമെന്ന് പറയുന്നു. രക്ഷപ്പെടാൻ ശ്രമിക്കുന്നതിനിടെ അപ്പാച്ചെകളുമായി വെടി വെയ്പ് ഉണ്ടാകുന്നു. പവ്വലിന് മുറിവേല്കുന്നു. കാർട്ടർ പവ്വലിനേയും കൊണ്ട് ഒരു ഗുഹയിൽ ചെല്ലുന്നു. അവിടെ ഒരു തേൺ പ്രത്യക്ഷപ്പെടുകയും അയാളുടെ കൈവശം ഉള്ള പതക്കം മൂലം കാർട്ടർ ചൊവ്വാഗ്രഹത്തിലേക്ക് അയ്ക്കപ്പെടുന്നു. താൻ ചൊവ്വയിലാണെന്നത് കാർട്ടർ അറിയുന്നില്ല. വ്യത്യസ്തമായ ശരീര ഘടനയും താഴ്ന്ന ഗുരുത്വാകർഷണവും മൂലം വളരെ ഉയരത്തിൽ ചാടുവാൻ കാർട്ടറിനാകുന്നു.



</doc>
<doc id="194381" url="https://ml.wikipedia.org/wiki?curid=194381" title="ദി റെസ്ക്യൂർസ്">
ദി റെസ്ക്യൂർസ്

വാൾട്ട് ഡിസ്നി പ്രൊഡക്ഷൻസ് 1977-ലെ ഒരു ഇംഗ്ലിഷ് അനിമേറ്റഡ് ചലച്ചിത്രമാണ് ദി റെസ്ക്യൂർസ്.


</doc>
<doc id="194389" url="https://ml.wikipedia.org/wiki?curid=194389" title="ടാനൻബർഗ് യുദ്ധങ്ങൾ">
ടാനൻബർഗ് യുദ്ധങ്ങൾ

ബാൾട്ടിക് തീരത്തിനടുത്ത് ടാനൻബർഗ് എന്ന സ്ഥലത്തു നടന്ന ചരിത്ര പ്രാധാന്യമുള്ള രണ്ടു യുദ്ധങ്ങളാണ് ടാനൻബർഗ് യുദ്ധങ്ങൾ. 1410-ലും 1914-ലുമാണ് ഈ യുദ്ധങ്ങൾ നടന്നത്. 1914-ലേത് ഒന്നാം ലോകയുദ്ധത്തിന്റെ ഭാഗമായി നടന്ന ഏറ്റുമുട്ടലായിരുന്നു. ടാനൻബർഗ് എന്ന പ്രദേശം ഇപ്പോൾ പോളണ്ടിലാണ് സ്ഥിതിചെയ്യുന്നത്. മുമ്പ് ഈ സ്ഥലം പൂർവ പ്രഷ്യയുടെ ഭാഗമായിരുന്നു.

ആദ്യയുദ്ധം 1410 ജൂലൈ 15-ന് നടന്നു. ഗ്രൻവാൾഡ് യുദ്ധം എന്ന പേരിലും ഇതറിയപ്പെടുന്നു. പോളണ്ടുകാരും ലിത്വാനിയൻകാരും കൂടി ട്യൂട്ടോണിക് പ്രഭുക്കന്മാരെ നേരിട്ട യുദ്ധമായിരുന്നു ഇത്. പോളണ്ടിന്റെയും ലിത്വാനിയയുടെയും സൈന്യം ട്യൂട്ടോണിക് പ്രഭുക്കന്മാരുടെ ശക്തികേന്ദ്രമായിരുന്ന മാരിയൻബർഗ് ലക്ഷ്യമാക്കി നീങ്ങി. ഗ്രൻവാൾഡ്, ടാനൻബർഗ് എന്നീ ഗ്രാമങ്ങൾക്കു സമീപത്തുവച്ച് ശത്രുസൈന്യങ്ങൾ തമ്മിൽ ഏറ്റുമുട്ടി. ട്യൂട്ടോണിക് പ്രഭുക്കന്മാർക്ക് ലിത്വാനിയൻ സേനയെ പരാജയപ്പെടുത്താൻ കഴിഞ്ഞെങ്കിലും ഇവർക്കു പോളണ്ടിന്റെ സൈന്യത്തെ തോല്പിക്കാൻ കഴിഞ്ഞില്ല. പത്തു മണിക്കൂർ നീണ്ട യുദ്ധത്തിനൊടുവിൽ ട്യൂട്ടോണിക് പക്ഷത്തിനു പരാജയമുണ്ടായി. അവരുടെ ഗ്രാൻഡ് മാസ്റ്ററും മിക്ക കമാൻഡർമാരും 250-ഓളം പ്രഭുക്കന്മാരും കൊല്ലപ്പെട്ടു. ട്യൂട്ടോണിക് പ്രഭുക്കന്മാർ കയ്യടക്കി വച്ചിരുന്ന പല പ്രഷ്യൻ കോട്ടകളും (castle) പോളണ്ടിന്റെയും ലിത്വാനിയയുടെയും സേന കീഴടക്കി. എങ്കിലും മാരിയൻബർഗ് സംരക്ഷിക്കാൻ ട്യൂട്ടോണിക് പ്രഭുക്കന്മാർക്കു കഴിഞ്ഞു. 1410 സെപ്റ്റബറിൽ പോളിഷ്-ലിത്വാനിയൻ സേന പിൻവാങ്ങി.

കുരിശുയുദ്ധങ്ങളിൽ നേതൃത്വം നൽകിയിരുന്ന ട്യൂട്ടോണിക് പ്രഭുക്കന്മാരുടെ മുന്നേറ്റം തടഞ്ഞ യുദ്ധമായിരുന്നു ഇത്. ബാൾട്ടിക് തീരത്തുകൂടി കിഴക്കോട്ടുള്ള അവരുടെ നീക്കം ഈ യുദ്ധംമൂലം തടയപ്പെട്ടു. പ്രഭുക്കന്മാരുടെ സൈനിക ശക്തിക്കേറ്റ കനത്ത ആഘാതവുമായിത്തീർന്നു ഇത്. അവരുടെ രാഷ്ട്രീയ മേൽക്കോയ്മയുടെ തകർച്ചയ്ക്കു തുടക്കം കുറിക്കാനും ഈ സംഭവം സാഹചര്യമൊരുക്കി.

ഒന്നാം ലോകയുദ്ധത്തിന്റെ ഭാഗമായി 1914 ആഗസ്റ്റ് 25 മുതൽ 30 വരെ നടന്നതാണ് രണ്ടാമത്തെ യുദ്ധം. ജർമനിയും റഷ്യയും തമ്മിലുള്ള യുദ്ധമായിരുന്നു ഇത്. പി. കെ. റന്നൻകാംഫിന്റെയും എ. വി. സാംസൊനോവിന്റെയും നേതൃത്വത്തിലുള്ള റഷ്യൻ സേന ജർമനിയുടെ ഭാഗമായ പൂർവ പ്രഷ്യയിൽ ആക്രമണം നടത്തി. പോൾ വൊൺ ഹിൻഡൻബർഗിന്റെയും എറിക് ലൂഡൻ ഡോർഫിന്റെയും നേതൃത്വത്തിലായിരുന്ന ജർമൻസേന ടാനൻബർഗിനു സമീപംവച്ച് റഷ്യൻ പടയെ പരാജയപ്പെടുത്തി. ജർമൻ ആക്രമണത്തിൽ റഷ്യയ്ക്കേറ്റ വൻപരാജയമായിരുന്നു ഇത്. ജർമനിയെ സംബന്ധിച്ചിടത്തോളം ഇത് ഒരു നിർണായക വിജയമായി പര്യവസാനിച്ചു.

ഒന്നാം ലോകയുദ്ധം. 



</doc>
<doc id="194394" url="https://ml.wikipedia.org/wiki?curid=194394" title="കാക്കയങ്ങാട്">
കാക്കയങ്ങാട്

കണ്ണൂർ ജില്ലയിലെ പേരാവൂർ ബ്ലോക്കിൽ ഇരിട്ടിയിൽ നിന്നും ആറു കിലോമീറ്റർ ദൂരെയുള്ള ഒരു ചെറിയപട്ടണമാണ് കാക്കയങ്ങാട്. (Kakkengad, Kakkayangad എന്നെല്ലാം അറിയപ്പെടുന്നു) കണ്ണൂരിൽ നിന്നും 50 കി മീ അകലെയാണിത്. ഇരിട്ടി കൊട്ടിയൂർ റോഡ് കാക്കയങ്ങാടു വഴി കടന്നു പോകുന്നു. കാക്കയങ്ങാട് നിന്ന് 3 കി മീ കിഴക്കുമാറി ആറളം ഫാം സ്ഥിതി ചെയ്യുന്നു. മുഴക്കുന്ന് ഗ്രാമപഞ്ചായത്തിന്റെ ആസ്ഥാനം കാക്കയങ്ങാട് ആണ്. കൂടാതെ മുഴക്കുന്ന് വില്ലേജ് ഓഫിസ്, കൃഷിഭവൻ, വെറ്ററിനറി ഡിസ്പൻസറി, പി എച്ച് സി, വി ഇ ഒ ഓഫിസ്, നോർത്ത് മലബാർ ഗ്രാമീൺ ബാങ്ക്, മുഴക്കുന്ന് പോലീസ്‌ സ്റ്റേഷൻ എന്നിവയും കാക്കയങ്ങാട് സ്ഥിതിചെയ്യുന്നു.


</doc>
<doc id="194399" url="https://ml.wikipedia.org/wiki?curid=194399" title="ആര്യൻ (ചലച്ചിത്രം)">
ആര്യൻ (ചലച്ചിത്രം)

പ്രിയദർശൻ സംവിധാനം ചെയ്ത് 1988-ൽ പുറത്തിറങ്ങിയ മലയാളചലച്ചിത്രമാണ് ആര്യൻ. ടി. ദാമോദരൻ രചന നിർവ്വഹിച്ചിരിക്കുന്ന ഈ ചിത്രത്തിൽ മോഹൻലാൽ ആണ് കേന്ദ്രകഥാപാത്രത്തെ അവതരിപ്പിച്ചിരിക്കുന്നത്.




</doc>
<doc id="194401" url="https://ml.wikipedia.org/wiki?curid=194401" title="നെയ്യാറ്റിൻകര ഉപതെരഞ്ഞെടുപ്പ്">
നെയ്യാറ്റിൻകര ഉപതെരഞ്ഞെടുപ്പ്

കേരളത്തിലെ ഒരു നിയമസഭാമണ്ഡലമായ നെയ്യാറ്റിൻകരയിൽ 2012 ജൂൺ 2-നു് ഉപതെരഞ്ഞെടുപ്പ് നടന്നു. വോട്ടെണ്ണൽ 2012 ജൂൺ 15-ന് നടന്നു. 2012 മേയ് 16 വരെയായിരുന്നു നാമനിർദ്ദേശ പത്രിക സമർപ്പിക്കുന്നതിനുള്ള അവസാന തീയ്യതി. പത്രികയുടെ സൂക്ഷ്മ പരിശോധന 2012 മേയ് 17-നു് നടന്നു. പത്രിക പിൻവലിക്കുന്നതിനുള്ള അവസാന തീയ്യതി 2012 മേയ് 19 ആയിരുന്നു.. 

എം.എൽ.എ. ആയിരുന്ന ആർ. ശെൽവരാജ് രാജിവെച്ചതിനെത്തുടർന്നാണ് ഉപതെരഞ്ഞെടുപ്പ് വേണ്ടി വന്നത്.

2012 ജൂൺ 2-നു് നടന്ന തെരഞ്ഞെടുപ്പിൽ 80.1 % പേർ വോട്ട് രേഖപ്പെടുത്തി. ആകെയുള്ള 1,63,993 വോട്ടർമാരിൽ 1,31,056 പേർ വോട്ട് രേഖപ്പെടുത്തി.തിരുപുറം പഞ്ചായത്തിലാണ് ഏറ്റവും ഉയർന്ന പോളിങ് രേഖപ്പെടുത്തിയത് - 83.8 %. നെയ്യാറ്റിൻകര നഗരസഭ 80.3%, അതിയന്നൂർ പഞ്ചായത്ത് 80.8%, ചെങ്കൽ പഞ്ചായത്ത് 80.5%, കാരോട് പഞ്ചായത്ത് 78.3%, കുളത്തൂർ പഞ്ചായത്ത് 78.3 % എന്നിങ്ങനെയാണ് വോട്ടിങ്ങ് ശതമാനം.

6334 വോട്ടിന്റെ ഭൂരിപക്ഷത്തിൽ വിജയിച്ച് യു.ഡി.എഫ്. സ്ഥാനാർത്ഥി ആർ. ശെൽവരാജ് വീണ്ടും നിയമസഭയിലേക്ക് തിരഞ്ഞെടുക്കപ്പെട്ടു. എഫ്. ലോറൻസ്, ഒ. രാജഗോപാൽ എന്നിവർ യഥാക്രമം രണ്ടും മൂന്നും സ്ഥാനങ്ങളിലെത്തി. 
നാമനിർദ്ദേശം സമർപ്പിക്കാനുള്ള അവസാന തീയ്യതി കഴിഞ്ഞപ്പോൾ ആകെ 20 പത്രികകൾ ലഭിച്ചിരുന്നു. അവയിൽ മൂന്നെണ്ണം സൂക്ഷ്മപരിശോധനയിൽ തള്ളിപ്പോയി. രണ്ടു പേർ പത്രിക പിൻവലിച്ചു. അങ്ങനെ 15 പേരാണ് മത്സര രംഗത്തുണ്ടായിരുന്നത്. 
2012 ജൂൺ 15-നാണ് വോട്ടെണ്ണലും ഫലപ്രഖ്യാപനവും നടന്നത്. 11 റൗണ്ടുകളിലായാണ് വോട്ടെണ്ണൽ നടന്നത്.


</doc>
<doc id="194412" url="https://ml.wikipedia.org/wiki?curid=194412" title="കുയിൽ മീൻ">
കുയിൽ മീൻ

ഇന്ത്യൻ ശുദ്ധജലാശയങ്ങളിലെ രാജാവെന്ന് പേരുകേട്ട മീനാണ് കുയിൽ മീൻ (മഹസീർ). തീൻമേശയിലെ വിഭവം എന്നതിനപ്പുറം ചൂണ്ടയിടൽ വിനോദോപാധിയായവരുടെ പ്രിയപ്പെട്ട മത്സ്യമാണിത് ( സ്‌പോർട്ട്‌സ് ഫിഷ് ) . ചില പ്രദേശങ്ങളിൽ പുണ്യമത്സ്യമായാണ് ഇവയെ കരുതുന്നത്. ലോകമെമ്പാടും പത്തൊമ്പതാം നൂറ്റാണ്ടുമുതൽ തന്നെ കായികവിനോദത്തിനും ഇത്തരം മീനുകളെ ഉപയോഗിക്കുന്നുണ്ട്. 

പെരിയാർ, പമ്പ, ചാലക്കുടി, ചാലിയാർ, ഭാരതപ്പുഴ തുടങ്ങിയ പുഴകളുടെ ഉത്ഭവസ്ഥാനങ്ങളിൽ ഈ മത്സ്യത്തിന്റെ സാന്നിധ്യം ഉണ്ട്. ഉപ്പും വിഷാംശവുമുള്ള വെള്ളത്തിൽ ഇത്തരം മീനുകൾക്ക് വളരാനാവില്ല. ശീതമേഖലകളിലെ വെള്ളത്തിലാണ് ഇവ വളരുക. തോട്ട പൊട്ടിച്ചും നഞ്ചുകലക്കിയും മറ്റുമുള്ള അശാസ്ത്രീയമായ മീൻപിടിത്ത രീതികളും മണൽഖനനവും ഇത്തരം മീനുകളുടെ വംശനാശത്തിന് വഴിയൊരുക്കുന്നുണ്ട്. ഹിമാലയൻ മേഖലകളിൽ 120 കിലോ വരെ തൂക്കമുള്ള കുയിൽമീനുകളുണ്ട്. കേരളത്തിലെ മീനുകൾക്ക് ഇത്ര തൂക്കം വരില്ലെങ്കിലും ചൂണ്ടയുമായി മല്ലിടുന്ന ഈ വമ്പൻ മീനിനെ പിടികൂടാൻ അത്ര എളുപ്പമല്ല. ആദിവാസികൾ വനമേഖലയിലെ ജലാശയങ്ങളിൽ നിന്ന് ഭക്ഷണാവശ്യത്തിനായി ഈ മത്സ്യങ്ങളെ പിടിക്കുന്നുണ്ട്. നല്ല രൂചിയുള്ള മീനുമാണ് ഇത്. ഗംഗയുടെ ഉത്ഭവ സ്ഥാനങ്ങളിലും ഇവയുടെ സാന്നിധ്യം ഉണ്ട്. 

പത്ത് വർഗങ്ങളിൽ , ഹിമാലയൻ മഹസീർ വിഭാഗമാണ് ഗംഗയിൽ അധികമായുള്ളത്. വിവിധ പ്രദേശങ്ങളിൽ ഇവയ്ക്ക് മഹത്തായ സ്ഥാനവും ഉണ്ട് . ഇവയ്ക്ക് ഭക്ഷണം കൊടുക്കുന്നത് (മീനൂട്ട്) പുണ്യമായി കരുതുന്നു. കുളത്തൂപ്പുഴയിലും അരുവിക്കരയിലും ഇവയുണ്ട്. കൗടില്യന്റെ അർത്ഥശാസ്ത്രത്തിലും ഈ മത്സ്യത്തെ കുറിച്ച് പരാമർശമുണ്ട്. കാവേരി നദിയുടെ ചില ഭാഗങ്ങളിൽ ഇവയെ ചൂണ്ടയിടാൻ കർണാടക സർക്കാർ അനുവാദം നൽകിയിട്ടുണ്ട്. ഒരു മണിക്കൂർ ചൂണ്ടയിടുന്നതിന് 500 രൂപയിലേറെയാണ് ചെലവ്. 2006 ൽ കൊലാലംപൂരിൽ കുയിൽ മീനിനെ കുറിച്ച് ആഗോള സമ്മേളനം നടന്നിരുന്നു.



</doc>
<doc id="194418" url="https://ml.wikipedia.org/wiki?curid=194418" title="ഗൗതമി നായർ">
ഗൗതമി നായർ

ഗൗതമി നായർ ഒരു മലയാളചലച്ചിത്ര അഭിനേത്രിയാണ്. ദുൽഖർ സൽമാനോടൊപ്പം മലയാളചലച്ചിത്രമായ സെക്കന്റ് ഷോയിലൂടെയാണ് ചലച്ചിത്ര അരങ്ങേറ്റം. ലാൽ ജോസ് സംവിധാനം ചെയ്ത ഡയമണ്ട് നെക്‌ലസ് ആയിരുന്നു രണ്ടാമത്തെ ചിത്രം. ദുബായിലെ ഒരു ആശുപത്രിയിൽ ജോലി ചെയ്യുന്ന ഒരു തമിഴ്നാട്ടുകാരി നേഴ്സ് ആയിരുന്നു ഗൗതമി ആ ചിത്രത്തിൽ അവതരിപ്പിച്ച കഥാപാത്രം. യുവതാരങ്ങളായ ഫഹദ് ഫാസിലും സംവൃത സുനിലുമായിരുന്നു ആ ചിത്രത്തിൽ കൂടെ അഭിനയിച്ചത്..

2012-ൽ സെക്കൻഡ് ഷോ എന്ന സിനിമയിലൂടെ അരങ്ങേറി.



</doc>
<doc id="194422" url="https://ml.wikipedia.org/wiki?curid=194422" title="കബ്ബല്ല">
കബ്ബല്ല

യഹൂദപശ്ചാത്തലത്തിൽ ഉദ്ഭവിച്ച ഒരു ഗൂഢജ്ഞാനമാർഗ്ഗവും, അനുഷ്ഠാനസഞ്ചയവും, ചിന്താപദ്ധതിയുമാണ് കബ്ബല്ല. യഹൂദപാരമ്പര്യത്തിന്റെ അവിഭക്തഘടകമെന്ന നിലയിൽ മതപരമായി തുടങ്ങിയ കബ്ബല്ല, ക്രമേണ ക്രിസ്തീയ, നവയുഗ (New Age), താന്ത്രിക (occultist), ധർമ്മസമന്വയ (Syncretic) പാരമ്പര്യങ്ങളിലേക്കു സംക്രമിച്ചു. കബ്ബല്ലയുടെ നിർവചനം, വിവിധ ശ്രേണികളിൽ പെട്ട അനുയായികളുടെ പാരമ്പര്യങ്ങളേയും ലക്ഷ്യങ്ങളേയും ആശ്രയിച്ച് വ്യത്യസ്തമായിരിക്കുമെങ്കിലും, എല്ലാറ്റിനും ആധാരമായിരിക്കുന്ന അനന്ത-സനാതന-നിഗൂഢതയും അതിന്റെ സൃഷ്ടിയായ നശ്വരലോകവും തമ്മിലുള്ള ബന്ധത്തെ വിശദീകരിക്കാൻ ശ്രമിക്കുന്ന ഒരു നിഗൂഢജ്ഞാനസഞ്ചയമെന്ന് അതിനെ വിശേഷിപ്പിക്കാം. പ്രപഞ്ചസ്വഭാവം, മനുഷ്യാവസ്ഥ, ഉണ്മയുടെ സ്വഭാവ-ലക്ഷ്യങ്ങൾ എന്നിവയുമായി ബന്ധപ്പെട്ട സത്താ-സമസ്യകളെ നിർവചിക്കാനാണ് 'കബ്ബല്ല'-യുടെ ശ്രമം. ഈ സങ്കല്പങ്ങളുടെ ഗ്രഹണത്തിനു സഹായകമായ മാർഗ്ഗങ്ങൾ നിർദ്ദേശിച്ചുകൊണ്ട്, ആത്മസാക്ഷാത്കാരത്തെ സഹായിക്കാനും അതു ശ്രമിക്കുന്നു. കബ്ബാല്ലിസ്റ്റ് പാരമ്പര്യത്തിലെ മുഖ്യരചനയായ 'സൊഹാർ', പ്രാർത്ഥനാനിരതമായ ആത്മീയതയ്ക്കു പ്രാധാന്യം കല്പിക്കുകയും പ്രാർത്ഥനയുടെ ഫലക്ഷമതയെക്കുറിച്ച് പ്രബോധിപ്പിക്കുകയും ചെയ്യുന്നു. 

ചില മതശാഖകളുമായി, പ്രത്യേകിച്ച് യഹൂദമതവുമായി ഗാഢബന്ധം പുലർത്തുന്നെങ്കിലും, ഒരു മതമോ, മതശാഖയോ ആയി കബ്ബല്ലയെ പരിഗണിക്കുക വയ്യ. വ്യവസ്ഥാപിത യഹൂദപാരമ്പര്യത്തിനുള്ളിൽ അത്, യോഗാത്മധാർമ്മികതയുടെ (Mystical reliegion) അടിത്തറയായിരിക്കുന്നു. തങ്ങളുടെ നിഗൂഢപ്രബോധനങ്ങളുടെ വിശദീകരണത്തിന് കബ്ബാലിസ്റ്റുകൾ മിക്കവാറും ആശ്രയിക്കുന്നത് ക്ലാസ്സിക്കൽ യഹൂദസ്രോതസ്സുകളെയാണ്. ഈ പ്രബോധനങ്ങൾ, എബ്രായബൈബിളിലേയും റബൈനികസാഹിത്യത്തിലേയും ഗോപ്യസത്യങ്ങളെ വെളിപ്പെടുത്തുകയും യഹൂദധർമ്മത്തിലെ അനുഷ്ഠാനങ്ങളുടെ പ്രസക്തി വിശദീകരിക്കുകയും ചെയ്യുന്നതായി, യഹൂദപാരമ്പര്യത്തിൽ പെട്ട കബ്ബാലിസ്റ്റുകൾ അവകാശപ്പെടുന്നു. യഹൂദേതരപശ്ചാത്തലങ്ങളിൽ കബ്ബല്ല-ലിഖിതങ്ങൾ, വ്യവസ്ഥാപിത ധാർമ്മികതയിലെ ലിഖിതസഞ്ചയങ്ങൾക്കു പുറത്ത് വായിക്കപ്പെടുന്നു.

പരമ്പരാഗതപ്രയോക്താക്കളുടെ വിശ്വാസമനുസരിച്ച്, എല്ലാ ലോകമതങ്ങൾക്കും മുൻപാണ് കബ്ബല്ലയുടെ ഉൽപ്പത്തി. യഹൂദനിയമമായ തോറ ലോകസൃഷ്ടിക്കും മുൻപേ ഉണ്ടായിരുന്നു എന്നു കരുതിയ കബ്ബാലിസ്റ്റുകൾ കബ്ബല്ലയെ സൃഷ്ടിയിലെ സകലവിധ ദർശനങ്ങളുടേയും, മതങ്ങളുടേയും, ശാസ്ത്രങ്ങളുടേയും, കലകളുടേയും, രാജനീതിയുടേയും ആദിമാതൃകയായെന്നു വിശേഷിപ്പിച്ചു. എങ്കിലും കബ്ബല്ലയുടെ മൂലരൂപത്തിന്റെ ഉൽപ്പത്തിയുടെ പശ്ചാത്തലം, പൂർണ്ണമായും യഹൂദചിന്തയുടെ അതിരുകൾക്കുള്ളിലായിരുന്നു. അതിന്റെ ചരിത്രപരമായ പിറവി, 12-13 നൂറ്റാണ്ടുകളിൽ ദക്ഷിണഫ്രാൻസിലും സ്പെയിനിലും പ്രചരിച്ച യോഗാത്മയഹൂദതയിലായിരുന്നു. 

കബ്ബാലിസ്റ്റ് യോഗികൾ എബ്രായബൈബിളിന്റെ ഭാഗമായ തോറയ്ക്കും ഇതര വേദഖണ്ഡങ്ങൾക്കും വ്യാഖ്യാനങ്ങൾ എഴുതി. കബ്ബല്ല പാരമ്പര്യത്തിന്റെ വേരുകൾ അതിന്റെ ചരിത്രപരമായ പിറവിക്കു മുൻപ് പൊതുവർഷം ഒന്നാം നൂറ്റാണ്ടിൽ ബാബിലോണിൽ എഴുതപ്പെട്ട സെഫർ യെഷീര (സൃഷ്ടിയുടെ പുസ്തകം) എന്ന കൃതിവരെ ചെന്നെത്തുന്നു. പന്ത്രണ്ടാം നൂറ്റാണ്ടിൽ എഴുതപ്പെട്ട സെഫർ-ഹ-ബഹിർ (പ്രകാശത്തിന്റെ പുസ്തകം) എന്ന കൃതിയും കബ്ബല്ലാ പാരമ്പര്യത്തിൽ പെടുന്നതാണ്. എങ്കിലും കബ്ബല്ലയിലെ ഏറ്റവും പേരെടുത്ത രചന പതിമൂന്നാം നൂറ്റാണ്ടിൽ എഴുതപ്പെട്ട സൊഹാർ ആണ്. അതിന്റെ ഉല്പത്തിയെക്കുറിച്ച് പല സിദ്ധാന്തങ്ങളും ഉണ്ടെങ്കിലും 1285-നടുത്ത് മോസസ് ബെൻ ലിയോൺ സ്പെയിനിൽ എഴുതിയതാണ് അതെന്നു കരുതപ്പെടുന്നു. എങ്കിലും കബ്ബല്ല പാരമ്പര്യത്തിൽ പെടുന്നവർ അതിപുരാതനമായ ഒരു രചനയായി അതിനെ കരുതുന്നു. പൊതുവർഷം രണ്ടാം നൂറ്റാണ്ടിലെ യഹൂദമനീഷി റബൈ ശിമയോൻ ബാർ യോഹായുടെ പേരിലാണ് അത് എഴുതപ്പെട്ടിരിക്കുന്നത്. അതിനു നേടാൻ കഴിഞ്ഞ പ്രചാരം ഏറെക്കാലം പല യഹൂദസമൂഹങ്ങളിലും താൽമുദ് പഠനത്തെ തന്നെ ഇല്ലാതാക്കി. 

16-ആം നൂറ്റാണ്ടിൽ ഓട്ടൊമൻ പലസ്തീനയിലുണ്ടായ യഹൂദമിസ്റ്റിക്കൽ നവീകരണത്തിൽ കബ്ബല്ല പാരമ്പര്യം പുനർനിർവചിക്കപ്പെട്ടു. റബ്ബൈ ഐസക്ക് ലൂറിയ (1534-1572) എന്ന യഹൂദമിസ്റ്റിക്കായിരുന്നു ഈ നവീകരണത്തിനു മുൻകൈയ്യെടുത്തത്. കബ്ബല്ലയുടെ ഈ പുത്തൻഭാഷ്യം ലൂറിയാനിക് കബ്ബല്ല എന്നറിയപ്പെട്ടു. 18-ആം നൂറ്റാണ്ടു മുതൽ അത് ഹാസിദീയയഹൂദതയുടെ രൂപത്തിൽ ജനപ്രീയമായി. 20-ആം നൂറ്റാണ്ടിൽ കബ്ബല്ലയിലുണ്ടായ പുതിയ താത്പര്യം, വിഭാഗീയതകളെ അതിലംഘിച്ചു നിന്ന ഒരു യഹൂദനവീകരണത്തെ പ്രചോദിപ്പിച്ചതിനൊപ്പം യഹൂദേതരമായ നവയുഗ ആത്മീയതയെ വളർത്തുകയും ചെയ്തു. ഈ താത്പര്യത്തിന്റെ പ്രചോദനത്തിൽ ആരംഭിച്ച അക്കാദമിക അന്വേഷങ്ങൾ, കബ്ബല്ലയുടെ തന്നെ വർദ്ധിതവീര്യത്തോടെയുള്ള ഉയിർത്തെഴുന്നേൽപ്പിന് അവസരമൊരിക്കുകയും അതിന്റെ ചരിത്രപ്രസക്തി എടുത്തുകാട്ടുകയും ചെയ്തു.

ഇരുപതാം നൂറ്റാണ്ടിന്റെ തുടക്കത്തിൽ ബൊഹീമിയയിൽ ജീവിച്ചിരുന്ന വിഖ്യാതസാഹിത്യകാരൻ ഫ്രാൻസ് കാഫ്കയുടെ ചിന്തയേയും രചനകളേയും കബ്ബല്ല ആഴത്തിൽ സ്വാധീനിച്ചിട്ടുണ്ട്. ജീവചരിത്രകാരൻ റോണാൾഡ് ഹെയ്മാൻ, ജൂതവംശജനായിരുന്ന കാഫ്കയെ "മോഡേൺ കബ്ബാലിസ്റ്റ്" എന്നു വിശേഷിപ്പിച്ചിട്ടുണ്ട്.

ബൈബിൾ പോലുള്ള വിശുദ്ധലിഖിതങ്ങൾക്ക് അവയുടെ തെളിവായ അർത്ഥത്തിനു പുറമേ നിഗൂഢമായ അർത്ഥതലങ്ങളുമുണ്ട് എന്ന വിശ്വാസമാണ് കബ്ബല്ല വ്യാഖ്യാനങ്ങളുടെ അടിത്തറ. നിഗൂഢാർത്ഥങ്ങളുടെ അനാവരണത്തിന് കബ്ബാലിസ്റ്റുകൾ പല മാർഗ്ഗങ്ങളും അവലംബിച്ചു. എബ്രായ ലിപിവ്യവസ്ഥയിലെ 10 അക്കങ്ങൾ വർണ്ണമാലയിലെ അക്ഷരങ്ങൾ തന്നെ ആയതിനാൽ വിശുദ്ധലിഖിതങ്ങളിലെ സംജ്ഞാനാമങ്ങളെ അവയിലെ വർണ്ണങ്ങളുടെ സംഖ്യാമൂല്യത്തെ ആശ്രയിച്ച് സംഖ്യകളായി പരിവർത്തനം ചെയ്യുകയായിരുന്നു ഒരു മാർഗ്ഗം. അങ്ങനെ രൂപപ്പെടുത്തിയ 'സംഖ്യായോഗാത്മകത' (number mysticism) കബ്ബാലിസ്റ്റുകളെ സവിശേഷമായൊരു ദൈവപ്രത്യക്ഷസങ്കല്പത്തിൽ എത്തിച്ചു. എകനായിരിക്കെ പൂർണ്ണതയുടെ വ്യത്യസ്തശ്രേണികളിൽ സ്വയം പ്രകടമാകുന്നവനായിരുന്നു ഈ സങ്കല്പത്തിലെ ദൈവം.

ദൈവത്തെ എല്ലാവിധ വിശേഷണങ്ങൾക്കും ഗുണങ്ങൾക്കും ഉപരി നിൽക്കുന്നവനായി കണ്ട അവർ, ദൈവത്തിനും പ്രപഞ്ചത്തിനുമിടയിൽ 'ദൈവികനിർഗ്ഗളനങ്ങളുടെ'(emanations) ഒരു പരമ്പര സങ്കല്പിച്ചു. ഈ പരമ്പരയിൽ നിർഗ്ഗളനങ്ങളുടെ എണ്ണം പത്താണ്. ദൈവികഅപാരതയുടെ പ്രകടനങ്ങൾ മാത്രമായ ഈ നിർഗ്ഗളനങ്ങൾക്ക് ദൈവികതയോടു ചേർന്നല്ലാതെ അവയിൽ തന്നെ അസ്തിത്വമില്ല. ഈ നിർഗ്ഗളനങ്ങളിൽ നിന്ന് നേരിട്ടോ അല്ലാതെയോ ത്രിലോകങ്ങളും ഉരുവെടുക്കുന്നു. എല്ലാ സൃഷ്ടിയുടെയും അന്തിമലക്ഷ്യം സ്രഷ്ടാവിലേക്കുള്ള മടക്കമാണ്. പരമ്പരയുടെ ഇങ്ങേയറ്റത്തുള്ളവനും, ബ്രഹ്മാണ്ഡത്തെ തന്നെ പ്രതിഫലിപ്പിക്കുന്ന സൂക്ഷ്മജഗത്തുമായി കബ്ബല്ല മനുഷ്യനെ സങ്കല്പിച്ചു. മനുഷ്യാത്മാക്കൾ പൂർണ്ണതയിലെത്തിയ ശേഷം മാത്രം ദൈവികസത്തയിൽ മടങ്ങിയെത്തുന്നു. പൂർണ്ണതയുടെ പ്രാപ്തിക്ക് ചിലപ്പോൾ ജന്മാന്തരങ്ങൾ വേണ്ടി വരാം. കബ്ബാലിസ്റ്റുകളുടെ ആശയങ്ങളിൽ പലതും ജ്ഞാനവാദ, നവപ്ലേറ്റോണിക സ്രോതസ്സുകളിൽ നിന്നു കടംകൊണ്ടവ ആയിരുന്നു. 

യോഗാത്മധാർമ്മികതയുടെ ഒരു ധാര യഹൂദമതത്തിൽ ഒരു നൂറ്റാണ്ടിലും ഇല്ലാതിരുന്നിട്ടില്ല. കബ്ബല്ലയെപ്പോലുള്ള മിസ്റ്റിക്കൽ മുന്നേറ്റങ്ങൾ, റബൈനികയഹൂദതയുടെ ഖനീഭവിച്ച ശുഷ്കപാണ്ഡിത്യത്തെ എതിർക്കുകയും സാധാരണവിശ്വാസികളുടെ ദൈവസംയോഗവാഞ്ചയുമായി സംവദിക്കുകയും ചെയ്തു. പതിനെട്ടാം നൂറ്റാണ്ടിൽ ഹാസിദീയതയുടെ രൂപത്തിൽ കബ്ബാലിസ്റ്റ് യോഗാത്മയഹൂദത കിഴക്കൻ യൂറോപ്പിലെ 'അസ്കനാസി' സമൂഹങ്ങളിൽ പ്രചരിച്ചപ്പോൾ വ്യവസ്ഥാപിത യഹൂദനേതൃത്വം അതിനു ഭ്രഷ്ടു കല്പിച്ചു. തുടർന്ന് നിലനിൽപിനായി ഹാസിദീയർക്ക് സ്വന്തം സിനഗോഗുകൾ സ്ഥാപിച്ച് മറ്റൊരു വിഭാഗമായി സംഘടിക്കേണ്ടി വന്നു.

കബ്ബല്ലയിലെ നിർഗ്ഗളനസിദ്ധാന്തം ഇല്ലായ്മയിൽനിന്നുള്ള സൃഷ്ടിയെ സംബന്ധിച്ച് യഹൂദ-ക്രിസ്തീയ വിശ്വാസവുമായി ചേർന്നു പോകുന്നതല്ല. ഇതിനുപുറമേ ബ്രാഹ്മാണ്ഡ-സൂക്ഷ്മജഗത്തുക്കളുടെ പാരസ്പര്യം, അക്ഷരങ്ങൾക്കുള്ളതായി കല്പിക്കപ്പെടുന്ന ശക്തി, മന്ത്രങ്ങളിലും തകിടുകളിലും ഉള്ള ആശ്രയം എന്നിങ്ങനെ കബ്ബല്ലയിലെ പല വിശ്വാസങ്ങളും വ്യവസ്ഥാപിതയഹൂദതയുടെ പ്രബോധനങ്ങൾക്ക് ഇണങ്ങാത്തവയാണെന്നും ഉപനിഷത്തുകളിലേയും താന്ത്രികധർമ്മത്തിലേയും വിശ്വാസങ്ങളെയാണ് അവ അനുസ്മരിപ്പിക്കുന്നതെന്നും എസ്. രാധാകൃഷ്ണൻ ചൂണ്ടിക്കാട്ടിയിട്ടുണ്ട്.

കബ്ബല്ലയിലെ ദൈവികവെളിപാടുകളിലുള്ള അതിരറ്റ വിശ്വാസം, യഹൂദസമൂഹങ്ങളിൽ ശാസ്ത്രത്തിലും തത്ത്വചിന്തയിലുമുള്ള താത്പര്യത്തെ ക്ഷയിപ്പിച്ചുവെന്ന് വിൽ ഡുറാന്റ് ചൂണ്ടിക്കാട്ടുന്നു. 12-13 നൂറ്റാണ്ടുകളിലെ മൈമോനിഡിയൻ യുക്തിയുടെ 'സുവർണ്ണയുഗം' സൊഹാറിലെ "കണ്ണഞ്ചിപ്പിക്കുന്ന അസംബന്ധങ്ങൾക്കു" (brillinant nonsesne) വഴിമാറിയപ്പോൾ ക്രിസ്തീയചിന്തകന്മാരെപ്പോലും അതു സ്വാധീനിച്ചു. നിഗൂഢവെളിപാടുകളുടെ മാർഗ്ഗം ക്രിസ്ത്യാനികളേയും മുസ്ലിങ്ങളേയുകാൾ അധികം യഹൂദരെ സ്വാധീനിച്ചത്, ഈലോകം അവർക്ക് കൂടുതൽ ദുരിതപൂർണ്ണം ആയിരുന്നതുകൊണ്ടാണെന്ന വിശദീകരണവും ഡുറാന്റ് നൽകുന്നുണ്ട്.

ആധുനികകാലത്തെ യഹൂദനവീകരണവാദികൾ യോഗാത്മധാർമ്മികതയെ (Mysticism), മദ്ധ്യയുഗത്തിന്റെ അവശിഷ്ടവും യഹൂദജനതയുടെ പുരോഗതിക്ക് തടസ്സവുമായി കരുതി. കബ്ബല്ലയുടേയും കബ്ബാലികളുടെ വിശുദ്ധഗ്രന്ഥമായ സൊഹറിന്റേയും അവർ പ്രാധാന്യം കുറച്ചുകാട്ടി. ആധികാരികമായ യഹൂദവിശ്വാസവുമായി ബന്ധമില്ലാത്തതും ഒറ്റപ്പെട്ട വിഭാഗങ്ങൾക്കിടയിൽ മാത്രം പ്രചരിച്ചതുമായ ഒരു അപഭ്രംശമായി അവർ അതിനെ ചിത്രീകരിച്ചു. എങ്കിലും നൂറ്റാണ്ടുകളോളം യഹൂദമതത്തിലെ കേന്ദ്രവിശ്വാസമായിരുന്നു കബ്ബല്ല എന്ന് ഇരുപതാം നൂറ്റാണ്ടിലെ യഹൂദ-ദാർശനികനും ചരിത്രകാരനുമായ ഗെർഷം ഷോലം (Gershon Scholem) ചൂണ്ടികാണിച്ചിട്ടുണ്ട്. മനുഷ്യവർഗ്ഗത്തിന്റെ ആത്മീയാന്വേഷണത്തിന്റെ ചരിത്രത്തിലെ ശ്രദ്ധേയമായ പ്രസ്ഥാനങ്ങളിൽ ഒന്നുതന്നെയായിരുന്നു അത്. 1950-ൽ, ഇസ്രായേലിലേയ്ക്ക് കുടിയേറാനായി മലമ്പ്രദേശങ്ങളിൽ നിന്ന് തിരക്കിട്ട് എല്ലാം ഉപേക്ഷിച്ച് ഇറങ്ങിവന്ന യെമനിലെ യഹൂദരുടെ കൈയ്യിൽ ആകെ ഉണ്ടായിരുന്നത് കബ്ബല്ല വിശുദ്ധഗ്രന്ഥമായ സൊഹാറിന്റെ പ്രതികൾ മാത്രമായിരുന്നു.


</doc>
<doc id="194425" url="https://ml.wikipedia.org/wiki?curid=194425" title="ട്രപീസിയം">
ട്രപീസിയം

ട്രപീസിയം അസ്ഥി (ഗ്രേറ്റർ മൾട്ടാൻഗുലാർ അസ്ഥി) കൈക്കുഴയിലെ ഒരു കാർപൽ അസ്ഥിയാണ്. 

പാമാർ പ്രതലത്തിൽ (കൈപ്പത്തിയുടെ വശത്ത്/മുൻ വശത്ത്) കാണുന്ന ആഴമുള്ള തോടുപോലുള്ള ഭാഗം കാരണം ട്രപ്പീസിയത്തിനെ തിരിച്ചറിയാൻ എളുപ്പമാണ്. കാർപൽ അസ്ഥികളിൽ സ്കഫോയ്ഡിനും ഒന്നാമത് മെറ്റാകാർപലിനും (തള്ളവിരലിലെ മെറ്റാകാർപൽ) ഇടയിൽ റേഡിയൽ വശത്തായാണ് ഇതിന്റെ സ്ഥാനം. ഉരഗങ്ങളിലെയും ഉഭയജീവികളിലെയും ഒന്നാമത് ഡിസ്റ്റൽ കാർപലിന് തത്തുല്യമാണ് ട്രപീസിയം അസ്ഥി. 

ഗ്രീക്ക് ഭാഷയിൽ "ട്രപീസിയോൺ" (തുല്യമല്ലാത്ത ചതുഷ്കോണം) എന്ന വാക്കിൽ നിന്നാണ് ഈ അസ്ഥിയുടെ പേര് ഉടലെടുത്തത്. "ട്ര" എന്നാൽ നാല് എന്നും "പെസ" എന്നാൽ കാലെന്നോ വക്കെന്നോ അർത്ഥമുള്ളതിനാൽ ചെറിയ മേശ എന്നും ഈ വാക്കിന് അർത്ഥമുണ്ട്. 

സുപ്പീരിയർ പ്രതലം മുകളിലേക്കും മീഡിയൽ വശത്തേയ്ക്കും തിരിഞ്ഞാണിരിക്കുന്നത്. മീഡിയൽ ഭാഗത്ത് ഇത് മിനുസമുള്ളതും ലാറ്ററൽ ഭാഗത്ത് പരുക്കനുമാണ്. സ്കഫോയ്ഡ് അസ്ഥിയോട് ഈ പ്രതലം സന്ധിക്കുന്നു. ലാറ്ററൽ പ്രതലം ഇതിന്റെ തുടർച്ചയാണ്. 

ഇൻഫീരിയർ പ്രതലം ഓവൽ ആകൃതിയുള്ളതും ഒരു വശത്തുനിന്ന് മറുവശത്തേയ്ക്ക് നോക്കുമ്പോൾ അവതലവും (കോൺകേവ്) മുന്നിൽ നിന്ന് പിന്നിലേക്ക് നോക്കുമ്പോൾ ഉത്തലവുമാണ്. ഒന്നാമത് മെറ്റാകാർപൽ അസ്ഥിയുടെ ബേസുമായി കുതിര സവാരിക്കുപയോഗിക്കുന്ന സാഡിൽ പോലുള്ള ഈ പ്രതലം സന്ധിക്കുന്നു. തള്ളവിരൽ കൊണ്ട് മറ്റു വിരലുകളെ തൊടാൻ സാധിക്കുന്നത് (ഒപ്പോസിഷൻ എന്ന ചലനം) ഈ ആകൃതി കൊണ്ടു കൂടിയാണ്. 

ഡോർസൽ പ്രതലവും മിനുസമുള്ളതാണ്. 

പാമാർ പ്രതലം ഇടുങ്ങിയതും പരുക്കനുമാണ്. ഇതിന്റെ മുകൾ ഭാഗത്ത് ഒരു ആഴമുള്ള തോട് (ഗ്രൂവ്) പോലെയുള്ള ഭാഗമുണ്ട്. ഫ്ലെക്സർ കാർപൈ റേഡിയാലിസ് എന്ന പേശിയുടെ ടെണ്ടൻ ഇതിലൂടെയാണ് കടന്നു പോകുന്നത്. ഈ പ്രതലത്തിൽ നിന്നാണ് ഒപ്പോണൻസ് പോളിസിസ് അബ്ഡക്റ്റർ പോളിസിസ് ബ്രെവിസ് ഫ്ലെക്സർ പോളിസിസ് ബ്രെവിസ് എന്നീ പേശികൾ ഉദ്ഭവിക്കുന്നത്. ട്രാൻസ്വേഴ്സ് കാർപൽ ലിഗമെന്റും ഈ പ്രതലവുമായി യോജിക്കുന്നുണ്ട്. 

ലാറ്ററൽ പ്രതലം വീതിയുള്ളതും ലിഗമെന്റുകൾ യോജിക്കുന്നതിനാൽ പരുക്കനുമാണ്. 

മീഡിയൽ പ്രതലത്തിൽ രണ്ട് ഫേസറ്റുകളുണ്ട് (അസ്ഥികൾ സന്ധിക്കുന്ന ഭാഗം). മുകളിലുള്ള അവതലവും വലുതുമായ ഫേസറ്റിൽ ട്രപ്പിസോയ്ഡ് അസ്ഥിയും; താഴെയുള്ള ചെറുതും അണ്ഡാകൃതിയുള്ളതുമായ ഫേസറ്റിൽ രണ്ടാമത്തെ മെറ്റാകാർപലും സന്ധിക്കുന്നു.

ട്രപ്പീസിയത്തിന്റെ ട്യൂബർക്കിൾ (tubercle of trapezium) അബ്ഡക്റ്റർ പോളിസിസ് ബ്രെവിസ് പേശി ചിലപ്പോൾ സന്ധിക്കുന്ന ഒരു മുഴയാണ്. 



</doc>
<doc id="194426" url="https://ml.wikipedia.org/wiki?curid=194426" title="ട്രപിസോയ്ഡ് അസ്ഥി">
ട്രപിസോയ്ഡ് അസ്ഥി

ട്രപിസോയ്ഡ് അസ്ഥി (ലെസ്സർ മൾട്ടാങ്കുലാർ അസ്ഥി) മനുഷ്യനുൾപ്പെടെയുള്ള നാൽക്കാലികളിൽ കാണുന്ന ഒരു കാർപൽ അസ്ഥിയാണ്. കാർപൽ അസ്ഥികളുടെ ഡിസ്റ്റൽ നിരയിലെ ഏറ്റവും ചെറിയ അസ്ഥിയാണിത്. ആപ്പുപോലുള്ള ആകൃതിയാണിതിനുള്ളത്. ആപ്പിന്റെ വീതിയുള്ള അറ്റം ഡോർസൽ (പിന്നിലുള്ള) പ്രതലത്തിനും വീതി കുറഞ്ഞ അറ്റം പാമാർ (കൈപ്പത്തിയുടെ വശത്തുള്ള) പ്രതലത്തിനും രൂപം നൽകുന്നു. പരസ്പരം സ്പർശിച്ചിരിക്കുന്നതും മൂർച്ചയുള്ള അരികുകൾ കൊണ്ട് വിഭജിച്ചതുമായ നാല് ഫേസറ്റുകളാണ് (അസ്ഥികളുമായി സന്ധിക്കുന്ന ഭാഗം) ഇതിനുള്ളത്. ഉരഗങ്ങളുടെയും ഉഭയജീവികളുടെയും "രണ്ടാമത്" ഡിസ്റ്റൽ കാർപൽ അസ്ഥിയോട് തത്തുല്യമാണ് ഈ അസ്ഥി. 

ഗ്രീക്ക് ഭാഷയിൽ "ട്രപീസിയോൺ" (തുല്യമല്ലാത്ത ചതുഷ്കോണം) എന്ന വാക്കിൽ നിന്നാണ് ഈ അസ്ഥിയുടെ പേര് ഉടലെടുത്തത്. "ട്ര" എന്നാൽ നാല് എന്നും "പെസ" എന്നാൽ കാലെന്നോ വക്കെന്നോ അർത്ഥമുള്ളതിനാൽ ചെറിയ മേശ എന്നും ഈ വാക്കിന് അർത്ഥമുണ്ട്. 

സുപ്പീരിയർ പ്രതലം ചതുഷ്കോണവും മിനുസമുള്ളതും ചെടുതായി അവതലവും (കോൺകേവ്) ആണ്. സ്കഫോയ്ഡ് അസ്ഥിയോട് ഈ പ്രതലം സന്ധിക്കുന്നു. 

ഇൻഫീരിയർ പ്രതലം രണ്ടാമത് മെറ്റാകാർപൽ അസ്ഥിയുടെ പ്രോക്സിമൽ ഭാഗവുമായി സന്ധിക്കുന്നു. ഇത് ഒരു വശത്തുനിന്ന് മറു വശത്തേയ്ക്ക് ഉത്തലവും (കോൺവെക്സ്) മുന്നിൽ നിന്ന് പിന്നിലേക്ക് അവതലവും (കോൺകേവ്) ആണ്. ഒരു വരമ്പ് (റിഡ്ജ്) കാരണം ഇത് തുല്യമല്ലാത്ത രണ്ട് ഭാഗങ്ങളായി തിരിഞ്ഞിരിക്കുന്നു. 

ഡോർസൽ പ്രതലവും പാമാർ പ്രതലവും ലിഗമെന്റുകൾ യോജിക്കുന്നതിനാൽ പരുക്കനാണ്. ഡോർസൽ പ്രതലമാണ് വലുത്. 

ലാറ്ററൽ പ്രതലം മിനുസമുള്ളതും ഉത്തലവുമാണ് (കോൺവെക്സ്). ഇത് ട്രപ്പീസിയവുമായി സന്ധിക്കുന്നു. 

മീഡിയൽ പ്രതലം മുൻ ഭാഗത്ത് കാപിറ്റേറ്റ് അസ്ഥിയുമായി സന്ധിക്കുന്നതിനു വേണ്ടി അവതലവും (കോൺകേവ്) മിനുസമുള്ളതുമാണ്. ഇന്ററോഷ്യസ് ലിഗമെന്റുമായി യോജിക്കുന്നതു കാരണം പിൻ ഭാഗം പരുപരുത്തതാണ്.



</doc>
<doc id="194427" url="https://ml.wikipedia.org/wiki?curid=194427" title="തൂക്കിലേറ്റുന്ന വിവിധ രീതികൾ">
തൂക്കിലേറ്റുന്ന വിവിധ രീതികൾ

തൂക്കിക്കൊല എന്ന ശിക്ഷാവിധി നാലുതരത്തിൽ നടപ്പാക്കാറുണ്ട്. സസ്പൻഷൻ ഹാംഗിങ്ങ്, ചെറിയ വീഴ്ച്ചാ ദൈർഘ്യം, സ്റ്റാൻഡാർഡ് വീഴ്ച്ചാ ദൈർഘ്യം, നീളം കൂടിയ വീഴ്ച്ചാ ദൈർഘ്യം എന്നിവയാണവ. കയർ മുകളിലേക്ക് വലിച്ചു പൊക്കുന്ന തരം തൂക്കുമരണം പതിനെട്ടാം നൂറ്റാണ്ടിൽ പരീക്ഷിച്ചിരുന്നു. അതിന്റെയൊരു വകഭേദം ഇറാനിൽ ഇപ്പോഴും നിലവിലുണ്ട്. ക്രെയിനുകളുപയോഗിച്ച് തൂക്കിക്കൊല്ലുന്നയാളെ വലിച്ചുയ്ർത്തി പ്രദർശിപ്പിക്കുന്ന രീതിയാണിത്. ഇതിനുള്ളിൽത്തന്നെ മരണവും സംഭവിക്കും. നിയമപരമായി നടപ്പാക്കുന്ന മരണശിക്ഷ കൂടാതെ ആൾക്കൂട്ടങ്ങൾ നടത്തുന്ന കൊലപാതകങ്ങളും തൂക്കിക്കൊലയുടെ രൂപത്തിൽ നടക്കാറുണ്ട്. ലിഞ്ചിംഗ് എന്നാണ് അത്തരത്തിലുള്ള കൊലപാതകങ്ങളെ വിളിക്കുന്നത്.

കയർ കഴുത്തിൽ മുറുകുന്നതിനു മുൻപ് താഴേയ്ക്കുള്ള വീഴ്ച്ച ഇല്ലാതിരിക്കുകയോ, തീരെക്കുറവായിരിക്കുകയോ ചെയ്യുന്നതാണ് ഇത്തരം തൂക്കിക്കൊല. ഈ വിധം തൂക്കിക്കൊന്നവർ കൈകാലിട്ടടിക്കുകയോ വെപ്രാളപ്പെടുകയോ ചെയ്യാതെ പെട്ടെന്ന് കുഴഞ്ഞുപോയതായി റിപ്പോർട്ട് ചെയ്യപ്പെട്ടിട്ടുണ്ട്. ജുഗുലാർ സിര, കരോട്ടിഡ് ധമനി എന്നിവയിലെ രക്തപ്രവാഹം തടസ്സപ്പെടുന്നതു മൂലം തലച്ചോറിൽ രക്തം കെട്ടിനിൽക്കുന്നതുകൊണ്ടും (കൺജഷൻ) ഓക്സിജൻ കിട്ടാതെ വരുന്നതുകൊണ്ടുമാണ് ഇത് സംഭവിക്കുന്നത്. ബ്രിട്ടന്റെ റോയൽ നാവികസേന പണ്ട് കലാപകാരികളെ കഴുത്തിൽ കയർ കുരുക്കി വലിച്ചു പൊക്കിയാണ് കൊന്നിരുന്നത്. 

ഈ രീതിയിൽ തൂക്കിക്കൊല്ലാൻ വിധിക്കപ്പെട്ട പ്രതിയെ എന്തെങ്കിലും വാഹനത്തിന്റെ പുറത്ത് നിർത്തുകയും വാഹനം നീക്കുമ്പോൾ കുരുക്ക് മുറുകി ആൾ മരിക്കുകയും ചെയ്യും. കസേരയുടെ മുകളിൽ കയറി ഉത്തരത്തിൽ കുരുക്കിട്ട് ചാടി ആത്മഹത്യ ചെയ്യുന്നത് ഇപ്രകാരം തന്നെയുള്ള മരണമാണ്. ഇറാനിൽ ഇത്തരത്തിൽ വധശിക്ഷ നടപ്പാക്കാറുണ്ട്. 

ആസ്ട്രോ-ഹങ്കേറിയൻ തൂൺ (പോൾ) രീതി സമാനമായ ഒന്നാണ്:
നാസി യുദ്ധക്കുറ്റവാളിയായ കാൾ ഹെർമാൻ ഫ്രാങ്ക് ഇപ്രകാരമാണ് 1946-ൽ പ്രാഗിൽ വച്ച് തൂക്കിലേറ്റപ്പെട്ടത്.

1.2 മീറ്ററിനും 1.8 മീറ്ററിനും ഇടയിലാണ് ഈയിനം തൂങ്ങിമരണത്തിൽ വീഴ്ച്ചാ ദൈർഘ്യം. 1866 ൽ ശാസ്ത്രീയമായ പഠനവിവരങ്ങൾ സാമുവൽ ഹൗട്ടൻ എന്ന അയർലാന്റുകാരൻ ഡോക്ടർ പ്രസിദ്ധീകരിച്ച ശേഷമാണ് ഇംഗ്ലീഷ് പ്രചാരത്തിലുള്ള രാജ്യങ്ങളിൽ ഇത്തരം തൂക്കൽ വധശിക്ഷയ്ക്ക് ഉപയോഗിക്കാൻ തുടങ്ങിയത്. ഈ വീഴ്ച്ച കഴുത്തിലെ കശേരുക്കൾ പൊട്ടി സുഷുംന നാഡിക്ക് തകരാറ് സംഭവിക്കുതിനാൽ ഉടനടിയുള്ള അബോധാവസ്ഥയ്ക്കും കാരണമാകും. കുറ്റക്കാരെന്ന് കണ്ടെത്തിയ നാസികളെ വിചാരണയ്ക്ക് ശേഷം അമേരിക്കയുടെ മേൽനോട്ടത്തിൽ തൂക്കിക്കൊന്നിരുന്നത് ഇപ്രകാരമായിരുന്നു. ജോകൈം ഫോൺ റിബൻട്രോപ്, ഏൺസ്റ്റ് കാൾട്ടൻബ്രണ്ണർ എന്നിവർ ഉദാഹരണം. റിബൺട്രോപ്പിന്റെ തൂക്കുശിക്ഷയെപ്പറ്റി ചരിത്രകാരൻ ഗൈൽസ് മക്ഡൊണാൾഡ് പറഞ്ഞത് ആരാച്ചാരുടെ അനാസ്ഥ കാരണം ഇരുപത് മിനിട്ടോളം കഴിഞ്ഞാണ് അദ്ദേഹം മരിച്ചതെന്നാണ്. "

ഇതിനെ അളന്ന വീഴ്ച്ചാ ദൈർഘ്യം (മെഷേഡ് ഡ്രോപ്പ്) എന്നും പറയാറുണ്ട്. 1872-ൽ ബ്രിട്ടനിൽ വില്യം മാർവുഡ് എന്നയാൾ സ്റ്റാൻഡേഡ് വീഴ്ച്ചാ ദൈർഘ്യ രീതിക്ക് ഒരു ശാസ്ത്രീയമായ പുരോഗതി എന്ന നിലയ്ക്കാണ് ഈ രീതി കൊണ്ടുവന്നത്. എല്ലാവരെയും ഒരേ ദൂരം വീഴ്ത്തുന്നതിന് പകരം ഒരാളുടെ ഉയരവും ഭാരവും ഉപയോഗിച്ച് വീഴ്ച്ചാ ദൈർഘ്യം കണക്കാക്കുന്ന രീതിയാണിത്. കണക്കുകൂട്ടലിന്റെ ഉദ്ദേശം ശിരസ്സറ്റു പോകാത്ത വിധത്തിൽ ശീഘ്ര മരണം ഉറപ്പാക്കുകയായിരുന്നു. കഴുത്തിലെ കുരുക്കിന്റെ കെട്ടിന്റെ സ്ഥാനം ശ്രദ്ധാപൂർവ്വം നിർണ്ണയിക്കുന്നതിലൂടെ തല പിന്നിലേക്ക് പെട്ടെന്ന് ഞെട്ടി വലിച്ച് കഴുത്തൊടിയും എന്ന് ഉറപ്പാക്കുന്നതും ഇതിന്റെ ഭാഗമാണ്. 

സ്റ്റാൻഡാർഡ് വീഴ്ച്ചാ ദൂരത്തിൽ 5,600 ന്യൂട്ടൺ ബലമാണ് കഴുത്തിൽ ചെലുത്തപ്പെട്ടിരുന്നതെങ്കിൽ ദൈർഘ്യം നിർണ്ണയിച്ച തൂക്കിക്കൊലയിൽ 4,400 ന്യൂട്ടൺ ബലമേ ചെലുത്തപ്പെടുന്നുള്ളൂ. എന്നിട്ടും 1930-ൽ ഈവ ഡ്യൂഗൻ എന്ന സ്ത്രീയുടെ ശിരസ്സറ്റു പോയി. ഇതുകാരണമാണ് അമേരിക്കയിലെ അരിസോണ സംസ്ഥാനത്ത് തൂക്കുശിക്ഷയ്ക്ക് പകരം ഗ്യാസ് ചേമ്പർ മൂലം മരണ ശിക്ഷ നൽകാൻ തുടങ്ങിയത്. ആടുത്തകാലത്തുണ്ടായ ഒരു ശിരച്ഛേദം ഇറാക്കിൽ ബാർസൻ അൽ തിക്രിതിയെ തൂക്കിക്കൊന്നപ്പോഴാണ് സംഭവിച്ചത്. 

ബ്രിട്ടന്റെ മേൽ നോട്ടത്തിലുണ്ടായിരുന്ന നാസി കുറ്റവാളികൾക്ക് മരണശിക്ഷ നൽകിയിരുന്നത് ഇപ്രകാരമായിരുന്നു. ജോസഫ് ക്രാമർ, ഫ്രിറ്റ്സ് ക്ലൈൻ, ഇർമ ഗ്രെസി എലിസബത് വോൾക്കൻറാത്ത് എന്നിവരെ ആൽബർട്ട് പിയർപോയിന്റ് എന്ന ആരാച്ചാർ തൂക്കിക്കൊന്നത് ഉദാഹരണം. 

നിയമവ്യവസ്ഥയ്ക്ക് വെളിയിൽ ആൾക്കൂട്ടത്താൽ നടക്കുന്ന കൊലകളെയാണ് ലിഞ്ചിംഗ് എന്ന് പറയുന്നത്. അമേരിക്കൻ ഐക്യനാടുകളിലാണ് കെട്ടിത്തൂക്കലിലൂടെ ഇത്തരത്തിലുള്ള കൊലപാതകങ്ങൾ തുടങ്ങിയത്. പേരു വന്നതും അവിടെ നിന്നുത്തന്നെ. ആദ്യം ഈ വാക്കിന്റെ അർത്ഥം തൂക്കിക്കൊല എന്ന് മാത്രമായിരുന്നെങ്കിലും പിന്നീട് മറ്റെന്തെങ്കിലും രീതിയിൽ ഒരു ജന വിഭാഗത്തിനെ അടിച്ചമർത്താനുദ്ദേശിച്ചു കൊണ്ടുള്ള കൊലപാതകങ്ങളെ ഇക്കൂട്ടത്തിൽ പെടുത്താൻ തുടങ്ങി.


</doc>
<doc id="194428" url="https://ml.wikipedia.org/wiki?curid=194428" title="വധശിക്ഷ അമേരിക്കയിൽ">
വധശിക്ഷ അമേരിക്കയിൽ

മരണശിക്ഷ അമേരിക്കയിലെ ചില സംസ്ഥാനങ്ങളിൽ നിലവിലുണ്ടെങ്കിലും മറ്റു ചില സംസ്ഥാനങ്ങൾ നിറുത്തലാക്കിയിട്ടുണ്ട്. ഫെഡറൽ നിയമപ്രകാരമുള്ള മരണശിക്ഷ എല്ലാ സംസ്ഥാനങ്ങൾക്കും ബാധകമാണ്. 

1862-ൽ വെള്ളക്കാരായ പുതിയ താമസക്കാരെ കൊന്നൊടുക്കിയെന്ന കുറ്റത്തിന് 38 സിയോക്സ് ഇന്ത്യക്കാരെ തൂക്കിക്കൊന്നതാണ് അമേരിക്കയിലെ ഏറ്റവും വലിയ കൂട്ട വധശിക്ഷ. 1862-ൽ മിനസോട്ടയിലെ മാങ്കാട്ടോ എന്ന സ്ഥലത്തുവച്ചാണിത് നടന്നത്. പൊതുജനങ്ങൾക്കു മുന്നിൽ നടന്ന അവസാനത്തെ വധശിക്ഷ 1938 ആഗസ്റ്റ് 14-ന് കെന്റക്കിയിലെ ഓവൻസ്ബൊറോയിലായിരുന്നു. 70 വയസ്സുള്ള ലിഷ എഡ്വാർഡ് എന്ന സ്ത്രീയെ ബലാത്സംഗം ചെയ്ത് കൊന്നതിന് റൈനി ബെതി എന്നയാളെയായിരുന്നു തൂക്കിക്കൊന്നത്. ഈ തൂക്കിക്കൊലയ്ക്ക് മേൽനോട്ടം നൽകിയത് കെന്റക്കിയിലെ ആദ്യത്തെ സ്ത്രീ ഷരിഫ്ഫായ (പോലീസ് മേധാവി) ഫ്ലോറൻസ് തോംസണായിരുന്നു. 

കാലിഫോർണിയയിൽ സാൻ ക്വെന്റിൻ ജയിലിൽ 1949-നും 1952-നും മദ്ധ്യേ വാർഡനായി ജോലി ചെയ്തിരുന്ന ക്ലിന്റൺ ഡഫ്ഫി എന്നയാൾ തൊണ്ണൂറിനു മുകളിൽ എണ്ണം മരണശിക്ഷകൾക്ക് സാക്ഷ്യം വഹിച്ചിട്ടുണ്ട്. ജോലിയിൽ നിന്ന് വിരമിച്ച ശേഷം അദ്ദേഹം മരണശിക്ഷയ്ക്ക് എതിരാവുകയും "എൺപത്തെട്ട് ആണുങ്ങളും രണ്ട് പെണ്ണുങ്ങളും" എന്ന പേരിൽ വധശിക്ഷ നിർത്തലാക്കുന്നതിനെ അനുകൂലിച്ച് ഒരു ഓർമക്കുറിപ്പ് പുറത്തിറക്കി. പല തൂക്കിക്കൊലകളും കുഴപ്പത്തിൽ അവസാനിക്കുന്നതും അതുമൂലം അദ്ദേഹത്തിനു മുന്നേ വാർഡനായിരുന്ന ജേംസ് ബി. ഹോളോഹാൻ എന്നയാൾ തൂക്കിക്കൊലയ്ക്ക് പകരം ഗ്യാസ് ചേമ്പർ ഉപയോഗിക്കാൻ കാലിഫോർണിയ നിയമസഭയോട് 1937-ൽ അപേക്ഷിച്ചതും മറ്റും ഈ പുസ്തകത്തിൽ ഉൾപ്പെടുത്തിയിട്ടുണ്ട്. 

പലതരം വധശിക്ഷാ രീതികളും മാറി മിക്ക സ്റ്റേറ്റുകളിലും ഫെഡറൽ സർക്കാരിലും വിഷം കുത്തിവയ്പ്പായിട്ടുണ്ട്. തൂക്കിക്കൊല ശിക്ഷ വിധിക്കപ്പെട്ടയാളിന് തിരഞ്ഞെടുക്കാവുന്ന ഒരു രീതിയായി നിലനിർത്തിയിരുന്ന മിക്ക സംസ്ഥാനങ്ങളും ഈ രീതി ഒഴിവാക്കിയിട്ടുണ്ട്. ശിക്ഷിക്കപ്പെട്ട കൊലപാതകിയായ വിക്ടർ ഫ്യൂഗർ എന്നയാളാണ് അയോവ സംസ്ഥാനത്തു വച്ച് 1963 മാർച്ച് 15-ന് അവസാനമായി തൂക്കിലേറ്റപ്പെട്ടയാൾ. 1965-ൽ മരണശിക്ഷ ഒഴിവാക്കി പകരം പരോളില്ലാത്ത ജീവപര്യന്തം തടവ് നിലവിൽ വന്നതിന് മുൻപ് തൂക്കുശിക്ഷയായിരുന്നു അയോവയിൽ മുഖ്യ വധശിക്ഷാ രീതി. 

ബാർട്ടൻ കേ കിർഹാം എന്നയാളാണ് യൂട്ടാ സംസ്ഥാനത്ത് അവസാനമായി തൂക്കിലേറ്റപ്പെട്ടയാൾ. അയാൾ വെടിവച്ച് കൊല്ലുന്നതിനു പകരം തൂക്കിക്കൊല തിരഞ്ഞെടുക്കുകയായിരുന്നു. പിന്നീട് 1980-ൽ യൂട്ടായിൽ വിഷം കുത്തിവച്ച് കൊല്ലുന്ന രീതി നടപ്പിൽ വന്നു. 

ഡെലാവേർ സംസ്ഥാനത്തിന്റെ നിയമം 1986-ൽ മാറ്റി തൂക്കുശിക്ഷയ്ക്ക് പകരം വിഷം കുത്തിവയ്പ്പ് നിലവിൽ വന്നു. അതിനു മുന്നേ ശിക്ഷാ വിധി വന്നിരുന്ന ആൾക്കാർക്ക തൂക്കുമരണം തിരഞ്ഞെടുക്കാൻ സാധിക്കുമായിരുന്നു. 1996-ൽ ബില്ലി ബെയ്ലി എന്നയാളെ തൂക്കിക്കൊന്നതാണ് അമേരിക്കൻ ചരിത്രത്തിലെ ഏറ്റവും അടുത്ത കാലത്തു നടന്ന തൂക്കിക്കൊല.

വാഷിംഗ്ടൺ, ന്യ ഹാംപ്ഷൈർ എന്നീ സംസ്ഥാനങ്ങളിൽ തൂക്കിക്കൊല ഇപ്പോഴും ഒരു തിരഞ്ഞെടുക്കാവുന്ന രീതിയായി നിലനില്ക്കുന്നുണ്ട്. 


</doc>
<doc id="194429" url="https://ml.wikipedia.org/wiki?curid=194429" title="വധശിക്ഷ ആസ്ട്രേലിയയിൽ">
വധശിക്ഷ ആസ്ട്രേലിയയിൽ

ബ്രിട്ടൺ കുറ്റവാളികളെ നാടുകടത്തിയിരുന്ന പീനൽ കോളനി എന്ന നിലയിൽ തുടക്കം മുതൽ തന്നെ വധശിക്ഷ ആസ്ട്രേലിയയിൽ നിലവിലുണ്ടായിരുന്നു. പത്തൊമ്പതാം നൂറ്റാണ്ടിൽ വീടുകയറി മോഷണം, ആടിനെ മോഷ്ടിക്കൽ, വ്യാജരേഖയുണ്ടാക്കൽ, ലൈംഗികാക്രമണം, മനഃപൂർവവും അല്ലാതെയുമുള്ള കൊലപാതകം എന്നിവയൊക്കെ വധശിക്ഷയർഹിക്കുന്ന കുറ്റങ്ങളായിരുന്നു. വർഷം 80 പേരോളം ആസ്ട്രേലിയയിൽ തൂക്കിലേറ്റപ്പെട്ടിരുന്നു. 

1985-ൽ ആസ്ട്രേലിയയിലെ എല്ലാ സംസ്ഥനങ്ങളിലും വധശിക്ഷ നിർത്തലാക്കി. .
തൂക്കുകയറിലൂടെയോ അല്ലാതെയോ ആസ്ട്രേലിയയിൽ അവസാനമായി വധശിക്ഷയ്ക്ക് വിധേയനാക്കപ്പെട്ട വ്യക്തിയാണ് 1967 ഫെബ്രുവരി 3ന് വിക്ടോറിയയിൽ തൂക്കിലേറ്റപ്പെട്ട റൊണാൾഡ് റയൻ. 


</doc>
<doc id="194430" url="https://ml.wikipedia.org/wiki?curid=194430" title="വധശിക്ഷ ബ്രസീലിൽ">
വധശിക്ഷ ബ്രസീലിൽ

ടൈറേഡെന്റെസ് (1792) പോലെ പല ചരിത്ര നായകന്മാർക്കും ബ്രസീലിൽ വധശിക്ഷ നൽകിയിട്ടുണ്ട്. ബ്രസീലിൽ തൂക്കിക്കൊന്ന അവസാനയാൾ 1876-ൽ വധിക്കപ്പെട്ട ഫ്രാൻസിസ്കോ എന്ന അടിമയാണ്. ബ്രസീൽ 1889-ൽ റിപ്പബ്ലിക്കായി പ്രഖ്യാപിക്കപ്പെട്ട ശേഷം മരണശിക്ഷ നിറുത്തലാക്കപ്പെട്ടു. കോസ്റ്റാറിക്കയ്ക്ക് (1859) ശേഷം അമേരിക്കയിൽ മരണശിക്ഷ നിറുത്തലാക്കപ്പെട്ട രണ്ടാമത്തെ രാജ്യമാണ് ബ്രസീൽ. സാധാരണകുറ്റങ്ങൾക്ക് വധശിക്ഷ നിർത്തലാക്കപ്പെട്ടെങ്കിലും സൈനിക കുറ്റങ്ങൾക്ക് വധശിക്ഷ നടപ്പാക്കാൻ ബ്രസീലിലെ നിയമങ്ങളും ബ്രസീൽ ഒപ്പിട്ടിട്ടുള്ള അന്താരാഷ്ട്ര കരാറുകളും അനുവദിക്കുന്നുണ്ട്. 

ബ്രസീലിന്റെ ആധുനികചരിത്രത്തിൽ വധശിക്ഷ നടപ്പിലാക്കിയിരുന്നത് തൂക്കുകയറിലൂടെയാണ്. പട്ടാളക്കോടതിയല്ലാത്ത് ഒരു കോടതി അവസാനമായി മരണശിക്ഷ വിധിച്ചത് കറുത്ത വർഗ്ഗക്കാരൻ അടിമയായിരുന്ന ഫ്രാൻസിസ്കോ എന്നയാൾക്കായിരുന്നു. അലഗോസ് എന്ന സ്ഥലത്തുവച്ച് 1876 ഏപ്രിൽ 28-നാണ് ശിക്ഷ നടപ്പിലാക്കിയത്. അടിമയല്ലാത്ത ഒരു മനുഷ്യനെ അവസാനമായി തൂക്കിക്കൊന്നത് (ഔദ്യോഗിക രേഖകൾ പ്രകാരം) 1861 ഒക്ടോബർ 30-ന് ഗോയാസ് എന്ന സ്ഥലത്തു വച്ച് ഹോസെ പെരേര ഡി സോസ എന്നയാളെയായിരുന്നു. പെഡ്രോ രണ്ടാമൻ ചക്രവർത്തി 1876-ൽ അടിമകൾക്കും സ്വതന്ത്ര മനുഷ്യർക്കും എല്ലാ മരണ ശിക്ഷകളും ഇളവുചെയ്തുവെങ്കിലും ബ്രസീലിയൻ സാംരാജ്യത്തിന്റെ അവസാന നാളുകൾ വരെ പ്രതികളെ വധശിക്ഷയ്ക്ക് വിധിച്ചിരുന്നു. സാധാരണ കുറ്റങ്ങൾക്ക് മരണശിക്ഷ പൂർണ്ണമായും നിർത്തലാക്കിയത് 1889-ൽ ബ്രസീൽ റിപ്പബ്ലിക്കായി മാറിയ ശേഷമാണ്. യുദ്ധസമയത്തുള്ള ചില കുറ്റങ്ങൾക്ക് മരണശിക്ഷ ഒഴിവാക്കപ്പെട്ടിരുന്നില്ല. 

എസ്റ്റാഡോ നോവോയുടെ ഏകാധിപത്യ ഭരണകാലത്തുള്ള 1937-ലെ ഭരണഘടന പ്രകാരം ന്യായാധിപന്മാർക്ക് പട്ടാളനിയമത്തിനു പുറത്തും വധശിക്ഷ വിധിക്കാമായിരുന്നു. 1946 വരെ ഈ ഭരണഘടന നിലനിന്നുവെങ്കിലും ആ കാലഘട്ടത്ഥിൽ ആർക്കെങ്കിലും വധശിക്ഷ നൽകിയതായി രേഖയില്ല. എഴുത്തുകാരൻ ജെറാർഡോ മെല്ലോ മൗറോ എന്നയാളെ 1942-ൽ അച്ചുതണ്ട് ശക്തികൾക്ക് വേണ്ടി ചാരപ്രവർത്തി നടത്തി എന്ന കുറ്റത്തിന് വധശിക്ഷ നൽകാൻ സാദ്ധ്യതയുണ്ടായിരുന്നു എന്നൊരു ഊഹമുണ്ട്. പക്ഷേ അദ്ദേഹത്തെ ജീവപര്യന്തം തടവു ശിക്ഷയ്ക്കാണ് വിധിച്ചത്. 

1969 മുതൽ 1978 വരെ നിലനിന്ന പട്ടാള ഭരണത്തിൽ വീണ്ടും രാഷ്ട്രീയ കുറ്റങ്ങൾക്ക് വധശിക്ഷ നൽകാം എന്ന സ്ഥിതി വന്നു. തിയോഡോമിരോ റൊമീറോ ഡോസ് സാന്റോസ് എന്ന ബ്രസീലിയൻ റെവല്യൂഷനറി കമ്യൂണിസ്റ്റ് പാർട്ടിയുടെ പോരാളിയെ ഒരു ബ്രസീലിയൻ വ്യോമസേനാ സാർജന്റിനെയും (ഇയാൾ മരിച്ചു) ഒരു ഫെഡറൽ പോലീസ് ഓഫീസറെയും വെടിവച്ചു എന്ന പേരിൽ വധശിക്ഷയ്ക്ക് വിധിച്ചിരുന്നു. 1971-ൽ അദ്ദേഹത്തിന്റെ വധശിക്ഷ ജീവപര്യന്തം തടവായി കമ്യൂട്ട് ചെയ്തു. പിൽക്കാലത്ത് ന്യായാധിപനായ സാന്റോസാണ് റിപ്പബ്ലിക്കൻ ബ്രസീലിന്റെ ചരിത്രത്തിൽ മരണശിക്ഷയ്ക്ക് വിധിക്കപ്പെട്ട ഒരേ ഒരാൾ. നിയമപരമായ വധശിക്ഷകളൊന്നും നടന്നിട്ടില്ലെങ്കിലും ഭരണകൂടം നിയമത്തിനു വെളിയിൽ 300-ഓളം എതിരാളികളെ വധിച്ചിട്ടുണ്ട്. 

1988 ലെ ഭരണഘടന പ്രകാരം പട്ടാള നിയമപ്രകാരമുള്ളതൊഴിച്ചുള്ള എല്ലാ കുറ്റങ്ങൾക്കുമുള്ള വധശിക്ഷകളും നിറുത്തലാക്കപ്പെട്ടു. ഇപ്പോൾ യുദ്ധസമയത്തു ചെയ്യുന്ന രാജ്യദ്രോഹം, കലാപം, വംശഹത്യ, മനുഷ്യരാശിക്കെതിരായ കുറ്റകൃത്യങ്ങൾ, യുദ്ധക്കുറ്റങ്ങൾ, തീവ്രവാദം എന്നീ കുറ്റങ്ങൾക്കേ വധശിക്ഷ നൽകാവൂ. തൂക്കിക്കൊലയാണ് നിയമം അനുവദിക്കുന്ന ഒരേയൊരു ശിക്ഷാരീതി. മിലിട്ടറി പീനൽ കോഡ് പ്രകാരം ഈ ശിക്ഷ ഗുരുതരമായ കുറ്റങ്ങൾക്കേ നൽകാവൂ. പ്രസിഡന്റിന് ശിക്ഷിക്കപ്പെട്ട ഓഫീസറോട് ദയകാണിച്ച് ശിക്ഷയിൽ ഇളവു നൽകാമെന്നും വകുപ്പുണ്ട്. രണ്ടാം ലോകമഹായുദ്ധത്തിന് ശേഷം ബ്രസീൽ ഒരു പ്രമുഖ യുദ്ധങ്ങളിലും പങ്കെടുത്തിട്ടില്ല. പോർച്ചുഗീസ് ഭാഷ സംസാരിക്കുന്ന രാജ്യങ്ങളിൽ ചില കുറ്റങ്ങൾക്കെങ്കിലും മരണശിക്ഷ നിലവിലുള്ള ഒരേയൊരു രാജ്യം ബ്രസീലാണ്.

1988-ലെ ബ്രസീൽ ഭരണഘടന പീനൽ വ്യവസ്ഥയിൽ മരണശിക്ഷ വ്യക്തമായി നിരോധിച്ചിരിക്കുന്നു. അന്താരാഷ്ട്ര നിയമമനുസരിച്ചുകൊണ്ടുള്ള വധശിക്ഷ പ്രഖ്യാപിത യുദ്ധസമയത്ത് നടപ്പിലാക്കാമെന്ന് ഭരണഘടനയുടെ ആർട്ടിക്കിൾ 84-ന്റെ പത്തൊമ്പതാം പാരഗ്രാഫ് പറയുന്നു. ജീവിതകാലം മുഴുവനുള്ള ജയിൽ ശിക്ഷയും മരണശിക്ഷയെക്കുറിച്ച് പ്രതിപാദിക്കുന്ന അതേ ആർട്ടിക്കിൾ തന്നെ നിറുത്തലാക്കുന്നുണ്ട്. വധശിക്ഷയും ജീവപര്യന്തം തടവും നിറുത്തലാക്കിയ ചുരുക്കം ചില രാജ്യങ്ങളിൽ ഒന്നാണ് ബ്രസീൽ. ബ്രസീലിലെ പീനൽ കോഡ് പ്രകാരം ഒരു പൗരനെ 30 വർഷത്തിൽ കൂടുതൽ തടവിലിടാൻ പാടില്ല. 

മനുഷ്യാവകാശങ്ങളുടെ അമേരിക്കൻ കൺവെൻഷന്റെ മരണശിക്ഷ നിറുത്തലാക്കാനുള്ള പ്രോട്ടോക്കോളിൽ ബ്രസീലിന് അംഗത്വമുണ്ട്. 1996 ഓഗസ്റ്റ് 13-ൽ ആണ് ഇത് റാറ്റിഫൈ ചെയ്തത്. 

അന്താരാഷ്ട്ര നിയമപ്രകാരം യുദ്ധസമയത്ത് ചെയ്യുന്ന ഗുരുതരമായ കുറ്റങ്ങൾക്ക് മരണശിക്ഷ നടപ്പാക്കാൻ സാദ്ധ്യമാണ്. ഐക്യരാഷ്ട്രസഭയുടെ പൗരാവകാശങ്ങളെപ്പറ്റിയുള്ള അന്താരാഷ്ട്ര കോവനന്റിന്റെ രണ്ടാം ഓപ്ഷണൽ പ്രോട്ടോക്കോളിന്റെ (വധശിക്ഷ ഇല്ലാതാക്കാൻ ലക്ഷ്യം വച്ചുകൊണ്ടുള്ളത്) ആർട്ടിക്കിൾ രണ്ടിന്റെ ഒന്നാം പാരഗ്രാഫ് പ്രകാരം ഇത്തരം കുറ്റങ്ങളിൽ വധശിക്ഷ നിലനിർത്തിക്കൊണ്ടുതന്നെ പ്രോട്ടോക്കോൾ റാറ്റിഫൈ ചെയ്യാം.

"ഫോള ഡെ എസ്. പോളോ" എന്ന പത്രവുമായി ബന്ധപ്പെട്ട ഡേറ്റാഫോള എന്ന അഭിപ്രായ വോട്ടെടുപ്പ് ഏജൻസി 1990 മുതൽ ബ്രസീൽ ജനത വധശിക്ഷയെ എന്തുമാത്രം സ്വീകരിക്കുന്നുണ്ട് എന്നറിയാൻ വാർഷിക വോട്ടെടുപ്പ് നടത്തുന്നുണ്ട്. ഭൂരിപക്ഷം വോട്ടെടുപ്പ് ഫലങ്ങളും കാണിക്കുന്നത് ഭൂരിപക്ഷം ബ്രസീലുകാർക്കും വധശിക്ഷ സ്വീകാര്യമായിത്തോന്നുന്നു എന്നാണ്. 2008 മാർച്ചിൽ നടത്തിയ വോട്ടെടുപ്പിൽ രണ്ടു പക്ഷത്തിനും പക്ഷേ വ്യക്തമായ ഭൂരിപക്ഷമില്ല. 2000-ൽ നടത്തിയ വോട്ടെടുപ്പിലും ഇതിനോട് സാമ്യമുള്ള റിസൾട്ടാണ് ലഭിച്ചത് 

2010 ജനുവരിയിൽ സെൻസസ് ഇൻസ്റ്റിറ്റ്യൂട്ട് നടത്തിയ സർവേ പ്രകാരം ബ്രസീലുകാർ മരണശിക്ഷയ്ക്കെതിരാണ്. 2000 ആൾക്കാരുടെ അഭിപ്രായമാരാഞ്ഞതിൽ 55% പേരും ഈ അഭിപ്രായമുള്ളവരാണ്. 2001 ജനുവരിയിൽ ഇതേ ഇൻസ്റ്റിറ്റ്യൂട്ട് നടത്തിയ സർവേയിലെ ഫലവും ഇതുതന്നെ.



</doc>
<doc id="194431" url="https://ml.wikipedia.org/wiki?curid=194431" title="വധശിക്ഷ ബൾഗേറിയയിൽ">
വധശിക്ഷ ബൾഗേറിയയിൽ

ബൾഗേരിയയുടെ ചരിത്ര നായകൻ വാസിൽ ലെവ്സ്കിയെ 1873-ൽ ഓട്ടോമാൻ സാമ്രാജ്യത്തിന്റെ കോടതി വിധിപ്രകാരംസോഫിയയിൽ വച്ച് തൂക്കിക്കൊന്നു. ബൾഗേറിയ സ്വതന്ത്രമായതു മുതൽ എല്ലാ വർഷവും ആയിരക്കണക്കിനാൾക്കാർ അദ്ദേഹം മരിച്ച ദിവസമായ ഫെബ്രുവരി 19-ന് വധശിക്ഷ നടപ്പാക്കിയ സ്ഥലത്തു നിൽക്കുന്ന സ്മാരകത്തിൽ പുഷ്പങ്ങളർപ്പിക്കാറുണ്ട്. 
ബൾഗേറിയയിലെ അവസാന വധശിക്ഷ 1989 നവംബർ 4-നാണ് നടപ്പിലാക്കിയത്. ഫയറിംഗ് സ്ക്വാഡുപയോഗിച്ച് വെടിവച്ചായിരുന്നു അത്. 

ബൾഗേറിയൻ പാർലമെന്റ് 1990 ജൂലൈ 7-ന് വധശിക്ഷയ്ക്ക് മോറട്ടോറിയം പ്രഖ്യാപിച്ചു. യൂറോപ്യൻ മനുഷ്യാവകാശ കൺവെൻഷൻ പ്രോട്ടോക്കോൾ 1999 ഒക്ടോബർ 1-ന് നിലവിൽ വന്നതോടെ മരണശിക്ഷ പൂർണമായി ഇല്ലാതാക്കി.


</doc>
<doc id="194432" url="https://ml.wikipedia.org/wiki?curid=194432" title="വധശിക്ഷ കാനഡയിൽ">
വധശിക്ഷ കാനഡയിൽ

തൂക്കുകയറാണ് കാനഡയിൽ എല്ലാത്തരം കൊലപാതകങ്ങൾക്കും നൽകിവന്നിരുന്ന വധശിക്ഷയ്ക്കായി 1961 വരെ ഉപയോഗിച്ചിരുന്നത്. അതിനുശേഷം കൊലപാതകങ്ങളെ വധശിക്ഷ അർഹിക്കുന്നവയും അല്ലാത്തവയും എന്ന് രണ്ട് വിഭാഗങ്ങളായി തിരിച്ചു. 1998-ൽ വധശിക്ഷ പൂർൺമായും ഇല്ലാതാക്കപ്പെട്ടു. 

കാനഡയിൽ അവസാനമായിൽ മരണശിക്ഷ നടപ്പിലാക്കിയത് 1962 ഡിസംബർ 11-നാണ്. 


</doc>
<doc id="194433" url="https://ml.wikipedia.org/wiki?curid=194433" title="വധശിക്ഷ ഈജിപ്റ്റിൽ">
വധശിക്ഷ ഈജിപ്റ്റിൽ

ഈജിപ്റ്റിൽ പുരാതന ഈജിപ്ഷ്യൻ സംസ്കാര കാലഘട്ടം മുതൽക്കെ മരണശിക്ഷ നിലവിലുണ്ടായിരുന്നു. കൊലപാതകം, മോഷണം, ദിവ്യമെന്ന് കരുതുന്ന വസ്തുക്കളെയോ വ്യക്തികളെയോ അപമാനിക്കൽ (sacrilege), ഫറവോയെ വധിക്കാൻ ശ്രമിക്കുക, ചാരവൃത്തി തുടങ്ങിയ കുറ്റങ്ങൾ ചെയ്യുന്നവർക്കായിരുന്നു മരണശിക്ഷ നൽകിയിരുന്നത്. 

ശിരശ്ഛേദം, ബലി, നൈൽ നദിയിൽ ചാക്കിൽ കെട്ടി മുക്കിക്കൊല്ലൽ എന്നീ രീതികളിൽ വധശിക്ഷ പണ്ടുകാലത്ത് നടപ്പാക്കിയിരുന്നു. 

ആംനസ്റ്റി ഇന്റർനാഷണൽ എന്ന സംഘടനയുടെ റിപ്പോർട്ട് പ്രകാരം തീവ്രവാദത്തിനെതിരായ നിയമപ്രകാരവും; മുന്നൊരുക്കത്തോടെയുള്ള കൊലപാതകം, ബലാത്സംഗം എന്നിവയിലും; മയക്കുമരുന്നുകളുമായി ബന്ധപ്പെട്ട കുറ്റകൃത്യങ്ങളിലുമാണ് ഇപ്പോൾ വധ ശിക്ഷ നൽകാറുള്ളത്. ഇപ്പോൾ രണ്ടു രീതിയിലാണ് ഈജിപ്റ്റിൽ വധശിക്ഷ നടപ്പിലാക്കുന്നത്. സൈനികരല്ലാത്ത കുറ്റവാളികളെ തൂക്കിക്കൊല്ലുകയാണ് പതിവ്. വധശിക്ഷയർഹിക്കുന്ന കുറ്റം ചെയ്യുന്ന സൈനികരെ വെടിവച്ച് കൊല്ലുകയാണ് പതിവ്. 

രാജ്യദ്രോഹക്കുറ്റത്തിനും വധശിക്ഷ നൽകാം. 

ചാരപ്രവൃത്തി ആരോപിച്ച് 1955-ൽ ഈജിപ്റ്റ് 3 ഇസ്രായേലികളെ തൂക്കിക്കൊന്നിരുന്നു. 2004-ൽ അഞ്ച് തീവ്രവാദികളെ പ്രധാനമന്ത്രിയെ കൊല്ലാൻ ശ്രമിച്ചു എന്ന കുറ്റമാരോപിച്ച് തൂക്കിക്കൊന്നു. 


</doc>
<doc id="194434" url="https://ml.wikipedia.org/wiki?curid=194434" title="വധശിക്ഷ ജർമനിയിൽ">
വധശിക്ഷ ജർമനിയിൽ

ജർമൻ മേഖലയിലെ പല രാജ്യങ്ങളും 17-ഉം 18-ഉം നൂറ്റാണ്ടുകൾ മുതൽ ഫാൾബേയ്ൽ എന്ന ഗില്ലറ്റിൻ മാതിരിയുള്ള ഉപകരണം ശിരഛേദത്തിനായി ഉപയോഗിച്ചിരുന്നു. ഇതായിരുന്നു 1949-ൽ പശ്ചിമ ജർമനിയിൽ മരണശിക്ഷ നിറുത്തലാക്കുന്നതു വരെ സാധാരണയായി വധശിക്ഷ നടപ്പാക്കുന്നതിനായി കൂടുതലും ഉപയോഗിക്കപ്പെട്ടിരുന്നത്. 

1939 മുതൽ 1945 വരെ നാസികൾ നിയന്ത്രിച്ചിരുന്ന മേഖലകളിൽ സസ്പൻഷൻ ഹാംഗിങ്ങ് ആണ് പരസ്യമായ വധശിക്ഷയ്ക്ക് ഉപയോഗിച്ചിരുന്ന മാർഗ്ഗം. സാധാരണ വധശിക്ഷ നൽകിയിരുന്നത് കരിഞ്ചന്തക്കാർക്കും ഭരണകൂടത്തിനെതിരായ ശക്തികളുടെ അനുഭാവികൾക്കുമായിരുന്നു. ഇവരുടെ മൃതശരീരങ്ങൾ വളരെ നേരം തൂക്കിയിട്ട് പ്രദർശിപ്പിച്ചിരുന്നു. കോൺസൻട്രേഷൻ ക്യാമ്പുകളിലും ധാരാളം പേരെ തൂക്കിക്കൊന്നിരുന്നു. 

കൂടുതൽ കുറ്റവാളികളെയും ഗില്ലറ്റിൻ ഉപയോഗിച്ചാണ് വധിച്ചിരുന്നത്. ക്രിമിനൽ കുറ്റങ്ങൾക്കും രാജ്യദ്രോഹമുൾപ്പെടെയുള്ള രാഷ്ട്രീയ കുറ്റങ്ങൾക്കും മാത്രമാണ് ഗില്ലറ്റിൻ ഉപയോഗിച്ചിരുന്നത്. വെള്ള റോസാപുഷ്പം എന്ന പ്രതിരോധ പ്രസ്ഥാനത്തിന്റെ അംഗങ്ങൾക്കെതിരേ (സോഫി ഷോൾ, ഹാൻസ് ഷോൾ എന്ന സഹോദരീസഹോദരന്മാർ ഉൾപ്പെടെ) ഗില്ലറ്റിൻ ഉപയോഗിക്കപ്പെട്ടിരുന്നു. പൊതുധാരണ മറിച്ചാണെങ്കിലും മുഖം താഴേയ്ക്ക് തിരിച്ചു വച്ചായിരുന്നു ഗില്ലറ്റിൻ ഉപയോഗിച്ച് വധശിക്ഷ നടപ്പാക്കിയിരുന്നത്. വൈമാർ കാലഘട്ടത്തിലും ജോലി ചെയ്തിരുന്ന ആളായിരുന്ന മുഖ്യ ആരാച്ചാരായ ജോഹാൻ റൈക്കാർട്ട് തികച്ചും പ്രഫഷണലായ രീതിയിൽ മരണ ശിക്ഷ നടപ്പാക്കണം എന്ന നിർബന്ധമുള്ള ആളായിരുന്നു. ജർമനിയിലും ആസ്ട്രിയയിലുമായി ഉദ്ദേശം 16,500 ആൾക്കാരെ 1933-നും 1945-നും ഇടയിലായി ഗില്ലറ്റിൻ ഉപയോഗിച്ച് വധിച്ചിട്ടുണ്ടത്രേ. ജർമനിക്കെതിരേ അധിനിവേശരാജ്യങ്ങളിലും മറ്റും വിമോചന സൈന്യങ്ങളിൽ പ്രവർത്തിച്ചിരുന്നവരും ഇതിൽ പെടും. ശിരഛേദം ഒരുതരം അപമാനകരമായ മരണമായാണ് ജർമനിയിൽ കണക്കാക്കിയിരുന്നത്. ഫയറിംഗ് സ്ക്വാഡ് വെടിവച്ച് കൊല്ലുന്നതിനെ അഭിമാനകരമായ മരണമായി കണക്കാക്കിയിരുന്നത്രേ.


യുദ്ധശേഷം ബ്രിട്ടനും യു.എസും നിയന്ത്രിച്ചിരുന്ന മേഖലകളിൽ തുടർന്നും തൂക്കിക്കൊല വധശിക്ഷയ്ക്കായി ഉപയോഗിച്ചിരുന്നു. ഇത് പടിഞ്ഞാറൻ ജർമനിയുടെ സർക്കാർ 1949-ൽ ജർമൻ ഭരണ ഘടനയിലൂടെ വധ ശിക്ഷ നിറുത്തലാക്കിയ ശേഷവും തുടർന്നിരുന്നു. പടിഞ്ഞാറൻ ബർലിനിൽ ജർമനിയ്ടെ അടിസ്ഥാന നിയമങ്ങൾ തുടക്കത്തിൽ ബാധകമല്ലായിരുന്നു. 1951-ൽ ബർലിനിലും വധശിക്ഷ ഇല്ലാതാക്കി. ജർമൻ ഡമോക്രാറ്റിക് റിപ്പബ്ലിക് 1987-ലാണ് വധശിക്ഷ നിറുത്തലാക്കിയത്. പടിഞ്ഞാറൻ ജർമനിയിലെ ഏതെങ്കിലും കോടതി അവസാനം വിധിച്ച മരണ ശിക്ഷ 1949-ൽ മോബിറ്റ് ജയിലിൽ ഗില്ലറ്റിൻ ഉപയോഗിച്ചാണ് നടപ്പിലാക്കിയത്. 1951 ജൂൺ 7-ന് ലാന്റ്സ്ബർഗ് ആം ലെക്ക് എന്ന സ്ഥലത്ത് കുറേ യുദ്ധക്കുറ്റവാളികളെ തൂക്കിലേറ്റിയതാണ് പടിഞ്ഞാറൻ ജർമനിയിൽ നടന്ന അവസാന തൂക്കു ശിക്ഷ. കിഴക്കൻ ജർമനിയിൽ അവസാനത്തെ വധശിക്ഷ 1981-ൽ കഴുത്തിൽ വെടി വച്ചാണ് നടപ്പിലാക്കിയത്. 


</doc>
<doc id="194435" url="https://ml.wikipedia.org/wiki?curid=194435" title="വധശിക്ഷ ഹങ്കറിയിൽ">
വധശിക്ഷ ഹങ്കറിയിൽ

1956-ലെ വിപ്ലത്ത്ത് ഹങ്കറിയിലെ പ്രധാനമന്ത്രിയായിരുന്ന ഇർമെ നാഗിയെ പുതുതായി വന്ന സോവിയറ്റ് പിന്തുണയുള്ള സർക്കാർ രഹസ്യമായി വിചാരണ ചെയ്ത് തൂക്കിക്കൊന്നശേഷം മറവുചെയ്തു. 1958-ൽ നാഗിയെ സർക്കാർ കുറ്റവിമുക്തനായി പ്രഖ്യാപിച്ചു. 1988 മേയ് 31-നാണ് ഹങ്കറിയിൽ അവസാനമായി ഒരാളെ കൊലക്കുത്തത്തിന് തൂക്കിക്കൊന്നത്. 
1990 ഒക്ടോബർ 31-ന് ഭരണഘടനാ കോടതി വിധി പ്രകാരം എല്ലാ കുറ്റങ്ങൾക്കും വധശിക്ഷ ഒഴിവാക്കപ്പെട്ടു. 1990 ഡിസംബർ 1-ന് ECHR-ന്റെ ആറാം പ്രോട്ടോക്കോൾ നിലവിൽ വന്നു. പിന്നീട് ഹങ്കറി ICCPR ന്റെ തിരഞ്ഞെടുക്കാവുന്ന രണ്ടാം പ്രോട്ടോക്കോളും അംഗീകരിച്ചുl.


</doc>
<doc id="194436" url="https://ml.wikipedia.org/wiki?curid=194436" title="വധശിക്ഷ ഇന്ത്യയിൽ">
വധശിക്ഷ ഇന്ത്യയിൽ

ഇന്ത്യയിലെ എല്ലാ വധശിക്ഷകളും മരണം വരെ തൂക്കിലേറ്റിയാണ് നടപ്പിലാക്കുന്നത്. 

മഹാത്മാ ഗാന്ധിയുടെ ഘാതകനായ നാഥുറാം ഗോഡ്സെയെ 1949-ൽ തൂക്കിലേറ്റി.

ഇന്ത്യയുടെ സുപ്രീം കോടതി വധശിക്ഷ അപൂർവ്വങ്ങളിൽ അപൂർവ്വമായ കേസുകളിൽ മാത്രമേ നടപ്പാക്കാവൂ എന്ന് മാർഗ്ഗ നിർദ്ദേശം നൽകിയിട്ടുണ്ട്. 

അടുത്തകാലത്ത് നടപ്പിലായ ഒരു വധശിക്ഷ ഹേതൽ പരേഖ് എന്ന 14 കാരിയെ 1990-ൽ കൊൽകൊത്തയിൽ വച്ച് ബലാത്സംഗം ചെയ്ത ശേഷം കൊന്ന കേസിൽ കുറ്റക്കാരൻ എന്ന് വിധിക്കപ്പെട്ട ധനൻജോയ് ചാറ്റർജീ എന്ന ആളുടേതായിരുന്നു. കൊല ചെയ്ത രീതി, തലയ്ക്കടിച്ച ശേഷം പെൺകുട്ടി മരണത്തിലേയ്ക്ക് വഴുതി വീണുകൊണ്ടിരുന്ന അവസരത്തിൽ ബലാത്സംഗം ചെയ്യൽ എന്നിവയൊക്കെ വധശിക്ഷ നൽകത്തക്ക വിധം നിഷ്ടൂരമാണെന്ന് സുപ്രീം കോടതി വിലയിരുത്തി. ഇന്ത്യൻ പ്രസിഡന്റിന് ദയാഹർജി നൽകിയെങ്കിലും അത് തള്ളപ്പെട്ടു. ചാറ്റർജിയെ 2004 ആഗസ്റ്റ് 14-ൻ തൂക്കിക്കൊന്നു. 1995-ൻ ശേഷം ഇന്ത്യയിൽ നടന്ന ആദ്യ വധശിക്ഷയായിരുന്നു അത്. 

2008-ലെ മുംബൈ അക്രമണപരമ്പരയിൽ പങ്കാളിയായ അജ്മൽ കസബിനെ 2012 നവംബർ 21ന് രാവിലെ 7.30ന് പുനെയിലെ യെർവാദ ജയിലിൽ തൂക്കിലേറ്റി വധശിക്ഷ നടപ്പാക്കി. 2010 മേയ് 3-നു് മുംബൈയിലെ ആർതർ റോഡ് ജയിലിലെ പ്രത്യേക കോടതി കസബ് കൊലപാതകം, രാജ്യത്തിനെതിരെയുള്ള യുദ്ധം, ആയുധങ്ങൾ സൂക്ഷിക്കൽ, തുടങ്ങിയ കാരണങ്ങൾ ചുമത്തി കുറ്റക്കാരനാണെന്ന് കണ്ടെത്തി. 2010 മേയ് 6-ന്‌ ഇതേ കോടതി നാല് കുറ്റങ്ങൾക്ക് വധശിക്ഷ, അഞ്ച് കുറ്റങ്ങൾക്ക് ജീവപര്യന്തം എന്ന രീതിയിൽ ശിക്ഷ പ്രഖ്യാപിച്ചു.. 2011 ഫെബ്രുവരി 21 ന് മുംബൈ ഹൈക്കോടതി വധശിക്ഷ ശരിവെച്ചു. ഇതിനെ തുടർന്ന് വധശിക്ഷ റദ്ദുചെയ്യുന്നതിനായി സുപ്രിംകോടതിയെ സമീപിച്ചെങ്കിലും ഒക്ടോബർ 21 ന് സുപ്രീംകോടതിയും കീഴ്ക്കോടതി വിധികൾ ശരിവെച്ചു. ഇതിനെതിരായി 2012 ആഗസ്റ്റ് 29 ന് സമർപ്പിച്ച പുന:പ്പരിശോധനാ ഹർജിയും സുപ്രീംകോടതി തള്ളി. തുടർന്ന് രാഷ്ട്രപതി പ്രണബ് മുഖർജി മുൻപാകെ കസബ് ദയാഹർജി സമർപ്പിച്ചുവെങ്കിലും നവംബർ 5 ന് അദ്ദേഹവും അത് നിരാകരിച്ചു. ഇതിനെത്തുടർന്നായിരുന്നു വധശിക്ഷ


</doc>
<doc id="194437" url="https://ml.wikipedia.org/wiki?curid=194437" title="വധശിക്ഷ ഇറാനിൽ">
വധശിക്ഷ ഇറാനിൽ

തൂക്കിക്കൊല്ലലാണ് ഇറാനിൽ പ്രധാനമായി വധശിക്ഷയ്ക്കുപയോഗിക്കുന്ന മാർഗ്ഗം. കൊലപാതകം, ബലാത്സംഗം, മയക്കുമരുന്നു കള്ളക്കടത്ത് എന്നീ കുറ്റങ്ങൾക്ക് ഇതാണ് നിയമപരമായ ശിക്ഷ. 
കുറ്റവാളി ദിയ്യ എന്ന ചോരപ്പണം ഇരയുടെ കുടുംബത്തിന് നൽകി അവരുടെ മാപ്പ് നേടിയെടുത്താൽ ശിക്ഷയിൽ നിന്ന് രക്ഷപെടാം. 

ന്യായാധിപന് കേസ് പൊതുജന രോക്ഷം ഉണ്ടാക്കുന്നുണ്ട് എന്നു കണ്ടാൽ തൂക്കിക്കൊല കുറ്റം നടന്ന സ്ഥലത്തു വച്ച് പരസ്യമായി നടത്താൻ വിധിക്കാം. ഒരു ക്രെയ്ൻ ഉപയോഗിച്ച് ശിക്ഷിതന്റെ തൂങ്ങി മരണം ഉയർത്തി പ്രദർശിപ്പിക്കുകയാണ് സാധാരണ ചെയ്യുക. 

2005 ജൂലൈ 19-ന് മഹ്മോഡ് അൻസാരി, അയാസ് മർഹോനി എന്നീ പതിനഞ്ചും പതിനേഴും വയസ്സുകാരെ ഒരു പതിന്നാലുകാരനെ ബലാത്സംഗം ചെയ്തു, സ്വവർഗ്ഗരതിയിലേർപ്പെട്ടു എന്നീ കുറ്റങ്ങൾക്ക് എഡലാത് (നീതി) ചത്വരത്തിൽ വച്ച് തൂക്കിക്കൊന്നു. 2004 ആഗസ്ത് 15-ന് അതെഫെ ഷലീഹ് എന്ന പതിനാറു കാരിയെ ചാരിത്രത്തിന് നിരക്കാത്ത പ്രവർത്തികൾ ചെയ്തു എന്ന കുറ്റത്തിന് തൂക്കിക്കൊന്നു. .

2008 ജൂലൈ 27-ന് പുലർച്ചെ ഇറാനിയൻ സർക്കാർ 29 ആൾക്കാരെ ടെഹ്രാനിലെ എവിൻ ജയിലിൽ വച്ച് തൂക്കിക്കൊന്നു. 2008 ഡിസംബർ 2-ന് കൊലപാതകക്കുറ്റത്തിന് ശിക്ഷിക്കപ്പെട്ട ഒരാളെ കാസെറോൺ ജയിലിൽ വച്ച് ഇരയുടെ കുടുംബം മാപ്പു നൽകി നിമിഷങ്ങൾക്കുള്ളിൽ തൂക്കിയെങ്കിലും കയററുത്ത് ആശുപത്രിയിലെത്തിച്ച് രക്ഷപെടുത്തി.


</doc>
<doc id="194438" url="https://ml.wikipedia.org/wiki?curid=194438" title="വധശിക്ഷ ഇറാക്കിൽ">
വധശിക്ഷ ഇറാക്കിൽ

സദ്ദാം ഹുസൈന്റെ ഭരണകാലത്ത് തൂക്കിക്കൊല്ലൽ നിലവിലുണ്ടായിരുന്നുവെങ്കിലും മരണശിക്ഷയും തൂക്കിക്കൊല്ലലും 2003 ജൂൺ 10-ൻ യുനൈറ്റഡ് സ്റ്റേറ്റ്സിന്റെ നേതൃത്വത്തിൽ ഇറാക്ക് കീഴടക്കപ്പെട്ടപ്പോൾ നിർത്തിവയ്ക്കപ്പെട്ടു. മരണശിക്ഷ 2004 ആഗസ്റ്റ് 8-ന് പുനസ്ഥാപിക്കപ്പെട്ടു. 
2005 സെപ്റ്റംബറിൽ തൂക്കിക്കൊല്ലപ്പെട്ട മൂന്ന് കൊലപാതകികളാണ് പുനസ്ഥാപനത്തിനു ശേഷം വധിക്കപ്പെട്ട ആദ്യത്തെ ആൾക്കാർ. 2006 മാർച്ച് 9-ന് ഇറാക്കിന്റെ പരമോന്നത നീതിന്യായ കൗൺസിലിന്റെ ഉദ്യോഗസ്ഥൻ ഒരു സായുധ കലാപകാരിയെ തൂക്കിക്കൊന്നതായി സ്ഥിതീകരിച്ചു. 

സദ്ദാം ഹുസൈനെ മാനവരാശിക്കെതിരായ കുറ്റങ്ങൾ കാരണം തൂക്കിക്കൊല്ലാൻ 2006 നവംബർ 5-ന് വിധിച്ചു. അദ്ദേഹത്തെ 2006 ഡിസംബർ 30-ന് ഉദ്ദേശം ആറുമണി പുലർച്ചയ്ക്ക് തൂക്കിക്കൊന്നു. വീഴ്ച്ചയ്ക്കിടെ കഴുത്തൊടിയുന്നതിന്റെ ശബ്ദം കേട്ടിരുന്നുവത്രേ. ദൈർഘ്യം കൂടിയ തൂക്കിക്കൊല വിജയകരമായി നടന്നു എന്നതിന്റെ (ദുരിതം കൂടാതെ വളരെപ്പെട്ടെന്ന് ആൾ മരിച്ചു എന്നതിന്റെ) ലക്ഷണമാണിത്. ഒരാഴ്ച്ചയ്ക്ക് ശേഷം പുറത്തുവന്നൊരു വീഡിയോയിൽ അദ്ദേഹത്തിന്റെ കഴുത്തിൽ വലിയൊരു മുറിവ് കാണപ്പെട്ടതുകാരണം ശരിയായ രീതിയിലാണോ വധശിക്ഷ നടപ്പിലാക്കിയതെന്ന സംശയമുയർന്നിരുന്നു. 
സദ്ദാം ഹുസൈന്റെ സുരക്ഷാ സേനയായിരുന്ന മുഖാബരാത്തിന്റെ തലവനായിരുന്ന ബർസാൻ ഇബ്രാഹീം എന്നയാളുടെയും, മുൻപ് മുഖ്യ ന്യായാധിപനായിരുന്ന അവാദ് ഹമീദ് അൽ-ബന്ദർ എന്നയാളുടെയും തൂക്കിക്കൊല 2007 ജനുവരി 15-നാണ് നടപ്പിലാക്കിയത്. ബർസാന്റെ ശിരസ്സ് വധശിക്ഷയ്ക്കിടെ ഛേദിക്കപ്പെട്ടുപോയി. വീഴ്ച്ചയുടെ ദൈർഘ്യം കൂടുതലായിരുന്നു എന്നതിന്റെ തെളിവാണിത്. 
പഴയ വൈസ്-പ്രസിഡന്റ് താഹ യാസ്സിൻ റമദാൻ ജീവപര്യന്തം തടവിന് 2006 നവംബർ അഞ്ചിന് ശിക്ഷിക്കപ്പെട്ടുവെങ്കിലും ശിക്ഷ തൂക്കിക്കൊലയായി 2007 ഫെബ്രുവരി 12-ന് മാറ്റി. 1982-ലെ മനുഷ്യരാശിക്കെതിരായ കുറ്റങ്ങൾക്ക് തൂക്കിലേറ്റപ്പെട്ട അവസാനത്തെ ആളാണ് അദ്ദേഹം. 2007 മാർച്ച് 20-ന് അദ്ദേഹത്തെ തൂക്കിലേറ്റി. ഇത്തവണ കുഴപ്പങ്ങളൊന്നുമില്ലാതെ തൂക്കിലേറ്റൽ നടന്നു. 
അൽ-അൻഫാലിലെ (കുർദുകൾക്കെതിരായ) കുറ്റങ്ങൾക്ക് അലി ഹസ്സൻ അൽ-മജീദി (കെമിക്കൽ അലി), പഴയ പ്രതിരോധ മന്ത്രി സുൽത്താൻ ഹഷീം അഹമദ് അൽ-തായ്, ഹുസൈൻ റഷീദ് മൊഹമ്മദ് എന്നിവരെ 2007 ജൂൺ 24-ൻ തുക്കിക്കൊന്നു. കെമിക്കൽ അലിയെ മൂന്നു തവണ കൂടി മരണ ശിക്ഷയ്ക്ക് വിധിച്ചു. 1991-ലെ ഷിയ കലാപം അടിച്ചമർത്തിയതിന് അബ്ദുൾ-ഘാനി അബ്ദുൾ ഗഫൂറിനൊപ്പം 2008 ഡിസംബർ 2നും; 1999-ൽ അയത്തൊള്ള മുഹമ്മദ് അൽ-സദറിന്റെ മരണത്തോടനുബന്ധിച്ച സംഭവങ്ങൾക്ക് 2009 മാർച്ച് 2-നും; 1988-ൽ കുർദുകൾക്കെതിരേ വിഷവാതകം പ്രയോഗിച്ചതിന് 2010 ജനുവരി 17-നും. അദ്ദേഹത്തെ 2010 ജനുവരി 25-ന് തൂക്കിലേറ്റി. 
സദ്ദാം ഹുസൈന്റെ ഒരു ഉയർന്ന മന്ത്രിയായിരുന്ന താരിഘ് അസീസിനെ പ്രതിപക്ഷ ഷിയാ പാർട്ടി അംഗങ്ങളെ വേട്ടയാടിയതിന് 2010 ഒക്ടോബർ 26-ൻ തൂക്കിക്കൊല്ലാൻ വിധിച്ചു. 
2011 ജൂലൈ 14-ന് സുൽത്താൻ ഹാഷിം അൽ-തായ് എന്നയാളെയും സദ്ദാം ഹുസൈന്റെ രണ്ട് അർഥ സഹോദരന്മാരായ സബാവി ഇബ്രാഹിം അൽ-തിക്രീതി, വത്ബാൻ ഇബ്ഖിം അൽ-തിക്രീതി എന്നിവരെയും വധശിക്ഷ നടപ്പാക്കുന്നതിനായി ഇറാക്ക് അധികാരികൾക്ക് കൈമാറ്റം ചെയ്തു. 42 കച്ചവടക്കാരെ വില നിയന്ത്രിക്കാൻ ശ്രമിച്ചു എന്നാരോപിച്ച് പണ്ട് കൊലപ്പെടുത്തിയതിൽ പങ്കുണ്ടായിരുന്നതിനാലാണ് സദ്ദാമിന്റെ അർദ്ധസഹോദരന്മാരെ 2009 മാർച്ച് 11-ന് തൂക്കിക്കൊല്ലാൻ വിധിച്ചത്. 
ഇറാക്കിന്റെ സർക്കാർ വധശിക്ഷാ നിരക്ക് രഹസ്യമായി വയ്ക്കുന്നതായി ആരോപണമുണ്ട്, എല്ലാ വർഷവും നൂറുകണക്കിനാളുകളെ തൂക്കിലേറ്റുന്നുണ്ടാവാം. ആംനസ്റ്റി ഇന്റർനാഷണലിന്റെ കണക്കനുസരിച്ച് 2007-ൽ 900 ആൾക്കാർ ഇറാക്കിൽ തൂക്കിക്കൊല്ലപ്പെടാൻ അത്യധികം സാദ്ധ്യതയുള്ള നിലയിൽ കഴിയുകയാണ്.


</doc>
<doc id="194439" url="https://ml.wikipedia.org/wiki?curid=194439" title="വധശിക്ഷ ജപ്പാനിൽ">
വധശിക്ഷ ജപ്പാനിൽ

ജപ്പാനിലെ സാഗ ചക്രവർത്തി 818-ൽ ഔദ്യോഗികമായി വധശിക്ഷ നിറുത്തലാക്കിയിരുന്നു. ഇത് 1165 വരെ തുടർന്നു. ഇക്കാലത്തും നാട്ടുപ്രമാണികൾ സ്വകാര്യമായി വധശിക്ഷ നടത്തിവന്നിരുന്നു. മറ്റെല്ലാ കാലത്തും പല രീതിയിൽ ജപ്പാനിൽ വധശിക്ഷകൾ നടന്നിരുന്നു. ജപ്പാനിൽ ശിരഛേദം സാധാരണയായി നടന്നിരുന്ന ഒരു ശിക്ഷാരീതിയായിരുന്നു. ചിലപ്പോൾ ചെറിയ കുറ്റകൃത്യങ്ങൾക്കുപോലും ഇത് നടപ്പിലാക്കിയിരുന്നു. സമുറായികൾക്ക് യുദ്ധരംഗത്തുനിന്നും ഓടിപ്പോകുന്ന സൈനികരെ ശിരഛേദം ചെയ്യാൻ അധികാരമുണ്ടായിരുന്നു. സെപ്പുക്കു എന്ന ആത്മഹത്യാ രീതിയിലെ രണ്ടാമത്തെ ഘട്ടം ശിരഛേദമായിരുന്നു. ആത്മഹത്യ ചെയ്യുന്നയാൾ വയറ് കീറിയതിനു ശേഷം മറ്റൊരു യോദ്ധാവ് അയാളുടെ ശിരസ്സ് പിന്നിൽ നിന്ന് കറ്റാന എന്ന വാളുപയോഗിച്ച് വെട്ടിമാറ്റും. വേദനയും ദുരിതവും അനുഭവിക്കുന്ന സമയം കുറയ്ക്കാനാണിത്.
പതിനാറാം നൂറ്റാണ്ടിൽ ജപ്പാനിൽ ഇതിഹാസ പരിവേഷമുണ്ടായിരുന്ന കൊള്ളക്കാരൻ ഇഷികാവ ഗോയെമോണിനെ ഒരു ഇരുമ്പ് കുളിത്തൊട്ടിയിൽ തിളപ്പിച്ച് കൊന്നു. യുദ്ധപ്രഭുവായ ടോയോടോമി ഹിഡെയോഷിയെ കൊല്ലാനുള്ള ശ്രമം പരാജയപ്പെട്ടതിനെത്തുടർന്നാണ് പരസ്യമായി ഇയാളെ കൊന്നത്. ഇയാളുടെ മുഴുവൻ കുടുംബത്തെയും ഇക്കൂട്ടത്തിൽ കൊന്നിട്ടുണ്ടാവാം. .
ടോക്കിയോ സബ് വേയിൽ സാരിൻ ഗാസുപയോഗിച്ച് ആക്രമണം നടത്തിതിന്റെ മുഖ്യ ആസൂത്രകനായ ഷോക്കോ അസഹാര എന്നയാളെ 2004 ഫെബ്രുവരി 27-ന് തൂക്കിക്കൊല്ലുക എന്ന ശിക്ഷയ്ക്ക് വിധിച്ചു. സീരിയൽ കൊലപാതകിയായ ഹിരോആകി ഹിഡാകയെയും മറ്റു മൂന്നു പേരെയും 2006 ഡിസംബർ 25-ന് ജപ്പാനിൽ തൂക്കിക്കൊന്നു. 
തൂക്കിക്കൊലയാണ് വധശിക്ഷ നടപ്പാക്കാൻ ജപ്പാനിൽ ഉപയോഗിക്കുന്ന പ്രധാന മാർഗ്ഗം. നോറിയോ നഗയാമ, മാമോറു ടകുമ, സുടോമു മിയസാകി എന്നിവർ ഉദാഹരണം. 


</doc>
<doc id="194440" url="https://ml.wikipedia.org/wiki?curid=194440" title="വധശിക്ഷ ഇസ്രായേലിൽ">
വധശിക്ഷ ഇസ്രായേലിൽ

ഇസ്രായേലിന്റെ ക്രിമിനൽ നിയമത്തിൽ വധശിക്ഷയ്ക്ക് വകുപ്പുണ്ടെങ്കിലും ഇതുവരെ സിവിലിയൻ നിയമപ്രകാരം നാസി നേതാവ് അഡോൾഫ് എയ്ക്ക്മാനെ 1962 മേയ് 31-ന് തൂക്കിക്കൊന്ന അവസരത്തിൽ മാത്രമേ അതുപയോഗിച്ചിട്ടുള്ളൂ. 

ഇസ്രായേലിൽ ഇക്കാലത്ത് യുദ്ധസമയങ്ങളിൽ വംശഹത്യയ്ക്കും മനുഷ്യരാശിക്കെതിരായ കുറ്റങ്ങൾക്കും, യുദ്ധക്കുറ്റങ്ങൾക്കും, ജൂതജനതയ്ക്കെതിരായ കുറ്റങ്ങൾക്കും മാത്രമേ വധശിക്ഷ നൽകാൻ നിയമമുള്ളൂ. ബ്രിട്ടന്റെ പാലസ്തീൻ മാൻഡേറ്റ് പ്രദേശത്ത് നിലവിലുണ്ടായിരുന്ന നിയമവ്യവസ്ഥയാണ് ഇസ്രയേലിന് പൈതൃകമായി ലഭിച്ചത്. ഇതിൽ പല കുറ്റങ്ങൾക്കും മരണശിക്ഷ നൽകാൻ വകുപ്പുണ്ടായിരുന്നു. 

1954- ൽ ഇസ്രായേൽ മേൽപ്പറഞ്ഞ കുറ്റങ്ങളൊഴിച്ചുള്ള കുറ്റങ്ങൾക്ക് സമാധാന കാലത്ത് വധശിക്ഷ നൽകാൻ പാടില്ല എന്ന് തീരുമാനിച്ചു. ഐക്ക്മാന്റെതൊഴിച്ച് നടന്ന ഒരേയൊരു വധശിക്ഷ മൈർ ടൊബിയാൻസ്കി എന്നയാളുടേതായിരുന്നു. അദ്ദേഹത്തിനെതിരായ കുറ്റാരോപണം തെറ്റായിരുന്നുവെന്ന് പിന്നീട് കണ്ടെത്തി. നാസിക്കുറ്റവാളി ജോൺ ഡെംജാൻജക് എന്നയാളെ വധശിക്ഷയ്ക്ക് വിധിച്ചുവെങ്കിലും അപ്പീലിൽ ശിക്ഷ ഒഴിവാക്കപ്പെട്ടു.

ജൂതമത നിയമമാണ് ഇസ്രായേലിൽ വധശിക്ഷ വിരളമായി മാത്രം ഉപയോഗിക്കപ്പെടാൻ കാരണമെന്ന് വാദമുണ്ട്. ബൈബിൾ നിയമം കൊലപാതകവും, അപഥസഞ്ചാരവും, സാബത്ത് പാലിക്കാതിരിക്കുക എന്നിവ മുതൽ വിഗ്രഹാരാധന വരെ 36 കുറ്റങ്ങൾക്ക് വധശിക്ഷ വിധിക്കുന്നു. പക്ഷേ ക്രിസ്തുവിൻ ശേഷമുള്ള കാലത്ത് ജൂത പണ്ഠിതന്മാർ കഠിനമായ ചട്ടങ്ങളാൽ നിരപരാധികളെ വധശിക്ഷയ്ക്ക് വിധേയരാക്കാതിരിക്കാനുള്ള തരം നിയമാവലികളാണ് ഉണ്ടാക്കിയിട്ടുള്ളത്. പല ജൂത പണ്ഠിതരുടെയും വിശ്വാസത്തിൽ മരണശിക്ഷ നൽകിക്കൂടാ.

മോസസ് മൈമോണിഡസിന്റെ വാദത്തിൽ പൂർണ്ണ ബോധമില്ലാതെ ഒരു നിരപരാധിയെ വധിക്കുന്നത് തെളിവുകൾ എന്തുമാത്രം ആവശ്യമുണ്ട് എന്ന ധാരണകളെ കാലക്രമേണ ദുർബ്ബലമാക്കും എന്നും ന്യായാധിപന്റെ തന്നിഷ്ടത്തിനനുസരിച്ച് വധശിക്ഷ വിധിക്കപ്പെടും എന്നുമാണ്. അദ്ദേഹത്തിന്റെ ആഗ്രഹം ജനങ്ങൾക്ക് നിയമത്തോട് ബഹുമാനമുണ്ടാകണമെന്നും വിധികളിലെ തെറ്റുകൾ അത് നഷ്ടപ്പെടുത്തും എന്നുമായിരുന്നു. 


</doc>
<doc id="194441" url="https://ml.wikipedia.org/wiki?curid=194441" title="വധശിക്ഷ ജോർഡാനിൽ">
വധശിക്ഷ ജോർഡാനിൽ

തൂക്കുകയറാണ് ജോർദാനിൽ പരമ്പരാഗതമായി വധശിക്ഷയ്ക്കുപയോഗിക്കുന്ന മാർഗ്ഗം. 1993-ൽ ഇസ്രായേലിനു വേണ്ടി ചാരപ്രവർത്തി നടത്തി എന്നാരോപിച്ച് രണ്ട് ജോർഡാൻ കാരെ തൂക്കിലേറ്റി.


</doc>
<doc id="194442" url="https://ml.wikipedia.org/wiki?curid=194442" title="വധശിക്ഷ ലെബനണിൽ">
വധശിക്ഷ ലെബനണിൽ

സഹോദരീസഹോദരന്മാരായ രണ്ടുപേരെ കൊന്ന കുറ്റത്തിന് 1998-ൽ ലെബനണിൽ രണ്ടു പേരെ തൂക്കിക്കൊന്നിരുന്നു. 


</doc>
<doc id="194445" url="https://ml.wikipedia.org/wiki?curid=194445" title="വധശിക്ഷ റഷ്യയിൽ">
വധശിക്ഷ റഷ്യയിൽ

വധശിക്ഷ ഇപ്പോൾ റഷ്യയിൽ താൽക്കാലിക നിരോധനത്തിലാണ്. റഷ്യൻ പ്രസിഡന്റ് നടപ്പിലാക്കിയ ഒരു നിരോധനവും റഷ്യയിലെ പർമോന്നത കോടതി നടപ്പാക്കിയ നിരോധനവും നിലവിലുണ്ട്. എങ്കിലും റഷ്യൻ നിയമത്തിൽ ഇപ്പോഴും വധശിക്ഷ നിലവിലുണ്ട്. വെടിവച്ചുകൊല്ലലായിരുന്നു നിയമപരമായി നൽകാവുന്ന ശിക്ഷാറീതി. 1996-നു ശേഷം റഷ്യയിൽ ആരും വധിക്കപ്പെട്ടിട്ടില്ല. യൂറോപ്യൻ കൌൺസിലിന്റെ നിയന്ത്രണങ്ങൾ ഭാവിയിലും റഷ്യയിൽ വധശിക്ഷ നിലവിൽ വരുന്നതിനെതിരാണ്. 

മദ്ധ്യകാല റഷ്യയിൽ വധശിക്ഷ അപൂർവ്വമായിരുന്നു. മിക്ക പ്രദേശങ്ങളിലും ഇത് നിരോധിതവുമായിരുന്നു. യാരോസ്ലാവിന്റെ നിയമം ഏതൊക്കെ കുറ്റങ്ങൾക്ക് വധശിക്ഷ നൽകാമെന്ന കാര്യത്തിൽ നിയന്ത്രണങ്ങൾ ഏർപ്പെടുത്തിയിരുന്നു. നിയമങ്ങൾ ഭേദഗതി ചെയ്ത് പിൽക്കാലത്ത രാജ്യത്തിന്റെ മിക്ക ഭാഗത്തും വധശിക്ഷ പൂർണ്ണമായി നിരോധിക്കപ്പെട്ടു. 

ഇരുപതാം നൂറ്റാണ്ടിനും മുൻപ് മിക്ക രാജ്യങ്ങളും ചെയ്തിരുന്ന പോലെ റഷ്യൻ സാമ്രാജ്യവും വ്യാപകമായി വധശിക്ഷ നടപ്പിൽ വരുത്തിയിരുന്നു. 1398-ൽ നിലവിലുണ്ടായിരുന്ന ഒരു നിയമസംഹിത ഒരൊറ്റക്കുറ്റത്തിനാണ് വധശിക്ഷ വ്യവസ്ഥ ചെയ്തിരുന്നത്; രണ്ട് ശിക്ഷകൾക്കു ശേഷമുള്ള മോഷണം മാത്രം. 

1497-ൽ നിലവിൽ വന്ന പ്സ്കോവ് കോഡ് കുറ്റങ്ങളുടെ പട്ടിക വികസിപ്പിച്ചു. പള്ളിയിൽ മോഷ്ടിക്കുക, കുതിരയെ മോഷ്ടിക്കുക, കൊള്ളിവയ്പ്പ്, രാജ്യദ്രോഹം എന്നിവയും ശിക്ഷയർഹിക്കുന്ന കുറ്റങ്ങളായി മാറി. 1649-ൽ ഈ പട്ടികയിൽ 63 കുറ്റങ്ങളുണ്ടായിരുന്നു. സർ പീറ്റർ ഒന്നാമന്റെ ഭരണകാലത്ത് വധശിക്ഷയർഹിക്കുന്ന കുറ്റങ്ങളുടെ എണ്ണം ഇരട്ടിയായത്രേ. 

ശിക്ഷാരീതിലൾ മുക്കിക്കൊല്ലലും, ജീവനോടെ കുഴിച്ചുമൂടലും ഉരുക്കിയ ലോഹം തൊണ്ടയിലേയ്ക്കൊഴിക്കലും മറ്റുമായിരുന്നു. ഇന്നത്തെ രീതിയുമായി താരതമ്യം ചെയ്യുമ്പോൾ ക്രൂരമാണെങ്കിലും ഈ രീതികൾ അക്കാലത്ത് ലോകത്ത് നിലനിന്നിരുന്ന രീതികളുമായി നോക്കുമ്പോൾ അത്ര ക്രൂരമല്ല എന്നു കാണാം. 

റോമനോവ് റാജവംശത്തിന്റെ കാലത്ത് റഷ്യൻ സാമ്രാജ്യത്തിൽ പതിനഞ്ചും പതിനാറും നൂറ്റാണ്ടുകളിൽ നിലവിലിരുന്ന ശുലത്തിൽ കയറ്റലിനു (ഇംപേൽമെന്റ്) പകരം തൂക്കുശിക്ഷ റഷ്യയിൽ പ്രചാരത്തിലായി. 

തൂക്കിക്കൊല്ലലും പാട്ടകൃഷിയും (സെർഫ്ഡം) അലക്സാണ്ടർ II എന്ന ഭരണാധികാരിയുടെ കാലത്ത് ഇല്ലാതാക്കിയെങ്കിലും അദ്ദേഹത്തിന്റെ മരണത്തോടെ അവ പുനസ്ഥാപിക്കപ്പെട്ടു. അദ്ദേഹത്തിന്റെ കൊലയാളികളെ തൂക്കിക്കൊല്ലുകയാണുണ്ടായത്. കൊലപാതകക്കുറ്റത്തിന് വധശിക്ഷയ്ക്ക് വിധിക്കപ്പെട്ട പലരുടെയും ശിക്ഷ സാധാരണ ജീവപര്യന്തമായി ഇളവു ചെയ്തു കൊടുത്തിരുന്നുവെങ്കിലും രാജദ്രോഹക്കുറ്റത്തിന് ശിക്ഷിക്കപ്പെടുന്നവരെ സാധാരണ തൂക്കിക്കൊന്നിരുന്നു. ഫിൻലാന്റിലെ ഗ്രാന്റ് ഡച്ചി, പോളണ്ട് രാജ്യം എന്നിങ്ങനെ റഷ്യൻ സാംമ്രാജ്യത്തിന് കീഴിലായിരുന്ന സ്ഥലങ്ങളിലും ഇതായിരുന്നു സ്ഥിതി. ടാവെറ്റി ലൂക്കാരിനെൻ എന്ന ഫിൻലന്റുകാരനെ ചാരപ്രവർത്തിക്കും രാജ്യദ്രോഹത്തിനും ശിക്ഷയായി1916-ൽ തൂക്കിക്കൊന്നതാണ് ഇത്തരത്തിൽ ഒരു ഫിൻലന്റുകാരൻ മരിക്കുന്ന അവസാന സംഭവം.

എലിസബത്ത് രാജ്ഞി 1744-ൽ വധശിക്ഷ താൽക്കാലികമായി നിർത്തിവച്ചു. ഇത് 11 വർഷം നീണ്ടുനിന്നു. കുലീന വംശജർക്ക് വധശിക്ഷ നിർത്തലാക്കിയതിനോടുള്ള എതിർപ്പുകാരണം ഇത് വീണ്ടും ആരംഭിക്കേണ്ടി വന്നു. 

കാതറിൻ (രണ്ടാമെത്തെ) രാജ്ഞി വധശിക്ഷയോടുള്ള പുച്ഛം പ്രകടിപ്പിച്ചിട്ടുണ്ട്. ഇത് ഉചിതമല്ലാത്ത ശിക്ഷയാണെന്ന് അവർ അഭിപ്രായപ്പെട്ടിരുന്നു. "സാധാരണ സമൂഹത്തിൽ വധശിക്ഷ ഉപയോഗമില്ലാത്തതും അനാവശ്യവുമാണ്" എന്നായിരുന്നു കാതറിന്റെ അഭിപ്രായം. തുറുങ്കിൽ കിടക്കുമ്പോഴും പൊതുജനങ്ങൾക്കിടയിൽ അസ്വസ്ഥതകളുണ്ടാക്കാൻ കഴിവുള്ള വരെ വധിക്കുന്നതിൽ തെറ്റില്ല എന്നും കാതറിൻ രാജ്ഞി അഭിപ്രായപ്പെട്ടിട്ടുണ്ട്. 1824-ൽ പുതിയ പീനൽ കോഡ് നടപ്പിലാക്കാൻ ശ്രമിച്ചപ്പോൾ വധശിക്ഷയ്ക്കുള്ള വകുപ്പ് അതിലുണ്ടായിരുന്നതുകൊണ്ട് ജനപ്രാതിനിദ്ധ്യ സഭ അതു പാസാക്കാൻ വിസമ്മതിച്ചു. അടുത്ത വർഷം ഡിസംബറിസ്റ്റ് കലാപം പരാജയപ്പെടുകയും 36 വിമതരെ വധിക്കാൻ കോടതി ഉത്തരവിടുകയും ചെയ്തു. നിക്കോളാസ് I ചക്രവർത്തി അഞ്ച് വധശിക്ഷകളൊഴികെ മറ്റെല്ലാം ഇളവുചെയ്ത് കൊടുത്തിരുന്നു. 1890-കളുടെ അവസാനത്തോടെ കൊലപാതകക്കുറ്റത്തിന് വധശിക്ഷ സാധാരണഗതിയിൽ നടപ്പാക്കപ്പെടാറില്ലായിരുന്നു. 10–15 വർഷത്തേയ്ക്ക് കഠിനതടവായിരുന്നു കൊലപാതകത്തിനുള്ള ശിക്ഷ. രാജ്യദ്രോഹത്തിന് അപ്പോഴും വധശിക്ഷ നൽകപ്പെടുമായിരുന്നു. വ്ലാഡിമിർ ലെനിന്റെ സഹോദരനെ 1889-ൽ തൂക്കിക്കൊന്നിരുന്നു. 1910-ൽ വധശിക്ഷ വ്യാപകമായി ഉപയോഗിക്കാൻ വീണ്ടും തുടങ്ങി.

1917 ഫെബ്രുവരിയിലെ വിപ്ലവത്തിനു ശേഷം നിലവിൽ വന്ന സർക്കാർ വധശിക്ഷ ഔദ്യോഗികമായി നിർത്തലാക്കപ്പെട്ടിരുന്നു. മാർച്ച് 12-ന് വധശിക്ഷ നിർത്തലാക്കിയെങ്കിലും രണ്ടു മാസത്തിനു ശേഷം യുദ്ധഭൂമിയിൽ വധശിക്ഷ നടപ്പാക്കാമെന്ന തീരുമാനമെടുത്തു. സർക്കാർ പക്ഷേ ഒരു വർഷത്തിൽ താഴെയേ നിലനിന്നുള്ളൂ. 

സോവിയറ്റ് സർക്കാർ അധികാരത്തിൽ വന്ന ശേഷം ഉടൻ തന്നെ വധശിക്ഷ നിർത്തലാക്കൽ ശരിവച്ചു. പക്ഷേ വളരെപ്പെട്ടെന്നു തന്നെ ചില കുറ്റങ്ങൾക്ക് വധശിക്ഷ വീണ്ടും കൊണ്ടു വരുകയും ചെയ്തു. ഫാന്നി കാപ്ലാനെ 1918 സെപ്റ്റംബർ 4-ന് ലെനിനെ കൊല്ലാൻ ശ്രമിച്ചുവെന്ന കുറ്റത്തിന് വധിച്ചു. അടുത്ത കുറച്ചു പതിറ്റാണ്ടുകൾ വധശിക്ഷ നിരോധിക്കുകയും പുനസ്ഥാപിക്കുകയും ചെയ്തുവന്നിരുന്നു. വധശിക്ഷ ലഭിക്കാവുന്ന കുറ്റങ്ങളും ഇങ്ങനെ മാറിമറിഞ്ഞു വന്നിരുന്നു. 

ജോസഫ് സ്റ്റാലിന്റെ ഭരണകാലത്ത് നടന്ന ശുദ്ധീകരണത്തിൽ (Great Purge) വളരെപ്പേരെ വധിക്കുകയുണ്ടായി. ചിലപ്പോൾ വിചാരണ പോലുമില്ലാതെയാണ് വധശിക്ഷ നടത്തപ്പെട്ടിരുന്നത്. സാധാരണ ഗതിയിൽ വളരെപ്പെട്ടെന്നു തീർപ്പാക്കുന്ന തരം വിചാരണയാണ് നടത്തിയിരുന്നത്. മൂന്നു പേരടങ്ങിയ ഒരു കമ്മീഷനാണ് മിക്കപ്പോഴും വധശ്ക്ഷ വിധിച്ചിരുന്നത് (NKVD troika). കൃത്യമായി എത്ര വധശിക്ഷ നടപ്പാക്കപ്പെട്ടിരുന്നു എന്ന് വ്യക്തമല്ല. വെടിവച്ചു കൊല്ലലായിരുന്നു സാധാരണ ശിക്ഷാരീതി. 

1947 മേയ് 26-ന് വധശിക്ഷ വീണ്ടും നിരോധിക്കപ്പെട്ടു. അതിനു ശേഷം കൂടിയ ശിക്ഷ 25 വർഷത്തെ തടവായിരുന്നു. 1950-ൽ വധശിക്ഷ പുനസ്ഥാപിക്കപ്പെട്ടു. ആദ്യം രാജ്യദ്രോഹത്തിനും പിന്നീട് ചാരവൃത്തിക്കുമായിരുന്നു വധശിക്ഷ പുനസ്ഥാപിക്കപ്പെട്ടത്. അക്രമത്തോടെയുള്ള കൊലപാതകത്തിനും വധശിക്ഷ നൽകാൻ ആരംഭിച്ചു. 1960-ലെ പീനൽ കോഡ് വധശിക്ഷ നൽകാവുന്ന കുറ്റങ്ങളുടെ എണ്ണം കാര്യമായി വർദ്ധിപ്പിച്ചു.

സാധാരണ പൊതുജനങ്ങൾക്കുമുന്നിൽ വച്ച് ദൈർഘ്യം കുറഞ്ഞ വീഴ്ച്ചയുള്ള തുക്കിക്കൊല്ലലായിരുന്നു ഉപയോഗിച്ചിരുന്നത്. ലൂക്കാറിനെന്റെ കേസിലേതുപോലെ മരക്കൊമ്പിലോ പ്രത്യേകമായി തയ്യാറാക്കിയ തൂക്കുമരത്തിലോ ആയിരുന്നു തൂക്കിക്കൊന്നിരുന്നത്. 

1917-ലെ വിപ്ലവത്തിന് ശേഷം മരണശിക്ഷ കടലാസിൽ നിറുത്തലാക്കിയെങ്കിലും ഭരണകൂടത്തിന്റെ ശത്രുക്കളെന്നു കരുതുന്നവർക്കെതിരെ തുടർച്ചയായി ഉപയോഗിച്ചു വന്നിരുന്നു. ബോൾഷെവിക്കുകൾക്ക് കീഴിൽ മിക്ക വധശിക്ഷകളും വെടിവയ്പ്പിലൂടെയായിരുന്നു നടപ്പാക്കിയിരുന്നത്. റഷ്യയിൽ അവസാനം തൂക്കിക്കൊല്ലപ്പെട്ടത് 1946-ൽ ആന്ദ്രേ വ്ലാസോവ് എന്നയാളും അനുയായികളുമായിരുന്നു.

റഷ്യയിൽ ഇപ്പോൾ നിലവിലുള്ള ശിക്ഷാരീതി വെടിവച്ചുള്ള വധശിക്ഷയാണ്. എങ്ങനെയാണ് വധശിക്ഷ നടപ്പാക്കേണ്ടത് എന്ന് ഇതുസംബന്ധിച്ച ചട്ടം വ്യക്തമാക്കുന്നില്ല. രഹസ്യസ്വഭാവം കാരണം ശിക്ഷ നടപ്പാക്കുന്നതെങ്ങിനെ എന്ന് വ്യക്തമല്ല. സോവിയറ്റ് റിപ്പബ്ലിക്കുകളിൽ നടന്നിരുന്ന ശിക്ഷാരീതി ഇങ്ങനെയാണ്. പ്രതിയ വധശിക്ഷയെക്കുറിച്ചറിയിക്കാതെ ശബ്ദം പുറത്തു കടക്കാത്ത ശിക്ഷാമുറിയിലേയ്ക്ക് കൊണ്ടുപോകും. ഇവിടെവച്ച് അപ്പീൽ തള്ളപ്പെട്ടകാര്യം വെളിപ്പെടുത്തും. ഉടൻ തന്നെ കണ്ണ് മൂടിക്കെട്ടി മണൽച്ചാക്കുകൾക്കു മുന്നിൽ മുട്ടു കുത്തിയിരിക്കാൻ ആവശ്യപ്പെട്ട ശേഷം കഴുത്തിൽ ഒറ്റ വെടി വയ്ക്കും. പിസ്റ്റൾ കൊണ്ടാണ് വെടിയുതിർക്കുക. വധശിക്ഷ നടപ്പാക്കപ്പെട്ട ശേഷമായിരിക്കും കുടുംബത്തിനെ വിവരമറിയിക്കുക. ശവശരീരം രഹസ്യമായി കുഴിച്ചുമൂടുകയും ചെയ്യും. ജയിലുദ്യോഗസ്ഥരല്ലാതെ ആരെയും വധശിക്ഷ കാണാനനുവദിക്കുകയുമില്ല. 

റഷ്യൻ ഭരണഘടനയുടേ ആർട്ടിക്കിൾ 20 വ്യവസ്ഥ ചെയ്യുന്നത് എല്ലാവർക്കും ജീവിക്കാനുള്ള അവകാശമുണ്ടെന്നാണ്. "നിർത്തലാക്കും വരെ മനുഷ്യജീവനെതിരായ ഏറ്റവും ഗുരുതരമായ കുറ്റങ്ങൾക്കേ വധശിക്ഷ നടപ്പാക്കാവൂ" എന്നും ഭരണഘടന അനുശാസിക്കുന്നുണ്ട്. വധശിക്ഷകൾ ജൂറി വിചാരണയിലൂടെയേ നൽകാവൂ എന്നും നിഷ്കർഷിക്കുന്നുണ്ട്. വധശിക്ഷ ഭാവിയിൽ നിരോധിക്കണമെന്ന് ഭരണഘടന വിഭാവനം ചെയ്യുന്നുണ്ടെന്ന് വ്യഖ്യാനിക്കപ്പെട്ടിട്ടുണ്ട്. 

നിലവിലുള്ള പീനൽ കോഡിൽ അഞ്ചു കുറ്റങ്ങൾക്ക് വധശിക്ഷ നൽകാൻ അനുവാദമുണ്ട്:
ഒരു കുറ്റത്തിനും വധശിക്ഷ നിർബന്ധമല്ല. മുകളിൽ പറഞ്ഞിരിക്കുന്ന അഞ്ചു കുറ്റങ്ങൾക്കും ജീവപര്യന്തം തടവും നൽകാവുന്നതാണ്. ഇരുപതു വർഷത്തിൽ കൂടുതലുള്ള തടവ് നൽകാൻ സാദ്ധ്യവുമല്ല. കുറ്റം നടക്കുമ്പോൾ 18 വയസിൽ താഴെയോ 65 വയസിനു മുകളിലോ പ്രായമുള്ളവരെയും സ്ത്രീകളെയും വധശിക്ഷ നൽകാനുള്ള വിധി പുറപ്പെടുവിക്കാനും പാടില്ല. However, there were a few cases of women executed anyway, such as Antonina Makarova in 1978.

അടുത്തകാലത്തായി നടന്നഒരു അഭിപ്രായ വോട്ടെടുപ്പ് കാണിക്കുന്നത് 75% ആൾക്കാരും വധശിക്ഷ നടപ്പാക്കുന്നതിനോട് വിരോധമില്ലാത്തവരാണെന്നാണ്. വെറും 4% ആൾക്കാർക്കേ വധശിക്ഷയ്ക്കെതിരായ ശക്തമായ നിലപാടുള്ളൂ. 44% ആൾക്കാർക്കും വധശിക്ഷ ന്യായമാണെന്ന അഭിപ്രായമാണുണ്ടായിരുന്നത്. 9% പേർക്കും വധശിക്ഷ കുറ്റകൃത്യങ്ങൾ കുറയ്ക്കുമെന്ന അഭിപ്രായമാണുണ്ടായിരുന്നത്. 5% പേർക്ക് വധശിക്ഷയ്ക്കു പകരം ജീവപര്യന്തം തടവു നടപ്പിലാക്കുന്നതിന്റെ സാമ്പത്തികച്ചെലവ് അംഗീകരിക്കാൻ സാദ്ധ്യമല്ല എന്ന അഭിപ്രായമായിരുന്നു. 4% പേർ നീണ്ട തടവുശിക്ഷയുടെ അർത്ഥമില്ലായ്മയാണ് ചൂണ്ടിക്കാണിച്ചത്. കൈക്കൂലി കൊടുത്ത് ജയിലിൽ നിന്ന് രക്ഷപെടാൻ സാദ്ധ്യതയുള്ളിടത്തോളം കാലം വധശിക്ഷ മാത്രമാണ് അർത്ഥപൂർണ്ണമായ ശിക്ഷയെന്നാണ് 3% ആൾക്കാരുടെ അഭിപ്രായം. 1% ആൾക്കാരുടെ വിശ്വാസം വധശിക്ഷയാണ് ജീവപര്യന്തത്തേക്കാൾ കൂടുതൽ മനുഷ്യത്വമുള്ള ശിക്ഷാരീതി എന്നാണ്. 

വധശിക്ഷയെ എതിർക്കുന്നവരും മരണം കുറ്റവാളികളെ എളുപ്പത്തിൽ രക്ഷപെടാനനുവദിക്കുന്നതിനാൽ ജീവപര്യന്തമാണ് കൂടുതൽ നല്ല ശിക്ഷ എന്ന അഭിപ്രായക്കാരാണ്. 3% പേരും ജീവനെടുക്കാൻ ദൈവത്തിനേ അവകാശമൂള്ളൂ എന്ന അഭിപ്രായമുള്ളവരാണ്. 1% പേർ പറയുന്നത് റഷ്യയിലെ ജനസംഖ്യ കുറയുന്നതുകാരണം ആളുകളെ വധിക്കുന്നതിൽ അർത്ഥമില്ല എന്നാണ്. 

ഇപ്പോൾ വധശിക്ഷ നിർത്തിവച്ചിരിക്കുന്നത് 55% പേർ എതിർക്കുമ്പോൾ 28% പേരേ അനുകൂലിക്കുന്നുള്ളൂ. ചില രാഷ്ട്രീയക്കാർ വധശിക്ഷ പുനരാരംഭിക്കാണം എന്ന് പരസ്യമായി ആവശ്യപ്പെട്ടിട്ടുണ്ട്. വധശിക്ഷ സ്ഥിരമായി നിർത്തലാക്കണെമെന്നും ചിലർ ആവശ്യപ്പെടുന്നുണ്ട്. 

യൂറോപ്യൻ കൗൺസിലിൽ അംഗത്വം കിട്ടാനുള്ള ഒരു വ്യവസ്ഥ മരണശിക്ഷ ഒരു കുറ്റത്തിനും നൽകാൻ പാടില്ല എന്നതാണ്. വധശിക്ഷ സ്ഥിരമായി നിർത്തലാക്കുന്നതാണ് സാധാരണ രീതിയെങ്കിലും താൽക്കാലിക നിരോധനവും അംഗത്വത്തിനുള്ള യോഗ്യതയായി പരിഗണിക്കുമെന്ന് വ്യക്തമാക്കപ്പെട്ടിട്ടുണ്ട്. ഈ നിയമപ്രകാരം 1996 ജനുവരി 25-ന് താൽക്കാലിക നിരോധനം കൊണ്ടുവരാനും മൂന്നു വർഷത്തിനുള്ളിൽ വധശിക്ഷ നിർത്തലാക്കാനും ആവശ്യപ്പെട്ടു. ഇതംഗീകരിച്ചതോടെ റഷ്യ കൗൺസിൽ അംഗമായി. യധാർത്ഥത്തിൽ നിരോധനം നിലവിൽ വന്നോ എന്നത് വിവാദത്തിനിടയാക്കിയ വിഷയമാണ്. 

1996 മേയ് 16-ന് പ്രസിഡന്റ് ബോറിസ് യെൽറ്റ്സിൻ വധശിക്ഷ പടിപടിയായി കുറച്ച് ഇല്ലാതാക്കാൻ ഉത്തരവിട്ടു. ഈ ഉത്തരവിൽ വധശിക്ഷ നിരോധിച്ചുകൊണ്ടുള്ള ഒരു നിയമം പാസാക്കാൻ നിയമസഭയോട് ആവശ്യപ്പെടുന്നുണ്ട്. ഈ ഉത്തരവ് നിരോധനമായി അംഗീകരിച്ചുകൊണ്ട് യൂറോപ്യൻ കൗൺസിലിൽ റഷ്യയ്ക്ക് അംഗത്വം കൊടുത്തുവെങ്കിലും ഇതിനു ശേഷവും വധശിക്ഷകൾ നടന്നിട്ടുണ്ട്. ഇതിനു ശേഷം റഷ്യയ്ക്ക് പല അന്ത്യശാസനങ്ങളും നൽകപ്പെട്ടു. ഇതുകാരണം പുതിയ നിയമങ്ങൾ പാസാക്കപ്പെടുകയും 1996-നു ശേഷം വധശിക്ഷകൾ നിലയ്ക്കുകയും ചെയ്തു. റഷ്യയിൽ വധിക്കപ്പെട്ട അവസാന വ്യക്തി തുടർക്കൊലപാതകിയായ സെർജി ഗോലോവ്കിൻ എന്നയാളാണ്. 1996 ആഗസ്റ്റ് 2-നാണ് ഇയാളെ വെടിവച്ച് കൊന്നത്. 

1999 ഫെബ്രുവരി 2-ന് റഷ്യയിലെ ഭരണഘടനാ കോടതി വധശിക്ഷകൾ നടപ്പാക്കുന്നത് സ്റ്റേ ചെയ്ത് ഉത്തരവിറക്കി. ജൂറികളെ ഉപയോഗിച്ച് വിചാരണ രാജ്യത്തിന്റെ എല്ലാ ഭാഗത്തും തുടങ്ങിയിട്ടില്ലാത്തതിനാലായിരുന്നു സ്റ്റേ. 

2006 നവംബർ 15ന് റഷ്യയിലെ ഡ്യൂമ ജൂറി വിചാരണ നടപ്പാക്കുന്നതും വധശിക്ഷയുടെ നിരോധനവും മൂന്ന് വർഷത്തേയ്ക്ക് നീട്ടി. 

ഇതിനു ശേഷം 2009 നവംബർ 19-ന് ഭരണഘടനാ കോടതി മനുഷ്യാവകാശങ്ങളുടെ യൂറോപ്യൻ ഉടമ്പടിയുടെ ആറാം പ്രോട്ടോക്കോൾ രാജ്യം അംഗീകരിക്കുന്നതുവരെ വധശിക്ഷാ നിരോധനം നീട്ടി. സമാധാനകാലത്ത് വധശിക്ഷ നടക്കാനുള്ള സാധ്യത ഇതോടെ ഇല്ലാതായി. T


</doc>
<doc id="194447" url="https://ml.wikipedia.org/wiki?curid=194447" title="വധശിക്ഷ സിറിയയിൽ">
വധശിക്ഷ സിറിയയിൽ

സിറിയ പരസ്യമായി തുക്കുശിക്ഷ നടപ്പിലാക്കാറുണ്ട്. 1952-ൽ രണ്ട് ജൂതന്മാരെയും 1965-ൽ ഇസ്രായേൽ ചാരൻ ഏലി കോഹനെയും ഇങ്ങനെ തൂക്കിക്കൊന്നിരുന്നു. 


</doc>
<doc id="194449" url="https://ml.wikipedia.org/wiki?curid=194449" title="വധശിക്ഷ ബ്രിട്ടണിൽ">
വധശിക്ഷ ബ്രിട്ടണിൽ

ആംഗ്ലോ-സാക്സൺ കാലഘട്ടം മുതൽ നിയമപരമായ വധശിക്ഷാരീതിയായി തൂക്കിക്കൊല ഇംഗ്ലണ്ടിൽ നിലനിന്നിരുന്നു എന്ന് കരുതപ്പെടുന്നു. ശിരഛേദം, ക്വാർട്ടറിംഗ് മുതലായ ശിക്ഷാരീതികളും നിലവിലുണ്ടായിരുന്നു. അറിയപ്പെടുന്ന ആദ്യത്തെ ബ്രിട്ടീഷ് ആരാച്ചാർ 1360-കളിൽ ജോലി ചെയ്തിരുന്ന തോമസ് ഡെ വാർബ്ലിൻടൺ എന്നയാളാണ്. പതിനാറാം നൂറ്റാണ്ടു മുതൽ 1964-ൽ അവസാനത്തെ തൂക്കുശിക്ഷ നടപ്പിലാക്കിയ ആരാച്ചാർമാരായ റോബർട്ട് ലെസ്ലി സ്റ്റ്യൂവാർട്ട്, ഹാരി അലൻ എന്നിവർ വരെയുള്ള എല്ലാവരുടെയും വിവരങ്ങൾ ലഭ്യമാണ്. 1955 ജൂലൈ 13-ന് തൂക്കിലേറ്റപ്പെട്ട റൂത്ത് എല്ലിസ് ആണ് അവസാനം വധശിക്ഷ ലഭിച്ച സ്ത്രീ.
പത്തൊമ്പതാം നൂറ്റാണ്ടിന്റെ തുടക്കം വരെ കുട്ടികൾക്കും മുതിർന്നവർക്കും ഒരേ ശിക്ഷയായിരുന്നും നൽകി വന്നിരുന്നത്. മോഷണത്തിനു പോലും മരണ ശിക്ഷ നൽകപ്പെട്ടിരുന്നു. 1814-ൽ പതിന്നാല് വയസ്സിൽ താഴെ പ്രായമുള്ള അഞ്ച് കുട്ടിക്കുറ്റവാളികളെ ഓൾഡ് ബെയ്ലി എന്ന സ്ഥലത്തു വച്ച് തൂക്കിക്കൊന്നു. ഇതിൽ ഇളയ കുട്ടിക്ക് എട്ടു വയസ്സേ പ്രായമുണ്ടായിരുന്നുള്ളൂ. 1868 വരെ തൂക്കുശിക്ഷകൾ പൊതുജനങ്ങളുടെ മുന്നിൽ വച്ചായിരുന്നു നടത്തിയിരുന്നത്. 
1957-ൽ വധശിക്ഷ പൂർണ്ണമായും ഒഴിവാക്കുന്നതിന്റെ ഭാഗമായി കൊലപാതകങ്ങളെ രണ്ട് തലത്തിലുള്ളതായി തരം തിരിക്കപ്പെട്ടു. ഫസ്റ്റ് ഡിഗ്രി കൊലപാതകത്തിന് മാത്രമേ വധശിക്ഷ നൽകപ്പെട്ടിരുന്നുള്ളൂ. 

1965-ൽ പാർലമെന്റ് 5 വർഷത്തേയ്ക്ക് താത്കാലികമായി വധശിക്ഷ ഇല്ലാതെയാക്കി. 1969-ൽ ഇത് സ്ഥിരമാക്കി. പട്ടാളവുമായി ബന്ധപ്പെട്ട കേസുകളിലും ഇത് ബാധകമാണ്. 

യുനൈറ്റഡ് കിങ്ഡത്തിൽ ചില കുറ്റം ചെയ്യുന്നവരെ സിൽക്ക് കയറുപയോഗിച്ച് തൂക്കിക്കൊന്നിരുന്നു. 


</doc>
<doc id="194471" url="https://ml.wikipedia.org/wiki?curid=194471" title="കെ.കെ. കൃഷ്ണകുമാർ">
കെ.കെ. കൃഷ്ണകുമാർ

ശാസ്ത്ര ലേഖകൻ,ഗാന രചയിതാവ് എന്നീ നിലകളിൽ പ്രശസ്തൻ. ഭാരത് ഗ്യാൻ വിഗ്യാൻ സമിതി (ബി.ജി.വി.എസ്) അഖിലേന്ത്യ പ്രസിഡന്റ്.കേരള ശാസ്ത്രസാഹിത്യ പരിഷത്ത് പ്രസിഡന്റ്, ജനറൽ സെക്രട്ടറി, ശാസ്ത്രഗതി പത്രാധിപർ എന്നീ സ്ഥാനങ്ങൾ വഹിച്ചിരുന്നു. കേരള ഭാഷാ ഇൻസ്റ്റിറ്റ്യൂട്ടിൽ ജോലി നോക്കിയിരുന്ന അദ്ദേഹം 2005 ൽ അസിസ്റ്റന്റ് ഡയറക്ടർ ആയി വിരമിച്ചു . കേരള സമ്പൂർണ സാക്ഷരതാ പദ്ധതിയുടെ ഒന്നാം ഘട്ടത്തിൽ ഡയറക്ടര്മാരിൽ ഒരാളായി (1990-91) പ്രവർത്തിച്ചു.



1988ലെ ചെറുകാട് അവാർഡ് ശാസ്ത്രം ജീവിതം എന്ന ബാലസാഹിത്യം കൃതിക്ക് ലഭിച്ചു.

1988 ലെ NCERT ബാലസാഹിത്യ അവാർഡ്‌ കിങ്ങിണിക്കാട് എന്ന കൃതിക്ക് ലഭിച്ചു.

2008ൽ‍ നമ്മുടെ വാനം എന്ന കൃതിക്ക് ബാലസാഹിത്യ അവാർഡ്


</doc>
<doc id="194487" url="https://ml.wikipedia.org/wiki?curid=194487" title="കഴുത്തു ഞെരിച്ചുള്ള കൊല">
കഴുത്തു ഞെരിച്ചുള്ള കൊല

ഗളബന്ധത്തിൽ (കഴുത്തുഞെരിക്കലിൽ) കഴുത്തിൽ പ്രയോഗിക്കുന്ന മർദ്ദം കാരണം തലച്ചോറിന് ഓക്സിജൻ കിട്ടാതെ അബോധാവസ്ഥയോ മരണമോ സംഭവിക്കുകയാണ് ചെയ്യുന്നത്. കഴുത്തു ഞെരിച്ചുള്ള കൊല സാധാരണ പിടിവലിയോടും അക്രമത്തോടും കൂടിയാണ് നടക്കുന്നത്. കഴുത്തിൽ എന്തെങ്കിലും മുറുകുന്ന തരം അപകടങ്ങളിലും, തൂങ്ങിമരണം പോലുള്ള സാഹചര്യങ്ങളിലും (കഴുത്തൊടിയാത്തിടത്തോളം) സമാനമായ പ്രക്രീയയാണ് നടക്കുന്നത്. കഴുത്തു ഞെരിക്കൽ മരണകാരണമാകണമെന്നില്ല; ഇടവിട്ടുള്ളതോ അധികം ശക്തിയില്ലാത്തതോ ആയ ഗളബന്ധം ലൈംഗിക സുഖം വർദ്ധിപ്പിക്കുമെന്ന വിശ്വാസത്തിൽ പ്രയോഗിക്കപ്പെടാറുണ്ട് (erotic asphyxia, choking game). ആയോധന കലകളിൽ ഈ പ്രക്രീയ ഉപയോഗിക്കാറുണ്ട്. 

ഗളബന്ധത്തെ പ്രധാനമായി മൂന്നു വിഭാഗങ്ങളായി തിരിക്കാം. 

കഴുത്തു ഞെരിക്കുമ്പോൾ പല രീതിയിൽ മസ്തിഷ്കത്തിൽ ഓക്സിജൻ കിട്ടുന്നത് കുറയാം.
കഴുത്ത് ഞെരിക്കുന്നതിന്റെ രീതിയനുസരിച്ച് ഇവയിൽ ഒന്നോ അതിലധികമോ രീതികൾ ഒരുമിച്ച് സംഭവിക്കാം. രക്തക്കുഴലുകൾ അടയുന്നതു കാരണം തലച്ചോറിൽ ഓക്സിജൻ ലഭ്യത കുറയുന്നതാണ് പ്രധാന മാർഗ്ഗം. തലച്ചോറിലേയ്ക്കുള്ള രക്തപ്രവാഹം പൂർണ്ണമായി അടയുകയാണെങ്കിൽ തിരിച്ചുവരവില്ലാത്തവണ്ണം മസ്തിഷ്കകോശങ്ങൾക്ക് നാശം സംഭവിക്കുകയും മരണം സംഭവിക്കുകയും ചെയ്യും. പക്ഷേ കഴുത്തു ഞെരിക്കുമ്പോഴും വെർട്ടിബ്രൽ ധമനികളിലൂടെ രക്തപ്രവാഹം തുടരുന്നുണ്ടായിരിക്കും. കരോട്ടിഡ് ധമനികൾ, ജൂഗുലാർ സിരകൾ എന്നിവ 3.4 N/cm² മർദ്ദത്താൽ അടയുമെങ്കിലും ട്രക്കിയ അടയാൻ 22 N/cm² മർദ്ദമെങ്കിലും വേണം. കരോട്ടിഡ് സൈനസ് ഉത്തേജിപ്പിക്കപ്പെടാനുള്ള സാധ്യതയനുസരിച്ചിരിക്കും പെട്ടെന്ന് മരണം സംഭവിക്കാനുള്ള സംഭാവ്യത. കരോട്ടിഡ് സൈനസ് ഉത്തേജനം കാരണം മരണം സംഭവിക്കാൻ സാദ്ധ്യതയുണ്ടെങ്കിലും ഇത് വളരെ തർക്കങ്ങൾക്കിടയാക്കിയിട്ടുണ്ട്. കഴുത്ത് ഞെരിക്കാൻ തുടങ്ങിയ ശേഷം അബോധാവസ്ഥയുണ്ടാകാൻ 7 മുതൽ 14 സെക്കന്റുകൾ വരെ എടുക്കും. മരണം അബോധാവസ്ഥയുണ്ടായി മിനിട്ടുകൾക്കു ശേഷം സംഭവിക്കും. 

കൈ കൊണ്ട് കഴുത്തുഞെരിക്കൽ ("throttling") എന്നാൽ വിരലുകളോ കൈപ്പത്തിയോ മറ്റോ ഉപയോഗിച്ച് കഴുത്തിൽ സമ്മർദ്ദം ചെലുത്തുന്നതിനെയാണ് അർത്ഥമാക്കുന്നത്. മൽപ്പിടുത്തമുണ്ടാകുമ്പോൾ ഇത് സാധാരണ പുരുഷന്മാർ മറ്റു പുർഷന്മാരെയപേക്ഷിച്ച് സ്തീകൾക്കെതിരേയാണ് ഉപയോഗിക്കുന്നത്. എങ്ങനെയാണ് ചെയ്യുന്നതെന്നതനുസരിച്ച് വായൂനാളമോ രക്തക്കുഴലുകളോ ഇവരണ്ടുമോ അടഞ്ഞുപോകാൻ സാദ്ധ്യതയുണ്ട്. ലാറിംഗ്സിന് കേടുപാടുകളും സംഭവിച്ചേക്കാം. and fracture the hyoid or other bones in the neck. ശ്വസന നാളം അടഞ്ഞുപോകുന്ന പല സാഹചര്യങ്ങളിലും ഭയാനകമായ രീതിയിൽ പ്രാണവായുവിനോടുള്ള ദാഹം അനുഭവപ്പെടുന്നതു കാരണം അത്യധികമായ പിടച്ചിലുണ്ടാകും. 

കുരുക്കുകൊണ്ടുള്ള കഴുത്തു ഞെരിക്കൽ (ലിഗേച്ചർ സ്ട്രാൻഗുലേഷൻ) എന്ന പ്രയോഗം കയർ, വയർ, ഷൂ ലേസ്, തുടങ്ങിയ എന്തെങ്കിലും കഴുത്തിനെ ചുറ്റി മുറുക്കുന്ന രീതിയെയാണ് വിവക്ഷിക്കുന്നത്. പ്രക്രീയ ഒന്നാണെങ്കിലും ഇത് തൂങ്ങിമരണത്തിൽ നിന്നും വേറിട്ടാണ് കണക്കിലെടുക്കുന്നത്. തൂങ്ങിമരണത്തിൽ പരേതന്റെ ശരീരഭാരം കുരുക്കു മുറുകുന്നതിൽ പങ്കു വഹിക്കുന്നുണ്ട് എന്നതാണ് പ്രധാന വ്യത്യാസം. ധമനികൾ പൂർണ്ണമായി ഇടവേളകളില്ലന്തെ അടഞ്ഞിരിക്കാൻ സാധ്യത കുറവായതു കൊണ്ട് മരണത്തിനും മുൻപ് വളരെ നേരം പിടച്ചിലുണ്ടാകാൻ സാദ്ധ്യതയുണ്ട്. അബോധാവസ്ഥയിലെത്താൻ 10 മുതൽ 15 സെക്കന്റ് വരെ എടുത്തേയ്ക്കാം. സ്ത്രീകളെയോ കുട്ടികളെയോ പ്രായമായവരെയോ ആണ്ട് കൂടുതൽ കഴുത്തു ഞെരിച്ച് കൊല ചെയ്യാറുള്ളത്. അപകടമരണങ്ങളും ആത്മഹത്യകളും വിരളമായി സംഭവിക്കാറുണ്ട്. സ്പാനിഷ് ഇൻക്വിസിഷൻ സമയത്ത് കുറ്റം സമ്മതിച്ച് മാപ്പപേക്ഷിക്കുന്നവരെ കഴുത്തു ഞെരിച്ച ശേഷം മൃതദേഹം കത്തിക്കുകയായിരുന്നു ചെയ്തിരുന്നത്. ഇരുപതാം നൂറ്റാണ്ടിലും ഇരുപത്തൊന്നാം നൂറ്റാണ്ടിലും അമേരിക്കയിലെ മാഫിയ കുരുക്കിട്ട് കഴുത്ത് മുറുക്കിയാണ് കൊലപാതകങ്ങൾ സാധാരണ നടത്തിയിരുന്നത്. "ദി ഗോഡ് ഫാദർ എന്ന ചലച്ചിത്രത്തിൽ ഇത് ചിത്രീകരിച്ചിട്ടുണ്ട്. 



</doc>
<doc id="194489" url="https://ml.wikipedia.org/wiki?curid=194489" title="പാരിജാതം">
പാരിജാതം

വർഷം മുഴുവൻ വെളുത്ത പൂക്കളുണ്ടാകുന്ന ഒരു അലങ്കാരവൃക്ഷമാണ് പാരിജാതം. .അമേരിക്കയിലെ ഫ്ലോറിഡയാണ് ജന്മദേശം. ഫ്ലോറിഡ ഫിഡിൽവുഡ്, സ്പൈനി ഫിഡിൽവുഡ് എന്നീ പേരുകളിലും അറിയപ്പെടുന്നു. 50 അടിയോളം ഉയരം വയ്ക്കുന്ന ഒരു നിത്യഹരിതവൃക്ഷമാണിത്. തൂങ്ങിക്കിടക്കുന്ന മധുരമുള്ള ഓറഞ്ച് പഴങ്ങൾ തിന്നാൻ കൊള്ളുന്നതാണ്. വന്യമൃഗങ്ങൾക്ക് ഭക്ഷണത്തിനും തേനീച്ചകൾക്ക് തേനിനും പ്രധാനപ്പെട്ട ഒരു മരമാണ് പാരിജാതം. 



</doc>
<doc id="194493" url="https://ml.wikipedia.org/wiki?curid=194493" title="കടലാട്ടുവാവ്">
കടലാട്ടുവാവ്

കാസർഗോഡ് ജില്ലയിലെ തൈക്കടപ്പുറം ഭാഗങ്ങളിൽ തുലാമാസത്തിലെ കറുത്തവാവ് ദിവസത്തിൽ നടത്തുന്ന ചെറിയൊരാഘോഷമാണ് കടലാട്ടുവാവ്. അന്നേ ദിവസം പിതൃക്കൾക്കു മോക്ഷപ്രാപ്തിക്കായി ബലിതർപ്പണം നടത്തുന്നു. തർപ്പണത്തിനു ശേഷം അവ കടലിൽ ഒഴുക്കും. അതു കഴിഞ്ഞാൽ കടലിൽ തന്നെ മുങ്ങിക്കുളിക്കുന്ന പതിവും ഉണ്ട്. ദൂരെ സ്ഥലങ്ങളിൽ നിന്നു പോലും ആളുകൾ കടലിൽ കുളിക്കുന്നതിനായി ഇവിടെ വരാറുണ്ട്. ഓണവുമായി ബന്ധപ്പെട്ടാണ് ഈ ആചാരം നടക്കുന്നത്.


</doc>
<doc id="194510" url="https://ml.wikipedia.org/wiki?curid=194510" title="ട്രൈക്വിട്രൽ">
ട്രൈക്വിട്രൽ

ട്രൈക്വിട്രൽ അസ്ഥി (ട്രൈക്വിട്രം, പിരമിഡൽ, മൂന്ന്-കോണുള്ളത് അല്ലെങ്കിൽ ത്രികോണാകൃതിയുള്ള അസ്ഥി എന്നുറിയപ്പെടുന്നു മുന്നേ ക്യൂണിഫോം അസ്ഥി എന്നും അറിയപ്പെട്ടിരുന്നു). കൈക്കുഴയിൽ കാർപൽ അസ്ഥികളുടെ പ്രോക്സിമൽ നിരയിൽ മീഡിയൽ വശത്തായി ലൂണേറ്റിനും പിസിഫോമിനും ഇടയിലായി കാണപ്പെടുന്നു. കൈയ്യുടെ അൾനാർ (മദ്ധ്യരേഖയ്ക്കടുത്തുള്ള) വശത്താണ് സ്ഥാനമെങ്കിലും അൾനയുമായി സന്ധിക്കുന്നില്ല. പിസിഫോം, ഹാമേറ്റ്, ലൂണേറ്റ് എന്നീ അസ്ഥികളുമായി ട്രൈക്വിട്രൽ സന്ധിക്കുന്നുണ്ട്. ഒടിവുണ്ടാകാൻ സാദ്ധ്യത കൂടുതലുള്ള മൂന്നാമത്തെ അസ്ഥിയാണ് ഇത്. 

പിരമിഡാകൃതി, പിസിഫോം അസ്ഥിയുമായി സന്ധിക്കുന്ന അണ്ഡാകൃതിയുള്ള ഫേസറ്റ്, എന്നിവ കാരണം ട്രൈക്വിട്രൽ അസ്ഥിയെ തിരിച്ചറിയാൻ എളുപ്പമാണ്. വൈദ്യ പരിശോധന നടത്തുമ്പോൾ തൊട്ടറിയാനായി കൈപ്പത്തി മധ്യരേഖയിൽ നിന്ന് ദൂരേയ്ക്ക് അകറ്റേണ്ടിവരും (ട്രൈക്വിട്രൽ അൾനയുടെ സ്റ്റൈലോയ്ഡ് മുഴയുടെ കീഴെ നിന്ന് വെളിയിലേക്ക് വരണമെങ്കിൽ കൈ ഇങ്ങനെ പിടിക്കേണ്ടി വരും). പിസിഫോം അസ്ഥിയുടെ കീഴിലായതുകൊണ്ട് ട്രൈക്വിട്രം കണ്ടെത്താൻ ബുദ്ധിമുട്ടാണ്. 

ലാറ്റിൻ ഭാഷയിലെ "ട്രൈക്വിട്രസ്" (മൂന്ന് കോണുള്ളത്) എന്ന വാക്കിൽ നിന്നാണ് ഉദ്ഭവം. ഉരഗങ്ങളിലും ഉഭയജീവികളിലും "അൾനേർ" എന്നാണ് ഇതിനെ വിളിക്കുന്നത്. 









</doc>
<doc id="194516" url="https://ml.wikipedia.org/wiki?curid=194516" title="സ്കഫോയ്ഡ്">
സ്കഫോയ്ഡ്

സ്കാഫോയ്ഡ് അസ്ഥി കൈക്കുഴയിലെ കാർപൽ അസ്ഥികളിൽ ഒന്നാണ്. കൈപ്പത്തിയിൽ ലാറ്ററൽ ഭാഗത്താണ് ഇതിന്റെ സ്ഥാനം. കാർപൽ അസ്ഥികളുടെ പ്രോക്സിമൽ നിരയിലെ ഏറ്റവും വലിയ അസ്ഥിയാണ് സ്കഫോയ്ഡ്. ഇതിന്റെ നീളമുള്ള അക്ഷം താഴേയ്ക്കും ലാറ്ററൽ വശത്തേയ്ക്കും മുന്നിലേയ്ക്കും തിരിഞ്ഞാണിരിക്കുന്നത്. ഏകദേശം ഒരു ഇടത്തരം വലിപ്പമുള്ള കശുവണ്ടിയുടെ ആകൃതിയും വലിപ്പവുമാണ് ഇതിനുള്ളത്. 

ഗ്രീക്ക് ഭാഷയിലെ "സ്കാഫോസ്" (തോണി) എന്ന വാക്കും "എഡിയോസ്" (തരം) എന്ന വാക്കും ചേർന്നാണ് ഈ വാക്കുണ്ടായിരിക്കുന്നത്. This refers to the shape of the bone, supposedly reminiscent of a boat, and in older literature on human anatomy കാലിലെ നാവിക്കുലാർ അസ്ഥിയുടെ സ്ഥാനത്തിനോട് തത്തുല്യമായ സ്ഥാനത്തായതുകൊണ്ട് സ്കഫോയ്ഡ് അസ്ഥിയെ നാവിക്കുലാർ അസ്ഥി എന്നും പറയാറുണ്ട്. ഉരഗങ്ങളിലും, ഉഭയജീവികളിലും പക്ഷികളിലും ഈ അസ്ഥി റേഡിയസ് അസ്ഥിയുമായി സന്ധിക്കുന്നതിനാൽ ഇതിനെ "റേഡിയേൽ" എന്നാണ് വിളിക്കുന്നത്.

"സുപ്പീരിയർ"' പ്രതലം ഉത്തലവും (കോൺവെക്സ്) മിനുസമുള്ളതും ത്രികോണാകൃതിയുള്ളതുമാണ്. റേഡിയസ് അസ്ഥിയുടെ കീഴറ്റവുമായി ഇത് സന്ധിക്കുന്നു. 

ഇൻഫീരിയർ പ്രതലം കീഴേയ്ക്കും പിന്നിലേയ്ക്കും മദ്ധ്യരേഖയിൽ നിന്ന് അകലേയ്ക്കും തിരിഞ്ഞാണിരിക്കുന്നത്. ഇതും മിനുസമുള്ളതും ത്രികോണാകൃതിയുള്ളതും ഉത്തലവുമാണ് (കോൺവെക്സ്). ഒരു ചെറിയ വരമ്പ് ഇതിനെ രണ്ടായി തിരിക്കുന്നു. ലാറ്ററൽ ഭാഗം ട്രപ്പീസിയം അസ്ഥിയുമായും മീഡിയൽ ഭാഗം ട്രപ്പിസോയ്ഡ് അസ്ഥിയുമായും സന്ധിക്കുന്നു. 

ഡോർസൽ ഒരു ഇടുങ്ങിയ തോടിന്റെ മാതിരിയാണ്. ഇവിടെ ലിഗമെന്റുകൾ യോജിക്കുന്നു. 

വോളാർ പ്രതലം മുകൾ ഭാഗത്ത് അവതലവും (കോൺകേവ്) താഴെ ഭാഗത്ത് ഒരു ഉരുണ്ട മുഴയുള്ളതുമാണ്. ട്യൂബർക്കിൽ എന്നു വിളിക്കുന്ന ഈ മുഴ ട്രാൻസ് വേഴ്സ് കാർപൽ ലിഗമെന്റുമായി യോജിക്കുന്നു. ചിലപ്പോൾ അബ്ഡക്റ്റർ പോളിസിസ് ബ്രെവിസ് എന്ന പേശിയുടെ ചില ഭാഗങ്ങൾ ഇവിടെ നിന്ന് പുറപ്പെടുന്നതായി കാണാറുണ്ട്. 

ലാറ്ററൽ പ്രതലം വീതികുറഞ്ഞതും പരുക്കനുമാണ്. ഇവിടെ കൈക്കുഴയിലെ റേഡിയൽ കൊളാറ്ററൽ ലിഗമെന്റ് യോജിക്കുന്നുണ്ട്. 

മീഡിയൽ പ്രതലത്തിൽ സന്ധികൾക്കായുള്ള രണ്ട് ഫേസറ്റുകളുണ്ട്. മുകളിലുള്ള ചെറിയ ഫേസറ്റ് പരന്നതും ചന്ദ്രക്കലാകൃതിയുള്ളതുമാണ്. ലൂണേറ്റുമായി അത് സന്ധിക്കുന്നു. താഴെയുള്ള ഫേസറ്റ് വലുതും അവതലവുമാണ് (കോൺകേവ്); ലൂണേറ്റുമായി ചേർന്ന് ഈ ഫേസറ്റ് കാപിറ്റേറ്റ് അസ്ഥിയുടെ ഹെഡ്ഡിന് സന്ധിക്കാനായി ഒരു അവതല (കോൺകേവ്) പ്രതലം തീർക്കുന്നു. 

ഡിസ്റ്റൽ പ്രതലം ഉത്തലമാണ്. ഇത് ട്രപ്പീസിയം, ട്രപ്പിസോയ്ഡ് എന്നീ അസ്ഥികളുമായി സന്ധിക്കുന്നു. 

പരിമിതമായ രക്തപ്രവാഹം കാരണം സ്കഫോയ്ഡ് അസ്ഥിക്ക് പൊട്ടലുണ്ടായാൽ സുഖപ്പെടാൻ വൈകിയേക്കും. സ്കഫോയ്ഡിന് രക്തം ലഭിക്കുന്നത് പ്രധാനമായും റേഡിയൽ ധമനിയുടെ ലാറ്ററലും, ഡിസ്റ്റലും ശാഖകളിൽ നിന്നാൺ. പൊതുവേ പൊട്ടാൻ സാദ്ധ്യത കുറവാണെങ്കിലും കാർപൽ അസ്ഥികളിൽ ഏറ്റവും കൂടുതൽ പൊട്ടലുണ്ടാകുന്നത് സ്കഫോയ്ഡിനാണ്. പ്രത്യേക ആകൃതിയും കൈക്കുഴയിലെ പ്രത്യ്യേക സ്ഥാനവും കാരണമാണ് ഇത്. കാർപൽ അസ്ഥികളുടെ ഒടിവുകളിൽ ഉദ്ദേശം 60% സ്കഫോയ്ഡിനെ ബാധിക്കുന്നവയാണ്. 

സ്കഫോയ്ഡിലേക്ക് പ്രാധമികമായി രക്തം ലഭിക്കുന്നത് താഴെ ഭാഗത്തു നിന്നാണ്. പൊട്ടൽ ശരിയായി കൂടാതെയിരിക്കുകയാണെങ്കിൽ ( non union ) സന്ധിവേദന (osteoarthritis) ഉണ്ടായേക്കാം. പൊട്ടൽ ശരിയായി കൂടാതെ മുന്നേയ്ക്കു തിരിഞ്ഞ് കൂനുമാതിരി കാണപ്പെടുന്ന അവസ്ഥ കാരണവും സന്ധിവേദനയുണ്ടാകാം. പൊട്ടൽ കൂടിച്ചേരാതെ അസ്ഥി രണ്ടു കഷണമായിരിക്കുകയാണെങ്കിൽ രക്തം ലഭിക്കാതെ മുകൾ ഭാഗത്തിന് നാശം സംഭവിക്കാം (avascular necrosis). 

സ്കഫോലൂണേറ്റ് ലിഗമെന്റ് എന്ന ലിഗമെന്റിന് തകരാറ് സംഭവിച്ചാൽ അവ തമ്മിലുള്ള സന്ധിക്ക് ബലക്ഷയം (scapholunate instability) ഉണ്ടാകാം. 

സ്ക്ഫോയ്ഡ് അസ്ഥിയുടെ പൊട്ടലുകൾ പെട്ടെന്ന് തിരിച്ചറിഞ്ഞ് ചികിത്സിച്ചില്ലെങ്കിൽ പൊട്ടൽ കൂടിച്ചേർന്ന് സുഖപ്പെടാനുള്ള സാദ്ധ്യത കുറയും. കൈ പ്ലാസ്റ്ററിട്ട് അനക്കാതെ വയ്ക്കുകയും ശസ്ത്രക്രീയയിലൂടെ അസ്ഥിക്കഷണങ്ങൾ കൂട്ടിച്ചേർത്ത് വയ്ക്കുകയുമാണ് ചികിത്സകൾ. താമസിച്ചാൽ നോൺ യൂണിയൻ, മാൽ യൂണിയൻ എന്നിങ്ങനെയുള്ള പ്രശ്നങ്ങൾ ഉണ്ടാകാൻ സാദ്ധ്യതയുണ്ട്. പെട്ടെന്ന് പ്ലാസ്റ്ററിട്ട് അനക്കാതെയാക്കിയ പൊട്ടലുകളിൽ പോലും ശസ്ത്രക്രീയ ആവശ്യമായേക്കാം. ഹെർബർട്ട് സ്ക്രൂ എന്ന തലയില്ലാത്ത സ്ക്രൂ (രണ്ട് അസ്ഥിക്കഷണങ്ങളും തമ്മിൽ ബലത്തിൽ കൂടിച്ചേർന്നിരിക്കാൻ ഉപയോഗിക്കുന്നത്) ചികിത്സയ്ക്കുപയോഗിക്കാറുണ്ട്.

ശരീരഘടനയിലെ "മൂക്കിപ്പൊടിപ്പെട്ടി" (anatomical snuff box)എന്ന ഭാഗത്തുകൂടി സ്കഫോയ്ഡ് അസ്ഥികൾ പരിശോധിക്കുമ്പോൾ തൊട്ടറിയാം. കൈപ്പത്തി ഭാഗത്തുകൂടിയും ഈ അസ്ഥിയെ തൊട്ടറിയാൻ സാധിക്കും.




</doc>
<doc id="194524" url="https://ml.wikipedia.org/wiki?curid=194524" title="യക്ഷിക്കളം">
യക്ഷിക്കളം

ഉത്തരകേരളത്തിലെ ഒരു അനുഷ്ഠാനകലയാണ് യക്ഷിക്കളം. മലബാറിലെ ചില ക്ഷേത്രങ്ങളിൽ ഇതു നടന്നുവരുന്നു. തൈക്കടപ്പുറം അഴിത്തലയുള്ള ആലിങ്കൽ ഭദ്രകാളി ക്ഷേത്രോത്സവത്തോടനുബന്ധിച്ച് ഇതു വർഷംതോറൂം നടന്നുവരുന്നുണ്ട്. അഞ്ചു ദിവസം വിപുലമായി കൊണ്ടാടുന്ന ഉത്സവത്തിൽ അഞ്ചു ദിവസവും പകലും സമാപന ദിവസത്തിൽ രാത്രിയും യക്ഷിക്കളം ഉണ്ടാകാറുണ്ട്. മുക്കുവ സമുദായത്തിൽ ഉള്ളവരാണ്‌ ഇവടെ പൂജ ചെയ്യുന്നതെങ്കിലും ജാതിമതഭേദമന്യേ എല്ലാവരും ഉത്സവം കാണാൻ വരാറുണ്ട്.


</doc>
<doc id="194525" url="https://ml.wikipedia.org/wiki?curid=194525" title="ഹീറോ (ചലച്ചിത്രം)">
ഹീറോ (ചലച്ചിത്രം)

ദീപൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഹീറോ. പൃഥ്വിരാജ്, യാമി ഗൗതം, ശ്രീകാന്ത് എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. സെവൻ ആർട്സ് ഇന്റർനാഷണിലിന്റെ ബാനറിൽ ജി.പി. വിജയകുമാർ ആണ് ചിത്രത്തിന്റെ നിർമ്മാതാവ്.




</doc>
<doc id="194528" url="https://ml.wikipedia.org/wiki?curid=194528" title="വൈശാഖ് (സംവിധായകൻ)">
വൈശാഖ് (സംവിധായകൻ)

മലയാളചലച്ചിത്രരംഗത്തെ ഒരു സംവിധായകനാണ് വൈശാഖ് എന്നറിയപ്പെടുന്ന എബി എബ്രഹാം. കാസർഗോഡ് ജില്ലയിലെ കല്യോട്ട് ആണു സ്വദേശം. ഒടയഞ്ചാലിനടുത്ത് കോടോം സ്വദേശിനിയായ നീനയാണു ഭാര്യ. 2010-ൽ ഇറങ്ങിയ പോക്കിരി രാജ, 2011-ൽ റിലീസായ സീനിയേഴ്സ്, 2012-ൽ പുറത്തിറങ്ങിയ മല്ലൂസിംഗ് എന്നിവയാണ് വൈശാഖ് സംവിധാനം ചെയ്ത സിനിമകൾ. എബി എബ്രഹാം എന്ന യഥാർത്ഥ പേര്, സിനിമയിൽ വന്നതിനു ശേഷം വൈശാഖ് എന്നു മാറ്റുകയായിരുന്നു.

2010 -ഇൽ ഇറങ്ങിയ, മമ്മൂട്ടിയും പൃഥ്വിരാജും പ്രധാന വേഷങ്ങളിൽ അഭിനയിച്ച പോക്കിരി രാജ എന്ന സിനിമയുടെ സംവിധായകാൻ വൈശാഖായിരുന്നു. ഇതാണ് വൈശാഖിന്റെ ആദ്യസിനിമ എന്നു പറയാം. സംവിധാനസഹായി ആയി 2005 മുതൽ തന്നെ വൈശാഖ് രംഗത്തുണ്ട്. വൈശാഖിന്റെ ഏഴാമത് സിനിമയായ പുലിമുരുകൻ ആണ് മലയാളം സിനിമയിലെ വരുമാനം കവിഞ്ഞ ആദ്യസിനിമ.


</doc>
<doc id="194533" url="https://ml.wikipedia.org/wiki?curid=194533" title="തിരുവമ്പാടി തമ്പാൻ">
തിരുവമ്പാടി തമ്പാൻ

എം. പത്മകുമാർ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് തിരുവമ്പാടി തമ്പാൻ. ജയറാം, ഹരിപ്രിയ എന്നിവരാണ് ഈ ചിത്രത്തിലെ നായികാനായകന്മാർ. എസ്. സുരേഷ് ബാബു രചന നിർവ്വഹിച്ചിരിക്കുന്ന ഈ ചിത്രം ജിനി സിനിമയുടെ ബാനറിൽ അലക്സാണ്ടർ ജോൺ ആണ് നിർമ്മിച്ചത്. തമിഴ് ചലച്ചിത്രനടനായ കിഷോറിന്റെ ആദ്യ മലയാളചലച്ചിത്രമാണിത്. ജഗതി ശ്രീകുമാർ, നെടുമുടി വേണു, സമുദ്രകനി എന്നിവർ മറ്റ് പ്രധാന വേഷങ്ങൾ അവതരിപ്പിച്ചിരിക്കുന്നു.




</doc>
<doc id="194537" url="https://ml.wikipedia.org/wiki?curid=194537" title="ഗൃഹനാഥൻ">
ഗൃഹനാഥൻ

മോഹൻ കുപ്ലേരി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഗൃഹനാഥൻ. മുകേഷ്, സോണിയ അഗർവാൾ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. മണി ഷൊർണൂരാണ് ചിത്രത്തിന്റെ രചന നിർവ്വഹിച്ചത്.




</doc>
<doc id="194541" url="https://ml.wikipedia.org/wiki?curid=194541" title="ഏഴാം സൂര്യൻ">
ഏഴാം സൂര്യൻ

നവാഗതനായ ജ്ഞാനശീലൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഏഴാം സൂര്യൻ. ഉണ്ണി മുകുന്ദൻ, മഹാലക്ഷ്മി എന്നിവരാണ് ഈ ചിത്രത്തിലെ നായികാനായകന്മാർ. സംവിധായകന്റെ കഥയ്ക്ക് വി. വിജയകുമാറാണ് തിരക്കഥയും സംഭാഷണവം രചിച്ചത്.


ആശ് രമേഷ് എഴുതിയ ഗാനങ്ങൾക്ക് മോഹൻ സിത്താര, എം. ജയചന്ദ്രൻ എന്നിവരാണ് സംഗീതം പകർന്നത്. ഗാനങ്ങൾ സത്യം ഓഡിയോസം വിപണനം ചെയ്തിരിക്കുന്നു.


</doc>
<doc id="194551" url="https://ml.wikipedia.org/wiki?curid=194551" title="സെന്റ് ജോർജ് ഓർത്തഡോക്സ്‌ പള്ളി, ചെങ്ങറ">
സെന്റ് ജോർജ് ഓർത്തഡോക്സ്‌ പള്ളി, ചെങ്ങറ

പത്തനംതിട്ട ജില്ലയിലെ ചെങ്ങറയിൽ ഉള്ള മലങ്കര ഓർത്തോഡോക്സ് സഭയുടെ ഒരു പള്ളിയാണ് സെന്റ് ജോർജ് ഓർത്തഡോക്സ്‌ പള്ളി. ചെങ്ങറ ജെംഷനിൽ ആണ് ഇത് സ്ഥിതി ചെയ്യുന്നത്. ഇത് കൂടാതെ ഇവിടെ മാർത്തോമ്മ, കത്തോലിക്ക തുടങ്ങിയ സഭകളുടെ ആരാധനാലയങ്ങളും ഉണ്ട്.


</doc>
<doc id="194578" url="https://ml.wikipedia.org/wiki?curid=194578" title="ശിരഛേദം">
ശിരഛേദം

ശിരഛേദം (ഗളഛേദം) എന്നാൽ മനുഷ്യന്റെ ഉടലിൽ നിന്ന് ശിരസ്സ് വേർപെടുത്തുക എന്നാണ്. കോടാലി, വാൾ, കത്തി, വയർ തുടങ്ങിയവ കൊണ്ട് കഴുത്തറുക്കുന്നത് സാധാരണ കൊലപാതകത്തിന്റെയോ വധശിക്ഷയുടെയോ ഭാഗമായാണ്. ചിലപ്പോൾ മറ്റു രീതിയിൽ കൊലപ്പെടുത്തിയ ശേഷം ശിരഛേദം നടത്താറുണ്ട്. ചിലപ്പോൾ ഇതിന് ശേഷം ശിരസ്സ് പ്രദർശിപ്പിക്കപ്പെടും. പൊട്ടിത്തെറിയോ, അപകടങ്ങളോ തെറ്റായ രീതിയിൽ നടത്തിയ തൂക്കുശിക്ഷയോ മറ്റോ കാരണം ചിലപ്പോൾ ശിരഛേദം അബദ്ധത്തിൽ നടന്നുപോകാറുണ്ട്. ശിരഛേദം നടത്തി ആത്മഹത്യ ചെയ്യുന്നത് വിരളമാണെങ്കിലും ചിലപ്പോൾ സംഭവിക്കാടുണ്ട്. 

തലച്ചോറിലേയ്ക്ക് രക്തസംക്രമണം നിലയ്ക്കുന്നതിനാൽ ശിരഛേദം നിമിഷങ്ങൾക്കുള്ളിൽ മരണമുണ്ടാക്കും. പാറ്റയെപ്പോലുള്ള ചില പ്രാണികൾക്ക് ശിരസ്സില്ലെങ്കിലും വളരെ സമയം (പട്ടിണി കിടന്ന് മരിക്കുന്നതുവരെ) ജീവിക്കാൻ സാധിക്കും. മൃഗങ്ങളിൽ ശിരസ്സ് മാറ്റിവയ്ക്കുക എന്ന പരീക്ഷണം വിജയിച്ചിട്ടുണ്ടെങ്കിലും, മനുഷ്യരിൽ 2017 വരെ അത് സാധിച്ചിരുന്നില്ല 

വധശിക്ഷയ്ക്ക് ഒരുമാർഗ്ഗമായി ശിരഛേദം ആയിരക്കണക്കിന് വർഷങ്ങളായി ഉപയോഗിച്ചുവരുന്നുണ്ട്. ഇംഗ്ലീഷിൽ വധശിക്ഷയെ "കാപ്പിറ്റൽ പണിഷ്മെന്റ്" എന്ന് വിളിക്കുന്നതിന് ശിരഛേദവുമായി ബന്ധമുണ്ട് ("കാപുട്ട്" എന്ന ലാറ്റിൻ വാകിന്റെ അർഥം ശിരസ്സെന്നാണ്). വാളോ അതുപോലുള്ള എന്തെങ്കിലും ആയുധം കൊണ്ടോ ശിരസ്സറുത്ത് കൊല്ലപ്പെടുന്നത് അഭിമാനകരമായ മരണമായി യോദ്ധാക്കളും മറ്റും കരുതിയിരുന്നു. തൂക്കിക്കൊല്ലപ്പെടുന്നതോ ചുട്ടുകൊല്ലപ്പെടുന്നതോ അപമാനകരമായും കരുതപ്പെട്ടിരുന്നു. മദ്ധ്യകാലഘട്ടത്തിലെ ഇംഗ്ലണ്ടിൽ രാജദ്രോഹത്തിന്റെ ശിക്ഷ തൂക്കിക്കൊന്നശേഷം വലിച്ചു കീറലായിരുന്നു (ക്വാർട്ടർ ചെയ്യുക).

ശിരഛേദം വധശിക്ഷ നൽകാനുള്ള സാധാരണ മാർഗ്ഗമായിരുന്ന (സ്കാൻഡിനേവിയൻ രാജ്യങ്ങൾ ഉദാഹരണം) രാജ്യങ്ങളിൽ ഉന്നതകുലജാതരെ വാളുകൊണ്ടും സാധാരണക്കാരെ കോടാലി കൊണ്ടുമാണ് കൊന്നിരുന്നത്. 

ചൈന പോലുള്ള ചില രാജ്യങ്ങളിൽ പക്ഷേ ശിരഛേദം തൂക്കിക്കൊലയെയും വിഷം കൊടുത്ത് കൊല്ലുന്നതിനെയുമപേക്ഷിച്ച് അപമാനകരമായ ശിക്ഷാരീതിയായാണ് കണക്കാക്കപ്പെട്ടിരുന്നത്.

മൂർച്ചയുള്ള ആയുധമുപയോഗിച്ച് ഉന്നത്തോടെയാണ് വെട്ടുന്നതെങ്കിൽ മരണം പെട്ടെന്നു നടക്കുമെന്നും വേദനയുണ്ടാവുകയില്ലെന്നുമാണ് സങ്കൽപ്പം. ആയുധത്തിന്റെ മൂർച്ചക്കുറവോ ആരാച്ചാരുടെ ഉന്നക്കുറവോ കാരണം ചിലപ്പോൾ പലവട്ടം വെട്ടിയാലേ തല വേർപെടുകയോ മരണം നടക്കുകയോ ചെയ്യൂ. വധശിക്ഷയ്ക്ക് വിധിക്കപ്പെട്ടയാൾ ആരാച്ചാർക്ക് സുഖമരണത്തിനായി സ്വർണ്ണനാണയം കൈക്കൂലി നൽകണം എന്ന പതിവുണ്ടായിരുന്നത്രേ. എസ്സക്സിലെ രണ്ടാം ഏൾ ആയ റോബർട്ട് ഡിവെർയൂ, സ്കോട്ട്ലന്റ് രാജ്നിയായ മേരി, എന്നിവരുടെ വധശിക്ഷ നടപ്പാക്കാൻ മൂന്ന് വെട്ടുകൾ വേണ്ടിവന്നുവത്രേ. സാലിസ്ബറിയിലെ എട്ടാമത് കൗണ്ടസ് ആയ മാർഗർറ്റ് പോളിനെ വധിക്കാൻ 8 വെട്ടുകൾ വേണ്ടിവന്നുവെന്ന് പറയപ്പെടുന്നു. 

ഫിൻലാന്റിൽ തലവെട്ടാൻ പണ്ടുപയോഗിച്ചിരുന്ന ഔദ്യോഗിക മഴു ഇപ്പോൾ വിയന്നയിലെ ക്രം മ്യൂസിയത്തിൽ സൂക്ഷിച്ചിട്ടുണ്ട്. ഇത് രണ്ടു കൈ കൊണ്ടും പിടിച്ചുപയോഗിക്കേണ്ട തരം വീതികൂടിയ മഴുവാണ്. കൊലപാതകിയായ ട്വാഹോ പുട്ട്കോനെൻ എന്നയാളെ 1825-ൽ വധിച്ചപ്പോഴാണ് ഇതവസാനമായി ഉപയോഗിച്ചത്. ഫിൻലന്റിൽ സമാധാനകാലത്ത് നടന്ന അവസാൻ വധശിക്ഷയായിരുന്നു അത്. 

ഗില്ലറ്റിൻ വധശിക്ഷ നടപ്പിലാക്കുന്നതിനായി ശിരഛേദം ചെയ്യാനുള്ള ഒരു യന്ത്രമാണ്. ഫ്രഞ്ച് വിപ്ലവത്തിന് അൽപ്പകാലം മുൻപാണ് ഗില്ലറ്റിൻ കണ്ടു പിടിക്കപ്പെട്ടത്. ഗില്ലറ്റിന്റെ മറ്റൊരു രൂപമായ ഹാലിഫാക്സ് ഗിബെറ്റ് ഇംഗ്ലണ്ടിലെ വെസ്റ്റ് യോർക്ഷയറിലെ ഹാലിഫാക്സ് എന്ന സ്ഥലത്ത് 1286 മുതൽ പതിനേഴാം നൂറ്റാണ്ട് വരെ ഉപയോഗിച്ചിരുന്നു. പതിനാറാം നൂറ്റാണ്ട് മുതൽ പതിനെട്ടാം നൂറ്റാണ്ട് വരെ എഡിൻബറയിൽ മേയ്ഡൻ എന്നൊരു ഉപകരണവും ശിരഛേദത്തിനായി ഉപയോഗിക്കപ്പെട്ടിരുന്നു. 

ഈ ഉപകരണങ്ങളുടെ ലക്ഷ്യം വേദനാരഹിതവും ദ്രുതവുമായി വധശിക്ഷ വലിയ പ്രാവീണ്യമില്ലാത്തവർക്കു തന്നെ ചെയ്യാൻ സാധിക്കണം എന്നായിരുന്നു. തലയറ്റതിന് ശേഷം ആരാച്ചാർ അത് ജനക്കൂട്ടത്തിനെ ഉയർത്തിക്കാണിച്ചിരുന്നുവത്രെ. മരണശേഷം പത്തു സെക്കന്റോളം ശിരസ്സിന് ബോധമുണ്ടാകുമായിരുന്നു എന്ന് സംശയകരമായ ചില റിപ്പോർട്ടുകളുണ്ട്. 1905-ൽ ലാങ്യുൽ എന്നയാളുടെ വധശിക്ഷ കണ്ട ഡോ. ബോർഡിയോയുടെ വിവരണം അറുക്കപ്പെട്ട ശിരസ്സിന് കുറച്ചു സമയം കൂടി ബോധമുണ്ടായിരുന്നിരിക്കാം എന്ന് വ്യംഗ്യാർത്ഥം നൽകുന്നുണ്ട്. ലാങ്യൂളിന്റെ കണ്ണുകൾ ഡോക്ടറുടെ കണ്ണിലേക്ക് നോക്കിയെന്നും പ്യൂപ്പിളുകൾ ഫോക്കസ് ചെയ്തെന്നുമാണ് ഡോക്ടർ പറയുന്നത് (ഗില്ലറ്റിന്റെ ചരിത്രം, അലിസ്റ്റർ കെർഷാ). ഡോ. ബോർഡിയോയുടെ വിവരണത്തിന്റെ സത്യാവസ്ഥയെ സംശയിക്കാൻ കാരണങ്ങളുണ്ട്. 

പരേതന്മാരുടെ ശരീരങ്ങൽ കൈകാര്യം ചെയ്യുന്നതിന് കർശനമായ വ്യവസ്ഥകൾ ഫ്രാൻസിലുണ്ടായിരുന്നു. ഷാർലറ്റ് കോർഡേ എന്ന സ്ത്രീയുടെ വധശിക്ഷ നടപ്പിലാക്കിയശേഷം ജീവനുണ്ടോ എന്നറിയാൻ അറ്റ ശിരസ്സിന്റെ മുഖത്ത് തല്ലിയ ഒരാളെ (ആരാച്ചാരുടെ സഹായി) മൂന്നുമാസം തടവുശിക്ഷയ്ക്ക് വിധിക്കുകയും പിരിച്ചുവിടുകയും ചെയ്തിരുന്നു. ഫ്രഞ്ച് വിപ്ലവസമയത്തും അതിനുശേഷം 1970 വരെയും ഫ്രാൻസിൽ നിയമപരമായ വധശിക്ഷകൾക്ക് ഗില്ലറ്റിനായിരുന്നു ഉപയോഗിച്ചിരുന്നത്. ഫയറിംഗ് സ്ക്വാഡ് ചില കേസുകളിൽ ഉപയോഗിച്ചിരുന്നു. 1981-ൽ ഫ്രാൻസ് മരണശിക്ഷ ഒഴിവാക്കി. ഫ്രാൻസിന്റെ ഭരണത്തിലായിരുന്ന സമയത്ത് അൾജീരിയയിലും ഗില്ലറ്റിൻ ഉപയോഗിച്ചിരുന്നു. 

ജർമനിയിലെ പല രാജ്യങ്ങളും 17-ഉം 18-ഉം നൂറ്റാണ്ടുകൾ മുതൽ ഫാൾബേയ്ൽ എന്ന ഗില്ലറ്റിൻ മാതിരിയുള്ള ഉപകരണം ശിരഛേദത്തിനായി ഉപയോഗിച്ചിരുന്നു. ഇതായിരുന്നു 1949-ൽ പശ്ചിമ ജർമനിയിൽ മരണശിക്ഷ നിറുത്തലാക്കുന്നതു വരെ സാധാരണയായി വധശിക്ഷ നടപ്പാക്കുന്നതിനായി കൂടുതലും ഉപയോഗിക്കപ്പെട്ടിരുന്നത്. നാസി ജർമനിയിൽ ക്രിമിനൽ കുറ്റങ്ങൾക്കും രാജ്യദ്രോഹമുൾപ്പെടെയുള്ള രാഷ്ട്രീയ കുറ്റങ്ങൾക്കും മാത്രമാണ് ഗില്ലറ്റിൻ ഉപയോഗിച്ചിരുന്നത്. 

വെള്ള റോസാപുഷ്പം എന്ന പ്രതിരോധ പ്രസ്ഥാനത്തിന്റെ അംഗങ്ങൾക്കെതിരേ (സോഫി ഷോൾ, ഹാൻസ് ഷോൾ എന്ന സഹോദരീസഹോദരന്മാർ ഉൾപ്പെടെ) ഗില്ലറ്റിൻ ഉപയോഗിക്കപ്പെട്ടിരുന്നു. പൊതുധാരണ മറിച്ചാണെങ്കിലും മുഖം താഴേയ്ക്ക് തിരിച്ചു വച്ചായിരുന്നു വധശിക്ഷ നടപ്പാക്കിയിരുന്നത്. വൈമാർ കാലഘട്ടത്തിലും ജോലി ചെയ്തിരുന്ന ആളായിരുന്ന മുഖ്യ ആരാച്ചാരായ ജോഹാൻ റൈക്കാർട്ട് തികച്ചും പ്രഫഷണലായ രീതിയിൽ മരണ ശിക്ഷ നടപ്പാക്കണം എന്ന നിർബന്ധമുള്ള ആളായിരുന്നു. ജർമനിയിലും ആസ്ട്രിയയിലുമായി ഉദ്ദേശം 16,500 ആൾക്കാരെ 1933-നും 1945-നും ഇടയിലായി ഗില്ലറ്റിൻ ഉപയോഗിച്ച് വധിച്ചിട്ടുണ്ടത്രേ. ജർമനിക്കെതിരേ അധിനിവേശരാജ്യങ്ങളിലും മറ്റും വിമോചന സൈന്യങ്ങളിൽ പ്രവർത്തിച്ചിരുന്നവരും ഇതിൽ പെടും. ശിരഛേദം ഒരുതരം അപമാനകരമായ് മരണമായാണ് ജർമനിയിൽ കണക്കാക്കിയിരുന്നത്. ഫയറിംഗ് സ്ക്വാഡ് വെടിവച്ച് കൊല്ലുന്നതിനെ അഭിമാനകരമായ മരണമായി കണക്കാക്കിയിരുന്നത്രേ. 

ഫോട്ടോഗ്രാഫി പ്രചാരത്തിലെത്തുന്നതിനു മുൻപുള്ള കാലത്ത് വധശിക്ഷ പൊതുജനസമക്ഷം നടപ്പാക്കപ്പെടുന്നത് കുറ്റകൃത്യങ്ങളും രാജദ്രോഹം ചെയ്യാനുള്ള ആഗ്രഹവും മറ്റും കുറയ്ക്കുമെന്ന് കരുതപ്പെട്ടിരിക്കാം. പലരുടെയും ശിരസ്സ് ഈ രീതിയിൽ പ്രദർശിക്കപ്പെട്ടിട്ടുണ്ട്. ഒളിവർ ക്രോംവെല്ലിന്റെ ശവശരീരം കുഴി മാന്തിയെടുത്ത് കെട്ടിത്തൂക്കിയിട്ട ശേഷം ശിരസ്സറുത്തെടുത്ത് പ്രദർശിപ്പിച്ചിട്ടുണ്ട്. 

കഴുത്ത് ഞെരിച്ച് കൊല്ലുന്നത് കൂടുതൽ വേദനയനുഭവിക്കുന്ന തരം ശിക്ഷയാണെങ്കിലും ചൈനയിൽ ശിരഛേദം കൂടുതൽ കഠിനമായ ശിക്ഷയായാണ് കരുതപ്പെട്ടിരുന്നത്. കൺഫൂഷ്യൻ മതവിശ്വാസത്തിൽ ശരീരം മതാപിതാക്കളിൽ നിന്നുള്ള ദാനമായതുകൊണ്ട് മൃതദേഹം മറവുചെയ്യുമ്പോൾ മുറിച്ച് രണ്ടാക്കപ്പെടുന്നത് പിതൃക്കളോടുള്ള അവജ്ഞയായി കരുതപ്പെട്ടിരുന്നതാണ് ഇതിന് കാരണം. ചൈനക്കാർക്ക് പക്ഷേ ക്വാർട്ടർ ചെയ്യുന്നതുപോലുള്ള മറ്റു ശിക്ഷാരീതികളുണ്ടായിരുന്നു. അരയിൽ വച്ച് മുറിച്ച് കൊല്ലുന്ന രീതി ക്വിങ് രാജവംശത്തിന്റെ കാലത്ത് നിറുത്തലാക്കപ്പെട്ടു. വളരെ വേദനാജനകവും ക്രൂരവുമായ മരണമായതുകൊണ്ടായിരുന്നു ഇത് നിരോധിക്കപ്പെട്ടത് . ചില കഥകളിൽ ശിരസ്സറുത്ത ആൾക്കാർ പെട്ടെന്ന് മരിച്ചിരുന്നില്ല.

1801-1855 കാലഘട്ടത്തിൽ വടക്കുപടിഞ്ഞാറൻ ഫ്രണ്ടിയർ പ്രദേശത്തെ പഥാൻ സ്ത്രീകൾ ആംഗ്ലോ അഫ്ഗാൻ യുദ്ധത്തിൽ പിടിക്കപ്പെടുന്ന അമുസ്ലീം യോദ്ധാക്കളുടെ വൃഷണങ്ങളും ശിരസ്സും ഛേദിച്ചിരുന്നു എന്ന് ബ്രിട്ടീഷ് ഓഫീസർ ജോൺ മാസ്റ്റേഴ്സ് അദ്ദേഹത്തിന്റെ ആത്മകഥയിൽ രേഖപ്പെടുത്തിയിട്ടുണ്ട്. 

പാകിസ്താൻ സർക്കാർ വധശിക്ഷ നൽകാനുപയോഗിക്കുന്ന മാർഗ്ഗം തൂക്കുമരമാണ്. 2007 മുതൽ തെഹ്രിക്-എ-താലിബാൻ പാകിസ്താൻ എന്ന തീവ്രവാദ പ്രസ്ഥാനം എതിരാളികൾക്കും കുറ്റവാളികൾക്കും ചാരന്മാർക്കുമുള്ള ശിക്ഷയായി ശിരഛേദം നടപ്പാക്കിവരുന്നുണ്ട്. ജനങ്ങളെ ഭയപ്പെടുത്താനായി സർക്കാരുദ്യോഗസ്ഥന്മാരുടെയും എതിരാളികളുടെയും അറുത്ത തല ഇവർ തെരുവുകളിൽ ഉപേക്ഷിക്കാറുണ്ട്. 2009 മെയ് മുതൽ ജൂൺ വരെ നീണ്ടു നിന്ന സൈനികനടപടിക്ക് ശേഷം സ്വാത് മേഖലയിൽ ശിരസ്സറുക്കൽ നിലച്ചിട്ടുണ്ട്. മൂന്ന് സിക്കുകാരെ 2010-ൽ താലിബാൻ ശിരസ്സറുത്ത് വധിച്ചു. ഡാനിയൽ പേൾ എന്ന പത്രപ്രവർത്തകനെ കറാച്ചിയിൽ വച്ച് ശിരസ്സറുക്കുകയുണ്ടായി.

മുസ്ലീം മത പണ്ഡിതന്മാരും സർക്കാരും ഔദ്യോഗികമായി എതിർക്കുന്നുണ്ടെങ്കിലും ഇതുമാതിരിയുള്ള ശിരഛേദങ്ങൾ ബലൂചിസ്ഥാൻ, ഖൈബർ പക്തൂൺഖ്വ തുടങ്ങിയ താലിബാന്റെ ശക്തികേന്ദ്രങ്ങളിൽ തുടരുന്നുണ്ട്. വെട്ടിക്കൊല്ലുന്നതിനെ അപേക്ഷിച്ച് ഇത്തരത്തിൽ കഴുത്തറുത്തു കൊല്ലുന്നതിൽ വേദനാനുഭവിക്കുന്നത് അധികമായിരിക്കും.

ജപ്പാനിൽ ശിരഛേദം സാധാരണയായി നടന്നിരുന്ന ഒരു ശിക്ഷാരീതിയായിരുന്നു. ചിലപ്പോൾ ചെറിയ കുറ്റകൃത്യങ്ങൾക്കുപോലും ഇത് നടപ്പിലാക്കിയിരുന്നു. സമുറായികൾക്ക് യുദ്ധരംഗത്തുനിന്നും ഓടിപ്പോകുന്ന സൈനികരെ ശിരഛേദം ചെയ്യാൻ അധികാരമുണ്ടായിരുന്നു. സെപ്പുക്കു എന്ന ആത്മഹത്യാ രീതിയിലെ രണ്ടാമത്തെ ഘട്ടം ശിരഛേദമായിരുന്നു. ആത്മഹത്യ ചെയ്യുന്നയാൾ വയറ് കീറിയതിനു ശേഷം മറ്റൊരു യോദ്ധാവ് അയാളുടെ ശിരസ്സ് പിന്നിൽ നിന്ന് കറ്റാന എന്ന വാളുപയോഗിച്ച് വെട്ടിമാറ്റും. വേദനയും ദുരിതവും അനുഭവിക്കുന്ന സമയം കുറയ്ക്കാനാണിത്. ശിരഛേദം ചെയ്യുന്ന സഹായി ആത്മഹത്യ ചെയ്യുന്നയാളുടെ കഴുത്തിനു മുന്നിൽ തൊലിയുടെ ചെറിയൊരു ബന്ധം ഉടലും കഴുത്തുമായി നിലനിൽക്കത്തക്കവണ്ണം കൃത്യമായി വെട്ടണം എന്നാണ് സങ്കൽപ്പം. വേദന കാരണം ആത്മഹത്യ ചെയ്യുന്നയാൾ കരയുന്നതിനു മുന്നേ ഇത് ചെയ്യുകയും വേണം. ഇത്രമാത്രം കൃത്യത വേണ്ട കാര്യമായതിനാൽ വളരെ വിശ്വസ്തരായ യോദ്ധാക്കൾ മാത്രമേ സഹായത്തിന് ക്ഷണിക്കപ്പെടുമായിരുന്നുള്ളൂ. 

സെപ്പുക്കുവല്ലാതെയുള്ള ശിരഛേദം അപമാനകരമായ ശിക്ഷയായി കണക്കാക്കപ്പെട്ടിരുന്നു. ഏറ്റവും ക്രൂരമായ ശിരഛേദ ശിക്ഷകളിലൊന്ന് ഓഡ നോബുങ്ക എന്ന ഒരു നേതാവിനെ കൊല്ലാൻ 1570-ൽ ശ്രമിച്ച സുജിറ്റാനി സെഞ്ചുബോ () എന്ന ആളുടേതായിരുന്നു. സെഞ്ചുബോയെ കഴുത്തുവരെ മണ്ണിൽ കുഴിച്ചിട്ട ശേഷം മുള വാളുകൾ ഉപയോഗിച്ച് പല ദിവസങ്ങളെടുത്താണ് വഴിയാത്രക്കാർ അയാളുടെ ശിരസ്സറുത്തത്. മൈജി കാലഘട്ടത്തിൽ ഇത്തരം അസാധാരണമായ ശിക്ഷാരീതികൾ നിറുത്തലാക്കപ്പെട്ടു.

1896-ൽ തൂക്കിക്കൊല നിലവിൽ വരും മുൻപ് ശിരഛേദമായിരുന്നും കൊറിയയിൽ ഏറ്റവും കൂടുതൽ ഉപയോഗിക്കപ്പെട്ടിരുന്ന വധശിക്ഷാമാർഗ്ഗം. തൊഴിൽ പരമായി ആരാച്ചാരായവരെ "മാൻഗ്നാനി" (망나니) എന്ന് വിളിച്ചിരുന്നു. സമൂഹത്തിലെ ഏറ്റവും താഴ്ന്നവരായായിരുന്നു ഇവരെ കണക്കാക്കിയിരുന്നത്.

ദക്ഷിണ തായ്ലാന്റിൽ 2005-ൽ മാത്രം 15 ബുദ്ധസന്യാസിമാരെ ശിരസ്സറുത്തു കൊന്ന സംഭവങ്ങളുണ്ടായി. ദക്ഷിണ തായ്ലാന്റിലെ വിഘടനവാദികളായ മുസ്ലീം തീവ്രവാദികളാണ് സംഭവങ്ങൾക്കു പിന്നിലെന്നാണ് അധികാരികളുടെ സംശയം. 

പുരാതന ഗ്രീക്കുകാരും റോമക്കാരും ശിരഛേദത്തെ താരതമ്യേന അഭിമാനകരമായ ശിക്ഷാരീതിയായാണ് കണ്ടിരുന്നത്. പഴയ നടപടിക്രമമനുസരിച്ച് ഒരു തൂണിൽ കെട്ടിയിട്ട് വടികൾ കൊണ്ട് തല്ലിയശേഷമായിരുന്നു ശിരഛേദം നടത്തിയിരുന്നത്. റോമക്കാർ ആദ്യം മഴുവാണിതിനുപയോഗിച്ചിരുന്നതെങ്കിലും പിന്നീട് വാളുകളും ഉപയോഗിച്ചു തുടങ്ങി. വാളുപയോഗിച്ച് ശിരഛേദം ചെയ്യപ്പെടുന്നത് കൂടുതൽ അഭികാമ്യമായാണ് കരുതപ്പെട്ടിരുന്നത്. റോമൻ പൗരനാണെന്ന് തെളിയിക്കാൻ സാധിക്കുന്നവരെ കുരിശിൽ തറയ്ക്കുന്നതിന് പകരം ശിരഛേദം ചെയ്ത് കൊല്ലാൻ വിധിച്ചിരുന്നു. ബി.സി. ഒന്നാം നൂറ്റാണ്ടിലെ റോമൻ റിപ്പബ്ലിക്കിൽ ദേശദ്രോഹികൾ എന്ന് കരുതുന്നവരുടെ ഛേദിച്ച ശിരസ്സ് ഫോറം റോമാനം എന്ന ചത്വരത്തിൽ ഒരുയർന്ന തട്ടിൽ പ്രദർശിപ്പിക്കുക പതിവായിരുന്നു. ഗയസ് മാരിയസ്, സുള്ള എന്നിവർ ഉദാഹരണം. ഒരു പക്ഷേ മാർക്ക് ആന്റണിയുടെ നിർദ്ദേശപ്രകാരം വധിക്കപ്പെട്ട സിസറോ ആയിരിക്കാം അക്കൂട്ടത്തിൽ ഏറ്റവും പ്രശസ്തൻ. മാർക്ക് ആന്റണിക്കെതിരായ ഫിലിപ്പിക്കുകൾ എഴുതിയതിന് സിസറോയുടെ കൈകളും തലയും വെട്ടിയെടുത്ത് ഇപ്രകാരം പ്രദർശിപ്പിച്ചിരുന്നു. 
ബോസ്നിയ ഹെർസെഗോവിനയിൽ 1992 മുതൽ 1995 വരെയുള്ള യുദ്ധകാലത്ത് ബോസ്നിയൻ മുജാഹിദീൻ പോരാളികളാൽ പിടിക്കപ്പെട്ട ധാരാളം സെർബുകാരെ ശിരസ്സറുത്ത് കൊന്നിരുന്നു. ഇത്തരം ഒരു കേസ് (പോപോവിക് എന്നയാളെ വധിച്ചത്) പഴയ യൂഗോസ്ലാവ്യയ്ക്കു വേണ്ടിയുണ്ടാക്കിയ അന്താരാഷ്ട്ര ക്രിമിനൽ ട്രൈബ്യൂണലിൽ തെളിഞ്ഞിട്ടുണ്ട്.
ട്രെബേവിക് മലയിലെ കസനി എന്ന സ്ഥലത്തുവച്ച് സാധാരണക്കാർ അടക്കം ചില സെർബുകളെ കഴുത്തറുത്ത് കൊന്ന് ഒരു കുഴിയിൽ ഇട്ട് മൂടിയിരുന്നു. 
ഗില്ലറ്റിനുപയോഗിച്ചുള്ള ശിരഛേദമായിരുന്നു ഫ്രഞ്ച് വിപ്ലവത്തിനുശേഷം 1981-ൽ പ്രസിഡന്റ് ഫ്രാൻസ്വ മിത്തറാങ് വധശിക്ഷ നിറുത്തലാക്കുന്നതുവരെ ഫ്രാൻസിൽ നിയമപരമായി നിലവിലിരുന്ന വധശിക്ഷാമാർഗ്ഗങ്ങൾ. ചില കേസുകളിൽ ഫയറിംഗ് സ്ക്വാഡ് ഉപയോഗിക്കപ്പെട്ടിട്ടുണ്ട്. 

ഇത് അവസാനം ഉപയോഗിക്കപ്പെട്ടത് 1977-ലായിരുന്നു. ഇത് ഒരു ജനാധിപത്യരാജ്യത്തിലെ അവസാനത്തെ ശിരഛേദമായിരുന്നു.

നോർഡിക് രാജ്യങ്ങളിൽ വധശിക്ഷ നടപ്പാക്കുന്നതിനുള്ള സാധാരണ മാർഗ്ഗം ശിരഛേദമായിരുന്നു. ഉന്നതകുലജാതരെ വാളുകൊണ്ടും, സാധാരണക്കാരെ മഴുകൊണ്ടുമായിരുന്നു വധിച്ചിരുന്നത്. ഫിൻലാന്റിലെ ശിരഛേദം മൂലമുള്ള അവസാന വധശിക്ഷ 1825ലും നോർവ്വേയിലേത് 1876-ലും ഫാറോ ദ്വീപുകളിലേത് 1609-ലും ഐസ്ലാന്റിലേത് 1830-ലും മഴു കൊണ്ട് നടത്തപ്പെട്ടു. ഡെന്മാർക്കിൽ 1892 വരെ വധശിക്ഷ നടത്തപ്പെട്ടിരുന്നു. 

സ്വീഡനിൽ ധാരാളം പേരെ കൊന്നിട്ടുള്ള ഒരു കുറ്റവാളിയായ ജോഹാൻ ഫിലിപ്പ് നോർഡ്ലണ്ട് എന്നയാളെ 1900-ൽ വാളുകൊണ്ട് ശിരഛേദം ചെയ്ത് വധിച്ചു. നിയമപരമായി ജർമനിയൊഴിച്ച്ചുള്ള യൂറോപ്പിൽ കൈകൊണ്ട് നടന്ന അവസാന ശിരഛേദമായിരുന്നു നോർഡ്ലണ്ടിന്റേത്. ഗില്ലറ്റിൻ ഉപയോഗിച്ചുള്ള ഒരേയൊരു കൊലപാതകം 1910-ലാണ് സ്വീഡനിൽ നടന്നത്.

ഗരോട്ട് എന്ന ഉപകരണമുപയോഗിച്ച് കഴുത്തുമുറുക്കിയും മറ്റു പല മാർഗ്ഗങ്ങളുപയോഗിച്ചും സ്പെയിനിൽ വധശിക്ഷ നടപ്പാക്കിയിരുന്നു. 

പതിനാറും പതിനേഴും നൂറ്റാണ്ടുകളിൽ ഉന്നതകുലജാതരെ ചിലപ്പോൾ ശിരഛേദം ചെയ്തു കൊന്നിരുന്നു. ഒരു കസേരയിൽ കെട്ടിയിരുത്തിയ ശേഷം കത്തികൊണ്ട് കഴുത്തറുത്താണ് വധശിക്ഷ ഇത്തരത്തിൽ നടപ്പാക്കിയിരുന്നത്. ഇതിനെ കൂടുതൽ അഭിമാനകരമായ ശിക്ഷാരീതിയായി കരുതിയിരുന്നു. 

മെക്സിക്കോയ്ക്ക് 1811-ൽ സ്വാതന്ത്ര്യം കിട്ടിയ സമയത്ത് മിഗുവേൽ ഹിഡാൽഗോ വൈ കോസ്റ്റില്ല, ഇഗ്നാസിയോ അലൻഡേ, ഹോസെ മരിയാനോ ജിമെനെസ്, ജുവാൻ അൽമേഡ എന്നിവരെ രാജ്യദ്രോഹത്തിന് വിചാരണ ചെയ്തശേഷം ഫയറിംഗ് സ്ക്വാഡ് വെടിവച്ച് കൊല്ലുകയും ശവശരീരങ്ങളുടെ ശിരഛേദം ചെയ്യുകയും ചെയ്തിട്ടുണ്ട്. ഇവരുടെ ശിരസ്സുകൾ ഗുവാനാജുവാട്ടോ എന്ന സ്ഥലത്തെ ധാന്യസംഭരണശാലയുടെ നാലു മൂലകളിലായി പ്രദർശിക്കപ്പെട്ടിരുന്നു. 

അടുത്തകാലത്ത് മെക്സിക്കോയിലെ മയക്കുമരുന്ന് യുദ്ധങ്ങളുടെ ഭാഗമായി ചില അധോലോക സംഘങ്ങൾ എതിരാളികളുടെ ശിരസ്സറുക്കാറുണ്ട്. ഭയം ജനിപ്പിക്കുകയാണ് ഉദ്ദേശം. 

സൗദി അറേബ്യൻ അധികാരികൾ 2007 ഫെബ്രുവരിമാസത്തിൽ മാത്രം നാലു പേരെ ശിരഛേദം ചെയ്തു. സംഗീത് കുമാര, വിക്ടർ കോറിയ, രഞിത് സിൽവ, സനത് പുഷ്പകുമാര എന്നിവർക്കാണ് മരണശിക്ഷ ലഭിച്ചത്. 2004 ഒക്ടോബറിൽ ചെയ്ത ഒരു സായുധ മോഷണത്തിനാണ് ഈ നാല് ശ്രീലങ്കക്കാർക്ക് വധശിക്ഷ വിധിച്ചത്. മരണശേഷം ജനങ്ങൾക്ക് ഒരു താക്കീതായി ശവശരീരങ്ങൽ പൊതുസ്ഥലത്ത് പ്രദർശിപ്പിക്കണമെന്നും കോടതി വിധിച്ചു. 

ഈ മരണങ്ങൾ ആംനസ്റ്റി ഇന്റർനാഷണൽ എന്ന മനുഷ്യാവകാശ സംഘടന സൗദി അറേബ്യയോട് മരണ ശിക്ഷ നിറുത്തലാക്കണം എന്ന് ആവശ്യപ്പെടാൻ കാരണമായി. മിക്ക കേസുകളിലും എംബസിയെ വിവരമറിയിക്കുന്നത് ശിക്ഷ നടപ്പാക്കിയതിന് ശേഷമായിരിക്കും. അതിനാൽ നയതന്ത്രതലത്തിൽ പ്രതിഷേധമുണ്ടാകാൻ സമയം കിട്ടാറില്ല.

ഔദ്യോഗികമായി ശിരഛേദത്തിന് സാധുതയില്ലെങ്കിലും 2000-ൽ സദ്ദാം ഹുസൈന്റെ ഭരണകാലത്ത് 50 വേശ്യകളെയും പിമ്പുകളെയും ഇറാക്കിൽ തലവെട്ടിക്കൊന്നിരുന്നു. 

2003-നു ശേഷം ഇറാക്കിൽ ഭീകരവാദത്തിന്റെ മറ്റൊരു രൂപമായി ശിരഛേദം രൂപം പ്രാപിച്ചിട്ടുണ്ട്. സാധാരണക്കാരാണ് കൂടുതലും ശിരഛേദം ചെയ്യപ്പെടുന്നത്. ഇറാക്കി സൈനികരും ചിലപ്പോൾ അമേരിക്കൻ സൈനികരും ശിരഛേദം ചെയ്യപ്പെട്ടിട്ടുണ്ട്. ആളുകളെ തട്ടിക്കൊണ്ടു പോയ ശേഷം പണമോ മറ്റെന്തെങ്കിലും ആവശ്യങ്ങളോ ഉന്നയിക്കുകയും നടന്നു കിട്ടാത്ത അവസ്ഥയിൽ കൊല്ലുകയോ ആണ് ചെയ്യാറ്. ശിരഛേദം വീഡിയോയിൽ പകർത്തിയ ശേഷം ഇന്റർനെറ്റിലൂടെയും മറ്റും പരസ്യപ്പെടുത്തുന്നത്. സാധാരണമാണ്. 

നിയമപരമായി ഇറാക്കിൽ വധശിക്ഷ നടപ്പിലാക്കുന്നത് തൂക്കിലേറ്റിയാണ്.



</doc>
<doc id="194618" url="https://ml.wikipedia.org/wiki?curid=194618" title="ആർ. സുന്ദരേശൻ നായർ">
ആർ. സുന്ദരേശൻ നായർ

അഞ്ചും ആറും കേരള നിയമ സഭകളിലെ അംഗവും ആറാം നിയമസഭയിലെ ആരോഗ്യ - ടൂറിസം വകുപ്പ് മന്ത്രിയുമായിരുന്നു ആർ. സുന്ദരേശൻ നായർ (ജനനം : 22 ഏപ്രിൽ 1940).എൻ.എസ്.എസിന്റെ രാഷ്ട്രീയ പാർട്ടിയായ എൻ.ഡി.പിയുടെ ജനറൽ സെക്രട്ടറിയായിരുന്നു.
എം. രാഘവൻ നായരുടെയും കമലമ്മയുടെയും മകനായി നെയ്യാറ്റിൻകരയിൽ ജനിച്ചു. ബിരുദാനന്ദര ബിരുദം നേടിയിട്ടുണ്ട്. തിരുവനന്തപുപരത്തെ പ്രശസ്തമായ സമാന്തര വിദ്യാഭ്യാസ സ്ഥാപനമായ വിക്ടറിയുടെ ഉടമയും അധ്യാപകനുമായിരുന്നു. എൻ.എസ്.എസ്. പ്രവർത്തനത്തിലൂടെ പൊതുരംഗത്തിറങ്ങി. എൻ.എസ്.എസിന്റെ രാഷ്ട്രീയ പാർട്ടിയായ എൻ.ഡി.പിയുടെ സ്ഥാനാർത്ഥിയായി നെയ്യാറ്റിൻകരയിൽ നിന്ന് അഞ്ചും ആറും കേരള നിയമ സഭകളിലേക്ക് തെരഞ്ഞെടുക്കപ്പെട്ടു. എൻ.ഡി.പി ജനറൽ സെക്രട്ടറിയായിരുന്നു. 28.12.1981 മുതൽ 17.03.1982 വരെ ആറാം നിയമസഭയിലെ ആരോഗ്യ - ടൂറിസം വകുപ്പ് മന്ത്രിയുമായിരുന്നു. ഇക്കാലയളവിൽ എൻ.ഡി.പി പാർലമെന്ററി പാർട്ടി നേതാവായിരുന്നു. 1977ലെ തിരഞ്ഞെടുപ്പിൽ ആർ. പരമേശ്വൻ നായരെ 5,694 വോട്ടിന് തോൽപ്പിച്ചു. 1980ലും പരമേശ്വരൻ നായരായിരുന്നു എതിരാളി. അക്കുറി 9,644 വോട്ടിന് ജയിച്ചു. 1982ൽ ജനതാപാർട്ടിയിലെ എസ്.ആർ. തങ്കരാജിനോടു പരാജയപ്പെട്ടു. തുടർന്ന് പി.എസ്.സി അംഗമായി. കേരള യൂണിവേഴ്സിറ്റി സെനറ്റ് മെംബറായും പ്രവർത്തിച്ചിട്ടുണ്ട്. ഇപ്പോൾ ഹോങ്കോങ്ങിൽ ലോട്ടസ് ഫോറക്സ് കമ്പനിയിൽ ഹ്യൂമൻ റിസോഴ്സസ് മാനേജർ ആയി ജോലി ചെയ്യുന്നു.

നെയ്യാറ്റിൻകരയിൽ നിന്നു ഹോങ്കോങ്ങിലേക്ക്... ഒരു മന്ത്രി നാടുവിട്ടു


</doc>
<doc id="194621" url="https://ml.wikipedia.org/wiki?curid=194621" title="ഡേവിഡ് ബോളണ്ട്">
ഡേവിഡ് ബോളണ്ട്

കഥകളി ആദ്യമായി ഡോക്യുമെന്ററി രൂപത്തിൽ ലോകത്തിനു പരിചയപ്പെടുത്തിയ സഹൃദയനാണ് "'ഡേവിഡ് ബോളണ്ട്'." 1950 മുതൽ 1990 വരെയുള്ള കേരള കഥകളിരംഗത്തെ മുഴുവൻ പ്രതിഭകളെയും അവരുടെ കലാ പ്രകടനങ്ങളെയും ഇദ്ദേഹം ഭാവി തലമുറയ്ക്കായി ആർക്കൈവ് ചെയ്തിട്ടുണ്ട്.
1919ൽ കെയ്‌റോയിൽ ജനിച്ച ബോളണ്ട് 1946ൽ പിയെഴ്‌സ് ലെസ്‌ലി കമ്പനിയുടെ ചുമതലയുമായാണ് കേരളത്തിലെത്തുന്നത്. 1954ൽ ആദ്യമായി ഗുരു കുഞ്ചു ക്കുറുപ്പിന്റെ കഥകളി കാണാനിടയായി. ഉദ്യോഗത്തിൽ നിന്നു വിരമിക്കുന്നതിനിടെ കേരളത്തിൽ പലയിടത്തും സഞ്ചരിച്ച് 146 കഥകളി അവതരണങ്ങൾ കണ്ട അദ്ദേഹം എല്ലാം രേഖകളാക്കി സൂക്ഷിച്ചു. മിക്കവയും ഡോക്യുമെന്ററിയുമാക്കി. കലാമണ്ഡലത്തിലെത്തിയ ബോളൻഡ് പ്രധാനപ്പെട്ട ആട്ടക്കഥകളിൽ നിന്ന് തിരഞ്ഞെടുത്ത ഭാഗങ്ങൾ കഥകളി ആചാര്യൻ കലാമണ്ഡലം പത്മനാഭൻ നായർ ചൊല്ലിയാടിയത് വീഡിയോയിൽ അന്ന് പകർത്തി. കഥകളിയെക്കുറിച്ചുള്ള തന്റെ പുസ്തകരചനയ്ക്കായി കെ.പി.എസ്. മേനോനെ ഗുരുവായി സ്വീകരിച്ചു. 1980ൽ പുറത്തിറക്കിയ 'എ ഗൈഡ് ടു കഥകളി' എന്ന പുസ്തകം കഥകളിക്ക് ഇംഗ്ലീഷിലുള്ള മികച്ച ആമുഖമായി കണക്കാക്കുന്നു. 'മാസ്‌ക് ഓഫ് മലബാർ' എന്ന നാൽപ്പതു മിനിറ്റ് നീളുന്ന ഡോക്യുമെന്ററിയാണ് ആദ്യം പുറത്തിറങ്ങിയത്. ഇത് കഥകളിയെക്കുറിച്ചുള്ള ആദ്യത്തെ ഡോക്യുമെന്ററിയായിരുന്നു.
ഇന്ത്യൻ ജീവിതരീതിയെക്കുറിച്ചും സംസ്‌കാരത്തെക്കുറിച്ചും 18 ചിത്രങ്ങൾ വേറെയും നിർമിച്ചു. 
പിയെഴ്‌സ് ലെസ്‌ലി കമ്പനി ഇന്ത്യൻ പബ്ലിക് കമ്പനിയായി മാറിയ ശേഷം 1982 വരെ അദ്ദേഹം ഡയറക്ടറായി തുടർന്നു. കഥകളി രംഗത്തെ സൗഹൃദങ്ങൾ കാത്തുസൂക്ഷിക്കാനായി 1990 വരെ ഇടയ്ക്കിടെ കേരളം സന്ദർശിച്ചു. കലാമണ്ഡലത്തിലെ മികച്ച ബിരുദവിദ്യാർത്ഥിക്കായി 1973ൽ അദ്ദേഹം സ്വർണമെഡൽ ഏർപ്പെടുത്തി. 38 വർഷത്തെ കേരളവാസത്തിനുശേഷം സോമർസെറ്റിൽ തിരിച്ചുചെന്ന് ചർച്ച് വാർഡൻ, ടാക്‌സ് കമ്മീഷണർ, സ്‌കൂൾ ഗവർണർ, സാമൂഹിക സേവകൻ തുടങ്ങിയ നിലകളിൽ പ്രവർത്തിച്ചു. 
ഈ ശേഖരങ്ങൾ ഇംഗ്ലണ്ടിലെ കെന്റിലുള്ള റോസ് ബ്രൂഡ്ഫോർഡ് കോളേജിൽ സൂക്ഷിച്ചിരിക്കുന്നു.




</doc>
<doc id="194628" url="https://ml.wikipedia.org/wiki?curid=194628" title="വില്യം ഹോവാഡ് ടാഫ്റ്റ്">
വില്യം ഹോവാഡ് ടാഫ്റ്റ്

വില്യം ഹോവാഡ് ടാഫ്റ്റ് യു.എസ്സിന്റെ 27-ആമതു പ്രസിഡന്റും പത്താമതു ചീഫ് ജസ്റ്റിസുമായിരുന്നു. യു.എസ്സിൽ ഈ രണ്ടു സ്ഥാനങ്ങളും വഹിച്ച ഏക വ്യക്തി ഹോവാഡ് ടാഫ്റ്റ് ആണ്. 1857 സെപ്റ്റംബർ 15-ന് ഒഹായോവിലെ സിൻസിനാറ്റിൽ അൽഫോൺസോ ടാഫ്റ്റിന്റെ പുത്രനായി വില്യം ഹോവാഡ് ടാഫ്റ്റ് ജനിച്ചു. ഇദ്ദേഹം 1878-ൽ യേൽ കോളജിൽ നിന്നും ബി.എ. ബിരുദവും 1880-ൽ സിൻസിനാറ്റിലോ സ്കൂളിൽ നിന്ന് നിയമ ബിരുദവും കരസ്ഥമാക്കി. 1881 മുതൽ ടാഫ്റ്റ് അഭിഭാഷകവൃത്തിയിലേർപ്പെട്ടു.

ഒഹായോവിലെ പ്രധാന കോടതിയിൽ ന്യായാധിപനായി പ്രവർത്തിച്ചുവന്ന ടാഫ്റ്റിനെ പ്രസിഡന്റ് ബഞ്ചമിൻ ഹാരിസൺ 1890-ൽ സോളിസിറ്റർ ജനറലായി നിയമിച്ചു. 1900-മാണ്ടിൽ ഇദ്ദേഹം ഫിലിപ്പീൻ ദ്വീപുകളിലേക്കുള്ള കമ്മിഷന്റെ അധ്യക്ഷനായി നിയോഗിക്കപ്പെട്ടു. 1901-04 കാലത്ത് ടാഫ്റ്റ് ഫിലിപ്പീൻ ദ്വീപുകളുടെ സിവിൽ ഗവർണറുടെ ചുമതല വഹിച്ചു. പ്രസിഡന്റ് തിയൊഡൊർ റൂസ്‌വെൽറ്റ് 1904-ൽ ടാഫ്റ്റിനെ യുദ്ധകാര്യ സെക്രട്ടറിയായി നിയമിച്ചു. നാലുവർഷത്തിനുശേഷം ഇദ്ദേഹം റിപ്പബ്ലിക്കൻ പാർട്ടി സ്ഥാനാർഥിയായി യു.എസ്. പ്രസിഡന്റു സ്ഥാനത്തേക്കു മത്സരിച്ചു വിജയിക്കുകയും 1909 മാർച്ചിൽ പ്രസിഡന്റായി സ്ഥാനമേറ്റെടുക്കുകയും ചെയ്തു. പ്രസിഡന്റായിരിക്കെ നടപ്പിലാക്കിയ താരിപ്പു നിയമം ഏറെ വിമർശനവിധേയമായി. 1912-ൽ പ്രസിഡന്റു സ്ഥാനത്തേക്കു വീണ്ടും മത്സരിച്ചെങ്കിലും വിജയിക്കാനായില്ല. പിന്നീട് യേൽ സർവകലാശാലയിൽ നിയമവകുപ്പ് പ്രൊഫസറായും ഒന്നാംലോകയുദ്ധ കാലത്ത് നാഷണൽ വാർ ബോർഡിന്റെ ഉപാധ്യക്ഷനായും സേവനമനുഷ്ഠിച്ചു. എഡ്വേഡ് ഡി. വൈറ്റിനെ പിൻതുടർന്ന് 1921-ൽ ഇദ്ദേഹം യു.എസ്സിലെ ചീഫ് ജസ്റ്റിസായി നിയമിതനായി. അനാരോഗ്യംമൂലം 1930 ഫെബ്രുവരി 3-ന് ജോലിയിൽ നിന്നും വിരമിച്ചു.


1930 മാർച്ച് 8-ന് ഇദ്ദേഹം വാഷിങ്ടൺ ഡി.സി.യിൽ മരണമടഞ്ഞു. സമുന്നത ഭരണാധികാരി, നിയമപണ്ഡിതൻ എന്നീ നിലകളിൽ യു.എസ്സിൽ മായാത്ത വ്യക്തിമുദ്ര ചാർത്തിയ വ്യക്തിയാണ് ടാഫ്റ്റ്.



</doc>
<doc id="194634" url="https://ml.wikipedia.org/wiki?curid=194634" title="നവംബറിന്റെ നഷ്ടം">
നവംബറിന്റെ നഷ്ടം

പി. പത്മരാജൻ രചനയും സംവിധാനവും നിർവ്വഹിച്ച് 1982-ൽ പുറത്തിറങ്ങിയ മലയാളചലച്ചിത്രമാണ് നവംബറിന്റെ നഷ്ടം. മാധവി, വി. രാമചന്ദ്രൻ, പ്രതാപ് പോത്തൻ, സുരേഖ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ചരഷ്മയുടെ ബാനറിൽ എം. അബ്ബാസാണ് ചിത്രം നിർമ്മിച്ചത്.

കാമുകനാൽ ഉപേക്ഷിക്കപ്പെട്ട മീര എന്ന പെൺകുട്ടി നേരിടേണ്ടി വരുന്ന മാനസിക സംഘർഷങ്ങളെ കുറിച്ചും, അവളുടെ സഹോദരന്റെ പിന്തുണയോടെ അവൾ എങ്ങനെ ആ വിഷമഘട്ടം തരണം ചെയ്യുന്നു എന്നതുമാണ് ഈ ചിത്രത്തിന്റെ ഇതിവൃത്തം.



</doc>
<doc id="194665" url="https://ml.wikipedia.org/wiki?curid=194665" title="ജോ അറോയൊ">
ജോ അറോയൊ

കരീബിയയിലെ സൽസ, കോംപ തുടങ്ങിയ സംഗീത ശാഖകളെ ലോകത്തിന് പരിചയപ്പെടുത്തിയ കൊളംബിയൻ ഗായകനാണ് ജോ അറോയൊ(1 നവംബർ 1955 – 26 ജൂലൈ 2011)
എട്ടാം വയസ്സിൽ, കരീബിയൻ പട്ടണമായ കാർത്താജിനയിലെ വേശ്യാലയങ്ങളിലാണ് അറോയൊ പാടിത്തുടങ്ങിയത്. പിന്നീട്, ഫ്രൂകോ ടെസോസ് ഗ്രൂപ്പിന്റെ ഏണെസ്‌റ്റോ എസ്റ്റാർഡയാണ് അറോയൊയുടെ പ്രതിഭ തിരിച്ചറിഞ്ഞ് അദ്ദേഹത്തെ കൊളംബിയയിലെ മുഖ്യധാര സംഗീതലോകത്തെത്തിക്കുന്നത്. 1981 വരെ ഈ ഗ്രൂപ്പിൽ സജീവമായിരുന്നു അറോയൊ. ഇക്കാലത്തു തന്നെയാണ് അദ്ദേഹത്തിന്റെ മാസ്റ്റർ പീസായ 'ലാ റെബല്യൻ' പുറത്തുവരുന്നതും. പിന്നീട് 'ദി ട്രൂത്ത്' എന്ന പേരിൽ സ്വന്തമായി ഒരു സംഗീത ഗ്രൂപ്പുണ്ടാക്കി. ഏറെക്കാലം ചില ആരോഗ്യ പ്രശ്‌നങ്ങളാൽ അറോയൊ സംഗീത രംഗത്തുണ്ടായിരുന്നില്ല. കൊളംബിയൻ ഗായികയായ ഷാക്കിറയുമൊത്ത് 2000ൽ അദ്ദേഹം സംഗീതപരിപാടി സംഘടിപ്പിച്ചിരുന്നു.



</doc>
<doc id="194666" url="https://ml.wikipedia.org/wiki?curid=194666" title="എഡ്മുണ്ടോ റോസ്">
എഡ്മുണ്ടോ റോസ്

ലാറ്റിനമേരിക്കൻ സംഗീതത്തിന്റെ ഖ്യാതി ലോകം മുഴുവനെത്തിച്ച സംഗീതജ്ഞനാണ് എഡ്മുണ്ടോ റോസ് (7 ഡിസംബർ 1910 – 21 ഒക്ടോബർ 2011)
സ്പെയിനിലെ ട്രിനിഡാഡിൽ വെനിസ്വേലക്കാരിയായ അമ്മയുടെയും സ്കോട്ട്ലണ്ടുകാരനായ അച്ഛൻെറയും നാലു മക്കളിൽ മൂത്തവനായാണ് എഡ്മുണ്ടോ ജനിച്ചത്. മാതാപിതാക്കൾ വേർപിരിഞ്ഞതോടെ എഡ്മുണ്ടോ സൈനിക അക്കാദമിയിൽ ചേർന്നു. സംഗീതത്തിൽ താല്പര്യമേറിയപ്പോൾ വെന്വിസേലയിലെ സൈനിക അക്കാദമി ബാൻഡിൽ അംഗമായി. ഒപ്പം വെനിസ്വേല സിംഫണി ഓർക്കസ്ട്രയിലും ചേർന്നു.
സംഗീത പഠനത്തിനായി സർക്കാർ സ്കോളർഷിപ്പ് കിട്ടി 1937ൽ ലണ്ടനിലെ റോയൽ അക്കാദമി ഓഫ് മ്യൂസിക്കിൽ ചേർന്നതാണ് വഴിത്തിരിവായത്. മ്യൂസിക് കോംപോസിഷനിലും ഓർക്കസ്ട്രേഷനിലും ഹാർമണിയിലും വിദഗ്ദ പരിശീലനം ലഭിച്ച റോസ്് പഠനകാലത്തു തന്നെ എംബസി ക്ളബ്ബിലെ ഡോൺ മറീനോ ബറെറ്റോയുടെ ബാൻഡിൽ ഗായകനും വാദ്യക്കാരനുമായി.
1940ലാണ് റോസ്, ‘റുമ്പ’ എന്ന പേരിൽ സ്വന്തം ബാൻഡ് രൂപീകരിക്കുന്നത്. സമൂഹത്തിലെ ഉന്നതരെ ആകർഷിച്ച ‘റുമ്പ’, ലണ്ടനിലെ റെസ്റ്റോറൻറുകളിലെയും നിശാ ക്ളബ്ബുകളിലേയും രാത്രികളെ സംഗീത സാന്ദ്രമാക്കി. വാർഡർ സ്ട്രീറ്റിലെ കോസ്മോ ക്ളബ്ബിലായിരുന്നു തുടക്കം പിന്നീട് സെൻറ് റീജിസ് ഹോട്ടൽ, കോക്കനട്ട് ഗ്രോ,ബഗാറ്റിൽ റെസ്റ്റോറൻറ് എന്നിവിടങ്ങളിൽ. യാദൃഛികമായി ബഗാറ്റിൽ സന്ദർശിച്ച എലിസബത്ത് രാജ്ഞി പൊതു ഇടത്ത് ആദ്യമായി ചുവടു വെച്ചത് എഡ്മുണ്ടോ റോസിൻ്റെ സംഗീതത്തിനൊത്താണ്. അത് തുടക്കമായിരുന്നു.പിന്നീട് ബക്കിംഗ്ഹാം പാലസിലേക്ക് പലവട്ടം റോസ് ക്ഷണിക്കപ്പെട്ടു.
1946 ആയപ്പോഴേക്കും റോസ് ഒരു ക്ളബ്ബ്, ഡാൻസ് സ്കൂൾ, റിക്കോർഡ് കമ്പനി എന്നിവയുടെ ഉടമയായി മാറി. 1949ൽ ദ വെഡ്ഡിംഗ് സാമ്പ എന്ന ആൽബത്തിന്റെ മുപ്പതു ലക്ഷം പ്രതികളാണ് വിറ്റഴിഞ്ഞത്. 1950കളിൽ ‘എഡ്മുണ്ടോ റോസ് ആന്റ് ഹിസ് ഓർക്കസ്ട്ര’ എന്ന് തന്റെ ഓർക്കസ്ട്രയെ പുനർനാമകരണം ചെയ്തു.
1958ൽ പുറത്തിറങ്ങിയ ‘റിഥം ഓഫ് ദ സൗത്ത്’ ആദ്യത്തെ ഹൈ ക്വാളിറ്റി സ്റ്റീരിയോ റെക്കോർഡിംഗിലൂടെ ചരിത്രമായി. എണ്ണൂറോളം റെക്കോർഡുകളാണ് എഡ്മുണ്ടോ റോസിലൂടെ ജന്മമെടുത്തത്.
1960കൾ മുതൽ ബിബിസി റേഡിയോയിൽ സംഗീത പരിപാടികൾ അവതരിപ്പിച്ച റോസ് രണ്ടു ദശകത്തോളം ലോകം മുഴുവനുമുള്ള ഹിറ്റു ചാർട്ടുകളിൽ തുടർച്ചയായി ഇടം പിടിച്ചു. എന്നാൽ 1975 ൽ അദ്ദേഹം ബാൻഡിന്റെ പ്രവർത്തനം അവസാനിപ്പിക്കുകയായിരുന്നു.1994 ജനുവരിയിലായിരുന്നു റോസിന്റെ അവസാനത്തെ പൊതുപരിപാടി.സംഗീത ജീവിതത്തിന്റെ തിരക്കിൽ നിന്ന് വിരമിച്ച് ഭാര്യ സൂസനോടൊപ്പം സ്പെയിനിൽ വിശ്രമ ജീവിതം നയിക്കുകയായിരുന്നു റോസ്.


</doc>
<doc id="194667" url="https://ml.wikipedia.org/wiki?curid=194667" title="ബോബ് മാർലി">
ബോബ് മാർലി

ഒരു ജമൈക്കൻ സംഗീതഞ്ജനാണ് ബോബ് മാർലി
നെസ്റ്റ റോബർട്ട് ബോബ് മാർലി എന്നാണ് ബോബ്മാർലിയുടെ മുഴുവൻ പേര്. ഗിറ്റാറിസ്റ്റും ഗാനരചിയിതാവും സംഗീതഞ്ജനുമായിരുന്നു ഈ അപൂർവപ്രതിഭ. ജമൈക്കയിലെ രാഷ്ട്രീയ-സാമൂഹ്യ സാഹചര്യങ്ങളും ബോബ്മാർലി സംഗീതത്തിന് വിഷയമാക്കി. കറുത്തവർഗക്കാരിയായ അമ്മക്കും വെള്ളക്കാരനായ അച്ഛനും ജനിച്ച ബോബ് മാർലി എന്നും വംശീയത സംബന്ധിച്ച ചോദ്യങ്ങൾക്കും പരിഹാസങ്ങൾക്കും ഇരയായിരുന്നു. തന്നെ ഒരു കറുത്ത ആഫ്രിക്കൻ വംശജനായി കണ്ടാൽ മതിയെന്ന് അദ്ദേഹം തന്നെ ചോദ്യം ചെയ്യുന്നവരോട് പറയുമായിരുന്നു14 വയസ്സിൽ സ്കൂളിൽ പഠിക്കുമ്പോൾത്തന്നെ തൻെറ അർധസഹോദരനോടൊപ്പം സംഗീതപരിപാടികൾ അവതരിപ്പിക്കാനാരംഭിച്ചിരുന്നു. ചില സംഗീതപരീക്ഷണങ്ങൾക്കൊടുവിൽ ബോബ് മാർലി, ബണ്ണി വെയ്ലർ, പീറ്റർ റ്റോഷ് എന്നീ സംഗീതത്രയങ്ങൾ ചേർന്ന് ‘ദ വെയ്ലേഴ്സ്’ എന്ന സംഗീതട്രൂപ്പ് രൂപവത്കരിച്ചു. തന്നോടൊപ്പം പാടിക്കൊണ്ടിരുന്ന റീത ആൻഡേഴ്സനെ ഇതിനകം മാർലി ജീവിതസഖിയാക്കി. റെഗെ എന്ന നാടോടി സംഗീതപാരമ്പര്യത്തെ തന്റെ സംഗീതസപര്യയുമായി കൂട്ടിയിണക്കിക്കൊണ്ടാണ്, സാമൂഹികമായി പിന്നാക്കം നിൽക്കുന്ന ജമൈക്കയെ, അവിടത്തെ സംഗീതത്തെ അന്താരാഷ്ട്രതലത്തിൽ അടയാളപ്പെടുത്തിയത്. ‘ബഫല്ലോ സോൾജിയർ’, ‘ഗെറ്റ് അപ് സ്റ്റാൻഡ് അപ്’, ‘ത്രീ ലിറ്റിൽ ബേഡ്സ്’ എന്നിവയെല്ലാം ബോബ് മാർലിയുടെ എക്കാലത്തെയും ഹിറ്റുകളാണ്. 1981 സെപ്റ്റംബർ 21ന് ന്യൂയോർക്കിൽവെച്ച് കാൻസർബാധിതനായാണ് അദ്ദേഹം മരണമടഞ്ഞത്. അതിനുശേഷം 1984ൽ ഇറങ്ങിയ ‘ലെജൻഡ്’ എന്ന ആൽബസമാഹാരത്തിൻെറ രണ്ടുകോടി അമ്പതുലക്ഷം കോപ്പികളാണ് വിറ്റഴിക്കപ്പെട്ടത്. അദ്ദേഹത്തിന്റെ "ഗഞ്ച ഗൺ" എന്ന ഗാനം 2013-ൽ ഇറങ്ങിയ മലയാള ചലച്ചിത്രം ഹണീ ബീയിൽ ഉപയോഗിച്ചിട്ടുണ്ട്.

ഒരു കത്തോലിക്കാമതവിശ്വാസിയായി വളർത്തപ്പെട്ട മാർലി ക്രമേണ ‘റസ്തഫാരിയിസ’ത്തിൽ ആകൃഷ്ടനായി. 1930ൽ ജമൈക്കയിലാരംഭിച്ച ഒരു ആത്മീയപ്രസ്ഥാനമാണ് റസ്തഫാരി. പാശ്ചാത്യസമൂഹത്തെ നിരാകരിക്കുക എന്നതായിരുന്നു ഈ പ്രസ്ഥാനത്തിൻെറ മുഖമുദ്ര. പിന്നീട്, റസ്തഫാരിപ്രസ്ഥാനത്തിൻെറ ഉപജ്ഞാതാവായി അറിയപ്പെടുകയും ചെയ്തു. 
1999-ൽ ടൈം മാസിക അദ്ദേഹത്തിന്റെ 'എക്‌സോഡസ്' എന്ന ആൽബം ഇരുപതാം നൂറ്റാണ്ടിലെ മികച്ച ആൽബമായി തെരഞ്ഞെടുത്തു. പിന്നീട് ഗ്രാമി അവാർഡ് അദ്ദേഹത്തെ തേടിയെത്തി
GOT OSCAR




</doc>
<doc id="194668" url="https://ml.wikipedia.org/wiki?curid=194668" title="നിക്ക് വുജിസിക്‌">
നിക്ക് വുജിസിക്‌

നികോളാസ് ജെയിംസ്‌ വുജിസിക്‌ ജന്മനാ ടെട്ര അമേലിയ സിൻട്രോം എന്ന അപൂർവ വൈകല്യം സംഭവിച്ച ആസ്ട്രല്യൻ പ്രചോദന പ്രഭാഷകനാണ്.

</doc>
<doc id="194670" url="https://ml.wikipedia.org/wiki?curid=194670" title="പെരുമ്പടപ്പ് (വിവക്ഷകൾ)">
പെരുമ്പടപ്പ് (വിവക്ഷകൾ)



</doc>
<doc id="194679" url="https://ml.wikipedia.org/wiki?curid=194679" title="നെടുവാലൻ‌ ചുട്ടിപ്പരൽ">
നെടുവാലൻ‌ ചുട്ടിപ്പരൽ

പുൻടിയ്സ് എന്ന കുടുംബത്തിലെ കേരളത്തിൽ മാത്രം കാണുന്ന ശുദ്ധജല മത്സ്യം ആണ് നെടുവാലൻ‌ചുട്ടിപ്പരൽ. കേരളത്തിലെ തദ്ദേശീയ മത്സ്യം ആണ് ഇവ. ഏകദേശം 4.5 സെ മീ നീളം വരുന്ന ഇവയെ മൂവാറ്റുപുഴയാറിൽ നിന്നും ആണ് കണ്ടു കിട്ടിയിടുള്ളത്. ഡോ. ജമീലാ ബീവി, ഡോ. രാമചന്ദ്രൻ എന്നിവർ ചേർന്ന് 2005ൽ ആണ് ഈ മത്സ്യത്തെ കണ്ടെത്തിയത്. മൂവാറ്റുപുഴയിൽ നിന്ന് കണ്ടെത്തിയതിനാലാണ് ഇതിന് വംശനാമം മൂവാറ്റുപുഴയൻസിസ് എന്നു നൽകി. 2009-ൽ ഇവയെ പെരിയാറിൽ നിന്നും കണ്ടു കിട്ടിയിയെങ്കിലും കുടുതൽ വിവരങ്ങൾ ലഭ്യമല്ല.

സ്വർണ്ണവാലൻ പരലിനോട് വളരെയധികം സാദൃശ്യമുള്ള പരലായതിനാൽ തിരിച്ചറിയുക പ്രയാസം. ശരീരാകൃതിയും വാലിന്റെ ആകൃതിയും ശ്രദ്ധിച്ചാൽ മാത്രമേ മനസ്സിലാക്കാനാകൂ. ശരീരം നീണ്ടതും പരന്നതുമാണ്. മുതുകുവശത്തിന് ഒലീവ് നിറമാണ്. പാർശ്വവും ഉദരവും വെള്ള നിറവും.വാൽചിറകും കൈച്ചിറകിനും നരച്ച നിറത്തിലാണെങ്കിലും ചിലസമയങ്ങളിൽ ചെറുനാരങ്ങയുടെ നിറത്തിലും കണ്ടുവരുന്നു. സ്വർണ്ണവാലൻ പരലിനു കാണുന്ന പോലെ കറുത്ത പൊട്ട് ചുട്ടിപരലിന്റെ ശരീരത്തിലുമുണ്ട്.



</doc>
<doc id="194685" url="https://ml.wikipedia.org/wiki?curid=194685" title="മുഹമ്മദ് മുർസി">
മുഹമ്മദ് മുർസി

ഈജിപ്തിലെ പ്രമുഖ രാഷ്ട്രീയ നേതാവും ഇഖ്‌വാനുൽ മുസ്‌ലിമൂന് കീഴിൽ രൂപീകരിച്ച രാഷ്ട്രീയ പാർട്ടിയായ ഫ്രീഡം ആന്റ് ജസ്റ്റിസ് പാർട്ടിയുടെ ചെയർമാനും ഈജിപ്റ്റിന്റെ മുൻ രാഷ്ട്രപതിയുമാണ് മുഹമ്മദ് മുർസി () മുഴുവൻ പേര്: അൽഹാജ് മാലിക് അൽഷഹബാസ്മുഹമ്മദ് മുർസി. ഈജിപ്തിൽ അറബ് വിപ്ലവാനന്തരം നടക്കുന്ന ആദ്യ തെരഞ്ഞെടുപ്പിൽ ജസ്റ്റിസ് പാർട്ടിയെ പ്രതിനിധീകരിച്ച സ്ഥാനാർഥി മുഹമ്മദ് മുർസിയാണ്. 2012 ജൂൺ 24 ന് മുഹമ്മദ് മുർസി പ്രസിഡന്റ് തെരഞ്ഞെടുപ്പിലെ വിജയിയായി പ്രഖ്യാപിക്കപ്പെട്ടു. 2013 ജൂലൈ 4 ന് മുർസിയെ, പട്ടാള അട്ടിമറിയിലൂടെ പുറത്താക്കി, തടവിലാക്കി.
1951 ആഗസ്ററ് 20ന് ഈജിപ്തിലെ ശറഖിയ്യയിലാണ് മുഹമ്മദ് മുർസി ഈസാ അൽ ഇയ്യാഥിന്റെ ജനനം. കൈറോ സർവകലാശാലയിൽനിന്ന് എൻജിനീയറിങ്ങിൽ ബിരുദവും ബിരുദാനന്തര ബിരുദവും കരസ്ഥമാക്കിയ മുർസി 1982ൽ കാലിഫോർണിയ സർവകലാശാലയിൽനിന്ന് ഡോക്ടറേറ്റും നേടി. അവിടെ മൂന്നുവർഷം പ്രഫസറായി സേവനമനുഷ്ഠിച്ചു.
1985ൽ ജന്മനാട്ടിലേക്ക് മടങ്ങിയശേഷമാണ് മുർസി ബ്രദർഹുഡ് നേതൃത്വവുമായി അടുക്കുന്നതും പ്രസ്ഥാനത്തിൽ സജീവമാകുന്നതും. 2000- 05 കാലത്ത് ബ്രദർഹുഡിന്റെ പിന്തുണയോടെ പാർലമെന്റിലേക്ക് മത്സരിച്ച് വിജയിച്ച മുർസി ഇക്കാലയളവിനുള്ളിൽ നടത്തിയ ഇടപെടലുകൾ ഏറെ ശ്രദ്ധിക്കപ്പെട്ടിരുന്നു. 2011ൽ ഫ്രീഡം ആൻഡ്് ജസ്റ്റിസ് പാർട്ടി രൂപവത്കരിക്കുന്നതുവരെ ബ്രദർഹുഡിന്റെ നേതൃസഥാനത്തായിരുന്നു മുർസി. വർഷങ്ങൾ നീണ്ട സ്വേച്ഛാധിപത്യത്തിന് അന്ത്യംകുറിച്ച ജനമുന്നേറ്റത്തിന്റെ മുന്നിൽനിന്ന ഫ്രീഡം ആൻഡ് ജസ്റ്റിസ് പാർട്ടിയുടെ ആദ്യ പ്രസിഡന്റായിരുന്നു.

അപ്രതീക്ഷിതമായാണ് മുർസി പ്രസിഡന്റ് സ്ഥാനാർഥി പട്ടികയുടെ മുഖ്യധാരയിലെത്തുന്നത്. മുസ്‌ലിം ബ്രദർഹുഡിന്റെ രാഷ്ട്രീയ പ്രസ്ഥാനമായ ഫ്രീഡം ആൻഡ് ജസ്റ്റിസ് പാർട്ടിയുടെ ഔദ്യോഗിക സ്ഥാനാർഥിയും പാർട്ടിയുടെ ഉപ-കാര്യദർശിയുമായ ഖൈറാത്ത് ശാത്വിറിന് തെരഞ്ഞെടുപ്പ് കമീഷൻ അയോഗ്യത കൽപിച്ചതോടെയാണ് ഡമ്മി സ്ഥാനാർഥിയായിരുന്ന മുർസി മത്സരത്തിന്റെ ഒന്നാംനിരയിലെത്തുന്നത്. മുബാറക് ഭരണകാലത്ത് ജയിൽ ശിക്ഷ അനുഭവിച്ചിട്ടുണ്ട് എന്നകാരണത്താലായിരുന്നു ശാത്വിറിന് കമീഷൻ വിലക്കേർപ്പെടുത്തിയത്. പ്രചാരണത്തിന്റെ ആദ്യ ഘട്ടത്തിൽ മുർസിക്ക് രാജ്യത്തെ വോട്ടർമാരെ കാര്യമായി സ്വാധീനിക്കാനാകുമോ എന്ന ആശങ്കയുണ്ടായിരുന്നു. എന്നാൽ, ഈജിപ്തിന്റെ ചരിത്രത്തിലാദ്യമായി നടന്ന പൂർണ സ്വതന്ത്ര തെരഞ്ഞെടുപ്പിൽ ജനങ്ങൾ മുർസിക്ക് അനുകൂലമായി വിധിയെഴുതുകയായിരുന്നു. 
ഹുസ്നി മുബാറക്കിന്റെ ഭരണകാലത്ത് രാജ്യം വിട്ടുപോകാൻ അനുവാദം ഇല്ലാതിരുന്ന മുർസി, പ്രസിഡന്റായി തെരഞ്ഞെടുക്കപ്പെട്ട ശേഷം നിരവധി രാജ്യങ്ങൾ സന്ദർശിക്കുകയുണ്ടായി. 
2013 മാർച്ച് 18-20 ദിവസങ്ങളിൽ മുഹമ്മദ് മുർസി ആദ്യമായി ഇന്ത്യ സന്ദർശിച്ചു. മൂന്ന് ദിവസത്തെ സൗഹൃദ സന്ദർശത്തിനിടിയിൽ രാഷ്ട്രപതി പ്രണബ് മുഖർജി, ഉപരാഷ്ട്രപതി ഹാമിദ് അൻസാരി, പ്രധാനമന്ത്രി മൻമോഹൻ സിങ്, വിദേശകാര്യ മന്ത്രി സൽമാൻ ഖുർശിദ്, ഇ. അഹ്മദ് എന്നിവരുമായി കൂടിക്കാഴ്ച നടത്തി. സാമ്പത്തികബന്ധവും സഖ്യവും ശക്‌തിപ്പെടുത്തുന്നതു ലക്ഷ്യമാക്കി ഇന്ത്യയും ഈജിപ്‌തും ഏഴു കരാറുകളിൽ ഒപ്പിട്ടു. പ്രതിരോധരംഗത്തും യു.എൻ. അടക്കമുള്ള രാജ്യാന്തരവേദികളും സഹകരണം വർധിപ്പിക്കാനും ഇന്ത്യ സന്ദർശിക്കുന്ന ഈജിപ്‌ഷ്യൻ പ്രസിഡന്റ്‌ മുഹമ്മദ്‌ മുർസിയും പ്രധാനമന്ത്രി മൻമോഹൻ സിംഗും തമ്മിൽ നടന്ന ചർച്ചയിൽ ധാരണയായി. വ്യാപാരം, വ്യവസായം, സാങ്കേതികം എന്നീ രംഗങ്ങളിലെ സഹകരണത്തെക്കുറിച്ചും ധാരണയിലെത്തി.
2013 ജൂലൈ 4 ന് മുർസി, പട്ടാള അട്ടിമറിയിലൂടെ പുറത്തായി. സൈന്യം, ന്യായാധിപൻമാർ, മറ്റ് രാഷ്ട്രീയകക്ഷികൾ, ഉദ്യോഗസ്ഥർ തുടങ്ങിയ വിഭാഗങ്ങൾ മുർസിയുടെ ഭരണത്തിൽ അപ്രീതിയുള്ളവരായിരുന്നു. അധികാരത്തിലേറിയതിന്റെ ഒന്നാം വാർഷികത്തിൽ തഹ്‌രീർ ചത്വരത്തിൽ നടന്ന പ്രക്ഷോഭം അഞ്ച് ദിവസം നീണ്ടു നിന്നു. ഈ സമരമാണ് പട്ടാള അട്ടിമറിയിൽ കലാശിച്ചത്. ആഫ്രിക്കൻ യൂണിയൻ ഈജിപ്തിന്റെ അംഗത്വം അട്ടിമറിയെ തുടർന്ന് റദ്ദാക്കുകയുണ്ടായി. 
ജനാധിപത്യരീതിയിൽ തെരെഞ്ഞെടുക്കപ്പെട്ട പ്രസിഡന്റിനെ സൈന്യം ഇടപെട്ട് പുറത്താകിയതിനെതിരെ ഈജിപ്തിൽ സമരം തുടർന്നുവരുകയാണ്.



</doc>
<doc id="194714" url="https://ml.wikipedia.org/wiki?curid=194714" title="സംസ്ഥാനപാത 69 (കേരളം)">
സംസ്ഥാനപാത 69 (കേരളം)

കേരളത്തിലെ ഒരു പ്രധാന പാതയാണ് സംസ്ഥാനപാത 69 (SH 69).
തൃശ്ശൂർ, മലപ്പുറം ജില്ലകളിലൂടെയാണ് ഇത് കടന്നുപോകുന്നത്. ഈ പാത തൃശ്ശൂർ - കുറ്റിപ്പുറം പാത എന്ന പേരിലും അറിയപ്പെടുന്നു. ഈ പാതക്ക് 51 കിലോമീറ്റർ നീളം ഉണ്ട്. തൃശ്ശൂരിലെ പൂങ്കുന്നത്ത് നിന്ന് ആരംഭിച്ച് അമലാനഗർ, കേച്ചേരി, കുന്നംകുളം, പെരുമ്പിലാവ്, കടവല്ലൂർ, ചങ്ങരംകുളം, എടപ്പാൾ എന്നീ സ്ഥലങ്ങളിലൂടെ കടന്ന് കുറ്റിപ്പുറം പാലത്തിനു സമീപം ദേശീയപാത 66ൽ ചേരുന്നു.

കൊച്ചി - കോഴിക്കോട് നഗരങ്ങളെ ബന്ധിപ്പിക്കുന്ന പ്രധാന പാതയാണിത്.
തെക്കൻ കേരളത്തിൽ നിന്നും വടക്കൻ കേരളത്തിലേക്കുള്ള മിക്ക കെ.എസ്.ആർ.ടി.സി ബസ്സുകളും ഇതു വഴിയാണ് സർവ്വീസ് നടത്തുന്നത്.


</doc>
<doc id="194715" url="https://ml.wikipedia.org/wiki?curid=194715" title="സംസ്ഥാനപാത 50 (കേരളം)">
സംസ്ഥാനപാത 50 (കേരളം)

കേരളത്തിലെ ഒരു സംസ്ഥാനപാതയാണ് SH 50 (സംസ്ഥാനപാത 50). തൃശ്ശൂർ ജില്ലയിലെ ഒരു മുനിസിപ്പാലിറ്റിയായ ചാവക്കാടിൽ നിന്നും ആരംഭിച്ച് തലപ്പിള്ളി താലൂക്കിലെ വടക്കാഞ്ചേരി എന്ന സ്ഥലത്താണ് ഈ പാത അവസാനിക്കുന്നത്. 31.515 കിലോമീറ്റർ നീളമുണ്ട് 

തൃശ്ശൂർ ജില്ലയിലെ മൂന്ന് പ്രധാന പട്ടണങ്ങളെ ബന്ധിപ്പിക്കുന്ന ഈ പാതയ്ക്ക് 30 കിലോമീറ്റർ നീളമുണ്ട്. ചാവക്കാട് - വടക്കാഞ്ചേരി എന്നും ഈ പാതക്ക് പേരുണ്ട്. ചാവക്കാട് നിന്നും തുടങ്ങി മമ്മിയൂർ, ആർത്താറ്റ്, കുന്നംകുളം, ചൊവ്വന്നൂർ, പന്നിത്തടം, വെള്ളറക്കാട്, എരുമപ്പെട്ടി, നെല്ലുവായ്, മങ്ങാട്, കുണ്ടന്നൂർ, കാഞ്ഞിരക്കോട് തുടങ്ങിയ സ്ഥലങ്ങളിലൂടെ കടന്നുപോയി വടക്കാഞ്ചേരിയിലെ ഓട്ടുപാറ കവല വരെയാണ് ഈ പാത.


</doc>
<doc id="194736" url="https://ml.wikipedia.org/wiki?curid=194736" title="വിളക്കുതിരിയില">
വിളക്കുതിരിയില

ഒരു അപൂർവ്വ ഔഷധസസ്യമാണ് വിളക്കുതിരിയില. പഴയ കാലത്ത് ഹൈന്ദവഗൃഹങ്ങളിലും മറ്റും നിലവിളക്കുകൾ പ്രകാശം ചൊരിഞ്ഞത് ഈ 'വിളക്കുതിരിയില' വഴിയാണ്. ഇലചുരുട്ടി തിരിപോലെയാക്കിയാണ് നിലവിളക്കിലിട്ട് കത്തിക്കുക. എണ്ണയും ഒഴിക്കണം. ഒരില എത്രസമയം വേണമെങ്കിലും കത്തും. ഇത് കത്തുമ്പോഴുണ്ടാകുന്ന പുക ഏറെ ഔഷധഗുണമുള്ളതാണെന്ന് പറയപ്പെടുന്നു. മാനസിക രോഗചികിത്സയ്ക്കാണ് കൂടുതലും ഉപയോഗിക്കുന്നത്. സോറിയാസിസ്, അൾസർ എന്നിവയ്ക്കും ഫലപ്രദമാണ്.

വൈദ്യൻ മടിക്കൈ ഹംസയുടെ ശേഖരത്തിലുള്ളതായി പത്രങ്ങൾ റിപ്പോർട്ട് ചെയ്തിരുന്നു. 


</doc>
<doc id="194737" url="https://ml.wikipedia.org/wiki?curid=194737" title="ജലസ്തംഭിനി">
ജലസ്തംഭിനി

ഒരു അപൂർവ്വ ഔഷധ സസ്യമാണ് ജലസ്തംഭിനി. ഈ സസ്യത്തിന്റെ ഇലയുടെ നീര് ഇടിച്ചുപിഴിഞ്ഞ് ചേർത്താൽ നിമിഷനേരംകൊണ്ട് വെള്ളം കട്ടിയാകും. ഹൽവ പോലെ മുറിച്ചെടുത്ത് കഴിക്കാം. പിന്നെ ദാഹത്തിനും വിശപ്പിനും ക്ഷീണത്തിനും താൽക്കാലിക അവധി. മരുത്വാമലയിൽ ഈ വിശിഷ്ട ഔഷധച്ചെടി ഉള്ളതായി പത്രങ്ങൾ റിപ്പോർട്ട് ചെയ്തിട്ടുണ്ട്. കൊടുംവനങ്ങളിൽ തപസു ചെയ്തിരുന്ന സന്ന്യാസിമാരും മറ്റും ഈ ചെടിയുടെ ഔഷധഗുണം മനസ്സിലാക്കിയിരുന്നു. മരുന്നും ഭക്ഷണവുമായി ജലസ്തംഭിനിയെ അവർ ഉപയോഗിച്ചു. പ്രമേഹം, അർശസ്, ശ്വാസകോശസംബന്ധമായ അസുഖങ്ങൾ എന്നിവയ്ക്കും മരുന്നാണ്. പുളിയും ചവർപ്പുമാണ് രസം. പച്ചനിറമുള്ള ജലക്കട്ട അരമണിക്കൂറിനുള്ളിൽ പൂർവരൂപം പ്രാപിക്കും.

ജലസ്തംഭിനിയുടെ നാല് വകഭേദങ്ങളും കണ്ണൂർ പുതിയതെരു ബാലൻകിണറിലെ പി അശോകൻ വൈദ്യരുടെ ശേഖരത്തിലുള്ളതായി പത്ര റിപ്പോർട്ടുകൾ വന്നിരുന്നു.


</doc>
<doc id="194738" url="https://ml.wikipedia.org/wiki?curid=194738" title="വൈദ്യുതക്കസേര">
വൈദ്യുതക്കസേര

വൈദ്യുതക്കസേര എന്ന സംവിധാനമാണ് വൈദ്യുതാഘാതമേൽപ്പിച്ച് വധശിക്ഷനടപ്പാക്കുന്നതിനുപയോഗിക്കുന്നത്. അമേരിക്കൻ ഐക്യനാടുകളിലാണ് ഇതിന്റെ ഉദ്ഭവം. വധശിക്ഷയ്ക്ക് വിധിക്കപ്പെട്ടയാളെ പ്രത്യേകം തയ്യാറാക്കിയ മരക്കസേരയിൽ ബന്ധിച്ചശേഷം ശരീരത്തിൽ ഘടിപ്പിച്ച ഇലക്ട്രോഡുകളിലൂടെ വൈദ്യുതി പായിച്ചാണ് ശിക്ഷ നടപ്പാക്കുന്നത്. ഈ ശിക്ഷാ മാർഗ്ഗത്തിന്റെ സൃഷ്ടി നടത്തിയത് തോമസ് ആൽവ എഡിസന്റെ ജോലിക്കാരാണ്. അമേരിക്കൻ ഐക്യനാടുകളിലും, കുറച്ചു പതിറ്റാണ്ടുകൾ ഫിലിപ്പീൻസിലും ഈ മാർഗ്ഗം ഉപയോഗിക്കപ്പെട്ടിരുന്നു (ഫിലിപ്പീൻസിൽ വൈദ്യുതക്കസേര ആദ്യമായി ഉപയോഗിച്ചത് 1924-ലും അവസാനമായി ഉപയോഗിച്ചത് 1976-ലുമായിരുന്നു). 

ആളെ കസേരയിൽ ബന്ധിച്ച ശേഷം പല സൈക്കിൾ ആൾട്ടർനേറ്റിംഗ് കരണ്ട് ശരീരത്തിലൂടെ കടത്തിവിടുകയാണ് ചെയ്യുക. തലച്ചോറുൾപ്പെടെയുള്ള ആന്തരാവയവങ്ങൾക്ക് തകരാറുണ്ടായാണ് മരണം സംഭവിക്കുന്നത്. ആദ്യ ഷോക്ക് ഉടനടി അബോധാവസ്ഥയും മസ്തിഷ്കമരണവും നടക്കണം എന്ന ഉദ്ദേശത്തിലാണ് ക്രമീകരിക്കപ്പെട്ടത് . രണ്ടാമത്തെ ഷോക്ക് ആന്തരാവയവങ്ങൾക്ക് മാരകമായ തകരാറുണ്ടാക്കാൻ ഉദ്ദേശിച്ചുള്ളതാണ്. ഹൃദയത്തിന്റെ അമിതമായ വൈദ്യുത ഉത്തേജനത്താലാണ് സാധാരണ മരണമുണ്ടാകുക. .

അമേരിക്കൻ ഐക്യനാടുകളിൽ വൈദ്യുതക്കസേര മരണശിക്ഷയുടെ ഒരു പ്രതീകമായി മാറിയിട്ടുണ്ടെങ്കിലും ഇതിന്റെ ഉപയോഗം വിഷം കുത്തിവച്ചുള്ള മരണശിക്ഷയുടെ ആവിർഭാവത്തോടെ ക്ഷയിക്കാൻ തുടങ്ങി. കൂടുതൽ മനുഷ്യത്വപരമായ ശിക്ഷയാണ് വിഷം കുത്തിവയ്ക്കലെന്നാണ് പൊതു വിശ്വാസം. കുറച്ച് അമേരിക്കൻ സംസ്ഥാനങ്ങൾ വൈദ്യുതക്കസേര വധശിക്ഷാമാർഗ്ഗമായി നിലനിർത്തിയിട്ടുണ്ടെങ്കിലും ഇന്ന് ശിക്ഷ വിധിക്കപ്പെട്ടയാൾക്ക് വിഷം കുത്തിവയ്ക്കുന്നതിനു പകരം തിരഞ്ഞെടുക്കാവുന്ന ഒരു ദ്വിതീയ മാർഗ്ഗമായി മാത്രമാണ് മിക്കയിടങ്ങളിലും ഇതിന്റെ സ്ഥാനം. 2010-ൽ വൈദ്യുതക്കസേര ശിക്ഷാമാർഗ്ഗമായി തിരഞ്ഞെടുക്കാമായിരുന്ന സംസ്ഥാനങ്ങൾ അലബാമ, ഫ്ലോറിഡ, സൗത്ത് കരോലിന, വിർജീനിയ എന്നിവയാണ്. ഇവ വിഷം കുത്തിവയ്ക്കുന്ന രീതി തിരഞ്ഞെടുക്കാനും കുറ്റവാളിക്ക് അവസരം നൽകുന്നുണ്ട്. കെന്റക്കി, ടെന്നസി എന്നിവിടങ്ങളിൽ 1998-ൻ മുൻപ് ചെയ്ത വധശിക്ഷയർഹിക്കുന്ന കുറ്റങ്ങളിലോ ഈ ശിക്ഷാരീതി തിരഞ്ഞെടുക്കുന്നവരിലോ മാത്രമേ വൈദ്യുതക്കസേര ഉപയോഗിക്കാവൂ (മറ്റുള്ളവരെ വിഷം കുത്തിവയ്ക്കുകയാണ് ചെയ്യുന്നത്). ആവശ്യം വന്നാൽ (മറ്റ് ശിക്ഷാ മാർഗ്ഗങ്ങൽ ഭരണഘടനാ വിരുദ്ധമായി വിധിക്കപ്പെട്ടാൽ) ഉപയോഗിക്കാവുന്ന ഒരു ശിക്ഷാ ഉപാധിയായി അർക്കൻസാസ്, ഓക്ലഹോമ എന്നിവിടങ്ങളിൽ വൈദ്യുതക്കസേര നിയമവ്യവസ്ഥയിൽ നിലനിർത്തപ്പെട്ടിട്ടുണ്ട്. വെർമോണ്ട് സംസ്ഥാനത്തിൽ ഇതു മാത്രമാണ് ശിക്ഷാമാർഗ്ഗമെങ്കിലും അവിടെ രാജ്യദ്രോഹം മാത്രമാണ് വധശിക്ഷയർഹിക്കുന്ന കറ്റം. 2008 ഫെബ്രുവരി 8-ന് നെബ്രാസ്ക സുപ്രീം കോടതി വൈദ്യുതക്കസേര ഉപയോഗിച്ചുള്ള വധശിക്ഷ സംസ്ഥാന ഭരണഘടനയനുസരിച്ച് ക്രൂരവും അസാധാരണവുമായ ശിക്ഷാരീതിയായതുകൊണ്ട് നടത്താൻ പാടില്ല എന്നു വിധിച്ചു. ഇതു മൂലം വധശിക്ഷകൾ നെബ്രാസ്കയിൽ (വൈദ്യുതക്കസേര മാത്രമാണ് ഇവിടുത്തെ നിയമപ്രകാരം കൊലപാതകത്തിന് നൽകാവുന്ന ശിക്ഷ) തൽക്കാലം നിലച്ചിരിക്കുകയാണ്. 

1881-ൽ ന്യൂ യോർക്ക് സംസ്ഥാനം തൂക്കിക്കൊല്ലലിന് പകരം മനുഷ്യത്വത്തോടെ വധശിക്ഷ നടപ്പാക്കാൻ സാധിക്കുന്ന ഒരു പുതിയ രീതി നിർണയിക്കാൻ ഒരു കമ്മിറ്റി രൂപീകരിച്ചു. ആൽഫ്രഡ് പി. സൗത്ത്വിക് എന്ന കമ്മിറ്റിയംഗം ഒരു മദ്യപാനി വൈദ്യുതാഘാതമേറ്റ് വളരെപ്പെട്ടെന്ന് മരിച്ച സംഭവത്തെപ്പറ്റി കേട്ടശേഷം വൈദ്യുതി വധശിക്ഷയ്ക്കുപയോഗിക്കാം എന്ന അഭിപ്രായം കൊണ്ടുവന്നു. 

ഹരോൾഡ് പി.ബ്രൗൺ, ആർതർ കെന്നെല്ലി എന്നിവരാണ് ആദ്യ വൈദ്യുതക്കസേര നിർമിച്ചത്. ബ്രൗൺ വൈദ്യുതാഘാതത്തെയും വൈദ്യുതക്കസേരയെയും പറ്റി പഠിക്കാനായി തോമസ് ആൽവ എഡിസൺ നിയമിച്ച ജോലിക്കാരനായിരുന്നു. എഡിസന്റെ മുഖ്യ എഞിനിയറെയും ഈ പ്രോജക്ടിൽ ജോലി ചെയ്യാനായി നിയമിച്ചിരുന്നു. ബ്രൗണും കെന്നല്ലിയും എഡിസണു വേണ്ടി ജോലി ചെയ്തിരുന്നതിനാലും എഡിസൺ ഇതിനെ പിന്താങ്ങിയിരുന്നതിനാലും എഡിസണാണ് വൈദ്യുതക്കസേര വികസിപ്പിച്ചതെന്ന് തെറ്റിദ്ധാരണയുണ്ടാകാറുണ്ട്.

അക്കാലത്ത് വികസിച്ച് വരുകയായിരുന്ന ആൾട്ടർനേറ്റിംഗ് വൈദ്യുതി (AC) സാങ്കേതികവിദ്യ ഉപയോഗിച്ച് വധശിക്ഷ നടത്താനാണ് ബ്രൗൺ താല്പര്യപ്പെട്ടത്. നിലവിലുള്ള സാങ്കേതികവിദ്യയായ ഡയറക്റ്റ് വൈദ്യുതിക്ക് (DC) ഒരു വെല്ലുവിളിയായിരുന്നു ആൾട്ടർനേറ്റ് വൈദ്യുതി. എഡിസണ് സാമ്പത്തിക താല്പര്യമുള്ള സാങ്കേതിക വിദ്യ ഡയറക്റ്റ് വൈദ്യുതിയുടേതായിരുന്നു. ആൾട്ടർനേറ്റിംഗ് വൈദ്യുതി ഉപയോഗിച്ച് വധശിക്ഷ നടപ്പാക്കാനുള്ള തീരുമാനം ഭാഗികമായെങ്കിലും ഡയറക്റ്റ് വൈദ്യുതി അപകടകരമാണ് എന്ന എഡിസന്റെ വാദത്താൽ പ്രേരിതമായിരുന്നിരിക്കാം.

എ.സി. വൈദ്യുതിയുടെ അപകടം തെളിയിക്കാനും, വധശിക്ഷ നടത്താൻ യോജിച്ചതാണതെന്ന് കാണിക്കാനുമായി പത്രലേഘകർക്കുമുന്നിൽ എഡിസണും ബ്രൗണും ചേർന്ന് പല മൃഗങ്ങളെയും കൊന്നു പ്രദർശിപ്പിച്ചു. വൈദ്യുതക്കസേരയെക്കുറിച്ചുള്ള പല പരീക്ഷണങ്ങളും ന്യൂ ജേഴ്സിയിലെ വെസ്റ്റ് ഓറഞ്ചിലുള്ള എഡിസന്റെ പരീക്ഷണശാലയിൽ 1888-ലാണ് നടന്നത്. പ്രദർശനങ്ങൾക്കു ശേഷം ന്യൂ യോർക്ക് സംസ്ഥാനം നിയമിച്ച കമ്മിറ്റി എ.സി. വൈദ്യുതി ഉപയോഗിച്ച് പ്രവർത്തിക്കുന്ന വൈദ്യുതക്കസേര തിരഞ്ഞെടുത്തു. 

1890 ആഗസ്റ്റ് 6-ന് ന്യൂ യോർക്കിലെ ഔബേൺ ജയിലിൽ വധിക്കപ്പെട്ട വില്യം കെംലർ എന്നയാളാണ് വൈദ്യുതക്കസേര ഉപയോഗിച്ച് വധിക്കപ്പെട്ട ആദ്യത്തെയാൾ. ആരാച്ചാരായി പ്രവർത്തിച്ച സ്റ്റേറ്റ് ഇലക്ട്രീഷ്യൻ എഡ്വിൻ എഫ്. ഡേവിസ് എന്നയാളായിരുന്നു. ആദ്യത്തെ 17 സെക്കന്റ് വൈദ്യുത ഷോക്ക് കാരണം കെംലർ അബോധാവസ്ഥയിലായെങ്കിലും ഹൃദയമിടിപ്പും ശ്വാസച്ഛ്വാസവും നിന്നിരുന്നില്ല. കൂടെയുണ്ടായിരുന്ന ഡോക്ടർമാരായ എഡ്വേർഡ് ചാൾസ് സ്പിറ്റ്സ്ക, ചാൾസ് എഫ്. മക്ഡോണാൾഡ് എന്നിവർ കെംലറെ പരിശോധിച്ച് ജീവനുണ്ടെന്ന് കണ്ട ശേഷം ഡോ. സ്പിറ്റ്സ്ക വീണ്ടും വൈദ്യുതി പ്രയോഗിക്കാൻ ആവശ്യപ്പെട്ടു. ജനറേറ്റർ റീച്ചാർജ് ചെയ്തശേഷം വീണ്ടും വൈദ്യുതാഘാത മേൽപ്പിച്ചത് 2,000 വോൾട്ട് വൈദ്യുതി ഉപയോഗിച്ചായിരുന്നു. കെംലറുടെ തൊലിക്കടിയിലുള്ള രക്തക്കുഴലുകൾ പൊട്ടുകയും ഇലക്ട്രോഡുകൾക്ക് കീഴിലുള്ള തൊലി കരിയുകയും ചെയ്തുവത്രേ. ശിക്ഷ നടപ്പാക്കാൻ 8 മിനിട്ടെടുത്തു. കോടാലി ഉപയോഗിക്കുന്നതായിരുന്നിരിക്കണം കൂടുതൽ നല്ലതെന്ന് ജോർജ് വെസ്റ്റിംഗ് ഹൗസ് പിന്നീട് അഭിപ്രായപ്പെട്ടു. സാക്ഷിയായിരുന്ന ഒരു റിപ്പോർട്ടറുടെ അഭിപ്രായത്തിൽ തൂക്കിക്കൊല്ലലിനേക്കാൾ വളരെ മോശമായ ഒരു കാഴ്ച്ചയായിരുന്നത്രേ ആദ്യത്തെ വൈദ്യുത വധശിക്ഷ."

വൈദ്യുതക്കസേര ഉപയോഗിച്ച് വധിച്ച ആദ്യത്തെ സ്ത്രീ മാർത്ത എം. പ്ലേസ് ആയിരുന്നു. സിങ് സിങ് ജയിലിൽ വച്ചാണ് 1899 മാർച്ച് 20-ന് മാർത്തയെ വധിച്ചത്.

ഒഹായോ (1897), മസാച്യൂസെറ്റ്സ് (1900), ന്യൂ ജേഴ്സി (1906), വിർജീനിയ (1908) എന്നീ സംസ്ഥാനങ്ങൾ തുടക്കത്തിലേ മരണശിക്ഷ നൽകാൻ ഈ മാർഗ്ഗം സ്വീകരിച്ചു. വേഗം തന്നെ ഐക്യനാടുകളിൽ ഇത് തൂങ്ങിമരണത്തിനെ പുറം തള്ളി പ്രധാന മരണശിക്ഷാ രീതിയായി. 

മറ്റു രാജ്യങ്ങൾ പ്രത്യേക കാരണങ്ങളാൽ ഈ രീതി പരിഗണിച്ചിട്ടുണ്ട്. 2006-ൽ പുറത്തിറക്കിയ ബ്രിട്ടീഷ് യുദ്ധ കാബിനറ്റിന്റെ റിപ്പോർട്ട് കാണിക്കുന്നത് വിൻസ്റ്റൺ ചർച്ചിൽ 1942-ൽ നിർദ്ദേശിച്ചത് അഡോൾഫ് ഹിറ്റ്ലറിനെ പിടികൂടാൻ സാധിച്ചാൽ ഉടനടി അമേരിക്കയിൽ നിന്നു വരുത്തിയ ഒരു വൈദ്യുതക്കസേരയിൽ വച്ച് വധശിക്ഷ നടപ്പാക്കണമെന്നാണ്. 

1966-നു ശേഷം വൈദ്യുതക്കസേര അമേരിക്കയിൽ കുറച്ചുകാലം ഉപയോഗിക്കാതായെങ്കിലും ഫിലിപ്പീൻസിൽ അത് തുടർന്നു. 1972-ൽ മൂന്നു പേരെ ഇപ്രകാരം ഫിലിപ്പീൻസിൽ വധിക്കുകയുണ്ടായി. 

ലിയോൺ സോൾഗോസ്, ബ്രൂണോ ഹാപ്റ്റ്മാൻ, ഹാൻസ് ബി. ഷ്മിഡ്, ഹാരി പിയർപോയിന്റ്, ഗ്വൈസപ്പെ സൻഗാര, സാക്കോ, വെൻസെറ്റി, ജൂലിയസ് റോസൻബർഗ്, ഈഥൽ റോസൻബർഗ്, ലെപ്കെ ബുഷാൾട്ടർ, അന്ന മാരി ഹാൻ, ഡോണാൾഡ് ഹെന്റ്റി ഗാസ്കിൻസ്, ആൽബർട്ട് ഫിഷ്, ചാൾസ് സ്റ്റാർക് വെതർ, ജെറാൾഡ് സ്റ്റാനോ, ടെഡ് ബണ്ടി എന്നിവർ വൈദ്യുതക്കസേരയിൽ മരിച്ച പ്രമുഖരാണ്. 1903-ൽ സിങ് സിങ് ജയിലിൽ വൈദ്യുതക്കസേരയിൽ നടന്ന ഒരു വധശിക്ഷ കുഴപ്പം പിടിച്ചതായിരുന്നു. ഫ്രെഡ് ഫോൺ വേമർ എന്നയാളെ വൈദ്യുതാഘാതത്തിനു ശേഷം മരിച്ചതായി പ്രഘ്യാപിച്ചു. പോസ്റ്റ് മോർട്ടം പരിശോധനയ്ക്കായി കൊണ്ടു പോയെങ്കിലും അയാൾ ശ്വാസം വലിക്കുന്നതായി കണ്ടെത്തി. വീട്ടിലേക്ക് തിരിച്ച ആരാച്ചാരെ വീണ്ടും വിളിച്ചു വരുത്തേണ്ടി വന്നു. ആരാച്ചാർ തിരിച്ചു വന്നപ്പോൾ വേമർ മരിച്ചതായി സ്ഥിതീകരിക്കപ്പെട്ടിരുന്നു. എങ്കിലും അയാളുടെ ശവശരീരം വൈദ്യുതക്കസേരയിൽ വച്ച് വീണ്ടും മുപ്പത് സെക്കന്റ് നേരത്തേയ്ക്ക് 1700 വോൾട്ട് വൈദ്യുതി പ്രവഹിപ്പിച്ചു. 

മരിയ ബാർബെല്ല ആണ് വൈദ്യുതക്കസേരയിൽ വധശിക്ഷയ്ക്ക് ആദ്യമായി വിധിച്ക്കപ്പെട്ട സ്ത്രീ. പക്ഷേ അപ്പീലിൽ മരിയയുടെ ശിക്ഷ ഒഴിവാക്കപ്പെട്ടു. 

റൂത്ത് സ്നൈഡർ എന്ന വീട്ടമ്മയാണ് വൈദ്യുതക്കസേരയിൽ വധശിക്ഷ നടത്തപ്പെട്ട ആദ്യത്തെ സ്ത്രീ. 1927 മാർച്ചിൽ സ്വന്തം ഭർത്താവിനെ വധിച്ചതിന് 1928 ജനുവരി 12-ന് അവരെ വധിച്ചു. ടോം ഹൊവാർഡ് എന്ന ഡെയ്ലി ന്യൂസ് പത്രത്തിന്റെ ഫോട്ടോഗ്രാഫർ ഒരു കാമറ ഒളിച്ചു കടത്തി വൈദ്യുതി ശരീരത്തിലൂടെ പ്രവഹിക്കുന്ന സമയത്ത് ഫോട്ടോ എടുത്തതു കാരണം ഈ വധശിക്ഷ കുപ്രശസ്തമായി. 

1928 ജൂലെ 3-ൻ ഈഴു പേരെ ഒന്നിനു പിറകേ ഒന്നായി വൈദ്യുതിക്കസേരയിൽ വധിച്ചിരുന്നു. കെന്റക്കിയിലെ എഡ്ഡിവിൽ ജയിലിലാണിത് നടന്നത്. 1942-ൽ ചാരപ്രവർത്തിക്ക് ശിക്ഷിക്കപ്പെട്ട ആറ് ജർമൻ കാരുടെ വധശിക്ഷ ഒരു ദിവസം കൊളംബിയ ഡിസ്ട്രിക്റ്റിൽ നടപ്പാക്കപ്പെട്ടു. 

ജെയിംസ് ഫ്രഞ്ച് 1966 ആഗസ്റ്റ് 10-ന് വധിക്കപ്പെട്ട ശേഷം 1979 വരെ ആരെയും വധശിക്ഷയ്ക്ക് വിധേയമാക്കിയിരുന്നില്ല. 

1979 മേയ് 25-ന് ജോൺ ആർതർ സ്പെങ്കെലിങ്ക് എന്നയാൾ 1976-ലെ ഗ്രെഗ്ഗ് വേർസസ് ജോർജിയ കേസൊ;എ അമേരിക്കൻ സുപ്രീം കോടതി വിധിക്കു ശേഷം വധശിക്ഷയ്ക്ക് വിധേയനാക്കപ്പെടുന്ന ആദ്യത്തെയാളായി. 1966-നു ശേഷം ഇപ്രകാരം വധശിക്ഷയ്ക്ക് വിധേയനാക്കപ്പെടുന്ന ആദ്യത്തെ ആളായിരുന്നു ഇയാൾ. 2002 മേയ് 10-ന് അലബാമയിൽ ശിക്ഷിക്കപ്പെട്ട ലിൻഡ ലിയോൺ ബ്ലോക്ക് ആയിരുന്നു മറ്റൊരു മാർഗ്ഗവും തിരഞ്ഞെടുക്കാനില്ലാതെ വൈദ്യുതക്കസേരയിൽ മരിച്ച അവസാന ആൾ. 

എൺപതുകളിലെ കുഴപ്പത്തിലവസാനിച്ച ചില വധശിഷകൾക്ക് ശേഷം നിയമനിർമാതാക്കൾ കൂടുതൽ മനുഷ്യത്വപരമായ വധശിക്ഷാ രീതികൾ അന്വേഷിച്ചു തുടങ്ങി. വിഷം കുത്തിവച്ചു കൊല്ലലാണ് പകരം വന്നത്. 

പലതവണ ഷോക്ക് കൊടുത്തതിനു ശേഷം മാത്രമേ ചിലയാൾക്കാർ വൈദ്യുതക്കസേരയിൽ മരണപ്പെട്ടിട്ടുള്ളൂ. ഇത് ക്രൂരവും അസാധാരണവുമായ ശിക്ഷാരീതിയായി പരിഗണിച്ച് വൈദ്യുതക്കസേര ഉപേക്ഷിക്കണം എന്ന ആവശ്യമുണ്ടാകാൻ കാരണമായി. ഇതുകാരണം നെബ്രാസ്ക വൈദ്യുതക്കസേര ഉപയോഗിക്കാൻ പുതിയ രീതി കൊണ്ടുവന്നു. 2450 വോൾട്ട് വൈദ്യുതി 15 സെക്കന്റ് നേരത്തേയ്ക്ക് ഉപയോഗിച്ചശേഷം 15 മിനിട്ട് കഴിഞ്ഞ് ജീവനുണ്ടോ എന്ന് പരിശോധിക്കുകയായിരുന്നു പുതിയ രീതി. പുതിയ രീതിയെപ്പറ്റിയും സംശയങ്ങൽ ഉയർന്നപ്പോൾ 2007 ഏപ്രിലിൽ 2450 വോൾട്ട് 20 സെക്കന്റ് നേരത്തേയ്ക്ക് കൊടുക്കുക എന്ന പുതിയ രീതി നിലവിൽ വന്നു. (2004-ലെ രീതിക്കുമുൻപ് 8 സെക്കന്റ് നേരത്തേയ്ക്ക് 2450 വോൾട്ടും ഒരു സെക്ക്ന്റ് നേരം കഴിഞ്ഞ് 22 സെക്കന്റ് നേരത്തേയ്ക്ക് 480 വോൾട്ടും കൊടുക്കുക എന്നതായിരുന്നു പദ്ധതി. 20 സെക്കന്റ് കഴിഞ്ഞ് ഇതേ രീതി മൂന്നു പ്രാവശ്യം ആവർത്തിച്ചിരുന്നു.)

പെഡ്രോ മെദിന എന്ന ഒരാളുടെ തലയ്ക്ക് തീ പിടിച്ചതും ഒരു ഇലക്ട്രിക്കൽ ട്രാൻസ്ഫോർമർ കത്തിപ്പോയതും പോലെ പല കുഴപ്പങ്ങളും വേറേ ഉണ്ടായിട്ടുണ്ട്. 1946-ൽ ഒരു വൈദ്യുതക്കസേര ശരിയായി പ്രവർത്തിക്കാതിരുന്നതു മൂലം വില്ലി ഫ്രാൻസിസ് എന്നയാൾ മരിച്ചില്ല. എടുത്തുമാറ്റാവുന്ന ഇലക്ട്രിക് കസേര ശരിയായി സ്ഥാപിക്കാത്തതു മൂലമാണ് ഇതു സംഭവിച്ചത്. ഇതിനു ശേഷം ഫ്രാൻസിസിന്റെ അഭിഭാഷകർ അയാൾ മരിച്ചില്ല എങ്കിലും വധശിക്ഷ നടപ്പാക്കപ്പെട്ടു കഴിഞ്ഞു എന്ന് സുപ്രീ കോടതിയിൽ വാദിക്കുകയുണ്ടായി. ഈ വാദം തള്ളിക്കൊണ്ട് മരണശിക്ഷ രണ്ടാമതും നൽകുന്നത് ഒരാളെ രണ്ടു പ്രാവശ്യം വിചാരണ ചെയ്യുന്നതുപോലെ (double jeopardy) ആകില്ലെന്ന് കോടതി വിധിച്ചു. അയാളെ വീണ്ടും ഇലക്ട്രിക് കസേര ഉപയോഗിച്ചു തന്നെ വധിച്ചു. 

1977-ൽ വധശിക്ഷ പുനരാരംഭിച്ച ശേഷവും നടപടികൾ കുഴപ്പത്തിലാകുന്നത് പതിവായി. അലബാമയിൽ രണ്ടു തവണയും, ഫ്ലോറിഡയിൽ മൂന്നു തവണയും, ജോർജിയയിൽ ഒരു തവണയും, ഇൻഡ്യാനയിൽ ഒരു തവണയും, വിർജീനിയയിൽ മൂന്നു തവണയും ഇമ്മാതിരി പ്രശ്നങ്ങളുണ്ടായി. മേൽപ്പറഞ്ഞ അഞ്ചു സംസ്ഥാനങ്ങളിലും പ്രാധമിക ശിക്ഷാരീതി ഇപ്പോൾ വിഷം കുത്തിവയ്ക്കലാണ്. 

2010 മാർച്ച് 18-ന് വിർജീനിയയിൽ ശിക്ഷിക്കപ്പെട്ട പോൾ വാർണർ പവൽ വിഷം കുത്തിവയ്ക്കുന്നതിനു പകരം വൈദ്യുതക്കസേര തിരഞ്ഞെടുത്ത അവസാന ആളാണ്. 

മരണ സിംഹാസനം എന്ന വിവിധ പുരസ്കാരങ്ങൾ കിട്ടിയിട്ടുള്ള ചലച്ചിത്രം കേരളത്തിൽ വൈദ്യുതക്കസേര എത്തുന്ന സാങ്കൽപ്പിക സാഹചര്യം വിശകലനം ചെയ്യുന്നു. 




</doc>
<doc id="194745" url="https://ml.wikipedia.org/wiki?curid=194745" title="റോബർട്ട് ആഡം">
റോബർട്ട് ആഡം

റോബർട്ട് ആഡം (1728 - 1792) ബ്രിട്ടനിലെ നവീനക്ലാസ്സിക് (neo-classic) വാസ്തുവിദ്യാശൈലിയുടെ ആവിഷ്കർത്താക്കളിൽ പ്രമുഖനായിരുന്നു. പ്രശസ്ത വാസ്തുവിദ്യാകുശലനായിരുന്ന വില്യം ആഡമിന്റെ (1689-1748) ദ്വിതീയ പുത്രനായ ഇദ്ദേഹം സ്കോട്ട്ലൻഡിലെ ഫിഫെയിൻ കിർക്കാൽഡിയിൽ 1728 ജൂലൈ 3-നു ജനിച്ചു. പ്രശസ്ത ശില്പികളായ ജോൺ, ജെയിംസ്, വില്യം എന്നിവർ ഇദ്ദേഹത്തിന്റെ സഹോദരൻമാരായിരുന്നു. ഊർജസ്വലതയുള്ള പല്ലാഡിയൻ ശൈലിയിൽ അനേകം കെട്ടിടങ്ങൾ ഡിസൈൻ ചെയ്ത പ്രശസ്തനായ പിതാവുതന്നെയായിരുന്നു റോബർട്ട് ആഡമിന്റെ ആദ്യഗുരു. എഡിൻബറോയിലെ ഹൈസ്കൂളിലും സർവകലാശാലയിലും ആണ് റോബർട്ട് ആഡം വിദ്യാഭ്യാസം ചെയ്തത്. സി.എൻ. ക്ലെറിസോ എന്ന ഫ്രഞ്ചുവാസ്തുവിദ്യാവിദഗ്ദ്ധന്റെ കീഴിൽ ഇദ്ദേഹം 1755 മുതൽ 1757 വരെ പഠനം നടത്തി. നേപ്പിൾസ്, ഫ്ളോറൻസ്, വിസൻസാ, വെനീസ് മുതലായ സ്ഥലങ്ങളിൽ ഇവരൊരുമിച്ച് പഠനപര്യടനങ്ങൾ നടത്തുകയുണ്ടായി. ഈ പഠനപര്യടനങ്ങളുടെ അനന്തരഫലമായാണ് "ദ് റൂയിൻസ് ഒഫ് ദ് പാലസ് ഒഫ് ദി എംപറർ ഡയക്ലീഷൻ അറ്റ് സ്പാലാട്രോ" എന്ന കൃതി 1764-ൽ പ്രസിദ്ധീകരിച്ചത്.

1758-ൽ ഇംഗ്ലണ്ടിൽ തിരിച്ചെത്തിയ ആഡം റോബർട്ട് വാസ്തുവിദ്യാവിദഗ്ദ്ധനെന്ന നിലയിൽ അതിവേഗം അംഗീകാരം നേടി. 1761-ൽ സർ. വില്യം ചേംബർസിനോടൊപ്പം ഇദ്ദേഹവും രാജകീയ വാസ്തുവിദ്യാവിദഗ്ദ്ധനായി നിയമിതനായി. ഇളയസഹോദരൻ ജെയിംസ് (1730-94) ക്ലെറിസോയോടൊപ്പം നടത്തിയ പഠന പര്യടനത്തിനുശേഷം (1760-63) ലണ്ടനിൽ എത്തിച്ചേരുകയുണ്ടായി. 1773-ൽ റോബർട്ടും ജെയിംസുംകൂടി എഴുതിയ പുസ്തകങ്ങളുടെ ആദ്യവാല്യം പുറത്തിറങ്ങി. ഫ്രാൻസിൽ ലൂയി പതിനാറാമൻ ശൈലി എന്നറിയപ്പെടുന്ന ഗൃഹോപകരണസംവിധാനശൈലിക്ക് (furniture design) ആദ്യരൂപം നൽകിയത് ഈ സഹോദരൻമാരായിരുന്നു. സീലിങ്ങ്, പുകക്കുഴൽ എന്നിങ്ങനെ പലതിന്റെയും പുതുമനിറഞ്ഞ ഡിസൈനുകളും, മറ്റു പല നവീനശൈലികളും ഇവർ അവതരിപ്പിക്കുകയുണ്ടായി.

ജീവിതാന്ത്യത്തിൽ മാത്രമേ റോബർട്ട് ആഡമിന് തന്റെ കഴിവുകൾ മുഴുവൻ പ്രകടമാക്കാനുള്ള അവസരം ലഭിച്ചുള്ളു. ഇദ്ദേഹത്തിന്റെ പ്രസിദ്ധനിർമിതികളായ ഹേർവുഡ് ഹൗസ്, കെഡ്ലിസ്റ്റൺ, ന്യൂബിഹാൾ, കെൻവുഡ്, ലൂടൺഹൂ, നോസ്ട്രൽ പ്രിയോറി മുതലായ ഗ്രാമീണവസതികൾ 1760-നും 1770-നും ഇടയ്ക്ക് നിർമിച്ചവയാണ്. പ്രശസ്തങ്ങളായ ചില നാഗരിക സൗധങ്ങളും അടുത്ത ഒരു ദശാബ്ദക്കാലത്തിനിടയ്ക്ക് ഇദ്ദേഹം രൂപകല്പന ചെയ്തു നിർമ്മിക്കുകയുണ്ടായി. കേംബ്രിഡ്ജ്-എഡിൻബറോ സർവകലാശാലകൾക്കുവേണ്ടി പ്ലാനുകൾ തയ്യാറാക്കിയെങ്കിലും ഇദ്ദേഹത്തിനവ പൂർത്തിയാക്കാൻ അവസരം കിട്ടിയില്ല. എഡിൻബറോയിലുള്ള റെജിസ്റ്റർ ഹൗസ് മാത്രമാണ് ഇന്ന് ഇദ്ദേഹത്തിന്റെ സ്മരണ നിലനിർത്തുന്ന നിർമിതി. നവീന ക്ലാസ്സിക് ശൈലിയുടെ പ്രമുഖപ്രയോക്താവായിരുന്നെങ്കിലും ആഡം നവീന റൊമാന്റിക് ഗോഥിക്ശൈലിയും ഉപയോഗപ്പെടുത്തിയിരുന്നു. ഇപ്പോൾ നാമാവശേഷമായിക്കഴിഞ്ഞ ആൻവിക്ക് കോട്ട (Anwick castle) ഇതിനുദാഹരണമാണ്. 1792 മാർച്ച് 3-ന് റോബർട്ട് ആഡം അന്തരിച്ചു. 



</doc>
<doc id="194748" url="https://ml.wikipedia.org/wiki?curid=194748" title="വഞ്ചീശ മംഗളം">
വഞ്ചീശ മംഗളം

തിരുവിതാംകൂർ നാട്ടുരാജ്യത്തിന്റെ ദേശീയഗാനമായിരുന്നു ഇത്. 

വഞ്ചിഭൂമി പതേ ചിരം സഞ്ചിതാഭം ജയിക്കേണം<br>
വഞ്ചിഭൂമി പതേ ചിരം സഞ്ചിതാഭം ജയിക്കേണം<br>

ദേവദേവൻ ഭവാനെന്നും ദേഹസൗഖ്യം വളർത്തേണം<br>
വഞ്ചിഭൂമി പതേ ചിരം<br>
ത്വൽചരിതം എങ്ങും ഭൂമൗ വിശ്രുതമായ് വിളങ്ങേണം<br>
വഞ്ചിഭൂമി പതേ ചിരം<br>
മർത്യമനം ഏതും ഭവൽ വർത്തനമായ് ഭവിക്കേണം<br>
വഞ്ചിഭൂമി പതേ ചിരം<br>
താവകമാം കുലം മേൽമേൽ ശ്രീ വളർന്നുല്ലസിക്കേണം<br>
വഞ്ചിഭൂമി പതേ ചിരം<br>
മാലകറ്റി ചിരം പ്രജാപാലനം ചെയ്തരുളേണം <br>
വഞ്ചിഭൂമി പതേ ചിരം 

സഞ്ചിതാഭം ജയിക്കേണം വഞ്ചിഭൂമി പതേ ചിരം<br>


</doc>
<doc id="194753" url="https://ml.wikipedia.org/wiki?curid=194753" title="തൃത്താല വേമഞ്ചേരി മന">
തൃത്താല വേമഞ്ചേരി മന

ഇതേ സമയം മനയ്ക്ക് 1400 വർഷം പഴക്കമുണ്ടെന്ന വാദം പരിശോധിക്കപ്പെടേണ്ടതാണെന്നും അഭിപ്രായങ്ങൾ ഉയരുന്നുണ്ട്..


</doc>
<doc id="194755" url="https://ml.wikipedia.org/wiki?curid=194755" title="ഹീമാറ്റോക്രിറ്റ്">
ഹീമാറ്റോക്രിറ്റ്

ഒരു നിശ്ചിത രക്തവ്യാപ്തത്തിലെ ചുവന്ന രക്തകോശങ്ങളുടെ ശതമാനക്കണക്കിനെയാണ് ഹീമാറ്റോക്രിറ്റ് അഥവാ പ്യാക്ക്ട് സെൽ വോളിയം അഥവാ എറിത്രോസൈറ്റ് വോളിയം ഫ്രാക്ഷൻ എന്നുവിളിക്കുന്നത്. ഇത് പുരുഷൻമാരിൽ 45%വും സ്ത്രീകളിൽ 40% വുമാണ്. പ്ലേറ്റലറ്റ് എണ്ണം, വെളുത്ത രക്താണുക്കളുടെ എണ്ണം, ഹീമോഗ്ലോബിന്റെ അളവ് എന്നിവയ്ക്കൊപ്പം സവിശേഷ പ്രാധാന്യമുള്ള ഒന്നാണ് ഹീമാറ്റോക്രിറ്റ് മൂല്യവും. രക്തം എന്നർത്ഥമുള്ള ഗ്രീക്ക് വാക്കുകളായ ഹീമോ, ക്രൈറ്റീരിയൻ അഥവാ മാനദണ്ഡം എന്നീ വാക്കുകൾ ചേർന്നാണ് ഹീമാറ്റോക്രിറ്റ് എന്ന പദമുണ്ടായത്.


ഒരു ക്യാപ്പില്ലറ് ട്യൂബിൽ ഹെപ്പാരിൻ എന്ന ആന്റികൊയാഗുലന്റ് നിറച്ച രക്തത്തെ സെൻട്രിഫ്യൂഗേഷന് വിധേയമാക്കിയാണ് ഈ മൂല്യം നിശ്ചയിക്കുന്നത്. അഞ്ചുമിനിറ്റ് നേരത്തേയ്ക്ക് ഈ ട്യൂബിനെ മിനിറ്റിൽ 10000 തവണ എന്ന കണക്കിൽ കറക്കുമ്പോൾ ചുവന്ന രക്തകോശങ്ങൾ ട്യൂബിന്റെ അടിവശത്ത് അവക്ഷിപ്തപ്പെടുന്നു. ആധുനിക സാഹചര്യങ്ങളിൽ ഓട്ടോ അനലൈസറുകൾ ഹീമാറ്റോക്രിറ്റ് മൂല്യം കണക്കാക്കാൻ ഉപയോഗിക്കുന്നു.

ഹീമാറ്റോക്രിറ്റ് ഉയർന്ന മൂല്യങ്ങൾ ഡെങ്കിപ്പനിയുടെ ആക്രമണത്തെ സൂചിപ്പിക്കുന്നു. ഡിഹൈഡ്രേഷൻ, എറിത്രോസൈറ്റോസിസ്, ഹൈപ്പോക്സിയ, പോളിസൈത്തീമിയ, ക്രോണിക് ഒബ്സ്ട്രക്ടീവ് പൾമണറി രോഗം ഇവയെയും ഉയർന്ന ഹീമാറ്റോക്രിറ്റ് മൂല്യം സൂചിപ്പിക്കുന്നു. കടുത്ത അനീമിയയിൽ ഹീമാറ്റോക്രിറ്റ് മൂല്യം വളരെ താഴ്ന്ന നിലയിലെത്തി നിൽക്കുന്നു.


</doc>
<doc id="194761" url="https://ml.wikipedia.org/wiki?curid=194761" title="കൂടെവിടെ">
കൂടെവിടെ

പി. പത്മരാജൻ രചനയും സംവിധാനവും നിർവ്വഹിച്ച് 1983-ൽ പുറത്തിറങ്ങിയ മലയാളചലച്ചിത്രമാണ് കൂടെവിടെ. മമ്മൂട്ടി, സുഹാസിനി, റഹ്‌മാൻ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. വാസന്തിയുടെ "മൂൺഗിൽ പൂക്കൾ" എന്ന തമിഴ് നോവലിനെ ആസ്പദമാക്കിയാണ് പത്മരാജൻ ഈ ചിത്രത്തിന്റെ തിരക്കഥ രചിച്ചത്. തെന്നിന്ത്യൻ ചലച്ചിത്രനടനായ റഹ്‌മാൻ അഭിനയിച്ച ആദ്യ ചലച്ചിത്രമാണിത്.

ഊട്ടിയിലെ ഒരു ബോർഡിംഗ് സ്കൂളിലെ അദ്ധ്യാപികയാണ് ആലീസ് (സുഹാസിനി). സേവ്യ പുത്തൂരാൻ (ജോസ് പ്രകാശ്) എന്ന പാർലമെന്റ് അംഗത്തിന്റെ അച്ചടക്കമില്ലാത്ത മകനായ രവി പുത്തൂരാൻ (റഹ്‌മാൻ) ആ സ്കൂളിൽ ചേരുന്നു. രവിയെ ഒരു നല്ല വിദ്യാർത്ഥിയായി മാറ്റിയെടുക്കുന്നതിൽ ആലീസ് വിജയിക്കുന്നു. രവിയുടെ മേൽ ആലീസ് വളരെയധികം ശ്രദ്ധ ചെലുത്തുന്നത് ആലീസിന്റെ കാമുകനായ ക്യാപ്റ്റൻ തോമസിനെ (മമ്മൂട്ടി) അസ്വസ്ഥനാക്കുന്നു. രവിയെ പിന്തുടരുന്നതിനിടയിൽ മനഃപൂർവമല്ലെങ്കിലും തോമസ്സിന്റെ ജീപ്പിടിച്ച് രവി കൊല്ലപ്പെടുന്നു. തോമസ് പിന്നീട് പോലീസിനു കീഴടങ്ങുകയും ചെയ്യുന്നതോടെ ആലീസ് ജീവിതത്തിൽ ഒറ്റപ്പെടുന്നു.


കൂടെവിടെ (1983)


</doc>
<doc id="194773" url="https://ml.wikipedia.org/wiki?curid=194773" title="അരപ്പട്ട കെട്ടിയ ഗ്രാമത്തിൽ">
അരപ്പട്ട കെട്ടിയ ഗ്രാമത്തിൽ

പി. പത്മരാജൻ രചനയും സംവിധാനവും നിർവ്വഹിച്ച് 1986-ൽ പുറത്തിറങ്ങിയ മലയാളചലച്ചിത്രമാണ് അരപ്പട്ട കെട്ടിയ ഗ്രാമത്തിൽ. മമ്മൂട്ടി, നെടുമുടി വേണു, അശോകൻ, സുകുമാരി, ഗോമതി, സൂര്യ, ഉണ്ണിമേരി, ജഗതി ശ്രീകുമാർ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. തന്റെ തന്നെ ചെറുകഥയെ ആസ്പദമാക്കിയാണ് പത്മരാജൻ ഈ ചിത്രത്തിന്റെ തിരക്കഥ രചിച്ചത്. മാളുവമ്മ എന്ന കഥാപാത്രത്തിന് സുകുമാരിക്ക് മികച്ച സഹനടിക്കുള്ള കേരളസംസ്ഥാന ചലച്ചിത്രപുരസ്കാരവും കേരള ഫിലിം ക്രിട്ടിക്സ് പുരസ്കാരവും ലഭിച്ചു.

സക്കറിയയുടെ (മമ്മൂട്ടി) നേതൃത്വത്തിൽ മൂന്നു ചെറുപ്പക്കാർ ഒരു ചെറിയ ഗ്രാമത്തിലുള്ള 'മാളുവമ്മയുടെ വീട്' എന്നറിപ്പെടുന്ന വേശ്യാലയത്തിലേക്ക് പോകുന്നു. അവർ അവിടെ വിവിധ നേരമ്പോക്കുകളിൽ ഏർപ്പെട്ടു കഴിയുന്ന അവസരത്തിൽ ആ വേശ്യാലയത്തിലെ ഇളയതും സുന്ദരിയുമായ ഗൌരിക്കുട്ടിയെ (ഗോമതി) ഒരു കൂട്ടം ആളുകൾ കടത്തിക്കൊണ്ടു പോകുവാൻ ശ്രമിക്കുന്നു. മൂന്നു ചെറുപ്പക്കാരിലെ ഏറ്റവും ഇളയ ആളായ ബിലാലിന് (അശോകൻ) ആ പെൺകുട്ടിയോട് ഇഷ്ടം തോന്നുന്നതോടെ കാര്യങ്ങൾ കൂടുതൽ സങ്കീർണ്ണമാകുന്നു. അയാളുടെ ഈ ഇഷ്ടം കൂടെ വന്നവർ മനസ്സിലാക്കുന്നതോടെ അവർ അയാളുടെ കൂടെ നിൽക്കാനും ശത്രുക്കൾക്കെതിരെ പൊരുതാനും തയ്യാറാകുന്നു.




</doc>
<doc id="194779" url="https://ml.wikipedia.org/wiki?curid=194779" title="പറന്നു പറന്നു പറന്ന്">
പറന്നു പറന്നു പറന്ന്

പി. പത്മരാജൻ രചനയും സംവിധാനവും നിർവ്വഹിച്ച് 1984-ൽ പുറത്തിറങ്ങിയ മലയാളചലച്ചിത്രമാണ് പറന്നു പറന്നു പറന്ന്. റഹ്‌മാൻ, രോഹിണി, നെടുമുടി വേണു എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.


പറന്നു പറന്നു പറന്ന് (1984)


</doc>
<doc id="194789" url="https://ml.wikipedia.org/wiki?curid=194789" title="ആപ്റ്റ്">
ആപ്റ്റ്

ഡെബിയനിലും അതിന്റെ ഉപവിതരണങ്ങളിലും പാക്കേജ് മാനേജറായ ഡിപികെജിക്കു വേണ്ടി നിർമ്മിച്ച അപ്ഡേറ്റിംഗ് ഉപകരണമാണ് ആപ്റ്റ്. ഇതൊരു സ്വതന്ത്ര സോഫ്റ്റ്‌വെയറാണ്. അഡ്വാൻസ്ഡ് പാക്കേജിംഗ് ടൂൾ എന്നതിന്റെ ചുരുക്കരൂപമാണ് ആപ്റ്റ്. ആപ്ട്-ഗെറ്റ് ആണ് സാധാരണയായി ഡിപികെജിക്കുള്ള പുതുക്കൽ ഉപകരണം. ആപ്റ്റ്-ആർപിഎം എന്ന ആപ്റ്റിന്റെ രൂപം ആർപിഎമ്മിനു വേണ്ടിയും ഉപയോഗിക്കാറുണ്ട്. ഫിങ്ക് പ്രൊജക്ട് മാകിലേക്കും ഇത് വിവർത്തനം നടത്തി ഉപയോഗിക്കുന്നുണ്ട്. ഓപൺസൊളാരിസിലും ആപ്റ്റ് ലഭ്യമാണ്. ജയിൽബ്രോക്കൺ ഐഓഎസിൽ ഉപയോഗിക്കുന്ന സിഡിയ ആപ്റ്റിനോടു നല്ല രീതിയിൽ സാദൃശ്യം കാണിക്കുന്നുണ്ട്.

ആപ്റ്റ് എന്നത് ഒരൊറ്റ സോഫ്റ്റ്‌വെയറല്ല, പകരം അതൊരു കൂട്ടം ലൈബ്രറികളും ഉപകരണങ്ങളും ചേർന്നതാണ്. ആപ്റ്റിലെ പ്രധാന ഘടകങ്ങൾ ലിബ്ആപ്റ്റ് എന്ന സി++ ലൈബ്രറിയും ആപ്റ്റ്-ഗെറ്റും, ആപ്റ്റ്-കാഷെയുമാണ്. ഡിപികെജിക്കുള്ള പുതുക്കൽ ഉപകരണം ആയാണ് ആപ്റ്റ് പരിഗണിക്കപ്പെടാറുള്ളത്. കാരണം ഡിപികെജി ഓരൊറ്റ പാക്കേജിനെ കൈകാര്യം ചെയ്യുമ്പോൾ ആപ്റ്റ്, പാക്കേജുകൾ തമ്മിലുള്ള ബന്ധങ്ങളെ കൈകാര്യം ചെയ്യുന്നു.

ഡെബിയാന്റെ ഏറ്റവും നല്ല വശമായി ആപ്റ്റിനെ വിലയിരുത്തപ്പെടുന്നു.
ഡിപികെജി, ആപ്റ്റിന്റെ നിർദ്ദേശാനുസരണം പ്രവർത്തിക്കുകയാണെന്നും പറയാം. കാരണം ഡിപികെജിക്കു തീരുമാനങ്ങൾ എടുക്കാൻ കഴിയാത്തിടത്ത് ആപ്റ്റ് ആണ് തീരുമാനിക്കുന്നത്.
സോഫ്റ്റ്‌വെയറുകൾ ഇൻസ്റ്റാൾ ചെയ്യുക, ഒഴിവാക്കുക, പുതുക്കുക, ഓപ്പറേറ്റിംഗ് സിസ്റ്റം തന്നെ പുതുക്കുക എന്നിവയാണ് ആപ്റ്റിന്റെ പ്രധാന ജോലികൾ. എന്നാൽ അധികാരങ്ങൾക്കായുള്ള കമാന്റും ഇതിനു മുമ്പിലായി ഉപയോഗിക്കേണ്ടി വരും.

 apt-get install 'pacakage_name'
എന്നതാണ് ഇൻസ്റ്റാൾ ചെയ്യാനുള്ള കമാന്റ്.

 apt-get remove 'packege_name'
എന്ന കമാന്റിലൂടെയാണ് സോഫ്റ്റ്‌വെയറുകൾ നീക്കം ചെയ്യാവുന്നത്.
എന്ന കമാന്റ് ആവശ്യമില്ലാത്ത, ഇൻസ്റ്റാൾ ചെയ്യപ്പെട്ടിട്ടുള്ള സോഫ്റ്റ്‌വെയറുകളെ നീക്കം ചെയ്യുന്നു.

 apt-get update
ഇത് സിസ്റ്റത്തിലുള്ള എല്ലാ സോഫ്റ്റ്‌വെയറുകളുടേയും പുതിയ പതിപ്പുകളുടെ വിവരങ്ങൾ ശേഖരിക്കാനുള്ള കമാന്റാണ്. ഇതിനു ശേഷം പുതുക്കേണ്ട സോഫ്റ്റ്‌വെയറുകൾ ഇൻസ്റ്റാൾ ചെയ്യാനുള്ള കമാന്റ് നൽകിയാൽ മതി. പുതിയ പതിപ്പ് ഇൻസ്റ്റാൾ ആയിക്കൊള്ളും.

ലഭ്യമായ എല്ലാ പുതുക്കലുകളും ഒരൊറ്റ കമാന്റ് വഴി യാഥാർത്ഥ്യമാക്കാം. തനിയെ ഡിപന്റൻസികൾ തീർക്കുകയും ചെയ്യും.
ആപ്റ്റിറ്റൂഡ് ഇക്കാര്യത്തിൽ മികച്ച ഒരു ആപ്ലികേഷനാണ്.

ആപ്ട്-ഗെറ്റിന്റെ ആദ്യരൂപം ഡീറ്റി ആയിരുന്നു. ഡിപികെജി-ഗെറ്റ് എന്നാണ് വിളിക്കപ്പെട്ടിരുന്നത്. മതപരമായ കാരണങ്ങളാൽ ഡീറ്റി എന്ന പേര് ഉപേക്ഷിച്ചു. ആപ്റ്റ് എന്നുള്ള പേര് സ്വീകരിച്ചു. ആപ്ട്-ഗെറ്റിന്റെ ഏറെക്കുറെയുള്ള നിർമ്മാണം ഐആർസിയിലായിരുന്നു. ശേഷം ലിബ്ആപ്റ്റ്-പികെജി എന്ന പേരിൽ നിർമ്മിച്ച സോഫ്റ്റ്‌വെയർ പരാജയമായിരുന്നു. പിന്നീട് ലിബ്ആപ്റ്റ്-ഇൻസ്റ്റ് നിർമ്മിച്ചെങ്കിലും ലക്ഷ്യം പൂർത്തീകരിക്കുന്നതിന്നതിൽ അതും പരാജയമായിരുന്നു. പിന്നീട് പുതിയൊരു സംഘം ആപ്റ്റ് തുടക്കം മുതൽ നിർമ്മിച്ചു. പുതിയ ഒരു നിഗൂഢലിപിയായിരുന്നു ഇതിൽ ഉപയോഗിച്ചത്. ഇത് വിജയകരമായതോടെ ഡെബിയൻ അധിഷ്ഠിത വിതരണങ്ങൾ ധാരാളം പുറത്തിറങ്ങി.



</doc>
<doc id="194791" url="https://ml.wikipedia.org/wiki?curid=194791" title="ഹെപ്പാരിൻ">
ഹെപ്പാരിൻ

രക്തം കട്ടപിടിക്കുന്ന പ്രക്രിയയെ തടയുന്ന രാസവസ്തുവാണ് ഹെപ്പാരിൻ. ജൈവതൻമാത്രകളിൽ ഏറ്റവും ഉയർന്ന ഋണചാർജ്ജ് സാന്ദ്രത ഉള്ള തൻമാത്രയാണിത്. സൾഫർ അടങ്ങിയ ഗ്ലൈക്കോസമിനോ ഗ്ലൈക്കൻ എന്ന രാസരൂപത്തിൽ വരുന്നവയാണിവ. കൃത്രിമഉപകരണങ്ങളിൽ രക്തം കട്ടപിടിക്കുന്നത് തടയുന്നതിന് ഫലപ്രദമായി ഇതുപയോഗിക്കാവുന്നതാണ്.
ആവർത്തിച്ചുവരുന്ന ഡൈസാക്കറൈഡ് യൂണിറ്റിൽ 2-O-സൾഫേറ്റഡ് ഇഡുറോണിക്ക് ആസിഡും 6-O-സൾഫേറ്റഡ് N-സൾഫേറ്റഡ് ഗ്ലൂക്കോസമൈൻ എന്നിവയുണ്ട്. 
കരൾ, ശ്വാസകോശം, പ്ലീഹ, മോണോസൈറ്റ് എന്നിവയാണ് ഹെപ്പാരിന്റെ മനുഷ്യശരീരത്തിലെ പ്രധാന ഉറവിടങ്ങൾ. 
ബേസോഫിൽ, മാസ്റ്റ് കോശങ്ങൾ എന്നിവിടങ്ങളിൽ കാണപ്പെടുന്ന ഹെപ്പാരിൻ രക്തം കട്ടപിടിക്കുന്നതു തടയുന്ന പ്രകൃതിദത്തമായ രാസവസ്തുവാണ്. ഇത് ആന്റിത്രോംബിൻ III എന്ന രക്തം കട്ടപിടിക്കുന്നതിനെ തടയുന്ന ഘടകത്തെ ഉത്തേജിപ്പിക്കുന്നു. ഇത് രക്തം കട്ടപിടിക്കുന്ന മറ്റുഘടകങ്ങളായ ത്രോംബിൻ, ഫാക്ടർ X, ഫാക്ടർ IX എന്നിവയെ മന്ദീഭവിപ്പിച്ച് രക്തം കട്ടപിടിക്കുന്നത് തടയുന്നു.

അക്യൂട്ട് കൊറോണറി സിൻഡ്രോം, ഏട്രിയൽ ഫൈബ്രില്ലേഷൻ, ഡീപ്പ് വെയിൻ ത്രോംബോസിസ്, കാർഡിയോ പൾമണറി ബൈപാസ്സ് എന്നീ രോഗങ്ങളിൽ ചികിത്സയ്ക്കായി ഹെപ്പാരിൻ ഉപയോഗിക്കുന്നു. കായികക്ഷതങ്ങൾ പരിഹരിക്കുന്നതിനും മാംസ്യം ശുദ്ധീകരണപ്രക്രിയയ്ക്കും ഇവ ഇപ്പോൾ വ്യാപകമായി ഉപയോഗിക്കുന്നു. 


</doc>
<doc id="194798" url="https://ml.wikipedia.org/wiki?curid=194798" title="ക്രിസ്തുവിന്റെ മേലങ്കി">
ക്രിസ്തുവിന്റെ മേലങ്കി

യേശുവിന്റെ കുരിശുമരണത്തിനു മുൻപായി യേശു ധരിച്ചിരുന്ന വസ്ത്രമാണ് ക്രിസ്തുവിന്റെ മേലങ്കി എന്നറിയപ്പെടുന്നത്. ഈ വസ്ത്രം തുന്നലില്ലാതെ ഒറ്റത്തുണിയിലാണ് തയ്യാറാക്കിയിരുന്നത്. വിശുദ്ധ നാട്ടിൽ നിന്നും കോൺസ്റ്റന്റൈൻ ചക്രവർത്തിയുടെ അമ്മയായ വിശുദ്ധ ഹെലേന രാജ്ഞി ഈ വസ്ത്രം വിശുദ്ധ നാട്ടിൽ കണ്ടെത്തിയതായി ഒരു പാരമ്പര്യം ഉണ്ട്. ഇതനുസരിച്ച്, ട്രയറിലെ മെത്രാപ്പോലീത്തായായിരുന്ന വിശുദ്ധ അഗ്രിസീയൂസിന് പിന്നീട് ഹെലേന ഇത് കൈമാറ്റം ചെയ്തു. 1512ൽ ട്രയറിലാണ് ആദ്യമായി ഇത് പൊതുദർശനത്തിനു വച്ചത്. ഈ വേളയുടെ 500 ആമത് വാർഷികാചരണമായി 2012ൽ ഇത് ഏപ്രിൽ 13 മുതൽ മേയ് 13 വരെ പൊതുദർശനത്തിനു വച്ചു.


</doc>
<doc id="194799" url="https://ml.wikipedia.org/wiki?curid=194799" title="എം. പത്മകുമാർ">
എം. പത്മകുമാർ

മലയാളചലച്ചിത്രസംവിധായകനാണ് എം. പത്മകുമാർ. നിരവധി ചിത്രങ്ങളിൽ സഹസംവിധായകനായി പ്രവർത്തിച്ച ഇദ്ദേഹം 2003-ൽ പുറത്തിറങ്ങിയ "അമ്മക്കിളിക്കൂട്" എന്ന ചിത്രത്തിലൂടെയാണ് സ്വതന്ത്ര സംവിധായകനാകുന്നത്.



</doc>
<doc id="194802" url="https://ml.wikipedia.org/wiki?curid=194802" title="പിത്തരസം">
പിത്തരസം

കരൾ സ്രവിക്കുന്ന ദഹനരസമാണ് പിത്തം അഥവാ പിത്തരസം (ബൈൽ). ഇരുണ്ട പച്ചനിറമോ മഞ്ഞ കലർന്ന ബ്രൗൺ നിറമോ ഉള്ള ഈ സ്രവം ചെറുകുടലിൽ വച്ച് കൊഴുപ്പുകളുടെ ദഹനത്തിന് സഹായിക്കുന്നു. കരൾ സ്രവിക്കുന്ന ഈ ദ്രാവകം ഗാൾ ബ്ലാഡർ എന്ന പിത്തസഞ്ചിയിൽ ശേഖരിക്കപ്പെടുന്നു. പിന്നീട് ആവശ്യാനുസരണം ചെറുകുടലിലേയ്ക്ക് ഇവ സ്രവിക്കപ്പെടുന്നു. ബൈൽ അമ്ലങ്ങൾ, കൊളസ്ട്രോൾ, ഫോസ്ഫോലിപ്പിഡ്, ബിലിറൂബിൻ എന്നിവയാണ് ഇതിലെ പ്രധാനതന്മാത്രകൾ.
ഹെപ്പാറ്റോസൈറ്റുകൾ എന്നറിയപ്പെടുന്ന കരൾ കോശങ്ങൾ ഉത്പാദിപ്പിക്കുന്ന പിത്തരസം ബൈൽ കാനലിക്കുലൈ എന്ന കനാലുകളിലൂടെ കടന്ന് ചെറുതും വലുതുമായ പിത്തക്കുഴലുകളിലെത്തുന്നു. കൂടിയ അളവിൽ ബൈൽ അമ്ലങ്ങളും കൊളസ്ട്രോളും കാർബണിക തൻമാത്രകളും ഇതിലുണ്ടാകും. പിത്തക്കുഴലുകളിലൂടെ ഒഴുകുമ്പോൾ ബൈകാർബണേറ്റുകൾ അടങ്ങിയ ജലമയദ്രവം കൂടികലർത്തപ്പെടുന്നു. കുതിരകളിലും എലികളിലും പിത്തസഞ്ചികളില്ലാത്തതിനാൽ അവയൊഴികെ മനുഷ്യനുൾപ്പെടെയുള്ള സസ്തനികളിലെല്ലാം പിത്തരസം പിത്തസഞ്ചിയിൽ ശേഖരിക്കപ്പെടുന്നു. ആവശ്യാനുസരണം പിത്തസഞ്ചിയിലേയ്ക്ക് സ്രവിക്കപ്പെടുന്ന പിത്തരസം അവിടെനിന്ന് പക്വാശയത്തിലേയ്ക്ക് ഹെപ്പാറ്റോപാൻക്രിയാറ്റിക് സ്ഫിങ്‌ക്ടർ അഥവാ സ്ഫിങ്‌ക്ടർ ഓഫ് ഓഡി എന്ന ക്രമീകരണത്തിലൂടെ പ്രവേശിക്കുന്നു.
പക്വാശയത്തിലെത്തുന്ന ഫാറ്റിആസിഡുകളാണ് പിത്തരസസ്രവണത്തിന് കാരണമാകുന്നത്. ഈ ഘട്ടത്തിൽ ചില അന്തസ്രാവി ഗ്രന്ഥികൾ സ്രവിക്കുന്ന കോൾസിസ്റ്റോകിനിൻ എന്ന ഹോർമോൺ പിത്തസഞ്ചിയുടെ ഭിത്തിയിലെ പേശികളെ ഉദ്ദീപിപ്പിച്ച് പിത്തരസസ്രവണത്തിന് കാരണമാകുന്നു. പ്രായപൂർത്തിയായ ഒരാൾ ദിനംപ്രതി 400 മുതൽ 800 വരെ മി. ലിറ്റർ പിത്തരസം ഉത്പാദിപ്പിക്കുന്നു.
പിത്തരസത്തിലെ അമ്ലങ്ങളായ കോളിക് അമ്ളവും കീനോഡിയോക്സികോളിക് അമ്ലവുമാണ് ഗ്ലൈസീൻ പോലുള്ള അമിനോഅമ്ലങ്ങളുമായി ചേർന്ന് പിത്തരസത്തിന് അവയുടെ ധർമ്മനിർവ്വഹണശേഷി നൽകുന്നത്. ഈ അമ്ലങ്ങൾ ആഹാരത്തിലെ കൊഴുപ്പിൽ പ്രവർത്തിച്ച് അവയെ അതിസൂക്ഷ്മകണികകളാക്കുന്നു. ഇവയ്ക്ക് ദഹനരാസാഗ്നികളുടെ ശേഷിയില്ലെങ്കിലും ഇത്തരത്തിൽ കൊഴുപ്പിനെ കണികകളാക്കുക വഴി ലിപ്പേയ്സ് എന്ന രാസാഗ്നിയ്ക്ക് ഫലപ്രദമായി ഇവയെ ദഹിപ്പിക്കാൻ കഴിയുന്നു. ഫാറ്റി അമ്ലങ്ങളും കൊളസ്ട്രോളും മോണോഗ്ലിസറൈഡുകളും ചേരുമ്പോൾ അവയുമായി പിത്തഅമ്ളങ്ങൾ ചേർന്ന് മൈസെല്ലസ് എന്ന ഘടനയുണ്ടാകുകയും അതുവഴി കൊഴുപ്പിനെ ശരീരത്തിന്റെ വിവിധഭാഗങ്ങളിലേയ്ക്ക് വഹിക്കുകയും ചെയ്യുന്നു.



</doc>
<doc id="194818" url="https://ml.wikipedia.org/wiki?curid=194818" title="വീഡിയോ ഗ്രാഫിക്സ് അറേ">
വീഡിയോ ഗ്രാഫിക്സ് അറേ

വീഡിയോ ഗ്രാഫിക്സ് അറേ (വി.ജി.എ. / VGA) എന്നത്‌ ഐ ബി എം PS/2 ശ്രേണിയിൽ പെട്ട കമ്പ്യൂട്ടറുകളിൽ 1987 ൽ ഉപയോഗിച്ച വീഡിയോ ഹാർഡ്‌വെയർ ആണ്, എങ്കിലും പിന്നീടുണ്ടായ അതിന്റെ വ്യാപകമായ ഉപയോഗം അത് ഒരു അനലോഗ് കമ്പ്യൂട്ടർ ഡിസ്പ്ലേ രീതി ആയി മാറാൻ ഇടയാക്കി. (640×480 റെസൊലുഷൻ ഉള്ള 15- പിൻ VGA കണക്ടർ ). 1990 കളോടെ പേഴ്സണൽ കമ്പ്യൂട്ടർ മേഖലയിൽ ഇതിന്റെ ഉപയോഗം കുറഞ്ഞുവെങ്കിലും മൊബൈൽ ഫോണുകളിൽ ഇതിന്റെ ഉപയോഗം പ്രചാരം നേടിക്കൊണ്ടിരിക്കുന്നു.


</doc>
<doc id="194824" url="https://ml.wikipedia.org/wiki?curid=194824" title="തിങ്കളാഴ്ച നല്ല ദിവസം">
തിങ്കളാഴ്ച നല്ല ദിവസം

പി. പത്മരാജൻ രചനയും സംവിധാനവും നിർവ്വഹിച്ച് 1985-ൽ പുറത്തിറങ്ങിയ മലയാളചലച്ചിത്രമാണ് തിങ്കളാഴ്ച നല്ല ദിവസം. മമ്മൂട്ടി, കവിയൂർ പൊന്നമ്മ, കരമന ജനാർദ്ദനൻ നായർ, ശ്രീവിദ്യ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ആ വർഷത്തെ മികച്ച മലയാളചലച്ചിത്രത്തിനുള്ള ദേശീയപുരസ്കാരം ഈ ചിത്രം നേടി.




</doc>
<doc id="194829" url="https://ml.wikipedia.org/wiki?curid=194829" title="സംസ്ഥാനപാത 6 (കേരളം)">
സംസ്ഥാനപാത 6 (കേരളം)

കേരളത്തിലെ ഒരു സംസ്ഥാനപാതയാണ് SH 6 (സംസ്ഥാനപാത 6). ആലപ്പുഴ ജില്ലയിലെ കായംകുളത്ത് നിന്നും ആരംഭിക്കുന്ന ഈ പാത പത്തനംതിട്ട ജില്ലയിലെ തിരുവല്ലയിലാണ് അവസാനിക്കുന്നത്. 30.8 കിലോമീറ്റർ നീളമുണ്ട്.

കായംകുളം - ചെട്ടികുളങ്ങര ക്ഷേത്രം - മാവേലിക്കര - ചെന്നിത്തല - മാന്നാർ - പരുമല - ട്രാവൻകൂർ ഷുഗേഴ്സ് ആന്റ് കെമിക്കൽസ് - മണിപ്പുഴ പാലം - തിരുവല്ല (സംസ്ഥാന പാത 7-ൽ ചേരുന്നു)


</doc>
<doc id="194831" url="https://ml.wikipedia.org/wiki?curid=194831" title="നൊമ്പരത്തിപ്പൂവ്">
നൊമ്പരത്തിപ്പൂവ്

പി. പത്മരാജൻ രചനയും സംവിധാനവും നിർവ്വഹിച്ച് 1987-ൽ പുറത്തിറങ്ങിയ മലയാളചലച്ചിത്രമാണ് നൊമ്പരത്തിപ്പൂവ്. മാധവി, ബേബി സോണിയ, മമ്മൂട്ടി, ശാരി എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ഒരു അപകടത്തെ തുടർന്ന് ബുദ്ധിസ്ഥിരത നഷ്ടപ്പെട്ട ഒരു അനാഥപെൺകുട്ടിയും അവളെ എടുത്തുവളർത്തുന്ന വളർത്തമ്മയും തമ്മിലുള്ള വൈകാരികമായ ബന്ധത്തിന്റെ കഥയാണ് ഈ ചിത്രം പറയുന്നത്. ഈ ചിത്രത്തിലെ അഭിനയത്തിന് ബേബി സോണിയയ്ക്ക് ആ വർഷത്തെ മികച്ച ബാലതാരത്തിനുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു.


നൊമ്പരത്തിപ്പൂവ് (1987)


</doc>
<doc id="194834" url="https://ml.wikipedia.org/wiki?curid=194834" title="വിഷം കുത്തിവച്ചുള്ള വധശിക്ഷ">
വിഷം കുത്തിവച്ചുള്ള വധശിക്ഷ

വിഷം കുത്തിവച്ച് വധശിക്ഷ നടപ്പാക്കുന്ന രീതിയിൽ ബാർബിച്യുറേറ്റ്, ശരീരം തളർത്തുന്ന ഒരു മരുന്ന്, പൊട്ടാസ്യം ക്ലോറൈഡ് എന്നീ മരുന്നുകളാണുപയോഗിക്കുക. അതിവേഗം മരണമുണ്ടാക്കുക എന്നതാണ് ഇതിന്റെ ലക്ഷ്യം. വിഷം കുത്തിവയ്ക്കൽ എന്ന പ്രയോഗം ദയാവധത്തിനെയും അത്തരത്തിലുള്ള ആത്മഹത്യകളെയും വിവക്ഷിക്കാം. വധിക്കപ്പെടേണ്ടയാളെ യഥാക്രമം ഉറക്കുകയും, ശ്വാസം നിർത്തുകയും, ഹൃദയസ്തംഭനമുണ്ടാക്കുകയുമാണ് ഈ മരുന്നുകൾ ചെയ്യുന്നത്. 

ഇരുപതാം നൂറ്റാണ്ടിന്റെ അവസാനമാണ് താരതമ്യേന വേദന കുറവും മനുഷ്യത്വപരവുമാണെന്ന ചിന്തയിൽ ഈ മാർഗ്ഗത്തിന് പ്രാമുഖ്യം ലഭിച്ചത്. 

1888 ജനുവരി 17-ന് ജൂലിയസ് മൗണ്ട് മേയർ എന്നയാളാണ് ഈ മാർഗ്ഗം മുന്നോട്ടുവച്ചത്. ന്യൂ യോർക്കിലെ ഒരു ഡോക്ടർ ഇത് തൂക്കിക്കൊലയേക്കാൾ ചെലവു കുറഞ്ഞതാണെന്ന് വാദിച്ചു. ബ്രിട്ടനിലെ റോയൽ കമ്മീഷൻ ഈ മാർഗ്ഗം പരിഗണിച്ചെങ്കിലും (1949–53) ബ്രിട്ടീഷ് മെഡിക്കൽ അസോസിയേഷന്റെ എതിർപ്പുകാരണം തള്ളിക്കളയുകയുണ്ടായി. 

1977 മേയ് 11-ന് ഓക്ലഹോമയിലെ മെഡിക്കൽ എക്സാമിനർ ജേയ് ചാപ്മാൻ വേദന കുറഞ്ഞ ഒരു പുതിയ വധശിക്ഷാ രീതി (ചാപ്മാൻസ് പ്രോട്ടോക്കോൾ) മുന്നോട്ടുവച്ചു. സിരയിലേക്ക് സലൈൻ കൊടുക്കുന്ന ഒരു ഡ്രിപ്പ് തുടങ്ങിയശേഷം അതിവേഗം പ്രവർത്തിക്കുന്ന ഒരു ബാർബിച്യുറേറ്റ് മരുന്നും പേശികളെ തളർത്തുന്ന ഒരു മരുന്നും അതിൽ കുത്തിവയ്ക്കണം എന്നുമായിരുന്നു അദ്ദേഹത്തിന്റെ പദ്ധതി. അനസ്തീഷ്യ വിദഗ്ദ്ധൻ സ്റ്റാൻലി ഡ്യൂഷ് അംഗീകരിച്ച ശേഷം ബിൽ വൈസ്മാൻ എന്ന പാതിരി ഈ മാർഗ്ഗം ഒക്ലഹോമയിലെ നിയമസഭയിൽ അവതരിപ്പിച്ചു. ഇത് വളരെപ്പെട്ടെന്ന് അംഗീകരിക്കപ്പെട്ടു. അതിനു ശേഷം 2004-നുള്ളിൽ വധശിക്ഷ നടപ്പിലാക്കുന്ന 38 അമേരിക്കൻ സംസ്ഥാനങ്ങളിൽ 37 എണ്ണത്തിലും ഇത് ഉപയോഗത്തിൽ വന്നു. On August 29, 1977, 1982 ഡിസംബർ 7-ന് ടെക്സാസ് സംസ്ഥാനത്താണ് വിഷം കുത്തിവയ്ക്കൽ ഉപയോഗിച്ച് ആദ്യമായി വധശിക്ഷ നടപ്പിലാക്കിയത്. ചാൾസ് ബ്രൂക്ക്സ് ജൂനിയർ എന്നയാളായിരുന്നു ശിക്ഷിക്കപ്പെട്ടത്. 

ചൈന 1997-ലും, ഗ്വാട്ടിമാല 1998-ലും, ഫിലിപ്പീൻസ് 1999-ലും, തായ്ലാന്റ് 2003-ലും, തായ് വാൻ 2005-ലും ഈ മാർഗ്ഗം സ്വീകരിച്ചു. വിയറ്റ്നാം ഇപ്പോൾ ഈ മാർഗ്ഗം ഉപയോഗിക്കുന്നുണ്ടത്രേ. ഫിലിപ്പീൻസിൽ മരണശിക്ഷ പിന്നീട് ഇല്ലാതെയാക്കി. 

നാസി ജർമനിയുടെ T-4 ദയാവധ പദ്ധതി മറ്റു മാർഗങ്ങളോടൊപ്പം വിഷം കുത്തിവയ്ക്കലും "ജീവിക്കാനർഹതയില്ലാത്ത ജീവിതങ്ങളെ" ഇല്ലാതാക്കാൻ ഉപയോഗിച്ചിരുന്നു. .

ദയാവധങ്ങൾക്കായും മരണശിക്ഷയ്ക്കുപയോഗിക്കുന്ന അതേ രീതിയാണ് പിന്തുടരപ്പെടുന്നത്. 

ചൈനയിൽ (പീപ്പിൾസ് റിപ്പബ്ലിക് ഓഫ് ചൈന) വെടിവച്ചായിരുന്നു സാധാരണ വധശിക്ഷ നടപ്പാക്കാറുണ്ടായിരുന്നത്. അടുത്തകാലത്തായി ശിക്ഷാരീതി വിഷം കുത്തിവയ്ക്കലിലേക്ക് മാറിയിട്ടുണ്ട്. എന്തു രീതിയിലാണ് വധശിക്ഷ നടപ്പാക്കുന്നതെന്നതും എന്തൊക്കെ മരുന്നുകളാണ് ഉപയോഗിക്കുന്നതെന്നതും പുറത്തറിയാത്ത രഹസ്യങ്ങളാണ്. ചില കേസുകളിലെങ്കിലും വധശിക്ഷയ്ക്ക് വിധിക്കപ്പെട്ടവരെ മയക്കാനുള്ള മരുന്നു കൊടുത്ത ശേഷം പോലീസ് വാനായി തെറ്റിദ്ധരിപ്പിക്കും വിധം തയ്യാറാക്കിയ ഒരു വധശിക്ഷാ വാനിൽ പ്രവേശിപ്പിച്ചാണ് ശിക്ഷ നടപ്പിലാക്കുന്നത്. 

ശിക്ഷ വിധിക്കപ്പെട്ടയാളെ ഒരു ട്രോളിയിൽ ബന്ധിച്ചശേഷം രണ്ടു കയ്യിലെയും സിരകളിലേക്ക് സ്പിരിറ്റുപയോഗിച്ച് വൃത്തിയാക്കിയ ശേഷം ഓരോ കാനുലകൾ (ചികിത്സയ്ക്കുള്ള മരുന്നുകൾ കടത്തുന്നതരം പ്രത്യേക സൂചി) കടത്തും. ഇതിൽ ഒരെണ്ണമാണ് വധശിക്ഷയ്ക്കുപയോഗിക്കുക. ആദ്യത്തേത് പ്രവർത്തനരഹിതമായാലേ രണ്ടാമത്തെ കാനുല ഉപയോഗിക്കൂ. അടുത്തുള്ള മുറിയിൽ നിന്ന് മരുന്നു പ്രവഹിക്കാനായുള്ള ഒരു കുഴൽ പ്രതിയുടെ കാനുലയിലേക്ക് ഘടിപ്പിക്കും. 

സ്പിരിറ്റുപയോഗിച്ച് വൃത്തിയാക്കുക, അണുവിമുക്തമാക്കിയ സൂചികളും മറ്റും ഉപയോഗിക്കുക എന്നിങ്ങനെയുള്ള അണുബാധ തടയാനുള്ള പ്രവൃത്തികൾ നിമിഷങ്ങൾക്കുള്ളിൽ വധിക്കാൻ വിധിക്കപ്പെട്ട ആളുടെ കാര്യത്തിൽ എന്തിനു ചെയ്യണം എന്ന് ചോദ്യങ്ങളുയർന്നിട്ടുണ്ട്. പ്രത്യേകിച്ചും കുത്തിവയ്ക്കലിന്റെ ഉദ്ദേശം വധശിക്ഷയാകുമ്പോൾ. കയ്യിൽ സൂചി കുത്തിയ ശേഷവും വധശിക്ഷയ്ക്ക് സ്റ്റേ അനുവദിക്കപ്പെടാം എന്നതാണ് ഈ വാദത്തിന് നൽകുന്ന ഒരുത്തരം. ജെയിംസ് ഓട്രി എന്നയാളുടെ കാര്യത്തിൽ 1983-ൽ ഇത് സംഭവിച്ചിട്ടുമുണ്ട് (ഇദ്ദേഹത്തെ 1984-ൽ വധശിക്ഷയ്ക്ക് വിധേയനാക്കി). കാനുലകൾ സ്റ്റെറിലൈസ് ചെയ്ത രൂപത്തിലേ കിട്ടാറുള്ളൂ എന്നതും വസ്തുതയാണ്. 

കാനുലകൾ ഘടിപ്പിച്ച ശേഷം സലൈൻ ലായനി അവയിലൂടെ നൽകാനാരംഭിക്കും. കാനുലകൾ മരുന്ന് പ്രവഹിക്കും വിധ തുറന്നിരിക്കുന്നുണ്ട് എന്നു മനസ്സിലാക്കാൻ ഇത് ഉപകരിക്കും. മരണം നടന്നോ എന്ന് മനസ്സിലാക്കാനായി ഹൃദയമിടിപ്പ് മനസ്സിലാക്കുന്ന ഒരു യന്ത്രം (മോണിട്ടർ) ഘടിപ്പിക്കും. 

മരുന്നുകൾ/രാസവസ്തുക്കൾ കീഴെപ്പറയുന്ന ക്രമത്തിലാണ് നൽകുന്നത്:

മരുന്നുകൾ പുറത്തു വച്ച് കലർത്തിയാൽ പ്രിസിപ്പിറ്റേഷന് (ലവണങ്ങൾ അടിയുക) സാധ്യതയുള്ളതു കാരണമാണ് ഒന്നിനു പുറകേ ഒന്നായി കുത്തിവയ്ക്കുന്നത്. കൂടാതെ ശാരീരികാസ്വാസ്ഥ്യം കുറയ്ക്കുകയും അബോധാവസ്ഥയും ഉണ്ടാക്കുന്ന മരുന്ന് ആദ്യം നൽകുന്നതു കാരണം രണ്ടാമതും മൂന്നാമതു മരുന്നുകൾ മാത്രം നൽകിയാലുണ്ടാകാവുന്ന ദുരിതവും വേദനയും അറിയാതെ കഴിയും. 

ഒരു ജയിൽ ജോലിക്കാരൻ കാനുലകൾ കടത്തുകയും ലൈനുകൾ ശരിയാക്കുകയും ചെയ്യുമ്പോൾ അടുത്ത മുറിയിൽ മറ്റൊരു ജയിൽ ജോലിക്കാരൻ മരുന്നുകൾ ഇഞ്ചക്ഷൻ സിറിഞ്ചുകളിൽ നിറയ്ക്കും. മറ്റു രണ്ട് ഉദ്യോഗസ്ഥർ സിറിഞ്ചുകളെ സലെൻ പ്രവഹിക്കുന്ന കുഴലുകളിലേയ്ക്ക് ഘടിപ്പിക്കും. കർട്ടൻ നീക്കി സാക്ഷികളെ ശിക്ഷാമുറി കാണാൻ അനുവദിച്ച ശേഷം പ്രതിക്ക് അന്ത്യമൊഴി പറയാൻ അനുവാദം നൽകും. ഇതിനു ശേഷം ജയിൽ വാർഡൻ ശിക്ഷ നടപ്പാക്കാനുള്ള ഉത്തരവ് നൽകും. ജയിലുദ്യോഗസ്ഥരോ സാധാരണക്കാരോ (വിവിധ സംസ്ഥാനങ്ങളിലെ നിയമമനുസരിച്ച്) മൂന്ന് മരുന്നുകളും കുഴലിലേക്ക് കുത്തിവയ്ക്കും. ഹൃദയം നിലയ്ക്കുമ്പോൾ മരണം നടന്നതായി സ്ഥിതീകരിക്കും. കുത്തിവയ്പ്പിന് ശേഷം 7 മിനിട്ടിനുള്ളിൽ മരണം നടക്കുമെങ്കിലും മുഴുവൻ നടപടിക്രമത്തിനും 2 മണിക്കൂറോളമെടുക്കും. സംസ്ഥാന നിയമമനുസരിച്ച് വധശിക്ഷ നടക്കുന്ന സ്ഥലത്ത് ഡോക്ടറുടെ സാനിദ്ധ്യം അനുവദനീയമല്ലെങ്കിൽ മരണം സ്ഥിതീകരിക്കുന്നതെ മെഡിക്കൽ എക്സാമിനറുടെ (ഫോറൻസിക് വിദഗ്ദ്ധൻ) ഓഫീസിൽ നിന്നായിരിക്കും. അതിനു ശേഷം കൊറോണർ മരണ സർട്ടിഫിക്കറ്റ് നൽകും. 

ഡെലാവേർ, ഇലിനോയി, മിസോറി എന്നീ സംസ്ഥാനങ്ങളിൽ മരുന്ന് കുത്തിവയ്ക്കുന്ന ഭാഗവും നിയന്ത്രിക്കുന്ന ഭാഗവുമുള്ള യന്ത്രമാണ് വധശിക്ഷയ്ക്കുപയോഗിക്കുന്നത്. രണ്ട് ഉദ്യോഗസ്ഥർ പ്രത്യേകമായി ഓരോ ബട്ടനമർത്തുമ്പോൾ കമ്പ്യൂട്ടർ നിയന്ത്രണത്തിൽ മരുന്നുകൾ കുത്തിവയ്ക്കപ്പെടുകയാണ് ചെയ്യുക. ആരാണ് ആദ്യം ബട്ടനമർത്തിയത് എന്ന കാര്യം കമ്പ്യൂട്ടർ ഡിലീറ്റ് ചെയ്തുകളയും. എട്ട് സൂചികളാണ് ഈ യന്ത്രത്തിനുള്ളത്. 2, 4, 6 എന്നീ സൂചികൾ വഴിയാണ് മരുന്ന് കുത്തിവയ്ക്കപ്പെടുന്നത്. 1, 3, 5 എന്നീ സൂചികൾ ആദ്യം പറഞ്ഞ സൂചികൾ പ്രവർത്തിച്ചില്ലെങ്കിൽ ഉപയോഗിക്കാനായി മാറ്റിവച്ചിരിക്കുന്നവയാണ്. ന്യൂ ജേഴ്സിയിൽ മരണ ശിക്ഷ നിർത്തലാക്കുന്നതിന് മുൻപ് ഈ യന്ത്രമാണ് ഉപയോഗിച്ചിരുന്നത്. 

2011-ൽ സംഘടനകളുടെ എതിർപ്പിനെത്തുടർന്ന് സോഡിയം തയോപെന്റാൽ, പെന്റോ ബാർബിറ്റാൽ എന്നീ മരുന്നുകളുടെ നിർമാതാക്കൾ അമേരിക്കൻ ജയിലുകളിലേയ്ക്ക് ഈ മരുന്നുകൾ നൽകുന്നത് നിറുത്തിവച്ചു. 

മൂന്ന് മരുന്നുകളാണ് ഉപയോഗിക്കുന്നത്: സോഡിയം തയോപെന്റാൽ ആളെ അബോധാവസ്ഥയിലെത്തിക്കാൻ ഉപയോഗിക്കുന്നു. പാൻകുറോണിയം ബ്രോമൈഡ് (പല്വുലോൺ) എന്ന മരുന്ന് പേശികൾ തളരാനും അതുമൂലം ശ്വാസോച്ഛ്വാസം നിലയ്ക്കാനും കാരണമാകും. പൊട്ടാസ്യം ക്ലോറൈഡ് ഹൃദയസ്തംഭനത്തിന് കാരണമാകുന്നു. 

സോഡിയം തയോപെന്റാൽ (പെന്റോത്താൽ സോഡിയം) വളരെക്കുറച്ച് സമയം മാത്രം പ്രവർത്തിക്കുന്നതും (ultra-short acting) ബാർബിച്യുറേറ്റ് വിഭാഗത്തിൽ പെടുന്നതുമായ ഒരു മരുന്നാണ്. അനസ്തേഷ്യയ്ക്കും മരുന്നുപയോഗിച്ച് അബോധാവസ്ഥ(കോമ) ഉണ്ടാക്കേണ്ടി വരുകയും ചെയ്യുമ്പോഴാണ് ഈ മരുന്ന് വൈദ്യശാസ്ത്രത്തിൽ സാധാരണ ഉപയോഗിക്കാറ്. അനസ്തേഷ്യയ്ക്കുപയോഗിക്കുന്ന മാത്ര (ഡോസ്) 3–5 mg/kg ആണ്. 30 മുതൽ 45 സെക്കന്റുകൾക്കുള്ളിൽ സാധാരണ ഗതിയിൽ അബോധാവസ്ഥ ഉണ്ടാകും. മരണശിക്ഷയ്ക്കുപയോഗിക്കുന്ന 5 ഗ്രാം ഡോസ് (സാധാരണ ഡോസിന്റെ 14 ഇരട്ടി) 10 സെക്കന്റിനുള്ളിൽ അബോധാവസ്ഥ ഉണ്ടാക്കാൻ സാദ്ധ്യതയുണ്ട്. 

ശരീരത്തിൽ കുത്തിവച്ച മരുന്നിന്റെ പകുതി മാത്രം അവശേഷിക്കാനെടുക്കുന്ന സമയം (half-life) ഏകദേശം 11.5 മണിക്കൂറുകളാണ്. കുത്തിവച്ച മരുന്നിന്റെ 5 മുതൽ 10% വരെ ഈ സമയത്ത് മസ്തിഷ്കത്തിലായിരിക്കും കാണപ്പെടുക. 

വൈദ്യസഹായത്തോടെയുള്ള ആത്മഹത്യയിലും ഈ മരുന്ന് ഉപയോഗിക്കാറുണ്ട്. ഹോളണ്ടിലെ ദയാവധ പ്രോട്ടോക്കോൾ അനുസരിച്ച് 1-1.5 ഗ്രാമാണ് തയോപെന്റാൽ സോഡിയത്തിന്റെ ഡോസ്. മരുന്ന് കുറഞ്ഞ രീതിയിൽ മാത്രം ഭലിക്കുന്ന ചിലർക്ക് 2 ഗ്രാം വരെ നൽകാറുണ്ട്. ദയാവധത്തിൽ ഉപയോഗിക്കുന്നതിന്റെ മൂന്നു മടങ്ങു വരെ അധികമാണ് വധശിക്ഷയ്ക്കുപയോഗിക്കുന്ന ഡോസ്.


ക്യുരാരെ എന്ന വിഷത്തെപ്പോലെ തന്നെയാണ് പാൻകുറോണിയം ബ്രോമൈഡും പ്രവർത്തിക്കുന്നത്. നാഡികൾ പേശികളുമായി ബന്ധപ്പെടുന്ന സന്ധിയിലൂടെ (neuromuscular junction) സിഗ്നലുകൾ പ്രവഹിക്കാതാക്കുകയാണ് (അസറ്റൈൽ കോളിൻ എന്ന ജൈവരാസവസ്തു പേശികളിൽ സംയോജിക്കുന്നത് പാൻകുറോണിയം തടയും) ഈ മരുന്ന് ചെയ്യുന്നത്. തന്മൂലം പേശികൾ നാഡീ നിയന്ത്രണത്തിൽ നിന്നും മുക്തമായി തളർന്നുപോകും. 

വധശിക്ഷയ്ക്ക് കൊടുക്കുന്ന ഡോസിൽ 4 മുതൽ 8 മണിക്കൂർ വരെ പേശികൾ തളർന്നു പോകും. ഇതിനേക്കാൾ വളരെക്കുറച്ച് സമയം മതിയാകും ശ്വാസോച്ഛ്വാസം നിലച്ച് ഒരു മനുഷ്യൻ മരിച്ചു പോകാൻ. 

ട്യൂബോക്യുരാരിൻ ക്ലോറൈഡ്, സക്സാമെത്തോണിയം ക്ലോറൈഡ് എന്നീ മരുന്നുകളും വധശിക്ഷയ്ക്കായി ഉപയോഗിക്കാറുണ്ട്.


ശരീരത്തിൽ സാധാരണ കാണപ്പെടുന്ന ഒരു ഇലക്ട്രോലൈറ്റാണ് പൊട്ടാസ്യം. ഇതിന്റെ 98% കോശങ്ങൾക്കുള്ളിലാണ് പുറത്തുകാണപ്പെടുന്ന 2% വൈദ്യുത സിഗ്നലുകൾ ഉത്പാദിപ്പിക്കുന്ന തരം കോശങ്ങളെ സംബന്ധിച്ചിടത്തോളം വളരെ പ്രാധാന്യമുള്ളതാണ്. പൊട്ടാസ്യം ശരീരത്തിൽ കുറയുന്ന അവസ്ഥയിൽ (ഹൈപോകലീമിയ) ചികിത്സയ്ക്കായി പൊട്ടാസ്യം നൽകാറുണ്ട്. 

സാധാരണ ചികിത്സയുടെ ഭാഗമായി സിരകളിലൂടെ നൽകുന്ന ഡോസ് 10-20 mEq ആണ്. ഇത് വളരെ സാവധാനമേ സുരക്ഷിതമായി നൽകാൻ സാധിക്കൂ. വിഷം കുത്തിവയ്ച്ച് വധശിക്ഷ നടപ്പാക്കുമ്പോൾ നൽകുന്ന വലിയ മാത്ര പൊട്ടാസ്യം ഹൃദയത്തിലെ വൈദ്യുത സിഗ്നലുകളെ താറുമാറാക്കും. പൊട്ടാസ്യം കൂടുന്ന അവസ്ഥയിൽ (ഹൈപർകലീമിയ) ഹൃദയം സങ്കോചിക്കാനുള്ള സിഗ്നൽ ഉണ്ടാക്കാൻ ഹൃദയകോശങ്ങൾക്ക് സാധിക്കില്ല.

റോമൽ ബ്രൂം എന്നയാളുടെ വധശിക്ഷ അപൂർണ്ണമായതിൽ പിന്നെയാണ് ഒഹായോ പ്രോട്ടോക്കോൾ ഉണ്ടാക്കപ്പെട്ടത്. ഈ പ്രോട്ടോക്കോൾ പ്രകാരം തയോപെന്റാൽ സോഡിയം മാത്രമാണ് വധശിക്ഷയ്ക്കായി ഉപയോഗിക്കുക. പാവുലോൺ, പൊട്ടാസ്യം ക്ലോറെഡ് എന്നീ മരുന്നുകൾ ഒഴിവാക്കപ്പെട്ടു. സിരയിലേയ്ക്ക് തയോപെന്റാൽ കുത്തിവയ്ക്കുന്നതിൽ പ്രശ്നങ്ങൾ നേരിട്ടാൽ മിഡാസോളാം, ഹൈഡ്രോമോർഫോൺ എന്നീ മരുന്നുകൾ പേശികളിലേയ്ക്ക് നേരിട്ട് കുത്തിവയ്ക്കുകയും ചെയ്യും. 

പ്രാധമിക മരുന്ന്: സോഡിയം തയോപെന്റാൽ, 5 ഗ്രാം, സിരയിലേയ്ക്ക് കുത്തിവയ്ക്കുന്നത്
ദ്വിതീയ മരുന്നുകൾ: മിഡാസോളാം, 10 മില്ലിഗ്രാം, ഹൈഡ്രോമോർഫോൺ, 40 മില്ലിഗ്രാം എന്നിവ പേശിയിലേയ്ക്ക് കുത്തിവയ്ക്കുന്നത്. 

ഡോക്ടർമാരാരും പുതിയൊരു പ്രോട്ടോക്കോൾ നിർമ്മിക്കാൻ ഹിപ്പോക്രാറ്റിക് പ്രതിജ്ഞ കാരണം സഹായിക്കുന്നില്ലെന്നും അഥവാ ആരെങ്കിലും സഹായിച്ചാൽ അവരെ വൈദ്യശാസ്ത്ര സമൂഹം പുറത്താക്കാനോ ഒറ്റപ്പെടുത്താനോ സാദ്ധ്യതയുണ്ടെന്നും ഒഹായോ സംസ്ഥാനം കോടതികൾക്കു നൽകിയ കുറിപ്പ് സൂചിപ്പിക്കുന്നു. 

2009 ഡിസംബർ 8-ന് ശിക്ഷിക്കപ്പെട്ട കെന്നത്ത് ബിറോസ് എന്നയാളാണ് ഒറ്റമരുന്ന് പ്രോട്ടോക്കോൾ പ്രകാരം വധിക്കപ്പെട്ട ആദ്യത്തെയാൾ. മരുന്ന് നൽകിൽ പത്ത് മിനിട്ടിനു ശേഷം അയാൾ മരിച്ചതായി പ്രഖ്യാപിക്കപ്പെട്ടു. 2010 സെപ്റ്റംബർ 10-ന് കാൾ കോബൺ ബ്രൗൺ എന്നയാൾ വധിക്കപ്പെട്ടതോടു കൂടി വാഷിംഗ്ടൺ ഈ രീതി ഉപയോഗിക്കുന്ന രണ്ടാമത്തെ സംസ്ഥാനമായി. Currently, Ohio and Washington are the only states that use the single drug method.

സോഡിയം തയോപെന്റാൽ വധശിക്ഷയ്ക്ക് ഉപയോഗിക്കാൻ തുടങ്ങിയതോടെ ഈ മരുന്ന് നിർമിച്ചിരുന്ന ഹോസ്പിര എന്ന ഏക അമേരിക്കൻ കമ്പനി ഉത്പാദനം നിറുത്തി. ഇതെത്തുടർന്ന് രാജ്യത്ത് മരുന്നിനുണ്ടായ ക്ഷാമം കാരണം സംസ്ഥാനങ്ങൾ പെന്റോബാർബിറ്റോൾ പോലെയുള്ള മറ്റു മരുന്നുകൾ ഉപയോഗിക്കാൻ തുടങ്ങി. 2010 ഡിസംബർ 16-ന് പെന്റോബാർബിറ്റോൾ മറ്റു രണ്ട് മരുന്നുകൾക്കൊപ്പം ആദ്യമായി ജോൺ ഡേവിഡ് ഡ്യൂട്ടി എന്നയാളുടെ വധശിക്ഷയ്ക്കായി ഒക്ലഹോമയിൽ ഉപയോഗിച്ചു. ഒറ്റ മരുന്നുപയോഗിച്ചുള്ള ആദ്യ വധശിക്ഷയ്ക്ക് പെന്റോബാർബിറ്റോൾ ആദ്യമായി ഉപയോഗിച്ചത് 2011 മാർച്ച് 10-ന് ജോണി ബാസ്റ്റൺ എന്നയാളുടെ വധശിക്ഷയ്ക്കായി ഒഹായോ സംസ്ഥാനത്താണ്. 

ഉള്ളിൽ കഴിക്കുന്ന മരുന്നുകളിലൂടെയോ; സിരകളിലേക്കോ പേശികളിലേക്കോ കുത്തിവയ്ക്കുന്ന മരുന്നുകളിലൂടെയോ ദയാവധം ചെയ്യാൻ സാദ്ധ്യമാണ്. മരുന്നു വിഴുങ്ങാൻ ബുദ്ധിമുട്ടുള്ളവർക്ക് സിരയിലൂടെയാണ് മരുന്നു നൽകുക. ഹോളണ്ടിലെ പഴയ പ്രോട്ടോക്കോളും പുതിയ പ്രോട്ടോക്കോളും താഴെക്കൊടുത്തിരിക്കുന്നു. 

പഴയ പ്രോട്ടോക്കോൾ: സിരയിലൂടെ ഒരു ഗ്രാം തയോപെന്റാൽ കുത്തിവച്ച് അബോധാവസ്ഥയിൽ എത്തിക്കുക. ബാർബിച്യുറേറ്റ് മരുന്നുകൾ മതിയായി പ്രവർത്തിക്കാത്ത അവസ്ഥയാണെങ്കിൽ 1.5 മുതൽ 2 ഗ്രാം വരെ തയോപെന്റാൽ നൽകാം. ഇതിനുശേഷം 45 മില്ലിഗ്രാം ആൽകുറോണിയം ക്ലോറൈഡ് അല്ലെങ്കിൽ 18 മില്ലിഗ്രാം പാൻകുറോണിയം ബ്രോമൈഡ് സിരയിലൂടെ കുത്തിവയ്ക്കണം. സിരയിലൂടെ കുത്തിവയ്ക്കുന്നതാണ് മരുന്നുകളുടെ പ്രവർത്തനത്തിന് നല്ലതെങ്കിലും പേശികളിലേക്കും കുത്തിവയ്ക്കാമെന്ന് സൂചനകളുണ്. കരൾ വീക്കമോ സിറോസിസോ ഉള്ളപ്പോൾ ആൽകുറോണിയമാണ് പ്രാധമിക മരുന്ന്. 

പുതിയ പ്രോട്ടോക്കോൾ: സിരയിലേയ്ക്കുള്ള കുത്തിവയ്പ്പാണ് ഈ പ്രോട്ടോക്കോൾ പ്രകാരം നല്ലത്. തയോപെന്റാൽ സോഡിയം ഒരു കിലോഗ്രാം ശരീരഭാരത്തിന് 20 മില്ലിഗ്രാം വീതം 10 മില്ലിലീറ്റർ സലൈനിൽ ലയിപ്പിച്ചത്. 20 മില്ലിഗ്രാം പാൻകുറോണിയം ബ്രോമൈഡ് അല്ലെങ്കിൽ 20 മില്ലിഗ്രാം വെകുറോണിയം ബ്രോമൈഡ് (സിരയിലൂടെ നൽകുന്നതാണ് മെച്ചം). പാൻകുറോണിയം ഡൈബ്രോമൈഡ് ആണെങ്കിൽ 40മില്ലിഗ്രാം ഡോസിൽ പേശിയിലേയ്ക്ക് കുത്തിവയ്ക്കാം.

ദയാവധ യന്ത്രം ഈ പ്രക്രീയ മുഴുവൻ യാന്ത്രികമായി ചെയ്യും

മരണശിക്ഷ കാത്തു കഴിയുന്നവർക്ക് വേണമെങ്കിൽ വിഷം കുത്തിവച്ച് കൊല്ലുന്നതിന്റെ ഭരണഘടനാ സാധുത പൗരാവകാശക്കേസിലൂടെ ചോദ്യം ചെയ്യാമെന്ന് 2006-ൽ ഹിൽ v. മക്ഡൊഡോ കേസിൽ അമേരിക്കൻ സുപ്രീം കോടതിയുടെ വിധി വന്നു. അതിനു ശേഷം ധാരാളം പേർ വിഷം കുത്തിവയ്ക്കൽ ക്രൂരവും അസാധാരണവുമായ ശിക്ഷയാണെന്നും അത്തരം ശിക്ഷകൾക്ക് ഭരണഘടനയുടെ എട്ടാം ഭേദഗതിയിൽ കൊണ്ടുവന്ന നിരോധനത്തിനെതിരാണെന്നും വാദിച്ച് കീഴ്ക്കോടതികളിൽ കേസുകൾ കൊടുത്തിട്ടുണ്ട്. കീഴ്ക്കോടതികൾ ഇക്കാര്യത്തിൽ വിപരീത വിധികൾ പുടപ്പെടുവിച്ചിട്ടുണ്ട്. ഉദാഹരണത്തിന് കാലിഫോർണിയയിലും, ഫ്ലോറിഡയിലും, ടെന്നസീയിലും നടന്നു വരുന്ന വിഷം കുത്തിവച്ചുള്ള വധശിക്ഷ ഭരണഘടനാവിരുദ്ധമാണെന്നും; മിസ്സോറിയിലും, അരിസോണയിലും, ഒക്ലഹോമയിലും നടന്നുവരുന്ന വധശിക്ഷ ഭരണഘടനാനുസൃതമാണെന്നും വിധിയുണ്ടായിട്ടുണ്ട്. 2007 സെപ്റ്റംബർ 25-ന് അമേരിക്കൻ സുപ്രീം കോടതി കെന്റക്കിയിൽ നിന്നുള്ള ഒരു കേസ് (ബ്ലേസ് v. റീസ്) വാദം കേൾക്കാനായെടുത്തു. ഈ കേസിൽ സുപ്രീം കോടതി എട്ടാം ഭരണഘടനാ ഭേദഗതിക്കനുസൃതമാണോ കെന്റക്കിയിലെ വധശിക്ഷാ രീതിയെന്ന് പരിശോധിച്ചു. ഇത്തരം കേസുകൾ കേൾക്കുമ്പോൾ കീഴ്ക്കോടതികൾ പാലിക്കേണ്ട നിയമപരമായ നടപടിക്രമങ്ങൾ ഏതൊക്കെയെന്നു കോടതി നിർദ്ദേശിക്കുമെന്ന് പ്രതീക്ഷിക്കപ്പെട്ടിരുന്നു. കോടതി കേസ് പരിഗണിക്കുന്ന സമയത്ത് വധശിക്ഷകൾ നിറുത്തിവയ്ക്കുമെന്ന് ഉത്തരവുണ്ടാകുമെന്ന് പ്രതീക്ഷിക്കപ്പെട്ടിരുന്നെങ്കിലും , വിധി വരുന്നതു വരെ അമേരിക്കൻ ഐക്യനാടുകളിൽ വധശിക്ഷയൊന്നും നടന്നില്ല. കോടതി കേസ് പരിഗണനയ്ക്കെടുത്ത് മണിക്കൂറുകൾക്കുള്ളിൽ ടെക്സാസിൽ നടന്ന ഒരു വധശിക്ഷ മാത്രമേ ഇതിനൊരപവാദമായുള്ളൂ. 

2008 ഏപ്രിൽ 16-ന് സുപ്രീം കോടതി ബ്ലേസ് v. റീസ് കേസ് തള്ളിക്കളഞ്ഞുകൊണ്ട് വിധി പ്രഖ്യാപിച്ചു. കെന്റക്കിയിലെ ശിക്ഷാരീതിക്ക് ഭരണഘടനാസാധുതയുണ്ട് എന്നുള്ള ഈ വിധിക്ക് 7-2 ഭൂരിപക്ഷമുണ്ടായിരുന്നു. റൂത്ത് ബാഡർ ജിൻസ്ബർഗ്, ഡേവിഡ് സൗട്ടർ എന്നീ ന്യായാധിപർ എതിരഭിപ്രായം പ്രകടിപ്പിച്ചു. വിധിയെത്തുടർന്ന് ധാരാളം സംസ്ഥാനങ്ങൾ വധശിക്ഷ തുടരും എന്ന് തീരുമാനിച്ചു.

ഇന്ത്യയിൽ വധശിക്ഷാനടപടിയിൽ ഡോക്ടർമാർക്കുള്ള പങ്ക് വിമർശിക്കപ്പെട്ടിട്ടുണ്ട്.

അമേരിക്കൻ മെഡിക്കൽ അസോസിയേഷന്റെ അഭിപ്രായത്തിൽ വധശിക്ഷയെപ്പറ്റി ഒരു ഡോക്ടർക്കുണ്ടാകാവുന്ന അഭിപ്രായം സ്വകാര്യമാണ്. ജീവൻ രക്ഷിക്കുക എന്ന തത്ത്വത്തിൽ അധിഷ്ഠിതമായ സംഘടനയായതു കൊണ്ട് ഡോക്ടർമാർ വധശിക്ഷയിൽ പങ്കെടുക്കരുതെന്നും ശിക്ഷിക്കപ്പെട്ടയാളുടെ മരണം മറ്റൊരാൾ അറിയിച്ചശേഷം മരണസർട്ടിഫിക്കറ്റ് നൽകാൻ മാത്രമേ ഡോക്ടർ അതിൽ ഇടപെടാവൂ എന്നുമാണ് സംഘടനയുടെ നിലപാട്. . ആമ്നസ്റ്റി ഇന്റർനാഷണൽ എന്ന സംഘടനയുടെ നിലപാടും ഇതു തന്നെ." അമേരിക്കൻ മെഡിക്കൽ അസോസിയേഷന് വധശിക്ഷയിൽ പങ്കെടുക്കുന്ന ഡോക്ടർമാരെ ശിക്ഷിക്കാൻ അധികാരമില്ല. 

ഡെലാവേറിലെ നിയമപ്രകാരം വധശിക്ഷ ചികിത്സയല്ലാത്തതുകൊണ്ട് ഫാർമസിസ്റ്റുകളോ വിതരണക്കാരോ വധശിക്ഷയ്ക്കായുള്ള മരുന്നുകൾ ശിക്ഷ നടപ്പാക്കുന്നതിനുവേണ്ടി വിൽക്കാൻ പാടില്ല.

അമേരിക്കൻ ഐക്യനാടുകളിൽ നടന്നു വരുന്ന വിഷം കുത്തിവച്ചുള്ള വധശിക്ഷാരീതി പൊതുവിലുള്ള വിശ്വാസിക്കപ്പെടുന്ന പോലെ വേദനാവിമുക്തമല്ലെന്നാണ് വധശിക്ഷയെ എതിർക്കുന്നവർ വാദിക്കുന്നത്. തയോപെന്റാൽ എന്ന ബോധക്കേടുണ്ടാക്കുന്ന മരുന്നിന്റെ പ്രവർത്തനം പെട്ടെന്നു തന്നെ കുറഞ്ഞുപോയാൽ വേദനയും ദുരിതവുമനുഭവിച്ചായിരിക്കും മരണം എന്ന് അവർ വാദിക്കുന്നു. 

ശസ്ത്രക്രിയയ്ക്കു വേണ്ടി അനസ്തീഷ്യ കൊടുക്കുമ്പോൾ തയോപെന്റാൽ ബോധക്കേട് തുടങ്ങിക്കിട്ടാൻ വേണ്ടി മാത്രമാണ് ഉപയോഗിക്കുക എന്നും ബോധക്കേട് തുടരാൻ മറ്റു മരുന്നുകൾ കൊടുക്കേണ്ടി വരുന്നുണ്ട് എന്നുമുള്ള കാര്യം വധശിക്ഷയെ എതിർക്കുന്നവർ ചൂണ്ടിക്കാട്ടാറുണ്ട്. രണ്ടാമതു കൊടുക്കുന്ന പാൻകുറോണിയം ബ്രോമൈഡ് തയോപെന്റാലിന്റെ സാന്ദ്രത കുറയ്ക്കുമെന്നും അഥവാ അബോധാവസ്ഥയിൽ നിന്ന് ആൾ ഉണർന്നാൽ പേശികൾ തളർന്നിരിക്കുന്നതു കാരണം വേദനയോ അസ്വസ്ഥതയോ ആരെയും അറിയിക്കാൻ കഴിയാതെ വരും എന്നും വാദമുണ്ട്. തയോപെന്റാലിന്റെ മാത്ര മതിയായതാണോ എന്നും സംശയമുണ്ട്. 

മരുന്ന് കൊടുക്കുന്നവർക്ക് അനസ്തേഷ്യ കൊടുത്ത് പരിചയമില്ലാത്തതു കാരണം അബോധാവസ്ഥയിലെത്താതിരിക്കാനുള്ള സാദ്ധ്യത കൂടുതലാണെന്നും വാദമുണ്ട്. ഈ പദ്ധതി ആവിഷ്കരിച്ച ജേയ് ചാപ്മാൻ എന്ന ഡോക്ടറും തീരെ വിവരമില്ലാത്തവരായിരിക്കും കുത്തിവയ്പ്പ് നടത്തുക എന്ന് മുൻകൂട്ടികാണാൻ അദ്ദേഹത്തിന് സാധിച്ചിട്ടില്ല എന്ന് സമ്മതിച്ചിട്ടുണ്ട്. ദൂരെനിന്ന് കുത്തിവയ്ക്കുന്നതിനാൽ വളരെച്ചെറിയ ഡോസ് മാത്രമേ സിരകളിൽ എത്താൻ സാദ്ധ്യതയുള്ളൂ എന്ന പ്രശ്നവും ഉന്നയിക്കപ്പെട്ടിട്ടുണ്ട്. 

ശിക്ഷ വിധിക്കപ്പെട്ടയാൾ ബന്ധിക്കപ്പെട്ടിരിക്കുന്നതിനാൽ തളർച്ചയുണ്ടാക്കുന്ന മരുന്ന് കൊടുക്കുന്നതിന്റെ ആവശ്യകതയും ചോദ്യം ചെയ്യപ്പെട്ടിട്ടുണ്ട്. 

2005-ൽ മിയാമി സർവകലാശാലയിലെ ഗവേഷകർ മരണശിക്ഷ കാത്തുകഴിയുന്നവരുടെ ഒരു അഭിഭാഷകനുമായിച്ചേർന്ന് ഒരു ഗവേഷണ ഫലം "ദി ലാൻസെറ്റ്" എന്ന ജേർണലിൽ പ്രസിദ്ധീകരിക്കുകയുണ്ടായി. ടെക്സാസിൽ നിന്നും വിർജീനിയയിൽ നിന്നും ലഭിച്ച വിവരമനുസരിച്ച് ആരാച്ചരായി ജോലി ചെയ്യുന്നവർക്ക് അനസ്തേഷ്യയിൽ ഒരു വിധ ജോലിപരിചയവുമില്ല എന്ന് ഗവേഷണം തെളിയിക്കുന്നു. ബോധം നഷ്ടപ്പെട്ടോ എന്ന് പരിശോധിക്കാതെ മരുന്നുകൾ ദൂരെനിന്ന് നൽകുക മാത്രമാണ് ചെയ്യുന്നത്. അരിസോണ, ജോർജിയ, ഉത്തര കരോലീന, ദക്ഷിണ കരോലീന എന്നീ സംസ്ഥനങ്ങളിൽ വധിക്കപ്പെട്ട49 പ്രതികളുടെ രക്തം പരിശോധിച്ചതിൽ 43 പേരുടെ രക്തത്തിലും (88%) ശസ്ത്രക്രീയയ്ക്കാവശ്യമായ അളവ് തയോപെന്റാൽ സോഡിയം ഉണ്ടായിരുന്നില്ലത്രേ. 21 പേരുടെ രക്തത്തിൽ (43%) ബോധാവസ്ഥയിലായിരുന്നു അവരെന്ന് പറയാവുന്ന അളവ് തയോപെന്റാലേ ഉണ്ടായിരുന്നുള്ളൂ. ഗവേഷകർ ഇതിൽ നിന്ന് മനസ്സിലാക്കിയത് ചില പ്രതികളെങ്കിലും വധശിക്ഷ നടക്കുന്ന സമയത്ത് വേദനയും ദുരിതവും അനുഭവിക്കത്തക്കവിധമുള്ള ബോധാവസ്ഥയിലായിരുന്നിരിക്കാൻ നല്ല സാദ്ധ്യതയുണ്ട് എന്നാണ്. ആരാച്ചാരായി ജോലി ചെയ്യുന്നവർക്ക് ആവശ്യമായ പരിശീലനം കിട്ടാത്തതും ശിക്ഷാസമയത്ത് ആവശ്യത്തിനുള്ള മേൽനോട്ടം നടക്കാത്തതുമാണ് ഇതിനു കാരണമായി ഗവേഷകർ ചൂണ്ടിക്കാട്ടുന്നത്. ശിക്ഷാനടപടി എങ്ങനെ മെച്ചപ്പെടുത്താം എന്ന് അവർ ഒരു നിർദ്ദേശവും നൽകുന്നില്ല. വധശിക്ഷാ പ്രോട്ടോക്കോളുകളുടെ രൂപകല്പനയിൽ ഡോക്ടർമാർ പങ്കെടുക്കുന്നത് നൈതികനിയമങ്ങളാൽ നിരോധിക്കപ്പെട്ടിരിക്കുന്നതുകൊണ്ട് ശരിയായ അബോധാവസ്ഥയുണ്ടായോ എന്ന് ഒരിക്കലും ഉറപ്പുവരുത്താൻ സാധിക്കില്ല എന്നും അതിനാൽ ക്രൂരതയും പീഠനവും തടയാൻ വധശിഷ നിർത്തലാക്കുകയും പൊതുജനസമക്ഷം ഒരു പുനരവലോകനം നടത്തുകയും ചെയ്യേണ്ടതാവശ്യമാണെന്നാണ് ഗവേഷകരുടെ അഭിപ്രായം. 

ഈ ഗവേഷണത്തിനെ വിദഗ്ദ്ധർ അനുകൂലിക്കുകയും എതിർക്കുകയും ചെയ്യുന്നുണ്ട് . മരണശേഷം തയോപെന്റാലിന്റെ പുനർ വിതരണം രക്തത്തിൽ നിന്ന് കലകളിലേയ്ക്ക് നടന്ന് രക്തത്തിലെ മരുന്നിന്റെ സാന്ദ്രത കുറയുമെന്നും നേരേ മറിച്ചാണ് സംഭവിക്കുന്നതെന്നും വാദിക്കുന്നവരുണ്ട്. മരണശേഷം തയോപെന്റാലിന് എന്ത് സംഭവിക്കുമെന്ന് വ്യക്തമല്ലാത്തതിനാൽ വിവാദം തുടർന്നുപോകുന്നു. 

2007-ൽ കഴിഞ്ഞ ഗവേഷണം നടത്തിയ അതേ വിദഗ്ദ്ധർ തയോപെന്റാലിന്റെ ശരീരത്തിലെ പ്രവർത്തനത്തെക്കുറിച്ച് (pharmacology) പുതിയൊരു പഠന റിപ്പോർട്ട് പ്രസിദ്ധീകരിച്ചു. ഈ റിപ്പോർട്ട് വിഷം കുത്തിവയ്ച്ചുള്ള വധശിക്ഷ വേദനാരഹിതമാണെന്ന വാദത്തെ എതിർത്തുകൊണ്ടുള്ള കൂടുതൽ വിവരങ്ങൾ നൽകുന്നു. ഇതുവരെ ഈ രണ്ട് ഗവേഷണങ്ങൾ മാത്രമാണ് ഇത്തരത്തിൽ (വിദദ്ധരാൽ മേൽ നോട്ടം ചെയ്യപ്പെട്ട്) നടന്നിട്ടുള്ളത്.

വധശിക്ഷ വേദനയില്ലാതെയും ബോധം തിരിച്ചുകിട്ടാനുള്ള സാദ്ധ്യതയില്ലാതെയും ഒറ്റ ബാർബിച്യുറേറ്റ് മരുന്നുകൊണ്ട് സാദ്ധ്യമാകുമത്രേ. ഈ വാദമനുസരിച്ച് മറ്റു മരുന്നുകളുടെ ഉപയോഗം അനാവശ്യവും വേദനയുണ്ടാക്കാനുള്ള സാദ്ധ്യത വർദ്ധിപ്പിക്കുന്നതുമാണ്. ഫെന്റാനൈൽ പോലെ പെട്ടെന്ന് പ്രവർത്തിക്കുന്ന് ഒരു നാർക്കോട്ടിക് മരുന്നുപയോഗിച്ചും ശിക്ഷ നടപ്പിലാക്കമെന്ന് വാദമുണ്ട്, 

പെന്റൊബാർബിറ്റൊൺ എന്ന മരുന്ന് മൃഗങ്ങളുടെ ദയാവധത്തിനായി ഉപയോഗിക്കുമ്പോൾ വളരെ വേഗം അബോധാവസ്ഥയുണ്ടാക്കും. ശ്വാസോച്ഛ്വാസവും, ഹൃദയമിടിപ്പും നിലയ്ക്കലും മരണവും പെട്ടെന്നുതന്നെ സംഭവിക്കും.

ചില അവസരങ്ങളിൽ കാനുല കടത്താൻ സിരകൾ കണ്ടെത്താൻ പ്രയാസം നേരിടേണ്ടി വന്നിട്ടുണ്ട്, ചിലപ്പോൾ ഇതിന് അര മണിക്കൂറിൽ കൂടുതൽ സമയമെടുത്തിട്ടുണ്ട്. മയക്കു മരുന്ന് കുത്തിവയ്ക്കുന്നവരിൽ സിരകളിൽ ഫൈബ്രോസിസ് ഉണ്ടാകുന്നതു കാരണം ഇങ്ങനെ പ്രയാസമുണ്ടാകാൻ സാദ്ധ്യതയുണ്ട്. വധശിക്ഷയെ എതിർക്കുന്നവരുടെ വാദത്തിൽ സൂചി കടത്താൻ അധികസമയമെടുക്കുന്നത് ക്രൂരവും അസാധാരണവുമായ ശിക്ഷയാണ്. സൂചിയിൽ തടസ്സമുണ്ടാകുകയോ മരുന്നുകളോട് റിയാക്ഷൻ ഉണ്ടാകുകയോ ചെയ്യുന്നത് കൂടുതൽ താമസമുണ്ടാക്കുമെന്നു, വധശിക്ഷയെ എതിർക്കുന്നവർ വാദിക്കുന്നു. 

2006 ഡിസംബർ 13-ന് ഫ്ലോറിഡയിൽ കൊലപാതകക്കുറ്റത്തിന് വധശിക്ഷയ്ക്ക് വിധിക്കപ്പെട്ട ഏഞ്ചൽ നിവേസ് ഡയസ് എന്ന 55 കാരന്റെ വധശിക്ഷ സാധാരണ മാത്രയിൽ മരുന്നുകൾ നൽകി നടപ്പാക്കാൻ സാധിച്ചില്ല. സാധാരണ മാത്രയിൽ മരുന്നുകൾ നൽകി 35 മിനിട്ട് കഴിഞ്ഞിട്ടും ഡയസ് മരിച്ചില്ല. ഇതുകാരണം രണ്ടാമതൊരു പ്രാവശ്യം കൂടി മരുന്നുകൾ നൽകേണ്ടി വന്നു. ഡയസ് വേദനയനുഭവിച്ചു എന്ന ആരോപണം ജയിൽ വക്താവ് ആദ്യം നിഷേധിച്ചു. അദ്ദേഹത്തിന്റെ വാദം രണ്ടാമത് മരുന്നുകൾ നൽകേണ്ടി വന്നത് ഡയസിന് കരളിനെ ബാധിക്കുന്ന അസുഖമുള്ളതുകൊണ്ടാണ് എന്നാണ്. പോസ്റ്റ് മോർട്ടം പരിശോധനയ്ക്ക് ശേഷം മെഡിക്കൽ എക്സാമിനറായ ഡോ. വില്യം ഹാമിൽട്ടൺ ഡയസിന്റെ കരൾ സാധാരണ നിലയിലായിരുന്നുവെന്നും സിരയിൽ കുത്തിവച്ച സൂചി പേശിയിലേയ്ക്കായിരുന്നു പ്രവേശിച്ചതെന്നും അറിയിച്ചു. മാരകമായ മരുന്നുകൾ സിരയിലൂടെ രക്തത്തിലേയ്ക്ക് കുത്തിവയ്ക്കുന്നതിനു പകരം ശരീരകലകളിലേയ്ക്കാണ് കടന്നത്. ശിക്ഷ നടന്ന് രണ്ട് ദിവസങ്ങൾക്കു ശേഷം അപ്പോൾ ഫ്ലോറിഡയിലെ ഗവർണറായിരുന്ന ജെബ് ബുഷ് എല്ലാ വധശിക്ഷകളും നിറുത്തിവയ്ക്കുകയും വധശിക്ഷയുടെ ഭരണഘടനാ സാധുതയും മനുഷ്യത്വവും പരിശോധിക്കാൻ ഒരു അന്വേഷണക്കമ്മീഷനെ നിയമിക്കുകയും ചെയ്തു. ” പിന്നീട് ഗവർണർ ചാർലി ക്രിസ്റ്റ് 2007 ജൂലൈ 18-ന് മാർക്ക് ഡീൻ ഷ്വാബ് എന്നയാളുടെ വധശിക്ഷയ്ക്കുത്തരവിട്ടുകൊണ്ട് നിരോധനം പിൻവലിച്ചു. 2007 നവംബർ 1-ന് ഫ്ലോറിഡയിലെ സുപ്രീം കോടതി സംസ്ഥാനത്തെ വധശിക്ഷാരീതിയുടെ സാധുത ഐകകണ്ഠ്യേന നിലനിറുത്തി. 

2009 സെപ്റ്റംബർ 15-ന് ഒഹായോയിൽ റോമൽ ബ്രൂം എന്നയാളുടെ വധശിക്ഷ രണ്ടു മണിക്കൂർ ശ്രമിച്ച ശേഷവും അയാളുടെ കൈകളിലും കാലുകളിലും സൂചി കടത്താൻ സിര കണ്ടെത്താൻ സാധിക്കാത്തതുകൊണ്ട് മാറ്റിവയ്ക്കേണ്ടിവന്നു. ഈ സംഭവം അമേരിക്കൻ ഐക്യനാടുകളിൽ വധശിക്ഷയെക്കുറിച്ച് ധാരാളം ചർച്ചകൾക്ക് കാരണമായിട്ടുണ്ട്. 

ഇപ്രകാരമുള്ള വധശിക്ഷയെ അനുകൂലിക്കുന്നവർ ബാർബിച്യുറേറ്റ് മരുന്നും പേശികളെ തളർത്തുന്ന മരുന്നും ഓരോ ദിവസവും ആയിരക്കണക്കിന് ശസ്ത്രക്രീയകളിൽ ഉപയോഗിക്കപ്പെടുന്നുണ്ട് എന്ന് ചൂണ്ടിക്കാട്ടുന്നു. ഹൃദയശസ്ത്രക്രീയകളിൽ ഹൃദയമിടിപ്പ് നിലയ്ക്കാൻ വേണ്ടി പൊട്ടാസ്യവും നൽകാറുണ്ട്. അതായത് ഈ മൂന്ന് മരുന്നും ഒരു ശസ്ത്രക്രീയയിൽ തന്നെ ഉപയോഗിക്കപ്പെടുന്നുണ്ട്. മരുന്നുകളുടെ പ്രവർത്തനക്ഷമതയെപ്പറ്റി അതിനാൽ വിവാദമുണ്ടാകേണ്ടതില്ല എന്നതാണ് അനുകൂലികളുടെ അഭിപ്രായം. ഇത് കൂടാതെ ഡോക്ടറുടെ സഹായത്തോടെ നടക്കുന്ന ആത്മഹത്യയിലും ദയാവധത്തിലും ഇതേ മരുന്നുകൾ ഉപയോഗിക്കപ്പെടുന്നതും ചൂണ്ടിക്കാണിക്കപ്പെടുന്നുണ്ട്. 

തയോപെന്റാലിനോളം വേഗത്തിൽ അബോധാവസ്ഥയുണ്ടാക്കാൻ കഴിവുള്ള ചുരുക്കും ചില മരുന്നുകളേയുള്ളൂ (ഉദാഹരണത്തിന് മീതോഹെക്സിറ്റോൾ, എറ്റോമിഡേറ്റ്, പ്രൊപ്പോഫോൾ എന്നിവ). ഫെന്റാനൈൽ പോലുള്ള നാർകോട്ടിക് വിഭാഗത്തിൽ പെട്ട മരുന്നുകൾഅനസ്തീഷ്യ തുടങ്ങിവയ്ക്കാൻ അപര്യാപ്തമാണ്. വിഷം കുത്തിവച്ചുള്ള വധശിക്ഷയെ പിന്തുണായ്ക്കുന്നവരുടെ അഭിപ്രായത്തിൽ ശിക്ഷയ്ക്കായി ഉപയോഗിക്കുന്ന മാത്രയിലുള്ള തയോപെന്റാൽ നൽകപ്പെട്ടയാളിന് ബോധമുണ്ടാവുക എന്നത് അസാദ്ധ്യമായിരിക്കും. 

ജനറൽ അനസ്തീഷ്യയിൽ നൽകുന്ന മരുന്നുകളുടെ രക്തത്തിലെഅളവ് അപര്യാപ്തമാകുമ്പോഴാണ് അനസ്തീഷ്യയിലും ബോധമുണ്ടാകുന്നത്. അനസ്തേഷ്യയിലെ അബോധാവസ്ത തുടരാൻ നൽകുന്നത് ബാർബിച്യുറേറ്റ് മരുന്നുകളല്ല. അനസ്തീഷ്യ തുടങ്ങാനായി കൊടുക്കുന്ന ഡോസ് തയോപെന്റാലിന്റെ പ്രവർത്തനം മിനിട്ടുകൾക്കുള്ളിൽ ഇല്ലാതാകും. മരുന്ന് തലച്ചോറിൽ നിന്ന് ശരീരത്തിന്റെ വിവിധ ഭാഗങ്ങളിലേക്ക് വേഗം പുനർ വിതരണം ചെയ്യപ്പെടുന്നതുകൊണ്ടാണിത്. പക്ഷേ മരുന്നിനെ പൂർണ്ണമായും പുറന്തള്ളാൻ ശരീരത്തിന് വളരെയധികം സമയമെടുക്കും. വധശിക്ഷയിലേതു പോലുള്ള വലിയ ഡോസ് കൊടുത്താൽ നടക്കുന്ന പുനർ വിതരണത്തിന്റെ തോത് വളരെക്കുറവായിരിക്കും. തന്മൂലം ബോധം തിരിച്ചുകിട്ടുന്നത് മരുന്നിന്റെ നല്ലൊരു ഭാഗം ശരീരത്തിൽ നിന്ന് പുറന്തള്ളിയതിന് ശേഷമായിരിക്കും. ഈ പ്രതിഭാസം ബാർബിച്യുറേറ്റ് മരുന്നുകൾ അനസ്തേഷ്യ തുടരാനായി നൽകാതിരിക്കാനുള്ള ഒരു കാരണമാണ്. ശ്വസിക്കുന്ന വാതകരൂപത്തിലുള്ള മരുന്നുകളാണ്ട് സാധാരണ അനസ്തീഷ്യ തുടരാനായി നൽകുന്നത്. 

വിഷം കുത്തിവയ്ച്ച് വധശിക്ഷ നടപ്പാക്കാനുള്ള പ്രക്രീയ തുടങ്ങിക്കഴിഞ്ഞാൽ മരണം 7 മുതൽ 11 മിനിട്ടിനുള്ളിൽ നടക്കുമത്രേ. തയോപെന്റാൽ മൂലം ബോധം നഷ്ടപ്പെടാൻ 30 സെക്കന്റുകളും; പാൻകുറോണിയം മൂലം തളർച്ചയുണ്ടാകാൻ 30 മുതൽ 45 വരെ സെക്കന്റുകളും; പൊട്ടാസ്യം കാരണം ഹൃദയം നിലയ്ക്കാൻ 30 സെക്കന്റുകളും എടുക്കും. 90 സെക്കന്റിനുള്ളിൽ ഇതു കാരണം മരണമുണ്ടാകാമെങ്കിലും മരുന്നുകൾ ഒന്നിനു പിറകേ ഒന്നായി കൊടുക്കുന്നതിന്റെ താമസവും മരണം ഉറപ്പുവരുത്താൻ സമയമെടുക്കുന്നതും കാരണമാണ് പ്രക്രീയ നീളുന്നത്. മരുന്ന് കൊടുക്കാൻ തുടങ്ങി മരണം പ്രഖ്യാപിക്കുന്നതു വരെ 20 മിനിട്ടെടുക്കാൻ സാദ്ധ്യതയുണ്ട്. വധശിക്ഷയ്ക്കായി കൊടുക്കുന്ന ഡോസിൽ തയോപെന്റാൽ മരുന്നിന് 60 മണിക്കൂർ വരെ കോമ ഉണ്ടാക്കാൻ സാധിക്കുമെന്നിരിക്കെ ഈ 20 മിനിട്ടിനുള്ളിൽ മരുന്നിന്റെ പ്രവർത്തനം ഇല്ലാതാകില്ല എന്നാണ് വധശിക്ഷാനുകൂലികളുടെ വാദം.

പാൻകുറോണിയം തയോപെന്റാലിന്റെ സാന്ദ്രത കുറയ്ക്കുമെന്ന വാദം തെറ്റാണെന്നാണ് വധശിക്ഷാനുകൂലികളുടെ അഭിപ്രായം. ശസ്ത്രക്രീയയിൽ സാധാരണ ഒരുമിച്ച് കൊടുത്തിട്ടും ഇത്തരം പ്രതിഭാസം കണ്ടിട്ടില്ല എന്ന് അവർ ചൂണ്ടിക്കാട്ടുന്നു. 

മരുന്നുകൾ തമ്മിലുള്ള പ്രവർത്തനം ഒരു സങ്കീർണ വിഷയമാണ്. ഒരു മരുന്ന് മറ്റൊന്നിന്റെ പ്രവർത്തനം കൂട്ടുകയോ കുറയ്ക്കുകയോ ചെയ്യാം. ഇത്തരം പരസ്പര സ്വാധീനം ശരീരത്തിൽ മരുന്നിന്റെ പ്രവർത്തനം നടക്കുന്ന സ്ഥലത്തുവച്ചോ മരുന്നിനെ ഉപാപചയ പ്രക്രീയയ്ക്ക് വിധേയമാക്കുന്ന ശരീരഭാഗത്തുവച്ചോ നടക്കാം. പാൻകുറോണിയവും തയോപെന്റാലും ശരീരത്തിന്റെ രണ്ട് ഭാഗങ്ങളിലാണ് (ഒന്ന് തലച്ചോറിലും രണ്ടാമത്തേത് നാഡികൾ പേശികളുമായി യോജിക്കുന്നിടത്തും) പ്രവർത്തിക്കുന്നത്. ഉപാപചയപ്രവർത്തനങ്ങൾ മൂലവും ഇത്തരം പരസ്പര സ്വാധീനമുണ്ടാക്കാനുള്ള സാധ്യതയില്ല. പരസ്പര സ്വാധീനമുണ്ടാകാനുള്ള മറ്റൊരേയോരു സാദ്ധ്യത നേരിട്ടുള്ള രാസപ്രവർത്തനമാണ്. ഇതിന് സാദ്ധ്യതയില്ലെന്ന് മരണശിക്ഷാനുകൂലികൾ ചൂണ്ടിക്കാട്ടുന്നു. 100 mg പാൻകുറോണിയം 500 mg തയോപെന്റാലിനെ പ്രവർത്തനത്തിൽ നിന്ന് തടഞ്ഞാലും 50 മണിക്കൂർ അബോധാവസ്ഥയുണ്ടാക്കാനുള്ള അളവ് തയോപെന്റാൽ ബാക്കിയുണ്ടാവുമെന്നാണ് അവരുടെ കണക്ക്. ശസ്ത്രക്രീയയ്ക്കായുള്ള അനസ്തേഷ്യയിൽ ഇത്തരം പ്രതിപ്രവർത്തനം ഉണ്ടാകുന്നുമില്ല.

ആമ്നസ്റ്റി ഇന്റർനാഷണൽ, ഹ്യൂമൻ റൈറ്റ്സ് വാച്ച്, ഡെത്ത് പോളിസി ഇൻഫർമേഷൻ സെന്റർ തുടങ്ങിയ ഗ്രൂപ്പുകളൊന്നും വേദന കുറവായ മറ്റ് ശിക്ഷാ മാർഗ്ഗങ്ങളൊന്നും നിർദ്ദേശിച്ചിട്ടില്ല. വേദന കുറവാണെന്നുറപ്പുള്ള മറ്റ് പ്രോട്ടോക്കോളുകൾ നിർദ്ദേശിക്കപ്പെടാത്തതിന്റെ അർത്ഥം വേദനയുണ്ടാകുക എന്നത് നിലവിലുള്ള മാർഗ്ഗത്തിന്റെ ഒരു പോരായ്മയല്ല എന്നതാണെന്നാണ് ഈ മാർഗ്ഗത്തിൽ വധശിക്ഷ നടത്തുന്നതിനെ അനുകൂലിക്കുന്നവരുടെ വാദം . 

വധശിക്ഷയെ എതിർക്കുന്ന ചിലർ ഒരു ബാർബിച്യുറേറ്റ് മരുന്നിന്റെ വലിയ മാത്ര ഉപയോഗിച്ച് ശിക്ഷ നടപ്പാക്കിയാൽ വേദനയുണ്ടാകാനുള്ള സാദ്ധ്യത കുറവാണെന്ന് വാദിക്കുന്നുണ്ട്. ഇത് തെറ്റായ വാദമാണെന്ന് മരണ ശിക്ഷാനുകൂലികൾ അഭിപ്രായപ്പെടുന്നു. ഓറിഗോണിൽ ഡോക്ടറുടെ സഹായത്തോടെ ആത്മഹത്യയ്ക്ക് ബാർബിച്യുറേറ്റ് മരുന്നു മാത്രമുപയോഗിച്ചവർ മരിക്കാൻ വളരെയധികം സമയമെടുത്തുവത്രേ. ചില രോഗികൾ മരിക്കാൻ ദിവസങ്ങളെടുത്തു. ചില രോഗികൾ മാരകമെന്ന് കരുതപ്പെട്ട ഡോസ് ബാർബിച്യുറേറ്റ് മരുന്നുകളെ അതിജീവിച്ച് ബോധം വീണ്ടെടുക്കുകയും ചെയ്തിട്ടുണ്ട്. ബാർബിച്യുറേറ്റ് മാത്രം കൊടുത്താൽ മരിക്കാനെടുക്കുന്ന സമയം 45 മിനിട്ട് വരെയാകാമെന്ന് കാലിഫോർണിയ സംസ്ഥാനം ഒരു കേസിൽ കോടതിയെ അറിയിച്ചിട്ടുണ്ട്. 

ബാർബിച്യുറേറ്റ് മരുന്ന് അധികമായി നൽകുമ്പോൾ മസ്തിഷ്കത്തിലെ ശ്വസനകേന്ദ്രം പ്രവർത്തനരഹിതമാകുന്നതു കൊണ്ടാണ് മരണമുണ്ടാകുന്നത്. പക്ഷേ ഈ പ്രവർത്തനം എപ്പോഴും എല്ലാവരിലും ഒരേ രീതിയിലല്ല നടക്കുന്നത്. ശ്വാസം നിന്നതിനു ശേഷവും ഹൃദയമിടിപ്പ് തുടരുകയും ചെയ്യാം. 

ക്ലാരൻസ് റേ അലൻ എന്നയാളുടെ കേസിൽ ഹൃദയമിഡിപ്പ് നിലച്ചുകിട്ടാൻ പൊട്ടാസ്യം ക്ലോറൈഡിന്റെ രണ്ടാമത് ഡോസും നൽകേണ്ടിവന്നിട്ടുണ്ട്. മരണശിക്ഷയെ അനുകൂലിക്കുന്ന മിക്കവരുടെയും അഭിപ്രായത്തിൽ ന്യായമായ ഒരു സമയത്തിനുള്ളിൽ മരണം ഉണ്ടാകണം.





</doc>
<doc id="194835" url="https://ml.wikipedia.org/wiki?curid=194835" title="തിരുനല്ലൂർ">
തിരുനല്ലൂർ

ചേർത്തല താലൂക്കിലെ ഒരു ഗ്രാമമാണ് തിരുനല്ലൂർ. ചേർത്തല നഗരത്തിൽ നിന്നും ഏകദേശം നാല് കിലോമീറ്റർ വടക്കുമാറി ചേർത്തല - അരൂക്കുറ്റി റോഡിനിരുവശവുമായി ഈ പ്രദേശം സ്ഥിതി ചെയ്യുന്നു. ചേർത്തലയിലെ തൈക്കാട്ടുശ്ശേരി ബ്ലോക്ക് പഞ്ചായത്തിലെ ചേന്നം പള്ളിപ്പുറം ഗ്രാമപഞ്ചായത്തിൽ ഉൾപ്പെടുന്ന പ്രദേശമാണിത്. തെക്കു ചെങ്ങണ്ടയും വടക്കു ഒറ്റപ്പുന്ന എന്നീ പ്രദേശങ്ങളും പടിഞ്ഞാറുവശം വയലാർ കായലും കിഴക്കുവശം വേമ്പനാടുകായലും അതിരിടുന്ന പ്രദേശമാണിത്.


</doc>
<doc id="194840" url="https://ml.wikipedia.org/wiki?curid=194840" title="എന്റെ സൂര്യപുത്രിക്ക്">
എന്റെ സൂര്യപുത്രിക്ക്

ഫാസിൽ സംവിധാനം ചെയ്ത് 1991-ൽ പുറത്തിറങ്ങിയ മലയാളചലച്ചിത്രമാണ് എന്റെ സൂര്യപുത്രിക്ക്. സുരേഷ് ഗോപി, അമല, ശ്രീവിദ്യ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.



</doc>
<doc id="194843" url="https://ml.wikipedia.org/wiki?curid=194843" title="ആന്റിഓക്സിഡന്റ്">
ആന്റിഓക്സിഡന്റ്

ഇതരതന്മാത്രകളുടെ ഓക്സീകരണത്തെ തടയുന്ന തന്മാത്രകളാണ് ആന്റിഓക്സിഡന്റുകൾ. ഇവയ്ക്ക് കോശനാശനത്തിന് കാരണമാകുന്ന സ്വതന്ത്രറാഡിക്കലുകളെ നശിപ്പിച്ച് കോശനാശനം തടയാനുള്ള കഴിവുണ്ട്. ബീറ്റാ കരോട്ടീൻ, ലൈക്കോപ്പീൻ, ല്യൂട്ടീൻ, സെലീനിയം, ജീവകം എ, ജീവകം സി, ജീവകം ഇ എന്നിവ പ്രധാന ആന്റിഓക്സിഡന്റുകളാണ്.

സാധാരണഗതിയിൽ ഒരു ഓക്സീകരണപ്രവർത്തനത്തിൽ ഒരു പദാർത്ഥത്തിൽ നിന്നും ഇലക്ട്രോണുകളെയോ ഹൈഡ്രജനേയോ ഒരു ഓക്സീകാരിയിലേയ്ക്ക് കൈമാറുന്നു. അതുവഴി ഓക്സീകാരി ഒരു ഇലക്ട്രോൺ സ്വീകാരിയായി പ്രവർത്തിക്കുന്നു. ഇതിന്റെ ഫലമായി നിരവധി സ്വതന്ത്ര റാഡിക്കലുകളുണ്ടാകുന്നു. പുതുതായി രൂപപ്പെടുന്ന സ്വതന്ത്ര റാഡിക്കലുകൾക്ക് നിമിഷങ്ങൾക്കകം ഒരു ശൃംഖലാരാസപ്രവർത്തനം തുടങ്ങാൻ കഴിയുന്നു. കോശങ്ങളിൽ നടക്കുന്ന ഇത്തരം ശൃംഖലാപ്രവർത്തനങ്ങൾ കോശത്തെ നശിപ്പിക്കുന്നതിനുകാരണമാകുന്നു. ആന്റിഓക്സിഡന്റുകൾക്ക് സ്വതന്ത്രറാഡിക്കലുകളെ നീക്കം ചെയ്യുന്നതിനും ഓക്സീകരണപ്രവർത്തനങ്ങൾ തടസപ്പെടുത്തുന്നതിനും ശൃംഖലാപ്രവർത്തനങ്ങളെ തടയുന്നതിനുമുള്ള കഴിവുണ്ട്. 
ഹൈഡ്രജൻ പെറോക്സൈഡ്, ഹൈപ്പോക്ലോറസ് ആസിഡ് എന്നിവയ്ക്കൊപ്പം സ്വതന്ത്രറാഡിക്കലുകളായ ഹൈഡ്രോക്സിൽ റാഡിക്കലിനും സൂപ്പർ ഓക്സൈഡ് ആനയോണിനും മിക്ക ജൈവതന്മാത്രകളുമായി രാസപ്രവർത്തനത്തിലേർപ്പെടാൻ കഴിയും. ഡി.എൻ.എ. തന്മാത്രകളേയോ മാംസ്യതന്മാത്രകളേയോ ഓക്സീകരിച്ചോ കൊഴുപ്പുകളെ പെറോക്സിഡേഷന് വിധേയമാക്കിയോ ഇവ കോശനാശത്തിന് കാരണമാകുന്നു. ഇത്തരത്തിലുള്ള നശീകരണക്ഷമതന്മാത്രകളെ നശിപ്പിക്കുകയാണ് ആന്റിഓക്സിഡന്റുകൾ ചെയ്യുന്നത്.

ഓക്സിജൻ റാഡിക്കൽ അബ്സോർബൻസ് കപ്പാസിറ്റി അനുരിച്ചാണ് ഭക്ഷ്യവസ്തുക്കളിലെ ആന്റിഓക്സിഡന്റുകളുടെ അളവ് ഗണിച്ചെടുക്കുന്നത്. ഫോളിൻ- സിയോകാൽട്യൂ റിയേജന്റ് ഉപയോഗിച്ചും ഇത് തിരിച്ചറിയാം.


</doc>
<doc id="194850" url="https://ml.wikipedia.org/wiki?curid=194850" title="ടെറസ്സിലെ കൃഷി">
ടെറസ്സിലെ കൃഷി

വീടുകളുടേയും കെട്ടിടങ്ങളുടേയും മുകളിൽ ചെറിയ തോട്ടങ്ങൾ നിർമ്മിച്ച് നടത്തുന്ന കൃഷിരീതിയാണ് ടെറസ്സിലെ കൃഷി. ആവാസവ്യവസ്ഥകളും ഭൂവിനിയോഗരീതികളും മാറിക്കൊണ്ടിരിക്കുന്ന പ്രദേശങ്ങളിൽ പ്രാവർത്തികമാക്കാവുന്ന നൂതനകൃഷിരീതികളിൽ ഒന്നായി ഇതു കരുതപ്പെടുന്നു. അത്യുല്പാദനത്തിനു വേണ്ടി കീടനാശിനി, ഹോർമോണുകൾ, ജനിതകവ്യതിയാനങ്ങൾ എന്നിവ ഉപയോഗിച്ച് വൻതോതിൽ ഉൽപ്പാദിപ്പിക്കപ്പെട്ട് മറ്റു പ്രദേശങ്ങളിൽ നിന്നു വന്നെത്തുന്ന ഭക്ഷ്യവിളകളോട് പ്രതിപത്തിയില്ലാത്തവർക്കു് ഇത്തരം ഘടകങ്ങളെക്കുറിച്ച് ആശങ്കപ്പെടാതെത്തന്നെ ഒരു പരിധിവരെ തങ്ങളുടെ ഭക്ഷണശീലങ്ങൾ സുരക്ഷിതമാക്കാൻ ടെറസ്സ് കൃഷി സഹായിക്കും. ലോകവ്യാപകമായി ഉയർന്നു വരുന്ന ഹരിതസമ്പദ്ഘടന എന്ന ആശയത്തിന്റെ അർത്ഥസ്വാംശീകരണം കൂടിയാണു് ഈ ഭക്ഷ്യോൽപ്പാദനരീതി.

കറിവെക്കാൻ പച്ചക്കറി ആവശ്യമുള്ളപ്പോൾ, സ്വന്തം മട്ടുപ്പാവിൽ സ്വയം നട്ടുവളർത്തിയ ചെടികളിൽനിന്ന് പച്ചപ്പു മാറാതെ ഇറുത്തെടുത്ത വിളവുകൾ തന്നെ ഉപയോഗിക്കുക എന്ന ആശയത്തിൽ നിന്നാണു് ടെറസ് കൃഷി പ്രചോദനം ഉൾക്കൊള്ളുന്നതു്. ഓരോരുത്തർക്കും ആവശ്യമുള്ള ഭക്ഷണം സ്വയം അദ്ധ്വാനിച്ച് ഉത്പാദിപ്പിക്കുക, അതോടൊപ്പം പ്രകൃതിയെ കൂടുതൽ അടുത്തുകണ്ട് പഠിക്കുക എന്നീ സാമൂഹ്യലക്ഷ്യങ്ങൾ കൂടി ടെറസ്സ് കൃഷിയെ പ്രചോദിപ്പിക്കുന്നു. വിപണിയുടെ സമ്മർദ്ദങ്ങൾക്കു വഴങ്ങി, അമിതമായ കീടനാശിനി പ്രയോഗത്തിനും അനാരോഗ്യകരമായ ഉൽപാദനരീതികൾക്കും വിധേയമായ, പുതുമ നഷ്ടപ്പെട്ട ഭക്ഷ്യവിളകൾ വാങ്ങാൻ നിർബന്ധിക്കപ്പെടാത്ത സാമ്പത്തികസ്വാതന്ത്ര്യം കൂടിയാണു് ഈ നൂതനകൃഷിരീതി വഴി ലഭ്യമാകുന്നതു്.
വളരെ കുറഞ്ഞ അളവു് മണ്ണ്, ആവശ്യത്തിനു മാത്രം വെള്ളം, അന്യഥാ വെറുതെ നഷ്ടപ്പെട്ടുപോകുന്ന സൗരോർജ്ജം, നീക്കം ചെയ്യുക എന്നതു് ഗുരുതരമായ ഒരു സാമൂഹ്യപ്രശ്നമായി മാറിക്കൊണ്ടിരിക്കുന്ന ജൈവാവശിഷ്ടങ്ങൾ എന്നിവ ഏറ്റവും യുക്തിസഹമായി പ്രയോജനപ്പെടുത്തിയാണു് ടെറസ് കൃഷി വിജയകരമായി നടത്തുന്നതു്. ഊർജ്ജം, ജലം, കൃഷിഭൂമി മുതലായി അനുദിനം ചുരുങ്ങിവരുന്ന പ്രകൃതിവിഭവങ്ങൾ കൂടുതൽ സമർത്ഥമായി ഉപയോഗിക്കുന്നതിന്റെ ഭാഗമായി ലോകത്തിന്റെ പല ഭാഗങ്ങളിലും അതിദ്രുതം വ്യാപിച്ചുകൊണ്ടിരിക്കുന്ന ഒരു പുത്തൻപ്രവണത കൂടിയാണു് ടെറസ്സ് കൃഷി.

സമയമോ മറ്റു വിഭവങ്ങളോ പ്രത്യേകമായി നീക്കിവെക്കാതെ നടത്താവുന്ന ടെറസ് കൃഷി ഭക്ഷ്യസുരക്ഷ, സാമ്പത്തികലാഭം എന്നിവയ്ക്കു പുറമേ ആരോഗ്യത്തിനും മാനസികോല്ലാസത്തിനും ഉപകരിക്കുന്നു. ഒപ്പം മികച്ച ഒരു ഗൃഹാലങ്കാരമാർഗ്ഗം കൂടിയാണു് ശ്രദ്ധയോടെയുള്ള 'മേൽക്കൂരകൃഷി'. വീടിനു ചുറ്റും നിലനിർത്താവുന്ന ഭേദപ്പെട്ട കാലാവസ്ഥ, ദൃശ്യഭംഗി എന്നിവ കുടുംബത്തിനു മൊത്തമായി ഗുണകരമാണു്. സൂര്യപ്രകാശം, ജലം, ജൈവാവശിഷ്ടങ്ങൾ എന്നിവയുടെ മികച്ച ഉപഭോഗരീതികൾക്കും നല്ലൊരു ഉദാഹരണമാണു് ടെറസ് കൃഷി. ടെറസ്സ് കൃഷിയിൽ പങ്കെടുത്തുകൊണ്ട് ഹരിതഗൃഹവാതകങ്ങളുടെ ഉല്പാദനവും വ്യാപനവും ചുരുക്കുക എന്ന ആഗോളലക്ഷ്യത്തിനെക്കൂടി ഒരാൾക്കു് സ്വാംശീകരിക്കാൻകഴിയും.

വീട്ടാവശ്യത്തിനുള്ള തക്കാളി, വെണ്ട, വഴുതന, വെള്ളരി, പാവൽ, പടവലം, മത്തൻ, പയർ, ചീര, മുള്ളങ്കി, മുളക് മുതലായവ എളുപ്പത്തിൽ കൃഷി ചെയ്യാം. ഇവകൂടാതെ പരീക്ഷണ അടിസ്ഥാനത്തിൽ എല്ലായിനം ഹ്രസ്വകാല വിളകളും കിഴങ്ങുകളും ടെറസ്സിൽ കൃഷിചെയ്യാം. പ്രത്യേക തയ്യാറെടുപ്പുകളോടെ പേര, വാഴ, നാരകം, പപ്പായ തുടങ്ങിയ ചെറുവൃക്ഷങ്ങളും ദീർഘകാലവിളകളും കൂടി ടെറസ്സിൽ കൃഷി ചെയ്യാം.

അടുക്കളത്തോട്ടം നിർമ്മിക്കുന്നത് ടെറസ്സിലാകുമ്പോൾ അതിന് ചില പരിമിതികൾ ഉണ്ട്. ധാരാളം വിത്തുകളും മണ്ണും വളവും ലഭിക്കുന്നുണ്ടെന്ന് കണ്ട്, ഒരിക്കലും ടെറസ്സിൽ അമിതമായി കൃഷി ചെയ്യേണ്ടതില്ല. കൃഷി ചെയ്യുന്ന ഇനങ്ങൾ നമ്മുടെ വീട്ടാവശ്യങ്ങൾക്കുള്ള പല ഇനങ്ങളാവാം. അതോടൊപ്പം പരീക്ഷണ അടിസ്ഥാനത്തിൽ കാബേജ്, ക്വാളീഫ്ലവർ, മരച്ചീനി, കാച്ചിൽ, ചേമ്പ്, ക്യാരറ്റ്, തുടങ്ങിയ ഏതാനും പുതിയവ ഇനങ്ങൾ കൂടി നടാം

തുടർച്ചയായ മഴയുള്ള സമയം ടെറസ്സ് കൃഷിയ്ക്കു് അനുയോജ്യമല്ല. വെള്ളം നിറഞ്ഞ് വഴുതുന്ന സിമന്റ്മേൽക്കൂര അപകടങ്ങൾക്കു സാദ്ധ്യതയുണ്ടാക്കാം. കൂടാതെ, ശക്തമായ മഴയിൽ മണ്ണിലെ ലവണാംശങ്ങൾ നഷ്ടപ്പെട്ടു് വളക്കൂറ് കുറഞ്ഞുപോകാം. ശക്തമായ മഴക്കാലം അവസാനിച്ച് ടെറസ്സ് മെല്ലെ ഉണങ്ങിവരുന്ന ആഴ്ച്ചകളാണു് കൃഷി തുടങ്ങാൻ ഏറ്റവും നല്ലതു്. കേരളത്തിനെ സംബന്ധിച്ച്, ഓണക്കാലം കഴിഞ്ഞ് (സെപ്റ്റംബർ മദ്ധ്യത്തിൽ)കൃഷി തുടങ്ങിയാൽ അതിനുശേഷം ഇടക്കിടെ പെയ്യുന്ന മഴയും തുടർന്നു വരുന്ന തുലാവർഷവും കൃഷിക്ക് നല്ലതാണ്. മേയ് അവസാനം കാലവർഷം ആരംഭിക്കുന്നതിന് അല്പദിവസം മുൻപ് കൃഷി അവസാനിപ്പിച്ച് ടെറസ്സ് വൃത്തിയാക്കാം. ഉപയോഗിച്ച മണ്ണ് ഒരിടത്ത് കൂട്ടിയിട്ട് പോളിത്തീൻ ഷീറ്റ് കൊണ്ട് മഴനനയാതെ മൂടിയാൽ അടുത്ത കൃഷിക്ക് അതേമണ്ണ് ഇളക്കിയെടുത്ത് ഉപയോഗിക്കാം.

ഉയരത്തിൽ കയറി നടക്കാൻ അമിതമായ പേടിയുള്ളവർ ടെറസ്സിൽ കയറുന്നത് പരമാവധി ഒഴിവാക്കണം. ടെറസ്സ്കൃഷി സ്വന്തമായി ചെയ്യേണ്ട ഒരു ഹോബിയായി കണക്കാക്കേണ്ടതാണു്. അത്യാവശ്യസഹായങ്ങൾക്കല്ലാതെ, മറ്റാളുകളെ ആശ്രയിക്കാനോ അവരെക്കൊണ്ടു ചെയ്യിക്കാനോ ശ്രമിക്കാതിരിക്കണം. എല്ലാദിവസവും രാവിലെയും വൈകുന്നേരവും കൃഷിസ്ഥലത്ത് കയറിവന്ന് വെള്ളം നനക്കേണ്ടതും പരിചരിക്കേണ്ടതും നിർബന്ധമാണു്. തീരെ ചെറിയ കുട്ടികളെയോ പ്രായമായവരേയോ മറ്റു വിധത്തിൽ ടെറസ്സിൽ കയറാൻ പ്രയാസമുള്ളവരെയോ സ്വന്തം കൃഷിയുടെ പുരോഗതി കാണിക്കാനായി ഒരിക്കലും നിർബന്ധിച്ച് പിടിച്ച് കയറ്റരുത്. ടെറസ്സിൽ നിൽക്കുമ്പോൾ എല്ലാ സമയവും സ്വന്തം സുരക്ഷിതത്വം ഉറപ്പാക്കണം. ഉറക്കെ സംസാരിക്കുക, മൊബൈൽ ഫോണിലെ സംഭാഷണത്തിൽ ലയിച്ച് അശ്രദ്ധമായി നടക്കുക തുടങ്ങിയതൊക്കെ പരമാവധി ഒഴിവാക്കണം. കൃഷിജോലിക്കു് ആവശ്യമുള്ള ഉപകരണങ്ങൾ (ബ്ലെയ്ഡ്, കത്രിക, കടലാസ്, പോളിത്തീൻ ബാഗ് തുടങ്ങിയവ) സ്ഥിരമായി ഒരു ചെറിയ ബാഗിൽ സൂക്ഷിച്ച് കൂടെ സ്വന്തം മൊബൈൽ ഫോണും അടക്കം തോട്ടത്തിലേക്കു കയറുന്നതു് നല്ലൊരു ശീലമാണു്. അത്യാവശ്യം വരുമ്പോൾ ആശയവിനിമയം നടത്താം. സാധാരണ മണ്ണിൽ കൃഷിചെയ്ത പരിചയം മുൻകൂറായി സ്വല്പമെങ്കിലും ഉണ്ടായിരിക്കുന്നതു് പദ്ധതിയുടെ ആകമാനം വിജയസാദ്ധ്യത അത്യധികം വർദ്ധിപ്പിക്കും.

തീരെ ചെരിവില്ലാതെ പരന്നതോ, അല്പം ചെരിവുള്ളതോ ആയ കോൺക്രീറ്റ് മേൽക്കൂരകളാണു് ടെറസ്സിലെ കൃഷിക്ക് അനുയോജ്യം. കൃഷി ചെയ്യുന്നവരുടെ ദേഹസുരക്ഷ ഉറപ്പാക്കാൻ ടെറസ്സിന്റെ വശങ്ങളിൽ ഉയർത്തിക്കെട്ടിയ ഇഷ്ടികമതിലിന് (parapet) അരമീറ്റർ ഉയരമെങ്കിലും ഉണ്ടാവുന്നതു് നല്ലതാണു്. കൃഷിക്ക് ആവശ്യമായ മണ്ണ്, വെള്ളം, വിത്ത്, വളം, വള്ളികൾ പടരാനുള്ള കമ്പുകൾ തുടങ്ങിയവ മേൽത്തട്ടിൽ എത്തിക്കാൻ സാമാന്യം ഉറപ്പുള്ള പടികളോ കോണിയോ സജ്ജമായിരിക്കണം. പൈപ്പ് ഉപയോഗിച്ച് ജലസേചനം ചെയ്യാനുദ്ദേശിക്കുമ്പോൾ വീട്ടിലെ ജലസംഭരണി (water tank)ടെറസ്സിന്റെ തലത്തിൽനിന്നും (സ്ലാബ്) രണ്ടോ മൂന്നോ മീറ്റർ ഉയരത്തിൽ സ്ഥാപിക്കാൻ ശ്രദ്ധിക്കണം. ടെറസ്സിനെ തൊട്ട് മരക്കൊമ്പുകളോ പോസ്റ്റുകളോ ഇല്ലാതിരിക്കുന്നതു് എലികളുടേയും മറ്റു ക്ഷുദ്രജീവികളുടേയും ശല്യം കുറയ്ക്കും.

നമ്മുടെ ജലസേചനശീലമനുസരിച്ച് നാം സാധാരണ ചെലവാക്കാറുള്ളതിൽ കുറവു വെള്ളമേ ഇത്തരം കൃഷിയ്ക്കു് ആവശ്യമുള്ളൂ. കഴിയുമെങ്കിൽ തുള്ളിനന (drip irrigation) തുടങ്ങിയ രീതികൾ ഏർപ്പെടുത്താവുന്നതാണു്. എന്നിരുന്നാലും, ആണ്ടു മുഴുവൻ തുടരുന്ന ജലലഭ്യത ഉറപ്പാക്കണം. വേനൽ മൂക്കുമ്പോൾ കുടിക്കാൻ പോലും വെള്ളം തികയാത്ത പ്രദേശങ്ങളിൽ ഇക്കാര്യം മുമ്പേ പരിഗണിക്കണം. ഇത്തരം സാഹചര്യങ്ങളിൽ വീട്ടിലെ അടുക്കളയിലും വാഷ് ബേസിനുകളിലും മറ്റും ഉപയോഗിച്ച് പുറത്തൊഴുക്കിക്കളയുന്ന വെള്ളം ലഘുവായ ശുദ്ധീകരനപ്രക്രിയകളിലൂടെ വീണ്ടെടുത്ത് ജലസേചനത്തിനുപയോഗിക്കുന്ന രീതികളും ശ്രമിക്കാവുന്നതാണു്.

കോൺക്രീറ്റ് മട്ടുപ്പാവിൽ നേരിട്ട് മണ്ണ് നിരത്തി വളം ചേർത്ത് വെള്ളമൊഴിച്ച് കൃഷി ചെയ്യുമ്പോൾ കാഴ്ചയിൽ വൃത്തി കുറയും. മേൽക്കൂരയിൽ വളരുന്ന ചെടിയുടെ വേരുകളും മണ്ണിൽനിന്നു് ഊർന്നിറങ്ങുന്ന അമ്ലാംശമുള്ള ധാതുലവണങ്ങളും കോൺക്രീറ്റിനു് ബലക്ഷയം ഉണ്ടാക്കി സ്ലാബിൽ ചോർച്ചവരുത്താൻ സാദ്ധ്യതയുണ്ട്. അതുകൊണ്ട് നേരിട്ടുള്ള കൃഷി ഒഴിവാക്കുന്നതാണു നല്ലതു്. മണ്ണ് നിരത്തി കൃഷി ചെയ്യുന്നതും നല്ലതല്ല. നാലുവശത്തും ഇഷ്ടിക ചരിച്ച്‌ വെച്ച് അടിയിൽ പ്ലാസ്റ്റിക്ക് ഷീറ്റ് ഒന്നോ രണ്ടോ അട്ടിയിൽ വിടവില്ലാതെ വിരിച്ച് അതിനു മുകളിൽ ഇഷ്ടിക ‌ഉയരത്തിൽ‌മാത്രം മണ്ണിട്ട് കൃഷി ചെയ്യാം. തൊടിയിലെ മണ്ണിന്റെ കൂടെ ചാണകം ഉണക്കിപ്പൊടിച്ചത്, ചകരിച്ചോറ്, അറക്കപ്പൊടി, ആറ്റുമണൽ, മണ്ണിരക്കമ്പോസ്റ്റ്, കരിയിലകൾ എന്നിവയും ചേർത്ത് കൃഷി ചെയ്യാനുള്ള അടിത്തട്ട് തയ്യാറാക്കാം. ടെറസ്സിന്റെ വശങ്ങളിലായാൽ മൂന്ന് വശങ്ങളിൽ ഇഷ്ടിക അതിരിട്ട്, പോളിത്തീൻ ഷീറ്റ് വിരിച്ച് കൃഷി ചെയ്യാം. എങ്ങനെ കൃഷിചെയ്താലും ടെറസ്സും മണ്ണും നേരിട്ട് സമ്പർക്കം വരുന്നത് പരമാവധി ഒഴിവാക്കുന്നത് നല്ലതാണ്.

പോളിത്തീൻ കവറിലും ചാക്കിലും മണ്ണ് നിറച്ച് കൃഷി ചെയ്യാം. ചാക്ക് പുറത്തോട്ട് മടക്കി ഏതാണ്ട് ഒരടി കനത്തിൽ മണ്ണ് നിറച്ചാൽ മതിയാവും. വെള്ളം പുറത്തേക്ക് ഒഴുകാനായി ഏതാനും സുഷിരങ്ങൾ ആവശ്യമാണ്. സുതാര്യമായ പോളിത്തീൻ കവറിൽ കൃഷി ചെയ്യരുത്. വേരുകൾക്ക് സൂര്യപ്രകാശം തട്ടുന്നത് ചെടിയുടെ വളർച്ചയെ തകരാറിലാക്കും. ചെടിനട്ടതിനു ശേഷം വളർച്ചക്കനുസരിച്ച് വളവും മണ്ണും പിന്നീട് ചേർക്കേണ്ടി വരുന്നതിനാൽ ആദ്യമേ കൂടുതൽ മണ്ണ് നിറക്കേണ്ടതില്ല. ടെറസ്സിൽ ഇഷ്ടം‌പോലെ സൂര്യപ്രകാശം ലഭിക്കുന്നതിനാൽ വളർച്ചക്കനുസരിച്ച് ചെടികൾ തമ്മിലുള്ള അകലം ക്രമീകരിക്കാം.

ഹ്രസ്വകാല പച്ചക്കറി വിളകളിൽ പലതും പടർന്നു വളരുന്നവയാണ്. ചിലത് കമ്പുകളിലും ചിലത് പന്തലുകളിലും വളർന്നാൽ നന്നായി വിളവ് തരും. കൃഷി ടെറസ്സിലാവുമ്പോൾ അതിന് താങ്ങായി വരുന്ന മരക്കമ്പുകളും കയറുകളും താഴെ തറയിൽനിന്ന് ആയാൽ പല പ്രശ്നങ്ങളും ഉണ്ട്. ആ കമ്പിലൂടെ മുകളിലെത്തുന്ന ഉറുമ്പുകളും മറ്റു ക്ഷുദ്രജീവികളും കൃഷിസ്ഥലത്ത് സ്ഥിരതാമസമാക്കും. കയ്പ(പാവൽ), പടവലം, തുടങ്ങിയവക്ക് വളരാനുള്ള പന്തൽ നമുക്ക് ടെറസ്സിൽ‌തന്നെ നിർമ്മിക്കാം. അതോടനുബന്ധിച്ച് പയറുവർഗങ്ങൾ പടരാനാവശ്യമായ താങ്ങുകളും ഉണ്ടാക്കാം. ഉപയോഗം കഴിഞ്ഞ 4 ടിന്നുകളും ചെറിയ കല്ലുകളും(കരിങ്കൽ ചീളുകളും ആവാം) സംഘടിപ്പിച്ചാൽ പന്തലിന്റെ തൂണുകൾ കുത്തനെ നിർത്താൻ കഴിയും. ഉറപ്പുള്ള കമ്പ് ടിന്നിന്റെ മധ്യഭാഗത്ത് കുത്തനെ നിർത്തിയശേഷം കല്ലുകൾ നാല്‌ വശത്തും കടത്തി ഉറപ്പിച്ചാൽ നല്ല ബലമുള്ള താങ്ങുകൾ ലഭിക്കും. ഇങ്ങനെയുള്ള തൂണുകൾ ചേർത്ത് കെട്ടി കയ്പ,പടവലം എന്നിവയുടെ പന്തലാക്കാം. ഉറപ്പുള്ളതാണെങ്കിലും ഭാരം കുറഞ്ഞ ഉണങ്ങിയ കമ്പുകൾ പന്തൽ നിർമ്മാണത്തിന് ഉപയോഗിക്കണം.

ടെറസ്സിൽ മൂന്ന് തരത്തിൽ മണ്ണ് പാകപ്പെടുത്തി കൃഷിക്കുവേണ്ട പ്രതലം തയ്യാറാക്കം,
പച്ചക്കറി നടാനായി മണ്ണ് നിറക്കുമ്പോൾ അടിയിൽ കരിയിലയോ പച്ചക്കറി അവശിഷ്ടങ്ങളോ നിക്ഷേപിക്കാം. പറമ്പിലുള്ള മണ്ണിന്റെ കൂടെ ആറ്റുമണൽ(പൂഴി), അറക്കപ്പൊടി, ചകരിച്ചോറ്, കാലിവളം ഉണക്കിപ്പൊടിച്ചത് (ചാണകം), കമ്പോസ്റ്റ്, മത്സ്യാവശിഷ്ടങ്ങൾ ആദിയായവ ലഭ്യതയനുസരിച്ച് മിക്സ് ചെയ്ത മിശൃതം കൃഷി ചെയ്യാനായി നിറക്കണം. ഇതിൽ ഉണങ്ങിയ ചാണകം കൂടുതൽ ചേർക്കുന്നത് പച്ചക്കറിയുടെ വളർച്ചക്ക് നല്ലതാണ്. ടെറസ്സിൽ പരമാവധി സൂര്യപ്രകാശം ലഭ്യമാകുന്ന ഇടങ്ങളിലാണ് കൃഷിവിളകൾ നടേണ്ടത്.

നമുക്ക് നടാനുള്ള പച്ചക്കറി വിത്തുകൾ മുൻ‌വർഷങ്ങളിലുള്ള ചെടികളിൽ നിന്ന് നമ്മൾ ശേഖരിച്ചതോ മറ്റുള്ളവരിൽ നിന്ന് വാങ്ങിയതോ ആവാം. ശേഖരിച്ചവയിൽ ചിലയിനങ്ങൾ ഈർപ്പം‌തട്ടി കേടുവരികയോ ചില കാലത്ത് മുളക്കാത്തവയോ ആവാതിരിക്കാൻ ശ്രദ്ധിക്കണം. വിലകൊടുത്തു വാങ്ങുന്നവ ഗുണമേന്മ ഉറപ്പാക്കിയ ഇടങ്ങളിൽ നിന്ന് ആവണം. പിന്നെ തക്കാളി, മുളക്, പയർ, കയ്പ, മത്തൻ, വെള്ളരി എന്നിവ കടയിൽ നിന്ന് കറിവെക്കാൻ വാങ്ങിയ പച്ചക്കറികളിൽ മൂപ്പെത്തിയ നല്ല ഇനങ്ങൾ ഉണ്ടെങ്കിൽ വിത്ത് ശേഖരിക്കാം.

പച്ചക്കറി വിത്തുകൾ രണ്ട് രീതിയിലാണ് നടേണ്ടത്. ചിലത് നേരിട്ട് മണ്ണിൽ നടാം; ഉദാ: ചീര, മുളക്, മുള്ളങ്കി, തക്കാളി, വഴുതന. മറ്റുചില വിത്തുകൾ വെള്ളത്തിൽ കുതിർത്ത് മുളപ്പിച്ചശേഷം മണ്ണിൽ നടാം; ഉദാ: വെണ്ട, പയറ്, വെള്ളരി, പാവൽ, പടവലം, താലോരി, മത്തൻ, കുമ്പളം.
ഇങ്ങനെ മുളപ്പിച്ച വേര്‌ പിടിച്ച വിത്തുകൾ നനഞ്ഞ മണ്ണിൽ നടണം. അധികം ആഴത്തിൽ നട്ടാൽ അവ മണ്ണിനു മുകളിൽ വളരാതെ നശിക്കാനിടയാവും. ചെടിച്ചട്ടിയിലും ചാക്കിലും ഓരോ വിത്ത് വീതവും തറയിലെ മണ്ണിൽ നിശ്ചിത അകലത്തിലും വിത്തുകൾ നടാം. വിത്തിട്ടതിനുശേഷം ആ വിത്തിന്റെ കനത്തിൽ മാത്രം മണ്ണ് വിത്തിനു മുകളിൽ ഇട്ടാൽ മതി. രാവിലെയും വൈകുന്നേരവും നനക്കാൻ പ്രത്യേകം ശ്രദ്ധിക്കണം.

ടെറസ്സ്കൃഷിയിൽ രാവിലെയും വൈകിട്ടുമുള്ള ജലസേചനം അനിവാര്യമാണ്. രണ്ട് ദിവസം നനക്കുന്നത് നിർത്തിയാൽ എല്ല ചെടികളും ഉണങ്ങി നശിക്കാനിടയാവും. ഒരു നേരം നനക്കാൻ കഴിഞ്ഞില്ലെങ്കിൽ തൊട്ടടുത്ത് ലഭ്യമായ നേരത്ത് ധാരാളം വെള്ളം ഒഴിച്ച് ചെടി ഉണങ്ങാതിരിക്കാൻ ശ്രദ്ധിക്കണം. ഇങ്ങനെ കൃഷി ചെയ്യുന്നവർ വീട് അടച്ചുപൂട്ടി രണ്ട് ദിവസം ടൂർ പോകാതിരിക്കാൻ പ്രത്യേകം ശ്രദ്ധിക്കണം.
ചെടി നടുന്നത് ടെറസ്സിലാവുമ്പോൾ അവയെ എല്ലാദിവസവും പരിചരിക്കണം. ചുരുങ്ങിയത് രണ്ട്‌നേരമെങ്കിലും കർഷകൻ ടെറസ്സിൽ കയറണം. വളർച്ചയുടെ ഓരോ ഘട്ടത്തിലും അവയുടെ സമീപത്ത് വന്ന്, വെള്ളമൊഴിച്ച്, വളം‌ചേർത്ത്, കീടങ്ങളെ നശിപ്പിച്ച്, പാകമായ പച്ചക്കറികൾ പറിച്ചെടുത്ത് അങ്ങനെ അവയോടൊപ്പം ഇത്തിരിനേരം ചെലവഴിക്കണം.

കൃഷി ടെറസ്സിലാവുമ്പോൾ ധാരാളം വെള്ളം ഒഴിക്കണം എന്ന ധാരണ പലർക്കും ഉണ്ട്; ‘കാരണം രാവിലെ മുതൽ വൈകുന്നേരം വരെ ചെടികൾ വെയിലു കൊള്ളുകയാണല്ലൊ’. അടുക്കളത്തോട്ടത്തിൽ, മണ്ണിൽ കൃഷി ചെയ്യുമ്പോൾ നമ്മൾ ധാരാളം വെള്ളം ഓരോ ചെടിക്കും ഒഴിക്കുന്നുണ്ട്. അങ്ങനെ ഒഴിച്ച വെള്ളത്തിൽ ചെടിയുടെ വേര് ആഗിരണം ചെയ്യുന്നതിനെക്കാൾ വലിയൊരു പങ്ക് മണ്ണിനടിയിൽ താഴുകയാണ് ചെയ്യുന്നത്. ടെറസ്സിൽ, ചട്ടിയിലായാലും ചാക്കിലായായാലും തറയിലായാലും പുറത്തേക്ക് ഒഴുകുന്ന ഘട്ടത്തിൽ വെള്ളം നനക്കുന്നത് നിർത്താം. അതിന് ഒരു ചെടിച്ചട്ടിയിൽ രണ്ട് ഗ്ലാസ്സ് വെള്ളം മതിയാവും. ചെടിയുടെ മുകളിൽ സ്പ്രേ ചെയ്യുന്നതാണ് ഏറ്റവും നല്ലത്. സസ്യവളർച്ചക്ക് സൂര്യപ്രകാശം പരമാവധി ലഭ്യമാവണം. അതേസമയം സൂര്യന്റെ ചൂട് വർദ്ധിക്കുന്നതിനനുസൃതമായി ഇലകൾക്ക് നീരാവിയാക്കി മാറ്റി പുറത്തുകളയാനുള്ള ജലം മുഴുവൻ വേര് മണ്ണിൽ‌നിന്നും ആഗിരണം ചെയ്യും. ചെറിയ തൈകൾ പറിച്ചുമാറ്റി നടുമ്പോൾ മൂന്ന് ദിവസം അവ വെയിലേൽക്കാതെ ശ്രദ്ധിച്ച് ജലസേചനം നടത്തണം.

രാസവളങ്ങളും വിറക് കത്തിച്ച ചാരവും പച്ചക്കറികൃഷിക്ക് വളരെ കുറച്ച് മാത്രമേ ഉപയോഗിക്കാവൂ. ടെറസ്സിലാവുമ്പോഴും അവയുടെ ഉപയോഗം വളരെ കുറക്കുക. ചെടികൾ നടാനായി മണ്ണ് തയ്യാറാക്കുമ്പോൾ‌തന്നെ ധാരാളം കാലിവളവും കമ്പോസ്റ്റും ഉപയോഗിക്കണം. അതോടൊപ്പം നിലക്കടലപിണ്ണാക്ക്, മണ്ണിരക്കമ്പോസ്റ്റ്, കോഴിക്കാഷ്ടം, വേപ്പിൻ‌പിണ്ണാക്ക്, മത്സ്യാവശിഷ്ടങ്ങൾ എന്നിവയൊക്കെ ഇടയ്ക്കിടെ ചേർത്താൽ സസ്യങ്ങൾ നന്നായി വളരും. ഒടുവിൽ പറഞ്ഞവ ചെടിയുടെ ചുവട്ടിൽനിന്നും അഞ്ച് സെന്റീമീറ്റർ അകലെയായി മാത്രം ചേർക്കുകയും പൂർണ്ണമായി മണ്ണിനടിയിൽ ആയിരിക്കുകയും വേണം. വേപ്പിൻപിണ്ണാക്ക് ചെടി നടുമ്പോൾ മണ്ണിനടിയിൽ വളരെകുറച്ച് മാത്രം ചേർത്താൽ മതി. രണ്ട് ആഴ്ചയിൽ ഒരു തവണയെങ്കിലും വളം ചേർക്കണം. ഇങ്ങനെ വളപ്രയോഗം നടത്തുമ്പോൾ പുതിയ മണ്ണ് ചെടിയുടെ ചുവട്ടിൽ ഇടുന്നതാണ് നല്ലത്.

ടെറസ്സിലാണെങ്കിലും എല്ലായിനം കീടങ്ങളും രോഗങ്ങളും പച്ചക്കറിസസ്യങ്ങളെ ബാധിക്കും. മറ്റൊരിടത്തും കൃഷി ഇല്ലെങ്കിൽ പരിസരത്തുള്ള പറക്കാൻ കഴിയുന്ന ഷട്പദങ്ങളെല്ലാം പറന്നുവരും. പാവൽ, പടവലം എന്നിവയെ കായീച്ചകളും, പയറുവർഗ്ഗങ്ങളെ അരക്ക് ഷട്പദങ്ങളും(ഇലപ്പേൻ) ആക്രമിക്കും. പയറിന്റെ നീരുറ്റികുടിക്കുന്ന ഷട്പദങ്ങൾ ഒന്നോ രണ്ടോ വന്നാൽ പിറ്റേദിവസം കൂട്ടത്തോടെ പറന്നുവരും. ഇവ കൂടാതെ ഇലകൾ തിന്നുന്ന ലാർവ്വകൾ പലതരം കാണപ്പെടും. ലാർവ്വകൾ ഓരോ തരവും ഒരേ ഇനത്തിൽ‌പ്പെട്ട ചെടികളെ മാത്രമാണ് ആഹാരമാക്കുന്നത്. പിന്നെ പച്ചക്കറി സസ്യങ്ങളിൽ കാണുന്ന മിക്കവാറും ഷട്പദലാർവ്വകൾ രാത്രിയിൽ മാത്രം പുറത്തിറങ്ങി ആഹാരം കഴിക്കുന്നവയാണ്. അതുകൊണ്ട് പകൽ‌നേരങ്ങളിൽ നോക്കിയാൽ അവരുടെ അടയാളം മാത്രമേ കാണുകയുള്ളു.

പുകയില കഷായം, കാന്താരി മിശ്രിതം, മണ്ണെണ്ണക്കുഴമ്പ് തുടങ്ങിയവ പ്രധാന ജൈവ കീടനാശിനികളാണ്. ഇവ കൂടാതെ നേരിട്ടല്ലാതെ കീടങ്ങളെ നശിപ്പിക്കാൻ പഴക്കെണി, തുളസിക്കെണി, ശർക്കരക്കെണി തുടങ്ങിയവയും പ്രയോഗിക്കാം. 
ചിരട്ടക്ക് പകരം മിനറൽ വാട്ടർ കുപ്പിയുടെ വശങ്ങളിൽ 3 x 3 സെ മി ദ്വാരങ്ങൾ ഉണ്ടാക്കിയും ഉപയോഗിക്കാം 

സാധാരണ കാണാറുള്ള രോഗങ്ങൾ ടെറസ്സിലെ പച്ചക്കറികൃഷിയിൽ കുറവായിരിക്കും. തക്കാളി, വഴുതന, മുളക്, എന്നിവയിൽ ഫംഗസ് കാരണം ഏതെങ്കിലും ഒരു ചെടിയിൽ വാട്ടം കണ്ടെത്തിയാൽ ഉടനെ പിഴുതുമാറ്റി നശിപ്പിക്കണം. നടുന്നതിനു മുൻപ് മണ്ണിൽ വേപ്പിൻപിണ്ണാക്ക് ചേർക്കുന്നത് രോഗങ്ങളെ നിയന്ത്രിക്കും. ചീരയിൽ ഇലപ്പുള്ളിരോഗം കണ്ടെത്തിയാലും അവ നശിപ്പിക്കുന്നതാണ് നല്ലത്. ശക്തിയുള്ള രാസവസ്തുക്കൾ ചെടിയിൽ തളിക്കാതിരിക്കുന്നതാണ് ഉത്തമം. നല്ലയിനം വിത്തുകൾ നടാൻ ഉപയോഗിച്ചാൽ രോഗങ്ങൾ ഒരു പരിധിവരെ ഒഴിവാക്കാം.

ടെറസ്സ്കൃഷിയിൽ ഒന്നിച്ച് ഒരു വിളവെടുപ്പ് നടത്തേണ്ടതില്ല. വെണ്ട, പച്ചമുളക്, വഴുതന, പയർ, പാവൽ, താലോരി, പടവലം എന്നിവയൊക്കെ മൂക്കുന്നതിനു മുൻപ് ദിവസേനയെന്നോണം പറിച്ച് ഉപയോഗിക്കാം. തക്കാളി പഴുത്തതിനുശേഷം പറിച്ചെടുക്കണം. ഒന്നിച്ച് ധാരാളം ഉണ്ടായാൽ പാകമായവയെല്ലാം പറിച്ച് റെഫ്രിജറേറ്ററിൽ വെക്കുകയോ, വില്പന നടത്തുകയോ ചെയ്യണം. കയ്പക്ക ഉണക്കി കൊണ്ടാട്ടമാക്കി മാറ്റാം. കൂട്ടത്തിൽ വെള്ളരി, മത്തൻ, ഇളവൻ, കുമ്പളം തുടങ്ങിയവയുടെ പാകമായ കായകൾ പറിച്ചെടുത്തത് ഈർപ്പമില്ലാത്ത, കീടങ്ങളില്ലാത്ത ഇടങ്ങളിൽ സൂക്ഷിച്ചാൽ മാസങ്ങളോളം കേടുവരാതെയിരിക്കും. 
ടെറസ്സിൽ ചെയ്യുന്ന കൃഷി മഴക്കാലം ആരംഭിക്കുന്നതിനു മുൻപ് അവസാനിപ്പിക്കണം. മണ്ണ് ഒരിടത്ത് കൂട്ടിയിട്ട് മഴകൊള്ളാതെ പോളിത്തീൻ ഷീറ്റ് കൊണ്ട് മൂടിയാൽ അതേമണ്ണ് അടുത്ത വർഷം കൃഷിക്ക് ഉപയോഗിക്കാം. മഴകൊണ്ടാൽ മണ്ണ് ഒലിച്ചിറങ്ങുകയും മണ്ണിന്റെ ഘടകങ്ങളും ഘടനയും നഷ്ടപ്പെടുകയും ചെയ്യും. 
ഇന്നത്തെകാലത്ത് കൃഷി ചെയ്യുന്നത് ശരീരത്തിന്റെയും മനസ്സിന്റെയും ആരോഗ്യത്തിന് വളരെ നല്ലതാണ്. കൃഷി ടെറസ്സിലാവുമ്പോൾ ശരീരത്തിലെ അമിതമായ കൊഴുപ്പ് കുറക്കാനായി പ്രത്യേക വ്യായാമമൊന്നും ചെയ്യേണ്ടതില്ല. കീടനാശിനികൾ തളിക്കാത്ത പച്ചക്കറികൾ ഇഷ്ടം‌പോലെ ഭക്ഷിക്കാനും കഴിയും.

 കുന്നിൻ താഴ്വരകൾ തുടങ്ങി ചെരിവുള്ള ഭൂവിഭാഗങ്ങളിൽ തട്ടുകളായി കൃഷി ചെയ്യുന്ന രീതിയിൽ അത്തരം തട്ടുകൾക്കു് 'ടെറസ്സ്' എന്ന വാക്ക് കൃഷിശാസ്ത്രത്തിൽ പലപ്പോഴും ഉപയോഗിക്കാറുണ്ടു്. അതുപോലെ, യൂറോപ്പിലും മറ്റും പണ്ടു മുതൽക്കേ കൊട്ടാരങ്ങൾ, കോട്ടകൊത്തളങ്ങൾ തുടങ്ങിയവയുടേ മേൽപ്പുറങ്ങളിൽ തയ്യാറാക്കിയ പൂന്തോട്ടങ്ങൾക്കു് 'ടെറസ് ഗാർഡനുകൾ' എന്നു് വിളിക്കാറുണ്ടു്. ടെറസ്സിലെ കൃഷി അതിൽ നിന്നു വ്യത്യസ്തമാണ്.



</doc>
<doc id="194857" url="https://ml.wikipedia.org/wiki?curid=194857" title="ഗുസിപ്പെ ടാർട്ടിനി">
ഗുസിപ്പെ ടാർട്ടിനി

ഇറ്റാലിയൻ വയലിനിസ്റ്റും സംഗീത സൈദ്ധാന്തികനുമായിരുന്നു ഗുസിപ്പെ ടാർട്ടിനി (8 ഏപ്രിൽ 1692 – 26 ഫെബ്രുവരി 1770). 1692 ഏപ്രിൽ 8-ന് പിറാനോയിലെ ഇസ്ട്രിയയിൽ ജനിച്ചു. നിയമവും നീതിശാസ്ത്രവുമാണ് പഠിച്ചത്. 20-ആം വയസ്സിൽ നടത്തിയ പ്രണയവിവാഹം ഇദ്ദേഹത്തെ തടവറയിലാക്കി. പക്ഷേ അവിടെ നിന്നും ഒരു സന്ന്യാസിയുടെ വേഷം ധരിച്ച് അസ്സീസ്സിയിലേക്ക് രക്ഷപെട്ട് ഒരു മഠത്തിൽ അഭയം തേടി. തന്റെ വയലിൻ വൈഭവം കൊണ്ട് അവിടെയുള്ളവരുടെ പ്രീതി സമ്പാദിച്ച ഗുസിപ്പെ അവരുടെ സഹായത്തോടെ സ്വന്തം സ്ഥലമായ പഡുവയിലെത്തി ഭാര്യയോടൊപ്പം താമസമായി. 1721 ൽ പാഡുവയിലെ സെന്റ് അന്റോണിയോ ചർച്ചിലെ മുഖ്യ വയലിനിസ്റ്റായി നിയമനം ലഭിച്ചു. 1725-ൽ പ്രാഗിലെ ചാൻസലർ ഒഫ് ബൊഹീമിയയുടെ ഓർക്കെസ്ട്ര സംവിധാനം ചെയ്യുന്ന ചുമതല ഗുസിപ്പെ ഏറ്റെടുത്തു. 1726-ൽ വീണ്ടും പാഡുവയിലെത്തുകയും അവിടെ ഒരു വയലിൻ സ്ക്കൂൾ സ്ഥാപിക്കുകയും ചെയ്തു.

സംഗീതാവതരണങ്ങൾക്കായി പുറംരാജ്യങ്ങളിലൊന്നും പോകാൻ ഇദ്ദേഹം കൂട്ടാക്കിയിരുന്നില്ല. ഏക വിദേശപര്യടനം 1740-ൽ ഇറ്റലിയിൽ നടത്തിയതായിരുന്നു. സാങ്കേതികതയുടെയും സൗന്ദര്യാത്മകതയുടെയും സാമഞ്ജസ്യംകൊണ്ട് ദീപ്തമായിരുന്നു ഇദ്ദേഹത്തിന്റെ സംഗീതാവിഷ്കാരങ്ങൾ. ഇദ്ദേഹം "ബോ" ചലിപ്പിക്കുന്ന രീതിതന്നെ പിൽക്കാലത്ത് ഒരു പ്രസ്ഥാനം ആയിത്തീരുകയുണ്ടായി. 200 വയലിൻ "കൺസർട്ടു"കൾ, 200 വയലിൻ "സൊണാറ്റ"കൾ എന്നിവയാണ് ഇദ്ദേഹത്തിന്റെ മുഖ്യ ആവിഷ്കാരങ്ങൾ. അവ, കാര്യമായൊന്നും പ്രസിദ്ധീകരിക്കപ്പെട്ടുമില്ല. അപൂർവ്വം പ്രസിദ്ധീകൃത രചനകളിൽ പ്രധാനപ്പെട്ടത് "ഡെവിൾസ്ട്രിൽ" എന്ന "സൊണാറ്റ"യാണ്. 1735-ൽ ഇത് കണ്ടെടുത്തുവെങ്കിലും 1798-ലാണ് പ്രസിദ്ധീകരിച്ചത്. "ക്വാർട്ടെറ്റ്", "ട്രയോ", "സിംഫണി" എന്നീ വിഭാഗങ്ങളിലും ഇദ്ദേഹം വിഖ്യാതരചനകൾ നടത്തിയിട്ടുണ്ട്.

വയലിൻ വാദനവുമായി ബന്ധപ്പെട്ട ഏതാനും സിദ്ധാന്തങ്ങളും ടാർട്ടിനി ആവിഷ്ക്കരിച്ചിട്ടുണ്ട്. രണ്ടു സ്വരങ്ങളുടെ ഋജുവും ഗാഢവുമായ വാദനം മൂന്നാമതൊരു സ്വരത്തെ ജനിപ്പിക്കുന്നുവെന്ന "ഡിഫറൻസ് ടോൺ" സിദ്ധാന്തം അവയിലൊന്നാണ്. ഗണിതശാസ്ത്ര സങ്കല്പനങ്ങളുപയോഗിച്ച് "ഹാർമണി"യെക്കുറിച്ച് പുതിയൊരു സിദ്ധാന്തം മുന്നോട്ടുവച്ചുവെന്നതും ഇദ്ദേഹത്തിന്റെ സംഭാവനകളിലൊന്നാണ്. ഈ സിദ്ധാന്തങ്ങൾ 1754-ലും 1767-ലുമായി പ്രസിദ്ധീകരിച്ച രണ്ടു പ്രബന്ധങ്ങളിലൂടെ ഇദ്ദേഹം അവതരിപ്പിക്കുകയായിരുന്നു. 1771-ൽ "പ്രിൻസിപ്പിൾസ് ആൻഡ് പവർ ഒഫ് ഹാർമണി" എന്ന ഗ്രന്ഥത്തിൽ ബി. സ്റ്റില്ലിംഗ്സ് ഫ്ലീറ്റ് ഇദ്ദേഹത്തിന്റെ സംഗീതസിദ്ധാന്തങ്ങൾ "അക്കൗണ്ട് ഒഫ് ടാർട്ടീനീസ് ട്രീറ്റെസ് ഓൺ മ്യൂസിക്" എന്ന പേരിൽ ഉൾക്കൊള്ളിക്കുകയുണ്ടായി. 1770 ഫെബ്രുവരി 26-ന് ഇദ്ദേഹം അന്തരിച്ചു.



</doc>
<doc id="194859" url="https://ml.wikipedia.org/wiki?curid=194859" title="ഇന്തുപ്പ്">
ഇന്തുപ്പ്

ഒരു ലവണമാണ് പൊട്ടാസിയം ക്ലോറൈഡ്. പൊട്ടാസിയം ക്ലോറൈഡ് എന്നു രാസനാമമുള്ള ഇതിന്റെ രാസവാക്യം KCl എന്നാണ്.


</doc>
<doc id="194860" url="https://ml.wikipedia.org/wiki?curid=194860" title="വത്തിക്കാൻ റേഡിയോ">
വത്തിക്കാൻ റേഡിയോ


</doc>
<doc id="194870" url="https://ml.wikipedia.org/wiki?curid=194870" title="കേരള സർക്കാർ തദ്ദേശ സ്വയംഭരണ വകുപ്പ്">
കേരള സർക്കാർ തദ്ദേശ സ്വയംഭരണ വകുപ്പ്

കേരളത്തിലെ ഗ്രാമപഞ്ചായത്തുകൾ, ബ്ലോക്ക് പഞ്ചായത്തുകൾ, ജില്ലാ പഞ്ചായത്തുകൾ, മുനിസിപ്പാലിറ്റികൾ, കോർപ്പറേഷനുകൾ എന്നീ വിഭാഗങ്ങൾ ചേർന്ന വകുപ്പാണ് കേരള സർക്കാർ തദ്ദേശ സ്വയംഭരണ വകുപ്പ്. 941 ഗ്രാമപഞ്ചായത്തുകൾ, 152 ബ്ലോക്ക് പഞ്ചായത്തുകൾ, 14 ജില്ലാ പഞ്ചായത്തുകൾ, 87 മുനിസിപ്പാലിറ്റികൾ, 77 താലൂക്കുകൾ, 6 കോർപ്പറേഷനുകൾ എന്നിവയാണ് കേരളത്തിൽ നിലവിലുള്ളത്. ഭരണഘടനയുടെ 73-ഉം 74-ഉം ഭേദഗതികൾ മൂലം, ത്രിതല സമ്പ്രദായം ഇന്ത്യയിൽ നിലവിൽ വന്നു. വികസന പരിപാടികൾ നടപ്പിലാക്കുന്നതിനായി തദ്ദേശ സ്വയംഭരണ സ്ഥാപനങ്ങൾ ഫലപ്രദമായ ഏജൻസികളായി ഉയർന്നിരിക്കുന്നു. പഞ്ചായത്ത്‌ വകുപ്പ്, നഗരകാര്യ വകുപ്പ്, ഗ്രാമ വികസന വകുപ്പ്, നഗര ഗ്രാമാസൂത്രണ വകുപ്പ് എന്നിവ പ്രാദേശിക ഭരണകൂടത്തിന്റെ പ്രധാന അനുബന്ധ വകുപ്പുകളാണ്. കേരളത്തിലെ തദ്ദേശ സ്വയംഭരണ സ്ഥാപനം എന്നത് ഈ വിഭാഗങ്ങൾ എല്ലാം ഉൾപ്പെടുന്നതാണ്. വകുപ്പിന് ഒരു ഗവൺമെന്റ് സെക്രട്ടറിയാണ് നേതൃത്വം നൽകുന്നത്. മന്ത്രിമാർ ചേർന്നാണ് വകുപ്പിന്റെ പ്രവർത്തനങ്ങൾ ഏകോപിപ്പിക്കുന്നത്. എന്നാൽ ഈ മൂന്നു വിഭാഗങ്ങളുടേയും ഏകോപനം ആവശ്യമായി വരുന്ന സന്ദർഭങ്ങളിൽ ഉചിതമായ തീരുമാനം എടുക്കുന്നത് ഈ മന്ത്രിമാരോടൊപ്പം മുഖ്യമന്ത്രി ഉൾപ്പെടുന്ന ഒരു സമിതിയാണ്.

1994 ൽ കേരളാ പഞ്ചായത്ത്‌ രാജ് നിയമം നിലവിൽ വന്നു. 1997ൽ ഇ.എം.എസ് ഗവൺമെന്റ് ഊർജ്ജം, ധനകാര്യം, വൈദഗ്ദ്ധ്യം എന്നിവ തദ്ദേശ സ്വയംഭരണ സ്ഥാപനങ്ങൾക്ക് കൈമാറ്റം ചെയ്യാനുള്ള ധീരമായ സംരംഭം ഏറ്റെടുത്തു. തദ്ദേശ സ്വയംഭരണ സ്ഥാപനങ്ങളും തദ്ദേശീയ പങ്കാളിത്തവും 1996-2001ലെ സർക്കാർ അധികാരവികേന്ദ്രീകരണത്തിലൂടെ പ്രോത്സാഹിപ്പിച്ചു




</doc>
<doc id="194871" url="https://ml.wikipedia.org/wiki?curid=194871" title="സംസ്ഥാനപാത 3 (കേരളം)">
സംസ്ഥാനപാത 3 (കേരളം)

കേരളത്തിലെ ഒരു സംസ്ഥാനപാതയാണ് SH 3 (സംസ്ഥാനപാത 3). തിരുവനന്തപുരം ജില്ലയിലെ നെടുമങ്ങാടിൽ നിന്നും ആരംഭിക്കുന്ന ഈ പാത കേരളം തമിഴ്നാട് സംസ്ഥാന അതിർത്തിയിലാണ് അവസാനിക്കുന്നത്. 37.5 കിലോമീറ്റർ നീളമുണ്ട്.

നെടുമങ്ങാട് ടോൾ കവല - പരുത്തിപ്പള്ളീ കവല - കുടപ്പനമൂട് കവല - കത്തിപ്പാറ കവല - കദുക്കര - സംസ്ഥാന അതിർത്തി


</doc>
<doc id="194876" url="https://ml.wikipedia.org/wiki?curid=194876" title="സിനിമാ നിർമ്മാണം">
സിനിമാ നിർമ്മാണം

സിനിമാ നിർമ്മാണത്തിന് മൂന്നു ഘട്ടങ്ങളുണ്ട്, പ്രീ പ്രൊഡക്ഷൻ, പ്രൊഡക്ഷൻ, പോസ്റ്റ്‌ പ്രൊഡക്ഷൻ


</doc>
<doc id="194890" url="https://ml.wikipedia.org/wiki?curid=194890" title="മാമ്പള്ളി പട്ടയം">
മാമ്പള്ളി പട്ടയം

പ്രാചീന വേണാടിന്റെ ചരിത്രത്തിലേക്കു വെളിച്ചം വീശുന്ന പ്രധാനപ്പെട്ട ചരിത്രരേഖകളിൽ ഒന്നാണു് മാമ്പള്ളി പട്ടയം. കൊല്ലവർഷം 149ൽ (ക്രി.വ. 974) ആണു് മാമ്പള്ളി പട്ടയം എഴുതപ്പെട്ടതു്. തരിസാപ്പള്ളി ചെപ്പേടുകൾക്കു് ശേഷം ഏകദേശം 130 വർഷം കഴിഞ്ഞാണു് ഈ പട്ടയരേഖ എഴുതപ്പെട്ടതു്. തരിസാപ്പള്ളി ചെപ്പേടു ചമച്ച അയ്യനടികൾ തിരുവടികൾക്കു ശേഷം മറ്റൊരു വേണാട്ടരചന്റെ ഭരണത്തിനു ചരിത്രപരമായുള്ള തെളിവുകൂടിയാണു് ഈ രേഖ. ശ്രീവല്ലഭൻ കോത എന്നായിരുന്നു ഈ വേണാട്ടുരാജാവിന്റെ പേരു്.

ഒരു സ്വകാര്യവ്യക്തി ഒട്ടേറെ മാന്യന്മാരുടെ സാന്നിദ്ധ്യത്തിൽ ചെങ്ങന്നൂർ ക്ഷേത്രത്തിലേക്കു് ഗണ്യമായ ഭൂസ്വത്തു് ദാനം ചെയ്യുന്ന സമ്മതപത്രമാണു് മാമ്പള്ളിപ്പട്ടയം. തദവസരത്തിൽ രാജാവ് ശ്രീവല്ലഭൻകോതയും സന്നിഹിതനായിരുന്നു എന്നു രേഖയിൽ പ്രസ്താവിച്ചിട്ടുണ്ടു്. വേണാട്ടുരാജാവിന്റെ പനങ്കാവിൽ കൊട്ടാരത്തെക്കുറിച്ചു് ആദ്യമായി പരാമർശിക്കുന്ന രേഖയും ഇതുതന്നെ. ഇതിനും പുറമേ, കൊല്ലവർഷം ഒരു കാലഗണനാമാനകമായി ആദ്യമായി രേഖപ്പെടുത്തിക്കാണുന്നതും മാമ്പള്ളി പട്ടയത്തിലാണു്.

മഹോദയപുരത്തെ ഭാസ്കര രവിവർമ്മ ഒന്നാമൻ(962-1019), ഇന്ദുക്കോതവർമ്മ(944-962) എന്നീ ചക്രവർത്തിമാരുടെ ഭരണകാലം കണ്ടുപിടിക്കാനും മാമ്പള്ളിശാസനം സഹായിച്ചിട്ടുണ്ടു്.


</doc>
<doc id="194893" url="https://ml.wikipedia.org/wiki?curid=194893" title="കേരളചരിത്രത്തിലെ ശാസനങ്ങൾ">
കേരളചരിത്രത്തിലെ ശാസനങ്ങൾ

പതിനാറാം നൂറ്റാണ്ടിനുമുമ്പുള്ള കേരളചരിത്രം പഠിച്ചെടുക്കാനുതകുന്ന ചരിത്രസാമഗ്രികൾ എണ്ണത്തിലും വണ്ണത്തിലും തീരെക്കുറവാണു്. വിദേശസഞ്ചാരികളുടെ യാത്രക്കുറിപ്പുകൾ, തമിഴിലും സംസ്കൃതത്തിലും മറ്റു ഭാഷകളിലും ഉള്ള സാഹിത്യഗ്രന്ഥങ്ങൾ, ഐതിഹ്യങ്ങൾ എന്നിവയ്ക്കുപരി, കെട്ടുകഥകളുടെ ആധിക്യമില്ലാതെ ശാസ്ത്രീയാവലംബമായി കാല-സംഭവനിർണ്ണയത്തിനുപയോഗിക്കാവുന്ന വസ്തുക്കൾ നാണയങ്ങൾ, ശിൽപ്പങ്ങൾ, ശിലാരേഖകൾ, ചെപ്പേടുകൾ (താമ്രപത്രങ്ങൾ) തുടങ്ങിയവയാണു്.

കേരളത്തിന്റെ ചരിത്രം തയ്യാറാക്കാൻ ഏറെ സഹായിച്ചിട്ടുള്ള ഏതാനും ചെപ്പേടുകളും ശിലാശാസനങ്ങളും പലപ്പോഴായി കണ്ടെടുക്കപ്പെട്ടിട്ടുണ്ടു്. ക്രി.മു. മൂന്നാം ശതകത്തിൽ അശോകചക്രവർത്തിയുടെ കാലം മുതൽ പതിനെട്ടാം നൂറ്റാണ്ടിൽ മാർത്താണ്ഡവർമ്മയുടെ ഭരണം വരെ പല ഘട്ടങ്ങളിലായി ഈ ശാസനങ്ങളുടെ ഉത്ഭവം ചിതറിക്കിടക്കുന്നു. ഇവയിൽ ചിലതെല്ലാം കേരളത്തിനു പുറത്താണു് ചമക്കപ്പെട്ടതും ശേഖരിക്കപ്പെട്ടതും.
അതിപ്രാചീനകാലം മുതലുള്ള പല തരം ശിലാരൂപങ്ങളും കേരളചരിത്രസംബന്ധിയായി വെളിച്ചത്തു വന്നിട്ടുണ്ടു്. ഇവയിൽ കൊടുങ്കല്ലറകൾ, നടുകല്ലുകൾ, പഴുതറകൾ, കുടക്കല്ലുകൾ, തൊപ്പിക്കല്ലുകൾ, ശിലാഗുഹകൾ, നന്നങ്ങാടികൾ, ശിലാവിഗ്രഹങ്ങൾ തുടങ്ങി പ്രത്യേക ആവശ്യങ്ങൾ പ്രമാണിച്ച് നിർമ്മിക്കപ്പെട്ട പ്രയുക്തസാമഗ്രികളെ ശിലാരേഖകളായി കണക്കാക്കാനാവില്ല. എന്നാൽ എടക്കൽ ഗുഹകളിലുള്ളതുപോലുള്ള സ്ഥൂലവും അവ്യക്തവുമായ (abstract) ശിലാചിത്രങ്ങളും രാമവർമ്മപുരത്തും മറ്റുമുള്ള മഹാശിലായുഗസ്മാരകങ്ങളും കാലാതീതമായ ആശയവിനിമയോപാധികൾ എന്ന ഉദ്ദേശത്തിൽ തന്നെ തയ്യാറാക്കപ്പെട്ടവയാണു്. ചരിത്രകുതുകികളായ വെള്ളക്കാർ വന്നെത്തിയതുമുതലാണു് ഇത്തരം പുരാതനപഠനവസ്തുക്കൾ ശ്രദ്ധിക്കപ്പെടാനോ ശേഖരിക്കപ്പെടാനോ തുടങ്ങിയതു്. എന്നിരുന്നാലും, ഈയടുത്ത കാലത്തും ചരിത്ര-പുരാവസ്തു പര്യവേക്ഷകർ അമൂല്യമായ ഇത്തരം ഗതകാലസാക്ഷ്യങ്ങൾ കണ്ടെടുത്തുകൊണ്ടിരിക്കുന്നുണ്ടു്.

ഉത്തരേന്ത്യയിലേതുപോലെ ചുണ്ണാമ്പുകല്ലുകളോ രക്തചന്ദനക്കല്ലുകളോ കേരളത്തിൽ പ്രായേണ ലഭ്യമല്ല. അതുകൊണ്ടു് തനതായ ശിലാവൈവിദ്ധ്യങ്ങളിൽ ഏറ്റവും ഈടുള്ളതും പണിവഴക്കമുള്ളതും എന്ന നിലയിൽ കരിങ്കല്ലാണു് മിക്ക ശിലാശാസനങ്ങളിലും ഉപയോഗിച്ചിട്ടുള്ളതു്. ഒരു പക്ഷേ, പല ചരിത്രഘട്ടങ്ങളിലും മറ്റു തരം ശിലകളോ, കളിമണ്ണോ മരം കൊണ്ടുള്ള ദാരുഫലകങ്ങളോ ഉപയോഗിച്ചിട്ടുണ്ടാവാം. പക്ഷേ, അവയുടെ കുറഞ്ഞ ഈടും സ്ഥാവരതയും മൂലം നമ്മുടെ പഠനോപയോഗത്തിനു് ഉതകുന്ന വിധത്തിൽ ഇപ്പോൾ അവശേഷിച്ചിട്ടില്ല.

ക്രി.മു. 274 മുതൽ 237 വരെ തുടർന്ന അശോകന്റെ കാലഘട്ടത്തിലുള്ള രണ്ടാമത്തേയും പതിമൂന്നാമത്തേയും അശോകസ്തംഭങ്ങളാണു് കേരളത്തെപ്പറ്റി വ്യക്തമായ പരാമർശമുള്ള ആദ്യത്തെ ശിലാരേഖകൾ. 'കേരളപുത്ര' എന്നു പരാമർശിക്കപ്പെടുന്ന രാജാവിന്റെ രാജ്യം അശോകസാമ്രാജ്യത്തിന്റെ അതിർത്തിപ്രദേശങ്ങളിൽ ഒന്നാണെന്നു് ഇവയിൽ കാണാം.

പ്രധാനമായും ചെമ്പുകൊണ്ടുണ്ടാക്കിയ തകിടുകളിൽ കുത്തിയോ വരഞ്ഞോ രേഖപ്പെടുത്തിയ വിവരണങ്ങളും ചിത്രങ്ങളും അടങ്ങിയ ശാസനങ്ങളാണു് ചെപ്പേടുകൾ. അന്നു ലഭ്യമായിരുന്ന മറ്റു പദാർത്ഥങ്ങളിൽ നിന്നും വ്യത്യസ്തമായി, തുരുമ്പു പിടിക്കുകയോ ദ്രവിക്കുകയോ ചെയ്യുന്നില്ല എന്നതും, കുത്തിവരച്ചെഴുതാനുള്ള എളുപ്പവുമാണു് ചെമ്പുതാളുകൾ തന്നെ തെരഞ്ഞെടുക്കാൻ പ്രേരകം.

വാഴപ്പള്ളി ശാസനം, പെരിഞ്ചല്ലൂർ ചേപ്പേട്, കണ്ടിയൂർ ശാസനം, തരിസാപ്പള്ളി ചെപ്പേടുകൾ, മാമ്പള്ളി പട്ടയം, വെള്ളായണി ശാസനം, സിറിയൻ ക്രിസ്ത്യൻ ശാസനം തുടങ്ങിയവയെല്ലാം നമ്മുടെ ചരിത്രത്തിലെ സുപ്രധാന രേഖകളാണ്.


</doc>
<doc id="194897" url="https://ml.wikipedia.org/wiki?curid=194897" title="സംസ്ഥാനപാത 7 (കേരളം)">
സംസ്ഥാനപാത 7 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് SH 7 (സംസ്ഥാനപാത 7). പത്തനംതിട്ട ജില്ലയിലെ തിരുവല്ലയിൽ നിന്നും ആരംഭിക്കുന്ന ഈ പാത കുമ്പഴയിലാണ് അവസാനിക്കുന്നത്. 32.8 കിലോമീറ്റർ നീളമുണ്ട്. ടി. കെ റോഡ് എന്നും ഈ പാത അറിയപ്പെടുന്നു.

എസ് സി എസ് കവല, തിരുവല്ല - വള്ളംകുളം പാലം - ഇരവിപേരൂർ കവല (സംസ്ഥന പാത 9, കോട്ടയം - കോഴഞ്ചേരി ചേരുന്നു)- മാരാമൺ - കോഴഞ്ചേരി - തെക്കേമല കവല - പത്തനംതിട്ട - കുമ്പഴ കവല (സംസ്ഥാന പാത 8-ൽ ചേരുന്നു)


</doc>
<doc id="194901" url="https://ml.wikipedia.org/wiki?curid=194901" title="ഡ്രാഗൺ ബഹിരാകാശപേടകം">
ഡ്രാഗൺ ബഹിരാകാശപേടകം

ആഗോള ബഹിരാകാശ പര്യവേക്ഷണചരിത്രത്തിൽ സ്വകാര്യഉടമസ്ഥതയിൽ വിക്ഷേപിക്കപ്പെട്ട പുനരുപയോഗസാദ്ധ്യതയുള്ള ആദ്യ ബഹിരാകാശ വാഹനമാണ് ഡ്രാഗൺ. 2012 മേയ് 19 ന് ഫ്ലോറിഡയിലെ കേപ്പ് കനാവറെൽ എയർഫോഴ്സ് സ്റ്റേഷനിൽ നിന്ന് വിക്ഷേപിക്കപ്പെട്ട ഡ്രാഗൺ കാലിഫോർണിയയിലെ ഹാവ്തോർണിലെ അമേരിക്കൻ കമ്പനിയായ സ്പേയ്സ് എക്സിന്റെ ഉടമസ്ഥതയിലുള്ളതാണ്. അന്താരാഷ്ട്ര ബഹിരാകാശ നിലയത്തിലെ സഞ്ചാരകൾക്ക് ഭക്ഷണവും വസ്ത്രങ്ങളും എത്തിക്കുകയാണ് ഇതിന്റെ സുപ്രധാന ദൗത്യം. നാസയുടെ വ്യാവസായിക പുനർവിതരണ സേവനപദ്ധതിയുടെ ഭാഗമായി 2012 സെപ്റ്റംബർ മുതൽ ഉത്പന്നവിതരണം നടത്തുന്നതിന് ഡ്രാഗൺ വഴി സ്പേയ്സ് എക്സ് കരാർ നേടിക്കഴിഞ്ഞു. ഭൂമിയോടടുത്ത ഭ്രമണ പഥത്തിൽ നിന്ന് ഏഴ് ബഹിരാകാശ സഞ്ചാരികളേയോ മറ്റ് യാത്രികരേയും ഉൽപ്പന്നങ്ങളേയുമോ എത്തിക്കാനാവുന്നവിധത്തിലാണ് ഡ്രാഗണിന്റെ ഘടന.

സാധാരണ കാർഗോഷിപ്പുകൾ റീഎൻട്രി സമയത്ത് കത്തിച്ച് കളയുകയാണ് പതിവ്. എന്നാൽ ആദ്യമായി സുരക്ഷിതമായ് തിരിച്ചിറങ്ങുന്ന കാർഗോഷിപ്പിപും ഡ്രാഗൺ സ്പെയ്സ്ക്രാഫ്റ്റ് ആണ്.

നാസയുടെ കൊമേഴ്സ്യൽ ഓർബിറ്റൽ ട്രാൻസ്പോർട്ടേഷൻ സർവീസസ് (COTS) പദ്ധതി പ്രകാരമാണ് ബഹിരാകാശ പര്യവേക്ഷണത്തിൽ ആദ്യമായി സ്വകാര്യമേഖലയുടെ പങ്കാളിത്തം കൊണ്ടുവരുന്നത്. നിരവധി കമ്പനികൾ നാസയുമായി ഈ പദ്ധതിയിൽ സഹകരിക്കുന്നുണ്ട്. ശതകോടീശ്വരനായ എലോൺ മസ്കിന്റെ ഉടമസ്ഥതയിലുള്ള കമ്പനിയായ സ്പേയ്സ് എക്സ് 2005 ലാണ് ഡ്രാഗൺ പദ്ധതിയ്ക്ക് തുടക്കമിട്ടത്. അതിശക്തമായ ഫാൽക്കൺ -9 റോക്കറ്റ് ഉപയോഗിച്ചാണ് ഇത് തയ്യാറാക്കപ്പെട്ടിരിക്കുന്നത്. 2010 ജൂണിലും 2010 ഡിസംബറിലുമാണ് ഇതിന്റെ പരീക്ഷണ വിക്ഷേപണം നടത്തപ്പെട്ടത്.


</doc>
<doc id="194902" url="https://ml.wikipedia.org/wiki?curid=194902" title="സംസ്ഥാനപാത 59 (കേരളം)">
സംസ്ഥാനപാത 59 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് SH 59 (സംസ്ഥാനപാത 59). കാസർഗോഡ് ജില്ലയിലെ നന്ദരാപടവിൽ നിന്നും ആരംഭിക്കുന്ന ഈ പാത തിരുവനന്തപുരം ജില്ലയിലെ പാറശ്ശാലയിലാണ് അവസാനിക്കുന്നത്. 1332.16 കിലോമീറ്റർ നീളമുണ്ട്. ഹിൽ ഹൈവേ അഥവാ മലയോര ഹൈവേ എന്നും അറിയപ്പെടുന്നു.2002ൽ യു.ഡി.എഫ് സർക്കാറാണ് മലയോര ഹൈവേ പ്രഖ്യാപിച്ചത്.പദ്ധതിക്ക്സംബന്ധിച്ച് വിശദമായ പഠനം നടത്തുന്നതിന് നാറ്റ്പാകിനെയാണ് ചുമതലപ്പെടുത്തിയത്.മലയോരമില്ലാത്ത ആലപ്പുഴയൊഴികെ സംസ്ഥാനത്തെ മറ്റെല്ലാ ജില്ലകളെയും കോർത്തിണക്കുന്ന ഒരു പ്രധാന വഴിയാണിത് .





</doc>
<doc id="194907" url="https://ml.wikipedia.org/wiki?curid=194907" title="സംസ്ഥാനപാത 60 (കേരളം)">
സംസ്ഥാനപാത 60 (കേരളം)

കേരളത്തിലെ ഒരു സംസ്ഥാനപാതയാണ് SH 60 (സംസ്ഥാനപാത 60). മലപ്പുറം ജില്ലയിലെ അങ്ങാടിപ്പുറത്തിൽ നിന്നും ആരംഭിക്കുന്ന ഈ പാത മലപ്പുറം ജില്ലയിലെ ഒരു ഗ്രാമമായ ചെറുകരയിലാണ് അവസാനിക്കുന്നത്. 7.61 കിലോമീറ്റർ നീളമുണ്ട്.



</doc>
<doc id="194912" url="https://ml.wikipedia.org/wiki?curid=194912" title="സംസ്ഥാനപാത 61 (കേരളം)">
സംസ്ഥാനപാത 61 (കേരളം)

കേരളത്തിലെ ഒരു സംസ്ഥാനപാതയാണ് SH 61 (സംസ്ഥാനപാത 61). തൃശ്ശൂർ ജില്ലയിലെ പോട്ടയിൽ നിന്നും ആരംഭിക്കുന്ന ഈ പാത മൂന്നുപീടികയിലാണ് അവസാനിക്കുന്നത്. 44.1 കിലോമീറ്റർ നീളമുണ്ട്.

പോട്ട - ഇരിഞ്ഞാലക്കുട -പടിയൂർ - മൂന്നുപീടിക


</doc>
<doc id="194916" url="https://ml.wikipedia.org/wiki?curid=194916" title="ഹരിതസമ്പദ്ഘടന">
ഹരിതസമ്പദ്ഘടന

പരമാവധി പരിസ്ഥിതി ആഘാതങ്ങൾ കുറച്ചുകൊണ്ട് ഗുണപരമായ സാമൂഹ്യസ്ഥിതിയും നിലനിൽപ്പും ഉറപ്പുവരുത്തുന്നതിന് സഹായിക്കുന്ന സമ്പദ്‌വ്യവസ്ഥയാണ് ഹരിതസമ്പദ്‌വ്യവസ്ഥ. പാരിസ്ഥിതിക സമ്പദ്‌വ്യസ്ഥയും സുസ്ഥിരവികസനവും അടിസ്ഥാനപ്പെടുത്തി രൂപപ്പെട്ട സമ്പദ്ഘടനയാണിത്. 2012 ജൂണിലെ പരിസ്ഥിതി ദിനവിഷയം "ഹരിതസമ്പദ്ഘടന- ഇതിൽ നിങ്ങളും ഉൾപ്പെടുമോ" എന്നതാണ്. യുണൈറ്റഡ് നേഷൻസ് എൻവയോൺമെന്റ് പ്രോഗ്രാം(UNEP), യുണൈറ്റഡ് നേഷൻസ് കോൺഫറൻസ് ഓൺ എൻവയോൺമെന്റ് ആന്റ് ട്രേഡ്(UNCTAD) എന്നിവ ഹരിതസമ്പദ്ഘടനയെ സാമൂഹ്യപങ്കാളിത്തമുള്ള, കാർബൺ അളവ് കുറയ്ക്കുന്ന, വിഭവകാര്യക്ഷമതയുള്ള സമ്പദ്സ്വഭാവമായി വിവക്ഷിക്കുന്നു. 

ജൈവവൈവിധ്യം, ജൈവാനുകരണം, ഹരിതസമ്പദ്ഘടന എന്നിവ ഉദ്ഘോഷിക്കുന്ന വ്യക്തികളെ ഗ്രീൻ എക്കണോമിസ്റ്റുകൾ ആയി പരിഗണിക്കുന്നു. ക്ലാസിക്കൽ എക്കണോമിക്സും മാർക്സിസ്റ്റ് എക്കണോമിക്സും ഇതര ഗ്രീൻ പാർട്ടികളും അവരവരുടേതായ കാഴ്ചപ്പാടിൽ ഹരിതസമ്പദ്ഘടനയെ വ്യവഛേദിച്ചിട്ടുണ്ട്.
കാൾ ബർക്കാർട്ട് ഹരിതസമ്പദ്ഘടനയെ ആറ് പ്രധാനവിഭാഗങ്ങളായി തരംതിരിച്ചിരിക്കുന്നു.

ഗ്ലോബൽ സിറ്റിസൺ സെന്ററിന്റെ തലവനായ കെവിൻ ഡനാഹർ ഹരിതസമ്പദ്ഘടനയെ മറ്റൊരു തരത്തിൽ വ്യാഖ്യാനിക്കുന്നു. ട്രിപ്പിൾ ബോട്ടം ലൈൻ (അടിവരത്രിത്വം) എന്ന ഈ വ്യാഖ്യാനം സമൂഹം, പരിസ്ഥിതി, സമ്പദ്ഘടന എന്നിവയെ സുസ്ഥിരതയുടെ മൂന്ന് താങ്ങ് തൂണുകളായി പരിഗണിക്കുന്നു.
വനം മുതൽ ജലം വരെ ചൂഷണം ചെയ്യാൻ കോർപ്പറേറ്റുകളെ സഹായിക്കുന്ന തരത്തിൽ ഹരിതസമ്പദ്ഘടനയെ ഉപയോഗിക്കാനാവുമെന്ന് വിമർശനങ്ങൾ ഉയരുന്നുണ്ട്. 500 വർഷങ്ങൾക്കപ്പുറത്തേയ്ക്ക് എല്ലാ വിഭവങ്ങളേയും കോർപ്പറേറ്റുകൾക്ക് ചൂഷണം ചെയ്യത്തക്കതരത്തിൽ ഇത് മാറുമെന്ന് Etcgroup എന്ന ഗവേഷണസ്ഥാപനം പ്രവചിക്കുന്നു.


</doc>
<doc id="194917" url="https://ml.wikipedia.org/wiki?curid=194917" title="ഗോളം">
ഗോളം

ഒരു മുഖം മാത്രം ഉള്ള ഒരു ത്രിമാന ജ്യാമിതീയ രൂപമാണ് ഗോളം. ഒരു അർദ്ധവൃത്തത്തെ അതിന്റെ അക്ഷത്തെ(വ്യാസം) അടിസ്ഥാനമാക്കി ഭ്രമണം ചെയ്യുമ്പോൾ കിട്ടുന്ന രൂപമാണ് ഗോളം. ഗോളത്തിന്റെ ഉപരിതലത്തിന്റെ ഏതു ഭാഗത്തു നിന്നും ഒരു പ്രത്യേക ബിന്ദുവിലേക്കുള്ള ദൂരം തുല്യമായിരിക്കും. ഈ ബിന്ദുവിനെ ഗോളത്തിന്റെ കേന്ദ്രം എന്നു വിളിക്കുന്നു. കേന്ദ്രത്തിൽ നിന്നും ഉപരിതലത്തിലേക്കുള്ള അകലത്തിനെ ഗോളത്തിന്റെ ആരം(Radius) എന്നും വിളിക്കുന്നു. r എന്ന അക്ഷരം ആണ് സാധാരണയായി ആരത്തിനെ സൂചിപ്പിക്കൻ ഉപയോഗിക്കുന്നത്.ഒരു നിശ്ചിത വ്യാപ്തമുള്ള വസ്തുവിന് സ്വീകരിക്കാൻ കഴിയുന്ന രൂപങ്ങളിൽ ഉപരിതല വിസ്തീർണ്ണം ഏറ്റവും കുറവു വരുന്നത് ഗോളാകൃതിയിൽ ആയിരിക്കുമ്പോഴാണ്.

ഗോളത്തിന്റെ വ്യാപ്തം 
ഗോളത്തിന്റെ ഉപരിതല വിസ്തീർണ്ണം


</doc>
<doc id="194918" url="https://ml.wikipedia.org/wiki?curid=194918" title="സംസ്ഥാനപാത 66 (കേരളം)">
സംസ്ഥാനപാത 66 (കേരളം)

കേരളത്തിലെ ഒരു സംസ്ഥാനപാതയാണ് SH 66 (സംസ്ഥാനപാത 66). ആലപ്പുഴ ജില്ലയിൽ നിന്നു ആരംഭിക്കുന്ന ഈ പാത എറണാകുളം ജില്ലയിലെ തോപ്പുംപടിയിൽ അവസാനിക്കുന്നു. തീരദേശത്തു കൂടിയാണ് ഈ പാത കടന്നു പോകുന്നത്. ഇതിന് 51.72 കിലോമീറ്റർ നീളമുണ്ട്. അർത്തുങ്കൽ പള്ളി, കണ്ണമാലി പള്ളി എന്നീ തീർത്ഥാടന കേന്ദ്രങ്ങൾ ഈ പാതയിലാണ്. 


</doc>
<doc id="194921" url="https://ml.wikipedia.org/wiki?curid=194921" title="സംസ്ഥാനപാത 62 (കേരളം)">
സംസ്ഥാനപാത 62 (കേരളം)

കേരളത്തിലെ ഒരു സംസ്ഥാനപാതയാണ് SH 62 (സംസ്ഥാനപാത 62). തൃശ്ശൂർ ജില്ലയിലെ ഗുരുവായൂർരിൽ നിന്നും ആരംഭിക്കുന്ന ഈ പാത കുണ്ടുകടവിലാണ് അവസാനിക്കുന്നത്. 28.97 കിലോമീറ്റർ നീളമുണ്ട്.


</doc>
<doc id="194927" url="https://ml.wikipedia.org/wiki?curid=194927" title="അരോണ">
അരോണ

"സ്ക്ളീറോപേജസ് ഫോർമോസസ്" എന്ന ശാസ്ത്രീയനാമമുള്ള ശുദ്ധജല മത്സ്യയിനമാണ് അരോണ. ഏഷ്യൻ ബോണിടംങ്, ഡ്രാഗൺ ഫിഷ് എന്നിങ്ങനെ വിളിപ്പേരുകളുള്ള അരോണയുടെ ഉത്ഭവം തെക്കുകിഴക്കേ ഏഷ്യയാണ്. അളവാർന്ന സമ്പൽസമൃദ്ധിയുടെ പര്യായമായി ഈ മത്സ്യത്തെ ചൈനക്കാർ കണക്കാക്കുന്നു. ചെനീസ് സംസ്കാരത്തിലെ ഡ്രാഗണുമായി അവയ്ക്കുള്ള സാദൃശ്യം ഡ്രാഗൺ ഫിഷ് എന്ന പേരുനേടിക്കൊടുത്തു. പ്രകോപനമുണ്ടായാൽ ശബ്ദമുണ്ടാക്കി ചാടുന്നതിനാൽ "കള്ളനെ പിടിക്കുന്ന മത്സ്യം" എന്ന വിളിപ്പേരും ഇവയ്ക്കുണ്ട്.. വംശനാശവക്കിലെത്തി നിലൽക്കുന്ന അരോണ മത്സ്യങ്ങൾ ശുദ്ധജല അക്വേറിയത്തിലെ വശ്യസൗന്ദര്യമാണ് എന്നുപറയാം.
90 മുതൽ 100 സെ. മീ. വരെയാണ് ഇവയുടെ സാധാരണ നീളം. സ്വർണ്ണനിറമോ ചുവപ്പുനിറമോ ഇവയ്ക്കുണ്ടാകാം. താരതമ്യേന നീളമുള്ള ചിറകുകൾ ഇതിനുണ്ട്. കട്ടിയുള്ള ചെകിളയും ഇവയുടെ പ്രത്യേകതയാണ്. ഏഷ്യൻ അരോണയും കറുമ്പൻ അരോണയും സാധാരണഗതിയിൽ 90-100 സെ. മീ. വരെ വളരും. സിൽവർ അരോണ 120 സെ. മീറ്ററോളം വളരുമത്രെ. എന്നാൽ 25 മുതൽ 50 സെ. മീ. വരെ വലിപ്പമുള്ള മത്സ്യങ്ങൾക്കാണ് കമ്പോളത്തിൽ പ്രിയം. നീന്തിത്തുടിക്കാൻ ധാരാളം സ്ഥലമുള്ള വലിയ അക്വേറിയങ്ങളാണ് അരോണ മത്സ്യം വളർത്തുന്നതിന് തെരഞ്ഞെടുക്കേണ്ടത്. അൽപ്പം അമ്ലാംശമുള്ള മൃദുജലമാണ് വളർച്ചയ്ക്ക് അനുയോജ്യം. ചെറുമത്സ്യങ്ങൾ, തവളകൾ, പുഴുക്കൾ, ഷഡ്പദങ്ങൾ, മറ്റ് പ്രാണികൾ എന്നിവയാണ് ഈ മത്സ്യത്തിന്റെ ഇഷ്ടഭക്ഷണം. അക്വേറിയങ്ങളിൽ കൃത്രിമാഹാരം സ്വീകരിക്കും. മറ്റു മത്സ്യങ്ങളെ തിന്നുന്നതിനാൽ അരോണയെ ഒറ്റയ്ക്ക് വളർത്തുന്നതാണ് അഭികാമ്യം. അന്തരീക്ഷവായു ശ്വസിക്കാൻ ഉതകുന്നതരത്തിൽ ഉപശ്വസനാവയവങ്ങൾ ഉള്ള ഈ മത്സ്യം പ്രാണവായു നന്നേ കുറഞ്ഞ ജലത്തിലും വളരും. ലൈംഗികപക്വത കൈവരിക്കുന്നതുവരെ ആൺ-പെൺ മത്സ്യങ്ങളെ തിരിച്ചറിയാൻ എളുപ്പമല്ല.
ആൺമത്സ്യത്തിന് താരതമ്യേന നീണ്ട ചിറകാണ്. ഇവ പെൺമത്സ്യങ്ങളെ അപേക്ഷിച്ച് മെലിഞ്ഞ പ്രകൃതക്കാരുമാണ്. അരോണ മത്സ്യം വായിൽ മുട്ടകൾ സൂക്ഷിക്കുന്ന ഇനത്തിൽപ്പെട്ടവയാണ്. ആൺമത്സ്യങ്ങളാണ് വായിൽ മുട്ടകൾ സൂക്ഷിക്കുന്നത്. കുഞ്ഞുങ്ങൾ ആൺമത്സ്യങ്ങളുടെ വായിൽനിന്നു പുറത്തുവരുന്നതിന് ഉദ്ദേശം രണ്ടുമാസം എടുക്കും. പെട്ടെന്ന് പ്രകോപനം ഉണ്ടാകുമ്പോഴും (ഉദാഹരണത്തിന് രാത്രിയിൽ പെട്ടെന്ന് ലൈറ്റ് സ്വിച്ച്ഓൺ ചെയ്യുക) ഇഷ്ടാഹാരമായ ഷഡ്പദങ്ങൾ ജലത്തിനു മുകളിലൂടെ സഞ്ചരിക്കുമ്പോഴുമൊക്കെ അരോണ മത്സ്യം ടാങ്കിലെ വെള്ളത്തിൽനിന്ന് പുറത്തുചാടാൻ സാധ്യതയുണ്ട്. അതുകൊണ്ട് അരോണയെ വളർത്തുന്ന അക്വേറിയത്തിന് മൂടി (ലിഡ്) ഉണ്ടായിരിക്കാൻ പ്രത്യേകം ശ്രദ്ധിക്കണം. പ്രകോപനങ്ങൾ ഉണ്ടാവുമ്പോൾ "ഒച്ചവച്ച് ചാടാൻ" ശ്രമിക്കുന്നതുകൊണ്ടാവാം അരോണയെ "കള്ളനെ പിടിക്കുന്ന മത്സ്യം" എന്നു വിശേഷിപ്പിക്കുന്നത്.
സ്ക്ലീറോലേജസ് ഫോർമോസസ് എന്ന ശാസ്ത്രനാമത്തിൽ അറിയപ്പെടുന്ന ഏഷ്യൻ അരോണയാണ് ചൈനയിലും തെക്കുകിഴക്കൻ ഏഷ്യൻരാജ്യങ്ങളിലും കൂടുതൽ പ്രചാരത്തിലുള്ളത്. ഇവയ്ക്ക് സ്വർണനിറമോ ചുവപ്പുനിറമോ ആകും. എന്നാൽ ഇന്ത്യയിൽ കൂടുതൽ പ്രചാരത്തിലുള്ളത് തെക്കെ അമേരിക്കൻ വംശജരായ ഓസ്റ്റിയോ ഗ്ലോസ്സസ് ബൈസിറോസം എന്ന ഇനമാണ്. ഇവയ്ക്കു പുറമെ ഓസ്റ്റിയോ ഗ്ലോസ്സസ് ഫെരീറെ എന്ന ശാസ്ത്രനാമമുള്ള തെക്കെ അമേരിക്കൻ വംശജരായ കറുമ്പൻ അരോണയും കമ്പോളത്തിൽ ലഭ്യമാണ്. സ്വർണനിറത്തിലും ചുവപ്പുനിറത്തിലുമുള്ള അരോണ മത്സ്യത്തിനാണ് കൂടുതൽ വില. 2000-5,00,000 രൂപയ്ക്കിടയിലാണ് വലിപ്പത്തിന്റെയും ആകർഷണീയതയുടെയും അടിസ്ഥാനത്തിൽ അരോണയുടെ വില.


</doc>
<doc id="194937" url="https://ml.wikipedia.org/wiki?curid=194937" title="സർവോദയം കുര്യൻ">
സർവോദയം കുര്യൻ

എറണാകുളം ജില്ലയിലെ വൈപ്പിൻ കരയിൽ ജീവിച്ചിരുന്ന ഒരു സാമൂഹ്യപ്രവർത്തകനായിരുന്നു സർവോദയം കുര്യൻ. 11 ജനുവരി 1920 ന് ഞാറയ്ക്കൽ എന്ന സ്ഥലത്താണ് കുര്യൻ ജനിച്ചത്. ചെറിയാൻ പാറക്കലും , ആലീസ് പാറക്കലുമായിരുന്നു മാതാപിതാക്കൾ. സർവോദയം കുര്യൻ ജനിച്ചത് ജനുവരി പതിനൊന്ന് ആണെങ്കിലും , അദ്ദേഹത്തോടുള്ള ആദരസൂചകമായി ജന്മദിനം മഹാത്മാഗാന്ധിയുടെ ജന്മദിനമായ ഒക്ടോബർ രണ്ടിന് ആചരിക്കുന്നു.

ചെറുപ്പകാലത്തിൽ തന്നെ പിതാവിനെ നഷ്ടപ്പെട്ടു. രണ്ടാം ലോകമഹായുദ്ധത്തിൽ പങ്കെടുത്തു. യാത്രയുടെ ഭാഗമായി നാഗാലാന്റിലും , പിന്നീട് അവിടുന്ന് ബ്രിട്ടീഷ് സിലോണിലും സഞ്ചരിച്ചു. അവിടെ വെച്ച് റെഡ്ക്രോസ്സിൽ ചേർന്നു. രണ്ടാംലോക മഹായുദ്ധത്തിനുശേഷം , ഞാറക്കലിൽ താമസിച്ച് സാമൂഹികപ്രവർത്തനങ്ങളിൽ പങ്കെടുക്കാൻ തീരുമാനിച്ചു. ലാളിത്യം നിറഞ്ഞ ജീവിത രീതിയായിരുന്നു സർവോദയം കുര്യന്റേത്. കൈ കൊണ്ട് നൂറ്റെടുത്ത ഖദറുകൊണ്ട് തയ്ചെടുത്ത ഷർട്ടും മുണ്ടുമായിരുന്നു വേഷം. സൈക്കിളിലായിരുന്നു സഞ്ചാരം. രാവിലെ അഞ്ചുമണിക്കു തുടങ്ങുന്ന ഈ യാത്ര , പറവൂർക്കും മുനമ്പത്തേക്കും ഒക്കെ നീളുമായിരുന്നു. അഗതികൾക്കും അശരണർക്കും വേണ്ടി ഉഴിഞ്ഞുവെച്ച ജീവിതമായിരുന്നു സർവോദയം കുര്യന്റേത്. ഈ യാത്രക്കിടയിൽ പല വിദ്യാലയങ്ങളുടെയും അസംബ്ലികളിൽ അദ്ദേഹം സംബന്ധിക്കുമായിരുന്നു.

സർവോദയം കുര്യന്റെ പൊതുപ്രവർത്തനം വളരെയധികം നീണ്ടതാണ്. അതിൽ പകർച്ചവ്യാധികൾക്കെതിരേയുള്ള പ്രചാരണം മുതൽ മദ്യനിരോധനം വരെയുണ്ട്.
കാലാവസ്ഥാ വ്യതിയാനവും , അനാരോഗ്യഭക്ഷണരീതിയും മൂലം കേരളത്തിന്റെ തീരദേശത്ത് പലതരത്തിലുള്ള പകർച്ചവ്യാധികളും പടർന്നുപിടിക്കുമായിരുന്നു. വൈപ്പിൻ കരയിലും സ്ഥിതി ഭിന്നമായിരുന്നില്ല. കോളറ അന്ന് ഒരു നിയന്ത്രിക്കാനാവാത്ത ഒരു പകർച്ചവ്യാധിയായിരുന്നു. സർവോദയം കുര്യൻ ഈ പകർച്ചവ്യാധിക്കെതിരേ സർക്കാർ ആരോഗ്യവകുപ്പുമായി ചേർന്ന് വ്യാപക പ്രതിരോധ നടപടികൾ ചെയ്തു. അതിലൊന്നായിരുന്നു സൗജന്യ കോളറ വാക്സിൻ. ഈ പ്രവർത്തനത്തിൽ അദ്ദേഹത്തെ സഹായിക്കാനായി വൈപ്പിൻ കരയിലെ ധാരാളം യുവാക്കളും മുന്നിട്ടിറങ്ങിയിരുന്നു. കുര്യൻ വൈപ്പിൻ ദ്വീപിലെ എല്ലാ പ്രധാന കവലകളിലും തന്റെ സൈക്കിളിൽ കൃത്യമായി എത്തിച്ചേർന്ന് ഈ സൗജന്യ മരുന്ന് വിതരണം ചെയ്യുകയും , കോളറയ്ക്കെതിരേ ബോധവൽക്കരണം നടത്തുകയും ചെയ്യുമായിരുന്നു. കോളറ മൂലം മരിച്ചവരുടെ മൃതദേഹം ചുമന്നുകൊണ്ടുപോകാനായി മുന്നിട്ടിറങ്ങിയവരിൽ ആദ്യത്തെ ആളായിരുന്നു സർവോദയം കുര്യൻ. വൈപ്പിൻ കരയിലെ ആദ്യത്തെ സൗജന്യ സ്ട്രെച്ചർ സേവനം നടപ്പിലാക്കിയത് സർവോദയം കുര്യനായിരുന്നു. കോളറ പകർച്ചവ്യാധി കാലത്ത്.

കോളറ പോലെ തന്നെ തീരദേശത്ത് വ്യാപിച്ച മറ്റൊരു അസുഖമായിരുന്നു വസൂരി. ചിക്കൻപോക്സ് എന്നറിയപ്പെടുന്ന ഈ അസുഖം വന്നാൽ മരണം സുനിശ്ചിതമായിരുന്നു. കാരണം ഈ അസുഖം വന്നവരെ ചികിത്സിക്കാനായി ആരും തന്നെ തയ്യാറായിരുന്നില്ല. ഈ കാലത്ത് , കുര്യൻ കോളറസമയത്ത് ചെയ്തപോലെ തന്നെ ബോധവൽക്കരണവും മരുന്നുവിതരണവുമായി മുന്നിട്ടിറങ്ങി. വസൂരി വന്ന് മരിച്ചവരുടെ മൃതശരീരം മറവുചെയ്യാനായി പോലും ആരും തയ്യാറായിരുന്നില്ല അക്കാലത്ത്. കുര്യൻ തന്നെ , ഈ മൃതശരീരങ്ങൾ പായയിൽ പൊതിഞ്ഞ് തന്റെ സൈക്കിളിന്റെ പുറകിൽ കെട്ടിവെച്ച് ശ്മശാനത്തിലെത്തിച്ച് മറവുചെയ്യുമായിരുന്നു. കുര്യൻ തന്നെയാണ് മൃതശരീരങ്ങൾ മറവുചെയ്യാനുള്ള കുഴികളും എടുത്തിരുന്നത്. മറവുചെയ്യാനായി കൊണ്ടുവന്ന ഒരു മൃതശരീരത്തിൽ ജീവന്റെ അനക്കം കണ്ടത് , പിന്നീട് കുര്യൻ ഓർമ്മിക്കുകയുണ്ടായി. മരണത്തിന്റെ പടിവാതിക്കലേക്ക് പോയ ഒരു പാടു പകർച്ചവ്യാധി രോഗികളെ സർവോദയം കുര്യൻ തിരികെ ജീവിതത്തിലേക്കു കൊണ്ടുവന്നിട്ടുണ്ട്.

ക്ഷയരോഗം അന്നത്തെക്കാലത്ത് ഒരു പകർച്ചവ്യാധിതന്നെയായിരുന്നു. ഞാറക്കൽ സർക്കാർ ആശുപത്രിയിൽ 15 കിടക്കകളുള്ള ഒരു വാർഡ് കുര്യൻ നിർമ്മിച്ചു നൽകി. എല്ലാ ദിവസവും രോഗികളുടെ ക്ഷേമം അന്വേഷിക്കാനായി കുര്യൻ ഈ ആശുപത്രിയിലെത്തുമായിരുന്നു.

1982 ലെ തിരവോണ ദിനത്തിന്റെ അന്നാണ് കേരളത്തെ ആകെപ്പാടെ തന്നെ ദുഃഖത്തിലാഴ്ത്തിയ വൈപ്പിൻ മദ്യദുരന്തം സംഭവിച്ചത്. ആ ദുരന്തത്തിൽ 78 പേർ മരിച്ചു , 63 പേർ പൂർണ്ണമായും അന്ധരായി തീർന്നു. ഏതാണ്ട് 650 ഓളം കുടുംബങ്ങളെ ഈ ദുരന്തം തകർത്തു. ഈ സമയത്ത് , കുര്യൻ ഓട്ടോറിക്ഷയിൽ ഘടിപ്പിച്ച രണ്ട് ഉച്ചഭാഷിണികളുമായി ബോധവൽക്കരണത്തനിറങ്ങിത്തിരിച്ചു. 21 കിലോമീറ്റർ നീളമുള്ള വൈപ്പിൻ കരയുടെ മുക്കിലും മൂലയിലും കുര്യൻ ഈ ഓട്ടോറിക്ഷയുമായി സഞ്ചരിച്ചു. അന്ന് ഇന്ത്യൻ നിർമ്മിത വിദേശ മദ്യം കഴിച്ച എല്ലാവരോടും ആശുപത്രികളിൽ അടിയന്തര ചികിത്സ നേടാനാണ് കുര്യൻ ആവശ്യപ്പെട്ടത്. ഇത് കുറേയെറെപേരുടെ ജീവൻ രക്ഷിക്കുകയുണ്ടായി. ജനങ്ങൾ , ഈ വിവരം കിട്ടിയമാത്രയിൽ ആശുപത്രികളിലേക്ക് ചികിത്സക്കായി പോയി. മീഥൈൽ ആൽക്കഹോൾ കലർന്ന ചാരായം ആണ് അന്ന് വൈപ്പിൻ കരയിൽ വിതരണംചെയ്യപ്പെട്ടത്.

ബംഗ്ലാദേശിലും , ഭൂട്ടാനിലും , ആന്ധ്രയിലും , ഷിമോഗയിലും ഒക്കെ സംഭവിച്ച , ഭൂമികുലുക്കത്തിലും , വെള്ളപ്പൊക്കത്തിലും മറ്റും പെട്ട് അശരണരായവർക്ക് കുര്യൻ നേരിട്ട് സഹായമെത്തിച്ചുകൊടുത്തു. മറ്റുള്ള ആളുകളിൽ നിന്നും ആവുന്ന സഹായങ്ങൾ വസ്ത്രങ്ങളായും പണമായും ശേഖരിച്ചശേഷം ഇവർക്കെത്തിച്ചുകൊടുക്കുകയായിരുന്നു കുര്യൻ ചെയ്തുകൊണ്ടിരുന്നത്. കുര്യൻ ചോദിച്ചാൽ സഹായം നൽകാത്തവരായി ആരുതന്നെ അന്നുണ്ടായിരുന്നില്ല എന്നു പറയപ്പെടുന്നു.

ഒരു കൊച്ചുകുട്ടിയിൽ നിന്നും ലഭിച്ച ഇരുപതുരൂപാ നോട്ടാണ് തനിക്കു കിട്ടിയ ഏറ്റവും വലിയ അംഗീകാരം എന്ന് കുര്യൻ പിന്നീട് പറഞ്ഞിട്ടുണ്ട്.




</doc>
<doc id="194944" url="https://ml.wikipedia.org/wiki?curid=194944" title="ജൈവവർഗ്ഗീകരണശാസ്ത്രം">
ജൈവവർഗ്ഗീകരണശാസ്ത്രം

ജീവികളെ കണ്ടെത്തുകയും ശാസ്ത്രീയമായി തരംതിരിക്കുകയും ലോകമെമ്പാടും അംഗീകരിക്കത്തക്ക തരത്തിൽ പേരുനൽകുകയും ചെയ്യുന്ന ശാസ്ത്രശാഖയാണ് ടാക്സോണമി, ബയോളജിക്കൽ ടാക്സോണമി അഥവാ ജെവവർഗ്ഗീകരണശാസ്ത്രം. ജീവാലങ്ങളെ വ്യത്യസ്ത 'ടാക്സ' കളിൽ ഉൾപ്പെടുത്തുകയാണ് ടാക്സോണമിയിൽ ചെയ്യുന്നത്. സ്വീഡിഷ് ജീവശാസ്ത്രകാരനായിരുന്ന കാൾ ലിന്നേയസിന്റെ വർഗ്ഗീകരണരീതിയാണ് ലോകമെമ്പാടും ഇന്ന് അംഗീകരിക്കപ്പെട്ടിരിക്കുന്നത്. സ്പീഷീസ് മുതൽ ഡൊമെയ്ൻ വരെയുള്ള എട്ടോളം ടാക്സകളിലാണ് ഇതനുസരിച്ച് ജീവജാലങ്ങളെ ഉൾപെടുത്തുന്നത്. സാദൃശ്യത്തിന്റെ അടിസഥാനത്തിൽ ജീവജാലങ്ങളെ ഉയർന്ന തലത്തിലേയ്ക്കും വ്യത്യാസങ്ങളുടെ അടിസ്ഥാനത്തിൽ താഴ്ന്ന ടാക്സകളിലേയ്ക്കും ഉൾപ്പെടുത്തുകവഴി ജീവജാലങ്ങൾ തമ്മിലുള്ള പരിണാമപരമായ ബന്ധവും വൈവിധ്യവും തിരിച്ചറിയാൽ സഹായിക്കുന്നു.
വിവിധ ശാസ്ത്രകാരൻമാർ ടാക്സോണമിയിൽ വൈവിധ്യപൂർണ്ണമായ ടാക്സകളെ ഉൾപ്പെടുത്തിയിട്ടുണ്ട്. സാധാരണയായി വർഗ്ഗീകരണശാസ്ത്രത്തിൽ ഉപയോഗിക്കുന്ന വിവിധടാക്സകളെ ഇങ്ങനെ തരംതിരിക്കാം.

വർഗ്ഗീകരണശാസ്ത്രത്തിലെ ഏറ്റവും അടിസ്ഥാനവിഭാഗമാണിത്. പരസ്പര പ്രത്യുൽപ്പാദനത്തിലൂടെ പ്രത്യുൽപ്പാദനക്ഷമമായ പുതിയ തലമുറയെ ഉത്പാദിപ്പിക്കാൻ കഴിയുന്ന, ശരീരപ്രത്യേകതകളിൽ മികച്ച സാദൃശ്യമുള്ള ജീവികളെ ഒരു സ്പീഷീസിൽ ഉൾക്കൊള്ളിക്കുന്നു. പ്രാദേശികസാഹചര്യങ്ങൾക്കനുസരിച്ചുള്ള അനുകൂലനങ്ങൾ സൃഷ്ടിക്കുന്ന വ്യതിയാനങ്ങളെ അടിസ്ഥാനപ്പെടുത്തി സ്പീഷീസിനെ ജന്തുശാസ്ത്രത്തിൽ സബ് സ്പീഷീസെന്നും സസ്യശാസ്ത്രത്തിൽ വെറൈറ്റി, സബ്‌വെറൈറ്റി, ഫോർമേ എന്നിങ്ങനെ ഉപവിഭാഗങ്ങളായി തരംതിരിച്ചിരിക്കുന്നു. 

സ്വീഡിഷ് സസ്യശാസ്ത്രജ്ഞനായിരുന്ന കാൾ ലിനേയസ് ആണ് ആധുനിക ടാക്‌സോണമിയുടെ പിതാവായി അറിയപ്പെടുന്നത്.

സ്പീഷീസ് ആയി പരിഗണിക്കപ്പെടുന്നവയ്ക്ക് രണ്ടുപദങ്ങൾ ഉൾക്കൊള്ളുന്ന ശാസ്ത്രീയനാമം നൽകുന്നു. ആദ്യപദം ജീനസ് നാമവും രണ്ടാം പദം സ്പീഷീഷ് നാമവുമാണ്. ദ്വിനാമപദ്ധതി എന്നറിയപ്പടുന്ന ഈ നാമകരണപദ്ധതി കാൾ ലിനേയസ് ആവിഷ്കരിച്ചതാണ്. സ്പീഷീസ് നാമത്തിന്റെ ആദ്യക്ഷരം ഇംഗ്ലീഷ് ചെറിയ അക്ഷരത്തിലാണെഴുതുന്നത്. ഇതനുസരിച്ച് മനുഷ്യന്റെ ശാസ്ത്രീയനാമം ഹോമോ സാപിയൻസ് എന്നാണ്.

സാദൃശ്യമുള്ള ഒന്നോ അതിലധികമോ സ്പീഷീസുകൾ ചേർന്നാണ് ജീനസ്സുകൾ രൂപ്പെടുന്നത്. ജനേറിക് നെയിം, ജനേറിക് എപ്പിതെറ്റ് എന്നിങ്ങനെ ജീനസ് നാമത്തെ വിവക്ഷിക്കുന്നു. ജീനസ് നാമത്തിന്റെ ആദ്യ അക്ഷരം എപ്പോഴും ഇംഗ്ളീഷ് വലിയ അക്ഷരമായിരിക്കും. ഒരു ജീനസ്സിൽ ഒന്നോ അതിലധികമോ വിവിധരീതികളിൽ സാദൃശ്യമുള്ള സ്പീഷീസുകൾ ഉൾക്കൊണ്ടിരിക്കാം. ഇതനുസരിച്ച് മനുഷ്യന്റെ ജനേറിക് നാമം ഹോമോ എന്നാണ്. 
പരസ്പരബന്ധമുള്ള ജീനസ്സുകൾ ഉൾക്കൊള്ളുന്ന വിഭാഗമാണിത്. ഉദാഹരണമായി സിംഹം, കടുവ, പുള്ളിപ്പുലി എന്നിവയെ മുഴുവൻ ഉൾക്കൊള്ളുന്ന ഫാമിലിയാണ് ഫെലിഡേ.
പരസ്പരബന്ധമുള്ള ഫാമിലികൾ ഉൾക്കൊള്ളുന്ന വർഗ്ഗീകരണതലമാണിത്. ഇതിനുതൊട്ടുമുകളിൽ മാഗ്നോർഡർ, സൂപ്പർ ഓർഡർ, ഗ്രാൻഡ് ഓർഡർ, മിർ ഓർഡർ എന്നും തൊട്ടുതാഴെയായി സബ്‌ഓർഡർ, ഇൻഫ്രാഓർഡർ, പാർവോർഡർ എന്നുമുള്ള വിഭാഗങ്ങൾ ലനിൽക്കുന്നുണ്ട്. സസ്യശാസ്ത്രത്തിൽ കൊഹോർട്ടുൾ എന്ന് ഇവ അറിയപ്പെട്ടിരുന്നു. ജന്തുശാസ്ത്രത്തിൽ സുവ്യക്തമായി ഈ വർഗ്ഗീകരണതലം നിലനിൽക്കുന്നു. ഉദാഹരണമായി ലെപ്പിഡോപ്റ്റീറ എന്ന ഓർഡറിൽ നിശാശലഭങ്ങളും ചിത്രശലഭങ്ങളും ഉണ്ട്. 
ഓർഡറിനും മുകളിലുള്ള വർഗ്ഗീകരണതലമാണിത്. പരസ്പരബന്ധമുള്ള നിരവധി ഓർഡറുകൾ ഉൾക്കൊള്ളുന്നതാണിത്. കാർണിവോറ എന്ന ഓർഡറിൽ വരുന്ന സിംഹവും പൂച്ചയും മമേലിയ എന്ന ക്ലാസ്സിലാണ് ഉൾപ്പെട്ടിരിക്കുന്നത്. ക്ലാസ്സിന് തൊട്ടുമുകളിൽ സൂപ്പർക്ലാസ്സും താഴെയായി സബ്‌ക്ലാസ്സ്, ഇൻഫ്രാക്ലാസ്സ്, പാർവ് ക്ലാസ്സ് എന്നിങ്ങനെയും വിഭജനമുണ്ട്. 
കിംങ്ഡത്തിനു തൊട്ടുതാഴെയുള്ള വർഗ്ഗീകരണതലമാണിത്. സസ്യശാസ്ത്രത്തിൽ ഡിവിഷൻ എന്ന് ഇതിനെ സൂചിപ്പിക്കുന്നു. ആനിമൽ കിംങ്ഡത്തിൽ ഏകദേശം 35 ഫൈലങ്ങളും പ്ലാന്റ് കിങ്ഡത്തിൽ ഏകദേശം 12ഡിവിഷനുകളുമുണ്ട്. 
ഫംഗസ്, ബാക്ടീരിയ ഇവയെയും സുവ്യക്തമായ ഫൈലങ്ങളിൽ ഉൾച്ചേർത്തിട്ടുണ്ട്. 

വർഗ്ഗീകരണശാസ്ത്രത്തിലെ ഏറ്റവും ഉയർന്ന തലമായി ഇപ്പോഴും ഇത് പരിഗണിക്കപ്പെടുന്നു. ത്രീ ഡോമെയ്ൻ സിസ്റ്റത്തിൽ ഡൊമെയ്നുതാഴെയായി കിങ്ഡം വരുന്നു. കാൾ ലിനേയസ് വിഭാവനം ചെയ്ത ദ്വികിംങ്ഡം വർഗ്ഗീകരണം, ആന്റോൺ വാൻ ല്യൂവൻ ഹോക്ക് ആവിഷ്കരിച്ച ത്രികിങ്ഡം വർഗ്ഗീകരണം, ഹെർബേർട്ട് കോപ്പ്ലാൻഡിന്റെ ഫോർ കിംങ്ഡം വർഗ്ഗീകരണം, റോബർട്ട് എച്ച്. വിറ്റാകറുടെ ഫൈവ് കിംങ്ഡം വർഗ്ഗീകരണം, കാൾ വൂയിസിന്റേയും കവലിയാർ സ്മിത്തിന്റെയും വ്യത്യസ്ത സിക്സ് കിംങ്ഡം വർഗ്ഗീകരണം എന്നിങ്ങനെ കിംങ്ഡത്തിൽ അവ്യവസ്ഥിതി നിലനിൽക്കുകയാണ്.

വർഗ്ഗവിഭജനവിജ്ഞാനീയവും (ടാക്സോണമിയും) ജൈവശാഖാവർഗ്ഗീകരണവിജ്ഞാനീയവും (Cladistics) തമ്മിൽ രീതിശാസ്ത്രത്തിലും പ്രയോഗത്തിലും വളരെ വ്യത്യാസമുണ്ടു്. ടാക്സോണമിയുടെ ധർമ്മം ജീവജാലങ്ങളെ പല വിഭാഗങ്ങളാക്കി തരം തിരിച്ച് സമാനഗുണങ്ങൾക്കനുസരിച്ച് അവയ്ക്കു് നാമകരണം ചെയ്യുക എന്നതാണു്. എന്നാൽ വംശജനിതകവ്യവസ്ഥാവിജ്ഞാനീയത്തിന്റെ (phylogenetic systematics) ഒരു മുഖ്യഭാഗമായ ജൈവശാഖാവർഗ്ഗീകരണവിജ്ഞാനീയം അത്തരം വിഭജനങ്ങൾക്കു് ശാസ്ത്രീയമായ വിവരങ്ങളുടെ അടിത്തറ പണിയുകയാണു ചെയ്യുന്നതു്.

കാൽ ലിനേയസ് തുടങ്ങിവെച്ച വർഗ്ഗവിഭജനരീതിയ്ക്കു് ചില പോരായ്മകളും ഉണ്ടായിരുന്നു. ഉദാഹരണത്തിനു് അദ്ദേഹം സമസ്തജീവജാലങ്ങളേയും സസ്യങ്ങളും ജന്തുക്കളും എന്നു് ഏറ്റവും ഉയർന്ന തലത്തിൽ ആദ്യമേ തന്നെ രണ്ടായി (കിങ്ങ്ഡം) തരം തിരിച്ചു. പക്ഷേ ഫംഗസ്സ് തുടങ്ങിയ ചില ജീവി ഇനങ്ങൾക്കു് ഇവ രണ്ടിലും പെടാവുന്ന തരം പ്രകൃതങ്ങൾ ഉണ്ടു്. ഏതെങ്കിലും ഒന്നിലായി ഇവയെ മാറ്റി നിർത്താൻ സാധിക്കില്ല. അതുപോലെത്തന്നെ ഇത്തരം വർഗ്ഗീകരണം ഓരോ ജീവിവർഗ്ഗവിഭാഗങ്ങളും തമ്മിലുള്ള ‘അകലം’ അവ തമ്മിൽ യഥാർത്ഥത്തിലുള്ള പൊരുത്തങ്ങൾക്കു് ആനുപാതികമായിരുന്നില്ല. ഉദാഹരണത്തിനു് ഉരഗവർഗ്ഗത്തിലെ ഏതു് ഇനത്തിനും സസ്തനിവർഗ്ഗത്തിനുമായുള്ള അതേ ‘അകലം’ തന്നെയേ പക്ഷിവർഗ്ഗത്തിനോടും ഉണ്ടാകുന്നുള്ളൂ. വാസ്തവത്തിൽ പല ജീവി ഇനങ്ങൾക്കും തമ്മിൽ വളരെ അടുത്ത ബന്ധവും മറ്റു പല ഇനങ്ങൾക്കും വളരെ അകന്ന ബന്ധവുമാണു് ഉള്ളതു്. പരിണാമവൃക്ഷത്തിന്റെ കാഴ്ച്ചപ്പാടിൽ നിന്നു നോക്കിയാൽ ഇവയെല്ലാം തമ്മിൽ വ്യത്യസ്ത ദൂരങ്ങളാണു് ഉള്ളതു്.

ഇത്തരം പോരായ്മകൾ ദൂരീകരിക്കാനുള്ള പിൽക്കാലശ്രമങ്ങൾ പലതുമുണ്ടായി. ഇവയുടെ അനന്തരഫലങ്ങൾ പരിണാമവർഗ്ഗവിഭജനരീതി എന്ന പുതിയൊരു സമ്പ്രദായത്തിനു് വഴിതുറന്നു. പരിണാമവൃക്ഷത്തിൽ ജീവികളുടെ സ്ഥാനം എവിടെയാണെന്നതിനനുസരിച്ച് അവയെ പുനർവർഗ്ഗീകരിക്കുക എന്നതായിരുന്നു ഈ രീതിയുടെ നയം. സ്പീഷീസുകളെ തരം തിരിച്ച് ക്രമമായി അടുക്കിവെച്ച പല തലങ്ങളിലുള്ള പട്ടികകൾ ആയിരുന്നു ലിനേയസ്സിന്റേതെങ്കിൽ ഡാർവ്വിൻ സങ്കൽപ്പിച്ച ജീവവൃക്ഷത്തിനു ഏറെക്കുറേ സമാനമായുള്ള ശാഖാഘടനയാണു് പുതിയ രീതിയിൽ അവലംബിച്ചതു്. ലഭ്യമായിരുന്ന ദിനോസാർ ഫോസ്സിലുകൾ പഠിച്ചു്, പക്ഷികൾ ദിനോസാറുകളുടെ പിന്മുറക്കാരാണെന്നു് തോമസ് ഹെന്രി ഹക്സ്‌ലി പ്രഖ്യാപിച്ചതോടെ ഈ പുതിയ സമ്പ്രദായത്തിനു് കൂടുതൽ അംഗീകാരം ലഭിച്ചുതുടങ്ങി.എന്നിരുന്നാലും, കേവലം പരിണാമബന്ധങ്ങൾക്കു പുറമേ നിരീക്ഷണയോഗ്യമായ ശരീരഘടന, പ്രകൃതം, സ്വഭാവഗുണങ്ങൾ എന്നിവയും ഒരു ജീവി ഇനം ഏതേതു വർഗ്ഗത്തിൽ പെടുമെന്നു് ഈ വർഗ്ഗീകരണരീതിയിൽ പരിഗണിച്ചിരുന്നു. അതുകൂടാതെ, ഒരു വർഗ്ഗത്തെ തനതായി പരിഗണിക്കുമ്പോൾ ആ വർഗ്ഗത്തിൽ നിന്നും രൂപം പൂണ്ട മറ്റു പിൻ‌ഗാമിവർഗ്ഗങ്ങളെ അതേ വർഗ്ഗത്തിൽ പെടുത്തിയിരുന്നില്ല. (ഉദാഹരണത്തിനു് കരയിലും വെള്ളത്തിലും ജീവിക്കാവുന്ന ആം‌ഫീബിയൻ വിഭാഗത്തിൽ നിന്നുമാണു് ഉരഗങ്ങളും പക്ഷികളും സസ്തനികളും ഉണ്ടായതെങ്കിലും ആം‌ഫീബിയൻ വിഭാഗത്തെ ഈ രീതിയിൽ സ്വതന്ത്രമായ ഒരു വർഗ്ഗമായിട്ടാണു് (monophyletic) കണ്ടിരുന്നതു്.

1950കളോടെ മുമ്പെന്നത്തേക്കാളും കൂടുതൽ ഫോസ്സിലുകളും മറ്റുതരത്തിലുള്ള ജീവശാസ്ത്രനിഗമനങ്ങളും ലഭ്യമായിത്തുടങ്ങി. ക്ലേഡുകൾ അടിസ്ഥാനമാക്കി ശാഖോപശാഖകളായി ഒരു വംശവിഭജന പരിണാമവൃക്ഷം വിഭാവനം ചെയ്യാൻ ഇതു സഹായിച്ചു. തന്മാത്രാജനിതകശാസ്ത്രത്തിലുണ്ടായ പുരോഗതിയുടെ ഫലമായി ജീൻ ശ്രേണീകരണം, DNA ശ്രേണീകരണം പോലുള്ള പുതിയ സാങ്കേതികവിദ്യകളും വന്നതോടെ, ഇപ്പോൾ നിലനിൽക്കുന്നതോ പണ്ടെന്നോ വംശനാശം വന്നതോ ആയ എല്ലാ ജീവിവർഗ്ഗങ്ങളേയും പരസ്പരം ബന്ധപ്പെടുത്തി ലക്ഷക്കണക്കിനു ശാഖോപശാഖകളുള്ള ജീവന്റെ ഒരു മഹാവൃക്ഷം വരച്ചെടുക്കാമെന്നായി. വ്യവസ്ഥാവിജ്ഞാനീയം അടിസ്ഥാനമാക്കി വികസിച്ച ഈ ശാഖയാണു് ജൈവവ്യവസ്ഥാവിജ്ഞാനീയം(Biological systematics). അതിൽ തന്നെ, ഇത്തരം വിഭജനത്തിനെ പ്രത്യേകം കൈകാര്യം ചെയ്യുന്ന ഉപവിഭാഗമാണു് ജൈവശാഖാവർഗ്ഗീകരണവിജ്ഞാനീയം(Cladistics അഥവാ Cladism]].

ചുരുക്കിപ്പറഞ്ഞാൽ ടാക്സോണമി നേരിട്ട് ജീവികളുടെ വർഗ്ഗവിഭജനം സാദ്ധ്യമാക്കുമ്പോൾ, ക്ലാഡിസ്റ്റിൿസ്, ജനിതകശാസ്ത്രത്തിൽ നിന്നും ഉരുത്തിരിയുന്ന വിവരങ്ങൾ ചേർത്തുകൂട്ടി, അത്തരം വിഭജനത്തിനു് കൃത്യമായ ഒരു ശാസ്ത്രീയ അടിത്തറ ഉണ്ടാക്കിത്തീർക്കാനുള്ള ഭൂമിക തീർക്കുന്നു.

ഈ രണ്ടു സമീപനങ്ങളും തമ്മിലുള്ള പ്രകടമായ വ്യത്യാസങ്ങൾ ഇങ്ങനെ സംഗ്രഹിക്കാം:


</doc>
<doc id="194949" url="https://ml.wikipedia.org/wiki?curid=194949" title="പരിണയം">
പരിണയം

എം.ടി. വാസുദേവൻ നായരുടെ തിരക്കഥയിൽ ഹരിഹരൻ സംവിധാനം ചെയ്ത് 1994-ൽ പുറത്തിറങ്ങിയ മലയാളചലച്ചിത്രമാണ് പരിണയം. മോഹിനി, വിനീത്, മനോജ് കെ. ജയൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. സെവൻ ആർട്സ് ഇന്റർനാഷണൽ ലിമിറ്റഡിന്റെ ബാനറിൽ ജി.പി. വിജയകുമാറാണ് ചിത്രം നിർമ്മിച്ചത്. ബോംബെ രവിയാണ് യൂസഫലി കേച്ചേരി എഴുതിയ ഇതിലെ ശ്രദ്ധേയമായ ഗാനങ്ങൾക്ക് സംഗീതം പകർന്നത്. ചിത്രത്തിന്റെ പശ്ചാത്തലസംഗീതം ജോൺസൺ ഒരുക്കിയിരിക്കുന്നു. എസ്. കുമാറാണ് ചിത്രത്തിന്റെ ഛായാഗ്രഹണം നിർവ്വഹിച്ചത്.

കുറിയേടത്ത് താത്രിയുടെ സ്മാർത്തവിചാരത്തെ ആസ്പദമാക്കി നിർമ്മിച്ച ഈ ചിത്രം നിരവധി ദേശീയ, സംസ്ഥാന ചലച്ചിത്രപുരസ്കാരങ്ങൾ നേടി.






</doc>
<doc id="194957" url="https://ml.wikipedia.org/wiki?curid=194957" title="സംസ്ഥാനപാത 63 (കേരളം)">
സംസ്ഥാനപാത 63 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് SH 63 (സംസ്ഥാനപാത 63). എറണാകുളം ജില്ലയിലെ വൈപ്പിനിൽ നിന്നും ആരംഭിക്കുന്ന ഈ പാത മുനമ്പത്താണ് അവസാനിക്കുന്നത്. 25.5 കിലോമീറ്റർ നീളമുണ്ട്.



</doc>
<doc id="194963" url="https://ml.wikipedia.org/wiki?curid=194963" title="പട്ടണം (എറണാകുളം ജില്ല)">
പട്ടണം (എറണാകുളം ജില്ല)

എറണാകുളം ജില്ലയിൽ കൊടുങ്ങല്ലൂരിനും വടക്കൻ പറവൂരിനും ഇടയിലുള്ള ഒരു ചെറിയ ഗ്രാമമാണു് പട്ടണം. സമകാലീനഭൂമിശാസ്ത്രത്തിൽ എടുത്തുപറയത്തക്ക പ്രത്യേകതകൾ ഒന്നുമില്ലെങ്കിലും ദക്ഷിണേഷ്യയുടെ പ്രാചീനചരിത്രത്തിൽ ഈ പ്രദേശം നിർണ്ണായകമായ ഒരു സ്ഥാനം വഹിച്ചിട്ടുണ്ടു്. ക്രി.മു. പത്താം നൂറ്റാണ്ടു മുതൽ ക്രി.പി. പത്താം നൂറ്റാണ്ടു വരെയെങ്കിലുമുള്ള 2000 വർഷത്തെ സുദീർഘമായ ജനാവാസപാരമ്പര്യം ഈ സ്ഥലത്തിനുണ്ടെന്നു് ഗവേഷകർ അഭിപ്രായപ്പെട്ടിട്ടുണ്ടു്. ഇതിനെത്തുടർന്നു്, കേരള ചരിത്ര ഗവേഷണ കൗൺസിലിന്റെ ഒരു വിദഗ്ദസംഘം പട്ടണത്തെ പുരാവസ്തു ഉദ്ഖനനം നടത്തിക്കൊണ്ടിരിക്കുന്നു. നാലുമീറ്റർ ഘനത്തിൽ മണ്ണിനടിയിൽ പുതഞ്ഞുകിടക്കുന്ന സുപ്രധാനമായ പല സാമഗ്രികളും തുടർന്നും കണ്ടെടുത്തുകൊണ്ടിരിക്കുന്നതിനാൽ ദക്ഷിണേഷ്യൻ ചരിത്ര-പുരാവസ്തുഗവേഷകർക്കു് കേരളത്തിലെ ഏറ്റവും താൽപ്പര്യമുള്ള മേഖലകളിൽ മുൻപന്തിയിലാണു് ഇപ്പോൾ പട്ടണത്തിന്റെ സ്ഥാനം.

സംഘകാലകൃതികളിൽ പരാമർശിക്കപ്പെടുന്ന 'മുചിറിപ്പട്ടണവും' സഞ്ചാരികൾ രേഖപ്പെടുത്തിയിട്ടുള്ള 'മുസിരിസ്സും' പട്ടണം തന്നെയായിരുന്നു എന്ന അനുമാനത്തിലേക്കു് ഗവേഷണഫലങ്ങൾ അനുദിനം അടുത്തുകൊണ്ടിരിക്കുകയാണു്. 


</doc>
<doc id="194966" url="https://ml.wikipedia.org/wiki?curid=194966" title="മോഹിനി (നടി)">
മോഹിനി (നടി)

ഒരു ദക്ഷിണേന്ത്യൻ അഭിനേത്രിയാണ് മോഹിനി. മലയാളം, തമിഴ്, തെലുങ്ക്, കന്നട, ഹിന്ദി എന്നീ ഭാഷകളിലായി നിരവധി ചിത്രങ്ങളിൽ അഭിനയിച്ചിട്ടുണ്ട്. നാടോടി, പരിണയം, പഞ്ചാബി ഹൗസ് തുടങ്ങിയവയാണ് മോഹിനിയുടെ ശ്രദ്ധേയമായ മലയാളചിത്രങ്ങൾ.


</doc>
<doc id="194967" url="https://ml.wikipedia.org/wiki?curid=194967" title="ഗോൾഡൻ ടെമ്പിൾ">
ഗോൾഡൻ ടെമ്പിൾ

കർണാടകയിലെ കുടക് ജില്ലയിൽ ബൈലേകുപ്പയിൽ സ്ഥിതിചെയ്യുന്ന ടിബറ്റൻ ആത്മീയ കേന്ദ്രമാണ് ഗോൾഡൻ ടെമ്പിൾ.ഒരു വിനോദസഞ്ചാര കേന്ദ്രവുമാണിവിടം. കുശാൽനഗർ - മൈസൂർ പാതയിലെ ബൈലെ കുപ്പയിലാണ് ചരിത്രപ്രസിദ്ധമായ ടിബറ്റൻ ആത്മീയ കേന്ദ്രം സ്ഥിതിചെയ്യുന്നത്.
1995ൽ നിർമ്മാണം ആരംഭിച്ച ഗോൾഡൻ ടെമ്പിൾ 1999ലാണ് ഭക്തർക്കായി തുറന്നുകൊടുത്തത്. ക്ഷേത്രത്തിനകത്ത് ബുദ്ധ പ്രതിമകളാണ്കൂടുതലായുള്ളത്.
40 അടി ഉയരമുള്ള ഗോൾഡൻ ടെമ്പിൾ കാണാൻ രാജ്യത്തിന്റെ വിവിധ ഭാഗങ്ങളിൽ നിന്ന് വിനോദസഞ്ചാരികൾ എത്തുന്നുണ്ട്.


</doc>
<doc id="194971" url="https://ml.wikipedia.org/wiki?curid=194971" title="ജീവദ്രവ്യം">
ജീവദ്രവ്യം

ഒരു ജീവകോശത്തിന്റെ നിർമ്മാണ ഘടകങ്ങളായ എല്ലാ രാസഘടകങ്ങളേയും ചേർത്ത് വിളിക്കുന്ന പേരാണ് ജീവദ്രവ്യം അഥവാ പ്രോട്ടോപ്ലാസം. ജലം, അയോണുകൾ അഥവാ ഇലക്ട്രോലൈറ്റുകൾ, മാംസ്യങ്ങൾ, കൊഴുപ്പുകൾ, ധാന്യകങ്ങൾ എന്നിവയാണ് ജീവദ്രവ്യത്തിനുകാരണമാകുന്ന അഞ്ച് ഘടകങ്ങൾ.പ്ലാസ്മാസ്തരം കൊണ്ട് പൊതിഞ്ഞിട്ടുള്ള എല്ലാ കോശഘടകങ്ങളേയും ജീവദ്രവ്യം എന്ന് വിവക്ഷിക്കാം. യൂക്കാരിയോട്ടുകളിൽ മർമ്മത്തിനുപുറത്തുള്ള പ്രോട്ടോപ്ലാസം കോശദ്രവ്യം അഥവാ സൈറ്റോപ്ലാസം എന്നും മർമ്മത്തിനകത്തെ ജീവദ്രവ്യം മർമ്മദ്രവ്യം അഥവാ ന്യൂക്ലിയോപ്ലാസം എന്നും അറിയപ്പെടുന്നു. പ്രോകാരിയോട്ടുകളിൽ പ്ലാസ്മാസ്തരത്തിനുള്ളിലുള്ളവ ബാക്ടീരിയൽ കോശദ്രവ്യം എന്നും ഗ്രാം നെഗറ്റീവ് ബാക്ടീരിയകളിൽ പ്ലാസ്മാസ്തരത്തിനുപുറത്തുള്ളതും പുറംചട്ടയ്ക്കകത്തുള്ളതുമായ ദ്രവ്യമാണ് പെരിപ്ലാസം. തോമസ് ഹക്സിലി ഇതിനെ ജീവന്റെ ഭൗതികഅടിസ്ഥാനമെന്നാണ് വിശേഷിപ്പിച്ചത്.
കൊഴുപ്പുകലകൾ ഒഴിവാക്കിയാൽ മറ്റെല്ലാ കോശങ്ങളിലും 70 മുതൽ 85 ശതമാനം വരെ ജലമാണ്. മിക്ക കോശരാസവസ്തുക്കളും ജലത്തിൽ ലയിച്ചാണ് സ്ഥിതി ചെയ്യുന്നത് എന്നത് ജലത്തിന്റെ സാർവ്വികലായകസ്വഭാവം നൽകുന്ന ഗുണവിശേഷതയാണ്. ജലമാധ്യമത്തിൽ ലയിച്ചിട്ടുള്ളതോ മുങ്ങിക്കിടക്കുന്നതോ ആയ തൻമാത്രകൾക്ക് രാസപ്രവർത്തനത്തിലേർപ്പെടുക വഴി കോശത്തെ സജീവമാക്കി നിലനിർത്താൻ കഴിയുന്നു.
പൊട്ടാസ്യം, മഗ്നീഷ്യം, ഫോസ്ഫേറ്റ്, സൾഫേറ്റ്, ബൈകാർബണേറ്റ്, സോഡിയം, ക്ലോറൈഡ്, കാൽസിയം തുടങ്ങിയ എല്ലാ അയോണുകളും പ്രോട്ടോപ്ലാസത്തിന്റെ ഭാഗമാണ്. ആവേഗങ്ങളുടെ പ്രസരണം തുടങ്ങിയ എല്ലാ കോശധർമ്മങ്ങൾക്കും ഇവ ആവശ്യമാണ്.
കോശസ്തരങ്ങൾക്കും മറ്റുള്ള ഭാഗങ്ങൾക്കും നിയതമായ ഘടന നൽകുന്ന സ്ട്രക്ചറൽ പ്രോട്ടീനുകളും രാസാഗ്നികൾ പോലെയുള്ള, ധർമ്മങ്ങൾ നിർവ്വഹിക്കുന്ന ഫംഗ്ഷണൽ പ്രോട്ടീനുകളുമുണ്ട്. ആകെ കോശപിണ്ഡത്തിന്റെ 10 മുതൽ 20 വരെ ശതമാനം മാംസ്യങ്ങളാണ്.
ഫോസ്ഫോലിപ്പിഡ്, കൊളസ്ട്രോൾ എന്നിവ ഉൾപ്പെടുന്ന ജീവൽപ്രധാന പദാർത്ഥങ്ങളാണ് കൊഴുപ്പുകളിലുൾക്കൊള്ളുന്നത്. കോശസ്തരത്തിന്റെ അവിഭാജ്യഘടകമാണിവ. കോശപിണ്ഡത്തിൽ ഓകദേശം 2 ശതമാനം വരുമിത്. കൊഴുപ്പുകോശങ്ങളിൽ 95 ശതമാനത്തോളം ട്രൈഗ്ലിസറൈഡുകൾ അഥവാ ന്യൂട്രൽ ഫാറ്റുകൾ വരാം.
ധാന്യകങ്ങൾ സാധാരണ കോശങ്ങളുടെ 1 ശതമാനം മാത്രമേ ഉള്ളൂ എങ്കിലും കോശത്തിന്റെയും അതുവഴി ശരീരത്തിന്റേയും പോഷണാവശ്യങ്ങളും ഊർജ്ജലഭ്യതയും ഉറപ്പുവരുത്തുന്നത് ധാന്യകങ്ങളാണ്. കോശശ്വസനം എന്ന പ്രക്രിയയാലാണ് ധാന്യകങ്ങളിൽ നിന്നും, പ്രധാനമായും ഗ്ലൂക്കോസിൽ നിന്ന് ഊർജ്ജോത്പാദനം നടക്കുന്നത്.
കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം


</doc>
<doc id="194980" url="https://ml.wikipedia.org/wiki?curid=194980" title="കോശദ്രവ്യം">
കോശദ്രവ്യം

ജീവകോശങ്ങൾക്കുള്ളിൽ പ്ലാസ്മാസ്തരത്തിനുള്ളിൽ, മർമ്മത്തിനു പുറത്തായി കാണപ്പെടുന്ന ജെല്ലി രൂപത്തിലുള്ള പദാർത്ഥമാണ് കോശദ്രവ്യം അഥവാ സൈറ്റോപ്ലാസം. കോശത്തിനകത്ത് മർമ്മതിനുപുറത്തുള്ള കോശാംഗങ്ങളെയെല്ലാം നിലനിർത്തുന്നത് കോശദ്രവ്യമാണ്. കോശദ്രവ്യത്തിന്റെ 80 ശതമാനവും ജലമാണ്. പ്രോകാരിയോട്ട് കോശങ്ങളിൽ മർമ്മമില്ലാത്തതിനാൽ കോശവസ്തുക്കളെല്ലാം കോശദ്രവ്യത്തിനുള്ളിലുൾക്കൊണ്ടിരിക്കുന്നു. എന്നാൽ യൂക്കാരിയോട്ടുകളിൽ മർമ്മം ഒഴികെയുള്ള ഭാഗങ്ങളാണ് കോശദ്രവ്യം എന്നറിയപ്പെടുന്നത്. ഗ്ലൈക്കോളിസിസ് പോലെയുള്ള ഊർജ്ജോൽപ്പാദന പ്രവർത്തനങ്ങളെല്ലാം നടക്കുന്നത് കോശദ്രവ്യത്തിലാണ്. 
കോശദ്രവ്യത്തിന്റെ ഉള്ളിലുള്ള തരികൾ പോലെ ഉൾപ്പെട്ടിരിക്കുന്ന ഭാഗമാണ് എൻഡോപ്ലാസം. 
കോശദ്രവ്യത്തിന്റെ തെളിഞ്ഞ പുറം ഭാഗത്തെ എക്ടോപ്ലാസം എന്നുവിളിക്കുന്നു. 
കോശാംഗങ്ങൾക്കുപുറത്തായി കാണപ്പെടുന്ന കോശദ്രവ്യഭാഗമാണ് സൈറ്റോസോൾ. കോശദ്രവ്യത്തിന്റെ 70 ശതമാനവും സൈറ്റോസോളാണ്.
ഒരു പുറം സ്തരത്താൽ ആവരണം ചെയ്തിട്ടുള്ള എല്ലാ ഭാഗങ്ങളേയും കോശാംഗങ്ങൾ എന്നുവിളിക്കാം. റൈബോസോം, അന്തർദ്രവ്യജാലിക, ഗോൾഗി വസ്തുക്കൾ, ലൈസോസോം, മൈറ്റോകോൺഡ്രിയ, ഫേനം എന്നിവ കോശാംഗങ്ങൾക്കുദാഹരണങ്ങളാണ്. 
കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം



</doc>
<doc id="194985" url="https://ml.wikipedia.org/wiki?curid=194985" title="അന്തർദ്രവ്യജാലിക">
അന്തർദ്രവ്യജാലിക

യൂക്കാരിയോട്ടിക് കോശങ്ങളുടെ കോശദ്രവ്യത്തിനകത്ത് കാണപ്പെടുന്ന കുഴലുകളുടേയും സഞ്ചികളുടേയും രൂപത്തിലുള്ള സഞ്ചാരപാതകളാണ് അന്തർദ്രവ്യജാലിക അഥവാ എൻഡോപ്ലാസ്മിക് റെട്ടിക്കുലം. മാംസ്യ നിർമ്മാണത്തിനുസഹായിക്കുന്ന പരുക്കൻ അന്തർദ്രവ്യജാലികയ്ക്ക് ആ പേര് ലഭിച്ചത് അവയുടെ പുറത്തുള്ള റൈബോസോമുകളാലാണ്. ഫോസ്ഫോലിപ്പിഡ്, സ്റ്റീറോയിഡുകൾ എന്നിവയുടെ ഉൽപ്പാദനത്തിനും ധാന്യകഉപാപചയത്തിനും വിഷവസ്തുക്കളുടെ നിർമ്മാർജ്ജനത്തിനും സഹായിക്കുന്നവയാണ് മിനുസമുള്ള അന്തർദ്രവ്യജാലികകൾ.
അന്തർദ്രവ്യജാലികയുടെ പുറം പാളി നിർമ്മിച്ചിരിക്കുന്നത് കൊഴുപ്പിന്റെ ഇരുപാളി സ്തരം കൊണ്ടാണ്. കോശസ്തരത്തെക്കാൾ 30 മുതൽ 40 വരെ ഇരട്ടിയുണ്ട് ചില കോശങ്ങളിലെ അന്തർദ്രവ്യജാലികയുടെ പ്രതലത്തിന്. എൻഡോപ്ലാസ്മിക് മാട്രിക്സ് എന്ന ദ്രാവകം അന്തർദ്രവ്യജാലികയുടെ ഇരുസ്തരങ്ങൾക്കുമിടയിൽ നിറഞ്ഞിരിക്കുന്നു. ഈ ദ്രാവകം നിറഞ്ഞിരിക്കുന്ന സ്ഥലം മർമ്മസ്തരത്തിനുള്ളിലേയ്ക്ക് വ്യാപിച്ചിരിക്കുന്നു. ഇവയ്ക്കിടയിലൂടെ മിക്ക രാസവസ്തുക്കളും കോശത്തിനകത്തേയ്ക്കും പുറത്തേയ്ക്കുമായി അനുനിമിഷം സഞ്ചരിച്ചുകൊണ്ടിരിക്കുന്നു. 
അന്തർദ്രവ്യജാലിക പലതരത്തിലുണ്ട്. 
റൈബോസോമുകൾ ബാഹ്യസ്തരത്തിനുപുറത്ത് തിങ്ങിനിറഞ്ഞിരിക്കുന്ന അന്തർദ്രവ്യജാലികയാണിവ. റൈബോഫോറിൻ എന്ന ഗ്ലൈക്കോപ്രോട്ടീൻ സ്വീകരണികളാണ് ഇവ തമ്മിൽ പറ്റിച്ചേർന്നിരിക്കാൻ കാരണം. കോശത്തിനാവശ്യമായ മാംസ്യങ്ങളുടെ നിർമ്മാണമാണ് ഇവയുടെ പ്രധാന ധർമ്മം.
റൈബോസോമുകൾ പറ്റിച്ചേർന്നിട്ടില്ലാത്ത അന്തർദ്രവ്യജാലികയാണിത്. എഗ്രാനുലാർ അഥവാ സ്മൂത്ത് അന്തർദ്രവ്യജാലിക എന്നാണ് ഇവ അറിയപ്പെടുന്നത്. ചിലയിനം രാസാഗ്നികളും കൊഴുപ്പുകളും ഉത്പാദിപ്പിക്കുകയാണ് ഇവയുടെ ധർമ്മം.

രേഖാശൂന്യ പേശികളിലും(smooth muscles) രേഖാങ്കിത പേശികളിലും(striated muscles) ആണു് ഇത്തരം അന്തർദ്രവ്യജാലിക കാണപ്പെടുന്നതു്. സാർക്കോ എന്നാൽ മാംസം എന്നർത്ഥം. വിവിധ സന്ദർഭങ്ങളിൽ കായികമായി ആവശ്യാനുസരണം വികസിക്കുകയും ചുരുങ്ങുകയും ചെയ്യേണ്ട മാംസളപേശികളാണു് ഈ വിഭാഗത്തിൽ പെടുന്നതു്. രക്തക്കുഴലുകളിലും വികാസസങ്കോചപ്രാധാന്യമുള്ള പ്രധാന അവയവങ്ങളിലും രേഖാശൂന്യ (മിനുസ)പേശികളും അസ്ഥികൾ, ഹൃദയകലകൾ, ശിരസ്സ്, കഴുത്ത് എന്നിവിടങ്ങളിൽ രേഖാങ്കിതപേശികളും അടങ്ങിയിരിക്കുന്നു. ധാരാളമായി കാൽസ്യം അയോണുകളെ സംഭരിക്കുന്നതും ആവശ്യാനുസരണം കോശദ്രവ്യത്തിലേക്കു് വിട്ടുകൊടുക്കുകയോ തിരിച്ചെടുക്കുകയോ ചെയ്യുന്നതും ആണ് ഇവയുടെ ധർമ്മം. വഴുതുന്ന കുടച്ചക്രം എന്നു വിളിക്കാവുന്ന (Sliding Filament Model) കോശസങ്കോചവികാസമാതൃകയിൽ ട്രോപോണിൻ എന്ന പദാർത്ഥത്തിന്റെ ആകൃതി മാറ്റുന്നതു് ഇത്തരം കാൽസ്യം അയോണുകളുടേ പ്രവർത്തനമാണു്. കോശത്തിൽ നാഡികൾ വഴി എത്തുന്ന വൈദ്യുതോദ്ദീപനമാണു് ഈ കാൽസ്യം ക്രയവിക്രയങ്ങളും തദ്വാരാ കോശങ്ങളുടേ ഒറ്റയ്ക്കോ കൂട്ടായോ ഉള്ള സങ്കോചവികാസങ്ങളും നിയന്ത്രിക്കുന്നതു്. ഘടനയിൽ സാധാരണ (പരുക്കൻ) റെട്ടിക്കുലവുമായി പ്രകടമായ വ്യത്യാസങ്ങളില്ല.

സ്രവണശേഷിയുള്ള ഗ്ലൈക്കോപ്രോട്ടീനുകൾ അന്തർദ്രവ്യജാലികയിലൂടെ സഞ്ചരിക്കുന്നു. അവ വിവിധ കോശാംഗങ്ങളിലെത്തുന്നത് അന്തർദ്രവ്യജാലികയിലൂടെയാണ്. ഗ്രാന്യുലാർ അന്തർദ്രവ്യജാലികയാണ് മാംസ്യനിർമ്മാണത്തിനു സഹായിക്കുന്നത്. സാർക്കോപ്ലാസ്മിക് റെട്ടിക്കുലം പേശികൾക്കാവശ്യമായ പ്രവർത്തനങ്ങൾക്ക് കാൽസ്യം അയോണുകളെ പ്രദാനം ചെയ്യുന്നു.
കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം



</doc>
<doc id="194992" url="https://ml.wikipedia.org/wiki?curid=194992" title="റൈബോസോം">
റൈബോസോം

കോശദ്രവ്യത്തിൽ ചിതറിക്കിടക്കുകയോ അന്തർദ്രവ്യജാലികയോട് പറ്റിച്ചേർന്നുനിൽക്കുകയോ ചെയ്യുന്ന ഗോളാകൃതിയിലുള്ള കോശാംഗങ്ങളാണ് റൈബോസോമുകൾ. ഇതിലെ പ്രധാന ഘടകം ആർ.എൻ.എയും വിവധ മാംസ്യങ്ങളുമാണ്. മർമ്മകത്തിൽ നിന്ന് പിറവിയെടുക്കുന്ന ഇവ കോശത്തിന്റെ മാംസ്യസംശ്ലേഷണപ്രവർത്തനങ്ങൾക്ക് സഹായിക്കുന്നു. നിരവധി റൈബോസോമുകൾ പറ്റിച്ചേർന്ന ഘടനയുള്ളവയാണ് പോളിസോമുകൾ.

റൈബോസോമുകൾക്ക് പൊതുവേ രണ്ടുഭാഗങ്ങളുണ്ട്. ചെറിയ സബ്‌യൂണിറ്റായ 40 S സബ്‌യൂണിറ്റും വലിയ സബ്‌യൂണിറ്റായ 60 S സബ്‌യൂണിറ്റും. 60 S സബ്‌യൂണിറ്റുപയോഗിച്ചാണ് ഇവ അന്തർദ്രവ്യജാലികയോട് പറ്റിച്ചേരുന്നത്. പോതുവേ റൈബോസോമൽ ആർ.എൻ.എ, 18S, 28S ആർ.എൻ.എ എന്നിവ ഇവയോട് ചേർന്നുകാണപ്പെടുന്നു.
70S റൈബോസോമുകളിൽ 40 മുതൽ 60 ശതമാനം വരെ ആർ.എൻ.എയുണ്ട്. എന്നാൽ ഇവയിൽ മാംസ്യത്തിന്റെ അളവ് 36-37 ശതമാനം മാത്രമാണ്. 80S റൈബോസോമുകളിൽ 40 മുതൽ 44 ശതമാനം വരെ ആർ.എൻ.എയുണ്ട്. എന്നാൽ ഇവയിൽ മാംസ്യത്തിന്റെ അളവ് 56-60 ശതമാനമാണ്. റൈബോസോമുകളിൽ കൊഴുപ്പ് ഘടകങ്ങളില്ല. 

കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം


</doc>
