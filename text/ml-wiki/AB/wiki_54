<doc id="183804" url="https://ml.wikipedia.org/wiki?curid=183804" title="ഫാത്തിമ മാതാ നാഷണൽ കോളേജ്">
ഫാത്തിമ മാതാ നാഷണൽ കോളേജ്

 
കേരളത്തിലെ പ്രമുഖ കലാലയങ്ങളിലൊന്നാണ് കൊല്ലം നഗരത്തിൽ സ്ഥിതി ചെയ്യുന്ന ഫാത്തിമ മാതാ നാഷണൽ കോളേജ് (Fatima Mata National College). കേരള സർ‌വകലാശാലയുടെ കീഴിലുള്ള ഈ കലാലയം റോമൻ കത്തോലിക്ക സഭയുടെ കൊല്ലം രൂപതയുടെ മേൽനോട്ടത്തിൽ പ്രവർത്തിക്കുന്നു. കൊല്ലം റോമൻ കാത്തലിക് രൂപതയുടെ ബിഷപ്പാണ് കോളേജിൻറെ ഭരണകാര്യങ്ങളുടെ രക്ഷാധികാരി. കൊല്ലം ജില്ലയിൽ നാക് അംഗീകാരം നേടിയ ആദ്യ കലാലയമാണിത്.
കോമേഴ്‌സ്, എക്കണോമിക്‌സ്, മാത്തമാറ്റിക്സ്, ഫിസിക്സ്, കെമിസ്ട്രി, ബോട്ടണി, സുവോളജി, സൈക്കോളജി, ഇംഗ്ലീഷ്, മലയാളം, ഹിസ്റ്ററി, സംസ്കൃതം, ഫ്രഞ്ച്, ഹിന്ദി, ഫിസിക്കൽ എഡ്യൂക്കേഷൻ, ജിയോളജി എന്നിങ്ങനെ പതിനാറ് സർക്കാർ എയ്‌ഡഡ്‌ ഡിപ്പാർട്ടുമെന്റുകളും സെൽഫ് ഫൈനാൻസിങ് സ്ട്രീമിൽ ഇംഗ്ലീഷ്, കോമേഴ്‌സ്, കമ്പ്യൂട്ടർ സയൻസ് എന്നീ മൂന്നു ഡിപ്പാർട്ടുമെന്റുകളും പ്രവർക്കുന്നു. 
തുടക്കവും വളർച്ചയും.
കൊല്ലം രൂപതയുടെ ആദ്യ തദ്ദേശീയ ബിഷപ്പായിരുന്ന ഡോ. ജെറോം.എം. ഫെർണാണ്ടസ് 1951-ൽ ഈ കലാലയത്തിന് തുടക്കമിട്ടു. 1952 ഡിസംബർ 29-ന് ഇന്ത്യയിലെ പേപ്പൽ പ്രതിനിധിയായിരുന്ന കർദ്ദിനാൾ നോർമൻ തോമസ് ഔദ്യോഗിക ഉദ്ഘാടനം നിർവ്വഹിച്ചു. സാമ്പത്തിക ശാസ്ത്രം, കൊമേഴ്സ്, ജന്തുശാസ്ത്രം എന്നീ ബിരുദകോഴ്സുകളുടെ ആരംഭത്തോടെ ഫസ്റ്റ് ഗ്രേഡ് കോളേജ് സ്ഥാനത്തേക്കുയർന്നു. തുടർന്ന് സസ്യശാസ്ത്രം,രസതന്ത്രം, ഗണിതശാസ്ത്രം, ഊർജ്ജതന്ത്രം എന്നിവയുടെയും ബിരുദകോഴ്സുകളും ആരംഭിച്ചു.
1961-ൽ ജന്തുശാസ്ത്രം, കൊമേഴ്സ് എന്നിവയുടെ ബിരുദാനന്തര ബിരുദ കോഴ്സുകളും 1964, 1965 വർഷങ്ങളിൽ ഊർജ്ജതന്ത്രം, ജന്തുശാസ്ത്രം, സാമ്പത്തികശാസ്ത്രം, ഇംഗ്ലീഷ് എന്നീ ബിരുദാനന്തര ബിരുദങ്ങളും ആരംഭിച്ചു. 1993-ൽ പോളിമർ കെമിസ്ട്രിയിൽ ബിരുദ പഠനം ആരംഭിച്ചപ്പോൾ ഈ സൗകര്യം ലഭ്യമായ കേരള സർവ്വകലാശാലയിലെ ആദ്യ കലാലയമായിരുന്നു ഫാത്തിമ മാതാ കോളേജ്. തുടർന്നുള്ള വർഷങ്ങളിൽ രസതന്ത്രം, ഗണിതശാസ്ത്രം, മലയാളം തുടങ്ങിയ വിഷയങ്ങളിലും ബിരുദാനന്തര ബിരുദ കോഴ്സുകൾ ആരംഭിച്ചു. 2001-ൽ നാക് അംഗീകാരം നേടി. 2004-ൽ എം.എസ്.സി കമ്പ്യൂട്ടർ സയൻസ്, എം.ബി.എ പഠനസൗകര്യങ്ങളും ആരംഭിച്ചു.
പൊതുവിവരങ്ങൾ.
ഇപ്പോൾ ഈ കോളേജിൽ വിവിധ ഡിപ്പാർട്ടുമെന്റുകളിലായി 17 ബിരുദ കോഴ്‌സുകളും 11 ബിരുദാനന്തര ബിരുദ കോഴ്‌സുകളും 8 ഡിപ്പാർട്ടുമെന്റുകളിൽ ഗവേഷണ സൗകര്യവും ഒരുക്കിയിട്ടുണ്ട്. ഇവയ്ക്കു പുറമേ ഏതാനും സ്വാശ്രയ തൊഴിലധിഷ്ഠിത  കോഴ്സുകളും നടത്തുന്നു. 
പാഠ്യേതര മേഖലയിലും മികവു പുലർത്തുന്ന ഈ കലാലയത്തിൽ രാജ്യാന്തര നിലവാരത്തിലുള്ള ഹോക്കി, ഫുട്‌ബോൾ, ബാസ്‌ക്കറ്റ് ബോൾ ഗ്രൗണ്ടുകളുണ്ട്.
പ്രസിദ്ധീകരണങ്ങൾ.
അധ്യാപകരുടെ നേതൃത്വത്തിലുള്ള 'ഫാത്തിമ റിസേർച്ച് ജേണൽ' 2001 മുതലുള്ള പ്രതിവർഷപ്രസിദ്ധീകരണമാണ്. ഇംഗ്ലീഷ് വിഭാഗത്തിൽ നിന്ന് 'വിഷൻ' മലയാള വിഭാഗത്തിൽ നിന്ന് 'കലിക' എന്നീ മാസികകൾ വിദ്യാർത്ഥികളുടെ നേതൃത്വത്തിലുള്ള പ്രസിദ്ധീകരണങ്ങളാണ്.
പുറത്തേക്കുള്ള കണ്ണികൾ.
https://fmnc.ac.in/ (ഔദ്യോഗിക വെബ് സൈറ്റ്) 

</doc>
<doc id="183805" url="https://ml.wikipedia.org/wiki?curid=183805" title="Fatima Mata National College">
Fatima Mata National College



</doc>
<doc id="183806" url="https://ml.wikipedia.org/wiki?curid=183806" title="ഫാത്തിമ മാതാ കോളേജ്, കൊല്ലം">
ഫാത്തിമ മാതാ കോളേജ്, കൊല്ലം



</doc>
<doc id="183807" url="https://ml.wikipedia.org/wiki?curid=183807" title="Tumor">
Tumor



</doc>
<doc id="183808" url="https://ml.wikipedia.org/wiki?curid=183808" title="ശ്രീ നാരായണ കോളേജ്, കൊല്ലം">
ശ്രീ നാരായണ കോളേജ്, കൊല്ലം

 
കേരളത്തിലെ പ്രമുഖ കലാലയങ്ങളിലൊന്നാണ് കൊല്ലം നഗരത്തിൽ സ്ഥിതി ചെയ്യുന്ന എസ്.എൻ. കോളേജ് എന്ന ചുരുക്കപ്പേരിലറിയപ്പെടുന്ന ശ്രീ നാരായണ കോളേജ്. കേരള സർവകലാശാലയുടെ കീഴിലുള്ള ഈ സ്ഥാപനം ശ്രീ നാരായണ ട്രസ്റ്റിന്റെ മേൽനോട്ടത്തിലുള്ളതാണ്. കേരളത്തിലാദ്യമായി ബിരുദാനന്തര ബിരുദ കോഴ്സ് ആരംഭിക്കുന്നത് ഈ കലാലയത്തിലാണ്.
തുടക്കവും വളർച്ചയും.
പ്രമുഖ സാമൂഹിക പരിഷ്‌കർത്താവായിരുന്നു ശ്രീ നാരായണ ഗുരുവിന്റെ പേരിൽ 1948-ൽ എസ്.എൻ.ഡി.പി യോഗം ആരംഭിച്ചതാണ് ഈ വിദ്യാഭ്യാസ സ്ഥാപനം. ഇന്റർമീഡിയറ്റ് തരത്തിലുള്ള 505 വിദ്യാർത്ഥികളുമായി തുടക്കം കുറിച്ച ഈ കലാലയം തൊട്ടടുത്ത വർഷം തന്നെ ബിരുദ കോളേജായി ഉയർത്തപ്പെട്ടു. 1957-ൽ ബിരുദാനന്തര ബിരുദ കോഴ്സുകളും ആരംഭിച്ചു.
പൊതുവിവരങ്ങൾ.
ഇപ്പോൾ ഈ കലാലയത്തിൽ 17 ബിരുദ, 13 ബിരുദാനന്തര ബിരുദ കോഴ്സുകളും നടത്തപ്പെടുന്നു. ബിരുദാനന്തര ബിരുദ കോഴ്സുകളുള്ള വകുപുകളിൽ എട്ടെണ്ണ്ം അംഗീകൃത ഗവേഷണ കേന്ദ്രങ്ങളായി അംഗീകരിച്ചിരിക്കുന്നു. ഇതിനു പുറമേ പി.ജി. ഡിപ്ലോമ കോഴ്സുകളും സർട്ടിഫിക്കേറ്റ് കോഴ്സുകളും നടത്തപ്പെടുന്നുണ്ട്. കേരള സർവകലാശാലയുടെ വിദൂര പഠന കോഴ്സുകൾക്കും ഇഗ്നൗ പഠനങ്ങൾക്കുമുള്ള സൗകര്യങ്ങളും നിലവിലുണ്ട്.

</doc>
<doc id="183809" url="https://ml.wikipedia.org/wiki?curid=183809" title="എസ്.എൻ. കോളേജ്, കൊല്ലം">
എസ്.എൻ. കോളേജ്, കൊല്ലം



</doc>
<doc id="183810" url="https://ml.wikipedia.org/wiki?curid=183810" title="Sree Narayana College, Kollam">
Sree Narayana College, Kollam



</doc>
<doc id="183811" url="https://ml.wikipedia.org/wiki?curid=183811" title="S.N. College, Kollam">
S.N. College, Kollam



</doc>
<doc id="183814" url="https://ml.wikipedia.org/wiki?curid=183814" title="റോൾസ്-റോയ്സ് ലിമിറ്റഡ്">
റോൾസ്-റോയ്സ് ലിമിറ്റഡ്

 
റോൾസ് റോയ്സ് എന്ന കമ്പനി 1906ൽ രൂപം കൊണ്ടു.1973ൽ ഇത് റോൾസ് റോയ്സ് plc എന്നും,റോൾസ് റോയ്സ് മോട്ടോഴ്സ് എന്നും രണ്ടായി പിരിഞ്ഞു. ഇന്ന് ലോകത്തുളള ആഡംബര കാറുകളുടെ രാജാവായാണ് റോൾസ് റോയ്സ് അറിയപ്പെടുന്നത്.
റോൾസ് റോയ്സ് ഫാൻറം,റോൾസ് റോയ്സ് ഗോസ്ട് എന്നിവയാണ് റോൾസ് റോയ്സിന്റെ പ്രശസ്ത മോഡലുകൾ.

</doc>
<doc id="183816" url="https://ml.wikipedia.org/wiki?curid=183816" title="Anoop Jacob">
Anoop Jacob



</doc>
<doc id="183819" url="https://ml.wikipedia.org/wiki?curid=183819" title="Kalikavu">
Kalikavu



</doc>
<doc id="183820" url="https://ml.wikipedia.org/wiki?curid=183820" title="ക്വാണ്ടം ജിസ്">
ക്വാണ്ടം ജിസ്

 
സ്വതന്ത്ര ഭൂവിവര സോഫ്റ്റ്​വെയറുകളിൽ പ്രധാനപ്പെട്ടതാണ് ക്വാണ്ടം ജി. ഐ.​എസ്. ഭൂപടം നിർമ്മാണം മാത്രമല്ല, ഭൂപടങ്ങൾ പ്രദർശിപ്പിക്കുക, നവീകരിക്കുക, പുതിയവ സൃഷ്ടിക്കുക, ഭൂവിവര വ്യവസ്ഥയിൽ ലഭ്യമായ വിവരങ്ങൾ (രണ്ട് സ്ഥലങ്ങൾ തമ്മിലുള്ള അകലം, സ്ഥലങ്ങളുടെ വിസ്തീർണം, കൃഷിയിടങ്ങളുടെ അവസ്ഥ മുതലായവ) വിശകലനം ചെയ്യുക, നമ്മുടെ ആവശ്യത്തിനനുസരിച്ച് വിശകലനം ചെയ്ത വിവരങ്ങളെ പട്ടികാ രൂപത്തിലോ ഭൂപട രൂപത്തിലോ നൽകുക തുടങ്ങി നിരവധി പ്രവർത്തനങ്ങൾ എളുപ്പത്തിൽ ചെയ്യുന്നതിന് ഈ സോഫ്റ്റു​വെയർ സഹായിക്കുന്നു.
References.
&lt;templatestyles src="Reflist/styles.css" /&gt;

</doc>
<doc id="183821" url="https://ml.wikipedia.org/wiki?curid=183821" title="ട്രാൻസിൽവേനിയ">
ട്രാൻസിൽവേനിയ

 
ഹംഗേറിയൻ അതിർത്തിക്ക് സമീപമുള്ള റുമേനിയൻ ഭൂപ്രദേശമാണ് ട്രാൻസിൽവേനിയ. കർപ്പാത്തിയൻ പർവതനിരകളുടെ ഭാഗമായ ട്രാൻസിൽവേനിയൻ ആൽപ്സിനാൽ ചുറ്റപ്പെട്ടുകിടക്കുന്ന ഒരു ഉന്നത പർവതപ്രദേശമാണിത്. ട്രാൻസിൽവേനിയയെ, റുമേനിയയുടെ മറ്റു ഭാഗങ്ങളിൽനിന്ന് വേർതിരിക്കുന്ന ട്രാൻസിൽവേനിയൻ ആൽപ്സ് ഈ ഭൂപ്രദേശത്തെ ഒരു കോട്ടമതിൽപോലെ വലയം ചെയ്തിരിക്കുന്നു. തെക്ക് റ്റിർനാവ (Tirnava) പീഠഭൂമിയും വടക്ക് സോമെസ് (Somes) പീഠഭൂമിയും സ്ഥിതിചെയ്യുന്നു. മ്യൂറെസ് (Mures), ബിഷ്ട്രിറ്റ (Bistrita), ക്രിസ് (Cris), ഡാന്യൂബ് (Danube) എന്നിവയാണ് പ്രധാന നദികൾ. വിസ്തൃതി: 100,000 ച.കി.മീ. റുമേനിയൻ വംശജരാണ് ജനസംഖ്യയിൽ ഭൂരിഭാഗവും. "മഗ്യാർസ്" (Magyars) വിഭാഗമാണ് ഏറ്റവും വലിയ വംശീയ ന്യൂനപക്ഷം.
ജനങ്ങളുടെ പ്രധാന ഉപജീവനമാർഗം.
കൃഷിയാണ് ജനങ്ങളുടെ പ്രധാന ഉപജീവനമാർഗം. വിവിധയിനം ധാന്യങ്ങൾ, കിഴങ്ങുവർഗങ്ങൾ എന്നിവക്ക് പുറമേ പുകയിലയും ഇവിടെ കൃഷിചെയ്യുന്നുണ്ട്. ഉരുളക്കിഴങ്ങ്, നെല്ല്, ബീൻസ്, ചോളം എന്നിവയാണ് താഴ്വരപ്രദേശങ്ങളിലെ മുഖ്യവിളകൾ. കന്നുകാലി വളർത്തലും പ്രധാനം തന്നെ. ട്രാൻസിൽവേനിയയിലെ ഉന്നതസമതലപ്രദേശങ്ങളും പുൽമേടുകളും കന്നുകാലിവളർത്തലിനും പരിപാലനത്തിനും സഹായകമാണ്.
വ്യവസായം.
റുമേനിയയിലെ ഒരു പ്രധാന കാർഷികോത്പാദന മേഖലയായിരുന്ന ട്രാൻസിൽവേനിയ, രണ്ടാം ലോകയുദ്ധത്തോടെ ഒരു വ്യാവസായിക വിപണന കേന്ദ്രമായി വികസിപ്പിച്ചു. വൻതോതിലുള്ള ധാതുനിക്ഷേപങ്ങളുടെ കണ്ടെത്തലും ചൂഷണവുമാണ് ട്രാൻസിൽവേനിയയെ ദ്രുതഗതിയിലുള്ള വ്യാവസായികവിപ്ലവത്തിലേയ്ക്കു നയിച്ചത്. ഇരുമ്പ്, ലെഡ്, ലിഗ്നൈറ്റ്, മാംഗനീസ്, സൾഫർ, സ്വർണം, ഉപ്പ് തുടങ്ങിയ ഖനിജങ്ങൾക്കു പുറമേ പ്രകൃതിവാതകവും ഇവിടെനിന്ന് ഖനനം ചെയ്യുന്നു. നിരവധി ഇരുമ്പ്- ഉരുക്കു വ്യവസായശാലകളും ഇവിടെ പ്രവർത്തിക്കുന്നുണ്ട്.
മേഖലകൾ.
ഭരണ സൗകര്യാർഥം ട്രാൻസിൽവേനിയയെ ഏഴ് മേഖലകളായി വിഭജിച്ചിരിക്കുന്നു. 
ക്ലൂജ് നപോകയാണ് (Cluj-Napoca) പ്രധാന നഗരം.
ചരിത്രം.
ആദ്യകാലത്ത് ഡാഷിയ (Dacia) എന്ന പേരിലറിയപ്പെട്ടിരുന്ന ട്രാൻസിൽവേനിയ എ.ഡി. 106-ൽ റോമിന്റെ പ്രവിശ്യയായി മാറി. റോമൻ കാലഘട്ടത്തിനുശേഷം (271) നിരവധി നാടോടി വർഗങ്ങൾ ഇവിടെ ഭരണം നടത്തിയിട്ടുണ്ട്. 9-ആം നൂറ്റാണ്ടിന്റെ ഒടുവിൽ ഹംഗറിക്കാരായ മാഗ്യാർ വംശജർ ട്രാൻസിൽവേനിയയിൽ എത്തുകയും തുടർന്ന് 1003-ൽ സ്റ്റീഫൻ ഒന്നാമൻ ട്രാൻസിൽവേനിയയെ ഹംഗറിയുടെ ഭാഗമാക്കി മാറ്റുകയും ചെയ്തു. 15-ആം നൂറ്റാണ്ടുവരെ ഈ നില തുടർന്നു. 16-ആം നൂറ്റാണ്ടിലെ തുർക്കികളുടെ ഹംഗറി ആക്രമണത്തെത്തുടർന്ന് ട്രാൻസിൽവേനിയ ഹംഗറിയുടെ ഭരണത്തിൽനിന്നും വിട്ടുമാറി. തുർക്കിയിലെ ഓട്ടോമാൻ സാമ്രാജ്യത്തിനു കീഴിലെ ആഭ്യന്തര ഭരണസ്വാതന്ത്ര്യമുള്ള പ്രദേശമായി ഇത് കുറേക്കാലം നിലനിന്നു. 17-ആം നൂറ്റാണ്ടിൽ ട്രാൻസിൽവേനിയയിൽ അഭിവൃദ്ധിയുടെ കാലമായിരുന്നു. 17-ആം നൂറ്റാണ്ടിന്റെ രണ്ടാം പകുതിയിൽ കാർലോവിറ്റ്സ് സന്ധിയിലൂടെ (1699) ട്രാൻസിൽവേനിയ ഹാപ്സ്ബർഗുകളുടെ ഭരണത്തിലായി. അടുത്ത നൂറ്റാണ്ടായപ്പോഴേക്കും ഹംഗറിയുമായി ചേരാനുള്ള താത്പര്യം ട്രാൻസിൽവേനിയയിലെ ഒരു വിഭാഗം പ്രകടിപ്പിക്കുകയുണ്ടായി. തുടർന്ന് ആസ്ട്രിയ-ഹംഗറി സംയുക്തഭരണം നിലവിൽ വന്നതോടെ (1867) ട്രാൻസിൽവേനിയ ഹംഗറിയുടെ ഭാഗമായി മാറുകയും ചെയ്തു. 19-ആം നൂറ്റാണ്ടിന്റെ അന്ത്യത്തോടെ ട്രാൻസിൽവേനിയയിൽ റുമേനിയൻ ദേശീയതയുടെ മുന്നേറ്റം ശക്തമായി. ഒന്നാം ലോകയുദ്ധാനന്തരം ട്രിയനൻ ഉടമ്പടിയിലൂടെ (1920) ട്രാൻസിൽ വേനിയ റുമേനിയയുടെ ഭാഗമായിത്തീർന്നു. ഹംഗറി ഈ തീരുമാനത്തിനെതിരായിരുന്നു. ഇരു ദേശീയതകളും (ഹംഗറി, റുമേനിയ) തമ്മിൽ സ്പർധ നിലനിൽക്കാനും ഇത് കാരണമായി. രണ്ടാം ലോകയുദ്ധകാലത്ത് അച്ചുതുണ്ട് ശക്തികൾ 1940-ൽ ട്രാൻസിൽവേനിയയുടെ മൂന്നിൽ രണ്ടോളം ഭാഗം ഹംഗറിക്കു നൽകി. എങ്കിലും യുദ്ധാനന്തരം ഇത് റുമേനിയയ്ക്കു തിരിച്ചുകിട്ടി. 1947 ഫെബ്രുവരിയിൽ ട്രാൻസിൽവേനിയ റുമേനിയയുടെ ഭാഗമായി രൂപാന്തരപ്പെട്ടു. 1980-കളുടെ അവസാനം ഇവിടെ ഹംഗേറിയൻ - റുമേനിയൻ വംശീയകലാപങ്ങളും ഉണ്ടായിട്ടുണ്ട്.

</doc>
<doc id="183826" url="https://ml.wikipedia.org/wiki?curid=183826" title="Transylvania">
Transylvania



</doc>
<doc id="183827" url="https://ml.wikipedia.org/wiki?curid=183827" title="Quantum GIS">
Quantum GIS



</doc>
<doc id="183828" url="https://ml.wikipedia.org/wiki?curid=183828" title="വയല">
വയല

 
കോട്ടയം ജില്ലയിലെ മീനച്ചിൽ താലൂക്കിൽ സ്ഥിതി ചെയ്യുന്ന ഒരു ഗ്രാമമാണ് വയലാ. കുറവിലങ്ങാട് നിന്നും 5 കിലോമീറ്റർ പാലാ നിന്നും 14 കിലോമീറ്റർദൂരെയാണ് ഗ്രാമത്തിന്റെ സ്ഥാനം. പാലാ, കോട്ടയം എന്നിവയാണ് ഗ്രാമത്തിന്റെ സമീപ നഗരങ്ങൾ. വയൽ എന്ന നാമത്തിൽ നിന്നുമാണ് ഗ്രാമത്തിനു ഈ പേരു ലഭിച്ചതെന്നു കരുതുന്നു. 
സ്ഥാപനങ്ങൾ.
സൈന്റ്റ്‌ ജോർജ് (വയലാ)ആശുപത്രി, വയലാ ബാങ്ക്, പോസ്റ്റ് ഓഫീസ്, വയലാ Govt.VHSS സ്കൂൾ ,വയലാ East(പുത്തനങ്ങാടി) Govt. L.P സ്കൂൾ എന്നീ സൗകര്യങ്ങൾ ഗ്രാമത്തിലുണ്ട്. 
ആരാധനാലയങ്ങൾ.
വയലാ സൈന്റ്റ്‌ ജോർജ് സുറിയാനി കത്തോലിക വലിയ പള്ളി(വയലാ പള്ളി , വയലാ സൈന്റ്റ്‌ മരിയ ലത്തീൻ കത്തോലിക പള്ളി , വയലാ പുത്തനങ്ങാടി സൈന്റ്റ്‌ ജോസഫ്‌ സുറിയാനി കത്തോലിക കുരിശുപള്ളി , സവിർഗിരി സുറിയാനി കത്തോലിക കുരിശുപള്ളി എന്നി ക്രൈസ്തവ ദേവാലയങ്ങ്ളും, പാറത്തുരുത്തി കാവ്‌ ,ഞരളപ്പുഴ ശ്രീ ധർമശാസ്താ ക്ഷേത്രം,തൃക്കയിൽ ശ്രീ സുബ്രഹ്മണ്യസ്വാമി ക്ഷേത്രം എന്നീ ഹൈന്ദവ ക്ഷേത്രങ്ങളും ആരാധനാകേന്ദ്രങ്ങളായി ഈ ഗ്രാമത്തിലുണ്ട്.
ആശുപത്രികൾ.
Govt.ആയുർവദ ആശുപത്രി, പുതിയതായി തുടങ്ങിയ രണ്ടു ആയുർവദ ആശുപത്രികളും ഗ്രാമത്തിൽ ഉണ്ട് (വേദസുധ ആയുർവദ ആശുപത്രി ,ഓംശ്രീ സിദ്ധ ആശുപത്രി 

</doc>
<doc id="183830" url="https://ml.wikipedia.org/wiki?curid=183830" title="Vayala">
Vayala



</doc>
<doc id="183833" url="https://ml.wikipedia.org/wiki?curid=183833" title="Sethu">
Sethu



</doc>
<doc id="183838" url="https://ml.wikipedia.org/wiki?curid=183838" title="ജനിതകമാറ്റം വരുത്തിയ വിളകൾ">
ജനിതകമാറ്റം വരുത്തിയ വിളകൾ

 
ജീനുകളിൽ മാറ്റം വരുത്തി സൃഷ്ടിക്കപ്പെട്ട അത്യുത്പാദനശേഷിയും ഗുണമേന്മയും രോഗപ്രതിരോധശക്തിയും ഉള്ള വിളസസ്യങ്ങളാണ് ട്രാൻസ്ജീനിക് സസ്യങ്ങൾ. ഇത്തരത്തിൽ മാറ്റപ്പെടുന്ന ജീനുകൾ "ട്രാൻസ്ജീനുകളെ"ന്നും ഇവയെ വഹിക്കുന്ന സസ്യങ്ങൾ ട്രാൻസ്ജീനിക് സസ്യങ്ങൾ എന്നും അറിയപ്പെടുന്നു. രണ്ടു വ്യത്യസ്ത ഇനങ്ങൾ തമ്മിൽ സങ്കരണം (hybridization) നടത്തിയാൽ, അതിന്റെ ഒന്നാം തലമുറയിലെ സസ്യങ്ങൾ സങ്കരവീര്യം (hybrid vigour) പ്രകടിപ്പിക്കുകയും വിളവിലും ചില പ്രത്യേകസ്വഭാവങ്ങളിലും മെച്ചപ്പെട്ട പ്രകടനം കാഴ്ച വയ്ക്കുകയും ചെയ്യും. രണ്ടു വ്യത്യസ്ത ഇനങ്ങളിലേയോ സ്പീഷീസിലേയോ സ്വഭാവ സവിശേഷതകൾ സംയോജിപ്പിക്കണമെങ്കിൽ അവ തമ്മിൽ സങ്കരണം നടത്തുകയായിരുന്നു അടുത്തകാലം വരെ നിലവിലുണ്ടായിരുന്ന പ്രജനനരീതി. എന്നാൽ ഈ രീതിയെ ആശ്രയിക്കുമ്പോൾ അനുയോജ്യമായ സ്വഭാവങ്ങൾക്കൊപ്പം അഭികാമ്യമല്ലാത്ത സ്വഭാവങ്ങളും സങ്കര സന്തതികളിലേക്കു പ്രവേശിക്കുന്നു. ഉദാഹരണമായി ഒരു വന്യഇനത്തിനുള്ള രോഗപ്രതിരോധശേഷി എന്ന സ്വഭാവസവിശേഷത കൃഷിചെയ്യപ്പെടുന്ന ഇനത്തിലേക്കു മാറ്റുവാൻ ആ സ്പീഷീസുമായി സങ്കരണം നടത്തുമ്പോൾ രോഗപ്രതിരോധശേഷിയോടൊപ്പം അഭികാമ്യമല്ലാത്ത മറ്റു വന്യസ്വഭാവങ്ങളും കടന്നുകൂടാനിടയുണ്ട്.
ജൈവസാങ്കേതികവിദ്യ.
ജൈവസാങ്കേതികവിദ്യയിൽ അടുത്തകാലത്തുണ്ടായ പുരോഗതി ഇത്തരത്തിലുള്ള ഒട്ടേറെ പ്രശ്നങ്ങൾക്ക് ഒരു പരിധിവരെ പരിഹാരം കാണാൻ സഹായകമായിട്ടുണ്ട്. DNA പുനഃസംയോജിത സാങ്കേതികവിദ്യ (Dna recombinant technology) യുടെ വളർച്ച പ്രത്യേക സ്വഭാവങ്ങൾക്കു നിദാനമായ ജീനുകൾ (DNA sequences) വേർതിരിച്ചെടുക്കുവാനും അവ ആതിഥേയ സസ്യത്തിൽ സംയോജിപ്പിച്ച് ആ ജീനിന്റെ സ്വഭാവം പ്രകടമാക്കുവാനും ഉള്ള സാധ്യതകൾ വർധിപ്പിച്ചു. 
ഇത്തരത്തിലുള്ള ജൈവസാങ്കേതികവിദ്യ വളരെ സങ്കീർണമാണെങ്കിലും അനുയോജ്യമായ ജീനുകൾക്കു മാത്രം മാറ്റം വരുത്തിയാൽ മതി എന്നുള്ളത് ഒരുനേട്ടം തന്നെയാണ്. സസ്യങ്ങളിൽ നിന്നു മാത്രമല്ല മൃഗങ്ങളിൽ നിന്നും സൂക്ഷ്മജീവികളിൽ നിന്നുപോലും ഇത്തരത്തിൽ ജീനുകൾ കൈമാറ്റം ചെയ്യപ്പെടാമെന്നുള്ളതും ഈ പ്രവിധിയുടെ പ്രത്യേകതയാണ്. ഇത്തരത്തിൽ കാർഷികവിളകളിൽ സ്വഭാവ വൈശിഷ്ട്യമുള്ള ഇനങ്ങൾ വികസിപ്പിച്ചെടുക്കാൻ ജൈവസാങ്കേതികവിദ്യ ഏറെ സഹായകമായിട്ടുണ്ട്. പുകയിലച്ചെടിയിലാണ് ആദ്യമായി ഈ രീതിയിലുള്ള ജീൻ കൈമാറ്റം സാധ്യമായത്. അഗ്രോബാക്ടീരിയം എന്ന വെക്ടറിന്റെ സഹായത്താലാണ് ഇത് വിജയിച്ചത്. ഇതേ തുടർന്ന് ധാന്യവിളകളിലും പച്ചക്കറി വിളകളിലും ഫലവർഗങ്ങളിലും ട്രാൻസ്ജീനിക് സസ്യങ്ങൾ ഉത്പാദിപ്പിക്കപ്പെട്ടിട്ടുണ്ട്.
സസ്യങ്ങളിലെ പ്രധിരോധ ശേഷി.
രോഗങ്ങൾക്കു മാത്രമല്ല, കീടങ്ങൾക്കും കളനാശിനികൾക്കും വരെ പ്രതിരോധശേഷിയുള്ള ട്രാൻസ്ജീനിക് സസ്യങ്ങൾ വികസിപ്പിച്ച് ഉത്പാദനക്ഷമത വർധിപ്പിക്കുവാനുള്ള ശ്രമങ്ങൾ നടന്നുവരുന്നു. ചിലയിനങ്ങളിൽ നടത്തിയ ഇത്തരം ഗവേഷണങ്ങൾ ഫലപ്രദമായിട്ടുമുണ്ട്.
കീടനാശകബാക്റ്റീരിയ.
കീടങ്ങൾക്കെതിരെ പ്രതിരോധശേഷിയുള്ള ഒരു പ്രോട്ടീൻ ബാസില്ലസ് തുറിഞ്ചിയൻസിസ് (Bacillus thuringiensis) എന്നയിനം ബാക്ടീരിയ ഉത്പാദിപ്പിക്കുന്നതായി കണ്ടെത്തിയിട്ടുണ്ട്. ഈ പ്രോട്ടീൻ ഉത്പാദിപ്പിക്കുന്ന Bt ടോക്സിൻ ജീൻ (Bt toxin Gene) വിജയകരമായി കാർഷികവിളകളിലേക്കു കൈമാറ്റം ചെയ്യുവാനും ശാസ്ത്രകാരന്മാർക്കു കഴിഞ്ഞു. ഇത്തരത്തിലുള്ള ട്രാൻസ്ജീനിക് സസ്യങ്ങൾക്ക് ലെപ്പിഡോപ്റ്റീറ (Lepidoptera) വിഭാഗത്തിൽപ്പെടുന്ന കീടങ്ങൾക്ക് എതിരെ പ്രതിരോധശേഷിയുള്ളതാണെന്ന് തെളിയിക്കപ്പെട്ടിട്ടുമുണ്ട്.
വൈറസ്, ബാക്ടീരിയ, കുമിൾ തുടങ്ങിയവ മൂലമുണ്ടാകുന്ന രോഗങ്ങൾക്കും എതിരെ പ്രതിരോധശക്തി നൽകുന്ന ജീനുകളെ കണ്ടെത്തി അവ കാർഷിക വിളകളിലേക്ക് മാറ്റി ജനിതക പരിവർത്തനം (genetically modified) വരുത്തിയ ട്രാൻസ്ജീനിക് സസ്യങ്ങൾ സൃഷ്ടിച്ചെടുക്കാനുള്ള ശ്രമങ്ങൾ ഏതാണ്ടൊക്കെ വിജയത്തിലെത്തിക്കഴിഞ്ഞിരിക്കുന്നു.
ഗവേഷണ പരീക്ഷണങ്ങൾ.
ഇന്ത്യയിൽ ഇന്ത്യൻ കൗൺസിൽ ഒഫ് ആഗ്രിക്കൾച്ചറൽ റിസർച്ച് (ICAR), കൗൺസിൽ ഒഫ് സയന്റിഫിക് ആൻഡ് ഇൻഡസ്ട്രിയൽ റിസർച്ച് (CSIR) തുടങ്ങിയ ഗവേഷണസ്ഥാപനങ്ങൾ വിവിധ കാർഷിക സർവകലാശാലകൾ എന്നിവിടങ്ങളിൽ ട്രാൻസ്ജീനിക് സസ്യങ്ങൾ ഉത്പാദിപ്പിക്കുന്നതിനുള്ള ഗവേഷണ പരീക്ഷണങ്ങൾ നടന്നുവരുന്നു. പുകയില, നെല്ല്, കടുക്, പരുത്തി, ഉരുളക്കിഴങ്ങ്, വഴുതന, തക്കാളി എന്നീ വിളകളിലാണ് അടുത്ത കാലത്തായി ഗവേഷണം പുരോഗമിച്ചിട്ടുള്ളത്. ഇന്ത്യയിൽ തന്നെ വികസിപ്പിച്ചെടുത്ത Bt ടോക്സിൻ ജീൻ ഉള്ള ട്രാൻസ്ജീനിക് പരുത്തിച്ചെടികൾ പരീക്ഷണാർഥം കൃഷിചെയ്തുതുടങ്ങിയിരിക്കുന്നു. ട്രാൻസ്ജീനിക് സസ്യങ്ങളുടെ ഗുണമേന്മകളെ തിരിച്ചറിയുമ്പോൾ ഇതിന്റെ ജൈവസുരക്ഷിതത്വ പ്രശ്നങ്ങളിലേക്കും (Biosafety problems) കൂടി ഗവേഷകർ ശ്രദ്ധതിരിച്ചിട്ടുണ്ട്.
പ്രത്യാഘാതങ്ങൾ.
ട്രാൻസ്ജീനിക് സസ്യങ്ങളിൽ നിന്ന് ജീൻ പ്രവാഹം ()(gene flow) ഉണ്ടായാൽ അതുമൂലം പ്രവചിക്കാനാകാത്തവിധത്തിലുള്ള പ്രത്യാഘാതങ്ങളും പാരിസ്ഥിതികപ്രശ്നങ്ങളും ഉണ്ടാകാനിടയുണ്ട്. ഉദാഹരണമായി കളനാശിനിക്ക് പ്രതിരോധം നൽകുന്ന ട്രാൻസ്ജീൻ, പരാഗം (pollen) വഴി ബന്ധപ്പെട്ട ഏതെങ്കിലും സ്പീഷീസിലേക്കു മാറിയാൽ ഉണ്ടായേക്കാവുന്ന ഭവിഷ്യത്ത് ഏറെ വലുതായിരിക്കാനിടയുണ്ട്. അതിനാൽ ട്രാൻസ്ജീനിക് സസ്യങ്ങളെ സംബന്ധിച്ച ഗവേഷണങ്ങൾ വളരെ മുൻകരുതലോടെ മാത്രം നടത്തേതാണ്. ഇന്ത്യയിൽ കേന്ദ്രസർക്കാരിന്റെ അധീനതയിലുള്ള ബയോടെക്നോളജി വിഭാഗമാണ് ഇത്തരം ഗവേഷണങ്ങൾക്കു നേതൃത്വം നൽകുന്നത്. 
അവലബം.
&lt;templatestyles src="Reflist/styles.css" /&gt;

</doc>
<doc id="183839" url="https://ml.wikipedia.org/wiki?curid=183839" title="ആഗമാനന്ദൻ">
ആഗമാനന്ദൻ

 
കാലടി രാമകൃഷ്ണ-അദ്വൈതാശ്രമത്തിന്റെ സ്ഥാപകനും മതപ്രചാരകനും വിദ്യാഭ്യാസചിന്തകനുമായിരുന്നു ആഗമാനന്ദൻ(1896 - 1961) . പണ്ട് ഹരിജൻ എന്ന് വ്യവഹരിച്ചിരുന്ന പുലയ സമുദായത്തിൽ നിന്നും മൂന്ന് സഹോദരന്മാരെ സ്വാമികൾ ആശ്രമത്തിൽ ചേർത്ത് പഠിപ്പിച്ചു.പത്മനാഭൻ ,അയ്യപ്പൻ, തങ്കച്ചൻ എന്നീ കുട്ടികൾ എല്ലാത്തിലും മിടുക്കരായി വളർന്നു. ഉദ്യോഗസ്ഥരായി. ഈ കുട്ടികളും സ്വാമികളും ചേർന്നാണ് ഇന്ന് ആശ്രമത്തിൽ കാണുന്ന വൃക്ഷലതാദികളെല്ലാം വച്ചുപിടിപ്പിച്ചത്. ഇതിൽ മൂത്ത സഹോദരനായ പത്മനാഭന്റെ മകനാണ് എഴുത്തുകാരനായ ബിജു.പി.നടുമുറ്റം
ജീവിതരേഖ.
കൊല്ലം ജില്ലയിലെ ചവറയിൽ ഒരു യാഥാസ്ഥിതിക ബ്രാഹ്മണകുടുംബത്തിലാണ് ഇദ്ദേഹം ജനിച്ചത്. പന്മന ചോലയിൽ പുതുമനമഠത്തിൽ പരമേശ്വരൻ നമ്പ്യാതിരിയും, ചവറ വടശ്ശേരി മഠത്തിൽ ലക്ഷ്മീദേവി അന്തർജനവുമായിരുന്നു മാതാപിതാക്കൾ. 1928 ൽ സന്ന്യാസം സ്വീകരിക്കുന്നതിനുമുൻപുള്ള പേര് കൃഷ്ണൻനമ്പ്യാതിരി എന്നായിരുന്നു. കുട്ടിക്കാലം മുതലേ ആധ്യാത്മികജീവിതത്തിൽ കൃഷ്ണന് വലിയ താത്പര്യമായിരുന്നു. സ്കൂൾ വിദ്യാർഥിയായിരുന്നപ്പോൾ ഒരു സനാതനധർമവിദ്യാർഥി സംഘം ഇദ്ദേഹത്തിന്റെ നേതൃത്വത്തിൽ രൂപംകൊണ്ടു. ബാംഗ്ളൂർ ശ്രീരാമകൃഷ്ണമഠാധിപതിയും ശ്രീരാമകൃഷ്ണശിഷ്യനുമായിരുന്ന നിർമ്മലാനന്ദസ്വാമിയെ 1913-ൽ കണ്ടുമുട്ടിയതു കൃഷ്ണൻ നമ്പ്യാതിരിയുടെ ജീവിതത്തിലെ ഒരു വഴിത്തിരിവായി ഭവിച്ചു. ശ്രീരാമകൃഷ്ണമിഷന്റെ ഒന്നാമത്തെ പ്രസിഡന്റായിരുന്ന ബ്രഹ്മാനന്ദസ്വാമി തിരുവനന്തപുരത്തെത്തിയപ്പോൾ കൃഷ്ണൻ നമ്പ്യാതിരി അദ്ദേഹത്തിൽ നിന്ന് ഉപദേശങ്ങൾ കൈക്കൊണ്ടു. സംസ്കൃതം ഐച്ഛികമായെടുത്ത് 1921-ൽ മദിരാശി സർവകലാശാലയിൽനിന്ന് ബി.എ. (ഓണേഴ്സ്) ബിരുദം നേടി. 1925-ൽ ശ്രീരാമകൃഷ്ണാശ്രമത്തിലെ ഒരംഗമായി ചേർന്നു. 1928-ലാണ് ബാംഗ്ളൂരിൽ വച്ച് 'ആഗമാനന്ദൻ' എന്ന സന്ന്യാസനാമം സ്വീകരിച്ചത്.
1936-ൽ ശ്രീരാമകൃഷ്ണപരമഹംസരുടെ ജന്മശതാബ്ദിവർഷത്തിൽ ആഗമാനന്ദസ്വാമി കാലടിയിൽ രാമകൃഷ്ണ-അദ്വൈതാശ്രമം സ്ഥാപിച്ചു. കൂടാതെ പുതുക്കാട്ട് മറ്റൊരാശ്രമവുംകൂടി സ്ഥാപിച്ചിട്ടുണ്ട്. അധഃസ്ഥിതോദ്ധാരണത്തിനും ജാതിനിർമാർജ്ജനത്തിനുംവേണ്ടി ആഗമാനന്ദ സ്വാമികൾ ഗണ്യമായി പ്രയത്നിച്ചിട്ടുണ്ട്. കേരളത്തിലെ ക്ഷേത്രങ്ങളിൽ ഉത്സവത്തോടനുബന്ധിച്ച് നടത്തുന്ന പരിപാടികളിൽ മതപ്രസംഗങ്ങൾക്ക് സ്ഥാനംകൊടുത്തത് ഇദ്ദേഹത്തിന്റെ നിർദ്ദേശപ്രകാരമാണ്. ശങ്കരാചാര്യരുടെ ജന്മസ്ഥലമായ കാലടിക്ക് ഭാരതത്തിന്റെ സാംസ്കാരിക ഭൂപടത്തിൽ അർഹിക്കുന്ന സ്ഥാനം നേടിക്കൊടുക്കുന്നതിൽ ആഗമാനന്ദൻ നിർവഹിച്ച സേവനം ശ്രദ്ധേയമാണ്. കാലടിയിലെ ശ്രീശങ്കരാ കോളജിന്റെ സ്ഥാപകനും ഇദ്ദേഹമാണ്. ആശ്രമത്തോട് അനുബന്ധിച്ച് ഒരു സംസ്കൃത സ്കൂൾ, അഗതിമന്ദിരം, 'ഹരിജനഹോസ്റ്റൽ', ഗ്രന്ഥശാല എന്നിവയും സ്ഥാപിക്കപ്പെട്ടു. അമൃതവാണി, പ്രബുദ്ധ കേരളം എന്നീ മാസികകളും ഇവിടെനിന്ന് പ്രസിദ്ധീകരിച്ചിരുന്നു.എന്നിവയാണ് ഇദ്ദേഹത്തിന്റെ ൽ പ്രധാനപ്പെട്ടവ.
1961-ൽ സ്വാമി സമാധി അടഞ്ഞു.
അവലംബം.
&lt;templatestyles src="Reflist/styles.css" /&gt;

</doc>
<doc id="183841" url="https://ml.wikipedia.org/wiki?curid=183841" title="Agamanandan">
Agamanandan



</doc>
<doc id="183842" url="https://ml.wikipedia.org/wiki?curid=183842" title="Genetically modified organism">
Genetically modified organism



</doc>
<doc id="183843" url="https://ml.wikipedia.org/wiki?curid=183843" title="Rolls-Royce Limited">
Rolls-Royce Limited



</doc>
<doc id="183844" url="https://ml.wikipedia.org/wiki?curid=183844" title="റോൾസ് റോയ്സ്">
റോൾസ് റോയ്സ്



</doc>
<doc id="183845" url="https://ml.wikipedia.org/wiki?curid=183845" title="ലെന (ചലച്ചിത്രനടി)">
ലെന (ചലച്ചിത്രനടി)



</doc>
<doc id="183846" url="https://ml.wikipedia.org/wiki?curid=183846" title="Lena">
Lena



</doc>
<doc id="183847" url="https://ml.wikipedia.org/wiki?curid=183847" title="ശ്രീ അളയക്കാട്‌ വിഷ്ണു (നരസിംഹമൂർത്തി ) ക്ഷേത്രം പെരിന്തൽമണ്ണ">
ശ്രീ അളയക്കാട്‌ വിഷ്ണു (നരസിംഹമൂർത്തി ) ക്ഷേത്രം പെരിന്തൽമണ്ണ



</doc>
<doc id="183864" url="https://ml.wikipedia.org/wiki?curid=183864" title="ഡാൻദോങ്">
ഡാൻദോങ്

 
വടക്കു-കിഴക്കൻ ചൈനയിലെ ഒരു മുനിസിപ്പാലിറ്റിയാണ് ഡാൻ‌ദോങ്. "ടാൻടങ്" (Tantung) എന്നും ഇതറിയപ്പെടുന്നുണ്ട്. യാലു നദിക്കരയിൽ സ്ഥിതി ചെയ്യുന്ന കിഴക്കൻ ലിയാവോനിങ്ങിലെ (Liaoning) ഏറ്റവും വലിയ മുനിസിപ്പാലിറ്റിയായ ഡാൻദോങ് ഉത്തര കൊറിയിയിലേക്കുള്ള ഒരു കവാടമാണ്. ജനസംഖ്യ: 652, 891 (1991) ഒരു പ്രമുഖ വ്യാവസായിക നദീ തുറമുഖമാണ് ഡാൻദോങ്. കപ്പലുകൾക്കായി ഡോങ്ഗൗവിലുള്ള പുറം ഹാർബർ, യാലു നദിക്കരയിലെ പ്രദേശങ്ങൾ എന്നിവ ഉൾപ്പെടുന്നതാണ് ഡാൻദോങ് മുൻസിപ്പാലിറ്റി. തുണിത്തരങ്ങൾ, വുഡ്പൾപ്, പേപ്പർ, രാസവസ്തുക്കൾ, യന്ത്രസാമഗ്രികൾ, റബറുത്പന്നങ്ങൾ തുടങ്ങിയവ ഇവിടത്തെ പ്രധാന വ്യവസായികോത്പന്നങ്ങളാകുന്നു. യാലു നദിയിൽ ഒരു ജലവൈദ്യുതോർജ കേന്ദ്രവും പ്രവർത്തിക്കുന്നുണ്ട്.
1907-ൽ ഡാൻദോങ്ങിനെ റെയിൽ മാർഗ്ഗം വ. കിഴക്കൻ ചൈനയും കൊറിയയുമായി ബന്ധിപ്പിച്ചതോടെയാണ് ഈ പ്രദേശത്തിന്റെ വികസനം ആരംഭിച്ചത്. 1931-45 ൽ മഞ്ചൂറിയയിലെ ജാപ്പനീസ് അധിനിവേശ കാലത്ത് ഡാൻദോങ് വ്യാവസായികവത്കരിക്കപ്പെടുകയും, കൊറിയൻ യുദ്ധകാലത്ത് ഗണ്യമായി വികസിക്കുകയും ചെയ്തു. 1965 വരെ ആൻദോങ് (Andong) ഡോങ്ഗൗ (Donggou) ടവ്തുങ്കൗ (Tautung kow) എന്നീ പേരുകളിൽ ഈ പ്രദേശം അറിയപ്പെട്ടിരുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="183868" url="https://ml.wikipedia.org/wiki?curid=183868" title="മുള്ളൻച്ചക്ക">
മുള്ളൻച്ചക്ക



</doc>
<doc id="183869" url="https://ml.wikipedia.org/wiki?curid=183869" title="മുള്ളൻ ആത്ത">
മുള്ളൻ ആത്ത



</doc>
<doc id="183870" url="https://ml.wikipedia.org/wiki?curid=183870" title="മുള്ളഞ്ചക്ക">
മുള്ളഞ്ചക്ക



</doc>
<doc id="183871" url="https://ml.wikipedia.org/wiki?curid=183871" title="മുള്ളാത്തി">
മുള്ളാത്തി



</doc>
<doc id="183874" url="https://ml.wikipedia.org/wiki?curid=183874" title="കാന്റർബറിയിലെ അൻസം">
കാന്റർബറിയിലെ അൻസം

 
1093 മുതൽ 1109 വരെ ഇംഗ്ലണ്ടിൽ കാന്റർബറിയിലെ മെത്രാപ്പോലീത്ത ആയിരുന്ന ഒരു ബെനഡിക്ടൻ സന്യാസിയും തത്ത്വചിന്തകനും ആയിരുന്നു കാന്റർബറിയിലെ അൻസം. പൊതുവർഷം 1033-ൽ വടക്കൻ ഇറ്റലിയിലെ അയോസ്റ്റായിൽ ജനിച്ച അദ്ദേഹം ഇംഗ്ലണ്ടിലെ കാന്റർബറിയിൽ 1109 ഏപ്രിൽ 21-നു മരിച്ചു. ജന്മസ്ഥലവുമായി ബന്ധപ്പെടുത്തി "അയോസ്റ്റായിലെ അൻസം", ഫ്രാൻസിൽ ബെക്ക് എന്ന സ്ഥലത്തെ ആശ്രമാധിപനായിരുന്നതിനാൽ, "ബെക്കിലെ അൻസം", എന്നീ പേരുകളിലും അദ്ദേഹം അറിയപ്പെടുന്നു. 
കാൻഡിയമാരുടെ പ്രഭുകുടുംബത്തിൽ പിറന്ന അദ്ദേഹം 27-ആമത്തെ വയസ്സിൽ സന്യാസജീവിതം തെരഞ്ഞെടുത്ത് ഫ്രാൻസിൽ നോർമണ്ടിയിലുള്ള ബെക്കിലെ ബെനഡിക്ടൻ ആശ്രമത്തിൽ ചേരുകയും 1079-ൽ ആ ആശ്രമത്തിന്റെ അധിപനാവുകയും ചെയ്തു. ഇംഗ്ലണ്ടിലെ വില്യം രണ്ടാമൻ രാജാവ് അദ്ദേഹത്തെ കാന്റർബറിയിലെ മെത്രാപ്പോലീത്ത ആക്കി. സഭാനേതൃത്വവും രാഷ്ട്രീയാധികാരവും തമ്മിൽ മദ്ധ്യകാല യൂറോപ്പിലുണ്ടായ എറ്റവും വലിയ ഏറ്റുമുട്ടലായ "വാഴിക്കൽ തർക്കത്തെ" (investiture controvercy) തുടർന്ന് ആദ്യം വില്യം രണ്ടാമന്റെ ഭരണകാലത്ത് 1097 മുതൽ 1100 വരേയും പിന്നീട് ഹെൻട്രി ഒന്നാമന്റെ കാലത്ത് 1103 മുതൽ 1106 വരേയും അൻസം നാടുകടത്തപ്പെട്ടു. 
ദൈവാസ്തിത്വം തെളിയിക്കാനുള്ള യുക്തിവാദങ്ങളിലൊന്നായ ഓൺടൊളോജിക്കൽ വാദം അൻസമാണ് ആദ്യം മുന്നോട്ടു വച്ചത്. ക്രിസ്തീയചിന്തയിൽ സ്കൊളാസ്റ്റിസിസം എന്ന പേരിൽ പിന്നീടു പ്രസിദ്ധമായിത്തീർന്ന ചിന്താസമ്പ്രദായത്തിന്റെ തുടക്കം അദ്ദേഹത്തിലായിരുന്നു എന്നു കരുതുന്നവരുണ്ട്. ക്ലെമന്റ് പതിനൊന്നാമൻ മാർപ്പാപ്പ 1720-ൽ പുറപ്പെടുവിച്ച ഒരു ലിഖിതത്തിലൂടെ, അദ്ദേഹത്തെ വേദപാരംഗതൻ (Doctor of the Church) ആയി ഉയർത്തി.
ജീവിതം.
തുടക്കം.
അൻസെമിന്റെ പിതാവ് ലൊംബാർഡിയിൽ ജനിച്ച് അയോസ്റ്റയിലെ പൗരത്വം നേടിയ ഗുണ്ടൽഫും മാതാവ് ബെർഗുണ്ടിയിലെ ഒരു പുരാതന കുടുംബത്തിലെ അംഗമായിരുന്ന എർമെൻബെർഗായും ആയിരുന്നു. ധാർമ്മികജീവിതത്തിലും പഠനത്തിലും അദ്ദേഹത്തിന്റെ ആദ്യത്തെ മാർഗദർശി അമ്മയായിരുന്നു. 15 വയസ്സുള്ളപ്പോൾ സന്യാസിയാകാൻ ആഗ്രഹിച്ച അൻസെം ഒരു ആശ്രമത്തിൽ പ്രവേശനം തേടിയെങ്കിലും, അൻസെമിന്റെ പിതാവിനെ ഭയന്ന ആശ്രമാധികാരികൾ അദ്ദേഹത്തെ സ്വീകരിച്ചില്ല.
സന്യാസി.
അൻസെമിന്റെ പിതാവ് പരുക്കൻ പ്രകൃതക്കാരൻ ആയിരുന്നു. യൗവനാരംഭത്തിൽ, അമ്മയുടെ മരണത്തെ തുടർന്ന് അൻസെമിന് ജീവിതം കയ്പു നിറഞ്ഞതായി മാറി. പിതാവിന്റെ പെരുമാറ്റത്തിന്റെ കാഠിന്യത്തിൽ വിഷമിച്ച് വീടുവിട്ടുപോയ അദ്ദേഹം അൽപ്സ് പർവതം കടന്ന് മൂന്നു വർഷക്കാലത്തോളം വിവിധനാടുകളിൽ അലഞ്ഞു തിരിഞ്ഞ ശേഷം ബെക്കിലെ സന്യാസാശ്രമത്തിൽ അഭയം കണ്ടെത്തി. അവിടെ അൻസെം ആശ്രമത്തിന്റെ ശ്രേഷ്ഠനും പ്രഖ്യാതപണ്ഡിതനുമായിരുന്ന ലാൻഫ്രാങ്കിന്റെ ശിഷ്യനായി. ലാൻഫ്രാങ്കിനു കീഴിൽ ബെക്കിലെ ആശ്രമം ഒരു വിജ്ഞാനകേന്ദ്രമെന്ന നിലയിൽ പേരെടുത്തിരുന്നു. 1060-ൽ അദ്ദേഹം ആ അശ്രമത്തിൽ സന്യാസിയായി.
ആശ്രമശ്രേഷ്ഠൻ.
സാധാരണസന്യാസിയുടെ ജീവിതത്തിൽ അദ്ദേഹത്തിനു മൂന്നുവർഷമേ തുടരാനായുള്ളു. 1063-ൽ ഗുരു ലാൻഫ്രാങ്ക്, മറ്റൊരാശ്രമത്തിന്റെ അധിപനായി നിയമിക്കപെട്ടതോടെ ബെക്കിലെ ആശ്രമത്തിന്റെ ഉപശ്രേഷ്ഠനായി(പ്രിയോർ) അൻസെം നിയമിക്കപ്പെട്ടു. ആ പദവിയിൽ പതിനഞ്ചുവർഷം തുടർന്ന അദ്ദേഹം അതിനു ശേഷം ആശ്രമത്തിന്റെ അധിപൻ (abbot) ആയി. ഈ പദവിയിൽ അദ്ദേഹം മരണം വരെ തുടർന്നു. അൻസെമിനു കിട്ടിയ സ്ഥാനക്കയറ്റങ്ങൾ മറ്റു സന്യാസികളിൽ ചിലർക്ക് അസൂയയുണ്ടാക്കിയെങ്കിലും കാലക്രമേണ, അദ്ദേഹത്തിന്റെ സ്വഭാവമഹിമ എല്ലാവരേയും ആകർഷിക്കുകയും അച്ചടക്കവും അനുസരണയും ഉറപ്പാക്കുകയും ചെയ്തു.
ബെക്കിലെ ആശ്രമത്തിൽ ഉപശ്രേഷ്ഠനായിരിക്കെ 1078-ൽ അദ്ദേഹം പ്രചഞ്ചത്തിന്റെ സംവിധാനക്രമത്തിൽ നിന്ന് ദൈവാസ്തിത്വം തെളിയിക്കാൻ ശ്രമിക്കുന്ന "മോണോലോജിയം" (ആത്മഗതങ്ങൾ) എന്ന ആദ്യകൃതി രചിച്ചു. ആശ്രമശ്രേഷ്ഠനായിരിക്കെ 1087-ൽ രചിച്ചതാണ് "പ്രോസ്ലോജിയം" എന്ന കൃതി. ദൈവവിശ്വാസത്തെ ബലപ്പെടുത്തുന്ന വാദങ്ങൾ അടങ്ങിയ ഈ കൃതിയിലാണ് അൻസെം, അന്നു മുതൽ ഇക്കാലം വരെ തത്ത്വചിന്തകന്മാർക്ക് കീറാമുട്ടിയായി നിൽക്കുന്ന പ്രസിദ്ധമായ "ഓൺടൊളോജിക്കൽ വാദം" അവതരിപ്പിച്ചത്.
മെത്രാപ്പോലീത്ത.
ബെക്കിലെ ആശ്രമത്തിന്റെ തലവനായിരിക്കെ അൻസെം, ആശ്രമത്തിന് ഇംഗ്ലണ്ടിലുണ്ടായിരുന്ന ഭൂമിയുടെ മേൽനോട്ടത്തിനായി, ഇടക്കിടെ ഇംഗ്ലണ്ട് സന്ദർശിച്ചിരുന്നു. അവിടെ, അദ്ദേഹത്തിന്റെ ഗുരു ലാൻഫ്രാങ്ക് അതിനിടെ കാന്റർബറിയിലെ മെത്രാപ്പോലീത്തയായി നിയമിതനായിരുന്നു ആ സന്ദർശനങ്ങളിൽ, അദ്ദേഹത്തിന്റെ വ്യക്തിത്വം എല്ലാവരുടേയും മതിപ്പു നേടുകയും, ലാൻഫ്രാങ്കിന്റെ പിൻഗാമിയായി അദ്ദേഹം സങ്കല്പിക്കപ്പെടുകയും ചെയ്തു. എന്നാൽ 1089-ൽ ലാൻഫ്രാങ്ക് മരിച്ചപ്പോൾ, ഇംഗ്ലണ്ടിലെ വില്യം രണ്ടാമൻ രാജാവ്, അതിരൂപതയുടെ സ്വത്തുക്കൾ പിടിച്ചെടുക്കുകയും പുതിയ മെത്രാപ്പോലീത്തയുടെ നിയമനത്തിൽ താത്പര്യം കാട്ടാതിരിക്കുകയും ചെയ്തു. 1092-ൽ ഇംഗ്ലണ്ട് സന്ദർശിക്കാനെത്തിയ അൻസെമിനെ വില്യം മടങ്ങിപ്പോകാൻ അനുവദിക്കാതെ പിടിച്ചു വച്ചു. എന്നാൽ, അടുത്ത വർഷം കലശലായ രോഗം ബാധിച്ച രാജാവ് ദൈവകോപം ഭയന്ന്, അൻസെമിനെ മെത്രാപ്പോലീത്തയായി നാമനിർദ്ദേശം ചെയ്തു. നിയമനം പല കാരണങ്ങൾ പറഞ്ഞ് ആദ്യം നിരസിച്ച അൻസെം ഒടുവിൽ അതു സ്വീകരിച്ചു. 
എങ്കിലും താമസിയാതെ സഭയുടെ കാര്യങ്ങളിൽ ഇടപെടാനുള്ള രാജാവിന്റെ അധികാരത്തെ ചോദ്യം ചെയ്ത അൻസെമുമായി വില്യം രണ്ടാമൻ കലഹിച്ചു. തുടർന്ന് 1097-ൽ ഇംഗ്ലണ്ടു വിട്ടുപോകാൻ നിർബ്ബന്ധിതനായ അൻസെം, 1100-ൽ വില്യമിന്റെ മരണം വരെ ഇറ്റലിയിൽ കഴിഞ്ഞു. അക്കാലത്ത്, ദൈവികത്രിത്വത്തിലെ മൂന്നാമത്തെ ആളായ പരിശുദ്ധാത്മാവ്, ആദ്യത്തെ ആളായ പിതാവിൽ നിന്നെന്ന പോലെ രണ്ടാമനായ പുത്രനിൽ നിന്നു കൂടി ജനിച്ചവനാണെന്ന 'ഫിലിയോക്ക്' (flloque) തത്ത്വത്തിന്റെ കാര്യത്തിൽ ദക്ഷിണ ഇറ്റലിയിലെ ഗ്രീക്കു മെത്രാന്മാർക്കുണ്ടായിരുന്ന സംശയം പരിഹരിക്കുന്നതിൽ അൻസെം മുൻകൈയ്യെടുത്തു. "ദൈവം എന്തിനു മനുഷ്യനായി" (കർ ഡ്യൂയെസ് ഹോമോ) എന്ന വിഖ്യാതകൃതി അദ്ദേഹം രചിച്ചതും പ്രവാസത്തിന്റെ ഈ ദിനങ്ങളിൽ ആയിരുന്നു. ദൈവത്തിന്റെ മനുഷ്യാവതാരം എന്ന ക്രിസ്തീയരഹസ്യത്തെ യുക്തിയുടെ അടിസ്ഥാനത്തിൽ വിശദീകരിക്കാനുള്ള ശ്രമമായിരുന്നു ഈ കൃതി.
മരണം.
വില്യം രാജാവിന്റെ മരണത്തെ തുടർന്ന് അധികാരമേറ്റ ഹെൻട്രി ഒന്നാമന്റെ ക്ഷണമനുസരിച്ച് അൻസെം വീണ്ടും ഇംഗ്ലണ്ടിലെത്തിയെങ്കിലും സഭയിലെ അധികാരസ്ഥാനങ്ങളിലേക്കുള്ള നിയമനങ്ങളിൽ രാജാവിനുള്ള പങ്ക് നിഷേധിച്ച അൻസെം 1103-ൽ വീണ്ടു പ്രവാസത്തിലേക്കു പോയി. 1106-ൽ ഉണ്ടായ ഒരൊത്തുതീർപ്പിനെ തുടർന്ന് 1107-ൽ ഇംഗ്ലണ്ടിൽ മടങ്ങിയെത്തിയ അദ്ദേഹം, അന്ത്യനാളുകൾ സമാധാനത്തിൽ ചെലവഴിച്ച് 1109-ൽ മരിച്ചു.
അൻസെമിന്റെ മരണവുമായി ബന്ധപ്പെട്ട ഒരു കഥ അദ്ദേഹത്തിന്റെ സുഹൃത്തും ജീവചരിത്രകാരനുമായ ഈഡ്മർ പറയുന്നുണ്ട്. ഉയിർപ്പുതിരുനാളിനു തൊട്ടുമുൻപുള്ള ഓശാനഞായറാഴ്ച അദ്ദേഹത്തിന്റെ രോഗം കലശലായി. മരണശയ്യക്കും ചുറ്റും കൂടിയവരിൽ ഒരാൾ, അൻസെം ദൈവത്തോടൊപ്പം ഉയിർപ്പു ഞായർ ആഘോഷിക്കാനിടയുണ്ട് എന്നു പറഞ്ഞു. അതു കേട്ട അൻസെം പ്രതികരിച്ചത് ഇങ്ങനെ ആയിരുന്നത്രെ: "അതാണ് ദൈവതിരുമനസ്സെങ്കിൽ ഞാൻ സന്തോഷപൂർവം അതിനു വഴങ്ങും. എന്നാൽ ആത്മാവിന്റെ ഉല്പത്തി എന്ന വിഷയത്തെക്കുറിച്ച് ഞാൻ ഏറെക്കാലമായി ചിന്തിച്ചു കൊണ്ടിരിക്കുകയായിരുന്നു. അതിനാൽ ആ സമസ്യക്കു പരിഹാരം കണ്ടെത്തും വരെ ഇവിടെ തുടരാൻ ദൈവം എന്നെ അനുവദിച്ചാൽ ആ അവസരം ഞാൻ നന്ദിപൂർവം സ്വീകരിക്കും. കാരണം, ഞാൻ കടന്നുപോയിക്കഴിഞ്ഞാൽ, മറ്റാർക്കും അതു പരിഹരിക്കാനാകുമെന്ന് എനിക്കു തോന്നുന്നില്ല."
ചിന്ത.
അരിസ്റ്റോട്ടലിനെ പിന്തുടർന്ന് പതിനൊന്നാം നൂറ്റാണ്ടിൽ വികസിച്ചു വരുകയും പിന്നീട് സ്കൊളാസ്റ്റിസിസം എന്നപേരിൽ പ്രസിദ്ധമായിത്തീരുകയും ചെയ്ത ചിന്താസമ്പ്രദായത്തിന്റെ പ്രോത്ഘാടകനായി അൻസെമിനെ വിശേഷിപ്പിക്കാറുണ്ട്. എങ്കിലും ഇക്കാര്യത്തിൽ അഭിപ്രായൈക്യമില്ല. ധാർമ്മികതയിൽ വിശ്വാസത്തിനു പരമപ്രാധാന്യം കല്പിച്ച അൻസം അരിസ്റ്റോട്ടലിയൻ അല്ല, ഹിപ്പോയിലെ അഗസ്റ്റിനെപ്പോലെ പ്ലേറ്റോണിസ്റ്റ് ആയിരുന്നെന്നും, അതിനാൽ അദ്ദേഹത്തിന്റെ ദർശനം സ്കൊളാസ്റ്റിക് പാരമ്പര്യത്തിൽ പെടുന്നില്ലെന്നും ബെർട്രാൻഡ് റസ്സൽ അഭിപ്രായപ്പെട്ടിട്ടുണ്ട്. 
ബോദ്ധ്യം വന്നതിനു ശേഷം വേണം വിശ്വസിക്കാൻ എന്ന് അൻസെം കരുതിയില്ല. "ബോദ്ധ്യത്തിനു ശ്രമിക്കുന്ന വിശ്വാസത്തെ" (faith, seeking understanding) ആണ് അദ്ദേഹം സങ്കല്പിച്ചത്. താൻ മാതൃകയായി കണക്കാക്കിയെ ഹിപ്പോയിലെ അഗസ്റ്റിനെപ്പോലെ അദ്ദേഹത്തിന്റേയും സൂത്രവാക്യം, "അറിഞ്ഞു വിശ്വസിക്കുക" എന്നതിനു പകരം "വിശ്വസിച്ച് അറിയുക" എന്നതായിരുന്നു. എങ്കിലും വിശ്വസിച്ച ശേഷം വിശ്വാസി, ബോദ്ധ്യത്തിനു പരമാവധി ശ്രമിക്കണം എന്ന് അദ്ദേഹം കരുതി. അത്തരം ബോദ്ധ്യത്തിനും ബോദ്ധ്യപ്പെടുത്തലിനും ഉള്ള ശ്രമമായിരുന്നു അൻസെമിന്റെ ചിന്ത.
കൃതികൾ.
ശിഷ്യന്മാരുടെ സംശയങ്ങൾ ദുരീകരിക്കാനും തന്റെ തന്നെ സത്യാന്വേഷണത്തിന്റെ ഭാഗമെന്ന നിലയിലും ആണ് അൻസെം തന്റെ രചനകൾ നിർവഹിച്ചത്. ബെക്കിലെ ആശ്രമത്തിൽ അധികാരപദവികൾ വഹിക്കെയും യൂറോപ്പിലെ പ്രവാസത്തിനിടെയും എഴുതപ്പെട്ടവയാണവ. അദ്ദേഹത്തിന്റെ ഏറ്റവുമധികം അറിയപ്പെടുന്ന കൃതികൾ "മോണോലോജിയം" (ആത്മഗതങ്ങൾ), "പ്രോസ്ലോജിയം" (സംഭാഷണങ്ങൾ), "കർ ഡ്യൂയെസ് ഹോമോ" (ദൈവം എന്തിനു മനുഷ്യനായി) എന്നിങ്ങനെ മൂന്നെണ്ണമാണ്.
'മോണോലോജിയം'.
ബെക്കിലെ ആശ്രമത്തിൽ ഉപശ്രേഷ്ഠനായിരിക്കെ, വിദ്യാർത്ഥികളുടെ സംശയങ്ങൾ ദുരീകരിക്കാൻ അൻസെം എഴുതിയതാണ് ഈ കൃതി. ദൈവാസ്തിത്വത്തെക്കുറിച്ചുള്ള ഒരു ധ്യാനമെന്ന് ഇതിനെ വിളിക്കാം. ഇതിൽ അദ്ദേഹം, പ്രഞ്ചത്തിൽ പ്രകടമാകുന്നു സംവിധാനക്രമം ചൂണ്ടിക്കാട്ടി ദൈവാസ്തിത്വവും വ്യവസ്ഥാപിത ക്രിസ്തീയതയിലെ ത്രിത്വസങ്കല്പം തന്നെയും തെളിയിക്കാൻ ശ്രമിക്കുന്നു. എല്ലാം ഉണ്മകളിലും വച്ച് നല്ലതും മഹത്തും ഉദാത്തവുമായ ഒരുണ്മ ഉണ്ടെന്നും മറ്റെല്ലാ ഉണ്മകളേയും ഉരുവാക്കുന്നതും എന്നാൽ മറ്റൊന്നിൽ നിന്നും ഉരുവായതല്ലാത്തതും ആയ ആ ഉണ്മയാണ് ദൈവമെന്നും ഈ കൃതിയിൽ അൻസെം വാദിച്ചു. ഒന്നുമില്ലായ്മയിൽ നിന്ന് മറ്റെല്ലാത്തിനേയും സൃഷ്ടിച്ച ആ ഉണ്മയുടെ മനസ്സിൽ മറ്റെല്ലാം ഉണ്മകളും അവയുടെ സൃഷ്ടിക്കു മുന്നേ തന്നെ ഉണ്ടായിരുന്നെന്നും അൻസെം കരുതി.
'പ്രോസ്ലോജിയം'.
ആത്മീയവും മാനസികവുമായ ഒരു ദീർഘസംഘർഷത്തിന്റെ അവസാനമാണ് ഈ കൃതിയുടെ മുഖ്യ ആശയം അൻസെമിന്റെ മനസ്സിൽ രൂപപ്പെട്ടത്. ആത്മസംഘർത്തിന്റെ പാരവശ്യത്തിൽ അദ്ദേഹത്തിന് ഉറക്കവും വിശപ്പും പ്രാർത്ഥനാവേളകളിൽ സ്വാസ്ഥ്യവും ഇല്ലാതായി. ഒടുവിൽ ഒരു രാത്രിയിൽ പെട്ടെന്ന് 'വെളിച്ചം' കിട്ടിയ അദ്ദേഹം അതിൽ തെളിഞ്ഞുകിട്ടിയത് ചുരുങ്ങിയ പുറങ്ങളിൽ രേഖപ്പെടുത്തി.
ഓൺടൊളോജിക്കൽ വാദം.
ഈ കൃതിയിലെ മുഖ്യ ആശയമായ ഓണ്ടൊളോജിക്കൽ വാദത്തിന് അടിസ്ഥാനമായുള്ളത് ദൈവത്തിനു അത് കൊടുക്കുന്ന നിർ‌വചനമാണ്. സങ്കല്പിക്കാവുന്നതിൽ വച്ച് ഏറ്റവും വലിയ പൂർണ്ണത എന്ന് ദൈവത്തെ നിർ‌വചിച്ചുകൊണ്ടാണ് വാദം തുടങ്ങുന്നത്. തുടർന്ന്, സങ്കല്പിക്കാവുന്നതിൽ ഏറ്റവും വലിയ പൂർണ്ണത ഉണ്ടായേ മതിയാവൂ എന്ന് വാദിക്കുന്നു. അതിനു പറയുന്ന യുക്തി ഇതാണ്: സങ്കല്പിക്കാവുന്നതിൽ ഏറ്റവും വലിയ പൂർണത ഇല്ല എന്നു പറയുന്നത് യുക്തിവിരുദ്ധമാണ്. ഒരാൾ സങ്കല്പിച്ച പൂർണ്ണതക്ക്, 'ഉണ്ടായിരിക്കുക' എന്ന ഗുണം ഇല്ല എങ്കിൽ, അയാളുടെ സങ്കല്പം തെറ്റായിരുന്നു. പൂർണ്ണത, ഇല്ലാത്തതാണെങ്കിൽ, അത് സങ്കല്പിക്കാവുന്നതിൽ വച്ച് ഏറ്റവും വലിയ പൂർണ്ണത അല്ല. അതിലും വലിയ, 'ഉണ്ടായിരിക്കുക' എന്ന ഗുണമുള്ള, പൂർണ്ണത സങ്കല്പസാദ്ധ്യമാണ്. സങ്കല്പിക്കാവുന്നതിൽ ഏറ്റവും വലിയ പൂർണ്ണതക്ക്, സങ്കല്പത്തിൽ മാത്രമായി നിലനില്പില്ല. അത് ഉണ്ടായിരുന്നേ മതിയാവൂ. അതുകൊണ്ട്, സങ്കല്പിക്കാവുന്നതിൽ വച്ച് ഏറ്റവും വലിയ പൂർണ്ണതയായ ദൈവം ഉണ്ട്.
വിമർശനങ്ങൾ.
ദൈവവിശ്വാസത്തിനു തെളിവായി അവതരിപ്പിക്കാവുന്നതിൽ ഏറ്റവും ശക്തമായ വാദമായി അൻസെം ഇതിനെ കരുതി. മറ്റു തെളിവുകളുടെയൊന്നും പിന്തുണയില്ലാതെ ദൈവാസ്തിത്വം സ്ഥാപിക്കാൻ സ്വയംസിദ്ധമായ ഈ വാദം മാത്രം മതിയാവുമെന്ന് അദ്ദേഹം വിശ്വസിച്ചു. എങ്കിലും അവതരിപ്പിക്കപ്പെട്ട ഉടൻ തന്നെ അത് തീവ്രമായി വിമർശിക്കപ്പെട്ടു. അൻസമിന്റെ സമകാലികനായിരുന്ന ഗൗണീലോ എന്ന സന്യാസിയായിരുന്നു ഈ വാദത്തിന്റെ ആദ്യത്തെ പ്രധാന വിമർശകൻ. അൻസം ഉപയോഗിച്ച യുക്തി പിന്തുടർന്നാൽ ദൈവത്തിന്റെയെന്നപോലെ, സങ്കല്പസാദ്ധ്യമായതിൽ ഏറ്റവും വലിയ ദ്വീപിന്റെയോ അതു പോലെയുള്ള മറ്റെന്തിന്റെയ്ങ്കിലുമോ ഒക്കെക്കൂടിയും അസ്തിത്വം തെളിയിക്കാൻ പറ്റുമെന്ന് ഗൗണീലോ വാദിച്ചു. തന്റെ വാദം പഴുതുകളടച്ച് പുതിയ രൂപത്തിൽ വീണ്ടും അവതരിപ്പിക്കാൻ അൻസമിനെ പ്രേരിപ്പിക്കാൻ മാത്രം ശക്തമായിരുന്നു ഗൗണീലോയുടെ വിമർശനം.
പിൽക്കാലഗതി.
പിൻകാലങ്ങളിൽ തത്ത്വചിന്തയുടെ ലോകത്തിലെ വലിയ മനസ്സുകൾ ഈ വാദത്തെ സമഗ്രമായ വിശകലനത്തിനു വിധേയമാക്കിയിട്ടുണ്ട്. അക്വീനാസിനേയും ദെക്കാർത്തിനേയും ലെയ്ബിനിസിനേയും കാന്റിനേയും, ഹേഗലിനേയും പോലുള്ള ചിന്തകന്മാരിൽ ചിലരുടെയൊക്കെ അംഗീകാരവും മറ്റുള്ളവരുടെ തിരസ്കാരവും അതിനു കിട്ടി. അക്വീനാസ് ഇതിനെ "കഴമ്പില്ലാത്ത ന്യായപ്പിരട്ട്" (sophistry) എന്നു വിളിച്ചപ്പോൾ, ദെക്കാർത്തും ലെയ്ബ്നിറ്റ്സും, ഹേഗലും ഉപാധികളോടെയെങ്കിലും ഇതിനു പിന്തുണ നൽകി. ആധുനിക ചിന്തകന്മാരിൽ അതിന്റെ ഏറ്റവും വലിയ വിമർശകൻ വിഖ്യാതജർമ്മൻ ദാർശനികൻ ഇമ്മാനുവേൽ കാന്റ് ആയിരുന്നു. ഓൺടൊളോജിക്കൽ വാദം എന്ന പ്രസിദ്ധമായ പേര് അതിനു നൽകിയതും കാന്റ് ആയിരുന്നു. തന്റെ നിശിതവിമർശനത്തോടെ ഈ വാദത്തിന്റെ കഥ കഴിഞ്ഞെന്ന് കാന്റ് വിശ്വസിച്ചിരുന്നു. എന്നാൽ, ഒരു സഹസ്രാബ്ദക്കാലത്തെ പരിഗണക്കു ശേഷവും ഓൺടൊളോജിക്കൽ വാദം തത്ത്വചിന്തയിലെ ഒരു ജീവൽസങ്കല്പമായി നിലനിൽക്കുന്നു. അതിനെ തിരസ്കരിച്ച ഇരുപതാം നുറ്റാണ്ടിലെ ചിന്തകൻ ബെർട്രാൻഡ് റസ്സലിനെപ്പോലുള്ളവരും അതുന്നയിക്കുന്ന സമസ്യയുടെ സങ്കീർണ്ണത അംഗീകരിച്ചും അതിന്റെ 'കുലീനമായ' ചരിത്രം പരിഗണിച്ചും, അതിനെ ബഹുമാനപൂർവം സമീപിച്ചു.
'കർ ഡ്യൂയെസ് ഹോമോ'.
ക്രൈസ്തവസങ്കല്പത്തിലെ മനുഷ്യരക്ഷയെക്കുറിച്ചുള്ള ദൈവശാസ്ത്രസമസ്യയെ തന്റെ ചിന്തയുടെ പരിഗണനക്കു വിധേയമാക്കുകയാണ് ഈ രചനയിൽ അൻസെം ചെയ്തത്. പാപത്താൽ കളങ്കപ്പെട്ട മനുഷ്യവർഗ്ഗത്തെ സമുദ്ധരിക്കാൻ, ദൈവപുത്രന്റെ മനുഷ്യാവതാരമല്ലാതെ വഴിയുണ്ടായിരുന്നില്ലെന്ന് അൻസെം ഇതിൽ വാദിച്ചു. മനുഷ്യനെ രക്ഷിക്കാതിരിക്കുക എന്നത്, സർവനന്മയായ തന്നെ പ്രാപിക്കാനായി മനുഷ്യനെ സൃഷ്ടിച്ച സർവശക്തനായ ദൈവത്തിന്റെ പദ്ധതിയുടെ തകർച്ചയാവുമെന്നതിനാൽ അസാദ്ധ്യമാണ്. ദൈവത്തിന്റെ കരുണ മനുഷ്യന്റെ പാപത്തെ അവഗണിക്കുകയെന്നാൽ, പ്രപഞ്ചത്തിലെ ധാർമ്മികവ്യവസ്ഥയെ അട്ടിമറിക്കുകയാവും ഫലം. അധാർമ്മികനാവുകയെന്നത് ദൈവസ്വഭാവത്തിനു നിരക്കാത്തതുമാണ്. പാപത്തിന്റെ പരിഹാരം മനുഷ്യൻ തന്നെ ചെയ്തേ മതിയാവൂ. എന്നാൽ പരിഹാരമായി നൽകാൻ മനുഷ്യന് ദൈവത്തിൽ നിന്നു ലഭിച്ചതല്ലാതെ മറ്റൊന്നുമില്ലാത്തതിനാൽ കേവലമനുഷ്യനാൽ പരിഹാരം സാദ്ധ്യമല്ല. അതിനാൽ ദൈവത്തിന്റെ മനുഷ്യാവതാരം മാത്രമായിരുന്നു മനുഷ്യരക്ഷ സാധിക്കാനുള്ള ന്യായമായ വഴി. ദൈവപുത്രൻ ഉണ്ടെന്നിരിക്കെ, ദൈവപിതാവിന്റെ മനുഷ്യാവതാരവും സാദ്ധ്യമല്ല. അതു സംഭവിച്ചാൽ പിതാവു കൂടി പുത്രനായി രണ്ടു പുത്രന്മാരുണ്ടാവുകയെന്നതാവും ഫലം. അതിനാൽ ദൈവപുത്രന്റെ മനുഷ്യാവതാരമായിരുന്നു ആകെയുണ്ടായിരുന്ന മാർഗ്ഗം എന്ന് അൻസെം വാദിച്ചു.

</doc>
<doc id="183880" url="https://ml.wikipedia.org/wiki?curid=183880" title="Dandong">
Dandong



</doc>
<doc id="183881" url="https://ml.wikipedia.org/wiki?curid=183881" title="Anselm of Canterbury">
Anselm of Canterbury



</doc>
<doc id="183883" url="https://ml.wikipedia.org/wiki?curid=183883" title="എ.കെ. രാമാനുജൻ">
എ.കെ. രാമാനുജൻ

 
കർണാടകത്തിലെ മൈസൂരു സ്വദേശിയായ മതപണ്ഡിതനും ഭാഷാശാസ്ത്രജ്ഞനും എഴുത്തുകാരനുമാണ് അത്തിപ്പെട്ട് കൃഷ്ണസ്വാമി എന്ന എ.കെ. രാമാനുജൻ (1929-1993). അമേരിക്കയിലെ ഇന്ത്യാന സർവകലാശാലയിൽനിന്ന് ഭാഷാശാസ്ത്രത്തിൽ ഡോക്ടറേറ്റ് നേടി ചിക്കാഗോ സർവകലാശാലയിൽ അധ്യാപകനായി ജോലിചെയ്ത ഇദ്ദേഹം ഇന്ത്യൻ ക്ലാസിക്കൽ സാഹിത്യത്തിലെ ആധികാരിക ശബ്ദങ്ങളിലൊന്നായിരുന്നു.
ജീവിതരേഖ.
മൈസൂർ സർവ്വകലാശാലയിൽ ഗണിതശാസ്ത്രാദ്ധ്യാപകനായിരുന്ന അട്ടിപ്പട്ട് അസുരി കൃഷ്ണസ്വാമിയുടെ മകനായി മൈസൂരിൽ 16 മാർച്ച് 1929 ന് ജനിച്ചു. അദ്ദേഹത്തിന്റെ അച്ഛന് ജ്യോതിശാസ്ത്രത്തിലും ജ്യോതിഷത്തിലും സാഹിത്യത്തിലും അഗാധതാത്പര്യമുണ്ടായിരുന്നു. ഇംഗ്ലീഷ്, കന്നട, സംസ്കൃതം ഭാഷകളിലെ പുസ്തകങ്ങൾ നിറഞ്ഞ ഒരു ഗ്രന്ഥശാല വീട്ടിൽ ഉണ്ടായിരുന്നു. കന്നട, തമിഴ് ഭാഷകളിൽ പരന്ന വായനയുടെ പശ്ചാത്തലമുണ്ടായിരുന്ന അമ്മ, സാധാരണക്കാരിയെങ്കിലും ആശയവൈവിദ്ധ്യങ്ങൾക്കിടയിൽ പകച്ചു പോകാത്തവളായിരുന്നു. 
"കഥ പറയൽ" (telling tales) എന്ന ലേഖനത്തിൽ രാമാനുജൻ "അച്ഛൻ ഭാഷകളും", "അമ്മ മൊഴികളും" മുഴങ്ങിക്കേട്ടിരുന്ന മൈസൂറിലെ മൂന്നു നിലകളുള്ള വീട്ടിലെ തന്റെ ബാല്യത്തെ ഇങ്ങനെ അനുസ്മരിക്കുന്നു:-
മാതാപിതാക്കളും ബാല്യത്തിലെ ചുറ്റുപാടുകളും തന്നിൽ ചെലുത്തിയ സ്വാധീനത്തെക്കുറിച്ച് രാമാനുജൻ പിന്നീട് "ആത്മചിത്രം"(സെൽഫ് പോർട്രെയിറ്റ്) എന്ന കവിതയിൽ എഴുതിയിട്ടുണ്ട്.
മാരിമല്ലപ്പ ഹൈസ്കൂളിലും മൈസൂർ മഹാരാജാ കോളേജിലും പഠിച്ചു. 1959 -62 കാലത്ത് ഇൻഡ്യാന യൂണിവേഴ്സിറ്റിയിലെ ഫുൾ ബ്രൈറ്റ് സ്കോളറായി, ഭാഷാശാസ്ത്രത്തിൽ പി.എച്ച്.ഡി നേടി. 1962 ൽ ചിക്കാഗോ യൂണിവേഴ്സിറ്റിയിൽ അസിസ്റ്റന്റ് പ്രൊഫസറായി, മുപ്പതു വർഷത്തോളം അവിടെ പ്രവർത്തിച്ചു.സൗത്ത് ഏഷ്യൻ ഭാഷകളും നാഗരികതകളും വകുപ്പിന്റെ ചെയർമാനായി പ്രവർത്തിച്ചു. ഹാർവാർഡ്, വിസ്കോൺസിൻ, മിഷിഗൻ, കാലിഫോർണിയ തുടങ്ങി നിരവധി സർവ്വകലാശാലകളിൽ പഠിപ്പിച്ചു. ചിക്കാഗോ സർവ്വകലാശാലയിൽ സൗത്ത് ഏഷ്യൻ സ്റ്റഡീസ് പ്രോഗ്രാം തുടങ്ങാൻ നേതൃത്ത്വം നൽകി.
വിവാദം.
എ കെ രാമാനുജന്റെ "ത്രീ ഹൺഡ്രഡ് രാമായണാസ്: ഫൈവ് എക്സാംബിൾസ് ആൻഡ് ത്രീ തോട്ട്സ് ഓൺ ട്രാൻസ്ലേഷൻ" എന്ന പ്രബന്ധം ഹി­ന്ദു­മ­ത­വി­കാ­ര­ത്തെ വ്ര­ണ­പ്പെ­ടു­ത്തു­ന്നു എന്ന കാ­ര­ണ­ത്താൽ ഡൽഹി സർവകലാശാലയിലെ ബിഎ രണ്ടാം വർഷ സിലബസിൽനിന്ന് എടുത്തുമാറ്റാനുള്ള അക്കാദമിക് കൗൺസിലിന്റെ തീരുമാനം വലിയ വിവാദം ക്ഷണിച്ചു വരുത്തി. കൗൺസിലിലെ 120 അംഗങ്ങളിൽ ഒമ്പത് പേർമാത്രമാണ് പ്രബന്ധത്തിന് അനുകൂലമായ നിലപാടെടുത്തത്. തുടർന്ന് ഭൂരിപക്ഷ അഭിപ്രായപ്രകാരം പ്രബന്ധം സിലബസിൽ നിന്ന് നീക്കംചെയ്യാൻ സർവകലാശാല ഉത്തരവിറക്കി. 1987 ൽ പി­റ്റ്സ്‌­ബർ­ഗ് യൂ­ണി­വേ­ഴ്സി­റ്റി­യിൽ നട­ന്ന കോൺ­ഫ­റൻ­സിൽ എ.­കെ. രാ­മാ­നു­ജൻ അവ­ത­രി­പ്പി­ച്ച പ്ര­ബ­ന്ധ­മാ­ണ് "ത്രീ ഹൺഡ്രഡ് രാമായണാസ്: ഫൈവ് എക്സാംബിൾസ് ആൻഡ് ത്രീ തോട്ട്സ് ഓൺ ട്രാൻസ്ലേഷൻ". ഇന്ത്യ­യി­ലും തെ­ക്കു­കി­ഴ­ക്കൻ ഏഷ്യ­യി­ലെ പല രാ­ജ്യ­ങ്ങ­ളി­ലും പ്ര­ചാ­ര­ത്തി­ലു­ള്ള രാ­മാ­യ­ണ­ങ്ങ­ളു­ടെ വൈ­വി­ധ്യ­ങ്ങ­ളെ­യും വൈ­രു­ദ്ധ്യ­ങ്ങ­ളെ­യും പറ്റി പരാ­മർ­ശി­ക്കു­ന്ന­തി­ലൂ­ടെ ഈ ഇതി­ഹാ­സ­കാ­വ്യ­ത്തി­ന്റെ വ്യാ­ഖ്യാ­ന­ങ്ങ­ളെ­ക്കു­റി­ച്ച് കൃ­ത്യ­മായ അറി­വു നൽ­കു­ന്നു­. ഭൂ­മി­ശാ­സ്ത്ര­പ­ര­മായ പ്ര­ത്യേ­ക­ത­കൾ­ക്കും സാ­മൂ­ഹിക സാ­ഹ­ച­ര്യ­ങ്ങൾ­ക്കും അനു­സൃ­ത­മാ­യി രചി­ക്ക­പ്പെ­ട്ട ഈ ഗ്ര­ന്ഥ­ങ്ങ­ളെ­യെ­ല്ലാം തന്നെ രാ­മാ­യ­ണ­സാ­ഹി­ത്യ­ശാ­ഖ­യി­ലെ വി­ല­പ്പെ­ട്ട സം­ഭാ­വ­ന­ക­ളാ­യി അദ്ദേ­ഹം കണ­ക്കാ­ക്കു­ന്നു. വ്യ­ത്യ­സ്‌­ത ആഖ്യാ­ന­ങ്ങ­ളിൽ ഒരേ ­ക­ഥ തന്നെ പല­രീ­തി­യിൽ ചി­ത്രീ­ക­രി­ച്ചി­രി­ക്കു­ന്ന­തി­നെ­ക്കു­റി­ച്ചും പല രൂ­പ­ത്തി­ലും സ്വ­ഭാവ വി­ശേ­ഷ­ങ്ങ­ളി­ലും കഥാ­പ­ത്ര­ങ്ങൾ വരു­ന്ന­തി­നെ­ക്കു­റി­ച്ചും രാ­മാ­നു­ജൻ പ്ര­ബ­ന്ധ­ത്തിൽ വി­ശ­ദ­മാ­യി പ്ര­തി­പാ­ദി­ച്ചി­രി­ക്കു­ന്നു­.
കൃതികൾ.
പ്രാചീന തമിഴ് ക്ലാസിക് കൃതികളുടെയും മധ്യ കാലത്തെ കന്നഡ കൃതികളുടെയും തർജ്ജമകൾ
എ.കെ. രാമാനുജന്റെ മൂന്നു കന്നഡ കവിതാ സമാഹാരങ്ങളും ഒരു നോവെല്ലയും ഇംഗ്ലീഷിലേക്ക് പരിഭാഷപ്പെടുത്തി ഓക്സ്ഫോർഡ് യൂണിവേഴ്സിറ്റി പ്രസ്സ് പ്രസിദ്ധപ്പെടുത്തിയിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="183889" url="https://ml.wikipedia.org/wiki?curid=183889" title="കല്ലുമാല ബഹിഷ്ക്കരണം">
കല്ലുമാല ബഹിഷ്ക്കരണം

സ്ത്രീകളുടെ, പ്രത്യേകിച്ച് അധ:സ്ഥിത സമുദായത്തിൽപ്പെട്ട സ്ത്രീകളുടെ പോരാട്ടങ്ങളിൽ ശ്രദ്ധേയമായ ഒന്നാണ് കല്ലുമാല സമരം. പുലയർ തുടങ്ങിയ അധ:സ്ഥിത വിഭാഗങ്ങളിൽപ്പെടുന്ന സ്ത്രീകൾ അവരുടെ ജാതി അടിമത്തത്തിന്റെ അടയാളമെന്ന രീതിയിൽ കല്ല്, കുപ്പിച്ചില്ല് തുടങ്ങിയ ഭാരമേറിയ വസ്തക്കൾ ആഭരണമായി ധരിക്കണമെന്ന നിർബന്ധം ഒരു കാലത്ത് കേരളത്തിലുണ്ടായിരുന്നു. അയ്യൻകാളി നേതൃത്വം കൊടുത്ത കല്ലുമാല ബഹിഷ്കരണ സമരം ഈ ആചാരത്തിനെതിരെയുള്ള പോരാട്ടമായിരുന്നു.
കല്ലുമാല ബഹിഷ്കരിക്കുന്നത് ജാത്യാചാര ലംഘനമാണെന്നും പുലയ സ്ത്രീകൾ വീണ്ടും കല്ലുമാല ധരിക്കണമെന്നാവശ്യപ്പെട്ടു സവർണർ സമരക്കാരെ ആക്രമിക്കുക പതിവായിരുന്നു. പക്ഷെ ഒരടിക്ക് പകരം രണ്ടടിയെന്ന അയ്യൻകാളിയുടെ വിപ്ലവ മുദ്രാവാക്യത്തിൽ ആവേശഭരിതരായിരുന്ന മറുപക്ഷം തിരിച്ചടിച്ചു. പെരിനാട് കലാപത്തെത്തുടർന്ന് കല്ലുമാല ബഹിഷ്കരണ സമരം രക്തരൂക്ഷിതമായിക്കൊണ്ടിരിക്കെ, 1915 ൽ കൊല്ലം പീരങ്കിമൈതാനിയിൽ തലശ്ശേരിക്കാരി രത്‌നാഭായിയുടെ(ഇവർ ചെറുമർ സമുദായക്കാരിയായിരുന്നു. ചെറുമർ മലബാറിലെ പുലയർ തന്നെ-*മഹാനായ അയ്യങ്കാളിയും കേരള നവോത്ഥാനവും-ലിൻസ് കട്ടപ്പന) ഉടമസ്ഥതയിൽ നടന്നുകൊണ്ടിരുന്ന സർക്കസ് കൂടാരത്തിൽ വച്ച് അയ്യൻകാളിയുടെ നേതൃത്വത്തിൽ വിപുലമായ സമ്മേളനം നടന്നു. സവർണ്ണരുടെ അക്രമത്തെതുടർന്ന് വീടുപേക്ഷിച്ചുപോയവരടക്കം ആയിരക്കണക്കിന് പുലയ സ്ത്രീകൾ ഈ സമ്മേളനത്തിൽ ഒത്തു ചേർന്നു. ജാതീയതയുടെ അടയാളമായ കല്ലുമാല അറുത്തെറിയുവാൻ അദ്ദേഹം ആഹ്വാനം ചെയ്തു. സാധുജനങ്ങളുടെ ഈ സ്വാതന്ത്ര്യ പ്രഖ്യാപനത്തെ ഉയർന്ന ജാതിക്കാർ മാനിക്കണമെന്നും അദ്ദേഹം ആഹ്വാനം ചെയ്തു. സമ്മേളനത്തിനെത്തിയ സ്ത്രീകൾ തങ്ങളുടെ കഴുത്തിലെ കല്ലുമാലകൾ പൊട്ടിച്ചെറിഞ്ഞു. തെക്കൻ തിരുവിതാംകൂറിൽ സാമൂഹിക-സാമുദായിക -രാഷ്ട്രീയ രംഗത്ത്‌ വിപ്ലവകരമായ മാറ്റങ്ങൾക്കു തുടക്കം കുറിച്ച ചാന്നാർ സ്ത്രീകളുടെ മേൽമുണ്ട്‌ കലാപത്തിൻറെ പിന്തുടർച്ചയായിരുന്നു പുലയ സ്ത്രീകളുടെ കല്ലുമാല സമരം. 
കമ്മാൻ കുളം.
അന്നു നടന്ന ഒത്തുതീർപ്പ് കേസിൽ പുലയർക്കു വേണ്ടി വാദിച്ചത് അഡ്വ.ടി.എം.വർഗീസ് ആയിരുന്നു. അദ്ദേഹത്തിന് വക്കീൽ ഫീസ് കൊടുക്കാൻ പുലയർക്ക് സാമ്പത്തിക ശേഷിയില്ലാതിരുന്ന പുലയർ ഇതിനു പ്രതിഫലമായി അദ്ദേഹത്തിന്റെ വീടിനു വടക്കു വശത്ത് കുഴിച്ചു നൽകിയ കുളമാണു, ഇന്നു കൊല്ലം ജില്ലാ പഞ്ചായത്ത് കെട്ടിടത്തിന്റെ മുൻവശത്ത് നിലകൊള്ളുന്ന കമ്മാൻ കുളം. ഏതാണ്ട് 50 സെന്റ് സ്ഥലത്ത് പുലയർ കുഴിച്ചു നൽകിയ കുളം ഇന്ന് നികത്തി 25 സെന്റോളമായി എത്തി നിൽക്കുകയാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="183890" url="https://ml.wikipedia.org/wiki?curid=183890" title="കാരപ്പൊങ്ങ്">
കാരപ്പൊങ്ങ്

 
കേരളത്തിൽ കാണപ്പെടുന്ന പൊങ്ങുവർഗ്ഗത്തിൽ ഉൾപ്പെടുന്ന ഒരിനം വന്മരമാണ് കാരപ്പൊങ്ങ് (ശാസ്ത്രീയനാമം: "Hopea utilis"). കാരക്കൊങ്ങ് എന്നും അറിയപ്പെടുന്നു. ഡിപ്റ്റെറോകാർപേസീ സസ്യകുടുംബത്തിൽ ഉൾപ്പെടുന്ന ഈ നിത്യഹരിത വൃക്ഷം ഐ.യു.സി.എൻ. ചുവന്ന പട്ടിക പ്രകാരം വംശനാശത്തിന്റെ വക്കിലാണ് കേരളത്തിൽ തെന്മലയിലും സൈലന്റ് വാലിയിലും തമിഴ്നാട്ടിൽ തിരുനെൽവേലിയിലും കുറ്റാലത്തുമാണ് ഇവ കൂടുതലായി കാണപ്പെടുന്നത്. 
വിവരണം.
നിത്യഹരിതവനങ്ങളിൽ വളരുന്ന കാരപ്പൊങ്ങ് അധികം ചൂടും തണുപ്പും ഉള്ള പ്രദേശങ്ങളിൽ വളരുന്നില്ല. 25 മീറ്റർ വരെ ഉയരത്തിൽ ഇവ വളരുന്നു. ഇവയുടെ ഇലകൾ ഏകാന്തരമായാണ് വിന്യസിച്ചിരിക്കുന്നത്. ഇലകൾക്ക് ഏകദേശം 11 സെന്റീമീറ്റർ നീളവും 4 സെന്റീമീറ്റർ വീതിയുമുണ്ടാകുന്നു. ദ്വിലിംഗങ്ങളായ പുഷ്പങ്ങൾ വേനലിലാണ് പൂക്കുന്നത്. പൂക്കൾക്ക് അഞ്ചു ദളങ്ങൾ ഉണ്ട്. കായ മഴക്കാലമാകുമ്പോൾ മൂപ്പെത്തുന്നു. ഇവയുടെ സ്വാഭാവിക പുനരുത്ഭവം വളരെ കുറവാണ്. ഈടും ഉറപ്പും ഉണ്ടെങ്കിലും പൊട്ടിപ്പോകാൻ സാധ്യതയുള്ളതിനാൽ തടി കട്ടി ഉരുപ്പടിക്കായി ഉപയോഗിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="183891" url="https://ml.wikipedia.org/wiki?curid=183891" title="Hopea utilis">
Hopea utilis



</doc>
<doc id="183896" url="https://ml.wikipedia.org/wiki?curid=183896" title="പൽപ്പു പുഷ്പാംഗദൻ">
പൽപ്പു പുഷ്പാംഗദൻ

 
പത്മശ്രീ പുരസ്കാരം നേടിയ പ്രമുഖനായ ജൈവ ശാസ്ത്രജ്ഞനാണ് പൽപ്പു പുഷ്പാംഗദൻ എന്ന ഡോ.പി.പുഷ്പാംഗദൻ(ജനനം :1944). രാജ്യത്തെ പ്രശസ്ത ശാസ്ത്ര സ്ഥാപനങ്ങളിൽ പ്രമുഖ പദവികൾ വഹിച്ചിട്ടുണ്ട്. 
ജീവിതരേഖ.
1944ൽ കൊല്ലംജില്ലയിലെ പ്രാക്കുളത്തു ജനിച്ചു. 1969ൽ ജമ്മുവിലെ സി.എസ്.ഐ റീജിയനൽ റിസർച്ച് ലബോറട്ടറിയിലാണു ഔദ്യോഗിക ജീവിതം തുടങ്ങിയത്. കേരളാ യൂണിവേഴ്സിറ്റിയിൽ നിന്നു ബി.എസ്.സി പാസായ ശേഷം അലിഗഡ് മുസ്ലിം യൂനിവേഴ്സിറ്റിയിൽ നിന്ന് എം.എസ്.സിയും പി.എച്ച്.ഡിയും നേടി. 1999 മുതൽ 2006 വരെ തിരുവനന്തപുരത്തെ നാഷണൽ ബൊട്ടാണിക്കൽ റിസർച്ച് ഇൻസ്റ്റിറ്റ്യൂട്ടിന്റെ ഡയറക്റ്റർ, അതിനുമുമ്പ് ട്രോപ്പിക്കൽ ബൊട്ടാണിക്കൽ ഗാർഡൻ ആൻറ് റിസർച്ച് ഇൻസ്റ്റിറ്റ്യൂട്ടിന്റെ ഡയറക്റ്റർ, രാജീവ് ഗാന്ധി സെൻറർ ഫോർ ബയോടെക്നോളജി ഡയറക്റ്ററുടെ പ്രത്യേക ചുമതല. സൈറ്റോജെനിറ്റിക്സ്, പ്ലാൻറ് ബ്രീഡിങ്, ബയോ ടെക്നോളജി, മോളിക്യുലർ ടാക്സോണമി, ബയോ സിന്തറ്റിസിസ് ഓഫ് സെക്കൻഡറി മെറ്റാബൊളൈറ്റിസ്, എത്നോബയോളജി, എത്നോ ഫാർമക്കോളജി, നാച്വറൽ പ്രൊഡക്റ്റ് ഡെവല്പ്മെൻറ് തുടങ്ങിയ മേഖലകളിലാണ് അദ്ദേഹത്തിന്റെ ഗവേഷണം.
460 ഗവേഷണ പ്രബന്ധങ്ങളും അദ്ദേഹം അവതരിപ്പിച്ചിട്ടുണ്ട്. 24 പുസ്തകങ്ങൾ രചിച്ചു. നിലവിൽ തിരുവനന്തപുരത്തെ അമിറ്റി ഇൻസ്റ്റിറ്റ്യൂട്ട് ഓഫ് ഹെർബൽ ആൻഡ് ബയോടെക് പ്രൊഡക്റ്റ് ഡെവലപ്‌മെന്റിന്റെ ഡയറക്റ്റർ ജനറൽ.

</doc>
<doc id="183897" url="https://ml.wikipedia.org/wiki?curid=183897" title="രവി പിള്ള">
രവി പിള്ള

 
പ്രവാസി വ്യവസായികളിൽ ശ്രദ്ധേയനായ മലയാളിയാണ് ഡോ. രവി പിള്ള. ആർപി ഗ്രൂപ്പ് ഉടമയാണ്. പദ്മശ്രീ പുരസ്കാരം ഇദ്ദേഹത്തിനു ലഭിച്ചിട്ടുണ്ട്.
ജീവിതരേഖ.
1978ൽ സൗദി അറേബ്യയിലെ നാസർ അൽ ഹാജിരി കോർപ്പറേഷൻ ഇൻഡസ്ട്രിയൽ കോൺട്രാക്ടേഴ്സ് എന്ന സ്ഥാപനത്തിലൂടെയാണു രവിപിള്ള തൻറെ ബിസിനസ് സാമ്രാജ്യം ആരംഭിച്ചത്. ലോകത്തിൻറെ വിവിധ ഭാഗങ്ങളിലായുള്ള അദ്ദേഹത്തിൻറെ സ്ഥാപനങ്ങളിൽ അമ്പതിനായിരത്തിലധികം പേർ ജോലി നോക്കുന്നു. സൗദി അറേബ്യ, ഖത്തർ, യുഎഇ, ബഹ്റിൻ എന്നിവിടങ്ങളിൽ രവി പിള്ളയ്ക്കു ബിസിനസ് സംരംഭങ്ങളുണ്ട്. വിദ്യാഭ്യാസ-ആരോഗ്യ രംഗങ്ങളിലും ആർപി ഗ്രൂപ്പ് സജീവ സാന്നിധ്യമാണ്. കൊല്ലം ജില്ലയിലെ മതിലിൽ പ്രദേശത്ത് ദി റാവിസ് എന്ന പേരിൽ ഒരു പഞ്ചനക്ഷത്രഹോട്ടൽ സ്ഥാപിച്ചിട്ടുണ്ട്.
സി.പി.ഐ. നേതാവ് കെ.സി. പിള്ള അമ്മാവനാണ്.

</doc>
<doc id="183898" url="https://ml.wikipedia.org/wiki?curid=183898" title="ഓലിപ്പുഴ">
ഓലിപ്പുഴ



</doc>
<doc id="183900" url="https://ml.wikipedia.org/wiki?curid=183900" title="പൽപു പുഷ്പാംഗദൻ">
പൽപു പുഷ്പാംഗദൻ



</doc>
<doc id="183901" url="https://ml.wikipedia.org/wiki?curid=183901" title="തുമ്മലപ്പള്ളി യുറേനിയം ഖനി">
തുമ്മലപ്പള്ളി യുറേനിയം ഖനി

 
ആന്ധ്രാപ്രദേശിലെ കടപ്പാ(വൈ.എസ്.ആർ ജില്ല)യിലുള്ള തുമ്മലപ്പള്ളി ഗ്രാമത്തിൽ 2011-ൽ പ്രാരംഭപ്രവർത്തനങ്ങൾ തുടങ്ങിവെച്ച പദ്ധതിയാണു് തുമ്മലപ്പള്ളി യുറേനിയം ഖനി. ഈ പ്രദേശത്തു പര്യവേക്ഷണം നടത്തി കണ്ടെത്തിയനുസരിച്ച് ലോകത്തിൽ ഇതുവരെ അറിയപ്പെടുന്നതിൽ ഏറ്റവും ഭീമമായ യുറേനിയം നിക്ഷേപങ്ങൾ ഇവിടെയാണുള്ളതു്. ആണവവൈദ്യുതപദ്ധതികൾ വൻതോതിൽ മുന്നോട്ടു കൊണ്ടു പോകാൻ ഭാരതസർക്കാർ ഉദ്ദേശിക്കുന്നപക്ഷം, രാജ്യത്തിന്റെ ഭാവി ഊർജ്ജാസ്തികളിൽ ഈ ഖനി പ്രധാനപ്പെട്ട ഒരു പങ്കു വഹിക്കും. 
ധാതുക്കൾ.
ബോണ്ട്സ് വർക്ക് ഇൻഡെക്സ് അനുസരിച്ച് തുമ്മലപ്പള്ളി ഖനിയിലെ അയിരിന്റെ ഊർജ്ജസാന്ദ്രത 13.6 കി.വാട്ട് പ്രതി ടൺ ആണു് എന്നു കണ്ടെത്തിയിട്ടുണ്ടു്. അയിരിന്റെ ധാതുഘടകങ്ങൾ ഇപ്രകാരമാണ്: 
അവലംബം.
&lt;templatestyles src="Reflist/styles.css" /&gt;

</doc>
<doc id="183903" url="https://ml.wikipedia.org/wiki?curid=183903" title="Tummalapalle Uranium mine">
Tummalapalle Uranium mine



</doc>
<doc id="183904" url="https://ml.wikipedia.org/wiki?curid=183904" title="തുമ്മനപ്പള്ളി യുറെനിയം ഖനി">
തുമ്മനപ്പള്ളി യുറെനിയം ഖനി



</doc>
<doc id="183908" url="https://ml.wikipedia.org/wiki?curid=183908" title="ബി. രവീന്ദ്രൻ പിള്ള">
ബി. രവീന്ദ്രൻ പിള്ള



</doc>
<doc id="183909" url="https://ml.wikipedia.org/wiki?curid=183909" title="ഡോക്ടർ ഷിവാഗോ">
ഡോക്ടർ ഷിവാഗോ

 
ബോറിസ് പാസ്റ്റർനാക് രചിച്ച ഒരു റഷ്യൻ നോവലാണ് ഡോക്ടർ ഷിവാഗോ. ഈ കൃതി 1957-ൽ ഇറ്റലിയിൽ പ്രകാശനം ചെയ്യപ്പെട്ടു. 1958-ൽ അന്യഭാഷകളിലേക്കും വിവർത്തനം നടത്തിയിട്ടുണ്ട്. ഡോക്ടർ ഷിവാഗോയുടെ കർത്താവെന്ന നിലയിൽ 1958-ൽ പാസ്റ്റർനാക് നോബൽ സമ്മാന ജേതാവായി. 1965-ൽ ഈ നോവൽ ഡേവിഡ് ലീൻ ചലച്ചിത്രമാക്കി.
നോവലിലെ പ്രതിപാദ്യം.
ഭാഗികമായി ആത്മകഥാംശം ഉൾക്കൊള്ളുന്ന ഈ നോവലിന് ഐതിഹാസിക മാനം കൈവരിക്കാൻ കഴിഞ്ഞിട്ടുണ്ട്. കേന്ദ്ര കഥാപാത്രമായ യൂറിഷിവാഗോ കവിയും ചിന്തകനും ഭിഷഗ്വരനുമാണ്. യുദ്ധകാലസംഭവങ്ങൾ ശിഥിലമാക്കുന്ന ഷിവാഗോയുടെ ജീവിതവും വിപ്ലവനായകനായ പാഷയുടെ പത്നിയായ ലാറയോടുള്ള തീവ്രമായ അനുരാഗവുമാണ് നോവലിൽ പ്രതിപാദിക്കപ്പെടുന്നത്.ബോൾഷെവിക് വിപ്ലവകാരികളുടെ അതിക്രൂരമായ പീഡനത്തിനു വിധേയനാകുന്ന ഷിവാഗോ വനാന്തർഭാഗത്തുള്ള തടവറയിൽനിന്നു രക്ഷപ്പെടുകയും റഷ്യൻ പ്രദേശത്ത് അലഞ്ഞു നടക്കുകയും ചെയ്യുന്നു. മോസ്കോയിലെത്തിയതോടെ പുതിയൊരു ജീവിതത്തിന് തുടക്കം കുറിക്കാൻ തീരുമാനിക്കുന്നുവെങ്കിലും വിധിവൈപരീത്യത്താൽ പരമദാരിദ്യത്തിലും ഹൃദയസംബന്ധമായ രോഗാവസ്ഥയിലും പെട്ട് ഷിവാഗോ ദയനീയമായി മരണമടയുന്നു. വേർപിരിഞ്ഞുപോയ കാമുകിയായ ലാറ ശവസംസ്കാരച്ചടങ്ങിൽ പങ്കെടുക്കാനെത്തുന്നു. രണ്ടാംലോക യുദ്ധാവസാനം ഷിവാഗോയുടെ സുഹൃത്തുകൾ മാതൃരാജ്യത്തിന്റെ ഭാവിയെക്കുറിച്ചു വിലപിക്കുന്ന അവസ്ഥയോടെ നോവൽ പരിസമാപ്തിയിലെത്തുന്നു.
ആത്മകഥാംശം.
യൂറി ഷിവാഗോയെന്ന നായകൻ ഗ്രന്ഥകർത്താവിനെത്തന്നെ യാണ് പ്രതിനിധാനം ചെയ്യുന്നത്. റഷ്യൻ വിപ്ലവം ജനജീവിതത്തെ ക്ലേശപൂർണവും അസ്ഥിരവും അശാന്തവുമാക്കിത്തീർത്തെന്ന് പാസ്റ്റർനാക് വിശ്വസിക്കുന്നു. പതിനേഴു ഭാഗങ്ങളുള്ള ഈ നോവലിന്റെ അവസാനഭാഗത്ത് കഥാനായകൻ രചിച്ച ഹൃദയഹാരിയായ 25 പദ്യങ്ങൾ ചേർത്തിരിക്കുന്നു. റഷ്യൻ വിപ്ലവ കാലത്തെ അധികാരവർഗത്തിനെതിരായി വിമർശനമുയർത്തുന്ന ഈ നോവൽ പുസ്തക വില്പനയിൽ ഏറെക്കാലം റെക്കോർഡ് നിലനിറുത്തിയിരുന്നു.
മലയാള പരിഭാഷ.
മുട്ടത്തുവർക്കി മലയാളത്തിലേക്കു പരിഭാഷപ്പെടുത്തിയ 'ഡോക്ടർ ഷിവാഗോ' ഡി.സി. ബുക്ക്സ് ആണ് പ്രസിദ്ധീകരിച്ചിട്ടുള്ളത്.
അവലംബം.
&lt;templatestyles src="Reflist/styles.css" /&gt;

</doc>
<doc id="183912" url="https://ml.wikipedia.org/wiki?curid=183912" title="ഡോഗൊൻ">
ഡോഗൊൻ

 
പടിഞ്ഞാറൻ ആഫ്രിക്കയിലെ ഒരു ജനവിഭാഗമാണ് ഡോഗൻ. നൈജർ നദിക്കു കിഴക്കായ പശ്ചിമമാലിയിലാണ് ഇവർ വസിക്കുന്നത്. ഡോഗൊനുകളുടെ ജനസംഖ്യ രണ്ടര ലക്ഷത്തിലധികമില്ല. കോംഗോ-കോർഡോ-ഫാനിയൻ ഭാഷാകുടുംബത്തിൽ ഉൾപ്പെട്ട വോൾട്ടെയിക്ക് വിഭാഗത്തിൽപ്പെടുന്ന ഭാഷയാണ് ഇവരുടേത്. ഡോഗൊനുകൾ പ്രധാനമായും ഒരു കാർഷിക സമൂഹമാണ്. മണ്ണുകിളച്ചുള്ള കൃഷിരീതിയാണ് ഇവരുടേത്. വിളകൾ മാറിമാറി കൃഷിചെയ്യുന്ന സമ്പ്രദായവും ഇവർ പരീക്ഷിക്കാറുണ്ട്. ചെറുകിട ജലസേചന സൗകര്യവും ഇവർ വികസിപ്പിച്ചെടുത്തിട്ടുണ്ട്. ചാമയും (Millet) കരിമ്പുമാണ് (Sorghum) ഇവരുടെ പ്രധാന ആഹാരം. ഡോഗൊനുകളുടെ അധിവാസമേഖലകൾ വളരെയധികം ശിഥിലമാണ്. പൊതു സംസ്കാരം, ഭാഷ, വിവാഹം എന്നിവയാണ് ഇവരെ ഏകോപിപ്പിക്കുന്ന ഘടകങ്ങൾ. കേന്ദ്രീകൃത രാഷ്ട്രീയ സ്ഥാപനങ്ങളുടെ അഭാവം ഈ സമൂഹത്തിൽ ശ്രദ്ധേയമാണ്. ഡോഗൊനുകൾക്കിടയിൽ നിലനിൽക്കുന്ന ദായക്രമം മക്കത്തായത്തിലധിഷ്ഠിതമാണ്. കുടുംബനാഥനായ പുരുഷന് അധികാരം നൽകുന്ന ഒരു സാമൂഹിക സംവിധാനമാണ് ഇവരുടേത്. ഡോഗൊനുകളുടെ മതം, ലോക ബോധം, തത്ത്വചിന്ത എന്നിവ പ്രതീകാത്മകമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="183913" url="https://ml.wikipedia.org/wiki?curid=183913" title="Doctor Zhivago">
Doctor Zhivago



</doc>
<doc id="183915" url="https://ml.wikipedia.org/wiki?curid=183915" title="Dogon people">
Dogon people



</doc>
<doc id="183919" url="https://ml.wikipedia.org/wiki?curid=183919" title="Pulikkal">
Pulikkal



</doc>
<doc id="183923" url="https://ml.wikipedia.org/wiki?curid=183923" title="എ.എ. മണവാളൻ">
എ.എ. മണവാളൻ

 
2011-ലെ സാഹിത്യത്തിനുള്ള സരസ്വതി സമ്മാനം നേടിയ തമിഴ് എഴുത്തുകാരനാണ് ഡോ. എ.എ. മണവാളൻ.(ജനനം :1937)
ജീവിതരേഖ.
1937-ൽ ജനിച്ച മണവാളൻ മദ്രാസ് സർവകലാശാലാ തമിഴ് വിഭാഗം തലവനായാണ് വിരമിച്ചത്. 2005-ൽ പ്രസിദ്ധീകരിച്ച 'രാമ കഥയും രാമായണങ്ങളും' എന്ന കൃതിയാണ് പുരസ്‌കാരം നേടിക്കൊടുത്തത്. 2001-2010 കാലയളവിൽ 22 ഇന്ത്യൻഭാഷകളിൽ പ്രസിദ്ധീകരിച്ച സാഹിത്യകൃതികളിൽനിന്നാണ് ഇത് തിരഞ്ഞെടുത്തതെന്ന് അവാർഡ് സമിതി അറിയിച്ചു. വിവിധ ഭാഷകളിലുള്ള 48 രാമായണങ്ങളുടെ താരതമ്യപഠനമാണിത്. അദ്ദേഹത്തിന്റെ രചനകളിലെ മാസ്റ്റർപീസാണ് രാമകഥയും രാമായണങ്ങളും.

</doc>
<doc id="183925" url="https://ml.wikipedia.org/wiki?curid=183925" title="Tummalapalle uranium mine">
Tummalapalle uranium mine



</doc>
<doc id="183928" url="https://ml.wikipedia.org/wiki?curid=183928" title="ടെറിയർ">
ടെറിയർ

 
ഒരിനം വളർത്തുനായയാണ് ടെറിയർ. കാനിഡെ (Canidae) കുടുംബത്തിൽപ്പെടുന്നു. "മാളം" എന്നർഥം വരുന്ന "ടെറാ" (terra) എന്ന ലാറ്റിൻ പദത്തിൽനിന്നാണ് ടെറിയർ എന്ന പേര് നിഷ്പന്നമായിട്ടുള്ളത്. മാളങ്ങളിൽ ജീവിക്കുന്ന ജന്തുക്കളെ ആക്രമിച്ചു കീഴ്പ്പെടുത്തി കൊല്ലുകയാണ് ഇവയുടെ പതിവ്. ഇവ എലികൾ, കുറുക്കൻ, ചെറുസസ്തനികൾ എന്നിവയെ ഭൂമിക്കടിയിലെ മാളങ്ങളിൽ വച്ചുതന്നെ പിടികൂടുന്നു. അതിനാൽ ടെറിയറുകളെ വേട്ടപ്പട്ടികളായി ഉപയോഗിച്ചുവരുന്നു.
പ്രത്യേകതകൾ.
ടെറിയറുകൾക്ക് തോളറ്റം വരെ 48 സെ.മീ. ഉയരം വരും; 23 കി.ഗ്രാം വരെ തൂക്കവും. നോർവിച്ച് ടെറിയറുകൾ 25 സെ.മീ. വരെ ഉയരവും അഞ്ചു കി.ഗ്രാം തൂക്കവും ഉള്ളവയാണ്. ഇനഭേദമനുസരിച്ച് രോമങ്ങൾ പരുപരുത്തതോ മൃദുലമോ ആയിരിക്കും. തല നീളം കൂടിയതും ദൃഢവുമാണ്. കണ്ണുകൾ വളരെ ചെറുതാണ്. ബലവും കട്ടിയും ഉള്ള വലിപ്പം കൂടിയ പല്ലുകൾ ആണിവയ്ക്കുള്ളത്. കാലുകൾ ബലമുള്ളവയാണ്. ഇനഭേദമനുസരിച്ച് ചെവികൾ നിവർന്നതോ, മടങ്ങിയതോ, ബട്ടൻ പോലെ വളരെച്ചെറുതോ ആയിരിക്കും.
ഇനങ്ങൾ.
നീർനായ്ക്കൾ മുതൽ മാളങ്ങളിൽ ജീവിക്കുന്ന ചെറുജീവികൾ വരെയുള്ള ഏതിനേയും ആക്രമിച്ചു കീഴ്പ്പെടുത്താൻ വൈദഗ്ദ്ധ്യമുള്ള വേട്ടപ്പട്ടി വർഗത്തിൽ നിന്നും രൂപാന്തരപ്പെടുത്തിയെടുത്തവയാണ് ടെറിയറുകൾ. 1359-ൽ പ്രസിദ്ധീകരിച്ച ഫ്രഞ്ചു കവിതയിൽ ടെറിയർ ഇനത്തേയും ഇതിന്റെ പ്രയോജനങ്ങളെയും പറ്റി പ്രതിപാദിച്ചിട്ടുണ്ട്. ഇക്കാലം മുതൽ ടെറിയറുകൾക്കുണ്ടായിരുന്ന പ്രാധാന്യം ഇതു വെളിപ്പെടുത്തുന്നു. 1800 മുതൽ സ്ക്കോട്ട്‌ലണ്ടിലെയും ഇംഗ്ലണ്ടിലെയും ടെറിയറുകളെ തലമുറകളായി പ്രജനനം നടത്തി സൃഷ്ടിക്കപ്പെട്ടവയാണ് ഇന്നത്തെ ടെറിയറുകളുടെ പൂർവികർ എന്നു കരുതപ്പെടുന്നു. ഉയരം കുറഞ്ഞ് നീളം കൂടിയ ശരീരവും പരുപരുത്ത രോമവുമുള്ള സ്കോട്ടിഷ് ടെറിയറുകളിൽ നിന്ന് ഡാൻഡി ഡയമണ്ട്, സ്കൈയ്, വെസ്റ്റ് ഹൈലാൻഡ് എന്നീ വെളുത്ത നിറമുള്ള ഇനങ്ങളുണ്ടായി. പല നിറത്തിലുള്ള പരുപരുത്തതും മൃദുലവുമായ രോമങ്ങളുള്ളവയാണ് ഇംഗ്ലീഷ് ടെറിയറുകൾ. വലിപ്പം കുറഞ്ഞയിനം വേട്ടപ്പട്ടികളും ബുൾനായ്ക്കളും ഇംഗ്ലീഷ് ടെറിയറുകളുമായി സങ്കരണം നടത്തിയുണ്ടായതാണ് ഫോക്സ് ടെറിയറുകൾ. എയർഡേൽ നായ്ക്കൾ "ഒട്ടർ ഹൌണ്ടു"കളുടെ സങ്കരയിനമാണ്.

</doc>
<doc id="183930" url="https://ml.wikipedia.org/wiki?curid=183930" title="കാന്റർബറിയിലെ അൻസെം">
കാന്റർബറിയിലെ അൻസെം



</doc>
<doc id="183931" url="https://ml.wikipedia.org/wiki?curid=183931" title="Terrier">
Terrier



</doc>
<doc id="183932" url="https://ml.wikipedia.org/wiki?curid=183932" title="സി.കെ. കുമാരപ്പണിക്കർ">
സി.കെ. കുമാരപ്പണിക്കർ

 
കേരളത്തിലെ ഒരു കമ്മ്യൂണിസ്റ്റ് നേതാവായിരുന്നു ചീരപ്പൻചിറയിൽ കൃഷ്ണപ്പണിക്കർ കുമാരപ്പണിക്കർ എന്ന സി.കെ. കുമാരപ്പണിക്കർ. പുന്നപ്ര-വയലാർ സമരങ്ങളിൽ നേതൃസ്ഥാനം വഹിച്ചതു വഴി "വയലാർ സ്റ്റാലിൻ" എന്ന പേരിലും ഇദ്ദേഹം അറിയപ്പെട്ടിരുന്നു. സി.പി.ഐ. സംസ്ഥാന സെക്രട്ടറിയായിരുന്ന സി.കെ. ചന്ദ്രപ്പൻ ഇദ്ദേഹത്തിന്റെ മകനാണ്.
ജീവിതരേഖ.
ആലപ്പുഴ മുഹമ്മയിലെ ചീരപ്പൻചിറ എന്ന സമ്പന്ന തറവാടിന്റെ വയലാറിലെ കൈവഴിയായ കുന്തിരിശേരി വീട്ടിലെ അംഗമായിരുന്നു കുമാരപ്പണിക്കർ. കമ്മ്യൂണിസ്റ്റ് ആശയങ്ങളിൽ ആകൃഷ്ടനായ അദ്ദേഹം നാട്ടിലെ കമ്മ്യൂണിസ്റ്റ് പ്രസ്ഥാനത്തിൽ ചേർന്നു പ്രവർത്തിച്ചു തുടങ്ങി. 1936-ൽ കുമാരപ്പണിക്കർ ചേർത്തല കയർ വർക്കേഴ്സ് യൂണിയന്റെ പ്രസിഡണ്ടായി തെരഞ്ഞെടുക്കപ്പെട്ടു. ഈ യൂണിയനാണ് വയലാറിലും പുന്നപ്രയിലും സമരം നയിച്ചത്. കമ്മ്യൂണിസ്റ്റ് പാർട്ടിയുടെ ആഹ്വാനപ്രകാരം പട്ടാളത്തോട് ഏറ്റുമുട്ടാൻ തൊഴിലാളി ക്യാമ്പുകളെ ഇദ്ദേഹം സജ്ജമാക്കി. സമരം ശക്തമായതിനെ തുടർന്ന് 1946 ഒക്ടോബർ 24-ന് പുന്നപ്രയിലും മൂന്നാം ദിവസം വയലാറിലും വെടിവെയ്പ് നടന്നു. വയലാറിൽ കുമാരപ്പണിക്കരുടെ നേതൃത്വത്തിൽ തൊഴിലാളികൾ വാരിക്കുന്തവുമായി എതിർത്ത് നിന്നുവെങ്കിലും യന്ത്രത്തോക്കുകളുടെ സഹായത്തോടെ പട്ടാളം സമരക്കാരെ കീഴ്‌പ്പെടുത്തി. ഈ സംഭവത്തിന് ശേഷം കുമാരപ്പണിക്കരടക്കമുള്ള സമര നേതാക്കൾക്ക് ഒളിവിൽ പേകേണ്ടതായി വന്നു. തലനാരിഴയ്ക്ക് രക്ഷപെട്ട കുമാരപ്പണിക്കരെ പരതി കുന്തിരിശേരി വീട്ടിലെത്തിയ പട്ടാളം വീട് ഇടിച്ചുനിരത്തി. സ്ഥലം കമ്പിവേലി കെട്ടി മുദ്രവയ്ക്കുകയും ചെയ്തു. ഒടുവിൽ 1951-ലാണ് വർഗീസ് വൈദ്യനൊപ്പം ഇദ്ദേഹവും അറസ്റ്റു ചെയ്യപ്പെടുന്നത്. ജയിലിലായ കുമാരപ്പണിക്കർ ജയിലിൽ നിരാഹാരം അനുഷ്ടിച്ചു. ഇദ്ദേഹത്തിന്റെ അമ്മ പാർവ്വതിയമ്മ അന്നത്തെ തിരു-കൊച്ചി മുഖ്യമന്ത്രിയായിരുന്ന സി. കേശവനയച്ച കത്ത് രാഷ്ട്രീയ പ്രത്യാഘാതങ്ങളുണ്ടാക്കി. ഒടുവിൽ മന്ത്രിസഭ നിലനിൽക്കാൻ കമ്മ്യൂണിസ്റ്റ് പാർട്ടിയുടെ പിന്തുണ വേണ്ടി വന്നതായ ഒരു ഘട്ടത്തിൽ പട്ടം താണുപിള്ളയുടെ നേതൃത്വത്തിലുള്ള സർക്കാർ വയലാർ കേസ് പിൻവലിച്ചു.
എന്നാൽ ജയിൽമോചിതനായി പുറത്തു വന്ന കുമാരപ്പണിക്കരെ ചേർത്തലയിൽ വെച്ച് സംഘടിപ്പിക്കപ്പെട്ട സ്വീകരണച്ചടങ്ങിൽ വെച്ച് അറസ്റ്റ് ചെയ്തു വീണ്ടും തടവിലാക്കി. സർക്കാരിനെ അട്ടിമറിക്കുവാൻ ശ്രമിക്കുന്നു എന്നതായിരുന്നു ആരോപിക്കപ്പെട്ട കുറ്റം. ജയിലിലായിരിക്കെ തിരു-കൊച്ചി നിയമസഭയിലേക്ക് നടന്ന തെരഞ്ഞെടുപ്പിൽ ചേർത്തല മണ്ഡലത്തിലെ സ്ഥാനാർത്ഥിയായി മത്സരിച്ച് വിജയിച്ചു. പിന്നീട് ജയിൽ മോചിതനായി പുറത്തു വന്നുവെങ്കിലും പക്ഷാഘാതം പിടിപെട്ടു കിടപ്പിലായി.1957-ൽ അന്തരിച്ചു.
കുടുംബം.
അമ്മുക്കുട്ടിയമ്മയാണ് ഭാര്യ. സി.കെ. ചന്ദ്രപ്പനെ കൂടാതെ സി.കെ. വേലപ്പൻ, സി.കെ. ലക്ഷ്മിക്കുട്ടി, സി.കെ. രാജപ്പൻ, സി.കെ.കൃഷ്ണപ്പൻ എന്നിങ്ങനെ നാലു മക്കൾ കൂടിയുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="183933" url="https://ml.wikipedia.org/wiki?curid=183933" title="ഡാൻഡി ഡിൻമൊന്റ് ടെറിയർ">
ഡാൻഡി ഡിൻമൊന്റ് ടെറിയർ

 
ഒരു ടെറിയർ നായ ഇനം. വലിപ്പം കുറഞ്ഞ ഇത്തരം നായ്ക്കൾ അസാമാന്യമായ കഴിവും വിവേകവും വൈദഗ്ദ്ധ്യവും പ്രകടിപ്പിക്കുന്നവയാണ്. ഇവയ്ക്ക് 20-28 സെ. മീ. ഉയരവും, എട്ടു കി.ഗ്രാം വരെ ഭാരവുമുണ്ടായിരിക്കും. ശരീരം നീളം കുറഞ്ഞതും ബലമുള്ളതുമാണ്. ശരീരത്തിലെ രോമങ്ങൾ പരുഷവും എളുപ്പത്തിൽ പൊട്ടിപ്പോകുന്നതുമാണ്. തല വലിപ്പം കൂടിയതും ഗോളാകാരത്തിലുള്ളതുമായിരിക്കും. തലയിൽ ഇളം കറുപ്പോ തവിട്ടോ നിറത്തിൽ സിൽക്കു പോലുള്ള മൃദുരോമങ്ങളാണുള്ളത്.
സ്കോട്ട്‌ലൻഡിനും ഇംഗ്ലണ്ടിനും ഇടയ്ക്കുള്ള ഭൂപ്രദേശങ്ങളിലെവിടെയെങ്കിലുമായിരിക്കാം ഈ ഇനം ടെറിയറുകളുടെ ജന്മദേശമെന്ന് കരുതപ്പെടുന്നു. 1600 കളിൽ ചെറുജന്തുക്കളെ വേട്ടയാടാനായിരുന്നു ഇവയെ ഉപയോഗപ്പെടുത്തിയിരുന്നത്. വളരെ ശൗര്യമുള്ള ഇത്തരം ടെറിയറുകൾ യാതൊരു പ്രതിബന്ധങ്ങൾക്കും വഴങ്ങാത്ത സ്വഭാവ സവിശേഷതയുള്ളവയാണ്. ഇവയെ പ്രേരിപ്പിച്ചാൽ മറ്റു ജന്തുക്കളോട് ഇവ വളരെ ശക്തമായി പോരാടും. സാധാരണയായി കുറുക്കനെയും മറ്റും വേട്ടയാടാൻ ഇവയെ ഉപയോഗിച്ചുവരുന്നു. ഇവയെ വളർത്തു നായ്ക്കളായും ഉപയോഗപ്പെടുത്താൻ തുടങ്ങിയിട്ടുണ്ട്. വലിപ്പം കുറഞ്ഞ ഇത്തരം നായ്ക്കളെ വളർത്താൻ വളരെക്കുറച്ചു സ്ഥലം മാത്രമേ ആവശ്യമുള്ളൂ. ഇത്തരം നായ്ക്കളുടെ അമിത വാത്സല്യവും വിവേകവും അവസരോചിതമായി പെരുമാറാനുള്ള കഴിവും പ്രശംസനീയമാണ്.

</doc>
<doc id="183934" url="https://ml.wikipedia.org/wiki?curid=183934" title="Dandie Dinmont Terrier">
Dandie Dinmont Terrier



</doc>
<doc id="183935" url="https://ml.wikipedia.org/wiki?curid=183935" title="ലിങ്കൻ ഹാൾ">
ലിങ്കൻ ഹാൾ

 
പ്രശസ്‌തനായ ഓസ്‌ട്രേലിയൻ പർവതാരോഹകനായിരുന്നു ലിങ്കൻ ഹാൾ (19 ഡിസംബർ 1995-22 മാർച്ച് 2012) 
ജീവിതരേഖ.
2006ൽ എവറസ്റ്റ് പര്യടനത്തിനിടെയാണ് ലിങ്കൻ മരണം മുന്നിൽ കണ്ടത്. എവറസ്റ്റ് കീഴടക്കിയശേഷം തിരിച്ചിറങ്ങുന്നതിനിടെ ലിങ്കൻ അവശനായി വീണു. ഉയരം കൂടിയ പ്രദേശങ്ങളിൽ രക്തത്തിലും കലകളിലും പ്രാണവായു ഇല്ലാതാവുന്ന പ്രതിഭാസത്തിന് ഇരയായി വീണ ലിങ്കനെ രക്ഷിക്കാനുള്ള ശ്രമം വിഫലമായപ്പോൾ കൂടെയുണ്ടായിരുന്ന സഹായികൾക്ക് അദ്ദേഹത്തെ മഞ്ഞിൽ ഉപേക്ഷിക്കേണ്ടി വന്നു. ലിങ്കൻ മരിച്ചതായി പർവതാരോഹക സംഘത്തലവൻ പ്രഖ്യാപിച്ചു. എന്നാൽ, അടുത്ത ദിവസം മറ്റൊരു പർവതാരോഹക സംഘം ലിങ്കനെ ജീവനോടെ കണ്ടെത്തി. അർധനഗ്നനായി തൊപ്പിയോ കൈയുറകളോ ഇല്ലാതെ 8600 മീറ്റർ ഉയരത്തിലെ കൊടും തണുപ്പിലിരിക്കുന്ന ലിങ്കനെയാണ് സംഘം കണ്ടെത്തിയത്. മരണത്തെ മുന്നിൽ കണ്ട നിമിഷങ്ങളെക്കുറിച്ച് "ഡെഡ് ലക്കി" എന്ന പുസ്തകത്തിൽ ലിങ്കൻ വിവരിച്ചിട്ടുണ്ട്. 1984ൽ എവറസ്റ്റ് കീഴടക്കാനെത്തിയ ആദ്യ ഓസ്ട്രേലിയൻ സംഘത്തിൽ ലിങ്കൻ അംഗമായിരുന്നു. ഓസ്ട്രേലിയൻ ഹിമാലയൻ ഫൗണ്ടേഷന്റെ സ്ഥാപക ഡയറക്ടറായിരുന്നു.
ഭാര്യ: ബാർബറ, മക്കൾ: ദിലാൻ , ദോർജേ
പുരസ്കാരങ്ങൾ.
മെഡൽ ഓഫ് ദ ഓർഡർ ഓഫ് ആസ്ട്രേലിയ

</doc>
<doc id="183937" url="https://ml.wikipedia.org/wiki?curid=183937" title="Lincoln Hall">
Lincoln Hall



</doc>
<doc id="183940" url="https://ml.wikipedia.org/wiki?curid=183940" title="പി. പുഷ്പാംഗദൻ">
പി. പുഷ്പാംഗദൻ



</doc>
<doc id="183941" url="https://ml.wikipedia.org/wiki?curid=183941" title="Palpu Pushpangadan">
Palpu Pushpangadan



</doc>
<doc id="183942" url="https://ml.wikipedia.org/wiki?curid=183942" title="A.K. Ramanujan">
A.K. Ramanujan



</doc>
<doc id="183943" url="https://ml.wikipedia.org/wiki?curid=183943" title="C.K. Kumarapanicker">
C.K. Kumarapanicker



</doc>
<doc id="183947" url="https://ml.wikipedia.org/wiki?curid=183947" title="കെ. ബി. ഗണേശ്‌കുമാർ">
കെ. ബി. ഗണേശ്‌കുമാർ



</doc>
<doc id="183948" url="https://ml.wikipedia.org/wiki?curid=183948" title="കെ.ബി. ഗണേശ്‌കുമാർ">
കെ.ബി. ഗണേശ്‌കുമാർ



</doc>
<doc id="183951" url="https://ml.wikipedia.org/wiki?curid=183951" title="കെ. പി. അപ്പൻ">
കെ. പി. അപ്പൻ



</doc>
<doc id="183952" url="https://ml.wikipedia.org/wiki?curid=183952" title="ഒ.എൻ.വി കുറുപ്പ്">
ഒ.എൻ.വി കുറുപ്പ്



</doc>
<doc id="183953" url="https://ml.wikipedia.org/wiki?curid=183953" title="ഓ. മാധവൻ">
ഓ. മാധവൻ



</doc>
<doc id="183954" url="https://ml.wikipedia.org/wiki?curid=183954" title="തുമ്മനപ്പള്ളി യുറേനിയം ഖനി">
തുമ്മനപ്പള്ളി യുറേനിയം ഖനി



</doc>
<doc id="183956" url="https://ml.wikipedia.org/wiki?curid=183956" title="കാര്യനിർവ്വഹണ വിഭാഗം">
കാര്യനിർവ്വഹണ വിഭാഗം

 
ഗവൺമെന്റിന്റെ നിയമങ്ങൾ നടപ്പിലാക്കുന്ന ഘടകമാണ് കാര്യനിർവ്വഹണ വിഭാഗം അഥവാ എക്‌സിക്യൂട്ടീവ്. വിശാലമായ അർത്ഥത്തിൽ, നിയമത്തിന്റെ രൂപത്തിൽ പ്രകടിപ്പിക്കപ്പെടുന്ന രാഷ്ട്രത്തിന്റെ ഇച്ഛ നടപ്പിലാക്കുന്നതിൽ ഉൾപ്പെടുന്ന എല്ലാ വിഭാഗങ്ങളും വ്യക്തികളും ഉൾപ്പെടുന്നതാണ് കാര്യനിർവ്വഹണ വിഭാഗം.
ഇന്ത്യയിൽ രാഷ്ട്രപതി, ഉപരാഷ്ട്രപതി, പ്രധാനമന്ത്രി തലവനായ മന്ത്രിസഭ, അവരുടെ കീഴിലുള്ള ഗവൺമെന്റ് ജീവനക്കാർ എന്നിവർ ഉൾപ്പെടുന്നതാണ് കാര്യനിർവ്വഹണ വിഭാഗം.
വിവിധതരം കാര്യനിർവ്വഹണ വിഭാഗങ്ങൾ.
പ്രസിഡൻഷ്യൽ എക്‌സിക്യൂട്ടീവ്.
ഭരണഘടനാനുസൃതമായിത്തന്നെ ലെജിസ്ലേച്ചറിൽ നിന്ന് സ്വതന്ത്രമായ എക്‌സിക്യൂട്ടീവ് നിലനിൽക്കുന്ന ഭരണരൂപമാണ് പ്രസിഡൻഷ്യൽ എക്‌സിക്യൂട്ടീവ്. ഈ സമ്പ്രദായമനുസരിച്ച് പ്രസിഡന്റ് ഒരു നിശ്ചിത കാലഘട്ടത്തിലേക്കാണ് തിരഞ്ഞെടുക്കപ്പെടുന്നത്. ലെജിസ്ലേച്ചറിന് എക്‌സിക്യൂട്ടീവിനെ എളുപ്പത്തിൽ മാറ്റുവാൻ സാധിക്കില്ല. ഇതിനുദാഹരണമാണ് അമേരിക്കൻ പ്രസിഡന്റ്.
പാർലമെന്ററി എക്‌സിക്യൂട്ടീവ്.
ലെജിസ്ലേച്ചറിനോട് ഉത്തരവാദിത്തമുള്ള എക്‌സിക്യൂട്ടീവാണ് പാർലമെന്ററി എക്‌സിക്യൂട്ടീവ്. ഈ സമ്പ്രദായമനുസരിച്ച് എക്‌സിക്യൂട്ടീവിലെ അംഗങ്ങളെ തെരഞ്ഞെടുക്കുന്നത് ലെജിസ്ലേച്ചറിൽ നിന്നാണ്. ഇവിടെ പ്രധാനമന്ത്രി തലവനായുള്ള മന്ത്രിസഭയിലാണ് യഥാർത്ഥ അധികാരം നിക്ഷിപ്‌തമായിരിക്കുന്നത്. ഇതിനുദാഹരണങ്ങളാണ് ബ്രിട്ടൺ, ഇന്ത്യ മുതലായ രാജ്യങ്ങൾ.
അർധ പ്രസിഡൻഷ്യൽ എക്‌സിക്യൂട്ടീവ്.
ഈ സമ്പ്രദായമനുസരിച്ച് പ്രസിഡന്റ് രാഷ്ട്രത്തലവനും പ്രസിഡന്റ് നിയമിക്കുന്ന പ്രധാനമന്ത്രി ഗവണ്മെന്റിന്റെ തലവനുമാണ്. ഇതിനുദാഹരണമാണ് റഷ്യ.

</doc>
<doc id="183957" url="https://ml.wikipedia.org/wiki?curid=183957" title="Executive">
Executive



</doc>
<doc id="183958" url="https://ml.wikipedia.org/wiki?curid=183958" title="വലിയചുടുകാട്">
വലിയചുടുകാട്

 
 
ആലപ്പുഴ ജില്ലയിൽ പുന്നപ്ര വയലാർ സമര സേനാനികളെ ഒരുമിച്ചു അടക്കം ചെയ്ത സ്ഥലമാണ് വലിയചുടുകാട്.
അവലംബം.
&lt;templatestyles src="Reflist/styles.css" /&gt;

</doc>
<doc id="183959" url="https://ml.wikipedia.org/wiki?curid=183959" title="Valiyachudukadu">
Valiyachudukadu



</doc>
<doc id="183960" url="https://ml.wikipedia.org/wiki?curid=183960" title="പ്രസിഡന്റ്സ് ട്രോഫി ജലോത്സവം">
പ്രസിഡന്റ്സ് ട്രോഫി ജലോത്സവം



</doc>
<doc id="183961" url="https://ml.wikipedia.org/wiki?curid=183961" title="സെന്റ് ജൂഡ് തീർത്ഥാടനകേന്ദ്രം, മരുതിമൂട്">
സെന്റ് ജൂഡ് തീർത്ഥാടനകേന്ദ്രം, മരുതിമൂട്

 
പത്തനംതിട്ട ജില്ലയിലെ ഏഴംകുളം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ക്രൈസ്തവ തീർത്ഥാടന കേന്ദ്രമാണ് സെന്റ് ജൂഡ് ഷ്രൈൻ. യേശുവിന്റെ പന്ത്രണ്ട് അപ്പോസ്തലന്മാനിൽ ഒരാളായ യൂദാ ശ്ലീഹയുടെ പേരിലാണ് ഇത് നിവേദിച്ചിരിക്കുന്നത്. സംസ്ഥാന പാത 5ൽ (കെ. പി. റോഡ് : കായംകുളം - പത്തനാപുരം) അടൂരിൽ നിന്ന് 7 കിലോമീറ്റർ കിഴക്കോട്ട് മാറിയാണ് ഇത് സ്ഥിതി ചെയ്യുന്നത്. ഇവിടുത്തെ വ്യാഴാഴ്ച നൊയമ്പിന് വളരെയധികം ഭക്തജനത്തിരക്ക് അനുഭവപ്പെടാറുണ്ട്

</doc>
<doc id="183962" url="https://ml.wikipedia.org/wiki?curid=183962" title="യൂദാ ശ്ലീഹ">
യൂദാ ശ്ലീഹ



</doc>
<doc id="183963" url="https://ml.wikipedia.org/wiki?curid=183963" title="St. Jude's Shrine, Maruthimoodu">
St. Jude's Shrine, Maruthimoodu



</doc>
<doc id="183967" url="https://ml.wikipedia.org/wiki?curid=183967" title="അമിനോ റെസിൻ">
അമിനോ റെസിൻ

തെർമോസെറ്റിങ് പ്ലാസ്റ്റിക് വിഭാഗത്തിൽ അതി പ്രധാനമായ ഇനമാണ് അമിനോ റെസിനുകൾ. ഒന്നിലധികം അമിനോ ( അമൈനോ എന്നും ഉച്ചരിക്കാം)ഗ്രൂപ്പുകളുളള, യൂറിയ, മെലാമിൻ എന്നീ ഓർഗാനിക് രാസ സംയുക്തങ്ങൾ., ഫോർമാൽഡിഹൈഡുമായിപടിപടിയായി രാസപ്രക്രിയയിൽ ഏർപ്പെടുമ്പോഴാണ് അമിനോ റെസിനുകൾ ഉണ്ടാവുന്നത്. ഗുണമേന്മയിൽ മെലാമിൻ റെസിനുകൾ., യൂറിയ റെസിനുകളേക്കാൾ. മികച്ചു നിൽക്കുന്നു.
രസതന്ത്രം.
യൂറിയക്ക് രണ്ടും, മെലാമിന് മൂന്നും അമിനോ ഗ്രൂപ്പുകളുണ്ട്. മൂന്നു സയനാമൈഡ് തന്മാത്രകളുടെ സംയുക്തമാണ് മെലാമിൻ. അമിനോ ഗ്രൂപ്പുകളും ഫോർമാൽഡിഹൈഡുമായുളള സങ്കീർണ്ണമായ രാസപ്രക്രിയ പല പടവുകളിലൂടെ കടന്നു പോകുന്നു. ഇതിൽ ആദ്യത്തെ പടവിൽ അമിനോ സംയുക്തവും ഫോർമാൽഡിഹൈഡുമായുളള സരളമായ സംയോജനമാണ്. ഈ മെഥിലോൾ സംയുക്തമാണ് അടുത്ത ഓരോ പടവുകളിലും ജലത്തിന്റെ തന്മാത്രകൾ വിസർജ്ജിച്ചു കൊണ്ട് രാസപ്രക്രിയ മുന്നോട്ടു കൊണ്ടു പോകുന്നത്. 
പദാർത്ഥ ഗുണങ്ങൾ.
അമിനോ റെസിനുകളുടെ പ്രധാന ഗുണം അവ സുതാര്യമാണ് എന്നതാണ്. മനോഹാരിതയുളള ഇളം വർണ്ണങ്ങളിൽ ഇവ എളുപ്പത്തിൽ വാർത്തെടുക്കാം. മാത്രമല്ല നല്ല ബലവും ഉറപ്പും ഇവക്കുണ്ട്.
ഉപയോഗങ്ങൾ.
ഉരുപ്പടികൾ=== വാർത്തെടുക്കാനാണ് ഈ റെസിനുകൾ=== ഏറെ പ്രയോജനപ്പെടുന്നത്. ഫില്ലറായി, സെല്ലുലോസ്, ആസ്ബെസ്റ്റോസ്, ഗ്ലാസ്സ്, സിലിക്ക, പരുത്തി നാരുകൾ=== എന്നിവ റെസിനിൽ ചേർക്കാറുണ്ട്.മെലാമിൻ കൊണ്ട് മുന്തിയ തരം പ്ലേറ്റുകളും ഗ്ലാസ്സുകളും( dinnerware)ഉണഅടാക്കുമ്പോൾ=== സെല്ലുലോസ് ആണ് ഫില്ലറായി ഉപയോഗിക്കാറ്. 
പ്ലൈവുഡ്, മരസാമാനങ്ങൾ=== എന്നിവക്ക വേണ്ട പശനിർമ്മാണത്തിനും, ലാമിനേഷനും പരുത്തി, റെയോൺ തുണിത്തരങ്ങളിൽ ചുളിവു വീഴാതിരിക്കാനും, വെളളം തട്ടി നനയാതിരിക്കാനുമായി അമിനോ റെസിനുകൾ=== ഉപയോഗപ്പെടുന്നു.

</doc>
<doc id="183969" url="https://ml.wikipedia.org/wiki?curid=183969" title="താലോഫൈറ്റ്">
താലോഫൈറ്റ്

 
സസ്യലോകത്തിലെ അപുഷ്പിസസ്യവിഭാഗങ്ങളിലൊന്നാണ് താലോഫൈറ്റ. താലസ് എന്ന ഗ്രീക്ക് പദത്തിന്റെ അർഥം കാണ്ഡം, ഇല, വേര് എന്നിങ്ങനെ വിഭേദനം ചെയ്യപ്പെടാനാവാത്ത സസ്യശരീരം എന്നാണ്. ഇപ്രകാരമുളള താലസോടു കൂടിയ സസ്യങ്ങളുടെ വർഗനാമമാണിത്. താലോഫൈറ്റ വർഗത്തിലെ സസ്യങ്ങളെ താലോഫൈറ്റുകൾ എന്നു പറയുന്നു. 1836-ൽ എൻഡ്ലിഷർ (Endlicher) എന്ന ശാസ്ത്രജ്ഞനാണ് ശൈവാലങ്ങളേയും (ആൽഗകൾ) കുമിളുകളേയും (ഫംഗസുകൾ) ലൈക്കനു (Lichens)കളേയും ഉൾപ്പെടുത്തിക്കൊണ്ട് താലോഫൈറ്റ എന്നു നാമകരണം ചെയ്തത്. ഈ വിഭാഗത്തിൽപ്പെടുന്ന ഭൂരിഭാഗം സസ്യങ്ങളും ഇപ്രകാരമുളള താലസോടു കൂടിയവയാണെങ്കിലും കാണ്ഡം, ഇല, എന്നിവ പോലെയുളള ഘടക ഭാഗങ്ങളായി വേർതിരിക്കാവുന്ന സവിശേഷ ശരീരഘടനയുളളവയും (ഉദാ. സർഗാസം) ഉണ്ട്.
പ്രത്യേകതകൾ.
ഈ വിഭാഗത്തിൽ, പ്രധാനമായും ആൽഗകളിലും ഫംഗസുകളിലും ഏകകോശരൂപികൾ മുതൽ സങ്കീർണ ഘടനയുളളവ വരെയുണ്ട്. ആൽഗകൾക്ക് ഹരിതകം ഉളളതിനാൽ പ്രകാശസംശ്ലേഷണം മൂലം സ്വയം ഭക്ഷണം നിർമ്മിക്കാനാകും. ഫംഗസുകൾക്ക് ഹരിതകമില്ലാത്തതിനാൽ പ്രകാശസംശ്ലേഷണം വഴി ഭക്ഷണനിർമ്മാണം സാധ്യമല്ല. അതിനാൽ ഇവ മറ്റു ജീവികളിൽ പരാദങ്ങളായി ജീവിക്കുകയോ മൃതജൈവവസ്തുക്കളിൽ ജീവിച്ച് അത് ആഹാരമാക്കുകയോ ചെയ്യുന്നു. ആൽഗയും ഫംഗസും ഒന്നിച്ചു ചേർന്നുളള മിശ്രസസ്യങ്ങളാണ് ലൈക്കനുകൾ.
അനുയോജ്യമായ ഇടം.
താലോഫൈറ്റുകൾ ഈർപ്പമുളളതും ജലലഭ്യതാ സാധ്യതയുളളതുമായ പ്രദേശങ്ങളിൽ വളരുന്നവയാണ്. ഇവയുടെ പ്രത്യുത്പാദനത്തിന് ജലാംശം അനിവാര്യമാണെന്നതുതന്നെയാണ് ഇതിനു കാരണം. കായികം, അലൈംഗികം, ലൈംഗികം എന്നീ മൂന്നുവിധ പ്രത്യുത്പാദനരീതികളുണ്ട്. വരണ്ട കാലാവസ്ഥയിൽ വളരുന്നവയുടെ താലസ് വളർച്ച മുരടിച്ചുപോകുന്നു. കരയിൽ ജീവിക്കത്തക്ക അനുകൂലനങ്ങളൊന്നുംതന്നെയില്ലാത്തവയാണ് താലോഫൈറ്റുകളധികവും. ഇതിൽപ്പെടുന്ന ആധുനിക ഇനങ്ങളും ആദിമ ഇനങ്ങളും പഠനവിധേയമായിട്ടുണ്ട്.

</doc>
<doc id="183970" url="https://ml.wikipedia.org/wiki?curid=183970" title="ശരത് (സംവിധായകൻ)">
ശരത് (സംവിധായകൻ)

 
പ്രമുഖ മലയാളചലച്ചിത്ര സംവിധായകരിലൊരാളാണ് ശരത്
ജീവിതരേഖ.
കൊല്ലം ജില്ലയിൽ ജനിച്ചു.പബ്ലിക് റിലേഷൻസ് വകുപ്പിലെ ഉദ്യോഗസ്ഥനാണ്. ആദ്യ ചിത്രമായ സായാഹ്നം മികച്ച ചിത്രം, മികച്ച നടൻ ഉൾപ്പെടെ ഏഴ് സംസ്ഥാന അവാർഡുകൾ നേടി. നിരവധി ഹ്രസ്വചിത്രങ്ങളും ശരത് ഒരുക്കിയിട്ടുണ്ട്. പ്രൊഫ. ഒ.എൻ.വി.യുടെ കവിതയെ അടിസ്ഥാനമാക്കി 'ഭൂമിക്കൊരു ചരമഗീതം' എന്ന ഡോക്യു ഫിക്ഷൻ, ഹ്രസ്വചിത്രങ്ങളായ രാജാരവിവർമയെപ്പറ്റിയുള്ള 'പെയിന്റഡ് എപ്പിക്‌സ്', കേരളത്തിന്റെ പരിസ്ഥിതിപ്രശ്‌നങ്ങളും ആഗോളീകരണവും ചർച്ചചെയ്യുന്ന 'ക്ലൗഡ്‌സ് ഓവർ കേരള' (ഇംഗ്ലീഷ്) തുടങ്ങിയ ഹ്രസ്വചിത്രങ്ങളും ശരത് സംവിധാനം ചെയ്തിട്ടുണ്ട്!

</doc>
<doc id="183972" url="https://ml.wikipedia.org/wiki?curid=183972" title="Sarath (Film Director)">
Sarath (Film Director)



</doc>
<doc id="183974" url="https://ml.wikipedia.org/wiki?curid=183974" title="എന്റെ ഇന്നലെകൾ">
എന്റെ ഇന്നലെകൾ

കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ പ്രമുഖ നേതാക്കളിലൊരാളായിരുന്ന സി.കെ. ചന്ദ്രപ്പന്റെ ആത്മകഥയാണ് എന്റെ ഇന്നലെകൾ. തായാട്ട് പബ്ലിക്കേഷൻ സംരംഭമായ ഹരിതം ബുക്‌സാണ് ഈ കൃതി പ്രസിദ്ധീകരിച്ചിരിക്കുന്നത്.
ഉള്ളടക്കം.
വൈക്കം സത്യാഗ്രഹത്തിന് ശേഷവും സാമൂഹിക അസമത്വം വിളയാടിയിരുന്ന കാലത്ത് പാണാവള്ളി സി.ജി. സദാശിവൻ തന്റെ അച്ഛൻ സി.കെ. കുമാരപ്പണിക്കരെ കമ്മ്യൂണിസ്റ്റ് പ്രസ്ഥാനത്തിലേക്ക് കൊണ്ടുവന്നതും അങ്ങനെ പ്രദേശത്തെ സമ്പന്നൻമാരിലൊരാളായ കുമാരപ്പണിക്കർ തൊഴിലാളി നേതാവായി വളർന്നതും 'ജൻമി കമ്മ്യൂണിസ്റ്റാവുന്നു' എന്ന ഭാഗത്തിൽ വിവരിക്കപ്പെടുന്നു. 
പുന്നപ്ര-വയലാർ ആക്ഷൻ എന്ന് ആരംഭിക്കണമെന്ന് ആലോചിക്കാൻ ആലപ്പുഴയിൽ ചേർന്ന യോഗത്തിൽ കോൺഗ്രസ്സുകാരും കമ്മ്യൂണിസ്റ്റുകാരും ഒന്നിച്ച് ദിവാൻ സി.പി. രാമസ്വാമി അയ്യർക്ക് എതിരായ മുന്നേറ്റമാണ് ആവശ്യമെന്ന് പ്രഖ്യാപിച്ചതും യോഗം ആ തീരുമാനം അംഗീകരിച്ചതും അദ്ദേഹം വിവരിക്കുന്നു. വയലാർ സമരം ആരംഭിക്കാനുള്ള നീക്കം തന്റെ ചാരപ്പോലീസ് വഴി മണത്തറിഞ്ഞ ദിവാൻ വയലാറിൽ പട്ടാള ഭരണം പ്രഖ്യാപിച്ചു. നിരോധനാജ്ഞ പുറപ്പെടുവിച്ചുകൊണ്ട് വിമാനത്തിലൂടെ നോട്ടീസ് വിതരണം ചെയ്തതും പട്ടാള വണ്ടികൾ തലങ്ങും വിലങ്ങും പാഞ്ഞതുമെല്ലാം സ്‌കൂൾ വിദ്യാർത്ഥിയായിരുന്ന ചന്ദ്രപ്പനെന്ന കുട്ടിയിൽ ഉയർത്തിയ ആശങ്കകൾ 'വിമാനത്തിൽ നിന്നു വീണ നോട്ടീസ്' എന്ന അധ്യായത്തിലുണ്ട്.
ചന്ദ്രപ്പൻ ചേർത്തല സ്‌കൂളിൽ ഫസ്റ്റ് ഫോമിൽ പഠിക്കുമ്പോഴായിരുന്നു പുന്നപ്ര-വയലാർ സമരം നടന്നത്. ഏറ്റുമുട്ടൽ നടന്ന പ്രദേശത്തിന് തൊട്ടടുത്തായിരുന്നു വയലാർ രവിയുടെ വീട്. വ്യത്യസ്ത രാഷ്ട്രീയപ്രസ്ഥാനങ്ങളിൽ ഉൾപ്പെട്ടവരായിരുന്നെങ്കിലും വയലാർ രവിയുടെ കുടുംബമാണ് സമരകാലത്ത് തന്റെ കുടുംബത്തെ സഹായിച്ചതെന്ന് അദ്ദേഹം അനുസ്മരിക്കുന്നു. രവിയുടെ കൈപിടിച്ച് സ്‌കൂളിൽ പോയിരുന്നതും സ്‌കൂളിൽവെച്ച് എ.കെ. ആന്റണിയെ പരിചയപ്പെട്ടതുമെല്ലാം ആത്മകഥയുടെ ആദ്യഭാഗത്ത് അദ്ദേഹം രേഖപ്പെടുത്തിയിരിക്കുന്നു. 
പിൽക്കാലത്ത് അച്ഛന്റെ സമരപാത പിന്തുടർന്ന് കമ്മ്യൂണിസ്റ്റ് പാർട്ടിയിലെത്തിയ ചന്ദ്രപ്പൻ കോളേജ് വിദ്യാർത്ഥി ആയിരിക്കുമ്പോൾ വീട്ടുകാരറിയാതെ ഗോവാ സമരത്തിൽ പങ്കെടുത്തതും വിമോചനസമരത്തെത്തുടർന്ന് പഠനം മുടങ്ങിയതും ആദ്യഭാഗത്തിലുണ്ട്. 
'വ്യക്തി/രാഷ്ട്രീയം' എന്ന രണ്ടാം ഭാഗത്തിൽ ബുലുറോയ് ചൗധരിയുമായുണ്ടായിരുന്ന തന്റെ പ്രേമവും വിവാഹവും ചന്ദ്രപ്പൻ പ്രതിപാദിക്കുന്നുണ്ട്. 
കമ്മ്യൂണിസ്റ്റ് പാർട്ടിയിലെ പിളർപ്പും അതിനാധാരമായ സംഭവങ്ങളുമാണ് മൂന്നാം ഭാഗത്തിലുള്ളത്. കോൺഗ്രസും ഇടതുപക്ഷവും, ഇടതുപക്ഷത്തിന്റെ മത സമീപനവും തുടർന്നുള്ള ഭാഗങ്ങളിൽ പ്രതിപാദിച്ചിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="183978" url="https://ml.wikipedia.org/wiki?curid=183978" title="Cheruvannur Nallalam Grama Panchayat">
Cheruvannur Nallalam Grama Panchayat



</doc>
<doc id="183979" url="https://ml.wikipedia.org/wiki?curid=183979" title="Thallophyte">
Thallophyte



</doc>
<doc id="183980" url="https://ml.wikipedia.org/wiki?curid=183980" title="N.A.Nazeer">
N.A.Nazeer



</doc>
<doc id="183981" url="https://ml.wikipedia.org/wiki?curid=183981" title="Cleome Viscosa">
Cleome Viscosa

 &lt;ns&gt;0&lt;/ns&gt;
 &lt;revision&gt;
 &lt;parentid&gt;1209544&lt;/parentid&gt;
 &lt;timestamp&gt;2016-08-13T08:32:58Z&lt;/timestamp&gt;
 &lt;contributor&gt;
 &lt;username&gt;Vinayaraj&lt;/username&gt;
 &lt;/contributor&gt;
 &lt;comment&gt;അരിവാള എന്ന താളിലേക്ക് തിരിച്ചുവിടുന്നു&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;

</doc>
<doc id="183983" url="https://ml.wikipedia.org/wiki?curid=183983" title="പോട്ട">
പോട്ട

 
തൃശൂർ ജില്ലയിലെ ചാലക്കുടി മുൻസിപ്പാലിറ്റിയിൽ ഉൾപ്പെടുന്ന ഒരു പ്രദേശമാണ് പോട്ട. ഇരിങ്ങാലക്കുട കൂടൽമാണിക്യം ക്ഷേത്രത്തിന്റെ കീഴിലുളള ക്ഷേത്ര ഭൂമിയായിരുന്നു പോട്ട, പണ്ട് കാലത്ത് ക്ഷേത്രത്തിലേക്ക് ആവശ്യമായ കാർഷിക വിളകൾ കൃഷിചെയ്തിരുന്നത് പോട്ടയിലാണ്, അവ സമാഹരിച്ചിരുന്ന പ്രവൃത്തി കച്ചേരി ഇപ്പോഴും പോട്ടയിലുണ്ട് (ദേവസ്വം മഠം എന്നറിയപ്പെടുന്നു) കൂടൽ മാണിക്യം ദേവസ്വത്തിന് കീഴിലുളള പാമ്പാമ്പോട്ട് ശിവക്ഷേത്രം പ്രസിദ്ധമാണ്. പോട്ടയിലെ മറ്റ് രണ്ട് ക്ഷേത്രങ്ങളാണ് പറക്കൊട്ടിലിങ്കൽ ഭഗവതി ക്ഷേത്രവും മഠത്തിൽക്കാവ് ഭഗവതി ക്ഷേത്രവും. ക്രിസ്ത്യൻ പള്ളിയായ ചെറുപുഷ്പം ദേവാലയം പ്രസിദ്ധമാണ്. പനമ്പിളളി മെമ്മോറിയൽ  ഗവൺമെന്റ് കോളേജ്, വ്യാസ വിദ്യാനികേതൻ സെന്റ്രൽ സ്കൂൾ, കുരിയാക്കോസ് ചാവറ യു പി സ്കൂൾ എന്നീ വിദ്യാഭ്യാസ സ്ഥാപനങ്ങളും, ധന്യ മിഷൻ ആശുപത്രിയും പോട്ടയിൽ സ്ഥിതിചെയ്യുന്നു.
ചാലക്കുടിക്കും പേരാമ്പ്രക്കും ഇടയിൽ ദേശിയപാത 47ൽ സ്ഥിതിചെയുന്നു. ചാലക്കുടി മുനിസിപ്പാലിറ്റിയിലെ ഒന്ന്, രണ്ട് , മൂന്ന്, നാല്, അഞ്ച് വാർഡുകൾ ഉൾപ്പെടുന്നതാണ് പോട്ട .

</doc>
<doc id="183984" url="https://ml.wikipedia.org/wiki?curid=183984" title="സെവിലിലെ ഇസിദോർ">
സെവിലിലെ ഇസിദോർ

 
പൊതുവർഷം ഏഴാം നൂറ്റാണ്ടിന്റെ തുടക്കത്തിൽ മൂന്നു ദശാബ്ദക്കാലം സ്പെയിനിലെ സെവിൽ രൂപതയുടെ മെത്രാൻ പദവിയിലിരുന്ന സഭാപിതാവും പണ്ഡിതനുമായിരുന്നു സെവിലിലെ ഇസിദോർ (ജനനം: പൊതുവർഷം 560-നടുത്ത്; മരണം 4 ഏപ്രിൽ 636). പുരാതനകാലത്തെ വിജ്ഞാനകോശങ്ങളിൽ ഒന്നായ "നിരുക്തങ്ങൾ" (എറ്റിമോളജികൾ) എന്ന ബൃഹദ്സമാഹാരത്തിന്റെ സ്രഷ്ടാവായ അദ്ദേഹം, "പൗരാണികലോകത്തിലെ അവസാനത്തെ പണ്ഡിതൻ" എന്നു വിശേഷിപ്പിക്കപ്പെട്ടിട്ടുണ്ട്. സ്പെയിനും പോർച്ചുഗലും ഉൾപ്പെടുന്ന ഹിസ്പാനിയയിലെ പിൽക്കാലചരിത്രങ്ങളൊക്കെ ആശ്രയിച്ചത് അദ്ദേഹത്തിന്റെ രചനകളെയാണ്.
പാശ്ചാത്യറോമാസാമ്രാജ്യത്തിന്റെ തകർച്ചയെ തുടർന്ന്, റോമിന്റെ തണലിൽ വളർന്ന പുരാതനസംസ്കാരത്തിന്റെ ശിഥിലീകരണത്തിനിടെയായിരുന്നു ഇസിദോറിന്റെ ജീവിതം. ആ യുഗപ്പകർച്ചയിൽ, ഉപരിവർഗ്ഗത്തിന്റെ അക്രമവാസനയുടേയും നിരക്ഷരതയുടേയും മദ്ധ്യത്തിൽ, സ്പെയിനിലെ ഭരണം കയ്യടിക്കിയിരുന്ന വിസിഗോത്തുകളെ, ക്രിസ്തീയതയുടെ ആരിയൻ ധാരയിൽ നിന്ന് കത്തോലിക്കാ വിശ്വാസത്തിലേക്കു പരിവർത്തനം ചെയ്യുന്നതിൽ ഇസിദോർ മുഖ്യപങ്കു വഹിച്ചു. ഈ യത്നത്തിൽ, സെവിലിലെ രൂപതാധികാരിയുടെ പദവിയിൽ തന്റ് മുൻഗാമിയായിരുന്ന സഹോദരൻ ലിയാണ്ടറെ ആദ്യം സഹായിച്ചിരുന്ന ഇസിദോർ, സഹോദരന്റെ മരണശേഷം ആ യത്നം സ്വന്തം നിലയിൽ തുടർന്നു. 
ഹിസ്പാനിയയിൽ വിസിഗോത്തു രാജാവായിരുന്ന സിസേബത്തിന്റെ സമീപവൃത്തങ്ങളിൽ, ഇസിദോറിനു വലിയ സ്വാധീനം ഉണ്ടായിരുന്നു. സഹോദരൻ ലിയാണ്ടറിനെപ്പോലെ ഇസിദോറും, ടോളെഡോയിലേയും സെവിലിലേയും സഭാസമ്മേളനങ്ങളിൽ നിർണ്ണായകമായ പങ്കു വഹിച്ചു. ഈ സമ്മേളനങ്ങളിൽ രൂപപ്പെട്ട വിസിഗോത്തുകളുടെ നിയമസംഹിത, ജനപ്രാധിനിധ്യഭരണത്തിലേക്കുള്ള മുന്നേറ്റത്തിൽ നാഴികക്കല്ലായി എണ്ണപ്പെടുന്നു.
പശ്ചാത്തലം.
സ്പെയിനിലെ കാർത്താജീനയിലെ ഒരു ഉപരിവർഗ്ഗ കുടുംബത്തിൽ സെവേരിയാനസിന്റേയും തിയോഡോറയുടെയും മകനായാണ് ഇസിദോർ ജനിച്ചത്. വിസിഗോത്തു രാജാക്കന്മാരെ വേദവ്യതിചലമായി കരുതപ്പെട്ട ആരിയൻ ക്രിസ്തീയതയിൽ നിന്നു കത്തോലിക്കാവിശ്വാസത്തിലേക്കു പരിവർത്തനം ചെയ്യിച്ച രാഷ്ട്രീയ-ധാർമ്മിക നീക്കങ്ങളിൽ നിർണ്ണായമായ പങ്കുവഹിച്ചു ഇസിദോറും സഹോദരങ്ങളും. ഇസിദോറിനൊപ്പം അദ്ദേഹത്തിന്റെ താഴെപ്പറയുന്ന മൂന്നു സഹോദരങ്ങളെക്കൂടി കത്തോലിക്കാസഭ വിശുദ്ധരായി വണങ്ങുന്നു:
സെവിലിലെ ഭദ്രാസനപ്പള്ളിയിലായിരുന്നു ഇസിദോറിന്റെ പ്രാഥമികവിദ്യാഭ്യാസം. ഐബീരിയൻ ഉപദ്വീപിൽ അത്തരത്തിൽ ആദ്യത്തേതായിരുന്ന ഈ സ്ഥാപനത്തിൽ, ഇസിദോറിന്റെ സഹോദരൻ ലിയാണ്ടർ മെത്രാപ്പോലീത്ത ഉൾപ്പെടെ ഒരു പറ്റം വിദ്യാസമ്പന്നർ, പഴയ പാശ്ചാത്യ വിദ്യാപദ്ധതിയിലെ ത്രിവിഷയങ്ങളും(trivium) ചതുർവിഷയങ്ങളും (quadrivium) മാനവീയശാസ്ത്രങ്ങളും(fine arts) പഠിപ്പിച്ചു. പഠനത്തിൽ ഏറെ ശ്രദ്ധചെലുത്തിയ ഇസിദോർ താമസിയാതെ ലത്തീനിൽ ഒഴുക്കൻജ്ഞാനവും, ഗ്രീക്ക്, എബ്രായ ഭാഷകളിൽ പരിചയവും സമ്പാദിച്ചു. 
ഐബീരിയൻ ഉപദ്വീപിലെ രണ്ടു നൂറ്റാണ്ടു കാലത്തെ ഗോഥിക് ഭരണം അവിടത്തെ പുരാതനസ്ഥാപനങ്ങളേയും, ഉദാത്തവിദ്യാഭ്യാസത്തേയും, റോമൻ മാന്യതകളേയും നശിപ്പിച്ചിരുന്നു. അതോടെ അവയുമായി ബന്ധപ്പെട്ട സംസ്കാരം അധഃപതനത്തിന്റെ ഗതിയിലായി. എങ്കിലും ഭരണാധികാരികൾ റോമൻ സംസ്കാരത്തിന്റെ പുറംചട്ടയോട് പേരിനു ബഹുമാനം കാട്ടി. അതേസമയം കത്തോലിക്കാവിശ്വാസത്തിന്റെ സ്ഥാനം വിസിഗോത്തുകളുടെ ആരിയൻ ക്രിസ്തീയത കൈയ്യടക്കാൻ തുടങ്ങി. 
ഇസിദോർ സന്യാസജീവിതം സ്വീകരിച്ചിരുന്നോ എന്ന കാര്യത്തിൽ പണ്ഡിതന്മാർക്കിടയിൽ അഭിപ്രായൈക്യമില്ല. ഏതായാലും സന്യാസജീവിതത്തെ അദ്ദേഹം ഏറെ മതിച്ചിരുന്നുവെന്നു മാത്രമാണ് ഉറപ്പു പറയാവുന്നത്.
മെത്രാപ്പോലീത്ത.
പൊതുവർഷം 600-ലോ 601-ലോ, സഹോദരൻ ലിയാണ്ടർ മെത്രാപ്പോലീത്തയുടെ മരണത്തെ തുടർന്ന് ഇസിദോർ സെവിൽ രൂപതയുടെ മെത്രാപ്പോലീത്തായായി. അധികാരം ഏറ്റെടുത്ത ഉടനെ ആദ്ദേഹം, സന്യാസികളുടെ രക്ഷാധികാരിയായി സ്വയം പ്രഖ്യാപിച്ചു. 
ജനങ്ങളുടെ ആദ്ധ്യാത്മികവും ഭൗതികവുമായ പുരോഗതിക്ക്, പഴയ റോമൻ സംസ്കൃതിയുടെ അവശിഷ്ടങ്ങളെ പുതിയ അധികാരിവർഗ്ഗത്തിന്റെ 'കിരാത'-സംസ്കാരവുമായി സമന്വയിപ്പിക്കേണ്ടിയിരിക്കുന്നു എന്ന് അദ്ദേഹം തിരിച്ചറിഞ്ഞു; അതിനാൽ വിസിഗോത്തു രാജ്യത്തിലെ വിവിധ ജനവിഭാഗങ്ങളേയും ഉപസംസ്കൃതികളേയും ഏക രാഷ്ട്രമായി ഒന്നിപ്പിക്കാൻ അദ്ദേഹം ശ്രമിച്ചു. ഈ ലക്ഷ്യത്തിന്റെ പ്രാപ്തിക്ക് ലഭ്യമായ എല്ലാ ധാർമ്മികോപാധികളും സ്വീകരിച്ച അദ്ദേഹം അതിൽ പൂർണ്ണമായി വിജയിച്ചു. ആരിയൻ വിശ്വാസത്തെ നിർമ്മാർജ്ജനം ചെയ്യാനും പുതിയതായി ഉടലെടുത്ത 'അസെഫാലി' വിശ്വാസത്തെ മുളയിലെ നുള്ളിക്കളയാനും അദ്ദേഹത്തിനു കഴിഞ്ഞു. തന്റെ അധികാരസീമയിൽ മതപരമായ അച്ചടക്കം ഉണ്ടായിരിക്കാൻ ഇസിദോർ പ്രത്യേകം ശ്രദ്ധിച്ചു. 
ഗോത്തുകൾക്കിടയിൽ വർദ്ധിച്ചു വന്നിരുന്ന അതിക്രമങ്ങൾ ഇല്ലാതാക്കാൻ, വിദ്യാഭ്യാസത്തിന്റെ പ്രചരണത്തെയാണ് അദ്ദേഹം ആശ്രയിച്ചത്. സെവിലിന് വിദ്യാഭ്യാസരംഗത്ത് വലിയ നേട്ടങ്ങൾ കൈവരിക്കാൻ അദ്ദേഹത്തിന്റെ ഭരണം അവസരമായി. അറബികളിലൂടെ യവനദർശനത്തെ പാശ്ചാത്യലോകം വീണ്ടും കണ്ടെത്തുന്നതിനു നൂറ്റാണ്ടുകൾക്കു മുൻപ് ഇസിദോർ തന്റെ നാട്ടുകാർക്ക് അരിസ്റ്റോട്ടിലിനെ പരിചയപ്പെടുത്തിയിരുന്നു.
സഭാസമ്മേളനങ്ങൾ.
ഇസിദോർ സഹോദരന്മാരുടെ ഉദാത്തസമീപനം മൂലം സെവിലിലേയും ടോളെഡോയിലേയും സഭാസമ്മേളനങ്ങൾ വിസിഗോത്തുകൾക്കായി നിയമസംഹിത ഉണ്ടാക്കി; ഈ നിയമസംഹിത, പ്രാതിനിധ്യഭരണത്തിലേക്കുള്ള മുന്നേറ്റത്തിൽ നിർണ്ണായകമായെന്ന് ചരിത്രകാരന്മാർ നിരീക്ഷിക്കുന്നു.
വിസിഗോത്ത് രാജാവായ സിസെബെത്തിന്റെ കാലത്തു നടന്ന സെവിലിലെ രണ്ടാം സമ്മേളനത്തിൽ അദ്ധ്യക്ഷനായിരുന്നത് ഇസിദോറാണ്. ഗാളിലേയും നാർബോണിലേയും സ്പെയിനിലേയും മതമേലക്ഷ്യന്മാർ ഇതിൽ പങ്കെടുത്തു. ഈ സമ്മേളനം, ആരിയൻ വിശ്വാസത്തിനെ നേരിടാൻ, കത്തോലിക്കാവിശ്വാസത്തിനു ചേരും വിധം ക്രിസ്തുവിന്റെ സ്വഭാവത്തെ നിർവചിച്ചു.
ഹിസ്പാനിയയിലെ മെത്രാന്മാരെല്ലാം പൊതുവർഷം 633-ൽ നടന്ന ടൊളോഡോയിലെ നാലാം സമ്മേളനത്തിൽ പങ്കെടുത്തു. അപ്പോഴേക്ക് വയോവൃദ്ധനായിരുന്ന ഇസിദോർ ചർച്ചകളിൽ അദ്ധ്യക്ഷനായിരിക്കുകയും മിക്കവാറും തീരുമാനങ്ങൾക്ക് തുടക്കമിടുകയും ചെയ്തു.
ഇസിദോറിന്റെ ആഗ്രഹമനുസരിച്ച് ഈ സമ്മേളനം, അവരുടെ അധികാരസീമകളിലെ ഭദ്രാസനപ്പള്ളികളോടു ചേർന്ന്, സെമിനാരികൾ സ്ഥാപിക്കാൻ മെത്രാന്മാരെ ചുമതലപ്പെടുത്തി. ഗ്രീക്ക്, എബ്രായ ഭാഷകളുടേയും മാനവീയവിഷയങ്ങളുടേയും പഠനം പാഠ്യപദ്ധതിൽ ഉൾപ്പെടുത്തിയ ഈ തീരുമാനം, നിയമത്തിന്റേയും, വൈദ്യശാസ്ത്രത്തിന്റെയും പഠനത്തെ പ്രോത്സാഹിപ്പിച്ചു. ഈ വിദ്യാഭ്യാസപദ്ധതി വിസിഗോത്ത് അധികാരസീമയിലാകെ നിർബ്ബന്ധിതമാക്കാനും സമ്മേളനം തീരുമാനിച്ചു.
സമ്മേളത്തിലെ തീരുമാനങ്ങൾ വിസിഗോത്തുകളുടെ രാജാവിനെ പ്രത്യേകം മാനിച്ചു. രാജാവിനോട് സമ്മേളനം സ്വതന്ത്രമായി വിധേയത്വം പ്രഖ്യാപിച്ചു.
നിരുക്തങ്ങൾ.
സ്വമതസ്ഥർക്കായി സാർവർത്രികമായ വിജ്ഞാനത്തിന്റെ ഒരു സമാഹാരം രൂപപ്പെടുത്തിയ ആദ്യത്തെ ക്രിസ്തീയലേഖകൻ ഇസിദോർ ആണ്. 'എറ്റിമോളജികൾ' (നിരുക്തങ്ങൾ) എന്നു പേരുള്ള ആ രചന 'തുടക്കങ്ങൾ'(Origines) എന്ന പേരിൽ പുരാതനലോകത്ത് പ്രസിദ്ധമായിരുന്നു. 448 അദ്ധ്യായങ്ങളുള്ള ആ കൃതി 20 വാല്യങ്ങൾ അടങ്ങിയതാണ്. അതിൽ ഇസിദോർ, പുരാതനകാലത്തെ പല രചനകൾക്കും താൻ എഴുതിയ സംഗ്രഹങ്ങൾ ഉൾപ്പെടുത്തി. പുരാതനകാലത്തെ വിജ്ഞാനശകലങ്ങൾ പലതും അങ്ങനെ വിസ്മൃതിയിൽ നിന്നു രക്ഷപെട്ടു. സ്വന്തം ഓർമ്മയുടെ സഹായത്തിനു മാത്രമായി ഇസിദോർ എഴുതിയുണ്ടാക്കിയ ഈ ശകലങ്ങൾ സമാഹരിച്ചു പ്രസിദ്ധപ്പെടുത്താൻ അദ്ദേഹത്തെ നിർബ്ബന്ധിച്ചത് സുഹൃത്തും സരഗോസയിലെ മെത്രാനുമായിരുന്ന ബ്രൗളിയോ ആയിരുന്നു. 
വിജ്ഞാനകോശം എന്നു പറയാമെങ്കിലും ഇസിദോറിന്റെ കൃതിയിൽ വിഷയങ്ങളുടെ പിന്തുടർച്ച അക്ഷരമാലാക്രമത്തിൽ ആയിരുന്നില്ല. അതിന്റെ തുടക്കം പഴയ പാശ്ചാത്യ വിദ്യാപദ്ധതിയിലെ ത്രിവിഷയങ്ങളായ വ്യാകരണം, തർക്കശാസ്ത്രം, യുക്തിശാസ്ത്രം എന്നിവയിലായിരുന്നു. തുടർന്ന് പാഠ്യക്രമത്തിലെ ചതുർവിഷയങ്ങളായ അങ്കഗണിതം, ക്ഷേത്രഗണിതം, സംഗീതം, ജ്യോതിശാസ്ത്രം എന്നിവ വന്നു. അടുത്തതായി, വൈദ്യശാസ്ത്രം, നിയമം, ചരിത്രം, ദൈവശാസ്ത്രം, ശരീരഘടനാശാസ്ത്രം, ശരീരശാസ്ത്രം, ജന്തുശാസ്ത്രം, പ്രപഞ്ചശാസ്ത്രം, ഭൂമിശാസ്ത്രം, നിർമ്മാണശാസ്ത്രം, ഭൂമാപനശാസ്ത്രം, ധാതുശാസ്ത്രം, കൃഷിശാസ്ത്രം, യുദ്ധശാസ്ത്രം, കായികവിദ്യകൾ, കപ്പൽനിർമ്മാണം, വേഷഭൂഷണങ്ങൾ, വീട്ടുപകരണങ്ങൾ, എന്നിവ പരിഗണിക്കപ്പെട്ടു. 
ഓരോ വിഷയത്തിന്റേയും പരിഗണന അതിലെ അടിസ്ഥാനസംജ്ഞകളെ നിർവചിക്കാനും അതിന്റെ ഉത്ഭവം കണ്ടെത്താനും ശ്രമിച്ചുകൊണ്ടായിരുന്നു. മനുഷ്യന്റെ ലത്തീൻ പേരായ 'ഹോമോ'-യുടെ ഉല്പത്തി വിശദീകരിക്കുന്നത് മണ്ണിന്റെ 'ഹ്യൂമസ്' എന്ന പേരുമായി ബന്ധപ്പെടുത്തിയാണ്. ദൈവം മണ്ണിൽ നിന്നു രൂപപ്പെടുത്തിയതിനാലാണത്ര മനുഷ്യന് 'ഹോമോ' എന്ന പേരുണ്ടായത്.
ഭൂമിയുടെ പ്രതല ഘടനയെക്കുറിച്ച് മദ്ധ്യയുഗങ്ങളിൽ നിലവിലിരുന്ന സാമാന്യധാരണ ഇസിദോറിൽ നിന്നു കടം കൊണ്ടതാണ്. ഒരു വൃത്തം വരച്ച്, അതിന്റെ താഴത്തെ പകുതിയിൽ റോമൻ അക്ഷരമാലയിലെ T എന്ന അക്ഷരം എഴുതിയാണ് അതു വിശദീകരിച്ചിരുന്നത്. T-യുടെ തിരശ്ചീനരേഖക്ക് മുകളിലുള്ള അർത്ഥവൃത്തം ഏഷ്യയും, അതിനു താഴെ, T-യുടെ ലംബരേഖയുടെ ഇടതുഭാഗം യൂറോപ്പും വലതുഭാഗം ആഫ്രിക്കയും ആണെന്നു വിശദീകരിക്കപ്പെട്ടു. T-യുടെ തിരശ്ചീനരേഖയുടെ ഇടത്തേപകുതി കരിങ്കടലും, വലത്തേ പകുതി നൈൽനദിയും ലംബരേഖ മദ്ധ്യധരണിക്കടലും ആയും കണക്കാക്കപ്പെട്ടു. ഭൂമദ്ധ്യരേഖയുടെ നീളം എൺപതിനായിരം സ്റ്റേഡിയാ ആണെന്നും ഇസിദോർ കണക്കാക്കിയിരുന്നു.
വിമർശനം.
ഇസിദോറിന്റെ നിരുക്തങ്ങളുടെ ചരിത്രപ്രസക്തി നിഷേധിക്കാനാവില്ലെങ്കിലും വിജ്ഞാനകോശമെന്ന നിലയിൽ അതിനു വിശ്വസനീയത കുറവാണ്. "കിറുക്കൻ ശബ്ദോല്പത്തി വിവരണങ്ങളും, അവിശ്വസനീയമായ അത്ഭുതകഥകളും, വേദപുസ്തകഭാഗങ്ങളുടെ വിചിത്രമായ ഗുണപാഠവ്യാഖ്യാനങ്ങളും, സന്മാർഗ്ഗനിയമങ്ങൾ സ്ഥാപിക്കാനായി വളച്ചൊടിച്ച ചരിത്രവും ശാസ്ത്രവും എല്ലാം ചേർന്ന" ഈ രചനയെ, ഗ്രന്ഥകർത്താവ് ജീവിച്ചിരുന്ന കാലത്തെ "അജ്ഞതയുടെ ശാശ്വതസ്മാരകം" എന്നു വിൽ ഡുറാന്റ് വിശേഷിപ്പിച്ചിട്ടുണ്ട്. ഇസിദോർ സഹോദരന്മാരുടെ നേതൃത്വത്തിൽ ഹെസ്പാനിയയിൽ നടപ്പിലായ നിയമങ്ങൾ താരതമ്യേന പ്രബുദ്ധമായിരുന്നെങ്കിലും യഹൂദജനതക്ക് അവ സ്വാതന്ത്ര്യം നിഷേധിച്ചു. സ്പെയിനിലെ യഹൂദർക്ക് പിന്നീടു നേരിടേണ്ടി വന്ന ദുരിതങ്ങൾക്ക് അവ അനുമതി നൽകി.
കുറിപ്പുകൾ.
൧ "...a lasting monument to the ignorance of his age."

</doc>
<doc id="183985" url="https://ml.wikipedia.org/wiki?curid=183985" title="കൊല്ലം മണിമേട‌">
കൊല്ലം മണിമേട‌



</doc>
<doc id="183989" url="https://ml.wikipedia.org/wiki?curid=183989" title="All India Youth Federation">
All India Youth Federation



</doc>
<doc id="183990" url="https://ml.wikipedia.org/wiki?curid=183990" title="തെർമൈറ്റ്">
തെർമൈറ്റ്

 
ലോഹങ്ങൾ വിളക്കി ചേർക്കുന്നതിന് ഉപയോഗിക്കുന്ന ഒരു രാസമിശ്രിതമാണ് തെർമൈറ്റ്. അയൺഓക്സൈഡും (Fe3O4) നേർമയായി പൊടിച്ച അലൂമിനിയവും (Al) 3:1 എന്ന അനുപാതത്തിൽ അടങ്ങിയിട്ടുള്ള മിശ്രിതത്തിന്റെ വ്യാവസായിക നാമമാണ് തെർമൈറ്റ്. തെർമൈറ്റ് ഉപയോഗിച്ച് ലോഹങ്ങൾ വിളക്കുന്ന പ്രക്രിയ തെർമൈറ്റ് വെൽഡനം എന്നാണറിയപ്പെടുന്നത്. വെൽഡനത്തിനാവശ്യമുള്ള ദ്രവ ലോഹത്തിനും ഉയർന്ന താപത്തിനും രാസപ്രക്രിയയെ ആശ്രയിക്കുന്ന ഒരേയൊരു വെൽഡന പ്രക്രിയയാണിത്. മറ്റ് വെൽഡന പ്രക്രിയകളൊന്നുംതന്നെ ഫലപ്രദമാകാത്ത അവസരങ്ങളിൽ - വലിയ ലോഹപാളികൾ വിളക്കാൻ - തെർമൈറ്റ് വെൽഡനം ഉപയോഗപ്രദമാകാറുണ്ട്. യന്ത്രങ്ങളുടെ കേന്ദ്രചക്രങ്ങൾ, ലോഹ ചട്ടകൾ, പൈപ്പുകൾ തുടങ്ങിയവയുടെ വെൽഡനത്തിനും റെയിൽപ്പാളങ്ങളുടെ കേടുപാടുകൾ തീർക്കുന്നതിനും കപ്പൽനിർമ്മാണ ഉരുക്കു മില്ലുകളിലും ഉള്ള നിർമ്മാണ പ്രവർത്തനത്തിനും തെർമൈറ്റ് പ്രക്രിയയാണ് ഉപയോഗിച്ചുവരുന്നത്.
വിളക്കുന്ന വിധം.
തെർമൈറ്റ് 1540°C ചൂടാക്കുമ്പോൾ മിശ്രിതത്തിലെ അലൂമിനിയം അയൺഓക്സൈഡിനെ വിജാരണം ചെയ്ത് ദ്രവാവസ്ഥയിലുള്ള ഇരുമ്പ് അഥവാ ഉരുക്ക് അലോയ് ഉണ്ടാക്കുന്നു. (8 Al + 3 Fe3O4 → 9 Fe + 4Al2O3). വളരെയധികം താപം ബഹിർഗമിപ്പിക്കുന്ന ഒരു പ്രക്രിയയാണിത്. പ്രക്രിയ ആരംഭിച്ച് സു. 30 സെക്കൻഡിനുള്ളിൽത്തന്നെ 2760°C വരെ താപം ഉയരുന്നു. വിളക്കേണ്ട ഭാഗങ്ങൾ വൃത്തിയാക്കി യഥാസ്ഥാനങ്ങളിൽ ചേർത്തുവച്ചശേഷം ഒരു മോൾഡിനുള്ളിൽ വയ്ക്കുന്നു. ഉച്ചതാപസഹ (refractory) പദാർഥം കൊണ്ടുണ്ടാക്കിയ പാത്രത്തിനുള്ളിലാണ് തെർമൈറ്റ് സൂക്ഷിക്കുന്നത്. ഇതിലേക്ക് മാങ്ഗനീസ്, നിക്കൽ എന്നീ ലോഹങ്ങൾ കൂടി ചേർത്തശേഷമാണ് ചൂടാക്കുന്നത്. ഈ ലോഹങ്ങൾ അലോയിയുടെ രൂപീകരണത്തെ ത്വരിപ്പിക്കുന്നു. വളരെ വേഗം തീപിടിക്കുന്ന ഒരു പദാർഥം (ഫ്യൂസ്) ഉപയോഗിച്ചാണ് വെൽഡന മിശ്രിതം ചൂടാക്കുന്നത്. ചൂടാക്കിയ ഉടനെതന്നെ തെർമൈറ്റ് മിശ്രിതം ഉരുകുന്നു. ഈ ഉരുകിയ മിശ്രിതം നേരത്തെ ചൂടാക്കിവച്ചിരിക്കുന്ന മോൾഡിലേക്ക് ഒഴിക്കുന്നതോടെ വിളക്കിച്ചേർക്കേണ്ട ഭാഗങ്ങൾ തമ്മിൽ ചേരുകയും നിമിഷത്തിനുള്ളിൽ വെൽഡന പ്രക്രിയ പൂർത്തിയാവുകയും ചെയ്യുന്നു. ഇപ്രകാരം ഉണ്ടാക്കുന്ന വെൽഡുകൾ ഉറപ്പേറിയതും ഉരുക്കിനുള്ളത്ര ബലവും കാഠിന്യവും ഉള്ളതുമായിരിക്കും.

</doc>
<doc id="183991" url="https://ml.wikipedia.org/wiki?curid=183991" title="വയലാർ സ്റ്റാലിൻ">
വയലാർ സ്റ്റാലിൻ



</doc>
<doc id="183995" url="https://ml.wikipedia.org/wiki?curid=183995" title="ശരം">
ശരം



</doc>
<doc id="183996" url="https://ml.wikipedia.org/wiki?curid=183996" title="കാസർകോഡ്">
കാസർകോഡ്



</doc>
<doc id="183999" url="https://ml.wikipedia.org/wiki?curid=183999" title="The Wonderful Wizard of Oz">
The Wonderful Wizard of Oz



</doc>
<doc id="184000" url="https://ml.wikipedia.org/wiki?curid=184000" title="കേരളത്തിലെ പൊതുമേഖലാസ്ഥാപനങ്ങളുടെ പട്ടിക">
കേരളത്തിലെ പൊതുമേഖലാസ്ഥാപനങ്ങളുടെ പട്ടിക

സർക്കാരിന്റെ പൂർണ്ണ ഉടമസ്ഥതയിലുള്ള സ്ഥാപനങ്ങളാണ് പൊതുമേഖലാസ്ഥാപനങ്ങൾ. കേരള സർക്കാരിന്റെ പൂർണ്ണ ഉടമസ്ഥതയിലുള്ളതും കേന്ദ്ര - സംസ്ഥാനങ്ങളുടെ സംയുക്ത ഉടമസ്ഥതയിലുള്ളവയും ഉണ്ട്.

</doc>
<doc id="184002" url="https://ml.wikipedia.org/wiki?curid=184002" title="അൻസാറുകൾ">
അൻസാറുകൾ



</doc>
<doc id="184004" url="https://ml.wikipedia.org/wiki?curid=184004" title="മിറ്റ് റോംനി">
മിറ്റ് റോംനി

 
ഒരു അമേരിക്കൻ വ്യവസായിയും രാഷ്ട്രീയ പ്രവർത്തകനുമാണു് മിറ്റ് റോംനി. (ജനനം:മാർച്ച് 12 1947) 2012-ലെ അമേരിക്കൻ പ്രസിഡണ്ട് തെരഞ്ഞെടുപ്പിലെ റിപ്പബ്ലിക്കൻ പാർട്ടിയുടെ ഔദ്യോഗിക സ്ഥാനാർത്ഥിയായിരുന്നു . നവംബർ 6 ന് നടന്ന തിരഞ്ഞെടുപ്പിൽ ബറാക്ക് ഒബാമയോട് തോൽവിയേറ്റു. 303 ഇലക് ട്രൽ വോട്ടുകളാണ് ഒബാമ നേടിയത്. റോംനിയ്ക്ക് 206 ഇലക് ട്രൽ വോട്ടുകൾ നേടാനേ കഴിഞ്ഞുള്ളു. 2003 മുതൽ 2007 വരെ മസാച്ചുസെറ്റ്സിന്റെ ഗവണറായി പ്രവർത്തിച്ചിരുന്നു.
ജോർജ്ജ് ഡ്ബ്ല്യു റോംനിയുടെയും(മിച്ചിഗണിന്റെ ഗവർണർ 1963-69 വരെ) ലെനോർ റോംനിയുടെയും മകനായാണു് റോംനി ജനിച്ചത്. മിച്ചിഗണിലെ ബ്ലൂംഫീൽഡ് ഹിൽസിൽ വളർന്ന മിറ്റ് 1966-ൽ 30 മാസം ഫ്രാൻസിൽ മിഷനറിയായി പ്രവർത്തിച്ചിട്ടുണ്ട്. 1969-ൽ ആൻ ഡേവീസിനെ വിവാഹം ചെയ്തു. ഈ ദമ്പതികൾക്ക് അഞ്ചു മക്കളാണുള്ളത്. 1971-ൽ ബ്രിഹാം യംഗ് സർവ്വകലാശാലയിൽ നിന്ന് ബാച്ചലർ ഓഫ് ആർട്ട്സും, 1975-ൽ ഹാർവാർഡ് സർവ്വകലാശാലയിൽ നിന്ന് മാസ്റ്റർ ഓഫ് ബിസിനസ് അഡ്മിനിസ്ട്രേഷനും, ജൂറിസ് ഡോക്റ്റർ ഡിഗ്രിയും നേടുകയും ചെയ്തു. 
അവലംബം.
&lt;templatestyles src="Reflist/styles.css" /&gt;
പുറമെ നിന്നുള്ള കണ്ണികൾ.
 Mitt Romneyവിക്കിപീഡിയയുടെ 
 

</doc>
<doc id="184005" url="https://ml.wikipedia.org/wiki?curid=184005" title="അമ്പ്">
അമ്പ്

വില്ല് ഉപയോഗിച്ച് അയക്കുന്ന ആയുധം. ശരം, സായകം, ശിഖാ, ബാണം, എന്നീ പേരുകളിലും അറിയുന്നു. 
ആവനാഴി.
അമ്പു സൂക്ഷിക്കുന്ന പാത്രം

</doc>
<doc id="184006" url="https://ml.wikipedia.org/wiki?curid=184006" title="ടി.കെ.എം. കോളജ് ഓഫ് എഞ്ചിനീയറിംഗ്">
ടി.കെ.എം. കോളജ് ഓഫ് എഞ്ചിനീയറിംഗ്



</doc>
<doc id="184014" url="https://ml.wikipedia.org/wiki?curid=184014" title="കുറിച്യകലാപം">
കുറിച്യകലാപം

 
1812-ൽ വയനാട്ടിൽ നടന്ന സ്വാതന്ത്ര്യ സമരമെന്നു തന്നെ വിശേഷിപ്പിക്കാവുന്ന ഒരു സമരമാണ്‌ കുറിച്യകലാപം. കുറിച്യകലാപത്തിന്റെ പ്രധാനകാരണം മലബാറിൽ ബ്രിട്ടീഷ് ഈസ്റ്റ് ഇന്ത്യ കമ്പനി നടപ്പാക്കിയ ജനവിരുദ്ധ നികുതിനയങ്ങളായിരുന്നു. കുറിച്യലഹള ആദ്യകാല സ്വാതന്ത്ര്യസമരത്തിന്റെ ഭാഗമായിരുന്നു. പഴശ്ശിരാജക്കു വേണ്ടി കുറിച്യരും കുറുമ്പരും നടത്തിയ പടയോട്ടങ്ങൾ ചരിത്രത്തിൽ പേരുകേട്ടവയാണ്. 1802 ലെ പനമരം കോട്ട ആക്രമണം ഈസ്റ്റിന്ത്യാ കമ്പനിക്ക് മലബാറിലേറ്റ കനത്ത തിരിച്ചടികളിലൊന്നായിരുന്നു എന്നു രേഖപ്പെടുത്തിയിരിക്കുന്നു 
പശ്ചാത്തലം.
വയനാട്, കോട്ടയം, കുറുമ്പ്രനാട്, കൊട്ടിയം ദേവസ്വങ്ങളുടെ അവകാശികൾ കുറിച്യരായിരുന്നു. കന്നഡഭാഷയിൽ "കുറി" എന്ന പദത്തിന് "മല" എന്നും, "ചിയൻ" എന്നതിന് "ആൾ" എന്നുമാണ് അർത്ഥം. എന്നാൽ കുറിച്യർ എന്ന പേര് പഴശ്ശിരാജാവ് നൽകിയതാണെന്ന് കുറിച്യരുടെ പിൻതലമുറക്കാർ വിശ്വസിക്കുന്നുണ്ട്. എന്നാൽ കുറിച്യർ, കുറവർ, കുറുമ്പൻ എന്നീ പേരുകളെല്ലാം ഒന്നു തന്നെയാണെന്ന് വില്ല്യം ലോഗൻ രേഖപ്പെടുത്തിയിരിക്കുന്നു. കുറിച്യർ അവരുടെ ആചാരനുഷ്ഠാനങ്ങളിൽ പേരുകേട്ടവരാണ്. അയിത്താചരണങ്ങളിൽ അവർ അത്യന്തം നിഷ്ഠ പുലർത്തിയിരുന്നു. മലവാസികളോ, കാട്ടാളരോ അവരെ തൊട്ടാൽ അശുദ്ധിയാണ്.
കാരണങ്ങൾ.
പഴശ്ശിക്കലാപം അടിച്ചമർത്തിയ ശേഷം ബ്രിട്ടീഷുകാരുടെ കുറിച്യരോടുള്ള സമീപനം നിഷ്ഠൂരമായിരുന്നു. അവരുടെ ചെറിയ ഭൂമികൾ പോലും പിടിച്ചെടുക്കുകയും വൻതോതിൽ നികുതി ഈടാക്കുകയും ചെയ്തു. മലബാർ പ്രിൻസിപ്പൽ കലക്ടർ തോമസ് വാർധന്റെ നികുതി പരിഷ്കാരങ്ങൾ സാധാരണക്കാർക്ക് താങ്ങാവുന്നതിലും അധികമായിരുന്നു. ഉൽപ്പാദനച്ചെലവ് കഴിച്ച് ബാക്കിവരുന്നത് കർഷകരും, ജന്മിയും, കമ്പനിയും വിഭജിച്ചാണ് എടുത്തിരുന്നത്. മൂന്നിലൊരു ഭാഗം കർഷകനു ലഭിക്കുമ്പോൾ, പത്തിലാറു ഭാഗം കമ്പനിക്കും പത്തിൽ നാലുഭാഗം ജന്മിക്കും ലഭിക്കുമായിരുന്നു. കമ്പനിക്കുള്ളത് പണമായി തന്നെ നൽകണമെന്നതായിരുന്നു വ്യവസ്ഥ. കുരുമുളകിനും മറ്റു ഉൽപന്നങ്ങൾക്കും മേൽ ഏർപ്പെടുത്തിയ നികുതി കുറിച്യരുടെ ജീവിതം ദുസ്സഹമാക്കി. മുൻകാലങ്ങളിൽ നൽകിയതിനേക്കാൾ പത്തുശതമാനം നികുതി കർഷകർക്കുമേൽ അടിച്ചേൽപ്പിക്കപ്പെട്ടു. മാത്രമല്ല വർഷങ്ങളായി അവർ അനുവർത്തിച്ചുപോരുന്ന കാടുകത്തിച്ചു കൃഷി ചെയ്യുന്ന രീതിയെ തടയുകയും ചെയ്തു. നികുതികുടിശ്ശിക തീർക്കാൻ കുറിച്യർക്ക്‌ തങ്ങളുടെ വീട്ടുപകരണങ്ങൾ പോലും വിൽക്കേണ്ടിവന്നു. കുടിശ്ശിക വരുത്തിയ കുറിച്യരെ കമ്പനിക്കാർ അടിമകളായും ഉപയോഗിച്ചിരുന്നു.
കലാപം.
കുറിച്യർ അവിടെത്തന്നെയുള്ള കുറുമ്പർ എന്ന് ഗോത്രവർഗ്ഗക്കാരുമായി ചേർന്ന് അവരുടെ തലവൻ രാമനമ്പിയുടെ നേതൃത്വത്തിൽ 1812 ൽ കലാപം തുടങ്ങി. മല്ലൂരിൽ മാർച്ച് 25ന് കുറിച്യർ ഒരു ആലോചനായോഗം കൂടിയിരുന്നു. ഇത് പിരിച്ചുവിടാൻ പോലീസിന് ബലം പ്രയോഗിക്കേണ്ടി വന്നു. ഇതോടെയാണ് കലാപം പൊട്ടിപ്പുറപ്പെട്ടത്. അമ്പും വില്ലുമായിരുന്നു ഈ കലാപത്തിനുപയോഗിച്ച ആയുധങ്ങൾ. പാലങ്ങളുടെ ഇരുമ്പു കമ്പികൾ ഇളക്കിയെടുത്ത് അമ്പുകൾ ഉണ്ടാക്കിയിരുന്നതായി പറയപ്പെടുന്നു. കമ്പനി ഭരണത്തിന്റെ കീഴിൽ ജോലിചെയ്തിരുന്നവർ പോലും ഉദ്യോഗം രാജിവെച്ച് കലാപത്തിൽ പങ്കുചേർന്നു. കലാപകാരികൾക്ക് അവരുടെ ഗോത്രദൈവങ്ങളുടെ അനുഗ്രഹങ്ങളുണ്ടാവുമെന്ന് പറഞ്ഞ് പുരോഹിതന്മാർ ഈ കലാപത്തെ ആളിക്കത്തിച്ചു. "വട്ടത്തൊപ്പിക്കാരെ നാട്ടിൽനിന്നും പുറത്താക്കുക" എന്നതായിരുന്നു കുറിച്യകലാപത്തിന്റെ ലക്ഷ്യമെന്ന് ടി.എച്ച്.ബാബർ രേഖപ്പെടുത്തിയിരിക്കുന്നു. 
1812-ൽ വയനാടൻ മലകളിലെ മുളകളെല്ലാം പൂത്തതും വറുതിയ്ക്ക്‌ ഒരു കാരണമായിരുന്നിരിക്കാം. നികുതിപിരിക്കുന്നവരെ തടഞ്ഞുകൊണ്ടാണ്‌ കലാപം തുടങ്ങിയത്‌. ചുരങ്ങൾ വഴിയുള്ള ഗതാഗതം പൂർണ്ണമായി തടഞ്ഞു. പോലീസ്‌ സ്റ്റേഷനുകൾ ആക്രമിക്കപ്പെട്ടു. വയനാട്ടിലെ ഗതാഗതമെല്ലാം കലാപകാരികളുടെ നിയന്ത്രണത്തിലായി. വയനാട്ടിലെ പ്രധാനകേന്ദ്രങ്ങളിലെല്ലാം കുറിച്യർ നിലയുറപ്പിച്ചു. ഏലചുരം എന്ന സ്ഥലത്തുവെച്ച് കമ്പനിയുടെ പട്ടാളത്തെ എതിരിട്ടു തോൽപ്പിച്ചു. പ്ലാക്ക ചന്തു, ആയിരവീട്ടിൽ കോന്തപ്പൻ, മാസിലോട്ടാടൻയാമു, വെൺകലോൻ കേളു എന്നിവരായിരുന്നു കുറിച്യസമരത്തെ മുന്നിൽ നിന്നും നയിച്ചത്. 
ഒടുവിൽ ശ്രീരംഗപട്ടണത്തുനിന്നും സൈന്യത്തെ കൊണ്ടുവന്നാണ്‌ ലഹള അടിച്ചമർത്തിയത്‌. സബ്കലക്ടർ ബാബർ കൂടുതൽ സൈന്യത്തിനായി അപേക്ഷിച്ചതിൻ പ്രകാരമാണ് ആധുനിക ആയുധങ്ങളുമായി മൈസൂരിൽ നിന്നും ബ്രിട്ടീഷ് പട്ടാളം വന്നത്. ഇവർ എല്ലാ ഭാഗത്തുനിന്നും കുറിച്യരെ നേരിട്ടു. ഒരു മാസം കൂടി കലാപകാരികൾക്ക് പിടിച്ചു നിൽക്കാൻ കഴിഞ്ഞിരുന്നുവെങ്കിൽ വിജയം അവരുടെ കൂടെയായിരുന്നേനെ എന്നു പറയപ്പെടുന്നു. ലഹളകൾക്ക്‌ നേതൃത്വം നൽകിയ രാമൻനമ്പി എന്ന കുറിച്യനെ 1825-മെയ്‌ 1 ന് ബ്രിട്ടീഷുകാർ തലവെട്ടിയാണ്‌ കൊലപ്പെടുത്തിയത്‌. വെൺകലോൻ കേളുവിനെ പരസ്യമായി തൂക്കിലേറ്റി. 1812 മെയ്‌ 8-ഓടെ കലാപം പൂർണ്ണമായി അടിച്ചമർത്തി.
ബ്രിട്ടീഷ് ആധിപത്യത്തിനെതിരേ സാധാരണജനങ്ങളുടെ നേതൃത്വത്തിൽ നടന്ന ജനകീയ കലാപമായിരുന്നു കുറിച്യകലാപം. പഴശ്ശിസമരങ്ങളിലെ യോദ്ധാക്കളുടെ അവസാന സമരവുമായിരുന്നു ഇത്. ദക്ഷിണേന്ത്യയിലെ ആദ്യത്തേയും അവസാനത്തേയും കോളനിവിരുദ്ധ ഗിരിവർഗ്ഗ സമരം കൂടിയായിരുന്നു കുറിച്യകലാപം എന്ന് ചരിത്രകാരന്മാർ പറയുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="184024" url="https://ml.wikipedia.org/wiki?curid=184024" title="Mitt Romney">
Mitt Romney



</doc>
<doc id="184027" url="https://ml.wikipedia.org/wiki?curid=184027" title="തൃപ്പാറ മഹാദേവർ ക്ഷേത്രം, പത്തനംതിട്ട">
തൃപ്പാറ മഹാദേവർ ക്ഷേത്രം, പത്തനംതിട്ട

 
പത്തനംതിട്ട ജില്ലയിൽ ഏകദേശം 6 കി. മി തെക്ക് മാറി കൈപ്പട്ടൂർ-കോന്നി റോഡിൽ കൈപ്പട്ടൂരിൽ നിന്നും 1 കി.മി കിഴക്ക് വള്ളിക്കോട്ടാണ് ത്രിപ്പാറ ശ്രീ മഹാദേവർ ക്ഷേത്രം. പുരാണപ്രസിദ്ധവും, വാസ്തുശാസ്ത്ര സംബന്ധിയായ സവിശേഷതകളുള്ളതുമായ ഈ ക്ഷേത്രം അച്ചൻ കോവിൽ ആറിന്റെ തീരത്ത സ്ഥലത്താണ് സ്ഥിതിചെയ്യുന്നത്.തിരുവിതാംകൂർ ദേവസ്വം ബോർഡിലെ ആറന്മുള ഗ്രൂപ്പിന്റെ കീഴിലുള്ള ഈ ദേവസ്വം ഒരു മേജർ ക്ഷേത്രമാണ്. കൂടാതെ സബ് ഗ്രൂപ്പുമാണ് .ഈ സബ് ഗ്രൂപ്പിന്റെ കീഴിൽ മറ്റൊരു മേജർ ക്ഷേത്രവും മൈനർ ക്ഷേത്രവും ഉണ്ട് .
ഐതിഹ്യം.
പാണ്ഡവരുടെ വനവാസകാലത്ത് അർജ്ജുനനും ശ്രീകൃഷ്ണനും കൂടി ഒരു പ്രദോഷദിവസം വനത്തിലൂടെ സഞ്ചരിക്കുകയായിരുന്നു. നടന്നു നടന്നു ക്ഷീണിതരായ കൃഷ്ണാർജുനന്മാർ നദീതീരത്ത് വിശ്രമിക്കുമ്പോൾ ഇരുവർക്കും കഠിനമായ വിശപ്പനുഭവപ്പെട്ടു. അർജ്ജുനൻ നദിക്കരയിൽ ആഹാരം പാകം ചെയ്തു . ഭക്ഷണത്തിന് മുൻപ് ശിവന് പൂജ ചെയ്യുക പതിവായതിനാൽ ശിവഭക്തനായ അർജുനൻ കൃഷ്ണനോട് പൂജയ്ക്കായുള്ള സ്ഥലം അന്വേഷിച്ചു. കൃഷ്ണൻ തന്റെ പാദങ്ങൾ കാണിച്ചുകൊണ്ട് ശിവസങ്കല്പത്തിൽ പൂജ ചെയ്തുകൊള്ളാൻ ആവശ്യപ്പെട്ടപ്പോൾ അർജ്ജുനൻ അങ്ങനെ ശിവപൂജ ചെയ്തു. അങ്ങനെ ശിവസാന്നിധ്യമുള്ള തൃപ്പാദങ്ങൾ പിന്നീട് തൃപ്പാറയായി മാറി. നൂറ്റാണ്ടുകൾക്ക് ശേഷം കാടുപിടിച്ചുകിടന്ന പാറക്കൂട്ടത്തിൽ പുല്ലരിയാൻ പോയ ഒരാൾ അരിവാളിനു മൂർച്ച കൂട്ടാൻ ഒരു പാറക്കല്ലിൽ രാകിയപ്പോൾ അതിൽ നിന്നും രക്തം വരികയ്യുണ്ടായി. നാട്ടുകാർ ഈവിവരം അവിടുത്തെ കരപ്രമാണിയെ അറിയിക്കുകയും പിന്നീടു അവിടുത്തെ ദൈവസാന്നിധ്യം മനസ്സിലാക്കി പൂജ തുടങ്ങുകയും ചെയ്തു.
സർപ്പ സങ്കൽപ്പം.
കേരളത്തിലെ ആറു പ്രധാന സർപപ്രതിഷ്ഠകളിൽ ഒന്നാണ് ഈ ക്ഷേത്രം (വെട്ടിക്കോട്, ആമേട, മണ്ണറശ്ശാല, നാഗർകോവിൽ, പാമ്പുമേക്കാട് എന്നിവയാണ് മറ്റുള്ളവ) കന്നിമാസത്തിലെ ആയില്യം നാളിൽ ഇവിടുത്തെ നൂറും പാലും തൊഴാൻ ധാരാളം ഭക്തർ വരുന്നു. കുടുംബത്തിലെ സർപ്പദോഷങ്ങൾ മാറാനും ഐശ്വര്യമുണ്ടാകാനും വേണ്ടി മഞ്ഞൾപൊടി സമർപണം എന്ന ചടങ്ങും ഇവിടെ നടക്കുന്നു . 
ക്ഷേത്ര ശ്രീകോവിൽ.
തിടപ്പള്ളിയോടു ചേർന്നു നില്ക്കുന്ന ശ്രീകോവിലാണ് ഈ ക്ഷേത്രത്തിന്റെ മാത്രമായ ഏറ്റവും വലിയ പ്രത്യേകത. സാധാരണഗതിയിൽ ശ്രീകോവിലിന്റെ ആകൃതി സമചതുരമോ വൃത്തമോ ആകാം. മേൽകൂര ഇല്ലാതെ ദീർഘചതുരാകൃതിയിൽ തീർത്തും കരിങ്കല്ലിൽ പണിത ഈ ശ്രീകോവിൽ കേരളീയവാസ്തുവിദ്യയുടെ അഭിമാനമാണ്. ശ്രീകോവിലിന്റെ നടുക്ക് നിന്നും ലേശം പടിഞ്ഞാറു മാറി ഒരു കുഴിയിലാണ് ഇവിടെ പൂജ നടക്കുന്നത്. ഈ കുഴിയിൽ ശിവസങ്കല്പത്തിൽ തുടാകൃതിയിൽ ഉള്ള കരിങ്കൽശിലയിൽ ആണ് പൂജ. ഈ ശിലയുടെ ആദ്യാന്തങ്ങൾ വ്യക്തമല്ല. ഭഗവാന്റെ വലതുഭാഗത്തായി ഉപദേവനായി മൂലഗണപതിയുടെ മറ്റൊരു അവതാരമായ ചലനഗണപതിയുടെ പ്രതിഷ്ഠയും ഉണ്ട്. കൂടാതെ ദേവി സങ്കല്പത്തിൽ പ്രധാനമായി അഞ്ചു വിളക്കുമാടങ്ങളും. നാഗരാജാവ്, നാഗയക്ഷി എന്ന ഉപദേവതകളെയും കുടിയിരുത്തിയിട്ടുണ്ട്‌. ഭഗവാനെ അഭിഷേകം ചെയ്യുന്ന തീർത്ഥം ഓവുവഴി ആറിലേയ്ക്കാണ് ചെല്ലുന്നത്. അതുകൂടാതെ ശ്രീകോവിലിന് അലങ്കാരമായി ധാരാളം കൽവിളക്കുകൾ ഉണ്ട് .
കൂവള മരം.
കൊടിമരത്തിന്റെട ഇടതു ഭാഗത്ത് മുകളിൽ സ്ഥിതി ചെയ്യുന്ന ഈ കൂവളമരത്തിനു ഈക്ഷേത്രത്തോളം പഴക്കമുണ്ട്എന്നും കൂവളത്തും കായ ഉള്ള ഏക മരം എന്നത് ഇതിന്റെള മാത്രം പ്രത്യേകതയാണ് . എല്ലാ ദിവസവും നിറയെ കായ്കളോടെ പടര്ന്നു പന്തലിച്ചു നില്ക്കുന്ന ഈ മരച്ചുവട്ടിൽ ഭഗവാനെ ശുദ്ധത്തോടും, വൃത്തിയോടും ദര്ശിംക്കാൻ എത്തുന്നവരുടെ ശിരസ്സിൽ എങ്ങും വീഴാതെ മറ്റു സ്ഥലങ്ങളിലേക്ക് പതിക്കുന്നത് ഈ മരത്തിന്റെം ദൈവിക ശക്തിയെ വെളിപ്പെടുത്തുന്നു . കുറെ വര്ഷ ങ്ങള്ക്കുത മുന്പ്് വരെ ഈ കൂവള ചുവട്ടിൽ നിന്നും തീര്ത്ഥസ ഉത്ഭവം ഉണ്ടായിരുന്നു . അശുദ്ധയായ ഒരു സ്ത്രീ ആ തീര്ത്ഥം മരച്ചുവട്ടിൽ നിന്നും സ്വീകരിച്ചതിനു ശേഷം അത് നില്ക്കു കയായിരുന്നു .

</doc>
<doc id="184028" url="https://ml.wikipedia.org/wiki?curid=184028" title="പെരുമ്പുന്ന">
പെരുമ്പുന്ന

 
കണ്ണൂർ ജില്ലയിൽ പേരാവൂരിൽ നിന്നും ഇരിട്ടിയ്ക്കുള്ള വഴിയിൽ രണ്ടുകിലോമീറ്റർ ദൂരെയുള്ള ഒരു ചെറു ഗ്രാമമാണ് പെരുമ്പുന്ന. അർച്ചന ഹോസ്പിറ്റൽ എന്ന പ്രസന്റേഷൻ സിസ്റ്റർമാർ നടത്തുന്ന ഒരു ആശുപത്രി ഇവിടെയുണ്ട്. ഈ ആശുപത്രി വന്നതിനു ശേഷമാണ് ഇവിടം പെരുമ്പുന്ന എന്നറിയപ്പെടുന്നത്. അതുവരെ ഇവിടെ നിന്നും ഒന്നര കിലോമീറ്റർ ദൂരെ ഒരു ക്രിസ്ത്യൻ പള്ളിയും ഗവർമെന്റ് എൽ പി സ്കൂളും ഉള്ള സഥലമാണ് പെരുമ്പുന്ന എന്നറിയപ്പെട്ടിരുന്നത്.

</doc>
<doc id="184030" url="https://ml.wikipedia.org/wiki?curid=184030" title="Perumpunna">
Perumpunna



</doc>
<doc id="184031" url="https://ml.wikipedia.org/wiki?curid=184031" title="സി.വി. പത്മരാജൻ">
സി.വി. പത്മരാജൻ

 
മുൻ കെപിസിസി പ്രസിഡൻറും കേരളത്തിലെ മുതിർന്ന കോൺഗ്രസ് നേതാവും മുൻ കാബിനറ്റ് വകുപ്പ് മന്ത്രിയുമായിരുന്നു
സി.വി. പത്മരാജൻ( 22 ജൂലൈ 1931).
ജീവിതരേഖ.
കൊല്ലം ജില്ലയിലെ പരവൂരിൽ
കെ.വേലു വൈദ്യന്റെയും തങ്കമ്മയുടെയും മകനായി
1931 ജൂലൈ 22 ന് ജനിച്ചു. അഖില തിരുവിതാംകൂർ വിദ്യാർത്ഥി കോൺഗ്രസ്സിലൂടെ സ്വാതന്ത്ര്യ സമര രംഗത്ത് സജീവമായി. അധ്യാപകനായാണ് ജീവിതം തുടങ്ങിയത് എങ്കിലും ബി.എ, ബി.എൽ ബിരുദങ്ങൾ നേടി.1973 മുതൽ 1979 വരെ കൊല്ലം ജില്ലയിൽ അഭിഭാഷകനായും ഗവ. പ്ലീഡറായും പബ്ലിക് പ്രോസിക്യൂട്ടറായും പ്രവർത്തിച്ചു.

</doc>
<doc id="184032" url="https://ml.wikipedia.org/wiki?curid=184032" title="ഡാർലിങ് നദി">
ഡാർലിങ് നദി

 
ആസ്ട്രേലിയയിലെ പ്രധാന നദിയായ മുറേയുടെ (Murray) ഏറ്റവും നീളം കൂടിയ പോഷകനദിയാണ് ഡാർലിങ് നദി. 
കിഴക്കൻ ആസ്ടേലിയയിലെ ക്യൂൻസ്ലൻഡ് സ്റ്റേറ്റിലുളള ഗ്രേറ്റ് ഡിവൈഡിംഗ് മലനിരകളിൽ നിന്ന് ഉദ്ഭവിക്കുന്ന ഡാർലിങ് ന്യൂസൗത് വെയിൽസിന്റെ പടിഞ്ഞാറ്, തെക്കുപടിഞ്ഞാറു ഭാഗത്തുകൂടി ഒഴുകി വെന്റ്വർത്ത് നഗരത്തിനുസമീപം മുറേയിൽ സംഗമിക്കുന്നു. ന്യൂ സൗത് വെയിൽസിന്റെ പടിഞ്ഞാറു, തെക്കു പടിഞ്ഞാറ് മേഖലകളിലെ പ്രധാന ജലസ്രോതസ്സാണ് ഡാർലിങ് നദി. ശൈത്യ കാലത്ത് തണുത്തുറഞ്ഞു പോകുന്ന ഡാർലിങ്, വേനൽക്കാലത്ത് സജീവമായി ജലം പ്രദാനം ചെയ്യുന്നതിനാലാണ് ആസ്ട്രേലിയക്കാർ ഈ നദിയെ "ഡാർലിങ് നദി" എന്ന ഓമനപ്പേരിൽ വിശേഷിപ്പിക്കുന്നത്. ക്യൂൻസ്ലൻഡിനും ന്യൂ സൗത് വെയിൽസിനും മധ്യേ ഡ്യമറേസ്ക്യൂ (Dumaresq), മാസിൻടയർ (Macintyre), ബർവൺ (Barwon) തുടങ്ങി നിരവധി പേരുകളിൽ ഇത് അറിയപ്പെടുന്നു. ഗ്വിഡിർ (Gwydir), നമോയി (Namoi), ബോഗൺ (Bogan) എന്നിവയാണ് ഡാർലിങ് നദിയുടെ പോഷകനദികൾ.
അവലംബം.
&lt;templatestyles src="Reflist/styles.css" /&gt;

</doc>
<doc id="184033" url="https://ml.wikipedia.org/wiki?curid=184033" title="മനക്കൊടി">
മനക്കൊടി

 
 
തൃശ്ശൂർ ജില്ലയിലെ അരിമ്പൂർ ഗ്രാമപഞ്ചായത്തിൽ പെട്ട ഗ്രാമപ്രദേശമാണ് മനക്കൊടി. തൃശ്ശൂർ കോർപ്പറേഷൻ അതിർത്തിയിലാണ് സ്ഥിതി ചെയ്യുന്നത്. മനക്കൊടി-പുള്ള്-ചാഴൂർ-തൃപ്രയാർ വഴിയാണ് പ്രധാനപ്പെട്ട വഴി. തൃശ്ശൂർ - കാഞ്ഞാണി വഴിയാണ് മനക്കൊടിയെ ബന്ധിപ്പിക്കുന്ന പ്രധാനപ്പെട്ട വഴി. 
നെൽകൃഷിയും കന്നുകാലിവളർത്തലും ശുദ്ധജല മത്സ്യബന്ധനവുമാണ് ജനങ്ങളുടെ തൊഴിൽ. 
കുന്നത്തങ്ങാടി, ചേറ്റുപ്പുഴ, എൽത്തുരുത്ത്, പുള്ള്, അമ്മാടം, ശാസ്താംകടവ് എന്നിവയാണ് അയൽ ഗ്രാമങ്ങൾ.

</doc>
<doc id="184034" url="https://ml.wikipedia.org/wiki?curid=184034" title="Darling River">
Darling River



</doc>
<doc id="184035" url="https://ml.wikipedia.org/wiki?curid=184035" title="Isidore of Seville">
Isidore of Seville



</doc>
<doc id="184036" url="https://ml.wikipedia.org/wiki?curid=184036" title="Manakody">
Manakody



</doc>
<doc id="184037" url="https://ml.wikipedia.org/wiki?curid=184037" title="C.V. Padmarajan">
C.V. Padmarajan



</doc>
<doc id="184038" url="https://ml.wikipedia.org/wiki?curid=184038" title="Thrippara Mahadeva Temple">
Thrippara Mahadeva Temple



</doc>
<doc id="184043" url="https://ml.wikipedia.org/wiki?curid=184043" title="ശതമാനം">
ശതമാനം

 
ഛേദം 100 ആയിട്ടുള്ള ഒരു ഭിന്നസംഖ്യയെ ആണ് ശതമാനം എന്നു പറയുന്നത് .ശതമാനം(Percentage) എന്ന വാക്കിൻറെ അർത്ഥം 'നൂറിൽ ഇത്ര'(per hundred) എന്നാണ് .എളുപ്പത്തിൽ എഴുതുന്നതിനായി ശതമാന ചിഹ്നം (%) ഉപ യോഗിച്ച് എഴുതുന്നു.ഉദാഹരണത്തിനു 25/100 എന്നത് 25% എന്ന് എഴുതാം. ദശാംശസംഖ്യാവ്യവസ്ത ഉപയോഗിച്ച് ഇത് .25 എന്നും എഴുതാം

</doc>
<doc id="184048" url="https://ml.wikipedia.org/wiki?curid=184048" title="എസ്.എൻ.ബോസ്">
എസ്.എൻ.ബോസ്



</doc>
<doc id="184051" url="https://ml.wikipedia.org/wiki?curid=184051" title="കേരള സ്റ്റേറ്റ് ഇലക്ട്രോണിക്സ് ഡെവലപ്മെന്റ് കോ. ലി.">
കേരള സ്റ്റേറ്റ് ഇലക്ട്രോണിക്സ് ഡെവലപ്മെന്റ് കോ. ലി.



</doc>
<doc id="184052" url="https://ml.wikipedia.org/wiki?curid=184052" title="ഡാലിയൻ">
ഡാലിയൻ

 
ചൈനയിലെ ലിയാവോനിങ് (Liaoning) പ്രവിശ്യയിലുളള ഒരു നഗരമാണ് ഡാലിയൻ (; ]). പശ്ചിമ കൊറിയൻ ഉൾക്കടലിലെ ഒരു തുറമുഖം കൂടിയായ ഈ നഗരം ലിയാവോദോങ് (Liaodong) ഉപദ്വീപിൽ സ്ഥിതിചെയ്യുന്നു. ഡാലിയനും അടുത്തുള്ള ലൂഷൻ നഗരവും ചില പ്രദേശങ്ങളും ചേർന്നതാണ് ലൂടാ(Luda) മുനിസിപ്പാലിറ്റി. ഒരു പ്രധാന വ്യാവസായിക കേന്ദ്രവും ഡാക്വിങ് (Daqing) എണ്ണപ്പാടത്തിലെ മുഖ്യ പെട്രോളിയം കയറ്റുമതി കേന്ദ്രവും കൂടിയാണ് ഡാലിയൻ. ഡാലീൻ (Dalien) എന്നും ടാലീൻ (Talien) എന്നും ഡയ്റെൻ (Dairen) എന്നും ഈ നഗരം അറിയപ്പെടുന്നുണ്ട്. ജനസംഖ്യ : 2.55 ദശലക്ഷം (1995)
ബഹുമുഖനഗരം.
വലിയ കപ്പൽ നിർമ്മാണ കേന്ദ്രങ്ങളുള്ള ഡാലിയൻ തുറമുഖത്തിന് നിരവധി സൂപ്പർ ടാങ്കറുകളെ ഉൾക്കൊളളുവാൻ ശേഷിയുണ്ട്. ഹിമവിമുക്തവും ആഴമേറിയതുമായ തുറമുഖം, തെക്കൻ മഞ്ചൂറിയൻ റെയിൽപ്പാതയുടെ ടെർമിനസ് എന്നീ പ്രത്യേകതകളും ഡാലിയനുണ്ട്. മഞ്ചൂറിയൻ ഉത്പന്നങ്ങളുടെ "പുറത്തേക്കുള്ള കവാട"മാണ് ഈ തുറമുഖ നഗരം. ധാന്യങ്ങൾ, സോയാബീൻ എന്നിവയാണ് പ്രധാന കയറ്റുമതി ഉത്പന്നങ്ങൾ. എണ്ണ, തുണിത്തരങ്ങൾ, യന്ത്രസാമഗ്രികൾ, പുകയില തുടങ്ങിയവ വൻതോതിൽ ഇറക്കുമതി ചെയ്യുന്നു. 1992-ൽ 62 ദശലക്ഷം ടൺ ചരക്ക് ഡാലിയൻ തുറമുഖം കൈകാര്യം ചെയ്തു.
പ്രധാന ഉത്പാദന കേന്ദ്രം.
ഒരു പ്രധാന ഉത്പാദന കേന്ദ്രമാണ് ഡാലിയൻ. ശുദ്ധീകരിച്ച പെട്രോളിയം, രാസവസ്തുക്കൾ, തുണിത്തരങ്ങൾ, വളങ്ങൾ, യന്ത്രസാമഗ്രികൾ, ഇരുമ്പുരുക്ക് ഉത്പന്നങ്ങൾ, ഗതാഗതോപകരണങ്ങൾ തുടങ്ങിയവ ഇവിടത്തെ മുഖ്യ വ്യാവസായികോത്പന്നങ്ങളാകുന്നു. യന്ത്രസാമഗ്രികളുടെ ഒരു മുഖ്യ ഉത്പാദക കേന്ദ്രം കൂടിയാണിത്. വിശാലമായ കപ്പൽ നിർമ്മാണകേന്ദ്രങ്ങളും എണ്ണ ശുദ്ധീകരണ ശാലകളും ഈ നഗരത്തിന്റെ പ്രത്യേകതയാണ്. വിദേശ മുതൽമുടക്കിനേയും സങ്കേതികതയേയും ആകർഷിക്കുവാനായി 1984-ൽ ഒരു പ്രത്യേക സാമ്പത്തിക മേഖലയ്ക്കും രൂപം നൽകിയിട്ടുണ്ട്.
ഉന്നത വിദ്യാഭ്യാസ കേന്ദ്രങ്ങൾ.
ഡാലിയൻ ശാസ്ത്ര സാങ്കേതിക സർവകലാശാലയും, ഡോങ്ബി സാമ്പത്തിക സർവകലാശാലയും ഇവിടത്തെ പ്രധാന ഉന്നത വിദ്യാഭ്യാസ കേന്ദ്രങ്ങളാണ്. ധാരാളം കായിക വിനോദ കേന്ദ്രങ്ങളും നഗരത്തിലുണ്ട്. ഇവിടത്തെ ലാവോദോങ് പാർക്ക് വളരെ പ്രശസ്തമാണ്.
ആധുനിക തുറമുഖനഗരം.
ഒരു ചെറുമത്സ്യബന്ധന തുറമുഖമായിരുന്ന ഡാലിയൻ റഷ്യാക്കാരുടെ ആധിപത്യത്തിൻ കീഴിലാണ് ഒരു ആധുനിക വാണിജ്യ തുറമുഖമായി വികസിച്ചത്. റഷ്യാക്കാർ ഇതിന് ഡാൽനി (Dalny) എന്നു പേരു നൽകി. 1904-05-ലെ റൂസോ-ജാപ്പനീസ് യുദ്ധം അവസാനിക്കുന്നതിന് കാരണമായിത്തീർന്ന പോർട്സ്മത് ഉടമ്പടി പ്രകാരം ഈ പ്രദേശം ജപ്പാന്റെ അധീനതയിലായി. തുടർന്നു ഇത് ക്വാങ്തങ് (Kwangtung) എന്ന് പുനർനാമകരണം ചെയ്യപ്പെട്ടു. ഡയ്റെൻ (Dairen) എന്ന നാമം സ്വീകരിച്ച ഡാലിയൻ നഗരം വൻതോതിലുളള വികസനത്തിനും ആധുനികവത്കരണത്തിനും വിധേയമായതും ഈ കാലഘട്ടത്തിൽ തന്നെയാണ്.
ചരിത്രം.
1937-ൽ ക്വാങ്തങിന്റെ തലസ്ഥാനം ലൂഷനിൽ നിന്നും ഡാലിയനിലേക്കു മാറ്റി. തുടർന്നുളള വർഷങ്ങളിൽ ത്വരിത വികാസം നേടിയ ഈ പ്രദേശം 40-കളിൽ ജപ്പാന്റെ നിയന്ത്രണത്തിൻ കീഴിലുളള മഞ്ചൂറിയയിലെ ഒരു മുഖ്യ തുറമുഖമായി മാറി. 1945-1955 കാലഘട്ടത്തിൽ ഡയ്റെനും, ലൂഷനും (പോർട്ട് ആതർ) ഏകോപിച്ചു കൊണ്ടുള്ള ഒരു സിനോ-സോവിയറ്റ് നാവികത്താവളം രൂപം പൂണ്ടു.
രണ്ടാം ലോകയുദ്ധത്തിലെ ജപ്പാന്റെ പരാജയത്തെ തുടർന്ന് ഈ തുറമുഖങ്ങൾ സോവിയറ്റ് -ചൈനീസ് രാജ്യങ്ങളുടെ നിയന്ത്രണത്തിലായി (1945). 1955-ൽ ഇവ പൂർണമായും ചൈനക്ക് കൈമാറി. തുടർന്ന് ലൂഷൻ ചൈനീസ് നാവികത്താവളമായും, ഡയ്റെൻ ഘനവ്യവസായ കേന്ദ്രമായും വികസിച്ചു. എഴുപതുകളോടെ ചൈനയുടെ മുഖ്യ പെട്രോളിയം തുറമുഖം എന്ന ബഹുമതി ഡാലിയന് ലഭിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="184053" url="https://ml.wikipedia.org/wiki?curid=184053" title="ഭാരതേന്ദു ഹരിശ്ചന്ദ്ര">
ഭാരതേന്ദു ഹരിശ്ചന്ദ്ര

 
ഒരു ഹിന്ദി സാഹിത്യകാരനാണ് ഭാരതേന്ദു ഹരിശ്ചന്ദ്ര (1850-85).ആധുനിക ഹിന്ദി സാഹിത്യത്തിൻറെയും ഹിന്ദി നാടക വേദിയുടെയും പിതാവായി കരുതപ്പെടുന്നു. സത്യ ഹരിശ്ചന്ദ്ര, നീല ദേവി, അന്ധേർ നഗരി തുടങ്ങിയ നാടകങ്ങൾ രചിച്ച്, അദ്ദേഹം ഹിന്ദിയിൽ ആധുനിക നാടക വേദിക്കു കളമൊരുക്കി. ദേശഭക്തി പ്രചോദകങ്ങളായ കവിതകൾ രചിച്ചു. ചന്ദ്രാവലി,ഭാരത ദുർദശ,കശ്മീർ കുസും,മഹാരാഷ്ട്ര ദേശ് കാ ഇതിഹാസ് എന്നി വയാണ് പ്രധാന കൃതികൾ.അദ്ദേഹത്തിൻറെ 'അന്ധേർ നഗരി'യിലെ കഥാപാത്രമായ ഗോവർധനനെ ഉപജീവിച്ചാണ് മലയാളത്തിൽ ആനന്ദിൻറെ ഗോവർധന്റെ യാത്രകൾ എന്ന കൃതി.

</doc>
<doc id="184055" url="https://ml.wikipedia.org/wiki?curid=184055" title="കേരള അഗ്രോ മെഷിനെറി കോ. ലി.">
കേരള അഗ്രോ മെഷിനെറി കോ. ലി.



</doc>
<doc id="184056" url="https://ml.wikipedia.org/wiki?curid=184056" title="മജീതിയ വേജ്ബോർഡ്">
മജീതിയ വേജ്ബോർഡ്

പത്രസ്ഥാപനങ്ങളിലെ ജീവനക്കാരുടെ ക്ഷേമത്തിനായി അവിഷകരിക്കപ്പെട്ട കേന്ദ്ര ഗവൺമെന്റ് പദ്ധതിയാണ് മജീതിയ വേജ്ബോർഡ്. പത്രസ്ഥാപനങ്ങളിലെ വർക്കിംഗ് ജേണലിസ്റ്റുകൾക്കും നോൺ ജേണലിസ്റ്റുകൾക്കും അടിസ്ഥാന ശമ്പളത്തിൽ രണ്ടര മുതൽ മൂന്നു വരെ മടങ്ങു വേതനവർധന നിർദ്ദേശിക്കുന്ന പുതുക്കിയ വേജ്‌ബോർഡ് റിപ്പോർട്ട് ചെയർമാൻ ജസ്റ്റീസ് ജി. എസ്. മജീതിയ കേന്ദ്രസർക്കാരിനു സമർപ്പിച്ചിരുന്നു. പത്രപ്രവർത്തകരുടെയും പത്ര ജീവനക്കാരുടെയും ശമ്പള പരിഷ്കരണത്തിനായുള്ള മജീതിയ വേജ് ബോർഡ് ശുപാർശകളിൽ കേന്ദ്ര സർക്കാരിന് തീരുമാനമെടുക്കാമെന്ന് 2011 സെപ്തംബർ 21 ന് സുപ്രീംകോടതി ഉത്തരവിറക്കി. 2011 ഒക്ടോബർ 25 പദ്ധതിക്ക് കേന്ദ്ര സർക്കാർ അംഗീകാരം നൽകി. പത്രസ്ഥാപനങ്ങളിലെ ജീവനക്കാരുടെ വേതന പരിഷ്‌കരണത്തിനു ശിപാർശകൾ സമർപ്പിക്കാൻ മൂന്നുവർഷം മുമ്പാണു കേന്ദ്രസർക്കാർ ജസ്റ്റീസ് മജീതിയ അധ്യക്ഷനായി വേജ്‌ബോർഡ് രൂപീകരിച്ചത്. മജീതിയ വേജ്ബോർഡ് പരിഷ്കാരങ്ങൾ നടപ്പാക്കിയ ആദ്യത്തെ മലയാളദിനപത്രമാണ് മാധ്യമം ദിനപത്രം.
നിർദ്ദേശങ്ങൾ.
സർക്കാറിന് മുമ്പിൽ സമർപ്പിക്കപ്പെട്ട നിർദ്ദേശങ്ങൾതാഴെ പറയുന്നവയായിരുന്നു. ജീവനക്കാരുടെ വിരമിക്കൽ പ്രായം 65 ആയി നിശ്ചയിക്കുക. പുതിയ വേജ്് ബോർഡ് റിപ്പോർട്ടനുസരിച്ചു കാറ്റഗറി ഒന്നിൽ വരുന്ന പത്രസ്ഥാപനങ്ങളിലെ തുടക്കക്കാരന് അടിസ്്ഥാനശമ്പളമായി 9,000 രൂപയും സീനിയർ തലത്തിൽ 25,000 രൂപയും. തൊഴിലുടമയും ജീവനക്കാരും തമ്മിലുള്ള തർക്കങ്ങൾ പരിഹരിക്കുന്നതിനു സ്ഥിരം തർക്കപരിഹാര ട്രൈബ്യൂണൽ സ്ഥാപിക്കുക. ഡിഎ ഓരോവർവും ജൂലൈ ഒന്നിനും ജനുവരി ഒന്നിനും അനുവദിക്കണം. വീട്ടുവാടക, യാത്രാബത്ത, രാത്രിബത്ത തുടങ്ങിയ ആനുകൂല്യങ്ങൾ പുതുക്കാനും നിർദ്ദേശമുണ്ട്. എക്‌സ്, വൈ, സെഡ് മേഖലകളിൽ നിയമിക്കപ്പെടുന്ന ജീവനക്കാർക്ക് വീട്ടുവാടക ഇനത്തിൽ യഥാക്രമം 30%, 20%, 10% വർധനയാണു ശിപാർശ ചെയ്തിരിക്കുന്നത്. ഇതേ രീതിയിൽ നിയമിക്കപ്പെടുന്നവർക്കു യാത്രാബത്ത ഇനത്തിൽ 20%,1 0%, 5% വർധനയും ശിപാർശ ചെയ്തിട്ടുണ്ട്. മലയോര മേഖലകളിൽ ജോലി ചെയ്യുന്നവർക്കു 1000 രൂപയും ക്ലാസ് ഒന്നുമുതൽ നാലുവരെ വിഭാഗങ്ങളിൽവരുന്ന സ്ഥാപനങ്ങളിലെ ജീവനക്കാർക്കു വൈദ്യസഹായ ആനുകൂല്യം പ്രതിമാസം 1000 രൂപ, 500 രൂപ നിരക്കുകളിൽ അനുവദിക്കാനും നിർദ്ദേശിക്കുന്നു. എന്നാൽ ഇഎസ്‌ഐയുടെ പരിധിയിൽ വരുന്നവർക്ക് ഈ ആനുകൂല്യം ലഭിക്കില്ല. 60 കോടി രൂപയ്ക്കുമേൽ വരുമാനമുള്ള വാർത്താ ഏജൻസികളെ ഉയർന്ന വരുമാനമുള്ള പത്രസ്ഥാപനങ്ങളുടെ അതേ തലത്തിലേക്കു മാറ്റിയിട്ടുണ്ട്. ഇപ്പോൾ പിടിഐ ഒന്നാംസ്ഥാനത്തും യുഎൻഐ രണ്ടാമതുമാണ്.
നടപ്പിലാക്കിയ പത്രങ്ങൾ.
ഇന്ത്യയിൽ മജീതിയ ശുപാർശ നടപ്പാക്കിയ ആദ്യത്തെ ദിനപത്രമാണ് ആസാം ട്രൈബൂൺ. മലയാളത്തിൽ ആദ്യത്തെതും ഇന്ത്യയിൽ രണ്ടാമത്തെതും മാധ്യമം ദിനപത്രമാണ്. 2010 ജൂലൈ 1 മുതൽ മുൻകാല പ്രാപല്യത്തോടെയാണ് മാധ്യമം ശിപാർശ നടപ്പാക്കിയത്.
അവലംബം.
&lt;templatestyles src="Reflist/styles.css" /&gt;

</doc>
<doc id="184057" url="https://ml.wikipedia.org/wiki?curid=184057" title="ഗോവർധന്റെ യാത്രകൾ">
ഗോവർധന്റെ യാത്രകൾ

 
ആനന്ദ് എഴുതിയ ഒരു മലയാള നോവൽ ആണ് ഗോവർധന്റെ യാത്രകൾ . ഭാരതേന്ദു ഹരിശ്ചന്ദ്രയുടെ, കറുത്ത ഹാസ്യത്താൽ സമൃദ്ധമായ "അന്ധേർ നഗരി ചൗപട്ട് രാജ" എന്ന നാടകത്തെ അധികരിച്ചാണ് ഗോവർധന്റെ യാത്രകൾ എഴുതപ്പെട്ടിരിക്കുന്നത്. ചരിത്രവും ഭാവനയും കെട്ട് പിണഞ്ഞു കിടക്കുന്നതാണ് നോവലിൻറെ ആഖ്യാന രീതി. ഹരിശ്ചന്ദ്രയുടെ ഗോവർധനൊപ്പം ചരിത്രത്തിൽ നിന്ന്, അലിദോസ്തും, ഹുമയൂണും, മിർസാ ഗാലിബും, മിർസാ മുഹമ്മദ് റിസ്വയും, ഉമ്രാവ് ജാനും, ഗലീലിയോയുമൊക്കെ ഇടയ്ക്കിടെ നോവലിൽ പ്രത്യക്ഷപ്പെടുന്നു, നീണ്ട സംവാദങ്ങളിൽ ഏർപ്പെടുന്നു. ഈ കൃതി ഗീതാ കൃഷ്ണൻ കുട്ടി "ഗോവർധൻസ് ട്രാവൽസ്" എന്ന പേരിൽ ഇംഗ്ലീഷിലേക്കു പരിഭാഷപ്പെടുത്തിയിട്ടുണ്ട്. .
പുരസ്കാരങ്ങൾ.
1997ൽ കേന്ദ്ര സാഹിത്യ അക്കാദമി അവാർഡ് ലഭിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="184060" url="https://ml.wikipedia.org/wiki?curid=184060" title="ഈഴച്ചെമ്പകം">
ഈഴച്ചെമ്പകം

 
കേരളത്തിൽ കാണപ്പെടുന്ന ഒരിനം ചെറുമരമാണ് ഈഴച്ചെമ്പകം (ശാസ്ത്രീയനാമം: "Plumeria rubra"). അപ്പോസൈനേസി സസ്യകുടുംബത്തിൽ ഉൾപ്പെടുന്ന ഈ വൃക്ഷം അലറി, അലറിപ്പാല, പാല, ചെമ്പകം, കള്ളിപ്പാല, കുങ്കുമം എന്നീ അപരനാമങ്ങളിലും അറിയപ്പെടുന്നുണ്ടു്. ഫ്രഞ്ച് സസ്യശാസ്ത്രജ്ഞനായ ചാൾസ് ഫ്ലൂമേറിയയുടെ സ്മരണാർഥമാണ് ഇവയ്ക്ക് പ്ലൂമേറിയ എന്ന ശാസ്ത്രനാമം നൽകിയത്. മെക്സിക്കോ സ്വദേശമായ ഈ വൃക്ഷം വളരെക്കാലം മുൻപു തന്നെ ശ്രീലങ്കയിൽ എത്തിപ്പെട്ടിരുന്നു. അവിടെ നിന്നാണ് ഇവ ഇന്ത്യയിൽ എത്തിച്ചേർന്നത്. അതിനാലാണ് ഇവ ഈഴച്ചെമ്പകം എനറിയപ്പെടുന്നത്.
വിവരണം.
വെള്ള, ചുവപ്പ്, വെള്ള കലർന്ന മഞ്ഞ നിറം എന്നിങ്ങനെ മൂന്നു നിറങ്ങളിൽ ഈഴച്ചെമ്പകം കാണപ്പെടുന്നു. സർവസാധാരണയായി വെള്ളനിറമുള്ള പൂക്കളാണ്. അതിന്റെ മധ്യത്തിലായി നേർത്ത മഞ്ഞ നിറം കാണുന്നു. ഇതിനെ ചിലയിടങ്ങളിൽ അമ്പലപാല എന്നും പറയുന്നു. അമ്പലങ്ങളിലും കാവുകളിലും പ്രതിഷ്ടയുള്ള സ്ഥലങ്ങളിലും കാണുന്ന പാലയ്ക്ക് ഹൈന്ദവവിശ്വാസികൾ പവിത്രത കല്പിക്കപ്പെട്ടിരിക്കുന്നതിനാൽ ഇവ സാധാരണയായി മുറിക്കാറില്ല.
വർഷത്തിൽ മിക്കപ്പോഴും പുഷ്പിക്കുന്ന ഇവയുടെ പൂക്കൾ സുഗന്ധമുള്ളവയാണ് . ഇലകൾക്ക് 19-20 സെന്റീമീറ്റർ വലിപ്പം ഉണ്ട്. ഇലയുടെ അഗ്രഭാഗം കൂന്താകാരമാണ്. ഫലത്തിന് ഏകദേശം 10 സെന്റീമീറ്റർ നീളം ഉണ്ട്. 10 മീറ്റർ വരെ ഉയരത്തിൽ വളരുന്ന ഈഴച്ചെമ്പകത്തിന്റെ തായ്ത്തടി വളഞ്ഞുപുളഞ്ഞാണ് വളരുന്നത്. തടിയുടെ ഈടും ഭംഗിയുമുള്ള കാതലിന് കറുപ്പു നിറമാണ്. അധികം ബലമില്ലാത്ത തടിയിൽ വെള്ളയുമുണ്ട്. അതിശൈത്യവും വരൾച്ചയും ഇവയ്ക്കു താങ്ങാൻ സാധിക്കില്ല. ഇന്ത്യ, ശ്രീലങ്ക, ബർമ, നേപ്പാൾ തുടങ്ങി വിവിധ രാജ്യങ്ങളിൽ ഇവ കാണപ്പെടുന്നു.
ഔഷധ ഉപയോഗം.
ഈഴച്ചെമ്പകം സാധാരണയായി ഔഷധനിർമ്മാണത്തിനായി ഉപയോഗിക്കപ്പെടുന്നു[']. വൃക്ഷത്തിന്റെ മരപ്പട്ട ഗുഹ്യരോഗ ചികിത്സയ്ക്കായി ഉപയോഗിക്കുന്നു[']. പൂവിൽ നിന്നാണ് ചെമ്പക തൈലം വാറ്റിയെടുക്കുന്നത്[""].
മറ്റുപയോഗങ്ങൾ.
ഫാൻ ആകൃതിയിലുള്ള ഇതിന്റെ പൂവിനെ ഈർക്കിലിയിൽ കോർത്ത് പ്ലാവിലകൊണ്ടുള്ള കുമ്പിളിനുള്ളിലിട്ട് ഒരു കാറ്റാടിയായി ഇതിനെ കുട്ടികൾ കളിക്കാനുപയോഗിക്കാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="184061" url="https://ml.wikipedia.org/wiki?curid=184061" title="Plumeria rubra">
Plumeria rubra



</doc>
<doc id="184062" url="https://ml.wikipedia.org/wiki?curid=184062" title="Plumeria acutifolia">
Plumeria acutifolia



</doc>
<doc id="184063" url="https://ml.wikipedia.org/wiki?curid=184063" title="എൽ. ഫ്രാങ്ക് ബോം">
എൽ. ഫ്രാങ്ക് ബോം

 
സുപ്രസിദ്ധനായ അമേരിക്കൻ ബാലസാഹിത്യകാരനാണ് എൽ. ഫ്രാങ്ക് ബോം. അദ്ദേഹത്തിന്റെ പ്രശസ്ത കൃതിയാണ് ഓസ് നഗരത്തിലെ മാന്ത്രികൻ(The Wonderful Wizard of Oz). മദർ ഗൂസ് ഇൻ പ്രോസ്, ഫാദെർ ഗൂസ്, അമേരിക്കൻ കെട്ടു കഥകൾ എന്നിവയാണ് മറ്റു പ്രധാന കൃതികൾ. അദ്ദേഹത്തിന്റെ പുസ്തകങ്ങൾ മലയാളമടക്കമുള്ള ഭാരതീയ ഭാഷകളിലേക്കും വിവർത്തനം ചെയ്യപ്പെട്ടിട്ടുണ്ട്.

</doc>
<doc id="184065" url="https://ml.wikipedia.org/wiki?curid=184065" title="മനുഷ്യപുത്രൻ">
മനുഷ്യപുത്രൻ

 
ദൈവപ്രതാപവുമായുള്ള താരതമ്യത്തിലെ മനുഷ്യാവസ്ഥയുടെ സുചകസംജ്ഞയായി എബ്രായബൈബിളിലും, യേശുവിന്റെ സ്വയംസംബോധനയായി ക്രിസ്തീയബൈബിളിലെ പുതിയനിയമത്തിലും പ്രത്യക്ഷപ്പെടുന്ന ഒരു പ്രയോഗമാണ് മനുഷ്യപുത്രൻ (Son of man). അതിന്റെ എബ്രായമൂലം "ബെൻ ആദം" എന്നും അരമായഭാഷ്യം "ബാർ എനാസ്" അല്ലെങ്കിൽ "ബാർ നാശാ" എന്നുമാണ്. പഴയ നിയമത്തിന്റെ പുരാതന ഗ്രീക്കു പരിഭാഷയായ സെപ്ത്വജിന്റിൽ അതിന്റെ ഗ്രീക്കു ഭാഷ്യം 'ആന്ത്രോപൗ'(anthropou) എന്നാണെങ്കിൽ പുതിയനിയമം ഗ്രീക്കു മൂലത്തിൽ വിവേചകഭേദകം ചേർത്ത "ഹോ ഹൂയ്യോസ് തൗ ആന്ത്രോപൗ" (ho huios tou anthropou) എന്ന രൂപമാണതിന്.
യേശുവിന്റെ "സ്വനിയുക്തി സംജ്ഞ" (self-designation) എന്ന നിലയിൽ പുതിയനിയമത്തിൽ ഇതിനുള്ള അർത്ഥം അവ്യക്തമാണെന്നത്, ഇതിനെ ബൈബിളിലെ ഏറ്റവുമേറെ ചർച്ച ചെയ്യപ്പെടുന്ന പ്രയോഗങ്ങളിൽ ഒന്നാക്കി മാറ്റിയിരിക്കുന്നു. 
യഹൂദലിഖിതങ്ങളിൽ.
സങ്കീർത്തനം, എസെക്കിയേൽ.
എബ്രായബൈബിളിൽ "ബെൻ ആദാം" എന്ന പ്രയോഗം സാമാന്യമായി, മനുഷ്യരാശിയുടെ പര്യായമായ സെമെറ്റിക് സജ്ഞ എന്ന നിലയിലാണ്. സങ്കീർത്തനങ്ങളിൽ ഈ പ്രയോഗം മനുഷ്യനും ദൈവവും തമ്മിലുള്ള നിസ്സീമമായ അന്തരം എടുത്തുകാട്ടാൻ ഉപയോഗിച്ചിരിക്കുന്നു. മനുഷ്യന്റെ ക്ഷണികത, മർത്ത്യാവസ്ഥ, നിസ്സഹായത, തുടങ്ങിയവ ദൈവത്തിന്റെ സർവശക്തിയും സനാതനത്വവുമായി മുഖാമുഖം നിൽക്കുകയാണ് ഈ പ്രയോഗത്തിൽ. സ്വർഗ്ഗസിംഹാസനത്തിലിരുന്ന് 'മനുഷ്യപുത്രന്മാരെ' വീക്ഷിക്കുന്ന ദൈവത്തെ സങ്കീർത്തനങ്ങൾ ചിത്രീകരിക്കുന്നു. "മർത്ത്യന് എന്തു മേന്മയുണ്ട്; അവിടത്തെ പരിഗണന ലഭിക്കാൻ മനുഷ്യപുത്രന് എന്തു മേന്മയാണുള്ളത്" എന്ന സങ്കീർത്തനവാക്യവും ഇതിനുദാഹരണമാണ്. 
ഇതേമട്ടിൽ, സഖ്യയുടെ പുസ്തകത്തിലും ഏശയ്യായുടെ പ്രവചനഗ്രന്ഥത്തിലും ഈ പ്രയോഗം പ്രത്യക്ഷപ്പെടുന്നുണ്ട്. "ബെൻ ആദാം" ഏറ്റവുമേറെ പ്രയോഗിക്കപ്പെടുന്ന എബ്രായബൈബിൾ ഖണ്ഡം എസെക്കിയേലിന്റെ പുസ്തകം ആണ്. ദൈവം എസക്കിയേൽ പ്രവാചകനെ സംബോധന ചെയ്യുന്നത് 'മനുഷ്യപുത്രാ' എന്നാണ്. എസെക്കിയേലിന്റെ പുസ്തകത്തിൽ ഈ പ്രയോഗം 87 വട്ടം ഉപയോഗിച്ചിട്ടുണ്ടെന്ന് കണക്കാക്കപ്പെട്ടിരിക്കുന്നു. "മനുഷ്യപുത്രാ, ഇസ്രായേലിലെ പർവതങ്ങൾക്കു നേരേ മുഖം തിരിച്ച് അവയ്ക്കെതിരെ പ്രവചിക്കുക" എന്നും "മനുഷ്യപുത്രാ, യെരുശലേമിനു നേരേ മുഖം തിരിച്ച്, വിശുദ്ധസ്ഥലങ്ങൾക്കെതിരെ പ്രഘോഷിക്കുക" എന്നും മറ്റുമുള്ള വാക്യങ്ങൾ ഇതിനുദാഹരണമാണ് 
ദാനിയേൽ.
'മനുഷ്യപുത്രൻ' എന്ന സംജ്ഞയുടെ ഏറെ സവിശേഷമായ ഒരു പ്രയോഗവും അതിന്റെ വികാസചരിത്രത്തിലെ നാഴികക്കല്ലുമാണ് എബ്രായബൈബിളിൽ ഏറ്റവും അവസാനം രൂപപ്പെട്ട ഗ്രന്ഥങ്ങളിൽ ഒന്നും ഭാഗികമായി അരമായ ഭാഷയിൽ എഴുതപ്പെട്ടിരിക്കുന്നതുമായ ദാനിയേലിന്റെ പുസ്തകം ഏഴാം അദ്ധ്യായത്തിലെ ഈ വാക്യം:-
ഈ വാക്യത്തിൽ 'മനുഷ്യപുത്രൻ' ("ബാർ നാശാ") എന്തിനെ സൂചിപ്പിക്കുന്നുവെന്നത് തർക്കവിഷയമാണ്. ദൈവത്തിന്റെ വിശുദ്ധാത്മാക്കളെ പൊതുവേ ഉദ്ദേശിച്ചുള്ള പ്രയോഗമാണതെന്നാണ് ഒരഭിപ്രായം. മനുഷ്യരൂപമെടുത്ത ഒരു ദൈവപുരുഷനെ അതു സൂചിപ്പിക്കുന്നതായി മറ്റൊരു പക്ഷം കരുതുന്നു. മനുഷ്യപുത്രനെ, വരുവാനിരിക്കുന്ന യുഗസംക്രാന്തിയിലെ കേന്ദ്രവ്യക്തിത്വമായി അവതരിപ്പിക്കുകയാണ് ഈ വേദവാക്യമെന്നും, യഹൂദ-ക്രിസ്തീയ ധാർമ്മികതകളിലെ യുഗാന്തപ്രതീക്ഷാപാരമ്പര്യം (apocalyptic tradition) അതിൽ തുടങ്ങുന്നുവെന്നും കരുതുന്നവരുണ്ട്.
ഈനോക്ക്.
പൊതുവർഷാരംഭത്തിനു തൊട്ടുമുൻപുള്ള നൂറ്റാണ്ടുകളിൽ എഴുതപ്പെട്ട യഹൂദപാരമ്പര്യത്തിലെ അകാനോനിക രചനകളിൽ പലതിലും യുഗാന്തവ്യക്തിത്വമെന്ന നിലയിൽ 'മനുഷ്യപുത്രൻ' പ്രത്യക്ഷപ്പെടുന്നു. ഈനോക്കിന്റെ പുസ്തകം ഇതിനുദാഹരണമാണ്. പുതിയനിയമഗ്രന്ഥങ്ങളുടെ കർത്താക്കൾക്ക് ഈനോക്കിന്റെ പുസ്തകവുമായി പരിചയം ഉണ്ടായിരുന്നുവെന്നതിന് സൂചനകളുള്ളതിനാൽ, ഇത്തരം രചനകളിലൂടെ യഹൂദസ്മൃതിയിൽ വേരുറച്ച യുഗാന്തപ്രതീക്ഷാപാരമ്പര്യം പിന്തുടരുകയാണ് പുതിയനിമയത്തിലെ 'മനുഷ്യപുത്രൻ' പ്രയോഗം എന്നു വരാം. 
അതേസമയം, കാലക്രമേണ രൂപപ്പെട്ട ഈനോക്കിന്റെ പുസ്തകത്തിൽ ആദ്യം എഴുതപ്പെട്ട ഖണ്ഡങ്ങളിൽ മനുഷ്യപുത്രൻ പ്രത്യക്ഷപ്പെടുന്നില്ലെന്നും, ആ പ്രയോഗം ധാരാളമായി പ്രത്യക്ഷപ്പെടുന്ന ഈനോക്കിലെ "അന്യാപദേശങ്ങളുടെ പുസ്തകം" (book of similitudes) ഇന്നത്തെ രൂപത്തിൽ ക്രിസ്ത്യാനികൾ നടത്തിയ സംശോധനയുടെ ഫലമാണെന്നും യഹൂദവിജ്ഞാനകോശം ചൂണ്ടിക്കാട്ടുന്നു.ചാവുകടൽ തീരത്തെ കുമ്രാനിൽ കണ്ടു കിട്ടിയ യഹൂദലിഖിതസഞ്ചയത്തിൽ ഈനോക്കിന്റെ പുസ്തകത്തിലെ 108 അദ്ധ്യായങ്ങളിൽ മറ്റെല്ലാത്തിന്റേയും ശകലങ്ങൾ ഉണ്ടെങ്കിലും 37 മുതൽ 71 വരെ അദ്ധ്യായങ്ങൾ ചേർന്ന അന്യാപദേശങ്ങളുടെ പുസ്തകത്തിന്റെ ശകലങ്ങളൊന്നും അതിൽ ഉണ്ടായിരുന്നില്ലെന്നതും, യുഗാന്തവ്യക്തിത്വമായ മനുഷ്യപുത്രനു പ്രാധാന്യം കല്പിക്കുന്ന ഈ ഗ്രന്ഥഖണ്ഡത്തിന്റെ വിശ്വസനീയതയുടെ മേൽ നിഴൽ വീഴ്ത്തുന്നു.
പുതിയനിയമത്തിൽ.
സുവിശേഷപാരമ്പര്യങ്ങളിൽ.
പുതിയനിയമത്തിൽ യേശു തന്നെത്തന്നെ പരാമർശിക്കാൻ ഏറ്റവുമേറെ ആശ്രയിക്കുന്ന പ്രയോഗമാണ് 'മനുഷ്യപുത്രൻ'. പഴയനിയമത്തിന്റെ പുരാതന ഗ്രീക്കു പരിഭാഷയായ സെപ്ത്വജിന്റിൽ ഉപയോഗിച്ചിരിക്കുന്ന 'ആന്ത്രോപൗ' എന്ന പദത്തോട് വിവേചകഭേദകം ചേർത്ത "ഹോ ഹൂയ്യോസ് തൗ ആന്ത്രോപൗ" (ho huios tou anthropou) എന്ന രൂപത്തിലാണ് പുതിയനിയമത്തിന്റെ ഗ്രീക്കു മൂലത്തിൽ ഇതു കാണപ്പെടുന്നത്. സമാന്തരസുവിശേഷങ്ങളിൽ ഇത് 72 തവണയും യോഹന്നാന്റെ സുവിശേഷത്തിൽ 13 തവണയും കാണാം. അപ്പസ്തോലനടപടികളിൽ ഒരിടത്തും ഇതു കാണാം. അപ്പസ്തോലനടപടികൾ ഒഴിച്ചാൽ മറ്റെല്ലായിടത്തും ഈ പ്രയോഗം, യേശുവിന്റെ തന്നെ പ്രസ്താവനകളുടെ ഭാഗമാണ്. യേശുവിനു മറ്റുള്ളവർ നൽകിയ സ്ഥാനപ്പേരോ ബഹുമതിയോ ആയി അത് ഒരിടത്തും പ്രത്യക്ഷപ്പെടുന്നില്ല. അതിനെ വിശദീകരിക്കാനുള്ള ഒരു ശ്രമവും സുവിശേഷകന്മാർ നടത്തുന്നുമില്ല. പൗലോസിന്റെ ലേഖനങ്ങൾ ഉൾപ്പെടെ പുതിയനിയമത്തിലെ ഇതരചനകളൊന്നും യേശുവിനെ മനുഷ്യപുത്രൻ എന്നു വിശേഷിപ്പിക്കുന്നില്ല. 
മർക്കോസിന്റെ സുവിശേഷം, മത്തായിയുടേയും ലൂക്കായുടേയും സുവിശേഷങ്ങൾക്കു പൊതുവായുള്ളതും മർക്കോസിന്റെ സുവിശേഷത്തിൽ ഇല്ലാത്തതുമായ 'ക്യൂ' എന്നറിയപ്പെടുന്ന പാരമ്പര്യം, മത്തായിയുടെ സുവിശേഷത്തിന്റേതു മാത്രമായ ഉള്ളടക്കം, ലൂക്കായുടെ സുവിശേഷത്തിന്റേതു മാത്രമായ ഉള്ളടക്കം എന്നിങ്ങനെ, സുവിശേഷപാരമ്പര്യത്തിന്റെ എല്ലാ തലങ്ങളിലും ഈ പ്രയോഗം കാണാമെന്നത് ഇതിന്റെ പ്രാധാന്യം വർദ്ധിപ്പിക്കുന്നു.
വീക്ഷണഭേദം.
പുതിയനിയമത്തിലെ 'മനുഷ്യപുത്രൻ' പ്രയോഗങ്ങളുടെ സൂചന എന്തെന്നു വ്യക്തമല്ല. ഇതേക്കുറിച്ച് നിലവിലുള്ള വീക്ഷണങ്ങൾ താഴെപ്പറയുന്നവയാണ്. 
അഭൗമരക്ഷകൻ.
മനുഷ്യപുത്രൻ എന്ന പേരിൽ അഭൗമികനായൊരു രക്ഷകൻ എന്ന ആശയം ക്രിസ്തുവിന്റെ കാലത്തിനു മുൻപുള്ള യഹൂദചിന്തയിൽ വേരുറപ്പിച്ചിരുന്നെന്നും പുതിയനിയമത്തിലെ സമാനപരാമർശങ്ങൾ ആ പാരമ്പര്യത്തിന്റെ പിന്തുടർച്ചയും വികാസവും ആണെന്നും ഉള്ള നിലപാടാണ് അതിലൊന്ന്. ഈ നിലപാടനുസരിച്ച്, യുഗസംക്രാന്തിയിൽ നടക്കാനിരിക്കുന്ന മനുഷ്യവർഗ്ഗത്തിന്റെ നീതിവിധിയിലെ വിധിയാളനായ ക്രിസ്തുവിനെയാണ് പുതിയനിയമത്തിലെ 'മനുഷ്യപുത്രൻ' സൂചിപ്പിക്കുന്നത്.
വെറും മനുഷ്യൻ.
'ബാർ' എന്ന പദത്തിന് യേശുവിന്റെ കാലത്ത് പുത്രൻ എന്ന അർത്ഥം നഷ്ടപ്പെട്ടിരുന്നതിനാൽ, അരമായ ഭാഷയിലെ "ബാർ നാശാ" എന്ന പ്രയോഗത്തിന് 'ഞാൻ', 'മനുഷ്യൻ' എന്നൊക്കെ മാത്രമേ അർത്ഥമുണ്ടയിരുന്നുള്ളു എന്നും, അരമായ സംസാരിച്ചിരുന്ന യേശു, നിഗൂഢമായ രക്ഷകപ്രതീക്ഷാർത്ഥത്തിൽ തന്നെത്തന്നെ സൂചിപ്പിച്ച് മനുഷ്യപുത്രൻ എന്നു പ്രയോഗിച്ചിരിക്കാൻ സാദ്ധ്യതയില്ലെന്നുമുള്ള നിലപാടാണ് മറുവശത്ത്. ഈ വിധമായ അർത്ഥസൂചനകൾ ഒന്നും ഇല്ലാതിരുന്ന അരമായ ശബ്ദത്തെ ഗ്രീക്കു ഭാഷയിലാക്കിയവരാണ് 'മനുഷ്യപുത്രൻ' പ്രയോഗം രൂപപ്പെടുത്തിയതെന്നും, പിന്നീടത് ദാനിയേലിന്റെ പുസ്തകം 7:13-ന്റേയും യോഹന്നാന്റെ സുവിശേഷത്തിലെ ലോഗോസ് ദൈവശാസ്ത്രത്തിന്റേയും സ്വാധീനത്തിൽ ഒരു ദൈവശാസ്ത്രനിർമ്മിതിയായി (theological construction) വികസിച്ച്, പിൽക്കാലസഭയിലെ ക്രിസ്തുശാസ്ത്രത്തിന്റെ മൗലിക ഘടങ്ങളിൽ ഒന്നായി മാറിയെന്നും ഈ പക്ഷം വാദിക്കുന്നു.
എന്നാൽ യേശുവിന്റെ കാലത്ത് പലസ്തീനയിൽ സംസാരിച്ചിരുന്ന അരമായ ഭാഷയെക്കുറിച്ച് വളരെക്കുറിച്ച അറിവു മാത്രമേ ഇന്നുള്ളെന്നും യേശു സ്വയം ഇടയ്ക്കൊക്കെ ഗ്രീക്കു ഭാഷ സംസാരിച്ചിരിക്കാനുള്ള സാദ്ധ്യത പോലും തള്ളിക്കളയാനാവില്ലെന്നും ഈ വാദത്തെ എതിർക്കുന്നവർ ചൂണ്ടിക്കാട്ടുന്നു. 
ഇതരപക്ഷങ്ങൾ.
പിൽക്കാലങ്ങളിൽ ദാനിയേലിന്റെ പുസ്തകം 7:13-നെ ആശ്രയിച്ചുള്ള രക്ഷകപ്രവചനമായി വ്യാഖ്യാനിക്കപ്പെട്ട ഈ പ്രയോഗത്തെ അപ്പസ്തോലിക കാലത്തെ സഭാപിതാക്കന്മാർ യേശുവിന്റെ മനുഷ്യസ്വഭാവത്തെ സംബന്ധിക്കുന്നതായും വിനയത്തിന്റെ വെളിപ്പെടുത്തലായും ഒക്കെ വിലയിരുത്തി. തന്റെ ശത്രുക്കളെ പ്രകോപിക്കാത്ത തരത്തിൽ താരതമ്യേന നിരുപദ്രവമായതും കാലക്രമേണ രക്ഷകസ്ഥാനത്തെ സൂചിപ്പിക്കാൻ ഉപയോഗിക്കാവുന്നതുമായ ഒരു സംബോധന ബോധപൂർവം തെരഞ്ഞെടുക്കുകയാണ് യേശു ചെയ്തതെന്നു 19-ആം നൂറ്റാണ്ടിൽ കത്തോലിക്കാ ദൈവശാസ്ത്രജ്ഞനായ ജോസഫ് ക്നാബെൻബൗർ വാദിച്ചിട്ടുണ്ട്.

</doc>
<doc id="184072" url="https://ml.wikipedia.org/wiki?curid=184072" title="L. Frank Baum">
L. Frank Baum



</doc>
<doc id="184077" url="https://ml.wikipedia.org/wiki?curid=184077" title="ഫിനോളിക് റെസിൻ">
ഫിനോളിക് റെസിൻ

 
ആദ്യമായി വിപണിയിലെത്തിയ മനുഷ്യ നിർമ്മിത പോളിമറുകളിൽഒന്നാണ് ഫിനോളിക് റെസിനുകൾ.. ഇവ തെർമോസെറ്റിങ് പ്ലാസ്റ്റിക് ഇനത്തിൽ പെടുന്നു. ബേക്ക് ലൈറ്റ് ആയിരുന്നു പ്രഥമ ഇനം. ജൂലായ് 1907ൽ, ബേക്ക്ലൻറ് എന്ന ശാസ്ത്രജ്ഞൻ ഇതിനുളള പാറ്റൻറ്  എടുത്തു. ( US patent #942,699) ഫിനോളും ഫോർമാൽഡിഹൈഡുമായുളള വളരെയേറെ സങ്കീർണ്ണമായ രാസപ്രക്രിയയുടെ ഫലമാണ് ഈ റെസിൻ..പക്ഷെ രാസപ്രക്രിയ നടക്കണമെങ്കിൽ ഫിനോൾ തന്മാത്രയിലെ ഓർഥോ (Ortho ) പാരാ സ്ഥാനങ്ങൾ.., (para ) ലഭ്യമായിരിക്കണം എന്ന നിബന്ധന കൂടിയുണ്ട്.
രസതന്ത്രം.
ഒരു ഫിനോൾ തന്മാത്ര മൂന്നു ഫോർമാൽഡിഹൈഡ് തന്മാത്രകളുമായി ചേർന്ന് മെഥിലോൾ ഉത്പന്നമുണ്ടാകുന്നതാണ് ആദ്യ ഘട്ടം. മെഥിലോളും ഫീനോളും ജലത്തിൻറെ തന്മാത്രകൾ വിസർജ്ജിച്ച്, മെഥിലീൻ ഗ്രൂപ്പുകളിലൂടെ ഇണക്കപ്പെടുന്നതാണ് രണ്ടാമത്തെ ഘട്ടം. രണ്ടു മെഥിലോൾ.. ഗ്രൂപ്പുകൾ ചേർന്ന് ഈഥർ (-O- ) കണ്ണികളിലൂടെയും ഇണക്കപ്പെടാമെങ്കിലും, ഇവ വേർപെട്ട് വീണ്ടും മെഥിലീൻ കണ്ണികളായി മാറുന്നു. പുനരുത്പാദിപ്പിക്കപ്പെടുന്ന ഫോർമാൽഡിഹൈഡ് വീണ്ടും രാസപ്രക്രിയയിലേർപ്പെടുന്നു. 
ഫിനോളിൻറെയും ഫോർമാൽഡിഹൈഡിൻറെയും അനുപാതമനുസരിച്ചും, രാസപ്രക്രിയ, അമ്ലസാന്നിദ്ധ്യത്തിലാണോ അതോ ക്ഷാരസാന്നിദ്ധ്യത്തിലാണോ എന്നതനുസരിച്ചുമിരിക്കും അന്തിമോത്പന്നത്തിൻറെ സ്വഭാവ വിശേഷതകൾ
ബേക്ക് ലൈറ്റ്.
നോവോലാക് എന്നായിരുന്നു ബേക്ലൻറ്, ബേക്ക് ലൈറ്റിന് ആദ്യം നൽകിയ പേര്. ഷെല്ലാക്കിനോടു( അരക്ക്)സാദൃശ്യമുളള ഒരു പദാർത്ഥം കണ്ടെത്താനുളള ശ്രമത്തിലായിരുന്നു അദ്ദേഹം. 
അമ്ലം രാസത്വരകമായും , ഫോർമാൽഡിഹൈഡ്(F) ഫിനോൾ(, (P) അനുപാതം ഒന്നിൽ കുറവായും (F:P&lt;1 ) ഉപയോഗിച്ചാൽ കിട്ടുന്ന നീണ്ട ശൃംഖലയാണ് നോവോലാക്. ഫോർമാൽഡിഹൈഡിൻറെ അംശം കുറവായതിനാൽ, ഓരോ ഫീനോൾ തന്മാത്രക്കും കഷ്ടിച്ച് ഒരു മെഥിലോൾ ഗ്രൂപ്പു മാത്രമെ കിട്ടുന്നുളളു. 
ഇതിനു കുരുക്കുകളിടുന്നത് ഹെക്സാ മെഥിലീൻ ടെട്രമീൻ ഉപയോഗിച്ചാണ്. 
റെസോൾ.
ക്ഷാരഗുണമുളള രാസത്വരകവും,ഫോർമാൽഡിഹൈഡ്(F) ഫിനോൾ(, (P) അനുപാതം ഒന്നിൽ കൂടുതലുമായാലാണ് (F:P&gt;1), റെസോൾ ഉത്പാദിപ്പിക്കപ്പെടുന്നത്. ശൃംഖല ഉണ്ടാകുന്നതോടൊപ്പം കുരുക്കുകളും വീഴാനിടയുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="184079" url="https://ml.wikipedia.org/wiki?curid=184079" title="മച്ചാട്ടു വാസന്തി">
മച്ചാട്ടു വാസന്തി

 
കേരളത്തിലെ ഒരു നാടക-സിനിമാ ഗായികയാണ് മച്ചാട്ടു വാസന്തി.
ജീവിതരേഖ.
കമ്യൂണിസ്റ്റ് പാർട്ടി പ്രവർത്തകനും വിപ്ലവ ഗായകനും റേഡിയോ ആർട്ടിസ്റ്റുമായ മച്ചാട് കൃഷ്ണന്റെയും കല്യാണിയുടേയും മകളായി കണ്ണൂർ കക്കാട് ജനിച്ചു. കണ്ണൂരിൽ നടന്ന കിസാൻസഭാ സമ്മേളന വേദിയിലാണ് വാസന്തി ആദ്യമായി പാടുന്നത്. പാടാനറിയാമെന്നറിഞ്ഞപ്പോൾ ഇ കെ നായനാരായിരുന്നു കുട്ടിയെ വേദിയിലെത്തിക്കാൻ നിർദ്ദേശിച്ചത്. ഒൻപതു വയസ്സുള്ള വാസന്തിയെ നായനാർ വേദിയിലേക്ക് എടുത്തുകയറ്റി. "പൊട്ടിക്കൂ പാശം, സമരാവേശം കൊളുത്തൂ വീരയുവാവേ നീ" എന്ന് തുടങ്ങുന്നതായിരുന്നു ഗാനം. വാസന്തിയുടെ അച്ഛൻറെ അടുത്ത കൂട്ടുകാരനായിരുന്നു ബാബുരാജ്. മകളുടെ സംഗീതപഠനത്തിനായി കുടുംബം കോഴിക്കോട് മാറി. കല്ലായിൽ ബാബുരാജിന്റെ താമസസ്ഥലത്ത് ദിവസവും രാവിലെയെത്തി വാസന്തി സംഗീതം അഭ്യസിച്ചു. ബാബുരാജ് ആദ്യമായി സംഗീതസംവിധാനം നിർവഹിച്ച തിരമാല എന്ന ചിത്രത്തിൽ ആദ്യഗാനം പാടാനുള്ള അവസരവും ലഭിച്ചു. എന്നാൽ, സിനിമ പുറത്തിറങ്ങിയില്ല. അതേവർഷം തന്നെ രാമു കാര്യാട്ടിന്റെ മിന്നാമിനുങ്ങ് എന്ന ചിത്രത്തിൽ രണ്ടു പാട്ടു പാടി. പി. ഭാസ്കരൻ മാഷിന്റെ രചനയിൽ ബാബുരാജ് ഈണം പകർന്ന “തത്തമ്മേ തത്തമ്മേ നീപാടിയാൽ അത്തിപ്പഴം തന്നിടും...’, “ആരു ചൊല്ലിടും ആരു ചൊല്ലിടും...’ എന്നീ ഗാനങ്ങൾ. നാടകത്തിലും സിനിമയിലും ആകാശവാണിയിലുമൊക്കെയായി പതിനായിരത്തിലധികം ഗാനങ്ങൾ പാടിയിട്ടുണ്ട്. എന്നാൽ പിന്നീടു സിനിമയേക്കാൾ വാസന്തിയുടെ തട്ടകം കോഴിക്കോട്ട് കേന്ദ്രമാക്കിയുള്ള നാടകങ്ങളിലായിരുന്നു.
പതിമൂന്നാം വയസിലാണു വാസന്തി പച്ചപ്പനംതത്തേ... എന്ന പാട്ടു പാടുന്നത്. പിന്നീടു പാട്ടു മാത്രമായിരുന്നില്ല നാടകാഭിനയവും വഴങ്ങി. നെല്ലിക്കോട് ഭാസ്കരന്റെ തിളയ്ക്കുന്ന കടൽ, ദേശപോഷിണിയുടെ ഈഡിപ്പസ്, ബഹദൂർ സംവിധാനം ചെയ്ത വല്ലാത്ത പഹയൻ, പി.ജെ ആൻറണിയുടെ ഉഴുവുചാൽ, കുതിര വട്ടം പപ്പുവിനൊപ്പം രാജാ തീയേറ്റേഴ്സിന്റെ കറുത്ത പെണ്ണ്, കെപിഎസിയുടെ നിങ്ങളെന്നെ കമ്യൂണിസ്റ്റാക്കി, തിക്കോടിയൻറെ നിരവധി നാടകങ്ങളിൽ വാസന്തി നായികയും ഗായികയുമായി.
അമ്മു ആയിരുന്നു വാസന്തി പാടിയ രണ്ടാമത്തെ സിനിമ. ബാബുരാജ് സംഗീതം നിർവഹിച്ച എൽ. ആർ. ഈശ്വരിക്കൊപ്പം പാടിയ “കുഞ്ഞിപ്പെണ്ണിനു കണ്ണെഴുതാൻ..’ എന്ന പാട്ട് ഏറെ ശ്രദ്ധേയമായി. തുടർന്ന് എംടിയുടെ കുട്ട്യേടത്തിയിലും വാസന്തി ഒരു പാട്ട് പാടി. അതിനുശേഷമാണ് വാസന്തിയുടെ എക്കാലത്തേയും മികച്ച ഗാനമായ ഓളവും തീരത്തിലെ മണിമാരൻ തന്നത്...’ എന്നഗാനം പിറക്കുന്നത്. “മണിമാരൻ തന്നത് പണമല്ല പൊന്നല്ലാ..മധുരക്കിനാവിൻറെ കിരിമ്പു തോട്ടം..’കെ.ജെ. യേശുദാസിനൊപ്പം ബാബുരാജിൻറെ സംഗീതത്തിൽ പാടിയ ഈ പാട്ട് മച്ചാട്ട് വാസന്തിയെ കൂടുതൽ ശ്രദ്ധേയയാക്കി. മീശമാധവൻ എന്ന ചിത്രത്തിൽ "പത്തിരി ചുട്ടു വിളമ്പിവിളിച്ചത്" എന്ന ഗാനവും ആലപിച്ചു.

</doc>
<doc id="184081" url="https://ml.wikipedia.org/wiki?curid=184081" title="കുമരകം രാജപ്പൻ">
കുമരകം രാജപ്പൻ

 
കേരളത്തിലെ പ്രമുഖനായ നാടക-സിനിമാ സംഗീത സംവിധായകനായിരുന്നു കുമരകം രാജപ്പൻ(1943-10 ഒക്ടോബർ 2002)
ജീവിതരേഖ.
കോട്ടയം താലൂക്കിലെ കുമരകത്ത് പി.വി. കേശവദേവിന്റേയും ഭാർഗ്ഗവിയമ്മയുടെയും മകനായി ജനിച്ചു. എസ്.എസ്.എൽ .സി. വരെ പഠിച്ചു. പത്തുവയസ്സുമുതൽ കുഞ്ഞൻ ഭാഗവതരിൽ നിന്നും സംഗീതം അഭ്യസിക്കാൻതുടങ്ങി. കമ്മ്യൂണിസ്റ്റ് പാർട്ടിയുമായി ബന്ധപ്പെട്ട് നിരവധി വേദികളിൽ പാടി. അക്കാലത്ത് പാർടി പരിപാടികളിൽ പ്രധാന ഇനമായിരുന്നു രാജപ്പന്റെ പാട്ട്. ഇതിനിടയിൽ ഹാർമോണിയവും പഠിച്ചു. എം.കെ. കമലത്തിന്റെ പിൻ പാട്ടുകാരനായി നാടു ചുറ്റി.സംഗീത സംവിധാന പ്രഗല്ഭനായ ജി. ദേവരാജൻ , എം.കെ. അർജ്ജുനൻ , ആർ.കെ. ശേഖർ എന്നിവർ പ്രവർത്തിച്ച നാടകങ്ങളിൽ ഹാർമ്മോണിയം വായിക്കാനും പ്രവർത്തിയ്ക്കുവാനും ലഭിച്ച അവസരം ഒരു പരിചയക്കളരിയായി. അതിനെ തുടർന്നു നാടകങ്ങൾക്കു സംഗീതം ചെയ്യാൻ തുടങ്ങി. കൊല്ലം അസീസി ആർട്സ് ക്ലബിന്റെ നാടകത്തിന് സംഗീത സംവിധാനം നിർവ്വഹിച്ചു കൊണ്ടാണ് നാടക രംഗത്തെത്തിയത്. നാല്പതു വർഷത്തോളം നാടക രംഗത്ത് സജീവമായിരുന്നു. 1200 ൽപ്പരം നാടക ഗാനങ്ങൾക്ക് ഈണം പകർന്നിട്ടുണ്ട്. മികച്ച സംഗീത സംവിധായകനുള്ള സംഗീത നാടക അക്കാദമി അവാർഡ് രണ്ട് തവണ നേടിയിട്ടുണ്ട്.പശ്ചാത്തല സംഗീതക്കാരെ നാടക സംഘത്തിന്റെ കൂട്ടത്തിൽ നിന്ന് മാറ്റി കാസറ്റ് രീതിക്ക് തുടക്കമിട്ടത് രാജപ്പനാണ്. മലയാള നാടക ചരിത്രത്തിലെ പശ്ചാത്തല സംഗീതത്തിന്റെ ആദ്യത്തെ മുഴുനീള നാദരേഖ തയ്യാറാക്കിയതും രാജപ്പനാണ്. കൊല്ലം അസീസി പാട്ട് ചിട്ടപ്പെടുത്തിയ "വാനിലെ വാറൊളി താരകളത്രയും" എന്ന യേശുദാസ് പാട്ട് കേരളത്തിലെങ്ങും വലിയ പ്രതികരണം സൃഷ്ടിച്ചു. അതുവരെ കെ രാജപ്പനായിരുന്ന അദ്ദേഹത്തെ കുമരകം രാജപ്പനാക്കിയത് അസീസിയുടെ ഫൗസ്റ്റിൻ അച്ചനായിരുന്നു. ആലപ്പുഴ ഉദയകല, കോട്ടയം ഗീത, ദേശാഭിമാനി തീയറ്റേഴ്സ് കോട്ടയം-ആറ്റിങ്ങൽ , വയലാർ നാടകവേദി, കൊല്ലം സംഘചേതന തുടങ്ങി കെപിഎസി വരെയുള്ള നാടകസമിതികളിൽ രാജപ്പന്റെ ഈണം മുഴങ്ങി.
ഇതിനിടെ അഞ്ചു സിനിമകൾക്കും സംഗീതം നൽകി. 1980-ൽ നവോദയാ പുറത്തിറക്കിയ 'തീക്കടൽ ' എന്ന സിനിമാസ്കോപ്പ് ചിത്രത്തിൽ ഗുണസിംഗിനോടൊപ്പം മൂന്നു പാട്ടുകൾക്ക് ഈണം നൽകി. കൂടാതെ 'മുഖ്യമന്ത്രി' എന്ന ചിത്രത്തിനും സംഗീതം നൽകി. ഉദയയുടെ മല്ലനും മാതേവനും എന്ന ചിത്രത്തിലെ ജ്യോതിർമയി എന്ന ഗാനത്തിന് ഈണം പകർന്ന് സിനിമയിലെത്തി. ചമ്പൽക്കാടുകൾ എന്ന സിനിമയിൽ പ്രേം നസീറിന്റെ അച്ഛനായി വേഷമിട്ടിട്ടുണ്ട്. 1968-ൽ ഗായികയായ ലളിതയെ വിവാഹം ചെയ്തു.
"അക്ഷരകൊടിയേറ്റ്" എന്ന കാസറ്റിലൂടെ സാക്ഷരതാപ്രസ്ഥാനത്തിനും രാജപ്പൻ ഈണമിട്ടു. പിന്നീട് ജനകീയാസൂത്രണത്തിനും രാജപ്പൻ സംഗീത ക്കൂട്ടൊരുക്കി. 2002 ഒക്ടോബർ പത്തിന് അന്തരിച്ചു. അദ്ദേഹത്തിന്റെ പേരിൽ കുമരകത്ത് സ്മൃതികേന്ദ്രം പ്രവർത്തിക്കുന്നുണ്ട്.
പുറം കണ്ണികൾ.
പടപ്പാട്ടുകാരന്റെ സംഗീതത്തിന് വിപ്ലവത്തിന്റെ ഈണം

</doc>
<doc id="184084" url="https://ml.wikipedia.org/wiki?curid=184084" title="പതക്കം">
പതക്കം

 
പതക്കം (Medal - മെഡൽ) കലാകായികമൽസരങ്ങളിലും പഠനമികവിനും അല്ലെങ്ങിൽ അതുപോലെയുള്ള അവസരങ്ങളിൽ വിജയിക്കുന്നവർക്ക് നൽകുന്ന കീർത്തിമുദ്രയാണ് പതക്കം. പതക്കം നിർമ്മിക്കാനുപയോഗിക്കുന്ന ലോഹത്തിന്റെ അല്ലെങ്ങിൽ നിറത്തിന്റെ പേരിനോട് ചേർത്ത് "സ്വർണ്ണപതക്കം, വെള്ളിപതക്കം, വെങ്കലപതക്കം" എന്നിങ്ങനെ പറയാറുണ്ട്. സാധാരണയായി ഏറ്റവും മികച്ചതിന് സ്വർണ്ണപതക്കവും തൊട്ടുതാഴെ വെള്ളിപതക്കവും അതിലും താഴെ വെങ്കലപതക്കവും നൽകുകയാണ് പതിവ്.

</doc>
<doc id="184086" url="https://ml.wikipedia.org/wiki?curid=184086" title="Medal">
Medal



</doc>
<doc id="184088" url="https://ml.wikipedia.org/wiki?curid=184088" title="കോട്ടപ്പുറം പള്ളി">
കോട്ടപ്പുറം പള്ളി

 
റോമൻ കത്തോലിക്കാ സഭയിൽ ലത്തീൻ കത്തോലിക്കാ സഭയുടെ വരാപ്പുഴ അതിരൂപതയുടെ കീഴിലുള്ള കോട്ടപ്പുറം രൂപതയുടെ ആസ്ഥാന പള്ളിയാണ് കോട്ടപ്പുറം പള്ളി അഥവ സെന്റ് മൈക്കിൾസ് കത്തീഡ്രൽ പള്ളി. തൃശ്ശൂർ ജില്ലയിൽ കൊടുങ്ങലൂരിന്റെ തെക്കെയറ്റത്തുള്ള കോട്ടപ്പുറം പട്ടണത്തിലാണ് പള്ളി സ്ഥിതി ചെയ്യുന്നത്.

</doc>
<doc id="184089" url="https://ml.wikipedia.org/wiki?curid=184089" title="മുതല">
മുതല

 
ഉരഗവർഗ്ഗത്തിൽപ്പെടുന്ന ശീതരക്തമുള്ള ഒരു ജീവിയാണ് മുതല (ഇംഗ്ലീഷ്:  Crocodile). വെള്ളത്തിലോ വെള്ളത്തിനു സമീപമോ ജീവിക്കുന്ന ഇവ കരയിലാണ്‌ മുട്ടയിടുന്നത്. ശൽക്കങ്ങളാൽ പൊതിയപ്പെട്ടിരിക്കുന്ന ഇവയുടെ ശരീരത്തിന്റെ താപനില അന്തരീക്ഷ താപനിലയ്ക്കനുസരിച്ച് മാറിക്കൊണ്ടേയിരിക്കും. മുതലയുടെ ശൽക്കങ്ങൾ വളരെ കടുപ്പമുള്ളവയാണ്. നദികളിലും ജലാശയങ്ങളിലും തോടുകൾക്കടുത്തുള്ള കുളങ്ങളിലും കാണപ്പെടുന്നു. ഏകദേശം അഞ്ച് മീറ്ററോളം നീളം കാണുന്നു. കേരളത്തിൽ പറമ്പിക്കുളത്തിലെ ജലാശയങ്ങളും നദികളും നെയ്യാർ ജലാശയവും ഇതിന്റെ പ്രധാന ആവാസകേന്ദ്രങ്ങളാണ്.
ഉപവർഗങ്ങൾ.
ഇവയിൽ ഇൻഡ്യയിൽ രണ്ടു ഇനങ്ങൾ കാണപ്പെടുന്നു.
മഗർ മുതല എല്ലാ പ്രധാന നദികളിലും അഴിമുതല കന്യാകുമാരി തീരം തുടങ്ങി വടക്കോട്ട് ബംഗാൾ ഉൾക്കടലിന്റെ തീരങ്ങളിലും ഗംഗ ഡെൽറ്റാ പ്രദേശത്തും കാണപ്പെടുന്നു.
ഏഴു മീറ്ററിലധികം നീളവും ഒരു ടൺ വരെ ഭാരം വരുന്നതുമായ അഴിമുതല (salt water crocodile)ആണ് ഇവയിൽ വമ്പൻ.
അടുത്ത കാലത്ത് കേരളത്തിലെ വർക്കല എന്ന സ്ഥലത്ത് കടൽതീരത്ത് അഴിമുതലയെ പിടികൂടുകയുണ്ടായി .
ഈ മുതലയെ നെയ്യാറിലുള്ള ചീങ്കണ്ണി വളർത്തൽ കേന്ദ്രത്തിൽ സംരക്ഷിക്കുന്നുണ്ട്.
ഈ നൂറ്റാണ്ടിന്റെ തുടക്കത്തിൽ കേരളത്തിലെ കായലുകളിലും തോടുകളിലും പൊഴികളിലും ഒക്കെ വിഹരിച്ചിരുന്ന അഴിമുതലകളെ പൊതുജന സംരക്ഷണാർഥ൦ രാജകല്പന പുറപ്പെടുവിച്ച് നിർമാർജ്ജനം ചെയ്യുകയായിരുന്നു.
മഗർ മുതലകൾ കേരളത്തിൽ സ്വാഭാവിക പരിതഃസ്ഥിതിയിൽ നെയ്യാർ ഡാം, പറമ്പിക്കുളം, പെരിയാർ, ചാലക്കുടിപ്പുഴ എന്നിവിടങ്ങളിൽ ഉണ്ട്.
ഇവ വിരളമായെങ്കിലും പശ്ചിമഘട്ടത്തിൽ എല്ലായിടത്തും എത്തിച്ചേരാനുള്ള സാധ്യതയും ഉണ്ട്.
പ്രജനനം.
പുഴയുടെ തീരത്തുണ്ടാക്കുന്ന മാളങ്ങളിൽ 25-90 മുട്ടകളിടും. അടവിരിയുന്നതുവരെ പെൺ മുതല കാവലുണ്ടാവും.
ഭക്ഷണമില്ലാതെ മുതലകൾക്ക് ദീർഘകാലം കഴിയാനാകും. വലിയ മുതലകൾക്കു ഒരു വർഷം വരെ ഇങ്ങനെ കഴിയാൻ പറ്റും. 
മുതല തന്റെ ശരീര താപം പുറന്തള്ളുന്നത് വിയർപ്പുഗ്രന്ഥിയിലൂടെ അല്ല മറിച്ചു വായിലൂടെയാണ്.
ലോകത്ത് ഏറ്റവും ശക്തിയായി കടിക്കുന്ന ജീവികൾ മുതലകളാണ്. പക്ഷെ മുതലകളുടെ താടിയെല്ലിനു കാണുന്നത്ര ശക്തിയില്ല.ആരോഗ്യമുള്ള മനുഷ്യന് കൈ കൊണ്ട് മുതലയുടെ വായ അടച്ചു പിടിക്കാൻ പറ്റും.
ദഹനം സുഗമമാക്കാൻ വേണ്ടി ഇവ ചെറിയ കല്ലുകൾ ഭക്ഷിക്കുന്നു.
ഒരു മുതലയ്ക്ക് 60 മുതൽ 110 പല്ലുകൾ വരെ ഉണ്ടായിരിക്കും.
50 പ്രാവശ്യം എങ്കിലും ഇവയുടെ പല്ലുകൾ കൊഴിഞ്ഞുപോയി പുതിയവ വരുന്നു.
മുതലകൾ ഒരു കണ്ണ് തുറന്നു വെച്ചാണ് ഉറങ്ങാറ്. 
ഇവ ആഹാരം ചവയ്ക്കാറില്ല, വിഴുങ്ങാറാണ് പതിവ്.
ഭക്ഷണം കഴിക്കുമ്പോൾ ഇവ കണ്ണീർ പൊഴിക്കാറുണ്ട്.
മുതലകൾക്ക് രാത്രിയും കണ്ണ് കാണാം.
മണിക്കൂറിൽ 35 കി.മി.വരെ വേഗത്തിൽ ഇവയ്‌ക്ക് നീന്താൻ പറ്റും.
2. 

</doc>
<doc id="184114" url="https://ml.wikipedia.org/wiki?curid=184114" title="Crocodile">
Crocodile



</doc>
<doc id="184116" url="https://ml.wikipedia.org/wiki?curid=184116" title="ആദാമും ഹവ്വായും">
ആദാമും ഹവ്വായും

 
 
യഹൂദ-ക്രൈസ്തവ-ഇസ്ലാമിക വിശ്വാസങ്ങളനുസരിച്ച് ദൈവം സ്വന്തം രൂപത്തിൽ സൃഷ്ടിച്ച ആദ്യത്തെ ആണും പെണ്ണുമാണ് ആദാമും ഹവ്വായും. ആകാശം, ഭൂമി, സൂര്യചന്ദ്രന്മാർ, താരാഗണങ്ങൾ തുടങ്ങിയവയെ ഓരോ ദിവസങ്ങളായി സൃഷ്ടിച്ച ശേഷം ആറാംദിവസം ദൈവം മനുഷ്യനെ സൃഷ്ടിച്ചതായി ബൈബിൾ പഴയനിയമത്തിൽ പറയുന്നു. മണ്ണുകൊണ്ടു മനുഷ്യനെ മെനഞ്ഞുണ്ടാക്കിയ ദൈവം, മൂക്കിൽ ശ്വാസം ഊതി ജീവൻ നൽകി. അവന് കൃഷി ചെയ്യാനും താമസിക്കാനുമായി ഏദൻ തോട്ടത്തെ സൃഷ്ടിച്ചു. സകല ജീവജാലങ്ങളുടെമേലും അവന് ആധിപത്യം നൽകി. കായ്കനികളായിരുന്നു ഭക്ഷണം. തോട്ടത്തിന്റെ മധ്യത്തിൽ നിന്നിരുന്ന നന്മതിന്മകളുടെ അറിവിന്റെ വൃക്ഷത്തിലെ ഫലം അനുഭവിക്കുന്നതിൽനിന്നു മാത്രം ദൈവം ആദാമിനെ വിലക്കിയിരുന്നു. 
ആദാം തനിയെ ഇരിക്കുന്നതു നന്നല്ല എന്നു ദൈവം കണ്ടു. . മറ്റു ജീവജാലങ്ങളൊന്നും അവനു മതിയായ തുണ ആയില്ല. അതിനാൽ, ഹവ്വാ എന്ന സ്ത്രീയെ ദൈവം സൃഷ്ടിച്ചു. ആദാമിനെ ഉറക്കിയ ശേഷം അവന്റെ ഒരു വാരിയെല്ല് ഊരിയെടുത്ത് അതിൽനിന്നാണ് ഹവ്വായെ സൃഷ്ടിച്ചതെന്നു ബൈബിൾ വിശദീകരിക്കുന്നു.. പാമ്പിന്റെ രൂപത്തിൽ വന്ന സാത്താന്റെ പ്രേരണക്കു വഴങ്ങി, ഉദ്യാനമദ്ധ്യത്തിൽ നിന്നിരുന്ന വിലക്കപ്പെട്ട വൃക്ഷത്തിന്റെ കനി ഹവ്വാ തിന്നു. ആദാമിനും നൽകി; അവനും ഭക്ഷിച്ചു. അതേ തുടർന്ന് അവർ നഗ്നരാണെന്ന ബോധം അവർക്കുണ്ടായി. അത്തിയില കൂട്ടിത്തയ്ച്ച് അരയാട ഉണ്ടാക്കി അവർക്കു നൽകിയ ദൈവം അവർക്ക് കഷ്ടപ്പാടുകൾ വിധിച്ചു നൽകുകയും ഏദൻ തോട്ടത്തിൽനിന്നും നിഷ്കാസനം ചെയ്യുകയും ചെയ്തു. തുടർന്ന് അവർ കഠിനയത്നം ചെയ്തു ജീവിക്കേണ്ടി വന്നു എന്നാണ് ബൈബിൾ കഥ.
പാപത്തിന്റെ ഫലം.
ആദാമിനു കായേൻ, ഹാബേൽ, ശേത്ത് തുടങ്ങിയ പുത്രൻമാരുണ്ടായിരുന്നു. അദ്ദേഹം 930 വയസ്സു വരെ ജീവിച്ചിരുന്നതായി ബൈബിളിൽ പരാമർശമുണ്ട്. ആദാം ചെയ്ത പാപത്തിന്റെ ഫലമായി മനുഷ്യവർഗം മുഴുവനും പാപമുള്ളവരായിത്തീർന്നെന്നും ആ പാപത്തിനു പരിഹാരം ചെയ്യാൻ മനുഷ്യനായി അവതരിച്ച ദൈവപുത്രനാണ് ക്രിസ്തു എന്നും മിക്കവാറും ക്രിസ്തീയവിഭാഗങ്ങൾ വിശ്വസിക്കുന്നു. വിശുദ്ധ പൗലോസ് യേശുവിനെ രണ്ടാമത്തെ ആദാമായി ചിത്രീകരിച്ചിട്ടുണ്ട്. ഏദൻതോട്ടത്തിൽ (സ്വർഗം) നിന്നു നിഷ്കാസിതനായ ആദാം മക്കയിലെ കാബായിൽ വന്നു കൂടാരമടിച്ച് ദൈവത്തെ ആരാധിച്ചുവെന്നും ഹവ്വായെ അതിനു സമീപത്തു സംസ്കരിച്ചുവെന്നുമാണ് മുസ്ലിങ്ങൾ വിശ്വസിച്ചുവരുന്നത്. ആദാം ജീവിച്ചിരുന്ന കാലവും സ്ഥലവും എവിടെയായിരുന്നു എന്നതിനെപ്പറ്റി പല അഭിപ്രായങ്ങളുണ്ട്.
വേറെയും കഥകൾ.
ആദാമിന്റെ സൃഷ്ടിയോടു സാദൃശ്യമുള്ള കഥകൾ സൂമേറിയരുടെയും ബാബിലോണിയരുടെയും പുരാണങ്ങളിൽ കാണുന്നുണ്ട്. അക്കാദിയൻ പുരാണത്തിലെ അദപ്പാ എന്ന കഥാപാത്രത്തിന് ആദാമിനോടു സാമ്യം കാണുന്നു. ദൈവം നൽകിയ ആഹാരവും നിത്യജീവജലവും അബദ്ധത്തിൽ നിരസിച്ചതിനാൽ മനുഷ്യവർഗത്തിന് അമർത്യത നഷ്ടപ്പെട്ടതായി ആ കഥയിൽ പറയുന്നു.
"ആദം" എന്ന ഹീബ്രു പദത്തിന് മനുഷ്യൻ എന്നാണ് അർഥം. മനുഷ്യവർഗത്തിനുള്ള പൊതുനാമമായും ഇത് ഉപയോഗിക്കുന്നു. ബൈബിൾ ഉത്പത്തിപുസ്തകത്തിൽ (1. 26-27) ഇതിനെ മനുഷ്യവർഗത്തിന്റെ പൊതുനാമമായി ഉപയോഗിക്കുമ്പോൾ, രണ്ടും മൂന്നും അധ്യായത്തിൽ (2. 4; 3. 24) ആദ്യമനുഷ്യൻ എന്ന അർഥത്തിലാണ് പ്രയോഗിച്ചിരിക്കുന്നത്. ഉത്പത്തി പുസ്തകം നാലാം അധ്യായത്തിനുമുൻപ് ഒരിക്കലും ആദാം എന്ന പദം ഒരു വ്യക്തിയുടെ നാമമായി ഉപയോഗിച്ചിട്ടില്ല. പിൽക്കാലത്തുണ്ടായ ജൂതമത വ്യാഖ്യാനങ്ങളാണ് ആദ്യമനുഷ്യന്റെ പേരായി ആദാം എന്നു വ്യവഹരിക്കാൻ കാരണമാക്കിയതെന്നു ചില വേദശാസ്ത്രപണ്ഡിതൻമാർ അഭിപ്രായപ്പെടുന്നു. മണ്ണ് എന്ന് അർഥമുള്ള "ആദാമാ" എന്ന ഹീബ്രൂപദവും ആദാം എന്ന പദവും ഒരേ ധാതുവിൽനിന്നു നിഷ്പന്നമാണെന്നു ഭാഷാ ശാസ്ത്രജ്ഞൻമാർ കരുതുന്നു.
ഹവ്വാ എന്നത് ആദ്യവനിതയ്ക്കു പേരായിട്ടാണ് ഹീബ്രൂ ഭാഷയിൽ ഉപയോഗിച്ചിരിക്കുന്നത്. ജീവൻ എന്നാണ് പദത്തിന്റെ അർഥം. ഇതേപ്പറ്റി വിഭിന്നാഭിപ്രായങ്ങൾ ഉണ്ടെങ്കിലും താരതമ്യേന അംഗീകാരം ഈ വ്യാഖ്യാനത്തിനാകുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="184118" url="https://ml.wikipedia.org/wiki?curid=184118" title="Crocodylidae">
Crocodylidae



</doc>
<doc id="184120" url="https://ml.wikipedia.org/wiki?curid=184120" title="മുളവീട്">
മുളവീട്

മുളകൾ സമൃദ്ധമായി വളരുന്ന വടക്കുകിഴക്കേയിന്ത്യൻ സംസ്ഥാനങ്ങളിൽ താമസിക്കുന്ന ഗോത്രവർഗ്ഗക്കാർ മുള മാത്രം ഉപയോഗിച്ച് വീടുകൾ നിർമ്മിക്കുന്നു. ഇത്തരത്തിലുള്ള മുളവീടുകളെ ടോങ് എന്നുവിളിക്കുന്നു. പ്രധാനമായും ത്രിപുരയിലെ ഗോത്രവർഗ്ഗക്കാരാണ് മുളവീടുകൾക്കുള്ളിൽ താമസിക്കുന്നത്.

</doc>
<doc id="184121" url="https://ml.wikipedia.org/wiki?curid=184121" title="മാറ്റക്കൃഷി">
മാറ്റക്കൃഷി

 
വിളമാറി കൃഷിയിറക്കുന്നതിൽ നിന്നും വ്യത്യസ്തമായി കൃഷിയിടങ്ങൾ മാറി മാറി കൃഷിചെയ്യുന്ന സമ്പ്രദായമാണ് മാറ്റക്കൃഷി. പുനം കൃഷി എന്നും ഇതറിയപ്പെടുന്നു. ഈ രീതിയിൽ ഭൂപ്രദേശം കൃഷിയോഗ്യമാക്കി കുറേ കാലം കൃഷി ചെയ്ത ശേഷം ആ ഭൂമി തരിശിട്ട് അവിടെം പ്രകൃതിദത്തമായി പുല്ലും സസ്യജാലങ്ങളുമൊക്കെ വളർന്ന് പച്ചപിടിയ്ക്കുന്നത് വരെ പുതിയ കൃഷിഭൂമിയിലേക്ക് മാറി കൃഷി ചെയ്യുന്നു. മണ്ണിൽ വളക്കൂറ് കുറഞ്ഞതിന്റെ അടിസ്ഥാനത്തിലാണ് കൃഷിയുടെ കാലയളവ് നിശ്ചയിക്കുന്നത്. കളകളുടെ ആധിക്യം ഇതിന്റെ ഒരു ലക്ഷണമാണ്. വൻമരങ്ങൾ മാത്രം നിലനിർത്തി മറ്റുള്ളവയെല്ലാം കത്തിച്ചശേഷം കൃഷിയിറക്കുന്ന മറ്റൊരു മാറ്റകൃഷിരീതിയും നിലവിലുണ്ട്. കരിച്ചു കൃഷിയിറക്കൽ (Slash-and-burn) എന്നാണ് ഇത് അറിയപ്പെടുന്നത്. 
ജൂമിങ്.
അരുണാചൽപ്രദേശിലെ പരമ്പരാഗത കൃഷിരീതിയാണ് ജൂമിങ്. കാടുവെട്ടിത്തെളിച്ച് പുതുമണ്ണിൽ കൃഷിചെയ്യുന്ന രീതിയാണിത്. ഒന്നുരണ്ടുവിളവെടുപ്പിനുശേഷം ആ കൃഷിയിടം ഉപേക്ഷിച്ച് അവർ പുതിയ കാട് വെട്ടിത്തെളിക്കും. സർക്കാരിന്റെ നിബന്ധനകള്‌‍ മൂലം ഇവർ ഇപ്പോൾ ഈ കൃഷിരീതിയിൽ നിന്നും വ്യാപകമായി പിൻമാറുന്നു.

</doc>
<doc id="184122" url="https://ml.wikipedia.org/wiki?curid=184122" title="ലാർജ് ഹാഡ്രോൺ കൊളൈഡർ">
ലാർജ് ഹാഡ്രോൺ കൊളൈഡർ

 
പ്രോട്ടോൺ കണങ്ങളെ 27 കിലോമീറ്റർ ചുറ്റളവുള്ള സഞ്ചാരപഥത്തിൽ വിപരീതദിശകളിൽ ഏകദേശം പ്രകാശപ്രവേഗത്തിൽ പായിച്ച് കൂട്ടിയിടിപ്പിയ്ക്കാനുള്ള ഉപകരണമാണ്‌ ലാർജ്ജ് ഹാഡ്രോൺ കൊളൈഡർ. ഇലക്ട്രോൺ നീക്കം ചെയ്ത് പ്രോട്ടോൺ മാത്രമുള്ള ഹൈഡ്രജൻ കണങ്ങളുടെ ബീം കൊളൈഡറിലേയ്ക്കു കടത്തിവിടുന്നു. ഈ പ്രോട്ടോണുകൾ പ്രകാശവേഗത്തിന്റെ 99.999999% വേഗത്തിൽ പാഞ്ഞ് കൊളൈഡറിന്റെ നാലു കേന്ദ്രങ്ങളിൽ വച്ച് കൂട്ടിയിടിയ്ക്കുന്നു. സെക്കൻറിൽ 6000 ലക്ഷത്തോളം വരുന്ന ഈ കൂട്ടിയിടികൾക്കുശേഷം "ദൈവത്തിന്റെ കണം" എന്നു വിശേഷിപ്പിയ്ക്കാവുന്ന,പരമാണുകണങ്ങൾ രൂപപ്പെടുമെന്നാണ്‌ ശാസ്ത്രജ്ഞർ കരുതുന്നത്.
കണികാപരീക്ഷണം എന്ന പേരിലും ഇത് അറിയപ്പെടുന്നുണ്ട്. ലോകോൽപ്പത്തിയ്ക്ക് കാരണമായ കണികകളെ കണ്ടെത്താനുള്ള ശ്രമമാണ് ഇവിടെ നടക്കുന്നത്. ഇതിന്റെ ആദ്യഘട്ടം കഴിഞ്ഞു. മഹാവിസ്‌ഫോടനം വഴി (ബിഗ്ബാങ്) പ്രപഞ്ചം സൃഷ്ടിക്കപ്പെട്ട സമയത്തെ അവസ്ഥ അതേപടി പുനർനിർമ്മിക്കുകയെന്നതാണ് ഈ പരീക്ഷണം ലക്ഷ്യമിടുന്നത്. സ്വിറ്റ്‌സർലൻഡിൽ ജനീവ ആസ്ഥാനമായി പ്രവർത്തിക്കുന്ന യൂറോപ്യൻ ഓർഗനൈസേഷൻ ഫോർ ന്യൂക്ലിയർ റിസർച്ചിൽ (സേൺ-CERN) ജനീവയ്ക്ക് സമീപം സ്വിസ്സ്-ഫ്രഞ്ച് അതിർത്തിയിൽ ഭൂമിക്കടിയിൽ സ്ഥാപിച്ചിട്ടുള്ള, പത്തുവർഷം കൊണ്ട്‌ ആയിരം കോടി ഡോളർ (ഏതാണ്ട്‌ 43000 കോടി രൂപ) ചെലവിട്ട്‌ നിർമിച്ച എൽ.എച്ച്.സി. (LHC/ലാർജ് ഹാഡ്രോൺ കൊളൈഡർ) എന്ന മനുഷ്യനിർമിതമായ ഏറ്റവും വലിയ യന്ത്രമാണ് ഈ പരീക്ഷണത്തിനുപിന്നിൽ. മനുഷ്യന്‌ ഇതുവരെ സാധ്യമായിട്ടില്ലാത്തത്ര ഉന്നത ഊർജനിലയിലും ഊഷ്‌മാവിലും എതിർദിശയിൽ ഏതാണ്ട്‌ പ്രകാശവേഗത്തിൽ സഞ്ചരിക്കുന്ന പ്രോട്ടോൺ ധാരകളെ (അല്ലെങ്കിൽ ലെഡ്‌ അയൺധാരകളെ) കൂട്ടിയിടിപ്പിച്ചു ചിതറിച്ച്‌ പുറത്തു വരുന്ന കണികകളെയും ഊർജ്ജത്തെടും പഠിക്കുക എന്നതാണ് ഇതിന്റെ ലക്ഷ്യം. അമ്പതോളം രാജ്യങ്ങളിൽ നിന്നായി ആയിരക്കണക്കിന്‌ ശാസ്‌ത്രജ്ഞർ ഈ പദ്ധതിയിൽ പങ്കുചേർന്നിരിക്കുന്നു.
പേരിനു പിന്നിൽ.
പ്രോട്ടോണുകളുടെയും ന്യൂട്രോണുകളുടെയും അടിസ്ഥാന കണങ്ങളായ ക്വാർക്കുകൾ, ആൻറി ക്വാർക്കുകൾ എന്നിവ നിർമ്മിയ്ക്കപ്പെട്ടിരിക്കുന്നത് ഹാഡ്രോണുകൾ കൊണ്ടാണ്‌ എന്ന് ശാസ്ത്രലോകം അനുമാനിക്കുന്നു. ഗ്രീക്കു ഭാഷയിൽ 'bulky' എന്നർഥം വരുന്ന ‘adros’ എന്ന പദത്തിൽ നിന്നാണ്‌ 'ഹാഡ്രോൺ' എന്ന വാക്കിന്റെ ഉത്ഭവം.കണികകളെ കൂട്ടിയിടിപ്പിയ്ക്കുന്ന വസ്തുക്കളാണ്‌ കൊളൈഡറുകൾ. കണങ്ങളെ കൂട്ടിയിടിപ്പിച്ച് ഹാഡ്രോണുകളെക്കുറിച്ച് പഠനം നടത്തുന്ന ഭീമൻ ഉപകരണത്തിന്‌ അങ്ങനെ 'ലാർജ് ഹാഡ്രോൺ കൊളൈഡർ' എന്ന പേർ നൽകപ്പെട്ടു.
ചരിത്രം.
പ്രപഞ്ചോല്പത്തിയെക്കുറിച്ചുള്ള ബിഗ് ബാംഗ് സിദ്ധാന്തത്തിന്റെ സാംഗത്യത്തെക്കുറിച്ചുള്ള പഠനമാണ്‌ ലാർജ് ഹാഡ്രോൺ കൊളൈഡറിന്റെ പ്രധാന നിർമ്മാണോദ്ദേശ്യം. ജീവന്റെ അടിസ്ഥാനമായ ഏറ്റവും ചെറിയ കണങ്ങളെന്നു വിശ്വസിയ്ക്കപ്പെടുന്ന ഹാഡ്രോണുകളെക്കുറിച്ചുള്ള പഠനത്തിലൂടെ മാത്രമേ അതു സാധ്യമാകൂ. അതിശക്തമായ വിസ്ഫോടനങ്ങളിലൂടെ സൃഷ്ടിയ്ക്കപ്പെടുന്ന, നാനോസെക്കന്റുകൾ മാത്രം ആയുസ്സുള്ള ഈ കണങ്ങളെ കൃത്രിമമായി നിർമ്മിക്കുകയെന്ന ആശയം ഉരുത്തിരിഞ്ഞത് 1980-കളിലാണ്‌.
ലാർജ്ജ് ഇലക്ട്രോൺ പോസിട്രോൺ കൊളൈഡറുകളായിരുന്നു LHC യുടെ നിർമ്മാണത്തിലേക്കുള്ള ആദ്യ ചവിട്ടുപടി. 1984-ൽ സംഘടിപ്പിച്ച ഒരു ശാസ്ത്ര കോൺഗ്രസിൽ ഫ്രാൻസ്-സ്വിറ്റ്സർലന്റ് അതിർത്തിയിൽ ജനീവയ്ക്കു സമീപമുള്ള പദ്ധതിപ്രദേശം LEP നിർമ്മാണത്തിനായി ഔദ്യോഗികമായി പ്രഖ്യാപിച്ചു.ഏതാണ്ടെല്ലാ രാഷ്ട്രങ്ങളുടെയും പങ്കാളിത്തത്തോടെ ഒരു ബൃഹത് അന്താരാഷ്ട്ര പരീക്ഷണ പദ്ധതിയും ആസൂത്രണം ചെയ്തു.1996 -ൽ LEP യുടെ വികസിതരൂപമായ LEP-2 നിർമ്മിയ്ക്കപ്പെട്ടു. എന്നാൽ പ്രോട്ടോണുകളുടെ ഒരു ബീം മാത്രമുണ്ടായിരുന്ന LEP യ്ക്ക് പലപ്പോഴും ഉയർന്ന ഊർജ്ജപരിധിയും താപനിലയും താങ്ങാൻ കഴിഞ്ഞിരുന്നില്ല. ഒരു സെക്കന്റിൽ നടക്കുന്ന ശരാശരി കൂട്ടിമുട്ടലുകളുടെ എണ്ണവും താരതമ്യേന കുറവായിരുന്നു. അങ്ങനെ രണ്ടു പ്രോട്ടോൺ ബീമുകൾ ഒരേസമയം പ്രസരിപ്പിക്കത്തക്ക വിധത്തിൽ LHC നിർമ്മിയ്ക്കാൻ ശാസ്ത്രലോകം നിർബന്ധിതമായി.
രൂപകല്പന.
ലോകത്തിലെ ഏറ്റവും വലിയ ശാസ്ത്രീയ പരീക്ഷണ ശാല എന്നു വിശേഷിപ്പിക്കുന്ന യന്ത്രമാണ്‌ ലാർജ് ഹാഡ്രൊൺ കൊളൈഡർ. മുപ്പത്തിനാലു രാജ്യങ്ങളിൽ നിന്നായി രണ്ടായിരത്തോളം ശാസ്ത്രജ്ഞർ ചേർന്നാണ്‌ ഇതു നിർമ്മിച്ചത്. യൂറോപ്യൻ ഓർഗനൈസേഷൻ ഫോർ ന്യൂക്ലിയർ റിസർച്ച് അഥവാ CERN ആണ് നിർമ്മാതാക്കൾ. 1984-89 കാലഘട്ടത്തിൽ നിർമ്മിയ്ക്കപ്പെട്ട ഇലക്ട്രോൺ-പോസിട്രോൺ യന്ത്രത്തിന്റെ(LEP) മാതൃകയിലായിരുന്നു ഹാഡ്രോൺ കൊളൈഡറിന്റെയും നിർമ്മാണം. 
സ്വിറ്റ്സർലന്റിൽ ജനീവയ്ക്കു സമീപം ഭൂഗർഭത്തിൽ 100 മീറ്റർ മുതൽ 165 മീറ്റർ വരെ ആഴത്തിലാണ്‌ യന്ത്രം സ്ഥാപിയ്ക്കപ്പെട്ടിരിക്കുന്നത്. തുരങ്കത്തെ 8 ഭാഗങ്ങളായി തിരിച്ചിരിക്കുന്നു.ആകെ ചുറ്റളവ് 26.7 കിലോമീറ്റർ. എട്ടു ഭാഗങ്ങളുടെയും കേന്ദ്രഭാഗത്താണ്‌ കൂട്ടിയിടി കേന്ദ്രങ്ങൾ ക്രമീകരിയ്ക്കപ്പെട്ടിരിക്കുന്നത്.പ്രോട്ടോൺ കണങ്ങളെ കൊളൈഡറിലേയ്ക്കെത്തിയ്ക്കാൻ 2.5 കിലോമീറ്റർ നീളവും 3 മീറ്റർ വ്യാസവുമുള്ള രണ്ടു ചെറുതുരങ്കങ്ങളുമുണ്ട്.
ഓരോ പ്രോട്ടോൺ-പ്രോട്ടോൺ കൂട്ടിമുട്ടലും ഏകദേശം 7 ടെട്രാ ഇലക്ട്രോൺ വോൾട്ട് (10^12eV) ഊർജ്ജം സ്വതന്ത്രമാക്കപ്പെടുന്നു.അങ്ങനെയുണ്ടാകുന്ന വൻ ഊഷ്മാവ് നിയന്ത്രിയ്ക്കാനായി -271 ഡിഗ്രി താപനില സൃഷ്ടിച്ചിരിക്കുന്നു. 60 ടൺ ദ്രവീകൃത ഹീലിയമാണ്‌ ഇതിനുപയോഗിച്ചിരിക്കുന്നത്. ഈ കൊടും തണുപ്പ് അതിചാലകതയ്ക്കു കാരണമാകുന്നതിനാൽ തുരംഗത്തിനുള്ളിലെ കേബിളുകൾ വളരെക്കുറഞ്ഞ പ്രതിരോധത്തിൽ വൈദ്യുതി പ്രസരിപ്പിക്കും. 
പ്രോട്ടോൺ ബീമുകളെ നിശ്ചിത ദിശയിലേയ്ക്ക് നിയന്ത്രിതമായി പായിയ്ക്കാൻ അതിശക്തമായ കാന്തികക്ഷേത്രവുമുണ്ട്.ഏകദേശം 14.3 മീറ്റർ നീളമുള്ള 1,232 കാന്തങ്ങളുടെ സഹായത്തോടെയാണ്‌ അതു സാധ്യമാകുന്നത്.11,700 ആമ്പിയർ വൈദ്യുതിയിൽ 8.4 ടെസ്‌ല ശക്തിയുള്ള കാന്തികക്ഷേത്രമാണ്‌ അവ സൃഷ്ടിയ്ക്കുന്നത്.
യന്ത്രത്തിനുള്ളിൽ കണികകളും വാതകകണങ്ങളും തമ്മിലുള്ള കൂട്ടിമുട്ടൽ നിയന്ത്രിയ്ക്കാനായി ശൂന്യത സൃഷ്ടിച്ചിരിക്കുന്നു. മൂന്ന് വാക്വം സിസ്റ്റങ്ങളുടെ ഒരേ സമയത്തുള്ള പ്രവർത്തനത്തിലൂടെയാണ് ഇതു സാദ്ധ്യമാവുന്നത്. ഇതിൽ ഒരു സിസ്റ്റം കാന്തികക്ഷേത്രത്തിലും മറ്റൊന്ന് ദ്രവീകൃത ഹീലിയം സൂക്ഷിച്ചിരിക്കുന്ന ടണലുകളിലും ഒടുവിലത്തേത് പ്രോട്ടോണുകളുടെ സഞ്ചാരപാദയിലും ശൂന്യത സൃഷ്ടിയ്ക്കുന്നു.
പരീക്ഷണങ്ങൾ.
ആറു പ്രധാനപരീക്ഷണങ്ങളാണ്‌ ലാർജ് ഹാഡ്രൺ കൊളൈഡറിൽ നടത്തുന്നത്.
ALICE പരീക്ഷണം.
പിണ്ഡസംഖ്യ കൂടിയ അയോണുകളുടെ കൂട്ടിയിടിയിടികളിലൂടെ ബിഗ്‌ബാംഗ് സ്ഫോടനത്തിനുശേഷം പ്രപഞ്ചത്തിൽ നിലനിന്നിരുന്ന അന്തരീക്ഷം കൃത്രിമമായി സൃഷ്ടിയ്ക്കുകയാണ്‌ ഈ പരീക്ഷണത്തിൽ. ഈ അന്തരീക്ഷം പുനർസൃഷ്ടിയ്ക്കുന്നതിലൂടെ വസ്തുക്കളുടെ ക്വാർക്ക്-ഗ്ലുവോൺ പ്ലാസ്മ എന്ന അവസ്ഥയെക്കുറിച്ച് പഠനം നടത്താനാവുമെന്നാണ്‌ ശാസ്ത്രജ്ഞരുടെ കണക്കുകൂട്ടൽ. 
ഉപണുകണങ്ങളായ പ്രോട്ടോൺ, ന്യൂട്രോൺ എന്നിവ ക്വാർക്കുകൾ കൊണ്ടാണ്‌ നിർമ്മിയ്ക്കപ്പെട്ടിരിക്കുന്നത് എന്ന് ആധുനിക ശാസ്ത്രലോകം വിശ്വസിക്കുന്നു. ഈ ക്വാർക്കുകളെ പരസ്പരം സം‌യോജിപ്പിച്ചു നിർത്തുന്ന അതിസൂക്ഷ്മകണമാണ്‌ ഗ്ലൂഓൺ. ക്വാർക്ക്-ഗ്ലൂവോൺ ബന്ധനം വളരെ ശക്തമായതിനാൽ, ക്വാർക്കുകളോ ഗ്ലുവോണുകളോ പരസ്പരബന്ധിതമല്ലാതെ സ്വതന്ത്രാവസ്ഥയിൽ പ്രപഞ്ചത്തിൽ കാണപ്പെടുന്നില്ല. എന്നാൽ മഹാവിസ്ഫോടനത്തിനുശേഷമുള്ള വളരെക്കുറച്ചു സമയം,വളരെ ഉയർന്ന താപനിലയും,സാന്ദ്രതയും നിലനിന്നിരുന്നപ്പോൾ ഇവ സ്വതന്ത്രമായി സ്ഥിതി ചെയ്തിരുന്നതായി കരുതപ്പെടുന്നു.
ALICE പരീക്ഷണത്തിൽ അയോണുകളുടെ കൂട്ടിയിടിയാലുണ്ടാകുന്ന ഉയർന്ന ഊഷ്മാവിൽ പ്രോട്ടോണുകളും,ന്യൂട്രോണുകളും വിഘടിച്ച് ക്വാർക്കുകളും ഗ്ലുവോണുകളും സ്വതന്ത്രമാകും. അത് മഹാവിസ്ഫോടനത്തിനു ശേഷം പ്രപഞ്ചത്തിൽ നിലനിന്നിരുന്ന പദാർത്ഥത്തിന്റെ അവസ്ഥയായ ക്വാർക്ക് ഗ്ലുവോൺ പ്ലാസ്മ പുനഃസൃഷ്ടിക്കും. ഈ അവസ്ഥയിലുള്ള പദാർത്ഥങ്ങളുടെ സവിശേഷതകളാണ്‌ LHC പരീക്ഷണത്തിന്റെ ആദ്യഘട്ടത്തിൽ ശാസ്ത്രജ്ഞർ പഠനവിധേയമാക്കുന്നത്.
ATLAS പരീക്ഷണം.
കണികാ ബൗദ്ധികത്തിലെ ഒരുപാട് കൃത്യതയാർന്ന പരീക്ഷണങ്ങൾ നടത്താനും "ദൈവകണം" എന്നറിയപ്പെടുന്ന ഹിഗ്ഗ്സ് ബോസോണിനെ കണ്ടുപിടിക്കാനും രൂപകൽപ്പനചെയ്ത പരീക്ഷണമാണ് ATLAS (A Torroidal LHC Apparatus). LHC തുരങ്കത്തിൽ സ്ഥാപിച്ചിട്ടുള്ള ഏറ്റവും വലിയ ഡിറ്റക്റ്റർ (Particle detector) ആണ് അറ്റ്ലസ്. 25 മീറ്റർ വ്യാസവും 45 മീറ്റർ നീളവുമുള്ള ഈ ഭീമാകാരൻ ഡിറ്റക്റ്റരിന്റെ ഭാരം 7000 ടൺ ആണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="184123" url="https://ml.wikipedia.org/wiki?curid=184123" title="ഹെർമൻ മെൽവില്ലി">
ഹെർമൻ മെൽവില്ലി



</doc>
<doc id="184124" url="https://ml.wikipedia.org/wiki?curid=184124" title="അന്തർദ്ദേശീയ മൃഗചികിത്സാവർഷം">
അന്തർദ്ദേശീയ മൃഗചികിത്സാവർഷം

 
ഫ്രാൻസിലെ ലിയോണിലാണ് 1761 ൽ ലോകത്തിലെ ആദ്യത്തെ വെറ്ററിനറി സ്കൂൾ ആരംഭിച്ചത്. 1764 ൽ പാരീസിലും വെറ്ററിനറി സ്കൂൾ സ്ഥാപിക്കപ്പെട്ടു. ഫ്രഞ്ച് മൃഗചികിത്സകനായ ക്ലൗഡ് ബൗർജെലാട്ടാണ് ഈ രണ്ടുസ്ഥാപനങ്ങൾക്കും പിന്നിൽ പ്രവർത്തിച്ചത്. സ്ഥാപനങ്ങൾ രൂപപ്പെട്ടതിന്റെ ഇരുനൂറ്റിയൻപതാം വാർഷികമായ 2011 ആണ് ലോകമൃഗചികിത്സാവർഷമായി ആചരിക്കുന്നത്. വേൾഡ് വെറ്ററിനി അസോസിയേഷൻ, യുനെസ്കോ, യു.എൻ. ഫുഡ് ആന്റ് അഘ്രിക്കൾച്ചറൽ ഓർഗനൈസേഷൻ എന്നിവയാണ് ഈ സംയുക്താചരണത്തിനുപിന്നിൽ.

</doc>
<doc id="184126" url="https://ml.wikipedia.org/wiki?curid=184126" title="കാൽവേരിയ മരം">
കാൽവേരിയ മരം

 
മൗറീഷ്യസ് ദ്വീപുകളിൽ കണ്ടു വരുന്ന വളർച്ചാ വലയങ്ങളില്ലാത്ത മരമാണ് കാൽവേരിയ മേജർ ("Calvaria major"), ഡോഡോ മരം എന്ന പേരില്ലും ഇവ അറിയപ്പെടുന്നു. തംബാലകോക്ക് എന്നും ഈ മരങ്ങൾ വിശേഷിപ്പിക്കപ്പെടുന്നു. ഡോഡോ പക്ഷിയുടെ ദഹനവ്യവസ്ഥയിലൂടെ ദഹിച്ചശേഷം പുറത്തുവരുന്ന ഇവയുടെ വിത്തുകൾ മാത്രമേ മണ്ണിൽ വീണ് മുളയ്ക്കുള്ളൂ എന്ന് ഒരു അബദ്ധ ധാരണ നിലനിന്നിരുന്നു . ഇപ്പോൾ ഇവ മുളപ്പിക്കുന്നത് ടർക്കി പക്ഷിയുടെ ദഹനവ്യവസ്ഥയിലൂടെ ദഹിച്ചശേഷം പുറത്തുവരുന്ന ഇവയുടെ വിത്തുകള്ളിലുടെയും, പോളിഷ് ചെയ്തു എടുത്ത വിത്തുകള്ളിലുടെയും ആണ് .
അവലംബം.
&lt;templatestyles src="Reflist/styles.css" /&gt;

</doc>
<doc id="184127" url="https://ml.wikipedia.org/wiki?curid=184127" title="ലീപ് കേരളാ മിഷൻ">
ലീപ് കേരളാ മിഷൻ

 
കേരളാ സ്റ്റേറ്റ് ലൈഫ്‌ലോംഗ് എഡ്യൂക്കേഷൻ ആന്റ് അവയർനസ് പ്രോഗ്രാമിന്റെ ചുരുക്കപ്പേരാണ് ലീപ്. മുൻപ് നിലവിലുണ്ടായിരുന്ന കേരളാ സാക്ഷരതാ മിഷനാണ് ഇങ്ങനെ പേരുമാറി ലീപ് ആയത്. പ്രോഗ്രാമിന്റെ മുദ്രാവാക്യം സാക്ഷരകേരളത്തിൽ നിന്ന് സാംസ്കാരിക കേരളത്തിലേയ്ക്ക് എന്നതാണ്. നിരക്ഷരരായവർക്കും നവസാക്ഷരർക്കും മറ്റും തുടർവിദ്യാഭ്യാസവും ആജീവനാന്തവിദ്യാഭ്യാസവും നൽകാൻ ഉതകുന്ന വിദ്യാഭ്യാസയത്നത്തിനുപിന്നിൽ പ്രവർത്തിക്കുന്ന സംഘയനയാണിത്. കേരള സംസ്ഥാന വിദ്യാഭ്യാസവകുപ്പിനു കീഴിലാണിത് പ്രവർത്തിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="184128" url="https://ml.wikipedia.org/wiki?curid=184128" title="കാൽവേറിയ">
കാൽവേറിയ



</doc>
<doc id="184129" url="https://ml.wikipedia.org/wiki?curid=184129" title="Tambalacoque">
Tambalacoque



</doc>
<doc id="184130" url="https://ml.wikipedia.org/wiki?curid=184130" title="Sideroxylon grandiflorum">
Sideroxylon grandiflorum



</doc>
<doc id="184131" url="https://ml.wikipedia.org/wiki?curid=184131" title="Percentage">
Percentage



</doc>
<doc id="184133" url="https://ml.wikipedia.org/wiki?curid=184133" title="Bharatendu Harishchandra">
Bharatendu Harishchandra



</doc>
<doc id="184135" url="https://ml.wikipedia.org/wiki?curid=184135" title="Govardhan's Travels">
Govardhan's Travels



</doc>
<doc id="184138" url="https://ml.wikipedia.org/wiki?curid=184138" title="ഉത്രട്ടാതി തിരുനാൾ ഗൗരി പാർവ്വതിഭായി">
ഉത്രട്ടാതി തിരുനാൾ ഗൗരി പാർവ്വതിഭായി

 
ഇന്ത്യയിലെ പ്രധാന നാട്ടുരാജ്യങ്ങളിൽ ഒന്നായിരുന്ന തിരുവിതാംകൂർ രാജ്യത്തെ ഭരണാധികാരിയായിരുന്നു ഉത്രട്ടാതി തിരുനാൾ റാണി ഗൗരി പാർവ്വതിഭായി. ആയില്യം തിരുനാൾ ഗൗരി ലക്ഷ്മി ബായിക്കു ശേഷം സ്വാതി തിരുനാളിനു വേണ്ടി റീജന്റായാണ് തമ്പുരാട്ടി ഭരണം നടത്തിയിരുന്നത്.

</doc>
<doc id="184141" url="https://ml.wikipedia.org/wiki?curid=184141" title="ഗൌരി പാർവ്വതിഭായി">
ഗൌരി പാർവ്വതിഭായി



</doc>
<doc id="184142" url="https://ml.wikipedia.org/wiki?curid=184142" title="Gowri Parvati Bayi">
Gowri Parvati Bayi



</doc>
<doc id="184144" url="https://ml.wikipedia.org/wiki?curid=184144" title="ബജ്റംഗ് ദൾ">
ബജ്റംഗ് ദൾ

 
തീവ്ര ഹിന്ദു&lt;ref name="BBC-Militant Hindu Valentine threat/"&gt; &lt;/ref&gt; സ്വഭാവമുള്ള ഒരു ഹൈന്ദവ സായുധസേനാ&lt;ref name="TOI/"&gt; &lt;/ref&gt; തീവ്രവാദ സംഘമാണ് ബജ്റംഗ്‌ദൾ. ഹിന്ദുത്വം അടിസ്ഥാനമാക്കി പ്രവർത്തിക്കുന്ന സംഘടനയായ വിശ്വ ഹിന്ദു പരിഷത്തിന്റെ യുവജന സംഘടനയാണിത്. വിശ്വ ഹിന്ദുപരിഷത്ത് 1984 ഒക്ടോബർ 1 നു നടത്തിയ രാം-ജനകി രഥയാത്രയിലാണ് ഇന്ത്യയിലെ ഒരു യുവജന സംഘടനയായ ബജ്റംഗ് ദൾ രൂപം കൊണ്ടത്. രാമജന്മ ഭൂമിയായ അയോധ്യയിലേക്ക് മാർച്ച് നടത്തുകയും സന്നദ്ധ പ്രവർത്തനങ്ങളിലൂടെ ദേശീയ ശ്രദ്ധ ആകർഷിക്കുകയും 1992-ൽ തർക്ക മന്ദിരമായ അയോധ്യയിൽ രാമക്ഷേത്ര നിർമ്മാണത്തിൽ ഏർപ്പെട്ട കർസേവകരിൽ ഭൂരിഭാഗം പേരും ഈ യുവജന പ്രസ്ഥാനത്തിലെ അംഗങ്ങളായിരുന്നു. ഭാരതത്തിലെ സനാതന ധർമ്മങ്ങൾ ഉയർത്തിപ്പിടിച്ചുകൊണ്ട് ഹിന്ദു സമൂഹം നേരിടുന്ന വെല്ലുവിളികളെ ത്യാഗം ചെയ്തും സംരക്ഷിക്കുക എന്നതാണ് സംഘടനയുടെ ലക്ഷ്യം. സേവനം,സുരക്ഷ,സംസ്കാരം (Service, Safety, Culture) എന്നതാണ് സംഘടനയുടെ മുദ്രാവാക്യം വിനയ് കത്യാറാണ് നിലവിലെ ദേശീയ അദ്ധ്യക്ഷൻ. 2018 ജൂൺ 4 ന്, അമേരിക്കൻ കേന്ദ്രീയ രഹസ്യാന്വേഷണ ഏജൻസി (സി.ഐ.എ) വി.എച്.പി, ബജ്റംഗ് ദൾ എന്നീ സംഘടനകളെ രാഷ്ട്രീയ സമ്മർദ്ദം ചെലുത്തുന്ന മത സായുധസംഘങ്ങളിൽ ഉൾപ്പെടുത്തി
പ്രവർത്തന രീതികൾ.
ബാലോപാസന, ഉപനയനം തുടങ്ങി മറ്റ് അനുബന്ധ ഉത്സവങ്ങളും നടത്തുന്നു.
പശു സംരക്ഷണം, പവിത്രമായ സ്ഥലങ്ങൾ പുതുക്കി സംരക്ഷിക്കുക, സാമൂഹിക തിന്മകളായ സ്ത്രീധനം, തൊട്ടുകൂടായ്മ എന്നിവ നിർത്തലാക്കുക
ഹിന്ദു സംസ്കാരത്തെ അപമാനിക്കുന്നതിൽ പ്രക്ഷോഭിക്കുക, നിയമാനുസൃതമല്ലാത്ത നുഴഞ്ഞു കയറ്റം തടയുക.
വിമർശനങ്ങൾ.
2020 മെയ് 24-ാം തീയതി ബേസിൽ ജോസഫ് സംവിധാനം ചെയ്യുന്ന ടൊവിനോ തോമസ് നായകനായി അഭിനയിക്കുന്ന മിന്നൽ മുരളി എന്ന സിനിമയുടെ രംഗസജ്ജീകരണം നശിപ്പിച്ച് സംഘടന വിവാദം സൃഷ്ടിച്ചിരുന്നു. കാലടി മണപ്പുറത്ത് ക്ഷേത്രപരിസരത്ത്  പള്ളിയുടെ യുടെ താൽക്കാലിക രൂപം നിർമ്മിച്ചു എന്നതാണ് ഈ പ്രവർത്തി ചെയ്യുവാൻ പ്രേരണയായതെന്ന് സംഘടനാ പ്രവർത്തകർ പറയുന്നു. ഉത്തരവാദിത്തപ്പെട്ട ഉദ്യോഗസ്ഥരിൽ നിന്നും ക്ഷേത്ര ഭരണ സമിതിയിൽ നിന്നും എല്ലാ അനുമതികളും വാങ്ങിയ ശേഷമാണ് കലാസംവിധായകർ ഇതിൻ്റെ പണി പൂർത്തീകരിച്ചിരുന്നത്. ഈ പ്രവർത്തിയെ തുടർന്ന് ചിത്രത്തിൻറെ സംവിധായകനും അഭിനേതാക്കളും അണിയറപ്രവർത്തകരും വിമർശനങ്ങളുന്നയിച്ചിരുന്നു.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="184146" url="https://ml.wikipedia.org/wiki?curid=184146" title="തംബാലകോക്ക്">
തംബാലകോക്ക്



</doc>
<doc id="184147" url="https://ml.wikipedia.org/wiki?curid=184147" title="കരിഞ്ചേര്">
കരിഞ്ചേര്

 
പശ്ചിമഘട്ടത്തിൽ കാണപ്പെടുന്ന ഒരു നിത്യഹരിത വൃക്ഷമാണ് ചേര് വിഭാഗത്തിൽ ഉൾപ്പെടുന്ന കരിഞ്ചേര്. ഇംഗ്ലീഷിൽ The black varnish tree എന്നു വിളിക്കുന്ന ഇതിന്റെ ശാസ്ത്രീയനാമം ഹോളിഗാർനാ അർനൊട്ടിയാന (Holigarna arnottiana)എന്നാണ്. തമിഴിൽ കരിം ചേര്, കാട്ടുചേര്, കരുങ്കരൈ എന്നും മലയാളത്തിൽ കാട്ടുചേര്, ചേരൽ, ചേറ്മരം, ചേര, കാട്ടുചേരൽ എന്നിങ്ങനെ പ്രാദേശികമായും; കന്നടയിൽ ഹോളിഗെർ, ഹോളിഗേരു എന്നും അറിയപ്പെടുന്നു. ഇതിന്റെ വിഷാംശമുള്ള കറ ശക്തമായ ചൊറിച്ചിൽ ഉണ്ടാക്കും. ചേരു തൊട്ടാലുണ്ടാവുന്ന ചൊറിച്ചിൽ മാറാൻ താന്നിയുടെ തൊലിയിട്ട് തിളപ്പിച്ചാറ്റിയ വെള്ളത്തിൽ കുളിച്ചാൽ മതി. 
35 മീറ്റർ വരെ ഉയരത്തിൽ വളരുന്നു. ഉണങ്ങുമ്പോൾ കറുപ്പ് നിറമാകുന്ന വെളുത്ത കറയുണ്ട്. നീണ്ട് അറ്റം കൂർത്ത ലഘുപത്രങ്ങൾ ഏകാന്തരന്യാസത്തിൽ വിന്യസിച്ചിരിക്കുന്നു. പച്ചകലർന്ന വെള്ള നിറമുള്ള പൂക്കൾ. മിനുസമുള്ള ഉരുണ്ട ഫലത്തിൽ ഒരു വിത്ത് ഉണ്ടായിരിക്കും. 
ഇതും കാണുക.
ചേര്
അവലംബം.
&lt;templatestyles src="Reflist/styles.css" /&gt;

</doc>
<doc id="184154" url="https://ml.wikipedia.org/wiki?curid=184154" title="LEAP Kerala Mission">
LEAP Kerala Mission



</doc>
<doc id="184155" url="https://ml.wikipedia.org/wiki?curid=184155" title="ആദവും ഹവ്വയും">
ആദവും ഹവ്വയും



</doc>
<doc id="184157" url="https://ml.wikipedia.org/wiki?curid=184157" title="Bajrang Dal">
Bajrang Dal



</doc>
<doc id="184159" url="https://ml.wikipedia.org/wiki?curid=184159" title="ആഡിറ്റോറിയം">
ആഡിറ്റോറിയം

 
ആളുകൾ കൂട്ടമായി സംബന്ധിക്കുന്നതിനു സജ്ജമാക്കിയിട്ടുള്ള പൊതു കെട്ടിടങ്ങളിലെ ഹാളുകളെ അതായത് ആളുകൾക്ക് ഇരിപ്പിടം സജ്ജീകരിച്ചിട്ടുള്ള ഭാഗത്തെ സൂചിപ്പിക്കുന്ന സാങ്കേതികപദമാണ് ആഡിറ്റോറിയം. നാടകശാലകൾ, ഗാനമേളാശാലകൾ, പ്രസംഗശാലകൾ, സിനിമാശാലകൾ, പള്ളികൾ തുടങ്ങിയവയിലെ ഇരിപ്പിടഭാഗമാണ് ഈ വാക്കുകൊണ്ട് ഉദ്ദേശിക്കുന്നത്. ആഡിറ്റോറിയം എന്ന വാക്കിന്റെ നിർവചനം ഇങ്ങനെയാണെങ്കിലും, പ്രസംഗം, പാട്ടുകച്ചേരി ആദിയായ ശബ്ദപ്രധാനമായ ചടങ്ങുകൾക്കു വേണ്ടി സജ്ജീകരിച്ചിരിക്കുന്ന കെട്ടിടങ്ങൾ പൊതുവായി ഈ പേരിലാണ് ഇപ്പോൾ അറിയപ്പെടുന്നത്.
ആഡിറ്റോറിയങ്ങൾ പലവിധം.
നാടകങ്ങൾ ഒരേ സമയത്തു ദൃശ്യപ്രധാനവും ശ്രവ്യപ്രധാനവും ആയതുകൊണ്ട് നാടകശാലകൾക്ക് ആഡിറ്റോറിയത്തിന്റെ പരിഗണനകൾ പ്രസക്തമാണ്. സിനിമയും ടെലിവിഷൻ പരിപാടികളും എല്ലാം ഇപ്പോൾ ശബ്ദായമാനമായതുകൊണ്ട് അവയുടെ പ്രദർശനവേദികളും ഇക്കൂട്ടത്തിൽപ്പെടുന്നു. ക്രൈസ്തവ-മുസ്ലിം പ്രാർഥനാലയങ്ങൾ സമൂഹപ്രാർഥനാവേദികളാണ്. അവിടെ പ്രസംഗങ്ങളും സംഗീതാത്മകമായ ശുശ്രൂഷകളും നടക്കാറുണ്ട്. ആഡിറ്റോറിയനിർമ്മാണത്തിൽ പ്രസക്തമായ പല കാര്യങ്ങളും അവയുടെ നിർമ്മാണത്തിലും ശ്രദ്ധിക്കാനുണ്ടെങ്കിലും അവയെ ആഡിറ്റോറിയങ്ങളായി കരുതാറില്ല. കലാലയങ്ങളിലെ പ്രസംഗശാലകൾ, സർവകലാശാലകളിലെ കോൺവൊക്കേഷൻ ഹാളുകൾ, നഗരതലസ്ഥാനങ്ങളിലെ പൊതുയോഗമണ്ഡപങ്ങൾ, സംഗീതക്കച്ചേരികളെ മുഖ്യലക്ഷ്യമാക്കിയുള്ള ഹാളുകൾ എന്നിവയെ സാമാന്യമായി ഉൾപ്പെടുത്തിയാണ് ആഡിറ്റോറിയം എന്ന പദം ഇപ്പോൾ ഉപയോഗിക്കപ്പെടുന്നത്. അവയിൽത്തന്നെ അതിപ്രധാനമായ ഒരു വിഭാഗം പാട്ടുകച്ചേരികൾ നടത്താനുള്ള ഹാളുകളാണ്.
നിർമ്മാണപ്രശ്നങ്ങൾ.
ഒരു യോഗശാലയുടെ നിർമ്മാണത്തിൽ ശ്രദ്ധിക്കേണ്ട പല സംഗതികളിൽ പ്രധാനമായവ, 
അതിനാൽ 
സ്ഥാനനിർണയവും പരിസരസംവിധാനവും.
സ്ഥാനനിർണയവും പരിസരസംവിധാനവും നടത്തുമ്പോൾ ശ്രദ്ധിക്കേണ്ട വിഷയങ്ങൾ
കെട്ടിടസംവിധാനവും ഇരിപ്പിടസംവിധാനവും.
മേൽക്കൂര താങ്ങാനായി നടുക്ക് തൂണുകളും ഇടഭിത്തികളും തടസ്സങ്ങളും ഉണ്ടാക്കിയാൽ കാഴ്ച മറയ്ക്കുമെന്നത് ഓർക്കേണ്ടതാണ്. ബാൽക്കണികൾ ഉള്ള ശാലകളിൽ അവയെ താങ്ങിനിർത്തുന്ന തൂണുകളും കാഴ്ചക്കാർക്ക് അസൌകര്യം ഉണ്ടാക്കും. നിർമ്മാണശാസ്ത്രപുരോഗതിയുടെ ഫലമായി തൂണുകൾ കൂടാതെ പ്രദർശനശാലകൾ നിർമ്മിക്കാൻ കഴിയുന്നതുകൊണ്ട് ഇത് ഒരു വലിയ പ്രശ്നമായി ഇപ്പോൾ അനുഭവപ്പെടുന്നില്ല.
കാഴ്ചയുടെ കാര്യത്തിൽ ശ്രദ്ധിക്കാനുള്ള മറ്റൊരു കാര്യം പിന്നിൽ ഇരിക്കുന്നവരുടെ കാഴ്ച മുന്നിൽ ഇരിക്കുന്നവർ മറയ്ക്കാതിരിക്കണം എന്നതാണ്. ഇതിനു പിന്നിലോട്ട് പിന്നിലോട്ട് തറ ഏകസമാനമായോ പടിപടിയായോ ഉയർത്തിക്കൊണ്ടു വരുന്ന സമ്പ്രദായമാണ് ഇപ്പോൾ സ്വീകരിക്കുന്നത്. കേന്ദ്രസ്ഥാനത്തുനിന്നുള്ള ദൂരം വർധിക്കുന്തോറും കാഴ്ചയുടെ വ്യക്തത കുറഞ്ഞുവരുമല്ലോ. അതുകൊണ്ട് ആളുകളെ പ്രവേശിപ്പിക്കേണ്ട ശാലകളിൽ ഹാളിന്റെ മൊത്തം വലിപ്പം വർധിപ്പിക്കാതെ, പല നിരകളിലുള്ള ബാൽക്കണികൾ പണിത് വേണ്ട സൌകര്യങ്ങൾ ഉണ്ടാക്കാം. ഹാളിന്റെ പിന്നിലും രണ്ടു വശങ്ങളിലുമായി പടിപടിയായി കെട്ടി താഴ്ത്തിയോ, ഏകസമാനമായി മുമ്പോട്ട് ചരിഞ്ഞോ ഉള്ള ഒന്നോ അതിലധികമോ ബാൽക്കണികൾ സംഘടിപ്പിച്ചിട്ടുള്ള സംഗീതശാലകളും സിനിമാതിയെറ്ററുകളും ഇന്നു ധാരാളമുണ്ട്.
വായുസഞ്ചാരക്രമീകരണവും താപസാഹചര്യനിയന്ത്രണവും.
ശരിയായ വായുസഞ്ചാരക്രമീകരണം (ventilation) ആഡിറ്റോറിയങ്ങളിൽ വളരെ ആവശ്യമാണ്. ഏതാണ്ടു മണിക്കൂറൊന്നിന് ഒരാൾക്ക് 100 ഘ. മീ-ൽ കുറയാതെ ശുദ്ധവായുസഞ്ചാരം ആവശ്യമാണ്.
വലിയ ശാലകളിൽ സ്വാഭാവിക വായുസഞ്ചാരം (natural ventilation) മതിയാകാത്തതിനാൽ കൃത്രിമമായി സൃഷ്ടിക്കുന്ന വായുസഞ്ചാരത്തെ (mechanical ventilation) ആശ്രയിക്കുന്നു. സാധാരണരീതിയിലുള്ള ഫാനുകൾ മച്ചുകളിൽനിന്നും തൂക്കിയിട്ടിരുന്നാൽ പലപ്പോഴും അതു കാഴ്ചത്തടസ്സം സൃഷ്ടിക്കുന്നു. ആയതിനാൽ പുറംഭിത്തികളിൽ ഘടിപ്പിച്ചാണ് ഫാനുകൾ ഉപയോഗിക്കുന്നത്. ഇങ്ങനെ ഉപയോഗിക്കുന്ന ഫാനുകൾ നിശ്ശബ്ദമായി പ്രവർത്തിക്കുന്നവയായിരിക്കണം. ചിലപ്പോൾ ഭിത്തികളിലും കൂരകളിലും നിർവാതീകരണഫാനുകൾ (exhaust fans) കൂടി ഘടിപ്പിക്കുന്നത് വളരെ സൗകര്യമായിരിക്കും. ഇവ കൂടാതെ വലിയ ശാലകളിൽ ഒരു വലിയ ഫാൻ പ്ലാന്റിൽ (fan plant) നിന്നും ഹാളിന്റെ എല്ലാഭാഗത്തും ശരിയായി വായുസഞ്ചാരം ലഭിക്കത്തക്കവണ്ണം കുഴലുകൾവഴിയായി വായുസഞ്ചാരം ക്രമപ്പെടുത്തുന്നുണ്ട്. ആധുനികശാലകളിൽ ഇങ്ങനെയുള്ള വായുസഞ്ചാരം ക്രമപ്പെടുത്തുന്നത് താപസാഹചര്യനിയന്ത്രണത്തോടുകൂടിയാണ്. ഹാളിൽ ഇരിക്കുന്ന ആളുകളുടെ സുഖത്തിനായി വായുവിന്റെ ആർദ്രത (humidity), ചൂട് ആദിയായവ ക്രമപ്പെടുത്തുന്നതിനും വായുവിലെ മലിനവസ്തുക്കളെ ദൂരീകരിക്കുന്നതിനും വേണ്ട സജ്ജീകരണങ്ങളാണുള്ളത്.
പ്രകാശസംയമം.
ആഡിറ്റോറിയങ്ങളിൽ സ്റ്റേജിൽ നിന്നുള്ള വെളിച്ചത്തിന്റെ (stage light) ക്രമീകരണം വളരെ പ്രധാനപ്പെട്ട സംഗതിയാണ്. സ്റ്റേജിൽ പ്രത്യക്ഷപ്പെടുന്നവർക്ക് അസുഖകരമാവാത്ത രീതിയിലും, എന്നാൽ അവർക്ക് ഉചിതമായ വെളിച്ചം കിട്ടത്തക്ക വിധത്തിലും ഇതു ക്രമപ്പെടുത്തേണ്ടതാണ്.കൂടാതെ ആളുകൾക്ക് ഇരിപ്പിടങ്ങളിലേക്ക് എത്തത്തക്കവിധത്തിൽ ഹാളിനുള്ളിലും പ്രകാശം ലഭിക്കേണ്ടതാണ്. കവാടങ്ങളുടെ അടുത്ത് പ്രത്യേകിച്ചും വിളക്കുകൾ സംവിധാനം ചെയ്യേണ്ടതാണ്. ഹാളിനെ മോടിപിടിപ്പിക്കത്തക്ക വിധത്തിൽ പൊതുവേ പ്രകാശസംവിധാനം നടത്തുന്നത് ഉചിതമായിരിക്കും
ശബ്ദാനുകൂലനം.
സുഗമമായ ശ്രവണസൗകര്യം ആഡിറ്റോറിയത്തെ സംബന്ധിച്ച് വളരെ പ്രാധാന്യമർഹിക്കുന്ന സംഗതിയാണ്. ഗാനമേള, പ്രസംഗം ആദിയായവ ഹാളിന്റെ എല്ലാ ഭാഗത്തും അനായാസമായും വ്യക്തമായും കേൾക്കാനുള്ള സജ്ജീകരണമാണാവശ്യം.
ഒരു പ്രസംഗകൻ സംസാരിക്കുമ്പോൾ ഓരോ അക്ഷരവും വ്യക്തമായി ഹാളിന്റെ എല്ലാ ഭാഗത്തും കേൾക്കത്തക്കവണ്ണം ഉച്ചമായിരിക്കുകയും പൊടുന്നനേ അടുത്ത അക്ഷരം ശ്രവിക്കത്തക്കവണ്ണം തൊട്ടുമുൻപുള്ള ശബ്ദം നശിക്കുകയും ചെയ്യുകയാണ് പ്രസംഗശാലകളെ സംബന്ധിച്ചുള്ള ശബ്ദാനുകൂലനംകൊണ്ട് സാധിക്കേണ്ടത്. ഒരു ഗാനം ആലപിക്കുമ്പോൾ അതിന്റെ ഒരു കൂട്ടം നോട്ടുകൾ (notes) ഹാളിൽ ഇരിക്കുന്ന എല്ലാവരുടെയും ശ്രവണപുടത്തിൽ വ്യക്തമായി പതിഞ്ഞയുടൻതന്നെ അടുത്ത കൂട്ടം ശരിയായി ശ്രവിക്കത്തക്കവണ്ണം മുൻപുള്ള നോട്ടുകൾ മറഞ്ഞിരിക്കേണ്ടതാണ്. ഒരു ആഡിറ്റോറിയത്തിലെ സ്റ്റേജിൽനിന്നും പുറപ്പെടുന്ന ശബ്ദവീചികൾ പാഞ്ഞുചെന്ന് ഹാളിന്റെ എല്ലാ ഭിത്തികളിലും തട്ടുകയും ഉടൻതന്നെ പ്രതിഫലിക്കുകയുമാണ് സാധാരണ സംഭവിക്കാറുള്ളത്. പ്രതിഫലിച്ചുവരുന്ന വീചികൾ ഒരു പരിധിക്കപ്പുറം വൈകിയാണ് ശ്രവണേന്ദ്രിയങ്ങളിൽ എത്തുന്നതെങ്കിൽ പ്രതിധ്വനി മൂലം കേൾവി സ്ഫുടമാകാതെ പോകുന്നു. പതിനേഴ് മീ.-ൽ കൂടുതൽ നീളമുള്ള ഹാളുകളിൽ ശബ്ദപ്രതിപതനം മൂലം സ്ഫുടത നഷ്ടപ്പെടുന്നതിനാൽ ശബ്ദവീചികളെ വേണ്ടത്ര അവശോഷണം ചെയ്യത്തക്കവിധത്തിൽ സജ്ജീകരണം ആവശ്യമാണ്. ഫർണിച്ചർ, ഹാളിലുള്ള ആളുകൾ എന്നിവയെല്ലാം ശബ്ദം അവശോഷണം ചെയ്യുമെങ്കിലും പ്രധാനമായും ഭിത്തികൾ, മച്ച്, തറ ആദിയായവയ്ക്കുപയോഗിക്കുന്ന നിർമ്മാണവസ്തുക്കളെയും നിർമ്മാണരീതിയെയും ആശ്രയിച്ചാണ് ഒരു ഹാളിലെ ശബ്ദസ്ഫുടത ക്രമപ്പെടുത്തുവാൻ സാധിക്കുന്നത്. ഗാനങ്ങൾ ശ്രവിക്കുന്നതിന് പ്രഭാഷണത്തെക്കാൾ കൂടുതൽ അനുരണന (reverberation) സ്വഭാവമുള്ള ഹാളുകളാണ് നല്ലത്. ഒരു ശാല തന്നെ പലപല ആവശ്യങ്ങൾക്കായി ഉപയോഗിക്കുമ്പോൾ ശബ്ദാനുകൂലനം വേണ്ടത്ര തൃപ്തികരമാക്കുവാൻ ബുദ്ധിമുട്ടുണ്ട്. എന്നിരുന്നാലും അനുരണനം കുറയ്ക്കേണ്ട സന്ദർഭങ്ങളിൽ നല്ല തിരശ്ശീലകളും മറ്റും ഉപയോഗിച്ച് കുറെയെല്ലാം ശബ്ദം അവശോഷണം ചെയ്യുവാൻ സാധിക്കും.
ഒരു ഹാളിലെ ശബ്ദസ്ഫുടതയ്ക്കു പ്രതിപതനം ഉപകാരപ്രദവുംകൂടിയാണ്. ശരിരായ വിധത്തിൽ സംവിധാനം നടത്തിയാൽ പ്രതിപതിച്ചു വരുന്ന ശബ്ദം നേരിട്ട് കിട്ടുന്ന ശബ്ദവുമായി ചേർന്ന് ശക്തമാക്കുവാൻ സാധിക്കുന്നതാണ്. ആയതിനാൽ ആഡിറ്റോറിയങ്ങളുടെ സംവിധാനത്തിൽ ശബ്ദപ്രതിഫലനവും അവശോഷണവും തമ്മിലുള്ള ഒരു അനുരഞ്ജനമാണ് പലപ്പോഴും ആവശ്യം.
സാധാരണമായി വലിയ ഹാളുകളിൽ ഉച്ചഭാഷിണി ഘടിപ്പിച്ച് ശബ്ദം ശക്തമാക്കുക പതിവാണ്. ശബ്ദം പ്രത്യേക ഭാഗങ്ങളിൽ കേന്ദ്രീകരിക്കാതിരിക്കുന്നതിനും, ഭിത്തി, മച്ച് ആദിയായവയിൽ നിന്നും പ്രതിഫലിച്ച് ശബ്ദകോലാഹലം ഉണ്ടാകാതിരിക്കത്തക്കവിധത്തിലും ഉച്ചഭാഷിണിയുടെ സ്ഥാനം വളരെ സൂക്ഷ്മമായി നിർണയിക്കേണ്ടതാണ്.
ചില പ്രധാനപ്പെട്ട ആഡിറ്റോറിയങ്ങൾ.
ഒരു ആഡിറ്റോറിയത്തിലെ ഇരിപ്പിടങ്ങളുടെ എണ്ണത്തോട് ബന്ധപ്പെടുത്തിയാണ് അതിന്റെ വലിപ്പം സാധാരണയായി അറിയപ്പെടുന്നത്. ഉദാഹരണങ്ങൾ താഴെ ചേർക്കുന്നു:
വിജ്ഞാനഭവൻ, ന്യൂഡൽഹി.
വിജ്ഞാൻഭവനിൽ വലിയ ഒരു അസംബ്ലിഹാളും സെമിനാറുകളും കോൺഫറൻസുകളും നടത്താനുള്ള പല ചെറിയ കോൺഫറൻസ് മുറികളും ഉണ്ട്. അന്തർദേശീയ കോൺഫറൻസുകൾ നടത്തുമ്പോൾ പ്രസംഗം പല ഭാഷകളിലേക്കു പരിഭാഷപ്പെടുത്തുന്നതിനുള്ള സൗകര്യവും ഇവിടെയുണ്ട്. ഓരോ സീറ്റിനടുത്തും പ്രസംഗിക്കുന്നതിനുള്ള മൈക്കും, പരിഭാഷപ്പെടുത്തിയ പ്രസംഗം കേൾക്കുന്നതിനു വേണ്ട ഇയർഫോണും സജ്ജീകരിച്ചിട്ടുണ്ട്.
കേരളത്തിലെ ചില ആഡിറ്റോറിയങ്ങളുടെ പേരുകൾ താഴെ പട്ടികയിൽ കൊടുത്തിരിക്കുന്നു. ഏതാണ്ട് 700 മുതൽ 1400 വരെ ആളുകൾക്ക് ഇരിക്കുവാൻ സൗകര്യപ്പെടുത്തിയിട്ടുള്ളവയാണ് ഇവ.
അവലംബം.
&lt;templatestyles src="Reflist/styles.css" /&gt;

</doc>
<doc id="184160" url="https://ml.wikipedia.org/wiki?curid=184160" title="ടൈറ്റാനോബൊവ">
ടൈറ്റാനോബൊവ

 
വടക്കുകിഴക്കൻ കൊളംബിയയിലെ ലാ ഗുജിറയിൽ ജീവിച്ചിരുന്ന ലോകത്തിലെ ഏറ്റവും വലിയ പാമ്പ് കളുടെ വംശനാശം സംഭവിച്ച ഒരു ജീനസ് ആണ് ടൈറ്റനോബോവ (/ tiˌtɑːnoʊˈboʊə /) Titanoboa cerrejonensis. 60 മില്യൺ വർഷങ്ങൾക്ക് മുമ്പ് ഇവ ജീവിച്ചിരുന്നതായി കരുതപ്പെടുന്നു ഏകദേശം 58 മുതൽ 60 ദശലക്ഷം വർഷങ്ങൾക്ക് മുമ്പ്. ക്രറ്റേഷ്യസ്-പാലിയോജീൻ വംശനാശം സംഭവിച്ചതിന് തൊട്ടുപിന്നാലെ 10 ദശലക്ഷം വർഷത്തെ കാലഘട്ടത്തിൽ ഭീമാകാരനായ പാമ്പ് മിഡിൽ മുതൽ ലേറ്റ് പാലിയോസീൻ കാലഘട്ടത്തിൽ ജീവിച്ചിരുന്നു. ദിനോസറുകളുടെ വംശനാശത്തിന് ശേഷം കണ്ടെത്തിയതിൽ ഏറ്റവും വലിയ ഉരഗവർഗ്ഗമായി ഇവയെ കണകാക്കുന്നു.
വലിപ്പം.
ഇവയ്ക്ക് 12.8 മീറ്റർ (42 അടി) വരെ നീളവും ഏകദേശം 1,135 കിലോഗ്രാം (2,500 പൗണ്ട്) ഭാരവുമുണ്ടാകും.കണ്ടെത്തിയതിൽ വെച്ച് ഭൂമിയിൽ ജീവിച്ചിരുന്ന എക്കാലത്തെയും ഏറ്റവും വലിയ പാമ്പ് ഇവയാണ്.
കണ്ടെത്തൽ.
2009ൽ കൊളംബിയയിലെ ലാ ഗുജൈറയിലെ സെറെജോണിന്റെ കൽക്കരി ഖനികളുടെ രൂപീകരണത്തിൽ ഇവയുടെ ശരീരത്തിന്റെ 28 ഫോസിലുകൾ കണ്ടെത്തി. 2009ലെ ഈ കണ്ടെത്തലിന് മുമ്പ്, തെക്കേ അമേരിക്കയിലെ ഉഷ്ണമേഖലാ പരിതസ്ഥിതികളിൽ പാലിയോസീൻ-യുഗത്തിലെ കശേരുക്കളുടെ കുറച്ച് ഫോസിലുകൾ കണ്ടെത്തിയിരുന്നു. ഫ്ലോറിഡ യൂണിവേഴ്സിറ്റിയിലെ വെർട്ടെബ്രേറ്റ് പാലിയെന്റോളജിസ്റ്റായ ജോനാഥൻ ബ്ലോച്ചിന്റെയും പനാമയിലെ സ്മിത്‌സോണിയൻ ട്രോപ്പിക്കൽ റിസർച്ച് ഇൻസ്റ്റിറ്റ്യൂട്ടിൽ നിന്നുള്ള പാലിയോബോട്ടണിസ്റ്റ് കാർലോസ് ജറാമിലോയുടെയും നേതൃത്വത്തിലുള്ള അന്താരാഷ്ട്ര ശാസ്ത്രജ്ഞരുടെ സംഘമാണ് ഈ പാമ്പിനെ കണ്ടെത്തിയത്.
അവലംബം.
&lt;templatestyles src="Reflist/styles.css" /&gt;

</doc>
<doc id="184161" url="https://ml.wikipedia.org/wiki?curid=184161" title="Titanoboa">
Titanoboa



</doc>
<doc id="184162" url="https://ml.wikipedia.org/wiki?curid=184162" title="Auditorium">
Auditorium



</doc>
<doc id="184164" url="https://ml.wikipedia.org/wiki?curid=184164" title="അരുളിക്ക">
അരുളിക്ക

 
വിശുദ്ധ കുർബ്ബാനയും (ഓസ്തി), വിശുദ്ധരുടെ തിരുശേഷിപ്പുകളും മറ്റും സൂക്ഷിക്കുന്ന പേടകമാണ് അരുളിക്ക അല്ലെങ്കിൽ അരളിക്ക. റോമൻ കത്തോലിക്ക സഭയിൽ വിശുദ്ധ കുർബാന എഴുന്നളളിച്ചുകൊണ്ടു പോകുന്നത് അരുളിക്കയിൽ വെച്ചുകൊണ്ടാണ്. റാസായ്ക്ക് നേതൃത്വം കൊടുക്കുന്ന പട്ടക്കാർ വിശ്വാസികളെ ആശിർവദിക്കുന്നതിനും അരുളിക്ക ഉപയോഗിക്കുന്നു.
ഏത് സമയത്തും ദൈവത്തെ ആരാധിക്കാമെങ്കിലും, ആരാധന എന്ന പ്രത്യേക പ്രാർത്ഥനസന്ദർഭവും ഉണ്ട്. അരുളിക്കയുടെ നടുവിൽ വാഴ്ത്തിയ ഓസ്തി വയ്ക്കുന്നു. തുടർന്ന് ഇത് ആരാധനയ്ക്കായി അൾത്താരയിൽ അല്ലെങ്കിൽ പ്രത്യേകം സജ്‌ജമാക്കിയ സ്ഥലത്ത്‌ എല്ലാവർക്കും കാണുവാൻ സാധിക്കുന്ന വിധത്തിൽ വെയ്ക്കുന്നു.

</doc>
<doc id="184166" url="https://ml.wikipedia.org/wiki?curid=184166" title="Monstrance">
Monstrance



</doc>
<doc id="184167" url="https://ml.wikipedia.org/wiki?curid=184167" title="ചാലിയം യുദ്ധം">
ചാലിയം യുദ്ധം

കേരളത്തിലെ പോർച്ചുഗീസ് അധിനിവേശത്തിനെതിരെ 1571 ൽ ചാലിയത്ത് സാമൂതിരിയുടെ കരസൈന്യവും കുഞ്ഞാലി മരക്കാരുടെ നാവിക സൈന്യവും ചേർന്ന് പോർച്ചുഗീസ് അക്രമണകാരികളുമായി നടത്തിയ പോരാട്ടമാണ് ചാലിയം യുദ്ധം.കേരളത്തിലെ പോർച്ചുഗീസ് അധിനിവേശത്തിന്റെ അടിത്തറ തകർത്ത യുദ്ധമായിരുന്നു എന്ന നിലക്ക് പ്രശസ്തമാണ് ചാലിയം യുദ്ധം
ചരിത്രം.
മലബാർ തീരത്തെ കോഴിക്കോട് പട്ടണത്തിലേക്ക് എട്ടു നാഴിക അകലെയുള്ള ചാലിയത്ത് 1531ൽ പോർച്ചുഗീസുകാർ കോട്ട പണിതിരുന്നു. തന്ത്രപ്രാധാന്യമുള്ള പ്രദേശമായിരുന്നു ചാലിയം. വടക്ക് ബേപ്പൂർ പുഴയും തെക്ക് കടലുണ്ടി പുഴയും പടിഞ്ഞാറ് അറബിക്കടലും അതിരിടുന്ന ദ്വീപ് പോലെ തോന്നിക്കുന്ന ചാലിയത്ത് അറബി കടലിലൂടെയുള്ള കച്ചവടക്കാരുടെ നീക്കങ്ങൾ സൂക്ഷ്മമായി നിരീക്ഷിക്കാനും ആക്രമിച്ച് തകർക്കാനും പറ്റിയ സുരക്ഷിത താവളം എന്ന നിലക്കാണ് കോട്ട പണിയാൻ പോർച്ചുഗീസുകാർ പ്രത്യേകം താൽപര്യമെടുത്തത്. ചാലിയം കോട്ട സാമൂതിരിയുടെ മുഴുവൻ വാണിജ്യത്തേയും ബാധിക്കുന്നതായിരുന്നു. കൊച്ചിയുമായി സാമൂതിരി യുദ്ധത്തിനൊരുങ്ങുകയാണങ്കിൽ അതിനാവശ്യമായ വാർത്താവിനിമയത്തിന് അത് ഭീഷണിയാകും. സാമൂതിരിയുടെ രാജ്യത്തേക്ക് യുദ്ധം നയിക്കാനുള്ള ഒരു അടിത്തറയാണ് ഇതിലൂടെ പോർച്ചുഗീസുകാർക്ക് ലഭിച്ചത്. 
പോർച്ചുഗീസുകാരുടെ ചതിക്ക് പലതവണ ഇരയായിട്ടും വളരെ തന്ത്രപ്രധാനമായ സ്ഥലത്ത് കോട്ടകെട്ടാൻ സാമൂതിരി അനുമതി നൽകിയത് അമിത മദ്യസേവയും പ്രായാധിക്ക്യവും കാരണമായിരിന്നു.
ചാലിയം യുദ്ധമായപ്പോഴേക്കും കോട്ട കെട്ടാൻ അനുമതി നൽകിയ സാമൂതിരി മരണപ്പെട്ടു. അദ്ദേഹത്തിന്റെ അനന്തരവൻ നമ്പ്യാതിരി അധികാരമേറ്റെടുത്തു. ഈ സാമൂതിരിയുടെ നേതൃത്ത്വത്തിലാണ് ചാലിയം യുദ്ധം നടന്നത്.
സൈനിക നീക്കം.
പോർച്ചുഗീസ് അതിക്രമം പെരുകിയതോടെ ചാലിയം സാമൂതിരി പിടിച്ചെടുത്തു. 1571 ഇൽ പറങ്കികളുമായി യുദ്ധമുണ്ടാവുകയും സാമൂതിരി വിജയം നേടുകയും ചെയ്തുവെങ്കിലും തന്ത്ര പ്രധാനമായ കോട്ട കേന്ദ്രീകരിച്ചു പറങ്കികൾ യുദ്ധ നീക്കങ്ങൾ നടത്തി കൊണ്ടിരുന്നു. പോർച്ചുഗീസ് ക്രൂരതകൾ പെരുകിയതോടെ 1571 ഇൽ രാജ്യത്തിനു നേരിട്ട വിപത്തിനെ കുറിച്ച് ചർച്ച ചെയ്യാൻ കുറ്റിച്ചിറ ജുമുഅത്ത് പള്ളിയിൽ സൈനിക യോഗം നടന്നു. സൂഫി വര്യനായ ശൈഖ് മാമുക്കോയ സംബന്ധിച്ച കൂടിയാലോചന സമിതിയിൽ രാജ്യാധിപൻ സാമൂതിരിയുടെ അധ്യക്ഷതയിൽ കാലാൾപ്പട സേനാധിപൻ നായർ, നാവിക സേനാധിപതി കുഞ്ഞാലി മൂന്നാമൻ , ബ്രാഹ്മണ മന്ത്രിമാർ , മുസ്ലിം പണ്ഡിതരായ ഖാസി അബ്ദുൽ അസീസ് , അബ്ദുൽ അസീസ് അൽ മഖ്ദൂം, മുഹമ്മദ് ബിൻ അസീസ് , തുറമുഖ അധിപൻ ഷാബന്തർ ഉമർ അന്താബി, വ്യാപാര പ്രമുഖരായ സീതി അഹമ്മദ് അൽ ഖുമാമി എന്നിവരുൾപ്പെടെയുള്ള പ്രമുഖ വ്യക്തിത്വങ്ങൾ പങ്കെടുത്തു. കോട്ട പൂർണ്ണമായും പിടിച്ചെടുക്കാതെ പറങ്കി ഭീഷണി അവസാനിക്കില്ലെന്ന തീരുമാനത്തിലേക്ക് ഏകപക്ഷീയമായി യോഗം എത്തി ചേർന്നതോടെ കോട്ട പിടിച്ചെടുക്കാൻ രാജാവ് ഉത്തരവിട്ടു. 
യുദ്ധഗതി.
കുഞ്ഞാലി മരക്കാരുടെ നാവിക സൈന്യം കടലിൽ നിന്നും സാമൂതിരിയുടെ നായർ കാലാൾ സൈന്യം കരയിൽ നിന്നും ചാലിയം കോട്ട വളഞ്ഞു. പീരങ്കികളും വെടിക്കോപ്പുകളുമായി പറങ്കി സൈന്യം സാമൂതിരി സൈന്യത്തെ ശക്തമായി എതിരിട്ടു. യുദ്ധവും ഉപരോധവും നാല് മാസം നീണ്ടു നിന്നു. കോട്ടക്കകത്ത് കുടുങ്ങിയ പോർച്ചുഗീസ്‌ സൈനികർക്ക് ഭക്ഷ്യ ദൗർബല്യം നേരിടാൻ തുടങ്ങിയതോടെ പോർച്ചുഗീസ്‌ സൈന്യത്തിൻറെ നില പരുങ്ങലിലായി.വിശപ്പടക്കാൻ പട്ടികളെയും പൂച്ചകളെയും ഭക്ഷിക്കേണ്ട നില പോലും അവർക്ക് വന്നെത്തി. ഉപരോധം ഭേദിക്കാൻ എത്തിയ പോർച്ചുഗീസ്‌ യുദ്ധക്കപ്പലുകളെ കുഞ്ഞാലി മരക്കാരുടെ സൈന്യം കനത്ത ആക്രമണത്തിൽ നശിപ്പിച്ചു. ഭക്ഷ്യ ക്ഷാമം കനത്തതോടെ പോർച്ചുഗീസ് സൈന്യം കീഴടങ്ങുമെന്ന പ്രതീക്ഷയ്ക്ക് ആഘാതമേൽപ്പിച്ചു പോർച്ചുഗീസ് രക്ഷാസൈന്യം വീണ്ടുമെത്തുമെന്ന അഭ്യൂഹം ശക്തമായി.
യുദ്ധ വിജയം നേടാതെ താൻ ഇനി ഭക്ഷണം കഴിക്കില്ലെന്ന് സാമൂതിരി പ്രതിജ്ഞയെടുത്തു. ശപഥം ചെയ്തു. സാമൂതിരിയെ ഭക്ഷണം കഴിപ്പിക്കുവാൻ വേണ്ടി മുസ്ലിങ്ങൾ രക്തസാക്ഷിത്വം വഹിക്കണമെന്ന് ഖാളി മുഹമ്മദ് ഖുതുബ നടത്തി. മരക്കാർ സൈന്യത്തിന് ആത്മീയ നേതൃത്വം നൽകിയിരുന്ന ശൈഖ് മാമുക്കോയയ്ക്ക് അമ്മ മഹാറാണി യുദ്ധം നീണ്ടുപോകുന്നതിലുള്ള സന്താപമറിയിച്ചു ആളയച്ചു. തുടർന്ന് പട്ടു മരയ്ക്കാർ, കുട്ടി മൂസ, മുഹമ്മദ് ഇബ്ൻ അബ്ദുൽ അസീസ് എന്നിവരെ ധ്യാനമിരിക്കുന്ന പള്ളിയിലേക്ക് മാമുക്കോയ ശൈഖ് വിളിച്ചു വരുത്തി. തുടർന്നുള്ള നാളുകളിൽ യുദ്ധഗതി മാറുകയും യുദ്ധത്തിൽ കോഴിക്കോട് സൈന്യം വിജയശ്രീലാളിതരാവുകയും ചെയ്തു. കോട്ടക്കകത്ത്‌ കയറിയ സാമൂതിരിയുടെ സൈന്യം കീഴടങ്ങിയ മുഴുവൻ പോർച്ചുഗീസ്‌ പടയാളികളെയും ബന്ധനത്തിലാക്കി. ശേഷം ചാലിയം കോട്ട പൂർണ്ണമായും ഇടിച്ചു നിരത്തി നശിപ്പിക്കുവാനും കോട്ടയുടെ വസ്തുക്കൾ പോർച്ചുഗീസുകാർ നശിപ്പിച്ച മുസ്ലിം പള്ളികളുടെ പുനരുദ്ധാരണത്തിന് ഉപയോഗിക്കുവാനും സാമൂതിരി കൽപ്പിച്ചു. കോട്ടയുടെ നഷ്ടത്തോടെ മലബാർ തീരത്തെ പോർച്ചുഗീസ് സ്വാധീനം പൂർണ്ണമായും ഇല്ലാതായി. 
&lt;templatestyles src="Template:Quote_box/styles.css" /&gt;
“ചാലിയം കോട്ട ജയിച്ചടക്കിയതു നാടിൻറെ തന്നെ വിജയമായിരുന്നു. ജയമില്ലാതിരുന്നുവെങ്കിൽ പോർച്ചുഗീസുകാർ വടക്കൻ കേരളത്തിലെ കച്ചവടത്തെ പൂർണ്ണമായും കീഴൊതുക്കുകയും സ്വന്തം ആധിപത്യം സ്ഥാപിക്കുകയും ചെയ്യുമായിരുന്നു”
ഗംഗാധരൻ
പതിനാറാം നൂറ്റാണ്ടിൽ കടലിലെ ലോക ശക്തികളാക്കി വിശേഷിപ്പിക്കപ്പെട്ട പോർച്ചുഗീസ് സൈന്യത്തിൻറെ ശക്തിദുർഗ്ഗം സഖ്യ സൈന്യമില്ലാതെ ഒറ്റയ്ക്ക് കീഴ്പ്പെടുത്തിയ കോഴിക്കോടിൻറെ സൈനിക വീര്യം ലോകമൊട്ടുക്കും തന്നെ സംസാരവിഷയമാകാൻ ചാലിയം യുദ്ധം നിമിത്തമായി. ചാലിയം യുദ്ധവുമായി ബന്ധപ്പെട്ട് രചിക്കപ്പെട്ട ഫത്ഹുൽ മുബീൻ തുടങ്ങിയ കൃതികളിൽ സാമൂതിരിയും ചാലിയം കോട്ട യുദ്ധവിജയത്തോടെ സാമൂതിരി പട്ടാളവും നേടിയ ലോക പ്രശസ്തി വരച്ചു കാട്ടുന്നുണ്ട്.

</doc>
<doc id="184172" url="https://ml.wikipedia.org/wiki?curid=184172" title="ഓഡിറ്റോറിയം">
ഓഡിറ്റോറിയം



</doc>
<doc id="184173" url="https://ml.wikipedia.org/wiki?curid=184173" title="അന്തോണിയോ പോർച്ചിയ">
അന്തോണിയോ പോർച്ചിയ

 
അന്തോണിയോ പോർച്ചിയ (നവംബർ13 1885 - നവംബർ 9, 1968) -അർജന്റീനിയൻ കവി. ജന്മം കൊണ്ട് ഇറ്റലിക്കാരനാണെങ്കിലും സ്ഥിരതാമസം അർജന്റീനയിലായിരുന്നു; സ്പാനിഷ്, എഴുത്തുഭാഷയും. ജീവിച്ചിരിക്കെ എഴുത്തുകാരും കലാകാരന്മാരുമടങ്ങിയ ഒരു പരിമിതവൃത്തത്തിനപ്പുറം അദ്ദേഹം അറിയപ്പെട്ടിരുന്നില്ല.
ജീവിതം.
ഇറ്റലിയിലെ കലേബ്രിയൻ പ്രവിശ്യയിലുള്ള കൺഫ്ളെന്റി എന്ന ചെറിയ പട്ടണത്തിലാണ് അന്തോണിയോ പോർച്ചിയ ജനിക്കുന്നത്, 1885 നവംബർ 13-ന്. അച്ഛൻ വിവാഹം കഴിക്കാനായി വികാരിവേഷം അഴിച്ചുവച്ചയാളായിരുന്നു. ആ ദുഷ്പേരു കാരണം ഒരിടത്തു തന്നെ താമസമുറപ്പിക്കാൻ ആ കുടുംബത്തിനു കഴിഞ്ഞിരുന്നില്ല. 1900 നടുത്ത് അച്ഛൻ മരിച്ചു. അമ്മ റോസാ ഏഴു കുട്ടികളെയും കൊണ്ട് 1906ൽ അർജന്റീനയിലേക്കു കുടിയേറി.
തന്റെ അമ്മയും സഹോദരങ്ങളും പട്ടിണി കിടക്കാതിരിക്കാനായി പോർച്ചിയ പല ജോലികളും ചെയ്യുന്നുണ്ട്, കുട്ട നെയ്ത്തും തുറമുഖത്തെ ഗുമസ്തപ്പണിയും ബോട്ടോടിക്കലുമൊക്കെ . 1918ൽ കുറച്ചു സമ്പാദ്യമൊക്കെ ആയെന്നായപ്പോൾ സൗകര്യമുള്ള വലിയൊരു വീട്ടിലേക്ക് ആ കുടുംബം താമസം മാറ്റുന്നുണ്ട്. ഈ കാലത്തു തന്നെയാണ് പോർച്ചിയയും സഹോദരൻ നീക്കോളാസും കൂടി ബൊളീവർ നഗരത്തിൽ ഒരു പ്രസ്സു വാങ്ങുന്നതും. അടുത്ത പതിനെട്ടുകൊല്ലം കവി പ്രസ്സിലെ പണിയുമായി കഴിഞ്ഞു. സഹോദരങ്ങൾക്ക് സ്വതന്ത്രമായി നിൽക്കാമെന്നായപ്പോൾ 1936ൽ അദ്ദേഹം അദ്ദേഹം പ്രസ്സിലെ പണി വിടുകയും, സാൻ ഇസിഡോറാതെരുവിൽ ചെറിയൊരു വീടു വാങ്ങി തന്റെ ഏകാന്തജീവിതം തുടങ്ങുകയും ചെയ്തു. ലാ ബോച്ചാ എന്ന പേരിൽ ഇറ്റലിക്കാർ കുടിയേറിപ്പാർക്കുന്ന നഗരഭാഗവുമായി അദ്ദേഹം പരിചയമാകുന്നതും ഇക്കാലത്താണ്. അനാർക്കിസ്റ്റുകളായ ഒരു കൂട്ടം കവികളും കലാകാരന്മാരും അദ്ദേഹത്തിന്റെ സുഹൃത്തുക്കളായി. അവരുടെ സമ്മർദ്ദം സഹിക്കാതെയാണ് തന്റെ ചില കവിതകൾ സ്വയം പ്രസിദ്ധീകരിക്കാൻ അദ്ദേഹം സമ്മതിക്കുന്നതും. അങ്ങനെ “ശബ്ദങ്ങൾ” എന്ന പേരിൽ സാരവാക്യരൂപത്തിലുള്ള തന്റെ കുറച്ചു കവിതകൾ അദ്ദേഹം തന്നെ ഒരു പുസ്തകമായി അച്ചടിപ്പിച്ചു.
അർജന്റീനിയൻ കവിയായ റോബർട്ടോ ഹുവാരോസ് അക്കാലത്തെക്കുറിച്ച് ഇങ്ങനെ എഴുതുന്നു: “പുസ്തകം അച്ചടി കഴിഞ്ഞ് കെട്ടുകളായി പ്രസ്സിൽ നിന്നെത്തിയപ്പോൾ അവ എവിടെ സൂക്ഷിക്കുമെന്ന് അദ്ദേഹത്തിനു രൂപമുണ്ടായിരുന്നില്ല. ഒടുവിൽ സ്നേഹിതന്മാരായ കലാകാരന്മാരുടെ സ്റ്റുഡിയോവിൽ അട്ടിയിടാമെന്നായി. ഒരു മാസം, രണ്ടു മാസം, മൂന്നു മാസം കഴിഞ്ഞു. കെട്ടുകൾ തുറക്കാതെതന്നെ ഇരിക്കുകയായിരുന്നു. ഒരു ഘട്ടമെത്തിയപ്പോൾ സ്നേഹിതന്മാരും മുഷിഞ്ഞു. ഇത്രയും പുസ്തകങ്ങൾ താനെന്തു ചെയ്യുമെന്ന് കവിയ്ക്കു സംശയമായി. ഒടുവിൽ ആരോ നിർദ്ദേശിച്ചു, പൊതുവായനശാലകളുടെ സംരക്ഷണത്തിനായുള്ള സംഘത്തിന് അവ ദാനം ചെയ്യാൻ. അദ്ദേഹം പുസ്തകത്തിന്റെ സകല കോപ്പിയും അവർക്കു സമ്മാനിച്ചു.
അതിന്റെ ഒരു കോപ്പി ഫ്രഞ്ചു കവിയും വിമർശകനുമായ റോജർ കെലോയിസിന്റെ കൈകളിലെത്തി. അദ്ദേഹമന്ന് യുനെസ്ക്കോയ്ക്കു വേണ്ടി അർജന്റീനയിൽ ജോലി ചെയ്യുകയാണ്; സുർ എന്ന പ്രശസ്തമാസികയുടെ എഡിറ്ററുമാണ്. അദ്ദേഹം പോർച്ചിയായെ തേടിപ്പിടിച്ചുചെന്നു. “ഈ വരികൾക്കു പകരമായി ഇതുവരെ എഴുതിയതൊക്കെയും ഞാൻ തരാം,”അദ്ദേഹം കവിയെ അഭിനന്ദിച്ചത് ഇപ്രകാരമായിരുന്നു. ഫ്രാൻസിൽ മടങ്ങിയെത്തിയ കെലോയിസ് “ശബ്ദങ്ങൾ” ഫ്രഞ്ചിലേക്കു വിവർത്തനം ചെയ്യുകയും, ചില മാസികകളിൽ അവ പ്രസിദ്ധീകരിക്കുകയും ചെയ്തു. ഈ പരിഭാഷ കണ്ടിട്ടാണ് ഹെൻറി മില്ലർ തന്റെ ആദർശഗ്രന്ഥശാലയിലെ നൂറു പുസ്തകങ്ങളിൽ പോർച്ചിയായുടെ കവിതകളും ഉൾപ്പെടുത്തുന്നത്. ആന്ദ്രേ ബ്രെട്ടൺ, ബോർഹസ് തുടങ്ങിയവർക്കും അദ്ദേഹം ഇഷ്ടകവിയായി.
1950ൽ സാമ്പത്തികപ്രയാസം നേരിട്ടപ്പോൾ അദ്ദേഹം സാൻ ഇസിഡോറയിലെ വീടു വിറ്റ് ചെറിയൊരു വീട്ടിലേക്കു താമസം മാറ്റി; ബാക്കിയുള്ള പണം കൊണ്ട് ജീവിക്കാനു വക കണ്ടെത്തുകയും ചെയ്തു. ‘ഇത്രയും എളിമയും നേർമ്മയുമുള്ള മറ്റൊരാളെ താൻ കണ്ടിട്ടില്ലെന്ന്’ ഹുവാരോസ് ഓർമ്മിക്കുന്നു. അമ്പതുകളിൽ “ശബ്ദങ്ങൾ” യൂറോപ്പിലെങ്ങും പ്രചരിച്ചു. ലാറ്റിനമേരിക്കയിൽ വിപ്ളവകാരികളായ വിദ്യാർത്ഥികൾ അവ എഴുതിയെടുത്തു പ്രചരിപ്പിച്ചു. 1956ൽ 601 കവിതകളുമായി “ശബ്ദങ്ങൾ” അവസാനരൂപം പ്രാപിച്ചു. ഇതിനിടയിലും കവി ഏകാന്തജീവി തന്നെയായിരുന്നു. തോട്ടപ്പണി ചെയ്തും, തനിക്കേറ്റവുമടുത്ത സ്നേഹിതന്മാരുമായി ഒത്തുകൂടിയും അദ്ദേഹം കാലം കഴിച്ചു. 1967ൽ തോട്ടപ്പണിയ്ക്കിടെ ഏണിയിൽ നിന്നു വീണതിനെത്തുടർന്നുണ്ടായ ആരോഗ്യപ്രശ്നങ്ങളെത്തുടർന്ന് 1968 നവംബർ 9ന് പോർച്ചിയ അന്തരിച്ചു.
കൃതികൾ.
Voces (1943), English translation by W. S. Merwin: Voices
അവലംബം.
&lt;templatestyles src="Reflist/styles.css" /&gt;

</doc>
<doc id="184174" url="https://ml.wikipedia.org/wiki?curid=184174" title="നിയോമൈസിൻ">
നിയോമൈസിൻ

 
ഗ്രാംനെഗറ്റീവ്, ഗ്രാം പോസിറ്റീവ് ബാക്റ്റീരിയങ്ങൾക്കെതിരെ പ്രവർത്തിക്കുന്ന ഒരു ആന്റിബയോട്ടിക് ആണ് നിയോമൈസിൻ. നിയോമൈസിൻ, അമിനോഗ്ലൈക്കോസൈഡ് വിഭാഗത്തിൽപ്പെടുന്നു. 1949-ൽ സെൽമാൻ വാക്ക്സ്മാനും (Selman Waksman) ലേഷെവലിയറും (Le Chevalier) ചേർന്ന് സ്ട്രെപ്റ്റോമൈസസ് ഫ്രാഡിയെ (Streptomyces) എന്ന ബാക്റ്റീരിയത്തിൽ നിന്നാണ് ഇത് ആദ്യമായി വേർതിരിച്ചെടുത്തത്. 1951-ലെ വൈദ്യശാസ്ത്രത്തിനുള്ള നോബൽ സമ്മാനം സെൽമാൻ വാക്ക്സ്മാന് ലഭിച്ചു. അസംസ്കൃത നിയോമൈസിൻ, യഥാർഥത്തിൽ നിയോമൈസിൻ ബി, സി എന്നീ ഘടകങ്ങൾ ചേർന്ന ഒരു കോംപ്ലക്സാണ്. നിയോമൈസിൻ ബിയും സിയും ഔഷധരൂപത്തിലുപയോഗിച്ചുവരുന്ന നിയോമൈസിനിൽ 90 ശതമാനത്തോളം ബി യൗഗികമാണുള്ളത്.
നിയാമിൻ (Neamines), നിയോബയോസാമിൻ ബി (Neobiosamine B) എന്നീ രണ്ടു ഘടകങ്ങൾ ചേർന്നാണ് നിയോമൈസിൻ ബി ഉണ്ടാകുന്നതെങ്കിൽ നിയാമിനും നിയോബയോസാമിൻ സി (Neobiosamine C)യുമാണ് നിയോമൈസിൻ സിയുടെ ഘടകങ്ങൾ. ഘടനാപരമായ ഈ വ്യത്യാസങ്ങൾ മൂലം, മെഥനോളിൽ ലയിച്ച ഹൈഡ്രോക്ലോറിക് അമ്ലവുമായി പ്രവർത്തിക്കുമ്പോൾ നിയോമൈസിൻ ബിയും സിയും ഒരേ അമീൻ ഹൈഡ്രോക്ലോറൈഡാണ് തരുന്നതെങ്കിലും അവ നല്കുന്ന മീഥൈൽ ഗ്ലൈക്കോസൈഡുകൾ വ്യത്യസ്തമാണ്. 
ബാക്റ്റീരിയയുടെ പ്രോട്ടീൻ തന്മാത്രകളുടെ ഉദ്ഭവവും വളർച്ചയും തടയുന്നതുവഴിയാണ് നിയോമൈസിൻ പ്രവർത്തിക്കുന്നത്. അമിനോ ഗ്ളൈക്കോസൈഡ് ഫോസ്ഫോട്രാൻസ്ഫറേസ് ജീനുകളാണ് ബാക്റ്റീരിയങ്ങൾക്ക് നിയോമൈസിനെ പ്രതിരോധിക്കുന്നതിനുള്ള ക്ഷമത നല്കുന്നത്. അമിനോഗ്ലൈക്കോസൈഡ് വിഭാഗത്തിൽത്തന്നെ ഉൾപ്പെടുന്ന സ്ട്രോപ്റ്റോമൈസിനിൽ നിന്ന് വ്യത്യസ്തമായി ദീർഘകാലത്തെ തുടർച്ചയായ ഉപയോഗം കൊണ്ടു മാത്രമേ രോഗാണുവിന് നിയോമൈസിൻ പ്രതിരോധക്ഷമത ലഭിക്കുന്നുള്ളൂ. 
വലിയതോതിൽ പാർശ്വഫലങ്ങൾ ഉളവാക്കുന്നതുകൊണ്ട് നിയോമൈസിന്റെ ഉപയോഗം വളരെ ശ്രദ്ധയോടെ വേണം എന്ന് നിഷ്കർഷിക്കപ്പെട്ടിരിക്കുന്നു. ശ്രവണനാഡിയെ ക്ഷയിപ്പിക്കുന്ന നിയോമൈസിൻ, ബധിരതയ്ക്ക് കാരണമാകുന്നു. കൂടാതെ വൃക്കകളെയും സാരമായി ബാധിക്കുന്നു. അതുകൊണ്ട് നിയോമൈസിന്റെ ഉപയോഗം പ്രധാനമായും ശരീരോപരിതലത്തിൽ മാത്രമായി ചുരുങ്ങുന്നു. ലേപനങ്ങളിലും നേത്രൗഷധങ്ങളിലും ഒരു പ്രധാന ഘടകമായി നിയോമൈസിൻ ഉപയോഗിക്കുന്നു. സ്റ്റഫൈലോകോക്കസ് (Staphylococcus) ബാക്റ്റീരിയങ്ങൾ ഉണ്ടാക്കുന്ന ചില ത്വഗ്രോഗങ്ങൾക്കും ഗ്രാം നെഗറ്റീവ് ബാസില്ലകൾക്കും എതിരെ പ്രയോഗിക്കാവുന്ന ഏറ്റവും ഫലപ്രദമായ ഒരു ആന്റിബയോട്ടിക്കാണ് നിയോമൈസിൻ. ശ്വാസതടസത്തിന്് നിയോമൈസിൻ എയറോസോൾ ഉപയോഗിക്കാവുന്നതാണ്. കലകളിലേക്ക് എളുപ്പം ആഗിരണം ചെയ്യപ്പെടുന്നില്ല എന്നതിനാൽ ഈ ആന്റിബയോട്ടിക്ക്, ഉദരശസ്ത്രക്രിയയ്ക്ക് മുമ്പ് കുടലും മറ്റും ശുദ്ധീകരിക്കാനായി ഉപയോഗിക്കാറുണ്ട്.

</doc>
<doc id="184176" url="https://ml.wikipedia.org/wiki?curid=184176" title="Neomycin">
Neomycin



</doc>
<doc id="184177" url="https://ml.wikipedia.org/wiki?curid=184177" title="അന്നം തട്ടി">
അന്നം തട്ടി

വലിയ പാത്രത്തിൽ നിന്ന് ചോറ് കഴിക്കാനുപയോഗിക്കുന്ന പാത്രത്തിലേക്കോ ഇലയിലേക്കോ വിളമ്പുന്നതിനുപയോഗിക്കുന്നതിനാണ് അന്നം തട്ടി ഉപയോഗിക്കുന്നത്. ഇതിനെ കരണ്ടിയെന്ന് പൊതുവെ പറയാമെങ്ങിലും ചോറ് മാത്രം വിളമ്പാൻ ഉപയോഗിക്കുന്നതുകൊണ്ട് അന്നം തട്ടി, ചോറുകോരി, കൈകരണ്ടി എന്നും പറയാറുണ്ട്.
ജപ്പാനിലുപയോഗിക്കുന്ന ഇതുമായി സാമ്യമുള്ള ഒരു കരണ്ടിയാണ്.

</doc>
<doc id="184178" url="https://ml.wikipedia.org/wiki?curid=184178" title="പിഞ്ഞാണം">
പിഞ്ഞാണം

 
 
ചെറിയ കുഴികൾ ഉള്ള ഭക്ഷണം വിളമ്പി കഴിക്കുന്നതിനുള്ള പാത്രങ്ങളെയാണ് പിഞ്ഞാണം എന്ന് പറയുന്നത്. പിഞ്ഞാൻ / തളിക / കിണ്ണം അങ്ങനെ പലപേരിലും ഇത് അറിയപ്പെടുന്നുണ്ട്.

</doc>
<doc id="184179" url="https://ml.wikipedia.org/wiki?curid=184179" title="Antonio Porchia">
Antonio Porchia



</doc>
<doc id="184181" url="https://ml.wikipedia.org/wiki?curid=184181" title="ഗ്രോട്ടോ">
ഗ്രോട്ടോ

 
 
കൃത്രിമമായി പാറക്കെട്ടുകളിലെ ഗുഹകൾ ഉണ്ടാക്കി, അതിൽ പ്രതിമകൾ സ്ഥാപിച്ച് ഉണ്ടാക്കുന്ന ഗ്രോട്ടോകൾ ക്രിസ്ത്യൻ ആരാധനലയങ്ങളിലും അവരുടെ തന്നെ ഉടമസ്ഥതയിലുള്ള ആശുപത്രികളിലും വിദ്യാലയങ്ങളിലും സർവ്വസാധാരണയായി നിർമ്മിക്കപ്പെടുന്നുണ്ട്. പള്ളികൾ പോലെയോ കപ്പേളകൾ പോലെയോ ഗ്രോട്ടോകൾക്ക് വലിയ പ്രാധാന്യമൊന്നും ആരാധനപരമായി കൽപ്പിക്കപ്പെട്ടിട്ടില്ലായെങ്ങിലും വിശ്വാസികൾ ചെറിയ പ്രാർത്ഥനകൾ നടത്താറുണ്ട്. ചിലയിടങ്ങളിൽ മെഴുകുതിരി കത്തിക്കുകയോ നേർച്ചയിടുകയോ ചെയ്യാറുണ്ട്.

</doc>
<doc id="184184" url="https://ml.wikipedia.org/wiki?curid=184184" title="കൽവിളക്ക്">
കൽവിളക്ക്

 
കല്ലിൽ കൊത്തിയെടുക്കുന്ന വിളക്കായതുകൊണ്ടാണിതിനെ കൽവിളക്കെന്ന് പറയുന്നത്. കേരളത്തിൽ വളരെകാലം മുൻപ് തന്നെ കൽവിളക്കുകൾ ഉണ്ടായിരുന്നു. ഇപ്പോൾ കോൺക്രീറ്റിലും കൽവിളക്കുകൾ നിർമ്മിക്കാറുണ്ട്. നിലവിളക്ക് തെളിയിക്കുന്നതുപോലെ എണ്ണയൊഴിച്ച് തിരിയിട്ടാണ് കൽവിളക്കുകളും തെളിയിക്കുന്നത്. ആകൃതിയിലും നിലവിളക്കിനോട് വളരെ സാമ്യമുണ്ട്.
കേരളത്തിലെ അമ്പലങ്ങളിൽ കൽവിളക്കുകൾ സർവ്വസാധാരണമാണ്. ഇപ്പോൾ കുരിശോടുകൂടിയ കൽവിളക്ക് ക്രിസ്ത്യൻ പള്ളികളിലും കാണാറുണ്ട്.

</doc>
<doc id="184185" url="https://ml.wikipedia.org/wiki?curid=184185" title="ഓട്ടോകാസ്റ്റ് ലിമിറ്റഡ്">
ഓട്ടോകാസ്റ്റ് ലിമിറ്റഡ്

 
ഓട്ടോകാസ്റ്റ് ലിമിറ്റ്ഡ് സ്ഥാപിച്ചത്1984ലാണ്. ഒരു പൊതുമേഖല സ്ഥാപനമാണിത്. ഐഎസ്ഒ 9001-2008 കമ്പനിയാണ്.
ആലപ്പുഴയിലെ ചേര്ത്തലയിലാണ് സ്ഥാപനം.
ഈ സ്ഥാപനം 20കി.ഗ്രാം മുതൽ 800 കി.ഗ്രാം വരെ തൂക്കമുള്ള ഒറ്റ കഷണമായുള്ള ഫെറസ് കാസ്റ്റിങ്ങ് ഉണ്ടാക്കുവാൻ ശേഷിയുള്ളതാണ്. ഇപ്പോഴത്തെ വാർഷിക ഉത്പാദന ശേഷി 6000 മെട്രിക് ടൺ ആണ്.
കമ്പനിക്ക് വിവധ തരത്തിലുള്ള ഗ്രെ അയേണിന്റേയും എസ്ജി അയേണിന്റേയും ഗുണമേന്മയേറിയ കാസ്റ്റിങ്ങുകൾ ഉണ്ടാക്കാനാവും.
എഫ്ജി200 മുതല് എഫ്ജി300 വരെ, എസ്ജി400)12, എസ്ജി500)7, ജിജിജി40.3 ഗ്രേഡ്, 2% നിക്കൽ കലർന്ന ഗ്രേ അയേൺ എന്നീ കൂട്ടുലോഹങ്ങളും ഇപ്പോൾ ഉത്പാദിപ്പിക്കുന്നുണ്ട്.

</doc>
<doc id="184237" url="https://ml.wikipedia.org/wiki?curid=184237" title="ബേക്കൽ റിസോർട്ട്സ് ഡെവലപ്പ്മെന്റ് കോ. ലി.">
ബേക്കൽ റിസോർട്ട്സ് ഡെവലപ്പ്മെന്റ് കോ. ലി.

 
ബേക്കൽ റിസോർട്ട്സ് ഡെവലപ്മെന്റ് കോർപ്പ റേഷൻ ലിമിറ്റഡ് (BRDC) സ്ഥാപിച്ചത് 1995ലാണ്. കേരള ചീഫ് സെക്രട്ടറി ചെയർമാനും ഉയർന്ന സർക്കാർ ഉദ്യോഗസ്ഥർ മാനേജിങ്ങ് ഡറക്ടരും ഡയറക്ടർമാരുമായി പ്രവൃത്തി ക്കുന്ന കോർപ്പറേഷനാണിത്.
കാസർഗോട്ടെ ബേക്കലിനെ അന്തരാഷ്ട്ര നിലവാരത്തിലുള്ള വിനോദസഞ്ചാര കേന്ദ്രമാക്കാനാണ് ഈ കോർപ്പറേഷനൻ നിലവിൽ വന്നത്.
പ്രകൃതിക്കും പരിസ്ഥിതിയ്ക്കും കോട്ടമുണ്ടാക്കാത്ത വിധത്തിലും പ്രാദേശീയര്ക്ക് ഗുണം ഉണ്ടാവുന്ന വിധത്തിലും വ്യക്തമായ പദ്ധതികളോടെ ഇവിടെ വിനോദകേന്ദ്രം ഉണ്ടാവുക.
വൈദ്യുതി, വെള്ളം, റോഡ്, ശുചീകരണം എന്നിവയിൽ കൂടുതൽ ശ്രദ്ധിച്ചും സംരംഭകരെ കൂട്ടിയിണക്കിയും പാരിസ്ഥിതി അതിർവരമ്പുകൾ ലംഘിക്കാതേയും കെട്ടിടങ്ങളുടെ രൂപകല്പനയിൽ ശ്രദ്ധിച്ചും കോർപ്പ റേഷൻ പ്രവർത്തിക്കുന്നു.
പദ്ധതിയുടെ നടത്തിപ്പിൻ വേണ്ട ശാസ്ത്രീയ പഠനങ്ങൾ നടത്തിയും പ്രാഥമിക സാഹചര്യങ്ങൾ ഒരുക്കിയും നിയമങ്ങൾ ഉള്ളിൽ നിന്നും പകൃതിയെ വേദനിപ്പിക്കാതേയും ബേക്കലിനേയും പിന്നെ വടക്കൻ കേരളത്തെ മുഴുവനായും അന്തർ ദേശീയ നിലവാരത്തിലുള്ള വിനോദ സഞ്ചാര കേന്ദ്രമാക്കാനാണ് കോർപ്പറേഷന്റെ ശ്രമം.

</doc>
<doc id="184241" url="https://ml.wikipedia.org/wiki?curid=184241" title="ഇപോക്സി റെസിൻ">
ഇപോക്സി റെസിൻ

 
ഇപോക്സി റെസിൻ,തെർമോസെറ്റിങ് വിഭാഗത്തിൽ പെടുന്ന പോളിമറുകളാണ്. പെയിൻറ്, പലതരം പശകൾ, ഉറപ്പും കാഠിന്യവുമുളള ഉപരിതലങ്ങൾ എന്നിവക്കെല്ലാം ഉതകുന്നു. 
രസതന്ത്രം.
രണ്ടു ഘട്ടങ്ങളിലായാണ് പോളിമറീകരണം പൂർത്തിയാവുന്നത്.
എപിക്ലോറോഹൈഡ്രിനിലെ ഇപോക്സൈഡ് ഗ്രൂപ്പും ബിസ് ഫിനോൾ എയിലെ രണ്ടു ഹൈഡ്രോക്സിൽ ഗ്രൂപ്പുകളും തമ്മിലുളള സംക്ഷേപ പോളിമറീകരണത്തിലൂടെ( Condensation Polymerization) ആദ്യം ഇപോക്സി പോളിമറിൻറെ ഹ്രസ്വ ശൃംഖലകൾ രൂപീകരിക്കപ്പെടുന്നതാണ് ആദ്യ ഘട്ടം. എപിക്ലോറോഹൈഡ്രിൻറെ അനുപാതം അധികമായിരിക്കണം. അങ്ങനെ വരുമ്പോൾ ഇപോക്സി ഗ്രൂപ്പ് രണ്ടറ്റങ്ങളിലുമുളള ചെറിയ ശൃംഖലകളുണ്ടാവുന്നു. ഇവയുടെ തന്മാത്രാ ഭാരം ഏതാണ്ട് 3000ത്തിൽ താഴെയായിരിക്കും. ശൃംഖലാ ദൈർഘ്യമനുസരിച്ച് ഇവ കൊഴുത്ത ദ്രവങ്ങളോ, ഏറെ ചൂടാക്കിയാൽ മാത്രം ഉരുകുന്ന ഖര പദാർത്ഥങ്ങളോ ആയിരിക്കും.
രണ്ടാം ഘട്ടത്തിൽ 
ഇപോക്സി ഗ്രൂപ്പുകളും ഒന്നിലധികം അമിനോ ഗ്രൂപ്പുകളുളള സംയുക്തങ്ങളും (ഹാർഡ്നർ(,(hardener)) തമ്മിലുളള രാസപ്രക്രിയയിലൂടെയാണ് ശൃംഖലകൾ കുരുക്കിടപ്പെടുന്നു. ഈ പ്രക്രിയ ക്യുറിംഗ് ( CURING) എന്നറിയപ്പെടുന്നു. 
ഉപയോഗമേഖലകൾ.
സാങ്കേതിക വ്യാവസായ മേഖലകളിൽ ബഹു രൂപങ്ങളിൽ ഇപോക്സി റെസിനുകൾ ഉപയോഗപ്പെടുന്നതിൻറെ അടിസ്ഥാന കാരണം രാസപ്രക്രിയ രണ്ടു ഘട്ടങ്ങളിലായി നടക്കുന്നു എന്നതാണ്. പ്രത്യേകാവശ്യങ്ങൾക്കനുസരിച്ച്, ഹാർഡനറുടെ രാസസ്വഭാവവും, തോതും ക്രമീകരിച്ചാൽ, ഉറയ്ക്കാനെടുക്കുന്ന സമയം, 
അന്തിമ ഉത്പന്നത്തിൻറെ കാഠിന്യം, സുതാര്യത ഇവയെല്ലാം നിയന്ത്രിക്കാവുന്നതാണ്. ഉദാഹരണത്തിന് അരാൾഡൈറ്റും എം സീലും ഇപോക്സി റെസിനുകളുടെ രൂപഭേദങ്ങളാണ്

</doc>
<doc id="184242" url="https://ml.wikipedia.org/wiki?curid=184242" title="ഫിനോളിക് റെസിനുകൾ">
ഫിനോളിക് റെസിനുകൾ



</doc>
<doc id="184243" url="https://ml.wikipedia.org/wiki?curid=184243" title="അമിനോ റെസിനുകൾ">
അമിനോ റെസിനുകൾ



</doc>
<doc id="184244" url="https://ml.wikipedia.org/wiki?curid=184244" title="Chavara Parukutty">
Chavara Parukutty



</doc>
<doc id="184245" url="https://ml.wikipedia.org/wiki?curid=184245" title="ബെർമുഡ">
ബെർമുഡ

 
വടക്കേ അറ്റ്ലാന്റിക് സമുദ്രത്തിൽ സ്ഥിതി ചെയ്യുന്ന ഒരു ദ്വീപാണ് ബെർമുഡ അഥവാ ഔദ്യോഗികമായി ദി ബെർമുഡസ്, സോമ്മേര്സ് ദ്വീപ്‌ എന്നും ഇത് അറിയപ്പെടുന്നു . ബ്രിട്ടന്റെ അധികാരപരിധിയിൽ വരുന്ന പ്രദേശമാണിത്. യുണൈറ്റഡ് സ്റ്റേറ്റ്സിലെ തെക്ക് കിഴക്കൻ ഭാഗത്ത് സ്ഥിതി ചെയ്യുന്ന അറ്റ്ലാന്റിക് തീര സംസ്ഥാനങ്ങളിൽ ഒന്നായ വടക്കൻ കരൊലൈന ആണ് ഏറ്റവുമടുത്ത ഭുപ്രദേശം. ഇംഗ്ലീഷാണ് ഔദ്യോഗിക ഭാഷയായ ബെർമുഡയുടെ തലസ്ഥാനം ഹമിൽടൻ ആണ്. 64,268 ആണ് ഇവിടുത്തെ മൊത്തം ജനസംഖ്യ.
ചരിത്രം.
സ്പാനിഷ് പര്യവേക്ഷകൻ ജുവാൻ ഡി ബെർമുഡെസാണ് 1505 ൽ ബെർമുഡ കണ്ടെത്തിയത്. കണ്ടെത്തിയ സമയത്തോ ഒരു നൂറ്റാണ്ടിനുശേഷമുണ്ടായ ബ്രിട്ടീഷ് കുടിയേറ്റത്തിന്റെ തുടക്കത്തിലോ ബെർമുഡയിൽ തദ്ദേശീയ ജനസംഖ്യ ഉണ്ടായിരുന്നില്ല. ചരിത്രകാരനായ പെഡ്രോ മാർട്ടിർ ഡി ആംഗ്ലെരിയ 1511-ൽ പ്രസിദ്ധീകരിച്ച ലെഗേഷ്യോ ബാബിലോണിക്കയിൽ ബർമുഡയെക്കുറിച്ച് പരാമർശിക്കപ്പെടുകയും ആ വർഷത്തെ സ്പാനിഷ് ചാർട്ടുകളിൽ ഇത് ഉൾപ്പെടുത്തുകയും ചെയ്തിരുന്നു. സ്പാനിഷ്, പോർച്ചുഗീസ് കപ്പലുകൾ ശുദ്ധ മാംസവും ജലവും എടുക്കുന്നതിനുള്ള ഒരു കുറവുനികത്തൽ സ്ഥലമായി ഈ ദ്വീപുകളെ ഉപയോഗിച്ചു. മുമ്പ് സ്പാനിഷ് റോക്ക് എന്ന് വിളിക്കപ്പെട്ടിരുന്ന പോർച്ചുഗീസ് റോക്കിലെ 1543 ലെ ലിഖിതത്തിന് കപ്പൽഛേദത്തിൽപ്പെട്ട പോർച്ചുഗീസ് നാവികർ ഉത്തരവാദികളാണെന്ന് കരുതപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="184249" url="https://ml.wikipedia.org/wiki?curid=184249" title="Bermuda">
Bermuda



</doc>
<doc id="184252" url="https://ml.wikipedia.org/wiki?curid=184252" title="പോളിയൂറിഥേൻ">
പോളിയൂറിഥേൻ

 
 
യൂറിഥേൻ കണ്ണികളാൽ ഇണക്കിച്ചേർക്കപ്പെട്ട ശൃംഖലകളാണ് പോളിയൂറിഥേൻ അഥവാ യൂറിഥേൻ പോളിമറുകൾ.· PU, PUR എന്നീ ചുരുക്കപ്പേരുകളിലും അറിയപ്പെടുന്ന ഇവ ഫോം (Foam), ലേപം (Coating), നാര് (Fiber), റബ്ബർ, പശ എന്നിങ്ങനെ പല രൂപങ്ങളിലും ഗാർഹിക, സാങ്കേതിക, വ്യാവസായിക മേഖലകളിൽ ഉപയോഗപ്പെടുന്നു.
രസതന്ത്രം.
ഘടകങ്ങൾ.
ഡൈ ഐസോസയനേറ്റും (OCN-R-CNO) ഡയോളും (HO-R-OH) ആണ് ഏകകങ്ങൾ. ഡയോളിനു പകരം ഡൈ അമീൻ സംയുക്തം ഉപയോഗിച്ചാൽ യൂറിയ കണ്ണികളാണുണ്ടാവുക. ചില പ്രത്യേക ആവശ്യങ്ങൾക്കായി, യൂറിഥേൻ, യൂറിയ കണ്ണികൾ. ഇടകലർത്തി ശൃംഖലകളുണ്ടാക്കാറുണ്ട്.
ടൊള്വീൻ ഡൈഐസോസയനേറ്റ്(TDI), ഡൈ ഫിനൈൽ മീഥേൻ ഡൈഐസോസയനേറ്റ് (MDI), ഹെക്സാമെഥിലീൻ ഡൈഐസോസയനേറ്റ് (HMDI) എന്നിങ്ങനെ അരോമാറ്റികും, അലിഫാറ്റിക്കും ആയ ഡൈഐസോസയനേറ്റുകളുടെ ഒരു നീണ്ട പട്ടികയുണ്ട്.
ഡയോൾ സരളമായ തന്മാത്രയോ, രണ്ടറ്റത്തും ഹൈഡ്രോക്സിൽ ഗ്രൂപ്പുളള അല്പം വലിയ തന്മാത്രയോ (തന്മാത്രാ ഭാരം 3000ത്തിൽ താഴെ) ആകാം.മാത്രമല്ല രാസഘടനയിൽ, പോളിയെസ്റ്ററോ, പോളിഈഥറോ, സങ്കര സ്വഭാവമുളള മറ്റേതെങ്കിലും സംയുക്തമോ ആകാം. രണ്ടറ്റത്തും ഹൈഡ്രോക്സിൽ ഗ്രൂപ്പുണ്ടാവണമെന്ന നിബന്ധനയേയുളളു.
ഹ്രസ്വ ശൃംഖലകൾ, (Prepolymer).
പോളിയൂറിഥേൻ പല ഘട്ടങ്ങളിലായാണ് ഉണ്ടാക്കിയെടുക്കുന്നത്. അന്തിമോത്പന്നത്തിന്ന് ആവശ്യം വേണ്ട സ്വഭാവവിശേഷതകൾ മുന്നിൽ കണ്ടുകൊണ്ടാണ് ഡൈഐസോസയനേറ്റും ഡയോളും തിരഞ്ഞെടുക്കുക. ഡൈഐസോസയനേറ്റിനെ ഏ(A) എന്നും ഡയോളിനെ ബി(B) എന്നും കുറിപ്പിടാറുണ്ട് തിരഞ്ഞെടുത്ത ഡൈ ഐസോസയനേറ്റും ഡയോളുമായുളളമായുളള രാസപ്രക്രിയയിലൂടെ ആദ്യം ഹ്രസ്വ പോളിയൂറിഥേൻ ശൃംഖലകൾ ഉണ്ടാക്കുന്നു. 
ശൃംഖല ദീർഘീകരണം (Chain extension), കുരുക്കിടൽ, (Crosslinking).
ശൃംഖലകൾ ദീർഘിപ്പിക്കുന്നതിനായി (chain extenders) ഡയോൾ, ഡൈഅമീൻ എന്നിവയും കുരുക്കിടുന്നതിനായി രണ്ടിലധികം ഹൈഡ്രോക്സിലോ, അമീനോ ഗ്രൂപ്പുകൾ ഉളളവയും ഉപയോഗിക്കപ്പെടുന്നു. പ്രത്യേക സാഹചര്യങ്ങളിൽ ഐസോസയനേറ്റു ഗ്രൂപ്പും ജലവുമായുളള രാസപരിണാമവും ശൃംഖലകൾ കൂട്ടിക്കെട്ടാനായി പ്രയോജനപ്പെടുത്താറുണ്ട്.
ഫോമിൻറെ (Foam) രസതന്ത്രം.
ഐസോസയനേറ്റു ഗ്രൂപ്പും ജലവുമായുളള രാസപ്രവർത്തനമാണ് ഫോം ഘടനയുടെ ആധാരം. 
RNCO + H2 O → RNH2 + CO2
RNCO + RNH2 → RNHCONHR
രാസപരിണാമത്തിലൂടെയുണ്ടാവുന്ന CO2, രാസസമ്മിശ്രണത്തിലൂടെ പതഞ്ഞുയരുമ്പോളുണ്ടാവുന്ന കുമിളകളാണ് പദാർത്ഥത്തിന് ഫോം ഘടന നൽകുന്നത്. അമിനോ ഗ്രൂപ്പുകൾ ഐസോസയനേറ്റ് ഗ്രൂപ്പുമായി യൂറിയ കണ്ണികളായി ശൃംഖലകളെ ഇണക്കി ചേർക്കുന്നു.
ഡയോളിൻറേയും, ഡൈഐസോസയനേറ്റിൻറേയും രാസഘടന, കുമിളകളുടെ വലിപ്പം, അവ ഉത്പാദിപ്പിക്കപ്പെടുന്ന വേഗത എന്നിവയെല്ലാം നിയന്ത്രിച്ചാണ് വളരെ മൃദുവായതും ഏറ്റവും കട്ടി കൂടിയതുമായ ഫോമുകൾ ഉണ്ടാക്കുന്നത്.
ഉപയോഗമേഖലകൾ.
പോളിയൂറിഥേനുകൾ വിവിധോദ്ദേശങ്ങൾക്കായി പല വിധത്തിലും തരത്തിലും ലഭ്യമാണ്. ഇലാസ്തികതയുളള ലൈക്ര (സ്പാൻഡെക്സ്) തുണികൾ,തെർമോ പ്ലാസ്റ്റിക് ഇലാസ്റ്റോമർ, പലതരം ഫോമുകൾ, വാർണിഷ്, പെയിൻറ്, പലതരം പശകൾ ഇവയെല്ലാം പോളിയൂറിഥേൻ കൊണ്ട് നിർമ്മിക്കാം. 

</doc>
<doc id="184255" url="https://ml.wikipedia.org/wiki?curid=184255" title="ദേഹണ്ഡം">
ദേഹണ്ഡം

അദ്ധ്വാനം ആവശ്യമായ ശാരീരിക ജോലിയെയാണ് ദേഹണ്ഡം എന്നു പറയുന്നത്. ദേഹണ്ഡം ചെയ്യുന്നവരെ ദേഹണ്ഡക്കാർ എന്നു വിളിക്കുന്നു.സദ്യ തയ്യാറാക്കുന്ന പാചകക്കാരെയും പൊതുവെ ദേഹണ്ഡക്കാർ എന്നാണ് വിളിക്കാറുള്ളത്. ക്ഷേത്രങ്ങളിൽ നടത്തുന്ന ചില പാരമ്പര്യ കർമ്മങ്ങളിലൊന്നാണ് ദേഹണ്ഡം ചാർത്തൽ. 

</doc>
<doc id="184257" url="https://ml.wikipedia.org/wiki?curid=184257" title="ഋതുമതി">
ഋതുമതി



</doc>
<doc id="184260" url="https://ml.wikipedia.org/wiki?curid=184260" title="ഒളിമ്പിയായിലെ സിയൂസ് പ്രതിമ">
ഒളിമ്പിയായിലെ സിയൂസ് പ്രതിമ

 
ബി.സി. പതിനഞ്ചാം നൂറ്റാണ്ടിലാണ് ഗ്രീക്ക് പുരാണത്തിലെ ദേവനായ സിയൂസിന്റെ പ്രതിമ ഒളിമ്പിയായിൽ സ്ഥാപിതമായത്. സിയൂസ് ദേവൻ ഇരിക്കുന്ന രൂപത്തിലാണ് ഇതിന്റെ നിർമ്മാണം. തലയിൽ ഒരു ഒലിവ് റീത്ത് ധരിപ്പിച്ചിട്ടുണ്ട്. 30 അടിയോളം ഉയരമുള്ള ഈ രൂപത്തിന്റെ ശരീരം തടികൊണ്ട് നിർമ്മിതവും സ്വർണവും ദന്തവും കൊണ്ട് ആവരണം ചെയ്തിട്ടുള്ളതാണ്.
ലോകത്തിലെ ഏഴ് പ്രാചീന അത്ഭുതങ്ങളിൽ ഒന്നാണ് ഈ പ്രതിമ.
അവലംബം.
&lt;templatestyles src="Reflist/styles.css" /&gt;

</doc>
<doc id="184261" url="https://ml.wikipedia.org/wiki?curid=184261" title="ഒളിംപിയായിലെ സിയൂസ് പ്രതിമ">
ഒളിംപിയായിലെ സിയൂസ് പ്രതിമ



</doc>
<doc id="184263" url="https://ml.wikipedia.org/wiki?curid=184263" title="Water purification">
Water purification



</doc>
<doc id="184265" url="https://ml.wikipedia.org/wiki?curid=184265" title="Statue of Zeus at Olympia">
Statue of Zeus at Olympia



</doc>
<doc id="184267" url="https://ml.wikipedia.org/wiki?curid=184267" title="ആർട്ടെമിസ്സ് ക്ഷേത്രം">
ആർട്ടെമിസ്സ് ക്ഷേത്രം

 
ഏഷ്യാമൈനറിലെ ഏഫേസസ്സിലാണ് ആർട്ടെമിസ്സിന്റെ ക്ഷേത്രം സ്ഥിതി ചെയ്യുന്നത്. അപ്പോളോ ദേവന്റെ സഹോദരി ബി.സി ആറാം നൂറ്റാണ്ടിലാണ് ഈ ക്ഷേത്രം നിർമ്മിച്ചത് എന്ന് കരുതപ്പെടുന്നു. ഗ്രീക്ക് ദേവിയായ ആർട്ടെമിസ്സിന് ചന്ദ്രന്റെ പദവിയാണ് കൽപിച്ചിരിക്കുന്നത്. ഏഷ്യാമൈനറിൽ സ്ഥിചെയ്യുന്ന ഈ ദേവാലയം ലോകാതിശയങ്ങളിൽ ഒന്നാണ്. ഇത് എ.ഡി മൂന്നാം നൂറ്റാണ്ടിൽ ഗോത്സ്കാരുടെ ആക്രമണത്തിൽ പൂർണ്ണമായും നശിപ്പിക്കപ്പെട്ടു. ലണ്ടനിലെ ബ്രിട്ടീഷ് മ്യൂസിയത്തിൽ ഇതിന്റെ ചില അവശിഷ്ടങ്ങൾ സൂക്ഷിച്ചു വെച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="184268" url="https://ml.wikipedia.org/wiki?curid=184268" title="Temple of Artemis">
Temple of Artemis



</doc>
<doc id="184271" url="https://ml.wikipedia.org/wiki?curid=184271" title="മേശ">
മേശ

പോർച്ചുഗീസ് ഭാഷയിൽ നിന്നാണ് മേശ (mesa) എന്ന പദം മലയാളത്തിലേക്ക് വന്നത്. ഉയരത്തിലുള്ള പീഠത്തെയാണ് മേശയെന്ന് പറയുന്നത്. സാധാരണയായി നാല് കാലുകൾക്ക് മുകളിൽ പലകയോ ചില്ലോ അല്ലെങ്ങിൽ അതുപോലെയുള്ള വസ്തുക്കളോ ഘടിപ്പിച്ചാണ് മേശ (Table) നിർമ്മിക്കുന്നത്.
സാധാരണയായി മേശയുടെ ഉയരം, കസേരയുടെ ഇരിപ്പിടത്തേക്കാൾ ഒരടിയെങ്ങിലും കൂടുതലായിരിക്കും. മൂന്ന് മുതൽ അഞ്ച് അടി വരെ മേശയ്ക്ക് ഉയരം ഉണ്ടാകാറുണ്ട്. മേശകൾ കൂടുതലും ദീർഘചതുരാകൃതിയിലാണ് നിർമ്മിക്കുന്നതെങ്ങിലും ചതുരം, വട്ടം, ദീർഘവൃത്താകൃതി, അങ്ങനെ പല ആകൃതിയിലും മേശകൾ നിർമ്മിക്കാറുണ്ട്. വൃത്താകൃതിയിലുള്ള മേശകളെ വട്ടമേശ എന്ന് പറയുന്നു.
കസേരയുടെ അതേ ഉയരത്തിലുള്ള മേശകളെ (രണ്ടടി ഉയരം) കൂടുതൽ ഉയരത്തിലുള്ള മറ്റു മേശകളിൽ നിന്ന് വേർതിരിച്ചറിയുന്നതിന് ചെറിയ മേശ (Tea-poy) എന്ന് പ്രത്യേകം സൂചിപ്പിക്കാറുണ്ട്. ചായയും മറ്റും കൊണ്ടുവെയ്ക്കുന്നതിന് ഇത്തരം ചെറിയ മേശകൾ ഉപയോഗിക്കാറുണ്ട്.
ഇന്ത്യൻ സ്വാതന്ത്രസമര ചരിത്രത്തിൽ വട്ടമേശ സമ്മേളനം വളരെ നിർണ്ണായകമാണ്.

</doc>
<doc id="184272" url="https://ml.wikipedia.org/wiki?curid=184272" title="ഉബുണ്ടു പതിപ്പുകളുടെ പട്ടിക">
ഉബുണ്ടു പതിപ്പുകളുടെ പട്ടിക

 
കാനോനിക്കൽ ലിമിറ്റഡ് ഓരോ അർദ്ധവർഷത്തിലും ഉബുണ്ടു പതിപ്പുകൾ പുറത്തിറക്കുന്നു. ഡെബിയനെ അടിസ്ഥാനമാക്കി കാനോനിക്കൽ തന്നെ പുറത്തിറക്കുന്ന ലിനക്സ് വിതരണമാണ് ഉബുണ്ടു. പുറത്തിറക്കുന്ന മാസവും വർഷവും അടിസ്ഥാനമാക്കിയാണ് ഉബുണ്ടുവിന്റെ പതിപ്പ് സംഖ്യ തീരുമാനിക്കുന്നത്. ഇംഗ്ലിഷ് അക്ഷരമാലാ ക്രമത്തിൽ ഓരോ പതിപ്പിനും ഓരോ ജീവിയുമായി ബന്ധപ്പെട്ട പതിപ്പ് നാമവും നൽകുന്നു. ഉദാഹരണത്തിന്: ഒരു ഉബുണ്ടു പതിപ്പ് 2011 ഏപ്രിലിലാണ് പുറത്തിറങ്ങുന്നതെങ്കിൽ 11.04 എന്നായിരിക്കും പതിപ്പ് സംഖ്യ (വേർഷൻ നമ്പർ). ഇതിൽ ദശാംശത്തിന് മുമ്പുള്ള സംഖ്യ വർഷത്തേയും ദശാംശത്തിന് ശേഷമുള്ള സംഖ്യ മാസത്തേയും സൂചിപ്പിക്കുന്നു. the സാധാരണയായി ഏപ്രിലിലും ഒക്ടോബറിലുമാണ് ഓരോ പതിപ്പും പുറത്തിറങ്ങാറുള്ളത്. 
ഉബുണ്ടു പതിപ്പുകൾ രണ്ട് തരത്തിലുണ്ട്. സാധാരണ പതിപ്പുകളും ദീർഘകാല പിന്തുണാ പതിപ്പുകളും (എൽടിഎസ് - ലോങ് ടേം സപ്പോർട്ട്). സാധാരണ ഡെസ്ക്ടോപ്പ്, സെർവർ പതിപ്പുകൾക്ക് രണ്ട് വർഷമാണ് പിന്തുണ. സെർവറുകളുടെ ദീർഘകാല പിന്തുണാ പതിപ്പുകൾക്ക് അഞ്ച് വർഷമാണ് പിന്തുണ. ഡെസ്ക്ടോപ്പ് ദീർഘകാല പിന്തുണാ പതിപ്പുകൾക്ക് ഉബുണ്ടു 10.04 എൽടിഎസ് വരെ മൂന്നു വർഷമായിരുന്നു പിന്തുണ. ഉബുണ്ടു 12.04 എൽടിഎസ് മുതൽ ഡെസ്ക്ടോപ്പ് ദീർഘകാല പിന്തുണാ പതിപ്പുകൾക്കും അഞ്ച് വർഷത്തെ പിന്തുണ ലഭിക്കും.
നാമകരണം.
പതിപ്പ് സംഖ്യയുടെ കൂടെ ഉബുണ്ടു പതിപ്പുകൾക്ക് കോഡ് നാമങ്ങളും നൽകാറുണ്ട്. കാനോനിക്കൽ ലിമിറ്റഡ് സ്ഥാപകനായ മാർക്ക് ഷട്ടിൽവർത്താണ് പതിപ്പുകളുടെ കോഡ് നാമങ്ങൾ നിശ്ചയിക്കാറുള്ളത്. ഒരു നാമവിശേഷണവും ഒരു ജീവിയുടെ പേരും ചേർന്നതായിരിക്കും പതിപ്പിന്റെ കോഡ് നാമം. ഉദാ: ബ്രീസി ബാഡ്ജർ. ആദ്യത്തെ രണ്ട് പതിപ്പുകളുടെ പേരൊഴിച്ച് ബാക്കിയെല്ലാ പതിപ്പുകളുടെ പേരുകളും ഇംഗ്ലിഷ് അക്ഷരമാലാ ക്രമത്തിലാണ്. ഏത് പതിപ്പാണ് പുതിയത് എന്ന് കണ്ടുപിടിക്കാനാണ് അക്ഷരമാലാക്രമത്തിൽ പേര് നൽകുന്നത്. പേരിലുള്ള ജീവിയുടെ സ്വഭാവമോ പരിസ്ഥിതിയോ ഭക്ഷണക്രമമോ അടിസ്ഥാനമാക്കിയാണ് നാമവിശേഷണം ചേർക്കാറുള്ളത്. സാധാരണയായി നാമവിശേഷണം മാത്രമേ പതിപ്പിനെ സൂചിപ്പിക്കാൻ ഉപയോഗിക്കാറുള്ളൂ. ഉദാ: കാർമിക്.
പതിപ്പുകളുടെ ചരിത്രം.
ഉബുണ്ടു 4.10 വാർറ്റി വാർത്തോഗ്.
കാനോനിക്കലിന്റെ ആദ്യ ഉബുണ്ടു പതിപ്പ് ആയിരുന്നു വാർറ്റി വാർത്തോഗ് എന്ന കോഡ് നാമമുള്ള ഉബുണ്ടു 4.10. 2004 ഒക്ടോബർ 20ന് പുറത്തിറങ്ങിയ ഈ പതിപ്പ് ഡെബിയനെ അടിസ്ഥാനമാക്കിയായിരുന്നു. ഉബുണ്ടു 4.10ന്റെ പുറത്തിറക്കലോടെ ഓരോ ആറു മാസവും ഉബുണ്ടുവിന്റെ പുതിയ പതിപ്പുകളിറക്കാനും അതിന് ശേഷം പതിനെട്ട് മാസം ആ പതിപ്പിന് പിന്തുണ നൽകാനും കാനോനിക്കൽ പദ്ധതിയിട്ടു. കാനോനിക്കൽ ഈ പതിപ്പോടൊപ്പം തന്നെയായിരുന്നു ഷിപ്പിറ്റ് സേവനം ആരംഭിച്ചത്. ഉപയോക്താക്കൾ ആവശ്യപ്പെടുന്നതിനനുസരിച്ച് സിഡികൾ സൗജന്യമായി ലഭ്യമാക്കുക എന്നതായിരുന്നു ഷിപ്പിറ്റ് പദ്ധതിയുടെ ലക്ഷ്യം. പിന്നീട് 2011 ഫെബ്രുവരിയിലാണ് ഷിപ്പിറ്റ് സേവനം കാനോനിക്കൽ അവസാനിപ്പിക്കുന്നത്. ഉബുണ്ടു 4.10നുള്ള പിന്തുണ 2006 ഏപ്രിൽ മുപ്പതിന് കാനോനിക്കൽ പിൻവലിച്ചു.
ഗ്നോം 2.8, മോസില്ല ഫയർഫോക്സ് 0.9 പതിപ്പ്, എവലൂഷൻ മെയിൽ ക്ലൈന്റ് പതിപ്പ് 2.0, ഓപ്പൺഓഫീസ്.ഓർഗ് (ഇപ്പോൾ അപ്പാച്ചെ ഓപ്പൺഓഫീസ്) പതിപ്പ് 1.1.2, എക്സ് ഫ്രീ86 പതിപ്പ് 4.3 എന്നിവയായിരുന്നു ആദ്യ പതിപ്പിലെ ഘടകങ്ങൾ. ഗ്നോം 2.8ഉം ഉബുണ്ടു 4.10 വാർറ്റി വാർത്തോഗും പുറത്തിറങ്ങിയത് ഒരേ ദിവസമായിരുന്നു. അതിനാൽത്തന്നെ ഗ്നോം 2.8 പതിപ്പ് ഉപയോഗിക്കുന്ന ആദ്യ ലിനക്സ് വിതരണം ആയിരുന്നു ഉബുണ്ടു. എക്സ്86, എഎംഡി64, പവർപിസി എന്നീ ആർക്കിടെക്ചറുകളെ പിന്തുണക്കുന്നതായിരുന്നു ആദ്യ പതിപ്പ്.
ഉബുണ്ടു 5.04 ഹൊയറി ഹെഡ്‌ജ്‌ഹോഗ്.
ഉബുണ്ടു 5.04 ഹൊയറി ഹെഡ്‌ജ്‌ഹോഗ് 2005 ഏപ്രിൽ 8ന് പുറത്തിറങ്ങി. കാനോനിക്കലിൽ നിന്നുള്ള ഉബുണ്ടുവിന്റെ രണ്ടാം പതിപ്പായിരുന്നു ഇത്. ഉബുണ്ടു 5.04നുള്ള പിന്തുണ 2006 ഒക്ടോബർ 31ന് അവസാനിച്ചു. ധാരാളം പുതിയ സവിശേഷതകൾ കൂട്ടിച്ചേർത്തതായിരുന്നു ഈ പതിപ്പ്. അപ്ഡേറ്റ് മാനേജർ, അപ്ഡേറ്റ് നോട്ടിഫയർ, റീഡ്അഹേഡ്, ഗ്രെപ്മാപ് എന്നീ ഘടകങ്ങളും സസ്പെൻഡ്, ഹൈബർനേറ്റ്, സ്റ്റാൻഡ്ബൈ എന്നിവക്കുള്ള പിന്തുണയും പ്രൊസസറുകൾക്കുള്ള ചലനാത്മക ആവൃത്തി അളക്കൽ, ഉബുണ്ടു ഹാർഡ്‌വെയർ ഡാറ്റാബേസ്, കിക്ക്സ്റ്റാർട്ട് ഇൻസ്റ്റാളേഷൻ, ആപ്റ്റ് സ്ഥിരീകരണം എന്നിവയും ഉൾപ്പെടുത്തിയായിരുന്നു കാനോനിക്കൽ ഉബുണ്ടു 5.04 പുറത്തെത്തിച്ചത്. യുഎസ്ബിയിൽ നിന്ന് നേരിട്ട് ഇൻസ്റ്റാൾ ചെയ്യാവുന്ന രീതിയിലും ഉബുണ്ടു ലഭ്യമാക്കി. സ്വതേയുള്ള കീബോഡ് ലേയൗട്ട് യു.ടി.എഫ്-8 ആക്കി മാറ്റി.
പിന്തുണക്കുന്ന മൂന്ന് ആർക്കിടെക്ചറുകൾക്കും ലൈവ് സിഡി പിന്തുണ നൽകിയ ആദ്യ പതിപ്പ് കൂടിയായിരുന്നു ഉബുണ്ടു 5.04. ഗ്നോം 2.10.1, എക്സ്.ഓർഗ് 6.8.2, മോസില്ല ഫയർഫോക്സ് 1.0.2, എവലൂഷൻ മെയിൽ 2.2.1.1, ഓപ്പൺഓഫിസ്.ഓർഗ് 1.1.3 എന്നിവയായിരുന്നു പ്രധാന സോഫ്റ്റ്‌വെയറുകൾ.
ഉബുണ്ടു 5.10 ബ്രീസി ബാഡ്ജർ.
2005 ഒക്ടോബർ 12ന് കാനോനിക്കൽ മൂന്നാമത്തെ ഉബുണ്ടു പതിപ്പായ ഉബുണ്ടു 5.10 ബ്രീസി ബാഡ്ജർ പുറത്തിറക്കി. 2007 ഏപ്രിൽ 13ന് ബ്രീസി ബാഡ്ജറിനുള്ള പിന്തുണ അവസാനിച്ചു. പുതിയ ഗ്രാഫിക്കൽ ബൂട്ട് ലോഡർ (യുസ്‌പ്ലാഷ്), ആപ്ലികേഷനുകൾ ചേർക്കാനും ഒഴിവാക്കാനുമുള്ള ഉപകരണം, മെനു തിരുത്തൽ ഉപകരണം (അലാകാർട്ടെ), ലളിതമായ ഭാഷാ തിരഞ്ഞെടുക്കൽ സഹായി, ലോജികൽ വോള്യം കൈകാര്യം ചെയ്യാനുള്ള പിന്തുണ, ഹ്യൂലെറ്റ് പക്കാർഡിന്റെ പ്രിന്ററിനുള്ള സമ്പൂർണ്ണ പിന്തുണ, ഓഇഎം ഇൻസ്റ്റാളേഷൻ പിന്തുണ, മുകളിൽ ഇടതു ഭാഗത്തായി പുതിയ ഉബുണ്ടു ലോഗോ, ആപ്ലികേഷൻ വികസനത്തിനും ബഗുകൾ റിപ്പോട്ട് ചെയ്യാനും വേണ്ടിയുള്ള ലോഞ്ച്പാഡ് പിന്തുണ എന്നീ അധിക സവിശേഷതകളോടെയായിരുന്നു ഉബുണ്ടു 5.10 പുറത്തെത്തിയത്.
എജ്യുബുണ്ടു, ഉബുണ്ടു സെർവർ എന്നീ വ്യുൽപ്പന്നങ്ങൾ ആദ്യമായി പുറത്തിറക്കിയതും ഇതോടൊപ്പമായിരുന്നു. കെ12-എൽടിഎസ്പി സമൂഹത്തോടൊപ്പം ചേർന്നായിരുന്നു എജ്യുബുണ്ടുവിന്റെ വികസനം. തിൻ ക്ലൈന്റ് സാങ്കേതികവിദ്യ ആദ്യമായി പ്രായോഗികമാക്കിയ വിതരണമായി ഉബുണ്ടു മാറിയതും ഈ പതിപ്പിനോടൊപ്പമായിരുന്നു. ഗ്നോം 2.12.1, ഓപ്പൺഓഫീസ്.ഓർഗ് 2.0 ബീറ്റ 2, വിശാലമായ ഹാർഡ്വെയർ പിന്തുണയുള്ള എക്സ്.ഓർഗ് 6.8.2, ഓഡിയോ സിഡി നിർമ്മാണത്തിനുള്ള ആപ്ലികേഷനായ സെർപന്റൈൻ, ലിനക്സ് കെർണൽ 2.6.12.6 എന്നിവയും ഉബുണ്ടു 5.10ന്റെ ഭാഗമായി ഉണ്ടായിരുന്നു.
ഉബുണ്ടു 6.06 എൽടിഎസ് ഡാപ്പർ ഡ്രേക്ക്.
ഉബുണ്ടു ലിനക്സിന്റെ നാലാമത്തെ പതിപ്പും ആദ്യത്തെ ദീർഘകാല പിന്തുണാ പതിപ്പുമായ ഉബുണ്ടു 6.06 എൽടിഎസ് ഡാപ്പർ ഡ്രേക്ക് 2006 ജൂൺ 1ന് പുറത്തിറങ്ങി. പുറത്തിറക്കൽ പദ്ധതിയിൽ നിന്ന് വ്യതിചലിച്ച് രണ്ട് മാസം വൈകിയാണ് ആദ്യത്തെ എൽടിഎസ് പതിപ്പ് പുറത്തിറങ്ങിയത്. 6.04 പതിപ്പായി പുറത്തിറക്കാനാണ് പദ്ധതിയിട്ടതെങ്കിലും ഏപ്രിൽ മാസത്തിൽ വികസനം പൂർത്തിയാവാത്തതിനാൽ പുറത്തിറക്കൽ 2006 ജൂണിലേക്ക് നീട്ടിവെക്കാൻ മാർക്ക് ഷട്ടിൽവർത്ത് അനുമതി നൽകിയതോടെയാണ് ഈ പതിപ്പിന്റെ സംഖ്യ 6.06 ആയി മാറിയത്.
2009 ജൂലൈ 14ന് ഊ പതിപ്പിനുള്ള ഡെസ്ക്ടോപ്പ് പിന്തുണയും, 2011 ജൂണിൽ സെർവർ പതിപ്പിനുള്ള പിന്തുണയും അവസാനിച്ചു. നിരവധി അധിക സവിശേഷതകളോടെയായിരുന്നു ഡാപ്പറിന്റെ വരവ്. ലൈവ് സി.ഡിയും ഇൻസ്റ്റലേഷൻ സി.ഡിയും തമ്മിലുള്ള ലയനം, ലൈവ് സി.ഡിയിയിൽ യുബിക്വിറ്റി ഇൻസ്റ്റോളർ, തുറക്കുമ്പോഴെന്ന പോലെ അടക്കുമ്പോഴും യുസ്‌പ്ലാഷ്, നെറ്റ്‌‌വർക്ക് മാനേജർ, വയർലെസ് - ഗ്രാഫിക്കൽ തീം മുതലായവയെ പ്രൊജക്റ്റ് റ്റാൻഗോയുമായി ബന്ധപ്പെടുത്തൽ, ലാമ്പ് (LAMP) ഇൻസ്റ്റോൾ ചെയ്യാനുള്ള മാർഗ്ഗം, ഓഎസ് യു.എസ്.ബി. മാദ്ധ്യമത്തിൽ ഇൻസ്റ്റോൾ ചെയ്യാനുള്ള അവസരം, പാക്കേജ് കൈകാര്യത്തിനായി ജിഡെബി എന്ന പുതിയ ഗ്രാഫിക്കൽ മാർഗ്ഗം എന്നിവയായിരുന്നു ഈ അധിക സവിശേഷതകൾ.
ഉബുണ്ടു 6.10 എഡ്ജി എഫ്റ്റ്.
ഉബുണ്ടു ലിനക്സിന്റെ അഞ്ചാമത്തെ പതിപ്പായ ഉബുണ്ടു 6.10 എഡ്ജി എഫ്റ്റ് 2006 ഒക്ടോബർ 26ന് പുറത്തിറങ്ങി. 2008 ഏപ്രിൽ 25ന് എഡ്ജി എഫ്റ്റിനുള്ള പിന്തുണ കാനോനിക്കൽ അവസാനിപ്പിച്ചു. ഉബുണ്ടുവിന്റെ സ്വതേയുള്ള തീമായ ഹ്യൂമൻ തീമിൽ വരുത്തിയ മാറ്റങ്ങൾ കൊണ്ട് ശ്രദ്ധേയമായ പതിപ്പായിരുന്നു ഉബുണ്ടു 6.10. ഇരുണ്ട കാപ്പി നിറം ഉപയോഗിച്ച മുൻ പതിപ്പുകളിൽ നിന്ന് വ്യത്യസ്തമായി തെളിഞ്ഞ ഓറഞ്ച് നിറമുള്ള വാൾപേപ്പറായിരുന്നു ഉബുണ്ടു 6.10ൽ ഉണ്ടായിരുന്നത്. അപ് സ്റ്റാർട്ട് ഇനിറ്റ് ഡേമെൻ, നോട് ടേക്കിംഗ് ആപ്ലികേഷനായ ടോംബോയ്, ക്രാഷുകൾ തനിയെ റിപ്പോട്ട് ചെയ്യുന്ന അപ്പോർട്ട്, ഫോട്ടോ കൈകാര്യത്തിനായി എഫ്-സ്പോട്ട്, തേഡ് പാർട്ടി ഉൽപ്പന്നമായ ഈസിഉബുണ്ടു എന്നിവയായിരുന്നു പുതുതായി ഉൾപ്പെടുത്തിയ ആപ്ലികേഷനുകൾ.
മോസില്ല ഫയർഫോക്സിന്റെ പതിപ്പ് 2.0 ഉപയോഗിച്ച ആദ്യ ഉബുണ്ടു പതിപ്പായിരുന്നു എഡ്ജി. ഗ്നോം 2.16 പതിപ്പായിരുന്നു ഉബുണ്ടു 6.10ൽ ഉണ്ടായിരുന്നത്. എവലൂഷൻ 2.8.0, വേഗതയേറിയ സ്റ്റാർട്ടപ് - ഷട്ട്ഡൗൺ, ലിനക്സ് 2.6.17 എന്നിവയും എഡ്ജിയോടൊപ്പം ലഭ്യമായിരുന്നു.
ഉബുണ്ടു 12.04 എൽടിഎസ് പ്രിസൈസ് പാങ്കോലിൻ.
നിലവിലെ ദീർഘകാല പിന്തുണപതിപ്പായ ഉബുണ്ടു 12.04 എൽടിഎസ് പ്രിസൈസ് പാങ്കോലിൻ 2012 ഏപ്രിൽ 26ന് പുറത്തിറങ്ങി. കാനോനിക്കലിന്റെ പതിനാറാമത്തെ ഉബുണ്ടു പതിപ്പും നാലാമത്തെ ദീർഘകാല പിന്തുണാ പതിപ്പുമാണ് ഉബുണ്ടു 12.04. 2011 ഒക്ടോബർ 5നാണ് 12.04ന്റെ പേര് പ്രഖ്യാപിച്ചത്.. പാങ്കോലിൻ എന്നത് ഒരിനം ഉറുമ്പുതീനിയുടെ പേരാണ്. മറ്റുള്ള എൽടിഎസ് പതിപ്പുകളിൽ നിന്ന് വ്യത്യസ്തമായി 12.04ൽ ഡെസ്ക്ടോപ്പ് പതിപ്പിനും സെർവർ പതിപ്പിനും ഒരു പോലെ അഞ്ച് വർഷം പിന്തുണ ലഭിക്കും.
യൂണിറ്റിയിലെ ചെറിയ മെച്ചപ്പെടുത്തലുകൾ, കുറഞ്ഞ സ്റ്റാർട്ടപ്പ് സമയത്തോട് കൂടിയ ഉബുണ്ടു സോഫ്റ്റ്‌വെയർ സെന്റർ, റിഥംബോക്സിനെ ബാൻഷീക്ക് പകരം വീണ്ടും സ്വതേയുള്ള സംഗീതപ്ലയറാക്കൽ, ടോംബോയ് നോട്സ് - മോണോ ഫ്രെയിംവർക്ക് എന്നിവ ഉപേക്ഷിക്കൽ, യൂണിറ്റി ലോഞ്ചർ ഡോഡ്ജ് സവിശേഷത നീക്കൽ, ഹഡ് എന്നിവയായിരുന്നു ഉബുണ്ടു 12.04ലെ പ്രധാന മാറ്റങ്ങൾ.
2012 ജനുവരിയിൽ ഉബുണ്ടു 12.04ൽ മെനു ഉപയോഗം ആയാസകരമാക്കുന്ന ഹഡ് (HUD) എന്ന സവിശേഷത ഉണ്ടാകുമെന്ന് മാർക്ക് ഷട്ടിൽവർത്ത് പ്രഖ്യാപിച്ചു. ഹെഡ്സ് അപ് ഡിസ്‌പ്ലേ എന്നതിന്റെ ചുരുക്കരൂപമാണ് ഹഡ്. ഹോട്ട്കീ ഉപയോഗിച്ച് മൗസുപയോഗിക്കാതെ കീബോഡിന്റെ മാത്രം സഹായത്തോടെ സിസ്റ്റം മുഴുവൻ തിരയാൻ സഹായിക്കുന്ന സംഗതിയാണ് ഹഡ്. ഹഡ് ഉബുണ്ടു ഗ്ലോബൽ മെനുവിനെ മുഴുവനായി നീക്കുമെന്നും എന്നാൽ 12.04ൽ മെനു ലഭ്യമാകുമെന്നും ഷട്ടിൽവർത്ത് കൂട്ടിച്ചേർത്തു. ഐപിവി6 സ്വകാര്യതാ കൂട്ടിച്ചേർക്കലുകളോടെയുള്ള ആദ്യ പതിപ്പായിരുന്നു 12.04. എങ്കിലും 11.10 പതിപ്പും ഐപിവി6നെ പിന്തുണച്ചിരുന്നു. 11.10ൽ സ്റ്റേറ്റ്ലെസ് അഡ്രസ് കൺഫിഗറേഷൻ സ്ലാക്, സ്റ്റേറ്റ്ലെസ് ഡിഎച്ച്സിപിവി6, ഡിഎച്ച്സിപിവി6 സ്റ്റേറ്റ്ഫുൾ എന്നിവക്ക് പിന്തുണ നൽകിയിരുന്നു.
മറ്റു എൽടിഎസ് പതിപ്പുകളുടേത് പോലെ 12.04നും പോയിന്റ് പതിപ്പുകൾ ലഭ്യമാകും. പിന്തുണയുള്ള കാലഘട്ടത്തിൽ ലഭ്യമായ പുതുക്കലുകളോട് കൂടിയ ചെറിയ പൊതിക്കെട്ടുകളായിട്ടായിരിക്കും ഇവ ലഭ്യമാവുക. നിലവിൽ പദ്ധതിയിട്ടിരിക്കുന്ന പോയിന്റ് പതിപ്പുകൾ ഇവയാണ്. 12.04.1 (2012 ആഗസ്റ്റ് 23), 12.04.2 (2013 ജനുവരി 31), 12.04.3 (2013 ആഗസ്റ്റ് 15). ഉബുണ്ടു 14.04 എൽടിഎസ് പുറത്തിറക്കിയ ശേഷം 12.04ന്റെ പോയിന്റ് പതിപ്പുകൾ പുറത്തിറക്കില്ല.
ഉബുണ്ടു 12.10 ക്വാണ്ടൽ ക്വട്സൽ.
2012 ഏപ്രിൽ 23ന് ഉബുണ്ടു 12.10ന്റെ പേര് ക്വാണ്ടൽ ക്വെട്സാൽ എന്നാകുമെന്ന് മാർക്ക് ഷട്ടിൽവർത്ത് പ്രഖ്യാപിച്ചു. മൂന്ന് പതിപ്പുകൾക്ക് ശേഷം വരുന്ന ദീർഘകാലപിന്തുണാ പതിപ്പിന്റെ വികസനത്തുടക്കം എന്ന നിലയിൽ ക്വാണ്ടൽ രൂപഭംഗിയിലും ഐകണുകളിലും ഒരു പുതിയ രീതി കൊണ്ടുവരുമെന്നും ഷട്ടിൽവർത്ത് പ്രഖ്യാപിച്ചു. മധ്യ അമേരിക്കൻ പ്രദേശത്ത് കാണുന്ന ക്വെട്സാൽ എന്നയിനം തത്തയുടെ പേരിൽ നിന്നാണ് പതിപ്പിന് ഈ പേര് നൽകിയത്. 2012 ഒക്ടോബർ 18ന് ഈ പതിപ്പ് പുറത്തിറങ്ങുമെന്ന് പ്രതീക്ഷിക്കപ്പെടുന്നു.
ഇതിനെത്തുടർന്ന് ആഴ്സ് ടെക്നിക്കയിലെ ബ്ലോഗറായ റിയാൻ പോൾ എഴുതി: "മധ്യ അമേരിക്കയിൽ സാധാരണയായി കാണപ്പെടുന്ന ബഹുവർണ്ണത്തിലുള്ള ഭംഗിയേറിയൊരു പക്ഷിയാണ് ക്വെട്സാൽ. ഏറ്റവും കൂടുതലായി കാണപ്പെടുന്ന ഇനമായ റെസ്‌പ്ലെൻഡന്റ് ക്വട്സാൽ അതിന്റെ മനോഹാരിതക്ക് പേര് കേട്ട ഒന്നാണ്. ക്ലൗഡിലൂടെ കുതിച്ചുയരുകയും നയന മനോഹരമായ രൂപഭംഗിയോടൊപ്പം തന്നെ വിട്ടുവീഴ്ചയില്ലാത്ത പ്രവർത്തനം കാഴ്ചവെക്കുകയും മൂടിവെക്കപ്പെട്ട വിൻഡോസിനെ ആക്രമിക്കാതിരിക്കുകയും ചെയ്യുന്ന ഉബുണ്ടുവിന് എന്തുകൊണ്ടും അനുയോജ്യമായ നാമമാണിത്."
ക്വാണ്ടലിന്റെ വികസനത്തിന്റെ മുന്നോടിയായുള്ള ഉബുണ്ടു ഡെവലപ്പർ സമ്മിറ്റ് (യുഡിഎസ്) 2012 മെയിൽ നടന്നു. മെച്ചപ്പെടുത്തിയ ബൂട്ട് സ്‌പ്ലാഷ് - ലോഗിൻ സ്ക്രീനുകൾ, യൂണിറ്റി കുറഞ്ഞ ഹാർഡ്‌വെയറുകളാൽ ഉപയോഗിക്കാൻ പറ്റാവുന്ന രീതിയിലാക്കുക, യൂണിറ്റി റ്റുഡി ഒഴിവാക്കുക, ഗ്നോം ഷെല്ലോടു കൂടിയ ഒരു ഉബുണ്ടു വ്യുൽപ്പന്നം പുറത്തിറക്കുക, ഹഡിനായി (HUD) ടൂൾബാറുകളും ഡയലോഗ് ബോക്സുകളും ക്രമീകരിക്കുക എന്നിവക്ക് മുൻതൂക്കം നൽകാൻ ഈ യുഡിഎസ് തീരുമാനിച്ചു. ഗ്നോം 3.6, പൈത്തൺ 3, ലിനക്സ് 3.5 എന്നിവയും ഉൾപ്പെടുത്താൻ തീരുമാനിച്ചു. പൈത്തൺ 3ആണ് ലൈവ് ഡിസ്ക് ഇമേജിൽ ഉണ്ടാകുക എങ്കിലും പൈത്തണിന്റെ 2.x പതിപ്പുകൾ റെപ്പോസിറ്ററിയിൽ നിന്ന് ഇൻസ്റ്റാൾ ചെയ്യാനാകും.
2012 ജൂലൈയിൽ പുറത്തിറങ്ങിയ ഉബുണ്ടു വികസന പതിപ്പുകളിൽ ഉപയോക്തൃ - സെഷൻ - സിസ്റ്റം മെനുകൾ സംയോജിച്ച് ഒറ്റൊന്നായാണ് കാണപ്പെട്ടിരുന്നത്. ഈ വികസന പതിപ്പിൽ തന്നെ ഉബുണ്ടു വെബ് ആപ്സ് എന്ന പുതിയ സവിശേഷതയും ഉണ്ടായിരുന്നു. വെബ് ബ്രൗസർ തുറക്കാതെത്തന്നെ വെബ് സൈറ്റുകൾ ഡെസ്ക്ടോപ്പിൽ നിന്ന് ഉപയോഗിക്കാൻ കഴിയും എന്നതാണ് വെബ് ആപ്സിന്റെ പ്രത്യേകത. നിരവധി സവിശേഷതകൾ ഒഴിവാക്കിയതിനാൽ വിമർശനമേറ്റു വാങ്ങിയ നോട്ടിലസിന്റെ 3.5 പതിപ്പിനു പകരം പഴയ പതിപ്പായ 3.4 ആയിരുന്നു ഉബുണ്ടു 12.10ൽ ലഭ്യമാക്കിയത്. 2012 സെപ്റ്റംബറിൽ ഉബുണ്ടു 12.10 ഒരു സിഡിയിൽ ഉൾക്കൊള്ളുന്നതാവില്ലെന്ന് കാനോനിക്കലിലെ കേറ്റ് സ്റ്റുവാർട്ട് അറിയിച്ചു. പരമ്പരാഗതമായ സിഡി, അൾട്ടർനേറ്റ്, ഡിവിഡി പതിപ്പുകൾ ഇനിയുണ്ടാവില്ല. പകരം 800 എംബിയോളം ഭാരം വരുന്ന ഒരൊറ്റ ഇമേജായിരിക്കും ലഭ്യമാവുക. ഇത് ഡിവിഡിയിലോ യുഎസ്ബിയിലോ ഉൾപ്പെടുത്തി ഉപയോഗിക്കാമെന്നും കേറ്റ് സ്റ്റുവാർട്ട് അറിയിച്ചു.
2012 സെപ്റ്റംബറിൽ തന്നെ യൂണിറ്റി ഡാഷിൽ തിരയുമ്പോൾ ഇനി മുതൽ സ്വതേ ആമസോൺ ഫലങ്ങളും ലഭ്യമാകുമെന്ന് ഉബുണ്ടു ഡെവലപ്പേഴ്സ് അറിയിച്ചു. ഇത് ഉപയോക്താക്കൾക്കിടയിൽ വലിയ ആശയക്കുഴപ്പത്തിനിടയാക്കി. പ്രധാനമായും സ്വകാര്യതയെ സംബന്ധിച്ചായിരുന്നു ആശങ്ക. എന്നാൽ ആമസോൺ തിരച്ചിൽ ഫലങ്ങൾ പരസ്യം പോലെയുള്ളതായിരിക്കല്ലെന്ന് മാർക്ക് ഷട്ടിൽവർത്ത് പ്രഖ്യാപിച്ചു. മാത്രമല്ല, ഇതിനെതിരെ ഉയർന്ന ആരോപണങ്ങളെ ഷട്ടിൽവർത്ത് ഫഡ് (FUD - ഫിയർ (ഭയം), അൺസേർടൈന്റി(ഉറപ്പില്ലായ്മ), ഡൗട്ട്(സംശയം)) എന്ന് മുദ്ര കുത്തുകയും ചെയ്തു. ഷട്ടിൽവർത്തിന്റെ വാക്കുകളിൽ - "12.10ൽ ഞങ്ങൾ ഉൾപ്പെടുത്തിയിട്ടുള്ളത് ഒരു മുഴുവൻ അനുഭവം എന്ന നിലക്കല്ല, ഇപ്പോൾ ഇതിനെ വിമർശിക്കുന്നവർക്ക് പിന്നീട് ആ വാക്കുകൾ വിഴുങ്ങേണ്ടി വരും. നിങ്ങൾക്കിത് ഇഷ്ടപ്പെടുന്നില്ലെങ്കിൽ ഒഴിവാക്കിക്കോളൂ, നിങ്ങൾക്കാവശ്യമുള്ളത് മാത്രം തിരയൂ." എങ്കിലും ഉപയോക്താക്കൾ ഒരു ലോഞ്ച്പാഡ് ബഗ് റിപ്പോട്ട് ചെയ്യുകയും, ഈ സവിശേഷത സാധാരണ തിരച്ചിൽ ഫലങ്ങളിൽ നിന്ന് വരുന്നത് ഒഴിവാക്കുകയും ഒരു പ്രത്യേക ലെൻസാക്കി മാറ്റാൻ നിർദ്ദേശിക്കുകയും ചെയ്തു. എന്നാൽ ഈ വിവാദത്തിൽപ്പെട്ട് ഡാഷ് ഗ്രാഫിക്കലായി കൂടുതൽ ക്രമീകരിക്കാവുന്ന ഒരു ഉപകരണം വികസിപ്പിക്കാൻ ഉദ്ദേശിച്ചിരുന്നത് നീട്ടിവെക്കേണ്ടി വന്നു. ഈ ഉപകരണം 12.10ൽ ഉണ്ടായിരുന്നില്ല.
ഉബുണ്ടു 12.10 സ്ഥിരതാ പതിപ്പിന്റെ പുറത്തിറക്കലിന് രണ്ടാഴ്ച മുമ്പ്, വിവര സ്വകാര്യതാ അഭിഭാഷകനായ ലൂയിസ് ഡി സൂസ ഉബുണ്ടുവിലെ ഉപയോക്താവിന്റെ അനുവാദമില്ലാതെ ഇൻസ്റ്റാൾ ചെയ്യപ്പെടുന്ന ഷോപ്പിംഗ് ലെൻസ് വിവര സ്വകാര്യതയെ സംബന്ധിച്ച നിയമമായ യൂറോപ്യൻ ഡയറക്റ്റീവ് 95/46/ഈസി ലംഘിക്കുന്നുവെന്ന് ആരോപിച്ചു. വ്യക്തിയുടെ മുഴുവൻ സമ്മതത്തോടെയേ വിവരങ്ങൾ പ്രസിദ്ധപ്പെടുത്താവൂ എന്നാണീ നിയമം അനുശാസിക്കുന്നത്.
Ubuntu 18.04 LTS (Bionic Beaver).
ഉബുണ്ടു 18.04 എൽ.ടി.എസ് അഥവാ ബയോണിക് ബീവർ ഉബുണ്ടുവിന്റെ ദീർഘ കാല പിന്തുണയോടുകൂടിയുള്ള ഒരു പതിപ്പാണ്. ആണ് ഈ പതിപ്പ് ഔദ്യോഗികമായി പുറത്തിറക്കിയത്. ഇതിനെത്തുടർന്ന് മൂന്ന് മാസങ്ങൾക്കു ശേഷം 18.04.1 എന്ന പുതുക്കിയ പതിപ്പും കൂടി പുറത്തിറക്കുകയുണ്ടായി. . 2018 ഫെബ്രുവരി 5 - ന് ഉബുണ്ടു കമ്മ്യൂണിറ്റി പുതിയതായി വികസിപ്പിച്ചെടുത്ത തീം കൂടി ഈ പതിപ്പിൽ ഉൾപ്പെടുത്താൻ ആലോചനകൾ ഉണ്ടായിരുന്നു. എന്നിരുന്നാലും, 2018 മാർച്ച് 13 വരെയും ഈ തീം പൂർണമായും പ്രവർത്തനസജ്ജമാക്കാത്തതിനാലും ബഗ്ഗുകൾ ഉണ്ടായിരുന്നതിനാലും ഉബുണ്ടു 18.04 LTS ൽ ഈ പുതിയ തീം ഉൾപ്പെടുത്തിയിരുന്നില്ല. പകരം 2010 ൽ സൃഷ്ടിച്ച ആമ്പിയൻസ് തീം തന്നെ പ്രാഥമിക തീമായി ഈ പതിപ്പിലും സജ്ജീകരിക്കുകയുണ്ടായി. എന്നാൽ, ഈ പുതിയ തീം പിന്നീട് സ്നാപ് പാക്കേജായി പുറത്തിറങ്ങും എന്നും അറിയിച്ചിട്ടുണ്ട്. 
ഉബുണ്ടു 18.04 LTS - ൽ പുതിയതായി കളർ ഇമോജി, പ്രാഥമിക ഇൻസ്റ്റലേഷനിൽ പ്രീ ഇൻസ്റ്റാൾ ചെയ്തുവച്ചിട്ടുള്ള പുതിയ ടു ഡു ആപ്, ഒപ്പം ഇൻസ്റ്റാളറിൽ വെബ് ബ്രൗസറും സിസ്റ്റം ടൂൾസും മാത്രം ഇൻസ്റ്റാൾ ചെയ്യാൻ സഹായിക്കുന്ന മിനിമൽ ഇൻസ്റ്റാളർ എന്ന ഓപ്ഷനും ഉൾപ്പെടുത്തിയിരുന്നു. ഉബുണ്ടു 18.04 LTS ന്റ ഡിഫോൾട്ട് ഡിസ്പ്ലേ സർവർ വീണ്ടും പഴയ പതിപ്പുകളിലേതുപോലെ എക്സ് ഓർഗിലേക്ക് മാറ്റിയിട്ടുണ്ട്. കൂടുതൽ സ്ഥിരതയും വിശ്വാസ്യതയും ലഭിക്കുന്നതിനു വേണ്ടിയാണ് ഇങ്ങനെ ചെയ്തിരിക്കുന്നത്. എന്നിരുന്നാലും വേലാൻഡ് എന്ന ഓപ്ഷനും ഡിഫോൾട്ട് ഇൻസ്റ്റാളിന്റെ ഭാഗമായി ഈ പതിപ്പിൽ ഉൾപ്പെടുത്തിയിട്ടുണ്ട്. 
ഈ പതിപ്പിനുള്ളിൽ ലിനക്സിന്റെ കേർണൽ പതിപ്പ് 4.15 ആണ് ഉൾപ്പെടുത്തിയിട്ടുള്ളത്. ഈ കേർണലിൽ സിഗ്രൂപ്പ് വി2 ഇന്റര്ർഫേസിനുവേണ്ടിയുള്ള ഒരു സി.പി.യു കൺട്രോളറും എ.എം.ഡി യ്ക്കുള്ള സുരക്ഷിതമായ മെമ്മറി എൻക്രിപ്ഷൻ, SATA ലിങ്ക് പവർ ക്രമീകരണം എന്നീ സവിശേഷതകളാണ് ഉള്ളത്. 
ഉബുണ്ടു 18.04 LTS ന്റെ സെർവർ പതിപ്പിനെ വിലയിരുത്തുന്നതിനിടെ, ഫൊറോണിക്സിന്റെ മൈക്കൽ ലറബേൽ, പുതിയതായി വികസിപ്പിച്ചെടുത്ത ടെക്സ്റ്റ് അടിസ്ഥാനമാക്കിയുള്ള ഇൻസ്റ്റാളർ മറ്റ് പഴയ ഇൻസ്റ്റാളറുകളിൽ നിന്നുള്ള പ്രധാന മെച്ചമാണെന്ന് അഭിപ്രായപ്പെടുകയുണ്ടായി. 
ഉബുണ്ടു 18.04 LTS ന് 2023 ഏപ്രിൽ വരെ അഞ്ച് വർഷത്തേക്കുള്ള സാധാരണ രീതിയിലുള്ള പിന്തുണയും കൂടാതെ 2028 ഏപ്രിൽ വരെ അധികമായി പണം കൊടുത്ത് വാങ്ങാവുന്ന കനോണിക്കൽ കമ്പനിയുടെ പിന്തുണയും ലഭ്യമാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="184273" url="https://ml.wikipedia.org/wiki?curid=184273" title="യൂണിറ്റി">
യൂണിറ്റി

 
കാനോനിക്കൽ തങ്ങളുടെ ഉബുണ്ടു ഓപ്പറേറ്റിങ്ങ് സിസ്റ്റം ശ്രേണികൾക്കായി പുറത്തിറക്കിയ പണിയിട സംവിധാനമാണ് യൂണിറ്റി. ഉബുണ്ടൂ 10.10 നെറ്റ്‌ബുക്ക് എഡിഷനിലാണ് ഇത് ആദ്യമായി പ്രത്യക്ഷപ്പെട്ടത്. ഉള്ള പണിയിടം കൂടുതൽ മെച്ചപ്പെട്ടതും ഈടുറ്റതുമായ ഉപയോഗത്തിന് സാധ്യമാക്കും വിധമാണ് യൂണിറ്റിയുടെ നിർമ്മിതി. ഇതൊരു സമ്പൂർണ്ണ പണിയിടമല്ല, പകരം ഗ്നോമിനുള്ളൊരു സമ്പർക്കമുഖം മാത്രമാണ്. മറ്റു പണിയിട പരിസ്ഥിതികളായ ഗ്നോം, കെഡിഇ, എക്സ്എഫ്സിഇ എന്നിവയപ്പോലെ യൂണിറ്റിയൊരു കൂട്ടം ആപ്ലികേഷനുകളല്ല, പകരം ജിടികെ+ ആപ്ലികേഷനുകൾ പ്രവർത്തിപ്പിക്കാനുള്ളൊരിടം മാത്രമാണ്.
സവിശേഷതകൾ.
ആയത്തനാ പ്രൊജക്ടിന്റെ ഭാഗമായാണ് യൂണിറ്റി നിർമ്മിക്കപ്പെട്ടത്. ഉബുണ്ടു ഉപയോക്താക്കൾക്ക് കൂടുതൽ മികവുറ്റ അനുഭവം നൽകുക എന്നതാണ് ആയത്തനാ പ്രൊജക്ടിന്റെ ലക്ഷ്യം. യൂണിറ്റിയെക്കൂടാതെ ആപ്ലികേഷൻ സൂചകങ്ങൾ, അറിയിപ്പുകൾ തരാനുള്ള നോട്ടിഫൈ ഓഎസ്ഡി, മ്യൂസിക്ക് ആപ്ലികേഷനുകളെ ഉബുണ്ടുവിലേക്ക് സമന്വയിപ്പിക്കുന്ന മിമെനു എന്നിവയാണ് ആയത്തനയുടെ മറ്റു പ്രൊജക്ടുകൾ.
സാധാരണയായി ഗ്നോം റ്റുവിലുണ്ടാകുന്ന ലളിതമായ ആപ്ലികേഷൻ മെനുവിന് പകരമുള്ള ഡാഷും മാക് ഡോക്കിനോടു സാദൃശ്യമുള്ള, സ്ക്രീനിന്റെ വലതു വശത്ത് കത്തനെയായി കാണുന്ന ലോഞ്ചറുമാണ് യൂണിറ്റിയുടെ പ്രധാന പ്രത്യേകതകളായി കാനോനിക്കൽ എടുത്തു കാണിക്കുന്നത്. മാക്കിലേതു പോലെ എല്ലാ ആപ്ലികേഷനുകളുടെയും മെനു പാനെലിൽ ദൃശ്യമാക്കുന്ന ഗ്ലോബൽ മെനു (ആപ്പ് മെനുവെന്നും പറയപ്പെടുന്നു) ആണ് യൂണിറ്റിയുടെ മറ്റൊരു പ്രത്യേകത. വളരെയേറെ വിമർശനങ്ങൾക്ക് കാരണമായ ഗ്ലോബൽ മെനു ഒഴിവാക്കാൻ വിവിധ രീതികളും ആപ്ലികേഷനുകളും ലഭ്യമാണ്. ഇതിനെത്തുടർന്ന് ഉബുണ്ടു 12.04 പ്രിസൈസ് പാൻഗോലിനിൽ ഗ്ലോബൽ മെനു ഒഴിവാക്കാനുള്ള ഓപ്ഷൻ സ്വതേ ഉൾപ്പെടുത്തിയിട്ടുണ്ട്. ഡാഷിൽ നിന്നു തന്നെ ഇന്റർനെറ്റിലെ വിവിധ കാര്യങ്ങൾ തിരയാവുന്ന ലെൻസുകൾ (സ്കോപ്പെന്നും അറിയപ്പെടുന്നു) ആണ് യൂണിറ്റിയുടെ മറ്റൊരാകർഷണം. യുട്യൂബ്, വിക്കിപീഡിയ, വിവിധ സംഗീത ആപ്ലികേഷനുകൾക്കുള്ള മ്യൂസിക് ലെൻസ്, ഗ്രാഫിക്സ് ലെൻസ്, വീഡിയോ ലെൻസ് എന്നിവയാണ് പ്രധാനപ്പെട്ട ലെൻസുകൾ. എല്ലാ ആപ്ലികേഷനുകളുടെയും ക്രമീകരണങ്ങളും മെനുവും ഡാഷിൽ നിന്ന് കൈകാര്യം ചെയ്യാവുന്ന ഹഡ്(ആംഗലേയം: HUD - Heads Up Display) ഉബുണ്ടു 12.04 മുതൽ ഉൾപ്പെടുത്തിയിട്ടുണ്ട്.
ലെൻസുകളിൽ പ്രിവ്യൂ കാണാൻ കഴിയുന്ന തരം തിരച്ചിൽ സംവിധാനമായ പ്രിവ്യൂസ് ഉബുണ്ടു 12.10ൽ ഉണ്ടാകും.
ലഭ്യത.
ആയത്തനയും യൂണിറ്റിയുമെല്ലാം വികസിപ്പിച്ചത് ഉബുണ്ടുവിന് വേണ്ടിയാണ്. ഇവയിലുള്ള മാറ്റങ്ങളെല്ലാം ആദ്യം ദൃശ്യമാവുക ഉബുണ്ടുവിലാണ്. ഉബുണ്ടുവിന്റെ വിവിധ ഉപവിതരണങ്ങളിലും യൂണിറ്റി ഉപയോഗിക്കുന്നുണ്ട്. എന്നാൽ ഉബുണ്ടുയിതര ലിനക്സ് ഓപ്പറേറ്റിംഗ് സിസ്റ്റം നിർമ്മാതാക്കളുംആയത്തനയുടെ വിവിധ ഘടകങ്ങളെ തങ്ങളുടെ ഓപ്പറേറ്റിംഗ് സിസ്റ്റങ്ങളിൽ ഉപയോഗിക്കാൻ ശ്രമിച്ചിട്ടുണ്ട്. ചിലതെല്ലാം വിജയിച്ചിട്ടുമുണ്ട്. മറ്റുള്ള ഓപ്പറേറ്റിംഗ് സിസ്റ്റങ്ങളിൽ ഉപയോഗിക്കാൻ ആയത്തനയുടെ ഘടകങ്ങളിൽ ധാരാളം മാറ്റം വരുത്തേണ്ടതുണ്ട്. ഇത് യൂണിറ്റി ഉപയോഗിക്കാൻ ഉദ്ദേശിക്കുന്നവർക്ക് സങ്കീർണ്ണത വർദ്ധിപ്പിക്കുന്നു.
വികസനം.
ഉബുണ്ടു ആദ്യകാലത്ത് ഗ്നോമായിരുന്നു പണിയിടമായി ഉപയോഗിച്ചിരുന്നത്. എന്നാൽ ഗ്നോമിന്റെ സമ്പർക്കമുഖം ഉബുണ്ടുവിന്റെ ലക്ഷ്യങ്ങളുമായി ഒത്തു പോകുന്നില്ല എന്ന കാരണത്താൽ കാനോനിക്കൽ നെറ്റ്ബുക്കുകൾക്കായി നിർമ്മിച്ച യൂണിറ്റി ഉബുണ്ടുവിലും ഉപയോഗിക്കാൻ ആരംഭിച്ചു. ഉബുണ്ടു 11.04 നാറ്റി നാർവാൾ ആയിരുന്നു യൂണിറ്റി ഉപയോഗിക്കുന്ന ആദ്യത്തെ ഉബുണ്ടു പതിപ്പ്. 
2010 നവംബറിൽ ഉബുണ്ടു കാര്യനിർവാഹകനായ ജോണോ ബേക്കൺ പറഞ്ഞു "ഉബുണ്ടു ഗ്നോമിനുള്ള എല്ലാ പിന്തുണയും തുടരും. ഗ്നോം ആപ്ലിക്കേഷനുകൾക്കും പണിയിട പരിസ്ഥിതിക്കും ഉൾപ്പെടെ. എന്നാൽ ഒരു വ്യത്യാസം മാത്രം, ഉബുണ്ടുവിൽ ഗ്നോമിന് സ്വതേയുള്ള സമ്പർക്കമുഖം ഇനി മുതൽ യൂണിറ്റി ആയിരിക്കും." 
പിന്നീട് ഡെസ്ക്ടോപ്പിനുള്ള യൂണിറ്റി വികസിപ്പിച്ചെടുത്തെന്നും ഉബുണ്ടു 11.04 നാറ്റി നാർവാളിൽ സ്വതേയുള്ള സമ്പർക്കമുഖം യൂണിറ്റി ആണെന്നും കാനോനിക്കൽ പ്രഖ്യാപിച്ചു.
ഗ്നോം3 സമ്പർക്കമുഖം നാറ്റി നാർവാളിൽ ലഭ്യമായിരുന്നില്ല. കാരണം ആ സമയത്ത് ഗ്നോം3 സമ്പർക്ക മുഖത്തിന്റെ വികസനം പൂർത്തിയായിരുന്നില്ല. പക്ഷേ പിപിഎയിൽ നിന്ന് ഇൻസ്റ്റാൾ ചെയ്യാമായിരുന്നു. ഉബുണ്ടു 11.10 ഒനീറിക് ഒകെലോട്ട് മുതൽ ഗ്നോം3 സമ്പർക്ക മുഖം ഉബുണ്ടുവിൽ ഇൻസ്റ്റാൾ ചെയ്യാൻ ലഭ്യമാണ്.
2010 നവംബറിൽ യൂണിറ്റി എക്സ് ജാലകസംവിധാനത്തിൽ നിന്നും വേലാൻഡിലേക്ക് മാറുകയാണെന്ന് മാർക്ക് ഷട്ടിൽവർത്ത് വെളിപ്പെടുത്തി.
2010 ഡിസംബറിൽ യൂണിറ്റിയിലുള്ള ലോഞ്ചർ ഇടതു വശത്തു നിന്നും വലതു വശത്തേക്ക് മാറ്റാൻ കഴിയുന്നതാക്കണം എന്ന് ചിലർ അഭിപ്രായപ്പെട്ടു. എന്നാൽ അത് യൂണിറ്റിയുടെ രൂപീകരണലക്ഷ്യങ്ങൾക്ക് വിരുദ്ധമാണെന്നായിരുന്നു ഷട്ടിൽവർത്തിന്റെ മറുപടി. മാത്രമല്ല ഉബുണ്ടു ബട്ടണ് അടുത്തായി എപ്പോഴും ലോഞ്ചർ ഇരിക്കേണ്ടതുണ്ടെന്നും ഷട്ടിൽവർത്ത് കൂട്ടിച്ചേർത്തു. പക്ഷേ ഉബുണ്ടു 11.10 മുതൽ ഉബുണ്ടു ബട്ടൺ ലോഞ്ചറിലേക്ക് ചേർക്കപ്പെട്ടു. ഉബുണ്ടു ലോഞ്ചറിനെ മാക്കിലേതു പോലെ താഴെയാക്കാനുള്ള ഒരു പ്ലഗ് ഇൻ തേഡ് പാർട്ടി ഡെവലപ്പർമാർ വികസിപ്പിച്ചെടുത്തിട്ടുണ്ട്.
പിന്നീട് യൂണിറ്റി ക്ലട്ടറിനു പകരമായി നക്സും ഗ്നോമിന്റെ ജാലകസംവിധാനമായ മട്ടറിനേക്കാൾ വേഗതയുണ്ടെന്ന അഭിപ്രായത്തിൽ കോമ്പിസിന്റെ പ്ലഗ് ഇന്നുകളും ഉപയോഗിക്കാൻ തുടങ്ങി.
പിന്നീട് 2011 ജനുവരിയിൽ കാനോനിക്കൽ യൂണിറ്റിയിലെ കോമ്പിസ് പ്രവർത്തിക്കാത്ത കമ്പ്യൂട്ടറുകളിൽ പ്രവർത്തിപ്പിക്കാൻ വേണ്ടി ക്യൂട്ടിയിലും ക്യു.എം.എല്ലിലും എഴുതിയ യൂണിറ്റി ടുഡി വികസിപ്പിച്ചു. ഉബുണ്ടു 11.04 നാറ്റി നാർവാളിൽ ഗ്നോം റ്റു ലഭ്യമായിരുന്നെങ്കിൽ ഉബുണ്ടു 11.10 മുതൽ യൂണിറ്റിയോടൊപ്പം യൂണിറ്റി റ്റുഡിയായിരുന്നു ലഭ്യമായിരുന്നത്. പിന്നീട് ഉബുണ്ടു 12.04ൽ യൂണിറ്റി റ്റുഡിയെ കൂടുതൽ സംയോജിപ്പിച്ച് ചേർക്കുമെന്നും കാനോനിക്കൽ ഉബുണ്ടു ഡെവലപ്പർ സമ്മിറ്റിൽ വ്യക്തമാക്കി. എന്നാൽ ഉബുണ്ടു 12.10 മുതൽ യൂണിറ്റി റ്റുഡി ലഭ്യമാകില്ലെന്നാണ് എറ്റവും ഒടുവിൽ കാനോനിക്കൽ അറിയിച്ചത്.
യൂണിറ്റിയും യൂണിറ്റി ടുഡിയും.
കാനോനിക്കൽ യൂണിറ്റിയുടെ രണ്ട് രൂപങ്ങളെ പരിപാലിക്കുന്നുണ്ട്. കാഴ്ചയിൽ ഒരു പോലെയാണെങ്കിലും ഇവ സാങ്കേതികമായി വളരെയേറെ വ്യത്യാസപ്പെട്ടതാണ്.
യൂണിറ്റി കോമ്പിസിന്റെ ഒരു പ്ലഗ് ഇന്നാണ്. യൂണിറ്റി എഴുതപ്പെട്ടിരിക്കുന്നത് സി++ലും വലയിലുമാണ്. സാധാരണയായി ഉപയോഗിക്കാത്ത നക്സ് ടൂൾകിറ്റും ഉപയോഗിച്ചിരിക്കുന്നു. കോമ്പിസിനുള്ള പ്ലഗിൻ ആയതു കൊണ്ട് യൂണിറ്റി, പിന്തുണയുള്ള കമ്പ്യൂട്ടറുകളിൽ ജിപിയു ത്വരണത്തോടെയുള്ള പ്രവർത്തനം കാഴ്ച വെക്കുന്നു.
എന്നാൽ യൂണിറ്റി ടുഡി തികച്ചും വ്യത്യസ്തമായി, ഒരു കൂട്ടം ആപ്ലികേഷനുകളാണ്. ക്യൂട്ടിയുടെ മറ്റൊരു രൂപമായ ക്യുഎംഎല്ലാണ് സമ്പർക്കമുഖ നിർമ്മാണത്തിനുപയോഗിച്ചിരിക്കുന്നത്. യൂണിറ്റി ടുഡിയുടെ സ്വതേയുള്ള ജാലകസംവിധാനം മെറ്റാസിറ്റിയാണ്. എന്നാൽ ക്വിനോ കോമ്പിസോ ഉപയോഗിക്കുകയുമാവാം. സുതാര്യതാ ഇഫക്ടുകൾക്ക് ഉബുണ്ടു 11.10ൽ യൂണിറ്റി ടുഡി ഉപയോഗിച്ചിരിക്കുന്നത് മെറ്റാസിറ്റിയുടെ എക്സ്റെൻഡർ അടിസ്ഥാനമാക്കിയ കമ്പോസിറ്ററായിരുന്നു. ഉബുണ്ടു 11.10 മുതൽ കാനോനിക്കൽ ഗ്നോമിന് പകരം യൂണിറ്റി ടുഡി ഉപയോഗിക്കാൻ തുടങ്ങി. എന്നാൽ ഉബുണ്ടു 12.10 മുതൽ യൂണിറ്റി ടുഡി ഉബുണ്ടുവിൽ ഉണ്ടാകില്ല. ഉബുണ്ടു ടിവിയിൽ യൂണിറ്റി ടുഡിയാണ് ഉപയോഗിച്ചിരിക്കുന്നത്.
പ്രതികരണങ്ങൾ.
യൂണിറ്റിക്ക് ഒരു സമ്മിശ്ര പ്രതികരണമാണ് ലഭിച്ചത്. യൂണിറ്റിയുടെ രൂപവും നിർവ്വഹണവും അതിന്റെ ലക്ഷ്യങ്ങൾക്ക് അനുസൃതമല്ലെന്ന് ഒരു വിഭാഗം അഭിപ്രായപ്പെട്ടപ്പോൾ ഗ്നോം റ്റുവിനേക്കാൾ കാലാനുസൃതമായ ഒരു മാറ്റം യൂണിറ്റിയിലുണ്ടെന്ന് മറ്റൊരു വിഭാഗം അവകാശപ്പെട്ടു. എന്നാൽ പിന്നീട് യൂണിറ്റി കൂടുതൽ വികസിപ്പിച്ചതിനു ശേഷം പുറത്തിറങ്ങിയ ഉബുണ്ടു 12.04ന് കൂടുതലും അനുകൂലമായ പ്രതികരണങ്ങളായിരുന്നു.
2010.
യൂണിറ്റി ആദ്യമായി പ്രത്യക്ഷപ്പെട്ടത് ഉബുണ്ടു നെറ്റ്ബുക്ക് എഡിഷനിലായിരുന്നു. ഒരു നെറ്റ്ബുക്കിന്റെ സ്ഥലപരിമിതികളെ മറികടക്കാനുള്ളൊരു ശ്രമമായിരുന്നു യൂണിറ്റി. പിന്നീടിത് ഡെസ്ക്ടോപ്പിലേക്കും ആവശ്യമായ മാറ്റങ്ങൾ വരുത്തി ഉപയോഗക്ഷമമാക്കി. ആദ്യമായി ആൽഫാ വേർഷൻ പ്രത്യക്ഷപ്പെട്ടപ്പോൾ ആഴ്സ് ടെക്നിക്കയിലെ റിയാൻ പോൾ യൂണിറ്റിയിലെ പ്രശ്നങ്ങളെ എടുത്തുകാട്ടി. ലോഞ്ചറിന്റെ കഴിവില്ലായ്മയും ജാലകസംവിധാനത്തിന്റെ പോരായ്മകളുമായിരുന്നു പ്രധാനമായും. അദ്ദേഹം അഭിപ്രായപ്പെട്ടു, "ഞങ്ങളുടെ പരീക്ഷണത്തിൽ യൂണിറ്റി വളരെ കഴിവുകളുള്ളൊരു ഡെസ്ക്ടോപ്പാണ്. അത് ഉബുണ്ടു നെറ്റ്ബുക്ക് എഡിഷന്റെ മൂല്യം വർധിപ്പിക്കും. അതിന്റെ ഏകീകൃത ദൃശ്യരൂപം ഉബുണ്ടുവിന്റെ സ്വതേയുള്ള തീമുമായി നല്ലരീതിയിൽ ചേരുന്നതും ഇതിന്റെ ആശയവിനിമയ മാതൃക ചെറുസ്ക്രീനുകൾക്ക് അനുയോജ്യമായതുമാണ്".
2010 ഒക്ടോബറിൽ യൂണിറ്റിയുടെ ഔദ്യോഗിക പുറത്തിക്കലിനു ശേഷം റിയാൻ പോൾ കുറച്ചു കൂടി സമഗ്രമായ വിലയിരുത്തലിൽ അഭിപ്രായപ്പെട്ടു, "യൂണിറ്റി ഉയർന്ന ലക്ഷ്യങ്ങളുള്ള ഒന്നാണ്. അത് ഉബുണ്ടുവിന്റെ പരമ്പരാഗതമായ രീതിയേക്കാൾ മികച്ച ഒരു അനുഭവം വാഗ്ദാനം ചെയ്യുന്നു." എന്നാൽ ആപ്ലികേഷൻ ലോഞ്ചർ, കാഴ്ചയിലെ മനോഹാരിത പ്രവർത്തനത്തിൽ കാണിക്കുന്നില്ലെന്നും ജാലകസംവിധാനത്തിൽ ധാരാളം പോരായ്മകളുണ്ടെന്നും റിയാൻ പോൾ ചൂണ്ടിക്കാണിച്ചു. ഇവയുടെ അടിസ്ഥാന ലക്ഷ്യം നല്ല ഒന്നാണെന്നും യൂണിറ്റി വളരുമ്പോൾ ഇവയെല്ലാം നല്ലരീതിയിലുള്ള പ്രവർത്തനം കാഴ്ചവെക്കുമെന്നും റിയാൻ പോൾ പ്രത്യാശ പ്രകടിപ്പിച്ചു.
2011.
ഉബുണ്ടു നെറ്റ്ബുക്കിൽ യൂണിറ്റി ഉൾപ്പെടുത്തിയത് ഉബുണ്ടു ഉപയോക്താക്കളെ സാരമായി ബാധിച്ചില്ല. കാരണം ഭൂരിഭാഗവും ഡെസ്ക്ടോപ്പ് ഉപയോക്താക്കളായിരുന്നു. യൂണിറ്റി ഉൾപ്പെടുത്തിയ ആദ്യ ഡെസ്ക്ടോപ്പ് പതിപ്പ് ഉബുണ്ടു 11.04 ആയിരുന്നു.
ഉബുണ്ടു 11.04ന്റെ ബീറ്റാ പുറത്തിത്തിറങ്ങിയപ്പോൾ ഓഎംജി ഉബുണ്ടുവിലെ ബെഞ്ചമിൻ ഹംഫ്രി യൂണിറ്റിയെ വിമർശനാത്മകമായാണ് നേരിട്ടത്. യൂണിറ്റി മികച്ചൊരു ഉപയോക്താനുഭവം നൽകുന്നതിൽ നിന്ന് വഴിതെറ്റിപ്പോയെന്നും അത് ഉപയോക്താക്കളോട് സമയാസമയം പ്രതികരിക്കുന്നില്ലെന്നും ബെഞ്ചമിൻ ഹംഫ്രി ആരോപിച്ചു. യൂണിറ്റി നിർമ്മാതാക്കൾക്കിടയിൽ അവിശ്വസനീയമായ രീതിയിൽ ആശയവിനിമയത്തിന്റെ കുറവുണ്ടെന്നും യൂണിറ്റി സ്ഥിരതയാല്ലാത്തതുമാണെന്നും ഹംഫ്രി പറഞ്ഞു. എന്നാൽ യൂണിറ്റി വളരെ മോശമല്ലെന്നും, പൂർത്തീകരിക്കാൻ കഴിഞ്ഞില്ലെങ്കിലും യൂണിറ്റിയുടെ ലക്ഷ്യങ്ങൾ വളരെ ഉയർന്നതാണെന്നും, മറ്റു സ്വതന്ത്ര പണിയിടങ്ങൾക്ക് ആത്മവിശ്വാസമില്ലാത്തതു കൊണ്ടു തന്നെ ഇത്തരത്തിലുള്ളൊരു ശ്രമത്തിന് കാനോനിക്കൽ അഭിനന്ദനം അർഹിക്കുന്നുവെന്നും ഹംഫ്രി കൂട്ടിച്ചേർത്തു. 
2011 എപ്രിൽ 14നു ആഴ്സ് ടെക്നിക്കയിലെ റിയാൻ പോൾ പുറത്തിറക്കലിനു രണ്ടു ദിവസം മുമ്പ് ഉബുണ്ടു 11.04 ബീറ്റയെ വിലയിരുത്തി. അദ്ദേഹം അഭിപ്രായപ്പെട്ടു, "...യൂണിറ്റിയിലെ വിവിധ ഭാഗങ്ങളിലേക്ക് സൂക്ഷ ശ്രദ്ധ നൽകുമ്പോൾ അവ വളരെ മികച്ചതാണ്. മെനു വളരെ വൃത്തിയുള്ളതും കഴിവുറ്റതുമാണ്. ഇടതു വശത്തുള്ള ഡോക്ക് മനോഹരവും ആപ്ലികേഷനുകൾ മറച്ചുവെക്കേണ്ടി വരുന്ന സമയത്ത് സ്വതേ നല്ല പ്രവർത്തനം കാഴ്ച വെക്കുന്നതുമാണ്." അദ്ദേഹം യൂണിറ്റിയുടെ പോരായ്മകളെയും ചൂണ്ടിക്കാണിച്ചു. പ്രത്യേകിച്ച് ലോഞ്ചറിലില്ലാത്ത ആപ്ലികേഷനുകൾ തിരയാനുള്ള ബുദ്ധിമുട്ടും വിവിധ ആപ്ലികേഷൻ വർഗങ്ങൾ ഉപയോഗിക്കുന്നതിലുള്ള അസൗകര്യവും. അദ്ദേഹത്തിന്റെ വാക്കുകളിൽ,"...റെപ്പോസിറ്ററിയിൽ നിന്നുള്ള പാക്കേജുകൾ, അവ ഇൻസ്റ്റാൾ ചെയ്യാനായി അവതരിപ്പിച്ചിരിക്കുന്ന രീതി വളരെ അനാവശ്യവും നിരാശാജനകവും ആണ്. ഇനിയും യൂണിറ്റി ഒരുപാട് മെച്ചപ്പെടുത്തേണ്ടതുണ്ട്.എന്നാൽ പരമ്പരാഗതമായ ഗ്നോം 2വിനെ അപേക്ഷിച്ച് ദൈനം ദിന ഉപയോഗത്തിന് യൂണിറ്റി വളരെ ഉപകാരപ്രദമാണ്. ഈ മാറ്റങ്ങൾ ചില ഉപയോക്താക്കളെയെങ്കിലും നിരാശപ്പെടുത്തിയേക്കാം. എന്നാൽ മാസാവസാനം യൂണിറ്റി ഡെസ്ക്ടോപ്പിലെത്തുമ്പോൾ ഭൂരിഭാഗം പേരും അതിനെ ഇഷ്ടപ്പെടും." പിന്നീട് രണ്ടാഴ്ചക്ക് ശേഷം യൂണിറ്റിയെ ക്രമീകരിച്ചെടുക്കാൻ കഴിയുന്നില്ല എന്നതും വിമർശനങ്ങളിലേക്ക് കൂട്ടിച്ചേർത്തു. പിന്നീട് ഉബുണ്ടു 11.04 പുറത്തിറങ്ങി രണ്ടാഴ്ചക്ക് ശേഷം റിയാൻ പോൾ, യൂണിറ്റി , ഉബുണ്ടുവിന് അനുകൂലമായ ഒരു പുരോഗതിയാണെന്നും എന്നാൽ നല്ല രീതിയിൽ പ്രവർത്തിക്കാൻ യൂണിറ്റി ധാരാളം മെച്ചപ്പെടുത്തേണ്ടതുണ്ടെന്നും അഭിപ്രായപ്പെട്ടു. 
ഉബുണ്ടു 11.04 പുറത്തിറങ്ങുന്നതിനു ഒരു ദിവസം മുമ്പ് ഡാറ്റാമേഷനിലെ നിരൂപകനായ മാറ്റ് ഹാർട്ട്ലി, യൂണിറ്റിയെ വളരെയേറെ വിമർശിച്ചു. യൂണിറ്റിയേക്കാൾ മികച്ചതാണ് എക്സ്എഫ്സിഇയെന്നും അദ്ദേഹം അഭിപ്രായപ്പെട്ടു. 
എന്നാൽ ഓഎംജി ഉബുണ്ടുവിലെ ജോയ് സ്നെഡൺ യൂണിറ്റിക്ക് അനുകൂലമായാണ് എഴുതിയത്. യൂണിറ്റി മോശമായ ഒന്നെല്ലന്നും, അതിന് ഒരു അവസരം നൽകേണ്ടതുണ്ടെന്നും അദ്ദേഹം പറഞ്ഞു.മാത്രമല്ല, അദ്ദേഹം, യൂണിറ്റി സ്ക്രീൻ ഉപയോഗിക്കുന്ന രീതിയേയും, യൂണിറ്റിയുടെ രൂപകൽപനയേയും പ്രശംസിക്കുകയും യൂണിറ്റി ഉപയോക്താക്കൾക്ക് അനുയോജ്യമായതാണന്ന് അഭിപ്രായപ്പെടുകയും ചെയ്തു.
ഉബുണ്ടു 11.04 പുറത്തിറക്കിയതിനു ശേഷം കാനോനിക്കൽ ലിമിറ്റഡ് സ്ഥാപകൻ മാർക്ക് ഷട്ടിൽവർത്ത്, യൂണിറ്റി പുറത്തിറങ്ങുന്നതിൽ താൻ സന്തോഷവാനാണെന്നും, യൂണിറ്റിക്ക് ചില പോരായ്മകളുണ്ടെന്നും ഉബുണ്ടു 11.10ൽ അതു തിരുത്താതെ താൻ സംതൃപ്തനാകില്ലെന്നും പറഞ്ഞു.യൂണിറ്റി ഒരു ശരാശരി ഉപയോക്താവിന് ഉപയോഗപ്രദമാണെന്നും പുതിയ സാങ്കേതികവിദ്യകൾ (കോമ്പിസും നക്സും) നല്ല രീതിയിൽ പ്രവർത്തിക്കുന്നുണ്ടെന്നും ഷട്ടിൽവർത്ത് കൂട്ടിച്ചേർത്തു.
2011 മെയ് 9നു ഡിസ്ട്രോവാച്ചിലെ ജെസി സ്മിത്ത് യൂണിറ്റിയെ ക്രമീകരിച്ചെടുക്കാൻ കഴിയായ്കയേയും മെനു കൈകാര്യം ചെയ്യുന്നതിനേയും ഹാർഡ് വെയർ ആവശ്യകതയേയും വിമർശിച്ചു. ആരും ത്രീഡി ത്വരണം ആവശ്യപ്പെടുന്നില്ലെന്നും ബഹുസ്ക്രീൻ ഉപയോഗകമ്പ്യൂട്ടറുകളെ യൂണിറ്റി നിരാശപ്പെടുത്തുന്നുവെന്നും അദ്ദേഹം പറഞ്ഞു. 2011 മെയ് 11നു ലിനക്സ് ഇൻസൈഡറിലെ ജാക്ക്. എം. ജെർമെയിൻ യൂണിറ്റിയെ താൻ വെറുക്കപ്പെട്ടവയുടെ ഗണത്തിപ്പെടുത്തിയെന്ന് പറഞ്ഞു.
ഉബുണ്ടു 11.10 പുറത്തിറങ്ങിയപ്പോൾ കൂടുതൽ വിമർശനങ്ങളുണ്ടായി. 2011 നവംബറിൽ ഡിസ്ട്രോ വാച്ചിലെ റോബർട്ട് സ്റ്റോറി യൂണിറ്റി നിർമ്മാതാക്കൾ കുറച്ച് കാര്യങ്ങൾ ചെയ്യാൻ ഒരുപാട് സമയം എടുക്കുന്നുവെന്ന് വിമർശിച്ചു. വിപ്ലവാത്മകമായ മാറ്റങ്ങൾ ഡെസ്ക്ടോപ്പിൽ ഉണ്ടാകുകയില്ലെന്ന് യൂണിറ്റിയെ വിമർശിച്ച് അദ്ദേഹം പറഞ്ഞു.
2011 നവംബറിൽ ഓഎംജി ഉബുണ്ടു തങ്ങളുടെ വായനക്കാർ ഉബുണ്ടു 11.10ൽ ഉപയോഗിക്കുന്ന ഡെസ്ക്ടോപ്പ് ഏതാണെന്നറിയാൻ ഒരു കണക്കെടുപ്പ് നടത്തി. 15988 പേർ പങ്കെടുത്ത സർവ്വേയിൽ 46.78 ശതമാനവും യൂണിറ്റിയാണ് ഉപയോഗിക്കുന്നതെന്ന് വെളിപ്പെടുത്തി. ഗ്നോം - 28.42%, എക്സ്എഫ്സിഇ - 7.58%, കെഡിഇ - 6.92%, എൽഎക്സ്ഡിഇ - 2.7% എന്നിങ്ങനെയായിരുന്നു മറ്റു ഡെസ്ക്ടോപ്പുകളുടെ ഉപയോഗം.
വിവിധ ഉബുണ്ടു ഉപവിതരണക്കാരും യൂണിറ്റിയുടെ പോരായ്മകളെ ചൂണ്ടിക്കാണിച്ചിട്ടുണ്ട്. ആർട്ടിസ്റ്റ്എക്സിന്റെയും യൂബർസ്റ്റുഡന്റിന്റേയും നിർമ്മാതാക്കൾ യൂണിറ്റിയോട് പ്രതികൂലമായാണ് പ്രതികരിച്ചത്. ഉബുണ്ടുവിന്റെ ഉപവിതരണവും ലിനക്സ് വിതരണങ്ങളിൽ രണ്ടാം സ്ഥാനത്തുമുള്ള ലിനക്സ് മിന്റ് ഒരിക്കലും യൂണിറ്റി ഉപയോഗിക്കുന്നതിനെ പ്രോത്സാഹിപ്പിച്ചില്ല. ലിനക്സ് മിന്റ് ടീം ഗ്നോമും ഗ്നോമിന് ചില മാറ്റങ്ങൾ വരുത്തിയ മേറ്റും (ആംഗലേയം: MATE), ഗ്നോം റ്റുവിനോട് സാദൃശ്യമുള്ള സിന്നമോണും ആണ് പ്രദാനമായും ഉപയോഗിക്കുന്നത്. അവർ കെഡിഇ, എൽഎക്സ്ഡിഇ, എക്സ്എഫ്സിഇ വിതരണങ്ങളും നിർമ്മിക്കുന്നുണ്ട്.
2012.
എന്നാൽ ഉബുണ്ടു 12.04ന്റെ പുറത്തിറങ്ങലോടു കൂടി കൂടുതലും അനുകൂലാഭിപ്രായങ്ങളായിരുന്നു. ഡിസ്ട്രോവാച്ചിലെ ജെസി സ്മിത്ത് താനടക്കമുള്ളവർ കാനോനിക്കലിന്റെ ദിശാ വ്യതിയാനത്തിനെ ചോദ്യം ചെയ്തിട്ടുണ്ടെന്നും എന്നാൽ യൂണിറ്റി കൂടുതൽ മനോഹരമായിത്തീരുകയാണെന്നും അഭിപ്രായപ്പെട്ടു.
2017.
2017 ഏപ്രിൽ 5 ന് കനോനിക്കൽ സാരഥി മാർക്ക് ഷട്ടിൽവർത്ത് യൂനിറ്റി 8 ന്റെ വികസനം അവസാനിപ്പിക്കുന്നതായി പ്രഖ്യാപിച്ചു. ഇതോടൊപ്പം യൂണിറ്റി റ്റച്ച് ഒഎസ്സും, അതുവഴി അവരുടെ ഡെസ്ക്ടോപ്പ്-റ്റാബ്ലെറ്റ്-സ്മാർട്ഫോൺ 'ഒരുമിപ്പിക്കൽ' (Convergence) പദ്ധതിയും അവസാനിപ്പിക്കുകയാണെന്നു വെളിപ്പെടുത്തി. കനോണിക്കലിന്റെ സ്വന്തം ഡിസ്പ്ലേ സെർവർ ആയ മിറിന്റെ (Mir Display Server) വികസനവും ഇതോടെ ഏറെക്കുറെ അവസാനിച്ചതായി ഇതോടൊപ്പം ചേർത്തുവായിക്കാം. 2018 -ഇൽ പുറത്തിറങ്ങാൽ പോകുന്ന ഉബുൺടുവിൽ യൂനിറ്റി 7 നു പകരം ഗ്നോം ആണെന്ന് അദ്ദേഹം തന്റെ ബ്ലോഗിൽ കുറിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="184275" url="https://ml.wikipedia.org/wiki?curid=184275" title="Unity">
Unity



</doc>
<doc id="184276" url="https://ml.wikipedia.org/wiki?curid=184276" title="യൂണിറ്റി (പണിയിട വ്യവസ്ഥ)">
യൂണിറ്റി (പണിയിട വ്യവസ്ഥ)



</doc>
<doc id="184277" url="https://ml.wikipedia.org/wiki?curid=184277" title="Unity (user interface)">
Unity (user interface)



</doc>
<doc id="184278" url="https://ml.wikipedia.org/wiki?curid=184278" title="സിന്നമോൺ (പണിയിട വ്യവസ്ഥ‌)">
സിന്നമോൺ (പണിയിട വ്യവസ്ഥ‌)

 
ലിനക്സ് മിന്റ് പുറത്തിറക്കിയ ഒരു ഡെസ്ക്‌ടോപ്പ് ഇന്റർഫേസാണ് സിന്നമോൺ. ഇത് ഗ്നോം ഷെല്ലിന്റെ ഒരു ഫോർക്ക് ആണ്. ഗ്നോം 2 പോലെ പരമ്പരാഗതമായ പണിയിട വ്യവസ്ഥ പ്രധാനം ചെയ്യുക എന്നതാണ് സിന്നമോണിന്റെ ലക്ഷ്യം. ഗ്നോം 3യിലെ വിൻഡോ മാനേജറായ മട്ടറിന്റെ ഒരു ഫോർക്കായ മഫ്ഫിനാണ് സിന്നമോൺ ഉപയോഗിക്കുന്നത്.
ചരിത്രം.
ഗ്നോം 3യുടെ സുദൃഢ പ്രകാശനം ലിനക്സ് മിന്റ് ടീമിനെ ആകെ ആശയ കുഴപ്പത്തിലാക്കി. കാരണം ഗ്നോം 3യോ, ലിനക്സ് മിന്റിന്റെ അടിസ്ഥാനമായ ഉബുണ്ടുവിൽ ഉപയോഗിക്കുന്ന യൂണിറ്റിയോ ലിനക്സ് മിന്റിന്റെ ലക്ഷ്യങ്ങൾക്ക് അനുകൂലമായിരുന്നില്ല. ലിനക്സ് മിന്റ് ടീം അംഗങ്ങളുടെ അഭിപ്രായത്തിൽ ഇവ രണ്ടും ഉപഭോക്തൃ സൗഹൃദ പണിയിട പരിസ്ഥിതികളായിരുന്നില്ല.
ഉപയോഗം.
സിന്നമോൺ ഡെസ്ക്‌ടോപ്പ് ഇന്റർഫേസ് മിൻറ്റ് 14, ഉബുംടു 12.10, ഫെഡോറ 18, മഞ്ജാറോ 0.8.5 എന്നീ ലിനക്സ് ഡിസ്റ്റ്രോകളിൽ ലഭ്യമാണ്. സ്നോലിനക്സ്, സിന്നാർച്ച് എന്നീ ലിനക്സ് ഡിസ്റ്റ്രോകളിൽ സ്വതേയുള്ള ഡെസ്ക്‌ടോപ്പ് ഇന്റർഫേസാണ്.
ഭാവി.
2013 ഏപ്രിലിൽ ആർച്ച് ലിനക്സ് സിന്നമോൺ ഡെസ്ക്‌ടോപ്പ് തങ്ങളുടെ റെപ്പോസിറ്ററിയിൽ നിന്നും ഒഴിവാക്കുകയാണെന്ന് പ്രഖ്യാപിച്ചു. ഗ്നോം 3.8 വേർഷനുമായി ചേർന്നുപോകില്ലെന്നായിരുന്നു കാരണം. തുടർന്ന് ആർച്ച് ലിനക്സ് അധിഷ്ഠിതമായ മഞ്ജാറോ സിന്നമോൺ ഒഴിവാക്കുയാണെന്ന് അറിയിച്ചു. സിന്നാർച്ച് നിത്തിവച്ച് പുതിയ പേരിലിറങ്ങും എന്നറിയിച്ചു. 
എന്നാൽ പുതിയ സിന്നമോൺ ഗ്നോം 3.8 വേർഷനുമായി പ്രവർത്തിക്കുന്ന രീതിയിൽ അപ്ഡേറ്റ് ചെയ്തുവെന്നും വാർത്തയുണ്ട്.

</doc>
<doc id="184279" url="https://ml.wikipedia.org/wiki?curid=184279" title="Cinnamon (user interface)">
Cinnamon (user interface)



</doc>
<doc id="184280" url="https://ml.wikipedia.org/wiki?curid=184280" title="സിന്നമോൺ">
സിന്നമോൺ



</doc>
<doc id="184292" url="https://ml.wikipedia.org/wiki?curid=184292" title="പദ്മനാഭപുരം">
പദ്മനാഭപുരം



</doc>
<doc id="184293" url="https://ml.wikipedia.org/wiki?curid=184293" title="നാഞ്ചിനാട്">
നാഞ്ചിനാട്

 
കന്യാകുമാരി ജില്ലയിലെ തോവാള, അഗസ്തീശ്വരം എന്നീ താലൂക്കുകളും കൽക്കുളം താലൂക്കിന്റെ തെക്കുഭാഗവും ഉൾപ്പെടുന്ന പ്രദേശമാണ് നാഞ്ചിനാട്. 1949 വരെ തിരുവിതാംകൂറിന്റെയും 1949 മുതൽ 1956 വരെ തിരു-കൊച്ചിയുടെയും ഭാഗമായിരുന്ന ഈ സ്ഥലം 1956 നവംബർ 1 മുതൽ മദ്രാസ് (തമിഴ്നാട്) സംസ്ഥാനത്തിന്റെ ഭാഗമായി മാറി. തിരുവിതാംകൂറിലെ വലിയൊരു നെല്ലുത്പാദന കേന്ദ്രമായിരുന്ന ഇവിടം 'നെല്ലറ' എന്നു വിശേഷിപ്പിക്കപ്പെട്ടിരുന്നു. ദീർഘമായ ചരിത്രപാരമ്പര്യമുള്ള നാഞ്ചിനാട് ചോളരാജ്യം, പാണ്ഡ്യരാജ്യം, വിജയനഗരരാജ്യം, ആർക്കാട്ട്, ചേരരാജ്യം, ആയ് രാജ്യം, വേണാട്ടുരാജ്യം എന്നിവയുടെ ഭാഗമായിരുന്നു. പതിമൂന്നാം നൂറ്റാണ്ടിൽ നാഞ്ചിക്കുറവൻ എന്ന ഭരണാധികാരി നാഞ്ചിനാട്ടിനെ ഒരു സ്വതന്ത്രരാഷ്ട്രമായും നിലനിർത്തിയിരുന്നു.
നാഞ്ചിനാട് എന്ന പദത്തിന്റെ അർഥം 'കലപ്പകളുടെ നാട്' (Land of the ploughs) എന്നാണ്. നാഞ്ചിനാട്ടിലെ ഒരു പ്രധാനസ്ഥലമായ കന്യാകുമാരിയെക്കുറിച്ചുള്ള പരാമർശം മഹാഭാരതത്തിലുണ്ട്. കന്ദപുരാണം, സേതുപുരാണം തുടങ്ങിയ കൃതികളിലും ചിലപ്പതികാരം, മണിമേഖല തുടങ്ങിയ സംഘകാലകൃതികളിലും നാഞ്ചിനാട്ടിലെ കന്യാകുമാരി, ശുചീന്ദ്രം, കുമാരകോവിൽ തുടങ്ങിയ സ്ഥലങ്ങളെക്കുറിച്ച് വിവരിച്ചിട്ടുണ്ട്. എ.ഡി. ഒന്നാം നൂറ്റാണ്ടിൽ ഒരു അജ്ഞാതപണ്ഡിതൻ രചിച്ച പെരിപ്ലസ് ഒഫ് ദി എറിത്രിയൻ സീ (Periplus of the Erithrian Sea) എന്ന കൃതിയിലും കന്യാകുമാരിയെ പരാമർശിച്ചിട്ടുണ്ട്. ഇക്കാലത്ത് നാഞ്ചിനാട് വിദേശരാഷ്ട്രങ്ങളിൽപ്പോലും പ്രസിദ്ധമായിരുന്നുവെന്നർഥം. എ.ഡി. 140-ൽ ടോളമി എന്ന ഗ്രീക്കു ഭൗമപര്യവേക്ഷകൻ നാഞ്ചിനാട്ടിനെ 'ആയ് രാജ്യം' (Aioi or Ay) എന്ന് വിളിച്ചിരുന്നു. നാഞ്ചിനാട്ടിലെ ജനങ്ങൾ തമിഴ് വംശജരായിരുന്നു. നരവംശപരമായി നാഞ്ചിനാട്ടിലെ ജനങ്ങൾ കൊല്ലം, കൊച്ചി, കോഴിക്കോട് എന്നീ സ്ഥലങ്ങളോടു കാണിച്ചിരുന്നതിനെക്കാൾ കൂടുതൽ സാംസ്കാരികമായ അടുപ്പം മധുരയോടും തൃശിനാപ്പള്ളിയോടും കാണിച്ചിരുന്നുവെന്ന് സർദാർ കെ.എം. പണിക്കർ തന്റെ കേരളചരിത്രത്തിൽ (History of Kerala) വിവരിക്കുന്നു.
സംഘകാലത്ത് നാഞ്ചിനാട് ആയ് രാജ്യത്തിന്റെ ഭാഗമായിരുന്നു. അക്കാലത്ത് ഭൂപ്രദേശം നെല്ലുത്പാദനത്തിനും ഉപ്പുനിർമ്മാണത്തിനും പ്രസിദ്ധമായിത്തീർന്നു. ആയ് രാജാക്കന്മാരുടെ ശക്തി ക്ഷയിച്ചിരുന്ന കാലങ്ങളിൽ പാണ്ഡ്യരാജാക്കന്മാർ നാഞ്ചിനാട്ടിനെ പിടിച്ചടക്കി. പാണ്ഡ്യരാജാക്കന്മാരുടെ ശക്തിക്ഷയിച്ചിരുന്ന കാലങ്ങളിൽ ചോളരാജാക്കന്മാരും നാഞ്ചിനാടിനെ കൈക്കലാക്കിയിരുന്നു.
എ.ഡി. 907 മുതൽ 955 വരെ ചോളരാജ്യം ഭരിച്ചിരുന്ന പരാന്തക ചോളന്റെ അധികാരം ശുചീന്ദ്രംക്ഷേത്രം വരെ വ്യാപിച്ചിരുന്നു. പരാന്തക ചോളന്റെ പിൻഗാമിയായ രാജരാജന്റെ കാലത്തും നാഞ്ചിനാട് ചോളരുടെ ആധിപത്യത്തിൻ കീഴിലായിരുന്നു. രാജരാജന്റെ കാലത്ത് ചോളരും വേണാട്ടു രാജാക്കന്മാരും തമ്മിൽ ഇടഞ്ഞു. കോട്ടാറും നാഞ്ചിനാട്ടിലെ മറ്റുപ്രദേശങ്ങളും രാജരാജൻ പിടിച്ചടക്കി. കന്യാകുമാരിക്ക് അദ്ദേഹം 'രാജരാജേശ്വരം' എന്നു പേരിട്ടു. ഇക്കാലത്ത് കുഴിത്തുറവരെയുള്ള പ്രദേശങ്ങൾ ചോളാധിപത്യത്തിൻ കീഴിലായിരുന്നു. കോട്ടാർ എന്ന സ്ഥലത്ത് വലിയൊരു ചോളസൈന്യവും പാർത്തിരുന്നു. എ.ഡി. 1070-ൽ പാണ്ഡ്യരാജാക്കന്മാർ ശക്തരായി. ഇതിനിടയിൽ വേണാട് ചേരരാജ്യത്തിന്റെ സഹായത്തോടുകൂടി നാഞ്ചിനാട്ടിനെ തിരിച്ചുപിടിച്ചു. അതിനുശേഷം കുലോത്തുംഗ ചോളൻ എന്ന ചോളരാജാവ് പാണ്ഡ്യരെ തോല്പിച്ചുകൊണ്ട് നാഞ്ചിനാട്ടിൽ കടന്ന് കോട്ടാറിലെ വേണാട്ടു ചേരസൈന്യത്തെ തോല്പിച്ചു. അതിനുശേഷം നാഞ്ചിനാട്ടിനെ ആക്രമിക്കുവാൻ ചോളസൈന്യം തയ്യാറായിട്ടില്ല. വേണാട്ടുരാജാവായിരുന്ന വീരകേരളവർമ 1140-ൽ നാഞ്ചിനാടിനെ തിരിച്ചുപിടിച്ച് വേണാടിന്റെ ഭാഗമാക്കി മാറ്റി.
ഇതിനിടയിൽ നാഞ്ചിക്കുറവൻ എന്ന ഒരു ഭരണാധികാരി നാഞ്ചിനാട്ടിനെ ഒരു സ്വതന്ത്ര രാഷ്ട്രമാക്കി മാറ്റിയെങ്കിലും പിന്നീട് നാഞ്ചിനാട് വീണ്ടും വേണാടിന്റെ ഭാഗമായിത്തീർന്നു. ശുചീന്ദ്രത്തിന്റെ സമീപപ്രദേശങ്ങളിൽ ജോലിനോക്കിയിരുന്നവരെ നാഞ്ചിനാട്ടിലെ ഉദ്യോഗസ്ഥർ എന്നാണു പൊതുവേ വിശേഷിപ്പിച്ചിരുന്നത്. ഇക്കാലത്ത് നാഞ്ചിനാട്ടിൽ ഗ്രാമസഭകളും പ്രവർത്തിച്ചിരുന്നു. 1215 മുതൽ 1240 വരെ രാജാവായിരുന്ന വീരകേരളവർമ ശുചീന്ദ്രം ക്ഷേത്രത്തിന്റെ കാര്യത്തിൽ വലിയ ശുഷ്കാന്തി കാണിച്ചിരുന്നു. കേരളത്തിലെ നമ്പൂതിരിമാരെ നാഞ്ചിനാട്ടിലെ ക്ഷേത്രങ്ങളിൽ പൂജാരിമാരായി നിയമിച്ചു തുടങ്ങിയതും ഇക്കാലത്താണ്.
1350 മുതൽ 1383 വരെ വേണാട്ടു രാജാവായിരുന്ന ഇരവി ഇരവി വർമ(Iravi Iravi Varma)യുടെ കാലത്ത് മുസ്ലിംപട നാഞ്ചിനാട്ടിനെ ആക്രമിച്ചു. ഇതിനെ തടയുവാൻ കോട്ടാറിലും അമരാവതിയിലും രണ്ടു കൊട്ടാരങ്ങൾ രാജാവു നിർമിച്ചു. രാജാവ് ചിലപ്പോഴൊക്കെ അവിടെ പോയി താമസിക്കുന്ന പതിവും ഉണ്ടായിരുന്നു. കോട്ടാറിലെ കൊട്ടാരത്തെ 'പുതിയേടം' എന്നാണു വിളിച്ചിരുന്നത്. ഇക്കാലത്ത് പാണ്ഡ്യരാജാവായിരുന്ന ജാതവർമൻ പരാന്തകപാണ്ഡ്യർ നാഞ്ചിനാടിനെ പിടിച്ചെടുത്തു. എന്നാൽ ചേരഉദയമാർത്താണ്ഡവർമ (1383-1444) പാണ്ഡ്യരിൽ നിന്നും നാഞ്ചിനാടിനെ തിരിച്ചുപിടിച്ചു. സഭാമണ്ഡലലീലാതിലകം എന്ന വ്യാകരണഗ്രന്ഥം രചിച്ചത് ഈ രാജാവാണ്. 1516 മുതൽ 1585 വരെ വേണാട്ടു രാജാവായിരുന്ന ഭൂതലശ്രീ ഉദയമാർത്താണ്ഡവർമ നാഞ്ചിനാട്ടിലെ ക്ഷേത്രങ്ങൾ സംരക്ഷിക്കുവാൻ പ്രത്യേകം താത്പര്യം കാണിച്ചിരുന്നു. ഈ ഘട്ടത്തിൽ നാഞ്ചിനാട് വിജയനഗരത്തിന്റെ ഭാഗമായിത്തീർന്നു. എന്നാൽ വിജയനഗരത്തിന്റെ പതനത്തോടൊപ്പം നാഞ്ചിനാട് വീണ്ടും വേണാടിന്റെ ഭാഗമായി മാറി. എ.ഡി. 1629-ൽ വേണാടിന്റെ തലസ്ഥാനം പത്മനാഭപുരത്തേക്കു മാറ്റി. തലസ്ഥാനം പദ്മനാഭപുരത്തേക്കു മാറ്റിയതോടുകൂടി നാഞ്ചിനാടിന് പ്രത്യേക പരിഗണനകൾ ലഭിച്ചു.
എ.ഡി. 1662-ൽ മധുരയിലെ തിരുമലനായിക്ക് നാഞ്ചിനാടിനെ ആക്രമിച്ചു. സമ്പത്സമൃദ്ധമായ നാഞ്ചിനാട്ടിനെ പിടിച്ചടക്കുകയായിരുന്നു തിരുമലനായിക്കിന്റെ ലക്ഷ്യം. മധുരസൈന്യം ആരുവാമൊഴി കടന്ന് നാഞ്ചിനാട്ടിലേക്കു പ്രവേശിച്ചു. മധുര സൈന്യാധിപനായ രാമപ്പയ്യ വേണാട്ടുസൈന്യാധിപനായിരുന്ന ഇരവിക്കുട്ടിപ്പിള്ളയെ തോല്പിച്ചു. കണിയാംകുളം എന്ന സ്ഥലത്തുവച്ചായിരുന്നു യുദ്ധം നടന്നത്. തുടർന്ന് തിരുമലനായിക്ക് നാഞ്ചിനാട്ടിലെ രാജാവായി. നായിക്കിന്റെ സേന പലതവണ നാഞ്ചിനാട്ടിൽ കടന്ന് ഇവിടത്തെ സ്വത്തെല്ലാം കൈക്കലാക്കി.
ഉമയമ്മറാണി രാജ്ഞിയായിരുന്ന കാലത്ത് (1677-1684) ഒരു മുകിലപ്പട വേണാട്ടിനെ ആക്രമിച്ചു. അവർ നാഞ്ചിനാടു മുഴുവനും പിടിച്ചെടുത്തു. മുകിലപ്പടയെ നേരിടുന്നതിനുവേണ്ടി ഉമയമ്മറാണി വടക്കൻ മലബാറിൽ നിന്നും കേരളവർമയുടെ സഹായം തേടി. കേരളവർമയുടെ സൈന്യം തിരുവട്ടാറിൽ വച്ച് മുകിലപ്പടയെ തോല്പിച്ചു. 1684-ൽ രാമവർമ വേണാട്ടു രാജാവായി. ഇക്കാലത്ത് മധുരയിലെ നായിക്ക് വീണ്ടും നാഞ്ചിനാട്ടിനെ ആക്രമിച്ച് ജനങ്ങളെ കൊള്ളയടിച്ചു. 1689-നും 1706-നും ഇടയ്ക്ക് പലതവണ മധുരപ്പടയുടെ ആക്രമണം ഉണ്ടായി. 1697-ൽ ദളവാ നരസപ്പയ്യന്റെ നേതൃത്വത്തിൽ മധുരപ്പട വേണാട്ടു സേനയെ തോല്പിച്ച് ജനങ്ങളുടെ ആഭരണങ്ങളും പണവും കൊള്ളടയടിച്ചു. കൃഷിയിടങ്ങളെല്ലാം നശിപ്പിക്കപ്പെട്ടു. കൃഷി നശിച്ച കർഷകർക്ക് നികുതി ആശ്വാസം നല്കുന്നതിന് വേണാട്ടു സർക്കാർ തയ്യാറായില്ല. ഇതിൽ പ്രതിഷേധിച്ച് നാഞ്ചിനാട്ടിലെ ജനങ്ങൾ വേണാട്ടു ഗവൺമെന്റിനെതിരെ നിസ്സഹകരണ പ്രസ്ഥാനം ആരംഭിച്ചുവെന്ന് ദേശിവിനായകംപിള്ള എന്ന ചരിത്രകാരൻ രേഖപ്പെടുത്തിയിരിക്കുന്നു. അക്കാലത്ത് ജനങ്ങളുടെയിടയിൽ അസാധാരണമായ ഐകമത്യം പ്രത്യക്ഷപ്പെട്ടു. വസ്തുവകയെല്ലാം നഷ്ടപ്പെട്ട നാഞ്ചിനാട്ടിലെ കർഷകർ ഗവൺമെന്റിനു നല്കാനുള്ള നികുതികൾ ഒടുക്കാതെയായി.
1740-ൽ ആർക്കാട്ട് നവാബായ ചന്ദാസാഹിബ് നാഞ്ചിനാട്ടിലെ ജലസേചനസൗകര്യങ്ങൾ മെച്ചപ്പെടുത്തി. പൊന്മന അണക്കെട്ടും, പുന്നാർ അണക്കെട്ടും അദ്ദേഹം നിർമിച്ചു. പദ്മനാഭപുരം കൊട്ടാരത്തിന്റെ ഭദ്രതയ്ക്കുവേണ്ടി അദ്ദേഹം പുതിയ കോട്ട നിർമിച്ചു. നികുതിപിരിവ് ക്രമീകരിക്കുന്നതിനുവേണ്ടി പള്ളിയാടിയിലെ മല്ലൻ ശങ്കരൻ എന്നൊരുദ്യോഗസ്ഥനെ നിയമിച്ചു. ആരുവാമൊഴിയിൽ ഒരു നികുതിപിരിവുകേന്ദ്രവും (chowkie) അദ്ദേഹം ഏർപ്പെടുത്തി.
1758-ൽ മാർത്താണ്ഡവർമയുടെ കാലശേഷം രാമവർമ എന്ന ധർമരാജാവ് അധികാരം ഏറ്റെടുത്തു. രാമവർമയുടെ കാലത്ത് കർണാട്ടിക് നവാബിന്റെ സേന മാഫിസ്ഖാൻ (Maphiskhan) എന്ന ജനറലിന്റെ നേതൃത്വത്തിൽ ആരുവാമൊഴികടന്ന് നാഞ്ചിനാട്ടിലെത്തി. എന്നാൽ ധർമരാജാവ് കുമാരൻ ചെമ്പകരാമൻപിള്ളയുടെ നേതൃത്വത്തിൽ കർണാട്ടിക് സേനയെ നേരിടുവാൻ അയ്യായിരം സൈനികരെ നിയോഗിച്ചു. തിരുവിതാംകൂർ സേന മാഫിസ് ഖാനെ തോല്പിച്ചോടിച്ചു.
ധർമരാജാവിന്റെ പിൻഗാമിയായ ബാലരാമവർമയുടെ കാലത്ത് തക്കലക്കാരനായ ശങ്കരനാരായണൻ ചെട്ടി ഗവൺമെന്റിൽ വലിയ പദവികൾ നേടി. ജയന്തൻ ശങ്കരൻ നമ്പൂതിരിയും ശങ്കരനാരായണൻ ചെട്ടിയും കൂടി നടത്തിയ ദുർഭരണത്തിന്റെ ഫലമായിബഹുജനപ്രക്ഷോഭമുണ്ടാവുകയും, വേലുത്തമ്പിദളവ ദളവാ പദവിയിലേക്കുയരുകയും ചെയ്തു. 1756-ൽ തലക്കുളത്തു ജനിച്ച വേലായുധൻ തമ്പി അഥവാ വേലുത്തമ്പി തന്റെ പ്രക്ഷോഭപരിപാടികൾ ആരംഭിച്ചത് ഇരണിയൽ ക്ഷേത്രത്തിന്റെ മുന്നിൽ നിന്നും ആയിരുന്നു. ദളവയായിത്തീർന്ന വേലുത്തമ്പി തന്റെ സ്വദേശമായ തലക്കുളത്തും, നാഞ്ചിനാട്ടിലെ മറ്റു ഭാഗങ്ങളിലും വലിയ പരിഷ്കാരങ്ങൾ വരുത്തി. എന്നാൽ വേലുത്തമ്പി ബ്രിട്ടീഷുകാരുടെ ശത്രുവായപ്പോൾ കേണൽ സെന്റ് ലഗറിന്റെ നേതൃത്വത്തിൽ ഒരു വലിയ ബ്രിട്ടീഷ് സേന ആരുവാമൊഴി കടന്നുവന്ന് നാഞ്ചിനാട്ടിൽ പ്രവേശിച്ചു. 1809 ഫെ. 9-ന് ഉദയഗിരിക്കോട്ടയും പദ്മനാഭപുരം കോട്ടയും ബ്രിട്ടീഷ് സൈന്യം പിടിച്ചെടുത്തു. എന്നാൽ വേലുത്തമ്പിക്കുശേഷം ദിവാനായിത്തീർന്ന ഉമ്മിണിത്തമ്പി ബ്രിട്ടീഷുകാരോട് വലിയ ചങ്ങാത്തം പുലർത്തിയതിനാൽ വീണ്ടും പദ്മനാഭപുരം കോട്ടയും ഉദയഗിരിക്കോട്ടയും ഉൾപ്പെടെയുള്ള നാഞ്ചിനാട് തിരുവിതാംകൂറിന്റെ ഭാഗമായി മാറി. വേലുത്തമ്പിയുടെ കാലത്ത് നാഞ്ചിനാട്ടിലെ നാട്ടുക്കൂട്ടങ്ങൾ കാര്യമായി പ്രവർത്തിച്ചിരുന്നു. വെള്ളോടുകൊണ്ടു നിർമിച്ച മണികൾ മുഴക്കിയാണ് (Bell Metal Trumpet) അവർ അടിയന്തര യോഗങ്ങൾ വിളിച്ചുകൂട്ടിയിരുന്നത്. എന്നാൽ വെള്ളോട്ടു മണിമുഴക്കി അടിയന്തര പൊതുയോഗങ്ങൾ വിളിച്ചുകൂട്ടുന്ന പതിവിനെ ഉമ്മിണിത്തമ്പി നിരോധിച്ചു.
1810-ൽ ബാലരാമവർമ അന്തരിച്ചപ്പോൾ റീജന്റ് ഭരണം ഏറ്റെടുത്ത റാണി ഗൗരി ലക്ഷ്മീഭായി ഉമ്മിണിത്തമ്പിയെ ദിവാൻ സ്ഥാനത്തുനിന്നും മാറ്റി. പകരം കേണൽ മൺറോയെ പുതിയ ദിവാനായി നിയമിച്ചു. 1812-ൽ മൺറോ അടിമക്കച്ചവടം നിരോധിക്കുകയും ഒരു പണ്ടകശാല സ്ഥാപിക്കുകയും ചെയ്തു. പദ്മനാഭപുരത്ത് അദ്ദേഹം ഒരു ജില്ലാകോടതിയും സ്ഥാപിച്ചു. 1815-ൽ റാണി ഗൗരി പാർവതീഭായി റീജന്റ് ഭരണം ഏറ്റെടുത്തു. 1816-ൽ നാഞ്ചിനാട്ടിലെ മൈലാടിയിൽ റിംഗിൾടോബി എന്ന ബ്രിട്ടീഷ് മിഷനറി സ്ഥാപിച്ചു (മൈലാടി പരമ്പരാഗതമായി ഒരു ശിലാശില്പികളുടെ ഗ്രാമമാണ്) നടത്തിവന്ന സ്കൂളിന് എല്ലാവിധ സഹായങ്ങളും റാണി നല്കി. നാഞ്ചിനാട്ടിൽ പുതിയ ദേവാലയങ്ങൾ നിർമ്മിക്കുവാൻ ഇംഗ്ലീഷുകാർക്ക് സ്ഥലവും മറ്റു സഹായങ്ങളും റാണി സംഭാവന ചെയ്തു.
1829-ൽ സ്വാതിതിരുനാൾ മഹാരാജാവ് സ്ഥാനമേറ്റു. അദ്ദേഹത്തിന്റെ കാലത്ത് നാഞ്ചിനാട്ടിനുവേണ്ടി ഒരു ജലസേചന ഡിപ്പാർട്ടുമെന്റ് രൂപീകരിച്ചു. ആസൂത്രിതമായ ജലസേചന പദ്ധതികളിലൂടെ സൃഷ്ടിക്കപ്പെട്ട കുളങ്ങളിൽ പലതും ഇന്നും നിലനില്ക്കുന്നുണ്ട്. 1847-ൽ സ്വാതിതിരുനാൾ അന്തരിച്ചപ്പോൾ അനുജൻ ഉത്രാടം തിരുനാൾ രാജാവായി. ഉത്രാടം തിരുനാളിന്റെ കാലത്താണ് നാഞ്ചിനാട്ടിൽ മേൽമുണ്ടു സമരത്തിന്റെ അവസാനഘട്ടം നടന്നത്.
1860-ൽ ആയില്യം തിരുനാൾ രാജാവായി. സർ. ടി. മാധവറാവുവായിരുന്നു ഇക്കാലത്തെ ദിവാൻ. നാഞ്ചിനാട്ടിലെ കർഷകരുടെ നികുതി വ്യവസ്ഥയിൽ ചില ഇളവുകൾ ഇക്കാലത്ത് ഗവൺമെന്റ് പ്രഖ്യാപിച്ചു. 1875-ൽ ശുചീന്ദ്രംക്ഷേത്രത്തിന്റെ മണ്ഡപത്തിന്റെ പണി രാജാവു പൂർത്തിയാക്കി. 1877-ൽ നാണുപ്പിള്ള ദിവാനായിത്തീർന്നു. നാഞ്ചിനാട്ടിലെ കർഷകരുടെ സഹായത്തിനായി കോതയാറിൽ ഒരു പുതിയ അണക്കെട്ടു നിർമ്മിക്കുന്നതിനുള്ള സർവേപണികൾ നാണുപിള്ള ദിവാൻ നടത്തി. 1880-ൽ വിശാഖം തിരുനാൾ രാജാവായി. തെക്കൻ തിരുവിതാംകൂറിലെ ജലസേചന പദ്ധതികൾ അദ്ദേഹം അഭിവൃദ്ധിപ്പെടുത്തി.
1885-ൽ ശ്രീമൂലം തിരുനാൾ രാജാവായിത്തീർന്നു. അദ്ദേഹത്തിന്റെ കാലത്ത് പാണ്ഡ്യർ അണക്കെട്ടും പദ്മനാഭപുരം പുത്തനാറും വലുതാക്കി. 1895-ൽ പേച്ചിപ്പാറ ഉൾപ്പെടുന്ന കോതയാർ പദ്ധതിയുടെ പണി ആരംഭിച്ചു. തിരുവനന്തപുരത്തോടൊപ്പം നാഗർകോവിലിനെയും ഒരു സംരക്ഷിതനഗരം (conservancy town) ആയി രാജാവു പ്രഖ്യാപിച്ചു. ഇന്ത്യൻ നാഷണൽ കോൺഗ്രസ്സും മറ്റു സാമൂഹ്യപ്രസ്ഥാനങ്ങളും നാഞ്ചിനാട്ടിൽ വളർന്നു. ശ്രീമൂലം തിരുനാൾ 1924-ൽ അന്തരിച്ചു. സേതു ലക്ഷ്മീഭായി റീജന്റ് ഭരണാധികാരിയായിത്തീർന്നു. ഇക്കാലത്ത് നാഞ്ചിനാട്ടിൽ നിലനിന്ന ദേവദാസി സമ്പ്രദായം റാണി നിർത്തൽ ചെയ്തു.
1931-ൽ ശ്രീചിത്തിരതിരുനാൾ രാജാവായി. 1936-ൽ സർ സി.പി. രാമസ്വാമി അയ്യർ ദിവാനായിത്തീർന്നു. ഇക്കാലത്ത് സർക്കാർ ചെലവിന്റെ വലിയൊരു ഭാഗം നാഞ്ചിനാട്ടിലെ ജലസേചനപദ്ധതികൾക്കുള്ളതായിരുന്നു. തിരുവിതാംകൂറിൽ ഉദ്ഭവിച്ച രാഷ്ട്രീയപ്രബുദ്ധതയുടെ അലകൾ നാഞ്ചിനാട്ടിലും ദൃശ്യമായി. 1938-ൽ തിരുവിതാംകൂർ സ്റ്റേറ്റ് കോൺഗ്രസ്സ് സ്ഥാപിക്കപ്പെട്ടു. ഉത്തരവാദഭരണപ്രക്ഷോഭം ആരംഭിച്ചു. രാജ്യമൊട്ടുക്ക് പ്രതിഷേധ പ്രകടനങ്ങളും ലാത്തിച്ചാർജും ഉണ്ടായി. 
തിരുവിതാംകൂർ സ്റ്റേറ്റ് കോൺഗ്രസ്സിലെ നേതാക്കൾ തെക്കൻ തിരുവിതാംകൂറിലെ ജനങ്ങളെ അവഗണിക്കുന്നതായി സംശയിച്ച് 1947-ൽ തന്നെ തിരുവിതാംകൂർ തമിഴ്നാടു കോൺഗ്രസ് എന്ന സംഘടന രൂപംകൊണ്ടു. നേശമണി, നഥാനിയൽ, താണുലിംഗനാടാർ തുടങ്ങിയവരായിരുന്നു പുതിയ സംഘടനയുടെ നേതാക്കൾ. തെക്കൻ തിരുവിതാംകൂറിൽ തമിഴ്ഭാഷ സംസാരിക്കുന്നവർ കൂടുതലുള്ള തോവാള, അഗസ്തീശ്വരം, കൽക്കുളം, വിളവംകോട് എന്നീ താലൂക്കുകളെ മദ്രാസ് സംസ്ഥാനത്തിൽ (ഇന്നത്തെ തമിഴ്നാട്ടിൽ) ലയിപ്പിക്കണം എന്നതായിരുന്നു തിരുവിതാംകൂർ തമിഴ്നാടു കോൺഗ്രസ്സിന്റെ ലക്ഷ്യം. 1947 ആഗ. 15-ാം തീയതി ഇംഗ്ളീഷുകാർ ഇന്ത്യയിലെ ഭരണം അവസാനിപ്പിച്ചുവെങ്കിലും നാഞ്ചിനാട്ടിലെ തമിഴ്നാടു കോൺഗ്രസ്സിന്റെ സമരം തുടർന്നു. 1948-ൽ നടന്ന തെരഞ്ഞെടുപ്പിൽ തിരുവിതാംകൂർ അസംബ്ളിയിലെ 104 സീറ്റിൽ പതിനാലെണ്ണവും തിരുവിതാംകൂർ തമിഴ്നാടു കോൺഗ്രസ്സിനു ലഭിച്ചു. 1949-ൽ തിരുവിതാംകൂറും കൊച്ചിയും ചേർന്ന് ഐക്യസംസ്ഥാനം രൂപീകരിച്ചപ്പോൾ തമിഴ് വംശജരെ മദ്രാസ് സംസ്ഥാനത്തിൽ ചേർക്കണമെന്ന വാദം ശക്തമായി. സമരത്തോടനുബന്ധിച്ച് രണ്ടു വെടിവയ്പുകളും 1948-ലും 1954-ലും തെക്കൻ തിരുവിതാംകൂറിലുണ്ടായി. 1952-ൽ തിരുവിതാംകൂർ-കൊച്ചി സംസ്ഥാനത്തിൽ എ.ജെ. ജോൺ മുഖ്യമന്ത്രിയായുള്ള മന്ത്രിസഭ അധികാരത്തിൽ വന്നത് തിരുവിതാംകൂർ തമിഴ്നാടു കോൺഗ്രസ്സിന്റെ സഹായത്തോടുകൂടിയായിരുന്നു. ഇക്കാലത്ത് ഭാരതത്തിൽ ഭാഷാടിസ്ഥാനത്തിൽ സംസ്ഥാന പുനസംഘടനയ്ക്കുള്ള ശ്രമങ്ങൾ നടക്കുകയായിരുന്നു. 1956 ന. 1-ന് ഇന്ത്യയെ പതിനാലു ഭാഷാ സംസ്ഥാനങ്ങൾ ആയി വിഭജിച്ചു. ഈ സമയം തിരുവിതാംകൂറിന്റെ തെക്കേ അറ്റത്തുള്ള തോവാള, അഗസ്തീശ്വരം, കൽക്കുളം, വിളവംകോട്, ചെങ്കോട്ട എന്നീതാലൂക്കുകളെ മദ്രാസ് (തമിഴ്നാട്) സംസ്ഥാനത്തോടു കൂട്ടിച്ചേർത്തു. 1956 നവംബർ 1 മുതൽ നാഞ്ചിനാട് തമിഴ്നാട്ടിന്റെ ഭാഗമായിത്തീർന്നു.
അവലംബം.
 

</doc>
<doc id="184294" url="https://ml.wikipedia.org/wiki?curid=184294" title="ആണിരോഗം">
ആണിരോഗം

 
മനുഷ്യരുടെ കാൽവെള്ള(Verruca Pedis)യിലുണ്ടാകുന്ന ഒരു രോഗമാണ് ആണിരോഗം. വെരുക്കപെഡിസ് വൈറസാണ് രോഗഹേതു. ഈ വൈറസുകൾ ചർമത്തിനുള്ളിലേക്കു വളരുന്നതോടെ കട്ടിയേറിയ ആണി രൂപം കൊള്ളുന്നു. നടക്കുമ്പോഴും നിൽക്കുമ്പോഴും ആണി ചർമത്തിനുള്ളിലേക്കു തള്ളപ്പെടുന്നതിനാൽ വേദന അനുഭവപ്പെടുന്നു. അമർത്തുമ്പോൾ വളർന്നുമുറ്റിയ ദൃഢീകൃത ശരീരകല (ആണി) നാഡികളുടെ അഗ്രങ്ങളെ (nerve endings) സ്പർശിക്കുന്നതിനാലാണ് വേദന അനുഭവപ്പെടുന്നത്.
രോഗകാരണം.
ഏതാണ്ട് പത്തു ശതമാനം യുവാക്കൾക്കും ആണിരോഗമുള്ളതായാണ് കണക്കാക്കപ്പെടുന്നത്. നഗ്നപാദരായി നടക്കുന്നതും വൃത്തിഹീനമായ പൊതുകുളിമുറികളുടെ ഉപയോഗവുമാണ് ഈ രോഗമുണ്ടാകാൻ പലപ്പോഴും കാരണമാകുന്നത്. കാൽവെള്ളയിലുണ്ടാകുന്ന പോറലുകൾ, ചെറിയമുറിവുകൾ എന്നിവയിലൂടെ വൈറസ് ചർമത്തിനുള്ളിൽ പ്രവേശിക്കുന്നു. വൈറസുകൾ ചൂടും തണുപ്പും ഉള്ള സാഹചര്യങ്ങളിൽ വളർച്ചാശേഷിയുള്ളവയാണ്. കാൽ പാദരക്ഷകളിൽ തങ്ങിനിൽക്കുന്നത് ഇത്തരം വൈറസുകൾക്ക് വളരാനുള്ള അനുകൂല സാഹചര്യമൊരുക്കുന്നു.
കാൽവെള്ളയിലെ ആണിരോഗം പാദങ്ങളുടെ ഏതു ഭാഗത്തേക്കും വ്യാപിക്കാം. ഇവയിൽ ചിലത് വലിപ്പം കൂടുകയും ഇതിനുചുറ്റിലുമായി ചെറിയ ധാരാളം ആണികൾ ഉണ്ടായി ഒരു "മൊസേക്" പ്രതീതി ഉളവാക്കുകയും ചെയ്യുന്നു.
കാലുകളിലുണ്ടാകുന്ന സാധാരണ വടുക്ക(തഴമ്പ്-calluses)ളിൽനിന്നും ആണികളെ തിരിച്ചറിയാൻ പ്രയാസമാണ്. ആണിയുടെ ഉപരിതലത്തിലായി വളരെച്ചെറിയ കറുത്തപൊട്ടുകൾ കാണാൻകഴിയും. കാപ്പിലറി രക്തക്കുഴലുകളുടെ അഗ്രഭാഗമാണ് കറുത്തപൊട്ടുകളായി തോന്നിക്കുന്നത്. എന്നാൽ വടുക്കളിൽ രക്തക്കുഴലുകളില്ല. ഇവ മെഴുകുപോലെ ഇരിക്കും. അധിക ബാഹ്യസമ്മർദം മൂലമാണ് തഴമ്പ് ഉണ്ടാകുന്നത്.
പ്രതിവിധി.
ആദ്യഘട്ടങ്ങളിൽ സാലിസിലിക് അമ്ലം ആണികളിൽ പുരട്ടുന്നത് രോഗം മാറുന്നതിന് സഹായകമാണ്. ക്രമാതീതമായി വളർന്നുകഴിഞ്ഞ ആണി ശസ്ത്രക്രിയയിലൂടെ നീക്കം ചെയ്യാം. ചിലപ്പോൾ പലപ്രാവശ്യം ഈ പ്രക്രിയ ആവർത്തിക്കേണ്ടതായി വന്നേക്കാം. ആണിയുള്ള ഭാഗം കുത്തിവച്ച് മരവിപ്പിച്ചശേഷം ദ്രവ നൈട്രജൻ ഉപയോഗിച്ചു തണുപ്പിച്ച് ആണി അലിയിച്ചുകളയുന്നതാണ് മറ്റൊരു ചികിത്സാരീതി. പ്യൂമിക് കല്ലു(Pumic stone)കൊണ്ട് നിത്യേന ഉരച്ചും ആണി അകറ്റാനാകും. പാഡുകളും (corn pade), പ്ലാസ്റ്ററുകളും ചികിത്സയ്ക്ക് ഉപയോഗിക്കാറുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="184295" url="https://ml.wikipedia.org/wiki?curid=184295" title="Nanjilnadu">
Nanjilnadu



</doc>
<doc id="184296" url="https://ml.wikipedia.org/wiki?curid=184296" title="Plantar wart">
Plantar wart



</doc>
<doc id="184418" url="https://ml.wikipedia.org/wiki?curid=184418" title="മേലങ്ങത്ത് അച്യുതമേനോൻ">
മേലങ്ങത്ത് അച്യുതമേനോൻ

 
മലയാളത്തിലെ സാഹിത്യകാരനാണ് മേലങ്ങത്ത് അച്യുതമേനോൻ. കവിത, നാടകം, ചെറുകഥ എന്നിവ രചിച്ചിട്ടുണ്ട്. ജനനം 1887 മെയ് 24 ന് എറണാകുളത്തിനടുത്ത് കല്ലൂരിൽ കുട്ടത്തുവീട്ടിൽ. അച്ഛൻ വടശ്ശേരി ഗോവിന്ദമേനോൻ. അമ്മ മേലങ്ങത്ത് കുഞ്ഞിപ്പാപ്പി അമ്മ. മരണം1968 സെപ്റ്റംബർ 30 ന്.
അവലംബം.
&lt;templatestyles src="Reflist/styles.css" /&gt;

</doc>
<doc id="184419" url="https://ml.wikipedia.org/wiki?curid=184419" title="Melangath Achyuthamenon">
Melangath Achyuthamenon



</doc>
<doc id="186851" url="https://ml.wikipedia.org/wiki?curid=186851" title="പ്ലാസ്മാസ്തരം">
പ്ലാസ്മാസ്തരം



</doc>
<doc id="186853" url="https://ml.wikipedia.org/wiki?curid=186853" title="ലോകത്തിലെ ശാസ്ത്രജ്ഞരുടെ പട്ടിക">
ലോകത്തിലെ ശാസ്ത്രജ്ഞരുടെ പട്ടിക

ഇത് ലോകത്തിലെ വിവിധ മേഖലകളിൽ പ്രശസ്തരായ ശാസ്ത്രജ്ഞരെ കുറിച്ചുള്ള പട്ടികയാണ്. ജീവിച്ചിരുന്ന കാലഘട്ടത്തെ കുറിച്ച് സംശയം നിലനിൽക്കുന്നു. 
മ.
മേരി ക്യൂറി
അവലംബം.
&lt;templatestyles src="Reflist/styles.css" /&gt;
 

</doc>
<doc id="186854" url="https://ml.wikipedia.org/wiki?curid=186854" title="ആന്ത്രരസം">
ആന്ത്രരസം

 
 
ആന്ത്രത്തിന്റെ (കുടലിന്റെ) ആരംഭഭാഗങ്ങളിലെ ഭിത്തികളിലുള്ള ഗ്രന്ഥികളിൽനിന്നു സ്രവിക്കുന്ന ദ്രവപദാർഥമാണ് ആന്ത്രരസം. ചെറു കുടലിൽ വച്ചാണ് പചനവിധേയമായി ആഹാരം ലേയരൂപത്തിലാവുന്നതും അവശോഷണം ചെയ്യപ്പെടുന്നതും. ഈ പ്രക്രിയയിൽ പങ്കെടുക്കുന്ന സ്രവങ്ങൾ അഥവാ രസങ്ങൾ മൂന്നു ഭിന്നസ്ഥാനങ്ങളിൽനിന്നാണ് ഉദ്ഗമിക്കുന്നത്-പിത്തരസം കരളിൽ (liver) നിന്നും, അഗ്ന്യാശയരസം അഗ്ന്യാശയ (pancreas) ത്തിൽനിന്നും, ആന്ത്രരസം കുടലിന്റെ പ്രാരംഭഭാഗഭിത്തികളിൽനിന്നും. ഈ മൂന്നും യഥോചിതം ഉദ്ഗമിച്ചു സമ്മേളിച്ചാൽ മാത്രമേ പചനക്രിയ അന്യൂനമായി പുരോഗമിക്കുകയുള്ളു. ഏതെങ്കിലും ഒന്നിനു കുറവുണ്ടായാൽ അത് പചനത്തെ പ്രതികൂലമായി ബാധിക്കുന്നതാണ്. ആകയാൽ ആന്ത്രരസം പചനപ്രക്രിയയ്ക്ക് അനിവാര്യമായ ഒന്നാണ്.
ആന്ത്രരസത്തിന്റെ ഉത്പാതനം.
ആന്ത്രത്തിന്റെ ആരംഭഭാഗഭിത്തികളിലെ ഗ്രന്ഥികൾക്കു പചനപ്രക്രിയയുടെ ചില ഉത്പന്നങ്ങളും അമ്ലങ്ങളും ചേർന്നു നൽകുന്ന ഉത്തേജനം നിമിത്തമാണ് ആന്ത്രരസം സ്രവിക്കാനിടയാകുന്നത്. ഈ ഉത്തേജനം നലൽകുന്നതിൽ ചില ഹോർമോണുകളും പങ്കുചേരുന്നുണ്ട്. ഒരു ദിവസം ശരാശരി 3-4 ക്വാർട് (ക്വാർട് = ഒരു ഗാലന്റെ നാലിലൊരംശം) ആന്ത്രരസം ഉത്പാദിപ്പിക്കപ്പെടുന്നതായി കണക്കാക്കിയിട്ടുണ്ട്.
ആന്ത്രരസത്തിന്റെ പ്രവർത്തനം.
ആന്ത്രരസത്തിൽ സോഡിയം ക്ലോറൈഡ്, സോഡിയം കാർബണേറ്റ്, ചില എൻസൈമുകൾ എന്നിവ അടങ്ങിയിരിക്കുന്നു. ഇവയിൽ ഓരോന്നിനും പ്രത്യേകം നിർദിഷ്ടമായ (specific) പ്രവർത്തനമുണ്ട്. ഉദാഹരണമായി എൻസൈമുകളിൽ ഒരു വിഭാഗം സൂക്രോസ് (കരിമ്പു പഞ്ചസാര), മാൾട്ടോസ്, ലാക്ടോസ് എന്നിവയിലാണ് പ്രവർത്തിക്കുന്നത്. ഇവയിൽ സൂക്രോസ്, ലാക്ടോസ് എന്നിവ ആഹാരത്തിൽ അതേ പടിയുള്ളവയാണ്. ആഹാരത്തിലെ സ്റ്റാർച്ചിൽ ഉമിനീരിന്റെയും അഗ്ന്യാശയരസത്തിന്റെയും പ്രവർത്തനംമൂലം ഉണ്ടാകുന്ന സരളമായ ഷുഗറാണ് മാൾട്ടോസ്. പ്രോട്ടീനുകൾക്കു ഭാഗികമായ പചനം സംഭവിച്ചുണ്ടാകുന്ന ഉത്പന്നങ്ങളെ അമിനൊ അമ്ലങ്ങളായി മാറ്റുന്നതാണ് ആന്ത്രരസത്തിലെ വേറെ ചില എൻസൈമുകളുടെ കർത്തവ്യം. ഇപ്രകാരം ആന്ത്രരസത്തിലെ ഓരോ ഘടകവും അതതിന്റെ കർത്തവ്യം യഥാവിധി നിർവഹിച്ച് ഉദരത്തിലെ പചനക്രിയയെ വഴിപോലെ നടത്തിക്കുന്നു. ആന്ത്രരസത്തിനു പൊതുവേ ക്ഷാരീയസ്വഭാവമാണ് ഉള്ളത്.

</doc>
<doc id="187053" url="https://ml.wikipedia.org/wiki?curid=187053" title="ബേരിയം എനിമ">
ബേരിയം എനിമ

 
ബേരിയം സൾഫേറ്റ് വൻകുടലിൽ നിറച്ചു നടത്തുന്ന ഒരു എക്സ്റേ പരിശോധനയാണ് ബേരിയം എനിമ. ലോവർ ഗ്യാസ്റ്റോഇന്റെസ്റ്റിനൽ സീരീസ് എന്നും അറിയപ്പെടുന്നു. ബേരിയം സൾഫേറ്റ് ഉപയോഗിച്ചുള്ള എനിമ രീതിയായതിനാലാണ് ഇത് ബേരിയം എനിമ എന്നറിയപ്പെടുന്നത്.

</doc>
<doc id="187374" url="https://ml.wikipedia.org/wiki?curid=187374" title="Atrophaneura hector">
Atrophaneura hector



</doc>
<doc id="187383" url="https://ml.wikipedia.org/wiki?curid=187383" title="Crimson Rose">
Crimson Rose



</doc>
<doc id="188207" url="https://ml.wikipedia.org/wiki?curid=188207" title="Vitex">
Vitex



</doc>
<doc id="189776" url="https://ml.wikipedia.org/wiki?curid=189776" title="നാഡീസ്രവം">
നാഡീസ്രവം

 
ചില നാഡീകോശങ്ങൾ ഉത്പാദിപ്പിക്കുന്ന സ്രവമാണ് നാഡീസ്രവം അഥവാ ന്യൂറോ ഹോർമോൺ . ന്യൂറോ ഹോർമോൺ സ്രവിപ്പിക്കുന്ന നാഡീകോശങ്ങളെ ന്യൂറോ സെക്രീറ്ററി കോശങ്ങൾ എന്നു വിളിക്കുന്നു. കശേരുകികളുടെ തലച്ചോറിലെ ഹൈപ്പോതലാമസ് എന്ന ഭാഗത്താണ് ന്യൂറോ സെക്രീറ്ററി കോശങ്ങളുടെ ആധിക്യം ഏറ്റവും കൂടുതൽ നിർണയിച്ചിട്ടുള്ളത്. മിക്ക ജന്തുക്കളിലും ന്യൂറോ ഹോർമോണുകൾ, ഉപാപചയം, വളർച്ച, പ്രത്യുത്പാദനം തുടങ്ങിയ പ്രവർത്തനങ്ങളെ സഹായിക്കുകയും നിയന്ത്രിക്കുകയും ചെയ്യുന്നു.
നാഡീസ്രവം അഥവാ ന്യൂറോ ഹോർമോണുകൾ രാസപരമായി കുറഞ്ഞ തന്മാത്രാ ഭാരമുള്ള പ്രോട്ടീനുകളോ അല്ലെങ്കിൽ പെപ്റ്റൈഡുകളോ ആണ്. കണികകളുടെ രൂപത്തിൽ കാണപ്പെടുന്ന ഇവയ്ക്ക് 100-300 നാനോമീറ്റർ വ്യാസമുണ്ടായിരിക്കും. ഈ കണികകൾ നേർത്ത ഒരു സ്തരം കൊണ്ട് ആവരണം ചെയ്യപ്പെട്ടിരിക്കുന്നു.
നാഡീസ്രവം, നാഡീകോശ ശരീരത്തിനുള്ളിലാണ് ഉത്പാദിപ്പിക്കപ്പെടുന്നത്. കോശശരീരത്തിനുള്ളിലെ എൻഡോ പ്ളാസ്മിക ജാലികയാണ് ഇവയുടെ നിർമ്മാണത്തിന് സഹായകരമാകുന്നത്. ഉത്പാദിപ്പിക്കപ്പെട്ട ശേഷം ഈ കണികകൾ നാഡീകോശത്തിന്റെ ആക്സോണിലൂടെ സഞ്ചരിച്ച് അതിന്റെ അഗ്രഭാഗത്തെത്തുകയും അവിടെ സംഭരിക്കപ്പെടുകയും ചെയ്യുന്നു. വിവിധതരം ചോദനകൾക്കനുസൃതമായി ന്യൂറോ സെക്രീറ്ററി കോശങ്ങൾ ഉത്തേജിപ്പിക്കപ്പെടുമ്പോൾ ഈ കണികകൾ കോശത്തിന് വെളിയിലേക്ക് പുറന്തള്ളപ്പെടുന്നു. തുടർന്ന്, കണികകളെ ആവരണം ചെയ്തിരിക്കുന്ന സ്തരം എക്സോസൈറ്റോസിസ് (Exocytosis) എന്ന പ്രവർത്തനഫലമായി, പൊട്ടുകയും ഉള്ളിലുള്ള സ്രവം ബഹിർഗമിക്കുകയും ചെയ്യുന്നു. ഉയർന്നതരം കശേരുകികളിൽ, നാഡീസ്രവം രക്തക്കുഴലുകളിലൂടെ നിശ്ചിത അവയവത്തിലെത്തിച്ചേരുന്നു. എന്നാൽ താണതരം കശേരുകികളിൽ ഇവ വ്യാപിക്കൽ (diffusion) വഴിയാണ് ലക്ഷ്യത്തിലെത്തുന്നത്.
അവലംബം.
 

</doc>
<doc id="189959" url="https://ml.wikipedia.org/wiki?curid=189959" title="Neurohormone">
Neurohormone



</doc>
<doc id="190244" url="https://ml.wikipedia.org/wiki?curid=190244" title="ഫിലിയോക്ക്">
ഫിലിയോക്ക്

 
പാശ്ചാത്യ-പൗരസ്ത്യ ക്രിസ്തീയസഭകൾ തമ്മിലുള്ള അകൽച്ചയെ ഗണ്യമായി വർദ്ധിപ്പിക്കാൻ സഹായിക്കും വിധം പൊതുവർഷം നാലാം നൂറ്റാണ്ടിലെ നിഖ്യാവിശ്വാസപ്രമാണത്തിന്റെ മൂലപാഠത്തോട് പാശ്ചാത്യസഭ ആറാം നൂറ്റാണ്ടിൽ നടത്തിയ ഏറെ വിവാദപരമായ ഒരു കൂട്ടിച്ചേർക്കലാണ് ഫിലിയോക്ക് വകുപ്പ് (Filioque clause) എന്നറിയപ്പെടുന്നത്. 'ഫിലിയോക്ക്' എന്ന ലത്തീൻ പദത്തിന് "പുത്രനിൽ നിന്നു കൂടി" (and from the Son) എന്നാണർത്ഥം. നിഖ്യാവിശ്വാസപ്രമാണത്തിലെ "പിതാവിൽ നിന്നു പുറപ്പെടുന്ന പരിശുദ്ധാത്മാവിൽ ഞങ്ങൾ ഞങ്ങൾ വിശ്വസിക്കുന്നു" എന്ന പാഠം ഈ കൂട്ടിചേർക്കലോടെ, "പിതാവിലും പുത്രനിലും നിന്നു പുറപ്പെടുന്ന ...പരിശുദ്ധാത്മാവിലും ഞങ്ങൾ വിശ്വസിക്കുന്നു" എന്നായി. ദൈവികത്രിത്വത്തിലെ മൂന്നാമാളായ പരിശുദ്ധാത്മാവ് ദൈവപിതാവിൽ നിന്നു മാത്രമല്ലാതെ ദൈവപുത്രനിൽ നിന്നുകൂടി പുറപ്പെടുന്നു എന്നാണ് ഇതിനർത്ഥം. പരിശുദ്ധാത്മാവിന്റെ "ഇരട്ടപ്പുറപ്പാട്" (double procession) എന്നു കൂടി ഈ വിശ്വാസത്തിനു പേരുണ്ട്.
സഭകളുടെ നിലപാട്.
റോമൻ കത്തോലിക്കാ സഭ പിന്തുടരുന്ന ഈ കൂട്ടിച്ചേർക്കലിനെ പൗരസ്ത്യ ഓർത്തഡോക്സ് ക്രിസ്തീയത തള്ളിക്കളയുന്നു. മാർപ്പാപ്പായുടെ പരമാധികാരത്തെ സംബന്ധിച്ച തർക്കം ഒഴിച്ചാൽ, ചരിത്രപരമായ റോമാ സാമ്രാജ്യത്തിന്റെ ഔദ്യോഗിക സഭയിൽ റോമൻ കത്തോലിക്കാ സഭയും പൗരസ്ത്യ ഓർത്തഡോക്സ് സഭയും തമ്മിലുള്ള അകൽച്ചക്ക് വഴിയൊരുക്കിയ ഏറ്റവും പ്രധാന കാരണവും അകൽച്ചയെ നിലനിർത്തുന്നതും 'ഫിലിയോക്ക്' വകുപ്പിനെ സംബന്ധിച്ച അഭിപ്രായ ഭിന്നതയാണ്.
കത്തോലിക്കാ ക്രിസ്തീയതയുടെ പൗരസ്ത്യശാഖകളിൽ ചിലതൊക്കെ വിശ്വാസപ്രമാണത്തിൽ ഈ കൂട്ടിച്ചേർക്കൽ ഒഴിവാക്കുന്നെങ്കിലും മറ്റു കത്തോലിക്കാ വിഭാഗങ്ങളെപ്പോലെ അതിലെ ആശയം അവരും അംഗീകരിക്കുന്നുണ്ട്. ഈ വിഷയത്തിൽ നിലപാട് വ്യക്തമാക്കിയിട്ടുള്ള പ്രൊട്ടസ്റ്റന്റ് സഭകൾ എല്ലാം തന്നെ 'ഫിലിയോക്ക്" വകുപ്പിനെ അംഗീകരിക്കുന്നുണ്ട്.
പശ്ചാത്തലം.
പൊതുവർഷം 325-ലെ നിഖ്യാസൂനഹദോസിൽ അംഗീകരിക്കപ്പെട്ട വിശ്വാസംഹിതയുടെ സക്ഷേപം എന്ന നിലയിൽ പ്രചരിച്ച നിഖ്യാവിശ്വാസപ്രമാണത്തിന്റെ(Nicene Creed) പാഠം, പ്രൊതുവർഷം 381-ൽ, കോൺസ്റ്റാന്റിനോപ്പിളിലെ സൂനഹദോസിൽ രൂപപ്പെട്ടതാണെന്നു കരുതപ്പെടുന്നു. ദൈവികത്രിത്വത്തിലെ ആദ്യത്തെ രണ്ടാളുകളായ പിതാവും പുത്രനും തമ്മിലുള്ള ബന്ധത്തെ ആയിരുന്നു നിഖ്യായിലേതു പോലുള്ള ആദ്യകാല സൂനഹദോസുകൾ നിർവചിക്കാൻ ശ്രമിച്ചത്. അതിനാൽ ത്രിത്വത്തിലെ മൂന്നാമാളായ പരിശുദ്ധാത്മാവിനെ സംബന്ധിച്ച് ഈ വിശ്വാസപ്രമാണത്തിലുള്ള പരാമർശം വളരെ ഹ്രസ്വമായിരുന്നു. പരിശുദ്ധാത്മാവിനെ വിശ്വാസപ്രമാണം "പിതാവിൽ നിന്നു പുറപ്പെടുന്നവൻ" (ex patre procedit എന്നു ലത്തീൻ) വിശേഷിപ്പിക്കുക മാത്രം ചെയ്തു. 250 വർഷക്കാലം ഈ സമവാക്യം മാറ്റമില്ലാതെ നിലനിന്നു.
തുടക്കം.
മുഖ്യധാരാക്രിസ്തീയതയുടെ ദൈവികത്രിത്വത്തെ നിഷേധിച്ച ആരിയൻ വേദവ്യതിചലനത്തെ നേരിടാൻ സ്പെയിനിലെ ടോളെഡൊയിൽ പൊതുവർഷം 589-ൽ ചേർന്ന പ്രാദേശിക സൂനഹദോസ് "പിതാവിൽ നിന്നു പുറപ്പെടുന്നവൻ" എന്ന വിശ്വാസപ്രമാണത്തിലെ നിഖ്യാസമവാക്യത്തോട് 'ഫിലിയോക്ക്' എന്ന ലത്തീൻ പദം കൂട്ടിച്ചേർത്തപ്പോൾ, പരിശുദ്ധാത്മാവ്, "പിതാവിലും പുത്രനിലും നിന്നു പുറപ്പെടുന്നവൻ" (ex patre filoque procedit) ആയി മാറി. ആരിയന്മാർക്കെതിരെ, ത്രിത്വത്തിലെ മൂന്നാളുകളുടെ തുല്യത നിസ്സംശയം നിർവചിക്കുക എന്ന ലക്ഷ്യത്തോടെ നടത്തിയ ഈ പരിഷ്കാരം, പാശ്ചാത്യക്രിസ്തീയതയിലെ ഇതര പ്രാദേശിക സഭകളിലും പ്രചരിച്ചു. എന്നാൽ പരിശുദ്ധാത്മാവ് പിതാവിലും പുത്രനിലും നിന്നല്ല, "പിതാവിൽ നിന്ന് പുത്രനിലൂടെ" ആണു പുറപ്പെടുന്നതെന്നു കരുതിയ പൗരസ്ത്യക്രിസ്തീയത ഇതിനെ അംഗീകരിച്ചില്ല. പൊതുവർഷം ഒൻപതാം നൂറ്റാണ്ടിൽ കോൺസ്റ്റാന്റിനോപ്പിളിൽ പാത്രിയർക്കീസായിരുന്ന പ്രഖ്യാതപണ്ഡിതൻ ഫോറ്റിയസ് ഇതിന്റെ നിശിതവിമർശകനായിരുന്നു.
കലാശം.
9-ആം നൂറ്റാണ്ടിന്റെ തുടക്കത്തിൽ പശ്ചിമയൂറോപ്പിൽ, പാശ്ചാത്യ റോമാസാമ്രാജ്യത്തിന്റെ നഷ്ടശിഷ്ടങ്ങളിൽ നിന്ന് വിശുദ്ധ റോമാസാമ്രാജ്യം കെട്ടിപ്പടുത്ത കാറൽമാൻ ചക്രവർത്തിയുടെ അംഗീകാരം ഈ പരിഷ്കാരത്തിന്റെ നിലനിൽപ്പിൽ നിർണ്ണായകമായി. എങ്കിലും, ഒട്ടേറെ പ്രാദേശികസഭകളിൽ അംഗീകരിക്കപ്പെട്ട ഈ പരിഷ്കാരത്തിന് പാശ്ചാത്യസഭയുടെ റോം ആസ്ഥാനമായുള്ള ഔദ്യോഗികനേതൃത്വത്തിന്റെ അംഗീകാരം ലഭിച്ചത് കാലക്രമേണയാണ്. 
പരിശുദ്ധാത്മാവിന്റെ 'ഇരട്ടപ്പുറപ്പാടിന്റെ' (double procession of the Holy Ghost) ദൈവശാസ്ത്രം അംഗീകരിച്ചപ്പോഴും, വിശ്വാസപ്രമാണത്തിൽ അതിനു നൽകിയ സ്ഥാനം അംഗീകരിക്കാൻ മാർപ്പാപ്പാമാർ രണ്ടു നൂറ്റാണ്ടോളം മടിച്ചു. 1014-ൽ റോമിലെ വിശുദ്ധപത്രോസിന്റെ ഭദ്രാസനപ്പള്ളിയിൽ വിശുദ്ധറോമാസാമ്രാട്ട് ഹെൻട്രി രണ്ടാമന്റെ ക്രീടധാരണച്ചടങ്ങിൽ ഫിലിയോക്ക് ചേർത്ത വിശ്വാസപ്രമാണം ചൊല്ലാൻ ബെനഡിക്ട് എട്ടാമൻ മാർപ്പാപ്പ അനുമതി നൽകിയതോടെയാണ് റോമൻ കത്തോലിക്കാസഭയുടെ ആരാധാനാവിധിയിൽ ഇതിനു ഔദ്യോഗികസ്ഥാനം ലഭിച്ചതെന്നു മിക്കവാറും ചരിത്രകാരന്മാർ കരുതുന്നു. അതോടെ, ഭൂമിശാസ്ത്രപരവും ഭാഷാപരവുമായ അകൽച്ചയും രാജനീതിയുടെ സമ്മർദ്ദങ്ങളും മൂലം ഭിന്നിച്ചു കൊണ്ടിരുന്ന പാശ്ചാത്യ, ഓർത്തഡോക്സ് സഭകൾ തമ്മിലുള്ള അകൽച്ച തീവ്രമായി. 1054-ൽ മാർപ്പാപ്പായും ഓർത്തഡോക്സ് സഭാ പാത്രിയർക്കീസും പരസ്പരം വേദവ്യതിചലനം ആരോപിച്ച്, ഒരാൾ അപരനു സഭാഭ്രഷ്ട് കല്പിക്കുന്നതിലായിരുന്നു ഇതിന്റെ കലാശം.
ഇന്നത്തെ സ്ഥിതി.
ഫിലിയോക്ക് ഇന്ന്, പാശ്ചാത്യ-പൗരസ്ത്യക്രിസ്തീയതകൾ തമ്മിലുള്ള അകൽച്ചയുടെ അസുഖകരമായ പ്രതീകമായിരിക്കുന്നു. ഇരട്ടപ്പുറപ്പാടിനെക്കുറിച്ചുള്ള നിലപാടിൽ റോമൻ കത്തോലിക്കാ സഭ മാറ്റം വരുത്തിയിട്ടില്ലെങ്കിലും, പൗരസ്ത്യസംവേദനയോടുള്ള ബഹുമാനം പ്രകടിപ്പിക്കാനും സഭകൾക്കിടയിലെ ഐക്യത്തിനുള്ള അഭിലാഷം സൂചിപ്പിക്കാനുമായി, ചില 'എക്യൂമെനിക്കൽ' സന്ദർഭങ്ങളിൽ 'ഫിലിയോക്ക്' ഒഴിവാക്കിയുള്ള വിശ്വാസപ്രമാണം ചൊല്ലുന്ന പതിവിന് ജോൺ പോൾ രണ്ടാമൻ മാർപ്പാപ്പ തുടക്കമിട്ടു.

</doc>
<doc id="190370" url="https://ml.wikipedia.org/wiki?curid=190370" title="സി. ശരത്ചന്ദ്രൻ">
സി. ശരത്ചന്ദ്രൻ

 
കേരളത്തിലെ പ്രമുഖ ഡോക്യുമെന്ററി സംവിധായകനും പരിസ്ഥിതി പ്രവർത്തകനും സിനിമ-ആക്ടിവിസ്റ്റുമായിരുന്നു സി. ശരത്ചന്ദ്രൻ(ഫെബ്രുവരി 16 1958 - ഏപ്രിൽ 1 2010). 
ജീവിതരേഖ.
1958 ഫെബ്രുവരി 16-നു് ജനിച്ചു. തിരുവനന്തപുരത്തെ എം.ജി കോളേജിലും തലശ്ശേരിയിലെ ധർമ്മടത്തുമായിരുന്നു വിദ്യാഭ്യാസം. വിദ്യാർത്ഥിജീവിതകാലത്ത് അടിയന്തരാവസ്ഥയ്ക്കെതിരെയുള്ള സമരങ്ങളുമായി ബന്ധപ്പെട്ട് പ്രവർത്തിച്ചിരുന്നു. കൊച്ചിയിൽ നിന്നും പ്രസിദ്ധീകരിച്ചിരുന്ന ‘സംക്രമണം’ മാസികയുമായി ബന്ധപ്പെട്ടും പ്രവർത്തിച്ചിരുന്നു. VIBGYOR ചലച്ചിത്രമേളയുടെ പ്രാരംഭപ്രവർത്തകരിലൊരാളും സംഘാടകനുമാണിദ്ദേഹം. പ്ലാച്ചിമടയെക്കുറിച്ച് ആയിരം ദിനങ്ങളും ഒരു സ്വപ്നവും (1000 days and a Dream) എന്ന പേരിൽ പി ബാബുരാജിനോടൊപ്പം ശരത്ചന്ദ്രൻ സംവിധാനം ചെയ്ത ഡോക്യുമെന്ററി ദേശീയ പുരസ്‌കാരത്തിന് പരിഗണിച്ചിരുന്നു. 2010 ഏപ്രിൽ 1-ന് തീവണ്ടിയിൽ നിന്ന് വീണു മരിച്ചു.
പ്രവർത്തനമേഖലകൾ.
സൈലന്റ്‍വാലിയിൽ നിർമ്മിക്കാൻ ഉദ്ദേശിച്ച ഹൈഡ്രോ ഇലൿട്രിക്കൽ പദ്ധതി ഉണ്ടാക്കുവാൻ ഇടയുള്ള പാരിസ്ഥിതികനാശം ചൂണ്ടിക്കാട്ടി നടന്ന സമരങ്ങളിൽ ശരത്ചന്ദ്രൻ സജീവപങ്കാളിത്തം വഹിച്ചു. ഇന്ത്യൻ സിനിമയിലെ മഹാരഥന്മാരായ സംവിധായകർ ജി. അരവിന്ദൻ, ജോൺ അബ്രഹാം എന്നിവരുടെ ചലച്ചിത്രനിർമ്മാണങ്ങളിൽ സഹായിയായി പങ്കെടുത്തു. ജോൺ അബ്രഹാമിന്റെ നേതൃത്വത്തിൽ വാണിജ്യപരമായ ചലച്ചിത്രനിർമ്മാണത്തിനെതിരെ ജനകീയസിനിമാ നിർമ്മാണത്തിനുള്ള ശ്രമങ്ങൾ ഒഡേസ്സ ഫിലിം സൊസൈറ്റിയുടെ നേതൃത്വത്തിൽ നടക്കുമ്പോൾ അതിൽ നിന്നും പ്രചോദനം ഉൾക്കൊണ്ട് ഡയറക്ട് സിനിമ എന്ന സങ്കല്പം അടിസ്ഥാനമാക്കി സിനിമകളുമായി ജനങ്ങളുടെ ഇടയിലേക്ക് ഇറങ്ങി. 1998-ൽ വിഎച്ച്എസ് ക്യാമറയും വീഡിയോ പ്രൊജക്ടറുമായി പ്രവർത്തനം ആരംഭിച്ചു. അഞ്ച് വീഡിയോ ഡോക്യുമെന്ററികൾ നിർമ്മിക്കുകയും അവയുമായി ഗ്രാമങ്ങളിലും നഗരങ്ങളിലും കോളേജ് ക്യാമ്പസുകളിലും സ്വന്തം പ്രൊജക്ടറുമായി പ്രദർശനം നടത്തി. പരിസ്ഥിതി, പൗരാവകാശം, സാമൂഹികപ്രശ്നങ്ങൾ എന്നിവയിൽ കേരളീയസമൂഹത്തിൽ അവബോധം വ്യാപകമാക്കുന്നതിൽ ശരത്ചന്ദ്രന്റെ ചലച്ചിത്രങ്ങളും അവയുടെ പ്രദർശനങ്ങളും നിർണ്ണായകമായ പങ്ക് വഹിച്ചു. പി. ബാബുരാജുമായി ചേർന്ന് നിർമ്മിച്ച ഡോക്യുമെന്ററികൾ അന്തർദ്ദേശീയശ്രദ്ധനേടിയിട്ടുണ്ട്. 

</doc>
<doc id="190372" url="https://ml.wikipedia.org/wiki?curid=190372" title="സി ശരത്ചന്ദ്രൻ">
സി ശരത്ചന്ദ്രൻ



</doc>
<doc id="190377" url="https://ml.wikipedia.org/wiki?curid=190377" title="തൽസമയം ഒരു പെൺകുട്ടി">
തൽസമയം ഒരു പെൺകുട്ടി

 
ടി.കെ. രാജീവ് കുമാർ സംവിധാനം ചെയ്ത് 2012-ൽ പുറത്തിറങ്ങിയ ഒരു മലയാളചലച്ചിത്രമാണ് തൽസമയം ഒരു പെൺകുട്ടി. നിത്യ മേനോൻ, ശ്വേത മേനോൻ, ഉണ്ണി മുകുന്ദൻ എന്നിവരാണ് ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. റീൽ ടു റീൽ സിനി പ്രൊഡക്ഷൻസ് ആണു് ചിത്രത്തിന്റെ നിർമ്മാതക്കൾ. 

</doc>
<doc id="190380" url="https://ml.wikipedia.org/wiki?curid=190380" title="Thalsamayam Oru Penkutty">
Thalsamayam Oru Penkutty



</doc>
<doc id="190381" url="https://ml.wikipedia.org/wiki?curid=190381" title="ഏപ്രിൽ ഫൂൾ ദിനം">
ഏപ്രിൽ ഫൂൾ ദിനം



</doc>
<doc id="190383" url="https://ml.wikipedia.org/wiki?curid=190383" title="തച്ചോളി വർഗീസ് ചേകവർ">
തച്ചോളി വർഗീസ് ചേകവർ



</doc>
<doc id="190393" url="https://ml.wikipedia.org/wiki?curid=190393" title="നണിയൂർ">
നണിയൂർ

കണ്ണൂർ ജില്ലയിലെ ഒരു ഗ്രാമം .കേരളത്തിലെ കർഷക പ്രസ്ഥാനത്തിനു രൂപം കൊടുത്ത ഗ്രാമം.[']1935-ൽ ഈ ഗ്രാമത്തിൽ വച്ചാണ് കേരളത്തിലെ ആദ്യ കർഷകസംഘത്തിനു രൂപം നൽകിയത്.['] വിഷ്ണുഭാരതീയന്റെ നേതൃത്വത്തിലായിരുന്നു ആദ്യ കർഷകസംഘ രൂപീകരണം.['] അന്നത്തെ ചിറക്കൽ താലൂക്കിലെ കൊളച്ചേരി അംശത്തിലെ നണിയൂർ ലാണ് കർഷക സംഘം ആദ്യമായി രൂപമെടുത്തത്.പ്രമുഖ സ്വാതന്ത്ര്യ സമരനേതാവ് കൂടിയായിരുന്ന ഭാരതീയന്റെ ജന്മ ദേശം കൂടിയാണ് ഈ ഗ്രാമം .[']

</doc>
<doc id="190395" url="https://ml.wikipedia.org/wiki?curid=190395" title="C.Sarath Chandran">
C.Sarath Chandran



</doc>
<doc id="190400" url="https://ml.wikipedia.org/wiki?curid=190400" title="വാൾട്ടർ ലെവിൻ">
വാൾട്ടർ ലെവിൻ

 
മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ ലോകപ്രശസ്തനായ ഭൗതികശാസ്ത്രജ്ഞനും അദ്ധ്യാപകനുമാണ് വാൾട്ടർ ലെവിൻ. 2009-ൽ വിരമിച്ച ശേഷവും അവിടെ എമിറൈറ്റ്സ് പ്രൊഫസ്സറായി സേവനമനുഷ്ഠിച്ചു വരുന്നു. എം.ഐ.ടിയിലെ അദ്ദേഹത്തിന്റെ രസകരവും വിജ്ഞാനപ്രദവുമായ ലെക്ചറുകൾ ഇന്റർനെറ്റിൽ ലഭ്യമായതോടെയാണ് അദ്ദേഹം രാജ്യാന്തരപ്രശസ്തനായത്. പ്രതിവർഷം 20 ലക്ഷംപേർ ഈ ലെക്ചറുകൾ വീക്ഷിക്കുന്നു.
നെതർലാന്റ്സിലെ ഒരു ജൂതകുടുംബത്തിൽ 1936 ജനുവരി 29-നാണ് ലെവിൻ ജനിച്ചത്. ഡെൽവ്റ്റ് യൂണിവേഴ്സിറ്റി ഓഫ് ടെക്നോളജിയിൽ നിന്നും 1965-ൽ ന്യൂക്ലിയാർ ഭൗതികശാസ്ത്രത്തിൽ ഡോക്ടറേറ്റ് നേടി. എക്സ്റേ-അസ്ട്രോണമി വിദഗ്ദ്ധനായ ബ്രൂണോ റോസിയുടെ ക്ഷണപ്രകാരമാണ് 1966-ൽ എം.ഐ.ടിയിൽ എത്തുന്നത്. അവിടെ പോസ്റ്റ്-ഡോക് ഗവേഷണത്തിനു ചേർന്ന അദ്ദേഹം അതേവർഷം തന്നെ അസ്സിസ്റ്റന്റ് പ്രൊഫസറായി. ചിത്രകലയിലും അതീവതല്പരനായ ലെവിൻ ചിത്രകലയുടെ ചരിത്രത്തെക്കുറിച്ചും ലെക്ചർ ചെയ്തിട്ടുണ്ട്.
ക്ലാസ്സുകൾ ആകർഷകമാക്കാൻ വിചിത്രമായ പല പരീക്ഷണങ്ങൾക്കും ലെവിൻ മുതിരാറുണ്ട്. ക്ലാസ്സ്മുറിയുടെ മേൽത്തട്ടിൽ ഘടിപ്പിച്ച പെൻഡുലത്തിൽ സ്വയം തൂങ്ങിയാടി, അതിന്റെ ആവൃത്തിയും പിണ്ഡവും തമ്മിൽ ബന്ധമില്ലെന്ന് കാണിക്കും. റോക്കറ്റിന്റെ പ്രവർത്തനതത്ത്വം പഠിപ്പിക്കാനായി ഫയർ എക്സ്റ്റിങ്ഗ്വിഷർ ഘടിപ്പിച്ച മുച്ചക്ര സൈക്കിളിൽ ക്ലാസ്സ്മുറിയിൽ സഞ്ചരിക്കും. ഓരോ 50 മിനിറ്റ് ലക്ച്കറിനു പിന്നിലും 25 മണിക്കൂറിന്റെ തയ്യാറെടുപ്പുണ്ടെന്ന് അദ്ദേഹം പ്രസ്താവിച്ചിട്ടുണ്ട്.
തന്റെ ക്ലാസ്സുകളെ ആധാരമാക്കി 2011-ൽ ഫോർ ദി ലവ് ഓഫ് ഫിസിക്സ് എന്ന ഗ്രന്ഥം പ്രസിദ്ധീകരിച്ചു.

</doc>
<doc id="190407" url="https://ml.wikipedia.org/wiki?curid=190407" title="മെയ്ൻ ഈസ്റ്റേൺ ഹൈവേ">
മെയ്ൻ ഈസ്റ്റേൺ ഹൈവേ

 
കേരളത്തിലെ ഒരു പ്രധാനപ്പെട്ട സംസ്ഥാനപാതയാണ് എം.ഈ. റോഡ് അഥവാ മെയിൻ ഈസ്റ്റേൺ റോഡ് പുനലൂരിൽ നിന്ന് ആരംഭിച്ച് (ദേശീയ പാത 208-ൽ നിന്ന്) - പത്തനാപുരം (പുളിമുക്ക് ജംഗ്ഷൻ സംസ്ഥാനപാത 5-മായി ചേരുന്നു) - കൂടൽ - കോന്നി - കുമ്പഴ ( ടി. കെ. റോഡ് / സംസ്ഥാനപാത - 07) റാന്നി - മക്കപ്പുഴ - പൊന്തൻപുഴ - മണിമല പാലം - ചെറുവള്ളി - പൊ‌ൻകുന്നം ജംഗ്ഷൻ (കോട്ടയം - കുമിളി പാത (സംസ്ഥാന പാത 13) പാലാ - തൊടുപുഴ - വാഴക്കുളം വഴി - മൂവാറ്റുപുഴയിലെത്തി എം. സി. റോഡുമായി (സംസ്ഥാന പാത 01) ചേരുന്നു.

</doc>
<doc id="190409" url="https://ml.wikipedia.org/wiki?curid=190409" title="Main Eastern Highway">
Main Eastern Highway



</doc>
<doc id="190410" url="https://ml.wikipedia.org/wiki?curid=190410" title="സംസ്ഥാനപാത 08 (കേരളം)">
സംസ്ഥാനപാത 08 (കേരളം)



</doc>
<doc id="190411" url="https://ml.wikipedia.org/wiki?curid=190411" title="എം.ഈ. റോഡ്">
എം.ഈ. റോഡ്



</doc>
<doc id="190412" url="https://ml.wikipedia.org/wiki?curid=190412" title="State Highway - 08 (Kerala)">
State Highway - 08 (Kerala)



</doc>
<doc id="190413" url="https://ml.wikipedia.org/wiki?curid=190413" title="M.E. Highway">
M.E. Highway



</doc>
<doc id="190417" url="https://ml.wikipedia.org/wiki?curid=190417" title="സംസ്ഥാനപാത 22">
സംസ്ഥാനപാത 22



</doc>
<doc id="190419" url="https://ml.wikipedia.org/wiki?curid=190419" title="സംസ്ഥാനപാത 75">
സംസ്ഥാനപാത 75



</doc>
<doc id="190420" url="https://ml.wikipedia.org/wiki?curid=190420" title="പൊ‌ൻകുന്നം">
പൊ‌ൻകുന്നം



</doc>
<doc id="190421" url="https://ml.wikipedia.org/wiki?curid=190421" title="മെയിൻ ഈസ്റ്റേൺ ഹൈവേ">
മെയിൻ ഈസ്റ്റേൺ ഹൈവേ



</doc>
<doc id="190424" url="https://ml.wikipedia.org/wiki?curid=190424" title="സംസ്ഥാനപാത 5 (കേരളം)">
സംസ്ഥാനപാത 5 (കേരളം)

 
കായംകുളത്ത് ആരംഭിച്ച് പത്തനാപുരം പുളിമുക്കിൽ അവസാനിക്കുന്ന ഒരു സംസ്ഥാനപാതയാണ് സംസ്ഥാനപാത 5. ഇതിന് 42.5  കി.മീ. നീളമുണ്ട്
റൂട്ട് മാപ്പ്.
കായംകുളം - കറ്റാനം - നൂറനാട് - അടൂർ - പത്തനാപുരം - പുളിമുക്ക് ജംഗ്ഷൻ (സംസ്ഥാനപാത 8മായി ചേരുന്നു - മെയ്ൻ ഈസ്റ്റേൺ ഹൈവേ)

</doc>
<doc id="190425" url="https://ml.wikipedia.org/wiki?curid=190425" title="State Highway 5 (Kerala)">
State Highway 5 (Kerala)



</doc>
<doc id="190428" url="https://ml.wikipedia.org/wiki?curid=190428" title="SH 5">
SH 5



</doc>
<doc id="190432" url="https://ml.wikipedia.org/wiki?curid=190432" title="സംസ്ഥാനപാത 2 (കേരളം)">
സംസ്ഥാനപാത 2 (കേരളം)

 
തിരുവനന്തപുരത്ത് ആരംഭിച്ച് കൊല്ലം തിരുമംഗലം ദേശീയപാതയിൽ അവസാനിക്കുന്ന ഒരു സംസ്ഥാനപാതയാണ് സംസ്ഥാനപാത 2. ഇതിന് 73.2 കി. മീ. നീളമുണ്ട്
പിന്നിടുന്ന സ്ഥലങ്ങൾ.
തിരുവനന്തപുരം - കരകുളം - അഴിക്കോട് - പഴക്കുറ്റി -ചുള്ളിമാനൂർ-പാലോട് - മടത്തറ - സംസ്ഥാനപാത-64മായി ചേരുന്നു(വർക്കല പാരിപ്പള്ളി - മടത്തറ‌ - കുളത്തുപ്പുഴ - തെന്മല - ദേശീയപാത 208മായി ചേരുന്നു

</doc>
<doc id="190433" url="https://ml.wikipedia.org/wiki?curid=190433" title="State Highway 2 (Kerala)">
State Highway 2 (Kerala)



</doc>
<doc id="190434" url="https://ml.wikipedia.org/wiki?curid=190434" title="SH 2">
SH 2



</doc>
<doc id="190437" url="https://ml.wikipedia.org/wiki?curid=190437" title="സംസ്ഥാനപാത 47 (കേരളം)">
സംസ്ഥാനപാത 47 (കേരളം)

 
ആറ്റിങ്ങലിൽ നിന്നും ആരംഭിച്ച് വെഞ്ഞാറമൂടിൽ അവസാനിക്കുന്ന കേരളത്തിലെ ഒരു സംസ്ഥാനപാതയാണ് SH 47 (സംസ്ഥാനപാത 47). ഇതിന് 10.5 കിലോമീറ്റർ നീളമുണ്ട് . ആറ്റിങ്ങലിലൂടെ കടന്ന് പോകുന്ന ദേശീയപാത 544-ൽ നിന്നും ആരംഭിച്ച് വെഞ്ഞാറമൂടിലെ സംസ്ഥാനപാത 1-ൽ അവസാനിക്കുന്നു.
കടന്നുപോകുന്ന സ്ഥലങ്ങൾ.
ആറ്റിങ്ങൽ (ദേശീയപാത 544ൽ നിന്നു തുടങ്ങുന്നു) - വളക്കാട് - വെഞ്ഞാറമൂട് (എം സി റോഡ് )
അവലംബം.
&lt;templatestyles src="Reflist/styles.css" /&gt;

</doc>
<doc id="190438" url="https://ml.wikipedia.org/wiki?curid=190438" title="State Highway 47">
State Highway 47



</doc>
<doc id="190439" url="https://ml.wikipedia.org/wiki?curid=190439" title="SH 47">
SH 47



</doc>
<doc id="190443" url="https://ml.wikipedia.org/wiki?curid=190443" title="സംസ്ഥാനപാത 46 (കേരളം)">
സംസ്ഥാനപാത 46 (കേരളം)

 
കിളിമാനൂരിൽ നിന്നും ആരംഭിച്ച് ആലങ്കോടിൽ അവസാനിക്കുന്ന കേരളത്തിലെ ഒരു സംസ്ഥാനപാതയാണ് SH 46 (സംസ്ഥാനപാത 46). ഇതിന് 10.7 കിലോമീറ്റർ നീളമുണ്ട് . കിളിമാനൂരിലെ കവലക്കു സമീപത്തുക്കൂടി കടന്ന് പോകുന്ന സംസ്ഥാനപാത 1-ൽ നിന്നും ആരംഭിച്ച് നഗരൂർ - വഞ്ചിയൂർ റൂട്ടിലെ എം.സി റോഡ് വഴി ആലങ്കോട് കവലയിലെത്തുകയും ദേശീയപാത 66-ൽ ചേരുകയും ചെയ്യുന്നു.
കടന്നുപോകുന്ന സ്ഥലങ്ങൾ.
കിളിമാനൂർ കവല. (എം സി റോഡ്) - നഗരൂർ - കരവാരം- ആലംകോട് കവല (ദേശീയപാത 544ൽ ചേരുന്നു)
അവലംബം.
&lt;templatestyles src="Reflist/styles.css" /&gt;

</doc>
<doc id="190444" url="https://ml.wikipedia.org/wiki?curid=190444" title="State Highway 46 (Kerala)">
State Highway 46 (Kerala)



</doc>
<doc id="190447" url="https://ml.wikipedia.org/wiki?curid=190447" title="ടഫ്">
ടഫ്

ടഫ് അല്ലെങ്കിൽ അഗ്നിപർവ്വത തഫത്ത് എന്നത് അഗ്നിപർവ്വത ചാരമാണ്, അത് വായുവിലേക്ക് ഊതപ്പെട്ട ശേഷം നിലത്ത് നിക്ഷേപിക്കുകയും യോജിച്ച ഷെയ്ൽ കല്ലുകൾ രൂപപ്പെടുകയും ചെയ്യുന്നു. ഇതിന്റെ തരികൾ ഏകദേശം 0.2 മില്ലിമീറ്റർ വലിപ്പവും .75% അഗ്നിപർവ്വത ചാരം അടങ്ങുന്നതുമാണ് . സുഷിരവും നല്ല താപ ഇൻസുലേഷനും കാരണം നിർമ്മാണത്തിൽ ഇത് ഉപയോഗിക്കാൻ കഴിയും, അതുപോലെ തന്നെ വീടുകളിൽ ഈർപ്പം മൃദുവാക്കുന്നു.
അഗ്നിപർവ്വത സ്ഫോടനത്തിന്റെ തരങ്ങൾ.
ഉറപ്പിനെയും അഗ്നിപർവ്വത ചാരത്തെയും അവയുടെ ഘടകങ്ങൾ അനുസരിച്ച് തരം തിരിക്കാം:
&lt;templatestyles src="Reflist/styles.css" /&gt;

</doc>
<doc id="190454" url="https://ml.wikipedia.org/wiki?curid=190454" title="എസ്. ദാമോദരൻ">
എസ്. ദാമോദരൻ

പുന്നപ്രവയലാർ സ്വതന്ത്ര്യസമര സേനാനിയും സി.പി.ഐ.(എം) നേതാവും മാരാരിക്കുളം മുൻ എം.എൽ.എ.-യുമായിരുന്നു എസ്. ദാമോദരൻ. (ജനനം: 1921 - മരണം: 30 മാർച്ച് 2012)
ജീവിതരേഖ.
ആലപ്പുഴയിൽ ആര്യാട് കൊച്ചുതകിടിയിൽ വീട്ടിൽ കിട്ടന്റെയും കൊച്ചുപാറുവിന്റെയും മകനായി 1921-ൽ ജനിച്ചു. കയർഫാക്ടറിത്തൊഴിലാളികളെ സംഘടിപ്പിച്ച് രാഷ്ട്രീയരംഗത്തെത്തി ദേശീയ സ്വാതന്ത്ര്യസമരത്തിലും പ്രത്യേകിച്ച് പുന്നപ്ര-വയലാർ സമരത്തിലും പങ്കെടുത്തു. വാർദ്ധക്യ സഹജമായ കാരണങ്ങളാൽ 90-ആം വയസ്സിൽ അന്തരിച്ചു.
കുടുംബം.
ഭാര്യ : കെ. ലളിതാംബിക. മൂന്ന് മക്കൾ. 
ഇദ്ദേഹത്തിന്റെ ഇളയ സഹോദരനാണ് സി.പി.ഐ. സംസ്ഥാന സെക്രട്ടറിയായിരുന്ന എസ്. കുമാരൻ.
അവലംബം.
&lt;templatestyles src="Reflist/styles.css" /&gt;

</doc>
<doc id="190458" url="https://ml.wikipedia.org/wiki?curid=190458" title="എസ്. കുമാരൻ">
എസ്. കുമാരൻ

പുന്നപ്രവയലാർ സ്വതന്ത്ര്യസമര സേനാനിയും കമ്മ്യൂണിസ്റ്റ് പാർട്ടി നേതാവും മുൻ എം.പി യും (രാജ്യസഭാംഗം) മാരാരിക്കുളം മുൻ എം.എൽ.എ. യുമായിരുന്നു എസ്. കുമാരൻ. (ജനനം: 25 ഫെബ്രുവരി 1923 - മരണം: 24 ഡിസംബർ 1991)
ജീവിതരേഖ.
ആലപ്പുഴയിൽ ആര്യാട് കൊച്ചുതകിടിയിൽ വീട്ടിൽ കിട്ടന്റെയും കൊച്ചുപാറുവിന്റെയും മകനായി 1923- ൽ ജനിച്ചു. കയർഫാക്ടറിത്തൊഴിലാളികളെ സംഘടിപ്പിച്ച് രാഷ്ട്രീയരംഗത്തെത്തി ദേശീയ സ്വാതന്ത്ര്യസമരത്തിലും പ്രത്യേകിച്ച് പുന്നപ്ര-വയലാർ സമരത്തിലും പങ്കെടുത്തു. സ്വാതന്ത്ര്യസമരസേനാനിയും മാർക്സിസ്റ്റ് പാർട്ടി നേതാവും മാരാരിക്കുളം എം.എൽ.എ. യുമായിരുന്ന പരേതനായ എസ്. ദാമോരന്റെ ഇളയ സഹോദരനാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="190459" url="https://ml.wikipedia.org/wiki?curid=190459" title="ബർമുഡ ഗ്രാസ്">
ബർമുഡ ഗ്രാസ്



</doc>
<doc id="190472" url="https://ml.wikipedia.org/wiki?curid=190472" title="മഴമംഗലം നമ്പൂതിരി">
മഴമംഗലം നമ്പൂതിരി

സംസ്കൃതവും,മലയാളവും തുല്യപാടവത്തോടെ കൈകാര്യം ചെയ്ത നിപുണനായ കവി,ജ്യോതിശാസ്ത്രപണ്ഡിതൻ,ആചാര്യൻ എന്നിങ്ങനെ വിവിധ നിലകളിൽ പ്രശസ്തനാണ് മഹിഷമംഗലം അഥവാ മഴമംഗലം നമ്പൂതിരി. മഴമംഗലംഭാണം, രാസക്രീഡാകാവ്യം,അഷ്ടമംഗല്യപ്രശ്നം എന്നീ സംസ്കൃതകൃതികളും നൈഷധം,രാജരത്നാവലീയം,കൊടിയവിരഹം,ബാണയുദ്ധം എന്നീ നാല് ഭാഷാചമ്പുക്കളും ധാരികവധം ബ്രഹ്മിണിപ്പാട്ടും മഴമംഗലത്തു നാരായണൻ നമ്പൂതിരിയുടെ കൃതികളാണ്.

</doc>
<doc id="190473" url="https://ml.wikipedia.org/wiki?curid=190473" title="തരവത്ത് അമ്മാളുഅമ്മ">
തരവത്ത് അമ്മാളുഅമ്മ

മലയാളത്തിലെ സാഹിത്യകാരിയാണ് തരവത്ത് അമ്മാളുഅമ്മ (26 ഏപ്രിൽ 1873 - 6 ജൂൺ 1936).. നോവലുകളുടെ വിവർത്തനങ്ങളും ഭക്തിഗ്രന്ഥങ്ങളും രചിച്ചിട്ടുണ്ട്. അച്ഛൻ പാലക്കാട് ജില്ലയിലെ കൊടുവായൂർ ചിങ്ങച്ചറ വീട്ടിൽ ശങ്കരൻ‌നായർ. അമ്മ തരവത്ത് കുമ്മിണി അമ്മ. കൊച്ചി തമ്പുരാൻ സാഹിത്യ സഖി ബിരുദം നൽകിയെങ്കിലും അവർ അത് നിരസിച്ചു.
അമ്മാളുഅമ്മ 1914 ൽ രചിച്ച 'കമലാഭായി അഥവാ ലക്ഷ്മീവിലാസത്തിലെ കൊലപാതകം', മലയാളത്തിൽ ഒരു സ്ത്രീ എഴുതിയ ആദ്യത്തെ അപസർപ്പകനോവൽ ആയിരുന്നു. തിരുവിതാംകൂറിൽ നിന്നു നാടുകടത്തപ്പെട്ട സ്വദേശാഭിമാനി രാമകൃഷ്ണപിള്ളയ്ക്ക് അഭയം നൽകിയത് അമ്മാളു അമ്മയായിരുന്നു.

</doc>
<doc id="190474" url="https://ml.wikipedia.org/wiki?curid=190474" title="ശാസ്താംകോട്ട തടാകം">
ശാസ്താംകോട്ട തടാകം



</doc>
<doc id="190475" url="https://ml.wikipedia.org/wiki?curid=190475" title="Tharavath Ammaluamma">
Tharavath Ammaluamma



</doc>
<doc id="190476" url="https://ml.wikipedia.org/wiki?curid=190476" title="വി.എസ്. ആൻഡ്രൂസ്">
വി.എസ്. ആൻഡ്രൂസ്

 
മലയാളത്തിലെ സംഗീതനാടകരചയിതാവാണ് വി. എസ്. ആൻഡ്രൂസ്. ജനനം 1872 മെയ് 5 ന് കൊച്ചിയിൽ ചെല്ലാനം ദ്വീപിൽ. പിതാവ് സാംജോൺ. മാതാവ് ജോണമ്മ. മരണം 1968 ആഗസ്റ്റ് 27.
കൃതികൾ.
ജ്ഞാനസുന്ദരി, പറുദീസാനഷ്ടം, അക്ബർ മഹാൻ, രാമരാജ്യം, പ്രമാദം, വിശ്വാസവിജയം, സുപ്രതീക്ഷാവിജയം തുടങ്ങി 46ൽപ്പരം മലയാളകൃതികൾ ഇദ്ദേഹം രചിച്ചിട്ടുണ്ട്. ഇവയിൽ 23 എണ്ണം സംഗീതനാടകങ്ങളാണ്. ഏറ്റവും പ്രശസ്തം മിശിഹാചരിത്രമാണ്. 

</doc>
<doc id="190477" url="https://ml.wikipedia.org/wiki?curid=190477" title="V S Andrews">
V S Andrews



</doc>
<doc id="190483" url="https://ml.wikipedia.org/wiki?curid=190483" title="സിൽവർ ഓക്ക്">
സിൽവർ ഓക്ക്

 
പ്രോട്ടിയേസീ സസ്യകുടുംബത്തിലെ, ശിഖരങ്ങൾ താരതമ്യേന കുറവും നേരെ വളർന്നു സാമാന്യം വലിപ്പവും ആർജ്ജിക്കുന്ന, ഒരു വൃക്ഷമാണ് സിൽവർ ഓക്ക്. #തിരിച്ചുവിടുക 25-30 മീറ്റർ ഉയരം വയ്ക്കും. വ്യത്യസ്തമായ കാലാവസ്ഥകളിൽ വളരുമെങ്കിലും 1000 മീറ്ററിനടുത്ത് ഉയരമുള്ളതും 200-300 സെ.മീറ്റർ മഴ ലഭിക്കുന്നതുമായ പ്രദശങ്ങളിൽ വളർന്നു പുഷ്ടി പ്രാപിക്കുന്നു. ആഴമുള്ള മണ്ണാണ് ഇതിന്റെ വളർച്ചയ്ക്ക് അനുയോജ്യം. കേരളത്തിലെ വനങ്ങളിൽ സ്വാഭാവികമായി വളരുന്നില്ല. വയനാട്ടിലും പീരുമേട് ഇടുക്കി ഭാഗങ്ങളിലും ഇതിന്റെ തോട്ടങ്ങൾ വനംവകുപ്പ് വച്ചു പിടിപ്പിക്കുന്നുണ്ട്. ധാരാളം തേനീച്ചകളെ ആകർഷിക്കുന്ന ഈ വൃക്ഷം തേനിന്റെ ഒരു പ്രധാന സ്രോതസ്സ് ആണ്.
മറ്റു ഭാഷകളിലെ പേരുകൾ.
Common name: Silver oak, Silk oak • Manipuri: কৌবীলিযা Koubilia • Bengali: ৰূপসী Rupasi • Tamil: சவுக்கு மரம் Savukku-maram 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"
അവലംബം.
&lt;templatestyles src="Reflist/styles.css" /&gt;

</doc>
<doc id="190484" url="https://ml.wikipedia.org/wiki?curid=190484" title="മഞ്ഞക്കടമ്പ്">
മഞ്ഞക്കടമ്പ്

റുബിയേസീ സസ്യ കുടുംബത്തിൽ പെട്ട ഒരു വൻവൃക്ഷമാണ് മഞ്ഞക്കടമ്പ് #തിരിച്ചുവിടുക . വിസ്തൃതമായ തലപ്പാവുള്ള ഈ ഇല കൊഴിയും വൃക്ഷം, 30 മീറ്ററോളം ഉയരവും 300 സെ.മീറ്ററോളം വണ്ണവും വയ്ക്കും. കേരളത്തിലെ ഇല പൊഴിയും കാടുകളിൽ ചുരുക്കമായി കണ്ട് വരുന്നു. മാർച്ച്-ഏപ്രിൽ മാസങ്ങളിൽ ഇല കാണു കയില്ല. ജൂൺ ആഗസ്ത് മാസങ്ങളിൽ പുഷ്പിക്കും. അടുത്ത ഏപ്രിൽ-ജൂൺ മാസക്കാലത്തു കായ്കൾ പാകമാവും. വിത്ത് വളരെ ചെറുതാണ്.കാറ്റ് ദൂരസ്ഥലങ്ങളിൽ എത്തിക്കുകയും അവ മുളയ്ക്കുകയും ചെയ്യുന്നു. ധാരാളം വിത്തുകൾ മുളയ്ക്കുമെങ്കിലും ചുരുക്കം ചിലതു മാത്രമേ അതിജീവിക്കാറുള്ളു. തടിക്ക് മഞ്ഞനിറമാണ്. മിതമായ കടുപ്പമേ ഉള്ളൂ. ഗൃഹോപകരണങ്ങൾ നിർമ്മിക്കാൻ ഉപയോഗിക്കാറുണ്ട്.
രസാദി ഗുണങ്ങൾ.
രസം :തിക്തം
ഗുണം :ലഘു, രൂക്ഷം
വീര്യം :ശീതം
വിപാകം :കടു
ഔഷധയോഗ്യ ഭാഗം.
പട്ട, പൂവ്
അവലംബം.
&lt;templatestyles src="Reflist/styles.css" /&gt;

</doc>
<doc id="190486" url="https://ml.wikipedia.org/wiki?curid=190486" title="ലോക ഓട്ടിസം അവബോധ ദിനം">
ലോക ഓട്ടിസം അവബോധ ദിനം

ഐക്യരാഷ്ട്ര പൊതുസഭയുടെ 2007 ഡിസംബർ 18 ലെ തീരുമാനപ്രകാരം ഏപ്രിൽ രണ്ട് ലോക ഓട്ടിസം അവബോധ ദിനം ആയി ആചരിക്കപ്പെടുന്നു. ഐക്യരാഷ്ട്ര പൊതുസഭയുടെ ആ തീരുമാനത്തിന് 4 ഘടകങ്ങളാണ് ഉള്ളത് 

</doc>
<doc id="190492" url="https://ml.wikipedia.org/wiki?curid=190492" title="ചക്കപ്പുഴുക്ക്">
ചക്കപ്പുഴുക്ക്

കേരളത്തിൽ പരക്കെ കാണപ്പെടുന്ന ഒരു വിഭവമാണ് ചക്കപ്പുഴുക്ക്. ചക്കയാണ് ഇതിലെ പ്രധാന ചേരുവ. വൈകുന്നേരങ്ങളിലെ[""] ഭക്ഷണമായാണിത് പ്രധാനമായും തയ്യാറാക്കുന്നത്. വളരെ പ്രചാരമുള്ള ഒരു ചക്ക വിഭവമാണിത്.
ഉണ്ടാക്കുന്ന വിധം.
തയ്യാറാക്കുന്ന വിധം.
ചക്കച്ചുള അരിഞ്ഞതും മഞ്ഞൾപ്പൊടിയും മുളകുപൊടിയും ഉപ്പും വെള്ളം ചേർത്ത് വേവിച്ചെടുക്കുക. തേങ്ങ ചിരകിയതും കാന്താരിമുളക് ഉടച്ചതും ജീരകുവും കൂടി ചതച്ചെടുത്ത് വെന്ത ചക്കയിലേക്ക് ചേർക്കുക. നന്നായി ഇളക്കി യോജിപ്പിക്കുക. അവസാനം വെളിച്ചെണ്ണയും കറിവേപ്പിലയും ചേർത്ത് ഇളക്കുക. ചക്ക വേവിക്കുമ്പോൾ വെള്ളം കുറച്ച് ഒഴിക്കുക. പുഴുക്ക് കട്ടിയായി കുഴഞ്ഞ് ഇരിക്കും.

</doc>
<doc id="190495" url="https://ml.wikipedia.org/wiki?curid=190495" title="ശ്രീ ശങ്കര കോളേജ് കാലടി">
ശ്രീ ശങ്കര കോളേജ് കാലടി

 
കാലടിയിൽ സ്ഥിതിചെയ്യുന്ന ഒരു എയ്ഡഡ് കോളേജാണ് ശ്രീ ശങ്കര കോളേജ്, കാലടി. അദ്വൈതദർശനത്തിന്റെ ഉപജ്ഞാതാവായ കേരളീയനായ ദാർശനികൻ ശ്രീ ശങ്കരന്റെ പേരാണ് കോളേജിന് നല്കിയിരിക്കുന്നത്. ശ്രീ ശങ്കരന്റെ ജന്മദേശം കാലടിയാണെന്ന് വിശ്വസിക്കപ്പെടുന്നു. 1954 ലാണ് ഈ കോളേജ് പ്രവർത്തനം ആരംഭിച്ചത്. ശാസ്ത്ര-മാനവികവിഷയങ്ങളിൽ ബിരു-ബിരുദാനന്തരപഠനം നടത്തുന്ന കോളേജാണിത്. കാലടിയിൽ നിന്നും അങ്കമാലിയിലേക്കുള്ള പാതയിൽ മറ്റൂർ എന്ന സ്ഥലത്താണ് ഈ കോളേജ് സ്ഥിതിചെയ്യുന്നത്.
പുറം കണ്ണികൾ.
http://www.ssc.edu.in/

</doc>
<doc id="190496" url="https://ml.wikipedia.org/wiki?curid=190496" title="Sree Sankara college Kalady">
Sree Sankara college Kalady



</doc>
<doc id="190497" url="https://ml.wikipedia.org/wiki?curid=190497" title="കൺസൊലേഷ്യോ ഫിലോസോഫിയേ">
കൺസൊലേഷ്യോ ഫിലോസോഫിയേ

 
പൊതുവർഷം 524-നടുത്ത് ബോത്തിയസ് എഴുതിയ വിഖ്യാതമായ ദാർശനികരചനയാണ് കൺസൊലോഷ്യോ ഫിലോസോഫിയേ അല്ലെങ്കിൽ തത്ത്വചിന്തയുടെ സാന്ത്വനം. പാശ്ചാത്യക്രിസ്തീയതയെ, മദ്ധ്യയുഗങ്ങളിലും നവോത്ഥാനകാലത്തിന്റെ തുടക്കത്തിലും ഏറ്റവുമേറെ സ്വാധീനിച്ച ദാർശനികരചനയെന്നും പാശ്ചാത്യലോകത്തുത്ഭവിച്ച ക്ലാസിക്കൽ രചനകളിൽ അവസാനത്തേതെന്നും ഇതു വിശേഷിപ്പിക്കപ്പെട്ടിട്ടുണ്ട്. 
പശ്ചാത്തലം.
ഓസ്ട്രോഗോത്ത് രാജാവായ തിയൊഡോറിക്കിന്റെ കീഴിൽ റോമിൽ ഉന്നതസ്ഥാനം വഹിച്ചിരുന്ന ബോത്തിയസ്, അധികാരഭ്രഷ്ടനായ ശേഷം, വധശിക്ഷ കാത്ത് ജെയിലിൽ കഴിഞ്ഞ ഒരു വർഷത്തിനിടെ എഴുതിയതാണിത്. അധികാരത്തിന്റെ ഔന്നത്ത്യത്തിൽ കഴിഞ്ഞ അദ്ദേഹത്തിന്റെ പതനത്തിനു പിന്നിൽ, രാജപരിജനങ്ങളുടെ ഉപജാപവും വഞ്ചനയും ആയിരുന്നു. ഈ അനുഭവത്തിന്റെ വെളിച്ചത്തിൽ ബോത്തിയസ്, ദൈവത്തിന്റേയും മനുഷ്യാനന്ദത്തിന്റേയും അന്തിമസ്വഭാവം, സർവനന്മയായ ദൈവത്തിന്റെ പരിപാലനക്കു കീഴിൽ തിന്മയുടെ തഴപ്പ്, ചഞ്ചലമായ ഭാഗധേയങ്ങൾക്കിടെ സന്തുഷ്ടി പ്രാപിക്കാനുള്ള വഴി എന്നീ വിഷയങ്ങളെക്കുറിച്ച് ചിന്തിച്ചപ്പോഴാണ് ഈ രചന പിറന്നത്.
ഉള്ളടക്കം.
തന്റെ പതനവും കാരാഗൃഹവാസവും മൂലം തുടക്കത്തിൽ കലുഷിതനും നിരാശനുമായിരുന്ന ബോത്തിയസും ജ്ഞാനിയും ദയാമയിയുമായ ഒരു വനിതയുമായി പ്രത്യക്ഷപ്പെടുന്ന തത്ത്വചിന്തയും തമ്മിലുള്ള സം‌വാദത്തിന്റെ രൂപത്തിലാണ് ഈ ഗ്രന്ഥം എഴുതപ്പെട്ടിരിക്കുന്നത്. ഗദ്യവും പദ്യവും ഇടകലർത്തി എഴുതിയിരിക്കുന്ന "സമാശ്വാസം" കഷ്ടപ്പാടുകളെ ദാർശനികമായ നിർമ്മമതയോടെ സ്വീകരിക്കാൻ പഠിപ്പിക്കുന്നു. 
'തത്ത്വചിന്താദേവി'(Lady Philosophy) ബോത്തിയസിനെ ചോദ്യം ചെയ്യുകയും തിരിച്ചടികളോടുള്ള അദ്ദേഹത്തിന്റെ പ്രതികരണങ്ങളെ വിമർശിക്കുകയും ചെയ്യുന്നതിനാൽ ഗ്രന്ഥത്തിന്റെ പലഭാഗങ്ങളും പ്ലേറ്റോയുടെ തൂലിക രേഖപ്പെടുത്തിയിട്ടുള്ള സോക്രട്ടീസിന്റെ സം‌വാദങ്ങളെ അനുസ്മരിപ്പിക്കും. ദേവി ഗ്രന്ഥകർത്താവിനെ, യശ്ശസിന്റേയും സമ്പത്തിന്റേയും ചഞ്ചലസ്വഭാവം വിശദീകരിച്ചു കൊടുത്ത് ആശ്വസിപ്പിക്കുന്നു. "വിധിയുടെ പിടിയിൽ നിന്നു രക്ഷപെടുവോളം ആരും സുരക്ഷിതരായി സ്വയം കരുതരുത്" എന്നാണ് ഉപദേശം. യഥാർത്ഥ സമ്പത്ത് മാനസികമായ ഗുണങ്ങളാണ്. യഥാർത്ഥ സന്തുഷ്ടി ഉള്ളിൽ നിന്നു വരുന്നതും ബാഹ്യസാഹചര്യങ്ങളുടെ ചാഞ്ചല്യം ബാധിക്കാത്തതുമാണ്.
മനുഷ്യഭാഗധേയങ്ങളുടെ ദൈവികമായ മുൻനിശ്ചയം, മനുഷ്യസ്വാതന്ത്ര്യം, ദുഷ്ടരുടെ അഭിവൃദ്ധിയും സൽക്കർമ്മികളുടെ അധോഗതിയും, മനുഷ്യസ്വഭാവം, നന്മ, നീതി എന്നീ വിഷയങ്ങൾ ബോത്തിയസ് ഇതിൽ ചർച്ച ചെയ്യുന്നു. ദൈവം എല്ലാം മുന്നേ അറിയുകയും കാണുകയും ചെയ്യുന്നുവെന്നിരിക്കെ, മനുഷ്യന് യഥാർത്ഥത്തിൽ സ്വാതന്ത്ര്യം ഉണ്ടോ എന്നന്വേഷിക്കുന്ന ബോത്തിയസ്, ദൈവനിശ്ചത്തേയും മനുഷ്യസ്വാതന്ത്ര്യത്തേയും സംബന്ധിച്ച തത്ത്വചിന്തയിലെ പുരാതനസമസ്യകൾ പരിഗണിക്കുന്നു. ഇവിടെ ദൈവത്തിന്റെ പങ്കിനെ സംബന്ധിച്ച ബോത്തിയസിന്റെ വീക്ഷണത്തെ വി.ഇ. വാറ്റ്സ് ഇങ്ങനെ വിശദീകരിക്കുന്നു: "രഥയോട്ട മത്സരത്തിലെ കാഴ്ചക്കാരന്റെ നിലയാണ് ദൈവത്തിന്റേത്; മത്സരിക്കുന്നവരുടെ പ്രവൃത്തികൾ കാണുന്നെങ്കിലും ദൈവമല്ല അവയുടെ കാരണഭൂതൻ." 
മനുഷ്യസ്വഭാവത്തെക്കുറിച്ച് ബോത്തിയസിന്റെ വീക്ഷണം "മനുഷ്യർ അടിസ്ഥാനപരമായി നല്ലവരാണെന്നും തിന്മക്കു വഴങ്ങുമ്പോൾ മാത്രം അവർ മൃഗസ്വഭാവികളാകുന്നു" എന്നുമാണ്. അതിനാൽ, കുറ്റവാളികളെ നിയമപാലകർ, രോഗികളെ വൈദ്യന്മാർ എന്ന പോലെ ദയാപൂർവം കൈകാര്യം ചെയ്യണമെന്ന് അദ്ദേഹം നിർദ്ദേശിക്കുന്നു.
വിലയിരുത്തൽ.
വ്യക്തിപരമായ മരണാനന്തരജീവിതത്തേയോ മറ്റു ക്രിസ്തീയ സിദ്ധാന്തങ്ങളേയോ ഈ കൃതി പരാമർശിക്കുന്നില്ല. ഗ്രെക്കോറോമൻ പാരമ്പര്യത്തിലെ ചിന്തകന്മാരായ സീനോയ്ക്കോ, എപ്പീക്ടീറ്റസിനോ, ഔറേലിയസിനോ എഴുതാമായിരുന്നതല്ലാത്ത ഒരു വരിയും ഇതിലില്ലെന്നും പേഗൻ ദർശനപാരമ്പര്യത്തിന്റെ ഈ അന്തിമസൃഷ്ടി, മരണമുഹൂർത്തത്തിൽ ഗാഗുൽത്താക്കു പകരം ഏഥൻസിനെ ഓർത്ത ഒരു ക്രിസ്ത്യാനി എഴുതിയതാണെന്നും വിൽ ഡുറാന്റ് നിരീക്ഷിക്കുന്നു. 
ദൈവം ഈ കൃതിയിൽ പരാമർശിക്കപ്പെടുന്നുണ്ടെങ്കിലും ഇതിനെ സങ്കുചിതാർത്ഥത്തിൽ, മതപരമായ രചന എന്നു വിളിക്കുക വയ്യ. ഇതിലെ ദൈവം നിത്യനും സർവജ്ഞാനിയും എല്ലാ നന്മകളുടേയും സ്രോതസ്സുമായ ശക്തിയാണ്. യേശുക്രിസ്തുവിനേയോ ക്രിസ്തുമതത്തോയോ മറ്റു മതങ്ങളേയോ കുറിച്ചുള്ള വ്യക്തമായ പരാമർശങ്ങളും ഇതിലില്ല. 'കൺസൊലേഷ്യോ'-യിൽ ബോത്തിയസ് മതപരമായ സമസ്യകൾ ചർച്ച ചെയ്യുന്നത് ക്രിസ്തുമതത്തെ പരാമർശിക്കാതെ, സ്വാഭാവികദർശനത്തേയും യവനചിന്താപാരമ്പര്യത്തേയും ആശ്രയിച്ചാണ്. വിശ്വാസവും യുക്തിയും തമ്മിലുള്ള സന്തുലനത്തിൽ അദ്ദേഹം വിശ്വസിച്ചിരുന്നു. ക്രിസ്തീയതയിലും തത്ത്വചിന്തയിലും സത്യം ഭിന്നരൂപത്തിൽ കാണപ്പെടുന്നില്ലെന്ന് അദ്ദേഹം കരുതി.
റോമാസാമ്രാജ്യത്തിന്റെ ക്ഷതിപതനങ്ങളുടെ ചരിത്രത്തിൽ 'കൺസൊലേഷ്യോ'-യുടെ കർത്താവിനെ, "അവസാനത്തെ റോമാക്കാരൻ", എന്നു വിളിക്കുന്ന എഡ്‌വേഡ് ഗിബ്ബൺ ഈ കൃതിയെ, "പ്ലേറ്റോയുടേയും സിസറോയുടേയും വിശ്രമവേളകൾക്ക് ഉപകരിക്കുന്ന സുവർണ്ണരചന" എന്നു വിശേഷിപ്പിച്ചു. ബെർട്രാൻഡ് റസ്സൽ ഈ കൃതിയെ "പുരാതന ലോകത്തിൽ നിന്നുള്ള അവസാനത്തെ സംശുദ്ധപൈതൃകം" എന്നു വിശേഷിപ്പിക്കുന്നു. ഗ്രന്ഥകർത്താവിനെ ദാന്തെ തന്റെ ഡിവൈൻ കോമഡിയിലെ പറുദീസയിൽ, വേദപാരംഗതന്മാർക്കൊപ്പം ഇടം നൽകി ബഹുമാനിച്ചു.
കുറിപ്പുകൾ.
൧ "...the last purified legacy of the ancient world."

</doc>
<doc id="190498" url="https://ml.wikipedia.org/wiki?curid=190498" title="ബഫർ ഓവർഫ്ലോ">
ബഫർ ഓവർഫ്ലോ

 
കമ്പ്യൂട്ടർ പ്രോഗ്രാമിങ്ങിൽ ഒരു ബഫറിലേക്ക് എഴുതുന്ന വിവരങ്ങൾ ആ ബഫറിന്റെ പരിധി വിട്ടു പുറത്തു പോകുന്ന അവസ്ഥാവിശേഷമാണ് ബഫർ ഓവർഫ്ലോ അഥവാ ബഫർ ഓവർറൺ എന്നറിയപ്പെടുന്നത്. ഇങ്ങനെ പുറത്തുപോകുന്ന വിവരങ്ങൾ തൊട്ടടുത്തുള്ള മെമ്മറിയിലേക്ക് എഴുതപ്പെടുന്നു. ഇത് മെമ്മറിയുടെ സുരക്ഷയെ ബാധിക്കുന്ന ഒരു പ്രശ്നം ആണ്. ഇത് അപ്രതീക്ഷിതമായ പ്രോഗ്രാം പ്രവർത്തനങ്ങൾക്കും പ്രോഗ്രാം ക്രാഷ്-നും കാരണമായേക്കാം. ഇത് കമ്പ്യൂട്ടർ സുരക്ഷയെ വരെ ബാധിക്കാൻ ഇടയുണ്ട്. 
ഒരു പ്രോഗ്രാമിന്റെ ഒരു വിഭാഗത്തിൽ നിന്ന് മറ്റൊന്നിലേക്ക് അല്ലെങ്കിൽ പ്രോഗ്രാമുകൾക്കിടയിൽ ഡാറ്റ ഹോൾഡ് ചെയ്യുന്നതിനായി മാറ്റിവെച്ച മെമ്മറിയുടെ മേഖലകളാണ് ബഫറുകൾ. തെറ്റായ ഇൻപുട്ടുകൾ വഴി ബഫർ ഓവർഫ്ലോകൾ പലപ്പോഴും ട്രിഗർ ചെയ്യപ്പെടാം; എല്ലാ ഇൻപുട്ടുകളും ഒരു നിശ്ചിത വലുപ്പത്തേക്കാൾ ചെറുതായിരിക്കുമെന്ന് ഒരാൾ അനുമാനിക്കുകയും ബഫർ ആ വലുപ്പത്തിൽ സൃഷ്‌ടിക്കുകയും ചെയ്‌താൽ, കൂടുതൽ ഡാറ്റ ഉൽപ്പാദിപ്പിക്കപ്പെടുന്ന ഒരു അസ്വാഭാവിക ഇടപാട് അത് ബഫറിന്റെ അവസാനം ഉണ്ടാകാൻ ഇടയാക്കും. ഇത് അടുത്തുള്ള ഡാറ്റയോ എക്സിക്യൂട്ടബിൾ കോഡോ പുനരാലേഖനം ചെയ്യുന്നുവെങ്കിൽ, ഇത് മെമ്മറി ആക്സസ് മിസ്റ്റേക്കുകൾ, തെറ്റായ ഫലങ്ങൾ, ക്രാഷുകൾ എന്നിവ ഉൾപ്പെടെ ക്രമരഹിതമായ രീതിയിൽ പ്രോഗ്രാം പെരുമാറുന്നതിന് കാരണമായേക്കാം.
അവലംബം.
&lt;templatestyles src="Reflist/styles.css" /&gt;

</doc>
<doc id="190499" url="https://ml.wikipedia.org/wiki?curid=190499" title="Walter Lewin">
Walter Lewin



</doc>
<doc id="190500" url="https://ml.wikipedia.org/wiki?curid=190500" title="Consolatio Philosophiae">
Consolatio Philosophiae



</doc>
<doc id="190501" url="https://ml.wikipedia.org/wiki?curid=190501" title="Consolation of Philosophy">
Consolation of Philosophy



</doc>
<doc id="190507" url="https://ml.wikipedia.org/wiki?curid=190507" title="List of Ubuntu releases">
List of Ubuntu releases



</doc>
<doc id="190508" url="https://ml.wikipedia.org/wiki?curid=190508" title="Buffer overflow">
Buffer overflow



</doc>
<doc id="190512" url="https://ml.wikipedia.org/wiki?curid=190512" title="എർത്ത് അവർ">
എർത്ത് അവർ



</doc>
<doc id="190514" url="https://ml.wikipedia.org/wiki?curid=190514" title="വേൾഡ് വൈൽഡ്‌ലൈഫ് ഫണ്ട്">
വേൾഡ് വൈൽഡ്‌ലൈഫ് ഫണ്ട്



</doc>
<doc id="190515" url="https://ml.wikipedia.org/wiki?curid=190515" title="ഡി.പി.റ്റി. വാക്സിൻ">
ഡി.പി.റ്റി. വാക്സിൻ

 
ഡിഫ്തീരിയ (തൊണ്ട മുള്ള്), പെർട്ടൂസീസ് (വില്ലൻചുമ), ടെറ്റനസ് (കുതിരസന്നി) എന്നീ മാരക രോഗങ്ങൾ ബാധിക്കാതിരിക്കാനായി ശിശുക്കൾക്ക് നൽകുന്ന പ്രതിരോധ കുത്തിവെയ്പ്പാണ് ഡിപിറ്റി വാക്സിൻ (DPT vaccine). ട്രിപ്പിൾ വാക്സിൻ എന്നും ഇത് അറിയപ്പെടുന്നു. ഇന്ത്യയുൾപ്പെടെയുള്ള മിക്ക രാജ്യങ്ങളിലും ഡിപിറ്റി, ലോകാരോഗ്യ സംഘടന നിഷ്ക്കർഷിക്കുന്ന ഒരു പൊതുജനാരോഗ്യ നടപടിയാണ്. ലോകാരോഗ്യ സംഘടനയുടെ ശുപാർശയനുസരിച്ച് നവജാത ശിശുക്കൾക്ക് ആറാം ആഴ്ച, പത്താം ആഴ്ച, പതിനാലാം ആഴ്ച എന്നീ ക്രമത്തിൽ മൂന്ന് കുത്തിവെയ്പുകളും തുടർന്ന് 16 -24 അഴ്ചകൾക്കിടയിൽ ഒരു കുത്തിവെയ്പ്പും തുടർന്ന് 5- 6 ആം വയസ്സിൽ വില്ലൻ ചുമയുടെ ഘടകം ഒഴിവാക്കിയ ഡീ ടീ ബൂസ്റ്റർ ഡോസും നൽകുകയാണ് ചെയ്യേണ്ടത്.
പ്രതിരോധവാക്സിൻ.
ഡിഫ്ത്തീരിയ-ടെറ്റനസ് ടോക്സോയിഡുകളും (വിഷ-പ്രതിവിഷ മിശ്രിതം) പെർട്ടൂസിസ് വാക്സിനും വഹിക്കുന്ന ഒരു ധാതുവാഹകം (അലൂമിനിയം ഫോസ്ഫേറ്റ്), തയോമെർസാൽ പരിരക്ഷകം എന്നിവയാണിതിൽ അടങ്ങിയിരിക്കുന്നത്. ഡിഫ്ത്തീരിയയ്ക്കും വില്ലൻ ചുമയ്ക്കുമെതിരെ പൂർണമായ പ്രതിരോധം ലഭിക്കുന്നില്ലെങ്കിലും രോഗത്തിന്റെ തീക്ഷ്ണത കുറയ്ക്കാൻ ഈ വാക്സിൻ നൽകുന്നതു കൊണ്ടു കഴിയും. ടെറ്റനസിനെതിരെയും സ്ഥിരമായ പ്രതിരോധം ഈ വാക്സിൻ മൂലം ലഭിക്കുന്നില്ല. പത്തു വർഷത്തിലൊരിക്കൽ ടെറ്റനസ് ടോക്സോയിഡ് ബൂസ്റ്റർ ഡോസ് എടുക്കുകയും മുറിവുകൾ ഉണ്ടാകുമ്പോൾ നിർബന്ധമായും ടെറ്റനസ് ടോക്സോയിഡ് വീണ്ടും കുത്തിവയ്ക്കുകയോ ചെയ്യേണ്ടതാണ്.
പാർശ്വഫലങ്ങൾ.
ഡിപിറ്റി വാക്സിൻ അപൂർവമായിമാത്രം ചിലപ്പോൾ പാർശ്വഫലങ്ങൾ ഉണ്ടാക്കാറുണ്ട്. വില്ലൻ ചുമയുടെ വാക്സിനിലെ നിർജ്ജീവ ബാക്ടീരിയങ്ങളുടെ സാന്നിധ്യമാണ് ഇതിനു കാരണം. മറ്റു രണ്ടു രോഗങ്ങളുടെയും പ്രതിരക്ഷയ്ക്കായി ഉൾക്കൊളളിച്ചിട്ടുളള ടോക്സോയിഡുകൾ പാർശ്വഫലങ്ങൾ ഉണ്ടാക്കാറില്ല. പനി, ദേഹാസ്വാസ്ഥ്യം, സന്നി, നിർത്താതെയുളള കരച്ചിൽ, ബോധക്ഷയം തുടങ്ങിയവയാണ് പ്രധാന ലക്ഷണങ്ങൾ. ഇവ അനുഭവപ്പെട്ടാൽ തുടർന്നു കുത്തിവയ്പു നടത്തുമ്പോൾ വില്ലൻ ചുമയുടെ വാക്സിൻ ഒഴിവാക്കണം. വളരെ അപൂർവമായി (മൂന്നു ലക്ഷത്തിലൊന്ന്) തലച്ചോറിനും നാഡികൾക്കും തകരാറു സംഭവിക്കുന്നതായി കണ്ടിട്ടുണ്ട്. ഡിപിറ്റി വാക്സിന്റെ ഗുണഫലങ്ങളെ കണക്കിലെടുത്ത് ഈ ചെറിയ അപകട സാധ്യതയ്ക്ക് വലിയ പ്രാധാന്യം നൽകാറില്ല. ശിശുവിന് പനിയോ മറ്റ് അസുഖങ്ങളോ ഉള്ളപ്പോൾ ഡിപിറ്റി വാക്സിൻ നൽകാൻ പാടില്ല. ചുഴലി ദീനമോ, മറ്റ് നാഡീ രോഗങ്ങളോ ജനിതക -വളർച്ച തകരാറുകളോ ഉളള ശിശുക്കൾക്ക് വില്ലൻ ചുമയുടെ പ്രതിരക്ഷാ ഘടകം ഒഴിവാക്കി മാത്രമേ വാക്സിൻ നൽകാൻ പാടുള്ളൂ. 
അവലംബം.
പാർക്സ് ടെക്സ്റ്റ്‌ ബുക്ക്‌ ഓഫ് സോഷ്യൽ ആൻഡ് പ്രിവെന്റീവ് മെഡിസിൻ , പത്തൊൻപതാമത് എഡിഷൻ., ഭാനോട്ട്, ജബൽപൂർ. 

</doc>
<doc id="190516" url="https://ml.wikipedia.org/wiki?curid=190516" title="Filioque">
Filioque



</doc>
<doc id="190517" url="https://ml.wikipedia.org/wiki?curid=190517" title="Barium enema">
Barium enema



</doc>
<doc id="190519" url="https://ml.wikipedia.org/wiki?curid=190519" title="Cell membrane">
Cell membrane



</doc>
<doc id="190520" url="https://ml.wikipedia.org/wiki?curid=190520" title="Plasma membrane">
Plasma membrane



</doc>
<doc id="190527" url="https://ml.wikipedia.org/wiki?curid=190527" title="Autokast limited">
Autokast limited



</doc>
<doc id="190528" url="https://ml.wikipedia.org/wiki?curid=190528" title="ഡിപ്ലൊമൊണാഡിഡ">
ഡിപ്ലൊമൊണാഡിഡ

 
 
പ്രോട്ടോസോവ ജന്തുഫൈലത്തിലെ സൂമാസ്റ്റിഗോഫോറ (Zoomastigophora) വർഗത്തിൽപ്പെടുന്ന ഒരു ഗോത്രമാണ് ഡിപ്ലോമൊണാഡിഡ. ഡിപ്ലോമൊണാഡിഡകൾ നിറമില്ലാത്ത വലിപ്പം കുറഞ്ഞ ഫ്ലാജെല്ലിത ജീവികളാണ്. ഇവയിൽ സ്വതന്ത്രജീവികളും പരാദങ്ങളും ഉൾപ്പെടുന്നു. ദ്വിപാർശ്വസമമിത രൂപത്തിലുള്ള ശരീരത്തിന് ദ്വികദർപ്പണ പകുതികളുണ്ട്. ഓരോ പകുതിയിലും ഒരു കോശ കേന്ദ്രവും പൂർണതയിലുള്ള ഗതിക കോശാംഗങ്ങളും (kinetic organelle) ഉണ്ടായിരിക്കും. ജീവിയുടെ ഒരു വശത്ത് നീളത്തിൽ ഏറ്റക്കുറച്ചിലുള്ള നാലു ഫ്ലാജെല്ലങ്ങൾ കാണപ്പെടുന്നു. കോശവിഭജന സമയത്ത് രണ്ടു കോശകേന്ദ്രങ്ങളും ഓരോ കീലമായി (spindle) രൂപപ്പെടുന്നു. അതിനാൽ ഓരോ പുത്രികാകോശവും രണ്ടു കോശകേന്ദ്ര സമ്മിശ്രമായിരിക്കും.
ആവാസസ്ഥലം.
സ്വതന്ത്രമായി ജീവിക്കുന്ന ഡിപ്ലൊമൊണാഡിഡകളിൽ വച്ച് ഏറ്റവും സാധാരണം ട്രെപോമോണാസ് റോട്ടൻസ് (Trepomonas) എന്നയിനമാണ്. ഇവ അഴുക്കുചാലുകളിലെയും ഓടകളിലെയും ഓക്സിജൻ കുറവായതും മാലിന്യം കലർന്നതുമായ ജലത്തിലാണ് സാധാരണ വളരുന്നത്. സമുദ്രജലത്തിലും ഇവ കാണപ്പെടുന്നുണ്ട്. ഇനഭേദമനുസരിച്ച് രണ്ടോ നാലോ നീളം കൂടിയ പാർശ്വ ഫ്ലാജെല്ലങ്ങളും നീളം കുറഞ്ഞ നാലോ ആറോ ഫ്ലാജെല്ലങ്ങളും ഉണ്ടായിരിക്കും. ജീവി സ്വയം അതിന്റെ അക്ഷത്തിൽ കറങ്ങി, പതുക്കെ ശരീരം ഇളക്കി വെള്ളത്തിൽ നീന്തുന്നു. മറ്റു ജന്തുക്കളിൽ, പ്രത്യേകിച്ച് ഉഭയജീവികളിൽ, പരാദങ്ങളായോ സഹജീവികളായോ ഇവ ജീവിക്കുന്നു. സ്വതന്ത്രമായും പരാദമായും ജീവിക്കുന്ന മറ്റൊരിനമാണ് ഹെക്സാമിറ്റ (Hexamitta). സ്പൈറോന്യുക്ലിയസ് (Spironucleus) ജീനസും പരാദജീവിയാണ്. ഇതിന്റെ സർപ്പിലരൂപത്തിലുള്ള കോശകേന്ദ്രക്രമീകരണമാണ് ഈ പേരിന് ആധാരം. ഗിയാർഡിയ (Giardia)യും അതിന്റെ നിരവധി ഇനങ്ങളും കശേരുകികളിലെ പരാദജീവികളാണ്. ഇവ മനുഷ്യരിൽ ഗിയാർഡിയാസിസ് എന്ന രോഗം ഉണ്ടാക്കുന്നു. കഠിനമായ ഈ വയറിളക്കരോഗത്തിന് ഇന്ന് ഫലപ്രദമായ ചികിത്സയുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="190529" url="https://ml.wikipedia.org/wiki?curid=190529" title="സുകുമാർ കക്കാട്">
സുകുമാർ കക്കാട്

 
മലയാളത്തിലെ പ്രമുഖ സാഹിത്യകാരനാണ് സുകുമാർ കക്കാട്.
ജീവിതരേഖ.
മലപ്പുറം ജില്ലയിലെ തിരൂരങ്ങാടിക്കടുത്ത് കക്കാട്ട് 1939 ജൂലൈ 15ന് ജനനം. കോട്ടക്കൽ രാജാസ് ഹൈസ്‌കൂളിൽ നിന്ന് എസ്.എസ്.എൽ.സിയും സ്വകാര്യപഠനത്തിലൂടെ ബിരുദവും നേടി.പ്രൈമറി സ്‌കൂൾ അധ്യാപകനായി ഔദ്യോഗികജീവിതം തുടങ്ങി. ഹൈസ്‌ക്കൂൾ അധ്യാപകനായി വേങ്ങര ഗവൺമെന്റ് എച്ച്. എസ്സിൽ നിന്ന് വിരമിച്ചു.

</doc>
<doc id="190538" url="https://ml.wikipedia.org/wiki?curid=190538" title="DPT vaccine">
DPT vaccine



</doc>
<doc id="190547" url="https://ml.wikipedia.org/wiki?curid=190547" title="ഡിപ്സകേസി">
ഡിപ്സകേസി

 
ഡിപ്സകേലിസ് (Diapsacales) ഗോത്രത്തിൽപ്പെടുന്ന സസ്യകുടുംബമാണ് ഡിപ്സകേസി. ഒമ്പതു ജീനസ്സുകളിലായി 160 സ്പീഷീസ് ഈ കുടുംബത്തിൽ ഉൾപ്പെടുത്തിയിരിക്കുന്നു. മെഡിറ്ററേനിയൻ പ്രദേശങ്ങളിലും ഏഷ്യയുടെ വടക്കെ അതിർത്തിയിലും ആഫ്രിക്കയുടെ തെക്കൻ പ്രദേശങ്ങളിലും യൂറോപ്പിന്റെ വടക്കൻ ഭാഗങ്ങളിലും ഈ കുടുംബത്തിലെ അംഗങ്ങൾ ധാരാളമായി കാണപ്പെടുന്നു. ഇവയിലധികവും ഏകവർഷിയോ ബഹുവർഷിയോ ആയ ഓഷധികളാണ്; അപൂർവമായി ചെറിയ കുറ്റിച്ചെടികളുമുണ്ട്. ഇലകൾ സമ്മുഖമായോ അപൂർവമായി മണ്ഡലിതമായോ (whorled) വിന്യസിച്ചിരിക്കും. അനുപർണങ്ങളില്ല.
രൂപവിവരണം.
തണ്ടിന്റെ അറ്റത്ത് ഹെഡ് അല്ലെങ്കിൽ പാനിക്കിൾ പുഷ്പമഞ്ജരിയായിട്ടാണ് പുഷ്പങ്ങളുണ്ടാകുന്നത്. സഹപത്രങ്ങൾ ബാഹ്യദളങ്ങൾ പോലെയുള്ള പരിചക്ര (involucre)മായി രൂപപ്പെട്ടിരിക്കുന്നു. പുഷ്പങ്ങൾ ദ്വിലിംഗികളാണ്. ചിലയിനങ്ങളിൽ സഹപത്രം ചെറുതും നേർത്ത രോമങ്ങൾ പോലെ 5 മുതൽ10 വരെ ആയി വിഭജിക്കപ്പെട്ടതും ആയിരിക്കും. ദളങ്ങളുടെ ചുവടുഭാഗം യോജിച്ച് നാളാകൃതിയായിത്തീർന്നിരിക്കും. ഇത്തരത്തിലുള്ള സംയുക്ത ദളത്തിന്റെ അറ്റം നാലോ അഞ്ചോ പാളികളായി വിഭജിക്കപ്പെട്ടിരിക്കുന്നു. രണ്ടോ മൂന്നോ, നാലോ അഞ്ചോ കേസരങ്ങൾ ദളങ്ങൾക്കെതിരെയായി ദളങ്ങളുടെ വശങ്ങളിൽ ഒട്ടിച്ചേർന്നിരിക്കും (epipetalous). അണ്ഡാശയം അധോജനിയാണ്; ഒരു ലോക്യൂളിൽ ഒരു അണ്ഡം മാത്രമേയുള്ളൂ. വാർത്തികാഗ്രം രണ്ടായി വിഭജിക്കപ്പെട്ടിരിക്കുന്നു. ഒറ്റ വിത്തുമാത്രമുള്ള ഫലം ചിരസ്ഥായിയായ ബാഹ്യദളങ്ങൾ കൊണ്ടുള്ള മകുടത്തോടുകൂടിയതാണ്. വിത്തിൽ ബീജാന്നമുണ്ട്.
സാമ്പത്തിക പ്രാധാന്യം.
ഡിപ്സകേസി സസ്യകുടുംബത്തിലെ ടീസൽ (teasel) എന്ന പൊതുനാമത്തിൽ അറിയപ്പെടുന്ന ഡിപ്സക്കസ് (Dipsacus) ഇനം മാത്രമേ സാമ്പത്തിക പ്രാധാന്യമുള്ളതായിട്ടുള്ളൂ. ഇതിന് 12 സ്പീഷീസുണ്ട്. യൂറോപ്പ്, പടിഞ്ഞാറൻ ഏഷ്യ, ആഫ്രിക്ക എന്നിവിടങ്ങളിലാണ് ഇവ കാണപ്പെടുന്നത്. ഇതിന്റെ പുഷ്പമഞ്ജരി വസ്ത്രനിർമ്മാണത്തിൽ തുണിയിലെ ഈർപ്പം മാറ്റി കട്ടിയാക്കിയെടുക്കുന്നതിന് ഉപയോഗിക്കുന്നു. സഹപത്രങ്ങളാണ് ഇതിന് ഏറെ സഹായകരമായിട്ടുള്ളത്. ഇപ്പോൾ ഇത് വ്യാപകമായി ഉപയോഗിക്കാറില്ലെങ്കിലും മേന്മയേറിയ തുണിത്തരങ്ങളുടെ നിർമ്മാണത്തിന് ഉപയോഗിച്ചു വരുന്നുണ്ട്. റോമാസാമ്രാജ്യകാലം മുതൽക്കേ ഇതു ഉപയോഗിച്ചു വന്നിരുന്നതായി രേഖകളുണ്ട്. ഇംഗ്ലണ്ടിൽ റിച്ചാർഡ് I-ന്റെ കാലം മുതൽ (1199) ഇത് കൃഷി ചെയ്തിരുന്നതായും വസ്ത്രനിർമ്മാണത്തിൽ ഉപയോഗിച്ചിരുന്നതായും രേഖപ്പെടുത്തിയിട്ടുണ്ട്.
ഡിപ്സകേസിയിലെ സ്ക്കാബിയോസ കോകാസിക്ക (Scabiosa caucasica) എന്നയിനം അലങ്കാരസസ്യമായി നട്ടു വളർത്തപ്പെടുന്നു. സെഫലാറിയ സിറിയക്ക (Cephalaria syriaca) വളരെ അപകടകാരിയായ കളസസ്യമാണ്.
ഡിപ്സകേസി കുടുംബം വലേറിയനേസി (Valerianaceae) കുടുംബത്തോട് ബന്ധുത്വമുള്ളതാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="190548" url="https://ml.wikipedia.org/wiki?curid=190548" title="Dipsacaceae">
Dipsacaceae



</doc>
<doc id="190550" url="https://ml.wikipedia.org/wiki?curid=190550" title="Sukumar Kakkad">
Sukumar Kakkad



</doc>
<doc id="190555" url="https://ml.wikipedia.org/wiki?curid=190555" title="Vallarpadam Church">
Vallarpadam Church



</doc>
<doc id="190556" url="https://ml.wikipedia.org/wiki?curid=190556" title="കുലമറിച്ചി">
കുലമറിച്ചി



</doc>
<doc id="190566" url="https://ml.wikipedia.org/wiki?curid=190566" title="ഐ വേയ്‌വേയ്">
ഐ വേയ്‌വേയ്

 
"This is a Chinese name; the family name is "Ai"."
ചൈനയിലെ ഒരു സമകാലീന ചിത്രകാരനും, ശില്പിയും, വാസ്തുവിദ്യക്കാരനും, ഛായാഗ്രാഹകനു, ചലച്ചിത്ര സംവിധായകനും, രാഷ്ട്രീയ സാമൂഹ്യ നിരീക്ഷകനുമാണ് ഐ വേയ്‌വേയ് (Ai Weiwei (ജനനം മേയ് 18 1957)). ഹെർസോഗ് &amp; ദേ മ്യുറോൺ എന്ന സ്വിസ് കമ്പനിയുമായി സഹകരിച്ച് 2008-ൽ ചൈനയിൽ വെച്ച് നടന്ന ഒളിമ്പിക്സിനു വേണ്ടി നിർമ്മിച്ച് ബീജിങ്ങ് നാഷണൽ സ്റ്റേഡിയത്തിന്റെ (കിളിക്കൂട്സ്‌റ്റേഡിയം)കലാ വിദഗ്ദോപദേശകനായിരുന്നു ഐ. ബെയ്ജിങ് ഒളിംപിക്സിലെ പക്ഷിക്കൂടിന്റെ ആകൃതിയിലുള്ള സ്റ്റേഡിയത്തിനു രൂപകൽപന നൽകിയത് ഇദ്ദേഹമാണ്. ഒരു രാഷ്ട്രീയ നിരീക്ഷകൻ എന്ന നിലയിൽ ചൈനീസ് സർക്കാരിന്റെ ജനാധിപത്യപരവും മനുഷ്യാവകാശപരവുമായ ധ്വംസനങ്ങൾക്കെതിരെ പരസ്യമായി പ്രതികരിക്കുക കൂടി ചെയ്യുന്ന ആളാണിദ്ദേഹം. 
ജീവിതരേഖ.
ചൈനയിലെ പ്രശസ്ത കവിയായിരുന്ന ഐക്വിങിന്റെ മകനാണ്. സാംസ്കാരിക വിപ്ലവ കാലത്ത് ലേബർ ക്യാംപിലെ മൂത്രപ്പുരകൾ വൃത്തിയാക്കുന്നതിനായാണ് ഐക്വിങിനെ നിയോഗിച്ചിരുന്നത്.
പലായനം.
ഒളിമ്പിക്‌സിന് പിന്നാലെ സിചുവാൻ പ്രവിശ്യയിലുണ്ടായ ഭൂകമ്പത്തിൽ ചൈനീസ് സർക്കാർ വേണ്ട വിധം ഇടപെടാതിരുന്നപ്പോൾ വെയ് വെയ് ദുരിത ബാധിതർക്കു വേണ്ടി സംസാരിക്കുകയും പ്രവർത്തിക്കുകയും ചെയ്തു. ഇതോടെ അദ്ദേഹത്തെ വിമതനായി മുദ്ര കുത്തി ചൈനീസ് സർക്കാർ പ്രതികാര നടപടികൾ സ്വീകരിച്ചു. 2011ൽ നിർമിച്ച ഡോക്യുമെന്ററിയിൽ ആവിഷ്‌കാര സ്വാതന്ത്ര്യത്തിനു വേണ്ടി
സംസാരിച്ച വെയുടെ പാസ്‌പോർട്ട് അധികൃതർ കണ്ടുകെട്ടി. 2015 ലാണ് പാസ്‌പോർട്ട് ഇദ്ദേഹത്തിന് തിരികെ നൽകിയത്. തുടർന്ന് രാജ്യം വിട്ട വെയ് വെയ് 
ജർമനിയിൽ അഭയം തേടി. വെയ് 2006 മുതൽ ഉപയോഗിച്ചു വരുന്ന സ്റ്റുഡിയോ 2018 ൽ ചൈനീസ് അധികൃതർ തകർത്തു. 2011ൽ സമാന രീതിയിൽ അദ്ദേഹത്തിന്റെ ഷാങ്ഹായിലുള്ള സ്റ്റുഡിയോ തകർത്തിരുന്നു.
പ്രദർശനങ്ങൾ.
അയ് വെയ് വെയ്ക്ക് ചൈനീസ് സർക്കാർ കൊച്ചി-മുസിരിസ് ബിനാലെയിൽ പങ്കെടുക്കാനായി കൊച്ചി സന്ദർശിക്കാനുള്ള അനുമതി ചൈനീസ് സർക്കാർ നിഷേധിച്ചു. വേയിക്കെത്താനായില്ലെങ്കിലും, ചൈനയിലെ സമകാലിക ജീവിതത്തിലെ നിരാസവും മടുപ്പും കാണിക്കുന്ന, അദ്ദേഹത്തിന്റെ വിഡിയോ ഇൻസ്റ്റലേഷൻ കൊച്ചി-മുസിരിസ് ബിനാലെയിൽ പ്രദർശിപ്പിച്ചിരുന്നു. 

</doc>
<doc id="190567" url="https://ml.wikipedia.org/wiki?curid=190567" title="Ai Weiwei">
Ai Weiwei



</doc>
<doc id="190577" url="https://ml.wikipedia.org/wiki?curid=190577" title="മിനാരം">
മിനാരം

 
മുസ്ലീം പള്ളികളിൽ കാണുന്ന ഉയരത്തിലുള്ള സ്തൂപത്തെയാണ് മിനാരം എന്നുപറയുന്നത്. അറബി ഭാഷയിൽ നിന്നാണ് മിനാരം എന്ന വാക്ക് മലയാളത്തിലേക്ക് കടന്നുവന്നത്. ഇംഗ്ലീഷിൽ ഇതിനെ മിനാർ ("Minar") എന്നു പറയുന്നു.
ഒരു പള്ളിയിൽ എത്ര മിനാരം ആകാം എന്നതിൽ കണക്കുകൾ ഒന്നും ഇല്ല. പള്ളികളിൽ മിനാരം തന്നെ നിർബദ്ധമില്ല. ലോകത്തെ ആദ്യ മുസ്ലീം പള്ളിയായ കഅബ, മിനാരം ഒന്നും ഇല്ലാതെയാണ് പണിതിരിക്കുന്നത്. എന്നാൽ ഇന്ന് വളരെയധികം പള്ളികളിൽ മിനാരം പണിയുന്നത് കണ്ടുവരുന്നു. പള്ളികളെ മറ്റു കെട്ടിടങ്ങളിൽ നിന്ന് വേർതിരിച്ചറിയുന്നതിനും മറ്റും മിനാരം സഹായകരമാണ്. ബാങ്ക് വിളിക്കായുള്ള ഉച്ചഭാഷിണി ഘടിപ്പിക്കുന്നത് മിക്കവാറും ഉയരത്തിലുള്ള ഈ സ്തൂപത്തിലാണ്. മിനാരങ്ങളുടെ മുകളിൽ ചന്ദ്രക്കലയും സ്ഥാപിക്കാറുണ്ട്. ഒറ്റ മിനാരമാണ് കൂടുതൽ കാണുന്നതെങ്ങിലും ഇരട്ട മിനാരങ്ങൾ സാധാരണമാണ്. ചിലയിടങ്ങളിൽ പള്ളിയുടെ നാല് മൂലകളിലും മിനാരം പണിയുന്നത് കാണാവുന്നതാണ്.
പൊതുയിടങ്ങളിലെ മത ചിഹ്നങ്ങൾ ഒഴുവാക്കുന്നതിന്റെ ഭാഗമായി ചില യുറോപ്യൻ രാജ്യങ്ങൾ മിനാരം പണിയുന്നത് നിരോധിച്ചിട്ടുണ്ട്.[""]

</doc>
<doc id="190581" url="https://ml.wikipedia.org/wiki?curid=190581" title="Christmas crib">
Christmas crib



</doc>
<doc id="190582" url="https://ml.wikipedia.org/wiki?curid=190582" title="Nativity scene">
Nativity scene



</doc>
<doc id="190585" url="https://ml.wikipedia.org/wiki?curid=190585" title="എസ്. സുധാകർ റെഡ്ഡി">
എസ്. സുധാകർ റെഡ്ഡി

 
 
സി.പി.ഐയുടെ മുൻ ജനറൽ സെക്രട്ടറിയും ആന്ധ്രാപ്രദേശിൽ നിന്നുമുള്ള മുൻ ലോകസഭാംഗവുമാണ് എസ്. സുധാകർ റെഡ്ഡി.(ജനനം : 25 മാർച്ച് 1942)
ജീവിതരേഖ.
ആന്ധ്രപ്രദേശിലെ മെഹബൂബ് നഗർ ജില്ലയിലെ ആലംപുർ കുഞ്ച്പോട് ഗ്രാമത്തിൽ തെലങ്കാന സമരപോരാളിയായ സുരവരം വെങ്കിടരാമറെഡ്ഡിയുടെ മകനായി ജനിച്ചു. സമീപ ജില്ലയായ കർണ്ണൂലിലായിരുന്നു വിദ്യാഭ്യാസം. വെങ്കിടേശ്വര സർവകലാശാലയിൽ പഠിക്കുന്ന കാലത്ത് എ.ഐ.എസ്.എഫ്‌. പ്രവർത്തനങ്ങളിൽ സജീവമായി. ബിഎ പാസായശേഷം ഉസ്മാനിയ സർവകലാശാലയിൽ നിയമപഠനത്തിന് ചേർന്നു. കോളേജ് യൂണിയൻ ജനറൽ സെക്രട്ടറിയായി തെരഞ്ഞെടുക്കപ്പെട്ടു. എഐഎസ്എഫ് ജനറൽ സെക്രട്ടറി, എ.ഐ.വൈ.എഫ്. പ്രസിഡന്റ്, ജനറൽ സെക്രട്ടറി, മികച്ച പാർലമെന്റേറിയൻ എന്നീ നിലകളിലും പ്രവർത്തിച്ചിട്ടുണ്ട്. വിശാഖപട്ടണത്ത് ഉരുക്കുശാല സ്ഥാപിക്കാൻവേണ്ടിയുള്ള പ്രക്ഷോഭത്തിന്റെ മുൻനിരയിൽ സുധാകർറെഡ്ഡിയും ഉണ്ടായിരുന്നു. എൽഎൽഎം പഠനശേഷം എഐഎസ്എഫ് ജനറൽ സെക്രട്ടറിയെന്ന നിലയിൽ അദ്ദേഹം പ്രവർത്തനകേന്ദ്രം ഡൽഹിയിലേക്ക് മാറ്റി. സി.കെ. ചന്ദ്രപ്പൻ എഐവൈഎഫ് ജനറൽ സെക്രട്ടറിയായിരുന്ന കാലത്ത് സുധാകർറെഡ്ഡി എഐഎസ്എഫ് ജനറൽ സെക്രട്ടറിയായിരുന്നു. പിന്നീട് സുധാകർറെഡ്ഡി എഐവൈഎഫ് പ്രസിഡന്റും സി കെ ചന്ദ്രപ്പൻ ജനറൽ സെക്രട്ടറിയുമായി ഒരേ കാലം പ്രവർത്തിച്ചിട്ടുണ്ട്. 1968ൽ റെഡ്ഡി സിപിഐ ദേശീയ കൗൺസിൽ അംഗമായി. സിപിഐ ആന്ധ്ര സംസ്ഥാന സെക്രട്ടറിയായും പ്രവർത്തിച്ചു. പന്ത്രണ്ടും പതിനാലും ലോക്സഭകളിൽ അംഗമായിരുന്നു
ഭാര്യ : വർക്കിങ് വിമൻസ് കൗൺസിൽ ദേശീയ സെക്രട്ടറിയും സിപിഐ ദേശീയ കൗൺസിൽ അംഗവുമായ ബി വി വിജയലക്ഷ്മി.
മക്കൾ : നിഖിൽ, കപിൽ
അവലംബം.
&lt;templatestyles src="Reflist/styles.css" /&gt;

</doc>
<doc id="190587" url="https://ml.wikipedia.org/wiki?curid=190587" title="പാദുവായിലെ മാർസിലിയസ്">
പാദുവായിലെ മാർസിലിയസ്

 
പതിനാലാം നുറ്റാണ്ടിലെ ഒരു ഇറ്റാലിയൻ പണ്ഡിതനും രാഷ്ട്രമീമാംസകനും ആയിരുന്നു പാദുവായിലെ മാർസിലിയസ്(1275 – 1342). വൈദ്യവിദ്യയിൽ പരിശീലനം നേടിയശേഷം പല തൊഴിലുകളും ചെയ്തു ജീവിച്ച അദ്ദേഹം, ഒടുവിൽ യൂറോപ്യൻ രാജനീതിയേയും രാഷ്ട്രീയചിന്തയേയും നിർണ്ണായകമായി സ്വാധീനിച്ച വ്യക്തികളിൽ ഒരാളായിത്തീർന്നു. 
പൗരോഹിത്യത്തിന്റെ അവകാശവാദങ്ങൾക്കെതിരെ രാഷ്ട്രാധികാരത്തെ പിന്തുണയ്ക്കുന്ന "സമാധാനപാലകൻ" (ഡിഫെൻസർ പാസിസ് - Defensor Pacis) എന്ന രചനയുടെ പേരിലാണ് മാർസിലിയസ് പ്രധാനമായും അറിയപ്പെടുന്നത്. 22-ആം യോഹന്നാൻ മാർപ്പാപ്പയും ബവേറിയായിലെ ലൂയിസ് രാജാവും തമ്മിലുള്ള അധികാരത്തർക്കത്തിന്റെ പശ്ചാത്തലത്തിൽ എഴുതപ്പെട്ട ഈ കൃതിയെ, മദ്ധ്യയുഗങ്ങളുടെ അവസാനഘട്ടത്തിൽ രാജനീതിയെ സംബന്ധിച്ച് എഴുതപ്പെട്ടവയിൽ ഏറ്റവും വിപ്ലവകരമായ രചനയായി ഗണിക്കുന്നവരുണ്ട്. രാഷ്ട്രാധികാരത്തെ സംബന്ധിച്ച ആധുനികസങ്കല്പങ്ങളുടെ വികാസത്തിൽ ഈ കൃതി നിർണ്ണായകമായി. പ്രൊട്ടസ്റ്റന്റ് നവീകരണത്തിന്റെ പൂർവഗാമി, മാക്കിയവെല്ലിയൻ രാഷ്ട്രസങ്കല്പത്തിന്റേയും ആധുനിക ജനാധിപത്യത്തിന്റെയും പിതൃസ്ഥാനി എന്നൊക്കെ മാർസിലിയസ് വിശേഷിക്കപ്പെടാറുണ്ട്.
ജീവിതം.
ഇറ്റലിയിൽ പാദുവയിലെ ഒരു നോട്ടറിയുടെ മകനായിരുന്നു മാർസിലിയസ്. യുവപ്രായത്തിൽ കുറേക്കാലം വിശുദ്ധറോമാസാമ്രാട്ടിന്റെ സൈന്യത്തിൽ സേവനമനുഷ്ഠിച്ച അദ്ദേഹം, തുടർന്ന് എഴുത്തുകാരനും രാഷ്ട്രതന്ത്രജ്ഞനുമായിരുന്ന ആൽബർട്ടോ മുസാറ്റോയുടെ ഉപദേശമനുസരിച്ച് പാദുവാ സർവകലാശാലയിൽ വൈദ്യവിദ്യാർത്ഥിയായി. വൈദ്യപഠനം പൂർത്തിയാക്കാനായി പാരിസിലെത്തിയ മാർസിലിയസ്, 1312 മുതൽ കുറേക്കാലത്തേക്ക് പാരിസ് സർവകലാശാലയിൽ അദ്ധ്യാപകവൃത്തിയിൽ ഏർപ്പെട്ടു. എന്നാൽ താമസിയാതെ യോഹാന്നാൻ 22-ആമൻ മാർപ്പാപ്പാ പാദുവായിലെ സഭാധികാരികളിൽ ഒരാളായി നിയമിച്ചതിനെ തുടർന്ന് സ്വനഗരത്തിൽ മടങ്ങിയെത്തിയ മാർസിലിയസ്, ദൈവശാസ്ത്രം പഠിക്കാൻ തുടങ്ങി.
ഇക്കാലത്ത് യോഹന്നാൻ 23-ആമൻ മാർപ്പാപ്പയുമായുള്ള തന്റെ അധികാരമത്സരത്തിൽ സഖ്യകക്ഷികളെ അന്വേഷിക്കുകയായിരുന്ന ബവേറിയായിലെ ലൂയീസ് ചക്രവർത്തിയെ സഹായിക്കാൻ അദ്ദേഹം തയ്യാറായി. തന്റെ സുഹൃത്ത് ജോണ്ടനിലെ ജോണിന്റെ ചെറിയ സഹായത്തോടെ മാർസിലിയസ് ഇക്കാലത്തു രചിച്ചതാണ്, മദ്ധ്യയുഗത്തിലെ ഏറ്റവും ശ്രദ്ധേയമായ രാഷ്ട്രമീമാസാ നിബന്ധമായ "വിശ്വാസസംരക്ഷകൻ'(ഡിഫെൻസർ പാസിസ്). സഭ ഈ കൃതിയെ നിരോധിക്കും എന്നുറപ്പായിരുന്നതിനാൽ, മാർസിലിയസും സുഹൃത്ത് ജോണ്ടണിലെ ജോണും ഇറ്റലി വിട്ട്, ജർമ്മനിയിൽ, ബവേറിയയിലെ ന്യൂറെംബർഗ്ഗിലെത്തി ലൂയീസ് ചക്രവർത്തിയുടെ സംരക്ഷണം തേടി.
കൃതി.
രാഷ്ട്രവും സഭയും തമ്മിൽ നിരന്തരം നടക്കുന്ന കലഹങ്ങൾ യൂറോപ്പിന്റെ സമാധാനത്തെ ഭംഗപ്പെടുത്തുന്നുവെന്നും, സഭയേയും അതിന്റെ വസ്തുവകകളേയും പൗരോഹിത്യത്തേയും, രാഷ്ട്രത്തിലെ മറ്റു ഘടകങ്ങളെപ്പോലെ രാഷ്ട്രീയാധികാരത്തിന്റെ നിയന്ത്രണത്തിൽ കൊണ്ടുവന്നാലേ സമാധാനം പുനഃസ്ഥാപിക്കാനാവൂ എന്നും വിശ്വസസംരക്ഷകനിൽ മാർസിലിയസ് വാദിച്ചു. സഭ സമ്പത്തു കൈവശം വയ്ക്കുന്നതു തെറ്റാണെന്നും വേദപുസ്തകം അതിനെ പിന്തുണക്കുന്നില്ലെന്നുമായിരുന്നു അദ്ദേഹത്തിന്റെ അഭിപ്രായം. സഭ വിശ്വാസികളുടെ കൂട്ടായ്മയാണെന്നും സഭാനേതൃത്വത്തിന്റെ അധികാരം വിശ്വാസികളിൽ നിന്നു ലഭിക്കുന്നതാകയാൽ, നേതൃത്വം വിശ്വാസികളോട് ഉത്തരവാദിത്തപ്പെട്ടിരിക്കുന്നുവെന്നും വാദിച്ച മാർസിലിയസ്, മാർപ്പാപ്പായുടെ അധികാരത്തെ ചോദ്യം ചെയ്തു. റോമിലെ മെത്രാനായ മാർപ്പാപ്പായുടെ പ്രത്യേകാധികാരം ക്രിസ്തുശിഷ്യൻ പത്രോസിൽ നിന്നു സിദ്ധിക്കുന്നതാണെന്ന വാദം ചരിത്രദൃഷ്ട്യാ അബദ്ധമാണെന്നു വാദിച്ച അദ്ദേഹം, ആദിമ നൂറ്റാണ്ടുകളിൽ അവർ അത്തരം അധികാരം അവകാശപ്പെട്ടിരുന്നില്ലെന്നതിനു തെളിവായി, ആദ്യകാല സൂനഹദോസുകളിൽ അദ്ധ്യക്ഷപദവി വഹിച്ചത് മാർപ്പാപ്പ അല്ല, ചക്രവർത്തി ആയിരുന്നെന്നു ചൂണ്ടിക്കാട്ടി.
എല്ലാത്തരം ലൗകികകാര്യങ്ങളിലും, മാർപ്പാപ്പ ഉൾപ്പെടെയുള്ള പൗരോഹിത്യം, രാഷ്ട്രീയാധികാരത്തിനു കീഴ്പ്പെട്ടിരിക്കണം എന്ന നിഗമനത്തിലാണ്, മാർസിലിയസ് ഒടുവിൽ എത്തിചേർന്നത്.
മരണം.
പൗരോഹിത്യത്തിന് സമൂഹത്തിലുള്ള പങ്കിനെക്കുറിച്ച് മാർസിലിയസ് സ്വീകരിച്ച നിലപാട്, പതിനാലാം നൂറ്റാണ്ടിന്റെ ആദ്യപകുതിയിൽ തീർത്തും വിപ്ലവകരമായ ഒന്നായിരുന്നു. ഇത് അദ്ദേഹത്തിന് സഭാനേതൃത്വത്തിന്റെ തീവ്രശത്രുത നേടിക്കൊടുത്തു. എങ്കിലും ചക്രവർത്തിയുടെ പിന്തുണ മാർസിലിയസിന് താങ്ങായിരുന്നു. എന്നാൽ താമസിയാതെ ലൂയീസ് മാർപ്പാപ്പയുമായി രഞ്ജിപ്പിലായതോടെ മാർസിലിയസിന്റെ നില പരുങ്ങലിലായി. 1336-ൽ അദ്ദേഹത്തെ വേദവിരുദ്ധനായി മുദ്രകുത്തി പുറംതള്ളാൻ ലൂയീസ് നിർബ്ബന്ധിതനായി. ഇരുപക്ഷത്തും പിന്തുണ ഇല്ലാതായ അദ്ദേഹം 1342-ൽ അന്തരിച്ചു.

</doc>
<doc id="190588" url="https://ml.wikipedia.org/wiki?curid=190588" title="Marsilius of Padua">
Marsilius of Padua



</doc>
<doc id="190589" url="https://ml.wikipedia.org/wiki?curid=190589" title="താഴികക്കുടം">
താഴികക്കുടം



</doc>
<doc id="190590" url="https://ml.wikipedia.org/wiki?curid=190590" title="കുംഭഗോപുരം">
കുംഭഗോപുരം



</doc>
<doc id="190592" url="https://ml.wikipedia.org/wiki?curid=190592" title="കൊലുസ്">
കൊലുസ്



</doc>
<doc id="190593" url="https://ml.wikipedia.org/wiki?curid=190593" title="റോൺ വീസ്‌ലി">
റോൺ വീസ്‌ലി

ജെ. കെ. റൗളിങ്ങിന്റെ ഹാരിപ്പോട്ടർ ശ്രേണിയിലെ കഥകളിലെ ഒരു കഥാപാത്രമാണ് റോൺ വീസ്‌ലി. ഹാരിപ്പോട്ടറിന്റെ ഉറ്റ സുഹൃത്തായ ഇദ്ദേഹം "ഹാരിപ്പോട്ടർ ആന്റ് ദ് ഫിലോസഫേഴ്സ് സ്റ്റോൺ" എന്ന കഥയിലാണ് പ്രത്യക്ഷപ്പെട്ടത്.

</doc>
<doc id="190608" url="https://ml.wikipedia.org/wiki?curid=190608" title="Minaret">
Minaret



</doc>
<doc id="190611" url="https://ml.wikipedia.org/wiki?curid=190611" title="സംസ്ഥാനപാത 45 (കേരളം)">
സംസ്ഥാനപാത 45 (കേരളം)

 
കേരളത്തിലെ ഒരു സംസ്ഥാനപാതയാണ് ഒരു സംസ്ഥാനപാതയാണ് SH 45 (സംസ്ഥാനപാത 45). തിരുവനന്തപുരത്ത് നിന്നും ആരംഭിച്ച് വിതുര വഴി പൊന്മുടിയിൽ അവസാനിക്കുന്ന ഈ പാതക്ക് 61 കിലോമീറ്റർ നീളമുണ്ട്.കേരളതിലെ ഒരു പ്രധന വിനോദസഝര കേ്രതിലേകുളള പാതയാണ് SH 45 .തിരുവനതപുരതിലെ ഒരു പ്രധാന Town ആയ വിതുര ഈ പാത ഒരതാണ്
അവലംബം.
&lt;templatestyles src="Reflist/styles.css" /&gt;

</doc>
<doc id="190612" url="https://ml.wikipedia.org/wiki?curid=190612" title="State Highway 45 (Kerala)">
State Highway 45 (Kerala)



</doc>
<doc id="190614" url="https://ml.wikipedia.org/wiki?curid=190614" title="SH 45">
SH 45



</doc>
<doc id="190622" url="https://ml.wikipedia.org/wiki?curid=190622" title="Ron Weasley">
Ron Weasley



</doc>
<doc id="190624" url="https://ml.wikipedia.org/wiki?curid=190624" title="സംസ്ഥാനപാത 44 (കേരളം)">
സംസ്ഥാനപാത 44 (കേരളം)

 
 
കേരളത്തിലെ ഒരു സംസ്ഥാനപാതയാണ് SH 44 (സംസ്ഥാനപാത 44). പമ്പയിൽ നിന്നും ആരംഭിച്ച് നേരിയമംഗലത്താണ് ഇത് അവസാനിക്കുന്നത്. ഈ പാതക്ക് 152 കിലോമീറ്റർ നീളമുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="190625" url="https://ml.wikipedia.org/wiki?curid=190625" title="State Highway 44 (Kerala)">
State Highway 44 (Kerala)



</doc>
<doc id="190626" url="https://ml.wikipedia.org/wiki?curid=190626" title="SH 44">
SH 44



</doc>
<doc id="190632" url="https://ml.wikipedia.org/wiki?curid=190632" title="സുരവരം സുധാകർ റെഡ്ഡി">
സുരവരം സുധാകർ റെഡ്ഡി



</doc>
<doc id="190634" url="https://ml.wikipedia.org/wiki?curid=190634" title="ഉരുളകിഴങ്ങ്">
ഉരുളകിഴങ്ങ്



</doc>
<doc id="190635" url="https://ml.wikipedia.org/wiki?curid=190635" title="Abhinavagupta">
Abhinavagupta



</doc>
<doc id="190638" url="https://ml.wikipedia.org/wiki?curid=190638" title="വിഷുക്കട്ട">
വിഷുക്കട്ട

 
കേരളത്തിലെ ചില പ്രദേശങ്ങളിൽ വിഷുവിന് ഉണ്ടാക്കുന്ന പലഹാരമാണ് വിഷുക്കട്ട.. അരി, നാളികേരം എന്നിവയാണ് പ്രധാന ഘടകങ്ങൾ.

</doc>
<doc id="190640" url="https://ml.wikipedia.org/wiki?curid=190640" title="ഭവഭൂതി">
ഭവഭൂതി

 
പൊതുവർഷം എട്ടാം നൂറ്റാണ്ടിൽ ഇന്ത്യയിൽ ജീവിച്ചിരുന്ന ഒരു സംസ്കൃതകവിയും നാടകകൃത്തും ആയിരുന്നു ഭവഭൂതി (भवभूति).(ജ:655- 725) ഉംവേകൻ എന്നും ഇദ്ദേഹത്തിനു പേരുണ്ട്.കാളിദാസൻ കഴിഞ്ഞാൽ ഏറ്റവും ശ്രദ്ധേയനായ സംസ്കൃതനാടകകൃത്തായി അദ്ദേഹം പരിഗണിക്കപ്പെടുന്നു. "കാളിദാസൻ മാത്രം മുൻപനായുള്ളവൻ" എന്നു ജവഹർലാൽ നെഹ്രുവും "ഭാരതീയനാടകവേദിയുടെ ഇതിഹാസത്തിൽ കാളിദാസരചനകൾ മാത്രം അതിശയിക്കുന്ന നാടകങ്ങൾ രചിച്ചവൻ" എന്നു വിൽ ഡുറാന്റും "കാളിദാസനു മാത്രം ദ്വിതീയനാകാവുന്നവൻ" എന്നു ഡി.ഡി.കൊസാംബിയും അദ്ദേഹത്തെ പുകഴ്ത്തിയിട്ടുണ്ട്.
ജീവിതം.
ഭവഭൂതിയുടെ ജീവിതത്തെക്കുറിച്ച് വളരെ കുറച്ചു വിവരങ്ങൾ മാത്രമേ ലഭ്യമായിട്ടുള്ളു. എട്ടാം നൂറ്റാണ്ടിന്റെ ആദ്യപകുതിയായിരുന്നു അദ്ദേഹത്തിന്റെ ജീവിതകാലമെന്നും മാതാപിതാക്കൾ ബ്രാഹ്മണരായിരുന്നെന്നും കരുതപ്പെടുന്നു. മദ്ധ്യഭാരതത്തിലെ വിദർഭയിലെ പത്മപുരിയിലായിരുന്നു ഭവഭൂതിയുടെ ജനനം. അദ്ദേഹത്തിന്റെ ശരിയായ നാമം ശ്രീകണ്ഠ-നീലകണ്ഠൻ എന്നായിരുന്നെന്നും നീലകണ്ഠനും ജാതുകർണിയും ആയിരുന്നു മാതാപിതാക്കളെന്നും പറയപ്പെടുന്നു. ഇന്നത്തെ ഗ്വാളിയോറിനടുത്തുള്ള പദ്മപാവയ എന്ന സ്ഥലത്ത് പരമഹംസ ദയാനിധി എന്ന ഗുരുവിന്റെ കീഴിലായിരുന്നു അദ്ദേഹത്തിന്റെ വിദ്യാഭ്യാസം. സമഗ്രമായ ശിക്ഷണം അദ്ദേഹത്തെ ഒട്ടേറെ വിഷയങ്ങളിൽ അവഗാഹമുള്ളവനാക്കി. വ്യാകരണം, മീമാംസ, ന്യായം എന്നിവയ്ക്കു പുറമേ വേദ, സാംഖ്യ യോഗങ്ങളും വശമാക്കിയവനാണു താനെന്ന് മാലതീമാധവത്തിന്റെ ആമുഖത്തിൽ ഭവഭൂതി തന്നെ പറയുന്നുണ്ട്. 
കനൗജിലെ യശോവർമ്മന്റെ സദസ്യനായിരുന്നെന്നു കരുതപ്പെടുന്നു. യമുനാതീരത്തെ കല്പി എന്ന സ്ഥലത്തു വെച്ചാണ് അദ്ദേഹം തന്റെ ഐതിഹാസിക നാടകങ്ങൾ രചിച്ചത്. കാനൂജിലെ രാജാവായിരുന്ന യശോവർമ്മന്റെ ആസ്ഥാനകവികളിൽ ഒരാളായിരുന്നു ഭവഭൂതി. കശ്മീരിലെ രാജാവായിരുന്ന ലളിതാദിത്യനുമായി പൊതുവർഷം 736-ൽ യുദ്ധത്തിനു പോയ യശോവർമ്മന്റെ പരിജനങ്ങളിൽ ഭവഭൂതി ഉണ്ടായിരുന്നതായി, 12-ാം നൂറ്റാണ്ടിൽ കശ്മീരിന്റെ ചരിത്രമെഴുതിയ കൽഹണൻ രേഖപ്പെടുത്തിയിട്ടുണ്ട്.
കൃതികൾ.
മഹാവീരചരിതം, മാലതീമാധവം, ഉത്തരരാമചരിതം എന്നിവയാണ് ഭവഭൂതിയുടെ പ്രധാന കൃതികൾ. 
മഹാവീരചരിത്രം.
രാമായണകഥയുടെ പൂർവഭാഗമാണ് ഇതിന്റെ ഇതിവൃത്തം. പരശുരാമനേയും ബാലിയേയും രാവണനേയും നേരിടുന്ന മഹാവീരനായി ശ്രീരാമനെ ചിത്രീകരിക്കുന്ന ഈ രചന വീരരസപ്രധാനമാണ്. രാമായണത്തിന്റെ മൂലകഥയിൽ, കഥാപാത്രങ്ങളെ ഉദാത്തീകരിക്കാനായി പല മാറ്റങ്ങളും ഭവഭൂതി നടത്തുന്നുണ്ട്. രാമനെ വനത്തിൽ അയക്കുന്നതിൽ കൈകേയിക്ക് അദ്ദേഹം ഒരു പങ്കും കല്പിക്കുന്നില്ല. മന്ഥരയുടെ രൂപത്തിൽ വരുന്ന ശൂർപ്പണഖയുടെ ഉപജാപമാണ് വനവാസത്തിനു കാരണമായത്.
മാലതീമാധവം.
പത്ത് അങ്കങ്ങളുള്ള ഒരു നാടകമാണിത്. ഇതിലെ കഥകളും ഉപകഥകളും മിക്കവാറും കവിയുടെ തന്നെ ഭാവനയിൽ പിറന്നതാണ്. അവന്തീരാജ്യത്തെ മന്ത്രിയുടെ മകൾ മാലതിയുടേയും, ഉജ്ജയനിയിലെ യുവവിദ്വാനായ മാധവന്റേയും പ്രേമകഥയാണിത്. തന്റെ മന്ത്രിയുടെ മകൾ, മാധവനു പകരം നന്ദനൻ എന്ന യുവാവിനെ വിവാഹം ചെയ്യണമെന്ന് രാജാവ് തീരുമാനിച്ചു. രാജാവിന്റെ ഈ പദ്ധതിക്ക് മാധവിയുടെ പിതാവ് കൂട്ടുനിൽക്കുകയും ചെയ്യുന്നു. മാധവന്റെ സുഹൃത്ത് മകരന്ദനും നന്ദനന്റെ സഹോദരി മാദ്ധ്യന്തികയും ചേർന്ന ഉപകഥ നാടകത്തെ കൂടുതൽ സങ്കീർണ്ണമാക്കുന്നു. മാലതിയുടെ വേഷമിട്ട മകരന്ദൻ, നന്ദനനുമായുള്ള വിവാഹനാടകത്തിലൂടെ കടന്നു പോകുന്നു. അതിനിടെ നടക്കുന്ന മാലതീ-മാധവന്മാരുടെ സംഗമത്തിൽ ഒരു ബുദ്ധഭിക്ഷുണിയുടെ സഹായം പ്രധാനമാകുന്നു. 
പൈശാചികശക്തികളെ പ്രീതിപ്പെടുത്താൻ വേണ്ടി നടത്തുന്ന നരബലി ഉൾപ്പെടെയുള്ള ബീഭത്സതകളുടെ ചിത്രീകരണവും കാപാലികൻ എന്ന കഥാപാത്രവും ഉൾപ്പെടുന്ന അഞ്ചാമങ്കവും പ്രകൃതിവർണ്ണന നിറഞ്ഞ ഒൻപതാം അങ്കവും ഈ നാടകത്തെ സവിശേഷമാക്കുന്നു. അഞ്ചാമങ്കം ഷേക്സ്പിയർ നാടകമായ മാക്ബത്തിലെ മന്ത്രവാദിനി രംഗത്തേയും ഗൈഥേയുടെ ഫൗസ്റ്റിലെ വാൾപർഗിസ് രാവിനേയും അതിലംഘിക്കുന്നുവെന്നു പോലും കരുതുന്നവരുണ്ട്.
ഉത്തരരാമചരിതം.
ഭവഭൂതിയുടെ നായകശില്പമായി കരുതപ്പെടുന്ന ഈ കൃതി, കരുണരസപ്രധാനമാണ്. രാമായണകഥയുടെ എണ്ണമറ്റ ശ്രോതസ്സുകളിൽ ഏതിനെയാണ് ഭവഭൂതി ഇതിന്റെ രചനയിൽ അവലംബിച്ചതെന്നു പറയുക വയ്യ. മൂലകഥയിൽ അദ്ദേഹം വരുത്തിയ മാറ്റങ്ങൾ കരുണരസത്തിൽ ഊന്നൽ കൊടുക്കുന്നവയാണ് . ഏഴംഗങ്ങളുള്ള ഈ നാടകത്തിൽ കവി, രാമായണം ഉത്തരകാണ്ഡത്തിലെ സീതാരാമന്മാരുടെ വേർപിരിയലിന്റെ ദുരന്തസമാപ്തിയെ ശുഭമാക്കി മാറ്റിയിരിക്കുന്നു. സീതയുടെ നിരപാരധിത്വം ജനങ്ങൾ സമ്മതിച്ചതിനെ തുടർന്ന് അവർ ഒന്നിക്കുന്നതോടെയാണ് നാടകം സമാപിക്കുന്നത്. കരുണരസത്തിന്റെ ഇത്ര ഹൃദയസ്പർശിയായ പ്രയോഗത്തിനു സാഹിത്യത്തിൽ വേറെ ഉദാഹരണമില്ല എന്നു തന്നെ കരുതുന്നവരുണ്ട്. 
സംസ്കൃതനാടകങ്ങളിൽ യശ്ശസുകൊണ്ട് ഉത്തരരാമചരിതത്തെ വെല്ലുന്നതായി കാളിദാസന്റെ അഭിജ്ഞാനശാകുന്തളം മാത്രമേയുള്ളു. അതേസമയം അമിതവൈകാരികതയുടെ പേരിൽ ഈ കൃതി ആധുനിക കാലത്ത് വിമർശിക്കപ്പെട്ടിട്ടുമുണ്ട്. വാല്മീകിയുടെ ഇതിഹാസനായകനെ ഭവഭൂതി വികാരജീവിയായി തരംതാഴ്ത്തി എന്നാണ് ഈ വിമർശകന്മാരുടെ പരാതി.
ആസ്വാദനം.
ഭവഭൂതിയുടെ രചനകളിൽ, ഭാഷയുടെ അസാമാന്യസൗന്ദര്യം പരിഭാഷയ്ക്ക് എളുപ്പം വഴങ്ങുന്നതല്ല. ശൈലിയുടെ സങ്കീർണ്ണത അദ്ദേഹത്തിന്റെ നാടകങ്ങളുടെ ആസ്വാദനത്തെ പരിമിതപ്പെടുത്തി. പരിമിതമായ ആസ്വാദകരെ തനിക്കു വേണ്ടൂ എന്നു അദ്ദേഹം സമ്മതിക്കുകയും ചെയ്തു. മാലതീമാധവം നാടകത്തിന്റെ തുടക്കത്തിൽ പ്രേക്ഷകരോട് മുഖത്തടിച്ച മട്ടിൽ ഭവഭൂതി ഇങ്ങനെ പറയുന്നു:-
ഹാസ്യാദികളായ ലഘുഭാവങ്ങൾ, ഭവഭൂതിയുടെ സൃഷ്ടികളെ സ്പർശിച്ചില്ല. ജീവിതത്തിന്റെ ഗഹനഭാവങ്ങളാണ് അദ്ദേഹത്തെ ആകർഷിച്ചത്. സംസ്കൃതനാടകങ്ങളിലെ പതിവുസാന്നിദ്ധ്യമായ വിദൂഷകനെ അദ്ദേഹം തന്റെ മൂന്നു നാടകങ്ങളിലും ഒഴിവാക്കി.
കുറിപ്പുകൾ.
൧ പൊതുവർഷം ഒൻപതാം നൂറ്റാണ്ടിന്റെ അവസാനം ജീവിച്ചിരുന്ന രാജശേഖരൻ, താൻ ഭവഭൂതിയുടെ പുനർജന്മമാണെന്ന് അവകാശപ്പെട്ടിരുന്നു.
൨ യേ നാമ: കേചിത് ഇഹ ന പ്രാതയന്തി അവജ്ഞാം,
ജാനന്തി തേ കിമപി താൻ പ്രതി നൈസ യത്ന.
ഉത്പസ്യതേഽസ്ഥി മമ കോഽപി സമാനധർമ്മ;
കാലോഹ്യയം നിരവധിർ, വിപുലാ ച പൃഥ്വി.

</doc>
<doc id="190641" url="https://ml.wikipedia.org/wiki?curid=190641" title="Bhavabhuti">
Bhavabhuti



</doc>
<doc id="190648" url="https://ml.wikipedia.org/wiki?curid=190648" title="പി. അബ്ദുൾ മജീദ്">
പി. അബ്ദുൾ മജീദ്

 
രണ്ടാം കേരള നിയമസഭയിൽ മങ്കട നിയോജക മണ്ഡലത്തെ പ്രതിനിധീകരിച്ച എം.എൽ.എയായിരുന്നു പി.അബ്ദുൽ മജീദ്.(ജനനം: നവംബർ 20,1920 - മരണം: ഒക്ടോബർ 26,2011)
ജീവിതരേഖ.
1920 നവംബർ 20ന് തിരുവനന്തപുരം ജില്ലയിലെ ആറ്റിങ്ങൽ ആലങ്കോട് പക്കിർ കണ്ണ് മുഹമ്മദ് മീര ഉമ്മാൾ ദമ്പതികളുടെ മകനായി ജനനം. അലിഗഢ് മുസ്ലിം സർവകലാശാലയിൽ നിന്ന് നിയമത്തിൽ ബിരുദവും ബിരുദാനന്തര ബിരുദവും നേടി. ഗവൺമെന്റ് പ്ലീഡറും പബ്ലിക്ക് പ്രോസിക്യൂട്ടറുമായി സേവനമനുഷ്ടിച്ചു. 1949 മുതൽ തിരുവനന്തപുരത്ത് വക്കീലായി സേവനമനുഷ്ടിച്ചു. 1958 ൽ മഞ്ചേരിയിലേക്ക് താമസം മാറി.1960ൽ 4306 വോട്ടുകളുടെ ഭൂരിപക്ഷത്തിന് മങ്കടയിൽ നിന്നും നിയമസഭയിലേക്കു തിരഞ്ഞെടുക്കപ്പെട്ടു.
മലപ്പുറം ജില്ല എന്ന ആശയം ആദ്യമായി കേരള നിയമസഭയിൽ അവതരിപ്പിച്ചത് ഇദ്ദേഹമായിരുന്നു.

</doc>
<doc id="190649" url="https://ml.wikipedia.org/wiki?curid=190649" title="മായാമോഹിനി">
മായാമോഹിനി

 
ജോസ് തോമസ് സംവിധാനം നിർവ്വഹിച്ച് ദിലീപ്, ബിജു മേനോൻ, ബാബുരാജ്, മൈഥിലി എന്നിവർ പ്രധാനകഥാപാത്രങ്ങളെ അവതരിപ്പിച്ച് 2012 ഏപ്രിൽ 7-നു് പുറത്തിറങ്ങിയ മലയാളചലച്ചിത്രമാണ് മായാമോഹിനി. ഈ ചലച്ചിത്രത്തിൽ കേന്ദ്രകഥാപാത്രമായ ഒരു സ്ത്രീവേഷമാണ് ദിലീപ് അവതരിപ്പിക്കുന്നത്. ഉദയകൃഷ്ണ-സിബി കെ. തോമസ് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="190650" url="https://ml.wikipedia.org/wiki?curid=190650" title="Mayamohini">
Mayamohini



</doc>
<doc id="190652" url="https://ml.wikipedia.org/wiki?curid=190652" title="എൻ.കെ.പി. സാൽവ">
എൻ.കെ.പി. സാൽവ

 
മുൻ ഇന്ത്യൻ കേന്ദ്രമന്ത്രിയും ബി.സി.സി.ഐ അധ്യക്ഷനുമായിരുന്നു നരേന്ദ്രകുമാർ സാൽവെ എന്ന എൻ.കെ.പി സാൽവെ.( - 1 ഏപ്രിൽ 2012).
ജീവിതരേഖ.
മധ്യപ്രദേശിലെ ചിന്നവാഡയിൽ ജനിച്ചു. ചാർട്ടേഡ് അക്കൗണ്ടന്റായി ജീവിതം തുടങ്ങിയ സാൽവെ പിന്നീട് പൊതു പ്രവർത്തനത്തിലേക്ക് തിരിഞ്ഞു. അഞ്ചാം ലോക് സഭയിലേക്ക് മധ്യപ്രദേശിലെ ബീതുളിൽ നിന്ന് തെരഞ്ഞെടുക്കപ്പെട്ടു. പിന്നീട് രാജ്യസഭാംഗമായി. ഇന്ദിരാഗാന്ധി, രാജീവ് ഗാന്ധി, പി.വി. നരസിംഹറാവു എന്നീ പ്രധാനമന്ത്രിമാരുടെ സർക്കാറുകളിൽ സാൽവെ കേന്ദ്ര മന്ത്രിയായിരുന്നു. അദ്ദേഹം കേന്ദ്രത്തിൽ ഉരുക്കു വകുപ്പാണ് കൈകാര്യം ചെയ്തിരുന്നത്. വിദർഭ പ്രദേശത്തെ മഹാരാഷ്ട്രയിൽ നിന്ന് വേർപെടുത്തി പ്രത്യേക സംസ്ഥാനം ആക്കണമെന്ന അഭിപ്രായക്കാരനായിരുന്നു സാൽവെ. മറ്റൊരു കോൺഗ്രസ് നേതാവായ വസന്ത് സാഠേയുമായി ചേർന്ന് ഈ ആവശ്യം ശക്തമായി ഉന്നയിച്ച അദ്ദേഹം തുടർന്ന് അതിന്റെ പേരിൽ പാർട്ടി വിട്ടു. ക്രിക്കറ്റ് ഭരണരംഗവുമായി ദീർഘകാലത്തെ ബന്ധമുണ്ടായിരുന്ന് സാൽവെക്ക് 1987-ലെ ലോകകപ്പ് ഇന്ത്യൻ ഉപഭൂഖണ്ഡത്തിലേക്ക് കൊണ്ടുവന്നതിൽ വലിയ പങ്കുണ്ട്. ഇംഗ്ലണ്ടിനു പുറത്ത് ക്രിക്കറ്റ് ലോകകപ്പ് നടക്കുന്നത് അതാദ്യമായിരുന്നു. സാൽവയുടെ പേരിലാണ്‌ ബി.സി.സി.ഐ ചലഞ്ചർ ട്രോഫി കിരീടം നാമകരണം ചെയ്‌തിരിക്കുന്നത്‌.

</doc>
<doc id="190655" url="https://ml.wikipedia.org/wiki?curid=190655" title="മാരാരിക്കുളം">
മാരാരിക്കുളം

 
ആലപ്പുഴ ജില്ലയിലെ ഒരു തീരദേശ ഗ്രാമമാണ് മാരാരിക്കുളം. പ്രസിദ്ധമായ മാരാരിക്കുളം മഹാദേവക്ഷേത്രം ഇവിടെ സ്ഥിതി ചെയ്യുന്നു. വിനോദ സഞ്ചാരികൾക്കു പ്രിയപ്പെട്ട മാരാരി ബീച്ച് ഇവിടെ സ്ഥിതി ചെയ്യുന്നു.
ഐതിഹ്യം.
മാരാരിക്കുളത്തിന് ആ പേര് ലഭിച്ചതിനെ കുറിച്ച് രണ്ടു ഐതിഹ്യങ്ങളാണ് നിലവിലുള്ളത്. പണ്ട് വ്യാപകമായി ഉപയോഗിച്ചിരുന്ന തഴപ്പായ നിർമ്മാണത്തിനാവശ്യമായ കൈതയോലകൾ ശേഖരിക്കാനെത്തിയ ഒരു സ്ത്രീ ഒരു കുളക്കടവിൽ കിടന്ന കല്ലിൽ അരിവാൾ തേച്ച് മൂർച്ച കൂട്ടാൻ ശ്രമിച്ചപ്പോൾ കല്ലിൽ നിന്നും രക്തം ഒഴുകിയെന്നും, കല്ല് ശിവലിംഗമായിരുന്നുവെന്നും പറയപ്പെടുന്നു. പിൽക്കാലത്ത് ആ കുളക്കരയിൽ മാരാരി (ശിവലിംഗം) പ്രതിഷ്ഠിക്കപ്പെട്ടുവെന്നും ഈ പ്രദേശം മാരാരിക്കുളം എന്ന പേരിൽ അറിയപ്പെട്ടു തുടങ്ങി എന്നതുമാണ് അതിൽ ഒന്ന്. മാരാരിക്കുളം ശിവക്ഷേത്രവുമായി ബന്ധപ്പെട്ടു തന്നെ, മാരന്റെ അരിയുടെ കളം (മാരൻ = കാമദേവൻ, അരി = ശത്രു/കൊലയാളി; മാരന്റെ അരി = കാമദേവൻറെ ശത്രു/കൊലയാളി - ശിവൻ; കളം = നാട്) എന്നത് രൂപാന്തരപ്പെട്ട് മാരാരിക്കുളം ഉണ്ടായി എന്ന ഒരഭിപ്രായവും നിലവിലുണ്ട്.

</doc>
<doc id="190656" url="https://ml.wikipedia.org/wiki?curid=190656" title="സെന്റ് അഗസ്റ്റിൻ പള്ളി, മാരാരിക്കുളം">
സെന്റ് അഗസ്റ്റിൻ പള്ളി, മാരാരിക്കുളം

മാരാരിക്കുളം സെന്റ് അഗസ്റ്റിൻ പള്ളി 1877-ൽ സ്ഥാപിക്കപ്പെട്ടതാണ്. ആലപ്പുഴ രൂപതയ്ക്കു കീഴിലുള്ള ഈ പള്ളി ലാറ്റിൻ കത്തോലിക്ക വിഭാഗത്തിന്റെ നിയന്ത്രണത്തിലാണ്. 
ആലപ്പുഴ ജില്ലയിലെ ചേർത്തല താലൂക്കിൽ കഞ്ഞിക്കുഴി ബ്ളോക്ക് പരിധിയിൽ വരുന്ന മാരാരിക്കുളം വടക്ക് ഗ്രാമപഞ്ചായത്തിലാണ് ഈ പള്ളി സ്ഥിതി ചെയ്യുന്നത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="190661" url="https://ml.wikipedia.org/wiki?curid=190661" title="എൻ.കെ.പി സാൽവ">
എൻ.കെ.പി സാൽവ



</doc>
<doc id="190663" url="https://ml.wikipedia.org/wiki?curid=190663" title="വിനാഗിരി">
വിനാഗിരി

 
നേർപ്പിച്ച അസെറ്റിക് ആസിഡ് ആണ് വിനാഗിരി .പ്രധാനമായും അസറ്റിക് അമ്ലം, ജലം എന്നിവ അടങ്ങിയ ഒരു ദ്രവ പദാർത്ഥമാണ് വിനാഗിരി അഥവാ സുർക്ക. എഥനോൾ അസറ്റിക് ആസിഡ് ബാക്റ്റീരിയയെ ഉപയോഗിച്ച് ഫെർമെന്റേഷൻ നടത്തിയാണ് വിനാഗിരി ഉത്പാദിപ്പിക്കുന്നത്. ഭക്ഷണസാധനങ്ങളിലും മറ്റും ചേർക്കുന്നതിനു വേണ്ടി അടുക്കളയിൽ സാധാരണയായി ഇന്ന് വിനാഗിരി ഉപയോഗിച്ചു വരുന്നു. പണ്ടു മുതൽ തന്നെ അനേകം വ്യാവസായികവും ഗാർഹികവുമായ ആവശ്യങ്ങൾക്കായി ഇത് ഉപയോഗിച്ചിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="190664" url="https://ml.wikipedia.org/wiki?curid=190664" title="Vinegar">
Vinegar



</doc>
<doc id="190665" url="https://ml.wikipedia.org/wiki?curid=190665" title="സുർക്ക">
സുർക്ക



</doc>
<doc id="190666" url="https://ml.wikipedia.org/wiki?curid=190666" title="അയ്യന്തോൾ">
അയ്യന്തോൾ

 
അയ്യന്തോൾ കേരളത്തിലെ തൃശ്ശൂർ ജില്ലയിൽ തൃശ്ശൂർ മുനിസിപ്പൽ കോർപറേഷനിൽപെട്ട ഒരു സ്ഥലമാണ്. തൃശ്ശൂർ ജില്ലയുടെ ഭരണസിരാകേന്ദ്രമാണ്. കളക്ടറേറ്റും വിവീധ സർക്കാർ വകുപ്പുകളുടെ ജില്ലാതല ആപ്പീസുകളും ജില്ലാ കോടതികളും മറ്റു കോടതികളും ഇവിടെ സ്ഥിതിചെയ്യുന്നു. തൃശ്ശൂർ സ്വരാജ് റൗണ്ടിൽ നിന്നും ഏകദേശം 2 കി,മീറ്റർ ദൂരത്തിലാണ്. തൃശ്ശൂരിലെ മാതൃകാ റോഡായ സ്വരാജ് റൗണ്ട്- പുഴക്കൽ റോഡ് കടന്നു പോകുന്നതു് ഇതിലെയാണ്.
കോൾ നിലങ്ങൾ അയ്യന്തോളിനു അതിർത്തിയാവുന്നു. ഇവിടെ ഒരുപാട് കൃഷിയിടങ്ങൾ നികത്തി താമസസ്ഥലങ്ങളായിട്ടുണ്ട്. 
അയ്യന്തോളിൽ ഒരു കളിക്കളവും ജില്ലാ ഓഫീസേഴ്സ് ക്ലബ്ബ് നിയന്ത്രിക്കുന്ന ഇൻഡോർ സ്റ്റേഡിയവും ഉണ്ട്.
എസ്.ടിഡി. കോഡ് 0487 പിൻ‌കോഡ് 680003
അപ്പൻ തമ്പുരാൻ സ്മാരകം.
അപ്പൻ തമ്പുരാൻ എന്നു അറിയപ്പെട്ടിരുന്ന രാമ വർമ്മ അപ്പൻ തമ്പുരാന്റെ സ്മാരകം സിവിൽ സ്റ്റേഷനോട് ചേർന്നുണ്ട്. അപ്പൻ തമ്പുരാൻ താമസിച്ചിരുന്ന കുമാര മന്ദിരമാണിത്.സാഹിത്യ അക്കാദമിയുടെ ആനുകാലിക ലൈബ്രറി ഇവിടെ പ്രവർത്തിക്കുന്നു.
സാഹിത്യകരന്മാർക്ക് താമസിച്ച് രചനകൾ നടത്താനുള്ള കൈരളിഗ്രാമം അപ്പൻ തമ്പുരാൻ സ്മാരകത്തോടനുബന്ധിച്ചാണ്.
വിദ്യാഭ്യാസം.
നിർമ്മല കോൺവെന്റ് അപ്പർ പ്രൈമറി സ്കൂൾ, സർ‌ക്കാർ വൊക്കേഷനൽ ഹയർ സെക്കന്ററി സ്കൂൾ, അമൃത വിദ്യാലയ, കാലിക്കറ്റ് സർവകലാശാലയോട് അഫിലിയേറ്റ് ചെയ്ത സർക്കാർ ലോ കോളേജ് എന്നിവ ഇവിടെ സ്ഥിതിചെയ്യുന്നു.
അപ്പൻ തമ്പുരാൻ സ്മരക വായനശാലയും അപ്പൻ തമ്പുരാൻ സ്മാരകത്തിൽ പ്രവർത്തിക്കുന്ന ഒരു വായനശാലയുമുണ്ട്.
ദേവാലയങ്ങൾ.
അയ്യന്തോളിലെ ഏക മുസ്ലീം ദേവാലയം. കളക്റ്ററേറ്റിനു സമീപം.
അയ്യന്തോളിലെ പ്രധാന ക്രിസ്തീയ ദേവാലയം. ഇന്ത്യ സ്വതന്ത്രമായ 1947 ആഗസ്റ്റ് 15ന് സ്വതന്ത്രപാരീഷായി. പാരിഷിനു കീഴിൽ 500 കുടുംബങ്ങളുണ്ട്.
അയ്യന്തോളിലെ പ്രധാന ഹൈന്ദവ ദേവാലയം. 108 ഭഗവതി ക്ഷേത്രങ്ങളിൽ ഒന്നാണ്. തൃശ്ശുർ പൂരത്തിൽ പങ്കെടുക്കുന്ന ദേവിയാണ്. തൃക്കാർത്തികയാണ് ഉൽസവം.
കേരളത്തിലെ അപൂർവ്വം വരാഹമൂർത്തിക്ഷേത്രങ്ങളിലൊന്ന്. സ്വരാജ് റൗണ്ട്-പുഴയ്ക്കൽ റോഡിൽ നിന്ന് അല്പം മാറി സ്ഥിതിചെയ്യുന്നു.

</doc>
<doc id="190670" url="https://ml.wikipedia.org/wiki?curid=190670" title="N.K.P. Salve">
N.K.P. Salve



</doc>
<doc id="190671" url="https://ml.wikipedia.org/wiki?curid=190671" title="എൻ.കെ.പി സാൽവെ">
എൻ.കെ.പി സാൽവെ



</doc>
<doc id="190672" url="https://ml.wikipedia.org/wiki?curid=190672" title="കോരിക">
കോരിക

പണ്ട് നിലത്തിരുന്നു ഭക്ഷണം കഴിക്കുമ്പോൾ ചോറു വിളമ്പാൻ ഉപയോഗിച്ചിരുന്ന ഉപകരണമാണു കോരിക. ഇത് മരം കൊണ്ടും ഓടുകൊണ്ടും ഉണ്ടാക്കിയിരുന്നു. താരതമ്യേന വലിപ്പം കൂടുതലായതുകാരണം ഊൺമേശകളിൽ ഉപയോഗിക്കാനാകാത്തതുകൊണ്ട് പ്രചാരത്തിലില്ലാതായി.

</doc>
<doc id="190678" url="https://ml.wikipedia.org/wiki?curid=190678" title="ഫോർമിക് അമ്ലം">
ഫോർമിക് അമ്ലം

 
കാർബോക്സിലിക് അ‌മ്ലങ്ങളിൽ ഏറ്റവും ലഘുവായഘടനയുള്ളതാണ് ഫോർമിക് അ‌മ്ലം അഥവാ മെഥനോയിക് അ‌മ്ലം. ഇതിന്റെ രാസസൂത്രം HCOOH അല്ലെങ്കിൽ HCO2H. എന്നാണ്. ഉറുമ്പിന്റെ ശരീരത്തിൽ കാണുന്നത് ഇതാണ്

</doc>
<doc id="190679" url="https://ml.wikipedia.org/wiki?curid=190679" title="Formic acid">
Formic acid



</doc>
<doc id="190682" url="https://ml.wikipedia.org/wiki?curid=190682" title="കിണ്വനം">
കിണ്വനം

 
എൻസൈമുകളുടെ പ്രവർത്തനത്തിലൂടെ ഗ്ലൂക്കോസ് പോലുള്ള തന്മാത്രകൾ വായുരഹിതമായി വിഘടിപ്പിക്കപ്പെടുന്ന ഒരു ഉപാപചയ രാസപ്രക്രിയയാണ് പുളിപ്പിക്കൽ അല്ലെങ്കിൽ കിണ്വനം. ബയോകെമിസ്ട്രിയിൽ, ഓക്സിജന്റെ അഭാവത്തിൽ കാർബോഹൈഡ്രേറ്റിൽ നിന്ന് ഊർജം വേർതിരിച്ചെടുക്കുന്നതിനെ സങ്കുചിതമായി നിർവചിച്ചിരിക്കുന്നു. ഭക്ഷ്യോൽപ്പാദനത്തിൽ സൂക്ഷ്മാണുക്കളുടെ പ്രവർത്തനം ഒരു ഭക്ഷ്യവസ്തുവിലോ പാനീയത്തിലോ അഭികാമ്യമായ മാറ്റം കൊണ്ടുവരുന്ന ഏതൊരു പ്രക്രിയയെയും കിണ്വനം മൂലമാണെന്ന് സൂചിപ്പിക്കാം. കിണ്വനത്തെക്കുറിച്ചുള്ള ശാസ്ത്രം സൈമോളജി എന്നറിയപ്പെടുന്നു. 9-ാം നൂറ്റാണ്ടിൽ ഫ്രഞ്ച് രസതന്ത്രജ്ഞനും മൈക്രോബയോളജിസ്റ്റുമായ ലൂയി പാസ്ചർ, വായുവിന്റെ അഭാവത്തിൽ വളരുന്ന യീസ്റ്റുകളും മറ്റ് സൂക്ഷ്മാണുക്കളും വരുത്തുന്ന മാറ്റങ്ങളെ വിവരിക്കുന്നതിന് ഫെർമെന്റെഷൻ എന്ന പദം ഉപയോഗിച്ചു. എഥൈൽ ആൽക്കഹോൾ, കാർബൺ ഡൈ ഓക്സൈഡ് എന്നിവ മാത്രമല്ല പുളിപ്പിക്കൽ ഉൽപ്പന്നങ്ങളെന്നും അദ്ദേഹം തിരിച്ചറിഞ്ഞു.
വിവിധ തരത്തിലുള്ള കിണ്വനങ്ങൾ.
യീസ്റ്റ് പുളിപ്പിക്കുമ്പോൾ ഗ്ലൂക്കോസിനെ (C6H12O6) എഥനോൾ (CH3CH2OH) കാർബൺ ഡയോക്സൈഡ് (CO2) ആയി വിഘടിപ്പിക്കുന്നു.
ലാക്റ്റിക് ആസിഡ് ഫെർമെന്റെഷൻ.
ലാക്റ്റിക് ആസിഡ് ഫെർമെന്റെഷൻ ലാക്റ്റിക് ആസിഡ് ഉത്പാദിപ്പിക്കുന്നു. 
ഇതിൽ അന്നജം അല്ലെങ്കിൽ പഞ്ചസാരയെ ബാക്ടീരിയ ലാക്റ്റിക് ആസിഡായി മാറുന്നു. പാലിലെ പഞ്ചസാരയെ (ലാക്ടോസ്) ലാക്റ്റിക് ആസിഡും മറ്റ് ഘടകങ്ങളും ആക്കി മാറ്റാൻ സഹായിക്കുന്ന ബാക്ടീരിയകളുടെ ഒരു കൂട്ടമാണ് ലാക്റ്റിക് ആസിഡ് ബാക്ടീരിയകൾ. പാൽ ഉൽപന്നങ്ങളായ ചീസ്, തൈര്, യോഗർട് എന്നിവയിലെ ഏറ്റവും സാധാരണമായ ലാക്റ്റിക് അസിഡിക് ഘടകമാണ്.
ജീവികൾക്ക് ധാരാളം ഊർജ്ജം ആവശ്യമായി വരുമ്പോൾ പേശികളിൽ ലാക്റ്റിക് ആസിഡ് ഉണ്ടാകുന്നു. ഈ ആസിഡ് അടിഞ്ഞുകൂടുന്നത് മൂലമാണ് പേശി വേദന ഉണ്ടാകുന്നത്. രക്ത വിതരണം വഴി ഉൽപ്പന്നം നീക്കം ചെയ്യപ്പെടുന്നതിനാൽ വേദന കുറയുന്നു.
ആൽക്കഹോൾ ഫെർമെന്റെഷൻ.
യീസ്റ്റ് ഉപയോഗിച്ച് കാർബോഹൈഡ്രേറ്റുകളെ ചൂട്, കാർബൺ ഡൈ ഓക്സൈഡ്, വെള്ളം, ആൽക്കഹോൾ എന്നിവയായി മാറുന്ന ഒരു വായുരഹിത പ്രക്രിയയാണ് ആൽക്കഹോൾ ഫെർമെന്റെഷൻ.

</doc>
<doc id="190683" url="https://ml.wikipedia.org/wiki?curid=190683" title="കിണ്വനം (ആഹാരം)">
കിണ്വനം (ആഹാരം)

 
യീസ്റ്റുപയോഗിച്ച് കാർബോഹൈഡ്രേറ്റുകളെ ആൽക്കഹോളും കാർബൺ ഡൈ ഓക്സൈഡ് അഥവാ ഓർഗാനിക് സംയുക്തങ്ങളാക്കുന്ന പ്രക്രിയയാണ് പ്രധാനമായും ആഹാരപദാർത്ഥത്തിലെ കിണ്വനം കൊണ്ട് അർത്ഥമാക്കുന്നത്. പാലു പുളിപ്പിച്ച് തൈരാക്കി മാറ്റുന്നതും കിണ്വനത്തിന് ഒരുദാഹരണമാണ്. 1856ൽ ഫ്രഞ്ച് ശാസ്ത്രജ്ഞനായ ലൂയിൽ പാസ്‌ചറാണ് കിണ്വനത്തിനായി യീസ്റ്റ് ഉപയോഗിച്ച് തുടങ്ങിയത്. അദ്ദേഹം കിണ്വനത്തെ വായുവില്ലാതെയുള്ള ശാസോശ്ചാസം എന്ന് വിശേഷിപ്പിച്ചു.

</doc>
<doc id="190684" url="https://ml.wikipedia.org/wiki?curid=190684" title="പുളിപ്പിക്കൽ">
പുളിപ്പിക്കൽ



</doc>
<doc id="190685" url="https://ml.wikipedia.org/wiki?curid=190685" title="Fermentation">
Fermentation



</doc>
<doc id="190686" url="https://ml.wikipedia.org/wiki?curid=190686" title="ഫെർമന്റേഷൻ">
ഫെർമന്റേഷൻ



</doc>
<doc id="190693" url="https://ml.wikipedia.org/wiki?curid=190693" title="ഡയസ്ട്രോഫിസം">
ഡയസ്ട്രോഫിസം

 
വിവർത്തനിക (tectonic) പ്രതിഭാസത്തിന്റെ ഫലമായി ഭൂവത്ക്കത്തിലുണ്ടാകുന്ന ചലനങ്ങളാണ് ഡയസ്ട്രോഫിസം. വൻകരകൾ, കടലിന്റെ അടിത്തട്ട്, പീഠഭൂമി, പർവതനിരകൾ എന്നിവയുടെ രൂപീകരണവും ഡയസ്ട്രോഫിസത്തിൽ ഉൾപ്പെടുന്നു. കോർഡില്ലെറൻ ഭൂപ്രദേശത്തിന്റെ ഭൂമിശാസ്ത്ര സവിശേഷതകളുടെ നിർവചനാർഥം ജെ. ഡബ്ളിയൂ. പവ്വൽ എന്ന ഭൗമശാസ്ത്രജ്ഞനാണ് "ഡയസ്ട്രോഫിസം" എന്ന പദം സന്നിവേശിപ്പിച്ചത്. പവ്വലിന്റെ സഹപ്രവർത്തകൻ ജെ. കെ. ഗിൽബർട്ട് ഡയസ്ട്രോഫിസത്തെ രണ്ടായി വർഗീകരിച്ചു: 
ഭൗമോപരിതലത്തിലെ മാറ്റങ്ങൾ.
ഭൗമോപരിതലത്തിന് രൂപവൈകൃതം സൃഷ്ടിക്കുന്ന തുടർ പ്രതിഭാസമാണ് ഡയസ്ട്രോഫിസം. അസ്ഥിര മേഖലകളിലെ ആധുനിക ചലനങ്ങൾ പ്രധാന ഭൂചലനങ്ങൾക്കും ഭൗമോപരിതലത്തിൽ ഗണ്യമായ മാറ്റങ്ങൾ സൃഷ്ടിക്കുന്നതിനും നിദാനമാകാറുണ്ട്. ഹിമയുഗത്തിന് ശേഷമുളള ഭൂവിജ്ഞാനീയ കാലഘട്ടങ്ങളിൽ സമുദ്രത്തിന്റെ അടിത്തട്ടിൽ നിക്ഷേപിക്കപ്പെട്ട അവസാദങ്ങൾക്ക് സംഭവിച്ച ഉയർച്ചയും ഡയസ്ട്രോഫിസത്തിന് ഉദാഹരണമായിപ്പറയാം. ശക്തമായ ഡയസ്ട്രോഫിക് പ്രവർത്തനങ്ങൾ അഗ്നിപർവതങ്ങൾക്കും കായാന്തരീകരണത്തിനും കാരണമാകാറുണ്ട്. ഡയസ്ട്രോഫിസത്തിന്റെ അടിസ്ഥാന കാരണം ഇന്നും അജ്ഞാതമാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="190700" url="https://ml.wikipedia.org/wiki?curid=190700" title="ഡയാറ്റമേഷ്യസ് എർത്ത്">
ഡയാറ്റമേഷ്യസ് എർത്ത്

 
ഫോസിൽ ഡയാറ്റ നിക്ഷേപങ്ങൾ വഴി രൂപമെടുക്കുന്ന അവസാദ ശിലാസമൂഹത്തെ ഡയാറ്റമേഷ്യസ് എർത്ത്. ക്വിസെൽഗുർ (Kieselguhr) എന്ന പേരിലും ഇത് അറിയപ്പെടുന്നു. സമുദ്രജലത്തിലും ശുദ്ധജലതടാകങ്ങളിലും ചതുപ്പുനിലങ്ങളിലും ഇവ രൂപമെടുക്കാറുണ്ട്. ഡയാറ്റങ്ങളുടെ കോശങ്ങൾ അഴുകി നശിക്കുമ്പോൾ സിലിക്കാമയമായ കോശഭിത്തിക്കു മാറ്റം സംഭവിക്കുന്നില്ല. ഇവ ജീവിക്കുന്ന ജലാശയത്തിന്റെ അടിത്തട്ടിൽത്തന്നെ നിക്ഷേപിക്കപ്പെടുകയാണ് പതിവ്. ഇത്തരത്തിൽ അനുകൂലമായ പരിസ്ഥിതിയിൽ തുടർച്ചയായി അടിഞ്ഞുകൂടുമ്പോൾ കനം വർധിക്കാനിടയാകുന്നു. ഇങ്ങനെയാണ് ഡയാറ്റമേഷ്യസ് എർത്ത് രൂപം കൊള്ളുന്നത്.
ഭൂമിയിലെ നിക്ഷേപങ്ങൾ.
ഭൂമിയിൽ പലയിടങ്ങളിലും ഇത്തരം നിക്ഷേപങ്ങൾ കണ്ടു വരുന്നു. ശുദ്ധജലത്തിലും സമുദ്രജലത്തിലും ഇത്തരം നിക്ഷേപങ്ങളുണ്ട്. സമുദ്ര പരിതഃസ്ഥിതിയിൽ രൂപമെടുക്കുന്ന ഡയാറ്റമേഷ്യസ് എർത്ത് ഡയാറ്റൊമൈറ്റ് എന്ന പേരിലറിയപ്പെടുന്നു. മുൻകാലങ്ങളിൽ പ്ലവക ഡയാറ്റമുകളുണ്ടായിരുന്ന ശുദ്ധജല തടാകങ്ങളിലാണ് ഇത്തരം നിക്ഷേപങ്ങളധികവുമുള്ളത്. സമുദ്രജല സ്പീഷീസിൽ നിന്നുണ്ടാകുന്ന നിക്ഷേപങ്ങളെക്കാൾ കനം കുറഞ്ഞവയാണ് ശുദ്ധജല സ്പീഷീസിൽ നിന്നുണ്ടാകുന്ന നിക്ഷേപങ്ങൾ. സമുദ്രജല സ്പീഷീസിൽ നിന്നുണ്ടാകുന്ന നിക്ഷേപങ്ങൾ ജിയോളജീയ മാറ്റം മൂലം കരയിലേക്കു ഉയർത്തപ്പെടാറുണ്ട്.
ഏറ്റവും വലിയ നിക്ഷേപം.
ഇതു വരെ കണ്ടുപിടിക്കപ്പെട്ടിട്ടുള്ളതിൽ വച്ച് ഏറ്റവും വലിയ ഡയാറ്റമേഷ്യസ് എർത്ത് കാലിഫോർണിയയിലെ സാന്താമരിയാ എണ്ണപ്പാടങ്ങളിലുള്ളതാണ്. ഈ പ്രദേശത്ത് 915 മീ. വരെ കനമുള്ള അന്തർഭൗമനിക്ഷേപങ്ങളുണ്ടെന്ന് ഇവിടങ്ങളിൽ കുഴിക്കുന്ന എണ്ണക്കിണറുകൾ സാക്ഷ്യം നൽകുന്നു. കാലിഫോർണിയയിലെതന്നെ ലോംപോക്കിലാണ് ഏറ്റവും വലിയ ഉപരിതല നിക്ഷേപവും കാണപ്പെട്ടിട്ടുള്ളത്. 245 മീറ്ററിലധികം കനമുള്ള ഡയാറ്റമയമണ്ണ് കിലോമീറ്ററുകളോളം നീളത്തിൽ ഇവിടെ കാണപ്പെടുന്നുണ്ട്.
വാണിജ്യ പ്രാധാന്യം.
ഡയാറ്റമയമണ്ണ് വളരെ വാണിജ്യ പ്രാധാന്യമുള്ളതാണ്. സിൽവർ പോളിഷുകളും, ടൂത്ത് പേസ്റ്റുകളും, പെയിന്റുകളും, പ്ലാസ്റ്റിക്കുകളും ഉണ്ടാക്കാൻ ഇത് ഉപയോഗിക്കുന്നു. മുൻകാലങ്ങളിൽ ഡൈനാമൈറ്റ് നിർമ്മാണത്തിനും ഇത് ഉപയോഗിച്ചിരുന്നു. പഞ്ചസാര ശുദ്ധീകരണശാലകളിൽ ശുദ്ധീകരണത്തിനായും ബോയിലറുകളിലും ബ്ലാസ്റ്റു ഫർണസുകളിലും മറ്റും ഇൻസുലേഷനുകൾക്കും ഉപയോഗിക്കുന്നത് ഡയാറ്റമയമണ്ണാണ്. ചുട്ടു പഴുക്കുന്ന ചൂടിൽ പോലും നശിച്ചു പോവാത്തതിനാൽ ഇത് ഫലപ്രദമായ ഒരു താപരോധിയാണ്. മാത്രമല്ല ദ്രാവകങ്ങൾ അരിക്കുന്നതിനും ഇത് ഉപയോഗപ്പെടുത്താറുണ്ട്.

</doc>
<doc id="190711" url="https://ml.wikipedia.org/wiki?curid=190711" title="വലിയ പപ്പടം">
വലിയ പപ്പടം



</doc>
<doc id="190716" url="https://ml.wikipedia.org/wiki?curid=190716" title="Diastrophism">
Diastrophism



</doc>
<doc id="190717" url="https://ml.wikipedia.org/wiki?curid=190717" title="Diatomaceous earth">
Diatomaceous earth



</doc>
<doc id="190718" url="https://ml.wikipedia.org/wiki?curid=190718" title="ബ്രൂട്ട് ഫോഴ്സ് ആക്രമണം">
ബ്രൂട്ട് ഫോഴ്സ് ആക്രമണം

ഗൂഢശാസ്ത്രത്തിൽ (cryptography) ബ്രൂട്ട് ഫോഴ്സ് ആക്രമണം എന്നാൽ കോഡ് ചെയ്യപ്പെട്ട വിവരങ്ങൾ കണ്ടെത്താൻ മറ്റു യാതൊരു മാർഗവും ഇല്ലെങ്കിൽ ഉപയോഗിക്കുന്ന ഒരു രീതിയാണ്‌. ഇതിൽ ശരിയായ കീ കണ്ടെത്തുന്നതുവരെ സാധ്യമായ കീകൾ എല്ലാം പ്രയോഗിച്ചുനോക്കുന്നത് ഉൾപ്പെടുന്നു. ഒരുപക്ഷെ എല്ലാ കീകളും പ്രയോഗിച്ചു നോക്കെണ്ടാതായി വന്നേക്കാം.ബ്രൂട്ട് ഫോഴ്സ് ആക്രമണം എത്രത്തോളം പ്രായോഗികം ആണെന്ന് മനസ്സിലാക്കുന്നത്‌ കണ്ടെത്തേണ്ട കീയുടെ വലിപ്പം (length) അടിസ്ഥാനപ്പെടുത്തി ആണ്. കീയുടെ വലിപ്പം കൂടുന്തോറും ബ്രൂട്ട് ഫോഴ്സ് ആക്രമണം കൂടുതൽ ദുഷ്കരമായിതീരും. അതായത്‌ ചെറിയ കീകൾ കണ്ടെത്താൻ താരതമ്യേന എളുപ്പം ആയിരിക്കും.
സൈദ്ധാന്തിക പരിമിതികൾ.
ബ്രൂട്ട് ഫോഴ്സ് ആക്രമണം നടത്തേണ്ട കീയുടെ വലിപ്പം കൂടുന്തോറും പ്രവർത്തനം കൂടുതൽ ദുഷ്കരമായിതീരും. താഴെ കൊടുത്തിരിക്കുന്ന പട്ടിക ഒരു 128-ബിറ്റ്‌ കീ ഒരു 56-ബിറ്റ്‌ കീയെക്കാൾ എത്രത്തോളം സങ്കീർണം ആണെന്ന് സൂചിപ്പിക്കുന്നു. ഒരു സെക്കൻഡിൽ ഒരു 56-ബിറ്റ്‌ കീ കണ്ടെത്താൻ കഴിയുന്ന ഒരു ഉപകരണം ഒരു 128-ബിറ്റ്‌ കീ കണ്ടെത്താൻ എത്ര സമയം എടുക്കും എന്ന് കാണാം.

</doc>
<doc id="190719" url="https://ml.wikipedia.org/wiki?curid=190719" title="ചാത്തം">
ചാത്തം

ശ്രാദ്ധം / ചാത്തം / അടിയന്തരം എന്നി പലപേരുകളിൽ അറിയപ്പെടുന്ന മരണാനന്തരചടങ്ങുകൾ ഓരോ മതത്തിലും വളരെയധികം വ്യത്യാസപ്പെട്ടിരിക്കുന്നു. മതപരമായ ചടങ്ങുകളും സാമൂഹികമായ കൂടിചേരലുകളും ദാനധർമ്മങ്ങളും കൂടിചേർന്ന് ഇത്തരം ദിനങ്ങൾ സമൂഹത്തിൽ വളരെ ആഴത്തിൽ വേരൂന്നിയിരിക്കുന്നു.(ചാത്തം അല്ലെങ്കിൽ ശ്രാദ്ധം എന്നത് മരിച്ചുപോയവർക്ക്‌ ആണ്ടോടാണ്ട് കൊടുക്കുന്ന ബലികർമ്മങ്ങൾ ആണ്. മരിച്ചു കഴിഞ്ഞു പുല ആചരണം കഴിഞ്ഞ ഉടനെ നടത്തുന്ന ചടങ്ങാണ് പിണ്ഡം /അടിയന്തരം എന്ന് അറിയപ്പെടുന്നത്. നമ്പൂതിരി പ്രത്യേകിച്ച് സമുദായക്കാർക്ക് പ്രത്യേകിച്ച് ദീക്ഷ ഉണ്ട്. മരിച്ചവരുടെ ആത്മാക്കൾക്ക് വേണ്ടി ബലികർമ്മങ്ങൾ നടത്തുന്ന സമയകാലം ആണ് ഇത്.അന്യ ബ്രാഹ്മണ സമുദായത്തിൽ പ്പെട്ടവർക്ക് ദീക്ഷയുണ്ടോ എന്ന് അറിയില്ല.) 
ഹിന്ദുമതത്തിൽ.
മരിച്ചവരുടെ ആത്മാക്കൾക്ക് പിതൃദേവതകളുടെ പ്രീതി ലഭിക്കുന്നതിന് ചെയ്യുന്ന യജ്ഞമാണ് ശ്രാദ്ധം. പിതൃക്കൾ തറവാട് നിലനിർത്തിയവരാണ് എന്നതുകൊണ്ട് ജലതർപ്പണം, അന്നം എന്നിവയാൽ അവരെ തൃപ്തിപ്പെടുത്തുന്നതിനും അവരുടെ സ്മരണ നിലനിർത്തുന്നതിനും വേണ്ടിയാണ് ശ്രാദ്ധമൂട്ട്. ഇത് ചെയ്യണമെങ്കിൽ തലേദിവസം മുതൽക്കേ വ്രതം എടുത്തിരിക്കണം എന്നാണ് പ്രമാണം. ആത്മാക്കൾ ചന്ദ്രന്റെ ഇരുണ്ട ഭാഗത്ത് പിതൃലോകത്ത് വസിക്കുന്നു എന്നാണ് വിശ്വാസം[']. അവിടെ നിന്ന് അവർ ദേവലോകത്തേക്ക് യ്യാത്ര ചെയ്യുന്നു. മനുഷ്യരുടെ ഒരു വർഷം പിതൃക്കൾക്ക് ഒരു ദിവസമത്രെ. ഈ യാത്രയിൽ പിതൃക്കളെ ദിവസവും ഊട്ടുന്നു എന്ന സങ്കല്പ്പത്തിലണ് , മരിച്ച ദിവസത്തെ തിഥിയോ, നക്ഷത്രമോ, കണക്കിലെടുത്ത് ആണ്ട് ശ്രാദ്ധം ചെയ്യുന്നത്. ശ്രാദ്ധമൂട്ടി ബലികർമ്മങ്ങൾ ചെയ്യുമ്പോൾ ബലിച്ചോറുകൊണ്ട് പിതൃദേവതകൾ പ്രസനരായി മരിച്ചവരുടെ ആത്മാക്കളെ (പിതൃക്കളെ) അനുഗ്രഹിക്കുന്നുവെന്നാണ് സങ്കല്പം. [']
ചോറ്, എള്ള്, പാല്, തൈർ, ദർഭ, കറുക, ചെറുള, തുടങ്ങിയാണ് പ്രധാനമായും പിതൃപൂജക്കുള്ള ദ്രവ്യമായി ഉപയോഗിക്കുന്നത്.പുണ്യവനങ്ങളിലും നദീ തീരങ്ങളിലും വിജനപ്രദേശങ്ങളിലും ചെയ്യപ്പെടുന്ന ശ്രാദ്ധങ്ങളാൽ പിതൃക്കൾ സന്തുഷ്ടരാക്കപ്പെടുന്നു എന്നാണ് വിശ്വാസം.
ക്രിസ്തുമതത്തിൽ.
ശവസംസകാരത്തിന് ശേഷം ഒരു പ്രത്യേകദിനത്തിൽ നടത്തുന്ന പ്രാർത്ഥനകളും സദ്യയേയും കൂട്ടിയാണ് ശ്രാദ്ധം / ചാത്തം എന്നൊക്കെ പറയുന്നത്. മരിച്ചവർക്കുള്ള കുർബ്ബാന, പള്ളികക്കത്തും കുഴിമാടത്തിലും നടത്തുന്ന ഒപ്പീസുകൾ, പുരോഹിതർ വീടുകളിൽ വന്ന് നടത്തുന്ന ചെറിയ പ്രാർത്ഥന, പിന്നെ ബന്ധുമിത്രാതികൾക്കായി നടത്തുന്ന സദ്യയും ചേർന്നതാണ് ശ്രാദ്ധം അഥവ ചാത്തം. മരിച്ചവരിലേക്ക് ശ്രദ്ധ ക്ഷണിക്കുക അല്ലെങ്ങിൽ ഓർമ്മിക്കുക. മരണപ്പെട്ടവരെ ഓർക്കുക എന്നതിനോടൊപ്പം അവർക്കുവേണ്ടി പ്രാർത്ഥിക്കുകയെന്ന കർത്തവ്യം ജീവിച്ചിരിക്കുന്നവരിൽ ഉണ്ടെന്ന വിശ്വാസമാണ് ഇത്തരം ചടങ്ങുകൾ ക്രിസ്തുമതത്തിൽ വ്യാപകമാകുവാൻ കാരണം. 
മരണപ്പെട്ട് ഉടനെതന്നെ നടത്തുന്ന ചാത്തം അടിയന്തരം എന്നും പറയുന്നു, സാധാരണയായി ഒറ്റ അക്കങ്ങളിലുള്ള ദിവസങ്ങളിലാണ് നടത്തുന്നത്. മരിച്ചതിന് ഏഴാം ദിവസം / അഞ്ചാം ദിവസം / മൂന്നാം ദിവസം, അതിലേതെങ്ങിലുമൊരു ദിവസം മരണാനന്തരചടങ്ങുകളിലെ ആദ്യത്തേത് അടിയന്തരമായി നടത്തും. ആദ്യകാലങ്ങളിൽ ഏഴാദിവസമായിരുന്നു അടിയന്തരം നടത്തിയിരുന്നത്, അതുകൊണ്ട് "ഏഴിന്റെ ആവശ്യം" എന്നും നാട്ടുഭാഷയുണ്ട്. പൂർണ്ണമായും പച്ചക്കറികൾ കൊണ്ടുള്ള സദ്യയാണ് ഉണ്ടാകുക. കുത്തരി ചോറ്, സാമ്പാർ, അവിയൽ, പരിപ്പുകറി, പലവിധ തോരനുകൾ, ഇഞ്ചിക്കറി, വടുകപുളി അച്ചാർ, പപ്പടം ഇതൊക്കെയായിരിക്കും ഉണ്ടാകുക. പച്ചക്കറികളായിരിക്കും എന്നതിൽ കവിഞ്ഞ് യാതൊരുവിധ നിർബ്ബദ്ധവും ഇക്കാര്യത്തിലില്ല. സാധാരണയായി ഈ ആവശ്യം തീരുന്നതുവരെ, മാതാപിതാക്കളാണെങ്ങിൽ, മാറി താമസിക്കുന്ന ആൺമക്കളും പെൺമക്കളും ഒരുമിച്ച് മരണപ്പെട്ട വീട്ടിൽ തന്നെ താമസിക്കും. 
മരണപ്പെട്ട് 41ആം ദിവസം നടത്തുന്ന ചാത്തം 41 ന്റെ ആവശ്യം എന്നും നാട്ടുഭാഷയുണ്ട്. ആദ്യത്തെ ചടങ്ങിനുണ്ടായ മതപരമായ ചടങ്ങുകൾ 41 ന്റെ അന്നും ഉണ്ടായിരിക്കും. പച്ചക്കറികൾ തന്നെയാണ് പഥ്യം. ഉറ്റബന്ധുക്കൾ 41 കഴിയുന്നത് വരെ സസ്യേതരഭക്ഷണം ഒഴിവാക്കുക, പുരുഷന്മാർ താടിരോമങ്ങൾ വടിക്കാതിരിക്കുക, സ്ത്രീകൾ കറുത്തതും വെളുത്തതുമായ വസ്ത്രങ്ങൾ മാത്രം ധരിക്കുക, പുരുഷന്മാർ വർണ്ണശബളമായ വസ്ത്രങ്ങൾ ഉപേക്ഷിക്കുക, അങ്ങനെ ആഘോഷവും ആർഭാടവുമായ ജീവിതം ഉപേക്ഷിക്കാറുണ്ട്.
മരണപ്പെട്ട് ഒരു വർഷമാകുമ്പോൾ നടത്തുന്ന ചാത്തം ആണ്ട് എന്ന പേരിലാണറിയപ്പെടുന്നത്. മതപരമായ ചടങ്ങുകൾക്ക് മാറ്റമില്ല. പക്ഷേ സദ്യയിൽ പ്രകടമായ മാറ്റം ഉണ്ടാകും. സസ്യേതര ഭക്ഷണമായിരിക്കും.
മുകളിൽ പറഞ്ഞ മരണാനന്തര ചടങ്ങുകൾക്ക് പുറമേ സഭയുടെ നേതൃത്വത്തിൽ, എല്ലാവർഷവും നവംബർ രണ്ടാം തീയതി മരിച്ചവർക്കുള്ള ദിവസമായി കൊണ്ടാടുന്നു. പള്ളികളിൽ പൊതുവായുള്ള പ്രാർത്ഥനകളായിരിക്കുമുണ്ടാകുക. വിശ്വാസികൾ അവരവരുടെ ബന്ധുക്കളുടെ കല്ലറകൾ പൂവുകൾ കൊണ്ട് അലങ്കരിച്ച് മെഴുകുതിരിയും ചന്ദനതിരിയും കത്തിച്ച് പ്രാർത്ഥനകൾ നടത്താറുണ്ട്. മരിച്ചവരുടെ ദിവസം എന്ന നിലയിൽ കുർബാന സെമിത്തേരിയിലാണ്(ശവക്കോട്ട) അർപ്പിക്കുക.
മുസ്ലീംമതത്തിൽ.
മരണനാന്തരചടങ്ങുകൾ ഇസ്ലാമികമാണെന്നും അല്ലെന്നും രണ്ട് പ്രബല ചിന്തകൾ നിലവിലുണ്ട്. 
മരണപ്പെട്ടവർക്കു പ്രതിഫലം ലഭിക്കുവാൻ വേണ്ടി ഭക്ഷണം വിതരണം ചെയ്യുകയും പരേതരുടെ പരലോകമോക്ഷത്തിന് ദുആ നിർവഹിക്കുകയും ചെയ്യുന്ന ചടങ്ങിനാണ് അടിയന്തരം എന്ന് പറയുന്നത്. ഇതിനായി മരണാനന്തരം ഏത് ദിവസവും തിരഞ്ഞെടുക്കാം. ഇത്തരം സദ്യകളിൽ സസ്യഹാരമോ സസ്യേതരമോ ആകാവുന്നതാണ്.
റഫറൻസുകൾ.
&lt;templatestyles src="Reflist/styles.css" /&gt;

</doc>
<doc id="190733" url="https://ml.wikipedia.org/wiki?curid=190733" title="Khadeeja Mumtaz">
Khadeeja Mumtaz



</doc>
<doc id="190736" url="https://ml.wikipedia.org/wiki?curid=190736" title="സംസ്ഥാനപാത 43 (കേരളം)">
സംസ്ഥാനപാത 43 (കേരളം)

 
കേരളത്തിലെ ഒരു സംസ്ഥാനപാതയാണ് SH 43 (സംസ്ഥാനപാത 43). മൂവാറ്റുപുഴയിൽ നിന്നും ആരംഭിച്ച് തമിഴ്നാട് സംസ്ഥാനത്തിലെ തേനിയിലാണ് ഈ പാത അവസാനിക്കുന്നത്. 105 കിലോമീറ്റർ നീളമുണ്ട് . മൂവാറ്റുപുഴയിലെ ചാലിപാലത്തിൽ നിന്നും തുടങ്ങുന്ന ഈ പാത കോതമംഗലം പിന്നിട്ടതിന് ശേഷം ദേശീയപാത 49-ൽ ചേരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="190737" url="https://ml.wikipedia.org/wiki?curid=190737" title="State Highway 43 (Kerala)">
State Highway 43 (Kerala)



</doc>
<doc id="190740" url="https://ml.wikipedia.org/wiki?curid=190740" title="22 ഫീമെയിൽ കോട്ടയം">
22 ഫീമെയിൽ കോട്ടയം

 
ആശിഖ് അബു സംവിധാനം ചെയ്ത് 2012 ഏപ്രിൽ 13-ന് പുറത്തിറങ്ങിയ മലയാളചലച്ചിത്രമാണ് 22 ഫീമെയിൽ കോട്ടയം. ഫഹദ് ഫാസിൽ, റിമ കല്ലിങ്കൽ എന്നിവരാണ് ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ഇവരോടൊപ്പം പ്രതാപ് പോത്തൻ, സത്താർ എന്നിവരും അഭിനയിച്ചിരിക്കുന്നു. അഭിലാഷ് എസ്. കുമാർ, ശ്യാം പുഷ്കരൻ എന്നിവർ ചേർന്നാണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്. ഫിലിം ബ്രൂവറിയുടെ ബാനറിൽ ഒ.ജി. സുനിൽ ആണ് ഈ ചിത്രം നിർമ്മിച്ചത്.
അവലംബം.
&lt;templatestyles src="Reflist/styles.css" /&gt;

</doc>
<doc id="190741" url="https://ml.wikipedia.org/wiki?curid=190741" title="22 Female Kottayam">
22 Female Kottayam



</doc>
<doc id="190744" url="https://ml.wikipedia.org/wiki?curid=190744" title="ആശിഖ് അബു">
ആശിഖ് അബു



</doc>
<doc id="190745" url="https://ml.wikipedia.org/wiki?curid=190745" title="സംസ്ഥാനപാത 48 (കേരളം)">
സംസ്ഥാനപാത 48 (കേരളം)

 
കേരളത്തിലെ ഒരു സംസ്ഥാനപാതയാണ് SH 48 (സംസ്ഥാനപാത 48). കൊല്ലം ജില്ലയിലെ ആയൂരിൽ നിന്നും ആരംഭിച്ച് പുനലൂരിലാണ് ഈ പാത അവസാനിക്കുന്നത്. 55.1 കിലോമീറ്റർ നീളമുണ്ട് . പുനലൂരിൽ വെച്ച് ഈ പാത ദേശീയപാത 208-ൽ ചേരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="190746" url="https://ml.wikipedia.org/wiki?curid=190746" title="State Highway 48 (Kerala)">
State Highway 48 (Kerala)



</doc>
<doc id="190747" url="https://ml.wikipedia.org/wiki?curid=190747" title="Pelecanus onocrotalus">
Pelecanus onocrotalus



</doc>
<doc id="190748" url="https://ml.wikipedia.org/wiki?curid=190748" title="SH 48">
SH 48



</doc>
<doc id="190749" url="https://ml.wikipedia.org/wiki?curid=190749" title="SH 43">
SH 43



</doc>
<doc id="190755" url="https://ml.wikipedia.org/wiki?curid=190755" title="സംസ്ഥാനപാത 49 (കേരളം)">
സംസ്ഥാനപാത 49 (കേരളം)

 
കേരളത്തിലെ ഒരു സംസ്ഥാനപാതയാണ് SH 49 (സംസ്ഥാനപാത 49). ഗുരുവായൂരിൽ നിന്നും ആരംഭിച്ച് തൃശ്ശൂർ ജില്ലയിലെ ചൂണ്ടൽ എന്ന സ്ഥലത്താണ് ഈ പാത അവസാനിക്കുന്നത്. 7.275 കിലോമീറ്റർ നീളമുണ്ട് .
അവലംബം.
&lt;templatestyles src="Reflist/styles.css" /&gt;

</doc>
<doc id="190756" url="https://ml.wikipedia.org/wiki?curid=190756" title="State Highway 49 (Keral)">
State Highway 49 (Keral)



</doc>
<doc id="190757" url="https://ml.wikipedia.org/wiki?curid=190757" title="SH 49">
SH 49



</doc>
<doc id="190758" url="https://ml.wikipedia.org/wiki?curid=190758" title="Latika Katt">
Latika Katt



</doc>
<doc id="190759" url="https://ml.wikipedia.org/wiki?curid=190759" title="Lagosuchus">
Lagosuchus



</doc>
<doc id="190762" url="https://ml.wikipedia.org/wiki?curid=190762" title="Indian Military Academy">
Indian Military Academy



</doc>
<doc id="190764" url="https://ml.wikipedia.org/wiki?curid=190764" title="ബ്രൂട്ട് ഫോഴ്സ്">
ബ്രൂട്ട് ഫോഴ്സ്



</doc>
<doc id="190768" url="https://ml.wikipedia.org/wiki?curid=190768" title="Brute-force attack">
Brute-force attack



</doc>
<doc id="190777" url="https://ml.wikipedia.org/wiki?curid=190777" title="Ixobrychus cinnamomeus">
Ixobrychus cinnamomeus



</doc>
<doc id="190778" url="https://ml.wikipedia.org/wiki?curid=190778" title="Haliastur indus">
Haliastur indus



</doc>
<doc id="190779" url="https://ml.wikipedia.org/wiki?curid=190779" title="Mycteria leucocephala">
Mycteria leucocephala



</doc>
<doc id="190780" url="https://ml.wikipedia.org/wiki?curid=190780" title="Tyto alba">
Tyto alba



</doc>
<doc id="190781" url="https://ml.wikipedia.org/wiki?curid=190781" title="Elanus caeruleus">
Elanus caeruleus



</doc>
<doc id="190782" url="https://ml.wikipedia.org/wiki?curid=190782" title="Haliaeetus leucogaster">
Haliaeetus leucogaster



</doc>
<doc id="190783" url="https://ml.wikipedia.org/wiki?curid=190783" title="Merops philippinus">
Merops philippinus



</doc>
<doc id="190784" url="https://ml.wikipedia.org/wiki?curid=190784" title="Chrysocolaptes lucidus">
Chrysocolaptes lucidus



</doc>
<doc id="190785" url="https://ml.wikipedia.org/wiki?curid=190785" title="Cinnyris lotenius">
Cinnyris lotenius



</doc>
<doc id="190786" url="https://ml.wikipedia.org/wiki?curid=190786" title="Hydroprogne caspia">
Hydroprogne caspia



</doc>
<doc id="190787" url="https://ml.wikipedia.org/wiki?curid=190787" title="Acrocephalus orinus">
Acrocephalus orinus



</doc>
<doc id="190788" url="https://ml.wikipedia.org/wiki?curid=190788" title="Tachybaptus ruficollis">
Tachybaptus ruficollis



</doc>
<doc id="190789" url="https://ml.wikipedia.org/wiki?curid=190789" title="Sarkidiornis melanotos">
Sarkidiornis melanotos



</doc>
<doc id="190790" url="https://ml.wikipedia.org/wiki?curid=190790" title="Acridotheres tristis">
Acridotheres tristis



</doc>
<doc id="190791" url="https://ml.wikipedia.org/wiki?curid=190791" title="Psittacula krameri">
Psittacula krameri



</doc>
<doc id="190792" url="https://ml.wikipedia.org/wiki?curid=190792" title="Ichthyophaga ichthyaetus">
Ichthyophaga ichthyaetus



</doc>
<doc id="190793" url="https://ml.wikipedia.org/wiki?curid=190793" title="Batrachostomus moniliger">
Batrachostomus moniliger



</doc>
<doc id="190794" url="https://ml.wikipedia.org/wiki?curid=190794" title="Columba livia">
Columba livia



</doc>
<doc id="190795" url="https://ml.wikipedia.org/wiki?curid=190795" title="Halcyon smyrnensis">
Halcyon smyrnensis



</doc>
<doc id="190796" url="https://ml.wikipedia.org/wiki?curid=190796" title="Copsychus saularis">
Copsychus saularis



</doc>
<doc id="190797" url="https://ml.wikipedia.org/wiki?curid=190797" title="Pavo">
Pavo



</doc>
<doc id="190798" url="https://ml.wikipedia.org/wiki?curid=190798" title="Oriolus larvatus">
Oriolus larvatus



</doc>
<doc id="190799" url="https://ml.wikipedia.org/wiki?curid=190799" title="Oriolus oriolus">
Oriolus oriolus



</doc>
<doc id="190800" url="https://ml.wikipedia.org/wiki?curid=190800" title="Leptocoma zeylonica">
Leptocoma zeylonica



</doc>
<doc id="190801" url="https://ml.wikipedia.org/wiki?curid=190801" title="Pycnonotus melanicterus">
Pycnonotus melanicterus



</doc>
<doc id="190802" url="https://ml.wikipedia.org/wiki?curid=190802" title="Corvus macrorhynchos">
Corvus macrorhynchos



</doc>
<doc id="190803" url="https://ml.wikipedia.org/wiki?curid=190803" title="Accipiter badius">
Accipiter badius



</doc>
<doc id="190804" url="https://ml.wikipedia.org/wiki?curid=190804" title="Cisticola juncidis">
Cisticola juncidis



</doc>
<doc id="190805" url="https://ml.wikipedia.org/wiki?curid=190805" title="Psittacula roseata">
Psittacula roseata



</doc>
<doc id="190806" url="https://ml.wikipedia.org/wiki?curid=190806" title="Hierococcyx varius">
Hierococcyx varius



</doc>
<doc id="190807" url="https://ml.wikipedia.org/wiki?curid=190807" title="Corvus splendens">
Corvus splendens



</doc>
<doc id="190808" url="https://ml.wikipedia.org/wiki?curid=190808" title="Coracias benghalensis">
Coracias benghalensis



</doc>
<doc id="190809" url="https://ml.wikipedia.org/wiki?curid=190809" title="Nycticorax nycticorax">
Nycticorax nycticorax



</doc>
<doc id="190810" url="https://ml.wikipedia.org/wiki?curid=190810" title="Turdoides affinis">
Turdoides affinis



</doc>
<doc id="190811" url="https://ml.wikipedia.org/wiki?curid=190811" title="Athene brama">
Athene brama



</doc>
<doc id="190812" url="https://ml.wikipedia.org/wiki?curid=190812" title="Ceryle rudis">
Ceryle rudis



</doc>
<doc id="190813" url="https://ml.wikipedia.org/wiki?curid=190813" title="Porphyrio porphyrio">
Porphyrio porphyrio



</doc>
<doc id="190814" url="https://ml.wikipedia.org/wiki?curid=190814" title="Psittacula columboides">
Psittacula columboides



</doc>
<doc id="190815" url="https://ml.wikipedia.org/wiki?curid=190815" title="Excalfactoria chinensis">
Excalfactoria chinensis



</doc>
<doc id="190816" url="https://ml.wikipedia.org/wiki?curid=190816" title="Phaenicophaeus tristis">
Phaenicophaeus tristis



</doc>
<doc id="190817" url="https://ml.wikipedia.org/wiki?curid=190817" title="Terpsiphone paradisi">
Terpsiphone paradisi



</doc>
<doc id="190818" url="https://ml.wikipedia.org/wiki?curid=190818" title="Eudynamys scolopaceus">
Eudynamys scolopaceus



</doc>
<doc id="190819" url="https://ml.wikipedia.org/wiki?curid=190819" title="Pycnonotus cafer">
Pycnonotus cafer



</doc>
<doc id="190820" url="https://ml.wikipedia.org/wiki?curid=190820" title="Neophron percnopterus">
Neophron percnopterus



</doc>
<doc id="190821" url="https://ml.wikipedia.org/wiki?curid=190821" title="Nectariniidae">
Nectariniidae



</doc>
<doc id="190822" url="https://ml.wikipedia.org/wiki?curid=190822" title="Egretta gularis">
Egretta gularis



</doc>
<doc id="190823" url="https://ml.wikipedia.org/wiki?curid=190823" title="Harpactes fasciatus">
Harpactes fasciatus



</doc>
<doc id="190824" url="https://ml.wikipedia.org/wiki?curid=190824" title="Gallicrex cinerea">
Gallicrex cinerea



</doc>
<doc id="190825" url="https://ml.wikipedia.org/wiki?curid=190825" title="Loriculus vernalis">
Loriculus vernalis



</doc>
<doc id="190826" url="https://ml.wikipedia.org/wiki?curid=190826" title="Pycnonotus luteolus">
Pycnonotus luteolus



</doc>
<doc id="190827" url="https://ml.wikipedia.org/wiki?curid=190827" title="Lanius cristatus">
Lanius cristatus



</doc>
<doc id="190828" url="https://ml.wikipedia.org/wiki?curid=190828" title="Prinia hodgsonii">
Prinia hodgsonii



</doc>
<doc id="190829" url="https://ml.wikipedia.org/wiki?curid=190829" title="Ardea intermedia">
Ardea intermedia



</doc>
<doc id="190830" url="https://ml.wikipedia.org/wiki?curid=190830" title="Microcarbo niger">
Microcarbo niger



</doc>
<doc id="190831" url="https://ml.wikipedia.org/wiki?curid=190831" title="Megalaima haemacephala">
Megalaima haemacephala



</doc>
<doc id="190832" url="https://ml.wikipedia.org/wiki?curid=190832" title="Glaucidium radiatum">
Glaucidium radiatum



</doc>
<doc id="190833" url="https://ml.wikipedia.org/wiki?curid=190833" title="Galloperdix spadicea">
Galloperdix spadicea



</doc>
<doc id="190834" url="https://ml.wikipedia.org/wiki?curid=190834" title="Dicaeum erythrorhynchos">
Dicaeum erythrorhynchos



</doc>
<doc id="190835" url="https://ml.wikipedia.org/wiki?curid=190835" title="Oriolus chinensis">
Oriolus chinensis



</doc>
<doc id="190836" url="https://ml.wikipedia.org/wiki?curid=190836" title="Lonchura punctulata">
Lonchura punctulata



</doc>
<doc id="190838" url="https://ml.wikipedia.org/wiki?curid=190838" title="Megalaima viridis">
Megalaima viridis



</doc>
<doc id="190839" url="https://ml.wikipedia.org/wiki?curid=190839" title="Egretta garzetta">
Egretta garzetta



</doc>
<doc id="190840" url="https://ml.wikipedia.org/wiki?curid=190840" title="Ardea cinerea">
Ardea cinerea



</doc>
<doc id="190841" url="https://ml.wikipedia.org/wiki?curid=190841" title="Gallus sonneratii">
Gallus sonneratii



</doc>
<doc id="190842" url="https://ml.wikipedia.org/wiki?curid=190842" title="Cuculus micropterus">
Cuculus micropterus



</doc>
<doc id="190843" url="https://ml.wikipedia.org/wiki?curid=190843" title="Ardea purpurea">
Ardea purpurea



</doc>
<doc id="190844" url="https://ml.wikipedia.org/wiki?curid=190844" title="Ardeidae">
Ardeidae



</doc>
<doc id="190845" url="https://ml.wikipedia.org/wiki?curid=190845" title="Francolinus pondicerianus">
Francolinus pondicerianus



</doc>
<doc id="190846" url="https://ml.wikipedia.org/wiki?curid=190846" title="Saxicoloides fulicata">
Saxicoloides fulicata



</doc>
<doc id="190847" url="https://ml.wikipedia.org/wiki?curid=190847" title="Amaurornis phoenicurus">
Amaurornis phoenicurus



</doc>
<doc id="190848" url="https://ml.wikipedia.org/wiki?curid=190848" title="Ceyx erithaca">
Ceyx erithaca



</doc>
<doc id="190849" url="https://ml.wikipedia.org/wiki?curid=190849" title="Acridotheres fuscus">
Acridotheres fuscus



</doc>
<doc id="190850" url="https://ml.wikipedia.org/wiki?curid=190850" title="Bubulcus ibis">
Bubulcus ibis



</doc>
<doc id="190851" url="https://ml.wikipedia.org/wiki?curid=190851" title="Strix ocellata">
Strix ocellata



</doc>
<doc id="190852" url="https://ml.wikipedia.org/wiki?curid=190852" title="Gallus">
Gallus



</doc>
<doc id="190853" url="https://ml.wikipedia.org/wiki?curid=190853" title="Dicrurus paradiseus">
Dicrurus paradiseus



</doc>
<doc id="190854" url="https://ml.wikipedia.org/wiki?curid=190854" title="Sugomel niger">
Sugomel niger



</doc>
<doc id="190855" url="https://ml.wikipedia.org/wiki?curid=190855" title="Pelargopsis capensis">
Pelargopsis capensis



</doc>
<doc id="190856" url="https://ml.wikipedia.org/wiki?curid=190856" title="Dicrurus leucophaeus">
Dicrurus leucophaeus



</doc>
<doc id="190857" url="https://ml.wikipedia.org/wiki?curid=190857" title="Turdoides striatus">
Turdoides striatus



</doc>
<doc id="190858" url="https://ml.wikipedia.org/wiki?curid=190858" title="Coturnix coromandelica">
Coturnix coromandelica



</doc>
<doc id="190859" url="https://ml.wikipedia.org/wiki?curid=190859" title="Ixobrychus flavicollis">
Ixobrychus flavicollis



</doc>
<doc id="190860" url="https://ml.wikipedia.org/wiki?curid=190860" title="Ciconia episcopus">
Ciconia episcopus



</doc>
<doc id="190861" url="https://ml.wikipedia.org/wiki?curid=190861" title="Dendrocitta vagabunda">
Dendrocitta vagabunda



</doc>
<doc id="190862" url="https://ml.wikipedia.org/wiki?curid=190862" title="Prinia socialis">
Prinia socialis



</doc>
<doc id="190863" url="https://ml.wikipedia.org/wiki?curid=190863" title="Chlidonias hybridus">
Chlidonias hybridus



</doc>
<doc id="190864" url="https://ml.wikipedia.org/wiki?curid=190864" title="Megalaima malabarica">
Megalaima malabarica



</doc>
<doc id="190865" url="https://ml.wikipedia.org/wiki?curid=190865" title="Pycnonotus jocosus">
Pycnonotus jocosus



</doc>
<doc id="190866" url="https://ml.wikipedia.org/wiki?curid=190866" title="Irena">
Irena



</doc>
<doc id="190867" url="https://ml.wikipedia.org/wiki?curid=190867" title="Upupa epops">
Upupa epops



</doc>
<doc id="190868" url="https://ml.wikipedia.org/wiki?curid=190868" title="Chalcophaps indica">
Chalcophaps indica



</doc>
<doc id="190869" url="https://ml.wikipedia.org/wiki?curid=190869" title="Rhipidura aureola">
Rhipidura aureola



</doc>
<doc id="190870" url="https://ml.wikipedia.org/wiki?curid=190870" title="Dicrurus macrocercus">
Dicrurus macrocercus



</doc>
<doc id="190871" url="https://ml.wikipedia.org/wiki?curid=190871" title="Lonchura striata">
Lonchura striata



</doc>
<doc id="190872" url="https://ml.wikipedia.org/wiki?curid=190872" title="Ploceus philippinus">
Ploceus philippinus



</doc>
<doc id="190873" url="https://ml.wikipedia.org/wiki?curid=190873" title="Lonchura malacca">
Lonchura malacca



</doc>
<doc id="190874" url="https://ml.wikipedia.org/wiki?curid=190874" title="Orthotomus sutorius">
Orthotomus sutorius



</doc>
<doc id="190875" url="https://ml.wikipedia.org/wiki?curid=190875" title="Passer domesticus">
Passer domesticus



</doc>
<doc id="190876" url="https://ml.wikipedia.org/wiki?curid=190876" title="Apus affinis">
Apus affinis



</doc>
<doc id="190877" url="https://ml.wikipedia.org/wiki?curid=190877" title="Streptopelia chinensis">
Streptopelia chinensis



</doc>
<doc id="190878" url="https://ml.wikipedia.org/wiki?curid=190878" title="Tephrodornis pondicerianus">
Tephrodornis pondicerianus



</doc>
<doc id="190879" url="https://ml.wikipedia.org/wiki?curid=190879" title="Ocyceros griseus">
Ocyceros griseus



</doc>
<doc id="190880" url="https://ml.wikipedia.org/wiki?curid=190880" title="Ocyceros birostris">
Ocyceros birostris



</doc>
<doc id="190881" url="https://ml.wikipedia.org/wiki?curid=190881" title="Anthracoceros coronatus">
Anthracoceros coronatus



</doc>
<doc id="190882" url="https://ml.wikipedia.org/wiki?curid=190882" title="Buceros bicornis">
Buceros bicornis



</doc>
<doc id="190883" url="https://ml.wikipedia.org/wiki?curid=190883" title="Motacilla cinerea">
Motacilla cinerea



</doc>
<doc id="190884" url="https://ml.wikipedia.org/wiki?curid=190884" title="Motacilla alba">
Motacilla alba



</doc>
<doc id="190885" url="https://ml.wikipedia.org/wiki?curid=190885" title="Motacilla maderaspatensis">
Motacilla maderaspatensis



</doc>
<doc id="190886" url="https://ml.wikipedia.org/wiki?curid=190886" title="Dendronanthus indicus">
Dendronanthus indicus



</doc>
<doc id="190887" url="https://ml.wikipedia.org/wiki?curid=190887" title="Motacilla citreola">
Motacilla citreola



</doc>
<doc id="190888" url="https://ml.wikipedia.org/wiki?curid=190888" title="Metopidius indicus">
Metopidius indicus



</doc>
<doc id="190889" url="https://ml.wikipedia.org/wiki?curid=190889" title="Hydrophasianus chirurgus">
Hydrophasianus chirurgus



</doc>
<doc id="190890" url="https://ml.wikipedia.org/wiki?curid=190890" title="Vanellus leucurus">
Vanellus leucurus



</doc>
<doc id="190891" url="https://ml.wikipedia.org/wiki?curid=190891" title="Vanellus cinereus">
Vanellus cinereus



</doc>
<doc id="190892" url="https://ml.wikipedia.org/wiki?curid=190892" title="Vanellus indicus">
Vanellus indicus



</doc>
<doc id="190893" url="https://ml.wikipedia.org/wiki?curid=190893" title="Vanellus malabaricus">
Vanellus malabaricus



</doc>
<doc id="190894" url="https://ml.wikipedia.org/wiki?curid=190894" title="Dendrocopos mahrattensis">
Dendrocopos mahrattensis



</doc>
<doc id="190895" url="https://ml.wikipedia.org/wiki?curid=190895" title="Picumnus innominatus">
Picumnus innominatus



</doc>
<doc id="190896" url="https://ml.wikipedia.org/wiki?curid=190896" title="Chrysocolaptes festivus">
Chrysocolaptes festivus



</doc>
<doc id="190898" url="https://ml.wikipedia.org/wiki?curid=190898" title="Picus chlorolophus">
Picus chlorolophus



</doc>
<doc id="190899" url="https://ml.wikipedia.org/wiki?curid=190899" title="Hemicircus canente">
Hemicircus canente



</doc>
<doc id="190900" url="https://ml.wikipedia.org/wiki?curid=190900" title="Micropternus brachyurus">
Micropternus brachyurus



</doc>
<doc id="190901" url="https://ml.wikipedia.org/wiki?curid=190901" title="Dinopium javanense">
Dinopium javanense



</doc>
<doc id="190902" url="https://ml.wikipedia.org/wiki?curid=190902" title="Dryocopus javensis">
Dryocopus javensis



</doc>
<doc id="190903" url="https://ml.wikipedia.org/wiki?curid=190903" title="Gruidae">
Gruidae



</doc>
<doc id="190904" url="https://ml.wikipedia.org/wiki?curid=190904" title="Motacilla">
Motacilla



</doc>
<doc id="190905" url="https://ml.wikipedia.org/wiki?curid=190905" title="Gallinago gallinago">
Gallinago gallinago



</doc>
<doc id="190906" url="https://ml.wikipedia.org/wiki?curid=190906" title="Larus heuglini">
Larus heuglini



</doc>
<doc id="190907" url="https://ml.wikipedia.org/wiki?curid=190907" title="Meropidae">
Meropidae



</doc>
<doc id="190908" url="https://ml.wikipedia.org/wiki?curid=190908" title="Apodidae">
Apodidae



</doc>
<doc id="190909" url="https://ml.wikipedia.org/wiki?curid=190909" title="Opisthocomidae">
Opisthocomidae



</doc>
<doc id="190910" url="https://ml.wikipedia.org/wiki?curid=190910" title="അഷ്ടമിച്ചിറ">
അഷ്ടമിച്ചിറ

 
കേരളത്തിലെ തൃശ്ശൂർ ജില്ലയിലെ മാള പഞ്ചായത്തിലെ ഒരു ചെറുപട്ടണമാണ്‌ അഷ്ടമിച്ചിറ. തൃശ്ശൂർ പട്ടണത്തിൽ നിന്ന് 32 കിലോമീറ്റർ ദൂരത്തിലും, കൊച്ചി നഗരത്തിൽ നിന്ന് 53 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 10 കിലോമീറ്റർ ദൂരത്തിലും മാള പട്ടണത്തിൽ നിന്ന് 3 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് അഷ്ടമിച്ചിറ.
പ്രധാന സ്ഥാപനങ്ങൾ.
Vadakkumchery Complex near GSHS
എത്തിച്ചേരാനുള്ള വഴി.
എൻ.എച്ച് 47 ൽ തൃശ്ശൂർ-എറണാകുളം വഴിയിൽ, കൊടകരയിൽ നിന്ന് 12 കിലോമീറ്റർ, ചാലക്കുടിയിൽ നിന്ന് 10 കിലോമീറ്റർ ദൂരത്തിൽ സ്ഥിതി ചെയ്യുന്നു. റോഡ് വഴി - തൃശ്ശൂർ, ചാലക്കുടി, കൊടുങ്ങല്ലൂർ ഇരിങ്ങാലക്കുട കൊടകര എന്നിവിടങ്ങളിൽ നിന്നും കേരള സ്റ്റേറ്റ് റോഡ് ട്രാൻസ്പോർട്ട് കോർപ്പറേഷൻ ബസിലും സ്വകാര്യ ബസിലും അഷ്ടമിച്ചിറയിൽ എത്താം. 
റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 8 കിലോമീറ്റർ, ഇരിഞ്ഞാലക്കുട, ദൂരം 8 കിലോമീറ്റർ എന്നിവയാണ്.
വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 30 കിലോമീറ്റർ.
സമീപ ഗ്രാമങ്ങൾ.
അഷ്ടമിച്ചിറ ഒട്ടനവധി ഗ്രാമങ്ങളാ‍ൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 

</doc>
<doc id="190911" url="https://ml.wikipedia.org/wiki?curid=190911" title="Ashtamichira">
Ashtamichira



</doc>
<doc id="190912" url="https://ml.wikipedia.org/wiki?curid=190912" title="പാമ്പുമേക്കാട്ട് മന">
പാമ്പുമേക്കാട്ട് മന



</doc>
<doc id="190915" url="https://ml.wikipedia.org/wiki?curid=190915" title="സൗണ്ട് കാർഡ്">
സൗണ്ട് കാർഡ്

 
സൗണ്ട് കാർഡ് (ഓഡിയോ കാർഡ് എന്നും അറിയപ്പെടുന്നു) കംപ്യുട്ടറിനുള്ളിലുള്ള ഒരു എക്സ്സാപൻഷൻ കാർഡ് ആണ്. ഇത് ഒരു പ്രോഗ്രാമിന്റെ സഹായത്തോടുകൂടി കംപ്യുട്ടറിലേക്കും കംപ്യുട്ടറിൽ നിന്ന് പുറത്തേക്കും ശബ്ദ സിഗ്നലുകളുടെ സഞ്ചാരം സാധ്യമാക്കുന്നു. മിക്ക സൗണ്ട് കാർഡുകളും ഒരു ഡിജിറ്റൽ - അനലോഗ് കൺവെർട്ടർ, ഡിജിറ്റൽ വിവരങ്ങളെ അനലോഗ് ആക്കി മാറ്റാനായി ഉപയോഗിക്കുന്നു. കാർഡിൽ നിന്ന് പുറത്തുവരുന്ന സിഗ്നൽ ഒരു ആമ്പ്ലിഫയറിലെക്കോ ഹെഡ്ഫോണിലേക്കോ മറ്റേതെങ്കിലും ഉപകരണത്തിലേക്കോ ടി ആർ എസ് കണക്റ്റർ അല്ലെങ്കിൽ ആർ സി എ കണക്റ്റർ ഉപയോഗിച്ച് എത്തിക്കുന്നു.
പ്ലഗ്-ഇൻ കാർഡുകളിൽ സമാന ഘടകങ്ങൾ ഉപയോഗിച്ച്, മദർബോർഡിലേക്ക് സൗണ്ട് ഫങ്ഷണാലിറ്റി സംയോജിപ്പിക്കാനും കഴിയും. ഈ സംയോജിത ശബ്ദ സംവിധാനത്തെ ഇപ്പോഴും സൗണ്ട് കാർഡ് എന്നാണ് വിളിക്കുന്നത്. ആ കണക്റ്റർ ഉപയോഗിച്ച് വീഡിയോയ്‌ക്കൊപ്പം ശബ്‌ദം ഔട്ട്‌പുട്ടായി നൽകുന്നതിന് എച്.ഡി.എം.ഐ.(HDMI) ഉള്ള ആധുനിക വീഡിയോ കാർഡുകളിലും സൗണ്ട് പ്രോസസ്സിംഗ് ഹാർഡ്‌വെയർ ഉണ്ട്; മുമ്പ് അവർ മദർബോർഡിലേക്കോ സൗണ്ട് കാർഡിലേക്കോ ഒരു എസ്/പിഡിഐഫ്(S/PDIF) കണക്ഷൻ ഉപയോഗിച്ചിരുന്നു.
മ്യൂസിക് കോമ്പോസിഷൻ, വീഡിയോ അല്ലെങ്കിൽ ഓഡിയോ എഡിറ്റിംഗ്, അവതരണം, വിദ്യാഭ്യാസം, വിനോദം (ഗെയിമുകൾ), വീഡിയോ പ്രൊജക്ഷൻ എന്നിവ പോലുള്ള മൾട്ടിമീഡിയ ആപ്ലിക്കേഷനുകൾക്കായി ഓഡിയോ ഘടകം നൽകുന്നത് സൗണ്ട് കാർഡുകളുടെയോ സൗണ്ട് കാർഡ് പ്രവർത്തനത്തിന്റെയോ സാധാരണ ഉപയോഗങ്ങളിൽ ഉൾപ്പെടുന്നു. വോയ്‌സ് ഓവർ ഐപി, ടെലികോൺഫറൻസിംഗ് തുടങ്ങിയ കമ്പ്യൂട്ടർ അധിഷ്‌ഠിത ആശയവിനിമയത്തിനും സൗണ്ട് കാർഡുകൾ ഉപയോഗിക്കുന്നു.
പൊതു സവിശേഷതകൾ.
സൗണ്ട് കാർഡുകൾ ഒരു ഡിജിറ്റൽ-ടു-അനലോഗ് കൺവെർട്ടർ (DAC) ഉപയോഗിക്കുന്നു, അത് റെക്കോർഡ് ചെയ്തതോ ജനറേറ്റുചെയ്തതോ ആയ ഡിജിറ്റൽ സിഗ്നൽ ഡാറ്റയെ അനലോഗ് ഫോർമാറ്റിലേക്ക് പരിവർത്തനം ചെയ്യുന്നു. ഔട്ട്‌പുട്ട് സിഗ്നൽ ഒരു ആംപ്ലിഫയർ, ഹെഡ്‌ഫോണുകൾ അല്ലെങ്കിൽ ഒരു ടിആർഎസ് ഫോൺ കണക്റ്റർ പോലെയുള്ള സ്റ്റാൻഡേർഡ് ഇന്റർകണക്‌റ്റുകൾ ഉപയോഗിച്ച് ബാഹ്യ ഉപകരണവുമായി ബന്ധിപ്പിച്ചിരിക്കുന്നു.
ഒരു സാധാരണ ബാഹ്യ കണക്റ്റർ മൈക്രോഫോൺ കണക്ടറാണ്. ഒരു മൈക്രോഫോൺ കണക്ടർ വഴിയുള്ള ഇൻപുട്ട് ഉപയോഗിക്കാം, ഉദാഹരണത്തിന്, സ്പീച്ച് റെക്കഗ്നിഷൻ അല്ലെങ്കിൽ വോയ്സ് ഓവർ ഐപി ആപ്ലിക്കേഷനുകൾ. മൈക്രോഫോണിനേക്കാൾ ഉയർന്ന വോൾട്ടേജ് ലെവലുള്ള ഒരു ശബ്‌ദ ഉറവിടത്തിൽ നിന്ന് അനലോഗ് ഇൻപുട്ട് ലഭിക്കുന്നതിനായി മിക്ക സൗണ്ട് കാർഡുകളിലും കണക്‌റ്ററിൽ ഒരു ലൈൻ ഉണ്ട്. ഏത് സാഹചര്യത്തിലും, ഈ സിഗ്നലിനെ ഡിജിറ്റൈസ് ചെയ്യാൻ സൗണ്ട് കാർഡ് ഒരു അനലോഗ്-ടു-ഡിജിറ്റൽ കൺവെർട്ടർ ഉപയോഗിക്കുന്നു.
ചില കാർഡുകളിൽ സിന്തസൈസ് ചെയ്‌ത ശബ്‌ദങ്ങളുടെ ഉൽപാദനത്തെ പിന്തുണയ്‌ക്കുന്നതിനുള്ള ഒരു സൗണ്ട് ചിപ്പ് ഉൾപ്പെടുന്നു, സാധാരണയായി കുറഞ്ഞ ഡാറ്റയും സിപിയു സമയവും ഉപയോഗിച്ച് സംഗീതത്തിന്റെയും ശബ്‌ദ ഇഫക്റ്റുകളുടെയും തത്സമയ ജനറേഷനായി മാറുന്നു.
മെയിൻ മെമ്മറിയിലേക്കും പുറത്തേക്കും സാമ്പിളുകൾ കൈമാറാൻ കാർഡ് ഡയറക്‌ട് മെമ്മറി ആക്‌സസ് ഉപയോഗിക്കുന്നു, അവിടെ നിന്ന് ഒരു റെക്കോർഡിംഗും പ്ലേബാക്ക് സോഫ്‌റ്റ്‌വെയറും ഉപയോഗപ്പെടുത്തി സ്‌റ്റോറേജ്, എഡിറ്റിംഗ് അല്ലെങ്കിൽ തുടർ പ്രോസസ്സിംഗിനായി ഹാർഡ് ഡിസ്‌ക്കിൽ സൗണ്ട് കാർഡിന് റീഡിംഗും റൈറ്റിംഗും നടത്താം.

</doc>
<doc id="190916" url="https://ml.wikipedia.org/wiki?curid=190916" title="ആർ സി എ കണക്റ്റർ">
ആർ സി എ കണക്റ്റർ

 
ആർ.സി.എ കണക്ടർ ദൃശ്യ-ശ്രാവ്യ സിഗ്നലുകളെ കൈമാറ്റം ചെയ്യാനുള്ള ഒരു വൈദ്യുത കണക്ടർ ആണ്. ഇതിനെ ഫോണോ കണക്ടർ എന്നും ചില ഭാഷകളിൽ സിംച് കണക്ടർ എന്നും വിളിയ്ക്കുന്നുന്നുണ്ട്. റേഡിയോ കോർപറേഷൻ ഓഫ് അമേരിക്ക എന്ന വാക്കിന്റെ ചുരുക്കരൂപമാണ് ആർ.സി.എ എന്നത്. 1940 ൽ തന്നെ ഇത് ഉപയോഗത്തിൽ വന്നിട്ടുണ്ട്. ആദ്യകാലങ്ങളിൽ റേഡിയോ-ഫോണോഗ്രാഫിന്റെ സെർവീസിങ്ങിനു വേണ്ടി മാത്രമാണ് ഇത് ഉപയോഗിച്ചിരുന്നത്.
ശ്രാവ്യലോകത്തു അതുവരെ നിലവിൽ ഉണ്ടായിരുന്ന കാലിഞ്ച് ഫോൺ കണ്ടക്ടറുകൾക്ക് പകരം ഇത് ഉപയോഗിയ്ക്കാൻ തുടങ്ങി. 1950 കളിൽ ഹൈ ഫിഡെലിറ്റി ശ്രാവ്യ ഉപകരണങ്ങൾ പ്രചാരത്തിൽ വന്നു തുടങ്ങിയതോടെ ഇവ കൂടുതൽ ജനകീയമായി. 
ആർ.സി.എ കണെക്ഷൻറെ പ്ലഗ്ഗിനെ ആർ.സി.എ പ്ളഗ് എന്നോ ഫോണോ പ്ളഗ് എന്നോ വിളിയ്ക്കുന്നു. 
ഉപയോഗങ്ങൾ.
സാധാരണ ഉപയോഗത്തിൽ കേബിളിന് മൂന്നു പ്ലഗ്ഗുകൾ ഉണ്ടാകും. മൂന്നിനും ഓരോ മെയിൽ കണക്ടറും അതിനു ചുറ്റും ഓരോ റിങ്ങും ഉണ്ടാകും. ഉപകരണങ്ങളിൽ ആണ് ഫീമെയിൽ ജാക്ക് അഥവാ സോക്കറ്റ്. ഇതിനു നടുവിൽ ഒരു ദ്വാരവും ചുറ്റും ഒരു റിങ്ങും ഉണ്ടാകും. പ്ലഗ്ഗുകളിലെ റിങ്ങുകൾ ചേർന്ന് ഇരിയ്ക്കാൻ വേണ്ടി ഈ റിങ്ങുകൾ പ്ലഗ്ഗുകളിലെ റിങ്ങുകളെക്കാൾ അധികം വ്യാസത്തിൽ ആകും ഉണ്ടാക്കുക.
ആദ്യകാലങ്ങളിൽ ശ്രാവ്യ സിഗ്നലുകൾക്കു വേണ്ടി മാത്രമാണ് ആർ.സി.എ കണക്ടർ ഉപയോഗിച്ചിരുന്നത്. മറ്റു പല കണക്ടറുകളെയും പോലെ തന്നെ പിന്നീട് ഇത് മറ്റു ഉപയോഗങ്ങൾക്കു വേണ്ടി വ്യാപിപ്പിച്ചു. ഡി.സി.പവർ കണക്ടർ ആയും ആർ.എഫ്.കണക്ടർ ആയും ലൗഡ്‌സ്‌പീക്കർ കണക്ടർ ആയും മറ്റും ഇത് ഉപയോഗിയ്ക്കപ്പെട്ടിട്ടുണ്ട്. സംയുക്ത ദൃശ്യസിഗ്നലുകൾക്കു വേണ്ടി ഇത് ഉപയോഗിയ്ക്കുന്നുണ്ടെങ്കിലും ഇതിന്റെ ഇമ്പേഡൻസ് മാച്ചിങ് അത്ര നന്നല്ല. 
കേബിളിലെ ജാക്ക് ഉപകരണത്തിലെ സോക്കറ്റിലേയ്ക്ക് കയറ്റി വെച്ചാണ് കണക്ഷൻ ഉണ്ടാക്കുന്നത്. സിഗ്നൽ കൈമാറ്റം ചെയ്യുന്ന ജാക്കിനുള്ളിലെ പിൻ സോക്കറ്റുമായി ആദ്യം കോണ്ടാക്ടിൽ വരുന്നു. അതിനു ശേഷമാണ് ഗ്രൗണ്ട് ചെയ്തിട്ടുള്ള റിങ്ങുകൾ തമ്മിൽ സ്പർശിയ്ക്കുന്നത്. തമ്മിൽ ബന്ധിപ്പിയ്ക്കുമ്പോൾ ഉപകരണം പ്രവർത്തിയ്ക്കുന്നുണ്ടെങ്കിൽ ഒരു മൂളക്കം കേൾക്കാം. പ്ളഗ് സോക്കറ്റിൽ നിന്നും കുറച്ചു പുറത്തേയ്ക്ക് തള്ളി നിൽക്കുകയാണെങ്കിൽ ഒരു കരകരാ ശബ്ദവും കേൾക്കാം. ഇത് ഗ്രൗണ്ടിങ് ഇല്ലാതെ തന്നെ സിഗ്നൽ കൈമാറ്റം നടക്കുന്നതുകൊണ്ടാണ്. 
ഈ പ്ലഗുകൾ കളർ കോഡെഡ് ആയിരിയ്ക്കും. സംയുക്ത വീഡിയോ സിഗ്നൽ മഞ്ഞ നിറത്തിലുള്ള പ്ലഗ്ഗിലൂടെയും സ്റ്റീരിയോ ഓഡിയോയുടെ വലത്തേ ചാനൽ ചുവന്ന നിറത്തിലുള്ള പ്ലഗ്ഗിലൂടെയും ഇടത്തെ ചാനൽ വെള്ളയോ കറുപ്പോ നിറത്തിലുള്ള പ്ലഗ്ഗിലൂടെയും ആകും കൈമാറ്റം ചെയ്യപ്പെടുക. ഒരുവിധം എല്ലാ ഓഡിയോ വീഡിയോ ഉപകാരങ്ങളുടെയും പുറകിൽ ഈ ജാക്ക് കാണാൻ സാധിയ്ക്കും. ടി.വി. സെറ്റുകൾക്ക് പുറകിൽ ഒന്നിലേറെ ജാക്കുകൾ ഉണ്ടാകും. പുറത്തുനിന്നുള്ള ഒരു വീഡിയോ/ഓഡിയോ ഉപകരണം ബന്ധിപ്പിയ്ക്കാനാണിത്. മെയിൽ പ്ലഗ്ഗിലെ പിന്നിന് 3.175 മില്ലിമീറ്റർ വ്യാസവും അതിനു ചുറ്റുമുള്ള റിങ്ങിന് 8.25 മില്ലിമീറ്റർ വ്യാസവും ഉണ്ടായിരിയ്ക്കും.
കളർ കോഡിങ്.
തെറ്റാതെ കണക്ട് ചെയ്യാനുള്ള സൗകര്യത്തിനായി ആർ.സി.എ കണ്ടക്ടറിന്റെ പ്ലഗ്ഗുകളും സോക്കറ്റുകളും കളർ കോഡെഡ് (നിറങ്ങളാൽ അടയാളപ്പെടുത്തിയത്) ആയിരിയ്ക്കും. ഓരോ തരം സിഗ്നലുകൾക്കുമുള്ള അംഗീകൃതമായ നിറങ്ങൾ താഴെ കൊടുത്തിരിയ്ക്കുന്നു. സ്റ്റീരിയോ ശ്രാവ്യ ഉപയോഗത്തിനായി എപ്പോഴും കറുപ്പ്/ചുവപ്പ് അല്ലെങ്കിൽ ചാരനിറം/ചുവപ്പ് അതുമല്ലെങ്കിൽ വെളുപ്പ്/ചുവപ്പ് എന്നീ വർണ്ണമിശ്രണങ്ങൾ ഉപയോഗിയ്ക്കുന്നു. ഈ മൂന്നു സന്ദർഭങ്ങളിലും ചുവപ്പ് വലത്തേ ചാനെലിനെ സൂചിപ്പിയ്ക്കുന്നു. ഒരുവിധം പുതിയ ഉപകരണങ്ങളൊക്കെ റെക്കോർഡിങ്ങിനായാലും തിരിച്ചു പ്ലേ ചെയ്യാനായാലും ഉപയോഗിയ്ക്കുന്ന ആർ.സി.എ സോക്കറ്റുകൾ വെളുപ്പ്/ചുവപ്പ് മിശ്രണം ആണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="190918" url="https://ml.wikipedia.org/wiki?curid=190918" title="ടി ആർ എസ് കണക്റ്റർ">
ടി ആർ എസ് കണക്റ്റർ

 
ഫോൺ ജാക്ക്, ഓഡിയോ ജാക്ക്, ഹെഡ്‌ഫോൺ ജാക്ക് അല്ലെങ്കിൽ ജാക്ക് പ്ലഗ് എന്നും അറിയപ്പെടുന്ന ഒരു ഫോൺ കണക്റ്റർ, അനലോഗ് ഓഡിയോ സിഗ്നലുകൾക്കായി സാധാരണയായി ഉപയോഗിക്കുന്ന ഇലക്ട്രിക്കൽ കണക്റ്ററുകളുടെ ഒരു കുടുംബമാണ്. സ്റ്റാൻഡേർഡ് ഒരു പ്ലഗ് (മെയിൽ കണക്ടർ എന്ന് വിശേഷിപ്പിക്കുന്നു) ഒരു ജാക്കുമായി ബന്ധിപ്പിക്കും (ഫീമെയിൽ കണക്ടർ എന്ന് വിശേഷിപ്പിക്കുന്നു).
പത്തൊൻപതാം നൂറ്റാണ്ടിൽ ടെലിഫോൺ സ്വിച്ച്ബോർഡുകളിൽ ഉപയോഗിക്കുന്നതിനായി ഫോൺ കണക്റ്റർ കണ്ടുപിടിച്ചതാണ്, ഇപ്പോഴും വ്യാപകമായി ഉപയോഗിക്കപ്പെടുന്നു.
ഫോൺ കണക്ടർ സിലിണ്ടർ ആകൃതിയിലാണ്, അത് നിലനിർത്താൻ ഒരു ഗ്രോഡ് ടിപ്പ് ഉണ്ട്. അതിന്റെ യഥാർത്ഥ ഓഡിയോ കോൺഫിഗറേഷനിൽ, ഇതിന് സാധാരണയായി രണ്ട്, മൂന്ന്, നാല് അല്ലെങ്കിൽ ഇടയ്ക്കിടെ അഞ്ച് കോൺടാക്റ്റുകൾ ഉണ്ട്. മൂന്ന്-കോൺടാക്റ്റ് പതിപ്പുകൾ ടിആർഎസ് കണക്ടറുകൾ എന്നറിയപ്പെടുന്നു, ഇവിടെ ടി എന്നാൽ "ടിപ്പ്", ആർ എന്നാൽ "റിംഗ്", എസ് എന്നാൽ "സ്ലീവ്". റിംഗ് കോൺടാക്റ്റുകൾ സാധാരണയായി സ്ലീവിന്റെ അതേ വ്യാസമുള്ളതാണ്, നീളമുള്ള ഷങ്കുമുണ്ട്. അതുപോലെ, രണ്ട്-, നാല്-, അഞ്ച്- കോൺടാക്റ്റ് പതിപ്പുകളെ യഥാക്രമം ടിഎസ്(TS), ടിആർആർഎസ്(TRRS), ടിആർആർആർഎസ്(TRRRS) കണക്ടറുകൾ എന്ന് വിളിക്കുന്നു. "സ്ലീവ്" കണ്ടക്ടറുടെ പുറം വ്യാസം 6.35 മില്ലിമീറ്റർ (1⁄4 ഇഞ്ച്) ആണ്. "മിനി" കണക്ടറിന് 3.5 മില്ലീമീറ്ററും (0.14 ഇഞ്ച്) "സബ്-മിനി" കണക്ടറിന് 2.5 മില്ലീമീറ്ററും (0.098 ഇഞ്ച്) വ്യാസമുണ്ട്. "മിനി" കണക്ടറിന് 14 മില്ലിമീറ്റർ (0.55 ഇഞ്ച്) നീളമുണ്ട്.
മറ്റ് നിബന്ധനകൾ.
പ്രത്യേക മോഡലുകളും, പ്രത്യേക ആപ്ലിക്കേഷനുകളിൽ ഉപയോഗിക്കുന്ന കണക്ടറുകളും ഉദാ. സ്റ്റീരിയോ പ്ലഗ്, ഹെഡ്‌ഫോൺ ജാക്ക്, മൈക്രോഫോൺ ജാക്ക്, ഓക്സ് ഇൻപുട്ട് മുതലായവ. 3.5 എംഎം പതിപ്പുകളെ സാധാരണയായി മിനി-ഫോൺ, മിനി-സ്റ്റീരിയോ, മിനി ജാക്ക് എന്നിങ്ങനെ വിളിക്കുന്നു.
യുകെയിൽ, ജാക്ക് പ്ലഗ്, ജാക്ക് സോക്കറ്റ് എന്നീ പദങ്ങൾ ബന്ധപ്പെട്ട മെയിൽ ഫീമെയിൽ ഫോൺ കണക്ടറുകൾക്ക് സാധാരണയായി ഉപയോഗിക്കുന്നു. യുഎസിൽ, സ്റ്റേഷനറി (കൂടുതൽ സ്ഥിരമായ) ഇലക്ട്രിക്കൽ കണക്ടറിനെ ജാക്ക് എന്ന് വിളിക്കുന്നു. ഫോൺ പ്ലഗ്, ഫോൺ ജാക്ക് എന്നീ പദങ്ങൾ ചിലപ്പോൾ ഫോൺ കണക്റ്ററുകളുടെ വ്യത്യസ്ത ലിംഗഭേദങ്ങളെ പരാമർശിക്കുന്നു,എന്നാൽ ചിലപ്പോൾ RJ11, പഴയ ടെലിഫോൺ പ്ലഗുകൾ, വയർഡ് ടെലിഫോണുകളെ വാൾ ഔട്ട്‌ലെറ്റുകളുമായി ബന്ധിപ്പിക്കുന്ന അനുബന്ധ ജാക്കുകൾ എന്നിവയെ പരാമർശിക്കുന്നു.

</doc>
<doc id="190922" url="https://ml.wikipedia.org/wiki?curid=190922" title="കരിയ മുണ്ഡ">
കരിയ മുണ്ഡ

 
ഒരു ഇന്ത്യൻ രാഷ്ട്രീയപ്രവർത്തകനും ഇപ്പോഴത്തെ ലോക്‌സഭ ഡെപ്യൂട്ടി സ്പീക്കറുമാണ് കരിയ മുണ്ഡ (ജനനം: 20 ഏപ്രിൽ 1936). ബി.ജെ.പി.യിലെ മുതിർന്ന നേതാക്കളിലൊരാളായ ഇദ്ദേഹം മൊറാർജി ദേശായിയുടെയും എ.ബി. വാജ്‌പേയിയുടെയും നേതൃത്വത്തിലുള്ള കേന്ദ്ര മന്ത്രിസഭകളിലെ അംഗമായിരുന്നു. 
ജീവിതരേഖ.
ഇപ്പോൾ ഝാർഖണ്ഡ്‌ സംസ്ഥാനത്ത് ഉൾപ്പെട്ടിരിക്കുന്ന റാഞ്ചി ജില്ലയിൽ മുണ്ഡ എന്ന ആദിവാസി വിഭാഗത്തിൽ ജനിച്ച കരിയ, റാഞ്ചി സർവ്വകലാശാലയിൽ നിന്ന് എം.എ ബിരുദം നേടി.
1977-ൽ ബീഹാറിലെ (ഇപ്പോൾ ജാർഖണ്ഡ് സംസ്ഥാനത്ത്) കുന്തി മണ്ഡലത്തിൽ നിന്ന് പാർലമെന്റിലെത്തിയ ഇദ്ദേഹം 1989, 1991, 1996, 1998, 1999, 2009 എന്നീ വർഷങ്ങളിലും ഇതേ മണ്ഡലത്തിൽ നിന്നും വിജയിച്ചു.
1977-79 കാലഘട്ടത്തിൽ മൊറാർജി ദേശായിയുടെ നേതൃത്വത്തിലുള്ള കേന്ദ്രത്തിലെ ജനതാ പാർട്ടി സർക്കാരിൽ ഇരുമ്പ്-ഖനി വകുപ്പിന്റെ മന്ത്രിയായിരുന്നു. വാജ്‌പേയിയുടെ നേതൃത്വത്തിലുള്ള ബി.ജെ.പി സർക്കാരിൽ ക്യാബിനറ്റ് പദവിയുള്ള മന്ത്രിയായിരുന്ന ഇദ്ദേഹം 2001 സെപ്തംബർ മുതൽ 2003 ജനുവരി വരെ കാർഷിക ഗ്രാമീണ വ്യവസായ വകുപ്പിന്റെയും പിന്നീട് കൽക്കരി വകുപ്പിന്റെയും ചുമതല വഹിച്ചിരുന്നു.
2009 ജൂൺ 8-ന് ഇദ്ദേഹം ലോക്‌സഭാ ഡെപ്യൂട്ടി സ്പീക്കറായി തെരഞ്ഞെടുക്കപ്പെട്ടു.
പുറത്തേക്കുള്ള കണ്ണി.
പതിനഞ്ചാം ലോക്‌സഭാ അംഗങ്ങൾ - കരിയ മുണ്ട 
അവലംബം.
&lt;templatestyles src="Reflist/styles.css" /&gt;

</doc>
<doc id="190923" url="https://ml.wikipedia.org/wiki?curid=190923" title="ഹബിൾ സ്ഥിരാങ്കം">
ഹബിൾ സ്ഥിരാങ്കം



</doc>
<doc id="190924" url="https://ml.wikipedia.org/wiki?curid=190924" title="എഡ്‌വിൻ ഹബ്ബിൾ">
എഡ്‌വിൻ ഹബ്ബിൾ



</doc>
<doc id="190927" url="https://ml.wikipedia.org/wiki?curid=190927" title="State Highway 50 (Kerala)">
State Highway 50 (Kerala)



</doc>
<doc id="190928" url="https://ml.wikipedia.org/wiki?curid=190928" title="SH 50">
SH 50



</doc>
<doc id="190933" url="https://ml.wikipedia.org/wiki?curid=190933" title="Kariya Munda">
Kariya Munda



</doc>
<doc id="190934" url="https://ml.wikipedia.org/wiki?curid=190934" title="മൂട്ടിപ്പഴം">
മൂട്ടിപ്പഴം

 
കേരളത്തിലെ വനങ്ങളിലും നാട്ടിൻപുറങ്ങളിലും കാണപ്പെടുന്ന ഒരിനം മരമാണ് മൂട്ടിപ്പഴം (ശാസ്ത്രീയനാമം: "Baccaurea courtallensis"). ഇത് മൂട്ടിപ്പുളി, മൂട്ടിക്കായ്പ്പൻ, കുറുക്കൻതൂറി, മുട്ടിത്തൂറി, കുന്തപ്പഴം, മൂട്ടിത്തൂറി എന്നൊക്കെയും പ്രാദേശികമായി അറിയപ്പെടുന്നു. ഈ സസ്യം പശ്ചിമ ഘട്ടത്തിലെ തനത് സ്പീഷ്യസിൽ (Endemic) പെട്ട അപൂർ‌വ മരമാണ്‌. പഴം മരത്തിന്റെ മൂട്ടിലും കായ്ക്കുന്നതുകൊണ്ടാണ് ഈ സസ്യത്തിന് ഈ പേരുവന്നത്. മലയണ്ണാൻ, കുരങ്ങ്, കരടി തുടങ്ങിയ ജീവികളുടെ ഇഷ്ടഭക്ഷണം കൂടിയാണ് മൂട്ടിപ്പഴം. മൂട്ടിക്കായ് പൈൻ എന്നും ഈ വൃക്ഷം അറിയപ്പെടുന്നു. ആദിവാസികൾ കാട്ടിൽനിന്ന് ഈ പഴങ്ങൾ പറിച്ച് നാട്ടിൽകൊണ്ടുവന്ന് കഴിക്കാറുണ്ട്. കട്ടിയുള്ള തോട് പൊളിച്ച് അകത്തുള്ള ജെല്ലി പോലുള്ള ഭാഗമാണ് ഭക്ഷിക്കുക.
വിവരണം.
ദക്ഷിണേന്ത്യയിലെ നിത്യഹരിതവനങ്ങളിലാണ് മൂട്ടിക്കായ മരം കാണപ്പെടുന്നത്. പൂക്കൾ തടിയിലാണ് ഉണ്ടാകുന്നത്. ഡിസംബർ മുതൽ ജനുവരി വരെയാണ് പൂക്കാലം. ദളങ്ങളില്ലാത്ത പൂക്കൾ ചുവന്നതാണ്. ഇവയ്ക്ക് ബാഹ്യദളങ്ങളുണ്ട്. ഫലത്തിനു നെല്ലിക്കയുടെ വലിപ്പമുണ്ട്. വേനൽക്കാലത്താണ് ഫലം മൂപ്പെത്തുന്നത്. പഴുക്കുമ്പോൾ ഫലത്തിന്റെ നിറം കടുംചുവപ്പാണ്. ശിഖരങ്ങളിലും കായ ഉണ്ടാകുമെങ്കിലും വൃക്ഷത്തിന്റെ കടയ്ക്കലാണ് ഫലങ്ങൾ കൂടുതലായി കാണുന്നത്. കായിൽ ധാരാളം ജലമുണ്ട്. പുളിപ്പും മധുരവുമുള്ള ഇതു ഭക്ഷ്യയോഗ്യമാണ്. ഇലകൾക്ക് 14 സെന്റീമീറ്റർ നീളവും 7 സെന്റീമീറ്റർ വീതിയും ഉണ്ടാകും. അനുപർണ്ണങ്ങളുള്ള ഇലകൾ ഏകാന്തരമായി വിന്യസിച്ചിരിക്കുന്നു. തടിക്ക് ഈടും ബലവും കുറവായതിനാൽ വിറകിനായി ഉപയോഗിക്കുന്നു. പാലോട് ബൊട്ടാനിക്കൽ ഗാർഡനിൽ നിന്ന് മൂട്ടിപ്പഴത്തിന്റെ തൈയ്യുകൾ വാങ്ങിക്കാൻ കഴിയും.
അവലംബം.
&lt;templatestyles src="Reflist/styles.css" /&gt;

</doc>
<doc id="190935" url="https://ml.wikipedia.org/wiki?curid=190935" title="കുന്തപ്പഴം">
കുന്തപ്പഴം



</doc>
<doc id="190936" url="https://ml.wikipedia.org/wiki?curid=190936" title="മൂട്ടിത്തൂറി">
മൂട്ടിത്തൂറി



</doc>
<doc id="190937" url="https://ml.wikipedia.org/wiki?curid=190937" title="Baccaurea courtallensis">
Baccaurea courtallensis



</doc>
<doc id="190939" url="https://ml.wikipedia.org/wiki?curid=190939" title="Moottipazham">
Moottipazham



</doc>
<doc id="190940" url="https://ml.wikipedia.org/wiki?curid=190940" title="Moottithoori">
Moottithoori



</doc>
<doc id="190941" url="https://ml.wikipedia.org/wiki?curid=190941" title="Mootti puli">
Mootti puli



</doc>
<doc id="190942" url="https://ml.wikipedia.org/wiki?curid=190942" title="Moottipuli">
Moottipuli



</doc>
<doc id="190945" url="https://ml.wikipedia.org/wiki?curid=190945" title="ചിറക്കൽ, തൃശ്ശൂർ">
ചിറക്കൽ, തൃശ്ശൂർ

തൃശ്ശൂർ ജില്ലയിലെ ചാഴുർ പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് ചിറക്കൽ. ചാഴുർ പഞ്ചായത്തിലെ പ്രധാനപെട്ട വ്യാപാര കേന്ദ്രമാണ് ചിറക്കൽ. പ്രസിദ്ധമായ കാട്ടകാമ്പാൽ ഭഗവതി ക്ഷേത്രം നിലകൊള്ളുന്നത് ചിറക്കൽ സെന്ററിൽ നിന്നും 100 മീറ്റർ അടുത്താണ്.

</doc>
<doc id="190946" url="https://ml.wikipedia.org/wiki?curid=190946" title="ഡയോജനസ് ലേർറ്റിയൂസ്">
ഡയോജനസ് ലേർറ്റിയൂസ്

 
മൂന്നാം നൂറ്റാണ്ടിന്റെ ആദ്യഘട്ടത്തിൽ ജീവിച്ചിരുന്ന ഗ്രീക്ക് തത്ത്വചിന്തകനാണ് ഡയോജനസ് ലേർറ്റിയൂസ്. ഗ്രീക്ക് തത്ത്വചിന്തകന്മാരുടെ ജീവചരിത്രങ്ങളും വീക്ഷണങ്ങളും സമാഹരിച്ചു പ്രസിദ്ധീകരിക്കുക വഴി ഇദ്ദേഹം പ്രശസ്തനായിത്തീർന്നു. തത്ത്വചിന്തകന്മാരുടെ ജീവിതം (The lives of philosophers), തത്ത്വശാസ്ത്രചരിത്രം (History of philiosophy), വിഖ്യാത തത്ത്വചിന്തകന്മാരുടെ ജീവിതങ്ങളും അഭിപ്രായങ്ങളും (Lives and opinions of Famous Philosophers) എന്നിങ്ങനെ വിവിധ പേരുകളിൽ അറിയപ്പെടുന്ന ഈ ഗ്രന്ഥം ആരംഭിക്കുന്നത് പ്രാകൃതഗ്രീക്ക് ചിന്തകന്മാരുടെ സിദ്ധാന്തങ്ങൾ വിശകലനം ചെയ്തുകൊണ്ടാണ്. തുടർന്ന് ഗ്രീസിലെ ആദ്യകാലസന്ന്യാസിമാരെക്കുറിച്ചുള്ള കുറിപ്പുകളാണ്. പ്ലേറ്റോയുടെ ചിന്തകളിൽ തത്പരയായ ഒരു വനിതയ്ക്ക് വേണ്ടിയാണ് ഡയോജനസ് ഗ്രന്ഥരചന നിർവഹിച്ചതെന്നു ചില സൂചനകൾ ഉണ്ട്. ഇദ്ദേഹം സ്വന്തമായി ഒരു കവിതാസമാഹാരം പ്രസിദ്ധീകരിച്ചെങ്കിലും അത് വേത്ര ശ്രദ്ധിക്കപ്പെട്ടില്ല.
പ്രയത്നശീലനും ജിജ്ഞാസുവും.
പ്രയത്നശീലനും ജിജ്ഞാസുവുമായ ഡയോജനസ് നിരവധി ഗ്രന്ഥങ്ങളും ലേഖനങ്ങളും പരിശോധിച്ചാണ് തത്ത്വചിന്തകന്മാരെക്കുറിച്ചുള്ള വിവരങ്ങൾ ശേഖരിച്ചത്. എന്നാൽ വസ്തുതകൾ ക്രമീകരിച്ചു കൂട്ടിച്ചേർക്കുന്നതിൽ ചില പാകപ്പിഴകൾ ഇദ്ദേഹത്തിനു പറ്റിയതായി കാണാം. ഉദാഹരണമായി, പ്ലേറ്റോയുടെ വിദ്യാഭ്യാസത്തെ വിശദീകരിക്കുമ്പോൾ അപ്രസക്തമായ ചില പരാമർശങ്ങൾ ഉൾപ്പെടുത്തുക വഴി ആഖ്യാനത്തിന്റെ ഒഴുക്കിന് തടസ്സം വരുത്തിയിട്ടുണ്ട്. ഗ്രന്ഥത്തിന്റെ ഒമ്പതാം ഭാഗത്തിൽ സെനൊഫോണിനെ (Xenophon) ക്കുറിച്ചു വിശദീകരിക്കുമ്പോൾ സെനോഫേൻസിനെ (Xenophanes) ക്കുറിച്ചുള്ള കുറിപ്പ് തെറ്റായി ചേർക്കുകയും ചെയ്തു. ഡയോജനസിന്റെ ഗ്രന്ഥം ഉദ്ധരണികളാൽ സമ്പന്നമാണ്. ഏകദേശം ഇരുനൂറ് എഴുത്തുകാരുടെ മുന്നൂറോളം കൃതികളിൽ നിന്നാണ് താൻ വസ്തുതകൾ ശേഖരിച്ചിട്ടുള്ളതെന്നു ഡയോജനസ് പ്രസ്താവിക്കുന്നു. ഈ ഗ്രന്ഥകർത്താക്കളുടെ പേരു വിവരവും ഇദ്ദേഹം വ്യക്തമാക്കിയിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="190947" url="https://ml.wikipedia.org/wiki?curid=190947" title="സംസ്ഥാനപാത 51 (കേരളം)">
സംസ്ഥാനപാത 51 (കേരളം)

 
കേരളത്തിലെ ഒരു സംസ്ഥാനപാതയാണ് SH 51 (സംസ്ഥാനപാത 51). തൃശ്ശൂർ ജില്ലയിലെ കൊടകരയിൽ നിന്നും ആരംഭിച്ച് കൊടുങ്ങല്ലൂരിലാണ് ഈ പാത അവസാനിക്കുന്നത്. 27 കിലോമീറ്റർ നീളമുണ്ട് . കൊടകരയിലൂടെ കടന്നുപോകുന്ന ദേശീയപാത 544-ൽ നിന്നും ആരംഭിച്ച് ആലൂർ, അഷ്ടമിചിറ, മാള എന്നീ സ്ഥലങ്ങൾ പിന്നിട്ട് കീഴ്താളിയിൽ വെച്ച് ദേശീയപാത 17-ൽ ചേർന്ന് കൊടുങ്ങല്ലൂരിൽ അവസാനിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="190948" url="https://ml.wikipedia.org/wiki?curid=190948" title="State Highway 51 (Kerala)">
State Highway 51 (Kerala)



</doc>
<doc id="190949" url="https://ml.wikipedia.org/wiki?curid=190949" title="SH 51">
SH 51



</doc>
<doc id="190951" url="https://ml.wikipedia.org/wiki?curid=190951" title="ചിറക്കൽ( കാട്ടകാമ്പാൽ പഞ്ചായത്ത് )">
ചിറക്കൽ( കാട്ടകാമ്പാൽ പഞ്ചായത്ത് )



</doc>
<doc id="190952" url="https://ml.wikipedia.org/wiki?curid=190952" title="ചിറക്കൽ (തൃശ്ശൂർ)">
ചിറക്കൽ (തൃശ്ശൂർ)



</doc>
<doc id="190961" url="https://ml.wikipedia.org/wiki?curid=190961" title="ഹെലിപാഡ്">
ഹെലിപാഡ്

 
ഹെലികോപ്റ്റർ നിലത്തിറക്കുവാനായി പ്രത്യേകം സജ്ജമാക്കിയിരിക്കുന്ന സ്ഥലത്തെയാണ് ഹെലിപാഡ് എന്ന് പറയുന്നത്. ആകാശത്തിൽ നിന്നും നോക്കുമ്പോൾ വ്യക്തമായി കാണുന്നതിനായി വൃത്താകൃതിയിലാണ് ഹെലിപാഡുകൾ നിർമ്മിക്കാറുള്ളത്. വൃത്തത്തിനുള്ളിൽ എച്ച് (H) മാതൃകയിൽ രൂപപ്പെടുത്തിയ ഇടത്താണ് ഹെലികോപ്റ്റർ ഇറക്കുന്നത്. വിമാനത്താവളങ്ങളിൽ ചില ഉയർന്ന കെട്ടിടങ്ങളുടെ റൂഫിലും ഹെലിപാഡ് സജ്ജമാക്കിയിട്ടുണ്ട്.
നിർമ്മാണം.
സാധാരണയായി ഹെലിപാഡുകൾ സിമന്റ് മിശ്രിതം കൊണ്ടാണ് ഉണ്ടാക്കാറുള്ളത് എങ്കിലും, അടിയന്തര ഘട്ടങ്ങളിൽ രക്ഷാപ്രവർത്തനത്തിനും മറ്റുമായി മരങ്ങൾ കൊണ്ടും മറ്റും ഹെലിപാഡുകൾ നിർമ്മിക്കാറുണ്ട്. ലോകത്തിലെ ഏറ്റവും വലിയ ഹെലിപാഡ് ഇന്ത്യയിലാണ് നിർമ്മിച്ചിട്ടുള്ളത്. 

</doc>
<doc id="190962" url="https://ml.wikipedia.org/wiki?curid=190962" title="Helipad">
Helipad



</doc>
<doc id="190963" url="https://ml.wikipedia.org/wiki?curid=190963" title="നിരവിൽപുഴ">
നിരവിൽപുഴ

വയനാടുജില്ലയിലെ മാനന്തവാടി താലൂക്കിലെ ഒരു ചെറിയ കവലയാണ് നിരവിൽപുഴ, മാനന്തവാടി പട്ടണത്തിൽ നിന്നും 28 കിലോമീറ്റർ അകലെ മാനന്തവാടി - കുറ്റ്യാടി റൂട്ടിൽ ഈ സ്ഥലം സ്ഥിതിചെയുന്നു . കുറ്റ്യാടിയിൽനിന്നും വയനാട്ടിലേക്ക് വരുമ്പോൾ "പൂതംപാറ" ചുരം കഴിഞ്ഞാൽ ആദ്യമെത്തുന്ന കൊച്ചു കവലയാണിത്. കവലക്ക്‌ താഴെയായി ഒരു കൊച്ചരുവി ഒഴുകുന്നു, ഇതിൽ നിന്നാണ് നിരവിൽപുഴ എന്ന പേര് കിട്ടിയെതെന്നു പറയപെടുന്നു. നിരവില്പുഴയിൽ 2 കിലോമീറ്റർ പേര്യ റൂട്ടിൽ കുഞ്ഞോം എന്ന സ്ഥലത്ത് ഒരു പ്രകൃതിദത്ത തടാകമുണ്ട്‌ , ഇതു കുങ്കിചിറ എന്നറിയപ്പെടുന്നു . കാപ്പി, തേയില, വാഴ, പച്ചക്കറികൾ, കുരുമുളക്, ഇഞ്ചി, കപ്പ മുതലായവയാണ് പ്രധാന കൃഷികൾ. മലകളാലും പർവതങ്ങളാലും നിബിഡ വനങ്ങളാലും ചുറ്റപ്പെട്ട പ്രദേശമാണ് നിരവില്പുഴ.
റോഡുകൾ.
നിരവിൽപുഴയുലൂടെ കടന്നു പോകുന്ന പ്രധാന റോഡുകൾ മാനന്തവാടി- കുറ്റ്യാടി റോഡ്, കോഴിക്കോട് റോഡ്‌, നിരവിൽപുഴ - പേര്യ - കൊട്ടിയൂർ റോഡ്‌ എന്നിവയാണ്.

</doc>
<doc id="190966" url="https://ml.wikipedia.org/wiki?curid=190966" title="Niravilpuzha">
Niravilpuzha



</doc>
<doc id="190967" url="https://ml.wikipedia.org/wiki?curid=190967" title="Village">
Village



</doc>
<doc id="190973" url="https://ml.wikipedia.org/wiki?curid=190973" title="കെ.സി. റോസക്കുട്ടി">
കെ.സി. റോസക്കുട്ടി

 
കേരള സംസ്ഥാനത്തിലെ ഒരു പൊതു പ്രവർത്തകയും സംസ്ഥാന വനിതാ കമ്മീഷൻ മുൻ അധ്യക്ഷയുമാണ് കെ.സി. റോസക്കുട്ടി. (ജനനം : 23 ഒക്ടോബർ 1948 )ഒൻപതാം കേരള നിയമ സഭയിലെ സുൽത്താൻ ബത്തേരിയെ പ്രതിനിധീകരിച്ച അംഗമായിരുന്നു.
ജീവിതരേഖ.
മുള്ളൻകൊല്ലി കുരിശിങ്കൽ ചാക്കോ-ഏലിയാമ്മാ ദമ്പതികളുടെ രണ്ടാമത്തെ മകളായാണ് 1948 ഒക്ടോബർ 23ന് റോസക്കുട്ടി ജനിച്ചത്. 1973 ൽ പുൽപ്പള്ളി വിദ്യാ ഹൈസ്‌ക്കൂളിലെ ആധ്യാപികയായി ഔദ്യോഗിക ജീവിതം ആരംഭിച്ചു. മുള്ളൻകൊല്ലി സെന്റ്‌ മേരീസ്‌ എച്ച്‌.എസ്‌.എസിൽ 1976 മുതൽ 1989 വരെ പ്രധാനാധ്യാപികയായിരുന്നു. ബത്തേരി അസംപ്‌ഷൻ വിദ്യാലയത്തിലും അധ്യാപികയായി സേവനം അനുഷ്ഠിച്ചിട്ടുണ്ട്. 
ഭർത്താവ് : ഡോ.ജോസഫ് കീരഞ്ചിറ, മൂന്നു മക്കൾ

</doc>
<doc id="190974" url="https://ml.wikipedia.org/wiki?curid=190974" title="കെ.സി റോസക്കുട്ടി">
കെ.സി റോസക്കുട്ടി



</doc>
<doc id="190977" url="https://ml.wikipedia.org/wiki?curid=190977" title="അബുദാബി ശക്തി അവാർഡ്">
അബുദാബി ശക്തി അവാർഡ്

അബുദാബിയിലെ മലയാളികളുടെ സാംസ്‌കാരിക സംഘടനയായ ശക്തി തിയേറ്റേഴ്‌സ് നൽകുന്ന പുരസ്കാരമാണ് അബുദാബി ശക്തി അവാർഡ്. നോവൽ, ചെറുകഥ, നാടകം, കവിത, സാഹിത്യവിമർശനം, ബാലസാഹിത്യം, വിജ്ഞാനസാഹിത്യം ( ചരിത്രം, വിദ്യാഭ്യാസം, ശാസ്ത്രം, ഭാഷ, മനശാസ്ത്രം, സംസ്കാരം, നാടോടി വിജ്ഞാനം, സിനിമ തുടങ്ങിയവ ) ഇതര സാഹിത്യ വിഭാഗം ( ആത്മകഥ, ജീവചരിത്രം, യാത്രാവിവരണം,സ്‌മരണ, തൂലികാ ചിത്രം തുടങ്ങിയവ ) എന്നീ സാഹിത്യ കൃതികൾക്കാണ് അബുദാബി ശക്തി അവാർഡുകൾ നൽകുന്നത്. ബാല സാഹിത്യത്തിനു 7500 രൂപയും മറ്റു സാഹിത്യ കൃതികൾക്ക് 10000 രൂപയുമാണ് അവാർഡ് തുക. 2011 ലെ അബുദാബി ശക്തി അവാർഡ് ടി ഡി രാമകൃഷണന്റെ ഫ്രാൻസിസ് ഇട്ടികോര എന്ന നോവലിനാണ് ലഭിച്ചത്
2012.
അബുദാബി ശക്തി അവാർഡ് കമ്മിറ്റി ഏർപ്പെടുത്തിയ വിവിധ അവാർഡുകൾ (2012) പ്രഖ്യാപിച്ചു. അബുദാബി ശക്തി, തായാട്ട്, ടി.കെ.രാമകൃഷ്ണൻ അവാർഡുകളാണ് കമ്മിറ്റി ചെയർമാൻ പി. കരുണാകരൻ എം.പി. പ്രഖ്യാപിച്ചത്.
2019.
2019-ലെ അബുദാബി ശക്തി അവാർഡുകൾ 2019 ജൂൺ 17-നു പ്രഖ്യാപിച്ചു. അവാർഡ് കമ്മറ്റി ചെയർമാൻ പി. കരുണാകരനും, കമ്മറ്റി അംഗമായ പ്രഭാ വർമ്മയും ചേർന്നാണ് പുരസ്കാരങ്ങൾ പ്രഖ്യാപിച്ചത്.
2021.
2021-ലെ അബുദാബി ശക്തി അവാർഡുകൾ 2022 മാർച്ച് 8-നു പ്രഖ്യാപിച്ചു. അവാർഡ് കമ്മറ്റി ചെയർമാൻ പി. കരുണാകരനും, കമ്മറ്റി അംഗമായ പ്രഭാ വർമ്മയും ചേർന്നാണ് പുരസ്കാരങ്ങൾ പ്രഖ്യാപിച്ചത്. 

</doc>
<doc id="190978" url="https://ml.wikipedia.org/wiki?curid=190978" title="KC Rosakutty">
KC Rosakutty



</doc>
<doc id="190979" url="https://ml.wikipedia.org/wiki?curid=190979" title="ട്രോജൻ കുതിര (കംപ്യൂ ട്ടർ )">
ട്രോജൻ കുതിര (കംപ്യൂ ട്ടർ )



</doc>
<doc id="190982" url="https://ml.wikipedia.org/wiki?curid=190982" title="ഹദ്രോസറോയിഡ്">
ഹദ്രോസറോയിഡ്

 
ഹദ്രോസറോയിഡേ എന്ന കുടുംബത്തിൽ പെടുന്ന ദിനോസറുകളാണ് ഹദ്രോസറോയിഡ് അഥവാ ഡക്ക് ബിൽഡ് ദിനോസറുകൾ. ക്രിറ്റേഷ്യസ് കാലത്തായിരുന്നു ഇവ ജിവിച്ചിരുന്നത്. ഹദ്രോസറോയിഡ് ദിനോസറുകളെ അവയുടെ തലയിലെ ആവരണത്തിന്റെ ഘടന അനുസരിച്ച് രണ്ടായി തിരിച്ചിരിക്കുന്നു. ഒന്ന് പൊള്ളയായ ആവരണമുഉള്ളവ (Lambeosaurinae) , രണ്ടു പൊള്ളയല്ലാത്ത ആവരണമുള്ളവ അഥവാ ആവരണമില്ലാത്തവ (Saurolophinae or Hadrosaurinae). സസ്യഭുക്കുകളായിരുന്നു ഈ ഇനം ദിനോസറുകൾ.
പ്രതേകതകൾ.
താറാവിന്റെ തലയുമായി ഇവയുടെ തലക്ക് സാമ്യമുള്ളതിനാൽ ഹദ്രോസറോയിഡ് ദിനോസറുകളെ താറാച്ചുണ്ടൻ ദിനോസറുകൾ (ഡക് ബിൽഡ് ദിനോസറുകൾ) എന്നും വിളിക്കാറുണ്ട്.
ചിത്ര സഞ്ചയം.
ഹദ്രോസറോയിഡേ എന്ന കുടുംബത്തിൽ പെടുന്ന ചില ദിനോസറുകൾ

</doc>
<doc id="190983" url="https://ml.wikipedia.org/wiki?curid=190983" title="സുലൈഖ ഹുസൈൻ">
സുലൈഖ ഹുസൈൻ

ഉറുദു നോവലിസ്റ്റും കേന്ദ്ര ഉർദു ഫെലോഷിപ്പ് കമ്മിറ്റി അംഗവുമായിരുന്നു സുലൈഖ ഹുസൈൻ (1930 - 15 ജൂലൈ 2014). കേരളത്തിലെ ആദ്യ ഉർദു നോവലിസ്റ്റാണ് ഉറുദുവിൽ 27 നോവലുകളും അത്രത്തോളം ചെറുകഥകളുമെഴുതി.
ജീവിതരേഖ.
1930 ൽ മട്ടാഞ്ചേരിയിലെ കോറായ് കുടുംബത്തിൽ ഹാജി അഹമ്മദ് സേട്ടിന്റെയും മറിയം ബായിയുടേയും മകളായി ജനനം. ചെറുപ്പത്തിൽ തന്നെ മാതാപിതാക്കളെ നഷ്ടപ്പെട്ട ഇവരെ മുത്തച്ഛനാണ് വളർത്തിയത്. നാലാംതരം മദ്രസാ വിദ്യാഭ്യാസം മാത്രമേ സുലൈഖയ്‌ക്ക് ലഭിച്ചിരുന്നുള്ളൂ. ആസ്യാബായി മദ്‌റസയിലാണ് ഖുർആനും ഹദീസും ദീനിയാത്തും മലയാളവും ഉർദുവും പഠിച്ചത്. പിന്നീട് മൗലവി റിസ്‌വാനുല്ലയുടെ ശിഷ്യയായി വീട്ടിൽതന്നെയായിരുന്നു പഠനം. ഹൈദരാബാദിൽ നിന്ന് കുടിയേറി കൊച്ചിയിൽ സ്ഥിരതാമസമാക്കിയിരുന്ന റിസ്‌വാനുല്ല സാഹിബിന് ഉർദു ഭാഷയിലും സാഹിത്യത്തിലും നല്ല കഴിവുണ്ടായിരുന്നു. അദ്ദേഹത്തിന്റെ ശിക്ഷണത്തിലാണ് സുലൈഖ ഉർദു ഭാഷയിൽ കാര്യമായ പഠനങ്ങൾ നടത്തിയത്. 
സാഹിത്യ ജീവിതം.
സുലൈഖ ഹുസൈനിൽ സാഹിത്യതാൽപര്യം ജനിപ്പിച്ചത് മാതാവിന്റെ ബാപ്പയും ഉർദു കവിയുമായിരുന്ന ജാനി സേട്ട് ആയിരുന്നു.
1950ൽ ഇരുപതാമത്തെ വയസ്സിലാണ് ഡൽഹി ആസ്ഥാനമായുള്ള ചമൻ ബുക്ക് ഡിപ്പോ "മേരേ സനം" എന്ന ആദ്യനോവൽ പ്രസിദ്ധീകരിച്ചത്. പുസ്തകത്തിൽ മേൽവിലാസവും ഫോട്ടോയും കൊടുക്കരുതെന്ന വല്യുമ്മ ആസിയാബായിയുടെ കർശന നിർദ്ദേശത്തെത്തുടർന്ന് അതൊഴിവാക്കി പ്രസിദ്ധീകരിക്കാൻ തീരുമാനിച്ചു. സ്ത്രീയുടെ പ്രണയവും വിരഹവും ഏകാന്തതയും പ്രമേയമാക്കി രചിച്ച ഈ പുസ്തകം വൻതോതിൽ വിറ്റഴിക്കപ്പെട്ടു. തുടർന്ന് മേരെ സനം എന്ന പേരിൽ ഇറക്കിയ സിനിമയും ഹിറ്റായിരുന്നു. ഇന്ത്യക്ക് പുറമേ പാകിസ്താൻ, ബംഗ്ലാദേശ്, ഗൾഫ് രാജ്യങ്ങൾ എന്നിവിടങ്ങളിലും സുലൈഖയുടെ നോവലുകൾക്ക് ഏറെ വായനക്കാരുണ്ടായിരുന്നു. 'നസീബ് കിബാത്തേ' എന്ന ഉർദു നോവലിൽ അവർ ആലപ്പുഴയെയും കേരളത്തെയും കുറിച്ച് പ്രതിപാദിച്ചിട്ടുണ്ട്. അക്കാലത്ത് ക്ഷമ, ഖാത്തൂൻ എന്നീ ഉർദു മാസികകളിലും സുലൈഖ എഴുതുമായിരുന്നു. 1970ൽ രചിച്ച ഏറെ ശ്രദ്ധേയമായ "താരീഖിയോം കെ ബാദ്" (ഇരുട്ടിനുശേഷം) പരിഭാഷകൻ രവിവർമ്മ മലയാളത്തിലേക്ക് വിവർത്തനംചെയ്തു. സി.എച്ച്. മുഹമ്മദ് കോയയുടെ ശ്രമഫലമായാണ് ഈ നോവൽ മലയാളത്തിലേക്ക് വിവർത്തനം ചെയ്യപ്പെട്ടത്. പിന്നീട് ഇത് ചന്ദ്രിക ആഴ്ച്ചപ്പതിപ്പിലും പ്രസിദ്ധീകരിച്ചു. 1981ൽ വിദ്യാർഥിമിത്രം പബ്ലിക്കേഷൻസ് "ഇരുട്ടിനു ശേഷം" എന്ന പേരിൽ ഇതു പ്രസിദ്ധീകരിച്ചു. 1990-ൽ പ്രസിദ്ധീകരിച്ച 'ഏക് ഫൂൽ ഹസാർ ഗം' എന്ന നോവലിലായിരുന്നു ആദ്യമായി വിലാസവും ഫോട്ടോയും പ്രസിദ്ധീകരിച്ചത്. ഇന്ത്യക്ക് പുറമേ പാകിസ്താൻ, ബംഗ്ലാദേശ്, ഗൾഫ് രാജ്യങ്ങൾ എന്നിവിടങ്ങളിലും സുലൈഖയുടെ നോവലുകൾക്ക് ഏറെ വായനക്കാരുണ്ടായി. 'നസീബ് കിബാത്തേ' എന്ന ഉർദു നോവലിൽ ആലപ്പുഴയെയും കേരളത്തെയും കുറിച്ച് പ്രതിപാദിച്ചിട്ടുണ്ട്. അക്കാലത്ത് ക്ഷമ, ഖാത്തൂൻ എന്നീ ഉർദു മാസികകളിലും സുലൈഖ എഴുതുമായിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="190985" url="https://ml.wikipedia.org/wiki?curid=190985" title="Hadrosaurid">
Hadrosaurid



</doc>
<doc id="190986" url="https://ml.wikipedia.org/wiki?curid=190986" title="Sound card">
Sound card



</doc>
<doc id="190987" url="https://ml.wikipedia.org/wiki?curid=190987" title="RCA connector">
RCA connector



</doc>
<doc id="190989" url="https://ml.wikipedia.org/wiki?curid=190989" title="TRS connector">
TRS connector



</doc>
<doc id="190998" url="https://ml.wikipedia.org/wiki?curid=190998" title="ജി.എം. ട്രെവെല്യൻ">
ജി.എം. ട്രെവെല്യൻ

 
ഇരുപതാം നൂറ്റാണ്ടിലെ ഒരു ഇംഗ്ലീഷ് ചരിത്രകാരനായിരുന്നു ജോർജ്ജ് മക്കാളെ ട്രെവെല്യൻ (ജനനം: 16 ഫെബ്രുവരി 1876 – മരണം: 21 ജൂലൈ 1962). ചരിത്രഗതിയെ ഉപരിവർഗ്ഗത്തേക്കാൾ അധികം സ്വാധീനിക്കുന്നത് സാധാരണജനങ്ങളാണെന്നും സമൂഹപുരോഗതിക്ക് കൂടുതൽ ഉതകുന്നത് ജനാധിപത്യഭരണം ആണെന്നുമുള്ള നിലപാടായിരുന്നു ട്രെവെല്യൻ പിന്തുടർന്ന 'ഉദാരവാദ' (liberal) ചരിത്രവീക്ഷണത്തിന്റെ മുഖമുദ്ര. ചരിത്രരചനയിൽ 'നിഷ്പക്ഷത'-യെ പ്രതിബദ്ധതയില്ലായ്മ ആകാൻ അനുവദിക്കാതിരുന്ന അദ്ദേഹത്തിന്റെ രചനകൾ, ബ്രിട്ടണിലെ 'വിഗ്' കക്ഷിയുടെ നിലപാടുകളെ പിന്തുണക്കുന്നതായി കണക്കാക്കപ്പെട്ടു. 'വിഗ്' പാരമ്പര്യത്തിൽ പെട്ട അവസാനത്തെ ചരിത്രകാരൻ എന്ന് മറ്റൊരു ചരിത്രകാരനായ ഇ.എച്ച് കാർ, ട്രെവെല്യനെ വിശേഷിപ്പിച്ചിട്ടുണ്ട്.
തന്റെ ചരിത്രം "പ്രതിബദ്ധതയും പക്ഷപാതവും" ഉള്ളതാണെന്ന് ട്രെവെല്യൻ ഏറ്റുപറഞ്ഞു. ഇറ്റാലിയൻ ദേശീയവാദി ഗാരിബാൾഡിയെ സംബന്ധിച്ച് ട്രെവല്യൻ എഴുതിയ ഗ്രന്ഥത്രയത്തിൽ "പക്ഷപാതം" മണത്തവർക്ക്, "ചരിത്രത്തിലെ പക്ഷപാതം" എന്ന പേരിൽ എഴുതിയ ഒരു ലേഖനത്തിൽ അദ്ദേഹം ഇങ്ങനെ മറുപടി നൽകി:- 
ചരിത്രസംഭവങ്ങളുടെ പൊതുവേ സ്വീകരിക്കപ്പെട്ട വിലയിരുത്തലുകളെ വ്യത്യസ്ത നിലപാടിൽ വിശകലനം ചെയ്യാനും പൊളിച്ചെഴുതാനും ട്രെവല്യൻ തയ്യാറായി. ഇസ്ലാമും പാശ്ചാത്യ ക്രിസ്തീയതയും തമ്മിലുള്ള മുഖാമുഖമായി കരുതപ്പെട്ട കുരിശുയുദ്ധങ്ങളെ അദ്ദേഹം വിലയിരുത്തിയത് ഇങ്ങനെയായിരുന്നു:-

</doc>
<doc id="190999" url="https://ml.wikipedia.org/wiki?curid=190999" title="യേശുവിനെ ക്രൂശിച്ച രീതിയെക്കുറിച്ചുള്ള തർക്കം">
യേശുവിനെ ക്രൂശിച്ച രീതിയെക്കുറിച്ചുള്ള തർക്കം



</doc>
<doc id="191000" url="https://ml.wikipedia.org/wiki?curid=191000" title="പത്രോസ് സന്യാസി">
പത്രോസ് സന്യാസി

 
ഫ്രാൻസിലെ ആമിയൻസിൽ നിന്നുള്ള ഒരു ക്രിസ്തീയ പുരോഹിതനായിരുന്നു പത്രോസ് സന്യാസി (മരണം:1115 ജൂലൈ 8). വിശുദ്ധനാടുകളുടെ വിമോചനം ലക്ഷ്യമാക്കി പാശ്ചാത്യ ക്രിസ്തീയത നടത്തിയ ആദ്യത്തെ കുരിശുയുദ്ധത്തിന്റെ മുഖ്യപ്രേരകനായി പറയപ്പെടുന്ന അദ്ദേഹം അതിൽ പങ്കാളിയാവുകയും ചെയ്തു.
തീർത്ഥാടകൻ, യോദ്ധാവ്.
1088-ൽ പത്രോസ് സന്യാസി യെരുശലേമിൽ വിശുദ്ധസ്ഥലങ്ങൾ സന്ദർശിക്കാൻ ശ്രമിച്ചതായും സെൽജുക്ക് തുർക്കികൾ അദ്ദേഹത്തെ അതിൽ നിന്നു തടയുകയും പീഡിപ്പിച്ച് തിരിച്ചയക്കുകയും ചെയ്തതായും ഒരു കഥയുണ്ട്.
ക്രിസ്ത്യാനികൾക്ക് നേരിടേണ്ടി വരുന്ന പീഡനങ്ങൾ വിവരിച്ചും സഹായം അഭ്യർത്ഥിച്ചും യെരുശലേമിലെ പൗരസ്ത്യ പാത്രിയർക്കീസ് ശിമയോൻ എഴുതിയ ഒരു കത്ത്, സന്യാസി അർബൻ രണ്ടാമൻ മാർപ്പാപ്പാക്ക് കൊണ്ടുവന്നു കൊടുത്തതായും പറയപ്പെടുന്നു. ഒന്നാം കുരിയുദ്ധത്തിലെ ആദ്യഗണം യോദ്ധാക്കൾക്കൊപ്പം യെരുശലേമിലേക്കു പോയ സന്യാസി, ലക്ഷ്യബോധമോ നേതൃത്വമോ ഇല്ലാതിരുന്ന തന്റെ സഹയോദ്ധാക്കളുടെ പെരുമാറ്റം മടുത്ത് കോൺസ്റ്റാന്റിനോപ്പിളേക്കു മടങ്ങി 1115-ലെ മരണം വരെ അവിടെ കഴിഞ്ഞു.

</doc>
<doc id="191002" url="https://ml.wikipedia.org/wiki?curid=191002" title="എലിസബത്ത് കാറ്റ്ലെറ്റ്">
എലിസബത്ത് കാറ്റ്ലെറ്റ്

 
പ്രമുഖയായ മെക്സിക്കൻ ശിൽപ്പിയും മനുഷ്യാവകാശ പ്രവർത്തകയുമായിരുന്നു എലിസബത്ത് കാറ്റ്ലെറ്റ് (15 ഏപ്രിൽ 1915 – 2 ഏപ്രിൽ 2012).
ജീവിതരേഖ.
1915 ഏപ്രിൽ 15ന് വാഷിങ്ടൺ ഡിസിയിൽ ജനിച്ചു. 40കളുടെ തുടക്കത്തിൽ ഷിക്കാഗോ ആർട് ഇൻസ്റ്റിറ്റ്യൂട്ടിൽ സിറാമിക്സിൽ പഠനം നടത്തുമ്പോൾ പരിചയപ്പെട്ട ചിത്രകാരൻ ചാൾസ് വൈറ്റ് ആയിരുന്നു ആദ്യ ഭർത്താവ്. രാഷ്ട്രീയ പ്രവർത്തനത്തിന്റെ പേരിൽ ജന്മനാട്ടിൽ കടക്കുന്നതിന് അമേരിക്കൻ ഭരണകൂടത്തിന്റെ വിലക്കിനിരയായി. 1946ൽ മെക്സിക്കോയിലേക്ക് പോയി. അമേരിക്കയിലെ കറുത്ത വംശജരെയും മെക്സിക്കോയിലെ സ്ത്രീകളെയുമൊക്കെ തന്റെ കലാസൃഷ്ടികളിലൂടെ ഉദാത്തരാക്കിയ എലിസബത്ത് അവരുടെ മോചനത്തിനായി തന്റെ സർഗശേഷിയെ വിനിയോഗിച്ചു. അമേരിക്കയിലെ കറുത്തവരുടെ മോചനത്തിനും തൊഴിലാളികളുടെ അവകാശങ്ങൾക്കുംവേണ്ടി പ്രയത്നിച്ച എലിസബത്ത് അവിടെ കടക്കുന്നത് 62ൽ അമേരിക്കൻ സർക്കാർ നിരോധിച്ചു. ഈ വിലക്ക് ഒരുപതിറ്റാണ്ട് നീണ്ടു. 58ൽ മെക്സിക്കോ സിറ്റിയിൽ റെയിൽവേ തൊഴിലാളികളുടെ പണിമുടക്കുവേളയിൽ അറസ്റ്റ് ചെയ്യപ്പെട്ടു. പ്രിന്റ് നിർമാതാക്കളുടെ ഇടതുപക്ഷ സംഘം സംഘടിപ്പിച്ച ശിൽപ്പശാലയിൽ പങ്കെടുത്തു. ഈ സംഘത്തിൽ അംഗമായ മെക്സിക്കൻ കലാകാരൻ ഫ്രാൻസിസ്കോ മോറയെ പിന്നീട് വിവാഹം കഴിച്ച എലിസബത്തിന് മൂന്ന് മക്കളുണ്ട്. പ്രിന്റ് നിർമ്മാണകലയിലും പ്രതിഭ തെളിയിച്ച എലിസബത്ത് "കറുപ്പാണ് സൗന്ദര്യം" തുടങ്ങിയ മുദ്രാവാക്യങ്ങളും അമേരിക്കൻ പൗരാവകാശ പ്രസ്ഥാനത്തിലെ വിപ്ലവപ്രതീകങ്ങളായ ഏഞ്ചല ഡേവിസ്, മാൽകം എക്സ് തുടങ്ങിയവരുടെ ചിത്രങ്ങളും തന്റെ പ്രിന്റുകളിൽ ഉൾപ്പെടുത്തുമായിരുന്നു. 

</doc>
<doc id="191003" url="https://ml.wikipedia.org/wiki?curid=191003" title="ജോർജ്ജ് മക്കാളെ ട്രെവെല്യൻ">
ജോർജ്ജ് മക്കാളെ ട്രെവെല്യൻ



</doc>
<doc id="191004" url="https://ml.wikipedia.org/wiki?curid=191004" title="G.M. Trevelyan">
G.M. Trevelyan



</doc>
<doc id="191005" url="https://ml.wikipedia.org/wiki?curid=191005" title="Elizabeth Catlett">
Elizabeth Catlett



</doc>
<doc id="191008" url="https://ml.wikipedia.org/wiki?curid=191008" title="സംസ്ഥാനപാത 52 (കേരളം)">
സംസ്ഥാനപാത 52 (കേരളം)

 
പാലക്കാട്ടു നിന്നും ആരംഭിച്ച് ഗോപാലപുരം എന്ന സ്ഥലത്ത് അവസാനിക്കുന്ന, കേരളത്തിലെ ഒരു സംസ്ഥാനപാതയാണ് SH 52 (സംസ്ഥാനപാത 52). ഈ പാതയ്ക്ക് 29.9 കിലോമീറ്റർ നീളമുണ്ട് . പാലക്കാടിലൂടെ കടന്ന് പോകുന്ന ദേശീയപാത 544-ൽ നിന്ന് ആരംഭിച്ച് അതിക്കോടിലെ സംസ്ഥാനപാത 26-നെ മുറിച്ച് ഗോപാലപുരത്ത് എത്തുകയും തമിഴ്നാട് സംസ്ഥാനത്തിലെ പൊള്ളാച്ചിയിലേക്കുള്ള പാതയിലേക്ക് തിരിയുകയും ചെയ്യുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="191009" url="https://ml.wikipedia.org/wiki?curid=191009" title="State Highway 52 (Kerala)">
State Highway 52 (Kerala)



</doc>
<doc id="191011" url="https://ml.wikipedia.org/wiki?curid=191011" title="G. M. Trevelyan">
G. M. Trevelyan



</doc>
<doc id="191014" url="https://ml.wikipedia.org/wiki?curid=191014" title="SH 52">
SH 52



</doc>
<doc id="191015" url="https://ml.wikipedia.org/wiki?curid=191015" title="Diogenes Laertius">
Diogenes Laertius



</doc>
<doc id="191016" url="https://ml.wikipedia.org/wiki?curid=191016" title="Peter the Hermit">
Peter the Hermit



</doc>
<doc id="191019" url="https://ml.wikipedia.org/wiki?curid=191019" title="പീറ്റർ സന്യാസി">
പീറ്റർ സന്യാസി



</doc>
<doc id="191020" url="https://ml.wikipedia.org/wiki?curid=191020" title="ബൾക്ക് പോളിമറൈസേഷൻ">
ബൾക്ക് പോളിമറൈസേഷൻ

ദ്രവരൂപത്തിലുളള ഏകകങ്ങളും (monomers ) രാസത്വരകങ്ങളും ഉപക്രമരാസവസ്തുക്കളും (initiators) മാത്രമുളള സമ്മിശ്രിതം പോളിമറീകരിച്ചടുക്കുന്ന രീതിയാണ് ബൾക്ക് പോളിമറൈസേഷൻ. സാധാരണതയായി സംക്ഷേപന പോളിമറീകരണം(condensation polymerization) ആണ് ഇപ്രകാരം നടത്താറുളളതെങ്കിലും ചില പ്രത്യേക ആവശ്യങ്ങൾക്ക് സംയോജന പോളിമറീകരണവും (addition polymerization) ഈ രീതി ഉപയോഗപ്പെടുത്താറുണ്ട്. 
പ്രത്യേകതകൾ.
പോളിമറീകരണം ഏറെ താപം ഉത്പാദിപ്പിക്കപ്പടുന്ന താപമോചക രാസപ്രക്രിയയാണ്. അതുകൊണ്ടാണ് മിതമായ തോതിൽ മാത്രം താപോർജ്ജം ഉത്പാദിപ്പിക്കപ്പെടുന്ന സംക്ഷേപന പോളിമറീകരണത്തിന് ഈ രീതി അനുയോജ്യമാവുന്നത്. രാസസമ്മിശ്രണത്തിൻറെ ശ്യാനത കുറവായതിനാൽ ഉത്പാദിപ്പിക്കപ്പെടുന്ന താപോർജ്ജം അനായസേന വികിരണം ചെയ്യാൻ സാധ്യമാകുന്നു. മറ്റു ചേരുവകളൊന്നും ഇല്ലാത്തതിനാൽ, കലർപ്പില്ലാത്ത ശുദ്ധമായ ഉത്പന്നം ലഭിക്കുന്നു. പലപ്പോഴും ശുദ്ധീകരണം എന്ന പടവ് ഒഴിവാക്കാം. പക്ഷെ ശൃംഖലകളുടെ ദൈർഘ്യ വിതരണം ( Chain lenght distribution) വളരെ പരന്നതായിരിക്കും.

</doc>
<doc id="191021" url="https://ml.wikipedia.org/wiki?curid=191021" title="ഡയോജനസ്">
ഡയോജനസ്

 
ബി. സി. 4-ആം നൂറ്റാണ്ടിൽ ജീവിച്ചിരുന്ന ഒരു യവന ചിന്തകനായിരുന്നു ഡയോജനസ്. സ്വന്തം നഗരത്തിൽ നിന്ന് നാടുകടത്തപ്പെട്ടതിനെ തുടർന്ന് ഏഥൻസിൽ എത്തിയ ഇദ്ദേഹം ആന്റിസ്തെനിസിന്റെ സിദ്ധാന്തങ്ങളിൽ ആകൃഷ്ടനായി. ദോഷദർശനസ്വഭാവത്തിന്റെ പ്രതീകമായ ഇദ്ദേഹത്തെ "ചിത്തഭ്രമം ബാധിച്ച സോക്രട്ടീസ് " എന്ന് പ്ലേറ്റോ വിശേഷിപ്പിച്ചിരുന്നു.
ഡയോജനസിന്റെ വ്യക്തിത്വം.
ഡയോജനസിന്റെ വ്യക്തിത്വത്തെക്കുറിച്ചു രണ്ടു വ്യത്യസ്ത അഭിപ്രായങ്ങളാണുള്ളത്. നിലവിലിരുന്ന സാമൂഹിക ജീവിത വ്യവസ്ഥിതിയെ അധിക്ഷേപിച്ചു കൊണ്ടു ഒരു ഭ്രാന്തനെപ്പോലെ ഏഥൻസിലും കൊരിന്തിലും അലഞ്ഞുതിരിഞ്ഞു നടന്നിരുന്ന ഒരു വ്യക്തിയായിട്ടാണ് ഉപാഖ്യാനങ്ങൾ ഇദ്ദേഹത്തെ ചിത്രീകരിച്ചിട്ടുള്ളത്. എന്നാൽ, ആദ്ധ്യാത്മിക ഗ്രന്ഥങ്ങളിൽ സാമൂഹിക അനീതികൾക്കെതിരേ ശക്തമായി പോരാടിയ ഒരു ചിന്തകൻ എന്നാണ് ഇദ്ദേഹത്തെ വിലയിരുത്തിയിട്ടുള്ളത്.
ഡയോജനസിന്റെ ആശയങ്ങൾ.
പരസ്പര വിദ്വേഷവും അഴിമതിയും നിറഞ്ഞ ലോകത്ത് സന്തോഷകരമായ ജീവിതം നയിക്കുന്നതിനുള്ള മാർഗ്ഗത്തെക്കുറിച്ചാണ് ഡയോജനസ് ഉദ്ബോധിപ്പിച്ചത്. ആത്മസാക്ഷാത്കാരവും ആത്മനിയന്ത്രണവുമാണ് ഇതിനുള്ള ഉപാധികൾ. ജീവിതം നിലനിർത്തുന്നതിന് അവശ്യം വേണ്ടതു മാത്രമേ ഒരാൾ ആഗ്രഹിക്കാവൂ. മറ്റെല്ലാ ആഗ്രഹങ്ങളെയും ത്യജിക്കുന്നതിലൂടെ ആത്മീയസ്വാതന്ത്ര്യം നേടാം. ഇതുവഴി ആത്മനിയന്ത്രണവും ആത്മസാക്ഷാത്കാരവും സ്വായത്തമാവും. തന്റെ ആശയങ്ങൾ സ്വന്തം ജീവിതത്തിൽ പകർത്തുന്നതിനു വേണ്ടി ശാരീരികവും മാനസികവുമായ കടുത്ത പീഡകൾ ഇദ്ദേഹം സഹിച്ചിരുന്നു.
പ്രവൃത്തികൾക്ക് പ്രാധാന്യം കല്പിച്ച വ്യക്തി.
വാക്കുകളേക്കാൾ പ്രവൃത്തികൾക്കാണ് ഡയോജനസ് പ്രാധാന്യം നൽകിയത്. സിദ്ധാന്തങ്ങളിലല്ല, പ്രവൃത്തികളിലാണ് നന്മ സ്ഥിതിചെയ്യുന്നതെന്ന് ഇദ്ദേഹം വിശ്വസിച്ചു, പ്രചരിപ്പിച്ചു. ഈ ആശയങ്ങളെ സാധൂകരിക്കുന്നതിനായി ശൈത്യകാലത്ത് ഇദ്ദേഹം പ്രതിമകളെ ആലിംഗനം ചെയ്യുകയും പകൽ സമയത്തു വിളക്കു കത്തിച്ചു പിടിച്ച് തെരുവീഥികളിലൂടെ മനുഷ്യനെ "തിരഞ്ഞുനടക്കുകയും" ചെയ്തിരുന്നു. അലക്സാണ്ടർ തുടങ്ങിയ ഉന്നതവ്യക്തികളുടെ ചെയ്തികളെയും ഇദ്ദേഹം നിശിതമായി വിമർശിച്ചിരുന്നു.
മനുഷ്യന്റെ ശോചനീയാവസ്ഥയെ ചിത്രീകരിക്കുന്ന ദു:ഖപര്യവസായികളായ നാടകങ്ങൾ ഡയോജനസ് രചിച്ചിട്ടുണ്ട്. യാഥാസ്ഥിതികമാമൂലുകളെ വിമർശിക്കുന്ന "റിപ്പബ്ലിക്" ആണ് ഏറ്റവും പ്രധാനകൃതി.

</doc>
<doc id="191024" url="https://ml.wikipedia.org/wiki?curid=191024" title="Eastern Orthodox Churches">
Eastern Orthodox Churches



</doc>
<doc id="191026" url="https://ml.wikipedia.org/wiki?curid=191026" title="സൊലൂഷൻ പോളിമറൈസേഷൻ">
സൊലൂഷൻ പോളിമറൈസേഷൻ

 
ഏകകങ്ങൾക്കും അവ ഇണക്കിച്ചേർത്തുണ്ടാകുന്ന ശൃംഖലകൾക്കും അനുയോജ്യമായ ലായകത്തിൽ നടത്തുന്ന പോളിമറീകരണമാണ് സൊല്യൂഷൻ പോളിമറൈസേഷൻ. 
പ്രത്യേകതകൾ.
ഫ്രീ റാഡിക്കൽ പോളിമറൈസേഷനു പറ്റിയ രീതികളിലൊന്നാണ് ഇത്. കാരണം ഫ്രീ റാഡിക്കൽ പോളിമറൈസേഷനിൽ ഉത്പാദിപ്പിക്കപ്പെടുന്ന
താപോർജ്ജം വളരെ കൂടുതലാണ്. അനുയോജ്യമായ ലായകത്തിൽ ലയിപ്പിക്കുക വഴി മിശ്രണം നേർപ്പിക്കപ്പെടുകയും, ചൂട് വികിരണം ചെയ്യൽ എളുപ്പമാകയും ചെയ്യുന്നു, ചില ഉപയോഗങ്ങൾക്ക് ഈ പോളിമർ ലായനി അതേപടി ഉപയോഗിക്കാവുന്നതാണ്. പക്ഷെ ലായനിയിൽ നിന്ന് പോളിമർ വേർതിരിച്ചെടുക്കുക അത്ര എളുപ്പമല്ല. മറ്റൊരു പ്രധാന കാര്യം, ശൃംഖലകളുടെ ദൈർഘ്യം ഉപയോഗിക്കുന്ന ലായകമനുസരിച്ചിരിക്കും എന്നതാണ്. ചില ലായക തന്മാത്രകൾക്ക് വളർന്നു വരുന്ന ശൃംഖലാഗ്രങ്ങളെ നിർവീര്യമാക്കാനുളള കഴിവുളളതുകൊണ്ടാണ് ഇപ്രകാരം സംഭവിക്കുന്നത്. 
ഏകകം തന്നെ ലായകമാവുന്ന സന്ദർഭങ്ങളും ഉണ്ട്. ഇത് ബൾക്ക് പോളിമറൈസേഷൻറെ വിഭാഗത്തിൽ പെടും. സ്റ്റൈറീൻ, മീഥൈൽ മിഥാക്രിലേറ്റ് തുടങ്ങിയവ ഉദാഹരണം. പോളിമർ ലയിച്ചിട്ടുളള ഏകക ലായനികൾ പ്രിപോളിമർ എന്ന് അറിയപ്പെടുന്നു. പല ഉപയോഗങ്ങൾക്കും പ്രി പോളിമർ ലായനികൾ അവശ്യം വേണ്ട ഘടകമാണ് ഉദാഹരണത്തിന് എല്ലുകളുറപ്പിക്കാനുളള സിമൻറുണ്ടാക്കാനും മോണയുടെ അളവെടുക്കാനുളള ഡെൻറൽ സിമ
ൻറിനും മിഥൈൽ മിഥാക്രിലേറ്റ് പ്രിപോളിമർ ആവശ്യമാണ്. 

</doc>
<doc id="191029" url="https://ml.wikipedia.org/wiki?curid=191029" title="Diogenes">
Diogenes



</doc>
<doc id="191030" url="https://ml.wikipedia.org/wiki?curid=191030" title="ദ ക്വസ്റ്റ് ഓഫ് ദ ഹിസ്റ്റോറിക്കൽ ജീസസ്">
ദ ക്വസ്റ്റ് ഓഫ് ദ ഹിസ്റ്റോറിക്കൽ ജീസസ്

 
ദൈവശാസ്ത്രജ്ഞനും, ചിന്തകനും, സംഗീതജ്ഞനും, വൈദ്യനും, നോബൽസമ്മാനജേതാവുമായ ആൽബർട്ട് ഷ്വൈറ്റ്സർ 1906-ൽ പ്രസിദ്ധീകരിച്ച പ്രഖ്യാതരചനയുടെ ഇംഗ്ലീഷ് പരിഭാഷയാണ് ദ ക്വസ്റ്റ് ഓഫ് ദ ഹിസ്റ്റോറിക്കൾ ജീസസ് അല്ലെങ്കിൽ ചരിത്രത്തിലെ യേശുവിനു വേണ്ടിയുള്ള അന്വേഷണം. ബൈബിളിന്റെ, പ്രത്യേകിച്ച് പുതിയനിയമത്തിന്റെ, ചരിത്രനിരൂപണമാണിത്. താൻ മിശിഹായാണെന്നും സ്വർഗ്ഗരാജ്യത്തിന്റെ ആഗമനം കുറിക്കുന്ന യുഗസംക്രാന്തി ഉടൻ നടക്കാനിരിക്കുന്നുവെന്നും ഉള്ള വിശ്വാസമാണ് യേശുവിന്റെ പ്രബോധനങ്ങൾക്കു പിന്നിലെന്നും, ഇക്കാര്യം മനസ്സിലാക്കിയെങ്കിലേ യേശുവിന്റെ ജീവിതത്തേയും പ്രഘോഷണങ്ങളേയും വിശദീകരിക്കാനാകൂ എന്നും ഈ കൃതിയിൽ ഷ്വൈറ്റ്സർ വാദിച്ചു. 
"യേശുജീവിതത്തെ സംബന്ധിച്ച ഗവേഷണങ്ങളുടെ ചരിത്രം" എന്നർത്ഥം വരുന്ന പേരുള്ള ഗ്രന്ഥത്തിന് "ദ ക്വസ്റ്റ് ഓഫ് ഹിസ്റ്റോറിക്കൽ ജീസസ്" (ചരിത്രത്തിലെ യേശുവിനു വേണ്ടിയുള്ള അന്വേഷണം) എന്ന പേരിൽ വില്യം മോണ്ട്ഗോമറി നിർവഹിച്ച ഇംഗ്ലീഷ് പരിഭാഷ പ്രസിദ്ധീകരിക്കപ്പെത് 1910-ൽ ആണ്. തുടർന്ന്, ആംഗലഭാഷ ലോകത്ത് ഷ്വൈറ്റ്സറുടെ കൃതി ആ പേരിൽ പ്രസിദ്ധമായി.
രൂപരേഖ.
ചരിത്രത്തിലെ യേശുവിനെപ്പറ്റി പതിനെട്ടാം നൂറ്റാണ്ടിന്റെ അവസാനഘട്ടം മുതൽ നടന്ന എല്ലാ പഠനങ്ങളും ഷ്വൈറ്റ്സർ ഈ കൃതിയിൽ നിരൂപണം ചെയ്യുന്നു. കാലാകാലങ്ങളിൽ എഴുത്തുകാരുടെ ചായ്‌വുകൾക്കനുസരിച്ച് യേശുവിന്റെ പ്രതിച്ഛായ മാറിക്കൊണ്ടിരുന്നതായി അദ്ദേഹം ചൂണ്ടിക്കാട്ടുന്നു. തനിക്കു മുൻപുള്ള ഒരു നൂറ്റാണ്ടുകാലത്തെ പഠനങ്ങളുടെ കണ്ടെത്തലുകൾക്ക് തന്റെ നിലപാടിൽ നിന്നുള്ള സംഗ്രഹവും വ്യാഖ്യാനവും അവതരിപ്പിച്ചാണ് ഈ രചന സമാപിക്കുന്നത്. യേശുവിന്റെ ജീവിതം യേശുവിന്റെ തന്നെ ബോദ്ധ്യങ്ങളുടെ അടിസ്ഥാനത്തിൽ വിലയിരുത്തപ്പെടണം എന്ന നിലപാടാണ് ഷ്വൈറ്റ്സർ സ്വീകരിക്കുന്നത്. യേശുവിന്റെ ബോദ്ധ്യങ്ങളുടെ മൗലികഘടകമായി ഷ്വൈറ്റ്സർ കരുതിയതാകട്ടെ, യഹൂദരുടെ യുഗാന്തപ്രതീക്ഷ (eschatology) ആയിരുന്നു.
വിശകലനം.
യുഗാന്തബോധം.
സുവിശേഷങ്ങളിലെ യുഗാന്തപ്രവചനങ്ങളെ (eschatological passages) വിശദീകരിക്കാൻ ബുദ്ധിമുട്ടിയ പരമ്പരാഗതക്രിസ്തീയത, അവയെ പൊതുവേ അവഗണിച്ചിരുന്നു. ആധുനികകാലത്ത് ചരിത്രത്തിലെ യേശുവിനെക്കുറിച്ചുള്ള അന്വേഷണത്തിൽ ഷ്വൈറ്റ്സറുടെ പൂർ‌വഗാമികളായിരുന്നവർ പലരുമാകട്ടെ, സാമൂഹ്യപരിഷ്കർത്താവും ധർമ്മഗുരുവും ആയിരുന്ന യേശുവിനെ യുഗാന്തചിന്തയുടെ(eschatology) പ്രവാചകനായി ചിത്രീകരിച്ച സുവിശേഷകന്മാർ അദ്ദേഹത്തോട് അനീതിചെയ്തെന്നു പോലും കരുതി. ഇതിനു നേർ‌വിപരീതമായ നിഗമനങ്ങളിലാണ്‌ തന്റെ പഠനത്തിനൊടുവിൽ ഷ്വൈറ്റ്സർ എത്തിച്ചേർന്നത്. വിശ്വാസവുമായി വഴിപിരിഞ്ഞ ആധുനിക കാലത്തെ സുവിശേഷേതര ജീവചരിത്രങ്ങളിലെ യേശു, അവ എഴുതിയ യുക്തിവാദികളുടെ മനോധർമ്മപ്രകടനം മാത്രമാണെന്ന് ഷ്വൈറ്റ്സർ കരുതി. സുവിശേഷങ്ങൾ ഇഴ പിരിച്ച്, യൂറോപ്യൻ ജ്ഞാനോദയത്തിന്റെ സൃഷ്ടിയായ ആധുനികയുക്തിയുമായി ഒത്തുപോകുന്ന ഒരു യേശുവിനെ കണ്ടെത്താനുള്ള ശ്രമം വ്യർഥമാണ്. 
യേശുവിന്റെ സന്മാർഗ്ഗപ്രബോധനങ്ങളെ ആധാരമാക്കി സുവിശേഷങ്ങളിലെ യുഗാന്തചിന്തയെ മനസ്സിലാക്കാൻ ശ്രമിക്കുന്നതിനു പകരം യേശുവിനെ നയിച്ചിരുന്ന യുഗാന്തബോധത്തെ ആധാരമാക്കി അദ്ദേഹത്തിന്റെ സന്മാർഗ്ഗചിന്തയെ മനസ്സിലാക്കാൻ ശ്രമിക്കുകയാണ്‌ വേണ്ടത്‌. യേശുവിന്റെ പ്രബോധനങ്ങളുടെ മുഖ്യ പ്രചോദനവും അടിസ്ഥാനവും യുഗാന്തചിന്തയായിരുന്നു. തന്റെ സന്മാർഗ്ഗപ്രബോധനങ്ങൾ യേശു അവതരിപ്പിച്ചത് ലോകാവസാനത്തിനു മുൻപുള്ള അവസ്ഥാന്തരകാലത്തിനു ചേരുന്ന പെരുമാറ്റചട്ടങ്ങൾ എന്ന നിലയിലാണെന്നും ഷ്വൈറ്റ്സർ വാദിച്ചു.
'അത്യാസന്നത'.
യേശുവും ശിഷ്യന്മാരും ലോകാവസാനത്തിന്റെ അത്യാസന്നതയിൽ വിശ്വസിച്ചിരുന്നെന്ന് ഷ്വൈറ്റ്സർ എഴുതി. 'മനുഷ്യപുത്രന്റെ' ആഗമനം പ്രവചിക്കുകയും അതോടനുബന്ധിച്ചുള്ള സംഭവഗതികൾ വിവരിക്കുകയും ചെയ്യുന്ന ഒട്ടേറെ ബൈബിൾ ഖണ്ഡങ്ങൾ ഈ സന്ദർഭത്തിൽ അദ്ദേഹം എടുത്തുകാട്ടുന്നു. മർക്കോസിന്റെ സുവിശേഷത്തിൽ യേശു, കപടപ്രവാചകന്മാരും, ഭൂകമ്പങ്ങളും, ആകാശഗോളങ്ങളുടെ പതനവും, ചേർന്ന അന്ത്യകാലത്തെ "ദുരിതങ്ങളും" അവക്കൊടുവിൽ "ശക്തിമഹത്ത്വങ്ങളോടെ വാനമേഘങ്ങളിൽ" അരങ്ങേറാനിരിക്കുന്ന മനുഷ്യപുത്രന്റെ വരവും പ്രവചിക്കുന്നത് അദ്ദേഹം ചൂണ്ടിക്കാട്ടി. 
യുഗസംക്രാന്തി എപ്പോൾ സംഭവിക്കാനിരിക്കുന്നു എന്നു പോലും ഈ പ്രവചനങ്ങളിൽ യേശു വ്യക്തമായി സൂചിപ്പിച്ചെന്ന് ഷ്വൈറ്റ്സർ വാദിച്ചു: "സത്യം സത്യമായി ഞാൻ നിങ്ങളോടു പറയുന്നു, ഇക്കാര്യങ്ങളെല്ലാം സംഭവിക്കുന്നതു വരെ ഈ തലമുറ കടന്നു പോവുകയില്ല" എന്ന മർക്കോസിന്റെ സുവിശേഷത്തിലെ വാക്യം യുഗാന്ത്യപ്രവചനത്തിലെ കാലസൂചനയായി അദ്ദേഹം എടുത്തുകാട്ടി. ഇതേമട്ടിൽ യുഗാന്ത്യത്തിന്റെ അത്യാസന്നത പ്രവചിക്കുന്ന യേശുവിനെ മത്തായിയുടെ സുവിശേഷവും അവതരിപ്പിക്കുന്നു: "ഇക്കാര്യങ്ങളെല്ലാം നിറവേറുവോളം ഈ തലമുറ കടന്നുപോവുകയില്ല" എന്ന് അവിടെയും യേശു പറയുന്നു. യുഗാന്ത്യത്തിന്റെ അത്യാസന്നതയിൽ പൗലോസ് അപ്പസ്തോലനും വിശ്വസിച്ചിരുന്നെന്ന് തെസലോനിയർക്ക് എഴുതിയ ഒന്നാം ലേഖനം നാലാമദ്ധ്യായത്തിന്റേയും മറ്റും ആശ്രയത്തിൽ ഷ്വൈറ്റ്സർ വാദിച്ചു. യേശുവിന്റെ മൂലപ്രബോധനങ്ങളെ ആശ്രയിച്ചുള്ള ഒന്നാം നൂറ്റാണ്ടിലെ ക്രിസ്ത്യാനികളുടെ ദൈവശാസ്ത്രം, ഈ പ്രവചനങ്ങളെ അക്ഷരാർത്ഥത്തിലെടുത്ത് അവയുടെ സമീപസ്ഥമായ പൂർത്തീകരണത്തിൽ ആത്മാർത്ഥമായി വിശ്വസിച്ചിരുന്നെന്ന നിഗമനത്തിൽ ഷ്വൈറ്റ്സർ എത്തിച്ചേരുന്നു.
ലോകചക്രം.
ഷ്വൈറ്റ്സറുടെ അഭിപ്രായത്തിൽ, തന്റെ ജീവിതകാലത്തു തന്നെ ചരിത്രം പരിസമാപ്തിയിലെത്തുമെന്ന വിശ്വാസത്തിലാണ്‌ യേശു പരസ്യജീവിതം ആരംഭിച്ചതും ശിഷ്യന്മാരെ സുവിശേഷവേലയ്ക്ക് നിയോഗിച്ചതും. അതു നടക്കാൻ പോകുന്നില്ലെന്ന് ബോധ്യമായപ്പോൾ, തന്റെ ആത്മത്യാഗത്തോടെ യുഗസമാപ്തി എത്തിച്ചേരുമെന്ന വിശ്വാസത്തിൽ അതിന്‌ അവസരമൊരുക്കും വിധം ദൗത്യത്തിന്റെ ശേഷഭാഗം യേശു രൂപപ്പെടുത്തി. യഹൂദരുടെ പെസഹാതിരുനാളിനു മുൻപ് യെരുശലേമിലേക്ക് പുറപ്പെട്ട അദ്ദേഹം, അവിടെ ഉന്നതങ്ങളിൽ നിന്നുള്ള ദൈവസഹായം തനിക്കു രക്ഷയാകുമെന്നു വിശ്വസിച്ചിരുന്നു. തന്റെ തന്നെ ദൗത്യവും അതിനൊടുവിലെ മരണവും വഴി പലസ്തീനയിലെ റോമൻ ഭരണം അവസാനിച്ച് ചരിത്രം സമാപ്തിയിലെത്തുകയും എന്നേക്കുമായി ദൈവരാജ്യം സ്ഥാപിക്കപ്പെടുകയും ചെയ്യുമെന്ന് യേശു കരുതിയെന്ന് ഷ്വൈറ്റ്സർ എഴുതി. ഷ്വൈറ്റ്സറുടെ പഠനത്തിലെ പ്രസിദ്ധമായൊരു ഭാഗം ഇതാണ്‌:
പുതിയനിയമത്തിലെ നാലു സുവിശേഷങ്ങളിൽ ഒടുവിലത്തേതായ യോഹന്നാന്റെ സുവിശേഷത്തെ യേശുകഥയുടെ ജ്ഞാനവാദവീക്ഷണത്തിൽ നിന്നുള്ള പിൽക്കാലവ്യാഖ്യാനമായി കരുതുന്ന ഷ്വൈറ്റ്സർ, തന്റെ നിഗമനങ്ങൾക്ക് അടിസ്ഥാനമാക്കുന്നത് സമാന്തരസുവിശേഷങ്ങളെ ആണ്. ഈ സുവിശേഷങ്ങൾ, പ്രത്യേകിച്ച് അവയിൽ ഏറ്റവും ഹ്രസ്വവും ആദ്യത്തേതും ആയ മർക്കോസിന്റെ സുവിശേഷം, അതിന്റെ മൗലികഘടകങ്ങളിൽ ചരിത്രം തന്നെയാണെന്ന് ഷ്വൈറ്റ്സർ കരുതി.
പിൽക്കാലസഭ.
ഒന്നാം നൂറ്റാണ്ടിലെ ദൈവശാസ്ത്രത്തിന്റെ വിശകലനം പിൽക്കാലങ്ങളിൽ വിശ്വാസികൾ വേണ്ടെന്നു വച്ചെന്ന് ഷ്വൈറ്റ്സർ കരുതി. ആദ്യനൂറ്റാണ്ടുകളിലെ സാധാരണ വിശ്വാസികൾ മിക്കവരും നിരക്ഷരരായിരുന്നെന്ന് അദ്ദേഹം ചൂണ്ടികാട്ടുന്നു. അധികാരത്തിലും നേതൃത്വത്തിലും ഇരുന്ന അഭ്യസ്തവിദ്യരായ ന്യൂനപക്ഷത്തിനു മാത്രമേ, യേശുവിന്റെ മൂലപ്രബോധനവുമായി അഭേദ്യമാം വിധം ബന്ധപ്പെട്ടതെങ്കിലും നിറവേറാതെ നിന്ന ഒന്നാം നൂറ്റാണ്ടിലെ പ്രവചനത്തെക്കുറിച്ച് അറിവുണ്ടായിരുന്നുള്ളു. അത്യാസന്നമെന്ന് കരുതിയിരുന്ന രണ്ടാം വരവ് സംഭാവിക്കാതിരുന്നപ്പോൾ, സഭാനേതൃത്വം പരിഷ്കൃതമായ മറ്റൊരു ദൈവശാസ്ത്രം അവതരിപ്പിച്ചെന്ന് ഷ്വൈറ്റ്സർ നിരീക്ഷിക്കുന്നു. അങ്ങനെ ചെയ്തില്ലായിരുന്നെങ്കിൽ നേതാക്കൾക്ക് അവരുടെ അധികാരവും തൊഴിലും നഷ്ടപ്പെടുമായിരുന്നു എന്നും അദ്ദേഹം കരുതി.
യേശുവിനെ പിന്തുടർന്നവരുടെ ജീവിതകാലത്തു രൂപപ്പെട്ട ഒന്നാം നൂറ്റാണ്ടിലെ ദൈവശാസ്ത്രം, പൊതുവർഷം 325-ൽ റോമൻ സാമ്രാട്ട് കോൺസ്റ്റന്റൈന്റെ ഔദ്യോഗികാംഗീകരത്തോടെ നടപ്പിൽ വന്ന പിൽക്കാലക്രിസ്തീയതയിൽ നിന്നു ഭിന്നവും അതുമായി ചേർന്നു പോകാത്തതുമാണെന്ന് ഷ്വൈറ്റ്സർ വാദിച്ചു.
യേശു പ്രഘോഷിച്ച സന്ദേശത്തിന്റെ 'അടിയന്തരസ്വഭാവത്തെ' ആധുനികകാലത്തെ മിക്കവാറും ക്രിസ്തീയതകൾ മനഃപൂർവം അവഗണിക്കുന്നുവെന്നും ഷ്വൈറ്റ്സർ കരുതി. അതിനാൽ ഓരോ പുതിയ തലമുറയും ലോകാവസാനത്തിനും, പുണ്യവാന്മാർ രാജ്യഭാരം നടത്തുന്ന നവലോകത്തിന്റെ പിറവിക്കും സാക്ഷികളാകാൻ നിയോഗിക്കപ്പെട്ടവരാണ് തങ്ങളെന്ന വിശ്വാസം നിലനിർത്തുന്നു.
ഷ്വൈറ്റ്സറുടെ പ്രതിസന്ധി.
ക്രിസ്തുവിന്റെ ജീവിതത്തേയും വ്യക്തിത്വത്തേയും സംബന്ധിച്ച ചരിത്രപരമായ അറിവ്, വിശ്വാസത്തെ സഹായിക്കുന്നതിനു പകരം അതിന് ഇടർച്ചയുണ്ടാക്കിയേക്കാം എന്നു തന്റെ കൃതിയിൽ ഷ്വൈറ്റ്സർ പറയുന്നുണ്ട്. ഈ പ്രവചനം ഷ്വൈറ്റ്സറുടെ കാര്യത്തിൽ തന്നെ ശരിയായി. തന്റെ കണ്ടെത്തലുകൾ നൽകിയ അസ്വസ്തതയെ ഷ്വൈറ്റ്സർ സ്വയം എങ്ങനെ നേരിട്ടെന്ന് ജാക്ക് മൈൽസ് വിവരിക്കുന്നത് ഈ വിധമാണ്:-
തന്റെ വിശ്വാസപ്രതിസന്ധിയുടെ ഫലവും പ്രതിഫലനവുമായ ഈ കൃതി പ്രസിദ്ധീകരിച്ചതിനടുത്ത വർഷം ഷ്വൈറ്റ്സർ, ആഫ്രിക്കൻ രാഷ്ട്രമായ ഗാബണിലെ ലാംബറീനിൽ ആതുരസേവ നടത്താനുള്ള തയ്യാറെടുപ്പിന്റെ ഭാഗമായി വൈദ്യപഠനം തുടങ്ങി. പഠനം പൂർത്തിയാക്കിയ അദ്ദേഹം "മെഡിക്കൽ മിഷനറി" ആയി ആഫ്രിക്കയിലെത്തി. പണ്ഡിതോചിതമെങ്കിലും സ്വതന്ത്രമായ ചിന്താവ്യാപാരം നിറഞ്ഞ ഈ കൃതിയിലെ അഭിപ്രായങ്ങൾ മതാധികാരികൾക്കു രുചിക്കാത്തവ ആയിരുന്നു. ആഫ്രിക്കയിലെ പുതിയ പ്രവർത്തനമേഖലയിലും ഇമ്മാതിരി അഭിപ്രായങ്ങൾ അദ്ദേഹം പ്രകടിപ്പിച്ചേക്കുമെന്നു ഭയന്ന അധികാരികൾ, വൈദ്യവൃത്തിയൊഴികെ മറ്റൊരു ജോലിയും ആഫ്രിക്കയിൽ ചെയ്യുകയില്ല എന്ന ഉറപ്പിന്മേലാണ് അദ്ദേഹത്തിനു യാത്രാനുമതി നൽകിയത്.
പ്രതികരണങ്ങൾ, പ്രഭാവം.
ദൈവശാസ്ത്രജ്ഞനെന്ന നിലയിൽ ഷ്വൈറ്റ്സറുടെ യശ്ശഃസ് ഉറപ്പിച്ച ഈ കൃതിയുടെ പ്രസിദ്ധീകരണത്തോടെ, പുതിയനിയമപഠത്തിന്റെ ഉപശാഖയെന്ന നിലയിൽ നടന്നിരുന്ന ചരിത്രത്തിലെ യേശുവിനു വേണ്ടിയുള്ള അന്വേഷണങ്ങൾ തൽക്കാലത്തേക്ക് അവസാനിച്ചു. ഏറെക്കാലം കഴിഞ്ഞ് റുഡോൾഫ് ബുൾട്ട്മാനും മറ്റും "രണ്ടാം തെരച്ചിൽ" (second quest) തുടങ്ങുന്നതു വരെ ഈ സ്ഥിതി തുടർന്നു.
ഈ കൃതിക്കു ശേഷം പ്രസിദ്ധീകരിക്കപ്പെട്ട "യേശുവിന്റെ മനഃശാസ്ത്രപഠനം"(1911), "പൗലോസും അദ്ദേഹത്തിന്റെ വ്യാഖ്യാതാക്കളും", "പൗലോസ് അപ്പസ്തോലന്റെ യോഗാത്മചിന്ത" (The Mysticism of St. Paul, the Apostle - 1930) എന്നീ രചനകളോടെ പുതിയനിയമപണ്ഡിതൻ എന്ന നിലയിലുള്ള തന്റെ സ്ഥാനം ഷ്വൈറ്റ്സർ ഉറപ്പിച്ചു. ഈ കൃതികളിൽ അദ്ദേഹം, യേശുവിന്റെ അഹംബോധത്തേയും, പൗലോസിന്റെ യുഗാന്തദർശനത്തേയും അവയിലൂടെ പുതിയനിയമത്തിന്റെ സന്ദേശത്തെ തന്നെയും വിശകലനം ചെയ്യാൻ ശ്രമിച്ചു.
ഷ്വൈറ്റ്സറുടെ രചനയുടെ പ്രസിദ്ധീകരണത്തിനു ശേഷം, തന്റെ ദൗത്യത്തിനു യേശു കല്പിച്ച 'അടിയന്തരസ്വഭാവം' പൊതുവേ അവഗണിക്കപ്പെട്ടു എന്ന നിലപാട് കൂടുതൽ ശ്രദ്ധിക്കപ്പെട്ടിട്ടുണ്ട്. പുതിയനിയമപഠനത്തിലെ പിൽക്കാലപ്രവണതകൾ ഷ്വൈറ്റ്സറുടെ വാദങ്ങളെ കുറെയൊക്കെ നിഷ്പ്രഭമാക്കിയെങ്കിലും അദ്ദേഹത്തിന്റെ ഉൾക്കാഴ്ചയുടെ പ്രാധാന്യം ഇന്നും പൊതുവേ മാനിക്കപ്പെടുന്നു. അതേസമയം, ഉടനേ നടക്കാനിരുന്ന ഒരു യുഗസംക്രാന്തി ലക്ഷ്യമാക്കിയായിരുന്നു യേശുവിന്റെ ദൗത്യം എന്ന വാദം, മനുഷ്യരുടെ പ്രയത്നവും സഹകരണവും വഴി കാലക്രമേണ ഭൂമിയിൽ സ്വർഗ്ഗരാജ്യം സ്ഥാപിക്കാനാകും എന്നു വിശ്വസിക്കുന്ന സാമൂഹ്യ സുവിശേഷവാദികളുടേയും (Social Gospel Movement) മറ്റും ആശയങ്ങൾക്ക് നേർവിപരീതമാണെന്നു കരുതുന്നവരുണ്ട്.

</doc>
<doc id="191032" url="https://ml.wikipedia.org/wiki?curid=191032" title="സസ്‌പെൻഷൻ പോളിമറൈസേഷൻ">
സസ്‌പെൻഷൻ പോളിമറൈസേഷൻ

 
ഏകകങ്ങളും, അവയെ കൂട്ടിയിണക്കി ഉത്പാദിപ്പിക്കപ്പെടുന്ന പോളിമർ ശൃംഖലകളും ലയിക്കാത്ത മാധ്യമത്തിൽ നടക്കുന്നപോളിമറീകരണമാണ് സസ്പെൻഷൻ പോളിമറൈസേഷൻ അഥവാ വിലായക ബഹുലകീകരണം. ജലമാണ് സാധാരണയായി ഉപയോഗിക്കപ്പെടുന്ന മാധ്യമം. ഫ്രീ റാഡിക്കൽ പോളിമറീകരണത്തിനു പറ്റിയ രീതിയാണ്. ഏകകത്തിൽ എളുപ്പം ലയിക്കുന്ന ബെൻസോയിൽ പെറോക്സൈഡ് പോലുളള തുടക്കക്കാരാണ് ( initiator) ഉപയോഗിക്കപ്പെടുന്നത്.
പ്രത്യേകതകൾ.
ശക്തിയായ ഇളക്കലിലൂടെ ദ്രവരൂപത്തിലുളള ഏകകങ്ങൾ ജലത്തിൽ കൊച്ചു കൊച്ചു തുളളികളായി വിതരണം ചെയ്യപ്പെടുന്നു. ഈ തുളളികളിൽ ഉപക്രമ രാസവസ്തുക്കൾ ( initiators) ലയിച്ചിരിക്കും. അവയാണ് പോളിമറീകരണത്തിന് തുടക്കം കുറിക്കുന്നത്. ഏകകത്തുളളികളുടെ വലിപ്പം ഏതാണ്ട് 5 മില്ലിമീറ്ററോ അതിൽ കുറവോ ആയിരിക്കും. തുളളികളെ അതേപടി നില നിർത്താനായി ഇടനിലക്കാരായി പ്രവർത്തിക്കുന്ന സ്റ്റെബിലൈസർ വിഭാഗത്തിൽ പെട്ട രാസപദാർത്ഥങ്ങൾ ചേർക്കാറുണ്ട്. ഉദാഹരണത്തിന് സോഡിയം ലോറൈൽ സൾഫേറ്റ്, സോഡ്യം പോളിഅക്രിലേറ്റ്, സ്റ്റിയറിക് ആസിഡ്. പോളിമറീകരണത്തിൻറെ പ്രാരംഭം കുറിക്കുന്നത് ( initiator) ബെൻസോയിൽ പെറോക്സൈഡ് ഉപയോഗിച്ചും.
തുളളികളുടെ വലിപ്പമനുസരിച്ചുളള പോളിമർ കണികകളാണ് അന്ത്യോത്പന്നമായി ലഭിക്കുന്നത്. ഇവ രാസ സമ്മിശ്രണത്തിൽ നിന്ന് അരിച്ചെടുക്കുകയും തുടർന്ന് ഉണക്കിയെടുക്കുകയും ചെയ്യാം. പോളിമർ തരികളായി കിട്ടാനുളള ഉത്തമ മാർഗ്ഗമാണ് ഇത്.
ഡിസ്പേർഷൻ പോളിമറൈസേഷൻ.
സസ്പെൻഷൻ പോളിമറൈസേഷൻറെ ഒരു വകഭേദമാണ് ഡിസ്പേർഷൻ പോളിമറൈസേഷൻ (പ്രകീർണന ബഹുലകീകരണം). ഈ രീതിയിൽ ജലത്തിൻറെ അളവു കുറഞ്ഞും സ്റ്റെബിലൈസറുകളുടെ അളവ് കൂടിയും ഇരിക്കും. തരികളുടെ വലിപ്പം ഏതാണ്ട് 10 മൈക്രോണും അന്തിമോത്പന്നം തരികളോടു കൂടിയ കുറുകിയ പാലു പോലz കൊഴുത്തും ആയിരിക്കും. എമൾഷൻ എന്നു വിളിക്കപ്പെടുന്ന ചില പോളി വൈനൈൽ അസറ്റേറ്റ് കൂട്ടുകൾ ഇപ്രകാരം ഉണ്ടാക്കുന്നവയാണ്. 

</doc>
<doc id="191034" url="https://ml.wikipedia.org/wiki?curid=191034" title="Diogenes of Sinope">
Diogenes of Sinope



</doc>
<doc id="191035" url="https://ml.wikipedia.org/wiki?curid=191035" title="Solution polymerization">
Solution polymerization



</doc>
<doc id="191036" url="https://ml.wikipedia.org/wiki?curid=191036" title="The Quest of the Historical Jesus">
The Quest of the Historical Jesus



</doc>
<doc id="191039" url="https://ml.wikipedia.org/wiki?curid=191039" title="മാട്">
മാട്

മാട് / കന്നുകാലി (Cattle)
മാടുകൾ എന്ന് വിളിക്കുന്ന ഈ വളർത്തുമൃഗങ്ങൾ പ്രധാനമായും രണ്ട് വിഭാഗത്തിലുണ്ട്. 
സസ്യാഹാരം മാത്രം കഴിക്കുന്ന ഈ മൃഗങ്ങൾ വേഗത്തിൽ തീറ്റയെടുക്കുകയും വിശ്രമിക്കുമ്പോൾ അയവിറക്കുകയും ചെയ്യുന്നു. ഒന്നാമത്തെ വിഭാഗത്തിൽപ്പെടുന്ന മൃഗങ്ങൾ (പശുവും കാളയും) രണ്ടാമത്തെ വിഭാഗത്തിൽപ്പെടൂന്ന മൃഗങ്ങളേക്കാൾ (ഏരുമയും പോത്തും) കൂടുതൽ ശാന്തശീലരും അനുസരണശീലരുമാണ്. രണ്ടാമത്തെ വിഭാഗത്തിന് വലിപ്പവും കൂടുതലാണ്. കുളിപ്പിക്കുന്നതിനായി കുളങ്ങളിലും മറ്റും ഇറക്കുന്ന എരുമയും പോത്തും വെള്ളത്തിൽ കൂടുതൽ സമയം കിടയ്ക്കുന്നത് കാണാറുണ്ട്.
പാൽ.
പശുവിനേയും എരുമയേയും പ്രധാനമായും വളർത്തുന്നത് പാൽ ഉല്പാദിപ്പിക്കുന്നതിനാണ്. എരുമയുടെ പാലിന് പശുവിന്റെ പാലിനേക്കാൾ അല്പം കട്ടി കൂടുതലാണ്. 
മാംസം.
ഈ മൃഗങ്ങളുടെ മാംസം ഭക്ഷത്തിന് സർവസാധാരണയായി ഉപയോഗിക്കുന്നു. മാംസത്തിനെ ഇറച്ചിയെന്നും പറയാറുണ്ട്. ഇവയുടെ മാംസത്തിനെ ഓരോ മൃഗത്തിന്റേയും പേർ ചേർത്ത് (ഉദാ: പശുയിറച്ചി / പോത്തിറച്ചി) പറയാമെങ്ങിലും പൊതുവായി മാട്ടിയിറച്ചിയെന്നാണ് (beef ബീഫ്) പറയുന്നത്. 
കന്നുപൂട്ടുക.
ആദ്യകാലങ്ങളിൽ മണ്ണ് ഉഴുതുമറിക്കുന്നതിന് മറ്റും കൃഷിക്കാർ ഇത്തരം മാടുകളെ ധാരാളമായി ഉപയോഗിച്ചിരുന്നു. അതിനാൽ കന്നുകാലികളെന്ന് സർവ്വസാധാരണയായി ഉപയോഗിക്കാറുണ്ട്. കലപ്പ കെട്ടി മണ്ണ് ഉഴുതുമറിക്കുന്നതിനെ കന്നുപൂട്ടുകയെന്നും പറയുന്നു. കാളയേയും പോത്തിനേയുമാണ് കൂടുതൽ ഉപയോഗിക്കാറെങ്ങിലും എരുമയേയും പശുവിനേയും ഉപയോഗിക്കാറുണ്ട്. 
ഭാരം വലിക്കൽ.
യന്ത്ര വാഹനങ്ങൾ കണ്ടുപിടിക്കുന്നതിന് മുൻപ് യാത്രക്കും ചരക്കും നീക്കത്തിനും കന്നുകാലികളെ ഉപയോഗിച്ചിരുന്നു. രണ്ട് കന്നുകാലികളെ കഴുത്തിലൂടെ ഒരു മരതണ്ടിൽ ബദ്ധിപ്പിച്ച്, പിന്നിൽ ഘടിപ്പിച്ചിരിക്കുന്ന രണ്ട് ചക്രത്തിലേക്ക് ലേക്ക് ബന്ധിപ്പിച്ച് (നുകം), അതിനുമുകളിൽ ഒരു ചട്ടകൂടുണ്ടാക്കിയാണ് വണ്ടികൾ ഉപയോഗിച്ചിരുന്നത്. അനുസരണശീലം കൂടുതൽ ഉള്ളതുകൊണ്ട് പോത്തിനേക്കാൾ കൂടുതലായി കാളകളെയാണ് വണ്ടികൾ വലിക്കാനും മറ്റും ഉപയോഗിക്കാറ്. അതിനാൽ ഇത്തരം വണ്ടികളെ [[കാളവണ്ടി|കാളവണ്ടികളെന്ന്] പൊതുവായി പറയുന്നു.
ചാണകവും മൂത്രവും എല്ലുകളും.
ഈ മൃഗങ്ങളൂടെ അവശിഷ്ടമായ ചാണകവും മൂത്രവും കർഷകൾ ജൈവവളവും കീടനാശിനിയുണ്ടാക്കുവാനും ഉപയോഗിക്കുന്നു. എല്ലുകൾ പൊടിച്ച് വളമായി ഉപയോഗിക്കുന്നു. സിമന്റ് / ഓട് അതുപോലെയുള്ള തറകൾ പ്രചാരത്തിലാകുന്നതിന് മുൻപ് വീടുകളുടെ തറകൾ ചാണകം മെഴുകിയാണ് ഉപയോഗിച്ചിരുന്നത്. മൃതദേഹം ദഹിപ്പിക്കുന്നതിന് ചാണകം ഉണക്കി ഉണ്ടാക്കിയ കട്ടകൾ മരതടികളുടെ കൂട്ടത്തിൽ വെച്ച് ഉപയോഗിക്കാറുണ്ട്. ചന്ദനതിരികൾ ഉണ്ടാക്കുന്നതിനും മറ്റും ചാണകം ഉപയോഗിക്കുന്നു.
ചാണകം ശുദ്ധിയുടെ പര്യായമായി കണക്കാക്കിയിരുന്നതുകൊണ്ടായിരിക്കും ചാണകം തളിച്ച് ശുദ്ധിയാക്കുക എന്ന ആചാരം ഹിന്ദുമതത്തിൽ നില‌നിൽക്കുന്നത്.
തുകൽ.
തുകൽ ഉല്പന്നങ്ങൾ നിർമ്മിക്കുന്നതിനായി ഉപയോഗിക്കുന്നു. കാട്ടുമൃഗങ്ങളുടെ തുകലുകൾ ലഭിക്കുന്നതിന് നിയമപരമായി തടസ്സങ്ങൾ നേരിടുന്നതുകൊണ്ട് കന്നുകാലികളുടെ തുകലുകൾക്ക് ആവശ്യക്കാർ ഏറുന്നു.
[[വർഗ്ഗം:വളർത്തുമൃഗങ്ങൾ]]

</doc>
<doc id="191040" url="https://ml.wikipedia.org/wiki?curid=191040" title="ഡാഷ്ഹണ്ട്">
ഡാഷ്ഹണ്ട്

 
ഒരിനം വേട്ട നായയാണ് ഡാഷ്ഹണ്ട്. ഇവയുടെ ജന്മദേശം ജർമനിയാണ്. മാളങ്ങളിൽ ഒളിച്ചിരിക്കുന്ന ഇരയെ കണ്ടെത്തി പിടികൂടുന്നതിന് അതിസമർഥരാണ് ഈ നായ്ക്കൾ. ഇരയുടെ സാന്നിധ്യം ഗന്ധം കൊണ്ട് മനസ്സിലാക്കാൻ അസാമാന്യമായ കഴിവുള്ളതിനാൽ ഇവയെ വേട്ടനായ്ക്കളായി ഉപയോഗിക്കുന്നു. ശരീരത്തിന്റെ വലിപ്പമനുസരിച്ച് 'സ്റ്റാൻഡേർഡ്' (standard), 'മിനിയേച്ചർ' (miniature) എന്നിങ്ങനെ രണ്ട് ഇനങ്ങളുണ്ട്. ശരീരത്തിലെ രോമത്തിന്റെ സ്വഭാവം അനുസരിച്ച് ഇവയെ വളരെ ചെറിയ മിനുസമുളള രോമത്തോടുകൂടിയ 'സ്മൂത്ത് ഹെയേർഡ്' (smooth haired), നീണ്ട രോമമുളള 'ലോംഗ് ഹെയേർഡ്' (long haired) നീണ്ടു ചുരുണ്ട രോമമുളള 'വയർ ഹെയേർഡ്' (wire haired) എന്നിങ്ങനെ മൂന്നിനങ്ങളായും വർഗീകരിക്കാറുണ്ട്.
ശരീരഘടന.
വെളുപ്പ് അല്ലാത്ത ഏതു നിറവും ഈ ഇനം നായകൾക്ക് ഉണ്ടാകാം. ഏങ്കിലും കറുപ്പും തവിട്ടും നിറത്തിലുളളവയാണ് സാധാരണമായി കണ്ടുവരുന്നത്. കുറിയ കാലുകൾ, നീളം കൂടിയ ശരീരം, കൂർത്ത മുഖം, വീണു കിടക്കുന്ന വലിയ ചെവികൾ എന്നിവയാണ് ഇവയുടെ പ്രത്യേകതകൾ. മിക്കവാറും ആടിക്കൊണ്ടിരിക്കുന്ന ചെവികൾ കവിളിനോടു ചേർന്നു കിടക്കും. ഇവയുടെ വാലിന് നല്ല ഉറപ്പുണ്ടായിരിക്കും മിക്കപ്പോഴും വാല് ഉയർത്തി വച്ചിരിക്കുന്നതായി കാണാം. വാലിന്റെ അഗ്രത്തിലേക്ക് വരുന്തോറും കനം കുറഞ്ഞ് കൂർത്തിരിക്കുന്നു. നല്ല കറുപ്പു നിറമുള്ള കണ്ണുകൾക്ക് അണ്ഡാകൃതിയാണുളളത്. ഇവയുടെ പ്രധാന പ്രത്യേകത ഉരോസ്ഥി (sternum) പ്രത്യക്ഷമായി മുന്നോട്ട് തള്ളിയിരിക്കും എന്നതാണ്. ചില നായ്ക്കളിൽ ഉരോസ്ഥി നിലത്ത് തൊട്ടു തൊട്ടില്ല എന്ന നിലയിലും കാണാറുണ്ട്. മുൻകാലുകൾക്ക് പുറത്തോട്ട് ഒരു വളവുണ്ട്. കാലുകളുടെ അറ്റത്തും കണ്ണിനു മുകളിലും ചില അടയാളങ്ങൾ കാണാം. 12 മുതൽ 23 സെ. മീ. വരെ ഉയരമുളള ഇവയുടെ തൂക്കം " മിനിയേച്ചർ ഇനത്തിന് ഏകദേശം 4 കി. ഗ്രാമും "സ്റ്റാന്റേർഡ് ഇനത്തിന് ഏകദേശം 12 കി. ഗ്രാമും വരെയാണ്.

</doc>
<doc id="191041" url="https://ml.wikipedia.org/wiki?curid=191041" title="Suspension polymerization">
Suspension polymerization



</doc>
<doc id="191042" url="https://ml.wikipedia.org/wiki?curid=191042" title="Dachshund">
Dachshund



</doc>
<doc id="191044" url="https://ml.wikipedia.org/wiki?curid=191044" title="Kishu">
Kishu



</doc>
<doc id="191046" url="https://ml.wikipedia.org/wiki?curid=191046" title="മാട്ടിറച്ചി">
മാട്ടിറച്ചി

മാടുകളുടെ ഇറച്ചിയെയാണ് മാട്ടിറച്ചി അഥവാ ബീഫ് (ഇംഗ്ലീഷ്: ) എന്ന് പറയുന്നത്. പശു, കാള, എരുമ, പോത്ത് എന്നിവയാണ് മാടുകൾ.

</doc>
<doc id="191053" url="https://ml.wikipedia.org/wiki?curid=191053" title="കറേജ് ദ കോവാർഡ്ലി ഡോഗ്">
കറേജ് ദ കോവാർഡ്ലി ഡോഗ്

 
കാർട്ടൂൺ നെറ്റ്‌വർക്കിനായി ജോൺ ആർ. ഡിൽവോർത്ത് നിർമ്മിച്ച അനിമേഷൻ പരമ്പരയാണ് കറേജ് ദ കോവാർഡ്ലി ഡോഗ്
കഥാ വിവരണം.
കറേജ് ദി കോവാർഡ്ലി ഡോഗ് അഥവാ കറേജ് എന്ന ഭീരുവായ നായ, ഒരു അമേരിക്കൻ നിർമ്മിത അനിമേഷൻ പരമ്പരയാണ്. കാർട്ടൂൺ നെറ്റ്വർക്ക് ചാനലിനുവേണ്ടി ജോൺ ആർ ദിൽവേർദ് നിർമ്മിച്ച പർമ്പരയാണിത്. മ്യൂറിയൽ, യൂസ്റ്റേസ് ബാഗെ എന്നീ വൃദ്ധ ദമ്പതികളുടെ വളർത്തു നായയാണ് ബുദ്ധിമാനായ കറേജ്. മ്യൂറിയലിന്റെ അരുമമൃഗമാണ് കറേജെങ്കിലും യൂസ്റ്റേസിന് ഇവനെ കണ്ണെടുത്താൽ കണ്ടു കൂടാ. നോവെയർ എന്ന വിജനപ്രദേശത്ത് താമസിക്കുന്ന മൂവരുടേയും ഇടയിലേക്ക് അവിചാരിതമായി കടന്നു വരുന്ന ഉപദ്രവകാരികളായ ശത്രുക്കളെ ഭീരുവായ കറേജ് നേരിടുന്നതാണ് മിക്ക എപ്പിസോഡുകളുടേയും ഇതിവൃത്തം. നർമ്മം, സാഹസികത, ഭയാനകത എന്നീ ഘടകങ്ങൾ ഇഴചേർത്ത് ഒരുക്കിയിട്ടുള്ള ഈ അനിമേഷൻ പരമ്പര ഇന്ത്യൻ ഭാഷകളിലേക്കും മൊഴിമാറ്റപ്പെട്ടിട്ടുണ്ട്.

</doc>
<doc id="191054" url="https://ml.wikipedia.org/wiki?curid=191054" title="ചരിത്രത്തിലെ യേശുവിനു വേണ്ടിയുള്ള അന്വേഷണം">
ചരിത്രത്തിലെ യേശുവിനു വേണ്ടിയുള്ള അന്വേഷണം



</doc>
<doc id="191057" url="https://ml.wikipedia.org/wiki?curid=191057" title="ജെ പെഗ്">
ജെ പെഗ്



</doc>
<doc id="191058" url="https://ml.wikipedia.org/wiki?curid=191058" title="ഇമേജ് ഫയൽ തരങ്ങൾ">
ഇമേജ് ഫയൽ തരങ്ങൾ

 
ഡിജിറ്റൽ ചിത്രങ്ങൾ സൂക്ഷിക്കാനും തരം തിരിക്കാനും ഉപയോഗിക്കുന്ന പ്രാമാണിക ഘടനാരൂപങ്ങളെയാണ് ഇമേജ് ഫയൽ രൂപങ്ങൾ എന്ന് വിളിക്കുന്നത്. ഇവയിൽ പിക്സലുകളോ വെക്ടർ വിവരങ്ങളോ ആയിരിക്കും അടങ്ങിയിരിക്കുക. നിരകളായി അടുക്കിയിരിക്കുന്ന പിക്സലുകളായിരിക്കും ഒരു ചിത്രത്തെ നിർവ്വചിക്കുന്നത്. തെളിച്ചത്തിന്റെയും നിറത്തിന്റെയും മൂല്യമായിരിക്കും ഓരോ പിക്സലിലുമുള്ളത്. ജെപെഗ്, പിഎൻജി, ജിഎഫ് എന്നിങ്ങനെ നിരവധി ഫോർമാറ്റുകൾ ഉപയോഗിക്കാനാകും. 2022 വരെയുള്ള മിക്ക ഫോർമാറ്റുകളും 3ഡി ചിത്രങ്ങളല്ല, 2ഡി ചിത്രങ്ങൾ സംഭരിക്കുന്നതിനുള്ളതായിരുന്നു.

</doc>
<doc id="191059" url="https://ml.wikipedia.org/wiki?curid=191059" title="Image file formats">
Image file formats



</doc>
<doc id="191061" url="https://ml.wikipedia.org/wiki?curid=191061" title="Courage the Cowardly Dog">
Courage the Cowardly Dog



</doc>
<doc id="191062" url="https://ml.wikipedia.org/wiki?curid=191062" title="കറേജ് ദ കോവാർഡ്ലി ഡോഗ് (അനിമേഷൻ പരമ്പര)">
കറേജ് ദ കോവാർഡ്ലി ഡോഗ് (അനിമേഷൻ പരമ്പര)



</doc>
<doc id="191063" url="https://ml.wikipedia.org/wiki?curid=191063" title="ജീൻ തെറാപ്പി">
ജീൻ തെറാപ്പി

 
പാരമ്പര്യരീതിയിൽ പകരാൻ സാദ്ധ്യതയുള്ള രോഗങ്ങൾ വഹിക്കുന്ന ജീനുകളെ ജനിതകഘടനയിൽനിന്ന് മാറ്റി ട്രാൻസ്ജീനുകൾ എന്ന മാറ്റം വരുത്തപ്പെട്ട ജീനുകൾ കൂട്ടിച്ചേർത്ത് രോഗത്തെ തടയുന്ന രീതിയാണ് ജീൻ തെറാപ്പി. മനുഷ്യന്റെ സരൂപകോശങ്ങളിലേയ്ക്ക് ട്രാൻസ്ജീനുകളെ ഉൾപ്പെടുത്തുക വഴി രോഗം മാറുകയും അടുത്ത തലമുറയിലേയ്ക്ക് രോഗമോ ട്രാൻസ്ജീനുകളോ കൈമാറ്റം ചെയ്യാതിരിക്കുകയും ചെയ്യുന്നു. ഇത്തരത്തിൽ ചികിത്സിക്കാവുന്ന പ്രധാനഗോരങ്ങളാണ് എസ്.സി.ഐ.ഡി എന്ന സിവിയർ കമ്പൈൻഡ് ഇമ്മ്യൂണോഡെഫിഷ്യൻസി സിൻഡ്രോം സിസ്റ്റിക് ഫൈബ്രോസിസ്, തലാസ്സീമിയ എന്നിവ.
ചരിത്രം.
ജീൻ തെറാപ്പി വഴി ആദ്യമായി ചികിത്സിക്കപ്പെട്ട രോഗിയാണ് അശാന്തി ഡി സിൽവ. അമേരിക്കയിലെ നാഷണൽ ഇൻസ്റ്റിട്യൂട്ട് ഓഫ് ഹെൽത്തിലെ ആർ. മൈക്കേൽ ബ്ലീസ് ആണ് ഇതിനുനേതൃത്വം കൊടുത്ത ശാസ്ത്രജ്ഞൻ. അഷാന്തിയുടെ T ലിംഫോസൈറ്റ് കോശങ്ങളിലേയ്ക്ക് അഡിനോസിൻ ഡീ അമിനേയ്സ് ജീനിനെ കടത്തിവിട്ടാണ് സിവിയർ കമ്പൈൻഡ് ഇമ്മ്യൂണോ ഡെഫിഷ്യൻസി എന്ന രോഗത്തിന് ചികിത്സ നടത്തിയത്. ജന്മനാ തന്നെ ശരീരത്തിൽ രോഗപ്രതിരോധശേഷി നൽകേണ്ട വെളുത്തരക്താണുക്കളായ B ലിംഫോസൈറ്റുകളും T ലിംഫോസൈറ്റുകളും ഇല്ലാതിരിക്കുന്ന അവസ്ഥയാണിത്. ഇങ്ങനെയുള്ള കുട്ടികളെ രോഗാണുക്കൾ കയറാത്ത വസ്ത്രസംവിധാനത്തിൽ ജീവിതകാലം മുഴുവൻ സൂക്ഷിക്കേണ്ട ദാരുണാവസ്ഥയാണ് ഉണ്ടായിരുന്നത്. 
അഡിനോവൈറസുകളിൽ ട്രാൻസ്ജീനുകളെ കടത്തിയശേഷം അവയെ ഉപയോഗിച്ച് ശ്വാസകോശങ്ങളിലെ എപ്പിത്തീലിയകലകളെ ആക്രമിച്ച് സിസ്റ്റിക് ഫൈബ്രോസിസിന് കരണമാകുന്ന തെറ്റായ ജീനിന്റെ പ്രവർത്തനം തടയുന്നരീതിയും വിജയകരമായി നടക്കുന്നു. 
2003 ൽ ലോസ് ഏഞ്ജൽസിലെ യൂണിവേഴ്സിറ്റി ഓഫ് കാലിഫോർണിയയിൽ പോളി എഥിലിൻ ഗ്ലൈക്കോൾ എന്ന പോളിമറിൽ പൊതിഞ്ഞ ലിപ്പോസോമുകൾ വഴി മസ്തിഷ്കത്തിലേയ്ക്ക് ട്രാൻസ്ജീനുകളെ കടത്തിവിട്ടു. പാർക്കിൻസൺസ് രോഗചികിത്സയ്ക്ക് ഫലപ്രദമായ കണ്ടുപിടിത്തമായി ഇതിനെ വിശേഷിപ്പിക്കുന്നു. മെറ്റാസ്റ്റാറ്റിക് മെലനോമ എന്ന അർബുദത്തെ പ്രതിരോധിക്കുന്നതിനുള്ള ജീൻ തെറാപ്പി ചികിത്സ മെരിലാൻഡ് നാഷണൽ ഇൻസ്റ്റിട്യൂട്ട് ഓഫ് ഹെൽത്തിലെ ശാസ്ത്രജ്ഞർ 2006 ൽ നടത്തുകയുണ്ടായി. പാരമ്പ്യമായി പകരുന്ന കണ്ണിലെ റെറ്റിനയുമായി ബന്ധപ്പെട്ട രോഗത്തിനുള്ള ജീൻ തെറാപ്പി ചികിത്സയുടെ തുടക്കം 2007 മേയിൽ നടന്നു.
ചികിത്സാഘട്ടങ്ങൾ.
പ്രത്യേകരോഗാവസ്ഥയുണ്ടാക്കുന്ന ജീനിനെ തിരിച്ചറിയുകയാണ് ചികിത്സയിലെ ആദ്യഘട്ടം. ശരീരകലകളിലോ അവയവങ്ങളിലോ എവിടെയാണ് രോഗകാരണമായ ജീനിന്റെ പ്രവർത്തനം എന്ന് തുടർന്ന് കണ്ടെത്തുന്നു. രോഗകാരണമാകാത്ത ആരോഗ്യദായകമായ ജീനുകളെ ട്രാൻസ്ജീനിക്സ് സാങ്കേതികത വഴി തിരഞ്ഞെടുക്കുന്നു. ഇത്തരത്തിൽപ്പെട്ട ജീനുകളെ സാധാരണഗതിയിൽ വെക്ടർ എന്നറിയപ്പെടുന്ന ഇടനിലക്കാരായ വൈറസ്, ബാക്ടീരിയ എന്നിവയിൽ കടത്തിയശേഷം അവയെ രോഗിയുടെ കോശങ്ങളിലെ ഡി.എൻ.ഏയിലേയ്ക്ക് കടത്തിവിടുന്നു. 
ആധുനിക രീതി.
നേക്കഡ് ഡി.എൻ.ഏ, ഇലക്ട്രോപൊറേഷൻ, ജീൻ ഗൺ, സോണോപൊറേഷൻ, മാഗ്നറ്റിക് ഗൺ എന്നിങ്ങനെ നിരവധി വെക്ടർ വൈറസ് രഹിത സാങ്കേതികയും ഇക്കാലത്ത് ഫലപ്രദമായി ഉപയോഗിച്ചുവരുന്നു. ഇത്തരത്തിൽ കടത്തിവിടുന്ന ട്രാൻസ്ജീനുകൾ ശരീരത്തിലെ അലൈംഗികകോശങ്ങളിലോ ലൈംഗികകോശങ്ങളിലോ ചെന്ന് അവയിലെ ഡി.എൻ.ഏ ഘടനയിൽ ഉൾച്ചേർന്ന ശേഷം വിഭജിച്ച് അഭി‌ലഷണീയമാറ്റങ്ങൾ ഉണ്ടാക്കുന്നു.
വെക്ടറുകൾ.
ജീൻ തെറാപ്പി പ്രാവർത്തികമാകണമെങ്കിൽ രൂപമാറ്റം വരുത്തിയതോ തെരഞ്ഞെടുക്കപ്പെട്ടതോ ആയ ജീനിനെ രോഗിയുടെ ശരീരകോശത്തിനുള്ളിലേയ്ക്ക് കടത്തിവിടണം. ഇതിന് സഹായിക്കുന്ന സൂക്ഷ്മജീവികളാണ് വെക്ടറുകൾ. സാധരണഗതിയിൽ ചിലയിനം വൈറസുകളെയാണ് ഇതിനായി ഉപയോഗിക്കുന്നത്. റിട്രോവൈറസ്, അഡിനോവൈറസ്, അഡിനോ അസ്സോസ്സിയേറ്റഡ് വൈറസ്, ഹെർപ്പിസ് സിംപ്ലക്സ് വെറസ് എന്നിവയെയാണ് ഇതിന് ഉപയോഗിക്കുന്നത്.
ജീൻതെറാപ്പി ഇന്ന്.
ചരിത്രപരമായ അനേകം ഗവേഷണപദ്ധതികൾ നടന്നുവരികയാണെങ്കിലും ഫലപ്രദമായ രീതിയിൽ ഇവയൊന്നും പാരമ്പര്യരോഗചികിത്സയ്ക്ക് ഉപയോഗിക്കാൻ കഴിഞ്ഞിട്ടില്ല. തന്നെയുമല്ല, ജീൻ തെറാപ്പി ഉയർത്തുന്ന നിരവധി സദാചാരപ്രശ്നങ്ങൾ ഇതിന്റെ വളർച്ചയേയും വികാസത്തേയും തടയുന്നു. അമേരിക്കൻ ഫുഡ് ആന്റ് ഡ്രഗ് അഡ്മിനിസ്ട്രേഷൻ യാതൊരുതരത്തിലുമുള്ള ജീൻ തെറാപ്പി ഉൽപ്പന്നങ്ങൾക്കും വിൽപ്പനാവകാശം നൽകിയിട്ടില്ല. മനുഷ്യനിലെ വിത്തുകോശങ്ങളിൽ റിട്രോവൈറൽ ഘടകങ്ങൾ ഉപയോഗിച്ച് നടത്തിവരുന്ന എല്ലാ ജീൻതെറാപ്പി ഗവേഷണങ്ങൾക്കും അവർ കുറഞ്ഞൊരു സമയത്തേയ്ക്ക് നിയന്ത്രണം ഏർപ്പെടുത്തി. 
നാനോടെക്നോളജിയും ജീൻ തെറാപ്പിയും.
ആധുനികകാലത്തിന്റെ പ്രതീക്ഷയായ നാനോടെക്നോളജി ജീൻ തെറാപ്പി രംഗത്ത് ഏറെ മുന്നേറ്റങ്ങൾക്ക് കാരണമാകുന്നു. സ്കൂൾ ഓഫ് ഫാർമസി ഇൻ ലണ്ടൻ എലികളിൽ നാനോപാർട്ടിക്കിളുകളിൽ പൊതിഞ്ഞ ജീനുകളെ അർബുദകോശനാശത്തിന് ഉപയോഗിക്കുന്നുണ്ട്. കാലിഫോർണിയ ഇൻസ്റ്റിട്യൂട്ട് ഓഫ് നാനോടെക്നോളജിയിൽ 2010 ൽ ഗവേഷകർ നാനോ റോബോട്ടുകൾ രോഗിയുടെ രക്തക്കുഴലിലൂടെ സഞ്ചരിക്കുന്ന തരത്തിൽ കടത്തിവിട്ട് അർബുദകോശങ്ങളെ നശിപ്പിച്ചതായി റിപ്പോർട്ട് ചെയ്യപ്പെട്ടു. C32 എന്ന നാനോ പോളിമറുകളെ അർബുദ ജീൻ തെറാപ്പിയ്ക്ക് ഉപയോഗിക്കാമെന്ന് 2003 ൽ മസാച്യൂസെറ്റ്സ് ഇൻസ്റ്റിട്യൂട്ട് ഗവേഷണഫലങ്ങൾ തെളിയിക്കുന്നു.
പരിമിതികൾ.
വളരെപ്പെട്ടെന്ന് വിഭജിക്കുന്ന മനുഷ്യ ഡി.എൻ.ഏ യിലേയ്ക്ക് ഫലപ്രദമായി ജീൻ സന്നിവേശം നടത്തുന്നതിന് ഇതുവരെ കഴിഞ്ഞിട്ടില്ല. മനുഷ്യശരീരത്തിലേയ്ക്ക് സന്നിവേശിപ്പിക്കുന്ന എന്തുതരത്തിലുമുള്ള പദാർത്ഥശകലങ്ങൾക്കുമെതിരെ സ്വാഭാവികപ്രതിരോധശേഷി ഉണരുന്നതും ജീൻതെറാപ്പിയുടെ ഫലപ്രാപ്തിയ്ക്ക് തടസ്സമാണ്. വെക്ടറുകളായി ഉപയോഗിക്കുന്ന വൈറസ് ഘടകങ്ങൾ സ്വതേ ഉണ്ടാക്കുന്ന ജനിതകപ്രശ്നങ്ങളും മനുഷ്യന്റെ കൈകാര്യചെയ്യലിൽ വരാവുന്ന പിഴകളും ഇന്നും വലിയ വെല്ലുവിളിയാണ്. പുതിയ കണ്ടെത്തലുകൾ സ്ഥിരീകരിച്ചിരിക്കുന്ന മൾട്ടിജീൻ വൈകല്യങ്ങൾ, ഒന്നിലധികം ജീനുകളുടെ വൈകല്യങ്ങൾ, ജീൻ തെറാപ്പിയുടെ ഫലപ്രാപ്തിയ്ക്ക് വലിയ പോരായ്മകൾ സൃഷ്ടിക്കുന്നു.

</doc>
<doc id="191065" url="https://ml.wikipedia.org/wiki?curid=191065" title="Gene therapy">
Gene therapy



</doc>
<doc id="191066" url="https://ml.wikipedia.org/wiki?curid=191066" title="കുമിൾനാശിനി">
കുമിൾനാശിനി

 
കുമിളുകൾ ഫംഗസ് വർഗ്ഗത്തിൽപ്പെട്ട ജീവികളാണ്. വിളകൾക്ക് മാരകമായ രോഗങ്ങൾ വരുത്തുന്ന ഈ ജീവികളെ നശിപ്പിക്കാനുപയോഗിക്കുന്ന രാസവസ്തുക്കളാണ് കുമിൾനാശിനികൾ. പ്രാചീനകാലം മുതൽ തന്നെ ഉപയോഗിച്ചുവരുന്ന നിരവധികുമിൾ നാശിനികൾ ഇന്നും ഫലപ്രദമായി നിലനിൽക്കുന്നു.
ചരിത്രം.
1807 ൽ ഫ്രാൻസിലെ പ്രിവോസ്റ്റ് തുരിശ് ഉപയോഗിച്ച് ഗോതമ്പിലെ സ്മട്ട് രോഗം നിയന്ത്രിക്കാം എന്ന് കണ്ടെത്തി. ഇംഗ്ലണ്ടിലെ റോബർട്ട്സൺ 1821 ൽ ഗന്ധകം ഉപയോഗിച്ച് ചൂർണ്ണചൂപ്പ് നിയന്ത്രിക്കാമെന്ന് കണ്ടെത്തി. 1882 ൽ തുരിശ്-ചുണ്ണാമ്പ് മിശ്രിതത്തിന് മുന്തിരിയിൽ കാണുന്ന പൂപ്പൽ രോഗത്തിനെ നിയന്ത്രിക്കാം എന്ന് ഫ്രാൻസിലെ ബോർഡോ യൂണിവേഴ്സിറ്റിയിലെ പ്രൊഫസർ മില്ലാർഡെറ്റ് കണ്ടെത്തി. 1885 നുശേഷം അദ്ദേഹം ബോർഡോമിശ്രിതം വികസിപ്പിച്ചെടുത്തു. ചെമ്പ് കലർന്ന ബർഗണ്ടി മിശ്രിതം, ചെഷന്റ് മിശ്രിതം, കോപ്പർ ഓക്സിക്ലോറൈഡ് എന്നിവ പിന്നീട് വികസിപ്പിച്ചെടുക്കപ്പെട്ട കുമിൾ നാശിനികളാണ്.
പ്രധാനകുമിൾ നാശിനികൾ.
നിരവധി കുമിൾ നാശിനികൾ മനുഷ്യന്റെ ആരോഗ്യത്തിനും ആവാസവ്യവസ്ഥയ്ക്കും ഭീഷണിയായി ഉപയോഗിക്കുന്നുണ്ട്. ചിലവ രാജ്യങ്ങളില്ത്തന്നെ നിരോധിക്കപ്പെട്ടിട്ടുണുണ്ട്. പ്രധാനപ്പെട്ട കുമിൾ നാശിനികൾ ഇനിപ്പറയുന്നവയാണ്.
തൈറാം.
1934 ൽ ടിസ്ഡേൽ, വില്യംസ് എന്നിവർ[""] വികസിപ്പിച്ചെടുത്ത ഓർഗാനിക് സൾഫർ കുമിൾ നാശിനിയാണിത്. ടെട്രാമീഥൈൽ തയോപെറോക്സി ഡൈകാർബോണിക് ഡൈഅമൈഡ് എന്നാണ് ഇതിന്റെ രാസനാമം.((((H2N)C(S))2S2)) രാസസൂചകം C6H12N2S4.
ഓക്സതിൻ.
1996 ൽ വോൺ ഷ്മെലിംഗ്, മാർഷൽ കുൽക്ക എന്നിവർ വികസിപ്പിച്ചെടുത്ത കുമിൾനാശിനിയാണിത്. അന്തർവ്യാപനശേഷിയുള്ള ഇവ സസ്യശരീരത്തിനകത്ത് കടന്ന് രോഗാണുക്കളെ നശിപ്പിക്കുന്നു.
ഹരിതകുമിൾ നാശിനികൾ.
കനേഡിയൻ ശാസ്ത്രജ്ഞരാണ് ഹരിതകുമിൾ നാശിനികളുടെ കണ്ടുപിടിത്തത്തിന് പിന്നിൽ.

</doc>
<doc id="191067" url="https://ml.wikipedia.org/wiki?curid=191067" title="പൈറിത്രം">
പൈറിത്രം

 
ജമന്തിവർഗ്ഗത്തിൽപ്പെട്ട ചെടികളുടെ പൂക്കളിൽ നിന്നും വേർതിരിച്ചെടുക്കുന്ന ഫലപ്രദമായ കീടനാശിനിയാണ് പൈറിത്രം. 1850 മുതൽ തന്നെ ഇവ പ്രചാരത്തിലുണ്ട്. റുവാണ്ട, പാപ്പുവന്യൂ ഗിനിയ, ടാൻസാനിയ, കെനിയ തുടങ്ങിയ ആഫ്രിക്കൻ രാജ്യങ്ങളിലാണ് ഇത് പ്രധാനമായും കൃഷി ചെയ്യുന്നത്. Tanacetum cinerariaefolium എന്ന ചെടിയിൽ നിന്നാണ് ഏറ്റവും വ്യാവസായിക ഉത്പാദനം നടത്തുന്നത്.
ഉൽപാദനരീതി.
ജമന്തിപ്പൂക്കൾ ശുദ്ധവായുവിൽ വെയിലത്ത് ഉണക്കിപ്പൊടിച്ചതിനുശേഷം ചോക്കുപൊടി, കളിമണ്ണ് എന്നിവയുമായിച്ചേർത്ത് പൊടിയായോ വിവിധഎണ്ണകളോട് കൂട്ടിച്ചേർത്ത് എമൽഷൻ ആയോ ഉപയോഗിക്കാം. നല്ല ഗുണവിശേഷമുള്ള പൂക്കളിൽ 1.4 ശതമാനം മുതൽ 1.8 ശതമാനം വരെ ഈ രാസവസ്തു ഉണ്ടാകും.
മനുഷ്യനിലെ സ്വാധീനം.
മനുഷ്യനിൽ എന്തെങ്കിലും പ്രത്യാഘാതം ഇവയുടെ ഉപയോഗം വരുത്തുന്നോ എന്ന് ഇതുവരെ കണ്ടെത്തിയിട്ടില്ല. 2008 ൽ EPA അർബുദ അസസ്സ്മെന്റ് റിവ്യൂ കമ്മറ്റി ഇതിന് അർബുദസാദ്ധ്യതയില്ലാത്ത രാസവസ്തുവായി പരിഗണിച്ചിട്ടുണ്ട്.
അവലംബം.
&lt;references&gt;

</doc>
<doc id="191068" url="https://ml.wikipedia.org/wiki?curid=191068" title="സ്പാർക്ക്">
സ്പാർക്ക്

കേരളത്തിൽ സംസ്ഥാനജീവനക്കാരുടെ ശമ്പളവിതരണം, ഔദ്യോഗികജീവിതവുമായി ബന്ധപ്പെട്ട മറ്റ് സർവ്വീസ് കാര്യങ്ങൾ എന്നിവ സമഗ്രമായി ശേഖരിക്കുന്നതിനും കൈകാര്യം ചെയ്യുന്നതിനും കേരളാ സ്റ്റേറ്റ് ഐ.ടി. മിഷൻ തയ്യാറാക്കിയിട്ടുള്ള ഓൺലൈൻ സേവനസംവിധാനമാണ് സ്പാർക്ക് (Service and Payroll Administrative Repository for Kerala http://www.spark.gov.in/webspark ) നാഷണൽ ഇൻഫോർമാറ്റിക്സ് സെന്ററിന്റെ സഹായത്തോടെയാണ് ഈ സംവിധാനം നിലനിൽക്കുന്നത്. മാർച്ച് 2005 മുതൽ ഈ പദ്ധതി പ്രവർത്തന ഘട്ടത്തിലാണ്. സംസ്ഥാനത്തെ മുഴുവൻ വകുപ്പുകളിലും സ്പാർക്ക് വഴിയുള്ള ശമ്പളവിതരണനടപടികൾ പൂർത്തിയായിക്കഴിഞ്ഞു. സംസ്ഥാനജീവനക്കാരുടെ കേന്ദ്രീകൃതഡേറ്റാബേസ് സംവിധാനമായി സ്പാർക്ക് മാറിക്കഴിഞ്ഞു.
പ്രവർത്തനരീതി.
സംസ്ഥാനത്തെ എല്ലാ ജീവനക്കാർക്കും അതുല്യമായ പെൻ (PEN- Permanent Employee Number) എന്ന നമ്പർ നൽകിയിട്ടുണ്ട്. ഓരോ ജീവനക്കാരനും സ്വയം രഹസ്യമായി സൂക്ഷിച്ചുവയ്ക്കേണ്ട പാസ്‌വേർഡും നൽകിയിട്ടുണ്ട്. സ്പാർക്കിന്റഎ വെബ്സൈറ്റിൽ ഇവ നൽകി തന്റെ അതുവരെയുള്ള സർവ്വീസ് ചരിത്രവും ശമ്പളബില്ലും കാണാനുള്ള അവസരമുണ്ട്. ഓഫീസ് മേധാവിയ്ക്ക് നൽകിയിരിക്കുന്ന യൂസർനെയിമും പാസ്‌വേർഡുമാണ് യതാർത്ഥത്തിൽ സ്പാർക്കിൽ വിവരങ്ങൾ കൂട്ടിച്ചേർക്കുന്നതിനും തിരുത്തുന്നതിനും ആധികാരികത നൽകുന്നത്. G2E web based Personnel Administration and Accounts software എന്ന സോഫ്റ്റ്‌വെയറാണ് ഇതിനുപിന്നിൽ പ്രവർത്തിക്കുന്നത്. 
സാദ്ധ്യതകൾ.
ലീവ് സാലറി, അരിയർ ബിൽ രൂപപ്പെടുത്തൽ, എൽ.പി.സി, സ്ഥലംമാറ്റം, വരുമാനനികുതി, സ്റ്റാറ്റിസ്റ്റിക്കൽ പഠനം, റിപ്പോർട്ടുകളുടെ ക്രോഡീകരണം എന്നിങ്ങനെ എല്ലാ ആധികാരികപ്രവർത്തനങ്ങൾക്കും തത്സമയ വിവര വിനിമയോപാധിയായി സ്പാർക്ക് ഉപയോഗിക്കാം.

</doc>
<doc id="191069" url="https://ml.wikipedia.org/wiki?curid=191069" title="ആന സംരക്ഷണപദ്ധതി">
ആന സംരക്ഷണപദ്ധതി

 
1992 ഫെബ്രുവരിയിൽ കേന്ദ്ര വന പരിസ്ഥിതി മന്ത്രാലയം ഇന്ത്യയിൽ ആനകളുടെ സംരക്ഷണത്തിന് ആവിഷ്കരിച്ച പദ്ധതിയാണ് ആന സംരക്ഷണപദ്ധതി. ആനകൾ വസിക്കുന്ന പ്രദേശങ്ങളും അവയുടെ സഞ്ചാരമാർഗ്ഗങ്ങളും ഒരുപോലെ സംരക്ഷിക്കുന്നതിനുള്ള പദ്ധതിയാണിത്. 60000 ചതുരശ്ര കി.മീറ്ററിൽ കൂടുതൽ വ്യാപിച്ചുകിടക്കുന്ന 26 ആന സംരക്ഷണകേന്ദ്രങ്ങൾ ഇന്ത്യയിലുണ്ട്. 2010-2011 ൽ ആനസംരക്ഷണസ്റ്റാറ്റസ് നൽകിയ വന്യജീവിസങ്കേതമാണ് Bhadra വന്യജീവിസങ്കേതം.
ചരിത്രം.
ഇന്ത്യയിലെ 13 സംസ്ഥാനങ്ങളിലാണ് പദ്ധതി ആദ്യമായി നിലവിൽ വന്നത്. ആന്ധ്രപ്രദേശ്, അരുണാചൽ പ്രദേശ്, ആസ്സാം, ജാർഖണ്ഡ്, കർണ്ണാടക, കേരള, മേഘാലയ, നാഗാലാന്റ്, ഒറീസ്സ, തമിഴ്നാട്, ഉത്തരാഞ്ചൽ, ഉത്തർപ്രദേശ്, പശ്ചിമബംഗാൾ എന്നിവയാണ് ആ സംസ്ഥാനങ്ങൾ. എട്ടാം പഞ്ചവസ്തരപദ്ധതിയിൽ 23കോടി രൂപ നീക്കിവച്ച സ്ഥാനത്ത് പത്താം പഞ്ചവത്സരപദ്ധതിയിൽ 60 കോടി രൂപ നീക്കിവച്ചു. Baitarini ER &amp; South Orissa ER in Orissa , Lemru &amp; Badalkhod in Chattisgarh and Ganga-Jamuna (Shiwalik) ER in U.P , Khasi ER in Meghalaya എന്നീ 6 പുതിയ ആനസംരക്ഷണകേന്ദ്രങ്ങൾ ഇനിയും പ്രഖ്യാപിക്കുവാനുണ്ട്. 2005 ഫെബ്രുവരിയിലാണ് ആദ്യമായി ഈ സംരക്ഷണകേന്ദ്രങ്ങളിൽ ആനകളുടെ കണക്കെടുപ്പു നടന്നത്. 21200 ലും താഴെയാണ് അന്ന് ആനകളുടെ എണ്ണം രേഖപ്പെടുത്തിയത്.
അവലംബം.
&lt;templatestyles src="Reflist/styles.css" /&gt;

</doc>
<doc id="191070" url="https://ml.wikipedia.org/wiki?curid=191070" title="മുള്ളെലി">
മുള്ളെലി

പശ്ചിമഘട്ടത്തിലെ തദ്ദേശീയഇനമായ സസ്തനിയാണു് മുള്ളെലി #തിരിച്ചുവിടുക . മലബാർ സ്പൈനി ഡോർമൗസ് എന്നും അറിയപ്പെടുന്നു.
വിവരണം.
മറ്റെലികൾക്കില്ലാത്ത വളരെയധികം സവിശേഷതകളുള്ള ഒരിനം ചുണ്ടെലിയാണിത്. തവിട്ടുനിറമുള്ളതും രോമങ്ങളോടുകൂടിയ നീളമുള്ള വാലുള്ളതുമായ ഇനമാണിത്. അതിന്റെ രോമങ്ങൾ കട്ടിയുള്ളതും ഇളം തവിട്ടുനിറമുള്ളതും അടിവശം ഇളം മഞ്ഞ നിറമുള്ളതുമാണ്. കണ്ണുകൾ ശ്രദ്ധേയമായതും വലുതുമാണ്. പിൻകാലുകളും വലുതാണ്. മരത്തിലെ പൊത്തുകളിലാണ് ഇവ താമസിക്കുന്നത്. നിത്യഹരിതവനങ്ങളിലാണ് ഇവയെ ഇന്ന് കാണാവുന്നത്.
വലിപ്പം.
ശരീരത്തിന്റെ മൊത്തം നീളം: 13-14 സെ.മീ.
വാൽ: 8-10.4 സെ.മീ.
ആവാസം.
ഇവ വരണ്ട പ്രദേശത്തെ കുന്നുകളിലും വനങ്ങൾ കുറവുള്ള പ്രദേശത്തുമാണ് വസിക്കുന്നത്.
കാണപ്പെടുന്നത്.
കേരളം, തമിഴ്നാട് എന്നിവിടങ്ങളിലെയും കർണാടകത്തിനുവടക്കുള്ള ഷിമോഗവരെയുള്ള പശ്ചിമഘട്ടത്തിലും താഴെയുള്ള നിത്യഹരിതവണങ്ങളിലും കാണപ്പെടുന്നു.
ഈ ജീവി വംശനാശത്തിന്റെ വക്കിലാണ്.
ഏറ്റവും നന്നായി കാണാവുന്നത്.
കലക്കാട്- മുണ്ടൻതുറൈ നാഷണൽ പാർക്ക്, തമിഴ്നാട്.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
 Media related to at Wikimedia Commons

</doc>
<doc id="191071" url="https://ml.wikipedia.org/wiki?curid=191071" title="Fungicide">
Fungicide



</doc>
<doc id="191072" url="https://ml.wikipedia.org/wiki?curid=191072" title="Pyrethrum">
Pyrethrum



</doc>
<doc id="191073" url="https://ml.wikipedia.org/wiki?curid=191073" title="വക്‌ത്രം">
വക്‌ത്രം



</doc>
<doc id="191076" url="https://ml.wikipedia.org/wiki?curid=191076" title="കോപ്റ്റിക് ഭാഷ">
കോപ്റ്റിക് ഭാഷ

 
ക്രിസ്ത്വാബ്ദം ഒന്നാം നൂറ്റാണ്ടിനും പതിനേഴാം നൂറ്റാണ്ടിനും മദ്ധ്യേ ഈജിപ്തിലെ സംസാരഭാഷയായിരുന്നു കോപ്റ്റിക് (കോപ്റ്റിക് :Ϯⲁⲥⲡⲓⲛ̀ⲣⲉⲙⲛ̀ⲭⲏⲙⲓ "തി അസ്പി എൻ റെമെൻഖീമീ"). ഈജിപ്ഷ്യൻ ഭാഷയുടെ പരിണാമത്തിലെ അവസാനത്തെ കണ്ണിയാണ് ഇത്. ചിത്രലിപിക്ക്‌ പകരം യവനാക്ഷരങ്ങൾ ഉപയോഗിക്കുന്നു എന്നതാണ് കോപ്റ്റിക്കിനെ ഈജിപ്ഷ്യൻ ഭാഷയിൽ നിന്ന് വേർതിരിച്ച് നിർത്തുന്ന ഘടകം.
Latest stage of the Egyptian language
പേര്.
കോപ്റ്റിക് ഭാഷയിൽ, ആ ഭാഷ, ബുഹയ്‌റിയിൽ Ϯⲙⲉⲧⲣⲉⲙⲛ̀ⲭⲏⲙⲓ ("തിമെത് റെമെൻകീമി") എന്നും, സയീദിയിൽ ⲧⲙⲛ̀ⲧⲛ̀ⲣⲙ̀ⲛ̀ⲕⲏⲙⲉ (" ത് മെന്തെൻ റെമെൻകീമെ") എന്നും അറിയപ്പെടുന്നു. ബുഹയ്‌റിയിൽ ⲙⲉⲧ- ("മെത്") ഉം സയീദിയിൽ ⲙⲛ̀ⲧ- ("മെന്ത്") ഉം, സംസാരിക്കുക എന്നർത്ഥമുള്ള ⲙⲟⲩϯ ("മൂത്തി") എന്ന വാക്കിൽ നിന്നാണ് ഉത്ഭവിച്ചത്. ഈ സന്ദർഭത്തിൽ, ഇവയ്ക്ക് സംസാരം എന്നർത്ഥം. ⲛ̀ ("എൻ") എന്നത് മലയാളത്തിലെ ന്റെ എന്ന വിഭക്തി പ്രത്യയത്തിനു സമാനമായി പ്രവർത്തിക്കുന്ന ഒരു ഗതിയാണ്. Ⲣⲉⲙⲛ̀ⲭⲏⲙⲓ യെ മൂന്നായി പിരിക്കാം; Ⲣⲉⲙ-("റെം") എന്നത്, മനുഷ്യൻ എന്നർത്ഥമുള്ള Ⲣⲱⲙⲓ("റോമി/റൗമി") എന്ന വാക്കിന്റെ ഒരു രൂപമാണ്. Ⲭⲏⲙⲓ ("ഖീമീ/കീമി") എന്നതിന് ഈജിപ്ത് എന്നർത്ഥം. തന്മൂലം Ⲣⲉⲙⲛ̀ⲭⲏⲙⲓ എന്നാൽ ഈജിപ്തുകാരൻ എന്നർത്ഥം. അതിനാൽ, ϯⲙⲉⲧⲣⲉⲙⲛ̀ⲭⲏⲙⲓ എന്നാൽ ഈജിപ്ഷ്യൻ ഭാഷ എന്നർത്ഥം.
കോപ്റ്റിക് ഭാഷയെ Ϯⲁⲥⲡⲓⲛ̀ⲣⲉⲙⲛ̀ⲭⲏⲙⲓ("തി അസ്‌പി എൻ റെമെൻകീമി") എന്നും വിളിക്കാറുണ്ട്. Ⲁⲥⲡⲓ("അസ്‌പി") എന്നാൽ ഭാഷ എന്നർത്ഥം.
സയീദിയിൽ ⲧⲙⲛ̀ⲧⲕⲩⲡⲧⲁⲓⲟⲛ ("ത്മെന്ത് കിപ്തെയോൺ") ⲗⲟⲅⲟⲥⲛ̀ⲁⲓⲅⲩⲡⲧⲓⲟⲥ (" ലോഗോസ് എൻ എഗിപ്തിയോസ്") എന്നും കോപ്റ്റിക് ഭാഷ അറിയപ്പെടുന്നു. ഇവിടെ കിപ്തെയോൺ, ലോഗോസ്, എഗിപ്തിയോസ് എന്നിവ ഗ്രീക്ക് പദങ്ങളാണ്.
ഭാഷാഭേദങ്ങൾ.
കോപ്റ്റിക് ഭാഷയ്ക്ക് പ്രധാനമായി അഞ്ച് വകഭേദങ്ങളാനുള്ളത്. വടക്കൻ ഈജിപ്ത് (കോപ്റ്റിക് : Ⲧⲥⲁϧⲓⲧ (ത്സഹീത്ത്)) കേന്ദ്രമാക്കിയുള്ള വടക്കൻ അല്ലെങ്കിൽ ബുഹയ്‌റി, തെക്കൻ ഈജിപ്ത് (കോപ്റ്റിക് : Ⲙⲁⲣⲏⲥ (മറീസ്)) കേന്ദ്രമാക്കിയുള്ള തെക്കൻ അല്ലെങ്കിൽ സയീദി, ഫയൂം‌ (ഗ്രീക്കിൽ ലിക്കോപോലിസ് (Λυκόπολης), കോപ്റ്റിക് : Ⲫⲓⲟⲙ(ഫിയോം)) നഗരം കേന്ദ്രമാക്കിയുള്ള ഫയൂമി അല്ലെങ്കിൽ ലിക്കോപോലിത്തൻ, അഖ്മീം നഗരം കേന്ദ്രമാക്കിയുള്ള ആഖ്മീമി (കോപ്റ്റിക് : Ϣ̀ⲙⲓⲛ (എശ്മീൻ)), P ഭേദം എന്നിവയാണ് പ്രധാന ഭാഷാഭേദങ്ങൾ.
ഇതിൽ ഏറ്റവും പ്രധാനം ബുഹയ്‌റിയും സയീദിയും ആണ്. ക്രിസ്തുവർഷം പത്താം നൂറ്റാണ്ട് വരെ കോപ്റ്റിക് സഭയുടെ ഔദ്യോഗിക ഭാഷ തെക്കൻ ഭാഷയായ സയീദി ആയിരുന്നു. എന്നാൽ പത്താം നൂറ്റാണ്ടിൽ സഭയുടെ ആസ്ഥാനം അലെക്സാന്ദ്രിയായിൽ നിന്ന് കയ്‌റോയിലേക്ക് മാറ്റി. അങ്ങനെ, സയീദിയെ പിന്തള്ളി ബുഹയ്‌റി ഈജിപ്ഷ്യൻ സഭയുടെ ഔദ്യോഗിക ഭാഷയായി തീർന്നു. ആധുനിക കാലത്തെ കോപ്റ്റിക് ഭാഷയുടെ പുനരുജ്ജീവന ശ്രമങ്ങൾ പ്രധാനമായും ബുഹയ്‌റിയെ ചുറ്റിപറ്റിയാണ്.
ചരിത്രം.
ലോകത്തിലെ ഏറ്റവും പ്രാചീനമായ ഭാഷകളിൽ ഒന്നാണ് ഈജിപ്ഷ്യൻ ഭാഷ. ക്രിസ്തുവിന് 3200 വർഷങ്ങൾക്ക്‌ മുമ്പ് സംസാരിച്ചിരുന്ന പ്രാചീന ഈജിപ്ഷ്യൻ ഭാഷ മുതൽ ആധുനിക കോപ്റ്റിക് ഭാഷ വരെ വിവിധ ഘട്ടങ്ങളിലായിരുന്നു ഈജിപ്ഷ്യൻ ഭാഷയുടെ പരിണാമം.
ഈജിപ്തിലെ റോമൻ ഭരണകാലത്താണ് കോപ്റ്റിക് ഭാഷയുടെ ഉത്ഭവം. മഹാനായ അലെക്സാന്ദ്രോസ് ചക്രവർത്തി 332ൽ ഈജിപ്തിനെ പേർഷ്യൻ ഭരണത്തിൽ നിന്ന് മോചിപ്പിക്കുകയും, തന്മൂലം ഈജിപ്തിലെ ജനങ്ങൾ അദ്ദേഹത്തെ ഫറവോ ആയി വാഴിക്കുകയും ചെയ്തു. അദ്ദേഹത്തിന്റെ കാലശേഷം, സേനാപതികളിൽ ഒരാളും യവന വംശജനുമായ പ്തോളമെയോസ് ഫറവോ ആയി തത്ഫലമായി ഈജിപ്ത് യവന സംസ്കൃതിയുടെ സ്വാധീനത്തിലായി. വർഷങ്ങൾക്ക് ശേഷം, ക്രിസ്തുവർഷം 30ൽ പ്‌തോളമേയ രാജവംശത്തിലെ അവസാനത്തെ ഫറവോ ആയ ക്ലെയോപാത്രയിൽ നിന്നും റോമാ സാമ്രാജ്യം ഈജിപ്ത് പിടിച്ചെടുത്തു. എങ്കിലും ഗ്രീക്ക് വ്യവഹാര ഭാഷയായി തുടർന്നു..
ക്രിസ്തുവർഷം ആദ്യ നൂറ്റാണ്ട് മുതൽ ഈജിപ്ഷ്യൻ ഭാഷയുടെ ഒരു വകഭേദമായ ഡിമോട്ടിക് (ഗ്രീക്ക് : Δημοτική (ദിമോത്തിക്കി), ജനകീയം എന്നർത്ഥം) ഭാഷയിൽ നിന്ന് കോപ്റ്റിക് ഉരുവായി. ആദ്യ കാല കോപ്റ്റിക് ലിഖിതങ്ങൾ പ്രധാനമായും ഇന്ദ്രജാലവിദ്യകളുമായി ബന്ധപ്പെട്ടവയായിരുന്നു. 
ക്രൈസ്തവവത്കരണത്തിന് മുൻപ്.
ക്രിസ്തുവർഷം ഒന്നാം നൂറ്റാണ്ടോടെ, അതായത് റോമൻ ഭരണകാലത്ത് ആണ് കോപ്റ്റിക് ഭാഷ അതിന്റെ പൂർവരൂപം പ്രാപിച്ചത്. ഈ കാലഘട്ടത്തിൽ ഈജിപ്റ്റിലെ പരമ്പരാഗത മതം ക്ഷയിച്ചത് ചിത്രലിപിയുടെ (Hieroglyphics) ക്ഷയത്തിന് കാരണമായി. ആ കാലത്ത് മതപുരോഹിതർക്കും പണ്ഡിതർക്കും മാത്രമേ ചിത്രലിപി വശമുള്ളായിരുന്നു. അതിനാൽ അക്കാലത്ത് സാധാരണക്കാർക്കിടയിൽ ഫോണെറ്റിക്‌ രീതിയിലുള്ള യവനലിപിക്ക്‌ പ്രചാരം ലഭിച്ചു. കോപ്റ്റിക് ഭാഷയുടെ ഈ ഘട്ടം പ്രാചീന കോപ്റ്റിക് (Old Coptic) ഭാഷയെന്ന് അറിയപ്പെടുന്നു. പ്രാചീന കോപ്റ്റിക് ലിഖിതങ്ങൾ പ്രധാനമായും വിവിധ ദേവീദേവന്മമാരെ പ്രകീർത്തിക്കുന്ന പ്രാർത്ഥനകളോ ജ്യോതിഷ സംബന്ധമായവയോ ആയിരുന്നു.
ക്രൈസ്തവ ഈജിപ്ത്.
ക്രിസ്തുവർഷം ആദ്യനൂറ്റാണ്ടിൽ തന്നെ ക്രിസ്തുമതം ഈജിപ്തിൽ എത്തിയെന്ന് കരുതപ്പെടുന്നു. സുവിശേഷകർത്താവായ വിശുദ്ധ മർക്കോസ് ആണ് ഈജിപ്തിൽ ക്രിസ്തുമതം കൊണ്ടുവന്നത്. ക്രിസ്തുവർഷം മൂന്നാം നൂറ്റാണ്ട് ആയപോഴേക്കും ഈജിപ്ത് ഒരു ക്രൈസ്തവ ഭൂരിപക്ഷ മേഖലയായി മാറി. റോമാ സാമ്രാജ്യത്തിൽ ക്രൈസ്തവ വിശ്വാസത്തിന് മതസ്വാതന്ത്ര്യം നൽകിയ 313ലെ മിലാൻ വിളംബരം ഈജിപ്തിന്റെ ക്രൈസ്തവവൽകരണത്തിന് ആക്കം കൂട്ടി.
ഈജിപ്തിലെ ആദിമ ക്രൈസ്തവർ പ്രധാനമായും ഗ്രീക്ക് തുറമുഖനഗരമായ അലെക്സാന്ദ്രിയയിലും പ്രാന്തപ്രദേശങ്ങളിലും ആയിരുന്നു കഴിഞ്ഞിരുന്നത്. അതിനാൽ ഈജിപ്തിലെ ആദിമ ക്രൈസ്തവ സമൂഹം ഗ്രീക്ക് ആയിരുന്നു ആരാധനാഭാഷയായി ഉപയോഗിച്ചിരുന്നത്. പക്ഷെ മൂന്നാം നൂറ്റാണ്ടോടെ ഈജിപ്തിലെ ബഹുഭൂരിപക്ഷം ജനങ്ങളും ക്രൈസ്തവരായി തീർന്നതോടെ ആരാധനക്രമം പ്രാദേശിക ഭാഷയിലേക്ക് വിവർത്തനം ചെയ്യേണ്ടതായി വന്നു. അലെക്സാന്ദ്രിയയിലെ മെത്രാനും പാത്രിയർക്കീസുമായ വിശുദ്ധ അത്തനാസിയോസാണ് കോപ്റ്റിക് ഭാഷ ഉപയോഗിച്ചിരുന്ന ആദ്യ മെത്രാൻ.
ഇക്കാലത്തെ പല സഭാപിതാക്കൻമാരും കോപ്റ്റിക് ഭാഷ ഉപയോഗിക്കാൻ തുടങ്ങി. പക്ഷെ നാലാം നൂറ്റാണ്ടിലെ സന്യാസവര്യനായ വിശുദ്ധ ശെനൂത്തി (Ⲡⲓⲁⲅⲓⲟⲥ Ϣⲉⲛⲟⲩϯ) ആണ് കോപ്റ്റിക് ഭാഷയെ ഇന്ന് കാണുന്ന രീതിയിൽ ക്രമീകരിക്കുന്നതിന് മുഖ്യപങ്ക് വഹിച്ചത്.
ക്രിസ്തുവർഷം 451ൽ റോമൻ ചക്രവർത്തിയായ മാർക്കിയൻ, അനാത്തോലിയയിലെ (ആധുനിക തുർക്കി) ഖൽകെദോനിയയിൽ വച്ച് ഒരു സൂനഹദോസ് വിളിച്ചു കൂട്ടുകയും, ക്രമേണ ഇത് ഈജിപ്ഷ്യൻ സഭയെ പിളർപ്പിലേക്ക് നയിക്കുകയും ചെയ്തു. സൂനഹദോസിന്റെ തീരുമാനങ്ങളെ ഗ്രീക്ക് വംശജർ സ്വീകരിച്ചെങ്കിലും ഈജിപ്ഷ്യൻ വംശജർ അവ തിരസ്കരിച്ചു. തന്മൂലം ഈജിപ്ഷ്യൻ ജനത പൗരസ്ത്യ ഓർത്തഡോക്സ് സഭയും കിഴക്കൻ ഓർത്തഡോക്സ് സഭയുമായി പിളർന്നു. കോപ്റ്റിക് ഭാഷ പൗരസ്ത്യ ഓർത്തഡോക്സ് സഭയുടെ ആരാധനാ ഭാഷയാകുകയും ചെയ്തു.
അറബ് അധിനിവേശവും ഇസ്ലാമിക വാഴ്ചയും.
ക്രിസ്ത്വാബ്ദം 639 ഡിസംബർ 12ന് ഈജിപ്തിനെ അറബ് മുസ്ലിങ്ങൾ പിടിച്ചെടുക്കുകയും തൽഫലമായി ഈജിപ്ത് ഇസ്ലാമിക ഭരണത്തിലേക്ക് നീങ്ങുകയും ചെയ്തു. മുസ്ലീം ഭരണത്തിൽ കോപ്റ്റിക്കിനേയും ഗ്രീക്കിനേയും പിന്തള്ളി അറബി ഭരണഭാഷയായി മാറി. ഇതോടെ കോപ്റ്റിക് ഭാഷയുടെ പതനം ആരംഭിച്ചു. മതാപീഡനവും ഭരണവർഗ്ഗത്തിന്റെ നിസ്സംഗതയും മൂലം കോപ്റ്റിക് ഭാഷയെ പിന്തള്ളി അറബി ഈജിപ്തിലെ ജനങ്ങളുടെ സംസാരഭാഷയാകാൻ കാരണമായി. പക്ഷെ, കോപ്റ്റിക് ഭാഷ പതിനേഴാം നൂറ്റാണ്ട് വരെ നിലനിന്നു. പിൽകാലത്ത് മുസ്ലിം ഭരണാധികാരികൾ കോപ്റ്റിക് ഭാഷ നിരോധിച്ചു, അങ്ങനെ ഈജിപ്ഷ്യൻ ഭാഷയുടെ അവസാനത്തെ നാളവും അണഞ്ഞു. കോപ്റ്റിക് ഓർത്തഡോക്സ്-കോപ്റ്റിക് കത്തോലിക്ക സഭകളിൽ ആരാധനാ ഭാഷയെന്ന നിലയിൽ ഇന്നും ഉപയോഗിച്ച് പോരുന്നു.
ആധുനിക കാലത്ത് ഈജിപ്ഷ്യൻ സഭയുടെ നേതൃത്ത്വത്തിൽ കോപ്റ്റിക് ഭാഷയെ പുനരുജ്ജീവിപ്പിക്കാനുള്ള ശ്രമങ്ങൾ നടന്നുവരുന്നു.
ലിപി.
യവനലിലിയുടെ ഒരു വകഭേദം ആണ് കോപ്റ്റിക് ഭാഷ എഴുതാനായി ഉപയോഗിക്കുന്നത്. ഇതിൽ യവന ഭാഷയിൽ ഇല്ലാത്ത ചില ശബ്ദങ്ങൾക്ക് ഡെമോട്ടിക് ലിപിയിൽ നിന്ന് ഉൾതിരിയുന്ന അക്ഷരങ്ങൾ ഉപയോഗപ്പെടുത്തുന്നു.
ഇതിൽ Ϣ,Ϥ,Ϧ,Ϭ,Ϫ,Ϩ,Ϯ എന്നീ അക്ഷരങ്ങൾ ഡിമോട്ടിക് ലിപിയിൽ നിന്ന് ഉൾതിരിഞ്ഞവയാണ്.
വ്യാകരണം.
കോപ്റ്റിക് ഭാഷയുടെ വ്യാകരണം ഈജിപ്ഷ്യനിന്റേതിനോട് സമാനമാണ്.S-V-O, അതായത് കർത്താവ്-ക്രിയ-കർമ്മം ആണ് പദക്രമം. 
ഉദാഹരണം :
Ⲁⲛⲟⲕ ⲡⲉ ⲟⲩⲣⲉⲙⲛ̀ϩⲉⲛⲧ
"അനോക്ക്‌ പെ ഉ റെമെൻഹെന്ത്"
ഞാൻ ഒരു ഭാരതീയൻ ആണ്.
അനോക്ക്‌ - ഞാൻ (കർത്താവ്)
പെ - ആണ് (ക്രിയ)
ഉ - ഒരു
റെമെൻഹെന്ത് - ഭാരതീയൻ (കർമ്മം)
എന്നാൽ ചിലപ്പോഴൊക്കെ,അനുയോജ്യമായ ഗതിയുണ്ടെങ്കിൽ അത് V-S-O അഥവാ ക്രിയ-കർത്താവ്-കർമ്മം, ആകാറുണ്ട്.
നാമങ്ങൾ.
മറ്റ് ആഫ്രോ-ഏഷ്യൻ ഭാഷകളിൽ എന്ന പോലെ, കോപ്റ്റിക് ഭാഷയിൽ രണ്ട് ലിംഗങ്ങളാണ് ഉള്ളത്; പുല്ലിംഗവും സ്ത്രീലിംഗവും. എല്ലാ വസ്തുക്കളും ഈ രണ്ട് ലിംഗങ്ങളിൽ ഒന്നിൽ പെടും. കോപ്റ്റിക്കിൽ നപുംസക ലിംഗം ഇല്ല.വിവേചകഭേദകങ്ങളിലൂടെ ഒരു വാക്കിന്റെ ലിംഗം,തിരിച്ചറിയാം. പുല്ലിംഗ പദങ്ങൾ Ⲡⲓ("പി"),Ⲡ̀("എപ്‌"), Ⲫ("എഫ്‌") എന്നീ വിവേചകഭേദകങ്ങൾ കൊണ്ട് ആരംഭിക്കും. സ്ത്രീലിംഗ പദങ്ങളാകട്ടെ Ϯ("തി"),Ⲧ̀("എത്"),Ⲑ̀("എഥ്") എന്നിവയാൽ ആരംഭിക്കും.
ഉദാഹരണം:
 Ⲡⲓⲣⲏ ("പി റീ") സൂര്യൻ
 Ϯϫⲓϫ ("തി ജീജ്") കൈ
കോപ്റ്റിക്കിൽ വിവേചക ഭേദകങ്ങൾക്ക്‌ ഏകവചനവും ബഹുവചനവും കാണിക്കാൻ സാധിക്കും. കോപ്റ്റിക്കിൽ നാമങ്ങളുടെ ബഹുവചന രൂപങ്ങൾ ക്രമരഹിതമാണ്. പലപ്പോഴും, വിവേചകഭേദകങ്ങൾ മാത്രമാണ് നാമത്തിന്റെ സംഖ്യ വ്യക്തമാക്കുന്നത്.
സർവ്വനാമങ്ങൾ.
കോപ്റ്റിക്കിൽ രണ്ട് വിധത്തിലുളള സർവനാമങ്ങളുണ്ട്‌, സ്വതന്ത്രവും പരാശ്രിതവും. സ്വതന്ത്ര സർവനാമങ്ങൾ ഒരു വാക്യത്തിൽ കർത്താവായിട്ടോ കർമ്മമായിട്ടോ അല്ലെങ്കിൽ ഗതികളുടെ കൂടെയോ ഉപയോഗിക്കാവുന്നത് ആണ്. പരാശ്രിത സർവനാമങ്ങളാകട്ടെ ക്രിയകളുടെയോ നാമങ്ങളുടെയോ കൂടെ ചേർക്കാവുന്ന പ്രത്യയങ്ങളാണ്. 
മറ്റ് ആഫ്രോ-ഏഷ്യൻ ഭാഷകളിൽ എന്ന പോലെ, കോപ്റ്റിക്കിൽ ഉത്തമ, മധ്യ പുരുഷ സർവനാമങ്ങൾക്ക് ലിംഗഭേദമുണ്ട്.
സ്വരശാസ്ത്രം.
കോപ്റ്റിക് ഭാഷയുടെ ഉച്ചാരണം പ്രധാനമായും രണ്ട് ശൈലികളിലാണ്; ആധുനിക ഗ്രീക്കിനോട് സമാനമായ യവന-ബുഹയ്‌റി, മദ്ധ്യ കാലഘട്ടത്തിലെ ഉച്ചാരണത്തിന് സമാനമായ പഴയ ബുഹയ്‌റി. ഇവയെ കൂടാതെ ആദിമ നൂറ്റാണ്ടുകളിലെ കോപ്റ്റിക് ഉച്ചാരണം ഭാഷാ ശാസ്ത്രജ്ഞർ കണ്ടെത്തി എടുത്തിട്ടുണ്ട്. ഇതിനെ ക്ലാസ്സിക്കൽ ബുഹയ്‌റി എന്ന് വിളിക്കുന്നു.
യവന-ബുഹയ്റി.
കോപ്റ്റിക് ഭാഷയുടെ പതനത്തിന് ശേഷവും, അത്‌ ആരാധനാഭാഷയായി തുടർന്നുവെങ്കിലും അപ്പോഴത്തേക്കും, അറബി ഭാഷ കോപ്റ്റിക്കിന്റെ ഉച്ചാരണത്തെ സ്വാധീനിച്ചിരുന്നു. ഗ്രീക്ക് അക്ഷരമാല കോപ്റ്റിക് അക്ഷരമാലയോട് സമാനമായതിനാൽ ശരിയായ ഉച്ചാരണം ആധുനിക ഗ്രീക്കിന് സമാനമായിരിക്കും എന്ന് ഒരു വിഭാഗം ഈജിപ്ഷ്യൻ ക്രൈസ്തവർ കരുതി. അങ്ങനെ, ആധുനിക ഗ്രീക്കിന്റെ സ്വാധീനത്തിൽ രൂപം കൊണ്ട, ഉച്ചാരണ ശൈലിയാണ് യവന-ബുഹയ്‌റി. ആധുനിക ഈജിപ്ഷ്യൻ സഭയുടെ ഉച്ചാരണ ശൈലിയാണിത്‌. 
എന്നാൽ, ഗ്രീക്കിന്‌ കാലക്രമേണ വന്ന സ്വാഭാവിക മാറ്റത്തെ കണക്കിലെടുക്കാതെ ആണ് ഇപ്രകാരം ചെയ്തത് എന്നതിനാൽ, യവന-ബുഹറി ഉച്ചാരണം പൂർണ്ണമായും ശരിയല്ല. ഇക്കാരണത്താൽ, ചില കോപ്റ്റിക് ക്രൈസ്തവർ വികസിപ്പിച്ചെടുത്ത ഉച്ഛാ രണ ശൈലിയാണ് പഴയ ബുഹയ്‌റി.
പഴയ ബുഹയ്റി.
കോപ്റ്റിക്കിന്റെ മദ്ധ്യകാല ഉച്ചാരണത്തിന് സമാനമാണ്. അറബിയുടെ സ്വാധീനം ഈ ഉച്ചാരണ ശൈലിയിൽ സുവ്യക്തമാണ്.
ക്ലാസ്സിക്കൽ ബുഹയ്‌റി.
പിൽക്കാല ഈജിപ്ഷ്യൻ ഭാഷയുടെ സ്വരശാസ്ത്രവും ഇസ്ലാമിക വാഴ്ചയുടെ ആദ്യ നൂറ്റാണ്ട്കളിലെ കോപ്റ്റിക്-അറബി ലിഖിതങ്ങളും ഭാഷാശാസ്ത്ര വിദഗ്ദ്ധരെ കോപ്റ്റിക് ഭാഷയുടെ സ്വരവിന്യാസത്തെ നിർണ്ണയിക്കുന്നതിൽ സഹായകമായിട്ടുണ്ട്. ഈജിപ്ഷ്യൻ ഭാഷയുടെ മറ്റ് ഘട്ടങ്ങളിൽ നിന്ന് വ്യത്യസ്തമായി, പിൽക്കാല ഈജിപ്ഷ്യൻ ഭാഷയിലുള്ള പേരുകൾ പലതും ക്യൂണിഫോം ലിപിയിൽ ലഭ്യമാണ്, കൂടാതെ സെമറ്റിക് ഭാഷകളിലെ പേരുകൾ പലതും ചിത്രലിപിയിൽ എഴുതി യത് ഈ കാലഘട്ടത്തിൽ ലഭ്യമാണ്.
പദസഞ്ചയം.
ഈജിപ്ഷ്യൻ ഭാഷയിൽ നിന്ന് പാരമ്പപര്യസിദ്ധമായി ലഭിച്ച വാക്കുകളാണ് കോപ്റ്റിക്കിന്റെ കാതൽ. മുൻരൂപമായ ഡിമോട്ടിക്കിനോടാണ് കോപ്റ്റിക്കിന് ഏറെ സാദൃശ്യം.
എന്നാൽ കോപ്റ്റിക്കിൽ 40 ശതമാനത്തിൽ കൂടുതൽ വാക്കുകൾ ഗ്രീക്കിൽ നിന്ന് കടമെടുത്തവയാണ്. എന്നാൽ പലപ്പോഴും ഇവയ്ക്ക് ഗ്രീക്കിൽ നിന്നും അർത്ഥവ്യത്യാസമുണ്ടായിരിക്കും. മാത്രമല്ല, ഇത്തരം ഗ്രീക്ക് പദങ്ങൾ, കോപ്റ്റിക്കിന്റെ സ്വരവ്യവസ്ഥക്ക് ചേർന്നവയാകണം എന്നില്ല. പല കോപ്റ്റിക് സാഹിത്യകൃതികളും ഗ്രീക്ക് ഭാഷയിലുള്ളവയുടെ തർജ്ജമ അയതിനാലാണിത് എന്ന് കരുതപ്പെടുന്നു.
സയീദിയിൽ പ്രത്യേകിച്ച്, ബുഹയ്‌റിയെ അപേക്ഷിച്ച്, ഗ്രീക്ക് പദങ്ങൾ സാധാരണമാണ്. ഗ്രീക്ക് ഭാഷയിൽ നിന്ന് തർജ്ജമ ചെയ്യുമ്പോൾ,ഒരാശയത്തെ സൂചിപ്പിക്കാൻ പറ്റിയ തദ്ദേശീയ വാക്കില്ലെങ്കിൽ, അത് പലപ്പോഴും തർജ്ജമ ചെയ്യാതെ അതേ പടി ഉപയോഗിക്കാറുണ്ട്. ഇത് കൂടാതെ, ഈജിപ്തിലെ പരമ്പരാഗത മതവുമായി ബന്ധപ്പെട്ട സജ്ഞകൾ ഒഴിവാക്കുന്നതിന് വേണ്ടിയും ഗ്രീക്ക് പദങ്ങൾ ഉപയോഗിക്കാറുണ്ട്.ഉദാഹരണത്തിന്, ⲧⲃⲁⲓⲧⲱⲩ ("ത്‌ബൈത്തു", (അവന്റെ) മലയിൽ ഉള്ളവൻ) എന്നത് അനൂബ്‌ ദേവന്റെ സജ്ഞയാണ്. ഇത്തരം സജ്ഞകൾ പ്രാചീന കോപ്റ്റിക്കിൽ സാധാരണമാണ്.
അങ്ങനെ, പരമ്പരാഗത മതത്തിൽ നിന്ന് ക്രിസ്തുമതത്തിലേക്കുള്ള പരിവർത്തനം, ധാരാളം ഗ്രീക്ക് പദങ്ങൾ ഭാഷയിൽ പ്രവേശിക്കുന്നതിന് കാരണമായി എന്ന് പറയാം. പക്ഷേ, സാധാരണ ജനങ്ങളുടെ ഭാഷയിൽ ഗ്രീക്ക് പദങ്ങൾ വിരളമായിരുന്നു എന്ന് ആ കാലഘട്ടത്തിലെ കത്തുകളിൽനിന്നും മതേതര സാഹിത്യത്തിൽ നിന്നും മനസ്സിലാക്കാവുന്നതാണ്.

</doc>
<doc id="191077" url="https://ml.wikipedia.org/wiki?curid=191077" title="Project Elephant">
Project Elephant



</doc>
<doc id="191078" url="https://ml.wikipedia.org/wiki?curid=191078" title="അപ്പളോണിയയിലെ ഡയോജനസ്">
അപ്പളോണിയയിലെ ഡയോജനസ്

 
അഞ്ചാം നൂറ്റാണ്ടിന്റെ രണ്ടാം പകുതിയിൽ ജീവിച്ചിരുന്ന ഗ്രീക്കു തത്ത്വചിന്തകനായിരുന്നു അപ്പളോണിയയിലെ ഡയോജനസ്. ഏഥൻസ് ആയിരുന്നു ഇദ്ദേഹത്തിന്റെ പ്രവർത്തനകേന്ദ്രം. അയോണിയൻ വീക്ഷണങ്ങൾ, മനസ്സിനെക്കുറിച്ചുള്ള അനക്സഗോറസിന്റെ സിദ്ധാന്തങ്ങൾ, അണുവാദവീക്ഷണം എന്നിവ ഇദ്ദേഹത്തെ സ്വാധീനിച്ചു. അനാക്സിമെനീസിനെ (Anaximenes) പിന്തുടർന്നുകൊണ്ട്, പ്രപഞ്ചത്തിൽ കാണുന്ന എല്ലാ വസ്തുക്കളും അടിസ്ഥാന വസ്തുവായ വായുവിന്റെ വിവിധ രൂപാന്തരങ്ങൾ മാത്രമാണെന്ന ഒരു ഭൗതിക സിദ്ധാന്തത്തിന് ഇദ്ദേഹം രൂപം നൽകി.
പണ്ഡിതൻ.
പലതിൽ നിന്നും ഉത്തമമായതിനെ തിരഞ്ഞെടുക്കുന്ന ഒരു പണ്ഡിതൻ എന്നാണ് ഡയോജനസിനെക്കുറിച്ച് തിയോഫ്രാസ്റ്റസ് അഭിപ്രായപ്പെട്ടത്. ആശയങ്ങളെ ക്രമാനുഗതമായി ചിട്ടപ്പെടുത്തി അവതരിപ്പിക്കുന്ന ഒരു വ്യക്തിയായും ഇദ്ദേഹം ചിത്രീകരിക്കപ്പെട്ടിട്ടുണ്ട്. ഗ്രീക്ക് തത്ത്വചിന്തയുടെ പരിവർത്തനഘട്ടത്തിൽ പുരാതന ആശയങ്ങളുടെ ഉൾക്കാഴ്ചയും പുതിയ കണ്ടുപിടിത്തങ്ങളും തമ്മിൽ സമന്വയിപ്പിക്കാൻ ഇദ്ദേഹത്തിനു കഴിഞ്ഞു.
അടിസ്ഥാനപരമായ പ്രപഞ്ചവസ്തു.
രണ്ട് ആശയങ്ങളെ അടിസ്ഥാനപ്പെടുത്തിയാണ് പ്രപഞ്ചത്തിലെ എല്ലാ വസ്തുക്കളും ഒരു മൂലവസ്തുവിന്റെ അവസ്ഥാന്തരങ്ങളാണെന്ന സിദ്ധാന്തം ഇദ്ദേഹം ആവിഷ്കരിച്ചത്. പ്രപഞ്ചത്തിലെ ഓരോ വസ്തുവും മറ്റു വസ്തുക്കളിൽ നിന്ന് തികച്ചും വ്യത്യസ്തമാണെങ്കിൽ അവ തമ്മിൽ പരസ്പര പ്രവർത്തനം അസാധ്യമായിത്തീരുമായിരുന്നു. എന്നാൽ വസ്തുത അതല്ല. വസ്തുക്കൾ തമ്മിൽ പരസ്പര പ്രവർത്തനങ്ങളിൽ ഏർപ്പെടുന്നതിനാൽ അവ സൃഷ്ടിക്കപ്പെട്ടിരിക്കുന്ന ദ്രവ്യങ്ങൾ തമ്മിൽ മൗലിക വ്യത്യാസങ്ങൾ ഒന്നും ഇല്ലതന്നെ. പ്രപഞ്ചത്തിൽ കാണുന്ന സന്തുലിതാവസ്ഥയാണ് ഡയോജനസിനെ സ്വാധീനിച്ച രണ്ടാമത്തെ ആശയം. ബുദ്ധിപൂർവം പ്രവർത്തിക്കുന്നതും സർവവ്യാപി ആയിട്ടുള്ളതുമായ അടിസ്ഥാനപരമായ ഒന്നിന്റെ മാർഗനിർദ്ദേശവും നിയന്ത്രണവും ഉള്ളതു കൊണ്ടാണ് പ്രപഞ്ചത്തിൽ ക്രമബദ്ധത നിലനിൽക്കുന്നത്. ഡയോജനസിന്റെ അഭിപ്രായത്തിൽ അടിസ്ഥാനപരമായ പ്രപഞ്ച വസ്തു വായുവാണ്. ജീവന്റെ അടിസ്ഥാന ഘടകമായ വായുതന്നെയാണ് പ്രപഞ്ചത്തിൽ കാണുന്ന എല്ലാ ജീവജാലങ്ങളുടെയും ഉറവിടം. പ്രപഞ്ചത്തിൽ കാണുന്ന എല്ലാ ഭൗതികമാറ്റങ്ങൾക്കും കാരണമാകുന്നതും വായുവാണ്. ഏറ്റവും അനുവർത്തനക്ഷമമായ ദ്രവ്യമാണ് വായു. ശൈത്യം, ചൂട്, ഈർപ്പം, ജലമയമില്ലാത്ത അവസ്ഥ എന്നിവയ്ക്കെല്ലാം കാരണമായ വായു ജീവജാലങ്ങളിൽ ഉള്ളപ്പോൾ അവയിൽ ഈശ്വര ചൈതന്യം സ്പന്ദിക്കുന്നതായി കണക്കാക്കാം.
പ്രധാനകൃതി.
വായുവിന്റെ യാന്ത്രികവും ആത്മീയവുമായ ഗുണങ്ങളെ ആസ്പദമാക്കി സംവേദനം, പ്രത്യക്ഷണം, വികാരം, ചിന്ത എന്നിവയെ വിശദീകരിക്കാനും ഇദ്ദേഹം ശ്രമിച്ചു. സിദ്ധാന്തങ്ങളുടെ അടിസ്ഥാനത്തിലുള്ള നിരീക്ഷണങ്ങൾക്കാണ് ഡയോജനസ് പ്രാധാന്യം കല്പിച്ചത്. സമകാലിക ചിന്തകന്മാർക്ക് ഇദ്ദേഹത്തിന്റെ ഈ സവിശേഷത പൂർണ രൂപത്തിൽ ഉൾക്കൊള്ളുവാൻ കഴിഞ്ഞില്ല. ഡയോജസിന്റെ പ്രധാനകൃതി ഓൺ നേച്ചർ (On Nature) ആണ്.

</doc>
<doc id="191079" url="https://ml.wikipedia.org/wiki?curid=191079" title="Coptic language">
Coptic language



</doc>
<doc id="191083" url="https://ml.wikipedia.org/wiki?curid=191083" title="ഡയോപ്സൈഡ്">
ഡയോപ്സൈഡ്

 
 
പൈറോക്സിൻ ഗണത്തിൽ ഉൾപ്പെട്ട ഒരു മോണോക്ലിനിക് ധാതവമാണ് ഡയോപ്സൈഡ്. രാസസംഘടനം: Ca Mg Si2 O6. നൈസർഗിക ഡയോപ്സൈഡിൽ ക്രോമിയം, ടൈറ്റാനിയം, മാം‌ഗനീസ് എന്നിവ നിർണായകമാം വിധം ഉൾപ്പെട്ടിരിക്കും. ശുദ്ധ ഡയോപ്സൈഡ് 13910C -ൽ ഉരുകുന്നു. മോണോക്ലിനിക് ക്രിസ്റ്റൽ വ്യൂഹത്തിൽ പ്രിസ്മിയ പരലുകളായി ക്രിസ്റ്റലീകരിക്കപ്പെടുന്ന ഡയോപ്സൈഡ് മിക്കപ്പോഴും തുല്യ ഘനമാനം പ്രദർശിപ്പിക്കുന്നു. ഇളം പച്ച, നീല, വെള്ള, തവിട്ട് എന്നിവയാണ് ധാതവത്തിന്റെ സാധാരണനിറങ്ങൾ.മാങ്ഗനീസ് അടങ്ങിയ നീലലോഹിത ഡയോപ്സൈഡ് "വയ്ലെയ് ൻ" (Violane) എന്ന പേരിൽ അറിയപ്പെടുന്നു. ക്രോമിയം അടങ്ങിയ ഡയോപ്സൈഡിന് ഇരു പച്ചനിറമായിരിക്കും. രാസസംഘടനത്തിൽ ഇരുമ്പിന്റെ പരിമാണം വർധിക്കുന്നതിനാനുപാതികമായി ധാതവത്തിന്റെ അപവർത്തനാങ്കത്തിനും ആപേക്ഷിക ഘനത്വത്തിനും വ്യതിയാനം സംഭവിക്കുന്നു. 
സംസർഗിത കായാന്തരിത ശിലകളിൽ പ്രത്യേകിച്ചും ഡോളോമിറ്റിക് മാർബിളിലാണ് ഡയോപ്സൈഡിന്റെ ഉപസ്ഥിതി രേഖപ്പെടുത്തിയിട്ടുള്ളത്. അശുദ്ധ ഡോളോമൈറ്റിന് കായാന്തരണ ഫലമായി ഉണ്ടാകുന്ന പരിവർത്തനമാണ് ശുദ്ധ ഡയോപ്സൈഡിന്റെ രൂപീകരണത്തിന് നിദാനം. 
അവലംബം.
&lt;templatestyles src="Reflist/styles.css" /&gt;

</doc>
<doc id="191087" url="https://ml.wikipedia.org/wiki?curid=191087" title="മലഹരി">
മലഹരി

 
 
കർണ്ണാടക സംഗീതത്തിലെ പതിനഞ്ചാമത് മേളകർത്താരാഗമായ മായാമാളവഗൗളയുടെ ജന്യരാഗമാണ് മലഹരി.
സ്വരങ്ങൾ.
സ - ഷഡ്ജം
രി - ശുദ്ധ ഋഷഭം
ഗ - അന്തര ഗാന്ധാരം
മ - ശുദ്ധ മധ്യമം
പ - പഞ്ചമം
ധ - ശുദ്ധ ധൈവതം,
ആരോഹണം.
സ രി മ പ ധ സ
അവരോഹണം.
സ ധ പ മ ഗ രി സ

</doc>
<doc id="191089" url="https://ml.wikipedia.org/wiki?curid=191089" title="ബുദ്ധഘോഷൻ">
ബുദ്ധഘോഷൻ

 
പൊതുവർഷം അഞ്ചാം നൂറ്റാണ്ടിൽ ജീവിച്ചിരുന്ന ഒരു ഥേരവാദ ബുദ്ധമത പണ്ഡിതനും വ്യാഖ്യാതാവും ആയിരുന്നു ബുദ്ധഘോഷൻ.ബുദ്ധൻ പ്രഘോഷിച്ച മുക്തിമാർഗ്ഗത്തെ ഥേരവാദവീക്ഷണത്തിൽ സമഗ്രമായി സംഗ്രഹിച്ച് വിശകലനം ചെയ്യുന്ന "വിശുദ്ധിമാർഗ്ഗം" ആണ് അദ്ദേഹത്തിന്റെ ഏറ്റവും അറിയപ്പെടുന്ന രചന. ബുദ്ധഘോഷന്റെ വ്യാഖ്യാനങ്ങൾ പൊതുവർഷം 12-ആം നൂറ്റാണ്ടു മുതലെങ്കിലും ഥേരവാദലിഖിതങ്ങളുടെ അംഗീകൃതഭാഷ്യമായി കണക്കാക്കപ്പെടുന്നു. ഥേരവാദികളും അല്ലാത്തവരുമായ പണ്ഡിതന്മാർ പൊതുവേ അദ്ദേഹത്തെ, ഥേരവാദതത്ത്വങ്ങളുടെ ഏറ്റവും പ്രധാന വ്യാഖ്യാതാവായി മാനിയ്ക്കുന്നു. 
ഇന്ത്യയിൽ ബ്രാഹ്മണപശ്ചാത്തലത്തിൽ ജനിച്ചു വളർന്ന അദ്ദേഹം, തന്റെ പ്രസിദ്ധമായ വ്യാഖ്യാനങ്ങൾ നിർവഹിച്ചത്, ശ്രീലങ്കയിൽ, ബുദ്ധമത ലിഖിതങ്ങളുടെ സിംഹളഭാഷ്യത്തെ ആശ്രയിച്ചാണ്. ബർമ്മയിൽ ബുദ്ധമതം പ്രചരിപ്പിച്ചതു ബുദ്ധഘോഷനാണെന്നു കരുതുന്നവരുണ്ട്.
ജീവിതരേഖ.
ബുദ്ധഘോഷന്റെ ജീവിതത്തെക്കുറിച്ച് വളരെക്കുറച്ചു വിവരങ്ങൾ മാത്രമേ ലഭ്യമായുള്ളു. അവ മുഖ്യമായും ശ്രീലങ്കയിലെ പുരാതന ചരിത്രരചനയായ മഹാവംശത്തെ ആശ്രയിച്ചുള്ളവയാണ്. അതനുസരിച്ച് അദ്ദേഹം ജനിച്ചത് ഉത്തരേന്ത്യയിലെ മഗധരാജ്യത്ത്, ബുദ്ധഗയയ്ക്കടുത്തുള്ള ഒരു ബ്രാഹ്മണകുടുംബത്തിലാണ്. പിന്നീട് ബുദ്ധമതസിദ്ധാന്തങ്ങളെക്കുറിച്ച് അറിയാനിടയായ ബുദ്ധഘോഷൻ ബുദ്ധമതസംഹിതയായ ത്രിപീഠിക പഠിക്കാനൊരുങ്ങി. ആ രചനാസംഹിതയുടെ വ്യാഖ്യാനങ്ങൾ ഇന്ത്യയിൽ നഷ്ടപ്പെട്ടിരുന്നു എന്നറിഞ്ഞ അദ്ദേഹം, ശ്രീലങ്കയിൽ നിലവിലുണ്ടായിരുന്ന സിംഹളഭാഷാവ്യാഖ്യാനം തേടി ആ ദ്വീപിലേക്കു സഞ്ചരിച്ചു. അവിടെ അനുരാധപുരത്തെ മഹാവിഹാരത്തിൽ പരിരക്ഷിക്കപ്പെട്ടിരുന്ന സിംഹളവ്യാഖ്യാനം പഠിച്ച അദ്ദേഹം അവ സമന്വയിപ്പിച്ച് പാലി ഭാഷയിൽ ഏകീകൃതമായൊരു സമഗ്രവ്യാഖ്യാനം എഴുതി. പിന്നീട് അദ്ദേഹം ഇന്ത്യയിലേക്കു മടങ്ങി.
ബുദ്ധഘോഷന്റെ ജീവിതകഥയുടെ ഈ മഹാവംശഭാഷ്യം, അവയുടെ ഭാഗമായ അത്ഭുതകഥകളും ദൈവികമായ ഇടപെടലുകളും ഒഴിച്ചാൽ, ഇതരരേഖകളുടെ അഭാവത്തിൽ, പൊതുവേ വിശ്വസനീയമായി കരുതപ്പെടുന്നു. എങ്കിലും മഗധരാജ്യത്തെ ബുദ്ധഗയ അദ്ദേഹത്തിന്റെ ജന്മസ്ഥലമാണെന്ന് ഉറപ്പില്ല. ബുദ്ധഘോഷന്റെ വ്യാഖ്യാനങ്ങളുടെ ഉപക്രമങ്ങളിൽ അദ്ദേഹവുമായി ബന്ധപ്പെടുത്തി പറയുന്ന ഇന്ത്യയിലെ ഏക സ്ഥലം ദക്ഷിണഭാരതത്തിലെ കാഞ്ചി ആണ്. അതിനാൽ അവിടം ആയിരിക്കാം ജന്മസ്ഥലമെന്നും, ബുദ്ധന്റെ ജീവിതവും പ്രഘോഷണവുമായി കൂടുതൽ ബന്ധപ്പെട്ട സ്ഥലമെന്ന നിലയിൽ മഹാവംശാഖ്യാനം ബുദ്ധഗയയെ ജന്മസ്ഥലമാക്കിയതാവാം എന്നും വാദമുണ്ട്.

</doc>
<doc id="191090" url="https://ml.wikipedia.org/wiki?curid=191090" title="ട്രോജൻ കുതിര (കംമ്പ്യൂട്ടർ)">
ട്രോജൻ കുതിര (കംമ്പ്യൂട്ടർ)



</doc>
<doc id="191093" url="https://ml.wikipedia.org/wiki?curid=191093" title="വീഡിയോ കാർഡ്">
വീഡിയോ കാർഡ്

 
ഒരു വിഡിയോ കാർഡ് അല്ലെങ്കിൽ ഗ്രാഫിക് കാർഡ്‌ കമ്പ്യൂട്ടറിലുള്ള ഒരു എക്സ്പാൻഷൻ കാർഡ്‌ ആണ്.മോണിറ്ററിൽ പ്രദർശിപ്പിക്കേണ്ട ചിത്രങ്ങൾ ഈ കാർഡ്‌ ആണ് നിർമ്മിക്കുന്നത്. മിക്ക ആധുനിക വിഡിയോ കാർഡുകൾക്കും 2D, 3D ചിത്രങ്ങളുടെ വേഗതയേറിയ നിർമ്മാണം (rendering) സാധ്യമാണ്. MPEG-2/MPEG-4 ഡീ കോഡിങ്ങും, ടി വി ഔട്പുടും ഇത്തരം കാർഡുകൾ ചെയ്യുന്നു. ഒന്നിൽ കൂടുതൽ മോണിട്ടറുകൾ വിഡിയോ കാർഡുകളിൽ കണക്ട് ചെയ്യാൻ സാധിക്കും. 
ഈ ഗ്രാഫിക്സ് ചിപ്പിന് ചെറിയ ഒരു മെമ്മറി ഉണ്ടായിരിക്കും. ഇത് കമ്പ്യൂട്ടറിന്റെ റാമിന്റെ ചെറിയ ഒരു ഭാഗം ഉപയോഗിക്കും. ഇതിനെ ഇൻറ്റഗ്രേറ്റഡ് ഗ്രാഫിക്സ് അല്ലെങ്കിൽ ഓൺ ബോർഡ്‌ ഗ്രാഫിക്സ് എന്ന് പറയാറുണ്ട്. ഇത് പൊതുവേ വേഗത കുറഞ്ഞ പ്രകടനം ആയിരിക്കും കാഴ്ചവെക്കുന്നത്. ഇതുപയോഗിച്ച് ത്രീ ഡി ആപ്ലികേഷനുകൾ പ്രവർത്തിപ്പിക്കുമ്പോൾ പ്രശ്നങ്ങൾ അനുഭവപ്പെടാറുണ്ട്. പക്ഷെ പുതിയ കമ്പ്യൂട്ടറുകളിൽ ഉള്ള ഡെഡികേറ്റഡ് ഗ്രാഫിക് കാർഡിന് സ്വന്തമായി റാമും പ്രോസ്സസറും ഉണ്ട് അതുകൊണ്ടുതന്നെ കമ്പ്യൂട്ടറിന്റെ സുഗമമായ പ്രവർത്തനത്തെ ഇത് ബാധിക്കുന്നില്ല. എല്ലാ ആധുനിക മദർബോർഡുകളിലും ഓൺ ബോർഡ്‌ ഗ്രാഫിക്സ്നുപകരം കൂടുതൽ കാര്യക്ഷമത ഡെഡികേറ്റഡ് ഗ്രാഫിക് കാർഡ്‌ ഉപയോഗിക്കാനുള്ള സംവിധാനം ഉണ്ട്.
ഭാഗങ്ങൾ.
ഒരു വിഡിയോ കാർഡിൽ പ്രധാനമായി ഒരു പ്രിന്റഡ് സർക്യുട്ട് ബോർഡ്‌ ഉൾപ്പെട്ടിരിക്കുന്നു. ഇതിൽ താഴെ പറയുന്ന ഘടകങ്ങൾ ഉൾപ്പെട്ടിരിക്കുന്നു.
"പ്രധാന ലേഖനം: ഗ്രാഫിക്സ് പ്രോസ്സസിംഗ് യൂണിറ്റ്"
ഗ്രാഫിക്സ് പ്രോസസ്സിംഗ് യുണിറ്റ്‌ (ജി പി യു).
ഗ്രാഫിക്സ് പ്രവർത്തനങ്ങൾക്ക് വേണ്ടി മാത്രം മാറ്റിവെച്ചിട്ടുള്ള ഒരു പ്രോസ്സസർ ആണ് ജി പി യു . ഇത് ഫ്ലോടിംഗ് പോയിന്റ്‌ (floating-point) ഗണിത പ്രശ്നങ്ങൾ പരിഹരിക്കാനായി പ്രത്യേകം രൂപകൽപ്പന ചെയ്തിട്ടുള്ളതാണ്. ഒരു ജി പി യു വിന്റെ പ്രധാന ഘടകങ്ങൾ അതിന്റെ കോർ ക്ലോക്ക് ആവൃത്തിയും (core clock frequency) (പൊതുവേ 250 MHz മുതൽ 4 GHz വരെ) പൈപ്പ്ലൈനുകളുടെ (ഒരു 3ഡി ചിത്രം 2ഡി ചിത്രമാക്കി മാറ്റുന്നത്) എണ്ണവും ആണ്.
ഹീറ്റ് സിങ്ക്.
വളരെ ഉയർന്ന ശേഷി ഉള്ള ഗ്രാഫിക് കാർഡുകളിൽ ഹീറ്റ് സിങ്ക് ഘടിപ്പിക്കാറുണ്ട്. ഇത് ഗ്രാഫിക്സ് പ്രോസസ്സിംഗ് യുണിറ്റ്‌ പ്രവർത്തിക്കുമ്പോൾ ഉണ്ടാകുന്ന ചൂട്‌ ഹീറ്റ് സിങ്കിന്റെ ഉപരിതലത്തിലൂടെ പടർന്നു ഇല്ലാതാകാൻ സഹായിക്കുന്നു. ഹീറ്റ് സിങ്കിൽ പൊതുവേ ഒരു ഫാനും ഘടിപ്പിക്കാറുണ്ട്.
വിഡിയോ ബയോസ്.
വിഡിയോ കാർഡിന്റെ പ്രവർത്തനവും കമ്പ്യൂട്ടറുമായുള്ള ആശയവിനിമയവും നിയന്ത്രിക്കുന്ന ഒരു അടിസ്ഥാന പ്രോഗ്രാം ആണ് വിഡിയോ ബയോസ്. ഇതിൽ ഗ്രാഫിക് കാർഡിന്റെ പ്രവർത്തന വേഗതയും പ്രവർത്തന വോൾട്ടേജും റാമും പോലെയുള്ള അത്യാവശ്യ വിവരങ്ങൾ അടങ്ങിയിരിക്കുന്നു. 
വിഡിയോ മെമ്മറി.
ആധുനിക വിഡിയോ കാർഡുകളുടെ മെമ്മറി ഏകദേശം 128 MB മുതൽ 8 GB വരെ ആണ്.ജി പി യുവിന് വിഡിയോ മെമ്മറിയുമായി സ്ഥിരമായി ആശയവിനിമയം നടതെണ്ടാതുള്ളതുകൊണ്ട് വളരെ വേഗതയേറിയ VRAM, WRAM, SGRAM മുതലായ മെമ്മറികളാണ് ഇവിടെ ഉപയോഗിക്കുന്നത്.
ഔട്ട്പുട്ട്.
വിഡിയോ കാർഡിനും കമ്പ്യൂട്ടറിനും തമ്മിൽ ബന്ധിപ്പിക്കുന്ന ചില ഉപാധികൾ താഴെ പറയുന്നു:
വിഡിയോ ഗ്രാഫിക്സ് അറേ (Video Graphics Array (VGA) (DB-15)).
1980കളിൽ അനലോഗ് അടിസ്ഥാനമാക്കി CRT ഡിസ്പ്ലകൾക്ക് വേണ്ടി നിർമിച്ചത്‌. VGA കണക്ടർ എന്നും അറിയപ്പെടുന്നു.
ഡിജിറ്റൽ വിഷ്വൽ ഇന്റർഫേസ് (DVI).
എൽ സി ഡി, പ്ലാസ്മ, എച്ച് ഡി ടി വി പോലെയുള്ള ഫ്ലാറ്റ് പാനൽ ഡിസ്പ്ലേകൾക്കുവേണ്ടി ഡിജിറ്റൽ അടിസ്ഥാനമാക്കി രൂപകൽപ്പന ചെയ്തത്.
വിഡിയോ ഇൻ വിഡിയോ ഔട്ട്‌ (VIVO) എസ് വിഡിയോ.
ഇത് കോംപോസിറ്റ് വിഡിയോ അല്ലെങ്കിൽ കമ്പോണെന്റ് വിഡിയോ എന്നും അറിയപ്പെടുന്നു. ഇത്തരം കണക്ടറുകൾ ടെലിവിഷനുകളിലും ഡി വി ഡി പ്ലേയറുകളിലും വിഡിയോ റെക്കോർഡറുകളിലും വിഡിയോ ഗെയിം കൺസോളുകളിലും ഉപയോഗിക്കുന്നു. ഇതിൽ പൊതുവേ 10 പിന്നുകളുള്ള മിനി DIN കണക്ടറുകൾ ഉണ്ടാകും.
ഹൈ ഡെഫിനിഷൻ മൾട്ടിമീഡിയ ഇന്റർഫേസ് (HDMI).
2003ൽ പുറത്തിറങ്ങിയ ഒരു പുതിയ ഓഡിയോ/വിഡിയോ ഇന്റർകണക്ട്. വിഡിയോ ഗെയിം കൺസോളുകളിലും ഡി വി ഡി പ്ലേയറുകളിലും ഉപയോഗിച്ചു വരുന്നു. 
മറ്റ് കണക്ഷൻ രീതികൾ.
കോംപോസിറ്റ് വിഡിയോ.
റെസൊല്യൂ ഷൻ കുറഞ്ഞ അനലോഗ് സിസ്റ്റം ആർ സി എ കണക്ടർ ഉപയോഗിച്ച്
കമ്പോണെന്റ് വിഡിയോ.
ഇതിനു മൂന്ന് കേബിളുകൾ ഉണ്ടാകും , ഓരോന്നിലും ഓരോ ആർ സി എ കണക്ടർ ഉണ്ടായിരിക്കും. ഇത്‌ പ്രോജെക്ടറുകളിലും,ഡി വി ഡി പ്ലേയറുകളിലും ചില ടെലിവിഷനുകളിലും ഉപയോഗിക്കുന്നു.
DB13W3.
സൺ മൈക്രോസിസ്റെംസ്, എസ് ജി ഐ, ഐ ബി എം എന്നീ കമ്പനികൾ ഒരിക്കൽ ഇത്‌ ഉപയോഗിച്ചിരുന്നു.
DMS-59.
ഡിജിറ്റൽ വിഷ്വൽ ഇന്റർഫേസ് (DVI) ഔട്പുടും വിഡിയോ ഗ്രാഫിക്സ് അറേ (VGA) ഔട്പുടും ഒരേ കണക്ടറിൽ. ഇത്‌ ഒരു DMS-59 പോർട്ട്‌ ആണ്.
റഫറൻസുകൾ.
&lt;templatestyles src="Reflist/styles.css" /&gt;

</doc>
<doc id="191099" url="https://ml.wikipedia.org/wiki?curid=191099" title="ബിംഗുവാ മുത്താരിക">
ബിംഗുവാ മുത്താരിക

 
കിഴക്കൻ ആഫ്രിക്കൻ രാജ്യമായ മലാവിയുടെ പ്രസിഡന്റായിരുന്നു ബിംഗുവാ മുത്താരിക(ഫെബ്രുവരി 24, 1934 – ഏപ്രിൽ 5, 2012). സാമ്പത്തിക വിദഗ്ദ്ധൻ കൂടിയായി അറിയപ്പെടുന്ന മുത്താരിക ലോകബാങ്ക് പ്രതിനിധിയായും പ്രവർത്തിച്ചിട്ടുണ്ട്. 
ജീവിതരേഖ.
1934 ൽ രാജ്യത്തിന്റെ കിഴക്കൻ ജില്ലയായ തിയോളോയിലായിരുന്നു അദ്ദേഹത്തിന്റെ ജനനം. റിസൺ വെബ്സ്റർ തോം എന്നായിരുന്നു ആദ്യത്തെ പേര്. 1960 ലാണ് ബിംഗു വാ മുത്താരികയെന്ന പേര് സ്വീകരിച്ചത്. 2004 ലെ തെരഞ്ഞെടുപ്പിലാണ് അദ്ദേഹം മലാവിയുടെ പ്രസിഡന്റായി അധികാരമേൽക്കുന്നത്. 2009 ൽ വീണ്ടും തെരഞ്ഞെടുക്കപ്പെടുകയും ചെയ്തു. പ്രസിഡന്റ് ആയ മുത്താരികക്കെതിരെ സാമ്പത്തിക ക്രമക്കേടുകളും നിരവധി അഴിമതി ആരോപണങ്ങളും ഉയർന്നിരുന്നു.

</doc>
<doc id="191103" url="https://ml.wikipedia.org/wiki?curid=191103" title="Buddhaghosa">
Buddhaghosa



</doc>
<doc id="191104" url="https://ml.wikipedia.org/wiki?curid=191104" title="Bingu wa Mutharika">
Bingu wa Mutharika



</doc>
<doc id="191105" url="https://ml.wikipedia.org/wiki?curid=191105" title="ഓസിലെ മായാവി">
ഓസിലെ മായാവി



</doc>
<doc id="191106" url="https://ml.wikipedia.org/wiki?curid=191106" title="ലോകാരോഗ്യദിനം">
ലോകാരോഗ്യദിനം

 
April 7 ലോകരോഗ്യ ദിനം
ലോകാരോഗ്യദിനം, എല്ലാ വർഷവും ഏപ്രിൽ 7ന് ലോകാരോഗ്യ സംഘടനയുടെ പ്രായോജകത്വത്തിൽ ആഘോഷിക്കപ്പെടുന്നു. 
പ്രഥമ ആരോഗ്യസഭ 1948ലാണ് ലോകാരോഗ്യ സംഘടന വിളിച്ചു ചേർത്തത്. 1950 മുതൽ, എല്ലാ വർഷവും ഏപ്രിൽ 7ന് ലോകാരോഗ്യദിനം ആഘോഷിക്കപ്പെടണമെന്ന് പ്രഥമ ആരോഗ്യസഭയാണ് തീരുമാനമെടുത്തത്. ലോകാരോഗ്യ സംഘടനയുടെ സ്ഥാപക ദിനം ആചരിക്കുന്നതോടൊപ്പം ഏതെങ്കിലും ആഗോള ആരോഗ്യ പ്രശ്നത്തെ ലോകശ്രദ്ധയിൽ കൊണ്ട് വരാനും ഈ ദിനാചരണം പ്രയോജനപ്പെടുന്നു.
2012ലെ വിഷയം.
ദീർഘായുസ്സിനു നല്ല ആരോഗ്യം.
ലോകാരോഗ്യസംഘടനയുടെ ആഭിമുഖ്യത്തിൽ നിലവിലുള്ള എട്ട് പൊതുജന ആരോഗ്യ യജ്ഞങ്ങളിൽ ഒന്നാണ് ആരോഗ്യദിനാചരണം

</doc>
<doc id="191107" url="https://ml.wikipedia.org/wiki?curid=191107" title="ലൈക്കൻ">
ലൈക്കൻ



</doc>
<doc id="191109" url="https://ml.wikipedia.org/wiki?curid=191109" title="ബ്രയോഫൈറ്റ">
ബ്രയോഫൈറ്റ

 
സസ്യലോകത്തിലെ ഉഭയജീവികൾ എന്നറിയപ്പെടുന്ന ജീവികളാണ് ബ്രയോഫൈറ്റുകൾ. കരയിലും ഈർപ്പമുള്ള സ്ഥലങ്ങളിലും ഇവ വസിക്കുന്നു. വളർച്ചയ്ക്കും ബീജസങ്കലനപ്രക്രിയയ്ക്കും ഈർപ്പം ആവശ്യമായ ഇവയുടെ പ്രത്യുൽപാദന സവിശേഷതയാണ് ഉഭയജീവിതശൈലി ഇവയ്ക്ക് നൽകിയിട്ടുള്ളത്. ലിവർവേർട്ട്, മോസ് എന്നിവയാണ് പരിചിതമായ ബ്രയോഫൈറ്റുകൾ.
പരിണാമം.
ഭൗമചരിത്രത്തിൽ 350 കോടിയോളം വർഷങ്ങൾക്കുമുമ്പ് ഡിവോണിയൻ കാലഘട്ടത്തിലാണിവ രൂപപ്പെട്ടത്. മോസ്സുകൽക്കുമുൻപ് ലിവർവേർട്ട് എന്ന വിഭാഗം സസ്യങ്ങൾ രൂപപ്പെട്ടു. ഏകദേശം 960 ജീനസ്സുകളിലായി ഇരുപത്തിഅയ്യായിരത്തോളം ജീവജാലങ്ങൾ ഈ വിഭാഗത്തിൽ ഉൾപ്പെടുന്നു.
വർഗ്ഗീകരണം.
ലിവർവെർട്ടുകൾ (ഹെപ്പാറ്റിക്കോപ്സിഡ), ഹോൺവെർട്ടുകൾ(ആന്തോസീറോപ്സിഡ), മോസ് (ബ്രയോപ്സിഡ) എന്നിങ്ങനെ മൂന്നുഗ്രൂപ്പുകളായി ഇവയെ തിരിച്ചിരിക്കുന്നു. പുരാതന റോമാസാമ്രാജ്യത്തിൽ കരൾരോഗം ബാധിച്ചിട്ടുള്ള രോഗികൾക്ക് കരളിന്റഎ രൂപത്തിലുള്ള ചെടികൾ കഴിച്ചാൽ രോഗം ഭേദപ്പെടും എന്ന വിശ്വാസമാണ് ലിവർവേർട്ട് എന്ന പേരിന് നിദാനം. 
ശരീരഘടന.
പരന്ന, ഫോർക്കിന്റെ ആകൃതിയിൽ വിഭജിച്ചിരിക്കുന്ന താലസ് എന്ന ശരീരമാണ് ഇവയ്ക്കുള്ളത്. അടിവശത്ത് പ്രാഥമികവേരുകൾ അഥവാ റൈസോയിഡുകൾ കാണപ്പെടുന്നു.നനവുള്ള പ്രതലത്തിൽ പറ്റിച്ചേർന്നിരിക്കാനും ആഹാരവസ്തുക്കൾ ആഗിരണം ചെയ്യാനും സഹായിക്കുന്നു. താലസിന് പ്രകാശസംശ്ലേഷണ ശേഷിയുണ്ട്. മോസുകൾക്ക് വേര്, കാണ്ഡം, ഇല ഇങ്ങനെ വികസിതശരീരഘടനയാണുള്ളത്. സൈലം, ഫ്ലോയം എന്നീ സംവഹനകലകൾ ഇവയ്ക്കില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="191114" url="https://ml.wikipedia.org/wiki?curid=191114" title="ക്രോമസോം സംഖ്യ">
ക്രോമസോം സംഖ്യ

 
എല്ലാ ജീവജാലങ്ങളുടേയും ശരീരകോശങ്ങളിലെ ജീവൽപ്രവർത്തനങ്ങൾ നിയന്ത്രിക്കുന്ന ഡി.എൻ.എ. ഉൾപ്പെട്ടിരിക്കുന്ന ന്യൂക്ലിയോപ്രോട്ടീൻ തന്മാത്രസങ്കലനമാണ് ക്രോമസോമുകൾ. ഇവയുടെ ഇഴപിരിയലും വേർപെടലും കോശവിഭജനത്തിന് അത്യന്താപേക്ഷിതമാണ്. ജീവജാലങ്ങളിലോരോന്നിലും കോശങ്ങളിൽ ക്രോമസോമുകളുടെ സംഖ്യ സ്ഥിരമാണ്. മനുഷ്യനിൽ ഓരോ കോശത്തിലും 23 ജോഡി അഥവാ 46 ക്രോമസോമുകളുണ്ട്. ജീവജാലങ്ങളിലെ ക്രോമസോം വിഭിന്നതയാണ് വ്യത്യസ്തജീവിവർഗ്ഗങ്ങൾ രൂപപ്പെടുന്നതിനും ഭൂമിയിലെ ജൈവസമ്പന്നതയ്ക്കും കാരണം.

</doc>
<doc id="191115" url="https://ml.wikipedia.org/wiki?curid=191115" title="Lichen">
Lichen



</doc>
<doc id="191116" url="https://ml.wikipedia.org/wiki?curid=191116" title="Ploidy">
Ploidy



</doc>
<doc id="191117" url="https://ml.wikipedia.org/wiki?curid=191117" title="Chromosome number">
Chromosome number



</doc>
<doc id="191118" url="https://ml.wikipedia.org/wiki?curid=191118" title="ടെട്ര (കുരങ്ങൻ)">
ടെട്ര (കുരങ്ങൻ)

 
ക്ലോണിംഗ് എന്ന സാങ്കേതിക വിദ്യയിലൂടെ ജനനം കൊണ്ട ആദ്യത്തെ കുരങ്ങുവർഗ്ഗം ജീവിയാണ് ടെട്ര. അമേരിക്കയിലെ ബാവർടൺ ആസ്ഥാനമായുള്ള ഓറിഗോൺ പ്രൈമേറ്റ് റിസർച്ച് സെന്ററിലെ ഗവേഷണഫലമായാണ് ഇത് രൂപപ്പെട്ടത്. ഇവ റീസസ് വർഗ്ഗത്തിൽപ്പെട്ടവയാണ്. പ്രൊഫസർ ജെറാൾഡ് ഷാറ്റൺ ആണ് ഗവേഷകസംഘത്തലവൻ.
സാങ്കേതികത.
എംബ്രിയോ സ്‌പ്ലിറ്റിംഗ് എന്ന ക്ലോണിംഗ് സങ്കേതമാണ് ടെട്രയുടെ രൂപപ്പെടലിന് സഹായിച്ചത്. 368 ഭ്രൂണങ്ങളിൽ നടത്തിയ പരീക്ഷണങ്ങളിൽ നിന്ന് 107 എണ്ണത്തെ വളർത്തുമാതാക്കളിൽ നിക്ഷേപിച്ചെങ്കിലും ടെട്ര മാത്രമാണ് വിജയിയായി അവശേഷിച്ചത്. 
പ്രാധാന്യം.
മനുഷ്യരോട് പരിണാമപരമായി ഏറ്റവും അടുപ്പമുള്ള വർഗ്ഗക്കാരാണ് കുരങ്ങുകൾ. മനുഷ്യനുൾപ്പെടുന്ന പ്രൈമേറ്റ് വിഭാഗത്തിലാണ് ഇവയും ഉൾപ്പെടുന്നത്. അക്കാരണത്താൻ മനുഷ്യനിലെ രോഗനിർണ്ണയ- ചികിത്സാ രംഗങ്ങളിൽ നിർണ്ണായകമായ മാറ്റങ്ങൾ വരുത്താൻ ടെട്രയുടെ രൂപപ്പെടലിനാകും.

</doc>
<doc id="191119" url="https://ml.wikipedia.org/wiki?curid=191119" title="പ്രമോദ് ഗൊഗൊയ്">
പ്രമോദ് ഗൊഗൊയ്

 
എഐടിയുസി ദേശീയ പ്രസിഡന്റും മുതിർന്ന സിപിഐ നേതാവും സ്വാതന്ത്ര്യസമര സേനാനിയുമായിരുന്നു പ്രമോദ് ഗൊഗൊയ് . അസം മുൻ മന്ത്രിയായ ഇദ്ദേഹം വടക്കു കിഴക്കൻ മേഖലയിൽ ഇടതുപക്ഷ പ്രസ്ഥാനത്തിന്റെ മുന്നണിപ്പോരാളിയായിരുന്നു.
ജീവിതരേഖ.
1975 മുതൽ പാർടിയുടെ കേന്ദ്ര സെക്രട്ടറിയറ്റിലും ദേശീയ എക്സിക്യൂട്ടീവിലും അംഗമായ ഗൊഗൊയ് അവിവാഹിതനാണ്. പട്നയിൽ അടുത്തിടെ നടന്ന സിപിഐ 21-ാംപാർടി കോൺഗ്രസിലാണ് അദ്ദേഹത്തെ വീണ്ടും ദേശീയ എക്സിക്യൂട്ടീവിലേക്ക് തെരഞ്ഞെടുത്തത്. വേൾഡ് ഫെഡറേഷൻ ഓഫ് ട്രേഡ് യൂണിയന്റെ വൈസ് പ്രസിഡന്റുമാണ്. സിബസാഗർ മണ്ഡലത്തെ പ്രതിനിധാനംചെയ്ത് 1967 മുതൽ അഞ്ചുതവണ അസം നിയമസഭയിലെത്തിയ പ്രമോദ് അസംഗണപരിഷത് നേതൃത്വം നൽകിയ കൂട്ടുകക്ഷി മന്ത്രിസഭയിൽ (1996-2000) ക്യാബിനറ്റ് റാങ്കുള്ള മന്ത്രിയായിരുന്നു. സ്വാതന്ത്ര്യലബ്ധിക്ക് മുമ്പ്, കമ്യൂണിസ്റ്റ് പാർടിയെ നിരോധിച്ചിരുന്ന കാലത്താണ് വിദ്യാർഥിയായിരിക്കെ ഗൊഗൊയ് പാർടിപ്രവർത്തനം ആരംഭിച്ചത്. മൂന്നുവർഷം ജയിൽവാസം അനുഭവിച്ചിട്ടുണ്ട്.എണ്ണക്കമ്പനികളിലടക്കം തൊഴിലാളികളെ സംഘടിപ്പിക്കുന്നതിൽ നിർണായകപങ്ക് വഹിച്ചിട്ടുണ്ട്.

</doc>
<doc id="191122" url="https://ml.wikipedia.org/wiki?curid=191122" title="ആർ സി എ കണക്ടർ">
ആർ സി എ കണക്ടർ



</doc>
<doc id="191123" url="https://ml.wikipedia.org/wiki?curid=191123" title="എക്സ്പാൻഷൻ കാർഡ്‌">
എക്സ്പാൻഷൻ കാർഡ്‌

 
എക്സ്പാൻഷൻ കാർഡ്‌ (എക്സ്പാൻഷൻ ബോർഡ്‌, ആക്സസറി കാർഡ്‌ എന്നും അറിയപ്പെടുന്നു) കമ്പ്യൂട്ടറിലുള്ള ഒരു പ്രിന്റഡ് സർക്യുട്ട് ബോർഡ്‌ ആണ്. ഇത് മദർബോർഡിന്റെ എക്സ്പാൻഷൻ സ്ലോട്ടിൽ ആണ് ഘടിപ്പിക്കുന്നത്. എക്സ്പാൻഷൻ കാർഡിന്റെ ഒരു അഗ്രത്തിൽ കണക്ടറുകൾ ഉണ്ട് അത് സ്ലോട്ടുകളുമായി ബന്ധപ്പെടാൻ സഹായിക്കുന്നു. ഇതുവഴിയാണ് മദർബോർഡും കാർഡും തമ്മിലുള്ള ബന്ധം സാധ്യമാകുന്നത്.
ഒരു എക്സ്പാൻഷൻ കാർഡിന്റെ പ്രധാന പ്രവർത്തനം മദർബോർഡ് ചെയ്യുന്ന ചില പ്രവർത്തനങ്ങൾ മെച്ചപ്പെടുത്തുകയോ മദർബോർഡ് ചെയ്യാത്ത ഒരു ഒരു പ്രവർത്തനം ചെയ്യുകയോ ആണ്. ഉദാഹരണത്തിന് ഒരു ഒറിജിനൽ ഐ ബി എം പി സിയിൽ ഗ്രാഫിക് കാർഡ്‌ ഇല്ല. അതേസമയം നാം ഒരു ഗ്രാഫിക് കാർഡ്‌ ഉപയോഗിക്കുകയനെങ്ങിൽ അതേ കമ്പ്യൂട്ടറിൽ തന്നെ മെച്ചപ്പെട്ട ഗ്രാഫിക്സ് ലഭിക്കും.
ഒരു കമ്പ്യൂട്ടർ മദർ ബോർഡിൽ അതിൻറെ ഭാഗമല്ലാതെ , പ്രത്യേക ആവശ്യത്തിനായി ഉപയോഗിക്കുന്ന വിപുലീകരണ സർക്യുട്ട് ബോർഡ് ആണ് എക്സ്പാന്‌ഷൻ കാർഡ് എന്നറിയപ്പെടുന്നത്. മദർ ബോർഡിലെ പെരിഫെരൽ കംപോണന്റ്റ് ഇൻറർഫേയ്സ് അഥവാ PCI സ്ലോട്ടിലെക്കാണ് സാധാരണ ഈ കാർഡുകൾ പ്ലഗ് ചെയ്യാറുള്ളത്. ടെലിവിഷൻ ട്യുനെർ, നെറ്റ്‌വർക്ക് ഇന്റർഫെയ്സ്, മോഡം എന്നീ ഉപകരണങ്ങൾ ഇപ്പോൾ കാർഡ്‌ രൂപത്തിൽ കമ്പ്യൂട്ടർ മദർ ബോർഡിൽ നേരിട്ട് ഘടിപ്പിക്കുവാൻ കഴിയും.
പേഴ്സണൽ കമ്പ്യൂട്ടിംഗിൽ, ശ്രദ്ധേയമായ എക്സ്പാൻഷൻ ബസുകളിലും എക്സ്പാൻഷൻ കാർഡ് സ്റ്റാൻഡേർഡുകളിലും സിപി/എം(CP/M) ഓപ്പറേറ്റിംഗ് സിസ്റ്റത്തിൽ 1974 മുതലുള്ള എസ്-100 ബസ് ഉൾപ്പെടുന്നു, 1977 മുതലുള്ള യഥാർത്ഥ ആപ്പിൾ II കമ്പ്യൂട്ടറിന്റെ 50 പിൻ എക്സ്പാൻഷൻ സ്ലോട്ടുകൾ(ആപ്പിളിന്റെ തനത്) ഉപയോഗിച്ചിരുന്നു. 1981-ൽ ഐബിഎം പിസിയിൽ അവതരിപ്പിച്ച 
ഇൻഡസ്ട്രി സ്റ്റാൻഡേർഡ് ആർക്കിടെക്ചർ (ISA), 1981 മുതൽ ബിബിസി(BBC) മൈക്രോയിലും അക്രോണിന്റെ(Acorn) ട്യൂബ് എക്സ്പാൻഷൻ ബസ്, 1987 മുതൽ ഐബിഎമ്മിന്റെ പേറ്റന്റും പ്രൊപ്രൈറ്ററി മൈക്രോ ചാനൽ ആർക്കിടെക്ചറും (MCA) ക്ലോൺ വിപണിയിൽ ഒരിക്കലും പ്രീതി നേടിയില്ല. 1992-ൽ ഐഎസ്‌എയ്ക്ക് പകരം കോംപോണന്റ് ഇന്റർകണക്‌ട് (പിസിഐ) വന്നു, 2003 മുതൽ പിസിഐ എക്‌സ്‌പ്രസ്, ഇന്റർകണക്‌റ്റിനെ ഹൈ-സ്പീഡ് കമ്മ്യൂണിക്കേഷൻ "ലേനുകളിലേക്ക്(lanes)" സംഗ്രഹിക്കുകയും മറ്റെല്ലാ പ്രവർത്തനങ്ങളെയും സോഫ്റ്റ്‌വെയർ പ്രോട്ടോക്കോളിലേക്ക് മാറ്റുകയും ചെയ്യുന്നു.
ചരിത്രം.
വാക്വം ട്യൂബ് അധിഷ്ഠിത കമ്പ്യൂട്ടറുകൾക്ക് പോലും മോഡുലാർ നിർമ്മാണം ഉണ്ടായിരുന്നു, എന്നാൽ പെരിഫറൽ ഉപകരണങ്ങൾക്കുള്ള വ്യക്തിഗത പ്രവർത്തനങ്ങൾ ഒരു കാബിനറ്റിൽ ഉൾപ്പെടുത്താൻ തുടങ്ങി, ഒരു പ്രിന്റഡ് സർക്യൂട്ട് ബോർഡ് മാത്രമല്ല. ഇന്റഗ്രേറ്റഡ് സർക്യൂട്ടുകളുടെ വികസനത്തോടെ പ്രോസസർ, മെമ്മറി, ഐ/ഒ(I/O)കാർഡുകൾ എന്നിവ പ്രായോഗികതലത്തിൽ വന്നു. ഐ/ഒ, അധിക മെമ്മറി, ഓപ്ഷണൽ ഫീച്ചറുകൾ (ഫ്ലോട്ടിംഗ് പോയിന്റ് യൂണിറ്റ് പോലുള്ളവ) എന്നിവയുൾപ്പെടെ വിവിധ തരം ഉപകരണങ്ങളെ സെൻട്രൽ പ്രോസസറിലേക്ക് ബന്ധിപ്പിക്കുന്നത് സാധ്യമാക്കുന്നതിലൂടെ എക്സ്പാൻഷൻ കാർഡുകൾ പ്രോസസ്സർ സിസ്റ്റങ്ങളെ ഉപയോക്താവിന്റെ ആവശ്യങ്ങൾ നടത്തുന്നു. പിഡിപി-8(PDP-8)-ൽ ആരംഭിക്കുന്ന മിനികമ്പ്യൂട്ടറുകൾ, ഒരു പാസ്സീവ് ബാക്ക്‌പ്ലെയ്‌നിലൂടെ ആശയവിനിമയം നടത്തുന്ന ഒന്നിലധികം കാർഡുകൾ ഉപയോഗിച്ചാണ് നിർമ്മിച്ചിരിക്കുന്നത്.

</doc>
<doc id="191124" url="https://ml.wikipedia.org/wiki?curid=191124" title="ഗ്രാഫിക് കാർഡ്‌">
ഗ്രാഫിക് കാർഡ്‌



</doc>
<doc id="191125" url="https://ml.wikipedia.org/wiki?curid=191125" title="Video card">
Video card



</doc>
<doc id="191126" url="https://ml.wikipedia.org/wiki?curid=191126" title="ഡയോമിഡസ്">
ഡയോമിഡസ്

 
ഗ്രീക്ക് പുരാണമനുസരിച്ച് ആർഗോസിലെ രാജാവായിരുന്നു ഡയോമിഡസ്. തീബ്സിലെ എറ്റിയോക്ളസിനെ ആക്രമിച്ച "ഏഴു പ്രമുഖരിൽ" ഒരാളായിരുന്ന ടൈഡിയസിന്റെ മകനായിരുന്നു ഡയോമിഡസ്. ഗ്രീക്കുകാർ നടത്തിയ ട്രോയ് ആക്രമണത്തിൽ (ട്രോജൻ യുദ്ധം) ഇദ്ദേഹവും പങ്കെടുത്തിരുന്നു.
ട്രോജൻ യുദ്ധം.
ട്രോജൻ യുദ്ധത്തിലേക്ക് ആർഗോസിൽ നിന്നുമുള്ള 80 കപ്പലുകളെ ഇദ്ദേഹമാണ് നയിച്ചിരുന്നത്. യുദ്ധത്തിലെ ഏറെ ബഹുമാനിക്കപ്പെട്ടിരുന്ന നേതാക്കളിൽ ഒരാളായിരുന്നു ഡയോമിഡസ്. ഇതിലെ പ്രധാന ഗ്രീക്ക് പടനായകന്മാരിൽ ഒരാളായിരുന്ന അക്കിലസ് കഴിഞ്ഞാൽ ഏറ്റവും ധൈര്യശാലിയും ബലിഷ്ഠനുമായി ഇദ്ദേഹം പരിഗണിക്കപ്പെടുകയും ചെയ്യുന്നുണ്ട്. അഥീന ദേവതയുടെ ഇഷ്ട ഭക്തനായിരുന്ന ഡയോമിഡസിന് എതിർപക്ഷത്തുണ്ടായിരുന്ന ഏനിയാസിനേയും അഫ്രൊഡൈറ്റിനേയും എറിസിനേയും മുറിവേല്പിക്കാൻ കഴിഞ്ഞിരുന്നുവെന്നുള്ളത് വളരെ ശ്രദ്ധേയമായ ഒരു സംഗതിയായിരുന്നു. അക്കിലസിന്റെ മകനായ നിയോടോളിമസിനെ (Neoptolemus) ട്രോയിക്കാർക്കെതിരായി യുദ്ധം ചെയ്യാൻ പ്രേരിപ്പിക്കുന്നതിൽ ഡയോമിഡസിനുകൂടി പ്രധാന പങ്കുണ്ടായിരുന്നു. നിയോടോളിമസ് യുദ്ധരംഗത്തേക്കിറങ്ങേത് ട്രോയിക്കാരെ തോല്പിക്കുന്നതിന് ഒരാവശ്യമായിരുന്നുവെന്നുള്ളതിനാലാണ് ഇപ്രകാരം ചെയ്യേണ്ടിവന്നത്. ട്രോയിയുടെ രക്ഷാദേവതയായിരുന്ന അഥീനയുടെ പ്രതിമ ട്രോയ് കോട്ടയ്ക്കുള്ളിൽ നിന്നും കൈക്കലാക്കുവാൻ ഒഡിസ്സിയൂസിനെ ഇദ്ദേഹം സഹായിച്ചിരുന്നതായും കഥയുണ്ട്. ട്രോജന്മാരെ കബളിപ്പിച്ചു പരാജയപ്പെടുത്താൻ വേണ്ടി അവർക്കുള്ള സമ്മാനമെന്ന വ്യാജേന ഗ്രീക്കുകാർ തടിയിൽ നിർമിച്ച് അവർക്കു നൽകിയ "ട്രോജൻ കുതിര"യുടെ ഉള്ളിൽ ഒളിച്ചിരുന്ന ഗ്രീക്ക് പടയാളികളുടെ കൂട്ടത്തിൽ ഡയോമിഡസും ഉൾപ്പെട്ടിരുന്നു.
യുദ്ധാനന്തരം.
യുദ്ധാനന്തരം ആർഗോസിൽ തിരിച്ചെത്തിയ ഡയോമിഡസിന് തന്നോടു വിശ്വാസവഞ്ചന കാട്ടിയ ഭാര്യയേയും തന്റെ ഭരണാവകാശത്തെ ചോദ്യംചെയ്യുന്ന അവസ്ഥയേയുമാണ് നേരിടേണ്ടിവന്നത്. ഇതോടെ ഇദ്ദേഹം അയറ്റോളിയയിലേക്കും അവിടെ നിന്നും അപുലിയയിലേക്കും പോയി. അപുലിയയിലെ ഡാനസ് രാജാവിന്റെ മകൾ ഇയുപ്പിയെ ഇദ്ദേഹം വിവാഹം കഴിച്ചു. ഇറ്റലിയിൽ പല നഗരങ്ങളും ഇദ്ദേഹം സ്ഥാപിക്കുകയുണ്ടായി. പിന്നീട് എഡ്രിയാറ്റിക്കിലെ ഒരു ദ്വീപിൽ വച്ച് ഇദ്ദേഹം നിഗൂഢമാം വിധം അപ്രത്യക്ഷനായി എന്നും ഡാനസ് ഇദ്ദേഹത്തെ കൊലപ്പെടുത്തിയതായിരുന്നെന്നും ഒരു കഥയുണ്ട്. ഇദ്ദേഹത്തെ അനുസ്മരിക്കാനെന്നോണം ഈ ദ്വീപിന് ഡയോമിഡിയ (Diomedeae Insulae) എന്നു നാമകരണം ചെയ്തു. ഇദ്ദഹത്തിന്റെ അനുയായികൾ പക്ഷികളായി മാറിയെന്നാണ് മറ്റൊരു കഥയുള്ളത്. ഗ്രീസിലും എഡ്രിയാറ്റിക്കിലും ഡയോമിഡസിനെ ഒരു വീരപുരുഷനായി ആരാധിച്ചിരുന്നു.
ഡയോമിഡസ് എന്ന പേരിൽ ഒരു ത്രേസ്യൻ രാജാവും ഉണ്ടായിരുന്നു.

</doc>
<doc id="191127" url="https://ml.wikipedia.org/wiki?curid=191127" title="ഇന്റർഫേഷ്യൽ പോളിമറൈസേഷൻ">
ഇന്റർഫേഷ്യൽ പോളിമറൈസേഷൻ

 
തമ്മിൽ കലരാത്ത രണ്ടു ദ്രാവകങ്ങളുടെ ഇടക്കുളള പൊതുവായ പ്രതലത്തിൽ നടക്കുന്ന ബഹുലകീകരണം ആണ് ഇൻറർ ഫേഷ്യൽ പോളിമറൈസേഷൻ അഥവാ അന്തർപ്രതലിയ ബഹുലകീകരണം. ദ്രാവകങ്ങളിൽ ഒന്ന് ജലമയവും മറ്റേത് ഓർഗാനിക് ലായനിയുമായിരിക്കും.
പ്രത്യേകതകൾ.
സംഘനന പോളിമറീകരണത്തിന് ഉചിതമായ രീതിയാണ് ഇൻറർ ഫേഷ്യൽ പോളിമറൈസേഷൻ. ഉദാഹരണത്തിന് ഡൈആസിഡ് ക്ലോറൈഡിൻറെ ഓർഗാനിക് ലായനിയും ഡൈഅമീനിൻറെയോ, ഡയോളിൻറെയോ ജലലായനിയും തമ്മിൽ കലരുകയില്ല. എന്നാൽ അവക്കിടയിലുളള പ്രതലത്തിൽ രാസപ്രക്രിയ സാധ്യമാണ്. അപ്രകാരമുണ്ടാവുന്ന പോളിഅമൈഡ് ഒരു പാടയായി പ്രതലത്തിൽ കിടക്കും. നുലു പോലെ വലിച്ചെടുക്കാവുന്ന പാട അനുസ്യൂതം പുനർനിർമ്മിതമായിക്കൊണ്ടേയിരിക്കും. പോളിഅമൈഡ്. പോളിയൂറിയ, പോളിസൾഫോണമൈഡ്, പോളിഫിനൈൽ എസ്റ്റർ, പോളികാർബണേറ്റ് എന്നീ പോളിമറുകൾ ഈ രീതിയിൽ നിർമ്മിച്ചെടുക്കാം. 

</doc>
<doc id="191129" url="https://ml.wikipedia.org/wiki?curid=191129" title="Diomedes">
Diomedes



</doc>
<doc id="191130" url="https://ml.wikipedia.org/wiki?curid=191130" title="ഡാക്കർ">
ഡാക്കർ

 
സെനഗളിന്റെ തലസ്ഥാന നഗരമാണ് ഡാക്കർ. ഡാക്കർ പ്രദേശത്തിന്റെ ആസ്ഥാനമായ ഡാക്കർ സെനഗളിലെ പ്രധാന തുറമുഖവും വ്യാവസായിക-ഗതാഗത കേന്ദ്രവും കൂടിയാണ്. ആഫ്രിക്കയുടെ പടിഞ്ഞാറേയറ്റത്തുള്ള വേർഡേ പെനിൻസുല മുനമ്പിൽ (Cape Verde Peninsula) അത് ലാന്തിക് തീരത്തായാണ് നഗരം സ്ഥിതി ചെയ്യുന്നത്. നഗരത്തിന്റെ സ്ഥാനം ഇതിന് തെക്കേ അമേരിക്കയുമായി ഏറ്റവുമടുത്തു സ്ഥിതി ചെയ്യുന്ന ആഫ്രിക്കൻ നഗരം, പശ്ചിമ യൂറോപ്പിനോടടുത്തുള്ള ഉപ-സഹാറൻ തുറമുഖം, ദക്ഷിണ ആഫ്രിക്കയിൽ നിന്ന് പുറത്തേക്കും അകത്തേക്കും ഉള്ള പശ്ചിമ വാണിജ്യപാതയിലെ മുഖ്യകേന്ദ്രം എന്നീ ബഹുമതികൾ നേടിക്കൊടുത്തിരിക്കുന്നു. ഡാക്കർ പ്രദേശത്തിന്റെ
ഡാക്കർ നഗരം.
ഡാക്കർ നഗരത്തിന്റെ ആധുനിക ഭാഗങ്ങൾക്ക് കോസ്മോപൊലിറ്റൻ സ്വഭാവമാണുള്ളത്. സെനഗളിന്റെ വാണിജ്യ-ബൗദ്ധിക കേന്ദ്രം കൂടിയാണ് ഈ നഗരം. ഡാക്കർ പ്രദേശത്തിന്റെ ഭരണ-വാണിജ്യ-വിനോദ സഞ്ചാരകേന്ദ്രവും ഈ നഗരം തന്നെ. പ്ലേസ് ദെൽ ഇൻഡിപെൻഡൻസെയ്ക്ക് ചുറ്റുമായി വികസിച്ചിരിക്കുന്ന നഗര കേന്ദ്രത്തിലാണ് പ്രസിദ്ധമായ പ്രസിഡെൻഷ്യൽ കൊട്ടാരവും, റോമൻ കത്തോലിക്ക ദേവാലയവും സ്ഥിതി ചെയ്യുന്നത്.
ജനങ്ങൾ നിവസിക്കുന്ന ആധുനിക നഗരഭാഗങ്ങൾ കേപ്മാനുവലിൽ നിന്നാരംഭിച്ച് പുരാതന ആഫ്രിക്കൻ പ്രദേശമായ മെദിന(Medina) വരെ വ്യാപിച്ചിരിക്കുന്നു. ഇവിടത്തെ സവിശേഷമായ ആരോഗ്യസ്ഥാപനങ്ങളിൽ പ്രധാനമാണ് പാസ്ചർ ഇൻസ്റ്റിറ്റ്യൂട്ട്. ഉപ-സഹാറൻ ആഫ്രിക്കയിലെ ഫ്രഞ്ച്ഭാഷ ബോധന മാധ്യമമായുള്ള ഏറ്റവും വലിയ സർവകലാശാലയാണ് ഡാക്കർ സർവകലാശാല. പശ്ചിമ ആഫ്രിക്കയിലെ അത്യാധുനിക സജ്ജീകരണങ്ങളോടു കൂടിയ മികച്ച തുറമുഖമാണ് ഡാക്കർ. 
റെയിവെ.
ആഫ്രിക്കൻ വൻകരയുടെ ഉൾപ്രദേശങ്ങളുമായി ഡാക്കർ നഗരത്തെ റെയിൽ മാർഗ്ഗം ബന്ധിപ്പിച്ചിരിക്കുന്നു. നഗരത്തിന്റെ യുദ്ധതന്ത്രപരമായ സ്ഥാനം ഇതിനെ ഒരു അന്തർ വൻകര നാവിക -വ്യോമകേന്ദ്രമെന്ന നിലയ്ക്കും, ആഫ്രിക്കയിലെ അന്താരാഷ്ട്ര റെയിൽ ടെർമിനസ് എന്ന നിലയ്ക്കും പ്രശസ്തമാക്കിയിരിക്കുന്നു. ഡാക്കറിലെ അന്താരാഷ്ട്ര വിമാനത്താവളത്തിന് യോഫ് എന്നാണ് പേർ. സെനഗളിലെ രണ്ടു നാവിക സൈന്യത്താവളങ്ങളിലൊന്ന് ഡാക്കറിൽ സ്ഥിതി ചെയ്യുന്നു. ജനുവരിൽ 22.20 സെ. ഉം. ജൂലൈയിൽ 27.80 സെ.ഉം താപനില അനുഭവപ്പെടുന്ന ഈ പ്രദേശത്തെ വാർഷിക വർഷപാതത്തിന്റെ ശരാശരി 541 മി. മീ. ആണ്. ഭക്ഷ്യസംസ്കരണമാണ് മുഖ്യവ്യവസായം. കരകൗശല വ്യവസായത്തിനും പ്രധാന്യമുണ്ട്. കയറ്റുമതിയിൽ മുൻതൂക്കം നിലക്കടലയ്ക്കാണ്. ഗം അറബിക്, ഫോസ്ഫേറ്റുകൾ തുടങ്ങിയവയും കയറ്റുമതി ചെയ്തുവരുന്നു.
നഗരസ്ഥാപകർ.
1857-ൽ ഫ്രഞ്ചുകാരാണ് ഡാക്കർ നഗരം സ്ഥാപിച്ചത്. കച്ചവടക്കാരെ സംരക്ഷിക്കുന്നതിനു വേണ്ടി 1857-ൽ നിർമിച്ച ഒരു ഫ്രഞ്ചു കോട്ടയെ കേന്ദ്രീകരിച്ചാണ് ഡാക്കർ വികസിച്ചു തുടങ്ങിയത്. ഡാക്കറിനെ സെനഗൾ നദിയുമായി ബന്ധിപ്പിക്കുന്ന റെയിൽപ്പാതയുടെ നിർമ്മാണം 1885-ൽ പൂർത്തിയായതോടെ പട്ടണം ത്വരിതവികസനത്തിന്റെ പാതയിലായി. രണ്ടു വർഷത്തിനു ശേഷം ഡാക്കർ ഒരു ഫ്രഞ്ചു പ്രവിശ്യയായി വികസിച്ചു. 1902-ൽ ഫ്രഞ്ച് പശ്ചിമ ആഫ്രിക്കയുടെ തലസ്ഥാനം സെന്റ് ലൂയിസിൽ നിന്ന് ഡാക്കറിലേക്ക് മാറ്റി. രണ്ടാം ലോകയുദ്ധകാലത്ത് ഡാക്കർ വിച്ചി ഭരണത്തിൻ കീഴിലായി. 1940-ൽ സ്വതന്ത്രഫ്രഞ്ച് സേന ഈ നഗരം ആക്രമിച്ചെങ്കിലും പരാജയപ്പെട്ടു. 1958-ൽ സെനഗളിന്റെ തലസ്ഥാനമായി മാറിയ ഡാക്കർ 1960-ൽ ഫെഡറേഷൻ ഒഫ് മാലിയുടെ തലസ്ഥാനമായി പ്രഖ്യാപിക്കപ്പെട്ടു. ഫ്രാൻസിൽ നിന്നും സ്വതന്ത്ര്യം നേടിയ സെനഗളും ഫ്രഞ്ചു സുഡാനുമായിരുന്നു ഈ ഫെഡറേഷനിലെ അംഗങ്ങൾ. ഫെഡറേഷന്റെ തകർച്ചയ്ക്ക് ശേഷം അതേവർഷം (1960) റിപ്പബ്ലിക് ഒഫ് സെനഗളിന്റെ തലസ്ഥാനമായി ഡാക്കർ മാറി. 
അവലംബം.
&lt;templatestyles src="Reflist/styles.css" /&gt;

</doc>
<doc id="191132" url="https://ml.wikipedia.org/wiki?curid=191132" title="Dakar">
Dakar



</doc>
<doc id="191134" url="https://ml.wikipedia.org/wiki?curid=191134" title="കോബ്ര (ചലച്ചിത്രം)">
കോബ്ര (ചലച്ചിത്രം)

 
മമ്മൂട്ടിയെ നായകനാക്കി ലാൽ ആദ്യമായി സംവിധാനം ചെയ്ത ചലച്ചിത്രമാണ് 2012 ഏപ്രിൽ 12-ന് പ്രദർശനത്തിനെത്തിയ കോബ്ര. രാജ എന്ന കഥാപാത്രത്തെയാണ് മമ്മൂട്ടി അവതരിപ്പിക്കുന്നത്. ഒപ്പം മറ്റൊരു പ്രധാന കഥാപാത്രമായ കരിയെ സംവിധായകൻ ലാൽ തന്നെ അവതരിപ്പിക്കുന്നു. സലിം കുമാർ, മണിയൻപിള്ള രാജു, ജഗതി, ലാലു അലക്സ് എന്നിവരാണ് മറ്റു കഥാപാത്രങ്ങളെ അവതരിപ്പിക്കുന്നത്. എംപറർ ഫിലിംസിന്റെ ബാനറിൽ ആന്റോ ജോസഫാണ് ചിത്രം നിർമ്മിച്ചിരിക്കുന്നത്. ചിത്രത്തിന്റെ ഛായാഗ്രഹണം വേണു നിർവഹിച്ചിരിക്കുന്നു. സംവിധായകൻ ലാൽ ആദ്യമായി സ്വന്തം ചിത്രത്തിൽ അഭിനയിച്ചിരിക്കുന്നു എന്നതും കോബ്രയുടെ സവിശേഷതയാണ്.
കഥാതന്തു.
പ്രധാന കഥാപാത്രങ്ങളായ രാജയും (രാജവെമ്പാല) കരിയും (കരിമൂർഖൻ) കോ ബ്രദേഴ്സ് എന്നാണ് അറിയപ്പെടുന്നത്. ഒരേ ഉദരത്തിൽ പിറന്നവരല്ലെങ്കിലും സഹോദരങ്ങളേപ്പോലെ ജീവിക്കുന്ന ഇരുവരും സഹോദരിമാരായ രണ്ടുപേരെ മാത്രമേ വിവാഹം കഴിക്കൂ എന്നാണ് തീരുമാനിച്ചിരിക്കുന്നത്. ഷേർലിയും (പത്മപ്രിയ) ആനിയും (കനിഹ) ഇരുവരുടേയും ജീവിതത്തിലേക്ക് കടന്നുവരുന്നതും തുടർന്നുള്ള സംഭവങ്ങളുമാണ് ചിത്രത്തിന്റെ ഇതിവൃത്തം.
അവലംബം.
&lt;templatestyles src="Reflist/styles.css" /&gt;

</doc>
<doc id="191135" url="https://ml.wikipedia.org/wiki?curid=191135" title="Cobra (Film)">
Cobra (Film)



</doc>
<doc id="191137" url="https://ml.wikipedia.org/wiki?curid=191137" title="നർസിയായിലെ ബെനഡിക്ട്">
നർസിയായിലെ ബെനഡിക്ട്

 
പൊതുവർഷം ആറാം നൂറ്റാണ്ടിലെ ഒരു ക്രിസ്തീയ വിശുദ്ധനും താപസനുമായിരുന്നു നർസിയായിലെ വിശുദ്ധ ബെനഡിക്ട് (ഏകദേശ ജീവിതകാലം 480–547). ക്രിസ്തീയസന്യാസികളുടെ പെരുമാറ്റചട്ടങ്ങൾ അടങ്ങിയ "ബെനഡിക്ടിന്റെ നിയമം" എന്ന സംഹിതയുടെ കർത്താവായി കരുതപ്പെടുന്ന അദ്ദേഹം, പാശ്ചാത്യലോകത്ത് ക്രിസ്തീയസന്യാസത്തിന്റെ പിതാവെന്നു പോലും വിശേഷിപ്പിക്കപ്പെടുന്നു. കത്തോലിക്കാ സഭ അദ്ദേഹത്തെ യൂറോപ്പിന്റേയും വിദ്യാർത്ഥികളുടെയും മദ്ധ്യസ്ഥനായ വിശുദ്ധനായി വണങ്ങുന്നു.
ബെനഡിക്ടിന്റെ സഹോദരി സ്കൊളാസ്റ്റിക്കയും കത്തോലിക്കാ സഭയിലെ വിശുദ്ധയാണ്. 
ജീവിതകഥ.
ബെനഡിക്ടിന്റെ ജീവിതത്തെ സംബന്ധിച്ച് വിശ്വസനീയമായ ചരിത്രരേഖകൾ കുറവാണ്. ചരിത്രപരമായ അടിസ്ഥാനമില്ലാത്ത ഐതിഹ്യവ്യക്തിത്വമാണ് അദ്ദേഹമെന്ന നിഗമനത്തിലേക്കു പോലും ചിലരെ ഇതു നയിച്ചിട്ടുണ്ട്. അദ്ദേഹം മരിച്ച് അരനൂറ്റാണ്ടിനു ശേഷം ബെനഡിക്ടൻ സന്യാസത്തിൽ നിന്ന് മാർപ്പാപ്പാ പദവിയിലേക്കുയർന്ന ഗ്രിഗോരിയോസ് ഒന്നാമൻ മാർപ്പാപ്പ രചിച്ച "സംഭാഷണങ്ങൾ" എന്ന കൃതിയാണ് ആകെയുള്ളത്. ഈ കൃതിയിലെ ജീവിതരേഖയാവട്ടെ ഏറെയും അത്ഭുതകഥകളും അവയ്ക്കിടയിൽ വിരളമായി മാത്രം വസ്തുതാകഥനവും അടങ്ങിയതെന്നു വിശേഷിപ്പിക്കപ്പെട്ടിട്ടുണ്ട്. 
തുടക്കം.
ലഭ്യമായ വിവരങ്ങൾ അനുസരിച്ച്, മദ്ധ്യപൂർവ ഇറ്റലിയിൽ സ്പോലെറ്റായിലെ ഒരു സമ്പന്നകുടുംബത്തിൽ ജനിച്ച ബെനഡിക്ട് പഠനത്തിനായി റോമിലേക്കു പോയി. ആ നഗരത്തിന്റെ ലൗകികമോടികൾ നിറഞ്ഞ സംസ്കാരവും കുത്തഴിഞ്ഞ സദാചാരവും അദ്ദേഹം വെറുത്തു. അതിനാൽ 15-20 വയസ്സുള്ളപ്പോൾ ബെനഡിക്ട് സന്യാസജീവിതം തെരഞ്ഞെടുത്തു. 
തുടർന്ന് ഒരു ഗുഹയിൽ ഒറ്റക്കുള്ള തീവ്രതാപസവൃത്തിയിൽ അദ്ദേഹം മൂന്നു വർഷത്തിലേറെ ചെലവഴിച്ചു. ബെനഡിക്ടിന്റെ താപസജീവിതത്തെക്കുറിച്ച് കേട്ടറിഞ്ഞ സമീപത്തുള്ള ഒരു സന്യാസഭവനത്തിന്റെ അന്തേവാസികൾ, തങ്ങളുടെ ശ്രേഷ്ഠനാകാൻ അദ്ദേഹത്തെ ക്ഷണിച്ചു. ആ ക്ഷണം ബെനഡിക്ട് സ്വീകരിച്ചെങ്കിലും അദ്ദേഹത്തിന്റെ നിഷ്ഠകൾ പിന്തുടരാനാകാതിരുന്ന സന്യാസികൾ അദ്ദേഹത്തെ വിഷം ചേർത്ത വീഞ്ഞു നൽകി കൊല്ലാൻ ശ്രമിച്ചു. അതോടെ ബെനഡിക്ട് പഴയ ജീവിതത്തിലേക്കു മടങ്ങി. ബെനഡിക്ടിന്റെ വിശുദ്ധി പ്രസിദ്ധമായതോടെ മറ്റുള്ളവർ അദ്ദേഹത്തെ തേടിയെത്താൻ തുടങ്ങി. ഒടുവിൽ വീണ്ടും സമൂഹമദ്ധ്യത്തിലേക്കു മടങ്ങിയ ബെനഡിക്ട് റോമിൽ നിന്ന് 64 കിലോമീറ്റർ കിഴക്കു മാറിയുള്ള സുബിയാക്കോയിൽ 12 സന്യാസസമൂഹങ്ങൾ സ്ഥാപിച്ചതായി പറയപ്പെടുന്നു. അവയോരോന്നിലും 12 അന്തേവാസികളും ഒരു ശ്രേഷ്ഠനും ഉണ്ടായിരുന്നു.
മോണ്ടെ കസിനോ.
സുബിയാക്കോയിൽ ബെനഡിക്ട് സ്ഥാപിച്ച സമൂഹങ്ങളിലെ സന്യസികളിൽ ചിലർക്കും അദ്ദേഹത്തിന്റെ അച്ചടക്കം സ്വീകാര്യമായില്ല. അതോടെ അദ്ദേഹം, തന്റെ ഏറ്റവും വിശ്വസ്തരായി അനുയായികളുമൊത്ത് പൊതുവർഷം 429-നടുത്ത് തെക്കൻ ഇറ്റലിയിൽ നേപ്പിൾസും റോമിനും ഇടയിലുള്ള മോണ്ടെ കസിനോ എന്ന മലയിലേക്കു പോയി. അപ്പോളോ ദേവന്റെ ഒരു ക്ഷേത്രം അവിടെ ഉണ്ടായിരുന്നെന്നും അത് ബെനഡിക്ട് നശിപ്പിച്ചെന്നും പറയപ്പെടുന്നു. മലമുകളിൽ ബെനഡിക്ട്, പിൽക്കാലത്ത് ഏറെ പേരെടുത്ത സന്യാസഭവനം സ്ഥാപിച്ചു. തനിക്കും ചുറ്റും നിശ്ശബ്ദശാന്തിയുടെ പരിവേഷം സൃഷ്ടിക്കാൻ അദ്ദേഹത്തിനു കഴിഞ്ഞിരുന്നതായി പറയപ്പെടുന്നു. വെറും സാധാരണക്കാരനായി തുടർന്ന ബെനഡിക്ടിനെ മെത്രാന്മാരും മറ്റ് ഉന്നതന്മാരും തേടിയെത്തി. 
മോണ്ടെ കാസിനോയിലെ സന്യാസികളുടെ പെരുമാറ്റച്ചട്ടമെന്ന നിലയിൽ ബെനഡിക്ട് രൂപപ്പെടുത്തിയതാണ് പ്രസിദ്ധമായ "ബെനഡിക്ടിന്റെ നിയമം" (Rule of Benedict). അദ്ദേഹത്തിന്റെ സന്യാസഭവനങ്ങളിലെ താപസന്മാർ, ആദിമക്രിസ്ത്യാനികളെപ്പോലെ, പരസ്പരാശ്രയത്തിൽ സ്വയം പര്യാപ്തമായ ഒരു തരം ക്രിസ്തീയകമ്മ്യൂണിസത്തിൽ ജീവിച്ചു.
മരണം.
ബെനഡിക്ടിന് സ്കൊളാസ്റ്റിക്ക എന്ന പേരിൽ ഇരട്ടപിറന്ന ഒരു സഹോദരി ഉണ്ടായിരുന്നു. ക്രിസ്തീയസന്യാസത്തിൽ സഹോദരന്റെ വഴി പിന്തുടർന്ന അവർ അടുത്തുള്ള ഒരു കന്യാലയത്തിൽ ജീവിച്ചിരുന്നു. വർഷത്തിലൊരിക്കൽ ആ സഹോദരങ്ങൾ ബെനഡിക്ടിന്റെ ആശ്രമത്തിനടുത്തുള്ള മലഞ്ചെരുവിൽ കണ്ടു മുട്ടി ആത്മീയകാര്യങ്ങൾ ചർച്ച ചെയ്യാറുണ്ടായിരുന്നു എന്നു പറയപ്പെടുന്നു. പൊതുവർഷം 542-നടുത്തെങ്ങോ അവർ മരിച്ചു. താമസിയാതെ ബെനഡിക്ടും മരിച്ചു. മോണ്ടെ കസിനോയിലെ തന്റെ ആശ്രമത്തിലെ അൾത്താരക്കു മുന്നിൽ പ്രാർത്ഥനയിൽ മുഴുകിയിരിക്കെ ആയിരുന്നു മരണമെന്ന് പറയപ്പെടുന്നു. 
ബെനഡിക്ടിന്റെ സഹോദരി സ്കൊളാസ്റ്റിക്കയും കത്തോലിക്കാ സഭയിൽ വിശുദ്ധയായി വണങ്ങപ്പെടുന്നു.
"ബെനഡിക്ടിന്റെ നിയമം".
ബെനഡിക്ടിന്റെ പ്രധാന നേട്ടം ക്രിസ്തീയ സന്യാസത്തിന്റെ മാർഗരേഖയെന്ന നിലയിൽ അദ്ദേഹം എഴുതിയ നിയമസംഹിത ആണ്. ബെനഡിക്ടിന്റെ നിയമസംഹിത നിലവിൽ വരുന്നതിനു മുൻപ് ക്രൈസ്തവലോകത്ത് സന്യാസികൾക്കിടയിൽ താപോനിഷ്ഠയിൽ ധാരാളിത്തത്തിന്റെ അനാരോഗ്യകരമായ മത്സരം നിലവിലിരുന്നു. താപോവിധികളുടെ അതിതീവ്രത, വിശുദ്ധിയുടെ മാനദണ്ഡമായി കണക്കാക്കപ്പെട്ടിരുന്നു. തപഃനിഷ്ഠകളുടെ ഈ അതിരുവിടൽ അവസാനിപ്പിച്ച ബെനഡിക്ട്, നിയമത്തിൽ പറയാത്ത നിഷ്ഠകൾ പിന്തുടരാൻ ആശ്രമശ്രേഷ്ഠന്റെ പ്രത്യേകാനുമതി വേണമെന്നാക്കി.
ഒന്നര നൂറ്റാണ്ടു മുൻപ് ദൈവശാസ്ത്രജ്ഞനും സന്യാസിയുമായ യോഹന്നാൻ കാസിയൻ നിർദ്ദേശിച്ച സന്യാസനിയമങ്ങളുടെ ആശ്രയത്തിൽ രചിക്കപ്പെട്ട ബെനഡിക്ടിന്റെ നിയമം, ആറാം നൂറ്റാണ്ടിൽ പ്രചരിച്ച "ശ്രേഷ്ഠന്റെ നിയമങ്ങൾ" (Rule of the Master) എന്ന സംഹിതയോട് കടപ്പെട്ടിരിക്കുന്നതായി ആധുനികകാലത്തെ ഗവേഷണങ്ങൾ സൂചിപ്പിക്കുന്നു. എങ്കിലും ബെനഡിക്ടിന്റെ സംഹിതയിൽ തെളിഞ്ഞുകാണുന്ന സന്തുലനത്തിന്റെയും, മിതത്വത്തിന്റേയും, പ്രായോഗികതയുടേയും ചൈതന്യം, അതിനെ ഇതര സന്യാസനിയമങ്ങളിൽ നിന്നു വേറിട്ടു നിർത്തി. 
ബെനഡിക്ടൻ സഭ.
മദ്ധ്യയുഗങ്ങളിൽ കൂടുതൽ സന്യാസസമൂഹങ്ങൾക്ക് ബെനഡിക്ടിന്റെ നിയമം ആകർഷകമാകാൻ അതിന്റെ മിതത്വവും പ്രായോഗക്ഷമതയും കാരണമായി. അങ്ങനെ ബെനഡിക്ടിന്റെ അറിയപ്പെട്ട സന്യാസനിയമങ്ങൾ പാശ്ചാത്യ ക്രിസ്തീയതയെ ഏറ്റവുമേറെ സ്വാധീനിച്ച ധാർമ്മികസംഹിതകളിൽ ഒന്നായി മാറി. പാശ്ചാത്യ സന്യാസത്തിന്റെ സ്ഥാപകൻ എന്ന വിശേഷണം ബെനഡിക്ടിനു ലഭിക്കാൻ പോലും ഇത് ഇടയാക്കി.
അതേസമയം, സന്യാസസമൂഹങ്ങൾ സ്ഥാപിച്ചെങ്കിലും അവയെ ഒരു സന്യാസസഭയായി ബെനഡിക്ട് കരുതിയിരുന്നോ എന്നു വ്യക്തമല്ല. അദ്ദേഹത്തിന്റെ പേരിൽ അറിയപ്പെടുന്ന ബെനഡിക്ടൻ സന്യാസസഭ മോണ്ടെ കാസിനോയിൽ അദ്ദേഹം സ്ഥാപിച്ച സമൂഹത്തെ പിന്തുടർന്ന് പിൽക്കാലത്ത് ഉത്ഭവിച്ചതാണ്. സാധാരണ മനസ്സിലാക്കുന്ന തരത്തിലുള്ള ഒരു സന്യാസസഭയല്ലാത്ത അത്, സ്വതന്ത്രമായ പല സഭകളുടെ ഒരു കൂട്ടായ്മ മാത്രമാണ്.
പ്രാർത്ഥനയും അച്ചടക്കത്തോടു കൂടിയ അദ്ധ്വാനവും ചേർന്ന ജീവിതചര്യ പിന്തുടർന്ന ബെനഡിക്ടൻ സന്യാസികൾ പാശ്ചാത്യലോകത്ത് കായികാദ്ധ്വാനത്തിന്റെ മഹത്ത്വം എടുത്തുകാട്ടിയവരിൽ മുമ്പന്മാരായി. ബൗദ്ധികവ്യാപാരങ്ങളിലും അവർ മികവു കാട്ടി. പ്രാർത്ഥന, പഠനം, അദ്ധ്വാനം എന്ന അവരുടെ സൂത്രവാക്യം ബെനഡിക്ടൻ സന്യാസ ഭവനങ്ങളെ യൂറോപ്യൻ സംസ്കാരത്തിന്റെ വികാസത്തിലെ നിർണ്ണായകസ്വാധീനങ്ങളിൽ ഒന്നാക്കി മാറ്റി.
നുറുങ്ങുകൾ.
യൂറോപ്യൻ ചരിത്രത്തിലെ അന്ധകാരയുഗമെന്ന് ചിലപ്പോൾ വിശേഷിപ്പിക്കപ്പെടാറുള്ള മദ്ധ്യകാലത്തിന്റെ തുടക്കം സൂചിപ്പിച്ചു കൊണ്ട്, റോമാസാമ്രാട്ട് ജസ്റ്റിനിയൻ ആഥൻസിലെ പുരാതനമായ ദാർശനിക വിദ്യാപീഠങ്ങൾ അടച്ചു പൂട്ടിയതും, ബെനഡിക്ട് മോണ്ടെ കസിനോയിൽ തന്റെ സന്യാസഭവനം തുടങ്ങിയതും ഒരേവർഷം, എ.ഡി.529-ൽ, തന്നെ ആയിരുന്നു.
കുറിപ്പുകൾ.
൧ "അത്ഭുതകഥകൾക്കിടെ വല്ലപ്പോഴുമൊക്കെ ബെനഡിക്ടിന്റെ ജീവിതത്തിലെ വസ്തുതകൾ പറയാനും ഗ്രിഗറി കനിയുന്നുണ്ട്" എന്നു ബെർട്രാൻഡ് റസ്സൽ."
൨ പ്രേമനൈരാശ്യമാണ് ബെനഡിക്ടിനെ വിരക്തിയിൽ എത്തിച്ചതെന്നും കഥയുണ്ട്. "...,or, some say, he loved and lost."

</doc>
<doc id="191138" url="https://ml.wikipedia.org/wiki?curid=191138" title="നർസിയായിലെ ബെനെഡിക്ട്">
നർസിയായിലെ ബെനെഡിക്ട്



</doc>
<doc id="191139" url="https://ml.wikipedia.org/wiki?curid=191139" title="ആസ്റ്ററിസ്ക്ക് പി.ബി.എക്സ്">
ആസ്റ്ററിസ്ക്ക് പി.ബി.എക്സ്

 
ടെലിഫോൺ പ്രൈവറ്റ് ബ്രാഞ്ച് എക്സ്ചേഞ്ചിന്റെ ഒരു സോഫ്ട് വെയർ രൂപമാണ് ആസ്റ്ററിസ്ക്. 1999 ൽ ഡിജിയം കമ്പനിയിലെ മാർക്ക് സ്പെൻസർ ആണ് ഈ സോഫ്ട് വെയർ വികസിപ്പിച്ചെടുത്തത്. മറ്റേതൊരു പി.ബി.എക്സിനേയും പോലെ , പരസ്പരം വിളിക്കാനും , അതോടൊപ്പം സാധാരണ ടെലിഫോൺസംവിധാനവുമായി കൂട്ടിച്ചേർക്കാനും ആസ്റ്ററിസ്കിനു സാധിക്കും. * എന്ന ചിഹ്നത്തിൽ നിന്നാണ് ആസ്റ്ററിസ്ക്ക് എന്ന പേരു വന്നത്.
ലിനക്സ് ഓപ്പറേറ്റിംഗ് സിസ്റ്റത്തിനു വേണ്ടിയാണ് നിർമ്മിച്ചതെങ്കിലും , യൂണിക്സ് അടിസ്ഥാനമാക്കിയ ഒട്ടുമിക്ക ഓപ്പറേറ്റിംഗ് സിസ്റ്റത്തിലും ഇതിന് പ്രവർത്തിക്കാനാകും. നെറ്റ്ബി.എസ്.ഡി , ഓപ്പൺബി.എസ്.ഡി , മാക് , ഫ്രീബി.എസ്.ഡി , സൊളാരിസ് എന്നിവയാണ് ആസ്റ്ററിസ്ക് പ്രവർത്തിക്കുന്ന ചില ഓപ്പറേറ്റിംഗ് സിസ്റ്റങ്ങൾ. 
ആഗോളീകരണം.
അമേരിക്കൻ ഐക്യനാടുകളിലാണ് ഇതി വികസിപ്പിച്ചതെങ്കിലും , സ്വതന്ത്ര അനുമതിപത്രം ആയതുകൊണ്ട് ലോകത്തെമ്പാടുമുള്ള ആളുകൾ ഇത് ഉപയോഗിക്കുന്നു. ലോകത്തെമ്പാടുമുള്ള സോഫ്ട് വെയർ വിദഗ്ദരുടെ കൂട്ടിച്ചേർക്കലുകൾ ഇതിനെ ഒരു മികച്ച പി.ബി.എക്സ് സിസ്റ്റമാക്കി മാറ്റിയിരിക്കുന്നു.
വികസനം.
പ്രധാനപ്പെട്ട റിലീസുകൾ

</doc>
<doc id="191140" url="https://ml.wikipedia.org/wiki?curid=191140" title="എമൾഷൻ പോളിമറൈസേഷൻ">
എമൾഷൻ പോളിമറൈസേഷൻ

 
സോപ്പു വെളളത്തിൽ ഏകകങ്ങളും ഉപാരംഭകരായ തന്മാത്രകളും ( initiator molecules) ലയിപ്പിച്ച്, താപനില ഉയർത്തി പോളിമറീകരണം നടത്തുമ്പോൾ വെളുത്തതും, വെളളം ചേർത്ത് നേർപ്പിക്കാവുന്നതുമായ പോളിമർ കുഴമ്പ്( emulsion)ലഭ്യമാകുന്നു. പാലിനോടു സാദൃശ്യമുളള ഇതിനെ ലാറ്റെക്സ് എന്നു പറയുന്നു. പോളിമർ തരികളുടെ വലിപ്പം 0.1 മൈക്രോണിനോടടുത്തായിരിക്കും. പെയിൻറു നിർമ്മാണത്തിനും മറ്റു പല ഉപയോഗങ്ങൾക്കും ഈ കുഴമ്പ് അതേ പടി ഉപയോഗപ്പെടുത്താം. 
പ്രത്യേകതകൾ.
സോപ്പ്, എമൾഷൻ പോളിമറീകരണത്തിൻറെ സുപ്രധാന ഘടകമാണ്. സോപ്പ് തന്മാത്രകൾ വെളളത്തിൽ സംഘം ചേർന്നാണ് നിലനില്ക്കുക. ഗോളാകാരമായ ഈ ഘടനകളെ മൈസെല്ലുകൾ എന്നു പറയുന്നു. കാർബണിക ഏകകങ്ങളുടെ തന്മാത്രകൾ മൈസെല്ലുകൾക്കകത്ത് വിലയിക്കപ്പെടുന്നു. 
ഉപാരംഭക തന്മാത്രകൾ ( initiator molecules)വെളളത്തിൽ ലയിക്കുന്നവയായിരിക്കണം. പോട്ടാസിയം പെർസൾഫേറ്റ്, അമോണിയം പെർസൾഫേറ്റ്, എന്നിവയാണ് സാധാരണ ഉപയോഗിക്കാറുളള ഉപാരംഭ തന്മാത്രകൾ. 
എമൾഷൻ പോളിമറീകരണത്തിലൂടെ ഉണ്ടാകുന്ന പോളിമർ ശൃംഖലകൾക്ക് ദൈർഘ്യമേറും. തന്മാത്രാ ഭാരം ഏതാണ്ട് പത്തു ലക്ഷത്തോളം വരും. അതു കൊണ്ട് കനം കുറച്ച് പരത്തിയ ലാറ്റക്സിൽ നിന്ന് ജലാംശം നഷ്ടപ്പെട്ടാൽ, ശൃംഖലകൾ കെട്ടുപിണഞ്ഞുണ്ടാകുന്ന ഉറപ്പുളള പാട ലഭിക്കുന്നു. അക്രിലിക് എമൾഷൻ പെയിൻറുകളുടെ ആധാരം ഇതാണ്. അക്രിലിക് ഏകകത്തിൻറെ രാസഘടനയനുസരിച്ചും, പ്രക്രിയയിൽ ഭേദഗതികൾ വരിത്തിയും പെയിൻറുകളുടെ ഭൌതിക ഗുണങ്ങൾ ക്രമീകരിക്കാം. 
ഓർഗാനിക് ലായകങ്ങൾ മാധ്യമമായുളള പെയിൻറുകൾ ഉണങ്ങുമ്പോൾ, ലായകങ്ങൾ വാതകരൂപത്തിൽ അന്തരീക്ഷം മാലിന്യമാക്കുന്നു. എന്നാൽ 
വെളളം മാധ്യമമായുളള എമൾഷൻ പെയിൻറുകൾ പരിസരമലിനീകരണത്തിന് ഇടയാക്കുന്നില്ല

</doc>
<doc id="191141" url="https://ml.wikipedia.org/wiki?curid=191141" title="Asterisk PBX">
Asterisk PBX



</doc>
<doc id="191142" url="https://ml.wikipedia.org/wiki?curid=191142" title="Benedict of Nursia">
Benedict of Nursia



</doc>
<doc id="191143" url="https://ml.wikipedia.org/wiki?curid=191143" title="Eastern Orthodoxy">
Eastern Orthodoxy



</doc>
<doc id="191144" url="https://ml.wikipedia.org/wiki?curid=191144" title="Roman Catholicism">
Roman Catholicism



</doc>
<doc id="191150" url="https://ml.wikipedia.org/wiki?curid=191150" title="World Health Day">
World Health Day



</doc>
<doc id="191153" url="https://ml.wikipedia.org/wiki?curid=191153" title="Bryophyte">
Bryophyte



</doc>
<doc id="191154" url="https://ml.wikipedia.org/wiki?curid=191154" title="Tetra (monkey)">
Tetra (monkey)



</doc>
<doc id="191157" url="https://ml.wikipedia.org/wiki?curid=191157" title="Pramod gogoi">
Pramod gogoi



</doc>
<doc id="191158" url="https://ml.wikipedia.org/wiki?curid=191158" title="Expansion card">
Expansion card



</doc>
<doc id="191160" url="https://ml.wikipedia.org/wiki?curid=191160" title="ഇൻറർ ഫേഷ്യൽ പോളിമറൈസേഷൻ">
ഇൻറർ ഫേഷ്യൽ പോളിമറൈസേഷൻ



</doc>
<doc id="191161" url="https://ml.wikipedia.org/wiki?curid=191161" title="Interfacial Polymerization">
Interfacial Polymerization



</doc>
<doc id="191162" url="https://ml.wikipedia.org/wiki?curid=191162" title="Emulsion polymerization">
Emulsion polymerization



</doc>
<doc id="191166" url="https://ml.wikipedia.org/wiki?curid=191166" title="Malayalam pazhanchollukal">
Malayalam pazhanchollukal



</doc>
<doc id="191167" url="https://ml.wikipedia.org/wiki?curid=191167" title="പ്രോസ്സസർ">
പ്രോസ്സസർ



</doc>
<doc id="191168" url="https://ml.wikipedia.org/wiki?curid=191168" title="സി.ഡി">
സി.ഡി



</doc>
<doc id="191169" url="https://ml.wikipedia.org/wiki?curid=191169" title="സാറ്റ">
സാറ്റ

 
സീരിയൽ എ റ്റി എ, സാറ്റ (SATA or Serial Advanced Technology Attachment) ഹാർഡ്‌ ഡിസ്ക്, സി ഡി ഡ്രൈവ് മുതലായ കമ്പ്യൂട്ടർ വിവര സംഭരണ ഉപാധികളുമായി ഹോസ്റ്റ് ബസ്‌ അഡാപ്റ്ററിനെ ബന്ധിപ്പിക്കാൻ ഉപയോഗിക്കുന്നു. സീരിയൽ എ റ്റി എ പഴയ പാരലൽ എ റ്റി എ (PATA) (IDE എന്നും അറിയപ്പെട്ടിരുന്നു) യുടെ പരിഷ്കരിച്ച രൂപം ആണ്. ഇത് പാരലൽ എ റ്റി എയുടെ പല പോരായ്മകളും പരിഹരിച്ചിട്ടുണ്ട്. ഉദാഹരണത്തിന് പാരലൽ എ റ്റി എ കേബിളിൽ 40 വ്യത്യസ്ത ചാലകങ്ങളാണ് (conductors) ഉണ്ടായിരുന്നത് പക്ഷെ സാറ്റയിൽ 7 ചാലകങ്ങൾ മാത്രമേ ഉള്ളൂ. ഇത് കേബിളിന്റെ വലിപ്പവും ചെലവും കുറക്കാൻ സഹായിച്ചിരിക്കുന്നു. അതോടൊപ്പം സാറ്റയിൽ ഒരു ഇൻപുട്ട്/ഔട്ട്പുട്ട് ക്യൂവിംഗ് പ്രോട്ടോകോൾ ഉപയോഗിച്ച് കൂടുതൽ വേഗത്തിലുള്ള വിവര കൈമാറ്റം സാധ്യമാണ്.
സാറ്റ ഹോസ്റ്റ് അഡാപ്റ്ററുകളും മറ്റു കമ്പ്യൂട്ടർ ഉപാധികളുമായുള്ള വിവര കൈമാറ്റം രണ്ടു ജോഡി ചലകങ്ങളാൽ നിർമ്മിതമായ ഒരു ഹൈ-സ്പീഡ്‌ സീരിയൽ കേബിൾ വഴിയാണ്. അതേസമയം പാറ്റ (PATA) യിൽ ഇത് ഒരു 16-ബിറ്റ്‌ ഡാറ്റ ബസിലൂടെ ആണ് (ഇതിനു പ്രത്യേകം കണ്ട്രോൾ സിഗ്നലുകൾ ആവശ്യമാണ് മാത്രമല്ല ഇത് വളരെ ചെറിയ ആവൃത്തിയിലാണ് (frequency) പ്രവർത്തിച്ചിരുന്നത്.)
2009 ആയപ്പോൾ സാധാരണ കമ്പ്യൂട്ടറുകളിൽ പാറ്റയ്ക്കുപകരം സാറ്റ ഉപയോഗിച്ചുതുടങ്ങിയിരുന്നു. 2008 ഡെസ്ക്ടോപ്‌ കമ്പ്യൂട്ടർ വിപണിയിൽ 99% വും സാറ്റ കയ്യടക്കിയിരുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="191170" url="https://ml.wikipedia.org/wiki?curid=191170" title="ഹാർഡ്‌ ഡിസ്ക്">
ഹാർഡ്‌ ഡിസ്ക്



</doc>
<doc id="191171" url="https://ml.wikipedia.org/wiki?curid=191171" title="സി ഡി">
സി ഡി



</doc>
<doc id="191172" url="https://ml.wikipedia.org/wiki?curid=191172" title="ബിറ്റ്‌">
ബിറ്റ്‌



</doc>
