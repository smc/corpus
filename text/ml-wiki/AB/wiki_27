<doc id="171527" url="https://ml.wikipedia.org/wiki?curid=171527" title="മനുഷ്യാവകാശ ദിനം">
മനുഷ്യാവകാശ ദിനം

ഐക്യരാഷ്ട്രസഭയുടെ ആഹ്വാനപ്രകാരം എല്ലാ വർഷവും ഡിസംബർ 10 മനുഷ്യാവകാശദിനമായി ആചരിക്കുന്നു. വിശ്വജനീനമായ മനുഷ്യാവകാശ പ്രഖാപനം (UDHR)1948 ഡിസംബർ 10നാണ് ഐക്യരാഷ്ട്രസഭ പ്രഖ്യാപിച്ചത്.
1950 ഡിസംബർ 4 നു എല്ലാ അംഗരാജ്യങ്ങളെയും മനുഷ്യാവകാശരംഗത്ത് പ്രവർത്തിക്കുന്ന സംഘടനകളെയും ഐക്യരാഷ്ട്രസഭ തങ്ങളുടെ പൊതു സമ്മേളനത്തിൽ വിളിച്ച് കൂട്ടി ഈ ദിനം ആഘോഷിക്കാൻ തീരുമാനമെടുത്തു.
ഓരോവ്യക്തിക്കും അന്തസ്സും സുരക്ഷയും ഉറപ്പാക്കി സമൂഹത്തിൽ ജീവിക്കാനുള്ള അവകാശമാണിത്. സ്വകാര്യത, മതവിശ്വാസം, അഭിപ്രായ പ്രകടനം എന്നിവയ്ക്കുള്ള സംരക്ഷണം, വീട്, ഭക്ഷണം, വസ്ത്രം എന്നിവയോടു കൂടിയ ജീവിതം നയിക്കാനുള്ള അവകാശം,വാർദ്ധക്യം, വൈധവ്യം, ശാരീരിക ബലഹീനതകൾ ഉൾപ്പെടെയുള്ള അവശത എന്നീ അവസ്ഥയിൽ ലഭിക്കേണ്ട സംരക്ഷണം, നിയമത്തിനുമുന്നിൽ ഉള്ള സംരക്ഷണം, കുറ്റവാളി എന്ന് തെളിയിക്കപ്പെടും വരെ നിരപരാധിയായി പരിഗണിക്കപ്പെടാനുള്ള അവകാശം, അന്യായമായിൽ തടങ്കലിൽ പാർപ്പിക്കില്ല എന്ന ഉറപ്പ് ഇവയെല്ലാം അന്താരാഷ്ട്ര തലത്തിൽ തന്നെ മനുഷ്യാവകാശങ്ങളായി പരിഗണിക്കപ്പെട്ടിരിക്കുന്നു.
എല്ലാ വർഷവും ഈ ദിനത്തിൽ മനുഷ്യാവകാശ പ്രശ്നങ്ങൾ സംബന്ധിച്ചുള്ള വിഷയങ്ങളിലാകും ലോകമെമ്പാടും പരിപാടികൾ സംഘടിപ്പിക്കുന്നത്. ഉന്നതതല രാഷ്ട്രീയ സമ്മേളനങ്ങളും സാംസ്കാരിക പരിപാടികളും ഇതിൽ ഉൾപ്പെടുന്നു. മനുഷ്യാവകാശ രംഗത്ത് പ്രവർത്തിക്കുന്ന നിരവധി സർക്കാർ, സർക്കാരേതര സംഘടനകൾ ഈ ദിനത്തിൽ വിവിധ പരിപാടികൾ സംഘടിപ്പിക്കുന്നു.
അഞ്ച് വർഷം കൂടുമ്പോൾ നൽകുന്ന മനുഷ്യാവകാശം സംബന്ധിച്ചുള്ള അവാർഡും ഈ ദിനത്തിലാണ് നല്കുന്നത്. 1988 ലെ പുരസ്ക്കാരം ഇന്ത്യൻ ജീവകാരുണ്യ പ്രവർത്തകൻ ബാബ ആംതെ നേടി.

മനുഷ്യാവകാശ സംരക്ഷകരുടെ സഹായത്തിന് സാമൂഹ്യ മാധ്യമങ്ങളും സാങ്കേതികതയും എന്നതാണ് ഈ വർഷത്തെ ദിനാചരണത്തിനായി തെരഞ്ഞെടുക്കപ്പെട്ടിട്ടുള്ള വിഷയം. 

അവലംബം 


</doc>
<doc id="171530" url="https://ml.wikipedia.org/wiki?curid=171530" title="മാനീച്ച">
മാനീച്ച

ക്രൈസോപ്സ് (Chrysops) ജനുസിൽപ്പെട്ട ഒരിനം ഈച്ചയാണ് മാനീച്ച (Deer fly) അഥവാ ഡ്രാക്കുള ഈച്ച. കീട വിഭാഗത്തിൽ (Insecta) "ടബനിടായ്" (Tabanidae) കുടുംബത്തിലെ അംഗങ്ങളാണ് ഇവ. മനുഷ്യനെയും മൃഗങ്ങളെയും ആക്രമിച്ചു ചോര കുടിക്കുന്ന സ്വഭാവം ഇവയിലെ പെൺ ഈച്ചകൾക്കുണ്ട്. ആണീച്ചകളുടെ ഭക്ഷണം പൂമ്പൊടിയാണ്. സ്വർണ നിറം അല്ലെങ്കിൽ പച്ച നിറത്തിലുള്ള കണ്ണുകൾ ഇവയുടെ പ്രത്യേകതയാണ്.
വെട്ടാഉളിയാൻ കീടങ്ങളെക്കാൾ (Wasps )ചെറിയവയാണ് ഇവ. സ്വർണ നിറം അല്ലെങ്കിൽ പച്ച നിറത്തിലുള്ള കണ്ണുകൾ, സുതാര്യമായ ചിറകുകളിൽ കറുത്ത വീതിയുള്ള വരകൾ എന്നിവ പ്രത്യേകതകളാണ്. പെൺ ഈച്ചകൾ , മക്സില്ല , മാണ്ടിബിൾ എന്നാ കത്തിപോലെ മൂർച്ചയുള്ള വദന ഭാഗങ്ങൾ ഇരയുടെ ശരീരത്തിൽ കുത്തിയിറക്കി ചോര കുടിക്കുന്നു. കുത്തേല്ക്കുന്ന സ്ഥലത്ത് കുരിശു പോലെ അടയാളം ഉണ്ടാവും.കുത്തേറ്റാൽ ഇവയുടെ ഉമിനീരിലെ രാസ പദാർഥങ്ങൾ കാരണം കഠിന വേദനയും ചൊറിച്ചിലും സാധാരണം. അലർജി മുഖാന്തരം മറ്റു അസുഖങ്ങളും ഉണ്ടാകാം. 
വെട്ടാഉളിയാൻ, തുമ്പി, ചില പക്ഷികൾ എന്നിവ ഇവയുടെ ശത്രുക്കളാണ്.
കൂടുതൽ ഈർപ്പമുള്ള സ്ഥലത്ത് ഇവയെ കാണപ്പെടുന്നു. ജലാശയത്തിനു സമീപമുള്ള ചെടികളുടെ ഇലകളിൽ കറുത്ത് മിനുങ്ങുന്ന മുട്ടകൾ ഇടുന്നു. വെള്ളത്തിൽ വളരുന്ന ലാർവ , കരയ്ക്കടുത്തുള്ള ചെളിയിൽ സമാധി കൂടി, തുടർന്ന് മാനീച്ചയായി പറന്നുയരുന്നു. 
ടുലെറിമ (Tularemia), ആന്ത്രാക്സ് (Anthrax), ലോയ ലോയ മന്ത് വിര (Loa Loa filariasis) എന്നിവയെ മാനീച്ച സംക്രമിപ്പിക്കും.
കേരളത്തിലെ കോതമംഗലത്തും സമീപ പ്രദേശങ്ങളിലും ഇവയുടെ ശല്യം 2011 ഡിസംബർ ആദ്യ ആഴ്ചകളിൽ രേഖപ്പെടുത്തിയിട്ടുണ്ട്. 2018 ല് കാഞ്ഞൂർ ഗ്രാമത്തിലും കണ്ടെത്തി. 

അവലംബം 

മലയാള മനോരമ ദിനപ്പത്രം, 2011 ഡിസംബർ 9, കൊച്ചി എഡിഷൻ .


</doc>
<doc id="171533" url="https://ml.wikipedia.org/wiki?curid=171533" title="വീണ മാലിക്ക്">
വീണ മാലിക്ക്

ഒരു പാകിസ്താനി നടിയും മോഡലും കോമേഡിയനുമാണ് വീണ മാലിക്ക്. ടെലിവിഷൻ വാർത്താ ചാനലുകൾ സിനിമാ എന്നീ മാധ്യമങ്ങളില് പ്രവർത്തിക്കുന്ന വീണ തന്റെ അവതരണത്തിന് ഒരുപാട് പ്രശംസകൾ നേടിയിട്ടുണ്ട്. ഉർദു സിനിമയിലെ മുൻനിര നടി കൂടിയാണ്. സാമൂഹിക, സാംസ്ക്കാരിക പ്രവർത്തനങ്ങളിൽ സജീവമായ വീണ ലോക ആരോഗ്യ സം ഘടനയുടെ പ്രതിനിധി എന്ന നിലയിലും പ്രശസ്തയാണ്.

പാകിസ്താനിലെ റാവൽ പിണ്ടിയിലാണ് വീണ ജനിച്ചത്. പാകിസ്താനി സൈന്യത്തിൽ ജോലി ചെയ്യുന്ന അലി മാലിക്ക് ആണ് പിതാവ്. സീനത്ത് മാലിക്ക് ആണ് മാതാവ്.

സിനിമാ നടിയാകുന്നതിന് മുമ്പ് വീണ ടെലിവിഷന് ചാനലുകളിൽ കൊമേഡിയൻ ആയിരുന്നു. ഷാൻ , സാറാ ഷേയ്ക്ക് എന്നിവരുടെ കൂടെ തേരെ പ്യാര് മേം (2000) എന്ന ചിത്രത്തിൽ അഭിനയിച്ച് സിനിമാരംഗത്ത് എത്തി. ആ ചിത്രം ഒരു വിജയമായിരുന്നു. സഹനടിയായിട്ടാണ് അവർ അതിൽ അഭിനയിച്ചത്. പിന്നീട് ജാവേദ് ഷേയ്ക്കിന്റെ യെഹ് ദില് ആപ് ക ഹുവാ (2002) എന്ന ചിത്രത്തിൽ സഹനടിയായി.

2003-ൽ വീണ Pind Di Kuri എന്ന പഞ്ചാബി സിനിമയിൽ അഭിനയിച്ചു. ആ ചിത്രം ഒരു പരാജയമായിരുന്നെങ്കിലും ഇന്ത്യ-പാക്ക് സം യുക്തസംരംഭം എന്ന നിലയിൽ ഏതാണ്ട് 70 മില്ല്യൻ രൂപാ വാരിക്കൂട്ടി. അസ്ക്കാരിയുടെ "Sassi Punno" (2003) എന്ന സിനിമയിൽ അഭിനയിച്ചെങ്കിലും അത് പരാജയമായിരുന്നു. പിന്നീട് റഫീക്കിന്റെ ജഗീറിൽ അഭിനയിച്ചു. 2005-ൽ അഭിനയിച്ച ബവു ബദ്മാഷ് താരങ്ങളുടെ അഭാവം കൊണ്ട് ശ്രദ്ധ നേടിയില്ല. പിന്നീട് റീമാ ഖാന്റെ കൊയി തുജ് സ കഹാന് (2005) എന്ന സിനിമയിൽ അഭിനയിച്ചത് വൻ വിജയമായിരുന്നു. 2007-ൽ വീണ ആദ്യത്തെ ലക്സ് സ്റ്റൈൽ പുരസ്ക്കാരം നേടി.

2008-ൽ വീണ റഫീക്കിന്റെ മൊഹബത്തേൻ സാഞ്ചിയാൻ പഞ്ചാബി സിനിമയിൽ അഭിനയിച്ചു. അതും വിജയമായിരുന്നു. അതേ വർഷം അഭിനയിച്ച റാസയുടെ കഭി പ്യാർ ന കർ ന പരാജയപ്പെട്ടു. 2008 2008 ലെ വീണയുടെ അവസാന ചിത്രം അല്ത്താഫിന്റെ ഇഷ്ക്ക് ബെപർ വാ ആയിരുന്നു.
2010-ൽ റഫീക്കിന്റെ മേൻ ജീനാ തേരെ നാൽ , ബേയ്ഗിന്റെ കോമഡി സിനിമാ മിസ്സ് ദുനിയാ എന്നീ ചിത്രങ്ങളിൽ അഭിനയിച്ചു.

2002-ൽ വീണ പ്രൈം ടി വി യിലെPrime TV പ്രൈം ഗുപ്ഷുപ് എന്ന പരിപാടിയിലേയ്ക്ക് അവതാരികയായി ക്ഷണിക്കപ്പെട്ടു. അത് അവരുടെ നർമ്മത്തിന് പുതിയ വഴിത്താര തെളിച്ചു.

തുടർന്ന് Geo TV-ലെ Hum Sub Umeed Say Hain എന്ന പരിപാടിയിൽ അവതാരകയായി.

2007-ൽ ലക്സ് സ്റ്റൈൽ അവാർഡിന്റെ റെഡ് കാർപ്പെറ്റിൽ ‘most stylish celebrity on the carpet’ സ്ഥാനം നേടി. 2010 ഒക്ടോബറിൽ ഇന്ത്യയിലെ ബിഗ് ബോസ് സീസൺ 4-ൽ പങ്കെടുത്തു. പുറത്തായെങ്കിലും അവസാനത്തെ ആറ് പേരിൽ ഒരാളായിരുന്നു. ഷോയുടെ ഫിനാലെയിലും പങ്കെടുത്തിരുന്നു. ബിഗ് ബോസിൽ പങ്കെടുത്തതിന് ശേഷം വീണ ലിബറൽ മുസ്ലിമിന്റെ ശബ്ദം എന്ന പേരിൽ അറിയപ്പെട്ടു.

2011 ഫെബ്രുവരിയിൽ ഇന്ത്യയിലെ ക്രിക്കറ്റ് ലോകകപ്പ് റിയാലിറ്റി ഷോ ആയ "ബിഗ് ടോസ്"ന്റെ ഭാഗമായി. രാഖി സാവന്ത് ആയിരുന്നു എതിർ സ്ഥാനത്ത്. 2011 മാർച്ചിൽ വീണ ബിഗ് ബോസിലെ ഒരു മത്സരാർത്ഥിയുമായി വഴി വിട്ട ബന്ധം നയിച്ചുവെന്ന് ഒരു മുഫ്തി ആരോപിച്ചു. റിയാലിറ്റി ഷോ കണ്ടിട്ടില്ലെന്ന് മുഫ്തി പറഞ്ഞെങ്കിലും. പാകിസ്താനി മാധ്യമങ്ങളുടെ ഇരട്ടത്താപ്പിനെതിരെ അന്ന് വീണ സംസാരിച്ചിരുന്നു.

വീണയുടെ നഗ്നചിത്രം ഇന്ത്യയിലെ മാസികയിൽ അച്ചടിച്ചു വന്നത് പാകിസ്താനിൽ കോളിളക്കമുണ്ടാക്കി. കൈയ്യിൽ ഐ.എൻ.എ. എന്ന് എഴുതിയിരുന്നതും വിവാദമായി. വീണ നഗ്നചിത്രത്തിൽ പോസ് ചെയ്തിട്ടില്ലെന്ന് അറിയിച്ച് മാസികയ്ക്കെതിരെ കേസ് കൊടുക്കുകയായിരുന്നു.

വീണ രണ്ട് വർഷമായി ലോകാരോഗ്യസംഘടനയുടെ പ്രതിനിധിയായി പ്രവർത്തിക്കുന്നുണ്ട്. എസ്.ഒ.എസ്. കുട്ടികളുടെ ഗ്രാമത്തിന്റെ ഒരോ കുട്ടികൾക്ക് സ്പോൺസർ ചെയ്യുന്നു.


</doc>
<doc id="171534" url="https://ml.wikipedia.org/wiki?curid=171534" title="സ്നേക്ക് വൈൻ">
സ്നേക്ക് വൈൻ

പാമ്പുകളെ മദ്യത്തിൽ മുക്കിവച്ച് ഉണ്ടാക്കുന്ന ഒരു തരം വീഞ്ഞ് ആണ് സ്നേക്ക് വൈൻ. ചൈനയിലാണ് ഇത് ആദ്യമായി ഉപയോഗിക്കപ്പെട്ടതെന്ന് പറയപ്പെടുന്നു. ചൈന, വിയറ്റ്നാം, തെക്കുകിഴക്കൻ ഏഷ്യൻ രാജ്യങ്ങൾ എന്നിവിടങ്ങളിലാണ് സ്നേക്ക് വൈൻ സാധാരണയായി ഉപയോഗിക്കുന്നത്.

വിഷപ്പാമ്പുകളെയാണ് ഈ വീഞ്ഞ് ഉണ്ടാക്കാൻ ഉപയോഗിക്കുക. പാമ്പുകളെ വീഞ്ഞിൽ മുക്കി വയ്ക്കുന്നു. വിഷം വീഞ്ഞിൽ അലിഞ്ഞ് ചേരുന്നതിന് വേണ്ടിയാണിത്. പാമ്പിന്റെ മറ്റ് അംശങ്ങൾ ഉപയോഗിക്കാറില്ല. മദ്യത്തിലെ എഥനോളുമായി ചേർന്ന് വിഷം വീഞ്ഞിൽ ലയിക്കുന്നു.
തായ്‌വാനിലെ ഹാക്സി സ്ട്രീറ്റ് നൈറ്റ് മാർക്കറ്റ് സ്നേക്ക് വൈൻ ഉല്പന്നങ്ങൾക്ക് പ്രശസ്തമാണ്.

വിവിധ തരം സ്നേക്ക് വൈനുകൾ ഉണ്ട്:

സ്റ്റീപ്പ്ഡ്: വലിയ ഇനം വിഷപാമ്പിനെ ചില്ലുജാറിലെ വൈനിൽ മുക്കി വച്ചാണ് ഇതുണ്ടാക്കുന്നത്. ചിലപ്പോൾ ചെറിയ ഇനം പാമ്പിനെ ഔഷധ സസ്യങ്ങളുമായി ചേർത്തും ഇതുണ്ടാക്കാറുണ്ട്.

മിക്സഡ്: പാമ്പിന്റെ ശരീരത്തിലെ ദ്രവം വൈനിൽ കലർത്തി ഉടനെ തന്നെ ഉപയോഗിക്കുന്നു. പാമ്പിനെ മുറിച്ച് രക്തം കലർത്തി സ്നേക്ക് ബ്ലഡ് വൈനും ഉണ്ടാക്കാറുണ്ട്. സ്നേക്ക് ബൈൽ വൈൻ ഉണ്ടാക്കുന്നത് ഇതേ രീതിയിൽ പിത്താശയത്തിലെ ദ്രവം എടുത്തിട്ടാണ്.

ചൈനയിൽ പ്രാചീനകാലം തൊട്ടേ പാമ്പുകളെ മരുന്നുകൾക്കായി ഉപയോഗിക്കാറുണ്ടായിരുന്നു. സൌ രാജവംശക്കാലത്താണ് (771 ബി സി) സ്നേക്ക് വൈൻ ആദ്യമായി നിർമ്മിക്കപ്പെട്ടതെന്ന് കരുതുന്നു. പാമ്പുകളെ മരുന്നുണ്ടാക്കാനായി ഉപയോഗിക്കാൻ തുടങ്ങിയത് ഷെന് നോങ് ബെൻ കാവൊ ജിങ് എന്ന വൈദ്യശാസ്ത്ര പുസ്തകത്തിൽ പറയുന്നുണ്ട്. പാമ്പുകളെ ഉപയോഗിക്കുന്നതിനെക്കുറിച്ചുള്ള വിശദമായ വിവരങ്ങൾ ലി ഷിസെൻ എഴുതിയ ബെൻ കാവൊ ഗാങ്മു എന്ന ഗ്രന്ഥത്തിൽ ഉണ്ട്.


</doc>
<doc id="171535" url="https://ml.wikipedia.org/wiki?curid=171535" title="തമന്ന ഭാട്ടിയ">
തമന്ന ഭാട്ടിയ

തമന്ന ഭാട്ടിയ () ജനനം 21 ഡിസംബർ 1989) ഒരു ഇന്ത്യൻ ചലച്ചിത്രനടിയാണ് .തമിഴ്, തെലുങ്ക് ചലച്ചിത്രങ്ങളിലാണ് മുന്നിട്ടുനിൽക്കുന്നത്. തെന്നിന്ത്യൻ ചലച്ചിത്രങ്ങളിൽ അഭിനയിക്കുന്നതിനു മുമ്പ് 2005ൽ പുറത്തിറങ്ങിയ സോ ഫാർ, ചാന്ദ് സാ റോഷൻ ചെഹരാ എന്നീ ഹിന്ദി സിനിമകളിലാണ് തമന്ന അരങ്ങേറ്റംകുറിച്ചത്.

മഹാരാഷ്ട്രയിലെ മുംബൈ നഗരത്തിൽ സന്തോഷിന്റേയും രജനി ഭാട്ടിയായുടേയും മകളായി 1989 ഡിസംബർ 21ന് തമന്ന ജനിച്ചു .ആനന്ദ് എന്ന ഒരു സഹോദരനുണ്ട് .പിതാവ് ഒരു സാമ്പത്തിക വിദഗ്ദ്ധനാണ് .മുംബൈയിലെ ജുഹു എന്ന സ്ഥലത്തെ മാനെക്ജീ കൂപ്പർ ട്രസ്റ്റ് സ്കൂളിൽ നിന്നും വിദ്യാഭ്യാസം ആരംഭിച്ചു .മുംബൈയിലെ നാഷണൽ കോളേജിൽ നിന്നും ബി.എ ബിരുദം നേടുകയും ചെയ്തു .2005ൽ ചലച്ചിത്രലോകത്തേയ്ക്ക് കടന്ന തമന്ന ഭാട്ടിയ; തമിഴ് തെലുഗു എന്നീ ഭാഷകളിലെ സിനിമകളിൽ അഭിനയിച്ചിട്ടുണ്ട് .


</doc>
<doc id="171541" url="https://ml.wikipedia.org/wiki?curid=171541" title="സി.എസ്.ഐ.ആർ. സെന്റർ ഫോർ മാത്തമറ്റിക്കൽ മോഡലിങ് ആൻഡ് കമ്പ്യൂട്ടർ സിമുലേഷൻ, ബാംഗളൂർ">
സി.എസ്.ഐ.ആർ. സെന്റർ ഫോർ മാത്തമറ്റിക്കൽ മോഡലിങ് ആൻഡ് കമ്പ്യൂട്ടർ സിമുലേഷൻ, ബാംഗളൂർ

സി.മാക്സ് എന്ന ചുരുക്കപ്പേരിൽ കൂടുതലറിയപ്പെടുന്ന ഈ സ്ഥാപനത്തിൻറെ ഗവേഷണമേഖല, ഗണിതശാസ്ത്രമാതൃകകളും കമ്പ്യൂട്ടർ അനുകരണങ്ങളും ഉപയോഗിച്ച് സങ്കീർണ്ണവ്യൂഹങ്ങളുടെ ഉത്പത്തിയേയും ഘടനകളേയും കുറിച്ചുളള സൈദ്ധാതിക പഠനങ്ങളാണ്. 

ബാംഗളൂരിലെ നാഷണൽ ഏറോസ്പേസ് ലാബറട്ടറീസിനോടനുബന്ധിച്ച് 1988-ൽ ഈ സ്ഥാപനം രൂപം കൊണ്ടു. ചക്രവാതങ്ങൾ,ഭൂകമ്പങ്ങൾ എന്നിവയുടെ ഏറ്റവും തുച്ഛമായ പ്രഥമ ലക്ഷണങ്ങൾ പോലും അംഗീകൃത സിദ്ധാന്തങ്ങളുടെ അടിസ്ഥാനത്തിൽ അനുമാനിച്ചെടുത്ത് മുൻകൂട്ടി പ്രവചിക്കാനുളള ശ്രമങ്ങൾ ഇവിടെ നടക്കുന്നു.

പി.എച്ച്.ഡി.ക്കു പുറമെ, ബി.ഇ എംഎസ്സി,എം.ടെക് വിദ്യാർത്ഥികൾക്ക് പ്രോജക്റ്റുകൾ ചെയ്യാനുളള സൗകര്യങ്ങളും ഉണ്ട്. 


</doc>
<doc id="171544" url="https://ml.wikipedia.org/wiki?curid=171544" title="മൗറേറ്റിയ">
മൗറേറ്റിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് മൗറേറ്റിയ - Mouretia.

ലിസ്റ്റ് അപൂർണ്ണം:-


</doc>
<doc id="171547" url="https://ml.wikipedia.org/wiki?curid=171547" title="നനകിഴങ്ങ്">
നനകിഴങ്ങ്

ഡയസ്ക്കോറിയേസീ (Dioscoriaceae) സസ്യകുടുംബത്തിൽപ്പെടുന്ന കാച്ചിൽവർഗവിളയാണ് നനകിഴങ്ങ്. (ശാസ്ത്ര നാമം: ഡയസ്ക്കോറിയ എസ്ക്കുലെന്റ (Dioscorea esculenta)). ഉഷ്ണമേഖലാ കിഴങ്ങുവിളയായ നനകിഴങ്ങ് അഥവാ ചെറുകിഴങ്ങ് ഏഷ്യൻ രാജ്യങ്ങൾ, വെസ്റ്റിൻഡീസ്, തെക്കെ അമേരിക്ക, പസഫിക് ദ്വീപുകൾ‍, ആഫ്രിക്കയുടെ ചില ഭാഗങ്ങൾ തുടങ്ങിയ പ്രദേശങ്ങളിലെ ജനങ്ങളുടെ ഒരു പ്രധാന ഭക്ഷ്യവിളയാണ്. കേരളത്തിലും ഇത് സാധാരണയായി കൃഷിചെയ്തു വരുന്നു.

നനകിഴങ്ങ് പടർന്നുകയറുന്ന ദുർബലസസ്യമാണ്. തണ്ട് ബലം കുറഞ്ഞതായതിനാൽ കുറ്റികൾ നാട്ടിയോ കയറുകെട്ടിയോ താങ്ങുകളിലോ വൃക്ഷങ്ങളിലോ പടർത്തുന്നു. തണ്ടിന് നാലു കോണുകളുണ്ട്. തണ്ടിൽ ഏകാന്തരന്യാസത്തിലോ സമ്മുഖമായോ ഇലകൾ വ്യന്യസിച്ചിരിക്കുന്നു. ഇലകൾ വലിപ്പം കൂടിയതും ഹൃദയാകാരത്തിലുള്ളതുമാണ്. വളരെ അപൂർവമായേ ഇത് പുഷ്പിക്കാറുള്ളൂ. ഇലകളുടെ കക്ഷ്യങ്ങളിൽ നിന്ന് നീണ്ടുനേർത്ത പാനിക്കിൾ പുഷ്പമഞ്ജരിയായിട്ടാണ് പുഷ്പങ്ങളുണ്ടാകുന്നത്. പുഷ്പങ്ങൾ വളരെച്ചെറുതും ഏകലിംഗിയുമാണ്. ആറ് പരിദളപുടങ്ങൾ രണ്ട് നിരകളിലായി ക്രമീകരിച്ചിരിക്കുന്നു. പെൺപുഷ്പങ്ങൾക്ക് മൂന്ന് വർത്തികളും ഒരു അധസ്ഥിത അണ്ഡാശയവുമുണ്ട്. ആൺ പുഷ്പങ്ങൾക്ക് ആറുകേസരങ്ങളും ഒരു വന്ധ്യ അണ്ഡാശയവുമുണ്ട്. കായ് സംപുടമോ ബെറിയോ ആയിരിക്കും. കായ്കൾ പരന്നതും 2.5 സെ.മീ. നീളവും 4 സെ.മീ. വീതിയും ഉള്ളവയുമാണ്. വിത്തുകളുടെ അരിക് ചിറകുപോലുള്ള അവയവമായി രൂപാന്തരപ്പെട്ടിരിക്കുന്നു. അണ്ഡാകൃതിയിലുള്ള വിത്തിന്റെ ഒരറ്റം കൂർത്തതും കാറ്റിൽ പറന്ന് വിത്തുവിതരണം നടത്തുന്നതുമാണ്.

നനകിഴങ്ങിന്റെ വേരുകൾ കിഴങ്ങുകളായി രൂപപ്പെടുന്നു. 8-10 മാസങ്ങൾകൊണ്ട് കിഴങ്ങുകൾ പാകമാകുന്നു. കിഴങ്ങിൽ ഡയോസ്കോറിൻ എന്ന ആൽക്കലോയ്ഡ് അടങ്ങിയിട്ടുണ്ട്.



</doc>
<doc id="171549" url="https://ml.wikipedia.org/wiki?curid=171549" title="മൗറേറ്റിയ ടോങ്കിനെൻസിസ്">
മൗറേറ്റിയ ടോങ്കിനെൻസിസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മൗറേറ്റിയയിലെ ഒരു സ്പീഷിസാണ് മൗറേറ്റിയ ടോങ്കിനെൻസിസ് - Mouretia tonkinensis. വിയറ്റ്നാമിലാണ് ഇവ സർവ്വസാധാരണമായി കാണപ്പെടുന്നത്.



</doc>
<doc id="171559" url="https://ml.wikipedia.org/wiki?curid=171559" title="സെൻട്രൽ ബിൽഡിംഗ് റിസർച്ച് ഇൻസ്റ്റിറ്റ്യൂട്ട്, റൂർക്കി">
സെൻട്രൽ ബിൽഡിംഗ് റിസർച്ച് ഇൻസ്റ്റിറ്റ്യൂട്ട്, റൂർക്കി

സി. എസ്. ഐ. ആറിൻറെ ഘടകമായ ‘‘‘സി. ബി. ആർ. ഐ’’’ റൂർക്കിയിലാണ്(ഉത്തരാഖണ്ഡ് സംസ്ഥാനം). കെട്ടിടനിർമ്മാണത്തിൻറെ ശാസ്ത്രസാങ്കേതിക വശങ്ങളെക്കുറിച്ച് പഠനം നടത്തുകയാണ് പ്രധാന ദൗത്യം. 1947 ലാണ് ഈ ഗവേഷണശാല സഥാപിതമായത്. ഗ്രാമീണവും നാഗരീകവുമായ ഭവനങ്ങൾക്ക് അനുയോജ്യമായ രൂപകല്പന നൽകുക, നിർമ്മാണപദാർത്ഥങ്ങൾ നിർദ്ദേശിക്കുക എന്നിവ കൂടാതെ കെട്ടിടങ്ങളുടെ അടിത്തറ ശക്തമാക്കാനും ഊർജ്ജനഷ്ടം സംഭവിക്കാതിരിക്കാനും അത്യാഹിതങ്ങൾ ഒഴിവാക്കാനുമുളള പരിഹാര മാർഗ്ഗങ്ങൾ കണ്ടെത്തുകയും ചെയ്യുന്നു. 

കെട്ടിടനിർമ്മാണത്തിൻറെ ശാസ്ത്രസാങ്കേതിക സാമ്പത്തിക വിഷയങ്ങളിൽ സി. ബി. ആർ. ഐ പരിശീലനക്കാമ്പുകൾ നടത്താറുണ്ട്

സെൻട്രൽ ബിൽഡിംഗ് റിസർച്ച് ഇൻസ്റ്റിറ്റ്യൂട്ട്,റൂർക്കി, ഉത്തരാഖണ്ഡ്- 247 667 ഇന്ത്യ

ഫോ: +91-1332-272243
ഫാക്സ് : +91-1332-272272

Email: director@cbri.in ;director@cbrimail.com

<references>


</doc>
<doc id="171563" url="https://ml.wikipedia.org/wiki?curid=171563" title="സെൻട്രൽ ഇലക്ട്രോണിക്സ് എഞ്ചിനിയറിംഗ് റിസർച്ച് ഇൻസ്റ്റിറ്റ്യൂട്ട്, പിലാനി">
സെൻട്രൽ ഇലക്ട്രോണിക്സ് എഞ്ചിനിയറിംഗ് റിസർച്ച് ഇൻസ്റ്റിറ്റ്യൂട്ട്, പിലാനി

പിലാനി കേന്ദ്രമായുളള ′സെൻട്രൽ ഇലക്ട്രോണിക്സ് എഞ്ചിനിയറിംഗ് റിസർച്ച് ഇൻസ്റ്റിറ്റ്യൂട്ട്' (സീരി), സി. എസ്. ഐ. ആറിൻറെ ഘടകമാണ്. ഇലക്ട്രോണിക്സിൻറെ അത്യാധുനിക മേഖലകളിൽ ഗവേഷണ വികസന പ്രവർത്തനങ്ങൾക്കായി 1953-ൽ ഈ സ്ഥാപനം രൂപം കൊണ്ടു. രാജസ്ഥാനിലെ പിലാനിയിലാണ് സ്ഥാപനം സ്ഥിതി ചെയ്യുന്നത്. 

സീരിക്ക് ചെന്നൈയിൽ ഒരു ഉപകേന്ദ്രം കൂടിയുണ്ട്. 1974ലാണ് ഇത് പ്രവർത്തനമാരംഭിച്ചത്.

പി.എച്ച്.ഡിക്കു പുറമെ ബി.ഇ/എം.ഇ/ബി.ടെക്/എം.ടെക് വിദ്യാർത്ഥികൾക്ക് പ്രോജക്റ്റുകൾ ചെയ്യാനുളള സൗകര്യങ്ങളും ഉണ്ട്.


</doc>
<doc id="171567" url="https://ml.wikipedia.org/wiki?curid=171567" title="നന്ദനാർ">
നന്ദനാർ

ഒരു തമിഴ് ഭക്തകവിയായിരുന്നു നന്ദനാർ (തമിഴ്: நந்தனார் or திருநாளைப் போவார் நாயனார்). തമിഴ്നാട്ടിലെ തഞ്ചാവൂർ ജില്ലയിലെ മെർക്കാട്ടതനൂരിൽ (ഇന്നത്തെ മേളനല്ലൂർ) പറയ സമുദായത്തിൽ ജനിച്ചു. കടുത്ത ശിവഭക്തനായിട്ടാണ് അദ്ദേഹം വളർന്നത്. പക്ഷേ അടുത്തുള്ള പുരാതന ക്ഷേത്രത്തിന് പുറത്ത്, വളരെ ദൂരെ നിന്നു മാത്രമേ അദ്ദേഹത്തിന് ആരാധന നടത്താൻ കഴിഞ്ഞിരുന്നുള്ളു. മെർക്കാട്ടതനൂരിൽ അയിത്തക്കാരുടെ വാസസ്ഥലമായ പുലിയപ്പാടി ചേരിയിലായിരുന്നു അദ്ദേഹം വസിച്ചിരുന്നത്.

ഒരു ജന്മിയുടെ അടിമയായി ജോലിചെയ്തുവന്ന നന്ദനാർ സത്യസന്ധനും കഠിനാധ്വാനിയുമായിരുന്നു. ദിവസവും പണികഴിഞ്ഞ് പ്രാർഥന നടത്തുക പതിവായിരുന്നു. തോൽകൊണ്ട് സ്വന്തമായുണ്ടാക്കിയ ചെണ്ടയും വീണയും മറ്റുമുപയോഗിച്ച് ഭക്തിഗീതങ്ങൾ പാടുകയും, ക്ഷേത്രത്തിനകലെ നിന്നിട്ടാണെങ്കിലും, ചിലപ്പോൾ ഉന്മാദത്തോടെ നൃത്തം ചെയ്യുകയും ചെയ്യും.

ഒരിക്കൽ അദ്ദേഹം തിരുപ്പുങ്കൂറിലെ ശിവലോകനാഥസ്വാമി ക്ഷേത്രത്തിൽ പോയി. താഴ്ന്ന ജാതിക്കാരനെന്ന കാരണത്താൽ ക്ഷേത്രത്തിനു പുറത്തുനിർത്തി. അവിടെനിന്നുകൊണ്ട് വിഗ്രഹം ദർശിക്കാൻ അദ്ദേഹം ശ്രമിച്ചു. എന്നാൽ ശ്രീകോവിലിനു മുന്നിലുള്ള നന്ദിയുടെ പ്രതിഷ്ഠ കാരണം ശിവപ്രതിഷ്ഠ കാണാനായില്ല. നന്ദനാർ മനമുരുകി പ്രാർഥിച്ചപ്പോൾ ശിവൻ നന്ദിയോട് മാറിക്കിടക്കാൻ ആവശ്യപ്പെട്ടു എന്നാണ് ഐതിഹ്യം. പതിനഞ്ചടി നീളവും ഏഴടി വീതിയും ഏഴടി ഉയരവുമുള്ള നന്ദിയുടെ കരിങ്കൽ വിഗ്രഹം വലത്തേക്ക് രണ്ടടി മാറുകയും അദ്ദേഹത്തിന് ശിവദർശനം സാധ്യമാവുകയും ചെയ്തുവെന്ന് ഐതിഹ്യം പറയുന്നു. അവിടെ ഇന്നും നന്ദി വലത്തേക്ക് മാറിയാണത്രെ കിടക്കുന്നത്. നന്ദിയെ മാറ്റിയ ഭക്തനായതിനാലാണ് അദ്ദേഹം നന്ദനാരായത്. ദർശനം സാധിച്ചതിനു പ്രത്യുപകാരമായി, ഉപയോഗശൂന്യമായിക്കിടന്ന ക്ഷേത്രക്കുളത്തെ വിനായകന്റെ സഹായത്തോടെ അദ്ദേഹം പുനരുദ്ധരിച്ചു. ക്ഷേത്രത്തിനകത്ത് "കുളംവെട്ടിയ വിനായക"ന്റെ പ്രതിഷ്ഠയുണ്ട്. ഇവിടെ 1959 മേയ് 13-ന് നന്ദനാർ ക്ഷേത്രം സ്ഥാപിതമാവുകയും ചെയ്തു.

തുടർന്ന് നടരാജ പ്രതിഷ്ഠയുള്ള തില്ലൈ (ചിദംബരം)യിലേക്കു പോകാനാണ് നന്ദനാർ ആഗ്രഹിച്ചത്. എന്നാൽ ജന്മി അദ്ദേഹത്തെ പോകാൻ അനുവദിച്ചില്ല. ഉന്നത ജാതിക്കാരുടെ ക്ഷേത്രത്തിൽ താഴ്ന്നവനെന്തിന് പോകുന്നുവെന്ന് ചോദിച്ച് പാടത്തെ പണി തീർക്കുവാനാവശ്യപ്പെട്ടു. തില്ലൈയിൽ എന്നു പോകുമെന്നു ചോദിക്കുന്നവരോടെല്ലാം "നാളൈ" എന്നു പറഞ്ഞു നടന്ന അദ്ദേഹത്തിന് "നാളൈപ്പോവർ" (തിരുനാളൈപ്പോവർ) എന്ന പേരും ഉണ്ടായി. സവർണരുടെ ദൈവമായ നടരാജനുപകരം അവർണരുടെ ദൈവങ്ങളായ കറുപ്പൻ, മുനിയൻ, മൂക്കൻ തുടങ്ങിയവരെ ആരാധിച്ചാൽ മതിയെന്നു ജന്മി നന്ദനാരോടു പറഞ്ഞു. വർഷങ്ങൾ പഴക്കമുള്ള തങ്ങളുടെ പാരമ്പര്യ വിശ്വാസങ്ങൾ ഉപേക്ഷിക്കരുതെന്നു ബന്ധുജനങ്ങളും അദ്ദേഹത്തെ ഉപദേശിച്ചു. നന്ദനാർ ഒന്നും ചെവിക്കൊണ്ടില്ല. വീണ്ടും ജന്മിയെക്കണ്ട് അഭ്യർഥന നടത്തി. 40 വെല്ലി (250 ഏക്കർ‍) നിലം ഒരുദിവസംകൊണ്ട് ഉഴുതുമറിച്ചിട്ട് തില്ലൈയിലേക്കു പോയ്ക്കൊള്ളാൻ ജന്മി പറഞ്ഞു. അസാധ്യമായ ആ കാര്യം അന്നു രാത്രി ശിവൻ തന്റെ ഭക്തനുവേണ്ടി ചെയ്തുതീർത്തത്രെ. ജന്മി നന്ദനാരുടെ കാൽക്കൽ വീണ്, അദ്ദേഹത്തിന്റെ ആരാധകനായി എന്നതാണ് മറ്റൊരൈതിഹ്യം.

ചിദംബരത്തിലെത്തിയ നന്ദനാർ, അയിത്തഭയത്താൽ ഓരോ തെരുവിലും നിന്ന് "വരുകലാമാ" (വരാമോ) എന്നു വിളിച്ചുചോദിക്കേണ്ടിയിരുന്നു. അതുകേട്ട് ഉന്നതജാതിക്കാർ വാതിലുകൾ കൊട്ടിയടച്ച് അകത്തിരിക്കുമ്പോൾ തെരുവു മുറിച്ചു കടക്കുകയായിരുന്നു ഉദ്ദേശ്യം. അങ്ങനെ ക്ഷേത്രദർശനം നടത്തിയും ദൈവനാമമുരുവിട്ടും കീർത്തനങ്ങൾ ചൊല്ലിയും ഭക്തിപരവശനായി നൃത്തം ചെയ്തും നന്ദനാർ ക്ഷേത്രപരിസരത്ത് പല ദിവസങ്ങൾ കഴിച്ചുകൂട്ടി. ഒരു ദിവസം നന്ദനാരുടെയും ക്ഷേത്രദീക്ഷിതരുടെയും (ബ്രാഹ്മണ പുരോഹിതൻ) സ്വപ്നത്തിൽ ശിവൻ പ്രത്യക്ഷപ്പെട്ടു. അഗ്നിസ്നാനം നടത്തിയാൽ നന്ദനാർക്ക് ക്ഷേത്രപ്രവേശനം അനുവദിക്കണമെന്നായിരുന്നു സ്വപ്നം. ബ്രാഹ്മണപുരോഹിതർ ഒരുക്കിയ തീക്കുണ്ഡത്തിൽ നന്ദനാർ സ്നാനം നടത്തി. കണ്ടുനിന്ന മൂവായിരം ബ്രാഹ്മണ പുരോഹിതർ തൊഴുകൈകളോടെ നന്ദനാരെ ക്ഷേത്രത്തിലേക്കാനയിച്ചു. ക്ഷേത്രത്തിനുള്ളിൽ ഭക്തിനൃത്തം ചവിട്ടിയ നന്ദനാർ ശിവനിൽ ലയിച്ച് അപ്രത്യക്ഷനായി എന്നാണു വിശ്വാസം.

പെരിയ പുരാണത്തിലെ ശിവഭക്തന്മാരായ 63 നായനാർമാരിൽ ഒരാളും ദക്ഷിണേന്ത്യയിലാദ്യമായി അവർണർക്കു ക്ഷേത്രപ്രവേശനം ആവശ്യപ്പെട്ട ചരിത്ര പുരുഷനുമാണ് നന്ദനാർ.



</doc>
<doc id="171577" url="https://ml.wikipedia.org/wiki?curid=171577" title="കാജൽ അഗർവാൾ">
കാജൽ അഗർവാൾ

Age -30
കാജൽ അഗർവാൾ (; ജനനം 1988 ജൂൺ 19). ഒരു ഇന്ത്യൻ ചലച്ചിത്ര അഭിനേത്രിയാണ് .തമിഴ്, തെലുങ്ക്, ഹിന്ദി എന്നീ ഭാഷകളിലെ ചലച്ചിത്രങ്ങളിൽ അഭിനയിച്ചിട്ടുള്ള കാജൽ, തെലുങ്ക് ചലച്ചിത്രങ്ങളിലാണ് കൂടുതലായി അഭിനയിച്ചിട്ടുള്ളത് .

മുംബൈ നഗരത്തിൽ സുമൻ അഗർവാളിന്റേയും വിനയ് അഗർവാളിന്റേയും മകളായി ജനിച്ചു .സഹോദരി നിഷ അഗർവാൾ തെലുഗു ചലച്ചിത്രങ്ങളിൽ അഭിനയിക്കുന്നുണ്ട് .മുംബൈയിൽ പഠനം പൂർത്തിയാക്കിയ കാജൽ, മോഡലിങ്ങ് രംഗത്തേയ്ക്ക് കടന്നു .

2004ൽ പുറത്തിറങ്ങിയ ക്യൂൻ..! ഹോ ഗയാ നാ എന്ന ഹിന്ദി സിനിമയിലൂടെ ചലച്ചിത്രരംഗത്തേയ്ക്ക് കാലെടുത്തുവെച്ച കാജൽ, ഒട്ടനവധി തെലുങ്ക്, തമിഴ് എന്നീ ഭാഷകളിലെ ചലച്ചിത്രങ്ങളിൽ അഭിനയിച്ചിട്ടുണ്ട്.


</doc>
<doc id="171585" url="https://ml.wikipedia.org/wiki?curid=171585" title="ധനുർവേദം">
ധനുർവേദം

ഉപവേദങ്ങളിലൊന്നായ ധനുർവേദം ആയുധങ്ങളെപ്പറ്റിയും ആയോധനകലയെപ്പറ്റിയും പ്രതിപാദിക്കുന്ന വിജ്ഞാനശാഖയാണിത്. പൗരാണിക ഭാരതത്തിൽ വില്ലും അമ്പും ഉപയോഗിച്ചുള്ള യുദ്ധത്തിനു പ്രാധാന്യം ലഭിച്ചിരുന്നതിനാലാണ് വില്ല് എന്ന് അർഥമുള്ള ധനുസ്സ് എന്ന പദത്തോടൊപ്പം ധനുർവേദം എന്ന് ഈ ശാസ്ത്രശാഖ അറിയപ്പെട്ടത്. ആയുർവേദം, ഗാന്ധർവവേദം (സംഗീതശാസ്ത്രം), ധനുർവേദം, അർഥശാസ്ത്രം എന്നിവ നാല് ഉപവേദങ്ങൾ എന്ന് അറിയപ്പെടുന്നു. വേദത്തിൽത്തന്നെ പ്രതിപാദനവും വേദത്തിനു സമാനമായ പ്രാധാന്യവുമുള്ളതിനാലാണ് ഉപവേദമെന്നറിയപ്പെടുന്നത്.

യജുർവേദത്തിന്റെ ഭാഗമാണ് ധനുർവേദമെന്ന് കരുതപ്പെടുന്നു. ധനുർവേദസംഹിത എന്ന ഗ്രന്ഥം ഈ ശാസ്ത്രം നിഷ്കൃഷ്ടമായി പ്രതിപാദിക്കുന്നു. ഈ കൃതി വേദങ്ങളോളം പ്രാചീനമല്ല, കൂടുതൽ അർവാചീനമാണ് എന്ന് പണ്ഡിതന്മാർ അഭിപ്രായപ്പെട്ടിട്ടുണ്ട്. മഹാഭാരതത്തിലും അഗ്നിപുരാണം തുടങ്ങിയ ഗ്രന്ഥങ്ങളിലും ധനുർവേദത്തെപ്പറ്റിയും അതിലെ പ്രതിപാദ്യത്തെപ്പറ്റിയും വിശദീകരിക്കുന്നു. വൈദികകാലത്തു തന്നെ ഈ ശാസ്ത്ര ശാഖയ്ക്ക് പ്രാധാന്യം ലഭിച്ചിരുന്നതായി കരുതാം. ശുക്രനീതി, കാമന്ദകനീതിശാസ്ത്രം, വൈശമ്പായനം, വീരചിന്താമണി, ലഘുവീരചിന്താമണി, വൃദ്ധശാർങ്ഗധരം, യുദ്ധജയാർണവം, യുദ്ധകല്പതരു, നീതിമയൂഘം തുടങ്ങിയ കൃതികൾ ധനുർവേദപ്രതിപാദകങ്ങളായുണ്ട്. ഇവയിൽ പല വിഷയങ്ങളിലും വ്യത്യസ്തമായി വിശദീകരണം കാണുന്നതിനാൽ ഈ വിഷയം പ്രതിപാദിക്കുന്ന അനേകം ഗ്രന്ഥങ്ങളും മറ്റു ശാസ്ത്രശാഖകളെപ്പോലെ വിഭിന്ന പദ്ധതികളും ഉണ്ടായിരുന്നതായി കരുതാം.

ബ്രഹ്മാവും പരമശിവനുമാണ് ഈ വേദത്തിന്റെ ഉപജ്ഞാതാക്കളെന്ന് അഗ്നിപുരാണത്തിൽ പറയുന്നു. വിശ്വാമിത്രനെ ഇതിന്റെ ഋഷിയായി കണക്കാക്കുന്നുണ്ട്. അഗ്നിവേശമുനിയാണ് ഇതിന്റെ ദ്രഷ്ടാവ് എന്നും പരാമർശമുണ്ട്. ഇദ്ദേഹത്തിന്റെ പ്രധാന ശിഷ്യനാണത്രെ ദ്രോണാചാര്യർ. വിശ്വാമിത്രൻ, സദാശിവൻ, ശാർങ്ഗദത്തൻ, വിക്രമാദിത്യൻ തുടങ്ങിയവർ ഈ ശാസ്ത്രം പ്രതിപാദിച്ച് ഗ്രന്ഥം രചിച്ചതായി പരാമർശമുണ്ടെങ്കിലും ഇവ ലബ്ധമായിട്ടില്ല. ഇവയെപ്പറ്റി അഗ്നിപുരാണം, അജ്ഞാതകർതൃകമായ കോദണ്ഡമണ്ഡനം, 14-ആം നൂറ്റാണ്ടിൽ ശാർങ്ഗധരൻ രചിച്ച വീരചിന്താമണി തുടങ്ങിയവയിൽ വിവരണമുണ്ട്.

ധനുർവേദത്തിലെ പ്രധാന പ്രതിപാദ്യങ്ങൾ അഗ്നിപുരാണത്തിന്റെ 249 മുതൽ 252 വരെ അധ്യായങ്ങളിൽ സംഗ്രഹിച്ചു വിവരിക്കുന്നുണ്ട്. ഇതിലെ വിഷയങ്ങളെ ദീക്ഷാപാദം, സംഗ്രഹപാദം, സിദ്ധിപാദം, പ്രയോഗപാദം എന്ന് നാല് പാദങ്ങളായി വിഭജിച്ചിരിക്കുന്നു. ദീക്ഷാപാദത്തിൽ ധനുർലക്ഷണവും അധികാരി നിരൂപണവും ദീക്ഷ, അഭിഷേകം, ശാകുനം, മംഗളം തുടങ്ങിയ സങ്കേതങ്ങളുടെ നിരൂപണവും ആണ് പ്രധാന പ്രതിപാദ്യം.

ധനുസ്സ് എന്ന പദം വിവിധതരം അസ്ത്രശാസ്ത്രങ്ങളെയാണ് സൂചിപ്പിക്കുന്നത്. ആയുധങ്ങളെ 
എന്ന് നാലായി വിഭജിച്ചിരിക്കുന്നു.

ക്ഷേപിണി, വില്ല്, മറ്റ് യന്ത്രങ്ങൾ എന്നിവകൊണ്ടു വിക്ഷേപിക്കുന്ന ആയുധമാണ് യന്ത്രമുക്തം. 

കൈകൊണ്ട് എറിഞ്ഞു ലക്ഷ്യസ്ഥാനത്തെത്തിക്കുന്ന ആയുധമാണ് മുക്തം അഥവാ പാണിമുക്തം. ഗദയെ ഈ വിഭാഗത്തിലാണ് ഉൾപ്പെടുത്തുന്നത്.

കൈയിൽ വച്ചുകൊണ്ടും എറിഞ്ഞും പ്രയോഗിക്കാവുന്നവ മുക്താമുക്തം അഥവാ മുക്തസന്ധാരിതം എന്ന വിഭാഗത്തിൽപ്പെടുന്നു. കുന്തം, ശൂലം തുടങ്ങിയവയാണിത്.

കൈയിൽ പിടിച്ചുകൊണ്ടു മാത്രം പ്രയോഗിക്കുന്ന വാൾ അമുക്തം എന്ന വിഭാഗത്തിലാണ്. 

ഇതിൽ മുക്തവിഭാഗത്തിലേത് (വില്ല് തുടങ്ങിയവ) ശ്രേഷ്ഠവും കുന്തം തുടങ്ങിയ മുക്താമുക്ത വിഭാഗം മധ്യമവും വാൾ തുടങ്ങിയ അമുക്തവിഭാഗം അധമവുമായ ആയുധങ്ങളായാണ് സങ്കല്പം. ഇവയിൽപ്പെടാത്ത ബാഹുയുദ്ധവും അധമ വിഭാഗത്തിലാണ് ഉൾപ്പെടുന്നത്. ബ്രാഹ്മം, വൈഷ്ണവം, പാശുപതം, പ്രാജാപത്യം, ആഗ്നേയം തുടങ്ങി വ്യത്യസ്ത വിഭാഗങ്ങളിൽപ്പെടുത്തിയും ആയുധങ്ങളെ വിശകലനം ചെയ്യുന്നുണ്ട്.

ധനുർവേദത്തിലെ രണ്ടാമത്തെ വിഭാഗമായ സംഗ്രഹപാദത്തിൽ ആചാര്യലക്ഷണവും വ്യത്യസ്ത തരം അസ്ത്രശസ്ത്രങ്ങളുടെ വിവരണവുമാണ് മുഖ്യം. സാമാന്യപരിജ്ഞാനത്തിനുശേഷം ഉപരിപഠനമാണ് മൂന്നാം പാദമായ സിദ്ധിപാദത്തിൽ. ഗുരുവിന്റെ വിശേഷസിദ്ധികൾ മനസ്സിലാക്കുക; ഗുരുമുഖത്തു നിന്നുതന്നെ അവ സ്വായത്തമാക്കുക, വിശേഷ ആയുധങ്ങൾ അറിഞ്ഞിരിക്കുക, അവരുടെ ഉപദേശം നേടുക, മന്ത്രദേവതാഉപാസന, മന്ത്രസിദ്ധി തുടങ്ങിയ ഉപരിപഠന വിധികൾ ഈ പാദത്തിൽ വിവരിക്കുന്നു. പ്രയോഗപാദം എന്ന നാലാം പാദത്തിൽ അസ്ത്രശസ്ത്രാദി പ്രയോഗവൈദഗ്ദ്ധ്യമാണ് പ്രധാന വിവരണം. അസ്ത്രശസ്ത്രപ്രയോഗസമയത്ത് ശരീരം ഏതു സ്ഥിതിയിലാകണം, വില്ല് പിടിക്കുന്ന രീതി, ലക്ഷ്യവിവേചനം, സൈന്യവിന്യാസരീതികൾ, വിവിധതരം അസ്ത്രശസ്ത്രങ്ങളുടെ പ്രയോഗത്തിൽ പാലിക്കേണ്ട വ്യത്യസ്ത രീതികൾ തുടങ്ങിയവ വിശദീകരിക്കുന്നു.

ധനുർവേദത്തിന് പത്ത് അംഗങ്ങളും നാല് ചരണങ്ങളും ഉണ്ടെന്ന് മഹാഭാരതത്തിൽ പ്രസ്താവമുണ്ട്. തേര്, ആന, കുതിര, കാലാൾ എന്ന് നാലു പാദമായി സേനാവിഭാഗമുള്ളതിനാൽ ചതുഷ്പാദി എന്നും ഈ ശാസ്ത്രശാഖയ്ക്കു പേരുണ്ട്. ഋജു, മായ എന്നിങ്ങനെയും ഈ ശാസ്ത്രശാഖയെ തിരിക്കുന്നുണ്ട്.

അത്ഭുതകരമായ സംഹാരശേഷിയുള്ള അസ്ത്രങ്ങളും അനുപമമായ അസ്ത്രപ്രയോഗരീതികളും സ്വായത്തമാക്കിയ ധനുർധരന്മാരുടെ വീരേതിഹാസങ്ങൾ ഭാരതീയ പുരാണങ്ങളിലും ചരിത്ര കൃതികളിലും സുലഭമാണ്. ആഗ്നേയാസ്ത്രം, ബ്രഹ്മാസ്ത്രം തുടങ്ങിയവയെപ്പറ്റിയുള്ള വിവരണം ആധുനികകാലത്തെ അതിമാരകമായ ആയുധങ്ങളെ അനുസ്മരിപ്പിക്കുന്നു. അമ്പ്, വില്ല്, ഗദ, ശൂലം, കുന്തം, വജ്രം, പരശു തുടങ്ങിയ പലതരം ആയുധങ്ങളുടെ നിർമ്മാണരീതിയും ധനുർവേദത്തിൽ വിവരിക്കുന്നുണ്ട്. ആയുധങ്ങൾക്കും പ്രയോഗരീതിക്കുമൊപ്പം സേനാവിന്യാസക്രമവും പരിശീലനക്രമവും ഇതിൽ പ്രതിപാദിക്കുന്നു.

വൈശമ്പായനന്റേതെന്നു കരുതപ്പെടുന്ന ധനുർവേദഗ്രന്ഥത്തിൽ പ്രാചീനകാലത്ത് വില്ലിനെക്കാൾ പ്രാധാന്യം വാളിനായിരുന്നു എന്നു പരാമർശിക്കുന്നുണ്ട്. പൃഥുരാജാവിന്റെ കാലത്താണത്രെ വില്ലിന് പ്രചാരം ലഭിച്ചത്. ബ്രഹ്മദേവനാണ് പൃഥുരാജാവിന് ധനുർവിദ്യ ഉപദേശിച്ചത്.

വില്ല് രണ്ടുരീതിയിലുണ്ട്. ധനുർവിദ്യ അഭ്യസിക്കുന്ന വില്ല് യൗഗിക ധനുസ്സ് എന്നറിയപ്പെടുന്നു. ഇത് യുദ്ധത്തിന് ഉപയോഗിക്കാൻ പാടില്ല. യുദ്ധത്തിന് വേറെ വില്ലുതന്നെ നിർമ്മിക്കണം. ഇത് ലോഹംകൊണ്ടോ മുളകൊണ്ടോ ആകാം. ആന, കുതിര ഇവ വാഹനമായി ഉപയോഗിക്കുമ്പോൾ ലോഹംകൊണ്ടുള്ള വില്ലാണ് കൂടുതൽ ഉപയുക്തം. രഥത്തിലും കാലാൾ സൈന്യത്തിലും മുളകൊണ്ടുള്ള വില്ല് കൂടുതൽ യുക്തമാണ്. വില്ലിന്റെ ഭാരം അധികമാകാതെ ശ്രദ്ധിക്കണം. മുളകൊണ്ടുള്ള വില്ലാണെങ്കിൽ മുളം തണ്ടിന് 3, 5, 7, 9 എന്നിങ്ങനെ ഖണ്ഡങ്ങളാകാം. 4, 6, 8 എന്നിങ്ങനെ ഖണ്ഡങ്ങൾ പാടില്ല. ഈ രീതിയിൽ വില്ലിനെപ്പറ്റി വിശദമായ പഠനം അഗ്നിപുരാണം തുടങ്ങിയ കൃതികളിൽ കാണാം.

വൃദ്ധശാർങ്ഗധരം എന്ന ഗ്രന്ഥത്തിൽ അമ്പിന്റെ നിർമ്മാണരീതിയും വിവിധതരം അമ്പുകളുടെ പ്രത്യേകതയും വിശദമാക്കുന്നുണ്ട്. അമ്പിന്റെ ചുവടഗ്രം വ്യത്യസ്ത ആകൃതിയിലാകാം. ഇവ ഹംസം, ശശം, മയൂരം, ക്രൗഞ്ചം, ബകം തുടങ്ങിയ പേരുകളിലറിയപ്പെടുന്നു. അമ്പിന് മുൻഭാഗത്തു കനം കൂടിയത്, പിൻഭാഗത്തുകനം കൂടിയത്, ഒരേ രീതിയിൽ കനമുള്ളത് എന്നിങ്ങനെ വ്യത്യാസമാകാം. ഇതിന്റെ അടിസ്ഥാനത്തിൽ അമ്പിനെ സ്ത്രീജാതി, പുരുഷജാതി, നപുംസകജാതി എന്നു തിരിക്കുന്നു. കൂടുതൽ ദൂരെ എത്തേണ്ട സന്ദർഭത്തിൽ സ്ത്രീജാതിയിലുള്ള അസ്ത്രവും കൂടുതൽ പ്രഹരശേഷി വേണ്ടിടത്ത് പുരുഷജാതി അസ്ത്രവും അത്യന്തം സൂക്ഷ്മമായ ലക്ഷ്യം ഭേദിക്കേണ്ടിടത്ത് നപുംസകജാതി അസ്ത്രവുമാണ് യുക്തം. അമ്പിന്റെ മുൻ അഗ്രഭാഗത്തിന് വ്യത്യസ്തരൂപം നല്കാറുണ്ട്. ഇവയ്ക്ക് ആരാമുഖം, ക്ഷുരപ്രം, ഗോപുച്ഛം, അർധചന്ദ്രം, സൂചീമുഖം, ഭല്ലം, വത്സദന്തം, ദ്വിഭല്ലം, കർണികം, കാകതുണ്ഡം തുടങ്ങിയ പേരുകളാണ് ഉള്ളത്. ഇവയ്ക്ക് ഓരോന്നിനും പ്രത്യേക ലക്ഷ്യം ഉണ്ടാകും. ആരാമുഖം എന്ന അസ്ത്രഭേദം കവചം, ചർമം ഇവ ഛേദിക്കുന്നതിനുപയുക്തമാണ്. പ്രതിയോഗിയുടെ വില്ല് ഛേദിക്കുന്നതിന് ക്ഷുദ്രപ്രഹരം എന്ന അസ്ത്രഭേദമാണ് യുക്തം. ബൃഹത്സംഹിത എന്ന ഗ്രന്ഥത്തിലും ഈ വ്യത്യസ്ത രീതിയിലുള്ള അമ്പിന്റെ നിർമ്മാണം വിവരിക്കുന്നുണ്ട്.

അസ്ത്രപ്രയോഗസമയത്ത് യോദ്ധാവിന്റെ കാല്, കയ്യ്, മറ്റംഗങ്ങൾ ഇവ ഏതു സ്ഥിതിയിൽ നിൽക്കുമ്പോൾ കൂടുതൽ ലക്ഷ്യഭേദിയാകും എന്നും കൂടുതൽ സുരക്ഷിതമായ സ്ഥിതി ഏതാണ് എന്നും ഗ്രന്ഥങ്ങളിൽ വിവരിക്കുന്നുണ്ട്. വില്ല് പിടിക്കുന്ന രീതി, ശസ്ത്രപ്രയോഗരീതി, ലക്ഷ്യനിർണയം, ശസ്ത്രാഭ്യാസ നിയമങ്ങൾ, ശസ്ത്രാഭ്യാസം എത്ര കാലവും ഒരു ദിവസം എത്രസമയവും എന്നു തുടങ്ങിയ കാര്യങ്ങൾ, എതിരാളിയുടെ ശസ്ത്രത്തെ ഭേദിക്കുന്ന വിധി, ശബ്ദം ശ്രവിച്ച് അസ്ത്രപ്രയോഗത്തിനു പരിശീലനം, ഇരുട്ടിൽ അസ്ത്രപ്രയോഗ പരിശീലനം തുടങ്ങിയ പരിശീലനവിധികൾ വിശദമായി പ്രതിപാദിക്കുന്നുണ്ട്.

അസ്ത്രപ്രയോഗസമയത്തെ യോദ്ധാവിന്റെ സ്ഥിതിക്ക് വ്യത്യസ്ത പേരുകളുണ്ട്. അംഗുഷ്ഠം, നരിയാണി (ഗുല്ഫം), പാണി, പാദം എന്നിവ വളരെ ഒതുക്കി പരസ്പരം സ്പർശിച്ചു നിൽക്കുന്ന സ്ഥിതിക്ക് സമപദം എന്നാണു പേര്. കാലടികളെ ബാഹ്യംഗുലികളിൽ നിർത്തിയും കാൽമുട്ടുകൾ ഇളകാതെ ഉറപ്പിച്ചും ഓരോ കാലും മൂന്നുചാൺ അകലത്തിലും നിൽക്കുന്നത് വൈശാഖം. കാൽമുട്ടുകൾ രണ്ടും ഹംസപംക്തിതുല്യമായ ആകൃതി വരത്തക്കവണ്ണം നാലുചാൺ അകലത്തിൽവച്ചു നിൽക്കുന്നത് മണ്ഡലം എന്നറിയപ്പെടുന്നു. വലത്തേക്കാലിന്റെ മുട്ടും തുടയും കലപ്പയുടെ ആകൃതിയിൽ മടക്കി ഇളകാതെവച്ചും ഇടത്തേക്കാൽ അഞ്ചുചാൺ അകലത്തിലുമുള്ള സ്ഥിതി ആലീഢം. ഇതേപോലെ പ്രത്യാലീഢം, ജാതം, ദണ്ഡായതം, വികടം, സ്വപുടം, സ്വസ്തികം തുടങ്ങിയ സ്ഥിതികളുമുണ്ട്.

അസ്ത്രശസ്ത്രപ്രയോഗ രീതികളും ശാസ്ത്രീയമായ അപഗ്രഥനത്തോടെ വിശദീകരിക്കുന്നുണ്ട്. വില്ല് ഉപയോഗിക്കുമ്പോൾ ആരംഭത്തിൽ സ്വസ്തികം എന്ന സ്ഥിതിയിൽ നിന്നുകൊണ്ട് ഗുരുക്കന്മാരെയും ദേവതമാരെയും മനസ്സിൽ സ്മരിച്ച് വണങ്ങണം. പിന്നീട് ഇടത്തേ കൈകൊണ്ട് വില്ലെടുത്ത് വലത്തേ കൈകൊണ്ട് ബാണം തൊടുക്കണം. വൈശാഖം, ജാതി എന്നിവയിൽ ഒരു സ്ഥിതി സ്വീകരിച്ച് വില്ലിന്റെ ഞാൺ പൂർണമായി വലിച്ചുനോക്കണം. എന്നിട്ട് ദൃഷ്ടികൊണ്ടു കാണപ്പെടുന്നതും മുഷ്ടികൊണ്ടു മറയ്ക്കപ്പെടുന്നതുമായി ലക്ഷ്യത്തെ കേന്ദ്രീകരിച്ച് ലക്ഷ്യഭേദം നടത്തുന്നതിനെ ഉപച്ഛേദം എന്നു പറയുന്നു.

ഖഡ്ഗം, ചർമം, പാശം, ചക്രം തുടങ്ങിയ ആയുധങ്ങളുടെ പ്രയോഗത്തിലും ശാസ്ത്രീയവും ദീർഘകാലം അഭ്യാസം വേണ്ടതുമായ പഠനം ആവശ്യമാണ്. ഖഡ്ഗംകൊണ്ടും ചർമംകൊണ്ടുമുള്ള പ്രയോഗം ഭ്രാന്തം, ഉദ്ഭ്രാന്തം, ആവിദ്ധം തുടങ്ങി 32 രീതികളിലുള്ളത് വിശദീകരിക്കുന്നുണ്ട്. പാശത്തിന്റെ പ്രയോഗവും ഋജു, ആയതം, വിശാലം, തിര്യക്ക്, ഭ്രാമിതം എന്ന് അഞ്ച് വിധമുള്ളതും വിവരിക്കുന്നു. പുരാവൃത്തം, അപരാവൃത്തം, ഗൃഹീതം, ലഘുഗൃഹീതം തുടങ്ങി പതിനൊന്ന് രീതിയിൽ പാശധാരണം സാധ്യമാണ്. ഛേദനം, ഭേദനം, ത്രാസനം, ആന്ദോളനം, ആഘാതം എന്ന് അഞ്ചുവിധത്തിൽ ചക്രംകൊണ്ടുള്ള ആഘാതം നിർദ്ദേശിക്കുന്നു. ഇതേപോലെ ശൂലം, തോമരം, ഗദ, പരശു (മഴു), മുദ്ഗരം (ഉലക്ക), ഭിന്ദിപാലം, വജ്രം, കൃപാണം (ചതുരിക), ക്ഷേപിണി (കവണി) തുടങ്ങിയവയുടെ പ്രയോഗത്തിനും അനേകം രീതിഭേദങ്ങൾ അപഗ്രഥിച്ചിട്ടുണ്ട്.

ക്ഷത്രിയരുടെ വേദമായി അറിയപ്പെടുന്ന ധനുർവേദത്തിന്റെ ആചാര്യന്മാർ ബ്രാഹ്മണരായിരുന്നു. ബ്രാഹ്മണരും ക്ഷത്രിയരും ധനുർവേദം ഗുരുമുഖത്തുനിന്ന് അഭ്യസിച്ചുവന്നു. ആപദ്ഘട്ടത്തിൽ മറ്റു ജനവിഭാഗത്തിനും ഈ വിദ്യ അഭ്യസിക്കാമെന്നു പ്രസ്താവമുണ്ട്. എല്ലാവിഭാഗം ആൾക്കാരും, വേണ്ടിവന്നാൽ, ആപദ്ഘട്ടത്തിൽ രാജാവിന് സഹായികളായി യുദ്ധത്തിൽ പങ്കുചേരണമെന്നായിരുന്നു വിധി. സൂതപുത്രനായ കർണൻ തന്നെപ്പറ്റി വാസ്തവം മറച്ചുവച്ച് ബ്രാഹ്മണകുമാരനാണെന്നു പ്രസ്താവിച്ച് പരശുരാമനിൽനിന്ന് അസ്ത്രാഭ്യാസം നേടിയതും ദ്രോണാചാര്യരെ ഗുരുവായി സങ്കല്പിച്ച് ഏകലവ്യൻ ധനുർവിദ്യ സ്വയം ശീലിച്ചതും പ്രാചീനകാലത്ത് ഈ വിദ്യ എല്ലാ വിഭാഗം ആൾക്കാരും പരിശീലിച്ചിരുന്നതിനു ദൃഷ്ടാന്തമാണ്. യാദവനായ ശ്രീകൃഷ്ണൻ അർജുനനെക്കാൾ സമർഥനായ വില്ലാളിയായിരുന്നതായാണ് ഭാഗവതപുരാണത്തിൽ പരാമർശിക്കുന്നത്. ഉപനയനത്തിനുശേഷം വിദ്യാഭ്യാസത്തിന് ആശ്രമത്തിൽ ഋഷിമാരോടൊപ്പം താമസിച്ചിരുന്ന രാജകുമാരന്മാരും മറ്റുള്ളവരും വേദം, വേദാംഗം തുടങ്ങിയവയോടൊപ്പം ധനുർവേദവും അഭ്യസിച്ചുവന്നിരുന്നു. വേദാചാര്യരായിരുന്ന മഹർഷിമാർ ധനുർവേദാചാര്യർകൂടിയായിരുന്നതായാണ് പറയപ്പെടുന്നത്. കൃപാചാര്യരെ ശരദ്വാൻ എന്ന മുനിയായിരുന്നു അസ്ത്രവിദ്യ അഭ്യസിപ്പിച്ചത്. അഗസ്ത്യമുനി, ശുക്രാചാര്യർ‍, അഗ്നിവേശമുനി, വിശ്വാമിത്രൻ‍, വസിഷ്ഠൻ തുടങ്ങിയവർ ധനുർവേദാചാര്യന്മാർകൂടി ആയിരുന്നതായി പ്രസ്താവമുണ്ട്. വിശ്വാമിത്രശിഷ്യന്മാരായ ശ്രീരാമനും ലക്ഷ്മണനും ദ്രോണാചാര്യശിഷ്യനായ അർജുനനും പരശുരാമശിഷ്യരായ കർണ്ണൻ, ദ്രോണർ തുടങ്ങിയവരും ഏറ്റവും പ്രഗൽഭരായ ധനുർധരന്മാരായി പുരാണങ്ങളിൽ പ്രകീർത്തിതരാണ്.

ആയുധങ്ങളുടെ നിർമ്മാണം, പ്രയോഗ സവിശേഷതകൾ എന്നിവയ്ക്കു പുറമേ പദ്മവ്യൂഹം, ചക്രവ്യൂഹം, ഗരുഡവ്യൂഹം തുടങ്ങിയ പലതരം സേനാവിന്യാസങ്ങളെപ്പറ്റിയും ധനുർവേദത്തിൽ വിവരണമുണ്ട്. ഈ യുദ്ധതന്ത്രത്തിന്റെ ഉപജ്ഞാതാവായി പരിഗണിക്കുന്നത് ബൃഹസ്പതിയെയാണ്. ആയിരം തേര്, ആയിരം ആന, ആയിരം കുതിര, ആയിരം കാലാൾ ഇവ ചേർന്നത് ചതുരംഗം എന്നറിയപ്പെടുന്നു. പത്ത് ചതുരംഗമാണത്രെ ഒരു പത്തി. പത്ത് പത്തിയുടെ നായകനെയാണ് സേനാനായകനായി കണക്കാക്കുന്നത്. പത്ത് സേനാനായകന്മാരുടെ തലവനെ ബലാധ്യക്ഷൻ എന്നു പറയുന്നു. ഒരു ആന, ഒരു തേര്, മൂന്ന് കുതിര, അഞ്ച് കാലാൾ എന്നിവ ചേർന്നത് പത്തിയും മൂന്നുപത്തി ഒരു സേനാമുഖവും മൂന്നുസേനാമുഖം ഒരു ഗുല്മവും മൂന്നുഗുല്മം ഒരു ഗണവും മൂന്നുഗണം ഒരു വാഹിനിയും മൂന്നുവാഹിനി ഒരു പൃതനയും മൂന്നുപൃതന ഒരു ചമുവും മൂന്നുചമു ഒരു അനീകിനിയും മൂന്ന് അനീകിനി ഒരു അക്ഷൌഹിണിയും ആണ് എന്നത് സേനാവിന്യാസത്തിന്റെ പ്രസിദ്ധമായ മറ്റൊരു കണക്കാണ്. മഹാഭാരതയുദ്ധത്തിൽ പാണ്ഡവപക്ഷത്ത് ഏഴും കൌരവപക്ഷത്ത് പതിനൊന്നും അക്ഷൌഹിണിപ്പടയാണുണ്ടായിരുന്നത്.

സൈന്യത്തെ വിന്യസിക്കുമ്പോൾ അതിന് ഉരസ്സ്, കക്ഷം, പക്ഷം, പ്രതിഗ്രഹം, കോടി, മധ്യം, പൃഷ്ഠം എന്ന് ഏഴ് ഭാഗങ്ങളുണ്ടായിരിക്കും. ശാസ്ത്രീയമായി സൈന്യത്തെ നിർത്തുന്ന ക്രമമാണ് വ്യൂഹം. മധ്യഭേദി, അന്തരഭേദി, മകരവ്യൂഹം, ശ്യേനവ്യൂഹം, ശകടവ്യൂഹം, അർധചന്ദ്രവ്യൂഹം, സർവതോഭദ്രം, ഗോമൂത്രകം, ദണ്ഡവ്യൂഹം, ഭോജം, മണ്ഡലം, അസംഹതം, സൂചീമുഖം, വജ്രം, അഭേദ്യം, മത്സ്യവ്യൂഹം തുടങ്ങി അനേകം സേനാവിന്യാസക്രമങ്ങളുണ്ട്. ശത്രുരാജാവിനോടു യുദ്ധം ചെയ്യുക എന്നതോടൊപ്പം ബലവാനായ ശത്രുവിനു കീഴടങ്ങുക, ശത്രുവിനോടു സന്ധിചെയ്യുക തുടങ്ങിയ നയങ്ങളും ഏതു സന്ദർഭങ്ങളിൽ ഏതുപ്രകാരം സ്വീകരിക്കണമെന്നും ഈ ശാസ്ത്രത്തിൽ വിവരിക്കുന്നുണ്ട്.


</doc>
<doc id="171586" url="https://ml.wikipedia.org/wiki?curid=171586" title="ഹരീഷ് ഹാൻഡെ">
ഹരീഷ് ഹാൻഡെ

കർണാടകത്തിൽ നിന്നുള്ള ഒരു സാമൂഹ്യ സംരംഭകനാണ് ഹരീഷ് ഹാൻഡെ. സൗരോർജ്ജത്താൽ പ്രകാശിക്കുന്ന വൈദ്യുത വിളക്കുകൾ നിർമ്മിക്കുന്ന സെൽകോ എന്ന പ്രമുഖ സ്ഥാപനം 1995 ൽ സ്ഥാപിച്ചു. ഇന്ത്യയിലെ 120,000 വീടുകളിൽ ഇന്ന് ഈ സാങ്കേതികത ഉപയോഗിച്ചു വെളിച്ചം തെളിയുന്നു.സൗരോർജ്ജ സാങ്കേതികതയുടെ പ്രായോഗികത പാവങ്ങളുടെ കൈകളിലേക്ക് പകർന്നതിനു 2011 ലെ രമൺ മാഗ്സസെ പുരസ്കാരം അദ്ദേഹത്തെ തേടിയെത്തി. എമർജെന്റ് ലീഡർഷിപ്പ് എന്ന കാറ്റഗറിയിൽ നീലിമ മിശ്രയ്കൊപ്പമ്മാണ് ഹരീഷ് ഹാൻഡെ മാഗ്സസെ അവാർഡ് പങ്കിട്ടത്.
കർണാടകത്തിലെ ഉഡുപ്പി ജില്ലയിലെ കുന്ദപുര താലൂക്കിലുള്ള ഹന്ദട്ടു എന്ന ഗ്രാമത്തിലാണ് 1967 മാർച്ച് 1-നു് ഹരീഷ് ഹാൻഡെ ജനിച്ചത്. എന്നാൽ വളർന്നത് ഒഡീഷയിലെ റൂർകേലയിലും. റൂർക്കല ഇസ്പാത്ത് ഇംഗ്ലീഷ് മീഡിയം സ്കൂളിൽനിന്നും പ്രാഥമിക പഠനം പൂർത്തിയാക്കി. ഗോരക്പൂർ ഐ.ഐ.ടിയിൽ എനർജി എൻജിനീറിംഗിൽ ബിരുദമെടുത്തു(1986-1990). തുടർന്നു് അമേരിക്കയിലെ മസാച്ചുസാറ്റ്സ് (ലോവൽ) സർവ്വകലാശാലയിൽനിന്ന് എനർജി എൻജിനിയറിംഗിൽ തന്നെ ബിരുദാനന്തര ബിരുദവും പി.എച്ച്.ഡി യും കരസ്ഥമാക്കി.(1990-1995).



</doc>
<doc id="171592" url="https://ml.wikipedia.org/wiki?curid=171592" title="കേരളത്തിൽ നടന്ന ഭൂകമ്പങ്ങൾ">
കേരളത്തിൽ നടന്ന ഭൂകമ്പങ്ങൾ

ഭൂകമ്പസാദ്ധ്യതകൾ പരിഗണിക്കുമ്പോൾ, ഇന്ത്യൻ ഫലകത്തിന്റെ ഏറ്റവും സുരക്ഷിതമായ ഭാഗമെന്നു കരുതപ്പെടുന്ന ഒരു പ്രദേശത്താണ് കേരളമുള്ളത്. ശാസ്ത്രഭാഷ്യത്തിൽ ഈ പ്രദേശത്തെ ‘ദക്ഷിണേന്ത്യൻ പരിച’ (The South Indian Shield) എന്നു വിളിക്കുന്നു. അതുകൊണ്ട് കേരളത്തിൽ വൻ ചലനങ്ങൾ പ്രതീക്ഷിക്കുന്നില്ല. എങ്കിലും ലാത്തൂർ ഭൂകമ്പം ഉണ്ടായത് ഇത്തരമൊരു പ്രദേശത്തായിരുന്നതിനാൽ സാധ്യതകൾ തള്ളിക്കളയാനാവില്ല. കേരളം നവീകരിച്ച മെർക്കാലി മാപിനിയിൽ 7 വരെ രേഖപ്പെടുത്താവുന്ന പ്രദേശമായാണ് ഇന്ത്യൻ നിലവാര കാര്യാലയം (ബ്യൂറോ ഓഫ് ഇന്ത്യൻ സ്റ്റാൻഡേർഡ്സ്) കണക്കാക്കുന്നത് എറണാകുളത്തെ വൈപ്പിൻ ദ്വീപ് വേമ്പനാട്ട് കായലിൽ നിന്ന് ഉയർന്നു വന്നത് 1341-ൽ ഉണ്ടായ ഒരു ഭൂകമ്പത്തെ തുടർന്നാണ്. 2000 ഡിസംബർ 12-ന് ആണ് കേരളത്തിൽ സമീപകാലത്തെ ഏറ്റവും വലിയ ഭൂകമ്പം ഉണ്ടായത്. ഇടുക്കി ജില്ലയിൽ മേലുകാവിനടുത്ത് പ്രഭവസ്ഥാനം കണക്കാക്കപ്പെട്ട ഈ ഭൂചലനം റിച്ചർ മാപിനിയിൽ 5 രേഖപ്പെടുത്തിയിരുന്നു. കാ‍സർഗോഡും കണ്ണൂരുമൊഴിച്ച് കേരളത്തിലെല്ലായിടത്തും തമിഴ്നാട്ടിൽ നീലഗിരി, കോയമ്പത്തൂർ, തേനി, മധുര ജില്ലകളിലും ഈ ഭൂകമ്പം അനുഭവപ്പെട്ടു. 1998 ജൂണിൽ നെടുങ്കണ്ടം കേന്ദ്രമാക്കി 4.5 പരിമാണമുള്ള മറ്റൊരു ഭൂകമ്പവുമുണ്ടായിട്ടുണ്ട്. കേരളത്തിനടുത്ത് കോയമ്പത്തൂരിൽ 1990-ൽ സാമാന്യം ശക്തമായ (റിച്ചർ മാപിനിയിൽ 5.5) ഭൂകമ്പമുണ്ടായിട്ടുണ്ട്. 1994-ൽ തൃശൂർ ജില്ലയിൽ ദേശമംഗലം കേന്ദ്രമായി റിച്ചർ മാപിനിയിൽ 4.3 ശക്തിയുള്ള ഭൂകമ്പം ഉണ്ടായിട്ടുണ്ട്. ഇടുക്കി കേന്ദ്രമായി 1988 ജൂൺ 07 -നു രണ്ടു ഭൂകമ്പങ്ങളുണ്ടായി 4.5, 4.1 എന്നിങ്ങനെയായിരുന്നു ഇവയുടെ റിച്ചർ പരിമാണം. തൊട്ടടുത്ത ദിവസം 3.4 ശക്തിയുള്ള മറ്റൊരു ഭൂകമ്പവും ഇവിടെ ഉണ്ടായി. 2006 ഡിസംബർ 20-ന് മലപ്പുറം, തൃശൂർ‍, പാലക്കാട് ജില്ലകളിൽ റിച്ചർ മാപിനിയിൽ 2.8 രേഖപ്പെടുത്തിയ ഭൂകമ്പം ഉണ്ടായി. കുന്നംകുളത്തിനടുത്ത കടങ്ങോട് പ്രദേശത്താണ് ഇതിന്റെ പ്രഭവകേന്ദ്രം കണ്ടെത്തിയത്. തുടർന്ന് ഡിസംബർ 27-ന് റിച്ചർ മാപിനിയിൽ 3.0 രേഖപ്പെടുത്തിയ മറ്റൊരു ഭൂകമ്പവും ഉണ്ടായി

ഔദ്യോഗികരേഖകൾ അനുസരിച്ച് 1819 മുതൽ 2005 വരെയുള്ള കാലഘട്ടത്തിൽ കേരളത്തിലും പരിസരപ്രദേശങ്ങളിലും സംഭവിച്ചിട്ടുള്ള ഭൂകമ്പങ്ങളുടെ വിശദവിവരങ്ങൾ താഴെ കാണാം. അക്ഷാംശം വടക്കു് 6.25° മുതൽ 12.25° വരെയും രേഖാംശം കിഴക്കു് 73.5° മുതൽ 79.5° വരെയും ഉൾപ്പെടുന്ന മേഖലയിലെ വിവരങ്ങളാണു് ഇതു്. "['സ്രോതസ്സ്: GSI (2000) Seismo-tectonic Atlas of India and its Environs. Geological Survey of India. (റൂർക്കി ഐ.ഐ.ടി.യിലെ ഭൂകമ്പസാങ്കേതികവിദ്യാവിഭാഗം മുല്ലപ്പെരിയാർ അണക്കെട്ടിന്റെ സുരക്ഷിതത്വത്തെക്കുറിച്ച് നടത്തിയ പഠനറിപ്പോർട്ട് പ്രകാരം - 2008 മേയ്)]""


</doc>
<doc id="171594" url="https://ml.wikipedia.org/wiki?curid=171594" title="റിച്ചാർഡ് ജി. വിൽക്കിൻസൺ">
റിച്ചാർഡ് ജി. വിൽക്കിൻസൺ

റിച്ചാർഡ് ജി. വിൽക്കിൻസൺ ("റിച്ചാർഡ് ജെറാൾഡ് വിൽക്കിൻസൺ" ജ.1943) സാമൂഹ്യ അസമത്വവും ആരോഗ്യാവസ്ഥയും തമ്മിലുള്ള ബന്ധത്തെ കുറിച്ച് പഠനം നടത്തുന്ന ബ്രിട്ടീഷ് ഗവേഷകനാണ്. നോട്ടിംഗ്‌ഹാം സർവ്വകലാശാലയിൽ സോഷ്യൽ എപിഡെമിയോളജി വിഭാഗത്തിൽ എമിറേറ്റസ് പ്രൊഫസറായിരിക്കേ 2008ൽ വിരമിച്ചു. ഇപ്പോൾ ലണ്ടൻ യൂണിവേർസിറ്റി കോളെജിൽ ഓണററി പ്രൊഫസറായും യോർക്ക് യൂണിവേർസിറ്റിയിൽ വിസിറ്റിങ് പ്രൊഫസറായും സേവനമനുഷ്ഠിച്ചു വരുന്നു.

2009ൽ പ്രസിദ്ധികരിച്ച The Spirit Level എന്ന പുസ്തകമാണ് അദ്ദേഹത്തെ ഏറെ പ്രശസ്തനാക്കിയത്. ഇത് കാറ്റ് പിക്കറ്റ് എന്ന മറ്റൊരു ഗവേഷകനുമായി ചേർന്ന് രചിച്ച കൃതിയാണ്. സാമ്പത്തിക അസമത്വം എങ്ങനെ സാമൂഹ്യപ്രശ്നങ്ങൾക്ക് കാരണമാകുന്നു എന്നാണ് ഇത് ചർച്ച ചെയ്യുന്നത്.

ലയ്‌ടൺ പാർക്ക് സ്ക്കൂൾ, ലണ്ടൺ സ്ക്കൂൾ ഓഫ് എക്കണോമിക്സ്, പെൻസിൽവാനിയ യൂണിവേസിറ്റി, നോട്ടിംഗ്‌ഹാം യൂണിവേർസിറ്റി എന്നിവിടങ്ങളിലായി വിദ്യാഭ്യാസം പൂർത്തിയാക്കി."Socio-economic factors in mortality differentials" എന്നതായിരുന്നു ഗവേഷണ വിഷയം.

Poverty and Progress എന്ന ആദ്യകൃതി 1973ൽ പ്രസിദ്ധീകരിച്ചു. നോട്ടിങ്‌ഹാം യൂണിവേർസിറ്റിയിലെ കമ്യൂണിറ്റി ഹെൽത്ത് ഡിപ്പാർട്ട്മെന്റിൽ ഗവേഷക വിദ്യാർത്ഥിയായിരുന്ന കാലത്തു തന്നെ സാമൂഹ്യാവസ്ഥയും ആരോഗ്യനിലയും തമ്മിലുള്ള ബന്ധത്തെ കുറിച്ച് വിശദമായ കമ്പ്യൂട്ടർ വിശകലനം ഇദ്ദേഹം നടത്തിയിരുന്നു.

1976 ഡിസംബർ 16ന് 'Dear David Ennals' എന്ന കൃതി പുറത്തുവന്നു. ഡേവിഡ് എന്നൽസ് ആ സമയത്ത് സാമൂഹ്യ സേവനങ്ങൾക്കു വേണ്ടിയുള്ള സ്റ്റേറ്റ് സെക്രട്ടറിയായിരുന്നു. 2001ൽ സസക്സ് സർവ്വകലാശാലയിലെ സീനിയർ റിസർച്ച് ഫെല്ലോ ആയി.

2008ൽ നോട്ടിങ്‌ഹാം സർവ്വകലാശാലയിൽ സോഷ്യൽ എപ്പിഡെമിയോളജി പ്രൊഫസറായിരിക്കേ ജോലിയിൽ നിന്നും വിരമിച്ചു. 2009ൽ കാറ്റ് പിക്കറ്റുമായി ചേർന്ന് കൂടുതൽ മെച്ചപ്പെട്ട സാമ്പത്തിക സമതുലിതാവസ്ഥക്കു വേണ്ടി പ്രവർത്തിക്കുന്നതിനും അതിന്റെ ഗുണങ്ങൾ പ്രചരിപ്പിക്കുന്നതിനും വേണ്ടിയുള്ള Equality Trust രൂപീകരിച്ചു.


Further journal articles listed and some downloadable at Scientific Commons
(paperback)]. Some further titles are listed here 

Appearance in 2011 , *"Zeitgeist: Moving Forward"


</doc>
<doc id="171629" url="https://ml.wikipedia.org/wiki?curid=171629" title="ധന്വയാസം">
ധന്വയാസം

സൈഗോഫില്ലേസീ (Zygophyllaeceae) സസ്യകുടുംബത്തിൽപ്പെടുന്ന ഔഷധസസ്യമാണ് ധന്വയാസം. ശാസ്ത്രനാമം: ഫാഗോണിയ ക്രെട്ടിക്ക (Fagonia cretica), ഫാഗോണിയ അറബിക്ക (Fagonia arabica). സംസ്കൃതത്തിൽ ദുരാലഭാ, ധന്വയാസഃ, താമ്രമൂലാ, ദുഃസ്പർശഃ, സമുദ്രാന്തം, കഛുരഃ, സൂക്ഷ്മപത്രഃ, ഹരിവിഗ്രഹാ,അനന്താ എന്നീ പേരുകളാണുള്ളത്. മെഡിറ്ററേനിയൻ പ്രദേശം, പഞ്ചാബ്, ഗംഗാസമതലം, ഗുജറാത്ത്, മഹാരാഷ്ട്ര തുടങ്ങിയ സ്ഥലങ്ങളിലെ വിജനമായ പ്രദേശങ്ങളിൽ കളസസ്യമായി വളരുന്ന ധന്വയാസം കേരളത്തിൽ വളരെ വിരളമായേ കാണപ്പെടുന്നുള്ളൂ.

40 സെന്റിമീറ്ററോളം ഉയരത്തിൽ വളരുന്ന ഓഷധിയാണ് ധന്വയാസം. ഗ്രന്ഥിമയമായ തണ്ട് കനം കുറഞ്ഞതും തിളക്കമുള്ളതുമാണ്. തണ്ടിൽ നിറയെ മുള്ളുകളുണ്ടായിരിക്കും. നാനാവശത്തേക്കും ധാരാളം ശാഖോപശാഖകളോടെ വളരുന്ന ഓഷധിയാണിത്. സൂചിപോലെ നേർത്ത് അഗ്രം കൂർത്ത ഇലകൾ സമ്മുഖമായി വിന്യസിച്ചിരിക്കും. 1-3 പർണിതമായ ഇലകൾക്ക് 12 മി.മീ. നീളവും 2.5 മി.മീ. വീതിയുമുണ്ട്. ഇലഞെടുപ്പ് 0.3 സെ.മീ. വരെ നീളമുള്ളതാണ്. അനുപർണങ്ങൾ 1.2 സെന്റിമീറ്ററോളം നീളമുള്ള ചിരസ്ഥായിയായ മുള്ളുകളായി രൂപാന്തരപ്പെട്ടിരിക്കുന്നു. ഇലകൾ കൊഴിഞ്ഞുപോയശേഷവും മുള്ളുകൾ വളർന്നുകൊണ്ടേയിരിക്കും. ഒക്ടോബർ‍-നവംബർ മാസങ്ങളാണ് ധന്വയാസത്തിന്റെ പുഷ്പകാലം. അനുപർണങ്ങൾക്കിടയ്ക്കുനിന്ന് വളരെച്ചെറിയ ഓരോ പുഷ്പങ്ങളുണ്ടാകുന്നു. ഇവ ഇളം റോസ് നിറമുള്ളതാണ്. പൂഞെട്ടിന് 5-12 മി.മീ. നീളം വരും. ദളങ്ങളുടെ പകുതിയോളം മാത്രം നീളമുള്ള അഞ്ച് ബാഹ്യദളങ്ങളുണ്ട്. പുഷ്പങ്ങൾ വിരിഞ്ഞ് അധികം താമസിയാതെ ബാഹ്യദളങ്ങൾ കൊഴിഞ്ഞുപോകുന്നു. ആറുമില്ലിമീറ്ററോളം നീളമുള്ള അഞ്ച് ദളങ്ങളുണ്ട്. 10 കേസരങ്ങളുണ്ടായിരിക്കും. അണ്ഡാശയം അഞ്ച് കോണുകളും അഞ്ച് അറകളും ഉള്ളതാണ്. അഞ്ച് കോണുകളുള്ള വർത്തികയാണ് ഇതിനുളളത്; വർത്തികാഗ്രം സരളവും. അഞ്ച് മി.മീ.നീളമുള്ള കായ് ഒറ്റ വിത്ത് മാത്രമുള്ളതാണ്. ദൃഢതയും മിനുസവുമുള്ള വിത്ത് അഞ്ചായി വിഭജിതവുമാണ്.

രസം :കഷായം, മധുരം, തിക്തം

ഗുണം :ലഘു, രൂക്ഷം

വീര്യം :ശീതം

വിപാകം :കടു

ധന്വയാസം സമൂലം ഔഷധയോഗ്യമാണ്. ഈ സസ്യത്തിൽനിന്ന് ഹാർമിൻ, ട്രൈടെർപ്പിനോയ്ഡ് ഇനത്തിൽപ്പെട്ട ഒളിയാനേൻ (Oleanane) എന്നിവ വേർതിരിച്ചെടുത്തിട്ടുണ്ട്. ഇതിന്റെ രസം കഷായമോ മധുരമോ തിക്തമോ ആയിരിക്കും. ഇത് കഫപിത്ത രോഗങ്ങൾ ശമിപ്പിക്കുന്നു. മൂത്രജമാണ്; നാഡിയെ ബലപ്പെടുത്തുന്നു; രക്തം ശുദ്ധീകരിക്കുന്നു. ആസ്ത്മ, പനി, ഛർദി, വയറിളക്ക രോഗങ്ങൾ, കരൾരോഗങ്ങൾ, പല്ലുവേദന, ശ്വാസകോശ സംബന്ധമായ രോഗങ്ങൾ, ഉദരരോഗങ്ങൾ എന്നിവയ്ക്ക് ഔഷധങ്ങളുണ്ടാക്കാനുപയോഗിക്കുന്നു. ചൊറിക്ക് തണ്ടിന്റെ തോല് അരച്ച് ലേപനം ചെയ്യാറുണ്ട്.

സുശ്രുതൻ ധന്വയാസത്തിന്റെ ഇലയും തണ്ടുംകൂടി പാമ്പുവിഷത്തിന് ഔഷധമായി നൽകിയിരുന്നു. വസൂരിക്ക് രോഗനിരോധന ഔഷധമായി ഇത് ഉപയോഗിക്കാറുണ്ട്.



</doc>
<doc id="171635" url="https://ml.wikipedia.org/wiki?curid=171635" title="ധൻബാദ്">
ധൻബാദ്

ഝാർഖണ്ഡ് സംസ്ഥാനത്തിലെ ഒരു ജില്ലയും പട്ടണവുമാണ് ധൻബാദ്. മുമ്പ് ബിഹാർ സംസ്ഥാനത്തിന്റെ ഭാഗമായിരുന്ന ധൻബാദ് ജില്ല 2000 നവംബറിൽ ഝാർഖണ്ഡ് സംസ്ഥാനം രൂപവത്കരിച്ചതോടെ അതിന്റെ ഭാഗമായി. വിസ്തീർണം : 2052 ച.കി.മീ. 
ജനസംഖ്യ: 23,94,434 (2001).

മലനിരകളും സമതലങ്ങളും ഉൾപ്പെടുന്ന നിമ്നോന്നതമായ ഭൂപ്രകൃതിയാണ് ധൻബാദ് ജില്ലയുടേത്. കൽക്കരി ഖനനത്തിനും അനുബന്ധ വ്യവസായങ്ങൾക്കും ജില്ലയുടെ സമ്പദ്ഘടനയിൽ നിർണായക സ്ഥാനമുണ്ട്. ഇന്ത്യയിലെ ഏറ്റവും വലിയ സ്റ്റീൽ നിർമ്മാണകേന്ദ്രമായ ബൊക്കാറോ സ്റ്റീൽ പ്ലാന്റ് ധൻബാദ് ജില്ലയിലാണ് സ്ഥിതിചെയ്യുന്നത്. കൃഷിക്കാണ് സമ്പദ്ഘടനയിൽ രണ്ടാം സ്ഥാനം.

ധൻബാദ് ജില്ലയിലെ ജനങ്ങളിൽ ഹിന്ദു, മുസ്ലിം, ക്രിസ്ത്യന്‍, സിഖ് മതവിഭാഗങ്ങളിൽപ്പെട്ടവർക്കാണ് പ്രാമുഖ്യം. ഹിന്ദി, ബംഗാളി, ഉർദു എന്നിവ ഏറ്റവും പ്രചാരമുള്ള ഭാഷകളാണ്. ജില്ലയിലെ ഗതാഗത മേഖല വികസിതമാണ്. വിപുലമായ റോഡ് ഗതാഗത ശൃംഖല ഈ പ്രദേശത്തെ മറ്റു ജില്ലകളുമായും ഇതര സംസ്ഥാനങ്ങളുമായും ബന്ധിപ്പിക്കുന്നു. നിരവധി വിദ്യാഭ്യാസ സ്ഥാപനങ്ങൾ ജില്ലയിൽ പ്രവർത്തിക്കുന്നുണ്ട്. ഇന്ത്യൻ സ്കൂൾ ഒഫ് മൈൻസ് ആൻഡ് അപ്ലൈഡ് ജിയോളജി, സെൻട്രൽ ഇൻസ്റ്റിറ്റ്യൂട്ട് ഓഫ് മൈനിംഗ് അൻഡ് ഫ്യൂഎൽ റിസർച്ച് എന്നിവ ധൻബാദ് ജില്ലയിലാണ് സ്ഥിതിചെയ്യുന്നത്.



</doc>
<doc id="171640" url="https://ml.wikipedia.org/wiki?curid=171640" title="സന്താനം (നടൻ)">
സന്താനം (നടൻ)

ഒരു തമിഴ് ചലച്ചിത്ര അഭിനേതാവും ഹാസ്യതാരവുമാണ് സന്താനം (). 2002ൽ സിനിമാരംഗത്തേയ്ക്ക് കടന്നുവന്ന സന്താനം, 2004ൽ പുറത്തിറങ്ങിയ മൻമദൻ എന്ന ചലച്ചിത്രത്തിലൂടെ സിനിമാരംഗത്ത് സജീവമായി.

ചെന്നൈയിൽ പല്ലവരം എന്ന സ്ഥലത്ത് ജനിച്ചു. സിനിമാരംഗത്തേയ്ക്ക് വരുന്നതിന് മുമ്പ് സ്വദേശത്തെ പ്രശസ്ത കോമഡി സംഘമായ നുൻഗംബക്കം ബോയിസ് കൊണ്ടാട്ടത്തിൽ പ്രവർത്തിച്ചിരുന്നു.1999=ൽ ടെലിവിഷൻ പരിപാടികളിൽ സജീവമായിരുന്നു. സ്റ്റാർ വിജയ് ടെലിവിഷൻ ചാനലിൽ സീരിയലുകളിൽ അഭിനയിച്ചിട്ടുണ്ട്. പേസാത കണ്ണും പേസും എന്ന തമിഴ് ചലച്ചിത്രത്തിലെ ചെറിയ വേഷത്തോടെയാണ് സന്താനം ചലച്ചിത്രാഭിനയം തുടങ്ങുന്നത്.


</doc>
<doc id="171646" url="https://ml.wikipedia.org/wiki?curid=171646" title="കണ്ണൻ ദേവൻ ഹിൽസ് പ്ലാന്റേഷൻസ് കമ്പനി പ്രൈവറ്റ് ലിമിറ്റഡ്">
കണ്ണൻ ദേവൻ ഹിൽസ് പ്ലാന്റേഷൻസ് കമ്പനി പ്രൈവറ്റ് ലിമിറ്റഡ്

കേരളത്തിലെ ഒരു തേയില നിർമ്മാണ കമ്പനിയാണ് കണ്ണൻ ദേവൻ ഹിൽസ് പ്ലാന്റേഷൻസ് കമ്പനി പ്രൈവറ്റ് ലിമിറ്റഡ്. ഇടുക്കി ജില്ലയിലെ മൂന്നാറിലാണ് കമ്പനിയുടെ കൂടുതലും തോട്ടങ്ങൾ സ്ഥിതി ചെയ്യുന്നത്. 24,000 ഹെക്ടറുകളിലായി എസ്റ്റേറ്റുകൾ വ്യാപിച്ചിരിക്കുന്നു. ഏകദേശം 21 മില്ല്യൺ കിലോഗ്രാമാണ് വാർഷിക തേയില ഉല്പാദനം. ഇരവികുളം ദേശീയോദ്യാനം നിലനിൽക്കുന്ന ഭാഗങ്ങൾ മുൻപ് കണ്ണൻ ദേവൻ തേയില കമ്പനിയുടെ ഭാഗമായിരുന്നു. 1978-ൽ കേരള സർക്കാർ എസ്റ്റേറ്റ് ഏറ്റെടുത്ത് വരയാടുകളെ സംരക്ഷിക്കുവാനായി ദേശീയോദ്യാനം സ്ഥാപിച്ചു. 




</doc>
<doc id="171663" url="https://ml.wikipedia.org/wiki?curid=171663" title="എലിസബത്ത് II">
എലിസബത്ത് II

എലിസബത്ത് II (അലക്സാന്ഡ്ര മേരി ജനനം 21 ഏപ്രിൽ 1926) രാജ്ഞിഭരണ വ്യവസ്ഥ നിലനിൽക്കുന്ന ബ്രിട്ടണിലെ ഒരു രാജ്ഞിയാണ് .

എലിസബത്ത് ജനിച്ചത് ലണ്ടനിലാണ്. പഠിച്ചിരുന്നത് സ്വന്തം ഭവനത്തിൽ തന്നെയായിരുന്നു. ജോർജ് ആറാമനാണ് പിതാവ് . രണ്ടാം ലോകമഹായുദ്ധകാലത്ത് എലിസബത്ത് പൊതുജനപ്രവർത്തനങ്ങളിലേർപ്പെട്ടിരുന്നു. 59 വർഷം തുടർച്ചയായി ഭരണം നടത്തിയവരിൽ രണ്ടാമത്തെ രാജ്ഞിയാണ് എലിസബത്ത് II.


</doc>
<doc id="171686" url="https://ml.wikipedia.org/wiki?curid=171686" title="ധമനികൾ">
ധമനികൾ

മനുഷ്യന്റെ ഹൃദയത്തിൽനിന്ന് ശരീരകോശങ്ങളിലേക്ക് രക്തം വഹിച്ചുകൊണ്ടുപോകുന്ന രക്തക്കുഴലുകളാണ് ധമനികൾ. രക്തചംക്രമണ വ്യൂഹ(Circulatory system)ത്തിൽ ശുദ്ധവായു അടങ്ങിയ രക്തം ഉൾക്കൊള്ളുന്ന രക്തക്കുഴലാണിത്. കനം കൂടിയ ഭിത്തികളോടുകൂടിയ രക്തവാഹിനികളാണ് ധമനികൾ. മഹാധമനി, പൾമൊണറി ധമനി എന്നിവയാണ് പ്രധാന ധമനികൾ. ധമനികളിൽവച്ച് ഏറ്റവും വലിപ്പം കൂടിയത് മഹാധമനി(Aorta)യാണ്. ഹൃദയത്തിന്റെ കീഴറകൾ വെൻട്രിക്കിളുകളും മേലറകൾ ഓറിക്കിളു കളുമാണ്. ഇവ രണ്ടും രണ്ടായി വിഭജിക്കപ്പെട്ടിരിക്കുന്നു. വലതു വെൻട്രിക്കിളിൽ നിന്നുമാണ് ശ്വാസകോശ ധമനി പുറപ്പെടുന്നത്; മഹാധമനി ഇടതു വെൻട്രിക്കിളിൽനിന്നും. വെൻട്രിക്കിളിൽനിന്ന് പൾമൊണറി ധമനിയിലേക്കും മഹാധമനിയിലേക്കുമുള്ള പ്രവേശനദ്വാരങ്ങളിൽ അർധചന്ദ്രാകാര വാൽവുകളുണ്ട്.

ധമനികളിൽവച്ച് ഏറ്റവും വലിപ്പം കൂടുതൽ മഹാധമനിക്കാണ്. ഹൃദയത്തിന്റെ ഇടതു വെൻട്രിക്കിളിൽനിന്ന് ഉദ്ഭവിക്കുന്ന ഇവ ഓക്സിജൻ കലർന്ന രക്തത്തെ വഹിക്കുന്നു. ഇവ ചെറിയ ശാഖകളായി പിരിഞ്ഞ് ശരീരത്തിന്റെ വിവിധ ഭാഗങ്ങളിലേക്ക് രക്തമെത്തിക്കുന്നു.

ഹൃദയപേശികൾക്കു രക്തം നൽകുന്ന മഹാധമനിയുടെ ശാഖയാണ് കൊറോണറി ധമനി. മഹാധമനിയുടെ വളവിൽ (arch of aorta)നിന്നാണ് തലയിലേക്കും കഴുത്തിലേക്കും കൈയിലേക്കുമുള്ള പ്രധാന ശാഖകൾ രൂപംകൊള്ളുന്നത്. കോമൺ കരോട്ടിഡ് ധമനി എന്നും സബ്ക്ലേവിയൻ ധമനി എന്നും ഇവ അറിയപ്പെടുന്നു. കോമൺ കരോട്ടിഡിൽനിന്നുള്ള ശാഖകളും സബ്ക്ലേവിയന്റെ ശാഖയായ വെർട്ടിബ്രൽ ധമനിയും ചേർന്നാണ് തലച്ചോറിലേക്ക് രക്തം എത്തിക്കുന്നത്. ഇതിനുശേഷം മഹാധമനി നെഞ്ചിൽക്കൂടി താഴേക്കു പോകുന്നു. നെഞ്ചിലെ അവയവങ്ങൾക്കും പേശികൾക്കും രക്തം നൽകുന്ന മഹാധമനിയാണ് തൊറാസിക് അയോർട്ട. ഡയഫ്രത്തെ ഒരു പ്രത്യേക ഭാഗത്തുകൂടി തുളച്ചുകൊണ്ട് വയറിലേക്ക് പ്രവേശിക്കുന്ന മഹാധമനിയാണ് അബ്ഡൊമിനൽ അയോർട്ട. വൃക്കകൾക്ക് രക്തം നൽകുന്നവയാണ് റീനൽ ആർട്ടറി. ഉദരത്തിൽവച്ച് അബ്ഡൊമിനൽ അയോർട്ട രണ്ട് ശാഖകളായി പിരിയുന്നു. ഇവയാണ് കോമൺ ഇലിയക് ധമനികൾ. ഓരോ കോമൺ ഇലിയക് ധമനിയും രണ്ടായി വിഭജിക്കുന്നു. ഇന്റേണൽ (ആന്തരികം) എന്നും എക്സ്റ്റേണൽ (ബാഹ്യം) എന്നും ഇവ അറിയപ്പെടുന്നു. ഇതിൽ പുറംഭാഗത്തുള്ള ധമനി, ഉദരത്തിൽനിന്നു പുറത്തു വരികയും ഫെമറൽ ധമനിയായി മാറുകയും ചെയ്യുന്നു. കാലിലേക്കുള്ള രക്തം നൽകുകയാണ് ഫെമറൽ ധമനിയുടെ ധർമം. ഫെമറൽ ധമനിയുടെ തുടർച്ചയായുള്ള പോപ്ലിറ്റിയൽ ധമനിയാണ് കാൽമുട്ടുകളിലെ പേശികൾക്ക് രക്തം നൽകുന്നത്. പോപ്ലിറ്റിയൽ ധമനിയുടെ ശാഖയായ പോസ്റ്റീരിയർ റ്റിബിയൽ ധമനി കാൽപ്പാദത്തിലും വിരലുകളിലുമുള്ള പേശികളിൽ രക്തമെത്തിക്കുന്നു.

ഏറ്റവും ചെറിയ ധമനി ചെറുലോഹിനി (arterioles) എന്നറിയപ്പെടുന്നു. ഇതിന്റെ തുടർച്ചയായുള്ളവയാണ് സൂക്ഷ്മധമനികൾ (capillaries). സൂക്ഷ്മധമനികളാണ് ഓക്സിജനും മറ്റും ശരീരകോശങ്ങളിലെത്തിക്കുന്നത്. കാർബൺ ഡൈഓക്സൈഡും ശരീരത്തിൽനിന്നു പുറന്തള്ളേണ്ടുന്ന വസ്തുക്കളും സൂക്ഷ്മധമനികളിലെത്തി അവിടെനിന്ന് സിരകൾ (veins) വഴി ഹൃദയത്തിലെത്തുന്നു. ധമനികളും സൂക്ഷ്മധമനികളും സിരകളും ഹൃദയവും ഉൾപ്പെട്ടതാണ് രക്തചംക്രമണ വ്യവസ്ഥ.

ഘടനാപരമായി ഇലാസ്തികവും പേശീനിർമിതവുമായ കുഴലുകളാണ് രക്തധമനികൾ. ധമനിയുടെ ഭിത്തി മൂന്ന് പാളികളാൽ നിർമിതമാണ്. ഇതിൽ ബാഹ്യപാളി റ്റ്യൂണിക അഡ്വെൻറ്റിഷ്യ എന്നറിയപ്പെടുന്നു. റ്റ്യൂണിക മീഡിയയാണ് മധ്യപാളി. അന്തർപാളി റ്റ്യൂണിക ഇന്റിമ എന്നാണ് അറിയപ്പെടുന്നത്. അന്തർപാളിക്കുള്ളിലായി ഒരു ഇലാസ്തിക സ്തരവും മൃദുപേശീകലകളും കാണപ്പെടുന്നു. ധമനിയുടെ ഏറ്റവും ഉള്ളിലുള്ള ഭാഗമാണ് എൻഡോത്തീലിയം. വിസ്തൃതമായ ഒരു പാളി എപ്പിത്തീലിയൽ കോശങ്ങളാൽ നിർമിതമാണ് എൻഡോത്തീലിയം. എൻഡോത്തീലിയത്തിനുള്ളിലൂടെയാണ് രക്തം പ്രവഹിക്കുന്നത്.

ഏകദേശം ഒരു നൂലിന്റെ കനം മാത്രമുള്ള രക്തധമനികളാണ് ചെറുലോഹിനികൾ (Arterioles). ഇവയ്ക്ക് ധമനികളെപ്പോലെ പൂർണമായ ഒരു ബാഹ്യാവരണമില്ല. ഇലാസ്തിക കലകളും മൃദുപേശികളും കൊണ്ടാണ് ഇവ നിർമ്മിക്കപ്പെട്ടിരിക്കുന്നത്.

ഏറ്റവും ചെറിയ രക്തകുഴലുകളാണ് സൂക്ഷ്മധമനികൾ (capillaries). സൂക്ഷ്മദർശിനിയുടെ സഹായത്താൽ മാത്രമേ ഇവയെ തിരിച്ചറിയാൻ കഴിയുകയുള്ളൂ. ഘടനാപരമായി ഇവയ്ക്ക് ഒരു അടിസ്ഥാന സ്തരവും അതിനുള്ളിലായി എൻഡോത്തീലിയവും മാത്രമേ ഉള്ളൂ. കാപ്പിലറികളുടെ വളരെ നേർത്ത ഭിത്തികളിലൂടെയാണ് രക്തം ശരീരത്തിന്റെ വിവിധ ഭാഗങ്ങളിലേക്ക് വ്യാപിക്കുന്നത്.

ധമനികളെ അതിറോസ്ക്ലിറോസിസ് (atherosclerosis) രോഗം ബാധിക്കാറുണ്ട്. കൊഴുപ്പുകണങ്ങൾ ധമനികളുടെ ഏറ്റവും ഉള്ളിലെ ഭിത്തികളിൽ നിരയായി അടിയുന്നതുമൂലമാണ് ഈ രോഗമുണ്ടാകുന്നത്. റെയ്നോഡ്സ് രോഗം (Raynaud's disease), ചിൽബ്ളേയ് ൻ(Chilblain), ഫ്രോസ്റ്റ് ബൈറ്റ് (Frost bite) എന്നീ രോഗങ്ങളും ധമനികളെ ബാധിക്കാറുണ്ട്.



</doc>
<doc id="171710" url="https://ml.wikipedia.org/wiki?curid=171710" title="അഞ്ജലി (നടി)">
അഞ്ജലി (നടി)

അഞ്ജലി (തെലുങ്ക്:అ౦జలి) ഒരു ഇന്ത്യൻ ചലച്ചിത്രനടിയും മോഡലുമാണ് .തമിഴ്, തെലുങ്ക്, കന്നഡ എന്നീ ഭാഷകളിലെ ചലച്ചിത്രങ്ങളിൽ അഭിനയിക്കുന്നുണ്ട് .

അഞ്ജലി ജനിച്ചത് ആന്ധ്രാപ്രദേശിലെ കിഴക്കൻ ഗോദാവരി ജില്ലയിൽ മൊഗാലികുഡുരു എന്ന പ്രദേശത്തായിരുന്നു .രണ്ട് സഹോദരന്മാരുണ്ട് .തെലുഗു ഭാഷയാണ് വീട്ടിൽ സംസാരിച്ചിരുന്നത് .പത്താം ക്ലാസ്സ് പഠനത്തിനുശേഷം തമിഴ്നാട്ടിലെ ചെന്നൈയിലേക്ക് മാറി താമസിച്ചു .പഠനം തുടരുകയും ഗണിതത്തിൽ ബിരുദം നേടുകയും ചെയ്തു .
മോഡലിങ്ങ് രംഗത്ത് ശ്രദ്ധേയയായ അഞ്ജലിക്ക്, സംവിധായകനായ ശിവ നാഗേശ്വരം റാവു തന്റെ പുതിയ സിനിമയായ ഫോട്ടോ എന്ന തെലുഗു ചലച്ചിത്രത്തിൽ അഭിനയിക്കാൻ അവസരം നൽകി .പിന്നീട് സിനിമാ രംഗത്ത് സജീവമായി ഒട്ടനവധി ചലച്ചിത്രങ്ങളിൽ അഭിനയിച്ചിട്ടുള്ള അഞ്ജലിക്ക് നിരവധി പുരസ്കാരങ്ങൾ ലഭിച്ചിട്ടുണ്ട് .


</doc>
<doc id="171714" url="https://ml.wikipedia.org/wiki?curid=171714" title="സെൻട്രൽ ഇൻസ്റ്റിറ്റ്യൂട്ട് ഓഫ് മൈനിംഗ് അൻഡ് ഫ്യൂഎൽ റിസർച്ച്, ധൻബാദ്">
സെൻട്രൽ ഇൻസ്റ്റിറ്റ്യൂട്ട് ഓഫ് മൈനിംഗ് അൻഡ് ഫ്യൂഎൽ റിസർച്ച്, ധൻബാദ്

ഖനന ഇന്ധന വിഷയങ്ങളിൽ ഗവേഷണം നടത്തുന്ന സെൻട്രൽ ഇൻസ്റ്റിറ്റ്യൂട്ട് ഓഫ് മൈനിംഗ് അൻഡ് ഫ്യൂഎൽ റിസർച്ച് ധൻബാദ് കേന്ദ്രമാക്കി സി. എസ്. ഐ. ആറിൻറെകീഴിൽ പ്രവർത്തിക്കുന്നു. ധൻബാദിലെ സെൻട്രൽ ഇൻസ്റ്റിറ്റ്യൂട്ട് ഓഫ് മൈനിംഗ് , ദിഗ്വാദിയിലെ സെൻട്രൽ ഇൻസ്റ്റിറ്റ്യൂട്ട് ഓഫ് ഫ്യൂഎൽ റിസർച്ച് എന്നീ രണ്ടു ഗവേഷണശാലകൾ സംയോജിപ്പിച്ച് ഈയടുത്ത കാലത്താണ് സെൻട്രൽ ഇൻസ്റ്റിറ്റ്യൂട്ട് ഓഫ് മൈനിംഗ് അൻഡ് ഫ്യൂഎൽ റിസർച്ച് ഒരു സംയുക്തകേന്ദ്രമായി നിലവിൽ വന്നത്. റാഞ്ചി, ബിലാസ്പൂർ, നാഗ്പൂർ, റൂർക്കി എന്നിവിടങ്ങളിൽ ഈ സ്ഥാപനത്തിന് ഉപകേന്ദ്രങ്ങളുണ്ട്.

കൽക്കരിയുടെ ഖനനം മുതൽ ഉപഭോഗം വരെയുളള ഊർജ്ജ ശൃംഖലയുടെ ഓരോ കണ്ണിയേയും കൂടുതൽ മെച്ചപ്പെടുത്താനും ലാഭവത്താക്കാനുമുളള സാങ്കേതിക വിദ്യകൾ വികസിപ്പിച്ചെടുക്കുകയാണ് ഈ സ്ഥാപനത്തിൻറെ മുഖ്യ ദൗത്യം

സെൻട്രൽ ഇൻസ്റ്റിറ്റ്യൂട്ട് ഓഫ് മൈനിംഗ് അൻഡ് ഫ്യൂഎൽ റിസർച്ച്, ബാർവാ റോഡ്,ധൻബാദ്, ഝാർഖണ്ഡ്,826001, ഇന്ത്യ
ഫോ : 91-326-2296023, 2296006, 2296003, 2296004, 2296005, ഫാക്സ്: 91-326 2296025, E-Mail: dcmrips@yahoo.co.in/ director@cmri.nic.in 


</doc>
<doc id="171717" url="https://ml.wikipedia.org/wiki?curid=171717" title="ആസ്ട്രോ-ഏഷ്യാറ്റിക് ഭാഷകൾ">
ആസ്ട്രോ-ഏഷ്യാറ്റിക് ഭാഷകൾ

ദക്ഷിണപൂർവേഷ്യൻ രാജ്യങ്ങളിൽ എട്ട് കോടിയോളം ജനങ്ങൾ ഉപയോഗിക്കുന്ന ഭാഷകളെ ദക്ഷിണപൂർവേഷ്യൻ ഭാഷകൾ എന്ന പേരിൽ അറിയപ്പെടുന്നു. ആസ്ട്രോ-ഏഷ്യാറ്റിക് ഭാഷകൾ എന്ന പേരിലും ഇവ അറിയപ്പെടുന്നുടുന്നുണ്ട്. ഇവയ്ക്ക് മോൺഖ്മർ, മുണ്ഡ, അന്നമീസ് മുവോങ് എന്നിങ്ങനെ മൂന്ന് ഉപവിഭാഗങ്ങളുണ്ട്. ഭാഷാപരമായ വിലയിരുത്തലിനുപുറമേ ചില ഭാഷാശാസ്ത്രകാരന്മാർ പ്രാദേശികതലത്തിലും ദക്ഷിണപൂർവേഷ്യൻ ഭാഷകളെ മൂന്ന് വിഭാഗമായി തരംതിരിക്കുന്നുണ്ട്. മലയോ-പോളിനേഷ്യൻ ഭാഷകൾ, സീനോ-തിബത്തൻ ഭാഷകൾ, മോൺഖ്മർ ഭാഷകൾ എന്നിവയാണിവ. മലയോ-പോളിനേഷ്യൻ ഭാഷകളെയും ആസ്റ്റ്രോ ഏഷ്യാറ്റിക് ഭാഷകളെയും ഒന്നിപ്പിച്ച് ആസ്റ്റ്രിക് ഭാഷാവിഭാഗമായി പരിഗണിക്കുന്ന ഭാഷാശാസ്ത്രജ്ഞരുമുണ്ട്. സ്വനപരവും ശാബ്ദികവും വ്യാകരണപരവുമായ സാദൃശ്യങ്ങളാണ് ഈ പരിഗണനയ്ക്കു വഴിയൊരുക്കുന്നത്.

ഖ്മർ അഥവാ കമ്പോഡിയൻ മോൺ അഥവാ തലായ്ങ് എന്നീ ഭാഷകൾക്കുപുറമേ കമ്പോഡിയയിലും ദക്ഷിണ വിയറ്റ്നാമിലും പ്രചാരത്തിലുള്ള ചാമ്ഭാഷയും മലായ് ഉപദ്വീപിലെ സെമാങ്, സങ്കായ് ഭാഷകളും നിക്കോബാർ ദ്വീപുകളിലെ നിക്കോബാറീസും അസമിലെ ഖാസിയും മറ്റുമാണ് മോൺഖ്മർ ഉപവിഭാഗത്തിൽ ഉൾപ്പെടുന്നത്. വ്യാകരണപരമായി മോൺഖ്മർ ഭാഷകളിൽ പ്രത്യയങ്ങളുടെ (പുരപ്രത്യയം, മധ്യപ്രത്യയം, പരപ്രത്യയം) ഉപയോഗം കൂടുതലാണ്. ഒരേ അർഥമുള്ള വ്യത്യസ്ത ഭാഷാഘടകങ്ങൾ ചേർന്ന് പദം രൂപംകൊള്ളുന്നതിനാൽ ഇവയെ സംശ്ലിഷ്ടഭാഷകളെന്നു വിശേഷിപ്പിക്കാം. ഖ്മർ, മോൺ ഭാഷകൾക്ക് സ്വന്തമായ ലിപികളുണ്ട്. ഭാരതത്തിലെ അക്ഷരമാലകളിൽ നിന്ന് രൂപംകൊണ്ടവയാണിവ.

മുണ്ഡ ഉപവിഭാഗത്തിൽ ഇരുപതിലേറെ ഭാഷകൾ ഉൾപ്പെടുന്നു. ഉത്തരഭാരതത്തിലും മധ്യഭാരതത്തിലുമാണ് ഇവയിലേറെയും പ്രചാരത്തിലുള്ളത്. സന്താലിയാണ് ഈ വിഭാഗത്തിലെ മുഖ്യ ഭാഷ. പ്രത്യയങ്ങൾ കൂടുതലായുപയോഗിക്കുന്ന മുണ്ഡഭാഷകൾ സംശ്ലിഷ്ട ഭാഷകളാണ്. നാമങ്ങൾക്ക് രണ്ട് ലിംഗഭേദങ്ങളാണുള്ളത്. ചേതനം, അചേതനം എന്നിവയാണവ. മിക്ക മുണ്ഡ ഭാഷകൾക്കും മൂന്ന് വചനങ്ങൾ ഉണ്ടാകും; ഏകവചനം, ദ്വിവചനം, ബഹുവചനം എന്നിങ്ങനെ. പരപ്രത്യയങ്ങളും നാമശേഷമുള്ള നിപാതങ്ങളും എണ്ണത്തെയും സംബന്ധത്തെയും സൂചിപ്പിക്കാനാണ് ഉപയോഗപ്പെടുത്തുന്നത്. ഇന്തോ യൂറോപ്യൻ ഭാഷകളിൽ വിഭക്തിപ്രത്യയങ്ങളിലൂടെയാണ് ഇവ സൂചിപ്പിക്കുന്നത്.

മുവോങ്, വിയറ്റ്നാമീസ് ഭാഷകളാണ് അന്നമീസ് മുവോങ് ഉപവിഭാഗത്തിലുള്ളത്. വിയറ്റ്നാമീസ് അടിസ്ഥാനപരമായി ഏകാക്ഷരപദപ്രധാനമാണ്. എങ്കിലും രണ്ടും അതിലധികവും അക്ഷരങ്ങളുള്ള പദങ്ങളും കുറവല്ല. ആറ് താനങ്ങളുള്ള ഈ ഭാഷ ഒരു ഈണഭാഷയായും അറിയപ്പെടുന്നു. സമനാമങ്ങളെ വേർതിരിച്ചറിയാൻ ഇവ ഉപകരിക്കുന്നു. നിപാതങ്ങൾ ഉപയോഗപ്പെടുത്തുന്ന വിയറ്റ്നാമീസ് ഭാഷയിൽ പുരപ്രത്യയങ്ങളോ പരപ്രത്യയങ്ങളോ ഇല്ല. പ്രത്യയരൂപസിദ്ധീകരണമില്ലാത്തതിനാൽ വ്യാകരണബന്ധങ്ങൾ പ്രകടിപ്പിക്കുന്നതിന് പദക്രമത്തിന് വളരെയേറെ പ്രാധാന്യമുണ്ട്. വിയറ്റ്നാമീസ് ഭാഷയുടെ വർഗീകരണം ഇന്നും വിവാദ വിഷയമാണ്. ഒരു വിഭാഗം ഇതൊരു മോൺഖ്മർ ഭാഷയായി കരുതുമ്പോൾ മറ്റൊരു വിഭാഗം തായ് ഭാഷയായി കരുതുന്നു.

ഭൂമിശാസ്ത്രപരമായി ദക്ഷിണപൂർവേഷ്യൻ ഭാഷകളെ മൂന്നു വിഭാഗമായി തരം തിരിക്കുന്നു.

ഇതിൽ മുഖ്യവിഭാഗം സീനോ-തിബത്തൻ ഭാഷകളാണ്. ചൈനീസ്, ബർമീസ്, തിബത്തൻ, തായ്, ലാവോ എന്നിവയാണ് ഈ വിഭാഗത്തിലെ മുഖ്യ ഭാഷകൾ. സീനോ-തിബത്തൻ വിഭാഗത്തെ മൂന്നു ഉപവിഭാഗങ്ങളായി തരംതിരിച്ചിരിക്കുന്നു: 
ഇവയിൽ തായ്, ചൈനീസ് ഭാഷകളെ മാത്രം വേർതിരിച്ച് സീനോ-സയാമീസ് ഉപവിഭാഗമായി പരിഗണിക്കുന്നവരുമുണ്ട്. സീനോ- തിബത്തൻ വിഭാഗത്തിലെ ഉപവിഭാഗമായ ചൈനീസ് ഭാഷയ്ക്കു വ്യത്യസ്തമായ അനേകം വകഭേദങ്ങളുണ്ടെങ്കിലും അവയെല്ലാം ചൈനീസ് ഭാഷാഭേദങ്ങളായാണ് കരുതപ്പെടുന്നത്. തായ്ലൻഡിലും വിയറ്റ്നാമിലും ചൈനയിലെ ചുനാൻ പ്രവിശ്യയിലും പ്രചാരത്തിലുള്ള തായ് ഭാഷയ്ക്കും അനേകം ഭാഷാഭേദങ്ങളുണ്ട്. പദങ്ങൾ ഏറെയും ഏകാക്ഷരങ്ങളാണ്. പ്രത്യയങ്ങൾ ഇല്ലാത്തതിനാൽ വ്യാകരണ ബന്ധങ്ങളെ സൂചിപ്പിക്കുന്നത് പദക്രമമാണ്. താനഭാഷ ആയതുകാരണം ഈണത്തിലുള്ള വ്യതിയാനം അർഥവ്യത്യാസത്തെയും സൂചിപ്പിക്കുന്നു. നൂറ്റാണ്ടുകളായി ചൈനീസ്, ഖ്മർ, പാലി, സംസ്കൃതം തുടങ്ങിയ ഭാഷകളിൽനിന്ന് അനേകം പദങ്ങൾ തായ് ഭാഷയിലേക്ക് ആദാനം ചെയ്തിട്ടുണ്ട്. സ്വന്തമായ അക്ഷരമാലയുള്ള ഭാഷയാണ് തായ്.

തിബത്തോ-ബർമൻ ഭാഷകളിൽ തിബത്തൻ, ബർമീസ് ഭാഷകൾക്കു പുറമേ ബോഡോ, ഗാരോ, കചിൻ തുടങ്ങിയ ചെറുഭാഷകളും ഉൾപ്പെടുന്നു. ഇവയും താന ഭാഷകളാണ്. ഇവയിൽ ഏകാക്ഷര പദങ്ങൾക്കു പ്രാധാന്യം കുറവാണ്. സംശ്ലിഷ്ട സ്വഭാവമുള്ള ഈ ഭാഷകളിൽ പ്രത്യയങ്ങൾക്ക് പ്രാധാന്യമുണ്ട്. 

ദക്ഷിണപൂർവേഷ്യൻ ഭാഷകളുടെ ഭൂമിശാസ്ത്രപരമായ വിഭജനത്തിൽ വരുന്ന മറ്റൊരു വിഭാഗമാണ് മലയോ-പോളിനേഷ്യൻ ഭാഷകൾ. ആസ്ട്രൊനേഷ്യൻ ഭാഷകൾ എന്ന പേരിലും ഇവ അറിയപ്പെടുന്നു. ഇന്തോനേഷ്യൻ, മലായ്, ജാവനീസ്, സുൻഡാനീസ്, മഡുരിസ്, തഗലോഗ്, വിശായൻ, മലഗാസി എന്നിവയാണ് ഈ വിഭാഗത്തിലെ മുഖ്യ ഭാഷകൾ. ഇന്തോനേഷ്യൻ, മൈക്രോനേഷ്യൻ, മെലനേഷ്യൻ, പോളിനേഷ്യൻ എന്നീ ഉപവിഭാഗങ്ങളിലായി മലയോ-പോളിനേഷ്യൻ ഭാഷകളെ ഉൾപ്പെടുത്തിയിരിക്കുന്നു. ഇന്തോനേഷ്യൻ ഭാഷ ഇന്തോനേഷ്യയിലും മലായ് ഭാഷ മലേഷ്യയിലും തഗലോഗ് ഫിലിപ്പൈൻസിലും മലഗാസി മഡഗാസ്കറിലും ഔദ്യോഗിക ഭാഷകളാണ്. ഇന്തോനേഷ്യയിൽ ഇന്തോനേഷ്യൻ ഭാഷയ്ക്കു പുറമേ ജാവനീസ്, സുഡാനീസ്, മഡുരീസ്, അകിനീസ്, ബടക് തുടങ്ങിയ ഭാഷകളും പ്രചാരത്തിലുണ്ട്. പസിഫിക് ദ്വീപുകളിൽ നൂറുകണക്കിന് മലയോ-പോളിനേഷ്യൻ ഭാഷകളാണ് പ്രചാരത്തിലുള്ളത്.



</doc>
<doc id="171721" url="https://ml.wikipedia.org/wiki?curid=171721" title="മൾട്ടിഡെന്റിയ">
മൾട്ടിഡെന്റിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് മൾട്ടിഡെന്റിയ - Multidentia. ആഫ്രിക്കയിലെ ഉഷ്ണമേഖലാപ്രദേശങ്ങളിൽ ഇവ പരിമിതമായി കാണപ്പെടുന്നു. എന്നാൽ ഇവയുടെ എല്ലാ സ്പീഷിസുകളും കിഴക്കൻ ആഫ്രിക്കയിൽ കൂടുതലായി കാണുന്നു. 

അലക്സാണ്ടർ വോൺ ഗില്ലി വിശദമായി 1973ൽ ഇവയെ വിലയിരുത്തിയിട്ടുണ്ട്. 



</doc>
<doc id="171731" url="https://ml.wikipedia.org/wiki?curid=171731" title="കകൊരി സമരം">
കകൊരി സമരം

സ്വാതന്ത്ര്യസമരകാലത്തു ബ്രിട്ടീഷുകാർക്കു എതിരായി ഭാരത വിപ്ലവകാരികൾ നടത്തിയ ഒരു പ്രതിഷേധം ആണ് കകൊരി സമരം അഥവാ കകൊരി സംഭവം .കകൊരി ഗൂഡാലോചന എന്നും ഇതിനെ വിശേഷിപ്പിക്കാറുണ്ട്.

ബ്രിട്ടീഷ്‌ രാജിനെതിരെ സായുധവിപ്ലവം എന്ന ആദർശ കേന്ദ്രീകൃതമായ എച്ച്.ആർ.എ. (ഹിന്ദുസ്ഥാൻ റിപബ്ലികൻ അസോസിയേഷൻ) എന്ന സംഘടനയുടെ നേതൃത്വത്തിൽ രാം പ്രസാദ് ബിസ്മിൽ, അഷ്‌ഫഖുള്ള ഖാൻ, രാജേന്ദ്ര ലാഹിരി, ചന്ദ്ര ശേഖർ ആസാദ്‌, സച്ചിന്ദ്ര ബക്ഷി, കേശബ് ചക്രവർത്തി, മന്മഥ് നാഥ് ഗുപ്ത, മുരാരി ശർമ, മുകുന്ദി ലാൽ ഗുപ്ത, ബനവാരി ലാൽ,യോഗേഷ് ചന്ദ്ര ചാറ്റർജി തുടങ്ങിയ 1925 ഓഗസ്റ്റ് 9 നു ഷാജഹാൻപൂരിൽ നിന്നു ലക്നോവിലേയ്ക്കുള്ള ട്രയിൻ കകൊരിയിൽ വച്ചു ചങ്ങല വലിച്ചു നിർത്തി സർക്കാർ ട്രഷറി വക പണം തട്ടിയെടുത്ത സംഭവമാണിത്.<br><br>
ഒന്നരവർഷം ദീർഘിച്ച വിചാരണയ്ക്കൊടുവിൽ രാമപ്രസാദ് ബിസ്മിൽ, അഷ്ഫഖുള്ള, റോഷൻ സിങ്ങ്, രാജേന്ദ്രലാഹിരി എന്നിവർ 1927 ഡിസംബർ 18,19,20 തിയ്യതികളിലായി തൂക്കിലേറ്റപ്പെട്ടു.

ഈ ചരിത്ര സംഭവതിൽ ഭാരതതിന്റെ പലഭാഗത്തു നിന്നുമായി 40 പേർ അറസ്റ്റിലായി,അവരുടെ പേരും അറസ്റ്റ് ചെയ്ത സ്ഥലവും ചുവടെ <br><br>



</doc>
<doc id="171743" url="https://ml.wikipedia.org/wiki?curid=171743" title="സെൻട്രൽ ഇൻസ്റ്റിറ്റ്യൂട്ട് ഓഫ് മെഡിസിനൽ ആന്റ് അരോമാറ്റിക് പ്ലാൻറ്സ്, ലഖ്നൗ">
സെൻട്രൽ ഇൻസ്റ്റിറ്റ്യൂട്ട് ഓഫ് മെഡിസിനൽ ആന്റ് അരോമാറ്റിക് പ്ലാൻറ്സ്, ലഖ്നൗ

ഔഷധങ്ങൾക്കും സുഗന്ധത്തിനും ഉപയോഗപ്പെടുന്ന സസ്യങ്ങളെക്കുറിച്ചുളള ഗവേഷണങ്ങളാണ് സീമാപ് എന്ന് പരക്കെ അറിയപ്പെടുന്ന സെൻട്രൽ ഇൻസ്റ്റിറ്റ്യൂട്ട് ഓഫ് മെഡിസിനൽ അൻഡ് അരോമാറ്റിക് പ്ലാൻറ്സിൽ നടക്കുന്നത്.ഇത് സി. എസ്. ഐ. ആറിൻറെ ഘടകമാണ്. 1959-ൽ ലഖ്നൗവിൽ പ്രവർത്തനമാരംഭിച്ച ഈ സ്ഥാപനത്തിൻറെ ആദ്യത്തെ പേർ സെൻട്രൽ ഇന്ത്യൻ മെഡിസിനൽ ഓർഗനൈസേഷൻ എന്നായിരുന്നു. ബാംഗ്ലൂർ, പന്ത്നഗർ,ഹൈദരാബാദ്, പുരാര എന്നിവിടങ്ങളിൽ മണ്ഡലകേന്ദ്രങ്ങളുണ്ട്. 



</doc>
<doc id="171745" url="https://ml.wikipedia.org/wiki?curid=171745" title="പി. രവീന്ദ്രൻ">
പി. രവീന്ദ്രൻ

കേരളത്തിലെ മുൻമന്ത്രിയും മുതിർന്ന സി.പി.ഐ. നേതാവുമായിരുന്നു പി. രവീന്ദ്രൻ (14 നവംബർ 1922 - 13 നവംബർ 1997). മൂന്നാം കേരളനിയമസഭയിൽ അച്യുതമേനോൻ മന്ത്രിസഭയിലെ തൊഴിൽ, വനം, വ്യവസായം എന്നീ വകുപ്പുകൾ കൈകാര്യം ചെയ്തിരുന്നത് പി. രവീന്ദ്രനായിരുന്നു. പദ്മനാഭൻ എന്നായിരുന്നു പിതാവിന്റെ പേര്. കെ. സാവിത്രിക്കുട്ടിയാണ് ഭാര്യ ഒരു മകളുണ്ട്.

നിയമത്തിൽ ബിരുദധാരിയായിരുന്ന പി. രവീന്ദ്രൻ ട്രേഡ് യൂണിയൻ പ്രവർത്തനങ്ങളിലും, സഹകരണപ്രസ്ഥാനങ്ങളുമായി ബന്ധപ്പെട്ട പ്രവർത്തനങ്ങളിലും സജീവ പങ്കാളിയായിരുന്നു. രാഷ്ട്രീയ തടവുകാരനായി ജയിൽ വാസവും അനുഷ്ഠിക്കേണ്ടതായി വന്നിട്ടുണ്ട്. 1951ലും 1954ലും തിരുക്കൊച്ചി നിയമസഭയിലേക്ക് തിരഞ്ഞെടുക്കപ്പെട്ട ഇദ്ദേഹം കേരള നിയമസഭയിലേക്ക് നിരവധി തവണ തിരഞ്ഞെടുക്കപ്പെട്ടിട്ടുണ്ട്. സി.പി.ഐ.യുടെ പ്രതിനിധിയായാണ് എല്ലാത്തവണയും ഇദ്ദേഹം തിരഞ്ഞെടുക്കപ്പെട്ടിട്ടുള്ളത്. ഒന്നും രണ്ടും കേരളനിയംസഭകളിൽ ഇരവിപുരം മണ്ഡലത്തിൽ നിന്നും മൂന്നും, നാലും, എട്ടും, പത്തും നിയമസഭകളിൽ ചാത്തന്നൂർ മണ്ഡലത്തിൽ നിന്നുമാണ് ഇദ്ദേഹം നിയമസഭയിലേക്കെത്തിയത്.

മൂന്നാം കേരളനിയമസഭയിലെ അച്യുതമേനോൻ മന്ത്രിസഭയിൽ 1969 നവംബർ ഒന്നു മുതൽ 1970ഓഗസ്റ്റ് ഒന്ന് വരെ തൊഴിൽ, വനം, വ്യവസായം എന്നീ വകുപ്പുകളുടെ ചുമതലയുള്ള ഒരു മന്ത്രിയായിരുന്ന പി.രവീന്ദ്രൻ പത്താം കേരളനിയമസഭയിലെ(1996) പ്രോ-ടൈം സ്പീക്കറുമായിരുന്നു.

സി.പി.ഐ. സംസ്ഥാന എക്സിക്യൂട്ടിവംഗം, സി.പി.ഐ. നിയമസഭാകക്ഷി നേതാവ് (1967-69), എന്നീ നിലകളിലും ഇദ്ദേഹം പ്രവർത്തിച്ചിരുന്നു. പത്താം കേരളനിയമസഭയിലെ സാമാജികനായിരിക്കെ 1997 
നവംബർ 13ന് 75ആം ജന്മദിനത്തലേന്ന് ഇദ്ദേഹം അന്തരിച്ചു.


</doc>
<doc id="171751" url="https://ml.wikipedia.org/wiki?curid=171751" title="ദക്ഷിണഭാരത ഹിന്ദിപ്രചാരസഭ">
ദക്ഷിണഭാരത ഹിന്ദിപ്രചാരസഭ

ദക്ഷിണഭാരതത്തിൽ ഹിന്ദി പ്രചാരണം നടത്തുന്ന സ്ഥാപനമാണ് ദക്ഷിണഭാരത ഹിന്ദിപ്രചാരസഭ. ചെന്നൈയിലാണ് ആസ്ഥാനം. ഭാരതത്തിന് ഒരു പൊതുഭാഷ എന്ന ഗാന്ധിജിയുടെ സ്വപ്നം ഹിന്ദിപ്രചാരസഭയിലൂടെ ഏറെക്കുറെ സാക്ഷാത്കരിക്കപ്പെട്ടിട്ടുണ്ട്.

ഇന്ത്യയിലെ ഭൂരിപക്ഷം ജനങ്ങൾക്കും ഹിന്ദി അറിയാമെങ്കിലും, ഹിന്ദി പൊതുഭാഷയാകുമ്പോൾ അതിൽനിന്നു സംജാതമാകുന്ന ബുദ്ധിമുട്ടുകൾ ദക്ഷിണേന്ത്യക്കാർക്കായിരിക്കും കൂടുതൽ എന്ന വസ്തുത ഗാന്ധിജി വ്യക്തമായി ഗ്രഹിച്ചിരുന്നു. ഉത്തരേന്ത്യയിലെ പ്രധാനപ്പെട്ട ഭാഷകൾ നാഗരി ലിപിയിലോ അതുമായി സാമ്യം വഹിക്കുന്ന ലിപികളിലോ എഴുതപ്പെടുന്നവയാണ്. എന്നാൽ, ദക്ഷിണ ഭാരതത്തിലെ സ്ഥിതി തികച്ചും വ്യത്യസ്തമാണ്. ദ്രാവിഡ ഗോത്രത്തിലുള്ള നാലുഭാഷകൾക്കും ഹിന്ദിയോടു സാധർമ്യം വളരെയധികമില്ല. ഈ സാഹചര്യത്തിലാണ് മഹാത്മാഗാന്ധി അലഹബാദ് ഹിന്ദി സമ്മേളനത്തിന്റെ ഒരു ശാഖ ചെന്നൈയിൽ ഉദ്ഘാടനം ചെയ്യാൻ നേതൃത്വം നൽകിയതും അതിന്റെ വിജയകരമായ നിർവഹണത്തിന് സ്വപുത്രനായ ദേവദാസ് ഗാന്ധിയെ നിയോഗിച്ചതും ദക്ഷിണേന്ത്യയിൽ ഹിന്ദിപ്രചാരണത്തിന് തുടക്കമിട്ടതും. 1918 മുതൽ 1948 ജനുവരി 30 വരെ ഗാന്ധിജി ദക്ഷിണഭാരത ഹിന്ദിപ്രചാരസഭയുടെ അധ്യക്ഷനായി പ്രവർത്തിക്കുകയും പ്രവർത്തനത്തിനുള്ള നേതൃത്വം പുത്രനായ ദേവദാസ് ഗാന്ധിയെ ഏല്പിക്കുകയും ചെയ്തു.

ബ്രിട്ടിഷ് ഭരണത്തിൽ, ദക്ഷിണേന്ത്യയുടെ ഭരണസിരാകേന്ദ്രം മദ്രാസ് (ചെന്നൈ) നഗരമായിരുന്നു. തന്നിമിത്തം ഗാന്ധിജി ദക്ഷിണഭാരത ഹിന്ദിപ്രചാരസഭയുടെ ആസ്ഥാനമായി മദ്രാസിനെ തിരഞ്ഞെടുത്തു. ഗാന്ധിജിയുടെ വ്യക്തിപ്രഭാവവും സി. രാജഗോപാലാചാരിയുടെ സാന്നിധ്യവും ഈദൃശപ്രവർത്തനങ്ങളെ സുഗമമാക്കിത്തീർത്തു. ത്യാഗരാജ നഗറിലെ അഞ്ചേക്കർ ഭൂമിയിൽ നിർമിതമായ വാസ്തുശില്പസൌന്ദര്യമാർന്ന മൂന്ന് സൌധങ്ങളാണ് ദക്ഷിണഭാരത ഹിന്ദിപ്രചാരസഭയുടെ കേന്ദ്രകാര്യാലയം.


പ്രാരംഭദശയിൽ മഹാത്മാഗാന്ധിയുടെയും ദേവദാസ് ഗാന്ധിയുടെയും നിസ്വാർഥമായ പരിചരണം ദക്ഷിണഭാരത ഹിന്ദിപ്രചാരസഭയ്ക്ക് സമൃദ്ധമായി ലഭിച്ചിരുന്നു. കുറച്ചുകാലം ദേവദാസ് ഗാന്ധി സെക്രട്ടറിയായും പ്രവർത്തിച്ചു. ഗാന്ധിജിക്കുശേഷവും സി. രാജഗോപാലാചാരി, പട്ടാഭി സീതാരാമയ്യ തുടങ്ങിയവരുടെ സാന്നിധ്യം സഭയ്ക്ക് വളരെ പ്രയോജനപ്രദമായിരുന്നു. എന്നാൽ 1950-നു ശേഷം, അതായത് ഇന്ത്യ റിപ്പബ്ളിക്കായി പ്രഖ്യാപിക്കപ്പെട്ടതിനു ശേഷം, രാജഗോപാലാചാരിക്ക് ഹിന്ദിയോടുള്ള സമീപനത്തിൽ മാറ്റം സംഭവിച്ചു. ഇന്ത്യയുടെ പ്രഥമ രാഷ്ട്രപതി ഡോ. രാജേന്ദ്രപ്രസാദ് ദക്ഷിണഭാരത ഹിന്ദിപ്രചാരസഭയുടെ സർവതോമുഖമായ അഭിവൃദ്ധിയിൽ പ്രത്യേകം ശ്രദ്ധ പതിപ്പിച്ചിരുന്നു. തുടർന്നുവന്ന രാഷ്ട്രപതിമാരെല്ലാം സഭയുടെ ഔദ്യോഗിക പ്രസിഡന്റുമാരായി പ്രവർത്തിച്ചിട്ടുണ്ട്. സ്വതന്ത്ര ഇന്ത്യയിലെ പ്രധാനമന്ത്രിമാരായ പണ്ഡിറ്റ് ജവാഹർലാൽ നെഹ്റു, ലാൽ ബഹാദൂർ ശാസ്ത്രി, ഇന്ദിരാഗാന്ധി എന്നിവർ ദക്ഷിണഭാരത ഹിന്ദിപ്രചാരസഭയുടെ വികാസോന്മുഖമായ പ്രവർത്തനത്തിന് ക്രിയാത്മകമായ നേതൃത്വം നൽകിയവരാണ്. ലാൽ ബഹാദൂർ ശാസ്ത്രിയും ഇന്ദിരാഗാന്ധിയും സഭയുടെ അധ്യക്ഷപദവിയും അലങ്കരിച്ചിരുന്നു.

സഭയുടെ പ്രവർത്തനം വിപുലീകരിക്കാനാണ് ഇതര ദക്ഷിണേന്ത്യൻ സംസ്ഥാനങ്ങളിലും സഭാകാര്യാലയങ്ങൾ ഉദ്ഘാടനം ചെയ്യപ്പെട്ടത്. കേന്ദ്രസഭയുടെ മാർഗരേഖ സ്വീകരിച്ച്, സ്വന്തം പ്രവർത്തനം നടത്താനുള്ള സ്വാതന്ത്ര്യത്തോടെ ആന്ധ്രയിലും കേരളത്തിലും കർണാടകത്തിലും സഭാകാര്യാലയങ്ങൾ സ്ഥാപിതമായി. ആന്ധ്രയിൽ ധാർവാഡിലും തമിഴ്നാട്ടിൽ മദ്രാസിലും കേരളത്തിൽ എറണാകുളത്തും കർണാടകത്തിൽ മൈസൂറിലും കാര്യാലയങ്ങൾ സ്ഥാപിക്കപ്പെട്ടു. ഓരോ സംസ്ഥാന ഘടകത്തിന്റെയും അധികാരപരിധിയിൽ നിരവധി സ്ഥലങ്ങളിൽ വിദ്യാലയങ്ങളും ട്രെയിനിങ് സ്ഥാപനങ്ങളും പ്രവർത്തനക്ഷമങ്ങളാണ്. കേരളമൊട്ടാകെ സഭയുടെ നിരവധി പ്രാമാണിക പ്രചാരകന്മാർ ഹിന്ദിപ്രചാരണം സ്തുത്യർഹമായി നിർവഹിച്ചുവരുന്നു. ദക്ഷിണഭാരത ഹിന്ദിപ്രചാരസഭയുടെ പരീക്ഷാവിഭാഗം പ്രഥമ, മധ്യമ, രാഷ്ട്രഭാഷ എന്നീ പ്രാരംഭപരീക്ഷകളും പ്രവേശിക കഴിഞ്ഞ് രാഷ്ട്രഭാഷാ വിശാരദ്, പ്രവീൺ എന്നീ ബിരുദ നിലവാരത്തിലുള്ള പരീക്ഷകളും നടത്തിവരുന്നുണ്ട്. ഓരോ പരീക്ഷയ്ക്കും മാതൃഭാഷയിൽ ഒരു പേപ്പർ നിർബന്ധവുമാണ്. 1947-ൽ രാഷ്ട്രം വിഭജിക്കപ്പെടുന്നതിനുമുമ്പ് ഉർദുവിലും പരീക്ഷ നടത്തിയിരുന്നു.

വിശാരദ്, പ്രവീൺ എന്നീ ബിരുദങ്ങൾ സമ്മാനിക്കുന്നതിന് ഔപചാരികമായി ബിരുദദാന ചടങ്ങും അതോടൊപ്പം ബിരുദദാന പ്രഭാഷണവും എല്ലാ വർഷവും കേന്ദ്രസഭതന്നെ നടത്തിവരുന്നുണ്ട്. ബിരുദദാനം നടത്തുന്നവർ രാഷ്ട്രനിർമ്മാണത്തിൽ നേതൃത്വം വഹിക്കുന്നവരുമായിരിക്കും. മഹാപ്രതിഭകളെ ആദരിക്കുന്ന ചടങ്ങായും ബിരുദദാനസമ്മേളനങ്ങൾ പരിണമിക്കാറുണ്ട്. സഭയുടെ ബിരുദദാന പ്രഭാഷണത്തിനായി പങ്കെടുത്ത മഹാപ്രതിഭകളിൽ ചിലരാണ് പ്രശസ്ത ഹിന്ദികവി രാം നരേശ് ത്രിപാഠി, നോവൽ സമ്രാട്ട് പ്രേംചന്ദ്, ബാബു പുരുഷോത്തം ദാസ് ടണ്ഡൻ, സരോജനി നായിഡു, പട്ടാഭി സീതാരാമയ്യ, വിനോബ ഭാവേ, സെയ്ദ് അബ്ദുള്ള, രാജകുമാരി അമൃതാ കൗർ, ഡോ. സക്കീർഹുസൈൻ, രംഗനാഥ് രാമചന്ദ്ര ദിവാകർ, ശ്രീപ്രകാശ്, വി. രാമകൃഷ്ണറാവു, ഡോ. രാജേന്ദ്രപ്രസാദ്, ജഗജ്ജീവൻ റാം, ഡോ. ഹരികൃഷ്ണ മേഹത്താബ്, ഡോ. ബി. ഗോപാലറെഡ്ഡി, ഡോ. ശ്രീമാലി, ലാൽ ബഹാദൂർ ശാസ്ത്രി, ഡോ. സുശീലാ നയ്യാർ, ജ്ഞാനപീഠ ജേതാവായ പ്രശസ്ത കവി രാംധാരീ സിംഹ് "ദിൻകർ" എന്നിവർ. സഭ 340-ൽപ്പരം പുസ്തകങ്ങൾ പ്രസിദ്ധീകരിച്ചിട്ടുണ്ട്. ഇത്തരം പ്രസിദ്ധീകരണങ്ങളിലൂടെ ഹിന്ദി ഭാഷയിലെ താരതമ്യേന ക്ളിഷ്ടതയേറിയ വ്യാകരണതത്ത്വങ്ങളെ സരളവും ലളിതവും തദ്വാരാ ബോധഗമ്യവുമായ ശൈലിയിൽ അവതരിപ്പിച്ചിരിക്കുന്നു. 1936-ൽ ആരംഭിച്ച ഹിന്ദി പ്രചാരക് എന്ന ഹിന്ദിമാസികയും മുടക്കംകൂടാതെ തുടരുന്നുണ്ട്. കേരള ഘടകത്തിന്റെ ആഭിമുഖ്യത്തിൽ ഹിന്ദി-മലയാളം ദ്വൈമാസികയായ കേരള ഭാരതിയും എറണാകുളത്തുനിന്നു പ്രസിദ്ധീകരിക്കുന്നു.



</doc>
<doc id="171786" url="https://ml.wikipedia.org/wiki?curid=171786" title="പി.എൻ. ധർ">
പി.എൻ. ധർ

പ്രമുഖസാമ്പത്തിക വിദഗ്ദ്ധനും മുൻപ്രധാനമന്ത്രി ഇന്ദിരാഗാന്ധിയുടെ പ്രിൻസിപ്പൽ സെക്രട്ടറിയുമായിരുന്നു പി.എൻ. ധർ ( 1918- 19 ജൂലൈ 2012)
1918-ൽ ഡോ. വിഷ്ണു ഹകിമിന്റെയും രാധയുടെയും മകനായാണ് ധർ ജനിച്ചത്. ശ്രീനഗറിലും ഡൽഹിയിലുമായിരുന്നു വിദ്യാഭ്യാസം. ഇന്ത്യൻ സാമ്പത്തികശാസ്ത്രജ്ഞനും മുൻ പ്രധാനമന്ത്രി ഇന്ദിരാഗാന്ധിയുടെ പ്രിൻസിപ്പൽ സെക്രട്ടറിയുമായിരുന്നു പി.എൻ. ധർ. ഇന്ത്യൻ രാഷ്ട്രീയത്തിൽ വൻ ചലനങ്ങൾ സൃഷ്ടിച്ച അടിയന്തരാവസ്ഥ കാലഘട്ടത്തിൽ ഇന്ദിരാഗാന്ധി സ്വീകരിച്ച നിലപാടുകളിൽ നിർണായക പങ്കുവഹിക്കുവാൻ ഇദ്ദേഹത്തിനു കഴിഞ്ഞു. ശ്രീനഗറിലെ ബിസ്കു സ്കൂളിൽനിന്ന് ഹൈസ്കൂൾ വിദ്യാഭ്യാസവും ഡൽഹിയിലെ ഹിന്ദുകോളജിൽനിന്ന് ധനതത്ത്വശാസ്ത്രത്തിൽ ബിരുദാനന്തരബിരുദവും പൂർത്തിയാക്കി. തുടർന്ന് ഇന്നത്തെ പാകിസ്താന്റെ ഭാഗമായ പെഷവാറിൽ കോളജ് അധ്യാപകനായി ജോലിയിൽ പ്രവേശിച്ചു. ഡൽഹി സർവകലാശാലയിൽ ധനതത്ത്വശാസ്ത്ര പ്രൊഫസറായും ഇൻസ്റ്റിറ്റ്യൂട്ട് ഒഫ് ഇക്കണോമിക് ഗ്രോത്തിന്റെ ഡയറക്ടറായും സേവനം അനുഷ്ഠിച്ചിട്ടുണ്ട്.

1970-ൽ പ്രധാനമന്ത്രിയുടെ ഓഫീസിൽ ചേർന്ന ധർ, അടിയന്തരാവസ്ഥക്കാലത്താണ് ഇന്ദിരയുടെ പ്രിൻസിപ്പൽ സെക്രട്ടറിയായി സേവനമനുഷ്ഠിച്ചത്. പ്രധാനമന്ത്രിയുടെ ഓഫീസിൽ ഐ.എ.എസ്സോ, ഐ.എഫ്.എസ്സോ ഇല്ലാത്ത ആദ്യത്തെ ഉദ്യോഗസ്ഥനായിരുന്നു. 1971-ലെ ഇന്ത്യാ-പാകിസ്താൻ യുദ്ധത്തിനുശേഷം പാകിസ്താൻ പ്രധാനമന്ത്രി സുൾഫിക്കർ അലി ഭൂട്ടോയുമായി ഷിംല കരാർ ഒപ്പുവെക്കുമ്പോൾ ധർ ഇന്ദിരയ്‌ക്കൊപ്പമുണ്ടായിരുന്നു.
സിംല സമ്മേളന കാലയളവിൽ കാശ്മീരിലെ നിയന്ത്രണരേഖ "സ്ഥിരമായ അന്താരാഷ്ട്ര അതിർത്തി"യാക്കി മാറ്റുന്നതു സംബന്ധിച്ച് ഇന്ദിരാഗാന്ധിയും പാകിസ്താൻ പ്രധാനമന്ത്രി സുൽഫിക്കർ അലി ഭൂട്ടോയും തമ്മിൽ രഹസ്യധാരണയിലെത്തിയിരുന്നതായുള്ള വെളിപ്പെടുത്തലുകൾ ധറിന്റെ ഓർമക്കുറിപ്പിലൂടെ വെളിച്ചംകണ്ടു.

ഇന്ധിരാഗാന്ധിയുടെ ഏറ്റവും അടുത്ത ഉപദേശകവൃന്ദങ്ങളിലൊന്നായ കാശ്മീരി മാഫിയയിൽ ധർ അംഗമായിരുന്നു.

ഐക്യരാഷ്ട്രസഭയുടെ ന്യൂയോർക്ക് ആസ്ഥാനമായി പ്രവർത്തിക്കുന്ന റിസർച്ച് ആൻഡ് പോളിസി അനാലിസിസിന്റെ അസിസ്റ്റന്റ് സെക്രട്ടറി ജനറലായി പ്രവർത്തിച്ചിട്ടുണ്ട്. എഴുത്തുകാരിയും സംഗീതജ്ഞയുമായ ഷീല ധർ ആണ് ഭാര്യ.

2008-ൽ രാജ്യം പദ്മഭൂഷൺ നൽകി ധറിനെ ആദരിച്ചു.



</doc>
<doc id="171791" url="https://ml.wikipedia.org/wiki?curid=171791" title="അഞ്ചുതെങ്ങു കോട്ട">
അഞ്ചുതെങ്ങു കോട്ട

തിരുവനന്തപുരം ജില്ലയിൽ ചിറയിൻകീഴ്‌ താലുക്കിലെ ഒരു കടലോര ഗ്രാമമായ അഞ്ചുതെങ്ങിൽ ഈസ്റ്റ്‌ ഇന്ത്യ കമ്പനി 1695-ൽ കെട്ടിയ ഒരു കോട്ടയാണ് അഞ്ചുതെങ്ങ് കോട്ട എന്നറിയപ്പെടുന്നത്. ഈസ്റ്റ്‌ ഇന്ത്യ കമ്പനിക്ക്‌ വ്യാപാരാവശ്യത്തിനു വേണ്ടി ആറ്റിങ്ങൽ മഹാറാണി കൽപ്പിച്ചു നൽകിയ ഒരു പ്രദേശമാണ് ഇത്. ആറ്റിങ്ങൽ റാണി ബ്രിട്ടീഷ് ഈസ്റ്റ് ഇൻഡ്യാ കമ്പനിക്ക് അഞ്ചുതെങ്ങിൽ ഒരു ഫാക്ടറി പണിയാൻ 1684-ൽ അനുവാദം നൽകി. 1690-ൽ ഇവിടെ ഒരു കോടതി പണിയാനുള്ള അനുവാദവും ലഭിച്ചു. കോട്ട പണിതത് 1695-ലാണ് . 

ഇംഗ്ലണ്ടിൽ നിന്നെത്തുന്ന കപ്പലുകൾക്ക് സിഗ്നൽ നൽകാനാണ് കോട്ട ഉപയോഗിച്ചിരുന്നത്. ഈസ്റ്റ് ഇൻഡ്യാ കമ്പനിക്ക് മലബാർ തീരത്തു ലഭിച്ച ആദ്യത്തെ സ്ഥിരം താവളമായിരുന്നു ഇത്. ആംഗ്ലോ മൈസൂർ യുദ്ധത്തിൽ ഈ കോട്ട ഒരു പ്രധാന പങ്കു വഹിക്കുകയുണ്ടായി. 

ഇവിടുത്തെ ജനങ്ങളുടെ പ്രധാന ഉപജീവന മാർഗ്ഗം മീൻ പിടിത്തവും വ്യാപാരവും ആയിരുന്നു. ഇപ്പോൾ ഈ കോട്ട ഉപേക്ഷിക്കപെട്ട നിലയിലാണ്, എന്നാലും ഈ കോട്ട കാണാൻ ഇപ്പോഴും ധാരാളം പേർ എത്തുന്നുണ്ട്. ഈ കൊട്ടയ്ക്കുള്ളിൽ നിന്നും കടലിലേക്ക്‌ പോകുവാനും കടലിൽ കിടക്കുന്ന കപ്പലിൽ നിന്ന് സാധനങ്ങൾ കൊണ്ട് വരുന്നതിനും വേണ്ടി ഒരു തുരങ്കം നിർമ്മിച്ചിട്ടുണ്ട് . ഇത് ഇപ്പോൾ അടച്ചിട്ടിരിക്കുകയാണ്. ആടുമാടുകൾ ഇതുവഴി ഇറങ്ങി ആപത്തിൽപെട്ടതിനാലാണ് ഇങ്ങനെ ചെയ്തത്. ഈ കോട്ടയോട് ചേർന്ന് ഒരു പള്ളിയും പള്ളിക്കൂടവും പ്രവർത്തിച്ചുവരുന്നു.


</doc>
<doc id="171796" url="https://ml.wikipedia.org/wiki?curid=171796" title="ഇംതിയാസ് ധർക്കർ">
ഇംതിയാസ് ധർക്കർ

ഇന്തോ-ആംഗ്ലിയൻ കവയിത്രിയായ ഇംതിയാസ് ധർക്കർ 1954-ൽ ലാഹോറിൽ ജനിച്ചു. ബ്രിട്ടനിൽ വളർന്ന ഇവർ പിന്നീട് മുംബൈയിൽ താമസമാക്കി. ദൃശ്യ-ശ്രാവ്യ കൃതികൾ (audio-visuals) രചിക്കുന്നതിലും സംവിധാനം ചെയ്യുന്നതിലും ഇവർ പ്രതിഭ തെളിയിച്ചു. 1975-85 കാലഘട്ടത്തിൽ ഡെബെനേർ എന്ന പ്രസിദ്ധീകരണത്തിന്റെ കവിതാവിഭാഗം എഡിറ്റർ എന്ന നിലയിൽ പ്രവർത്തിക്കുകയുണ്ടായി. ഇതിൽ പ്രസിദ്ധീകരിച്ച പല കവിതകൾക്കും ചിത്രം നൽകിയത് ഇംതിയാസ് ധർക്കർതന്നെ ആയിരുന്നു. പ്രസിദ്ധ ഇന്തോ-ആംഗ്ലിയൻ കവിയായ നിസിം എസെക്കീലിന്റെ ചിത്രം 1978-ൽ പ്രസിദ്ധീകരിച്ചത് ഇവർക്ക് കൂടുതൽ പ്രശസ്തി നേടിക്കൊടുത്തു.
ധർക്കർ, ഇംതിയാസ്

പർദ (1989), പോസ്റ്റ്കാർഡ്സ് ഫ്രം ഗോഡ് (1994) എന്നിവയാണ് ധർക്കറിന്റെ പ്രധാന കവിതാസമാഹാരങ്ങൾ. ഇസ്ലാമിക സമൂഹത്തിൽ വളർന്നുവരുന്ന ഒരു സ്ത്രീയുടെ വിവിധങ്ങളായ അനുഭവവിശേഷങ്ങൾ പർദയിലെ കവിതകളിൽ ആവിഷ്കരിച്ചിരിക്കുന്നു. പർദാ സമ്പ്രദായത്തിന്റെ ആക്ഷേപഹാസ്യാത്മകമായ ചിത്രീകരണം "പർദ II" എന്ന കവിതയിൽ കാണാം. "എ വുമൺസ് പ്ലെയ്സ്" എന്ന കവിതയിലാകട്ടെ, ഒരു സ്ത്രീ അലർച്ചയും ഒപ്പം പുഞ്ചിരിയും അമർത്തിവയ്ക്കണമെന്ന മാമൂൽപാഠം കവയിത്രിയുടെ രൂക്ഷമായ പരിഹാസത്തിനു ശരവ്യമാകുന്നു. "ദ് ചൈൽഡ് സിങ്സ്", "നോ-മാൻസ് ലാൻഡ്" എന്നിവയാണ് ഈ സമാഹാരത്തിലെ മറ്റു പ്രധാന കവിതകൾ.

ഇന്ത്യയിലും വിദേശത്തും ധാരാളം ചിത്രപ്രദർശനങ്ങൾ നടത്തിയിട്ടുള്ള ഇംതിയാസ് ധർക്കറിന്റെ പോസ്റ്റ്കാർഡ്സ് ഫ്രം ഗോഡ് എന്ന കവിതാസമാഹാരത്തിൽ കവിതകൾക്കൊപ്പം ചിത്രങ്ങളും ഉൾപ്പെടുത്തിയിരിക്കുന്നു. കവിതയും ചിത്രകലയും തമ്മിലുള്ള പരസ്പരപൂരകത്വത്തിന് ഉത്തമ നിദർശനമാണ് "ലിവിങ് സ്പെയ്സ്" എന്ന കവിത. പർദയിലെ കവിതകളിൽ കവയിത്രിയുടെ വൈയക്തികാനുഭൂതികൾക്കാണ് മുൻതൂക്കമെങ്കിൽ ഈ സമാഹാരത്തിൽ സാമൂഹികാംശം കേന്ദ്രബിന്ദുവായി മാറുന്നു.




</doc>
<doc id="171804" url="https://ml.wikipedia.org/wiki?curid=171804" title="കെ. കുഞ്ചുണ്ണിരാജ">
കെ. കുഞ്ചുണ്ണിരാജ

കേരളത്തിലെ ഒരു പ്രമുഖ സംസ്കൃത പണ്ഡിതനായിരുന്നു കെ.കുഞ്ചുണ്ണിരാജ (1920 ഫെബ്രുവരി 26 - 2005 മേയ് 30).
1920 ഫെബ്രുവരി 26-ന് നീലകണ്ഠൻ നമ്പൂതിരിയുടെയും കാവു തമ്പുരാട്ടിയുടെയും മകനായി തൃശൂരിലെ കുമാരപുരം കൊട്ടാരത്തിൽ ജനിച്ചു. മിടുക്കൻ തമ്പുരാൻ എന്ന പേരിൽ നാട്ടിൽ അറിയപ്പെട്ടിരുന്നു. ഇദ്ദേഹം പഴയ കാല വിദ്യാഭ്യാസ രീതിയോട് കൂടുതൽ സാമീപ്യം പുലർത്തി. മദ്രാസ് യൂണിവേഴ്സിറ്റി കലാലയത്തിൽ ബിരുദ പഠനത്തിനായി ഗണിത ശാസ്ത്രവും ബിരുദാനന്തര പഠനത്തിനായി സംസ്കൃതവും ആണ് അദ്ദേഹം തിരഞ്ഞെടുത്തത്. ഒന്നാം റാങ്കോടുകൂടിയാണ് അദ്ദേഹം ബിരുദ പഠനം പൂർത്തിയാക്കിയത് .
ഇദേഹത്തിന്റെ ഭാര്യയുടെ പേരു പാലിയത്ത് ശാന്ത കുഞ്ഞമ്മ എന്നായിരുന്നു. ഗിരീഷ് പാലിയത്ത്, ശ്രീകുമാർ പാലിയത്ത്, പി.രാധിക, പി.ലളിത എന്നിവർ മക്കളാണ്. പ്രൊഫ. രാജ മദ്രാസ് യൂണിവേഴ്സിറ്റിയിലും ലണ്ടനിലുമായി കേരള സംസ്കൃതസാഹിത്യം എന്ന വിഷയത്തെ അടിസ്ഥാനമാക്കിയും അർഥ ഭാരതീയ സിദ്ധാന്തം എന്ന വിഷയത്തെ അടിസ്ഥാനമാക്കിയും തന്റെ പ്രബന്ധങൾ അവതരിപ്പിച്ചു. നിരവധി പുരസ്കാരങൾക്കു അർഹനായ രാജ തമ്പുരാനെ കേരള സംസ്കൃത സാഹിത്യ അക്കാദമി വിദ്യാഭൂഷണം നൽകി ആദരിച്ചിട്ടുണ്ട്. കൂടാതെ മികച്ച സംസ്കൃത പണ്ഡിതനുള്ള പുരസ്കാരം രാഷ്ട്രപതിയിൽ നിന്നും അദ്ദേഹം ഏറ്റു വാങ്ങി. 2005 മെയ് 30-ആം തീയതി അദ്ദേഹം അന്തരിച്ചു. 30 പുസ്തകങ്ങളും 200-ൽ ഏറെ ഗവേഷണ പ്രബന്ധങ്ങളും രചിച്ചിട്ടുണ്ട്.


</doc>
<doc id="171806" url="https://ml.wikipedia.org/wiki?curid=171806" title="സെന്റ് ജോസഫ്സ് വനിതാ കോളേജ്, ആലപ്പുഴ">
സെന്റ് ജോസഫ്സ് വനിതാ കോളേജ്, ആലപ്പുഴ

ആലപ്പുഴ ജില്ലയിലെ എക വനിതാകലാലയം ആണു് സെന്റ് ജോസഫ്സ് കോളേജ് ആലപ്പുഴ. 1954 ജൂലൈ 1- നാണ് ഇത് സ്ഥാപിക്കപ്പെട്ടത്. . കനോഷ്യൻ സന്യാസിനി സമൂഹത്തിന്റെ നേതൃത്വത്തിൽ ആരംഭിച്ചതാണ് ഈ കലാലയം. 1954 ഡിസംബർ 1 ന് അന്നത്തെ തിരുവിതാകൂർ യൂണിവേഴ്സിറ്റി വൈസ് ചാൻസിലർ സർ എ. രാമസ്വാമി മുതലിയാർ കോളേജ് ഔപചാരികമായി ഉദ്ഘാടനം ചെയ്തു.



</doc>
<doc id="171815" url="https://ml.wikipedia.org/wiki?curid=171815" title="ഋചാ പല്ലോദ്">
ഋചാ പല്ലോദ്

ഒരു ഇന്ത്യൻ അഭിനേത്രിയാണ് ഋചാ പല്ലോദ്. ഹിന്ദി, തെലുങ്ക്, കന്നഡ, മലയാളം, തമിഴ് എന്നീ ഭാഷകളിലെ ചലച്ചിത്രങ്ങളിൽ അഭിനയിച്ചിട്ടുണ്ട്. 1991-ൽ പുറത്തിറങ്ങിയ ലമ്ഹേ എന്ന ചലച്ചിത്രത്തിലും 1997-ൽ പുറത്തിറങ്ങിയ പാർഡെസ് എന്ന ചലച്ചിത്രത്തിലും ബാലതാരമായി ചെറിയ വേഷം അഭിനയിച്ച റിച്ച, 16-ആം വയസ്സുമുതൽ മോഡലിങ്ങ് രംഗത്ത് സജീവമായി .തുവ്വേ കാവാലി എന്ന തെലുഗു സിനിമയിലൂടെ ചലച്ചിത്ര രംഗത്തേയ്ക്കു പ്രവേശിച്ച റിച്ച, പിന്നീട് ഒട്ടനവധി സിനിമകളിൽ അഭിനയിക്കുകയും നിരവധി പുരസ്കാരങ്ങൾ ലഭിക്കുകയും ചെയ്തിട്ടുണ്ട്.


</doc>
<doc id="171816" url="https://ml.wikipedia.org/wiki?curid=171816" title="ധർണ">
ധർണ

അഹിംസാമാർഗ്ഗത്തിലുള്ള ഒരു സമരമുറയാണ് ധർണ (ഹിന്ദി: धरना). ഒരാൾ ഒറ്റയ്ക്കോ കൂട്ടായോ ഭരണാധികാരികൾക്കു മുന്നിൽ നീതിക്കായി സ്വീകരിക്കുന്ന സമര രീതിയാണ് ഇത്. ഇന്തൻ സ്വാതന്ത്ര്യസമരകാലത്ത് ബ്രിട്ടിഷ് ഭരണത്തിനെതിരെ ഗാന്ധിജി വിഭാവന ചെയ്ത ധർണ പിന്നീട് ലോകത്തിനുതന്നെ മാതൃകയായി. രാഷ്ട്രീയമോ സാമൂഹികമോ സാമ്പത്തികമോ ആയ ആവശ്യങ്ങൾക്കായി അഹിംസാമാർഗ്ഗത്തിലൂടെ നടത്തപ്പെടുന്ന ധർണയ്ക്ക് വളരെ പെട്ടെന്ന് ജനങ്ങളുടെ സഹതാപവും പിന്തുണയും നേടുവാൻ സാധിക്കാറുണ്ട്. ഭരണസ്ഥാനങ്ങൾക്കു മുന്നിൽ നിന്നുകൊണ്ടോ ഇരുന്നുകൊണ്ടോ ധർണയിലൂടെ പ്രതിഷേധിക്കുകയും ആവശ്യങ്ങൾ ഉന്നയിക്കുകയും ചെയ്യാം. ഭരണാധികാരിയുടെയോ ഭരണകൂടത്തിന്റെയോ സ്ഥാപനത്തിന്റെയോ തെറ്റായ നിലപാടുകൾക്കെതിരെ സൂചനാ പ്രതിഷേധസമരം, പ്രശ്നപരിഹാരം നേടുന്നതുവരെയുള്ള അനിശ്ചിതകാല കുത്തിയിരുപ്പുസമരം എന്നിങ്ങനെ ധർണയ്ക്ക് വിവിധ രൂപങ്ങളുണ്ടാകാം. ധർണയെ കരുതലോടെ സമീപിക്കാത്തതുമൂലം കാര്യങ്ങൾ അക്രമത്തിലേക്കു നീങ്ങുകയും പ്രശ്നം കൂടുതൽ ദുഷ്കരമാവുകയും ചെയ്യുക പതിവാണ്. അതിനാൽ ജനാധിപത്യ ഭരണകൂടങ്ങൾ പൊതുവേ ധർണയെ കരുതലോടെയാണ് സമീപിക്കാറുള്ളത്. സമാധാനമാർഗ്ഗത്തിലൂടെ മുന്നേറുന്ന ധർണകൾ പൊതുജനസമ്മതി ആർജിച്ച് ഭരണകൂടത്തെ സമ്മർദത്തിലാക്കി ലക്ഷ്യം കൈവരിക്കാറുണ്ട്. ഇന്ത്യയുടെ സ്വാതന്ത്ര്യസമരചരിത്രത്തിൽ ധർണകൾക്ക് നിർണായക സ്ഥാനമുണ്ട്.

ഈ സമര രീതി പൗരാവകാശ മുന്നേറ്റകാലത്ത് മാർട്ടിൻ ലൂഥർ കിങ്ങിന്റെ നേതൃത്വത്തിൽ വൻ ചലനങ്ങൾ സൃഷ്ടിച്ചു. വർണവിവേചനത്തിന് അന്ത്യം കുറിക്കാൻ അമേരിക്കയിൽ "ദ് ഫെലോഷിപ്പ് ഒഫ് റീകൺസീലിയേഷനും" (FOR), "കോൺഗ്രസ് ഒഫ് റേഷ്യൽ ഇക്ക്വാളിറ്റിയും" (CORE) ചേർന്ന് 1940-കളിൽ നടത്തിയ നിയമലംഘന മുന്നേറ്റങ്ങൾ ധർണയുടെ സ്വഭാവം സ്വീകരിച്ചിരുന്നു. 1950-കളിൽ ടെക്സാസിലും 1960-കളിൽ ജർമനിയിലും അരങ്ങേറിയ വിദ്യാർഥിസമരങ്ങൾ ധർണയുടെ രൂപത്തിലാണ് ലോകശ്രദ്ധ പിടിച്ചുപറ്റിയത്.

ലോകത്തിന്റെ വിവിധ ഭാഗങ്ങളിൽ, വിശേഷിച്ച് ഇന്ത്യയിൽ, ഇന്നും തുടർന്നുപോരുന്ന പ്രധാന സമരമുറകളിലൊന്നാണ് ധർണ.



</doc>
<doc id="171830" url="https://ml.wikipedia.org/wiki?curid=171830" title="ധവളഗിരി">
ധവളഗിരി

മധ്യ-ഹിമാലയൻ നിരകളിൽ നങ്ഗപർവതത്തിനും നംചബർവയ്ക്കും മധ്യേ സ്ഥിതിചെയ്യുന്ന ഗിരിശൃംഗങ്ങളിലൊന്ന്. എവറസ്റ്റ്, കാഞ്ചൻജംഗ തുടങ്ങിയ പ്രധാന കൊടുമുടികളുടെ സമീപത്താണ് ധവളഗിരിയുടെയും സ്ഥാനം. സുമാർ 8,172 മീ. ഉയരം ധവളഗിരിക്കുണ്ട്. ധവളഗിരിക്കും അന്നപൂർണയ്ക്കും മധ്യേ ആഴം കൂടി, ഇടുങ്ങി, ചെങ്കുത്തായ ഒരു ഗിരികന്ദരമുണ്ട്. ധവളഗിരി കൊടുമുടിയുടെ പടിഞ്ഞാറാണ് ഘാഗ്ര തടാകത്തിന്റെ സ്ഥാനം. കൊടുമുടിയിൽനിന്ന് ഉദ്ഭവിക്കുന്ന നദികളിൽ ഭേരിക്കാണ് മുഖ്യ സ്ഥാനം.



</doc>
<doc id="171833" url="https://ml.wikipedia.org/wiki?curid=171833" title="തുപ്പേട്ടൻ">
തുപ്പേട്ടൻ

കേരളത്തിലെ ഒരു നാടകകൃത്തും നാടകസംവിധായകനുമാണ് തുപ്പേട്ടൻ (ജനനം: മാർച്ച് 1 1929) എന്നപേരിലറിയപ്പെടുന്ന എം. സുബ്രഹ്മണ്യൻ നമ്പൂതിരി. മികച്ച നാടകത്തിനുള്ള കേരള സാഹിത്യ അക്കാദമി പുരസ്കാരം 2003-ൽ "വന്നന്ത്യേ കാണാം" എന്ന നാടകത്തിലൂടെ നേടി . 
1929 മാർച്ച് 1-നു് തൃശ്ശൂർ ജില്ലയിലെ പാഞ്ഞാളിലെ വേദ പണ്ഡിതനായ മാമണ്ണ് ഇട്ടിരവി നമ്പൂതിരിയുടെയും ദേവകി അന്തർജ്ജനത്തിന്റെയും മകനായി ജനിച്ചു. പാഞ്ഞാൾ വിദ്യാലയം, സി.എൻ.എൻ. ഹൈസ്‌കൂൾ, ചേർപ്പ്‌, എസ്‌.എം.ടി. എച്ച്‌.എസ്‌. ചേലക്കര, മഹാരാജാസ് കോളേജ്, സ്‌കൂൾ ഓഫ്‌ ആർട്ട്‌സ്‌, മദ്രാസ്‌ എന്നിവിടങ്ങളിലായി വിദ്യാഭ്യാസം പൂർത്തിയാക്കി. ഒരു കൊല്ലം കൊച്ചിയിൽ മുണ്ടംവേലി ഹൈസ്‌കൂളിലും പിന്നീട്‌ 27 കൊല്ലം പാഞ്ഞാൾ സ്‌കൂളിലും ചിത്രകലാദ്ധ്യാപകനായിരുന്നു. ഉമാദേവി ഭാര്യയും സുമ, സാവിത്രി, അജിത, രവി, രാമൻ എന്നിവർ മക്കളുമാണ്.



</doc>
<doc id="171842" url="https://ml.wikipedia.org/wiki?curid=171842" title="ചുകന്നമ്മ">
ചുകന്നമ്മ

വണ്ണാൻ സമുദായക്കാർ കെട്ടിയാടുന്ന തെയ്യമാണ് ചുകന്നമ്മ. ചോന്നമ്മ എന്ന് പൊതുവേ വിളിക്കുന്നു. കാഴ്ചയിൽ തമ്പുരാട്ടി തെയ്യവുമായി സാദൃശ്യം തോന്നുമെങ്കിലും മുടിക്ക് അത്രയും വലിപ്പമില്ല.

ഈറാവള്ളി മതിലകം എന്ന ഇല്ലത്തിൽ സന്താനങ്ങൾ ഇല്ലായിരുന്നു. ഒരിക്കൽ ഒരു കർമ്മി അരി, പൂവ് എന്നിവകൊണ്ട് മന്ത്രിച്ചുവെച്ച ഒരുതരം ദിവ്യൗഷധം സന്താനങ്ങൾ ഇല്ലാത്ത സ്ത്രീകൾക്ക് കൊടുക്കുവാൻ വേണ്ടി തയ്യാർചെയ്ത് വെച്ചത് കഴിച്ചത് ഒരു പെൺമാൻ ആയിരുന്നു. ഈ പെൺമാൻ പ്രസവിക്കുകുകയും, മാൻ കുഞ്ഞിനു പകരം മനുഷ്യക്കുഞ്ഞിനെ കണ്ട്, അതിനെ അവിടെ ഉപേക്ഷിച്ച് പോകുകയും ചെയ്തു. ആ സമയത്ത് നായാട്ടിനിറങ്ങിയ കാട്ടുജാതിക്കാർക്ക് ഈ പെൺകുഞ്ഞിനെ കിട്ടുകയും സന്താനങ്ങൾ ഇല്ലാത്ത ഈറാവള്ളി മതിലകത്തിൽ ഏൽപ്പിക്കുകയും ചെയ്തു. കുഞ്ഞിനെ ലഭിച്ച ബ്രാഹ്മണ ദമ്പതിമാർ അതിനെ "വാണാർ പൈതൽ" എന്ന് പേര് വിളിച്ചു.

വളർന്നുവന്ന വാണാർ പൈതലിന്റെ സ്വഭാവം മറ്റ് ബ്രാഹ്മണ കുട്ടികളേക്കാൾ വിഭിന്നവും കുസൃതി നിറഞ്ഞതുമായിരുന്നു. ഒരിക്കൽ മുറ്റത്ത് മണ്ണ് വാരിക്കളിച്ചുകൊണ്ടിരുന്ന പെൺ കുട്ടിയെ അച്ഛനും, അമ്മയും ശകാരിക്കുകയും, അടിക്കുകയും ചെയ്തു. ഇതിൽ ദേഷ്യം വന്ന പെൺ കുട്ടി ഇല്ലം വിട്ട് നടന്നു. വഴിയെ വന്ന ആശാരിമാരോട് വഴിചോദിച്ച പെൺകുട്ടിക്ക് അവരിൽ നിന്നും മറുപടിയൊന്നും ലഭിച്ചില്ല. എന്നാൽ, കുറച്ച് ദൂരം നടന്നപ്പോൾ ആശാരിമാർക്ക് ആ പെൺകുട്ടി ദേവകന്യക ആണോ എന്ന് സംശയം തോന്നുകയും അവർ തിരിഞ്ഞുനടന്ന് അവളെ കണ്ടെത്തുന്നു. ആശാരിമാരോട് തനിക്ക് ഒരു ആരൂഢം വേണമെന്ന് പറഞ്ഞപ്പോൾ അവർ അവൾക്ക് ആരൂഢം പണിഞ്ഞ് കൊടുത്തു. പിന്നീട് പെൺകുട്ടി അതിനുള്ളിൽ തന്നെ ഇരിപ്പായി.

കുറച്ച് നാൾ കഴിഞ്ഞ് മെയ്തിരണ്ടിയ(ഋതുമതിയായ) പെൺകുട്ടി ആചാരങ്ങൾ മറന്ന് അതിനുള്ളിൽ തന്നെ ഇരിപ്പായി. മകൾ ഋതുമതിയായതറിഞ്ഞ് സന്തോഷത്തോടെ അച്ഛനും അമ്മയും മകളെ കാണുവാൻ അരികൊണ്ട് തയ്യാർ ചെയ്ത പാൽപുങ്കവുമായി യാത്രയായി. അച്ഛനും അമ്മയും വന്നതറിഞ്ഞിട്ടും അവരെ കാണാൻ കൂട്ടാക്കാതെ പെൺകുട്ടി ഉള്ളിൽ തന്നെ കഴിഞ്ഞുകൂടി. മാതാപിതാക്കൾ കരഞ്ഞ് കേണപേക്ഷിച്ചിട്ടും പുറത്ത് വരാൻ കൂട്ടാക്കാതിരുന്ന വാണാർ പൈതലിനെ കാണാൻ പറ്റാതെ അവർ പാൽപുങ്കം അവിടെ വെച്ച് തിരിച്ച് ഇല്ലത്തേക്ക് യാത്രയായി. അവർ പോയതിനുശേഷം മാതാപിതാക്കളോടുള്ള ദേഷ്യം കാരണം, ആ പാൽപുങ്കത്തിന്റെ പാത്രത്തിന് ഒറ്റച്ചവിട്ട് കൊടുത്തു. അടിയുടെ ശക്തിയിൽ തെറിച്ചുപോയ പായസം കുട്ടനാട്ടിലെ കുറുവയലിൽ പതിച്ച് ചെന്നെല്ലായി അവിടെ വളർന്നു.

മാതാപിതാക്കളുടെ കണ്ണീരുവീണ ഇടത്ത് ഇനി ഞാൻ താമസിക്കില്ല എന്ന് പറഞ്ഞ് ഇറങ്ങിയോടിയ പെൺകുട്ടി ഒരു കരിമ്പനയുടെ മുകളിൽ കയറിക്കൂടി അവിടെ സ്ഥിരമായി താമസിക്കാൻ തുടങ്ങി. പനയുടെ വില്ല് ഉണ്ടാക്കുന്നതിനായി പന തേടിയിറങ്ങിയ നമ്പ്യാർ സമുദായക്കാർ പെൺകുട്ടി താമസിക്കുന്ന പന മുറിക്കുവാൻ ഒരുങ്ങി. "കൊത്തല്ലേ, മുറിക്കല്ലേ" എന്ന് പനയിൽ നിന്ന് ശബ്ദം വന്നെങ്കിലും വകവെക്കാതെ അവർ പന വില്ലിനുപാകത്തിൽ കൊത്തിമുറിച്ചുവെച്ചു. എന്നാൽ പെൺകുട്ടിയുടെ ഭാരത്താൽ പനയുടെ കെട്ട് പൊങ്ങാതിരുന്നപ്പോൾ അവർ പനയോട് സംസാരിക്കുകയും, പെൺകുട്ടിക്ക് ക്ഷേത്രം, നിവേദ്യം, പൂജ എന്നിവ ചെയ്തുകൊടുക്കാമെന്ന ധാരണയാകുകയും, പെൺകുട്ടി അവരോടൊന്നിച്ച് പോകുകയും ചെയ്തു. ഇവർ ക്ഷേത്രം പണിയുകയും, പെൺ‌കുട്ടിയെ ചുകന്നമ്മയായി പ്രതിഷ്ഠിക്കുകയും ചെയ്തു. പൂജ ചെയ്യുവാനുള്ള കർമ്മിയേയും ഇവർ തന്നെ കണ്ടെത്തിക്കൊടുക്കുന്നു.


</doc>
<doc id="171845" url="https://ml.wikipedia.org/wiki?curid=171845" title="ഡോൺ 2 - ദ കിങ്ങ് ഈസ് ബാക്ക്">
ഡോൺ 2 - ദ കിങ്ങ് ഈസ് ബാക്ക്

ഫർഹാൻ അക്തർ സംവിധാനം ചെയ്ത് 2011 ഡിസംബർ 23 നു പുറത്തിറങ്ങിയ ഹിന്ദി ചലച്ചിത്രമാണ് ഡോൺ 2: ദ കിങ്ങ് ഈസ് ബാക്ക്. 2006-ൽ പുറത്തിറങ്ങിയ എന്ന ചലച്ചിത്രത്തിന്റെ തുടർച്ചയാണ് ഇത്. ഈ രണ്ടൂ ചിത്രങ്ങളും 1978 ലെ ഡോൺ എന്ന ചിത്രത്തിനെ ആധാരമാക്കി നിർമ്മിച്ചിട്ടുള്ളവയാണ്.


</doc>
<doc id="171849" url="https://ml.wikipedia.org/wiki?curid=171849" title="സി.പി. കൃഷ്ണൻ നായർ">
സി.പി. കൃഷ്ണൻ നായർ

ഇന്ത്യയിലെ ഒരു വ്യവസായ പ്രമുഖനാണ് ക്യാപ്റ്റൻ കൃഷ്ണൻ നായർ എന്ന പേരിൽ അറിയപ്പെടുന്ന ചിറ്റാരത്ത് പൂവക്കാട്ട് കൃഷ്ണൻ നായർ(ജനനം:1922 ഫെബ്രുവരി 9-മരണം:2014 മെയ് 17). 1957 ൽ ലീലാ ലെയ്സ് ലിമിറ്റഡ് എന്ന വസ്ത്രസ്ഥാപനം ആരംഭിച്ച അദ്ദേഹം 1986 ൽ സ്ഥാപിതമായ ലീല ഗ്രൂപ്പ് ഓഫ് ഹോട്ടേൽസിന്റെ സഹസ്ഥാപകനുമാണ്. 2010 ൽ ഭാരത സർക്കാർ നൽകുന്ന പദ്മഭൂഷൺ പുരസ്കാരത്തിനർഹനായി.

2013 ഫെബ്രുവരി 7-നു് ലീല വെഞ്ച്വറിന്റെ ചെയർമാൻ സ്ഥാനത്തു നിന്ന് കൃഷ്ണൻ നായർ വിരമിക്കുകയും ചെയർമാൻ എമിറേറ്റ്സ് എന്ന പദവി ഏറ്റെടുക്കുകയും ചെയ്തു 2014 മെയ് 17-നു് 92-ആം വയസ്സിൽ അദ്ദേഹം അന്തരിച്ചു.

ഒരു സർക്കാർ ബിൽകലക്ടറുടെ എട്ടു മക്കളിൽ ഒരാളായി കണ്ണൂർ ജില്ലയിൽ കുന്നാവിലാണ് കൃഷ്ണൻ നായർ ജനിച്ചതും വളർന്നതും.

സുബാഷ് ചന്ദ്രബോസിന്റെ കീഴിൽ ഇന്ത്യൻ നാഷണൽ ആർമിയിൽ സേവനമനുഷ്ഠിച്ചിട്ടുണ്ട് കൃഷ്ണൻ നായർ. 1950 ൽ കണ്ണൂരിലെ ഒരു കൈത്തറി വസ്ത്രവ്യാപാരിയുടെ മകളായ ലീലയെ വിവാഹം ചെയ്തു. തുടർന്ന് ഭാര്യാപിതാവിന്റെ വസ്ത്രകയറ്റുമതി വ്യാപാരത്തിൽ സഹായി ആയി തുടങ്ങുകയും പിന്നീട് അദ്ദേഹം തന്നെ ആ വ്യാപാരം ഏറ്റെടുക്കുകയും വ്യാപാരം വിപുലപ്പെടുത്തുകയും ചെയ്തു. 1960 കളിൽ വളരെ പ്രചാരമുണ്ടായിരുന്ന ബ്ലീഡിംഗ് മദ്രാസ് ഫാബ്രികിന്റെ ഏറ്റവും വലിയ അറിയപ്പെടുന്ന വ്യാപാരിയായി അദ്ദേഹം മാറി. 1980 കളിൽ ലീലാ ലെയ്സ് എന്നപേരിലുള്ള കൃഷ്ണനായരുടെ വസ്ത്രവ്യാപര സ്ഥാപനം മികച്ചനിലയിൽ വളർച്ച പ്രാപിക്കുകയും അതിനെ തുടർന്ന് വടക്കൻ മുംബൈയിൽ ഒരു വസ്ത്രനിർമ്മാണശാലക്ക് തുടക്കമിടുകയും ചെയ്തു.

പിന്നീട് ലീല വെഞ്ച്വർ എന്ന പേരിൽ ആഡംബര ഹോട്ടലുകളുടെ ശൃംഖല ഇന്ത്യയുടെ വിവിധ ഭാഗങ്ങളിലായി ആരംഭിച്ചു.ഇപ്പോൾ ഇന്ത്യയുടെ വിവിധ ഭാഗങ്ങളിൽ ആറു ഹോട്ടലുകൾ ഇവർക്കു സ്വന്തമായുണ്ട്. പുതിയ അഞ്ചെണ്ണം നിർമ്മാണത്തിലിരിക്കുന്നു.

ലീല വെഞ്ച്വർ ഗ്രൂപ്പിന്റെ ഇപ്പോഴത്തെ ചെയർമാനും മാനേജിങ്ങ് ഡയരക്ടറുമായ വിവേക് നായരും, ലീല വെഞ്ച്വർ ഗ്രൂപ്പിന്റെ കൊ ചെയർമാനും, ജോയന്റ് മാനേജിങ്ങ് ഡയരക്ടറുമായ ദിനേശ് നായരും മക്കളാണു്.


</doc>
<doc id="171853" url="https://ml.wikipedia.org/wiki?curid=171853" title="സ്റ്റെപ് അപ്പ്‌">
സ്റ്റെപ് അപ്പ്‌

2006-ൽ ഇറങ്ങിയ ഒരു അമേരിക്കൻ പ്രണയ നൃത്ത ചിത്രമണ് സ്റ്റെപ് അപ്പ്‌. ആൻ ഫ്ലെച്ചർ സംവിധാനം ചെയ്ത ചിത്രത്തിൽ ചന്നിംഗ് റ്റാട്, ജെന്ന ഡെവൻ എന്നിവർ നായിക നായകന്മാർ ആയി വേഷമിടുന്നു.

അമേരിക്കയിലെ ബാൾറ്റിമോറിൽ തുടങ്ങുന്ന കഥയിൽ ടൈലേർ ഗേഗും ആധുനിക നർത്തകി നോര ക്ലാർകും ഒരു പെയർ ആയി തങ്ങളുടെ രണ്ടു പേരുടെം ഭാവി നിശ്ചയിക്കുന്ന ഷോകേസിൽ പങ്കെടുക്കുന്നു. 



</doc>
<doc id="171855" url="https://ml.wikipedia.org/wiki?curid=171855" title="പാലക്കൊട്ടാൽ">
പാലക്കൊട്ടാൽ

പത്തനംതിട്ട ജില്ലയിൽ, തിരുവല്ല താലൂക്കിൽ ഉൾപെടുന്ന ഒരു ചെറിയ പ്രദേശമാണ് പാലക്കൊട്ടാൽ. കോട്ടയം ജില്ലയുടേയും പത്തനംതിട്ട ജില്ലയുടേയും അതിർത്തിയിലാണ് ഈ പ്രദേശം സ്ഥിതി ചെയ്യുന്നത്.


</doc>
<doc id="171863" url="https://ml.wikipedia.org/wiki?curid=171863" title="റോസമ്മ പുന്നൂസ്">
റോസമ്മ പുന്നൂസ്

ഐക്യ കേരളത്തിലെ ആദ്യ നിയമസഭയിൽ ഒന്നാമതായി സത്യപ്രതിജ്ഞ ചെയ്ത നിയമസഭാ സാമാജികയാണ് റോസമ്മ പുന്നൂസ് (ജ. 1913 മേയ് 13 - മ. 2013 ഡിസംബർ 28 ).   1957 ഏപ്രിൽ പത്തിനായിരുന്നു സത്യപ്രതിജ്ഞ. കേരള നിയമസഭയിലെ ആദ്യ പ്രൊടൈം സ്പീക്കറും റോസമ്മ പുന്നൂസാണ്. കാഞ്ഞിരപ്പള്ളി കരിപ്പാപ്പറമ്പിൽ ചെറിയാന്റെയും പായിപ്പാട്ട് പുന്നക്കുടിയിൽ അന്നമ്മയുടേയും എട്ടു മക്കളിൽ നാലാമതായി 1913 മേയ് 13നു് ജനിച്ചു. നിയമത്തിൽ ബിരുദധാരിയായ റോസമ്മ പുന്നൂസ് ഒന്നും എട്ടും കേരളനിയമസഭകളിലംഗമായിരുന്നു. ഒന്നാം കേരള നിയമസഭയിൽ ദേവികുളം മണ്ഡലത്തേയും എട്ടാം കേരള നിയമസഭയിൽ ആലപ്പുഴ മണ്ഡലത്തേയുമാണ് റോസമ്മ പുന്നൂസ് പ്രതിനിധാനം ചെയ്തത്. 

കോട്ടയം കാഞ്ഞിരപ്പള്ളിയിൽ കരിപ്പാപ്പറമ്പിൽ തൊമ്മൻ ചെറിയാന്റേയും അന്നമ്മയുടേയും മകളായി 1913 മെയ് 13ന് ജനിച്ചു. തിരുവിതാംകൂറിന്റെ ഝാൻസി റാണി എന്നറിയപ്പെട്ടിരുന്ന അക്കാമ്മ ചെറിയാൻ സഹോദരിയാണ്. 

തിരുവിതാംകൂർ സ്റ്റേറ്റ് കോൺഗ്രസിൽ അംഗമായാണ് റോസമ്മ പുന്നൂസ് 1939-ൽ സജീവരാഷ്ട്രീയത്തിലേക്കു പ്രവേശിച്ചതു്. സ്വാതന്ത്ര്യസമരവുമായി ബന്ധപ്പെട്ട് പ്രവർത്തിക്കുക വഴി അക്കാലത്ത് അവർ മൂന്ന് വർഷത്തോളം ജയിൽ വാസം അനുഷ്ഠിച്ചിട്ടുണ്ട്. 1948-ൽ കമ്മ്യൂണിസ്റ്റ് പാർട്ടിയിൽ അംഗമായി 1957 ഏപ്രിലിൽ കേരളനിയമസഭാ തെരഞ്ഞെടുപ്പിലൂടെ ലോകത്താദ്യമായി ഒരു കമ്യൂണിസ്റ്റ് കക്ഷി ബാലറ്റ് പേപ്പറിലൂടെ ഭരണത്തിലെത്തി. അന്നു തെരഞ്ഞെടുക്കപ്പെട്ടവരിൽ മൊത്തം ആറു സ്ത്രീ സാമാജികരുണ്ടായിരുന്നു. ഇവരിൽ കേരളത്തിലെ ആദ്യവനിതാമന്ത്രിയായി നിയമിക്കപ്പെട്ട കെ.ആർ. ഗൗരി, അയിഷാ ബായ്, റോസമ്മ പുന്നൂസ് എന്നിവർ കമ്യൂണിസ്റ്റ് പ്രതിനിധികളും ലീലാ ദാമോദരമേനോൻ, കുസുമം ജോസഫ്, ശാരദ കൃഷ്ണൻ എന്നിവർ പ്രതിപക്ഷ അംഗങ്ങളുമായിരുന്നു.

ഒന്നാംനിയമസഭയുടെ പ്രോടേം സ്പീക്കർ (സാമാജികർ സത്യപ്രതിജ്ഞ ചെയ്യുന്നതടക്കമുള്ള ആദ്യസമ്മേളനം നിയന്ത്രിക്കുന്ന ആൾ) റോസമ്മ പുന്നൂസ് ആയിരുന്നു. ഏപ്രിൽ 10നു് പ്രോടേം സ്പീക്കർ ആകുന്നതിനുമുമ്പേ ചട്ടപ്രകാരം അവർ സ്വന്തം സത്യപ്രതിജ്ഞാനിർവ്വഹണം നടത്തി. അങ്ങനെ ഐക്യകേരളത്തിന്റെ ചരിത്രത്തിൽ ആദ്യം സത്യപ്രതിജ്ഞ ചെയ്ത നിയമസഭാംഗം എന്ന ഖ്യാതി റോസമ്മയ്ക്കു സ്വന്തമായി. 1982ൽ ആലപ്പുഴയിൽനിന്നും സി.പി.ഐ. പ്രതിനിധിയായി മത്സരിച്ച റോസമ്മ അപ്രാവശ്യം എൻ.ഡി.പി.യുടെ കെ.പി. രാമചന്ദ്രൻ നായരോട് 1590 വോട്ടുകളുടെ കുറവിനു് പരാജയപ്പെട്ടു. പക്ഷേ, പിന്നീട് 1987ൽ എട്ടാം നിയമസഭയിലേക്കു് നടന്ന തെരഞ്ഞെടുപ്പിൽ അവർ തൊട്ടടുത്ത എതിർസ്ഥാനാർത്ഥി കളർകോട് നാരായണൻ നായരെ (എൻ.ഡി.പി.) 23908 നെതിരെ 36742 വോട്ടുകൾക്കു് തോൽ‌പ്പിച്ച് വീണ്ടും നിയമസഭയുടെ അകത്തലത്തിലേക്കു പ്രവേശിച്ചു.

സി.പി.ഐ.യുടെ സംസ്ഥാന സമിതിയംഗം, കേരള വനിതാകമ്മീഷൻ അംഗം, കേരള മഹിളാസംഘാംഗം, തോട്ടം കോർപ്പറേഷന്റെ ചെയർപേഴ്സൺ, ഹൗസിംഗ് ബോർഡ് അംഗം, പത്തു വർഷത്തോളം റബ്ബർ ബോർഡംഗം എന്നീ നിലകളിലും ഇവർ പ്രവർത്തിച്ചിട്ടുണ്ടു്. ആധുനികകേരളത്തിന്റെ ആദ്യകാലരാഷ്ട്രീയചരിത്രത്തിലെ ഒരു തിളങ്ങുന്ന കഥാപാത്രമായിരുന്നു റോസമ്മ പുന്നൂസ്. 2013 ഡിസംബർ 28-ന് ഒമാനിലെ സലാലയിൽ താമസിക്കവേ അന്തരിച്ചു. മരിക്കുമ്പോൾ 100 വയസ്സുണ്ടായിരുന്നു. മക്കൾ തോമസ് പുന്നൂസ്, ഗീത ജേക്കബ്ബ്.


1957-ൽ ദേവികളും എം.എൽ.എ. റോസമ്മ പുന്നൂസിന്റെ തിരഞ്ഞെടുപ്പ് ട്രിബ്യൂണൽ റദ്ദാക്കിയതാണ് കേരളത്തിലെ ആദ്യ തിരഞ്ഞെടുപ്പ് കേസ് (അന്ന് ട്രിബ്യൂണലായിരുന്നു കേസ് പരിഗണിച്ചത്. പിന്നീടാണ് ഈ ചുമതല ഹൈക്കോടതിക്ക് നൽകിയത്). 1957 നവംബർ 14-ന് ആയിരുന്നു വിധി. ഉപതിരഞ്ഞെടുപ്പിലൂടെ വീണ്ടും വിജയിച്ച റോസമ്മ പുന്നൂസ് 1958 ജൂൺ 30-ന് നിയമസഭാംഗമായി സത്യപ്രതിജ്ഞ ചെയ്തു.

2014 ലെ ഇയ്യോബിന്റെ പുസ്തകം എന്ന ചലച്ചിത്രത്തിൽ ഒരു അപ്രധാന കഥാപാത്രമായി റോസമ്മ പുന്നൂസ് കടന്നു വരുന്നുണ്ട്



</doc>
<doc id="171866" url="https://ml.wikipedia.org/wiki?curid=171866" title="പെന്റാവാലന്റ് വാക്സിനേഷൻ">
പെന്റാവാലന്റ് വാക്സിനേഷൻ

പെന്റാവാലന്റ് വാക്സിൻ എന്ന ഒറ്റ പ്രതിരോധകുത്തിവെപ്പ് ശിശുക്കൾക്ക് നൽകി തൊണ്ടമുള്ള് (Diphtheria), വില്ലൻ ചുമ (Pertusis), കുതിരസന്നി (Tetanus), ഹെപാറ്റിറ്റിസ് -ബി (Hepatitis -B), ഹീമോഫിലസ് ഇൻഫ്ലൂവൻസ ഇനം-ബി (Hib : Hemophilus influenza type-b) എന്നീ അഞ്ച് മാരകരോഗങ്ങൾക്കെതിരെ സംരക്ഷണം നൽകാം.ഈ പ്രക്രീയ പെന്റാവാലന്റ് വാക്സിനേഷൻ എന്ന് അറിയപ്പെടുന്നു. ദേശീയ പ്രതിരോധ കുത്തിവെപ്പ് പരിപാടിയുടെ (National Immunisation Programme) ഭാഗമായി കേരളം,തമിഴ് നാട് എന്നീ സംസ്ഥാനങ്ങളിലാണ് ഈ പദ്ധതി ഇപ്പോൾ നടപ്പാക്കുന്നത്.
പൂനയിൽ പ്രവർത്തിക്കുന്ന സിറം ഇൻസ്റ്റിറ്റ്യൂട്ട് ഓഫ് ഇന്ത്യ ആണ് ഇതിലേക്ക് ആവശ്യമായ വാക്സിൻ 
ഉൽപ്പാദിപ്പിക്കുന്നത് .it also supply though health center.
അവലംബം 

"Pentavalent vaccine from December 17 " The Hindu , CHENNAI, December 9, 2011.


</doc>
<doc id="171869" url="https://ml.wikipedia.org/wiki?curid=171869" title="ഹനുമാൻ ചാലിസ">
ഹനുമാൻ ചാലിസ

ഗോസ്വാമി തുളസീദാസിന്റെ (തുളസീരാമായണത്തിന്റെ രചയിതാവ്) ഒരു കൃതിയാണ് ഹനുമാൻ ചാലിസ. അവധി ഭാഷയിലാണ് ഈ കൃതി രചിച്ചിരിക്കുന്നത്. ഹനുമാൻ ചാലിസയിൽ നാല്പതു (40) ശ്ലോകങ്ങൾ ആണുള്ളത്."ചാലിസ" എന്ന വാക്ക് ചാലിസ് (40) എന്ന ഹിന്ദി പദവുമായി ബന്ധപ്പെട്ടതാണ്.

തുളസീദാസിനു ശ്രീരാമന്റെ ദർശനം ലഭിച്ചതിനു ശേഷം അക്കാലത്തെ ചക്രവർത്തി ആയിരുന്ന അക്ബറിനെ സന്ദർശിച്ചു. ശ്രീരാമനെ തനിക്കു കാട്ടിത്തരാൻ അക്ബർ തുളസീദാസിനെ വെല്ലുവിളിച്ചു. ശ്രീരാമനോടുള്ള യഥാർത്ഥമായ സമർപ്പണം ഇല്ലാതെ ഭഗവാന്റെ ദർശനം സാധ്യമല്ല എന്ന തുളസീദാസിന്റെ മറുപടിയിൽ പ്രകോപിതനായ അക്ബർ അദ്ദേഹത്തെ കാരാഗൃഹത്തിൽ അടച്ചു. കാരാഗൃഹത്തിൽ വെച്ച് തുളസീദാസ് ഹനുമാൻ ചാലിസ എഴുതാൻ ആരംഭിച്ചു. ആ കൃതി പൂർത്തിയായപ്പോൾ, വാനരസേന ഡെൽഹി നഗരത്തെ വളഞ്ഞു നാശനഷ്ടങ്ങൾ വരുത്തി തുടങ്ങി. തന്റെ സൈന്യത്തെ ഉപയോഗിച്ച് വാനരപ്പടയെ തുരത്താൻ ശ്രമിച്ചു പരാജയപ്പെട്ട അക്ബർ, അത് ഹനുമാന്റെ വാനരസേനയാണെന്നു തിരിച്ചറിഞ്ഞു ഉടൻ തുളസീദാസിനെ വിട്ടയക്കാൻ കല്പിച്ചു. അദ്ദേഹത്തിന്റെ മോചനത്തോടെ വാനരപ്പട ഡെൽഹി നഗരത്തിൽ നിന്നും പിൻവലിഞ്ഞതായുമാണ് ഐതിഹ്യം.

ഈ കൃതിയിൽ തുളസീദാസ്‌ പറയുന്നത്, ഭക്തിയോടെ ആരുതന്നെ ഈ ശ്ലോകങ്ങൾ പ്രകീർത്തിക്കുന്നുവോ അവരെ ശ്രീ ഹനുമാൻ അനുഗ്രഹിക്കുന്നു എന്നാണ്. വടക്കേ ഇന്ത്യയിലെ ഹിന്ദുക്കൾക്കിടയിൽ വളരെ പ്രശസ്തമാണ് ഈ കൃതി.<br>



</doc>
<doc id="171876" url="https://ml.wikipedia.org/wiki?curid=171876" title="ദളപുടം">
ദളപുടം

പുഷ്പങ്ങളെ ആകർഷകമാക്കുന്ന വർണ്ണശബളമായ ഭാഗമാണ് ദളപുടം. ബാഹ്യദളപുടത്തിനും കേസരപുടത്തിനും ഇടയിലായാണ് ദളപുടം കാണപ്പെടുന്നത്. ദളങ്ങൾ ഒന്നോ അതിലധികമോ നിരകളായി ക്രമീകരിച്ചിരിക്കും. ഇവ മൃദുലവും കനം കുറഞ്ഞതും വർണശബളവും ആയതിനാൽ പുഷ്പങ്ങളെ ആകർഷകമാക്കുന്നു. ദളങ്ങൾ പലപ്പോഴും സുഗന്ധമുള്ളതുമാണ്. രാത്രികാലങ്ങളിൽ വിടരുന്ന പുഷ്പങ്ങളുടെ ദളങ്ങൾ വെളുത്തനിറമുള്ളതും സുഗന്ധമുള്ളതുമായിരിക്കും. പരാഗണത്തിന് പ്രാണികളെയും പറവകളെയും മറ്റും ആകർഷിക്കാൻ ഇതു സഹായകമാണ്. സസ്യങ്ങളുടെ ഇനഭേദമനുസരിച്ച് ദളങ്ങൾ നിറത്തിലും വലിപ്പത്തിലും ആകൃതിയിലും വ്യത്യസ്തത പുലർത്തുന്നു. അരണമരം, ആത്ത എന്നിവയിലെ ദളങ്ങൾ പച്ചനിറമുള്ളതും മാംസളവും കട്ടിയേറിയതുമാണ്. ഇവ വിദളകല്പം (sepaloid) എന്നറിയപ്പെടുന്നു.

ബാഹ്യദളങ്ങളും (sepal) ദളങ്ങളുമുള്ള (petal) പുഷ്പങ്ങൾ ദ്വികഞ്ചുകപുഷ്പം (dichlamydeous) എന്നും ഒരു നിര പരിദളപുടങ്ങൾ (perianth) മാത്രമുള്ള പുഷ്പങ്ങൾ ഏകകഞ്ചുകപുഷ്പം (monochlamydeous) എന്നും ദളങ്ങൾ കാണപ്പെടാത്ത അവസ്ഥ അദല അവസ്ഥ (apetalous) എന്നും അറിയപ്പെടുന്നു.

ദളങ്ങൾ സ്വതന്ത്രങ്ങളോ, മുഴുവനായോ ഭാഗികമായോ സംയോജിച്ചതോ ആയിരിക്കും. സ്വതന്ത്രദളങ്ങളെ വിയുക്തദള പുഷ്പങ്ങൾ (polypetalous) എന്നും സംയോജിച്ചുള്ളവയെ സംയുക്തദള പുഷ്പങ്ങൾ (gamopetalous) എന്നും വിളിക്കുന്നു. വിയുക്തദള പുഷ്പങ്ങളുടെ സ്വതന്ത്രദളങ്ങൾ പുഷ്പാസനവുമായി സന്ധിക്കുന്ന ഭാഗം താരതമ്യേന വീതി കുറഞ്ഞതാണ്. ഈ ഭാഗം നഖരം (claw) എന്നറിയപ്പെടുന്നു. ദളത്തിന്റെ പരന്നു വിരിഞ്ഞ ആകർഷകമായ ഭാഗമാണ് ദളഫലകം (limb).


(cruciform corolla).

കടുക്, മുള്ളങ്കി മുതലായ സസ്യങ്ങളിലേതുപോലെ നാലുദളങ്ങൾ കുരിശാകൃതിയിൽ ക്രമീകരിച്ചിരിക്കുന്നു.

(caryophyllaceous) 

ഡയാന്തസ് (Dianthes) സസ്യത്തിലേതുപോലെ അഞ്ചുദളങ്ങളുടെയും നഖരങ്ങൾ നീളം കൂടിയതാണ്. ഇതിന്റെ ദളഫലകം നഖരത്തിനു വലതുകോണായി വികസിതമായിരിക്കുന്നു.

(rosaceous) 

വളരെ ചെറിയ നഖരങ്ങളുള്ള അഞ്ച് വിരിഞ്ഞ ദളങ്ങൾ കുറുന്തോയിലേതുപോലെ ക്രമീകരിച്ചിരിക്കുന്നു.

(Polypetalous irregular corolla). 

പ്രത്യേക പേരുകളൊന്നുമില്ലാത്ത വിവിധയിനം വിയുക്തദള അസമമിത ദളപുടങ്ങളുണ്ട്.
ഇതിൽ ഏറ്റവും പ്രധാനമായിട്ടുള്ളത് പയറുവർഗങ്ങളുടെ പുഷ്പങ്ങൾപോലെ ചിത്രശലഭങ്ങളോടു സാദൃശ്യമുള്ള സവിശേഷമായ പാപ്പിലിയോനേഷ്യസ് (papilionaceous) ദളപുടമാണ്. ഇതിൽ വലിപ്പം കൂടിയ പതാകദളം (vexillum) ചെറിയ പാർശ്വദളങ്ങളായ രണ്ട് പക്ഷദള(alae)ങ്ങളെയും ഇതിനുള്ളിലായി രണ്ട് കീൽ (carina) ദളങ്ങളെയും പൊതിഞ്ഞിരിക്കുന്നു. പക്ഷദളങ്ങൾ ഒരേ വലിപ്പത്തിലുള്ളവയാണ്. കീൽ ദളങ്ങളുടെ ചുവടുഭാഗം സംയോജിച്ച് ബോട്ടിന്റെ ആകൃതിയിലായിത്തീർന്നിരിക്കുന്നു. ഇത് പ്രത്യുത്പാദനാവയവങ്ങളായ കേസരപുടവും ജനിപുടവും ആവരണം ചെയ്യുന്നു.

(Gamopetalous regular corolla). 

മണിയുടെ ആകൃതിയിലോ (ഉദാ. ഞൊട്ടാഞൊടിയൻ) ഫണലാകൃതിയിലോ (ഉദാ. ഉമ്മം) സാൽവർ (ഉദാ. നിത്യകല്യാണി), ആകൃതിയിലോ വഴുതിനയിലെപ്പോലെ ചക്രാകൃതിയിലോ സൂര്യകാന്തിയിലെപ്പോലെ ട്യൂബുലാർ ആകൃതിയിലോ ദളങ്ങൾ ക്രമീകരിച്ചിരിക്കും.

(Gamopetalous irregular corolla). 

ദ്വിലേബിയേറ്റ് (ഉദാ. തുളസി, തുമ്പ) ദളപുടവും മാസ്ക്ഡ് (masked) ദളപുടവും ലിഗുലേറ്റ് (ഉദാ. സൂര്യകാന്തി പുഷ്പത്തിന്റെ പുറംനിരയിലുള്ള ഫ്ലോറെറ്റുകൾ) ദളപുടവും ഇതിൽ പ്പെടുന്നു.

ചില അവസരങ്ങളിൽ ദളഫലകത്തിനു ചുവടുഭാഗത്തായി നിരവധി ലോമങ്ങളോ ചെറുപാളികൾപോലുള്ള അനുബന്ധ ഉപാംഗങ്ങളോ ഉണ്ടാകാറുണ്ട്. ഈ ഉപാംഗങ്ങൾ കൊറോണ (corona) എന്നറിയപ്പെടുന്നു. ഇത് പലപ്പോഴും ദളപുടത്തെ കൂടുതൽ ആകർഷകമാക്കുന്നു. ഉദാ. അരളി, പാസിഫ്ളോറ.

സസ്യവർഗീകരണത്തിൽ ദളങ്ങൾ പ്രധാന പങ്കുവഹിക്കുന്നു. ദളപുടത്തിന്റെ ആകർഷകമായ നിറം തേനീച്ച, വണ്ട് തുടങ്ങിയ ചെറുപ്രാണികളെ പുഷ്പങ്ങളിലേക്ക് ആകർഷിക്കുന്നു. പരാഗണവും ബീജസങ്കലനവും നടത്തുന്നതിന് ഇത് സഹായകമാകുന്നു. പ്രത്യുത്പാദനാവയവങ്ങളെ പൊതിഞ്ഞു സംരക്ഷിക്കുന്നതും ദളപുടങ്ങളാണ്.



</doc>
<doc id="171881" url="https://ml.wikipedia.org/wiki?curid=171881" title="പ്രിയ ലാൽ">
പ്രിയ ലാൽ

ബ്രിട്ടണിൽനിന്നുള്ള ഒരു മലയാളചലച്ചിത്ര അഭിനേത്രിയാണ് പ്രിയങ്ക ലാലാജി. 2010ൽ പുറത്തിറങ്ങിയ ജനകൻ എന്ന മലയാളചലച്ചിത്രത്തിലാണ് ആദ്യമായി അഭിനയിച്ചത്.
1993 ആഗസ്റ്റ് 1ന് ലാലാജിയുടേയും ബീനയുടേയും മകളായി യുണൈറ്റഡ് അറബ് എമിറേറ്റസിൽ ഒരു ക്രിസ്ത്യൻ കുടുംബത്തിൽ ജനിച്ചു. മാതാപിതാക്കന്മാരുടെ സ്വദേശം കേരളത്തിലെ തിരുവല്ലയിലാണ്. പ്രിയങ്കയുടെ ബാല്യകാലത്ത് മാതാപിതാക്കളോടൊപ്പം ലണ്ടനിലേക്ക് താമസം മാറ്റി. ഇപ്പോൾ ലണ്ടനിലെ ലിവർപൂൾ എന്ന സ്ഥലത്ത് ജീവിക്കുന്നു.



</doc>
<doc id="171885" url="https://ml.wikipedia.org/wiki?curid=171885" title="വിനിമയം">
വിനിമയം

വിനിമയം ഒരു സാർവദേശീയ പ്രതിഭാസമാണ്. ഇതൊരു സംസ്കാരപഠനമാണ്. സാധാരണ ആശയവിനിമയം എന്ന തലത്തിലാണ്`ഈ പദം ഉപയോഗിക്കുന്നത്. വാക്കുകളും ഭാഷയും ചേർന്നുണ്ടാകുന്ന വെറുമൊരു പ്രതിഭാസമല്ല വിനിമയം. ഇതിനു പല തലങ്ങൾ ഉണ്ട്.ആശയതലം, സംസ്കാരതലം, സർഗ്ഗാത്മകതലം, വിജ്ഞാനതലം എന്നിവ.
വിനിമയ മാധ്യമങ്ങൾ ഇന്ന് പ്രചുരപ്രചാരം നെടിയിട്ടുണ്ട്. റേഡിയൊ,ടെലിവിഷൻ, അച്ചടി, നെറ്റ് തുടങ്ങി ധാരാളം മാധ്യമങൾ ഇതിന്റെ ഭാഗമാണ്.

</doc>
<doc id="171891" url="https://ml.wikipedia.org/wiki?curid=171891" title="നല്ലവൻ">
നല്ലവൻ

അജി ജോൺ സംവിധാനം ചെയ്തു ജയസൂര്യ, മൈഥിലി എന്നിവർ കേന്ദ്രകഥാപാത്രങ്ങളെ അവതരിപ്പിച്ച് 2010-ൽ പുറത്തിറങ്ങിയ മലയാളചലച്ചിത്രമാണ് നല്ലവൻ.


</doc>
<doc id="171895" url="https://ml.wikipedia.org/wiki?curid=171895" title="പെരുങ്കുറി ശരശലഭം">
പെരുങ്കുറി ശരശലഭം

കേരളത്തിൽ വിരളമായി കാണപ്പെടുന്ന ഒരു ശലഭമാണ് പെരുങ്കുറി ശരശലഭം (Large Branded Swift). മഴക്കാടുകളാണ് ഇഷ്ടപ്പെട്ട താവളങ്ങൾ. പശ്ചിമ ഘട്ടത്തിന് പുറമേ വടക്കുകിഴക്കൻ വനമേഖലകളിലും ഹിമാലയത്തിലും ഇവയെ കാണാറുണ്ട്.

ചിറകുകൾക്ക് ഇരുണ്ട തവിട്ടുനിറമാണ്. പിൻചിറകിൽ തെളിഞ്ഞ വെളുത്ത പൊട്ടുകൾ കാണാം.പിൻചിറകിന്റെ അടിവശത്ത് പച്ചകലർന്ന ചാരനിറത്തിലുള്ള മങ്ങിയ പാടുകളുണ്ട്. പുൽവർഗ സസ്യങ്ങളിലാണ് മുട്ടയിടുക.


</doc>
<doc id="171901" url="https://ml.wikipedia.org/wiki?curid=171901" title="മാരൻശലഭം">
മാരൻശലഭം

നീലിശലഭങ്ങളുടെ കുടുംബത്തിൽ പെട്ട ഒരു പൂമ്പാറ്റയാണ് നാട്ടുമാരൻ അഥവാ മാരൻശലഭം ("Chilades pandava"). മഴക്കാടുകളും സമതലങ്ങളും വെളിപ്രദേശങ്ങളുമാണ് ഈ ശലഭങ്ങളുടെ ഇഷ്ടപ്പെട്ട ആവാസ കേന്ദ്രങ്ങൾ. ആൺശലഭത്തിന്റെ ചിറകുപുറത്തിന് തിളങ്ങുന്ന നീലനിറമാണ്. പെൺശലഭത്തിന് തവിട്ടുനിറവും. ചിറകിന്റെ കീഴ് ഭാഗത്ത് നേർത്ത നീല നിറം കാണാം. ചിറകിന്റെ അടിവശത്ത് വെളുത്ത വലയത്തിൽ കറുത്ത പുള്ളികളുടെ ഒരു നിരയുണ്ട്. കൂടാതെ ചിറകിന്റെ പിന്നറ്റത്തായി ഓറഞ്ച് വലയത്തിനുള്ളിൽ മൂന്ന് കറുത്ത പുള്ളികൾ കൂടിയുണ്ട്. ചിറകോരത്ത് ചന്ദ്രക്കലയുടെ ആകൃതിയിൽ മങ്ങി വെളുത്ത അടയാളങ്ങളും ഈ ശലഭത്തിന്റെ പ്രത്യേകതയാണ്. 

ഈന്തിന്റെ കുടുംബത്തിൽപ്പെട്ട സസ്യങ്ങളിൽ ജീവിതചക്രം പൂർത്തിയാക്കുന്ന അപൂർവ്വം പൂമ്പാറ്റകളിലൊന്നാണിത്. തോട്ടഈന്ത് എന്ന സസ്യത്തിന്റെ ഇലകളാണ് മാരൻശലഭത്തിന്റെ ലാർവ്വയുടെ പ്രധാന ആഹാരം. ഇതിനെ കൂടാതെ പയർവർഗ്ഗ സസ്യങ്ങൾ ഇരുപൂൾ തുടങ്ങിയ സസ്യങ്ങളിലും മാരൻശലഭം മുട്ടയിടാറുണ്ട്. ലാർവ്വകൾ കൂട്ടമായാണ് കാണപ്പെടുന്നത്. ചോണനുറുമ്പുകൾ ലാർവ്വകൾക്ക് കാവൽ നിൽക്കുന്നതായി കാണാം. ഈന്തിന്റെ തളിരോലകൾ ലാർവ്വകൾ പൂർണ്ണമായും തിന്നു തീർക്കുന്നു. ഈന്തിന്റെ അടിവശത്തും ഉണങ്ങിയ ഓലകളുടെ മറവിലുമാണ് ഇവ പ്യൂപ്പയാകുന്നതിനായി തിരഞ്ഞെടുക്കുന്നത്.



</doc>
<doc id="171909" url="https://ml.wikipedia.org/wiki?curid=171909" title="രഞ്ജിനി ഹരിദാസ്">
രഞ്ജിനി ഹരിദാസ്

കേരളത്തിൽ നിന്നുള്ള ഒരു ടെലിവിഷൻ അവതാരകയാണ് രഞ്ജിനി ഹരിദാസ്. () 2000 ലെ മിസ് കേരള ആയിരുന്നു ഇവർ. ഐഡിയ സ്റ്റാർ സിംഗർ എന്ന മലയാളം റിയാലിറ്റി ഷോയിലെ അവതാരക ആയിരുന്നു .ബിഗ് ബോസ്സ് മലയാളം സീസൺ 1 ലെ മത്സരാർത്ഥി ആയിരുന്നു രഞ്ജിനി.

ടെലിവിഷൻ അവതാരകയ്ക്കുള്ള ഫ്രേം മീഡിയ അവാർഡ് 2010 ൽ ലഭിച്ചു.

ചൈനാടൗൺ എന്ന സിനിമയിലെ ഒരു ചെറിയ വേഷത്തോടെയാണ് രഞ്ജിനി സിനിമാ രംഗത്തേക്ക് കടന്നു വന്നത്. 2013 ൽ പുറത്തിറങ്ങിയ എൻട്രി എന്ന സിനിമയിൽ ശ്രേയ എന്ന പോലീസ്‌ കഥാപാത്രത്തെ അവതരിപ്പിച്ചുകൊണ്ട് നായികയായി അരങ്ങേറി.


</doc>
<doc id="171923" url="https://ml.wikipedia.org/wiki?curid=171923" title="ശാസ്ത്രീയ വർഗ്ഗീകരണം">
ശാസ്ത്രീയ വർഗ്ഗീകരണം

ശാസ്ത്രീയ വർഗ്ഗീകരണം - Biological classification - scientific classification in biology എന്നത് ജീവനുള്ള എന്തിനേയും ജീവശാസ്ത്രം അടിസ്ഥാനമാക്കി അതിന്റെ തരമനുസരിച്ച് നിരയായി ക്രമീകരിക്കുന്നു. ഇത് ജന്തുക്കൾ, സസ്യങ്ങൾ എന്നിവക്കെല്ലാം ബാധകമാണ്. ഇവയിലെ പരസ്‌പരം ആശ്രയിച്ചു നിൽക്കുന്ന വിഭാഗങ്ങളും പൂർണ്ണ ജീവിയും കൂടി ഉൾപ്പെടുത്തി വർഗ്ഗീകരിക്കുന്നു. അതായത് ഭൂമിയിലെ ഓരോ ജീവിവർഗ്ഗവും ഒരു പ്രത്യേകമായ മാതൃവർഗ്ഗത്തിൽ നിന്നും ഉൽഭവിച്ചതാണെന്നും അത് മാതൃവർഗ്ഗത്തിന്റെ സ്വഭാവരീതികൾ പിന്തുടരുന്നതാണന്നും ശാസ്ത്രീയമായി പഠനങ്ങൾ നടത്തി തെളിയിച്ചാണ് വർഗ്ഗീകരിക്കുന്നത്. ജീവനെ അടിസ്ഥാനമാക്കി ആരംഭിക്കുന്ന ഈ വർഗ്ഗീകരണം ഓരോ അന്ത്യ വർഗ്ഗത്തിലുമെത്തി അവസാനിക്കുന്നു. എന്നാൽ ചില സ്പീഷിസുകൾ പല മാതൃവർഗങ്ങളോടും സാദൃശ്യം ചെലുത്തിയാൽ അവയെ ഉപകുടുംബങ്ങളായി വിലയിരുത്താറുണ്ട്. 

കാൾ ലിനേയസാണ് ആദ്യമായി ജീവിവർഗ്ഗങ്ങളെ ഈ രീതിയിൽ വർഗ്ഗീകരിച്ചത്. സസ്യങ്ങളേയും ജന്തുക്കളേയും അവയുടെ പൊതുവായ പ്രത്യേകതകളെ അടിസ്ഥാനമാക്കി ഹോമോ സാപിയൻസ് എന്ന മനുഷ്യൻ അടക്കം ഉൾക്കൊള്ളുന്ന രണ്ടു ഭാഗങ്ങളുള്ള ഒരു നാമകരണരീതി 1735ൽ‌ കാൾ ലിനേയസ് അവതരിപ്പിച്ചു. പിന്നീട് ചാൾസ് ഡാർവിന്റെ സിദ്ധാന്തങ്ങളുമായി ചേർത്ത് ഇവയെ പുനവർഗ്ഗീകരിച്ചു. ഡി.എൻ.എ. പിന്തുടർച്ച അടിസ്ഥാനമാക്കിയാണ് ഇവയെ വർഗ്ഗീകരിക്കുന്നത്. 

ഹയരാർക്കിയൽ സിസ്റ്റം ഉപയോഗിച്ചാണ് സാധാരണ ജീവികളെ വർഗ്ഗീകരിക്കുന്നത്. ലിനേയസ് ആണ് ഈ സിസ്റ്റത്തിന്റെ ഉപജ്ഞതാവ്. ഇപ്രകാരം ജീവിവർഗ്ഗത്തെ പ്രധാനമായും ഏഴു ഗണങ്ങളായി തിരിക്കുന്നു. കിങ്ഡം, ഫൈലം, ക്ലാസ്സ്, ഓർഡർ, ഫാമിലി, ജീനസ്, സ്പീഷിസ് എന്നിവയാണ് ഏഴു ഗണങ്ങൾ. 

ജീവിലോകത്തെ അഞ്ച് കിങ്ഡമായാണ് തരം തിരിച്ചിരിക്കുന്നത്. മെനെറ (Monera), പ്രോട്ടിസ്റ്റ (Protista), ഫൻജെ (Fungi), പ്ലാന്റെ (Plantae), ആനിമാലിയ (Animalia) എന്നിങ്ങനെ തിരിച്ചിരിക്കുന്നു. ആനിമാലിയ കിംഗ്ഡത്തിലാണ് ഭൂമിയിലെ ഏകകോശജീവികളൊഴികെ എല്ലാത്തരം ജീവജാലങ്ങളും ഉൾപ്പെടുന്നത്. ഓരോ കിംഗ്ഡത്തെയും വ്യത്യസ്ത ഫൈലങ്ങളായി തരം തിരിക്കുന്നു. 

ഒരു ഉദാഹരണം താഴെ കൊടുത്തിരിക്കുന്നു.:



</doc>
<doc id="171928" url="https://ml.wikipedia.org/wiki?curid=171928" title="പൊട്ടില്ലാ തുള്ളൻ">
പൊട്ടില്ലാ തുള്ളൻ

വനവാസിയായ ഒരു ചെറുപൂമ്പാറ്റയാണ് പൊട്ടില്ലാ തുള്ളൻ (Indian/Ceylon Ace). ഹരിതവനങ്ങളിലും ഇലപൊഴിയും വനങ്ങളിലും ഇവയെ കാണാം. കേരളത്തിൽ വിരളമായെ കാണാറുള്ളൂ. ഒറ്റപ്പുള്ളിച്ചിറകൻ എന്നും ഈ ശലഭത്തെ വിളിയ്ക്കുന്നു. "H. h. hindu" Evans, 1937 എന്ന ഉപവർഗ്ഗമാണ് കേരളത്തിൽ കാണപ്പെടുന്നത്.
വളരെ വേഗത്തിൽ തെറിച്ചു തെറിച്ചാണ് ഇവയുടെ പറക്കൽ. ചിറകുപുറത്തിന് ഇരുണ്ട തവിട്ടുനിറമാണ്. മധ്യഭാഗം കുറച്ച് മങ്ങിയിരിക്കും. ചിറകിന്റെ അടിവശത്തിനും ഇരുണ്ട തവിട്ടുനിറമാണ്. മുളവർഗ്ഗത്തിൽ പെട്ട സസ്യങ്ങളിലാണ് മുട്ടയിടുക.


</doc>
<doc id="171940" url="https://ml.wikipedia.org/wiki?curid=171940" title="ത്രിപദ നാമപദ്ധതി">
ത്രിപദ നാമപദ്ധതി

ഇന്റർനാഷണൽ കോഡ് ഓഫ് സുവോളജിക്കൽ നോമൻക്ലെച്ചർ പ്രകാരം ജീവജാലങ്ങളിലെ ഉപവർഗ്ഗത്തെ സൂചിപ്പിക്കുന്ന പദമാണ് ട്രൈനോമെൻ -trinomen - trinomina. ഇതിൽ മൂന്നു പേരുകൾ ഉൾപ്പെടുന്നുണ്ട്. ജനുസ്, വർഗ്ഗം, ഉപവർഗ്ഗം എന്നിവയാണ് ആ മൂന്നു പേരുകൾ. ഇതിൽ ആദ്യപേർ ജനുസ്സ് ഏതെന്നും രണ്ടാമത്തേത് സ്പീഷിസ് ഏതെന്നും മൂന്നാമത്തേത് ഉപവർഗ്ഗം ഏതെന്നും കാണിക്കുന്നു. ഇതിനെ ത്രിപദ നാമ പദ്ധതി ( Trinomial nomenclature) എന്നും അറിയപ്പെടുന്നു. ഇത് മൂന്നും ഇറ്റാലിക് രീതിയിലാണ് എഴുതുന്നത്. ഇതിൽ ജനുസ്സിന്റെ പേരിലെ ആദ്യ അക്ഷരം വലിയ അക്ഷരത്തിൽ ആയിരിയ്ക്കണം. ഉദാഹരണം: അനോഫലിസ് വരുണ അയ്യങ്കാർ ("Anopheles varuna Iyengar") 



</doc>
<doc id="171943" url="https://ml.wikipedia.org/wiki?curid=171943" title="നാരകനീലി">
നാരകനീലി

ഒരു നീലി ചിത്രശലഭമാണ് നാരകനീലി(Lime Blue). പൂന്തോപ്പുകളിലും നാരകത്തോട്ടങ്ങളിലും പുൽമേടുകളിലും ഇവയെ കാണാം.

ആൺശലഭത്തിന്റെ ചിറകുപുറത്ത് ഇളം വയലറ്റുകലർന്ന മങ്ങിയ നീലനിറമാണ്. ചിറകോരത്ത് നേർത്തകരയുണ്ട്. പെൺശലഭത്തിന്റെ ചിറകുപുറത്ത് മങ്ങിയ തവിട്ടുനിറമാണ്. ചിറകിന്റെ താഴ്ഭാഗത്തായി തിളങ്ങുന്ന നീലനിറവും കാണാം.

പാണൽ, ചെറുനാരകം, കാട്ടുനാരകം എന്നീ സസ്യങ്ങളിലാണ് മുട്ടയിടുക. ഇലകളുടെ അടിവശത്താണ് മുട്ടയിടുന്നത്. ഒറ്റയ്ക്കായിട്ടാണ് മുട്ടകൾ കാണുക. മുട്ടയ്ക്ക് ഡിസ്ക് ആകൃതിയിലാണ്. ഇളം പച്ചനിറവുമുണ്ട്. 
<br><br>

<br>


</doc>
<doc id="171948" url="https://ml.wikipedia.org/wiki?curid=171948" title="ഇന്റർനാഷണൽ കോഡ് ഓഫ് സുവോളജിക്കൽ നോമൻക്ലെച്ചർ">
ഇന്റർനാഷണൽ കോഡ് ഓഫ് സുവോളജിക്കൽ നോമൻക്ലെച്ചർ

ഇന്റർനാഷണൽ കോഡ് ഓഫ് സുവോളജിക്കൽ നോമൻക്ലെച്ചർ - International Code of Zoological Nomenclature - ICZN - ICZN Code - എന്നത് ജന്തുശാസ്ത്രത്തിൽ ആഗോളമായി അംഗീകരിച്ചിരിക്കുന്ന ഒരു നിയമസംഹിതയാണ്. ഇതു പ്രകാരം അവയവഘടനാനിർമ്മാണ രീതി കണക്കാക്കി മൃഗങ്ങൾക്ക് ശാസ്ത്രീയ വർഗ്ഗീകരണം നൽകുന്നു. 1830കളിൽ തന്നെ പലരാജ്യങ്ങളിലും ഈ രീതി പ്രതിപാദിച്ചിരുന്നു. എന്നാൽ മെർട്ടൻസ് റൂൾ, സ്ട്രിക്ക്‌ലാൻഡ്സ് റൂൾ എന്നിവ വിവിധ രാജ്യങ്ങൾ വിവിധ രീതിയിലാണ് ഉപയോഗിച്ചത്. ഇന്റർനാഷണൽ സുവോളജിക്കൽ കോൺഗ്രസ്സിന്റെ 1889ലെ ആദ്യസമ്മേളനത്തിലും 1892ലെ രണ്ടാം സമ്മേളനത്തിലും എടുത്ത സംയുക്ത തീരുമാനത്തിലാണ് ഇത് സംയോജിപ്പിച്ച് അഗോളമായി ഉപയോഗിച്ചത്.



</doc>
<doc id="171955" url="https://ml.wikipedia.org/wiki?curid=171955" title="അച്യുത്ശങ്കർ എസ്. നായർ">
അച്യുത്ശങ്കർ എസ്. നായർ

കേരളത്തിലെ പ്രമുഖ ശാസ്‍ത്രലേഖകരിൽ ഒരാളാണ് പ്രൊഫ. അച്യുത്ശങ്കർ എസ്.നായർ. അധ്യാപകൻ, ഗവേഷകൻ, വിവര സാങ്കേതിക വിദഗ്ദൻ എന്നീ നിലകളിലും ഇദ്ദേഹം പ്രസിദ്ധനാണ്.

എം.ജി. സർവകലാശാല മുൻ വൈസ് ചാൻസലർ ഡോ. എ. സുകുമാരൻനായരുടെ മകനാണ് അച്യുത്ശങ്കർ നായർ.വഞ്ചിയൂർ ഗവണ്മെന്റ് എൽ.പി സ്കൂൾ,ഗവണ്മെന്റ് മോഡൽ ഹൈസ്ക്കൂൾ,എസ്.എം.വി സ്കൂളുകളിൽ വിദ്യാഭ്യാസം.1978 - 1980 കാലഘട്ടത്തിൽ തിരുവനന്തപുരം ആർട്ട്സ് കോളേജിൽ നിന്ന് പ്രീഡിഗ്രി പൂർത്തിയാക്കിയതിനു ശേഷം തിരുവനന്തപുരം കോളേജ് ഓഫ് എഞ്ചിനീറിങ്ങിൽ നിന്ന് വൈദ്യുതി സാങ്കേതികവിദ്യയിൽ ബിരുദം നേടി.ബോംബേ ഐ.ഐ.ടിയിൽ നിന്ന് ബിരുദാനന്തര ബിരുദം.കേംബ്രിഡ്ജ് സർവ്വകലാശാല, കേരള സർവ്വകലാശാല എന്നിവിടങ്ങളിൽ ഗവേഷണപഠനം.

പാലക്കാട് എഞ്ചിനീറിങ്ങ് കോളേജിൽ 87-93 കാലഘട്ടത്തിൽ അധ്യാപകനായി ഔദ്യോഗിക ജീവിതം ആരംഭിച്ച അച്യുത്ശങ്കർ എസ്.നായർ തുടർന്ന് മോഡൽ എഞ്ചിനീറിങ്ങ് കോളേജ്,യൂണിവേഴ്സിറ്റി ഓഫ് കൊറിയ,എൽ.ബി.എസ്.സെന്റർ ഫോർ സയൻസ് ആൻഡ് ടെക്നോളജി - തിരുവനന്തപുരം,FTMS-Demontfort യൂണിവേഴ്സിറ്റി - മലേഷ്യ, ഡിബി യൂണിവേഴ്സിറ്റി - ജപ്പാൻ,കണ്ണൂർ ഗവണ്മെന്റ് എഞ്ചിനീറിങ്ങ് കോളേജ് എന്നിവിടങ്ങളിലും സേവനമനുഷ്ടിച്ചിട്ടുണ്ട്.

2001 - 2004 കാലഘട്ടത്തിൽ സി - ഡിറ്റിന്റെ ഡയറക്ടറായിരുന്ന അച്യുത്ശങ്കർ നിലവിൽ കേരള സർവ്വകലാശാല ബയോ ഇൻഫോമാറ്റിക്സ് വിഭാഗം ഡയറക്ടറാണ്.




</doc>
<doc id="171956" url="https://ml.wikipedia.org/wiki?curid=171956" title="ഇന്ത്യൻ ഓക്കില നീലി">
ഇന്ത്യൻ ഓക്കില നീലി

വളരെ വിരളമായി കാണുന്ന ഒരു ശലഭമാണ് ഇന്ത്യൻ ഓക്കില നീലി (Indian Oakblue). പശ്ചിമഘട്ടത്തിലെ ഉയർന്ന പർവതനിരകളാണ് ഇവയുടെ താവളങ്ങൾ. മധ്യേന്ത്യയിലും ഇന്ത്യയുടെ വടക്കുകിഴക്കൻ മേഖലകളിലും ഇവയെ കാണാറുണ്ട്.

ചിറകിന്റെ അടിവശത്തിന് ചാരം കലർന്ന തവിട്ടുനിറമാണ്. ചിറകിനടിയിൽ വീതികുറഞ്ഞ പട്ടകളും പുള്ളിക്കുത്തുകളും കാണപ്പെടുന്നു. ചിറകിന് പുറത്ത് തവിട്ടുനിറമാണ്. ആൺ ശലഭത്തിന്റെ മുൻ ചിറകിന് പുറത്തായി നീല നിറം പടർന്നിരിക്കുന്നത് കാണാം. എന്നാൽ പെൺ ശലഭത്തിന് ഈ നീലപ്പാടിന് വീതി കുറവായിരിക്കും. പിൻചിറകിൽ വാലുണ്ട്. കണ്ണിന് നീലനിറമാണ്.


</doc>
<doc id="171964" url="https://ml.wikipedia.org/wiki?curid=171964" title="വംശനാശം സംഭവിച്ച ജീവികൾ">
വംശനാശം സംഭവിച്ച ജീവികൾ

ജീവശാസ്ത്രപരമായി പരിസ്ഥിതിയിൽ ജീവജാലത്തിൽ ഉപവർഗ്ഗത്തിന്റെ അവസാനം സംഭവിച്ച ജീവികൾ ആണ് വംശനാശം സംഭവിച്ച ജീവികൾ. പരിസ്ഥിതിയിൽ വംശനാശം സംഭവിച്ച ജീവികൾ ഉപവർഗ്ഗത്തിലെ അവസാനത്തെ പ്രതിനിധിയും മരിക്കുമ്പോഴാണ് ഇവയെ വംശനാശം സംഭവിച്ചതായി കണക്കാക്കുന്നത്. ഡോഡോ പക്ഷികളും, ദിനോസറുകളും ഇതിനുദാഹരണങ്ങളാണ്. ഐ യു സി എൻ പട്ടികയിൽ ഇവയെ EX എന്നു സൂചിപ്പിക്കുന്നു.

പ്രജനനം നടക്കാതെ പോകുകയോ, പ്രജനനത്തിനാവശ്യമായ പ്രകൃതി സാഹചര്യങ്ങൾ ഇല്ലാതിരിക്കുകയോ, മറ്റു ജനുസ്സുകളുമായുള്ള പ്രജനനമോ ഇതിനു കാരണമാകാം. വസൂരി വൈറസ്സുകളെ മനുഷ്യർ ഉന്മൂലനം ചെയ്തതാണ്. അങ്ങനെ പല വിധത്തിൽ ജീവികൾക്ക് വംശനാശം സംഭവിക്കാം.


</doc>
<doc id="171973" url="https://ml.wikipedia.org/wiki?curid=171973" title="മക്ഡൊണാൾഡ്സ്">
മക്ഡൊണാൾഡ്സ്

ഹാംബർഗർ ഫാസ്റ്റ് ഫുഡ് ഭക്ഷണങ്ങളുടെ ലോകത്തിലെ ഏറ്റവും വലിയ ശൃംഖലയാണ് മക്ഡോണാൾഡ്സ്(). 119 രാജ്യങ്ങളിലായി 69 മില്യൺ ഉപഭോക്താക്കളെ ഇവർ സേവിക്കുന്നുണ്ട്. 1940-ൽ അമേരിക്കൻ ഐക്യനാടുകൾ ആസ്ഥാനമായി റിച്ചാർഡ് ആന്റ് മൗറീസ് മക്ഡൊണാൾഡ് സഹോദരന്മാർ സ്വന്തം പേരിലുള്ള ഒരു ബാർബിക്വോ റെസ്റ്റോറന്റായാണ് മക്ഡൊണാൾഡ്സ് ആരംഭിക്കപ്പെട്ടത്. പിന്നീട് 1948-ൽ ഇവർ തങ്ങളുടെ സ്ഥാപനത്തെ ബർഗർ വില്പനശാലയാക്കി മാറ്റിയെടുത്തു. വ്യവസായിയായ റേ ക്രോക്ക് 1955-ൽ ഈ കമ്പനിയിൽ ഒരു ഫ്രാഞ്ചസി ഏജന്റായി ചേർന്നു. പിന്നീട് ഈ ഭക്ഷ്യശൃംഖലയുടെ ആഗോള പ്രാധാന്യം മനസ്സിലാക്കിയ റേ മക്ഡൊണാൾഡ് സഹോദരന്മാരിൽ നിന്ന് കമ്പനി വിലയ്ക്കു വാങ്ങുകയും ആഗോള തലത്തിൽ ശൃംഖലകളാരംഭിക്കുകയും ചെയ്തു.




</doc>
<doc id="171978" url="https://ml.wikipedia.org/wiki?curid=171978" title="കല്ലരയാൽ">
കല്ലരയാൽ

ഇന്ത്യയിലെങ്ങും, പ്രത്യേകിച്ച് പശ്ചിമഘട്ടത്തിലെ കല്ലുകൾ നിറഞ്ഞ മലകളിൽ കാണപ്പെടുന്ന ഒരു മരമാണ് കല്ലരയാൽ. . ആമക്കണ്ണിയൻ എന്നും വിളിക്കാറുണ്ട്.വായു വേരുകൾ കാണാറില്ല. തടിയും തൊലിയും പലവിധ ആയുർവേദ ഔഷധങ്ങളിൽ ഉപയോഗിക്കാറുണ്ട്. 25 മീറ്റർ വരെ ഉയരം വയ്ക്കും. ഇലകൾ കാഴ്ചയിൽ അരയാലിന്റെ തന്നെ എന്നു തോന്നിക്കും. 
ആൽ ശലഭത്തിന്റെ (Brown King crow) ലാർവാ ഭക്ഷണ സസ്യമാണിത്. 


</doc>
<doc id="171981" url="https://ml.wikipedia.org/wiki?curid=171981" title="അരയാഞ്ഞിലി">
അരയാഞ്ഞിലി

ഇന്ത്യ, ആഫ്രിക്ക, മലയ, ശ്രീലങ്ക തുടങ്ങിയിടങ്ങളിൽ കാണപ്പെടുന്ന 50 മീറ്ററോളം ഉയരം വയ്ക്കുന്ന ഒരു മരമാണ് അരയാഞ്ഞിലി(Upas Tree).. ഇന്ത്യയിൽ സഹ്യപർവ്വതപ്രദേശം ഉൾപ്പെടുന്ന ദക്ഷിണഭാരതത്തിലാണ് ഇത് കൂടുതലായി കണ്ടുവരുന്നത്. ആരാന്തൽ, ആരാഞ്ഞിലി, നെട്ടാവിൽ, ചിലപ്പേട്ടമരം, കാരാഞ്ഞിലി, മരവുരി, അരയന്നാലി എന്നെല്ലാം പേരുകളുണ്ട്.ഇത് ഏകദേശം എൺപതു മീറ്റർ വരെ ഉയരത്തിൽ വളരുന്നു.ഇന്ത്യയിൽ സഹ്യപർവ്വത പ്രദേശം ഉൾപ്പെടെയുള്ള ദക്ഷിണ ഭാരതത്തിലാണ് കൂടുതലായും ഈ മരം ഉള്ളത്.

ദീർഘവൃത്താകൃതിയിലുള്ള ഇലകൾക്ക് 15 സെന്റിമീറ്ററോളം നീളവും 6 സെന്റിമീറ്ററോളം വീതിയുമുണ്ട്. അവ തണ്ടിൽ ഒന്നിടവിട്ട് രണ്ടുനിരകളിലായി കാണുന്നു. സെപ്റ്റംബർ, ഒക്ടോബർ മാസങ്ങളിലാണ് ഇവ പൂക്കുന്നത്. കായക്ക് ചുവപ്പുനിറമാണ്. വലിയ പൊക്കമുള്ള അരയാഞ്ഞിലിയുടെ മരത്തൊലി കട്ടിക്കൂടിയതാണ്. പരുപരുത്ത ഇതിന്റെ മരത്തൊലിക്ക് 2 സെന്റിമീറ്ററോളം കനമുണ്ട്. തടിയിലെ വെള്ളക്കറയിൽ 'ആന്റിയാരിൻ' എന്ന വിഷമുണ്ട്. മുൻകാലങ്ങളിൽ മലയന്മാർ അമ്പിൽ പുരട്ടുന്ന വിഷമായി അരയാഞ്ഞിലിക്കറ ഉപയോഗിച്ചിരുന്നു. വെള്ളനിറമുള്ള തടിയ്ക്ക് ഈടും ഉറപ്പും കുറവാണ്. 


</doc>
<doc id="171995" url="https://ml.wikipedia.org/wiki?curid=171995" title="സ്പീഷീസ്">
സ്പീഷീസ്

ജീവശാസ്ത്രത്തിൽ ശാസ്ത്രീയ വർഗ്ഗീകരണത്തിലെ അടിസ്ഥാനഘടകവും ഏറ്റവും ചെറിയ വർഗ്ഗീകരണതലവുമാണ് സ്പീഷീസ്. (‌)പരസ്പരപ്രത്യുൽപ്പാദനത്തിലൂടെ പ്രത്യുൽപ്പാദനക്ഷമമായ പുതിയ തലമുറയെ ഉത്പാദിപ്പിക്കുവാൻ കഴിയുന്ന ജീവികളെ ഒന്നിച്ചുചേർത്താണ് സ്പീഷീസ് എന്ന് വിവക്ഷിച്ചിരുന്നത്. എന്നാൽ ബാക്ടീരിയ പോലുള്ള അലൈംഗികജീവികൾക്ക് ഈ നിർവ്വചനം പോരാത്തതിനാൽ വ്യത്യസ്തവീക്ഷണങ്ങളിൽ സ്പീഷീസിനെ നിർവ്വചിച്ചിരിക്കുന്നു.ഇവ ശരീരഘടനയിലും ഡി.എൻ.എ തലത്തിലും സാമ്യം പ്രകടിപ്പിക്കുന്നു. ഉപവർഗ്ഗം ഒരേ ജനുസ്സിൽ പെട്ട ജീവികൾ ആയിരിക്കും.
ഒരു ജീവിയ്ക്ക് ദ്വിമാനപദ്ധതി പ്രകാരം ശാസ്ത്രീയനാമം നൽകുമ്പോൾ അതിലെ രണ്ടാമത്തെ പദമായാണ് സ്പീഷീസ് വരുന്നത്. 
സ്പീഷീസ് എന്നതിന് സംഗതമായ ശാസത്രീയപ്രായോഗിക നിർവ്വചനം ഇന്നും അസാദ്ധ്യമായി നിലനിൽക്കുന്നു. അതിനാൽ സ്പീഷീസിന് വ്യത്യസ്തവിവക്ഷകൾ നിലവിലുണ്ട്. അശാസ്ത്രീയമാണെങ്കിലും ജീവികളുടെ സാമാന്യനാമങ്ങളും വിളിപ്പേരുകളും സ്പീഷീസിന് പകരമായി ഇപ്പോഴും വ്യാപകമായി ഉപയോഗിക്കപ്പെടുന്നു. വളരെ ശാസ്ത്രീയമായി നിലനിൽക്കുന്ന നിർവ്വചനം ജീനസ്സിനകത്ത് സ്പീഷീസ് നാമവും കൂട്ടിച്ചേർത്ത് ലഭിക്കുന്ന ശാസ്ത്രീയനാമങ്ങളുടെ രൂപമാണ്. ഇതനുസരിച്ച് ശാസ്ത്രീയനാമത്തിന്റെ ആദ്യപദം ജീനസ് നാമവും രണ്ടാം പദം സ്പീഷീസ് നാമവുമാണ്. സ്പീഷീസുകളെ തിരിച്ചറിയുന്നതിന് എൻ.സി.ബി.ഐ, കെ.ഇ.ജി.ജി., യൂണിപോർട്ട് എന്നീ സംഘടനകൾ വ്യത്യസ്തകോഡുകൾ നിർമ്മിച്ചിട്ടുണ്ട്. 
വർഗ്ഗീകരണശാസ്ത്രകാരൻമാരും ഫോസിൽപഠിതാക്കളും ആകാരപരമായ ഉപവർഗ്ഗം (മോർഫോളജിക്കൽ സ്പീഷീസ് കൺസെപ്റ്റ്) എന്ന ആശയം ഉപവർഗ്ഗനിർവ്വചനത്തിന് ഉപയോഗിക്കുന്നു. ബാഹ്യരൂപത്തിൽ സാദൃശ്യമുള്ള രണ്ട് ജീവികൾ ഒരേ സ്പീഷീസിൽ ഉൾപ്പെടുന്നു എന്ന് ഇതിനെ സാമാന്യവൽക്കരിക്കാം. രണ്ട് ജീവികൾ വ്യത്യസ്തസ്പീഷീസുകളിൽ ഉൾപ്പെടുന്നു എന്നതിനർത്ഥം ഈ ജീവികൾ തമ്മിൽ അനന്യമായ വ്യതിരിക്തസ്വഭാവങ്ങൾ നിലനിൽക്കുന്നു എന്നും അതിനാൽ നിലവിൽ തിരിച്ചറിയപ്പെട്ട രണ്ട് വ്യത്യസ്തഉപവർഗ്ഗങ്ങളിൽ അവ ഉൾപ്പെടുന്നു എന്നുമാണ്.
ഒരുകൂട്ടം ജീവികൾക്ക് പരസ്പരപ്രത്യുൽപ്പാദനത്തിലൂടെ പുതിയ പ്രത്യുൽപ്പാദനക്ഷമതയുള്ള സന്താനങ്ങളെ ഉത്പാദിപ്പിക്കുവാൻ കഴിയുന്നു എങ്കിൽ അവ ഒരേ ഉപവർഗ്ഗത്തിലുൾപ്പെടുന്നു എന്നതാണ് ജീവശാസ്ത്രപരമായ ഉപവർഗ്ഗം അഥവാ ബയോളജിക്കൽ സ്പീഷീസ് കൺസപ്റ്റ് എന്ന ആശയം വ്യക്തമാക്കുന്നത്. ക്രോമസോം സംഖ്യ പകുതിയുള്ള ഹാപ്ലോയിഡ് ജീവികളിലും അലൈംഗികപ്രത്യുൽപ്പാദനം നടത്തുന്ന ജീവികളേയും ഈ ആശയത്തിൽ നിർവ്വചിക്കുക അസാദ്ധ്യമാണ്. കൂടാതെ ലബോറട്ടറികളിൽ പ്രത്യുൽപ്പാദനപ്രക്രിയകളിലൂടെ പുതിയ തലമുറ ഉണ്ടായാലും പ്രകൃത്യാ അത്തരത്തിൽ നടക്കാത്ത ജീവികളിലും ഈ ആശയപ്രകാരമുള്ള ഉപവർഗ്ഗനിർവ്വചനം അസാദ്ധ്യമാണ്.
ഒരേ ഉപവർഗ്ഗത്തിലെ അംഗങ്ങൾക്ക് പരസ്പരം ജീവികളെ തിരിച്ചറിയുന്നതിനും വിജയകരമായി പ്രത്യുൽപ്പാദനം നടത്തുന്നതിനും കഴിവുണ്ട് എന്ന ആശയമാണ് ഇതിനുള്ളത്.(സ്പീഷീസ് റെക്കഗ്നീഷൻ കൺസപ്റ്റ്). കാഴ്ച, മറ്റ് സംവേദനസാദ്ധ്യതകൾ, പെരുമാറ്റതെളിവുകൾ, കോശതലത്തിലെ തിരിച്ചറിയലുകൾ (പുംബീജം, അണ്ഡം എന്നിവതമ്മിൽ) എന്നിവ വിജയകരമായ ഉപവർഗ്ഗതിരിച്ചറിയലുകൾക്ക് സഹായിക്കുന്നു.
ജീവികളുടെ ഡി.എൻ.എ തന്മാത്രാപഠനത്തിലൂടെ ജീവികൾ പങ്കുവയ്ക്കുന്ന അഥവാ ഉൾക്കൊള്ളുന്ന ഡി.എൻ.എ യിലെ നൈട്രജൻ ബേസുകളുടെ ശ്രേണി കണ്ടെത്തുകയും അവ തമ്മിലുള്ള സാദൃശ്യത്തിന്റെ അടിസ്ഥാനത്തിൽ അവയെ ഏകവർഗ്ഗഉൽപ്പത്തിചരിത്രം ഉള്ളവ (സിംഗിൾ ഗ്രൂപ്പ് ഓഫ് ഒറിജിൻ) അഥവാ ക്ലേഡ് എന്ന് വിവക്ഷിക്കുന്നു. 
ഇത്തരത്തിൽ ഉപവർഗ്ഗം അഥവാ സ്പീഷീസിനെ വ്യത്യസ്ത ആശയഗതിയ്ക്കനുസരിച്ച് നിർവ്വചിച്ചിട്ടുണ്ടെങ്കിലും സാമാന്യമായി പ്രത്യുൽപ്പാദനപരമായി ഒറ്റപ്പെട്ട ജീവിവർഗ്ഗം എന്ന് ഉപവർഗ്ഗത്തെ നിർവ്വചിക്കാം. ഇത് ഉപവർഗ്ഗാംഗതിരിച്ചറിയൽ എന്ന ആശയം, ജീവശാസ്ത്രപരമായ ഉപവർഗ്ഗം എന്ന ആശയം എന്നിവടെ അടിസ്ഥാനപ്പെടുത്തിയുള്ള സാമാന്യനിർവ്വചനമാണ്.
സ്പീഷീസുകളുടെ ആകെ എണ്ണം: 7–100 ദശലക്ഷം (തിരിച്ചറിഞ്ഞതും തിരിച്ചറിയാത്തതും), താഴെക്കൊടുത്തിരിക്കുന്നു:


ഇതുവരെ തിരിച്ചറിഞ്ഞ യൂക്കാരിയോട്ടിക് സ്പീഷീസുകൾ : 1.6 ദശലക്ഷം. 


</doc>
<doc id="172001" url="https://ml.wikipedia.org/wiki?curid=172001" title="മൾട്ടിഡെന്റിയ കാസ്റ്റെയിൻ">
മൾട്ടിഡെന്റിയ കാസ്റ്റെയിൻ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മൾട്ടിഡെന്റിയായിലെ ഒരു സ്പീഷിസാണ് മൾട്ടിഡെന്റിയ കാസ്റ്റെയിൻ - Multidentia castaneae. ടാൻസാനിയായിലാണ് ഇവ സർവ്വസാധാരണമായി കാണപ്പെടുന്നത്. 



</doc>
<doc id="172003" url="https://ml.wikipedia.org/wiki?curid=172003" title="മൾട്ടിഡെന്റിയ സെലെറോകാപ്പ">
മൾട്ടിഡെന്റിയ സെലെറോകാപ്പ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ മൾട്ടിഡെന്റിയായിലെ ഒരു സ്പീഷിസാണ് മൾട്ടിഡെന്റിയ സെലെറോകാപ്പ - Multidentia sclerocarpa. ടാൻസാനിയായിലും കെനിയയിലുമാണ് ഇവയെ കണ്ടെത്തിയിട്ടുള്ളത്. 



</doc>
<doc id="172006" url="https://ml.wikipedia.org/wiki?curid=172006" title="നർഗെഡിയ">
നർഗെഡിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് നർഗെഡിയ - Nargedia. 

ലിസ്റ്റ് അപൂർണ്ണമാണ്:-


</doc>
<doc id="172013" url="https://ml.wikipedia.org/wiki?curid=172013" title="വട്ട">
വട്ട

കേരളത്തിലെ വനങ്ങളിലും ഗ്രാമപ്രദേശത്തെ തൊടികളിലും വ്യാപകമായി കാണപ്പെടുന്ന ഒരു വൃക്ഷ ഇനമാണു് വട്ട (Macaranga peltata). ആവണക്ക് ഉൾപ്പെടുന്ന കാസ്റ്റർ (Castor) അഥവാ യൂഫോർബിയാസീ ( (Euphorbiaceae) കുടുംബത്തിലാണ് ഇവ ഉൾപ്പെടുന്നത്. 12 മീറ്റർ വരെ ഉയരം വയ്ക്കുന്ന ഈ മരം ഇന്ത്യയിലും ശ്രീലങ്കയിലും കാണുന്നു.

വട്ടമരം,പൊടുണ്ണി, പൊടിഞ്ഞി, പൊടിഅയിനി (പൊടിയയിനി), വട്ടക്കണ്ണി, തൊടുകണ്ണി, ഉപ്പില, വട്ടക്കുറുക്കൂട്ടി എന്നെല്ലാം കൂടി അറിയപ്പെടുന്നു. സംസ്കൃതത്തിൽ ചണ്ഡാല എന്നു പേരുള്ള വട്ടയുടെ ശാസ്ത്രീയനാമം മാക്കരങ്ങ പെൽറ്റാറ്റ (Macaranga peltata) എന്നാണു്. വിവിധ വർഗ്ഗീകരണപ്പട്ടികകളിൽ Macaranga roxburghii, Tanarius peltatus, Mappa peltata എന്നീ പേരുകളിലും അറിയപ്പെടുന്നുണ്ടു്. 


പാൽ‌പ്പശയുള്ള വൃക്ഷങ്ങളിൽ പെട്ട വട്ട പൂർണ്ണവളർച്ചയിൽ 10 മീറ്റർ വരെ ഉയരമെത്തും. ചെറിയ ചെടികൾക്കു് തണ്ടിലും ഇലകളിലും വെൽവെറ്റു പോലെ മൃദുവായ രോമങ്ങൾ കാണാം. ഇരുപതുമുതൽ 50 വരെ സെന്റിമീറ്റർ വലിപ്പമെത്താവുന്ന ഇലകൾ ഒന്നിടവിട്ട് വിന്യസിക്കപ്പെട്ടിരിക്കുന്നു. വട്ടയുടെ എളുപ്പം തിരിച്ചറിയാവുന്ന പ്രത്യേകത അതിന്റെ ഇലകളുടെ ആകൃതിയാണു്. 

ദക്ഷിണേന്ത്യൻ ഗ്രാമങ്ങളിലെ ചെറുകിട വ്യാപാരികൾ പത്രക്കടലാസു പ്രചാരത്തിലാവും മുമ്പേയുള്ള കാലത്തു് പലവ്യഞ്ജനങ്ങൾ, പ്രത്യേകിച്ച് ഉപ്പ്, ശർക്കര, മാംസം തുടങ്ങിയവ പൊതിഞ്ഞുകൊടുക്കാൻമിക്കവാറും വൃത്തസമാനമായ, സാമാന്യം വലിപ്പമുള്ള വട്ടയില ഉപയോഗിച്ചിരുന്നു. ഉപ്പില എന്നുപേരുവരാൻ ഇതൊരു കാരണമാണു്. വടക്കൻ കേരളത്തിൽ പൂരോത്സവത്തിന് അടയുണ്ടാക്കുന്നതിന് ഈ ഇലയാണ് ഉപയോഗിക്കുന്നത്. കേരളത്തിൽ വാഴയില ഉപയോഗിക്കുന്നതിനു സമാനമായി ആന്ധ്രയിലും കർണ്ണാടകത്തിലും മറ്റും ഗ്രാമപ്രദേശങ്ങളിൽ ഉണങ്ങിയ വട്ടയില ഭക്ഷണം വിളമ്പാൻ ഇപ്പോഴും ഉപയോഗിക്കപ്പെടുന്നുണ്ടു്. ചെറിയ മുറിവുകൾക്ക് ഇതിൻറെ കറ പുരട്ടിയാൽ മുറിവുണങ്ങും.



</doc>
<doc id="172022" url="https://ml.wikipedia.org/wiki?curid=172022" title="വാവർ">
വാവർ

ഹൈന്ദവവിശ്വാസമനുസരിച്ച് ശബരിമലയിലെ മൂർത്തിയായ അയ്യപ്പന്റെ അംഗരക്ഷകനും ഉറ്റമിത്രവുമായിരുന്ന ഒരു മുസ്ലിം യോദ്ധാവായിരുന്നു വാവർ. വാവർ സ്വാമി എന്നും അറിയപ്പെടുന്നു. വാവരെക്കുറിച്ചും അയ്യപ്പനെക്കുറിച്ചും കൂടുതൽ വിവരങ്ങൾ ലഭ്യമാകുന്നത് വാമൊഴിയായി പ്രചരിച്ച ശാസ്താംപാട്ടുകളിൽ നിന്നും ശ്രീഭൂതനാഥോപാഖ്യാനം എന്ന സംസ്കൃതഗ്രന്ഥത്തിൽ നിന്നുമാണ്. ശാസ്താം‌പാട്ടുകളിൽ അയ്യപ്പന്റെ ഉറ്റ മിത്രമായാണ് വാവർ പ്രത്യക്ഷപ്പെടുന്നത്. എന്നാൽ ശ്രീഭൂതനഥോപാഖ്യാനത്തിൽ വാപരൻ എന്ന പേരിൽ അയ്യപ്പന്റെ അംഗരക്ഷകനായി വാവർ ചിത്രീകരിക്കപ്പെട്ടിരിക്കുന്നു. ഇവർ രണ്ടും രണ്ടുപേരാണെന്നും വാദമുണ്ട്. കേരളത്തിന്റെ മതസൗഹാർദ്ദ ഭൂപടത്തിൽ വലിയ സ്ഥാനമാണു വാവർക്കും അയ്യപ്പനുമുള്ളത്.

വാവാർ ഒരു കടൽക്കൊള്ളക്കാരനായിരുന്നതായി ചില പാട്ടുകളിൽ പരാമർശിച്ചിട്ടുണ്ട്. പക്ഷേ അദ്ദേഹം അതി ദയാലുവും നല്ല മനസ്സിനുടമയുമായിരുന്നു എന്നും പറയപ്പെടുന്നു. പന്തളം രാജാവിന് അവകാശമുണ്ടായിരുന്ന ആലപ്പുഴ ജില്ലയിലെ ചില തീര പ്രദേശങ്ങളിൽ കടൽ വഴി കച്ചവടം നടത്തുന്നതിന് രാജാവിന് കപ്പം കൊടുക്കണമായിരുന്നു. എന്നാൽ അറബി നാടുകളിൽ നിന്നും വന്ന ചിലർ കപ്പം നൽകാൻ വിസമ്മതിച്ചു. വാവർ ആയിരുന്നു അതിൽ പ്രമുഖൻ. പന്തളം രാജാവിന്റെ അനുമതിയോടെ വാവരെ എതിരിടാൻ ചെന്ന അയ്യപ്പൻ വാവരെ പരാജയപ്പെടുത്തി. അയ്യപ്പന്റെ ദൈവികത്വം തിരിച്ചറിഞ്ഞ വാവർ സന്തതസഹചാരിയായി അയ്യപ്പനൊപ്പം കൂടുകയായിരുന്നു എന്ന് ചില അയ്യപ്പൻ പാട്ടുകളിൽ കാണുന്നു. അയ്യപ്പനോട് യുദ്ധം ചെയ്ത് സന്ധിവഴങ്ങിയ ശേഷം വിശ്വസ്ത സുഹൃത്തായി മാറിയ വാവരെയാണ് ശാസ്താം പാട്ടുകളിൽ കാണാൻ കഴിയുന്നത്. അയ്യപ്പൻ കുതിരപ്പുറത്തേറിയും വാവർ ആനപ്പുറത്തേറിയുമാണ് യുദ്ധം ചെയ്തതെന്ന് പാട്ടുകളിൽ പറയുന്നുണ്ട്. ഇവർ തുല്യ ശക്തികളായിരുന്നുവെന്നും വിജയ പരാജയങ്ങൾ നിർണയിക്കാനാവാതെ വന്നപ്പോൾ സന്ധിചെയ്യുകയായിരുന്നുവെന്നും ചില പരാമർശങ്ങൾ കാണാം. കപ്പലോട്ടക്കാരനായ വാവർ കപ്പം തരാത്തതിൽ പ്രകോപിതനായ അയ്യപ്പൻ വാവരുടെ കപ്പലിന്റെ പായ്മരങ്ങൾ ഒടിച്ചു കളഞ്ഞുവെന്നും ഭയപ്പെട്ട വാവർ തന്റെ കൈവളയൂരി കപ്പം നൽകിയെന്നും ചില ശാസ്താം പാട്ടുകളിൽ കാണുന്നു.
അയ്യപ്പൻ വിളക്കിന് വാവരങ്കം എന്ന ശാസ്താം പാട്ട് പാടി അവതരിപ്പിക്കാറുണ്ട്. ഇത് അയ്യപ്പനും വാവരും തമ്മിലുള്ള യുദ്ധത്തിന്റെ നാടകാവിഷ്ക്കാരമാണ്. ഇതിൽ വാവരുടെ വേഷം ലുങ്കി, പച്ചത്തൊപ്പി, ബെൽറ്റ് എന്നിവയാണ്

അയ്യപ്പനെക്കുറിച്ച് പരാമർശമുള്ള കിളിപ്പാട്ടു രീതിയിൽ രചിക്കപ്പെട്ട ഒരു പുരാതന കാവ്യമാണ് ശ്രീഭൂതനാഥോപാഖ്യാനം. കല്ലറയ്ക്കൽ കൃഷ്ണൻ കർത്താവാണ് ഈ ഗ്രന്ഥം രചിച്ചത്. എന്നാൽ ഇത് അയ്യപ്പകഥയുടെ മൂലകൃതിയല്ലെന്നും അത് സംസ്കൃതത്തിലാണെന്നും ഒരു വാദമുണ്ട്. ഇതിൽ വാപരൻ എന്ന പേരിൽ അയ്യപ്പന്റെ അംഗരക്ഷകനായാണ് വാവർ ചിത്രീകരിക്കപ്പെട്ടിരിക്കുന്നത്. മഹിഷീനിഗ്രഹം കഴിഞ്ഞ് പന്തളത്തേക്കു തിരിച്ചു പോവുകയായിരുന്ന അയ്യപ്പൻ തന്റെ സംഘാംഗമായ വാപരനെ വിളിച്ച് ആ വഴി കടന്നു പോകുന്നവർക്ക് ദുഷ്ടമൃഗങ്ങളുടെ ശല്യമുണ്ടാകാതെ നോക്കാൻ നിർദ്ദേശിച്ചു. തന്റെ അവതാരോദ്ദേശ്യം നിറവേറ്റിയ അയ്യപ്പന് ക്ഷേത്രം നിർമ്മിച്ചുനൽകിയ പന്തളത്തു രാജാവ് വാപരന് എരുമേലിയിൽ ഒരു ക്ഷേത്രം നിർമ്മിച്ചുകൊടുത്തതായി ശ്രീ ഭൂതനാഥോപാഖ്യാനത്തിൽ പരാമർശമുണ്ട്. കൂടാതെ ശബരിമലയിൽ അയ്യപ്പക്ഷേത്രത്തിനു സമീപവും ഒരു വാവർ ക്ഷേത്രം പണി കഴിപ്പിച്ചു.
വാവരെക്കുറിച്ച് എഴുതപ്പെട്ട ചില ചരിത്ര രേഖകൾ ലഭ്യമാണ്. കൈവാക്കി വിദുറ്റിയ എന്ന അറബി ഗ്രന്ഥം വാവർ പൂജയുടെ വിശുദ്ധഗ്രന്ഥമാണ്. എന്നാൽ ഈ പുസ്തകത്തെക്കുറിച്ച് കൂടുതൽ വിവരങ്ങൽ ലഭ്യമല്ല.ബാവരു മാഹത്മ്യം എന്ന ഗ്രന്ഥത്തിൽ മക്കം പുരയിൽ ഇസ്മയിൽ ഗോത്രത്തിൽ പാത്തുമ്മായുടെ മകനാണ് വാവർ എന്നു പറയുന്നുണ്ട്.[""] വാവർ തകൃതിത്താൻ തോട്ടത്തിലാണ് ജനിച്ചതെന്നും അദ്ദേഹത്തിനു ബാദുദ്ദീൻ, സിന്താർസോ, മദ്ദാർസോ, ബോബർ, ഹാലിയാർ എന്നിങ്ങനെ മറ്റു പേരുകൾ ഉണ്ടായിരുന്നതായും പറയുന്നു.തകൃതിത്താൻ എന്നത് തുർക്കിസ്താന്റെ തത് സമമാണെന്നും വാവർ എന്നത് മുഗൾ ചക്രവർത്തിയായിരുന്ന ബാബർ ആണെന്നും ചിലർ സംശയിക്കുന്നുണ്ട്.[""] പക്ഷേ കാല ഗണന പരിശോധിക്കുമ്പോൾ ഇതു തെറ്റാണെന്നു കരുതേണ്ടി വരുമെന്നു ചിലർ പറയുന്നു. കാരണം,മുഗൾ ചക്രവർത്തിയായിരുന്ന ബാബർ 1483-1530 കാലഘട്ടത്തിലാണ് ജീവിച്ചിരുന്നത്. എന്നാൽ അയ്യപ്പ കഥകൾക്കു ഇതിലും അല്പം കൂടി പഴക്കം അവകാശപ്പെടാനുണ്ട്.
വാവർ അയ്യപ്പനുമായി ചങ്ങാത്തത്തിലായതിന്റെ ഉദ്ദേശ്യം കച്ചവടലാഭമായിരുന്നു എന്നും ഒരു വാദമുണ്ട്. കേരളത്തിൽ സുലഭമായിരുന്ന കുരുമുളക് വാവർ അറബി നാടുകളിലേക്കു കയറ്റി അയച്ചിരുന്നു. വാവർ പള്ളിയിലെ വഴിപാട് കുരുമുളകാണെന്നതാണ് ഈ വാദത്തിനടിസ്ഥാനം.വാവർ അറബി നാട്ടിൽ നിന്നും നേരിട്ടെത്തിയതല്ലെന്ന് ഒരു വാദമുണ്ട്. പന്തളം രാജവംശത്തെപ്പോലെ വാവർ കുടുംബവും തമിഴ്നാട്ടിൽ നിന്നാണ് കേരളത്തിലെത്തിയത്. പുന്നക്കോട്, ചില്ലനായ്ക്കപ്പെട്ടി, എന്നീ ഗ്രാമങ്ങളുടെ കിഴക്കുള്ള അവിരാംകോവിലിൽ നിന്നാണ് വാവരുടെ പിൻ തലമുറക്കാർ കേരളത്തിലെത്തിയത്.കലിവർഷം 4441 ൽ കാഞ്ഞിരപ്പള്ളിയിലെ പിച്ചകപ്പള്ളിമേട്ടിലെ പള്ളിവീട്ടിൽ ഇവർ താമസം തുടങ്ങി.[""] കൊല്ലവർഷം 915 നു ശേഷം (എ ഡി 1740) ഇവർ മല്ലപ്പള്ളിയിലെ വായ്പൂരേക്കു താമസം മാറ്റി.
കൊല്ലവർഷം 968 ൽ ശിങ്കാരമഹമ്മദുവിന്റെ പേർക്ക് പന്തളം പുലിക്കാട്ട് കണ്ഠൻ കേരളൻ നൽകിയ പട്ടത്തിൽ ചില അവകാശങ്ങൾ വാവാർ കുടുംബത്തിനു പതിച്ചു നൽകിയിട്ടുണ്ട്.[""] വാവർ ആയുർവേദ ഭിഷഗ്വരനായിരുന്നുവെന്ന് ഇതിൽ പരാമർശമുണ്ട്. വാവരുടെ ഇന്നത്തെ തലമുറ പരമ്പരാഗതമായി ലഭിച്ച അറബി യുനാനി ചികിൽസാരംഗത്ത് പ്രവർത്തിക്കുന്നുണ്ടെന്നത് ഇതിനൊരു ദൃഷ്ടാന്തമാണ്.

എരുമേലിയിലെ വാവർ പള്ളി പന്തളത്തുരാജാവ് പണികഴിപ്പിച്ചുകൊടുത്തതാണെന്നാണ് പരമ്പരാഗതമായി വിശ്വസിച്ചു പോരുന്നത്. മുസ്ലിങ്ങളും ഹിന്ദുക്കളും ഒരുപോലെ ആരാധന നടത്തുന്ന ലോകത്തിലെ ഒരേയൊരാരാധനാലയം ഒരു പക്ഷേ ഇതു മാത്രമായിരിക്കാം. കുരുമുളകാണ് ഇവിടുത്തെ പ്രധാന വഴിപാട്.

വായ്പൂരെ വാവർ കുടുംബത്തിന്റെ കീഴിലാണ് ശബരിമലയിലെ വാവർനട പ്രവർത്തിക്കുന്നത്. വാവർ കുടുംബത്തിലെ അംഗങ്ങൾ ഇവിടെ പരികർമികളായി എത്തുന്നു.

</doc>
<doc id="172023" url="https://ml.wikipedia.org/wiki?curid=172023" title="ഇല">
ഇല

സസ്യത്തിന്റെ ഏറ്റവും പ്രകടമായ ഭാഗമാണ് ഇല (, ജർമ്മൻ: "Blatt", , സ്പാനിഷ്, "Hoja", ). ഇലകളുടെ പച്ചനിറത്തിന് കാരണം അതിലെ ഹരിതകമെന്ന വസ്തുവാണ്. ഇലകളിൽ വെച്ചാണ് പ്രകാശസംശ്ലേഷണം നടക്കുന്നത്. ഇലകൾ കാണ്ഡത്തിലെ പർവ്വങ്ങളിൽ നിന്നാണ് പുറപ്പെടുന്നത്. ഓരോ ഇലയിടുക്കിലും സാധാരണയായി മുകുളങ്ങളുണ്ടായിരിക്കും. ഈ മുകുളങ്ങൾ ചില ചെടികളിൽ വളരെ ചെറുതാണ്. പുൽച്ചെടികൾ തുടങ്ങിയവയിൽ ഈ മുകുളങ്ങൾ ഇലഞെട്ടിന്റെ ചുവട്ടിലുള്ള ഒരു പോളപോലുള്ള ഭാഗംകൊണ്ട് മൂടിയിരിക്കും.

ഒരിലക്ക് സാധാരണയായി രണ്ട് ഭാഗങ്ങളുണ്ട്. ഒരു നീണ്ട തണ്ടും വിസ്തൃതമായി പരന്ന ഒരു ഭാഗവും. ഇതിൽ തണ്ടിനെ പത്രവൃന്തം എന്നും പരന്ന ഭാഗത്തെ പത്രപാളി എന്നും പറയുന്നു. പത്രവൃന്തംകൊണ്ടാണ് പത്രപാളിയെ കാണ്ഡവുമായി ഘടിപ്പിച്ചിരിക്കുന്നത്. ചിലചെടികളിൽ പത്രവൃന്തത്തിന്റെ അടിയിലായി രണ്ടു ചെറിയ ദളങ്ങൾ പോലുള്ള ഭാഗങ്ങൾ കാണുന്നു. ഇവയെ ഉപപർണ്ണങ്ങൾ എന്നു വിളിയ്ക്കുന്നു.തെച്ചി പോലുള്ള ചില ചെടികളിൽ പത്രവൃന്തം കാണപ്പെടുന്നില്ല. ഇത്തരം ഇലകളെ അവൃന്തപത്രങ്ങൾ എന്നു വിളിയ്ക്കുന്നു.(

പത്രപാളികളാണ് ഇലകളുടെ ഏറ്റവും പ്രധാന ഭാഗം. ഇതിനെ താങ്ങിനിർത്തുവാൻ ഒരു വ്യൂഹം സിരകളുണ്ട്. ഇവ ഇലകൾക്കകം മുഴുവൻ ജലവും ലവണവും വിതരണം ചെയ്യുന്നു. ഇലകളുടെ കോശങ്ങളിൽ നിന്നും പാകം ചെയ്യപ്പെടുന്ന ആഹാരം പുറത്തേയ്ക്ക് വഹിച്ച് കൊണ്ടുപോകുന്നതും ഈ സിരകളിലൂടെയാണ്.(

ആകൃതി വലിപ്പം തുടങ്ങിയ കാര്യങ്ങളിൽ ഒരേവൃക്ഷത്തിന്റെ ഇലകളിൽ തന്നെ വ്യത്യാസമുണ്ടാകാം. എല്ലാഇലകൾക്കും നേർത്തു പരന്ന് പച്ചനിറത്തിലുള്ള "ലാമിന" എന്നൊരു ഭാഗമുണ്ട്. ഇത് ഇലഞെട്ടു (petiol--പത്രവൃന്തം) മൂലം ചെടിയുടെ തണ്ടുമായി ബന്ധിക്കപ്പെട്ടിരിക്കുന്നു. ചില മാംസള സസ്യങ്ങളിൽ (succulent plats) ഒരിലയ്ക്ക് ഒന്നര സെന്റീമീറ്റർ വരെ കനമുണ്ടായിരിക്കും (ഉദാ:Centure plants) ; മറ്റു ചില ചെടികളിലെ ഇലകൾ തിളങ്ങുന്ന നിറങ്ങളോടുകൂടിയവ ആയിരിക്കും (ഉദാ. Poinsettia--യുടെ തളിരിനോടടുത്ത ഇലകൾ ; കള്ളിച്ചെടികളിൽ കാണുന്നതുപോലെ രൂപമെടുത്താലുടൻ കൊഴിഞ്ഞുപോകുന്ന ഇലകളും (transitory) വിരളമല്ല. ഇത്തരം ചെടികളിൽ പച്ച തണ്ടുകളാണ് ഭക്ഷണം പാകംചെയ്യുന്ന ജോലി നിർവഹിക്കുന്നത്. പത്രവൃന്തങ്ങളും ഇലയുടെ ലാമിനയുംതമ്മിൽ ബന്ധിച്ചിരിക്കുന്ന വിധത്തിലും, ഇലകൾ തണ്ടുമായി ചേരുന്ന രീതിയിലും ലമിനയുടെ അഗ്രഭാഗം, അടിഭാഗം, വക്കുകൾ, സിരാപടലം എന്നിവയുടെ ഘടനയിലും എല്ലാം ഒന്ന് മറ്റൊന്നിൽ നിന്നും വ്യത്യസ്തമായിരിക്കും.

ഇലകൾ കാണ്ഡത്തിന്റെ ഒരു ഭാഗമായതിനാൽ ജലസംവഹനത്തിനുള്ള ഖരവ്യൂഹം (xylem) കുഴലുകളും പദാർഥസംവഹനത്തിനുള്ള മൃദുവ്യൂഹം (phloem) കുഴലുകളും ചിത്രത്തിൽ കാണാം. മിക്ക ഇലകളുടേയും പുറത്ത് പല ഉപയോഗത്തിനുമുള്ള ചെറിയ രോമ (trichomes) (small hairs) മുകുളങ്ങളും കാണാം. 
ഇല ഉണ്ടാക്കപ്പെട്ടിരിക്കുന്നത് കോശങ്ങളുടെ ഒരു കൂട്ടമായിട്ടാണ്. ചെടിയുടെ ഒരു അവയവം പോലെയാണിത്. ചെടികളിൽ കാണപ്പെടുന്ന പ്രധാന കലകൾ താഴെപറയുന്നവയാണ് .

മുകളിൽ കൊടുത്തിരിക്കുന്ന മൂന്ന് കോശജാലങ്ങളാണ് ഒരു ഇലയുടെ സാധാരണ വർഗലക്ഷണമായി കണക്കാക്കാവുന്നത്,
(സിരാവ്യൂഹം) ജന്തുജാലങ്ങളിലെ രക്തധമനികൾക്കു സമാനമായി ഇലകളുടെ പച്ച നിറത്തിലുള്ള പരന്ന ഭാഗമായ ലാമിനയിൽ നേർത്ത ഞരമ്പുകൾ കാണാം. .ഇവയെ മൊത്തത്തിൽ സിരാവ്യൂഹം എന്നു പറയുന്നു. സിരാപടലങ്ങൾ ഒരോ സസ്യങ്ങളിലും വ്യത്യസ്തമായിട്ടാണ് കാണുക.പ്രധാനമായും രണ്ടു തരം സിരാവ്യൂഹങ്ങളാണുള്ളത്.സമാന്തരസിരാവിന്യാസവും ജാലികാസിരാവിന്യാസവും. പ്രധാന സിരയും മറ്റു സിരകളും എങ്ങനെ ബന്ധിക്കപ്പെട്ടിരിക്കുന്നു എന്നതിനെ ആശ്രയിച്ച് ഇലകളെ വിവിധങ്ങളായി തരംതിരിക്കാറുണ്ട്.ജാലികാരൂപത്തിലും , സമാന്തരവ്യൂഹത്തിലും വ്യത്യസ്തങ്ങളായ ഇല വൈവിധ്യമുണ്ട്.
സമാന്തരവ്യൂഹം : (parallel venation)-സമാന്തരമായി പോകുന്ന സിരകൾ ഇലയുടെ അഗ്രഭാഗംവരെ എത്തുന്നു.ഏക ബീജ പത്ര (Monocot)സസ്യങ്ങളിലാണിത് കാണപ്പെടുന്നത്.
സമാന്തരസിരാവിന്യാസമുള്ള ഇലകളിൽ പ്രധാന സിരകളെല്ലാം ഇലയുടെ അടിമുതൽ അഗ്രം വരെ സമാന്തരമായി ക്രമീകരിക്കപ്പെട്ടിരിക്കുന്നു. ഉദാഹരണം പുൽച്ചെടികൾ, മുള. എന്നാൽ വാഴ തുടങ്ങിയ ചില സസ്യങ്ങളിൽ ഇലയിൽ സിരകൾ ഒരു പ്രധാന മധ്യ സിരയിൽനിന്നു ലംബമായി വശങ്ങളിലേക്ക് വ്യാപിച്ചിരിക്കുന്നു. ഇതിലും സിരകളുടെ ക്രമീകരണം സമാന്തരരീതിയിലാണ്.

വലയുടെ ആകൃതിയിൽ സിരകൾ കാണപ്പെടുന്ന "ജാലികാരൂപി"(reticulate venation).ഇവ ദ്വിബീജ പത്ര (Dicot)വൃക്ഷങ്ങളിലും സസ്യങ്ങളിലും മാത്രം കാണപ്പെടുന്നു.
ജാലികാസിരാവിന്യാസമുള്ള ഇലകളിൽ സിരകൾ ശാഖോപശാഖകളായി പിരിഞ്ഞ് വലക്കണ്ണികൾ പോലെ വ്യാപിച്ചിരിക്കുന്നു. ഇവയിൽ മിക്കവയിലും ഒരു പ്രധാന മധ്യ സിരയുണ്ട്. ഇതിൽനിന്നാണ് മറ്റെല്ലാ സിരകളും പുറപ്പെടുന്നത്. മാവ്, ആൽ, പ്ലാവ് തുടങ്ങിയവയെല്ലാം ഇതിന് ഉദാഹരണങ്ങളാണ്.

ഇലകൾ ആകൃതിയിലും വലിപ്പത്തിലും വളരെ വിഭിന്നങ്ങളാണ്. മിക്ക ഇലകളിലും ഒരു പത്രപാളി മാത്രമേ കാണുകയുള്ളൂ. ചില ഇലകളിൽ ഈ പത്രപാളി അനേകം ഭാഗങ്ങളായി കീറപ്പെട്ടിരിക്കുന്നു. ഇങ്ങനെ കീറപ്പെട്ടിരിക്കുന്ന ഒരു പത്രപാളി മാത്രമേ ഇലയ്ക്കുള്ളൂ എങ്കിൽ ഇത്തരം ഇലകളെ ലഘു പത്രങ്ങളെന്നു പറയുന്നു. പത്രവൃന്തം ചെടിയുടെ തണ്ടുമായി യോജിക്കുന്നിടത്തു ഒരു ചെറിയ മുകുളം കാണപ്പെടുന്നതാണ് ലഘുപത്രത്തിന്റെ സവിശേഷത. ചെമ്പരത്തി, ഓക്ക്, ലൈലാക്ക്, മത്ത,പ്ലാവ്, മരച്ചീനി എന്നിവ ഉദാഹരണങ്ങളാണ്.

എന്നാൽ ചില ചെടികളിൽ പത്രപാളി അനേകം ചെറുഘടകങ്ങളായി പൂർണ്ണമായും വിഭജിക്കപ്പെട്ടിരിക്കുന്നു. ഈ ഓരോന്നിനും പ്രത്യേകം ഞെട്ടുണ്ടാകും. അവയെ പരസ്പരം കേടുകൂടാതെ വേർപെടുത്താൻ കഴിയും. ഈ ഓരോ ചെറു ഘടകങ്ങളെയും പത്രകം എന്ന് പറയും. ഇത്തരം പത്രകങ്ങളായി ഭാഗിക്കപ്പെടുന്ന ചെടിയെ പത്രകം എന്ന് വിളിയ്ക്കുന്നു. പത്രകങ്ങളുടെ ക്രമീകരണരീതി അനുസരിച്ച് ബഹുപത്രകങ്ങളെ രണ്ടായി തിരിച്ചിരിക്കുന്നു. ചില ബഹുപത്രങ്ങളിൽ പത്രകങ്ങൾ പുറപ്പെട്ടിരിക്കുന്നത് പത്രവൃന്തത്തിന്റെ അഗ്രത്തിലുള്ള ഒരു ഭാഗത്തുനിന്നുമാണ്. ഇത്തരം ബഹുപത്രങ്ങളെ ഹസ്തകബഹുപത്രങ്ങൾ (Palmately Compound Leaf) എന്നു പറയുന്നു.മുള്ളിലവ്, പരുത്തി, കാട്ടുകടുക് എന്നിവയുടെ ഇലകൾ ഇത്തരം ബഹുപത്രങ്ങളാണ്. എന്നാൽ മറ്റുചില ബഹുപത്രങ്ങളിൽ പത്രകങ്ങൾ ക്രമീകരിക്കപ്പെട്ടിരിക്കുന്നത് ഒരു പ്രധാന മധ്യ അക്ഷത്തിന് ഇരുവശങ്ങളിലായി ഓരോ വരിയായിട്ടാണ്. ഇത്തരം ബഹുപത്രങ്ങളെ പിഛ്ചക ബഹുപത്രം എന്നു പറയുന്നു. ഉദാഹരണം: വേപ്പ്, ശീമക്കൊന്ന, പുളി.
ഒരു സസ്യത്തിൽ സൂര്യപ്രകാശം കൂടുതൽ ഏൽക്കത്തവിധത്തിലാണ് കാണ്ഡത്തിൽ ഇലകൾ ക്രമീകരിച്ചിരിക്കുന്നത്. ഇലകളുടെ ഈ ക്രമീകരണത്തിന് പത്രവിന്യാസം(phyllotaxis) എന്നു പറയുന്നു. പത്രവിന്യാസത്തിലെ മുഖ്യവൈവിദ്ധ്യങ്ങൾ ഇവയാണു്: 

ഒരു പർവ്വത്തിൽനിന്നും ഒരില പുറപ്പെട്ട് ഒന്നിടവിട്ട പർവ്വങ്ങളിലെ ഇലകൾ ഒരേ കോണിലും ഇടയ്ക്കുള്ളവ അതിന്റെ എതിർവശത്തുമായി വരത്തക്ക രീതിയിൽ ഇടവിട്ടിടവിട്ട് ഇലകൾ ക്രമീകരിച്ചിരിക്കുന്നതിനെ ഏകാന്തരന്യാസം (alternate or spiral phyllotaxis)എന്ന് പറയുന്നു.

ചെമ്പരത്തി, മാവ്, പ്ലാവ് തുടങ്ങിയ സസ്യങ്ങൾ ഏകാന്തരന്യാസത്തിന്റെ ഉദാഹരണങ്ങളാണ്.

ചില ചെടികളിൽ ഒരു പർവത്തിൽനിന്നും രണ്ടിലകൾ വിപരീത വശങ്ങളിലേക്കു പുറപ്പെട്ടിരിക്കുന്നു. (opposite phyllotaxis)

ഇത്തരം ചെടികളിൽ, ഒരു പർവത്തിലെ ഇലകൾ അടുത്ത പർവ്വത്തിലേ ഇലകൾക്ക് നേരെ മുകളിൽ വരാത്തവിധം അവ പരസ്പരം ലംബമായാണു് ക്രമീകരിച്ചിരിക്കുന്നതെങ്കിൽ അതിനെ അഭിന്യാസം(decussate)എന്ന് പറയുന്നു.

തെച്ചി, കാപ്പിച്ചെടി, തുടങ്ങിയവയിൽ കാണപ്പെടുന്നത് അഭിന്യാസമാണ്.
അപൂർവ്വം ചില ചെടികളിൽ ഒരു പർവ്വത്തിൽ നിന്ന് രണ്ടിലേറേ ഇലകൾ പുറപ്പെട്ടിരിക്കുന്നതു കാണാം. അരളിൽ മൂന്നും പാലയിൽ അഞ്ചോ അതിലധികമോ ഇലകൾ അടുത്ത പർവത്തിലെ ഇലകൾക്ക് നേരെ മുകളിൽ വരാത്തരീതിയിലാണ് ക്രമീകരണം. ഒരു പർവ്വത്തിലെ ഇലകൾക്കിടയിലുള്ള സ്ഥാനത്തിനു നേർക്കായിരിക്കാം അടുത്ത പർവത്തിനുള്ളിലെ ഇലകൾ വളർന്നിരിക്കുന്നത്. ഇത്തരം പത്രവിന്യാസങ്ങളെ വർത്തുളന്യാസം(whorled phyllotaxis) എന്ന് പറയുന്നു.

ചെടികളിൽ നിന്നും കുറേ ജലം ഇലകളിലെ ആസ്യരന്ധ്രങ്ങൾ (stomata) എന്നറിയപ്പെടുന്ന സുഷിരങ്ങളിലൂടെ ആവിയായി പോകുന്നു. ഈ പ്രവർത്തനമാണ് സസ്യസ്വേദനം.

വിവിധതരത്തിലുള്ള സാഹചര്യമനുസരിച്ച് പലതരത്തിലുള്ള അനുകൂലനങ്ങൾ ഇലകളിൽ കണ്ടുവരുന്നുണ്ട്



</doc>
<doc id="172029" url="https://ml.wikipedia.org/wiki?curid=172029" title="ദശമൂലാരിഷ്ടം">
ദശമൂലാരിഷ്ടം

ആയുർവേദത്തിലെ ഒരു അരിഷ്ട ഔഷധയോഗമാണ് ദശമൂലാരിഷ്ടം. വാതം, ശരീരവേദന, നീര്, കാസശ്വാസരോഗങ്ങൾ, ദൗർബല്യം എന്നീ രോഗങ്ങളിലും പ്രസവാനന്തര ശുശ്രൂഷയിലും പ്രധാനമായി നൽകിവരുന്നു. മാത്ര: 25 മി.ലി. ദിവസം രണ്ടോ മൂന്നോ നേരം ആഹാരത്തിനുശേഷം.

ദശമൂലം (ഓരില, മൂവില, ചെറുവഴുതിന, വെൺവഴുതിന, കൂവളം, കുമിഴ്, പാതിരി, പയ്യാഴാന്ത, മുഞ്ഞ എന്നിവയുടെ വേര്, ഞെരിഞ്ഞിൽ), പുഷ്കരമൂലം, പാച്ചോറ്റിത്തൊലി, ചിറ്റമൃത്, നെല്ലിക്കാത്തോട്, കൊടിത്തൂവവേര്, കരിങ്ങാലിക്കാതൽ, വേങ്ങാക്കാതൽ, കടുക്കാത്തോട്, കൊട്ടം, മഞ്ചട്ടി, ദേവതാരം, വിഴാലരി, ഇരട്ടിമധുരം, ചെറുതേക്കിൻവേര്, വ്ലാങ്ങാക്കായ്, താന്നിക്കായ്തോട്, താഴുതാമവേര്, കാട്ടുമുളകിൻവേര്, ജടാമാഞ്ചി, ഞാഴൽപ്പൂവ്, നറുനീണ്ടിക്കിഴങ്ങ്, കരിംജീരകം, ത്രികോല്പക്കൊന്ന, അരേണുകം, ചിറ്റരത്ത, തിപ്പലി, അടയ്ക്കാമണിയൻ, കച്ചോലം, വരട്ടുമഞ്ഞൾ, ശതകുപ്പ, പതിമുകം, നാഗപ്പൂവ്, മുത്തങ്ങാ, കുടകപ്പാലയരി, അഷ്ടവർഗം എന്നിവയെല്ലാം ചേർത്ത് വിധിപ്രകാരം കഷായം വച്ച് ഊറ്റിയെടുത്ത് ആ കഷായത്തിൽ ഇരുവേലി, ചന്ദനം, ജാതിക്കാ, ഗ്രാമ്പു, ഇലവംഗം, തിപ്പലി ഇവ പൊടിച്ചുചേർത്ത് വേണ്ടത്ര താതിരിപ്പൂവും ശർക്കരയും തേനും കലക്കിച്ചേർത്തശേഷം പുകച്ച് നെയ്പുരട്ടി പാകമാക്കിയ ഒരു മൺപാത്രത്തിലാക്കി ശീലമൺചെയ്ത് ഈർപ്പമില്ലാത്ത മണ്ണിനടിയിൽ ഒരു മാസം കുഴിച്ചിടുന്നു. പുറത്തെടുത്ത് നല്ലതുപോലെ അരിച്ച് കുപ്പികളിൽ സൂക്ഷിക്കാം.

ദശമൂലാരിഷ്ടം എന്ന ഈ യോഗം സഹസ്രയോഗം, ദൈഷജ്യരത്നാവലി തുടങ്ങിയ ഗ്രന്ഥങ്ങളിൽ വിവരിക്കുന്നുണ്ട്.



</doc>
<doc id="172031" url="https://ml.wikipedia.org/wiki?curid=172031" title="ചൈനീസ് അക്ഷരം">
ചൈനീസ് അക്ഷരം

ചൈനീസ് ഭാഷ എഴുതാനായി ഉപയോഗിക്കുന്ന ലിപിയാണ് ചൈനീസ് അക്ഷരങ്ങൾ. ചൈനക്കാർ "ഹൻസി" (ഹാൻ അക്ഷരം) എന്നും ഇതിനെ വിളിക്കുന്നു. ജാപ്പനീസ്കാർ "കഞ്ഞി" എന്നും കൊറിയക്കാർ "ഹൻ‌ജ" എന്നും വിളിക്കുന്നു. ലോകത്തിലെ ഏറ്റവും കൂടുതൽ കാലമായി തുടർന്നുപോകുന്ന ലിപിയും ഇതാണ്. വെങ്കലയുഗം മുതലാണ് ഈ അക്ഷരക്രമങ്ങൾ ഉപയോഗിച്ചു തുടങ്ങിയത്. ചൈന, ജപ്പാൻ, കൊറിയ, വിയറ്റ്നാം തുടങ്ങിയ ഭാഷകളിൽ ഈ ലിപി ഉപയോഗിച്ചു പോരുന്നു. 

ജിയാഹു (ഉദ്ദേശം ബി.സി 6500) ഉൾപ്പെടെയുള്ള നവീനശിലായുഗ കേന്ദ്രങ്ങളിൽ എഴുതിയ ഗ്രാഫുകളും ചിത്രങ്ങളും മറ്റും കണ്ടെടുക്കപ്പെട്ടിട്ടുണ്ട്. ബി.സി. ആറാം സഹസ്രാബ്ദത്തിലെ ഡാഡിവാൻ, ഡാമൈഡി എന്നീ കേന്ദ്രങ്ങൾ, ബി.സി. അഞ്ചാം സഹസ്രാബ്ദത്തിലെ ബാൻപോ എന്നിവ ഇക്കൂട്ടത്തിൽ പെടുന്നു. ഇത്തരം കണ്ടുപിടുത്തങ്ങൾക്കൊപ്പം വരുന്ന മാദ്ധ്യമ റിപ്പോർട്ടുകൾ ചൈനീസ് ലിപി ആയിരക്കണക്കിനു വർഷം പഴക്കമുള്ളതാണെന്ന അവകാശവാദങ്ങളോടു കൂടിയതാണ്. പക്ഷേ ഇത്തരം ലിഖിതങ്ങൾ ഒറ്റയ്ക്കു പ്രത്യക്ഷപ്പെടുന്നതുകൊണ്ടു ഏതവസരത്തിലാണ് ഉപയോഗിക്കപ്പെട്ടതെന്ന ധാരണയില്ലാത്തതുകൊണ്ടും ഇവ വളരെ വികൃതമായതും ലളിതമായതുമായ രീതിയിൽ തയ്യാറാക്കപ്പെട്ടവയായതുകൊണ്ടും ക്വി സിഗൂയിയുടെ അഭിപ്രായത്തിൽ "ഇവ എഴുത്തായിരുന്നു എന്നതിനും ഇവ ഷാങ്ക് രാജവംശത്തിലെ ചൈനീസ് ലിപികളുടെ പൂർവ്വിക ലിപിയായിരുന്നു എന്നതിനും ഒരു തെളിവുമില്ല." പക്ഷേ മഞ്ഞ നദിയുടെ താഴ്വരയിൽ ഇത്തരം രൂപങ്ങൾ നവീനശിലായുഗം മുതൽ ഷാങ്ക് രാജവംശം വരെയുള്ള കാലത്ത് ഉപയോഗിക്കപ്പെട്ടിരുന്നു എന്നതിന്റെ തെളിവുകളാണിവ.




</doc>
<doc id="172036" url="https://ml.wikipedia.org/wiki?curid=172036" title="ദശവത്സര യുദ്ധം">
ദശവത്സര യുദ്ധം

സ്പെയിനിന്റെ കോളനി ഭരണത്തിൽനിന്ന് സ്വാതന്ത്ര്യം നേടുന്നതിനായി ക്യൂബ നടത്തിയ പത്തുവർഷം നീണ്ടുനിന്ന യുദ്ധമാണ് (1868-78) ദശവത്സര യുദ്ധം. ദുർഭരണവും അമിത നികുതികളുമായിരുന്നു കോളനിവാഴ്ചയ്ക്കെതിരെ യുദ്ധം പ്രഖ്യാപിക്കുവാൻ ക്യൂബൻ ജനതയെ പ്രേരിപ്പിച്ചത്.

കിഴക്കൻ ക്യൂബയിലെ തോട്ടം ഉടമയായ കാർലോസ് മാനുവൽ ദ് സെസ്പീദ്സ് ആയിരുന്നു സ്പെയിനിനെതിരെയുള്ള യുദ്ധത്തിന് നേതൃത്വം നൽകിയത്. സ്പെയിനിൽനിന്ന് സ്വാതന്ത്ര്യം പ്രഖ്യാപിച്ച ഇദ്ദേഹം 1868 ഒക്ടോബർ 10-ന് ബയോവ തലസ്ഥാനമായി ഒരു സ്വതന്ത്ര ക്യൂബൻ റിപ്പബ്ലിക്ക് സ്ഥാപിച്ചു. വിമതനീക്കത്തെ അടിച്ചമർത്തുവാൻ പ്രധാനമായും പുറത്തുനിന്നുള്ള സൈന്യത്തെയാണ് സ്പെയിൻ ആശ്രയിച്ചത്. സ്പെയിൻകാരുമായി നേർക്കുനേർ യുദ്ധത്തിനു തുനിയാതെ ഒളിപ്പോരാട്ടം നടത്തിയ ക്യൂബൻ സേനയുടെ പ്രധാന പോരാട്ടവേദി കിഴക്കൻ ക്യൂബയായിരുന്നു. ഇരുവിഭാഗത്തിനും വ്യക്തമായ വിജയം നേടാൻ കഴിയാതിരുന്ന ഈ യുദ്ധത്തിൽ ഏകദേശം രണ്ടുലക്ഷം പേർക്ക് ജീവഹാനി സംഭവിച്ചതായി കണക്കാക്കപ്പെടുന്നു. പത്തുവർഷം നീണ്ടുനിന്ന യുദ്ധത്തിനൊടുവിൽ അർസേനിയോ മാർട്ടിനെക് ദി കംബസ് (Arsenico Martinec de Compas) എന്ന സ്പാനിഷ് ജനറലിന്റെ മധ്യസ്ഥതയിൽ വിപ്ലവകാരികൾ യുദ്ധം അവസാനിപ്പിക്കാൻ തയ്യാറായി. ഇദ്ദേഹം വാഗ്ദാനംചെയ്ത ഭരണപരിഷ്കരണങ്ങൾക്കു പുറമേ യുദ്ധം തുടർന്നുകൊണ്ടുപോകുന്നതിലുള്ള സംഘടനാപരമായ ദൗർബല്യങ്ങളും സാമ്പത്തിക ബുദ്ധിമുട്ടുകളുമായിരുന്നു യുദ്ധവിരാമത്തിന് വിപ്ലവകാരികളെ പ്രേരിപ്പിച്ചത്. 1895-ൽ പൊട്ടിപ്പുറപ്പെട്ട രണ്ടാം ക്യൂബൻ സ്വാതന്ത്ര്യസമരത്തിന്റെ മുന്നോടിയായിരുന്നു ഈ യുദ്ധം.



</doc>
<doc id="172037" url="https://ml.wikipedia.org/wiki?curid=172037" title="ചെരാല">
ചെരാല

വളരെ വേഗത്തിൽ വളരുന്ന ഇലപൊഴിക്കുന്ന ഒരു തണൽ വൃക്ഷമാണ് ചെരാല.. ശാഖാ വേരുകളുള്ള ഈ വൃക്ഷം ഇന്ത്യയിലും ശ്രീലങ്കയും ബർമ്മയിലുമാണ് ഏറെയുള്ളത്. കട്ടിയുള്ള പരുക്കൻ ഇലയും ഉരുണ്ട പൂക്കുലയും വെള്ളനിറത്തിലുള്ള ഉരുണ്ട കായും ഇതിന്റെ പ്രത്യേകതകളാണ്. കായിൽ നിറയെ ചുവന്ന കുത്തുകളുണ്ടാവും. ഇലപൊഴിക്കാത്ത ഈ മരത്തിന് കൊടുംതണുപ്പ് യോജിച്ചതല്ല. ഇതിന്റെ ഇല ആനയ്ക്കും കന്നുകാലികൾക്കും പ്രിയപ്പെട്ടതാണ്. മരത്തൊലിക്ക് ഔഷധഗുണമുണ്ട്. പക്ഷികൾ വഴിയാണ് ഇതിന്റെ വിത്തുവിതരണം പ്രധാനമായും നടക്കുന്നത്.



</doc>
<doc id="172040" url="https://ml.wikipedia.org/wiki?curid=172040" title="കല്ലിത്തി">
കല്ലിത്തി

മരങ്ങളുടെ മുകളിൽ പറ്റിപ്പിടിച്ച് വളർന്നുതുടങ്ങി പിന്നീട് ആ മരത്തിനെത്തന്നെ ഞെരിച്ച ഇല്ലാതെയാക്കുന്ന തരം ആലുകളിൽ ഒന്നാണ് കല്ലിത്തി. .ചൂട് കാലാവസ്ഥയുള്ള നാടുകളിൽ അൽങ്കാരവൃക്ഷമായി നട്ടുവളർത്താറുണ്ട്. പഴം ധാരാളം പക്ഷികളെ ആകർഷിക്കാറുള്ളതിനാൽ നഗരങ്ങളിൽ കല്ലിത്തി വളർത്തിവരുന്നു. ധാരാളം ഔഷധഗുണമുള്ള ഈ മരം നല്ലൊരു കാലിത്തീറ്റ കൂടിയാണ്.

ഇത്തി, ഇത്തിയാൽ, Chinese Banyan, Malayan Banyan, Taiwan Banyan, Indian Laurel, Curtain fig


</doc>
<doc id="172045" url="https://ml.wikipedia.org/wiki?curid=172045" title="സദാശിവൻ (വിവക്ഷകൾ)">
സദാശിവൻ (വിവക്ഷകൾ)

സദാശിവൻ എന്ന വാക്കിനാൽ താഴെ പറയുന്ന എന്തിനേയും വിവക്ഷിക്കാം.


</doc>
<doc id="172048" url="https://ml.wikipedia.org/wiki?curid=172048" title="നർഗെഡിയ മാക്രോകാപ്പ">
നർഗെഡിയ മാക്രോകാപ്പ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ നർഗെഡിയായിലെ ഒരു സ്പീഷിസാണ് നർഗെഡിയ മാക്രോകാപ്പ - Nargedia macrocarpa. ശ്രീലങ്കയിലാണ് ഇവ സർവ്വസാധാരണമായി കാണപ്പെടുന്നത്. 



</doc>
<doc id="172053" url="https://ml.wikipedia.org/wiki?curid=172053" title="നൗക്ലിയ">
നൗക്ലിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് നൗക്ലിയ - Nauclea. ഈ കുടുംബത്തിൽ ഉൾപ്പെടുന്ന സസ്യങ്ങൾ നിത്യഹരിതമാണ്. അവ കുറ്റിച്ചെടികളായി കാണപ്പെടുന്നു. പാലിയോട്രോപ്പിക്കൽ പ്രദേശങ്ങളിലാണ് ഇവ സഹജമായി കാണപ്പെടുന്നത്. ഇവയുടെ ഫലങ്ങളിൽ നിന്നും ചെറു ദണ്ഡുകൾ വളർന്ന് കൂർത്ത അഗ്രമായി നിലനിൽക്കുന്നതാണ് ഇവയുടെ പ്രത്യേകത. പുരാതന ഗ്രീക്ക് വാക്കായ "naus" (കപ്പൽ) എന്ന വാക്കിൽ നിന്നും kleio (മൂടുക) എന്ന വാക്കിൽ നിന്നുമാണ് ഈ പേരിന്റെ ഉത്ഭവം. 

ഇതിലെ നൗക്ലിയ ഡൈഡെറൈഷി എന്ന വിഭാഗം പടിഞ്ഞാറൻ ആഫ്രിക്കയിൽ വൻമരങ്ങളായി വളരുന്ന ഇനമാണ്. ഇവ അവിടെ വ്യാപകമായി നട്ടുവളർത്തപ്പെടുന്നു. ജലവുമായി പ്രവർത്തിച്ചാലും ഇവയുടെ തടിക്ക് നാശം സംഭവിക്കാത്തതിനാൽ തുറമുഖങ്ങളിൽ ഉപയോഗിക്കുന്നു. 



</doc>
<doc id="172055" url="https://ml.wikipedia.org/wiki?curid=172055" title="അർജ്ജുനപ്പത്ത്">
അർജ്ജുനപ്പത്ത്

മഹാഭാരതത്തിലെ പ്രധാന കഥാപാത്രമായ അർജ്ജുനന്റെ പത്തുപേരുകളാണ് അർജ്ജുനപത്ത് എന്നറിയപ്പെടുന്നത്. ഹൈന്ദവ വിശ്വാസപ്രകാരം പേടികുറയ്ക്കാൻ അർജ്ജുനപത്ത് ജപിക്കുന്നത് ഉപകരിക്കും എന്നു വിശ്വസിക്കുന്നു.

"അർജ്ജുനൻ ഫൽഗുനൻ പാർഥൻ വിജയനും,
വിശ്രുതമായപേർ പിന്നെ കിരീടിയും,
ശ്വേതാശ്വനെന്നും ധനഞ്ജയൻ ജിഷ്ണുവും,
ഭീതീഹരം സവ്യസാചി വിഭത്സുവും,
പത്തുനാമങ്ങളും നിത്യം ജപിക്കലോ
നിത്യഭയങ്ങളകന്നുപോം നിശ്ചയം."


</doc>
<doc id="172057" url="https://ml.wikipedia.org/wiki?curid=172057" title="തുള്ളിനന">
തുള്ളിനന

ഒരു ചെടിക്കു വേണ്ട വെള്ളത്തിന്റെ അളവ് കൃത്യമായി നിർണ്ണയിച്ച്, അത്രയും വെള്ളം മാത്രം തുള്ളിയായി കൃത്യമായ ഇടവേളകളിൽ ചെടിയുടെ ചുവട്ടിൽ നൽകുന്ന രീതിയാണ് തുള്ളിനന (Drip irrigation). 
'കണികാ ജലസേചനം' എന്നും ഇത് അറിയപ്പെടുന്നു.




</doc>
<doc id="172063" url="https://ml.wikipedia.org/wiki?curid=172063" title="തെങ്ങുകയറ്റയന്ത്രം">
തെങ്ങുകയറ്റയന്ത്രം

ചില്ലകളോ ശാഖകളോ ഇല്ലാതെ ഒറ്റത്തടിയായി വളരുന്ന ഒരു വൃക്ഷമാണ് തെങ്ങ്. അതുകൊണ്ട് തന്നെ തെങ്ങുകയറ്റം ദുഷ്കരമായ ഒരു പ്രവർത്തിയാണ്. ഈ ജോലി എളുപ്പമാക്കാകുള്ള യന്ത്രങ്ങളെയാണ് തെങ്ങുകയറ്റയന്ത്രങ്ങളെന്ന് വിളിയ്ക്കുന്നത്. നിന്ന് കയറുന്നതും ഇരുന്നുകയറുന്നതുമായ പല തരത്തിലുള്ള യന്ത്രങ്ങൾ വിപണിയിലുണ്ട്. ലളിതമായ തെങ്ങുകയറ്റയന്ത്രം കണ്ടുപിടിയ്ക്കുന്നതിനായി കേരള സംസ്ഥാന വ്യവസായവകുപ്പ് മത്സരം സംഘടിപ്പിച്ചിരുന്നു

കേരള കാർഷിക സർവ്വകലാശാലയുടെ പഠനങ്ങളുടെ ഫലമായി കേരമിത്ര എന്ന പേരിൽ ഒരു തെങ്ങുകയറ്റ സംവിധാനം വികസിപ്പിച്ചെടുത്തിട്ടുണ്ട്. 

തെങ്ങിന്റെ തടിയിൽ യന്ത്രത്തിന്റെ കേബിൾ ചുറ്റി ഉറപ്പിക്കുകയാണ് ആദ്യഘട്ടം. മുകളിലേയ്ക്കും താഴേക്കും നിരക്കി നീക്കാവുന്ന പെടലുകൾ ഘടിപ്പിച്ച് ഇവ നിർമ്മിച്ചിരിക്കുന്നത് കൊണ്ട് ഉപയോഗിക്കുവാൻ താരതമ്യേന എളുപ്പമാണ്. കയറുന്ന ആളിനെ ഒരു ബെൽറ്റ് കൊണ്ട് ബന്ധിപ്പിക്കാവുന്ന സംവിധാനവും ഉണ്ട്. ഇത് സുരക്ഷ ഉറപ്പുവരുത്തുന്നു. വിപണിയിൽ ഈ യന്ത്രത്തിന് 2000 രൂപയോളമാണ് വില.



</doc>
<doc id="172065" url="https://ml.wikipedia.org/wiki?curid=172065" title="മുപ്പൊട്ടൻ മഞ്ഞപ്പാപ്പാത്തി">
മുപ്പൊട്ടൻ മഞ്ഞപ്പാപ്പാത്തി

പീറിഡേ കുടുംബത്തിൽ പെട്ട ഒരു പൂമ്പാറ്റയാണ് മുപ്പൊട്ടൻ മഞ്ഞപ്പാപ്പാത്തി (Three-Spot Grass Yellow). ശാസ്തനാമം: "Eurema blanda". മന്ദാരച്ചെടിയിലാണ് ഇവ മുട്ടയിടുക. കൃത്യമായി പറഞ്ഞാൽ രക്ത മന്ദാരം. ഇന്ത്യയിൽ കാണപ്പെടുന്ന ചെറു പൂമ്പാറ്റയാണിത്. മുട്ടകൾ 30-50 എണ്ണത്തിന്റെ കൂട്ടമായിട്ടാണ് ഇടുക. ശലഭപ്പുഴുവിന് പച്ചനിറമാണ്.



</doc>
<doc id="172101" url="https://ml.wikipedia.org/wiki?curid=172101" title="ദില്ലൻ തടാകം">
ദില്ലൻ തടാകം

കൊളറാഡോയിലെ സമ്മിറ്റ് കൗണ്ടിയിൽ സ്ഥിതി ചെയ്യുന്ന ശുദ്ധജലത്തടാകമാണ് ദില്ലൻ തടാകം. ഐ-70 ഹൈവേയ്ക്കു തെക്കു സ്ഥിതി ചെയ്യുന്ന തടാകത്തിന്റെ കരകൾ ഫ്രിസ്കോ, സിൽവർത്തോൺ, ദില്ലൻ എന്നീ പട്ടണങ്ങളാണ്. ഡെൻവർ വാട്ടറിന്റെ നിയന്ത്രണത്തിലുള്ള ഈ തടാകം ഡെൻവർ നഗരത്തിന്റെ ഉടമസ്ഥതയിലുള്ളതാണ്. കോപ്പർ മൗണ്ടൻ, കീസ്റ്റോൺ, ബ്രെക്കൻറിഡ്ജ് എന്നീ പ്രസിദ്ധ സ്കീ ടൗണുകൾ തടാകത്തിനു സമീപത്താണ്.


</doc>
<doc id="172125" url="https://ml.wikipedia.org/wiki?curid=172125" title="ദശാംശ നാണയം">
ദശാംശ നാണയം

പത്തും അതിന്റെ ഗുണിതങ്ങളും എന്ന രീതിയിൽ നാണയത്തെ കണക്കാക്കുന്ന സമ്പ്രദായമാണ് ദശാംശ നാണയ സമ്പ്രദായം. ഒരു നാണയത്തെ ആദ്യം പത്തു തുല്യഭാഗങ്ങളായി ഭാഗിക്കുന്നു. ഓരോ അംശത്തെയും വീണ്ടും പത്തായി ഭാഗിക്കുകയും ഇപ്രകാരം ഒന്ന്, പത്ത്, നൂറ് എന്നിങ്ങനെ പത്തിന്റെ ഗുണിതങ്ങളായി നാണയങ്ങളെ അളക്കുകയുമാണ് ചെയ്യുന്നത്. ഈ സമ്പ്രദായമനുസരിച്ച് ഒരു ഇന്ത്യൻ രൂപയെ നൂറു പൈസയായി വിഭജിച്ച് ഒരു പൈസ, 10 പൈസ, 20 പൈസ എന്നീ ക്രമത്തിൽ കണക്കുകൂട്ടുന്നു. (മുമ്പ് 1 രൂപ = 16 അണ എന്നും അണയെ ¼ അണ, ½ അണ എന്നും ഒക്കെയായിരുന്നു വിഭജനം.) 1785-ൽ യു.എസ്. ഗവണ്മെന്റാണ് ആദ്യമായി ദശാംശ നാണയ സമ്പ്രദായം നടപ്പിലാക്കിയത്. യൂറോപ്യൻ രാജ്യങ്ങൾ 19-നൂറ്റണ്ടിൽ ഈ സമ്പ്രദായം ആവിഷ്കരിച്ചു. 1957 മുതലാണ് ഇന്ത്യയും പാകിസ്താനും ദശാംശനാണയ സമ്പ്രദായം സ്വീകരിച്ചത്. 1971 മുതൽ ബ്രിട്ടനും ഈ മാതൃക പിന്തുടരുന്നു. ഇപ്പോൾ മിക്ക രാജ്യങ്ങളും അവരുടെ കറൻസിക്ക് ദശാംശ സമ്പ്രദായമാണ് ഉപയോഗിക്കുന്നത്.



</doc>
<doc id="172130" url="https://ml.wikipedia.org/wiki?curid=172130" title="ദശാധ്യായി">
ദശാധ്യായി

ഒരു ജ്യോതിഷ വ്യാഖ്യാനഗ്രന്ഥമാണ് ദശാധ്യായി. തലക്കുളത്തു ഗോവിന്ദഭട്ടതിരിയാണ് രചയിതാവ്. വരാഹമിഹിരാചാര്യരുടെ ബൃഹജ്ജാതകം എന്ന ജ്യോതിഷ ഗ്രന്ഥത്തിന്റെ വ്യാഖ്യാനമാണിത്. ജ്യോതിഷത്തിലെ ഫലഭാഗത്തിന് പ്രധാന്യമുള്ള ബൃഹജ്ജാതകത്തിന് ഇരുപത്തിയാറ് അധ്യായങ്ങളുണ്ട്. അതിന്റെ ആദ്യത്തെ പത്ത് അധ്യായങ്ങൾക്കാണ് ഭട്ടതിരി വ്യാഖ്യാനം രചിച്ചത്. അതിനാലാണ് ദശാധ്യായി എന്ന പേര് നൽകിയത്.

വരാഹമിഹിരന്റെ ഹോരാ ശാസ്ത്രത്തിന്റെ പ്രസക്തഭാഗം ശിഷ്യാവബോധാർഥം സംക്ഷേപിച്ചു പറയുന്നു എന്ന് ദശാധ്യായിയുടെ ആമുഖത്തിൽ ഭട്ടതിരി രേഖപ്പെടുത്തിയിട്ടുണ്ട്. പത്ത് അധ്യായങ്ങളുടെ വ്യാഖ്യാനത്തിൽ പിന്നീടുള്ള അധ്യായങ്ങളിലെ പ്രധാന വിഷയങ്ങളെല്ലാംതന്നെ പ്രതിപാദിച്ചുകഴിഞ്ഞതിനാലാണ് ബാക്കി അധ്യായങ്ങൾ വ്യാഖ്യാനിക്കാതിരുന്നത് എന്നു കരുതുന്നു. അത്രത്തോളം സമഗ്രവും വ്യക്തവുമാണ് വ്യാഖ്യാനം. ഗോവിന്ദഭട്ടതിരി മറ്റു ശാസ്ത്രങ്ങളിലും തികഞ്ഞ പണ്ഡിതനായിരുന്നു എന്ന് ഈ വ്യാഖ്യാനം വെളിപ്പെടുത്തുന്നു. മറ്റ് അനേകം ഗ്രന്ഥങ്ങളിൽനിന്ന് സന്ദർഭങ്ങളും പ്രമാണങ്ങളും ഇതിൽ ഉദ്ധൃതമായിട്ടുണ്ട്. പനയ്ക്കാട്ടു നമ്പൂതിരിയുടെ പ്രശ്നമാർഗ്ഗം എന്ന പ്രസിദ്ധ ജ്യോതിഷഗ്രന്ഥത്തിൽ ദശാധ്യായിയുടെ മഹത്ത്വത്തെ പ്രകീർത്തിക്കുന്നു:

(ദശാധ്യായി പഠിക്കാതെ ഫലഭാഗനിർണയത്തിനൊരുങ്ങുന്ന ജ്യോതിഷകാരൻ നൗക കൂടാതെ സമുദ്രം തരണം ചെയ്യാനാഗ്രഹിക്കുന്നതിനു സമാനമാണ്.) മുഹൂർത്തരത്നം തുടങ്ങിയ വേറെയും പ്രധാന ജ്യോതിഷഗ്രന്ഥങ്ങൾ ഭട്ടതിരി രചിച്ചതായി പ്രസ്താവമുണ്ട്. എന്നാൽ, മുഹൂർത്തരത്നത്തിന്റെയും ആര്യഭടീയ വ്യാഖ്യാനത്തിന്റെയും രചയിതാവ് ഗോവിന്ദസ്വാമി എന്നുകൂടി അറിയപ്പെട്ടിരുന്ന മറ്റൊരു ഗോവിന്ദനാണ് എന്നു മതഭേദമുണ്ട്.


</doc>
<doc id="172131" url="https://ml.wikipedia.org/wiki?curid=172131" title="ദശോപചാരങ്ങൾ">
ദശോപചാരങ്ങൾ

ഭാരതീയ ധർമശാസ്ത്ര പ്രകാരം അതിഥിക്കു നൽകേണ്ട പത്തുവിധം ഉപചാരങ്ങളാണ് ദശോപചാരങ്ങൾ. ആതിഥ്യമര്യാദയ്ക്കായി പ്രധാനമായും സ്വീകരിച്ചിരിക്കുന്നത് പത്ത് ചടങ്ങുകളെയാണ്. 

ഉപചാരങ്ങൾ പതിനാറെണ്ണമുണ്ട് എന്നൊരു പക്ഷവുമുണ്ട്. ഇവയ്ക്ക് ഷോഡശോപചാരങ്ങൾ എന്നാണ് പറയാറുള്ളത്.

(ആസനം, പാദ്യം, അർഘ്യം, സ്നാനീയം, അനുലേപനം, ധൂപം, ദീപം, നൈവേദ്യം, താംബൂലം, ശീതളജലം, വസനം, ഭൂഷണം, മാല്യം, ഗന്ധം, ആചമനീയകം, സുതല്പം എന്നിവ).


</doc>
<doc id="172149" url="https://ml.wikipedia.org/wiki?curid=172149" title="വരയൻ കടുവ">
വരയൻ കടുവ

ദേശാടന സ്വഭാവമുള്ള ഒരു ശലഭമാണ് വരയൻ കടുവ(Striped Tiger). നിംഫാലിഡേ കുടുംബത്തിൽ പെടുന്ന ഈ ഇനം ശലഭങ്ങളെ ഇന്ത്യയിൽ സുലഭമായി കാണാവുന്നതാണ്. എരിക്കുതപ്പി എന്ന ശലഭത്തോട് വളരെയധികം സാമ്യം ഇവയ്ക്കുണ്ട്. ചെമ്മുള്ളി, എന്നിവയാണ് പ്രധാന ആഹാര സസ്യങ്ങൾ. മനോഹരി സസ്യത്തിലും ഇവയുടെ ലാർവയെ കണ്ടെത്തിയിട്ടുണ്ട്.



</doc>
<doc id="172169" url="https://ml.wikipedia.org/wiki?curid=172169" title="കരിമരം">
കരിമരം

നല്ല കറുപ്പുനിറത്തിൽ തടിയുള്ള ഒരു വൃക്ഷമാണ് കരിമരം അഥവാ കരിന്താളി(Ebony). ഇംഗ്ലീഷിൽ എബണി എന്ന് വിളിയ്ക്കുന്ന മരത്തിന്റെ ഇനങ്ങൾ ഏഷ്യയിലെ കിഴക്കൻ രാജ്യങ്ങളിലും ശ്രീലങ്കയിലും ആഫ്രിക്കയിലും കാണാം.. കരിന്താളി, മുസ്‌തമ്പി, എബണി എന്നെല്ലാം അറിയപ്പെടുന്നു.

ഇന്ത്യയിൽ കേരളമുൾപ്പെടുന്ന തെക്കൻ സംസ്ഥാനങ്ങളിലാണ് കരിമരം കൂടുതലായി കാണപ്പെടുന്നത്. നിറയെ കറുത്ത കുത്തുള്ള കരിമരത്തിന്റെ ഇലകൾക്ക് 15 സെന്റിമീറ്റർ വരെ നീളവും ആറു സെന്റിമീറ്റർ വരെ വീതിയുമുണ്ട്.ശാഖയിൽ ഒന്നിടവിട്ടു നില്ക്കുന്ന ഇല കുന്തത്തിന്റെ ആകൃതിയിലുള്ളതാണ്. കരിമരത്തിന്റെ പൂക്കാലത്തിന് കൃത്യമായ സമയമില്ല. പൂവിന് പച്ച കലർന്ന മഞ്ഞ നിറമാണ്. മെല്ലെ വളരുന്ന വൃക്ഷമാണ് കരിമരം. കരിമരത്തിന്റെ തടി പ്രധാനമായും ഉപയോഗിക്കുന്നത് സംഗീതോപകരണങ്ങൾ, കൗതുകവസ്തുക്കൾ എന്നിവയുണ്ടാക്കാനാണ്.

Diospyros assimilis എന്ന മരവും Diospyros ebenum എന്ന മരവും രണ്ടു സ്പീഷിസ് ആണെന്ന് പലയിടത്തും കാണുന്നുണ്ട്. എന്നാൽ The Plantlist -ൽ കാണുന്നതു പ്രകാരം ഇവിടെ രണ്ടു മരങ്ങളും ഒരേ സ്പീഷിസ് തന്നെയാണെന്നുള്ള രീതിയിൽ ആണ് ചേർത്തിരിക്കുന്നത്.




</doc>
<doc id="172173" url="https://ml.wikipedia.org/wiki?curid=172173" title="ശ്രീകൃഷ്ണ ആലനഹള്ളി">
ശ്രീകൃഷ്ണ ആലനഹള്ളി

ആധുനിക കന്നഡ സാഹിത്യത്തിലെ ഒരു കവിയും കഥാകൃത്തും നോവലിസ്റ്റുമാണ് ശ്രീകൃഷ്ണ ആലനഹള്ളി (ജനനം:1947 ഏപ്രിൽ 3). മൈസൂരിലെ ഒരു കർഷക കുടുംബത്തിൽ ബേട്ടെ ഗൌഡയുടേയും സണ്ണമ്മയുടേയും മകനായി ജനിച്ചു. മൈസൂർ സർവ്വകലാശാലയിൽ നിന്നും സാഹിത്യത്തിൽ എം.ഏ ബിരുദം കരസ്ഥമാക്കി. 10 വർഷം അവിടെ അദ്ധ്യാപകനായി ജോലി നോക്കി. നഗര ജീവിതം മടുത്ത് ജോലിയുപേക്ഷിച്ച് ഗ്രാമത്തിലേയ്ക്ക് മടങ്ങുകയും കൃഷിയിലും എഴുത്തിലും മാത്രമായി തുടർന്ന് ശ്രദ്ധ കേന്ദ്രീകരിയ്ക്കുകയും ചെയ്തു.1989 ജനുവരി 4 ന് അന്തരിച്ചു.


</doc>
<doc id="172175" url="https://ml.wikipedia.org/wiki?curid=172175" title="ഇലപ്പേൻ">
ഇലപ്പേൻ

ചെടികളില് നിന്ന് നീരുറ്റിക്കുടിക്കുന്ന ഒരു കീടമാണ് ഇലപ്പേന്(Thrips). നെല്ല്, പച്ചക്കറികൾ തുടങ്ങിയ വിളകളിലാന് ഇലപ്പേനിന്റെ ആക്രമണം കൂടുതലായി കണ്ടുവരുന്നത്. ഇലകളിലും പൂക്കളിലും തണല് ഉള്ള ഭാഗങ്ങളില് ഇലപ്പേന് ധാരാളമായി കാണുന്നു. ഇലപ്പേനിനെ നിയന്ത്രിക്കുവാൻ പുകയില കഷായം തളിക്കുന്നത് നല്ലതാണ്.


</doc>
<doc id="172178" url="https://ml.wikipedia.org/wiki?curid=172178" title="മാസ്റ്റർഷെഫ്">
മാസ്റ്റർഷെഫ്

മാസ്റ്റർഷെഫ് എന്നത് യുണൈറ്റഡ് കിങ്ഡത്തിൽ തുടങ്ങിയ ഒരു പാചക മത്സര പരിപാടി ആണ്. ഒരേ "മാസ്റ്റർഷെഫ്" ലോഗോ ആണ് ലോകമെമ്പാടും ഉപയോഗിക്കുന്നത്. ഈ പരിപാടി ലോകമെമ്പാടുമുള്ള രാജ്യങ്ങളിലേക്ക് വ്യാപിച്ചിട്ടുണ്ട്. 


</doc>
<doc id="172181" url="https://ml.wikipedia.org/wiki?curid=172181" title="സാമ്പാർ ചീര">
സാമ്പാർ ചീര

പോർട്ടുലാക്കേസീ കുടുംബത്തിൽ പെട്ട സാമ്പാർ ചീര(waterleaf)യുടെ ശാസ്ത്രനാമം തലിനം ട്രയാൻഗുലേർ എന്നാണ്. പരിപ്പുചീര, വാട്ടർ ലീഫ് എന്നീ പേരുകളിലും അറിയപ്പെടുന്നു. 
ഇന്ത്യ, വെസ്റ്റ് ഇൻഡീസ്,ഇൻന്ത്യോനേഷ്യ, മലേഷ്യ, അറബ് രാജ്യങ്ങൾ എന്നിവടങ്ങളിൽ വളർത്തുന്നുണ്ട്. ബ്രസീലിൽ ആണ് സാമ്പാർ ചീര ഉദ്ഭവിച്ചത് എന്ന് കരുതുന്നു. ഉഷ്ണമേഖല പ്രദേശങ്ങളിൽ വളരുന്ന ഈ ചെടിയുടെ ഇലകളും ഇളം തണ്ടും പലതരം കറികളുണ്ടാക്കാൻ ഉപയോഗിക്കുന്നു.

വിറ്റാമിൻ 'എ' കൂടുതലടങ്ങിയതാണ് പരിപ്പുചീര. ഒപ്പം കാത്സ്യം, ഫോസ്ഫറസ്, ഇരുമ്പ് തുടങ്ങിയ പോഷക മൂലകങ്ങളുമുണ്ട്. 

ചെടിയുടെ ഇലയും തണ്ടും വളരെ നേർമതയുള്ളതും മാംസളവുമാണ്. വിത്തുമുഖേനയും ഇളം തണ്ടുമുറിച്ച് വേരുപിടിപ്പിച്ചുമാണ് തൈകൾ ഉണ്ടാക്കുന്നത്. കൃഷിയായി ചെയ്യാൻ ഏറ്റവും യോജിച്ച സമയം കാലവർഷാരംഭമാണ്. നട്ടുകഴിഞ്ഞ് ആറാഴ്ചയ്ക്ക് ശേഷം വിളവെടുപ്പ് തുടങ്ങാം.


</doc>
<doc id="172187" url="https://ml.wikipedia.org/wiki?curid=172187" title="ദി കളേഴ്സ് ഓഫ് ദി മൗണ്ടൻ">
ദി കളേഴ്സ് ഓഫ് ദി മൗണ്ടൻ

കൊളംബിയൻ മലകളിലെ ഗ്രാമജീവിതത്തിന്റെ ചേതോഹരദൃശ്യങ്ങളൊരുക്കിയ സ്പാനിഷ് ചിത്രമാണ് കളേഴ്‌സ് ഓഫ് ദ മൗണ്ടൻ (The Colours of the Mountain, Los colores de la montaña). ഫുട്ട്ബാൾ കളിക്കുമ്പോൾ ഗറില്ലകളുടെ കുഴിബോംബുപാടത്തിൽ കുടുങ്ങിയ പന്തെടുക്കാൻ ശ്രമിക്കുന്ന കളിക്കൂട്ടുകാരായ മാനുവൽ, ജൂലിയൻ, പൊക്കലൂസ് എന്നീ മൂന്ന് കൊച്ച് കുട്ടികളുടെ ജീവിതവും സ്വപ്നങ്ങളുമാണ് സംവിധായകൻ കാർലോസ് സെസാർ അർബലെസ് ഹൃദ്യമായി ചിത്രീകരിച്ചിട്ടുള്ളത്.

കൊളംബിയൻ പർവതപ്രദേശമായ ലംപ്രഡേയിലെ ഒരു അതിർത്തി ഗ്രാമമാണ് പശ്ചാത്തലം. ഒൻപത് വയസ്സുകാരനായ മാനുവലിന്റെയും സുഹൃത്തുക്കളുടെയും ജീവിതത്തിലൂടെ അവിടത്തെ സംഘർഷം നിറഞ്ഞ കാലവും ജീവിതവും ഈ സിനിമയിൽ ചിത്രീകരിക്കുന്നു. മലയിലെ ഒളിപ്പോരാളികൾക്കും സർക്കരിന്റെ പട്ടാളത്തിനും ഇടയിൽ അവരുടെ ജീവിതം ദുസ്സഹമാണു. ആ ഗ്രാമത്തിൽ ഇനി കുറച്ച് പേരേ ബാക്കിയുള്ളു. പലരും നാടുവിട്ടു. സ്കൂൾ ഗറില്ല പോരാളികളെ പേടിച്ച് പൂട്ടിയിട്ടിരിക്കയായിരുന്നു. ഒരു ദിവസം കാർമെൻ എന്ന പുതിയ ടീച്ചർ നഗരത്തിൽനിന്നും വരുന്നു. മാനുവലും കൂട്ടുകാരും വീണ്ടും സ്കൂളിലെത്തുന്നു. അവന്റെ അമ്മ എങ്ങോട്ടെങ്കിലും പോയി രക്ഷപ്പെടാമെന്ന് അച്ഛനോട് പറയുന്നുണ്ടെങ്കിലും കന്നുകാലികളേയും കൃഷിയും വിട്ട് സ്ഥലം വിടാൻ അയാൾ ഒരുക്കമല്ല. ഒരു ദിവസം മാനുവലിനൂ ഒരു പന്ത് അച്ഛൻ പിരന്നാൾ സമ്മനമായി കൊണ്ടു കോടുക്കുന്നു. കളിക്കിടയിൽ അത് സമീപത്തെ മലചെറുവിലേക്ക് തെറിച്ചു വീഴുന്നു. ആ ചതുപ്പ് പ്രദേശത്ത് മുഴുവൻ മൈനുകൾ പാകിയിരിക്കയാണു ഒളിപ്പോരാളികൾ. തന്റെ പന്ത് തിരിച്ചെടുക്കാൻ മാനുവൽ തന്റെ സുഹൃത്തുക്കൾക്കൊപ്പം നടത്തുന്ന ശ്രമങ്ങളാണു പിന്നീട്.



</doc>
<doc id="172188" url="https://ml.wikipedia.org/wiki?curid=172188" title="എ സ്റ്റോൺസ് ത്രോ എവേ">
എ സ്റ്റോൺസ് ത്രോ എവേ

സെബാസ്റ്റ്യൻ ഹിരിയാത് സംവിധാനവും ഛായഗ്രഹണവും നിർവഹിച്ച മെക്സിക്കൻ ചലചിത്രം
മെക്സിക്കൻ മരുഭൂമിയിൽ തന്റെ ആടുകളുമായി വിരസ ജീവിതം നയിക്കുന്ന ആട്ടിടയനായ ജാസിന്റോ മെഡിനയ്ക്ക് ഒരു ദിവസം ഒരു കീ ചെയിൻ അരിസോണ മരുഭൂമിയിൽ നിന്നും വീണുകിട്ടുന്നു, ആ ചെയിനിൽ ആലേഖനം ചെയ്ത ഒരു ചിത്രം വീണ്ടും വീണ്ടും അവന്റെ സ്വപ്നത്തിൽ കടന്നുവരുന്നു.ആ വിലാസം തേടിപ്പിടിച്ച് അവൻ മരുഭൂമിയും അമേരിക്കൻ അതിർത്തിയും ഒളിച്ച് കടന്ന് ദീർഘയാത്രകൾ ചെയ്ത് നിരവധി സ്ഥലങ്ങളും സംഭവങ്ങളും പിന്നിട്ട് അവസാനം താൻ സ്വപ്നം കണ്ട സ്ഥലത്ത് എത്തുന്നു. അവിടെ കൊടും തണുപ്പിൽ പുതഞ്ഞ മഞ്ഞിൽ തനിക്കായി ഒരു നിധി കിടപ്പുണ്ടെന്നായിരുന്നു അവൻ സ്വപ്നത്തിൽ കണ്ടിരുന്നത്. പക്ഷെ യാത്രക്കൊടുവിൽ എല്ലാം വെറും സ്വപ്നം മാത്രമാണെന്ന് അവൻ തിരിച്ചറിയുന്നു.



</doc>
<doc id="172190" url="https://ml.wikipedia.org/wiki?curid=172190" title="വനമാല">
വനമാല

1951 - ൽ പുറത്തിറങ്ങിയ മലയാളചലച്ചിത്രമാണു് വനമാല. മലയാളത്തിലെ ആദ്യ വന ചിത്രമാണിത്. അക്കാലത്ത് നിരവധിയായി പുറത്തിറങ്ങിയ ടാർസൻ സിനിമകളുടെ സ്വാധീനമായിരുന്നു ഈ ചിത്രത്തിന്റെ പിറവിക്കു പിന്നിൽ. ഇതിന്റെ കഥയും - സംവിധാനവും നിർവ്വഹിച്ചതു് ജി. വിശ്വനാഥൻ ആണു്. ചിത്രത്തിന്റെ നിർമ്മാണം വീക്കോ സ്വാമി, ചന്ദ്രുസ്വാമി
എന്നിവർ ചേർന്നാണു്. സംഭാഷണം മുൻഷി പരമുപിള്ള ആയിരുന്നു. പി.എസ്. ദിവാകറിന്റെ സംഗീതത്തിനു് കുഞ്ഞുകൃഷ്ണമേനോൻ ഗാനങ്ങൾ രചിച്ചു. ആലാപനം മെഹബൂബ്,
ജിക്കി, എ എം രാജ എന്നിവർ ആയിരുന്നു.



</doc>
<doc id="172191" url="https://ml.wikipedia.org/wiki?curid=172191" title="മുള്ളിക്കാട്">
മുള്ളിക്കാട്

കൊല്ലം ജില്ലയിലെ കൊട്ടാരക്കര താലൂക്കിൽ ചിതറ പഞ്ചായത്തിൽ ഉൾപ്പെടുന്ന ഒരു ചെറിയ ഗ്രാമമാണ്‌ മുള്ളിക്കാട്.

മുള്ളിമരം കൂടുതൽ ഉള്ളതുകൊണ്ടാണ് മുള്ളിക്കാട് എന്ന പേര് ലഭിച്ചത് എന്നാണ് ഐതിഹ്യം.

ചിതറ,മടത്തറ എന്ന രണ്ട് ഗ്രാമങ്ങൾക്ക് ഇടയിൽ സ്ഥിതി ചെയ്യുന്നു.സ്റ്റേറ്റ് ഹൈവേ - 64 മുള്ളിക്കാട് കൂടി കടന്നു പോകുന്നു. കൊല്ലായിൽ ലേക്ക് പോകുന്ന പാതയും കൂടിച്ചേരുന്ന ഒരു ചെറു ജുഗ്ഷൻ കൂടിയാണ് മുള്ളിക്കാട്. അന്തസ്സംസ്ഥാന റോഡായ തിരുവനന്തപുരം-ചെങ്കോട്ട റോഡിനെയും നിലമേൽ- മടത്തറ റോഡിനെയും ബന്ധിപ്പിക്കുന്ന പ്രധാന ഉപറോഡ്‌ ആണ് കൊല്ലായിൽ- മുള്ളിക്കാട് റോഡ്‌ .ചിതറ ഗ്രാമപഞ്ചായത്തിലെ ഒരു പ്രധാന വാർഡു കൂടിയാണ് മുള്ളിക്കാട്‌.. വാർഡ്‌..
മുള്ളിക്കാട്‌ കഴിഞ്ഞുള്ള ഉണ്ണി മുക്ക് എന്ന ജഗ്ഷനെയും മുള്ളിക്കാട്‌ എന്ന് അറിയപ്പെടുന്നു. മുള്ളിക്കാട്‌ കൊല്ലായിൽ റോഡിൽ ഒന്നര കിലോമീറ്റർ കഴിയുമ്പോൾ കൊച്ചു മുള്ളിക്കാട്‌. എന്ന ഒരു ചെറു ജഗ്ഷനും ഉണ്ട്. 
ഭൂരിഭാഗ ജനങ്ങളും കാർഷികവൃത്തിയെ ആശ്രയിച്ചാണ്‌ കഴിയുന്നത്. റബ്ബർ, കുരുമുളക്, വാഴ, മരച്ചീനി, ഇഞ്ചി, കമുക് എന്നിവയാണ് പ്രധാന കൃഷി. കാലി വളർത്തൽ , മറ്റു ചെറു കച്ചവടസ്ഥാപനങ്ങൾ എന്നിവയും ഉണ്ട്.

മലയോരപ്രദേശമായതിനാൽ റോഡ്‌ ഗതാഗതം മാത്രമാണുപയോഗിക്കുന്നത്. സ്വകാര്യ ബസുകളും കെ.എസ്.ആർ.ടി.സി. ബസുകളും നിരന്തരമായി സർവീസ് നടത്തുന്നു. നിരവധി ഓട്ടോറിക്ഷകളും ടാക്സികളും ഗതാഗതത്തിനായി ഉപയോഗിക്കപ്പെടുന്നു.

പുതിയതലമുറ പൂർണമായും ഉന്നത വിദ്യാഭ്യാസം നേടിയവരാണ്. പഴയതലമുറയിൽ കുറച്ചുപേരെങ്കിലും വിദ്യാഭ്യാസത്തിൽ പിന്നോക്കം നിൽക്കുന്നുണ്ട്.
പൊതുവെ മത സൗഹാർദം നിലനിൽക്കുന്ന ഇവിടെ മുസ്ലിം, ഹിന്ദു, ക്രിസ്ത്യൻ മതവിശാസികൾ ആണ് ഉള്ളത്. മസ്ജിദുൽ ഫലാഹ് മുള്ളിക്കാട് ജുഗ്ഷനിൽ, മുള്ളിക്കാട്‌[] കൊല്ലായിൽ റോഡിൽ സ്ഥിതി ചെയ്യുന്നു.


</doc>
<doc id="172206" url="https://ml.wikipedia.org/wiki?curid=172206" title="ജോർജ്ജ് എച്ച്.ഡബ്ല്യു. ബുഷ്">
ജോർജ്ജ് എച്ച്.ഡബ്ല്യു. ബുഷ്

അമേരിക്കൻ ഐക്യനാടുകളുടെ നാല്പത്തിഒന്നാമത്തെ രാഷ്ട്രപതി ആയി തിരഞ്ഞെടുക്കപ്പെട്ട വ്യക്തി ആണ് ജോർജ് ഹെർബെർട്ട് വോക്കർ ബുഷ്‌ (ജീവിതകാലം : ജൂൺ 12, 1924 – നവംബർ 30, 2018) റിപ്പബ്ലിക്കൻ പാർട്ടി-യിൽ അംഗം ആയിരുന്ന അദ്ദേഹം 1989 മുതൽ 1993 വരെ അമേരിക്ക-യുടെ രാഷ്ട്രപതി ആയിരുന്നു. 1981 മുതൽ 1989 വരെ അദ്ദേഹം രാജ്യത്തിന്റെ ഉപരാഷ്ട്രപതിയായും പ്രവർത്തിച്ചു. രണ്ടാം ലോക മഹായുദ്ധത്തിൽ പങ്കെടുത്തു അമേരിക്കയുടെ രാഷ്ട്രപതി ആയ അവസാനത്തെ ആൾ ആണ് ഇദ്ദേഹം. അദ്ദേഹത്തിന്റെ മക്കൾ ആയ ജോർജ് ഡബ്ല്യു. ബുഷ്‌ അമേരിക്കയുടെ 43-മത് രാഷ്ട്രപതി ആയും ജെബ് ബുഷ്‌ ഫ്ലോറിഡയുടെ ഗവർണർ ആയും തിരഞ്ഞെടുക്കപ്പെട്ടിരുന്നു.

മസാച്യുസെറ്റ്സ് സംസ്ഥാനത്തെ മിൽട്ടൺ നഗരത്തിൽ വ്യവസായപ്രമുഖനും രാഷ്ട്രീയ നേതാവുമായിരുന്ന പ്രസ്കോട്ട് ബുഷിന്റെയും ഡൊറോത്തി വാക്കർ ബുഷിന്റെയും രണ്ടാമത്തെ മകനായി 1924 ജൂൺ 12-ന് ജനിച്ച ബുഷ്, സ്കൂൾ പഠനത്തിനുശേഷം കനക്ടികട് യൂൾ സർവകലാശാലയിൽ പഠിച്ചുകൊണ്ടിരിയ്ക്കേ 1943-ൽ 19-ആം വയസ്സിൽ അമേരിക്കൻ വ്യോമസേനയിൽ പൈലറ്റായി സ്ഥാനമേറ്റു. അമേരിക്കൻ ചരിത്രത്തിലെ ഏറ്റവും പ്രായം കുറഞ്ഞ പൈലറ്റായിരുന്നു അദ്ദേഹം. യുദ്ധത്തിൽ നിന്ന് മടങ്ങിയെത്തിയശേഷം 1945 ജനുവരി 6-ന് ബാർബറ പിയേഴ്സ് ബുഷിനെ വിവാഹം കഴിച്ചു. 73 വർഷം നീണ്ടുനിന്ന ഈ വിവാഹബന്ധം, അമേരിക്കൻ പ്രസിഡന്റുമാരുടെ വിവാഹങ്ങളിൽ ഏറ്റവും കൂടുതൽ കാലം നീണ്ടുനിന്നതാണ്. ഇവർക്ക് ആറ് മക്കളുണ്ട്. 43-ആമത്തെ അമേരിക്കൻ പ്രസിഡന്റായിരുന്ന ജോർജ് ഡബ്ല്യു. ബുഷാണ് ഇവരിൽ ഏറ്റവും മൂത്തത്. പരേതയായ പോളിൻ (നാലാം വയസ്സിൽ രക്താർബുദം ബാധിച്ച് അന്തരിച്ചു), മുൻ ഫ്ലോറിഡ ഗവർണർ ജെബ് (ജോൺ എല്ലിസ് ബുഷ്), നീൽ, മാർവിൻ, ഡൊറോത്തി എന്നിവരാണ് ഇവരുടെ മറ്റുമക്കൾ. 

മക്കളുടെ ജനനത്തിനുശേഷം ബിസിനസ് രംഗത്ത് ശ്രദ്ധ പതിപ്പിച്ച ബുഷ്, ആദ്യം എണ്ണക്കച്ചവടക്കാരനായും പിന്നീട് ബേസ്‌ബോൾ ഉപകരണങ്ങളുടെ വില്പനക്കാരനായും ജോലി ചെയ്തു. അച്ഛൻ പ്രസ്കോട്ട് ബുഷിന്റെ സ്വാധീനമാണ് അദ്ദേഹത്തെ ഇതിലേയ്ക്ക് അടുപ്പിച്ചത്. ആദ്യം ഡ്രസ്സർ ഇൻഡസ്ട്രീസ് എന്ന കമ്പനിയിലെ എണ്ണക്കച്ചവടം നിയന്ത്രിയ്ക്കുന്ന ജോലിയാണ് അദ്ദേഹം ചെയ്തിരുന്നത്. പിന്നീട് സപാറ്റ പെട്രോളിയം കോർപ്പറേഷൻ എന്ന പുതിയൊരു എണ്ണക്കമ്പനിയ്ക്ക് അദ്ദേഹം രൂപം നൽകി. 1965 ആകുമ്പോഴേയ്ക്കും അദ്ദേഹം കോടീശ്വരനായിക്കഴിഞ്ഞിരുന്നു. 


</doc>
<doc id="172209" url="https://ml.wikipedia.org/wiki?curid=172209" title="റിച്ചാർഡ് നിക്സൺ">
റിച്ചാർഡ് നിക്സൺ

അമേരിക്കൻ ഐക്യനാടുകളുടെ മുപ്പതിയെഴാമത്തെ രാഷ്ട്രപതി ആയി തിരഞ്ഞെടുക്കപ്പെട്ട വ്യക്തി ആണ് റിച്ചാർഡ് മിൽഹൌസ് നിക്സൺ. റിപ്പബ്ലിക്കൻ പാർട്ടി-യിൽ അംഗം ആയിരുന്ന അദ്ദേഹം 1969 മുതൽ 1974 വരെ അമേരിക്ക-യുടെ രാഷ്രപതി ആയിരുന്നു. 1953 മുതൽ 1961 വരെ അദ്ദേഹം രാജ്യത്തിന്റെ ഉപരാഷ്ട്രപതി ആയും പ്രവർത്തിച്ചു. 2 -ആം ലോക മഹായുദ്ധത്തിൽ പങ്കെടുത്തു അമേരിക്കയുടെ രാഷ്ര്ടപതി ആയവരിൽ ഒരാളായ ഇദ്ദേഹം അമേരിക്കൻ നാവികസേനയിൽ പ്രവർത്തിച്ചിട്ടുണ്ട്. തൻറെ സ്ഥാനത്തുനിന്നും രാജി വെച്ച ഏക അമേരിക്കൻ രാഷ്ട്രപതി ആണ് ഇദ്ദേഹം. 1974 -ലിൽ തൽസ്ഥാനത്ത് നിന്ന് രാജി വെച്ച നിക്സൺ, 1994 ഏപ്രിൽ 22 -നു പക്ഷാഘാതം മൂലം ന്യൂയോർക്ക് നഗരത്തിൽ വെച്ച് അന്തരിച്ചു.


</doc>
<doc id="172214" url="https://ml.wikipedia.org/wiki?curid=172214" title="ദി പെയ്ന്റിങ് ലസൺ">
ദി പെയ്ന്റിങ് ലസൺ

പബ്ലോ പെരൽമാൻ സംവിധാനം ചെയ്ത ചിലിയൻ ചലചിത്രം.1973ലെ പിനോഷെയുടെ പട്ടാള അട്ടിമറിയാണ് ദി പെയ്ന്റിങ് ലസനിലെയും പശ്ചാത്തലം. റേഡിയോ വാർത്തയായും മധ്യവർഗക്കാരുടെയും കത്തോലിക്കരുടെയും സംസാരങ്ങളായും പ്രത്യക്ഷപ്പെട്ടുതുടങ്ങുന്ന അന്നത്തെ രാഷ്ട്രീയാവസ്ഥ ചിത്രാന്ത്യമാകുമ്പോഴേയ്ക്ക് അതിന്റെ ഭയാനകരൂപം പ്രദർശിപ്പിക്കുന്നു.
അറുപതുകളിൽ ചിലിയിൽ ഒരു ഉൾനാറ്റൻ പ്രദേശത്ത് മരുന്നു കട നടത്തിയിരുന്ന ഒരു ഫാർമസിസ്റ്റിന്റെ ഓർമ്മകളാണീ ചിത്രം. ഗ്രാമത്തിലെ അനാഥയായ അവിവാഹിത പെൺകുട്ടി ഗർഭിണിയായി പ്രസവിക്കുന്നു. അവൾ ജോലി അൻവേഷിച്ച് ഈ കടയിൽ വരുന്നു . അവൾക്ക് അയാൾ ജോലി നൽകുന്നു. ഒഴുവു സമയം അത്രയും ചിത്രങ്ങൾ വരച്ചു പഠിക്കാനും ക്ലാസ്സിക്ക് ചിത്രങ്ങൾ പകർത്താനും സമയം നീക്കി വ്എക്കുന്ന പ്രകൃതക്കരണാണയാൾ. കൈക്കുഞ്ഞിനെ വീട്ടിലെ വീഞ്ഞപ്പെട്ടിയിൽ പാവക്കൊപ്പം കിടത്തിയാണവൾ ജോലിക്കെത്തുന്നത്. പതുക്കെ ഇറുളിൽ കിടന്ന് കുഞ്ഞ് വളരുന്നു, അവൻ വളരെ സശാന്തനും സൊഉമ്യനുമാണു. ഒരു ദിവസം അവൻ പിച്ച വച്ച് കടയിൽ എത്തുന്നു.അവൻ കുത്തിവരച്ച ചിത്രങ്ങൾ കണ്ട് അയാൾ അത്ഭുതപ്പെടുന്നു.ആ ഫാർമസിസ്റ്റ് അവനെ ചിത്രകലയുടെ ബാലപാഠങ്ങൾ പഠിപ്പിക്കുന്നു. കര്രുകളും കടലാസും നൽകുന്നു. വളർന്നു വരുന്ന കുട്ടി നാട്ടിൽ ഒരു അത്ഭുതമായി മാറുന്നു. അവനെകൊണ്ട് പലരും ചിത്രങ്ങൾ വരപ്പിക്കുന്നു. അവനെ തലസ്ഥനത്തെ ഗാലരികൾ കൊണ്ടുപോയി കാണിക്കുന്നുണ്ട് ആ നല്ലവനായ ഫാർമസിസ്റ്റ്ാ പതിമൂന്നു കാരന്റെ ചിതങ്ങൾ മ്യൂസിയം ഡയറക്ടറേയും അമ്പരപ്പിക്കുന്ന്ഉ. അൻപതു വഋഷത്തെ ചിത്രകലയുടെ മുറടിപ്പ് ഇതാ മാറുന്നു എന്ന് അഭിപ്രായ്പ്പെടൂന്നു. ഇതിനിടയിൽ ചിലിയിൽ ആഭ്യന്തര പ്രശ്നങ്ങൾ ആരംഭിച്ച് കഴിഞ്ഞിരുന്നു. കൊച്ചു ചിത്രകാരന്റെ ചിത്രങ്ങളിൽ ആ വിഷയങ്ങളും വ്അരുന്നുണ്ട് .ഒരു ദിവസം അവന്റെ ചിത്രങ്ങളുമായി പുറപ്പെട്ടപ്പോൾ വഴിയിൽ പട്ടാളം തടഞ്ഞ് അവനേയും കൊണ്ട് പോകുന്നു. പിന്നീടാരും ആ കുട്ടിയെ കണ്ടിട്ടില്ല.


</doc>
<doc id="172225" url="https://ml.wikipedia.org/wiki?curid=172225" title="സുവർണചകോരം">
സുവർണചകോരം

തിരുവനന്തപുരത്ത് വെച്ച് നടത്തപ്പെടുന്ന കേരള രാജ്യാന്തര ചലച്ചിത്രോത്സവത്തിൽ മികച്ച ചിത്രത്തിന് നൽകുന്ന പുരസ്കാരം. തിരഞ്ഞെടുക്കപ്പെടുന്ന മികച്ച ചിത്രത്തിന്റെ സംവിധായകനും നിർമ്മാതാവിനും സംയുക്തമായി ശിൽപവും 15,00,000 രൂപയാണു (ഏകദേശം US $ 30,000) പുരസ്കാരം. ഉപ്പൻ അല്ലെങ്കിൽ ചെമ്പോത്ത് എന്ന പക്ഷിയാണു ഈ മേളയുടെ ചിഹ്നമായി കണക്കാക്കപ്പെടുന്നത്. ഇതുവരെയായി പതിനാറു സമ്മാനങ്ങൾ നൽകപ്പെട്ടിട്ടുണ്ട്. 2011 ഡിസംബർ 9 മുതൽ 


</doc>
<doc id="172230" url="https://ml.wikipedia.org/wiki?curid=172230" title="ക്രിസ്റ്റഫർ ഹിച്ചൻസ്">
ക്രിസ്റ്റഫർ ഹിച്ചൻസ്

അമേരിക്കയിലെ മുൻനിര ബുദ്ധിജീവികളിൽ ഒരാളും മാധ്യമപ്രവർത്തകനുമായിരുന്നു ക്രിസ്റ്റഫർ ഹിച്ചൻസ്.
റിച്ചാർഡ് ഡോക്കിൻസിന്റെ നേത്യത്വത്തിൽ ശക്തിയാർജ്ജിച്ച പുതിയ നാസ്തിക ചിന്തയുടെ ശക്തനായ വക്താവ്‌ ആയിരുന്നു അദ്ദേഹം .

ബ്രിട്ടനിൽ 1949 ഏപ്രിൽ 13-ന് ജനിച്ച അദ്ദേഹം 1981-ൽ അമേരിക്കയിലേക്ക് കുടിയേറി. 1981-ൽ സൈപ്രസുകാരിയായ ഇലനി മിലിഗ്രൗവിനെ വിവാഹം ചെയെ്തങ്കിലും വിവാഹമോചനം നേടി. പിന്നീട്, പത്രപ്രവർത്തകയായ കരോൾ ബ്ലൂവിനെ വിവാഹം ചെയ്തു. രണ്ട് കുട്ടികളുണ്ട്. 2011 ഡിസംബർ 15 നു അന്തരിച്ചു .



</doc>
<doc id="172239" url="https://ml.wikipedia.org/wiki?curid=172239" title="വെണ്ണിയാനി">
വെണ്ണിയാനി

ഇടുക്കി ജില്ലയിലെ ഒരു ഗ്രാമവും മലമ്പ്രദേശവുമാണ് വെണ്ണിയാനി. തൊടുപുഴ നിന്നും ഏകദേശം 20 കിലോമീറ്റർ ദൂരെയാണ് ഈ പ്രദേശം സ്ഥിതി ചെയ്യുന്നത്. ചീനിക്കുഴി, മഞ്ചിക്കല്ല്, ഉപ്പുകുന്ന്, പെരിങ്ങാശ്ശേരി എന്നിവയാണ് വെണ്ണിയാനിയുടെ സമീപപ്രദേശങ്ങൾ. റബ്ബർ, കുരുമുളക് എന്നിവയാണ് ഇവിടുത്തെ പ്രധാന കൃഷികൾ. ആദിവാസികൾക്ക് താമസത്തിനായി ഇവിടെ അംബേദ്കർകോളനി സ്ഥാപിച്ചിട്ടുണ്ട്. മഞ്ചിക്കല്ല്-ഉപ്പുകുന്ന്-പെരിങ്ങാശ്ശേരി പാതയാണ് ഇതിലെ കടന്നുപോകുന്ന ഏക പാത. പെരിങ്ങാശ്ശേരി, മഞ്ചിക്കല്ല് ഭാഗങ്ങളിൽ നിന്നും ഇവിടേക്ക് ജീപ്പ്, ഓട്ടോ മാത്രമാണ് ഗതാഗതത്തിനായുള്ളത്. മനോരമയുടെ ഫോട്ടോഗ്രാഫറായിരുന്ന വിക്ടർ ജോർജ്ജ് 2001-ൽ ഉണ്ടായ ഉരുൾപൊട്ടലിൽ ഇവിടെ വെച്ചാണ് മരണമടഞ്ഞത്.


</doc>
<doc id="172244" url="https://ml.wikipedia.org/wiki?curid=172244" title="അയർലണ്ട് ദേശീയ ക്രിക്കറ്റ് ടീം">
അയർലണ്ട് ദേശീയ ക്രിക്കറ്റ് ടീം

അയർലണ്ട്-നെ അന്താരാഷ്ട്ര ക്രിക്കറ്റ്‌]-ൽ പ്രധിനിധികരിക്കാൻ ക്രിക്കറ്റ്‌ അയർലണ്ട്-ൻറെ നേതൃത്വത്തിൽ പ്രവർത്തിക്കുന്ന ഔദ്യോഗിക ക്രിക്കറ്റ് ടിമാണ് അയർലണ്ട് ദേശിയ ക്രിക്കറ്റ്‌ ടീം. ക്രിക്കറ്റ്‌ അയർലണ്ട്-നു ടെസ്റ്റ്‌ മത്സരം കളിയ്ക്കാൻ യോഗ്യത കൊടുത്ത’2017. 2007 , 2011 എന്നീ വർഷങ്ങളിലെ ക്രിക്കറ്റ്‌ ലോകകപ്പ്‌ മത്സരങ്ങളിൽ ഈ ടീം കളിച്ചിട്ടുണ്ട്. 2011 -ൽ ലോകകപ്പ്‌-ൽ ഇംഗ്ലണ്ട്-നെ അട്ടിമറിച്ചത് ക്രിക്കറ്റ്‌ അയർലണ്ട്-ൻറെ വലിയ നേട്ടമായി കരുതപെടുന്നു. ഫിൽ സിമോൻസ് പരിശീലകൻ ആയ ഈ ടീം-നെ നയിക്കുന്നത് വില്ലിം പോർട്ടർഫീൽഡ് ആണ്.



</doc>
<doc id="172250" url="https://ml.wikipedia.org/wiki?curid=172250" title="പ്രാർത്ഥനാ ശ്ലോകങ്ങൾ">
പ്രാർത്ഥനാ ശ്ലോകങ്ങൾ

ഏകദന്തം മഹാകായം
തപ്തകാഞ്ചന സന്നിഭം
ലംബോദരം വിശാലാക്ഷം
വന്ദേഹം ഗണനായകം

സരസ്വതി നമസ്തുഭ്യം
വരദേ കാമരൂപിണീ
വിദ്യാരംഭം കരിഷ്യാമീ
സിദ്ധിർ ഭവതുമേ സദാ


</doc>
<doc id="172254" url="https://ml.wikipedia.org/wiki?curid=172254" title="നെതർലന്റ്സ് ദേശീയ ക്രിക്കറ്റ് ടീം">
നെതർലന്റ്സ് ദേശീയ ക്രിക്കറ്റ് ടീം

നെതർലന്റ്സ്-നെ അന്താരാഷ്ട്ര ക്രിക്കറ്റ്‌-ൽ പ്രധിനിധികരിക്കാൻ റോയൽ ഡച് ക്രിക്കറ്റ്‌ അസോസിയഷ്യൻ-ടെ നേതൃത്വത്തിൽ പ്രവർത്തിക്കുന്ന ഔദ്യോഗിക ക്രിക്കറ്റ് ടിമാണ് നെതർലന്റ്സ് ദേശിയ ക്രിക്കറ്റ്‌ ടീം. നെതർലന്റ്സ്-നു ടെസ്റ്റ്‌ മത്സരം കളിയ്ക്കാൻ യോഗ്യത കൊടുത്തിട്ടില്ല. 1996 , 2003 , 2007 , 2011 എന്നീ വർഷങ്ങളിലെ ക്രിക്കറ്റ്‌ ലോകകപ്പ്‌ മത്സരങ്ങളിൽ ഈ ടീം കളിച്ചിട്ടുണ്ട്. പീറ്റർ ദ്രിന്നേൻ പരിശീലകൻ ആയ ഈ ടീം-നെ നയിക്കുന്നത് പീറ്റർ ബോര്രെൻ ആണ്.


</doc>
<doc id="172256" url="https://ml.wikipedia.org/wiki?curid=172256" title="യാക്കോവ് പെരൽമാൻ">
യാക്കോവ് പെരൽമാൻ

പ്രസിദ്ധനായ റഷ്യൻ ശാസ്ത്ര സാഹിത്യകാരനും ഒട്ടേറെ ജനപ്രിയ ശാസ്ത്ര കൃതികളുടെ കർത്താവും ആണ് യാക്കോവ് ഇസിദോരോവിച് പെരൽമാൻ (; ഡിസംബർ 4, 1882 – മാർച്ച് 16, 1942).

പോളണ്ടിലെ ബയാലിസ്തോക്ക് (Białystok) എന്ന പട്ടണത്തിൽ 1882 ൽ ആണ് പെരൽമാൻ ജനിച്ചത്‌. 1909-ൽ സെന്റ്‌ പീറ്റർസ് ബർഗ് ഫോറെസ്ട്രി ഇൻസ്ടിട്യൂട്ടിൽ നിന്ന് ഫോറസ്റ്റർ ഡിപ്ലോമ നേടി. "ഫിസിക്സ് ഫോർ എന്റർടെയിന്മെന്റ്" എന്ന കൃതിയുടെ വൻജനപ്രീതി അദ്ദേഹത്തെ പ്രസിദ്ധനാക്കി. അദ്ദേഹത്തിന്റെ കൃതികൾ ഒട്ടേറെ വിദേശ ഭാഷകളിലേക്ക് പരിഭാഷപ്പെടുത്തപ്പെട്ടു. പ്രസിദ്ധ ശാസ്ത്രജ്ഞനായ കോൺസ്റ്റാന്റിൻ സിയോൾക്കോവ്സ്കിയെ പെരെൽമാൻ വളരെ സ്വാധീനിച്ചിട്ടുണ്ട്. പെരെൽമാൻ സോവിയറ്റ് പാഠപുസ്തകങ്ങളിലും മാസികകളിലും ലേഖനങ്ങൾ എഴുതിയിട്ടുണ്ട്. 'പ്രകൃതിയും മനുഷ്യരും' എന്ന പ്രസിദ്ധീകരണത്തിന്റെ പത്രാധിപരെന്ന നിലയ്ക്ക് നല്ല പ്രവർത്തനം കാഴ്ചവെച്ചു. 1942ൽ ലെനിൻഗ്രാഡ് ജർമ്മനി വളഞ്ഞ സമയത്ത് പട്ടിണി മൂലമായിരുന്നു അദ്ദേഹം മരണമടഞ്ഞത്. 1941 സെപ്റ്റംബറിൽ ആരംഭിച്ച ജർമ്മൻ ഉപരോധം 1944 ജനുവരി 27 വരെ 872 ദിവസം തുടർന്നു. നീണ്ടുനിന്ന ഈ ഉപരോധത്തിൽ 11 ലക്ഷത്തോളം ആളുകളാണു മരണമടഞ്ഞത്.





</doc>
<doc id="172260" url="https://ml.wikipedia.org/wiki?curid=172260" title="നൗക്ലിയ ഡൈഡെറൈഷി">
നൗക്ലിയ ഡൈഡെറൈഷി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ നൗക്ലിയയിലെ ഒരു സ്പീഷിസാണ് നൗക്ലിയ ഡൈഡെറൈഷി - Nauclea diderrichii. 

അങ്കോള, കാമറൂൺ, മദ്ധ്യ ആഫ്രിക്കൻ റിപ്പബ്ലിക്ക്, റിപ്പബ്ലിക്ക് ഓഫ് കോങ്കോ, ഡെമോക്രാറ്റിക് റിപ്പബ്ലിക് ഓഫ് കോങ്കോ, ഐവറി കോസ്റ്റ്, ഗാബോൺ, ഘാന, ലിബറിയ, മൊസാമ്പിക്, നൈജീരിയ, സിയെറ ലോൺ, ഉഗാണ്ട എന്നിവിടങ്ങളിൽ ഈ ഇനം കണ്ടെത്തിയിട്ടുണ്ട്. ഉഷ്ണമേഖലകളിലും ഉഷ്ണമേഖലയോടടുത്ത പ്രദേശങ്ങളിലുമുള്ള മഞ്ഞുനിറഞ്ഞ താഴ്ന്ന വനപ്രദേശങ്ങളാണ് ഇവയുടെ ആവാസമേഖല. ഇത്തരം ആവാസവ്യവസ്ഥകളിൽ ഇവ വംശനാശം നേരിടുന്നു. 



</doc>
<doc id="172262" url="https://ml.wikipedia.org/wiki?curid=172262" title="കെനിയ ദേശീയ ക്രിക്കറ്റ് ടീം">
കെനിയ ദേശീയ ക്രിക്കറ്റ് ടീം

കെനിയ-യെ അന്താരാഷ്ട്ര ക്രിക്കറ്റ്‌-ൽ പ്രധിനിധികരിക്കാൻ ക്രിക്കറ്റ്‌ കെനിയ-യുടെ നേതൃത്വത്തിൽ പ്രവർത്തിക്കുന്ന ഔദ്യോഗിക ക്രിക്കറ്റ് ടിമാണ് കെനിയ ദേശിയ ക്രിക്കറ്റ്‌ ടീം.കെനിയ ടീം-നു അന്താരാഷ്ട്ര ടെസ്റ്റ്‌ മത്സരങ്ങൾ കളിയ്ക്കാൻ യോഗ്യത കൊടുത്തിട്ടില്ല. 1996 , 1999 , 2003 , 2007 , 2011 എന്നീ വർഷങ്ങളിലെ ക്രിക്കറ്റ്‌ ലോകകപ്പ്‌ മത്സരങ്ങളിൽ ഈ ടീം കളിച്ചിട്ടുണ്ട്. 2003 ലെ ലോകകപ്പിൽ സെമിഫൈനൽ വരെ എത്തിയത് ഏറ്റവും വലിയ നേട്ടമായി കണക്കാക്കപ്പെടുന്നു. അന്താരാഷ്ട്ര ക്രിക്കറ്റ്‌ കൌൺസിൽ-ൻറെ അസോസിറ്റ് രാജ്യങ്ങളിൽ ഏറ്റവും കരുത്തരായി കരുതപ്പെടുന്നു. 2013 വരെ കെനിയ-ക്ക് അന്താരാഷ്ട്ര ഏകദിന മത്സരങ്ങൾ കളിയ്ക്കാൻ യോഗ്യത ഉണ്ട്. എള്ടിൻ ബപ്ടിസ്റ്റെ പരിശീലകൻ ആയ ഈ ടീം-നെ നയിക്കുന്നത് കോളിൻസ് ഒബുയ ആണ്.


</doc>
<doc id="172266" url="https://ml.wikipedia.org/wiki?curid=172266" title="നീർക്കടമ്പ്">
നീർക്കടമ്പ്

കേരളത്തിലെ വനങ്ങളിൽ കാണപ്പെടുന്ന ഒരു ഇലകൊഴിയും മരമാണ് നീർക്കടമ്പ്. റോസ്കടമ്പ്, വെള്ളക്കടമ്പ്, പൂച്ചക്കടമ്പ്, കതമമരം എന്നിങ്ങനെ വ്യത്യസ്തപേരുകളിൽ ഇവ പ്രാദേശികമായി അറിയപ്പെടുന്നു. പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ നൗക്ലിയയിലെ ഒരു സ്പീഷിസായ ഇതിന്റെ ശാസ്ത്രീയനാമം നൗക്ലിയ ഓറിയെന്റലിസ് (Nauclea orientalis) എന്നാണ്. ലെയ്ഷാർഡ് ട്രീ (Leichhardt tree) എന്നും യെല്ലോ ചീസ്‌വുഡ് (yellow cheesewood) എന്നും ഇത് അറിയപ്പെടുന്നു. തടിയുടെ നിറം റോസ് നിറമായതിനാൽ റോസ് കടമ്പെന്നും നീർവാർച്ചയുള്ള പ്രദേശങ്ങളിൽ വളരുന്നതിനാൽ നീർക്കടമ്പെന്നും കേരളത്തിൽ അറിയപ്പെടുന്നു. 


കേരളത്തിലെ അർദ്ധഹരിതവനങ്ങളിലും ഇലകൊഴിയും ഈർപ്പവനങ്ങളിലും കാണപ്പെടുന്ന ഇവ 25 മുതൽ 30 വരെ മീറ്റർ ഉയരത്തിൽ വളരുന്നു. ഇത്തരം വനങ്ങളിൽ തന്നെ ഇവ നനവാർന്ന മണ്ണിലാണ് കൂടുതലായും വളരുന്നത്. ഇവയുടെ തടിയിൽ നിന്നും തൊലികൾ ചെറിയ കഷണങ്ങളായി അടർന്ന് വീഴാറുണ്ട്. നീർക്കടമ്പിന്റെ ഇലകൾക്ക് പ്രത്യേകിച്ച് രൂപമില്ല. 6 - 20 സെന്റീമീറ്റർ നീളവും 4 - 9 സെന്റീമീറ്റർ വീതിയുമ്മുള്ള ഇവയുടെ ഇലകൾ സമ്മുഖമായി വിന്യസിച്ചിരിക്കുന്നു. മഴക്കാലത്താണ് ഇവ പുഷ്പിക്കുന്നത്. മണമുള്ള ചെറുപൂക്കൾ കുലകളായി കാണപ്പെടുന്നു. ദളങ്ങളില്ലാത്ത പൂക്കളിൽ രണ്ടറയുള്ള അധോവർത്തിയായ അണ്ഡാശമാണുള്ളത്. നാലു മാസം വരെ സമയമെടുത്താണ് ഫലങ്ങൾ മൂപ്പെത്തുന്നത്. ഇവയുടെ കായയ്ക്ക് കാപ്‌സ്യൂൾ രൂപമാണുള്ളത്. 

റോസ് നിറമുള്ള തടിയിൽ നിന്നും വെള്ളയും കാതലും തിരിച്ചറിയാൻ ബുദ്ധിമുട്ടാണ്. ഉറപ്പും ബലവുള്ള തടിക്ക് ഈട് കുറവാണ്. അതിനാൽ തടി നിലവാരം കുറഞ്ഞ ഫർണിച്ചറിനും പ്ലൈവുഡ് നിർമ്മാണത്തിനും ഉപയോഗിക്കുന്നു. വിറകായും തടി ഉപയോഗിക്കുന്നുണ്ട്. ഒപ്പം ഇവ ചില നാട്ടുമരുന്നുകൾക്കായും ഉപയോഗിക്കുന്നുണ്ട്. തെക്കുകിഴക്കൻ ഏഷ്യയിലും ന്യു ഗിനിയായിലും ഓസ്ട്രേലിയായിലുമാണ് ഇവ സഹജമായി കാണുന്നത്. 


</doc>
<doc id="172290" url="https://ml.wikipedia.org/wiki?curid=172290" title="ന്യൂയോർക്ക് നിക്ക്സ്">
ന്യൂയോർക്ക് നിക്ക്സ്

ന്യൂയോർക്ക്‌ നിക്കേർബോക്കെർസ് അഥവാ നിക്ക്സ് എന്നത് ന്യൂയോർക്ക് നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. നിക്ക്സ് ഈസ്റ്റേൺ കോൺഫറൻസിലെ അറ്റ്ലാന്റിക് വിഭാഗത്തിൻറെ ഭാഗമാണ്. 1946 -ൽ സ്ഥാപിതം ആക്കപ്പെട്ട ഈ പ്രസ്ഥാനം നാഷണൽ ബാസ്ക്കറ്റ്ബോൾ അസോസിയേഷനിൽ തുടക്കം മുതൽ ഉള്ള ടീമാണ്. ബോസ്റ്റൺ സെൽറ്റിക്ക്സോടൊപ്പം സ്ഥാപിതം ആയ നഗരത്തിൽ നിന്നും മാറാത്തതും തുടക്കം മുതൽ തന്നെ പേര് സൂക്ഷിക്കുന്നതുമായ രണ്ടു ടീമുകളിൽ ഒന്നാണ് ന്യൂയോർക്ക്‌ നിക്ക്സ്. ലോക പ്രശസ്തം ആയ മാഡിസൺ സ്ക്വയർ ഗാർഡെനിൽ ആണ് നിക്ക്സ്-ൻറെ ഹോം മത്സരങ്ങൾ നടക്കുന്നത്. ഇവർ 1970 -ലും 1973 -ലും എൻ.ബി.എ. ചാമ്പ്യൻഷിപ്‌ സ്വന്തമാക്കിയിട്ടുണ്ട്.


</doc>
<doc id="172292" url="https://ml.wikipedia.org/wiki?curid=172292" title="കോക്സിനെല്ലിടെ">
കോക്സിനെല്ലിടെ

ജന്തു സാമ്രാജ്യം, ആർത്രോപോഡ ഫൈലം, ഇൻസെക്ട ക്ലാസ്സിൽ, കോളിയോപ്ടെര (Coleoptera) ഓർഡറിൽ ഒരു വിശാലമായ കുടുംബമാണ് കോക്സിനെല്ലിടെ (Coccinellidae). ലേഡിബേർഡ്കൾ (Ladybird).ഉൾപ്പെടുന്ന കിലോസെരിനായ്‌ (Chilocerinae ) ഉപകുടുംബത്തെക്കൂടാതെ മറ്റു 6 ഉപ കുടുംബങ്ങൾ കൂടി കോക്സിനെല്ലിടെ കുടുംബത്തിനുണ്ട്. കോക്സിനെല്ല (Coccinella) ജനുസ്സിൽപ്പെട്ടവയാണ് വണ്ടുകൾ അഥവാ ബീറ്റിൽസ് (Beetles)/ലേഡിബേർഡ്കൾ (Ladybird) തുടങ്ങിയവ . 
കടലിലും ധ്രുവ പ്രദേശങ്ങൾ ഒഴികെ മറ്റെല്ലായിടവും കാണപ്പെടുന്ന അയ്യായിരത്തിലധികം സ്പീഷീസും ഉപസ്പീഷീസും ഉണ്ട്. . വർണാഭമായ നിറങ്ങളുള്ള, ലോഹം പോലെ തോന്നിക്കുന്ന ബാഹ്യ ആവരണവും ആകർഷകമായ നിറങ്ങളിലുള്ള പുള്ളികളും നീളം കൂടിയ കാലുകളും മുള്ളുകളും ഇവയുടെ സവിശേഷതയാണ്.

ഒരു മില്ലിമീറ്റർ മുതൽ 10 മില്ലീമീറ്റർ വരെ വലിപ്പം ഉള്ള ഇവ മഞ്ഞ, ഓറഞ്ചു, കടും ചുവപ്പ് നിറങ്ങളിൽ കാണപ്പെടുന്നു. ഇവയുടെ ചിറകിന്റെ കവചങ്ങളിൽ കറുത്ത പുള്ളികൾ സാധാരണമാണ്. പുള്ളികളുടെ എണ്ണം ഇവയുടെ വയസ്സായി കണക്കാക്കപ്പെടുന്ന ഒരു മിഥ്യ നിലവിലുണ്ട്.
ഇവയിൽ ചില ഇനങ്ങൾ ഉപദ്രവകാരികളാണെങ്കിലും, പലതിനേയും കാർഷിക രംഗത്ത് ഇലപ്പേൻ, ശൽക്കകീടം, മൈറ്റ് എന്നിവയെ കൊന്നൊടുക്കുന്ന ജീവനിയന്ത്രണകാരിയായി (Biological control) ഉപയോഗിക്കപ്പെടുന്നുണ്ട്.


</doc>
<doc id="172306" url="https://ml.wikipedia.org/wiki?curid=172306" title="മാഹിർ സയ്ൻ">
മാഹിർ സയ്ൻ

ഒരു സ്വീഡിഷ്‌ ഗായകനും ഗാനരചയിതാവും നിർമാതാവുമാണ്‌ ലബനീസ് വംശജനായ മെഹർ സയിൻ (ജൂലൈ 16, 1981). ഇസ്‌ലാമുമായി ബന്ധപ്പെട്ട ഗാനങ്ങളാണ്‌ മുഖ്യമായും മെഹറിന്റെ സംഗീതം. അദ്ദേഹത്തിന്റെ അരങ്ങേറ്റ ഗാനമായ "നന്ദി അല്ലാഹ് (2009)" ഒരു അന്താരാഷ്ട്ര വിജയമാവുകയുണ്ടായി.

മെഹറിനു 8 വയസ്സ് പ്രായമുള്ളപ്പോൾ അദ്ദേഹത്തിന്റെ കുടുംബം സ്വീഡനിലേക്ക്‌ കുടിയേറി. തന്റെ പ്രാഥമിക വിദ്യാഭ്യാസത്തിനു ശേഷം സ്വീഡനിൽ നിന്ന് തന്നെ ഏറോനോടിക്കൽ എൻജിനീയറിങ്ങിൽ ബിരുദം നേടി. കോളേജ് കാലത്തിനു ശേഷം സ്വീഡിഷ്‌ ഗാനനിർമതാവായ റെഡ്‌ വണ്ഉമായി ബന്ധപ്പെട്ടു. പിന്നീട് റെഡ്‌ വണ് അമേരിക്കയിലേക്ക്‌ തങ്ങളുടെ ആസ്ഥാനം മാറിയപ്പോൾ മെഹറും ന്യൂ യോർകിലെക്ക് പോയി (2006). ഒരിക്കൽ ലീവിൽ നാട്ടിൽ വന്ന ശേഷം ഇസ്ലാമുമായി ബന്ധപ്പെട്ട കൂടുതൽ ഗാനങ്ങൾ രചിക്കാനും അതിനു വേണ്ടി സമയം ചെലവഴിക്കാനും തീരുമാനിച്ച അദ്ദേഹം റെഡ്‌ വണഉമായി വേർ പിരിഞ്ഞു.

2009 ജനുവരിയിൽ അവയികനിംഗ് റെക്കോർഡ്‌സുമായി ബന്ധപ്പെട്ടു തുടങ്ങിയ മെഹറിന്റെ കന്നി ആൽബമായ നന്ദി അല്ലാഹ് 13 ഗാനങ്ങളുമായി നവംബറിൽ പുറത്തിറങ്ങി. മെഹറും അവയികനിംഗ് റെക്കോർഡ്‌സും സോഷ്യൽ മീഡിയയെ ധാരാളമായി ഉപയോഗപ്പെടുത്തുകയും തദ്ഫലമായി യൂടൂബിലും ഫേസ്‌ബുക്കിലും ഈ ഗാനങ്ങൾ ജനകീയമാവുകയുമുണ്ടായി.

2009: "പാലസ്തീൻ വിൽ ബി ഫ്രീ"
2010: "ഇന്ഷാ അല്ലാഹ്"
2010: "ദ ചൂസൻ വണ്"
2011: "ഫ്രീഡം"
2011: "യാ നബി സലാം അലയിക"
2011: "ഫോർ ദ റെസ്റ്റ് ഓഫ് മൈ ലൈഫ്‌""



</doc>
<doc id="172320" url="https://ml.wikipedia.org/wiki?curid=172320" title="നെയ്മർ">
നെയ്മർ

￼ ￼
നെയ്മർ ഡ സിൽവ സാന്റോസ് ജൂനിയർ (ജനനം: ഫെബ്രുവരി 5, 1992)നെയ്മർ എന്നു അറിയപെടുന്നു. ഒരു ബ്രസീലിയൻ ഫുട്ബോൾ താരമാണ്. ബ്രസീൽ ദേശീയ ടീം, പാരീസ് സെയിന്റ് ജർമൻ FCഎന്നീ ടീമുകൾക്ക് വേണ്ടിയാണ് ഇദ്ദേഹം കളിക്കുന്നത്.

19 ാ‍ം വയസിൽ സൌത്ത് അമേരിക്കൻ ഫുട്ബാലെർ ഓഫ് ഇയർ 2011 ലഭിച്ചു. 2012 യിലും നെയ്മർ ഇതേ പുരസ്കാരത്തിനു അർഹനായി. കളി മികവു കൊണ്ട് മെസ്സിയുമായും പെലെയുമായും ആരാധകൻ താരതമ്യപെടുത്തി. 

2003 ൽ സാന്റോസിൽ ചേർന്നക്കിലും 2009 ൽ‌ ആണു ആദ്യമായ് ഒന്നാം ടീമിനു വേണ്ടി കളിച്ചത്.അതെ Varsham തന്നെ ഉത്തമ യുവ കളികാരൻ കാമ്പെനടോ പൌളിസ്ട 2009 ആയി തിരഞ്ഞടുക്കpettu

നെയ്മർ ഡ സിൽവ സാന്റോസ് ജൂനിയർ നെയ്മർ ഡ സിൽവയുടെയും നദിനെ സാന്റോസ്ൻറെയും മകനായി മോഗി ദാസ്‌ ക്രുഴെസിൽ ജനിച്ചു.ഒരു മുൻകാല ഫുട്ബാൾ കളിക്കാരൻ ആയ പിതാവിന്റെ ശിക്ഷണത്തിൽ ആയിരുന്നു നെയ്മറിന്റെ ഫുട്ബാൾ ജീവിതം തുടങ്ങിയത്.

നെയ്മർ കുറഞ്ഞ പ്രായത്തിൽ തന്നെ സാന്റോസിനു വേണ്ടി കളിച്ചു തുടങ്ങി, 2003 ൽ സാന്റോസ് നെയ്മറുമായ് ഉടമ്പടി ഒപ്പുവെച്ചതു മുതൽ. പെപ്പെ , പെലെ , രോബിന്ജോയെ പോലെ നെയ്മറും സാന്റോസ്ൻറെ യൂത്ത് അക്കാദമിയിൽ ഫുട്ബാൾ ജീവിതം തുടങ്ങി.

14ാ‍ം വയസിൽ റയൽ മാഡ്രിഡിൽ ചേരാനായ് സ്പൈനിലേക് പോയി. നെയ്മർ റയൽ മാഡ്രിഡിൻറെ പരിക്ഷകൾ എല്ലാം പാസ്സായെങ്കിലും സാന്റോസ് കൂടുതൽ പണം മുടക്കി നെയ്മറിനെ ക്ലബ്ബിൽ നിലനിർത്തി. 2009 ൽ‍ നെയ്മർ സാന്റോസ്ൻറെ ഒന്നാം കിട ടീമിൽ അംഗമായി.2013ൽ നെയ്മർ സ്പാനിഷ് ഫുട്ബോൾ ക്ലബ്ബ് ആയ എഫ്.സി ബാഴ്സലോണയിലേക്ക് മാറി.ഏതാണ്ട് 50 മില്ല്യൺ യൂറോ ആയിരുന്നു ട്രാൻസ്ഫർ തുക.

സാന്റോസിന് വേണ്ടി 6 കിരീടങ്ങൾ നേടി.2011 ൽ പുസ്കസ് അവാർഡ് നേടി.
134 ഗോൾ അടിക്കുകയും ചെയ്ത്.2013ൽ 21ആം വയസ്സിൽ സ്പാനിഷ് ക്ലബ് ബാർസലോനായിലേക് ചേക്കേറി.

2013 ൽ ബാഴ്സലോണയിൽ ചേർന്നു. ആദ്യസീസണിൽ ബാഴ്‌സിലോണക് വേണ്ടി 41 കളികൾ കളിച്ചു. Supercopa de España കിരീടം എടുക്കുകയും 15 ഗോൾ അടിക്കുകയും ചെയ്തു.

ബാഴ്സയിൽ നല്ലൊരു തുടക്കം ആയിരുന്നു.

</doc>
<doc id="172327" url="https://ml.wikipedia.org/wiki?curid=172327" title="റോബിൻ വാൻ പേഴ്സി">
റോബിൻ വാൻ പേഴ്സി

റോബിൻ വാൻ പേഴ്സി (ജനനം: ഓഗസ്റ്റ് 6, 1983) ഒരു ഡച്ച് ഫുട്ബോൾ കളിക്കാരനാണ്. നെതർലന്റ്സ് ദേശീയ ടീം, മാഞ്ചസ്റ്റർ യുണൈറ്റഡ് എന്നീ ടീമുകൾക്ക് വേണ്ടിയാണ് ഇദ്ദേഹം കളിക്കുന്നത്. 2004-ൽ ആഴ്സണലിൽ ചേർന്ന വാൻ പേഴ്സി, 2011 ഓഗസ്റ്റ് 16 മുതൽ ക്ലബ്ബിന്റെ ക്യാപ്റ്റനായിരുന്നു. 2012 ആഗസ്റ്റ് 16ന് മാഞ്ചെസ്റ്റർ യുണൈറ്റഡുമായി കരാർ ഒപ്പിട്ടു.

2012 ആഗസ്റ്റ് 16നാണ് മാഞ്ചെസ്റ്റർ യുണൈറ്റഡുമായി കരാറായത്. 4 വർഷത്തേക്കാണ് കരാർ ഒപ്പിട്ടത്. ആഗസ്റ്റ് 20ന് യുണൈറ്റഡിൽ തന്റെ ആദ്യ മത്സരം കളിച്ചു. എവർട്ടണെതിരെ നടന്ന മത്സരത്തിൽ യുണൈറ്റഡ് 1-0ന് തോറ്റു..2014-15 സീസണിൽ ചെൽസിക്കെതിരെ തോൽവി ഉറപ്പായ മത്സരത്തിൽ 90ാം മിനുട്ടൽ സമനില ഗോൾ നേടി. 2015-16 സീസണിൽ മാഞ്ചസ്റ്ററ്‍ യുണൈറ്റഡ് വിട്ട് ഫെനറ്‍ബാഷെയിലേക്ക് ചേക്കേറി.


</doc>
<doc id="172337" url="https://ml.wikipedia.org/wiki?curid=172337" title="മറിയം ഇസ്ലാമിക വീക്ഷണത്തിൽ">
മറിയം ഇസ്ലാമിക വീക്ഷണത്തിൽ

ഖുർആനിലും ബൈബിളിലും യേശുവിന്റെ മാതാവാണ് മർയം (Mary). വളരെ ഉത്തമയായ സ്ത്രീ ആയാണ് മർയമിനെ ഇസ്‌ലാം ഇവരെ പരിചയപ്പെടുത്തുന്നത് . ഖുർആനിൽ പേര് പരാമർശിക്കപ്പെട്ട ഏകവനിതയാണ് മർയം. ബൈബിൾ പുതിയനിയമത്തേക്കാൾ കൂടുതൽ തവണ ഖുർആനിൽ ഇവരുടെ നാമം പരാമർശിക്കപ്പെടുന്നുണ്ട്.

ഖുർആനിൽ ഇവരുടെ പേരിൽ ദൈർഘ്യമേറിയ ഒരു അധ്യായം തന്നെയുണ്ട്. ഖുർആനിലെ മൂന്നാം അധ്യായമാകട്ടെ മർയമിന്റെ പിതൃകുടുംബത്തെ കുറിച്ചുമാണ്.
മർയമിന്റെ ജനനത്തെ കുറിച്ച് ഖുർആനിലെ വിവരണം ഇപ്രകാരമാണ് - മർയമിന്റെ അമ്മ ഗർഭിണി ആയിരിക്കുമ്പോൾ തന്നെ ഗർഭസ്ഥശിശുവിനെ ദൈവത്തിന് സമർപ്പിച്ചു. തന്റെ ഉദരത്തിൽ ഒരാൺകുഞ്ഞായിരിക്കുമെന്നാണ് അവർ കരുതിയത്. എന്നാൽ മർയം ജനിക്കുകയും മർയമിന്റെ അമ്മ തന്റെ നേർച്ച നിറവേറ്റാൻ മർയമിനെ ദേവാലയത്തിലേക്ക് അയക്കുകയും ചെയ്തു. പുരോഹിതനും ബന്ധുവുമായ സക്കറിയയുടെ സംരക്ഷണത്തിൽ പ്രത്യേകം സജ്ജമാക്കിയ മുറിയിൽ മർയം വളർന്നു.

ഇംറാൻറെ ഭാര്യ പറഞ്ഞ സന്ദർഭം ( ശ്രദ്ധിക്കുക: ) എൻറെ രക്ഷിതാവേ, എൻറെ വയറ്റിലുള്ള കുഞ്ഞിനെ നിനക്കായ്‌ ഉഴിഞ്ഞുവെക്കാൻ ഞാൻ നേർച്ച നേർന്നിരിക്കുന്നു. ആകയാൽ എന്നിൽ നിന്ന്‌ നീ അത്‌ സ്വീകരിക്കേണമേ. തീർച്ചയായും നീ ( എല്ലാം ) കേൾക്കുന്നവനും അറിയുന്നവനുമത്രെ.
എന്നിട്ട്‌ പ്രസവിച്ചപ്പോൾ അവൾ പറഞ്ഞു: എൻറെ രക്ഷിതാവേ, ഞാൻ പ്രസവിച്ച കുട്ടി പെണ്ണാണല്ലോ.- എന്നാൽ അല്ലാഹു അവൾ പ്രസവിച്ചതിനെപ്പറ്റി കൂടുതൽ അറിവുള്ളവനത്രെ -ആണ്‌ പെണ്ണിനെപ്പോലെയല്ല. ആ കുട്ടിക്ക്‌ ഞാൻ മർയം എന്ന്‌ പേരിട്ടിരിക്കുന്നു. ശപിക്കപ്പെട്ട പിശാചിൽ നിന്നും അവളെയും അവളുടെ സന്തതികളെയും രക്ഷിക്കുവാനായി ഞാൻ നിന്നിൽ ശരണം പ്രാപിക്കുകയും ചെയ്യുന്നു.
അങ്ങനെ അവളുടെ ( മർയമിൻറെ ) രക്ഷിതാവ്‌ അവളെ നല്ല നിലയിൽ സ്വീകരിക്കുകയും, നല്ല നിലയിൽ വളർത്തിക്കൊണ്ടു വരികയും, അവളുടെ സംരക്ഷണച്ചുമതല അവൻ സകരിയ്യായെ ഏൽപിക്കുകയും ചെയ്തു. മിഹ്‌റാബിൽ ( പ്രാർത്ഥനാവേദിയിൽ ) അവളുടെ അടുക്കൽ സകരിയ്യാ കടന്നു ചെല്ലുമ്പോഴെല്ലാം അവളുടെ അടുത്ത്‌ എന്തെങ്കിലും ആഹാരം കണ്ടെത്തുമായിരുന്നു. അദ്ദേഹം ചോദിച്ചു: മർയമേ, നിനക്ക്‌ എവിടെ നിന്നാണിത്‌ കിട്ടിയത്‌? അവൾ മറുപടി പറഞ്ഞു. അത്‌ അല്ലാഹുവിങ്കൽ നിന്ന്‌ ലഭിക്കുന്നതാകുന്നു. തീർച്ചയായും അല്ലാഹു താൻ ഉദ്ദേശിക്കുന്നവർക്ക്‌ കണക്ക്‌ നോക്കാതെ നൽകുന്നു.ഖ്വുരാൻ[ആലു ഇമ്രാൻ[3;35-37]]


</doc>
<doc id="172338" url="https://ml.wikipedia.org/wiki?curid=172338" title="ടോട്ടനം ഹോട്ട്സ്പർ എഫ്.സി.">
ടോട്ടനം ഹോട്ട്സ്പർ എഫ്.സി.

വടക്കേ ലണ്ടനിലെ ടോട്ടൻഹാം ആസ്ഥാനമാക്കി പ്രവർത്തിക്കുന്ന ഒരു ഇംഗ്ലീഷ് പ്രൊഫഷണൽ ഫുട്ബോൾ ക്ലബ് ആണ് "ടോട്ടനം ഹോട്ട്സ്പർ". 'സ്പർസ്' , 'ലില്ലിവൈറ്റ്സ്' തുടങ്ങിയ വിളിപ്പേരുകളുള്ള ടോട്ടനം ഹോട്ട്സ്പർ ഇംഗ്ലണ്ടിലെ മികച്ച ഫുട്ബോൾ ക്ലബ്ബുകളിൽ ഒന്നാണ് . നിലവിൽ ഇംഗ്ലീഷ് പ്രീമിയർ ലീഗിൽ കളിക്കുന്ന ഈ ക്ലബ്ബ് 1882ൽ സ്ഥാപിതമായി . വൈറ്റ് ഹാർട്ട് ലെയിൻ ആണ് ടോട്ടൻഹാമിന്റെ പ്രധാന കളിക്കളം . ക്ലബ്ബിന്റെ പുതിയ പരിശീലനക്കളമാണ് എൻഫീൽഡ് ഗ്രൗണ്ട് .

1901ൽ തങളുടെ ആദ്യത്തെ എഫ്.എ. കപ്പ് നേട്ടത്തോടെ ഫൂട്ബോൾ ലീഗ് വന്നതിനു ശേഷം ലീഗിലില്ലാതെ പ്രസ്തുത നേട്ടം കൈവരിച്ച ഏക ക്ലബ്ബായി ടോട്ടൻഹാം . ലീഗ് കപ്പ് , എഫ്.എ. കപ്പ് എന്നീ കിരീടങൾ 1960-61 സീസണിൽ നേടി ഈ ഇനങളിൽ ഇരട്ട കിരീടം കരസ്തമാക്കിയ ഇരുപതാം നൂറ്റാണ്ടിലെ ആദ്യ ക്ലബ്ബ് , 1963ൽ യൂറോപ്യൻ കപ്പ് വിന്നേഴ്സ് കപ്പ് കിരീട വിജയത്തോടെ യുവേഫയുടെ ക്ലബ് മൽസരങളിൽ കിരീടം നേടിയ ആദ്യ ബ്രിട്ടീഷ് ക്ലബ് , 1972ൽ യുവേഫ കപ്പിന്റെ പ്രഥമ ജേതാക്കളായതോടെ രണ്ട് പ്രധാന വ്യത്യസ്ത യൂറോപ്യൻ ക്ലബ് മത്സര കിരീടങൾ നേടിയ ആദ്യ ബ്രിട്ടീഷ് ക്ലബ് , തുടങിയവ ടോട്ടൻഹാം ഹോട്സ്പർ കൈവരിച്ച നേട്ടങ്ങളാണ് . കഴിഞ്ഞ ആറു ദശാബ്ദങ്ങളിലോരോന്നിലും ഒരു പ്രധാന കിരീടമെങ്കിലും നേടിയ ക്ലബ്ബെന്ന റെക്കോർഡ് മാഞ്ചെസ്റ്റർ യുണൈറ്റഡുമായി സ്പർസ് പങ്കിടുന്നു .

'ടു ഡെയർ ഈസ് ടു ഡു' എന്നതാണ് ക്ലബ്ബിന്റെ ആപ്തവാക്യം . ഫുട്ബോൾ പന്തിൽമേൽ നിൽക്കുന്ന മത്സര കോഴിയാണ് ക്ലബ് മുദ്ര. 

ടോട്ടൻഹാമിന്റെ ചിരവൈരികളാണ് വടക്കൻ ലണ്ടനിൽ നിന്നു തന്നെയുള്ള ആർസനൽ . ഇവർ തമ്മിലുള്ള മത്സരങ്ങൾ 'നോർത് ലണ്ടൻ ഡെർബി' എന്ന് അറിയപ്പെടുന്നു . ആർസനിലു പുറമെ ചെൽസി , വെസ്റ്റ് ഹാം തുടങ്ങിയ ഫുട്ബോൾ ക്ലബുകളും സ്പർസിന്റെ മത്സര വൈരികളാണ്. 


</doc>
<doc id="172342" url="https://ml.wikipedia.org/wiki?curid=172342" title="സിക്കോ">
സിക്കോ

ഫുട്ബോൾ പരിശീലകനും കളിക്കാരനുമായിരുന്നു, 1953 ൽ ബ്രസീലിലെ റയോ ഡി ജനിറോയിൽ ജനിച്ച സിക്കോ.സിക്കോയുടെ യഥാർത്ഥ നാമം ആർതുർ അന്റ്യൂണിസ് കോയിംബ്ര് എന്നാണ്. മികച്ച ഒരു ഫ്രീ കിക്ക് വിദഗ്ദ്ധനായും കഴിവുറ്റ മിഡ്ഫീൽഡറായും സിക്കോ തന്റെ കഴിവു തെളിയിച്ചു.
ദീർഘമായ തന്റെ കരിയറിൽ ബ്രസീലിനു വേണ്ടി 52 ഗോളുകളും 72 അന്താരാഷ്ട്രമത്സരങ്ങളിലായി സിക്കോ നേടിയിട്ടുണ്ട്. 1978,1982,1986 ലോകകപ്പുകളിൽ അദ്ദേഹം പങ്കെടുക്കുകയുണ്ടായി.എന്നാൽ ഈ വർഷങ്ങളിലൊന്നുംതന്നെ ബ്രസീൽ ജേതാക്കളാകുകയുണ്ടായില്ല.


</doc>
<doc id="172350" url="https://ml.wikipedia.org/wiki?curid=172350" title="ബോസ്റ്റൺ സെൽറ്റിക്ക്സ്">
ബോസ്റ്റൺ സെൽറ്റിക്ക്സ്

ദി ബോസ്റ്റൺ സെൽറ്റിക്ക്സ് എന്നത് മസാച്യുസെറ്റ്സിലെ ബോസ്റ്റൺ നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. സെൽറ്റിക്ക്സ് ഈസ്റ്റേൺ കോൺഫറൻസിലെ അറ്റ്ലാന്റിക് വിഭാഗത്തിൻറെ ഭാഗമാണ്. 1946 -ൽ സ്ഥാപിതം ആക്കപ്പെട്ട ഈ പ്രസ്ഥാനം നാഷണൽ ബാസ്ക്കറ്റ്ബോൾ അസോസിയേഷനിൽ തുടക്കം മുതൽ ഉള്ള ടീമാണ്. ബോസ്റ്റൺ ബാസ്ക്കറ്റ്ബോൾ പാർട്ട്നർസ് LLC. എന്ന സംഘടന ആണ് ഇപ്പോൾ ഈ ടീമിൻറെ ഉടമസ്താക്കൾ. ന്യൂയോർക്ക്‌ നിക്ക്സോടൊപ്പം സ്ഥാപിതം ആയ നഗരത്തിൽ നിന്നും മാറാത്തതും തുടക്കം മുതൽ തന്നെ പേര് സൂക്ഷിക്കുന്നതുമായ രണ്ടു ടീമുകളിൽ ഒന്നാണ് ബോസ്റ്റൺ സെൽറ്റിക്ക്സ്. ടിഡി ബാങ്ക്നോർത്ത് ഗാർഡൻ-ൽ വെച്ചാണ് സെൽറ്റിക്ക്സിൻറെ ഹോം മത്സരങ്ങൾ നടക്കുന്നത്. 1957 - 1969 വരെ ഉള്ള കാലഘട്ടം ബോസ്റ്റൺ സെൽറ്റിക്ക്സിൻറെ സുവർണ്ണ കാലഘട്ടം ആയി കരുതപ്പെടുന്നു. ഈ പതിമുന്നു വർഷങ്ങൾക്കിടയിൽ പതിനൊന്നു ചാമ്പ്യൻഷിപ്പുകൾ സ്വന്തമാക്കിയ ഇവർ പിന്നീട് ആറ്‌ വട്ടം കൂടി ചാമ്പ്യൻഷിപ്പ് സ്വന്തമാക്കി.


</doc>
<doc id="172354" url="https://ml.wikipedia.org/wiki?curid=172354" title="ചിപ്പിക്കൂൺ">
ചിപ്പിക്കൂൺ

ഭക്ഷ്യയോഗ്യമായ ഒരു കൂൺ ഇനമാണ് ചിപ്പിക്കൂൺ ("Oyster mushroom"). "Pleurotus ostreatus" എന്നതാണ് ഇതിന്റെ ശാസ്ത്രീയനാമം

ചിപ്പിക്കൂൺ സാധാരണയായി വെള്ള നിറത്തിലോ, പിങ്ക്, ചാരനിറങ്ങളിലോ കാണപ്പെടുന്നു. ജൈവാവശിഷ്ടങ്ങളിൽ പ്രകൃത്യാലുണ്ടാകുന്നവയായാലും വ്യാവസായികമായി കൃഷി ചെയ്യുന്നതിനായാലും ഇവയ്ക്ക് വളരുന്നതിന് ഒരു മാധ്യമവും അന്തരീക്ഷത്തിലെ ഈർപ്പവും ആവശ്യമാണ്. കൂൺ കൃഷിയിൽ ഉപയോഗിക്കുന്ന മാധ്യമത്തെ "ബെഡ്" എന്നും കൂൺ വിത്തിനെ "സ്പോൺ" എന്നും അറിയപ്പെടുന്നു. വ്യാവസായിക കൃഷിയിൽ സാധാരണയായി മാധ്യമമാക്കുന്നത് നെല്ലിന്റെ വിളവെടൂപ്പിന് ശേഷം ലഭിക്കുന്ന വയ്ക്കോലാണ്. വയ്ക്കോലിനെക്കൂടാതെ മരം അറക്കുമ്പോൾ ലഭിക്കുന്ന അറക്കപ്പൊടി, കയറുത്പാദനത്തിനായി ചകിരി വേർതിരിക്കുമ്പോൾ ലഭിക്കുന്ന ഉപോത്പന്നമായ ചകിരിച്ചോറും ഉപയോഗിക്കുന്നു. ഇങ്ങനെ ലഭിക്കുന്ന മാധ്യമങ്ങളുടെ പ്രത്യേകതകൾ അനുസരിച്ച് അവയുടെ ബെഡിന്റെ സംസ്കരണം വരെ വ്യത്യസ്ത ഘട്ടങ്ങൾ ഉണ്ടെങ്കിലും ബെഡ് നിർമ്മാണത്തിനുശേഷം എല്ലാ മധ്യമത്തിലും കൃഷിരീതി ഒരുപോലെയാണ്.

ബഡിനായി തിരഞ്ഞെടുക്കുന്ന വയ്ക്കോൽ മികച്ച ഗുണവാരമുള്ളതായിരിക്കണം. ഇങ്ങനെ തിരഞ്ഞെടുക്കുന്ന വയ്ക്കോൽ 5-8 സെന്റീമീറ്റർ നീളത്തിൽ മുറിച്ചെടുത്ത് വെള്ളത്തിൽ കുതിർക്കുന്നു. ഇങ്ങനെ കുതിർത്ത വയ്ക്കോൽ ഏകദേശം 12-14 മണിക്കൂറിനുശേഷം വെള്ളത്തിൽ നിന്നും പുറത്തെടുത്ത് വെള്ളം വാർന്നുപോകുന്നതിനായി വെയ്ക്കുന്നു. വെള്ളം വാർന്ന വയ്ക്കോൽ 30-40 മിനിറ്റുനേരം; 100° ചൂടിൽ ആവിയിൽ പുഴുങ്ങിയെടുക്കുന്നു. ഇങ്ങനെ സംസ്കരിച്ചെടുക്കുന്ന വയ്ക്കോൽ ബെഡുണ്ടാക്കുന്നതിനായി ഉപയോഗിക്കുന്നു.


</doc>
<doc id="172367" url="https://ml.wikipedia.org/wiki?curid=172367" title="എന്റെറോ വൈറസ്‌ 71">
എന്റെറോ വൈറസ്‌ 71

കുട്ടികളിൽ മസ്തിഷ്ക്ക ജ്വരം (Cerebral encephalitis) ഉണ്ടാക്കുന്ന എന്റെറോ വൈറസ്‌ 71 ( Enterovirus 71 -EV71), എന്റെറോവൈറുടെ (Enterovirudae) കുടുംബത്തിലെ ഒരു വ്യത്യസ്ത സിറം ഇനം (Serotype) വൈറസ് ആണ്.( പിള്ളവാതം ഉണ്ടാക്കുന്ന പോളിയോ വൈറസും ഈ കുടുംബത്തിൽപ്പെടുന്നു.) 1969ൽ കാലിഫോർണിയയിൽകുട്ടികളിൽ മസ്തിഷ്ക്ക ജ്വരം ഉണ്ടാക്കുന്ന ഈ വൈറസിനെ ആദ്യമായി കണ്ടെത്തി.

വൈറസിന്റെ മോളിക്കുലാർ ഘടന പൂർണമായി മനസ്സിലാക്കിയിട്ടില്ല. എം- ആർ എൻ എ ലേഖിത കീമോകൈൻസ് (Chemokines) മാംസ്യത്തിനു നാശം ഉണ്ടാകുന്നതായി കാണപ്പെടുന്നു. 

വൈറസ് ബാധ ഉണ്ടാകുന്ന എല്ലാവരിലും രോഗലക്ഷണങ്ങൾ പ്രകടമാകണമെന്നില്ല. ചിലരിൽ വയറിളക്കം മാത്രമായിരിക്കും. എന്നാൽ ഇപ്പോൾ കാണപ്പെട്ടത് വായറിളക്കത്തോടൊപ്പം വായിലും കൈവെള്ളയിലും കാൽപ്പാദത്തിലും കുമിളകൾ ഉണ്ടാക്കുന്ന കൈ-കാൽ-വായ് രോഗം (Hand foot and mouth disease :HFMD) ആണ് തന്മൂലം തലച്ചോറിന്റെ ആവരണത്തെ ബാധിച്ചു മസ്തിഷ്ക്ക ജ്വരം ഉണ്ടാക്കാം.
രോഗബാധിതരുടെ ശരീരവിസർജ്യം കലർന്ന വെള്ളം, ഭക്ഷണം എന്നിവ ഉള്ളിൽ ചെന്നോ, രോഗിയുമായി അടുത്തിടപഴകുന്നതിലൂടെയോ വൈറസ് ബാധ ഉണ്ടാകാം. ചെറുകുടലിൽ ഇവ വംശവർദ്ധന നടത്തി രോഗമുണ്ടാക്കുന്നു. പത്തു വയസ്സിൽ താഴെ പ്രായമുള്ള കുട്ടികളിലാണ് രോഗം കൂടുതലായി ബാധിക്കുന്നത്.

ഈ വൈറസിനെതിരെ ഫലപ്രദമായ ചികിത്സ ഇന്ന് ലഭ്യമല്ല. വാക്സിനും ഇല്ല. വാക്സിൻ-മരുന്ന് ഗവേഷണങ്ങൾ പുരോഗമിക്കുന്നു. റിബാവിറിൻ (ribavirin) എന്ന മരുന്ന് പരീക്ഷണത്തിൽ വിജയിച്ചിരിക്കുകയാണ്. 


2011ഡിസംബറിൽ കേരളത്തിലെ മലപ്പുറം ജില്ലയിൽ കൊണ്ടോട്ടി - കുഴിമണ്ണ എന്ന സ്ഥലത്ത് 11 മാസം പ്രായമുള്ള ഒരു കുഞ്ഞിനു എന്റെറോ വൈറസ്‌ 71 മൂലമുള്ള മസ്തിഷ്ക്ക ജ്വരം ബാധിച്ചതായി കണ്ടെത്തി. ചൈന, സിംഗപൂർ, ഇന്തോനേഷ്യ തുടങ്ങിയ രാജ്യങ്ങളിൽ മാത്രം കണ്ടുവന്നിരുന്ന എന്റെറോ വൈറസിന്റെ മറ്റു പല സീറോ ഇനങ്ങളേയും എന്റെറോ വൈറസ്‌ 71നെത്തന്നെയും കേരളത്തിൽ കണ്ടെത്തിയിട്ടുണ്ട്. പക്ഷെ ,എന്റെറോ വൈറസ്‌ 71 മൂലം മസ്തിഷ്ക്ക ജ്വരം ഉണ്ടാക്കുന്ന ഇനം കണ്ടെത്തിയത് ആദ്യമാണെന്നാണ് മണിപ്പാൽ മെഡിക്കൽ കോളേജിലെ സൂക്ഷ്മജീവശാസ്ത്ര പരീക്ഷണശാല മേധാവി വെളിപ്പെടുത്തിയത്. 


</doc>
<doc id="172370" url="https://ml.wikipedia.org/wiki?curid=172370" title="ആണവറിയാക്റ്റർ">
ആണവറിയാക്റ്റർ

നിയന്ത്രിതമായ രീതിയിൽ അണുവിഘടനം നടത്തി ഊർജ്ജോല്പാദനം നടത്തുന്ന ഉപകരണമാണ് ആണവറിയാക്റ്റർ. ഇത് സ്ഥാപിക്കുന്ന നിലയത്തെ ആണവനിലയം എന്ന് വിളിക്കുന്നു.

റിയാക്റ്റർ എന്നത് ഒരു സംഭരണിയാണ്; ഇതിനുള്ളിൽ ആണവ ഇന്ധനം അണുവിഘടനത്തിന് വിധേയമായി താപോർജ്ജം ഉൽപ്പാദിപ്പിക്കപ്പെടുന്നു. വിഘടനത്തിന് വിധേയമാകുന്ന അണുക്കൾ ന്യൂട്രോണുകളെ പുറന്തള്ളുന്നു. ഈ ന്യൂട്രോണുകൾ മറ്റു അണുകേന്ദ്രങ്ങളിൽ പതിച്ച് അവയേയും വിഘടിപ്പിച്ച് ചെയിൻ റിയാക്ഷൻ സംജാതമാകുന്നു.

ചെയിൻ റിയാക്ഷനും, ഉല്പാദിപ്പിക്കപ്പെടുന്ന താപവും സ്ഥിരമായ നിരക്കിൽ നടക്കുന്നതിന് റിയാക്റ്ററിന്റെ കാമ്പിൽ നിയന്ത്രണദണ്ഡുകളും, ഉത്സർജ്ജിക്കപ്പെടുന്ന ന്യൂട്രോണുകളുടെ വേഗത നിയന്ത്രിച്ച് അണുവിഘടനം കാര്യക്ഷമമാക്കുന്നതിന് മോഡറേറ്ററും ഉണ്ടായിരിക്കും.

റിയാക്റ്ററിൽ ഉല്പാദിപ്പിക്കപ്പെടുന്ന താപം അവിടെ നിന്നും നീക്കി ജലം തിളപ്പിക്കുന്നതിനായി റിയാക്റ്റർ കാമ്പിൽ ശീതീകാരി ചംക്രമണം ചെയ്തു കൊണ്ടിരിക്കും. ഇത് വാതകരൂപത്തിലുള്ളതോ ദ്രാവകരൂപത്തിലുള്ളതോ ആവാം. റിയാക്റ്റർ കാമ്പിൽ നിന്നും താപം സ്വീകരിച്ചൊഴുകുന്ന ശീതീകാരി, താപകൈമാറ്റ അറയിലേക്ക് ഈ താപം കൈമാറ്റം ചെയ്യുന്നു. അവിടെ ജലം തിളപ്പിച്ച് നീരാവിയാക്കി മാറ്റുന്നു. വൈദ്യുത ജനിത്രവുമായി ബന്ധിപ്പിച്ചിരിക്കുന്ന ഒരു ടർബൈൻ ഈ നീരാവി ഉപയോഗിച്ച് കറക്കി വൈദ്യുതി ഉല്പാദിപ്പിക്കുന്നു.

ന്യൂക്ലിയർ റിയാക്റ്ററുകൾ ആണവവികിരണങ്ങൾ അതിനു പുറത്തേക്കും പുറപ്പെടുവിക്കുന്നുണ്ട്. റേഡിയോ ഐസോട്ടോപ്പുകൾ നിർമ്മിക്കുന്നതിന് ഈ വികിരണങ്ങൾ ഉപയോഗപ്പെടുത്താൻ സാധിക്കും. ആണവവികിരണങ്ങൾ ജീവജാലങ്ങൾക്ക് ഹാനികരമായതിനാൽ വികിരണങ്ങൾ പുറത്തേക്കു വരുന്നതിനെ തടയുന്നതിന് റിയാക്റ്ററുകളെ സംരക്ഷണകവചങ്ങൾ കൊണ്ട് പൊതിഞ്ഞിരിക്കും.


ആണവറിയാക്റ്ററിൽ അണുവിഘടനം നടക്കുന്ന കേന്ദ്രഭാഗമാണ്‌ കാമ്പ് (Core) എന്നറിയപ്പെടുന്നത്. ആണവ ഇന്ധനം, ശീതീകാരി, നിയന്ത്രണദണ്ഡുകൾ, മോഡറേറ്റർ എന്നിവയാണ് കാമ്പിൽ അടങ്ങിയിരിക്കുന്ന ഘടകങ്ങൾ.

യുറേനിയം -235, യുറേനിയം -233, പ്ലൂട്ടോണിയം -239

ബെറിലിയം പൌഡറിന്റേയും പൊളോണിയത്തിന്റേയും മിശ്രിതമാണ് ന്യൂട്രോണ് ഉറവിടമായി പ്രവർത്തിക്കുന്നത്

ആണവറിയാക്റ്ററിനകത്ത് അണുവിഘടനം അനുസ്യൂതം നടക്കുന്നതിന് സഹായിക്കുന്ന പദാർത്ഥങ്ങളാണിവ.

അണുവിഘടനം നടക്കുമ്പോഴുണ്ടാകുന്ന ന്യൂട്രോണുകളാണ് മറ്റു അണുക്കളെ പിളർത്തി ചെയിൻ റിയാക്ഷൻ നിലനിർത്തുന്നത്. വേഗത കുറഞ്ഞ ന്യൂട്രോണുകൾക്ക് വേഗതയേറിയ ന്യൂട്രോണുകളേക്കാൾ എളുപ്പം അണുകേന്ദ്രം പിളർക്കുന്നതിന് സാധിക്കും. വേഗതയേറിയ ന്യൂട്രോണുകൾ അണുകേന്ദ്രത്തിൽ തട്ടി തിരിച്ചുവരാനുള്ള സാധ്യതയേറെയാണ് എന്നതാണ് ഇതിനു കാരണം.

അണുവിഘടനം നടക്കുമ്പോൾ അതിവേഗത്തിലുള്ള ന്യൂട്രോണുകളാണ് ഉണ്ടാകുന്നത്. ഇക്കാരണം കൊണ്ട് മിക്ക റിയാക്റ്ററുകളിലും ന്യൂട്രോണുകളുടെ വേഗത കുറച്ച് ചെയിൻ റിയാക്ഷൻ നിലനിർത്തുന്നതിന് മോഡറേറ്റർ ആവശ്യമാണ്. സാധാരണ ജലം, ഘനജലം, ഗ്രാഫൈറ്റ് മുതലായ വസ്തുക്കളാണ് മോഡറേറ്ററായി ഉപയോഗിക്കുന്നത് ഇത് റിയാക്റ്ററിന്റെ കാമ്പിലായിരിക്കും ഉണ്ടായിരിക്കുക.

ആണവറിയാക്റ്ററിന്റെ പ്രവർത്തനം നിയന്ത്രിക്കാനായി ഉപയോഗിക്കുന്ന ലോഹദണ്ഡുകളാണിവ.

നിയന്ത്രണദണ്ഡുകൾ റിയാക്റ്ററിന്റെ കാമ്പിലേക്കിറക്കിയും പുറത്തേക്ക് വലിച്ചുമാണ് റിയാക്റ്ററിനകത്തെ ചെയിൻ റിയാക്ഷനെ നിയന്ത്രിക്കുന്നത്. ദണ്ഡ് അകത്തേക്കിറങ്ങുമ്പോൾ ചെയിൻ റിയാക്ഷൻ മന്ദഗതിയിലാകുകയും പുറത്തേക്ക് വലിക്കുമ്പോൾ റിയാക്ഷന്റെ തോത് കൂടുകയും ചെയ്യുന്നു.

നിയന്ത്രണദണ്ഡുകളീൽ ന്യൂട്രോണുകളെ ആഗിരണം ചെയ്യാൻ കഴിവുള്ള ബോറോൺ, കാഡ്മിയം തുടങ്ങിയ മൂലകങ്ങൾ അടങ്ങിയിരിക്കും. ദണ്ഡ് റീയാക്റ്ററിലേക്കിറക്കുമ്പോൾ ചെയിൻ റിയാക്ഷന് കാരണമാകുന്ന ന്യൂട്രോണുകളെ ഇവ ആഗിരണം ചെയ്യുന്നതിനാൽ റിയാക്ഷൻ കുറയുന്നു. അവശ്യഘട്ടങ്ങളിൽ ചെയിൻ റിയാക്ഷനെ പരിപൂർണ്ണമായി നിർത്തി റിയാക്റ്ററിന്റെ പ്രവർത്തനം നിർത്തുന്നതിനും നിയന്ത്രണദണ്ഡുകൾ ഉപയോഗിച്ച് സാധിക്കും.

ന്യൂക്ലിയർ ഫിഷൻ നടക്കുമ്പോൾ ഗാമാ വികിരണങ്ങൾ പോലെയുള്ള വിനാശകാരികളായ വികിരണങ്ങൾ ഉണ്ടാകാറുണ്ട്. ഇവയിൽ നിന്ന് ജീവജാലങ്ങളെ സംരക്ഷിക്കുന്നതിനുവേണ്ടി കോറിനും റിയാക്ടറിനും ചുറ്റുമായി കട്ടികൂടിയ കറുത്തീയ പാളികളും കോൺക്രീറ് പാളികളും ഉപയോഗിച്ച് കവചമുണ്ടാക്കുന്നു.

ഫിഷൻ റിയാക്ഷന്റെ ഫലമായി വളരേയേറെ താപം ഉണ്ടാകുന്നു . ഈ താപം കോറിനു പുറത്തുകൊണ്ടുവരുന്നതിന് ഉപയോഗിക്കുന്ന ദ്രാവകങ്ങളാണ് കൂളൻറ്സ്. ഉന്നത മർദ്ദത്തിലുള്ള ജലം ദ്രാവകലോഹങ്ങൾ എന്നിവ കൂളൻറ്സ് ആയി ഉപയോഗിക്കുന്നു.

റിയാക്റ്ററിനകത്ത് നടക്കുന്ന ചെയിൻ റിയാക്ഷൻ അനിയന്ത്രിതമാകുകയോ, ശീതീകരണസംവിധാനം പ്രവർത്തനരഹിതമാകുകയോ ചെയ്താൽ കാമ്പിലെ താപനില വളരെയധികം വർദ്ധിക്കുകയും കാമ്പും അതിന്റെ കവചങ്ങളും പൊട്ടിത്തെറിക്കുകയും ഭീമമായ ഒരു ദുരന്തത്തിൽ കലാശിക്കുകയും ചെയ്യും. ഇത്തരം പ്രശ്നങ്ങൾ പല ആണവനിലയങ്ങളിലും സംഭവിച്ചിട്ടുണ്ട്. ചെർണോബിൽ ദുരന്തം ഇതിനൊരുദാഹരണമാണ്.

ആണവ ചോർച്ച ഉണ്ടാവുകയോ ആണവ മാലിന്യങ്ങൾ ശരിയാം വണ്ണം സംസ്കരിക്കതിരിക്കുകയോ ചെയ്‌താൽ താഴെ പറയുന്ന തടയാനാവാത്ത ദുരന്തങ്ങൾ ഉണ്ടായേക്കും. 

നമ്മുടെ ഊർജ്ജ സുരക്ഷയുമായി ബന്ധപ്പെട്ട ചർച്ചകളിൽ നിന്നാണല്ലോ ആണവനിലയങ്ങൾ സ്ഥാപിക്കാനുള്ള തീരുമാനം വരുന്നത്. എന്നാൽ പുതുക്കാൻ കഴിയാത്ത കൽക്കരി, പെട്രോൾ, ഡീസൽ എന്നിവയുടെ ശ്രേണിയിൽ തന്നെയാണ് ആനവോർജ്ജവും സ്ഥാനം പിടിച്ചിരിക്കുന്നത്.

എന്നാൽ ആത്യന്തികമായി സൗരോർജത്തിനു മാത്രമേ നമ്മുടെ ഊർജ ആവശ്യങ്ങൾ സുസ്ഥിരമായി നിറവേറ്റാൻ കഴിയൂ. സൗരോർജം നേരിട്ടും, കാറ്റ്, ബയോ മാസ്, തിരമാല, ജലവൈദ്യുതി എന്നീ രൂപങ്ങളിലും നമുക്ക് അത് ലഭ്യമാണ്. അതിനുള്ള സാങ്കേതികവിദ്യ കൂടുതൽ മെച്ചപ്പെട്ടു വരികയും ചെലവ് താരതമ്യേന കുറഞ്ഞു വരികയുമാണ്.




</doc>
<doc id="172380" url="https://ml.wikipedia.org/wiki?curid=172380" title="കിം ജോങ് ഇൽ">
കിം ജോങ് ഇൽ

ഉത്തര കൊറിയയുടെ പരമോന്നത നേതാവായിരുന്നു കിം ജോങ് ഇൽ. കൊറിയൻ തൊഴിലാളി പാർട്ടിയുടെ ജനറൽ സെക്രട്ടറി, ദേശീയ പ്രതിരോധ കമ്മീഷന്റെ ചെയർമാൻ, സൈന്യത്തിന്റെ സുപ്രീം കമാൻഡർ എന്നീ പദവികളും സ്വീകരിച്ചിരുന്നു. 2010-ൽ ഫോർബ്സ് മാസിക പ്രസിദ്ധീകരിച്ച, ലോകത്തിലെ ഏറ്റവും ശക്തരായ വ്യക്തികളുടെ പട്ടികയിൽ 31-ആമനായിരുന്നു. 2011 ഡിസംബർ 17-ന് ഒരു തീവണ്ടിയാത്രക്കിടെ ഹൃദയസ്തംഭനം മൂലം നിര്യാതനായി. മരിക്കുമ്പോൾ വർക്കേഴ്സ് പാർടി ഓഫ് കൊറിയ (ഡബ്ല്യൂപികെ) ജനറൽ സെക്രട്ടറിയും ദേശീയ പ്രതിരോധ കമീഷൻ ചെയർമാനും കൊറിയൻ ജനകീയസേനയുടെ (കെപിഎ) സുപ്രീം കമാൻഡറുമായിരുന്നു.


</doc>
<doc id="172381" url="https://ml.wikipedia.org/wiki?curid=172381" title="എം. സദാശിവൻ">
എം. സദാശിവൻ

ഒന്നും, മൂന്നും കേരളനിയമസഭകളിൽ നേമം നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു എം. സദാശിവൻ (ഏപ്രിൽ 1919 - 20 ജനുവരി 1989). അവിഭക്ത കമ്മ്യൂണിസ്റ്റ് പാർട്ടിയെ ഒന്നാം കേരളനിയമസഭയിലും സി.പി.ഐ.(എം)നെ മൂന്നാം കേരള നിയമസഭയിലേക്കും ഇദ്ദേഹം പ്രതിനിധാനം ചെയ്തു. 1919 ഏപ്രിലിൽ ജനിച്ചു. ടെക്നിക്കൽ എഞ്ചിനിയറിംഗിൽ ഡിപ്ലോമ നേടിയിട്ടുണ്ട്.

സി.പി.ഐയുടെ തിരുവനന്തപുരം ജില്ലാക്കമ്മിറ്റിയംഗം, സംസ്ഥാന സമിതിയംഗം, കേരള കർഷകസംഘം വർക്കിംഗ് കമ്മിറ്റിയംഗം, എന്നീ നിലകളിൽ ഇദ്ദേഹം പ്രവർത്തിച്ചിരുന്നു. ഇന്ത്യൻ കരസേനയിൽ ഏഴ് വർഷത്തോളം പ്രവർത്തിച്ച ഇദ്ദേഹം 1938-40 കാലങ്ങളിൽ പൊതുമരാമത്ത് വകുപ്പിലും ജോലിചെയ്തിരുന്നു. നിരവധി തവണ ജയിൽ വാസവും അനുഷ്ഠിച്ചിട്ടുണ്ട്. 1989 ജനുവരി 20 ന് അന്തരിച്ചു.


</doc>
<doc id="172384" url="https://ml.wikipedia.org/wiki?curid=172384" title="ബലദേവാനന്ദ സാഗര">
ബലദേവാനന്ദ സാഗര

സംസ്കൃത പണ്ഡിതനും പത്രപ്രവർത്തകനും ആകാശവാണിയിലും ദൂരദർശനിലും സംസ്കൃതവാർത്താ അവതാരകനുമാണ് ബലദേവാനന്ദ സാഗര. ബൽദേവ് ആനന്ദ് സാഗർ എന്നും പേർ എഴുതുന്നു.

അർജുൻ ഭായിയുടേയും ദുഗ്ദേശ്വരി ദേവിയുടെയും മകനായി 1951 ൽ ഗുജറാത്തിൽ ജനനം. സംസ്കൃതത്തിൽ ശാസ്ത്രി ബിരുദം നേടി. ഡൽഹി ഹിന്ദു കോളേജിൽ നിന്ന് ബിരുദാനന്തര ബിരുദവും ഡൽഹി സർവകലാശാലയിൽ നിന്ന് എം.ഫിലും കരസ്ഥമാക്കി. കുറച്ചു കാലം കാൺപൂരിൽ അദ്ധ്യാപകനായി ജോലിചെയ്തു. ഭാര്യ ഷൈലജ ഡൽഹി ആകാശാവണിയിൽ ഹിന്ദി വാർത്താവതരാകയാണ്. 

1974-ൽ ആൾ ഇന്ത്യാറേഡിയോ സംസ്കൃത വാർത്താപ്രക്ഷേപണം ആരംഭിച്ചതുമുതൽ ബലദേവാന്ദ സാഗര അവിടെ വാർത്താവതരകനാണ്. 1994 ൽ ദൂരദർശൻ സംസ്കൃതവാർത്ത പ്രക്ഷേപണം തുടങ്ങിയപ്പോൾ അവിൽടെയും അദ്ദേഹം വാർത്താവതാരകനായി.


</doc>
<doc id="172408" url="https://ml.wikipedia.org/wiki?curid=172408" title="ഗാസി ഉദ്ദീൻ ഖാൻ ഫിറോസ് ജംഗ് ഒന്നാമൻ">
ഗാസി ഉദ്ദീൻ ഖാൻ ഫിറോസ് ജംഗ് ഒന്നാമൻ

ഗാസി ഉദ്ദീൻ ഖാൻ ഫിറോസ് ജംഗ് ഒന്നാമന്റെ (1649-1710) ശരിയായ പേര് മീർ സഹാബുദ്ദിൻ സിദ്ദിഖി എന്നായിരുന്നു. ഡക്കാൻ കീഴ്പ്പെടുത്താനുളള പോരാട്ടങ്ങളിൽ പ്രധാന പങ്കു വഹിച്ച മീർ സഹാബുദ്ദിൻ സിദ്ദിഖിക്കിക്ക് യുദ്ധാനന്തരം ഔറംഗസേബ് നൽകിയ ബഹുമതികളാണ് “ഗാസി ഉദ്ദീൻ” ( ധർമ്മ രക്ഷകൻ), “ഫിറോസ് ജംഗ് ” ( ജേതാവ്) എന്നിവ. അതിനു ശേഷം ഗാസി ഉദ്ദീൻ ഖാൻ ഫിറോസ് ജംഗ് എന്ന പേരു തന്നെ ഉപയോഗത്തിലായി. ചരിത്ര പുസ്തകങ്ങളിൽ സഹാബുദ്ദിൻ സിദ്ദിഖിയും, പൌത്രനും, പൌത്രൻറെ പുത്രനും ഇതേ പേരിൽ യഥാക്രമം ഗാസി ഉദ്ദീൻ ഖാൻ ഫിറോസ് ജംഗ് ഒന്നാമൻ; ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ, ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ എന്നറി്യപ്പെടുന്നു. 

സമർഖണ്ഡിലെ പണ്ഡിത കുടുംബത്തിലെ അംഗമായ ക്വാജാ അബീദ് സിദ്ദിഖി 1657-58 കാലത്ത് ഇന്ത്യയിലെത്തി, ഔറംഗസേബിൻറെ സൈന്യത്തിലംഗമായി. 1670-ൽ പുത്രൻ സഹാബുദ്ദിൻ സിദ്ദിഖിയും ഇന്ത്യയിലെത്തി, പിതാവിനോടൊപ്പം ഔറംഗസേബിൻറെ സൈന്യത്തിലംഗമായി. യുദ്ധസാമർത്ഥ്യവും വീരസാഹസികതയും കൊണ്ട് പിതാവും പുത്രനും ഉന്നത പദവികളിലെത്തി. ഗോൽക്കൊണ്ട പിടിച്ചെടുക്കുന്നതിനിടയിൽ, 1687-ൽ ക്വാജാ അബീദ് സിദ്ദിഖി നിര്യാതനായി. 

ഷാജഹാന്റെ മന്ത്രിയായിരുന്ന സാദുളള ഖാൻ ബഹാദൂറിന്റെ പുത്രി വസീറുന്നീസയാണ് സഹാബുദ്ദിൻ സിദ്ദിഖിയുടെ പ്രഥമ പത്നി. ഇതിലുണ്ടായ
പുത്രൻ മിർ ഖമർ-ഉദ്-ദീൻ സിദ്ദിഖിയാണ്‌ പിന്നീട് നിസാം ഉൾ മുൽക്ക്, അസഫ് ജാ എന്നീ പദവികൾക്കർഹനായതും അസഫ് ജാ രാജവംശം സ്ഥാപിച്ചതും. 

ക്വാജാ അബീദ് സിദ്ദിഖി മുതൽ അഞ്ചു തലമുറകൾ മുഗൾ ദർബാറിൽ ഏറെ സ്വാധീനം ചെലുത്തി. 

1710-ൽ ഗുജറാത്തിലെ ഗവർണ്ണറായിരിക്കേ, നിര്യാതനായി.

http://www.maharashtra.gov.in/pdf/gazeetter_reprint/History-III/chapter_8.pdf


</doc>
<doc id="172433" url="https://ml.wikipedia.org/wiki?curid=172433" title="സീനിയ">
സീനിയ

വളരേയധികം നിറങ്ങളിൽ പൂക്കൾ ഉണ്ടാകുന്ന ഒരു ഉദ്യാനസസ്യമാണ് സീനിയ അഥവാ സിന്നിയ (Zinnia). ഇരുപതോളം ഉപവർഗ്ഗങ്ങളുള്ള ജനുസ്സാണ് പുഷ്പിക്കുന്ന സസ്യങ്ങളായ ഇവ ഒരു വർഷമോ രണ്ടുവർഷമോ ജീവിത കാലയളവുള്ളവയാണ്. നീളത്തിലുള്ള തണ്ടോടുകൂടിയ പുഷ്പങ്ങൾ ഇതിന്റെ പ്രത്യേകതയാണ്. തെക്കേ അമേരിക്കയിലും മെക്സിക്കോയിലുമാണ് ഇവ കണ്ടുവരുന്നത്. ചിത്രശലഭങ്ങൾക്ക് പ്രിയപ്പെട്ട പുഷ്പങ്ങളിലൊന്നാണിത്.

ഏകദേശം ഒരു മീറ്റർ വരെ പൊക്കത്തിൽ ശാഖോപശാഖകളായി വളരുന്ന ഒരു നിത്യഹരിതസസ്യമാണിത്. തണ്ടുകൾ, ഇലകൾ എന്നിവ കടുംപച്ച നിറത്തിൽ അഗ്രഭാഗം കൂർത്തവയാണ്. ഇലകൾ സമ്മുഖമായി വിന്യസിച്ചിരിക്കുന്നു. നീളമുള്ള തണ്ടിന്റെ അഗ്രഭാഗത്തായി അനേകം ഇതളുകൾ ഉള്ള പൂക്കൾ ഉണ്ടാകുന്നു. പൂവിതളുകൾ ഒരു തട്ടിലോ ഒന്നിൽ കൂടുതൽ തട്ടുകളിലോ ചെടിയുടെ വിഭാഗമനുസരിച്ച് കാണപ്പെടുന്നു. അവ വീണ്ടും എത്ത് പൊട്ടി അവയിൽ വീണ്ടും പൂവുകൾ വരുന്നു.



</doc>
<doc id="172435" url="https://ml.wikipedia.org/wiki?curid=172435" title="ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ">
ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ

ഹൈദരാബാദിലെ പ്രഥമ നിസാം അസഫ് ജാ ഒന്നാമൻറെയും പത്നി സൈദുന്നീസ ബേഗത്തിൻറെയും മൂത്ത പുത്രനായിരുന്ന മീർ മുഹമ്മദ് പനാ പിന്നീട് ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ എന്ന പേരിലറിയപ്പെട്ടു. (ജനനം 1709 - മരണം ഒക്ടോബർ 1752)

അസഫ് ജാ ഒന്നാമൻ ഡക്കാനിൽ തൻറെ സാമന്ത പദവിയുറപ്പിക്കാനായി ഹൈദരാബാദിലേക്ക് പോകും മുമ്പ് പുത്രൻ മീർ മുഹമ്മദിനെ മുഗൾ ചക്രവർത്തി മുഹമ്മദ് ഷായുടെ ദർബാറിൽ മന്ത്രി പദവിയിലിരുത്തി. 1751-ൽ അഹ്മദ് ഷാ ബഹാദൂർ മീർ മുഹമ്മദിന് മീർ ബക്ഷിയായി സ്ഥാനക്കയറ്റം നല്കി. 1748-ൽ അസഫ് ജാ ഒന്നാമൻ അന്തരിച്ചു. മീർ മുഹമ്മദ് സംഭവഗതികൾ വീക്ഷിച്ചുകൊണ്ട് മുഗൾ ദർബാറിൽ തന്നെ തുടർന്നു.

അധികാരം പിടിച്ചെടുക്കാനായി അസഫ് ജായുടെ ഇളയ പുത്രന്മാരായ നസീർ ജംഗും,സലബത് ജംഗും ദൗഹിത്രൻ മുസ്സാഫർ ജംഗും രണാംഗണത്തിലിറങ്ങി. സന്ദർഭം മുതലെടുക്കാൻ മറാഠ ശക്തികൾ മടിച്ചില്ല. നസീർ ജംഗും മുസ്സാഫർ ജംഗും ഏറെത്തമസിയാതെ കൊല്ലപ്പെട്ടു. സലബത് ജംഗിൻറെ സ്ഥാനാരോഹണം ഏതാണ്ട് ഉറപ്പായി. ഈയവസരത്തിൽ മൂത്ത പുത്രൻ മീർ മുഹമ്മദ് പനായും ഭാഗ്യപരീക്ഷണത്തിന് മുതിർന്നു. ഇതിനു മുന്നോടിയായി തന്നെ ഡക്കാനിലെ സുബേദാരായി പ്രഖ്യാപിക്കാൻ അഹ്മദ് ഷാ ബഹാദൂറിനെ സ്വാധീനിച്ചു. സലാബത് ജംഗിനെതിരായി,മീർ മുഹമ്മദ് പനാ 
രഹസ്യമായി മറാഠ ശക്തികളുമായി സന്ധിയിലേർപ്പെട്ടു. നിസാം പദവി കൈക്കലാക്കാൻ തന്നെ സഹായിക്കുന്നതിനു പകരമായി ഖണ്ഡേശ് പ്രവിശ്യയും 50 ലക്ഷം രൂപയും തരാമെന്ന് വാഗ്ദാനം ചെയ്തു. യുദ്ധ സന്നാഹങ്ങളുമായി ദൽഹിയിൽ നിന്ന് ഫിറോസ് ജംഗ് രണ്ടാമൻ 1752 ഒക്ടോബറിൽ ഡക്കാനിലെത്തി. പക്ഷെ അൽപ ദിവസങ്ങൾക്കകം മരണപ്പെട്ടു. വിഷം കൊടുത്തു കൊന്നതാണെന്നും പറയപ്പെടുന്നു. ഈ മരണം സലബത് ജംഗിന് അനുകൂലമായി ഭവിച്ചു. 



</doc>
<doc id="172436" url="https://ml.wikipedia.org/wiki?curid=172436" title="ടൊറോണ്ടോ റാപ്റ്റേഴ്സ്">
ടൊറോണ്ടോ റാപ്റ്റേഴ്സ്

കാനഡയിലെ ടോറോണ്ടോ നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ് ടോറോണ്ടോ റാപ്റ്റേഴ്സ്. ടോറോണ്ടോ റാപ്റ്റേഴ്സ് ഈസ്റ്റേൺ കോൺഫറൻസിലെ അറ്റ്ലാന്റിക് വിഭാഗത്തിൻറെ ഭാഗമാണ്. 1995 -ൽ വാൻകൂവർ ഗ്രിസ്‌ലൈസിനോടൊപ്പം (ഇപ്പോൾ മെംഫിസ് ഗ്രിസ്‌ലൈസ്) സ്ഥാപിതം ആക്കപ്പെട്ട ഈ പ്രസ്ഥാനം കാനഡ-യിൽ നിന്നുള്ള ഏക നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. എയർ കാനഡ സെൻറെർ-ൽ വെച്ചാണ് റാപ്റ്റേഴ്സിൻറെ ഹോം മത്സരങ്ങൾ നടക്കുന്നത്. ഇവർക്ക് ഇന്നുവരെ എൻ.ബി.എ. ചാമ്പ്യൻഷിപ്‌ സ്വന്തമാക്കാൻ സാധിച്ചിട്ടില്ല.


</doc>
<doc id="172450" url="https://ml.wikipedia.org/wiki?curid=172450" title="ദേവൻ നായർ">
ദേവൻ നായർ

സിംഗപ്പൂരിന്റെ മൂന്നാമത്തെ രാഷ്ട്രപതിയായിരുന്നു സി.വി. ദേവൻ നായർ (ഓഗസ്റ്റ് 5, 1923 - ഡിസംബർ 6, 2005) . 1981 ഒക്ടോബർ 23-ന് രാഷ്ട്രപതിയായി തിരഞ്ഞെടുക്കപ്പെട്ട അദ്ദേഹം 1985 മാർച്ച് 28-ന് രാജിവയ്ക്കുന്നതു വരെ സിംഗപ്പൂരിന്റെ രാഷ്ട്രപതിയായി സേവനമനുഷ്ഠിച്ചു.
കണ്ണൂർ ജില്ലയിലെ തലശ്ശേരിയിലെ തിരുവങ്ങാട് എന്ന സ്ഥലത്തുനിന്ന് മലേഷ്യയിലേക്കു കുടിയേറിയ ഇല്ലത്തു വയലക്കര കരുണാകരൻ നായരുടെയും ചെങ്ങരവീട്ടിൽ ശ്രീദേവി അമ്മയുടെയും മകനായി 1923 ആഗസ്ത് 5-ന് മലേഷ്യയിൽ ജനിച്ചു. പിതാവ് അക്കാലത്ത് മലേഷ്യയിൽ ഒരു റബ്ബർ എസ്റ്റേറ്റിലെ ഉദ്യോഗസ്ഥനായിരുന്നു. 1930-കളിലെ സാമ്പത്തികത്തകർച്ച ദേവൻനായരുടെ കുടുംബത്തെയും ബാധിച്ചു. ഇതുമൂലം കുടുംബം സിംഗപ്പൂരിലേക്ക് താമസം മാറ്റി. ദേവൻ നായർക്ക് 10 വയസ്സായിരുന്നു അപ്പോൾ പ്രായം. തുടർന്ന് സിംഗപ്പൂരിലായിരുന്നു വിദ്യാഭ്യാസം. സീനിയർ കേംബ്രിഡ്ജ് പരീക്ഷ പാസ്സായശേഷം അധ്യാപകനാകാനുള്ള പരിശീലനം നേടി. 1949 മുതൽ 51 വരെ സെക്കൻഡറി സ്കൂളിൽ ഇംഗ്ലീഷ് അധ്യാപകനായി ജോലിനോക്കി.

അധ്യാപകരുടെ ക്ഷേമകാര്യങ്ങളിൽ തത്പരനായിരുന്ന ഇദ്ദേഹം സംഘടനാ പ്രവർത്തനങ്ങളിൽ വ്യാപൃതനാവുകയും അധ്യാപകസംഘടനയുടെ നേതൃസ്ഥാനത്തെത്തുകയും ചെയ്തു. ബ്രിട്ടീഷുകാരുടെ നയങ്ങൾക്കെതിരെ അധ്യാപകരെ അണിനിരത്തുവാൻ ഇദ്ദേഹത്തിനു സാധിച്ചു. കമ്യൂണിസ്റ്റ് പാർട്ടിയിൽ ചേർന്നുകൊണ്ട് സ്വാതന്ത്ര്യസമരപ്രവർത്തനങ്ങളിൽ ഏർപ്പെട്ടു. ഇതുമൂലം 1951-ൽ അറസ്റ്റിലായി. 1953 വരെ ജയിൽവാസം അനുഭവിക്കേണ്ടിവന്നു. ജയിൽശിക്ഷ കഴിഞ്ഞ് പുറത്തുവന്ന ദേവൻ നായർ ട്രേഡ് യൂണിയൻ പ്രവർത്തനങ്ങളിൽ വ്യാപൃതനായി. സിംഗപ്പൂരിലുടനീളം നിരവധി തൊഴിലാളി പണിമുടക്കുകൾക്ക് ഇദ്ദേഹം നേതൃത്വം നൽകിയിരുന്നു. "പീപ്പിൾസ് ആക്ഷൻ പാർട്ടി" എന്നൊരു രാഷ്ട്രീയപാർട്ടി രൂപവത്കരിക്കുന്നതിനും നേതൃത്വം നൽകി. 1956 മുതൽ 59 വരെ വീണ്ടും തടവിലായി. തടവിൽ കിടക്കവേ ഇംഗ്ലീഷ് സാഹിത്യപഠനങ്ങളിൽ മുഴുകി. കമ്യൂണിസ്റ്റ് പാർട്ടിയോടുള്ള താത്പര്യം വെടിഞ്ഞ് പാർട്ടിയിൽനിന്നു രാജിവയ്ക്കുകയും എല്ലാ പാർട്ടിബന്ധങ്ങളും വിച്ഛേദിക്കുകയും ചെയ്തു. സ്വതന്ത്ര മലേഷ്യയുടെ വിദ്യാഭ്യാസ മന്ത്രാലയത്തിലെ പൊളിറ്റിക്കൽ സെക്രട്ടറിയായി 1959-60-ൽ ഇദ്ദേഹം സേവനമനുഷ്ഠിച്ചു. സ്വതന്ത്രമായ അഭിപ്രായഗതികളിൽ ഉറച്ചുനിന്നതുമൂലം ഈ സ്ഥാനം ഉപേക്ഷിക്കേണ്ടിവന്നു. അതിനുശേഷം അധ്യാപകവൃത്തിയിലേക്കും പിന്നീട് ട്രേഡ് യൂണിയൻ പ്രവർത്തനങ്ങളിലേക്കും മടങ്ങി. നാഷണൽ ട്രേഡ് യൂണിയൻ കോൺഗ്രസ്സിന്റെ സെക്രട്ടറിയായും (1964-65) സെക്രട്ടറി ജനറലായും (1969-79) പ്രസിഡന്റായും (1979-81) ട്രേഡ് യൂണിയൻ പ്രവർത്തനങ്ങൾക്ക് നേതൃത്വം നൽകി. 1964-ൽ മലേഷ്യൻ പാർലമെന്റിൽ അംഗമായി. മലേഷ്യയിൽനിന്ന് വേറിട്ടുമാറി സിംഗപ്പൂർ 1965-ൽ റിപ്പബ്ലിക് ഒഫ് സിംഗപ്പൂർ ആയി. 1969 മുതൽ സിംഗപ്പൂർ കേന്ദ്രീകരിച്ചാണ് ദേവൻ നായർ പ്രവർത്തനം തുടർന്നത്. 1979-ൽ സിംഗപ്പൂരിൽ പാർലമെന്റംഗമായി. 1981-ൽ ഇദ്ദേഹം സിംഗപ്പൂരിന്റെ പ്രസിഡന്റ്പദവിയിലെത്തി. രാജ്യത്തിന്റെ മൂന്നാമത്തെ പ്രസിഡന്റായിരുന്നു ഇദ്ദേഹം. 1985 വരെ ഈ പദവിയിൽ തുടർന്നു. പിന്നീട് പൊതുജീവിതത്തിൽനിന്നു വിരമിച്ചു. തുടർന്നുള്ള കാലം ഇദ്ദേഹം വിദേശത്താണ് ചെലവഴിച്ചത്. സംഗീതം, നാടകം, ഇംഗ്ളീഷ് സാഹിത്യം എന്നീ മേഖലകളിൽ ദേവൻ നായർ തത്പരനായിരുന്നു. ദേവൻ നായരുടെ പ്രവർത്തനങ്ങൾ കണക്കിലെടുത്ത് 1963-ൽ "പബ്ളിക് സർവീസ് സ്റ്റാർ" എന്ന ദേശീയ ബഹുമതി സമ്മാനിച്ചിരുന്നു. സിംഗപ്പൂർ സർവകലാശാല 1976-ൽ ഓണററി ബിരുദം നല്കി ഇദ്ദേഹത്തെ ആദരിച്ചു. ഹൂ ലിവ്സ് ഇഫ് മലേഷ്യ ഡൈസ് ?, റ്റുമാറോ-ദ് പെരിൽ ആൻഡ് ദ് പ്രോമിസ്, സിംഗപ്പൂർ-സോഷ്യലിസം ദാറ്റ് വർക്സ്, ഏഷ്യൻ ലേബർ ആൻഡ് ദ് ഡൈനമിക്സ് ഒഫ് ചെയ്ഞ്ച് എന്നീ ഗ്രന്ഥങ്ങൾ രചിച്ചിട്ടുണ്ട്.

2005 ഡിസംബർ 6-ന് കാനഡയിലെ ഒന്റാറിയോയിൽ ഇദ്ദേഹം നിര്യാതനായി.



</doc>
<doc id="172453" url="https://ml.wikipedia.org/wiki?curid=172453" title="സി.ജി. സദാശിവൻ">
സി.ജി. സദാശിവൻ

ഒന്നാം കേരളനിയമസഭയിൽ മാരാരിക്കുളം നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു സി.ജി. സദാശിവൻ (13 ഓഗസ്റ്റ് 1913 - 26 ഫെബ്രുവരി 1985).പാണാവള്ളി ചിറ്റയിൽ ഗോവിന്ദൻ വൈദ്യരുടെയും പർവ്വതിഅമ്മയുടെയും മകനായി ജനിച്ചു. കമ്യുണിസ്റ്റ് പാർട്ടിയുടെ ആവിർഭാവം മുതൽ പാർട്ടി കെട്ടിപ്പടുക്കുന്നതിനായി, കോളേജ് വിദ്യാഭ്യാസം ഉപേക്ഷിച്ച് സ്തുത്യർഹമായ സേവനം അനുഷ്ടിച്ചു.അവിഭക്ത കമ്മ്യൂണിസ്റ്റ് പാർട്ടിയെയാണ് ഒന്നാം കേരളനിയമസഭയിൽ ഇദ്ദേഹം പ്രതിനിധാനം ചെയ്തത്. 1913 ഓഗസ്റ്റ് 13ന് ജനിച്ചു. 1952 മുതൽ 1956 വരേയും, 1954 മുതൽ 1956 വരേയും തിരുക്കൊച്ചി നിയമസഭയിലും ഇദ്ദേഹം അംഗമായിരുന്നു. 1938ലാണ് സി.ജി. സദാശിവൻ രാഷ്ട്രീയത്തിൽ സജീവമായത്. 1959 മുതൽ 1960 വരെ പ്രൈവറ്റ് മെംബേഴ്സ് ബിൽസ് ആന്റ് റെസലൂഷൻ കമ്മിറ്റിയുടെ ചെയർമാനായും ഇദ്ദേഹം പ്രവർത്തിച്ചിട്ടുണ്ട്.
കേരള കയർ കോർപറേഷൻ ചെയർമാൻ, സി. പി. ഐ. യുടെ സംസ്ഥാന കൺട്രോൾ കമ്മിറ്റി ചെയർമാൻ എന്നീ നിലകളിലും പ്രവർത്തിച്ചു. പുന്നപ്ര വയലാർ സമര നായകന്മാരിൽ ഒരാളായിരുന്ന സി. ജി. അനേക വർഷങ്ങൾ ഒളിവു ജീവിതം നയിക്കുകയും ത്യാഗപൂർണമായ ജീവിതം നയിക്കുകയും ചെയ്ത ഒരു സാമൂഹ്യ രാഷ്ട്രീയ നേതാവായിരുന്നു.


</doc>
<doc id="172471" url="https://ml.wikipedia.org/wiki?curid=172471" title="ശ്രീ അടുക്കത്ത്‌ ഭഗവതിക്ഷേത്രം">
ശ്രീ അടുക്കത്ത്‌ ഭഗവതിക്ഷേത്രം

കാസർഗോഡ് ജില്ലയിലെ ബേഡടുക്ക ഗ്രാമപഞ്ചായത്തിൽപ്പെട്ട മോലോതുംകാവ് പ്രദേശത്തു സ്ഥിതി ചെയ്യുന്ന അതി പുരാതനമായ ദേവീക്ഷേത്രമാണ് ശ്രീ അടുക്കത്ത്‌ ഭഗവതി ക്ഷേത്രം. കാസർഗോഡ്‌-കാഞ്ഞങ്ങാട് ഹൈവേ റൂട്ടിലെ പൊയിനാച്ചി ജംഗ്ഷനിൽ നിന്നും 15 കിലോമീറ്റർ കിഴക്ക് ബന്തടുക്ക റോഡിലെ വേലക്കുന്ന് ബസ്‌ സ്റ്റോപ്പിൽ നിന്നും 3 കിലോമീറ്റർ തെക്കു മാറിയാണ് ഈ ക്ഷേത്രം സ്ഥിതിചെയ്യുന്നത്. വിശാലമായ ഒരു മൈതാനപ്രദേശത്ത് കാട്ടുമരങ്ങളാലും സമൃദ്ധമായ ഒരു കാവ് (കൊച്ചുവനം) കാണാം. ഈ വനത്തിന്റെ നടുവിലായാണ് ക്ഷേത്രം. കാവിൽനിന്നും അല്പം തെക്കുഭാഗത്തായി നിരവധി ആമകൾ ഉള്ള ആമക്കുളവും ഉണ്ട്.
മഹിഷാസുരമർദ്ദി‍നിയായിട്ടാണ് ശ്രീ അടുക്കത്ത്‌ ഭഗവതിയുടെ സങ്കൽപം. ശംഖ്, ചക്രം, വില്ല്, അമ്പ് എന്നീ ദിവ്യായുധങ്ങൾ നാല് തൃക്കൈകളിൽ ധരിച്ച്, കിരീടമണിഞ്ഞ്, ത്രിനേത്രയായി മഹിഷാസുരന്റെ തലയിൽ ചവിട്ടിനില്ക്കുന്നരൂപത്തിലുള്ള ദുർഗ്ഗയാണ് ഇവിടത്തെ പ്രതിഷ്ഠ.

പണ്ട് ദേവസുരയുദ്ധത്തിൽ ഇന്ദ്രനെ പരാജയപ്പെടുത്തി മഹിഷാസുരൻ ദേവലോകവും ഇന്ദ്രസിംഹാസനവും കൈയടക്കി വാണു. മഹിഷാസുരന്റെ പരാക്രമണം കാരണം ദേവന്മാരും മുനിമാരും മനുഷ്യരും പൊറുതിമുട്ടി. ദേവന്മാർ ബ്രഹ്മദേവനോട് കൂടി മഹാവിഷ്ണുവിനെയും ശ്രീ പരമേശ്വരനെയും ശരണം പ്രാപിച്ച് കാര്യങ്ങൾ ഗ്രഹിപ്പിച്ചു. മഹിഷാസുരന്റെ പരാക്രമ വൃത്താന്തം കേട്ട് കോപിഷ്ടരായ വിഷ്ണു ശിവന്മാരുടെ മുഖങ്ങളിൽ നിന്നും ഒരു അത്ഭുത തേജസ്സ് ഉദ്ഭൂതമായി. ബ്രഹ്മാവിന്റെയും മറ്റു ദേവന്മാരുടെയും മുഖങ്ങളിൽ നിന്നും വെവ്വേറെ തേജസ്സുകൾ പൊങ്ങിവന്നു. എല്ല തേജസ്സുകളും ഒന്നായി ചേർന്ന് ഒരു സ്‌ത്രീരൂപമായി ആദിപരാശക്തി അവതരിച്ചു. മഹാലക്ഷ്മി എന്നു പേരായ ആ ശക്തി സ്വരൂപിണിക്ക് മഹാവിഷ്ണു ചക്രായുധവും ശ്രീ പരമേശ്വരൻ ത്രിശൂലവും നൽകി. മറ്റു ദേവന്മാരും അവരവരുടെ ആയുധങ്ങൾ ദേവിക്ക് കൊടുത്തു. ഹിമവാൻ വാഹനമായി സിംഹത്തേയും നൽകുകയുണ്ടായി. അനേകം ദിവ്യായുധങ്ങളുമേന്തി സിംഹവാഹനയായി ഘോരരൂപിണിയായി അട്ടഹസിച്ചുകൊണ്ട് ദേവി മഹിഷാസുരനോട് യുദ്ധത്തിന് പുറപ്പെട്ടു. ദേവിയുടെ നിശ്വാസത്തിൽ നിന്നും ഉദ്ഭവിച്ച ഭൂതഗണങ്ങളും യുദ്ധത്തിന് അണിനിരന്നു മഹിഷാസുരനും അസുരന്മാരും അനേകായിരം പടയോടുകൂടി ദേവിയുമായി യുദ്ധം ചെയ്തു. 9 ദിവസം അതിഘോരമായ യുദ്ധം നടന്നു. ദേവിയും ഭൂതഗണങ്ങളും വാഹനമായ സിംഹവും ചേർന്ന് അസുരപ്പടകളെയും അവസാനം മഹിഷാസുരനെയും കൊന്നു വീഴ്ത്തി. യുദ്ധം നടന്ന 9 ദിവസങ്ങളെ നവരാത്രിയായും വിജയം ആഘോഷിച്ച 10-ാം ദിവസത്തെ വിജയദശമിയായും ആഘോഷിച്ചു വരുന്നു. മഹിഷ വധാനന്തരം ഘോരരൂപിണിയായ ദേവി മഹിഷാസുരന്റെ മസ്‌തകത്തിൽ കയറി നിന്നപ്പോൾ ദേവന്മാരും മഹർഷിമാരും ഭക്തരായ മനുഷ്യരും ദേവിയെ വാഴ്ത്തി സ്തുതിച്ചു. സംപ്രീതയായ ദേവി ശാന്തസ്വരൂപിണിയായി കയ്യിൽ ശംഖചക്രങ്ങളും വില്ലും അമ്പും ധരിച്ച് അനുഗ്രഹഭാവത്തിൽ നിലകൊണ്ടു. അങ്ങനെ ദേവിക്ക് മഹർഷിമാർ ബഹുമാനപുരസ്സരം സ്ഥാനം നൽകി ആരാധിച്ച പുണ്യസങ്കേതങ്ങളിൽ ഒന്നാണ് ശ്രീ അടുക്കത്ത് ഭഗവതി ക്ഷേത്രം.

ശ്രീ കുണ്ടംകുഴി പഞ്ചലിംഗേശ്വര ക്ഷേത്രം, ശ്രീ വേലക്കുന്ന് ശിവക്ഷേത്രം, ശ്രീ അടുക്കത്ത്‌ ഭഗവതി ക്ഷേത്രം, ശ്രീ അരിചെപ്പ് മഹാവിഷ്ണു ക്ഷേത്രം എന്നിവ പുരാതന ഋഷീശ്വരന്മാരാൽ പ്രതിഷ്ഠിക്കപ്പെട്ട് പരസ്പരം ബന്ധങ്ങലോടുകൂടി ബേഡകം ഗ്രാമത്തിൽ പ്രശോഭിക്കുന്ന ശൈവ-ശാക്ത-വൈഷ്ണവ തേജസ്സുകളാണ്. കാലത്തിൻറെ ഒഴുക്കിനിടയിൽ മഞ്ഞുപോകാതെ നിലനിൽക്കുന ആധ്യാത്മിക ശ്രോതസ്സുകളാണ് ഈ പുണ്യ ക്ഷേത്രങ്ങൾ.നൂറ്റാണ്ടുകൾക്കു മുമ്പ് ചിറക്കൽ കോലത്തിരി രാജാക്കന്മാരുടെ രാജവാഴ്ചയുടെ കീഴിൽ 'കവയനാട് സ്വരൂപം' എന്ന പേരിൽ അറിയപ്പെട്ടിരുന്ന ഈ ബേഡകം പ്രദേശവും ഇവിടത്തെ ക്ഷേത്രങ്ങളും "കവയനാട്ടായിരവാൻ"എന്ന സ്ഥാനപ്പെരോടുകൂടിയ 'മലയാളത്ത് കാമലോൻ' എന്ന സാമന്തന്മാരുടെ അധീനതയിലായിരുന്നു. ഈ സാമന്തന്മാരുടെ കുലപരദേവതയായിരുന്നു ശ്രീ അടുക്കത്ത്‌ ഭഗവതി. പിന്നീട് ഈ സാമന്ത കുടുംബക്കാർ സന്താനമില്ലാതെ ക്ഷയിക്കാനിടയായ കാലഘട്ടത്തിൽ പ്രസ്തുത ക്ഷേത്രം 'അടുക്കത്ത്‌ വര്യർ'എന്ന വര്യർ കുടുംബത്തിന്റെ അധീനതയിലായി. സന്താനമില്ലാതെവന്ന സാമന്തകുടുംബക്കാർ വടക്ക് 'മതക്കത്ത്' എന്ന സ്ഥലത്തെ ബല്ലാൾ കുടുംബത്തിൽ നിന്നും ഒരു ബല്ലാൾ സ്ത്രീയെ ദത്തെടുക്കുകയുണ്ടായി. അതിലുണ്ടായ സന്തതി പരമ്പരകൾ നായന്മാരുടെ സമ്പ്രദായം സ്വീകരിച്ച് പലസ്ഥലങ്ങളിലും താമസിച്ച് തങ്ങളുടെ പൂർവികരുടെ സ്ഥലമായ ബേഡകത്ത് എത്തിച്ചേരുകയും പ്രബലന്മാരായി വാഴുകയും ചെയ്തു. നീണ്ട ഇടവേളയ്ക്കു ശേഷം അടുക്കത്ത്‌ വാര്യർ കുടുംബത്തിൽ നിന്നും ക്ഷേത്രഭരണം ബേഡകം കാമലോൻ വലിയവീട് തറവാട്ടിലേക്ക്‌ തിരിച്ചുവരികയുണ്ടായി.

  'അടുക്ക' എന്ന് പേരായ ആദിവാസി സ്ത്രീ പുല്ല് വെട്ടാൻ പോയപ്പോൾ ഭഗവതി വിഗ്രഹം കണ്ടെത്തുകയും കാമലോൻ തറവാട്ടിൽ വിവരമറിയിക്കുകയും തുർന്നു അവിടെ ക്ഷേത്രനിർമ്മാണം നടത്തിയെന്നും അങ്ങനെയാണ് അടുക്കത്ത്‌ ഭഗവതി ക്ഷേത്രം ഉണ്ടായായതെന്നുമുള്ള ഒരു ഐതിഹ്യം വേറെയും ഉണ്ട്.

ക്ഷേത്രത്തിന്റെ കിഴക്ക് ഭാഗത്തെ കാവിനുള്ളിൽ നാഗാലയം ഉണ്ട്. സർപ്പ ദോഷ പരിഹാരമായി ഇവിടെ പൂജകൾ നടത്തിവരുന്നു.

ശ്രീ അടുക്കത്ത് ഭഗവതിക്ഷേത്രം പല സ്ഥലങ്ങളിലും അറിയപ്പെടുന്നത് തന്നെ ഇവിടുത്തെ ആമകുളത്തിന്റെ പേരിലാണ്. മഹാവിഷ്ണുവിന്റെ കൂർമവതാര സങ്കൽപമുള്ള വിശേഷപ്പെട്ട ഒരു ജലാശയമാണ് ഇത്. നൂറുകണക്കിന് ആമകൾ ഇവിടെ ദൈവിക ചൈതന്യം ഉൾക്കൊണ്ട് ജീവിക്കുന്നത് കാണാം. ആമകൾക്ക് നൂറ്റമ്പതിൽപരം വർഷം ആയുസ്സുണ്ടെന്നാണ് വിശ്വാസം. 
ശ്രീ അടുക്കത്ത് ഭഗവതിയുടെ നൂറ്റാണ്ടുകളുടെ ചരിത്രം അറിയാവുന്ന ആമകൾ ആണ് ഇവിടെ ഉള്ളത്. ആമകൾക്ക് വേണ്ടി ക്ഷേത്രത്തിൽ പ്രത്യേകം നിവേദ്യങ്ങൾ ഒരുക്കാറുണ്ട്. ആനത്തഴമ്പ്, പാലുണ്ണി, മറ്റു മാറാ ത്വക്ക്-രോഗങ്ങൾ എന്നിവയ്‌ക്ക് പരിഹാരമായി ഇവിടെ ആമകൾക്ക് നിവേദ്യമർപ്പിക്കുന്ന ഒരു വഴപ്പാട് സങ്കൽപ്പം പണ്ട്മുതൽക്കേ ഉള്ളതാണ്. വിദൂര ദേശങ്ങളിൽ നിന്നുപോലും അനേകം ഭക്തന്മാർ ഈ ക്ഷേത്രത്തിലെത്തി ആശ്രിതവത്സലയായ 
ശ്രീ അടുക്കത്ത് ഭഗവതിയെ ദർശിച്ച്‌ ആമകൾക്ക് അന്നനിവേദ്യം നടത്തി രോഗശമനവും ആയുരാരോഗ്യസൗഖ്യവും നേടുന്നുണ്ട്. അതുപോലെ തന്നെ സ്ത്രീകളുടെ തലമുടി കൊഴിഞ്ഞു പോകുന്നതിന് പരിഹാരമായി ക്ഷേത്രനടയിൽ ഈർക്കിൽ കൊണ്ടുള്ള ചൂൽ സമർപ്പിക്കുന്ന പതിവും ഉണ്ട്.

ശ്രീ അടുക്കത്ത് ഭഗവതീക്ഷേത്ര ദർശനത്തിനെത്തുന്ന ഭക്തന്മാർ കുണ്ടംകുഴി, വേലക്കുന്ന്, അരിച്ചെപ്പ് ക്ഷേത്രങ്ങളിൽ കൂടി ദർശനം നടത്തിവരുന്നത് അത്യുത്തമമാകുന്നു. ഈ നാലു ക്ഷേത്രങ്ങളിലും വഴിപാടുകൾ നടത്തി ആരംഭിക്കുന്ന എല്ലാ സംരംഭങ്ങളും ശുഭപര്യവസായിയായി ഭവിക്കുന്നതാണ്.

ക്ഷേത്രത്തിൽ നിന്നും അര കിലോമീറ്റർ അകലെയായി സ്ഥിതിചെയ്യുന്ന ഈ ദേവാലയം എടപ്പണി ചേവിരി തറവാട് വകയാണ്. ധനു മാസം 10 മുതൽ 17 വരെ നടക്കുന്ന ഇവിടത്തെ കളിയാട്ട ഉത്സവത്തിന് ധാരാളം ഭക്തജനങ്ങൾ എത്തിച്ചേരാറുണ്ട്. കളിയാട്ടദിവസങ്ങളിൽ വിഷ്ണുമൂർത്തിയുടെ ദേവകോലം (തെയ്യം), അടുക്കത്ത്‌ ഭഗവതിയുടെ തിരുനടയിൽ എഴുന്നള്ളി മൊഴിചൊല്ലുന്ന പതിവും ഉണ്ട്.

ആപത്തുനിവാരണത്തിനും അഭീഷ്ടകാര്യസിദ്ധിക്കുമായി ധാരാളം ഭക്തജനങ്ങൾ ഈ ക്ഷേത്രത്തിലെത്തി കരുണാമയിയായ അടുക്കത്ത് ഭഗവതിക്ക് പലവിധ സേവകൾ നടത്തി തങ്ങളുടെ ആഗ്രഹ സാഫല്യം നേടിവരുന്നു. നിറമാല, ചൊവ്വവിളക്ക് എന്നിവ പ്രധാനവഴിപാടുകളാണ്. ചൊവ്വവിളക്ക് ചൊവ്വാഴ്ചകളിൽ മാത്രമേ നടത്താറുള്ളൂവെന്നതിനാൽ മുൻകൂട്ടി ബുക്ക്ചെയ്യേണ്ടതാണ്. കൂടാതെ തുലാഭാരസേവ, കുങ്കുമാർച്ചന, തൃമധുര നിവേദ്യം, അരിവഴിപാട്, പായസം, അപ്പംനിവേദ്യം എന്നിവയും പ്രധാനവഴിപാടുകളാണ്. വിദ്യാഭ്യാസത്തിനായി സരസ്വതി സന്നിധിയിൽ പ്രത്യേകം തൃമധുര നിവേദ്യവും പുഷ്പാഞ്ജലിയും നടത്താവുന്നതാണ്. വനശാസ്താവിന് ശർക്കരപ്പായസം പ്രധാന വഴിപാടാണ്. കൂടാതെ ആമകൾക്ക് "ചോറൂട്ട്" നിവേദ്യം ഈ ക്ഷേത്രത്തിൽ മാത്രം പതിവുള്ള വിശേഷപ്പെട്ട വഴിപാടാണ്. മറ്റുക്ഷേത്രങ്ങളിൽ നിന്നും വ്യത്യസ്തമായി ശ്രീ അടുക്കത്ത് ഭഗവതിക്ക് എരുമപ്പാൽ നിവേദിക്കാറുണ്ട്. ഈ ക്ഷേത്ര സന്നിധിയിൽ വെച്ച് ഭക്തന്മാർ ത്രികാല പൂജ(ഭക്തിസേവ) യും നടത്തിവരുന്നു.

ഈ ക്ഷേത്രത്തിന്റെ നാലമ്പലത്തിൽ വടക്കു പടിഞ്ഞാറേ കോണിൽ സരസ്വതി ദേവിയുടെ പ്രതിഷ്ഠയുണ്ട്. ഈ ദേവിയുടെ ഉത്ഭവത്തെക്കുറിച്ച് ഒരു പുരാവൃത്തമുള്ളത് ഇങ്ങനെയാണ്. ക്ഷേത്രേശ കുടുംബത്തിൽപ്പെട്ട കാമലോൻ കിഴക്കേവീട് തറവാട്ടിലെ ഒരു ഭക്തൻ കൊല്ലംതോറും കാൽനടയായി മൂകാംബികയിൽ പോയി നവരാത്രി ഭജനം നടത്തിവന്നിരുന്നു. പ്രായാധിക്യം കാരണം മൂകാംബികയിൽ യാത്ര സാധ്യമാകാതെ വരുമെന്ന സ്ഥിതി വന്നപ്പോൾ അദ്ദേഹം മൂകാംബികയിലെ സൗപർണികാ നദിയിൽ നിന്നും ഭക്തിപൂർവം ദേവി സങ്കല്പമായി ഒരു ശില കൊണ്ടു വരികയുണ്ടായി. തന്റെ ഭക്തന്റെ ആഗ്രഹപ്രകാരം മൂകാംബികാ ദേവി ആ ശിലയിൽ കുടികൊള്ളുകയും പിന്നീട് തന്ത്രി മുഖാന്തിരം ആ ശിലയെ മൂകാംബികാ സങ്കല്പത്തിൽ സരസ്വതിയായി ശ്രീ അടുക്കത്ത് ഭഗവതി ക്ഷേത്രത്തിനകത്ത് പ്രതിഷ്ഠിക്കുകയും ചെയ്തു. മലയാളികൾ സരസ്വതിയായിട്ടാണല്ലോ മൂകാംബികയെ സങ്കല്പിച്ചുവരുന്നത്. പ്രസ്തുത മൂകാംബികാഭക്തന്റെ അനന്തരവകാശികളായ കിഴക്കേവീട് തറവാട്ടുകാർ സരസ്വതി ദേവിയുടെ നിത്യനിവേദ്യ ചെലവിന് വേണ്ടി എരിഞ്ഞിപ്പുഴ എന്ന സ്ഥലത്ത് പ്രത്യേകം ദേവസ്വം ഭൂമിയും നീക്കിവെച്ചിട്ടുണ്ടായിരുന്നു. ഈ അടുത്ത കാലത്ത് സരസ്വതി ദേവിക്ക് പ്രത്യേക സ്വരൂപ ബിംബം ഉണ്ടാക്കി പ്രതിഷ്ഠ നടത്തിയിരിക്കയാണ്.


</doc>
<doc id="172481" url="https://ml.wikipedia.org/wiki?curid=172481" title="വണ്ട്">
വണ്ട്

ജന്തു സാമ്രാജ്യം, ആർത്രോപോഡ ഫൈലം, ഇൻസെക്ട ക്ലാസ്സിൽ, കോളിയോപ്ടെര (Coleoptera) ഓർഡറിൽ പെടുന്ന ജീവികളാണ് ബീറ്റിൽസ് (Beetles) അഥവാ വിവിധ ഇനം വണ്ടുകൾ. ഇവയുടെ എല്ലാം ചിറകുകൾ ഒരു കവചം (sheath) പോലെ വർത്തിക്കുന്നു. ഗ്രീക്ക് ഭാഷയിലെ സമാനപദമാണ് കോളിയോപ്ടെര. ലോകത്തിലെ 25 ശതമാനം ജീവികളെ ഉൾക്കൊള്ളുന്ന ഈ ഓർഡർ ജന്തു വർഗീകരണത്തിലെ ഏറ്റവും വലിയ ഓർഡർ ആണ്. ഇൻസെക്ട ക്ലാസ്സിൽ 40 ശതമാനവും ബീറ്റിൽസ് ആണ്. ഇവയുടെ എണ്ണം നാല് ലക്ഷമാണ്. ), കൂടുതൽ ഇനങ്ങളെ തിരിച്ചറിഞ്ഞുകൊണ്ടിരിക്കുകയാണ്.

കടലിലും ധ്രുവപ്രദേശങ്ങളിലും ഒഴികെ മറ്റെല്ലായിടവും ഇവയെ കാണപ്പെടുന്നു. കുമിൾ, ജീവജാലങ്ങളുടെ അവശിഷ്ടങ്ങൾ, മറ്റ് ചെറിയ അകശേരുക്കൾ എന്നിവയെ ഇവ ഭക്ഷിക്കുന്നു. പല പക്ഷികളുടെയും സസ്തനികളുടെയും ഇഷ്ട ഭക്ഷണമാണ് ഇവ.
കട്ടിയുള്ള ബാഹ്യ കവചം , മുൻ ചിറക്‌ (എലിട്ര :elitra) , ഇത് രണ്ടും എല്ലാ ബീറ്റിൽസിനും ഉണ്ട്. ശരീരത്തെ തല ഉദരം ഉടൽ എന്ന് മൂന്നായി വിഭജിക്കാം.എന്നാൽ ഇതിലുള്ള അവയവങ്ങൾക്ക് രൂപത്തിലും ഘടനയിലും പ്രവർത്തനത്തിലും വ്യത്യാസമുണ്ടാവാം. ബാഹ്യ കവചം ഉണ്ടാക്കിയിരിക്കുന്നത് അനേകം തുന്നിച്ചേർത്ത പോലുള്ള പാളികളാലാണ് (സ്ക്ലീരിത്സ് :sclerites ). ഇത് പ്രതിരോധ കവചമായും ശരീര രൂപത്തെ ചലിപ്പിക്കാനും അനുവദിക്കുന്നു. 


</doc>
<doc id="172485" url="https://ml.wikipedia.org/wiki?curid=172485" title="വർണ്ണപ്പകിട്ട്">
വർണ്ണപ്പകിട്ട്

ഐ.വി. ശശിയുടെ സംവിധാനത്തിൽ 1997-ൽ പുറത്തിറങ്ങിയ മലയാളചലചിത്രമാണ് വർണ്ണപ്പകിട്ട്. ബാബു ജനാർദ്ദനൻ ആണ് ഈ ചിത്രത്തിന്റെ തിരക്കഥ രചിച്ചിരിക്കുന്നത്. മോഹൻലാലും മീനയുമാണ് നായികാനായകന്മാർ.




</doc>
<doc id="172486" url="https://ml.wikipedia.org/wiki?curid=172486" title="ചെമ്മീൻ (നോവൽ)">
ചെമ്മീൻ (നോവൽ)

തകഴി ശിവശങ്കരപ്പിള്ള 1956-ൽ എഴുതിയ ഒരു മലയാള നോവലാണ് ചെമ്മീൻ. മത്സ്യതൊഴിലാളിയുടെ മകൾ 'കറുത്തമ്മ'യും മത്സ്യ മൊത്തവ്യാപാരിയുടെ മകൻ 'പരീക്കുട്ടി'യും തമ്മിലുള്ള പ്രണയത്തിന്റെ കഥപറയുന്ന നോവലാണിത്. കേരളത്തിൽ തീരപ്രദേശങ്ങളിലെ മുക്കുവക്കുടിലുകളിൽ അക്കാലത്ത് വ്യാപകമായിരുന്നു (എന്നു് നോവലിസ്റ്റ് കരുതുന്ന) സ്ത്രീചാരിത്ര്യവുമായി ബന്ധപ്പെട്ട ഒരു പരമ്പരാഗത വിശ്വാസമാണ് നോവലിന്റെ കഥാതന്തു. വിവാഹിതയായ ഒരു സ്ത്രീ, തന്റെ ഭർത്താവ് മീൻ തേടി കടലിൽ പോയസമയത്ത് വിശ്വാസവഞ്ചന കാട്ടിയാൽ കടലമ്മ ഭർത്താവിനെ കൊണ്ടുപോകും എന്നാണു വിശ്വാസം (താഴെ, വിമർശനങ്ങൾ എന്ന ഭാഗവും കാണുക). തീരപ്രദേശങ്ങളിൽ നിലനിന്ന ഈ ചിന്താഗതിയെയാണ് തകഴി നോവലിൽ ആവിഷ്കരിച്ചത്. 

ഈ നോവലിനെ അടിസ്ഥാനപ്പെടുത്തി രാമു കാര്യാട്ട് ഇതേപേരിൽ തന്നെ ചലച്ചിത്രവും സംവിധാനം ചെയ്യുകയുണ്ടായി. നിരൂപകപ്രശംസയും വാണിജ്യവിജയവും ഒരു പോലെ നേടിയ ഒന്നായിരുന്നു ചെമ്മീൻ എന്ന ചിത്രം.

പ്രണയത്തിന്റെയും കാവ്യാത്മകതയുടെയും തെന്നൽ പോലെ വായനക്കാര തഴുകിയ തകഴിയുടെ ഈ നോവൽ റിയലിസത്തിൽ നിന്നുള്ള ഒരു തിരിഞ്ഞുനടത്തമായിരുന്നു. മുക്കുവ ജീവിതത്തിന്റെ വൈകാരികതകളെ സൂക്ഷ്മമായി അവതരിപ്പിക്കുന്ന നോവലെന്ന നിലയിൽ ഇത് മികച്ചു നിൽക്കുന്നു. മുക്കുവന്റെ ആചാരങ്ങൾ, വിശ്വാസങ്ങൾ, അനുഷ്ഠാനങ്ങൾ എന്നു തുടങ്ങി ദൈനദിന ജീവിതത്തിലെ പരുക്കൻ യാഥാർത്ഥ്യങ്ങളെ വരെ തകഴി തന്റെ മാന്ത്രികത്തൂലികയാൽ ജീവിപ്പിച്ചു നിർത്തുന്നു.

കടലിനോട് മല്ലിട്ട് ഉപജീവനം തേടുന്ന മുക്കുവന്റെ മോഹങ്ങളും,മോഹഭംഗങ്ങളും,പങ്കപ്പാടുകളും മനോഹരമായി വരഞ്ഞിടുന്ന തകഴിയുടെ മികച്ച ഒരു നോവലാണ് ചെമ്മീൻ. വായനക്കാരനു പലതും നൽകുന്നുണ്ട് ചെമ്മീൻ. യുനസ്കോയുടെ കളക്ഷൻ ഓഫ് റെപ്രസെന്റേറ്റീവ് വർക്ക്സ്-ഇന്ത്യൻ സീരീസ് എന്നതിന്റെ ഭാഗമായി വി.കെ.നാരയണമേനോൻ ഇത് 1962-ൽ ഇംഗ്ലീഷിലേക്ക് വിവർത്തനം ചെയ്യുകയുണ്ടായി. ലണ്ടനിലെ വിക്ടർ ഗൊലാൻസ് ആയിരുന്നു പ്രസാധകൻ. സ്വാതന്ത്ര്യാനന്തരം ഇംഗ്ലീഷിലേക്ക് വിവർത്തനം ചെയ്യപ്പെടുന്ന മലയാളത്തിലെ ശ്രദ്ധേയമായ നോവലാണിത്.
വായനക്കാരുടെ മുക്തകണ്ഠ പ്രശംസപിടിച്ചുപറ്റിയ ഈ നോവൽ പ്രമുഖമായ ആറ് വിദേശ ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്. ഇംഗ്ലീഷ്, റഷ്യൻ, ജർമ്മൻ, അറബിക്, ഇറ്റാലിയൻ, ഫ്രഞ്ച് എന്നിവയാണവ. ഇന്ത്യയിലെ നിരവധി പ്രാദേശിക ഭാഷകളിലേക്കും ഭാഷാന്തരം ചെയ്യപ്പെട്ടു. ഇംഗ്ലീഷ് ഭാഷയിലേക്ക് വിവർത്തനം ചെയ്തവയിൽ പ്രസിദ്ധം നാരായണ മേനോന്റെ പരിഭാഷയാണ്. നിരവധി പതിപ്പുകൾ ഈ വിവർത്തനത്തിനു ഉണ്ടായി. ഇംഗ്ലീഷ് പരിഭാഷയുടെ തലക്കെട്ട് "ആൻകർ ഓഫ് ദി സീ ഗോഡസ്സ്" ("Anger of the Sea-Goddess") എന്നാണ്.
ചെമ്മീൻ ഇംഗ്ലീഷിലേക്ക് വിവർത്തനം ചെയ്യാൻ ഏറ്റവും ആദ്യം ശ്രമിച്ചതു് പ്രസിദ്ധ ചരിത്രപണ്ഡിതനും സാമൂഹ്യശാസ്ത്രജ്ഞനുമായിരുന്ന സർദാർ കെ.എം. പണിക്കർആയിരുന്നുവത്രേ. പക്ഷേ, മൂലകൃതിയുടെ പ്രസിദ്ധീകരണത്തിനു തൊട്ടു പിൻപേ പുറത്തിറങ്ങിയ "ചെമ്മീൻ- ഒരു നിരൂപണം" എന്ന ഡോ. വേലുക്കുട്ടി അരയന്റെ ഗ്രന്ഥത്തിൽ പണിക്കരുടെ അത്തരമൊരു ഉദ്യമത്തെ പേരെടുത്തു പറഞ്ഞു് പരിഹസിച്ചിരുന്നു. ഇതേത്തുടർന്നാണെന്നു വിശ്വസിക്കപ്പെടുന്നു, സർദാർ തന്റെ തർജ്ജമാശ്രമം തുടർന്നില്ല.

അറബി ഭാഷയിൽ ഈ നോവലിന്റെ വിവർത്തനം നിർവഹിച്ചത് മുഹ്‌യിദ്ദീൻ ആലുവായ് ആയിരുന്നു. "ഷമ്മീൻ" എന്നായിരുന്നു തലക്കെട്ട്.

ചെമ്മീൻ എന്ന നോവലിനേയും അതിലൂടെ തകഴി എഴുതിച്ചേർത്ത അരയസമുദായത്തിന്റെ സാമൂഹ്യപശ്ചാത്തലത്തേയും കുറിച്ച് നിശിതമായി വിമർശിച്ചുകൊണ്ടു് "ചെമ്മീൻ - ഒരു നിരൂപണം" എന്ന പേരിൽ ഡോ. വി.വി. വേലുക്കുട്ടി അരയൻ അതേ വർഷം തന്നെ ഒരു പുസ്തകം എഴുതുകയുണ്ടായി. 'കലാകേരളം' എന്ന സ്വന്തം പ്രസിദ്ധീകരണശാല വഴി പുറത്തിറക്കിയ ഈ പുസ്തകത്തിന്റെ ആയിരം കോപ്പി മാത്രമാണു് അന്നദ്ദേഹത്തിനു് അച്ചടിക്കാൻ കഴിഞ്ഞതു്. എന്നിട്ടുപോലും അന്നത്തെ മലയാളസാഹിത്യലോകത്തു് ശക്തമായ അലയിളക്കങ്ങൾ സൃഷ്ടിക്കാൻ ഈ കൃതിയ്ക്കു കഴിഞ്ഞു.

ചെമ്മീനിൽ ചിത്രീകരിച്ചിരിക്കുന്ന കഥാപശ്ചാത്തലവും കഥാപാത്രസംസ്കാരവും യാഥാർത്ഥ്യവുമായി ഒട്ടും ഒത്തുപോകുന്നില്ലെന്നും തകഴിയുടെ സ്വന്തം കൽപ്പനകൾ ഏറെ തെറ്റിദ്ധാരണാജനകമാണെന്നും വേലുക്കുട്ടി അരയൻ പ്രസ്തുത ഗ്രന്ഥത്തിലൂടെ വാദിച്ചു. ഇന്ദുലേഖയിലും മറ്റുമെന്ന പോലെ ഒരു സാമൂഹ്യപരിഷ്കരണപ്രേരകം പോലുമാവുന്നില്ല ഈ നോവലിന്റെ സൃഷ്ടി എന്നും അരയന്മാർക്കിടയിലുണ്ടായിരുന്നു എന്നു പറഞ്ഞുഫലിപ്പിക്കുന്ന അന്ധവിശ്വാസങ്ങളെ അരക്കിട്ടുറപ്പിച്ചു് അതിൽ താനും വിശ്വസിച്ചുപോകുന്നു എന്ന സാക്ഷ്യപത്രം പോലെയാണു് തകഴി ഈ നോവൽ എഴുതിയിരിക്കുന്നതെന്നു് അരയൻ സ്ഥാപിച്ചു. കടലമ്മ എന്നൊരു കാവ്യസങ്കൽപ്പം കപ്പൽപാട്ടുകളിലും മറ്റും പതിവുണ്ടെങ്കിലും ഒരിക്കലും അത്തരമൊരു ദൈവസങ്കൽപ്പം മീൻപിടുത്തം നടത്തി ഉപജീവനം കഴിക്കുന്ന കേരളീയസമുദായങ്ങൾക്കിടയിൽ ഉണ്ടായിരുന്നില്ലെന്നു് ഡോ. അരയൻ പറയുന്നു.

അരയസമുദായത്തിൽ അഞ്ചു് ഉപജാതികൾ ഉള്ളതായും അവയ്ക്കോരോന്നിനും നിശ്ചിതമായ പങ്കുള്ള ഒരു തൊഴിൽ വിഭജനവ്യവസ്ഥ ജാത്യാചാരം കൊണ്ടു വന്നുചേർന്നിട്ടുണ്ടെന്നും തകഴി സൂചിപ്പിച്ചിട്ടുള്ളതു് ശുദ്ധമായ അബദ്ധമാണെന്നു് അദ്ദേഹം സമർത്ഥിച്ചു. മീൻ പിടിക്കുന്ന വലകൾ, വള്ളങ്ങൾ, രീതി എന്നിവയെക്കുറിച്ച് നോവലിൽ എഴുതിയിട്ടുള്ളതത്രയും യാഥാർത്ഥ്യത്തിനു കടകവിരുദ്ധമാണെന്നും കൊതുമ്പുവള്ളം പോലുള്ള ഒരു ചെറുവഞ്ചിയിൽ ഒറ്റയ്ക്കു് പുറംകടലിൽ മീൻപിടിക്കാൻ പോകുന്ന പളനിയുടെ കഥ അസംഭാവ്യമായ ഒരു കഥാസന്ദർഭമാണെന്നും ഈ നിരൂപണത്തിൽ അരയൻ വിശദീകരിച്ചിട്ടുണ്ടു്. "നീണ്ട നാവും അസ്ഥാനത്തിലുള്ള നീട്ടിയ ഉച്ചാരണവും ആത്മബലവും എന്തുവന്നാലും കുലുക്കമില്ലാത്ത മനഃസ്ഥിതിയും ഉള്ള അരയത്തികളാകുന്ന ഭദ്രകാളികൾ" എന്നു് തകഴി മുക്കുവസ്ത്രീകളെ നിർവ്വചിച്ചിട്ടുള്ളതു് അങ്ങേയറ്റം വാസ്തവവിരുദ്ധമാണെന്നു് അദ്ദേഹം പ്രസ്താവിക്കുന്നതു് ഒട്ടൊക്കെ ക്രോധത്തോടെയാണു്.

1965-ൽ രാമു കാര്യാട്ട് ഈ നോവലിനെ ചലച്ചിത്രമാക്കുകയുണ്ടായി. 1965-ൽ മിച്ച ചലച്ചിത്ര വിഭാഗത്തിൽ ഇന്ത്യൻ പ്രസിഡന്റിന്റെ സ്വർണ്ണപ്പതക്കം ചിത്രത്തെ തേടിയെത്തി. ഷീല, മധു, കൊട്ടാരക്കര ശ്രീധരൻ നായർ, സത്യൻ എന്നിവരായിരുന്നു ചിത്രത്തിലെ പ്രധാനകഥാപാത്രങ്ങളെ അവതരിപ്പിച്ചത്. എസ്.എൽ പുരം സദാനന്ദൻ തിരക്കഥ എഴുതിയ ഈ ചിത്രത്തിന്റെ ഛായഗ്രാഹകൻ മാർക്വസ് ബർട്ട്ലി ആയിരുന്നു. ചിത്രസന്നിവേശം ഋഷികേഷ് മുഖർജിയും കെ.ഡി.ജോർജും നിർവഹിച്ചു. വയലാർ രാമവർമ്മയുടെ ഗാനങ്ങൾക്ക് സലിൽ ചൗധരി ഈണം പകർന്നു. മന്നാഡെ, കെ.ജെ. യേശുദാസ്, പി. ലീല എന്നിവരാണ് ഗാനങ്ങൾ ആലപിച്ചത്.


</doc>
<doc id="172489" url="https://ml.wikipedia.org/wiki?curid=172489" title="വക്ലാവ് ഹവേൽ">
വക്ലാവ് ഹവേൽ

വക്ലാവ് ഹവേൽ (ചെക്ക് : [ˈvaːt͡slaf ˈɦavɛl] ( listen)) (5 ഒക്ടോബർ 1936 – 18 ഡിസംബർ 2011) ചെക്കോസ്ലോവാക്യയുടെ അവസാനത്തെയും ചെക്ക് റിപ്പബ്ലിക്കിന്റെ ആദ്യത്തെയും പ്രസിഡന്റായിരുന്നു വക്ലാവ് ഹവേൽ. ചെക്കോസ്ലൊവാക്യയെ കമ്യൂണിസ്‌റ്റ് ഭരണത്തിൽനിന്നു മോചിപ്പിച്ച, രക്‌തച്ചൊരിച്ചിലില്ലാതെയുള്ള വെൽവെറ്റ്‌ വിപ്ലവത്തിൽ കമ്യൂണിസ്‌റ്റ് ഭരണം കടപുഴകി വീണ 1989 ൽ ചെക്കോസ്ലൊവാക്യയുടെ പ്രഥമ പ്രസിഡന്റായി. 
ലോകത്തെ കമ്യൂണിസ്‌റ്റ് വിരുദ്ധ നേതാക്കളിൽ പ്രധാനിയിരുന്ന ഹാവെൽ എഴുത്തിലൂടെയാണു കമ്യൂണിസ്‌റ്റ് വിരുദ്ധ പ്രവർത്തനങ്ങളിൽ സജീവമായത്‌. 1977ൽ കമ്യൂണിസ്‌റ്റ് വിരുദ്ധ മനുഷ്യാവകാശ രേഖ തയാറായത്‌ അദ്ദേഹത്തിന്റെ നേതൃത്വത്തിലായിരുന്നു. 1993 ൽ ചെക്കോസ്ലൊവാക്യ സമാധാനപരമായി ചെക്ക്‌ റിപ്പബ്ലിക്ക്‌, സ്ലൊവാക്യ എന്നിങ്ങനെ രണ്ടായതു ഹാവെലിന്റെ മേൽനോട്ടത്തിലായിരുന്നു. തുടർന്നു ചെക്ക്‌ റിപ്പബ്ലിക്കിന്റെ പ്രസിഡന്റായ അദ്ദേഹം 2003 വരെ ആ സ്‌ഥാനത്തു തുടർന്നു.അനാരോഗ്യം വകവയ്‌ക്കാതെ, ക്യൂബ മുതൽ ചൈന വരെ നീളുന്ന കമ്യൂണിസ്‌റ്റ് ഭരണവിരുദ്ധ പ്രവർത്തനത്തിലും എഴുത്തിലും മുഴുകി കഴിയുകയായിരുന്നു ഹാവെൽ. നാടകവേദികളെയും അദ്ദേഹം കമ്യുണിസ്‌റ്റ് വിരുദ്ധ പ്രചാരണത്തിനുള്ള ഉപാധികളാക്കി മാറ്റി.
സമ്പന്നകുടുംബത്തിൽ 1936-ലായിരുന്നു ഹവേലിന്റെ ജനനം. കമ്യൂണിസ്റ്റ് ഭരണം വന്നതോടെ സമ്പത്തെല്ലാം നഷ്ടമായി. പണ്ട് സമ്പന്നനായിരുന്നു എന്നതിന്റെ പേരിൽ യുവാവായ ഹവേലിനെ കമ്യൂണിസ്റ്റുകാർ സംശയത്തോടെ വീക്ഷിക്കുകയും ചെയ്തു. നാടകങ്ങളിലൂടെ ആശയപ്രചാരണം നടത്തി ജനങ്ങളെ സംഘടിപ്പിച്ച് രാജ്യത്ത് മാറ്റംകൊണ്ടുവരാനായിരുന്നു ഹവേലിന്റെ ശ്രമം.

അസംബന്ധ ശൈലിയിലെ നാടകങ്ങളുടെ വക്‌താവായിരുന്ന അദ്ദേഹം തുടർന്നു സജീവ രാഷ്‌ട്രീയത്തിലേക്കു തിരിയുകയായിരുന്നു. കമ്യൂണിസ്‌റ്റ് വിരുദ്ധ പ്രവർത്തന കാലത്തു നാലര വർഷത്തോളം ജയിലിലടയ്‌ക്കപ്പെട്ടു. ജയിലിൽ കിടക്കുമ്പോൾ വാക്ലാഫ് ഹാവൽ നടത്തിക്കൊണ്ടിരുന്ന രാഷ്ട്രീയ പ്രവർത്തനം തുറന്ന കത്തെഴുതലായിരുന്നു. തടവറയിൽ നിന്ന് ഭാര്യയ്‌ക്കെഴുതിയ കത്തുകൾ 1988ൽ Letters to Olga എന്ന പേരിൽ പുറത്തുവന്നു. കത്തുകളുടെ ഈ പുസ്തകം പൗരസമൂഹത്തെ ഇളക്കിമറിച്ചു. കടുത്ത പുകവലിക്കാരനായിരുന്ന അദ്ദേഹത്തെ ഏറെനാളായി ശ്വാസകോശ സംബന്ധമായ രോഗങ്ങൾ അലട്ടിയിരുന്നു. കാൻസർ ബാധയെത്തുടർന്ന്‌ 11 വർഷം മുമ്പ്‌ ഒരു ശ്വാസകോശം നീക്കം ചെയ്‌തു.അടുത്തിടെ തൊണ്ടയിൽ ശസ്‌ത്രക്രിയയും നടത്തി. നൊബേൽ ജേതാവ്‌ ലിയു സിയാവോയെ ജയിൽ മോചിതനാക്കണമെന്നാവശ്യപ്പെട്ടു പ്രാഗിലെ ചൈനീസ്‌ എംബസിയിൽ കത്ത്‌ എത്തിക്കാൻ കഴിഞ്ഞ വർഷം ജനുവരിയിൽ നടന്ന ശ്രമത്തിന്റെ മുൻനിരയിലും ഹാവെൽ ഉണ്ടായിരുന്നു. 74-ാ​ം വയസ്സിൽ ആരോഗ്യപ്രശ്‌നങ്ങൾക്കിടയിലും ഒരു ചലച്ചിത്രം സംവിധാനംചെയ്യുകയുണ്ടായി.
ഏറെക്കാലം വാർദ്ധക്യസഹജമായ അസുഖങ്ങൾ അലട്ടിയിരുന്ന ഹവേൽ 75-ആം വയസ്സിൽ പ്രാഗിലെ വസതിയിൽ വച്ച് 2011 ഡിസംബർ 18-ന് പ്രാദേശികസമയം രാവിലെ പത്തുമണിയോടെ അന്തരിച്ചു. മരിക്കുന്നതിന് ഒരാഴ്ച മുമ്പ് ചെക്ക്‌ പര്യടനത്തിനെത്തിയ ദലൈലാമയെ വീൽചെയറിലെത്തിയാണ്‌ അദ്ദേഹം സന്ദർശിച്ചത്‌. മരണാനന്തരം ചെക്ക് നോവലിസ്റ്റ് മിലാൻ കുന്ദേര "ഹാവെലിന്റെ മികച്ച കൃതി അദ്ദേഹത്തിന്റെ ജീവിതം തന്നെ എന്നഭിപ്രായപ്പെട്ടു 









</doc>
<doc id="172490" url="https://ml.wikipedia.org/wiki?curid=172490" title="വെയ്‌ൽ (കൊളറാഡോ)">
വെയ്‌ൽ (കൊളറാഡോ)

അമേരിക്കൻ ഐക്യനാടുകളിലെ കൊളറാഡോ സംസ്ഥാനത്തെ ഈഗ്‌ൾ കൗണ്ടിയിൽ സ്ഥിതി ചെയ്യുന്ന ഒരു ഹോം റൂൾ മുൻസിപ്പാലിറ്റിയാണ് ടൗൺ ഓഫ് വെയ്‌ൽ അഥവാ വെയ്‌ൽ പട്ടണം. 2005ലെ സെൻസസ് പ്രകാരം പട്ടണത്തിലെ ജനസംഖ്യ 4,589 ആണ്. വെയ്‌ൽ സ്കീ റിസോർട്ടിന്റെ അനുബന്ധപ്പെട്ടണമായാണ് വെയ്‌ൽ രൂപകൽപ്പനചെയ്യപ്പെട്ടതും സ്ഥാപിതമായതും. റിസോർട്ടിന്റെ ആദ്യ സ്കീ സീസൺ 1962ലായിരുന്നു. ഇന്ന് റിസോർട്ട് വടക്കേ അമേരിക്കയിലെ രണ്ടാമത്തെ ഏറ്റവും വലിയ സ്കീ മലയാണ്.

സമുദ്രനിരപ്പിൽനിന്ന് ഏറെ ഉയരത്തിൽ സ്ഥിതി ചെയ്യുന്നതിനാൽ ഇവിടെ താരതമ്യേന പ്രശാന്തമായ വേനലുകളും വളരെ തണുത്ത ശൈത്യവുമാണ്. നവംബർ അവസാനം മുതൽ ഫെബ്രുവരി അവസാനം വരെ താപനില ഏറെ ചുരുക്കമായേ പൂജ്യം ഡിഗ്രിക്കുമുകളിൽ ഉയരാറുള്ളൂ. ഒരു സീസണിൽ ശരാശരി 200 ഇഞ്ച് മഞ്ഞാണിവിടെ വീഴുന്നത്. സമീപത്തെ മലനിരകളിലെ മഞ്ഞുവീഴ്ചയുടെ തോത് ഇതിലും അധികമാണ്. കടുത്ത മഞ്ഞുവീഴ്ചയുണ്ടാവുന്ന അവസരങ്ങളിൽ റോഡുകൾ അടയ്ക്കാറുണ്ട്. വേനൽക്കാല താപനില 26 ഡിഗ്രി സെന്റിഗ്രേഡിനുമുകളിൽ എത്താമെങ്കിലും പൊതുവേ 21-23 ഡിഗ്രിയൊക്കെയാണ്. മലനിരകളിൽനിന്നു വീശുന്ന ഇളംകാറ്റും ചേരുമ്പോൾ പ്രശാന്തമായ വേനൽക്കാലമാണ് ഇവിടെയുള്ളത്.



</doc>
<doc id="172499" url="https://ml.wikipedia.org/wiki?curid=172499" title="ബഹാഉദ്ദീൻ മുഹമ്മദ് നദ്‌വി">
ബഹാഉദ്ദീൻ മുഹമ്മദ് നദ്‌വി

കേരളത്തിലെ മുസ്ലിം സുന്നി മതപണ്ഡിതരിൽ പ്രമുഖനും ദാറുൽ ഹുദാ ഇസ്‍ലാമിക് യൂനിവേഴ്‍സിറ്റി വൈസ് ചാൻസലറുമാണ് ഡോ. ബഹാഉദ്ദീൻ മുഹമ്മദ് നദ്‌വി . മലപ്പുറം ജില്ലയിലെ കോട്ടക്കലിനടുത്ത കൂരിയാട് ഗ്രാമത്തിൽ ജനനം. സമസ്ത കേരള ജംഇയ്യത്തുൽ ഉലമായുടെ കേന്ദ്രമുശാവറാംഗവുമാണ് അദ്ദേഹം. സമസ്തയുടെ മുഖപത്രമായ സുപ്രഭാതം ദിനപത്രത്തിൻറെ എഡിറ്റർ. തെളിച്ചം മാസിക, സന്തുഷ്ട കുടുംബം മാസിക എന്നിവയുടെ മുഖ്യപത്രാധിപർ, ഇസ്ലാമിക് ഇൻസൈറ്റ് ഇന്റർനാഷണൽ ജേണൽ ഓഫ് ഇസ്ലാമിക് സ്റ്റഡീസ് എഡിറ്റർ ഇൻ ചീഫ് എന്നീ സ്ഥാനങ്ങൾ വഹിക്കുന്നു. ഖത്തർ ആസ്ഥാനമായി പ്രവർത്തിക്കുന്ന അന്താരാഷ്ട്ര മുസ്ലിം പണ്ഡിത സഭയിൽ അംഗമാണ്. കേരള സംസ്ഥാന ഹജ്ജ് കമ്മിറ്റി അംഗമാണ്, കേന്ദ്ര മാനവ വിഭവശേഷി മന്ത്രാലയത്തിനു കീഴിലെ നാഷനൽ മോണിറ്ററിങ് കമ്മിറ്റി ഓഫ് മൈനോരിറ്റീസ് എജ്യുക്കേഷൻ എക്സിക്യൂട്ടിവ് അംഗമായും തിരഞ്ഞെടുക്കപ്പെട്ടു.

1951 ഏപ്രിൽ 22ന് മുഹമ്മദ് ജമാലുദ്ദീൻ മുസ്ലിയാരുടെയും പ്രമുഖ സ്വൂഫീവര്യൻ കൂരിയാട് തേനു മുസ്‌ലിയാരുടെ പുത്രി ഫാത്വിമ ഹജ്ജുമ്മയുടെയും മകനായി മലപ്പുറം ജില്ലയിലെ കോട്ടക്കലിനടുത്ത കൂരിയാട് ഗ്രാമത്തിൽ ജനനം. മർഹൂം സി.എച്ച്. ഐദറൂസ് മുസ്‌ലിയാരുടെ മകൾ ഉമ്മുസലമ സഹധർമിണി. 

സ്വദേശത്തെ പ്രാഥമിക വിദ്യാഭ്യാസത്തിനു ശേഷം കേരളത്തിലെ പ്രമുഖ ഇസ്ലാമിക പാഠശാലയായ ജാമിഅ നൂരിയ്യ അറബിക് കോളേജ് പട്ടിക്കാട്, നദ് വത്തുൽ ഉലമ അറബിക് കോളേജ് ലക്നൌ, അലിഗഢ് മുസ്ലിം സർവകലാശാല, ഈജിപ്തിലെ അൽ അസ്ഹർ യൂനിവേഴ്സിറ്റി എന്നിവിടങ്ങളിൽ പഠനം നടത്തി. കാലിക്കറ്റ് യൂനിവേഴ്സിറ്റിയിൽ നിന്ന് പി.എച്ച്.ഡിയും പോസ്റ്റ് ഡോക്ടറൽ ഫെലോഷിപ്പും പൂർത്തിയാക്കി.

സി.എച്ച് ഐദറൂസ് മുസ്്‌ലിയാർ, ശംസുൽ ഉലമാ ഇ.കെ അബൂബക്ർ മുസ്‌ലിയാർ, കോട്ടുമല അബൂബക്ർ മുസ്‌ലിയാർ, സയ്യിദ് മുഹമ്മദ് റാബിഅ് നദ്‌വി, സഈദുർറഹ്മാൻ അഅ്ദമി, മുൻ ശൈഖുൽ അസ്ഹർ ഡോ. മുഹമ്മദ് സയ്യിദ് ത്വൻത്വാവി, ഈജിപ്ഷ്യൻ മുൻ ഗ്രാന്റ് മുഫ്തി ഡോ. അലി ജുമുഅ മുഹമ്മദ്, ലീഗ് ഓഫ് ഇസ്‌ലാമിക് യൂനിവേഴ്‌സിറ്റീസ് സെക്രട്ടറി ജനറൽ ഡോ. ജഅ്ഫർ അബ്ദുസ്സലാം, ഈജിപ്ഷ്യൻ ഔഖാഫ് മുൻ മന്ത്രി ഡോ. മഹ്മൂദ് ഹംദി സഖ്‌സൂഖ്, ഈജിപ്ഷ്യൻ സുപ്രീം കൗൺസിൽ ഫോർ ഇസ്‌ലാമിക് അഫയേഴ്‌സ് ജന. സെക്രട്ടറി ശൈഖ് രിഫ്അത്ത് മുജാഹിദ് മുതവല്ലി തുടങ്ങിയവർ പ്രധാന ഗുരുനാഥന്മാരാണ്.

ദാറുൽഹുദാ ഇസ്‍ലാമിക് യൂനിവേഴ്‍സിറ്റിയെ ബൌദ്ധികമായി നിയന്ത്രിക്കുന്നത് ഡോ.ബഹാഉദ്ദീന് മുഹമ്മദ് നദ്‍വിയാണ്. ദാറുൽഹുദായുടെ സ്ഥാപക നേതാക്കളിൽ പ്രധാനി കൂടിയായ നദ്‍വി തന്നെയാണ് വാഴ്‍സിറ്റിയുടെ വൈസ് ചാൻസലറും. കേരളത്തിലും ഇതര സംസ്ഥാനങ്ങളിലും ദാറുൽഹുദാ നടപ്പിലാക്കുന്ന മുസ്ലിം സാമൂഹിക ശാക്തീകരണ പ്രവർത്തനങ്ങൾക്ക് നേതൃത്വം നൽകുന്നതും ഇദ്ദേഹമാണ്. കൂടാതെ ദാറുൽഹുദായെ ലോകോത്തര നിലവാരമുള്ള ജ്ഞാന ശാലയായി ഉയർത്തുന്നതിനുള്ള നേതൃത്വപരമായ ഇടപെടലുകളും നടത്തുന്നു. 
ഇന്ത്യയിലെ വിവിധ മത വിദ്യാഭ്യാസ സാംസ്കാരിക മേഖലകളിൽ ക്രിയാത്മകമായ ഇടപെടലുകൾ നടത്തുകയും മത ഭൌതിക വിദ്യാഭ്യാസ വിപ്ലവത്തിന് ചുക്കാൻ പിടിക്കുന്ന പ്രധാന മത പണ്ധിതനുമാണ് നദ്‍വി. 

ദാറുൽ ഹുദാ ഇസ്‍ലാമിക് യൂനിവേഴ്‍സിറ്റിയുടെ പ്രഥമ വൈസ് ചാൻസലറാണ് ഡോ. നദ്‌വി. 2011 മെയ് മാസത്തിൽ ഖത്തർ ആസ്ഥാനമായി പ്രവർത്തിക്കുന്ന അന്താരാഷ്ട്ര മുസ്‍ലിം പണ്ഡിത സഭയിൽ അംഗമായി തിരഞ്ഞെടുക്കപ്പെട്ടു. ഈയൊരു പദവി ലഭിക്കുന്ന കേരളത്തിലെ പ്രഥമ ഇസ്‍ലാമിക പണ്ഡിതനും ഇദ്ദേഹം തന്നെ. കേരളത്തിലെ മുസ്‍ലിം പണ്ധിത സഭയായ സമസ്ത കേരള ജംഇയ്യത്തുൽഉലമായുടെ ഉന്നതാധികാര സമിതി (മുശാവറ) അംഗം കൂടിയാണ് നദ്‍വി. ദാറുൽ ഹുദാ ഇസ്‍ലാമിക് യൂനിവേഴ്‍സിറ്റിയിലെ ഇസ്‍ലാമിക് സ്റ്റഡീസ് ഫാക്കൽറ്റി പുറത്തിറക്കുന്ന ഇസ്‍ലാമിക് ഇൻസൈറ്റ് ഇന്റർനാഷനൽ ജേണൽ ഓഫ് ഇസ്‍ലാമിക് സ്റ്റഡീസ് ജേണലിൻറെ എഡിറ്റർ ഇൻ ചീഫ്, സന്തുഷ്ട കുടുംബം മാസിക, തെളിച്ചം മാസിക എന്നിവയുടെ മുഖ്യപത്രാധിപർ തുടങ്ങിയ പദവികളും വഹിക്കുന്നു. കേരളത്തിലെ മദ്റസാ അധ്യാപകരുടെ സംസ്ഥാന കൂട്ടായ്മയായ സമസ്ത കേരള ജംഇയ്യത്തുൽ മുഅല്ലിമീന് സെന്ട്രൽ കൌണ്സിൽ ജനറൽ സെക്രട്ടറിയാണ്.
ന്യൂഡല്ഹി ആസ്ഥാനമായി പ്രവര്ത്തിക്കുന്ന ഇന്ത്യൻ അസോസിയേഷൻ ഓഫ് മുസ്ലിം സോഷ്യൽ സയന്റിസ്റ്റ്സ്, സമസ്ത കേരള ഇസ്ലാം മത വിദ്യാഭ്യാസ ബോർഡ്, കേരള സംസ്ഥാന ഹജ്ജ് കമ്മിറ്റി അംഗം, കേരള സർക്കാർ സംസ്ഥാന ടെക്സ്റ്റ് ബുക്ക് സ്റ്റിയറിംഗ് കമ്മിറ്റി (2002-2006), കേരള സർക്കാർ മദ്റസാ എജ്യുക്കേഷൻ ബോർഡ് (2004-2006)തുടങ്ങി നിരവധി സംഘടനകളിൽ അംഗമാണ്.
ദേശീയ ന്യൂനപക്ഷ വിദ്യാഭ്യാസ മോണിറ്ററിംഗ്‌ കമ്മിറ്റി അംഗമാണ്. കേന്ദ്രമാനവ വിഭവ ശേഷി വികസന മന്ത്രി കപിൽ സിബൽ ചെയർമാനായുള്ള മോണിറ്ററിങ്‌ കമ്മിറ്റിയുടെ പുനഃസംഘടിപ്പിച്ച കമ്മിറ്റിയിലേക്കാണ്‌ നദ്‌വി തിരഞ്ഞെടുക്കപ്പെട്ടത്‌.


അറബി കൃതികളുടെ വ്യാഖാനവും മലയാള മൊഴിമാറ്റവും ഉൾപ്പെടെ മലയാളം, അറബി ഭാഷകളിലായി ഒട്ടേറെ കൃതികളുടെ രചയിതാവുമാണ് നദ്‍വി. മലയാളത്തിലും അറബിയിലുമായി വിവിധ ആനുകാലിക പ്രസിദ്ധീകരണങ്ങളിൽ അദ്ദേഹം ലേഖനങ്ങളും നിലപാടുകളും എഴുതാറുണ്ട്.

ഇന്ത്യകക്കത്തും പുറത്തുമായി നിരവധി ദേശീയ അന്തർദേശീയ സമ്മേളനങ്ങളിൽ പങ്കെടുക്കുകയും പ്രബന്ധങ്ങൾ അവതരിപ്പിക്കുകയും ചെയ്തിട്ടുണ്ട് നദ്‍വി. മലേഷ്യയിലെ ഇന്റർനാഷനൽ ഇസ്‍ലാമിക് യൂനിവേഴ്സിറ്റി, അമേരിക്കയിലെ യൂനിവേഴ്സിറ്റി ഓഫ് കലിഫോർണിയ ലൊസാഞ്ചൽസ്, കാലിക്കറ്റ് യൂനിവേഴ്സിറ്റി ഉൾപ്പെടെ ഒട്ടേറെ സർവകലാശാലകളിൽ പ്രഭാഷണങ്ങളും നടത്തി.

2014 സെപ്തംബറിൽ ദക്ഷിണ കൊറിയയിലെ സിയോളിൽ നടന്ന അന്താരാഷ്ട്ര മത സൌഹാര്ദ സമ്മേളനത്തലും 2013 ഒക്ടോബറിൽ ഇറാനിലെ തെഹ്‍റാനിൽ നടന്ന അൽഗദീർ ഇൻറർനാഷണൽ കോൺഫ്രന്സിൽ സംബന്ധിക്കുകയും പ്രബന്ധമവതിരിപ്പിക്കുകയും ചെയ്തിട്ടുണ്ട്. വർഷം തോറും തുർക്കിയിൽ നടക്കാറുള്ള ബദീഉസ്സമാൻ സഈദ് നൂര്സിയെ കുറിച്ചുള്ള അന്താരാഷ്ട്ര സെമിനാറിലെ സ്ഥിരം ക്ഷണിതാവുകൂടിയാണ് ഡോ. നദ്‍വി. 2011 ല് വെസ്റ്റ് ആഫ്രിക്കയിൽ നടന്ന ആഗോള പണ്ധി ത സഭയുടെ സമ്മേളനത്തിലും ഖത്തറിലെ ദോഹയിൽ നടന്ന ആഗോള മതസമ്മേളത്തിലും നദ്‍വി പ്രബന്ധമതരിപ്പിച്ചിട്ടുണ്ട്. 2009 ൽ യു.എ.ഇ ഭരണാധികാരി ഖലീഫ ബിൻ സായിദ് ആൽ നിഹ്‍യാൻറെ പ്രത്യേക ക്ഷണിതാവായി ദുബൈ സന്ദർശിക്കുകയും നിരവധി മതസമ്മേളനത്തിൽ മുഖ്യാതിഥിയായി സംബന്ധിക്കുകയും ചെയ്തിരുന്നു. 2003 ൽ അമേരിക്കയിലെ ഡിപ്പാർട്ട്മെൻറ് ഓഫ് സ്റ്റേറ്റിൻറെ വിദേശ അതിഥിയായി യു.എസ് സന്ദർശിക്കുകയും വിവിധ പരിപാടികളിൽ പങ്കെടുക്കുകയും ചെയ്തിരുന്നു.

അഫ്ഗാനിസ്ഥാൻ, അൽജീരിയ, ഓസ്ട്രിയ, ബഹ്‍റൈൻ, ബംഗ്ലാദേശ്, ബെൽജിയം, ഭൂട്ടാൻ, ഈജിപ്ത്, ഫ്രാൻസ്, ജർമനി, ഹോളണ്ട്, ഹോങ്കോങ്, ഇന്തോനേഷ്യ, ഇറ്റലി, ഇറാൻ, ജോർദാൻ, കുവൈത്ത്, ലിബിയ, മലേഷ്യ, മാലിദ്വീപ്, മൌറിത്താനിയ, മൊറോക്കോ, മ്യാന്മർ, നേപ്പാൾ, നെതർലന്റ്സ്, ഒമാൻ, ഫലസ്തീൻ, ഖത്തർ, സുഡാൻ, സഊദി അറേബ്യ, സെനഗൽ, കെനിയ, എത്യോപ്യ, സൌത്ത് കൊറിയ, സിങ്കപ്പൂർ, ശ്രീലങ്ക, സ്വിറ്റ്സർലന്റ്, സിറിയ, തുർക്കി, തുനീസ്യ, യു.എ.ഇ. യു.കെ, യു.എസ്.എ, ഉസ്‍ബെക്കിസ്താൻ, വത്തിക്കാൻ തുടങ്ങിയ നാൽപതിലധികം രാജ്യങ്ങളിൽ പര്യടനം.



</doc>
<doc id="172502" url="https://ml.wikipedia.org/wiki?curid=172502" title="തെളിച്ചം മാസിക">
തെളിച്ചം മാസിക

മലപ്പുറത്തു നിന്ന് പ്രസിദ്ധീകരിക്കുന്ന ഇസ്ലാമിക പ്രസിദ്ധീകരണമാണ് തെളിച്ചം മാസിക. ദാറുൽ ഹുദാ ഇസ്‍ലാമിക് യൂനിവേഴ്‍സിറ്റിയാണ് ഇതിന്റെ പ്രസാധകർ. 1998 ഒക്ബടോബറിൽ പ്രസിദ്ധീകരണമാരംഭിച്ചു. മതം, സാമൂഹികം, സാംസ്കാരികം, ചരിത്രം, ശാസ്ത്രം, സംഘടന, ആനുകാലികം, കുടുംബം, വിദ്യാഭ്യാസം, രാഷ്ട്രീയം, സാഹിത്യം, അന്തർദേശീയം എന്നീ വിഷയങ്ങളാണ് പ്രധാന പ്രതിപാദ്യ വിഷയങ്ങൾ. 

ദാറുൽ ഹുദാ ഇസ്‍ലാമിക് യൂനിവേഴ്‍സിറ്റിയിലെ വിദ്യാർത്ഥികളാണ് മാസംതോറും തെളിച്ചം അണിയിച്ചൊരുക്കുന്നത്. ഡോ. ബഹാഉദ്ദീൻ മുഹമ്മദ് നദ്‌വിയാണ് മാസികയുടെ പ്രധാന പത്രാധിപർ. 



</doc>
<doc id="172511" url="https://ml.wikipedia.org/wiki?curid=172511" title="മാലിക് ദീനാർ ഇസ്ലാമിക് അക്കാദമി">
മാലിക് ദീനാർ ഇസ്ലാമിക് അക്കാദമി

കാസർഗോഡ് ജില്ലയിലെ പ്രമുഖ മുസ്ലിം മതകലാലയങ്ങളിലൊന്നാണ് മാലിക് ദീനാർ ഇസ്ലാമിക് അക്കാദമി, തളങ്കര. ദാറുൽഹുദാ ഇസ്ലാമിക് യൂണിവേഴ്സിറ്റിയുടെ ഉത്തരമലബാറിലെ പ്രധാന ഓഫ് കാമ്പസുകളിൽ ഒന്നാണിത്. 2001ല് പഠനാരംഭം കുറിച്ച സ്ഥാപനത്തിൽ കാസർകോട്, കണ്ണൂർ ജില്ലകളിൽ നിന്നും കർണാടകയിൽ നിന്നുമായി അഞ്ഞൂറോളം വിദ്യാർത്ഥികൾ സെക്കന്ററി, സീനിയർ സെക്കന്ററി, ഡിഗ്രി സെക്ഷനുകളിലായി പഠനം നടത്തുന്നു. അബ്ദുൽ ജലീൽ ഹുദവി മുണ്ടക്കൽ ആണ് സ്ഥാപനത്തിന്റെ പ്രിൻസിപ്പൽ.



</doc>
<doc id="172513" url="https://ml.wikipedia.org/wiki?curid=172513" title="കെ.സി. പിള്ള">
കെ.സി. പിള്ള

മുതിർന്ന കമ്മ്യൂണിസ്റ്റ് നേതാവും സി.പി.ഐ.യുടെ സംസ്ഥാന അസിസ്റ്റൻറ് സെക്രട്ടറിയുമായിരുന്നു കെ.സി. പിള്ള. ചവറ തേവലക്കര പുത്തൻസങ്കേതം കാരിച്ചൽവീട്ടിൽ കൃഷ്ണപിള്ളയുടെയും പദ്മാവതിയമ്മയുടെയും മകനാണ് കെ.സി. പിള്ള, പദ്മാവതിയമ്മയാണ് ഭാര്യ. പ്രമുഖ വ്യവസായിയായ ബി. രവിപ്പിള്ള ഇദ്ദേഹത്തിന്റെ അനന്തരവനാണ്. അയ്യൻകോയിക്കൽ സർക്കാർ യു.പി.എസ്., ചവറ സർക്കാർ ഹൈസ്‌കൂൾ എന്നിവിടങ്ങളിലായിരുന്നു കെ.സി. പിള്ള വിദ്യാഭ്യാസ ചെയ്തിരുന്നത്. വിദ്യാർത്ഥിയായിരിക്കുമ്പോൾത്തന്നെ രാഷ്ട്രീയ രംഗത്തെത്തിയ കെ.സി.പിള്ള കർഷകത്തൊഴിലാളികളെയും കയർത്തൊഴിലാളികളേയും സംഘടിപ്പിച്ചുകൊണ്ടാണ് രാഷ്ടീയത്തിൽ ചുവടുറപ്പിക്കുന്നത്. വിമോചനസമരക്കാലത്താണ് ഇദ്ദേഹം പാർട്ടിയുടെ നേതൃനിരയിലേക്കുയർന്ന് വന്നത്. സി.പി.ഐ. സംസ്ഥാന അസിസ്റ്റന്റ് സെക്രട്ടറി, സി.പി.ഐ.സംസ്ഥാന കൺട്രോൾ കമ്മീഷൻ ചെയർമാൻ, കൊല്ലം ജില്ലാ സെക്രട്ടറി, എൽ.ഡി.എഫ്. കൊല്ലം ജില്ലാ കൺവീനർ, എന്നീ നിലകളിൽ പ്രവർത്തിച്ച് ഇദ്ദേഹം ദീർഘകാലം കരുനാഗപ്പള്ളി താലൂക്ക് സെക്രട്ടറിയുമായിരുന്നു.

ഉദരസംബന്ധമായ അസുഖത്തേതുടർന്ന് 2011 ഡിസംബർ 19ന് എറണാകുളത്തേ ലേക്‌ഷോർ ആശുപത്രിയിൽ വച്ച് അന്തരിച്ചു.


</doc>
<doc id="172515" url="https://ml.wikipedia.org/wiki?curid=172515" title="നേന്ത്രൻ">
നേന്ത്രൻ

കേരളത്തിൽ വാണിജ്യാടിസ്ഥാനത്തിൽ കൃഷിചെയ്യുന്ന വാഴയാണ് നേന്ത്ര വാഴ അഥവാ ഏത്ത വാഴ. മൂന്നു മീറ്ററോളം ഉയരത്തിൽ വളരുന്ന ഒരു ഫലസസ്യമാണിത്. ഇതിന്റെ ഭൗമകാണ്ഡത്തിൽ നിന്നാണ് പ്രജനനം നടക്കുന്നത്. 10-12 മാസംകൊണ്ടു വിളവു തരുന്നു. ഓണം, വിഷു, വിവാഹസദ്യ തുടങ്ങിയ ആഘോഷങ്ങളിൽ പ്രധാനപ്പെട്ടതാണ് നേന്ത്രപ്പഴം. സംസ്കൃതത്തിൽ 'ഇന്ദ്രകദളി' എന്നറിയപ്പെടുന്നു. മാഹേന്ദ്രകദളി, വനകദളി, രാജകദളി എന്നീപേരുകളും ഇതിനുണ്ട്. 

"പറുദീസയിലെ ആപ്പിൾ" എന്ന് ഖ്യാതിയുള്ള വാഴപ്പഴമാണ് നേന്ത്രൻ . കുടപ്പൻ ഉള്ളതുകൊണ്ട് കേരളത്തിലെ നേന്ത്രയിനങ്ങളെ പ്രഞ്ച് പ്ലാന്റെൻ വിഭാഗത്തിലാണ് ഉൾക്കൊള്ളിച്ചിരിക്കുന്നത്. പടലകളുടേയും കായകളുടേയും എണ്ണത്തിലും ആകൃതിയിലും വ്യത്യാസമുള്ള പലതരം നേന്ത്രവാഴകൾ വിവിധ ഭാഗങ്ങളിൽ കൃഷിചെയ്തുവരുന്നു.



നേന്ത്രവാഴ കൃഷിയിൽ രണ്ടുരീതികളാണുള്ളത്. പൊടിവാഴകൃഷിയും ചെളിവാഴകൃഷിയും. ഇവയിൽ പൊടിവാഴകൃഷി മകരകൊയ്ത്ത് (ഓണവാഴകൃഷി) കഴിഞ്ഞ വയലുകളിലും മേടത്തിൽ (കുംഭവാഴ) പറമ്പുകളിലും കൃഷിചെയ്യുന്നു. പൊടിവാഴകൃഷിയിൽ വാഴക്കന്നുകൾ ഒന്നരയടിവരെയുള്ള കുഴികളെടുത്താണ് നടുക.

ചെളിവാഴകൃഷിയിൽ രണ്ടരമീറ്റർ അകലത്തിൽ വരമ്പുകളെടുത്ത് വാഴക്കന്ന് നടുന്നു. 2-3 ഇലയാകുമ്പോൾ വളപ്രയോഗം നടത്തുകയും മണ്ണ് കൂട്ടികൊടുക്കുകയും വേണം. വേനൽ കാലത്ത് വാരങ്ങൾക്കിടയിൽ വെള്ളം കെട്ടിനിർത്തുന്നത് നല്ലതാണ്. പൊടിവാഴകൃഷിയേക്കാൾ ചെലവു കൂടുതലാണ് ചെളിവാഴകൃഷിക്ക്. അതനുസരിച്ച് വിളവിലും വ്യതാസമുണ്ട്.

നേന്ത്രവാഴ കൃഷിയിൽ ഏറ്റവും പ്രധാനം വാഴകൾ വളരുമ്പോൾ ബലമുള്ള താങ്ങുകൾ കൊടുക്കുക എന്നതാണ്. കല്ലൻ മുളകളും പുളിമരത്തടികളുമാണ് ഇതിന് ഉപയോഗിക്കുന്നത്.

ഏത്തപ്പഴം ഒരു സമീകൃതാഹാരമാണ്. ഇതിന്റെ ഔഷധപ്പെരുമ പ്രസിദ്ധമാണ്. വാഴകളിൽ പോഷകഗുണം കൊണ്ടും ഔഷധശക്തി കൊണ്ടും മുന്നിൽനിൽക്കുന്നതാണ് ഏത്തവാഴ. ഏത്തവാഴ ജന്മംകൊണ്ട് ഭാരതീയനാണ്. ഇതിന്റെ കായും പിണ്ടിയും ഭക്ഷണമായി ഉപയോഗിക്കുന്നു

വാഴ സമൂലം ഔഷധമാണ്. ഏത്തപ്പഴത്തിൽ ജീവകങ്ങളും മൂലകങ്ങളും ധാരാളം അടങ്ങിയിരിക്കുന്നു. ആയുർവേദ വിധിപ്രകാരം വാത-പിത്തങ്ങളെ ശമിപ്പിക്കുന്നു. നാരുകളടങ്ങിയ ഭക്ഷണങ്ങളുടെ കൂട്ടത്തിൽ വാഴച്ചുണ്ടും പിണ്ടിയും പ്രസിദ്ധമാണ്.

എത്ത പഴത്തിലെ പോഷക മൂല്യങ്ങൾ.

ഒരു കപ്പു എത്ത പൊടിയിലെ പോഷക ഖടകങ്ങൾ 
0.9 മില്ലിഗ്രാം iron ( 5 ശതമാനം )
55 മില്ലിഗ്രാം magnesium (14 ശതമാനം )
739 മില്ലിഗ്രാം potassium (21 ശതമാനം )
0.4 മില്ലിഗ്രാം വിറ്റമിൻ ബി 6 (22 ശതമാനം )
1,668 IU വിറ്റമിൻ എ (33 ശതമാനം )
27.2 മില്ലിഗ്രാം വിറ്റമിൻ C (45 ശതമാനം )
3.4 ഗ്രാം ഫൈബർ 
0.5 ഗ്രാം ഫാറ്റ് 
1.9 ഗ്രാം പ്രൊറ്റീൻ 
181 ഗ്രാം കലോറീസ്.




</doc>
<doc id="172518" url="https://ml.wikipedia.org/wiki?curid=172518" title="ചൊവ്വയിലെ അന്തരീക്ഷ മണ്ഡലം">
ചൊവ്വയിലെ അന്തരീക്ഷ മണ്ഡലം

ഭൂമിയുടെ അന്തരീക്ഷത്തെ അപേക്ഷിച്ച് വളരെ നേർത്തതും ഭൂരിഭാഗം കാർബൺ ഡയോക്സൈഡ് (95.32%) നിറഞ്ഞതുമാണ് ചൊവ്വയിലെ അന്തരീക്ഷ മണ്ഡലം.മീഥെയ്നിൻറെ അംശം കണ്ടെത്തിയത് ചൊവ്വയിലെ അന്തരീക്ഷത്തെ കുറിച്ച് പഠിക്കാൻ ശാസ്ത്രജ്ഞർക്ക് പ്രോത്സാഹനം നൽകി .

ചൊവ്വയിലെ അന്തരീക്ഷമർദ്ദം 30 പാസ്കൽസ് (ഒളിമ്പസ് മോൺസിൻറെ മുകളിൽ) മുതൽ 1,155 പാസ്കൽസ് (ഹെല്ലസ് പ്ലാനിറ്റിയയുടെ അടിത്തട്ടിൽ )വരെ വ്യതിചലിക്കുന്നു. ഭൂമിയുടെ സമുദ്ര നിരപ്പിലെ ശരാശരി അന്തരീക്ഷമർദ്ദമായ 101.3 കിലോപാസ്കൽസിനെ അപേക്ഷിച്ച് നോക്കിയാൽ ചൊവ്വയിലെ ശരാശരി അന്തരീക്ഷമർദ്ദം 600 പാസ്കൽസ് മാത്രമാണ്. ചൊവ്വയുടെ മൊത്തം പിണ്ഡം വെറും 25 ടെറാ ടൺ മാത്രമാണ് (ഭൂമിയുടേത് 5148 ടെറാ ടൺ ആണ്).എന്നാൽ അന്തരീക്ഷത്തിൻറെ ഉയരം കണക്കാക്കുകയാണെങ്കിൽ ചൊവ്വയുടേത് ഏകദേശം 11 കിലോമീറ്റർ വരും, ഭൂമിയിൽ ഇത് 7 കിലോമീറ്ററേ ഉള്ളൂ.ചൊവ്വയുടെ ഉപരിതലം പൊടിപടലങ്ങൾ നിറഞ്ഞതാണ്. ഇക്കാരണത്താൽ ചൊവ്വയുടെ ആകാശം ചാരനിറത്തിലാണ് കാണപ്പെടുന്നത്.ചൊവ്വയിൽ ഇറങ്ങിയിട്ടുള്ള പേടകങ്ങൾ നൽകുന്ന വിവരം അനുസരിച്ച്, അന്തരീക്ഷത്തിൽ വ്യാപിച്ചിട്ടുള്ള പൊടിപടലങ്ങൾക്ക് ഏകദേശം 1.5 മൈക്രോ മീറ്റർ വ്യാപ്തി ഉണ്ടാകും.

ചൊവ്വയുടെ ജീവിത കാലത്തിനിടയിൽ അവിടുത്തെ അന്തരീക്ഷത്തിനു പല തരത്തിലുള്ള മാറ്റങ്ങളും സംഭവിച്ചിട്ടുണ്ടെന്ന് കരുതപ്പെടുന്നു . കോടിക്കണക്കിനു വർഷങ്ങൾക്കു മുൻപ് ചൊവ്വയിൽ വൻ സമുദ്രങ്ങൾ ഉണ്ടായിരുന്നതിന് തെളിവുകൾ ലഭിച്ചിട്ടുണ്ട്. "മാർസ് ഓഷ്യൻ ഹൈപോതസിസ്‌" അനുസരിച്ച് ചൊവ്വയിലെ ഇപ്പോഴത്തെ അന്തരീക്ഷമർദ്ദം ഏറ്റവും താഴ്ന്ന പ്രദേശങ്ങളിൽ ജലത്തിൻറെ ത്രിക ബിന്ദുവിനെക്കാൾ(6.11 ഹെക്ടോപാസ്കൽസ്) അൽപ്പം മാത്രം ഉയരെയാണുള്ളത്. ഉയരം കൂടിയ പ്രദേശങ്ങളിൽ ജലം അതിൻറെ ഖര രൂപത്തിലോ വാതക രൂപത്തിലോ മാത്രമേ കാണപ്പെടൂ. വാർഷിക ശരാശരി ഉപരിതല താപനില ഇപ്പോൾ 210കെൽവിനും(−63 °C; −82 °F) താഴെയാണ്. ജലത്തിന് ദ്രാവക രൂപത്തിൽ നിലനിക്കാൻ ആവശ്യമായ താപനിലയേക്കാൾ വളരെ താഴെയാണ് ഇത്. എങ്കിലും, ചൊവ്വയുടെ ഭൂതകാലത്ത് ജലം ദ്രാവക രൂപത്തിൽ നിലനിൽക്കാൻ ആവശ്യമായ താപനില നിലനിന്നിരിക്കാൻ സാധ്യതയുണ്ട്.

ചൊവ്വയിൽ നിലനിന്നിരുന്ന കട്ടികൂടിയ അന്തരീക്ഷം കുറയാൻ പല കാരണങ്ങളും ഉണ്ട്:

ചൊവ്വയുടെ അന്തരീക്ഷം ചുവടെ കൊടുത്തിരിക്കുന്ന പാളികൾ പോലെയാണ്:

ചൊവ്വയുടെ അന്തരീക്ഷത്തിലെ പ്രധാന ഘടകം കാർബൺ ഡയോക്സൈഡ് ആണ്. ശിശിരകാലത്ത് ധ്രുവങ്ങൾ പരിപൂർണ്ണ അന്ധകാരത്തിൽ ആയിരിക്കും. ഉപരിതലം വളരെയധികം തണുക്കുന്നു. ഇതിന്റെ ഫലമായി, മൊത്തം കാർബൺ ഡയോക്സൈഡിന്റെ ഏകദേശം 25% വരെ ധ്രുവ മേഖലകളിൽ ഉറഞ്ഞു കട്ടിയാകുന്നു. ഉഷ്ണകാലം എത്തുന്നതോടെ കട്ടിയായ ഈ കാർബൺ ഡയോക്സൈഡ് വീണ്ടും ഉരുകി അന്തരീക്ഷത്തിൽ ചേരുന്നു. ഈ പ്രക്രിയ മൂലം ചൊവ്വയുടെ ധ്രുവ അന്തരീക്ഷം വർഷം തോറും വളരെ വലിയ മാറ്റങ്ങൾക്കു വിധേയമാകുന്നു.

ചൊവ്വയുടെ അന്തരീക്ഷത്തിൽ, സൗരയൂഥത്തിലെ മറ്റു ഗ്രഹങ്ങളെ അപേക്ഷിച്ച് അലസ വാതകമായ ആർഗോൺ ധാരാളമായി കാണപ്പെടുന്നു. കാർബൺ ഡയോക്സൈഡ് പോലെ അന്തരീക്ഷത്തിലെ ആർഗോൺ കണ്ടൻസ് ചെയ്യപ്പെടുന്നില്ല. അതിനാൽ തന്നെ ചൊവ്വയിലെ അന്തരീക്ഷത്തിൽ നിലനിൽക്കുന്ന ആർഗോനിൻറെ അളവ് സ്ഥിരസംഖ്യയാണ്. എന്നാൽ ഒരു പ്രത്യേക പ്രദേശത്തെ ആർഗോനിൻറെ അളവിൽ വ്യത്യാസം വന്നേക്കാം. അടുത്തകാലങ്ങളിൽ ഉപഗ്രഹങ്ങളിൽ നിന്നും ലഭ്യമായ വിവരങ്ങൾ അനുസരിച്ച്, ശരത്കാലത്ത് തെക്കേ ധ്രുവത്തിൽ ആർഗോണിൻറെ അളവ് കൂടുകയും, വസന്തകാലത്ത് അത് കുറയുകയും ചെയ്യുന്നു എന്ന് കണ്ടെത്തിയിട്ടുണ്ട്.

ചൊവ്വയിലെ അന്തരീക്ഷത്തിലെ മറ്റുള്ള ഘടകങ്ങൾക്ക് വളരെ വ്യതിയാനങ്ങൾ ഉണ്ടാകുന്നു. ഉഷ്ണകാലത്ത് അന്തരീക്ഷത്തിലേക്ക് തിരിച്ചുവരുന്ന കാർബൺ ഡയോക്സൈഡ്, ജലത്തിന്റെ അംശങ്ങൾ നിക്ഷേപിക്കുന്നു. ഇടയ്ക്കിടെ ഉണ്ടാകുന്ന വാതങ്ങൾ ധ്രുവ മേഖലകളിൽ 400 കിലോമീറ്റർ വേഗതയിൽ വരെ ആഞ്ഞടിക്കുന്നു. ഇവ വലിയ തോതിൽ പൊടിപടലങ്ങളും, ജല കണികകളും അന്തരീക്ഷത്തിൽ ചേരാനും ഭൂമിയിലെതുപോലെ മേഘങ്ങൾ രൂപീകരിക്കുവാനും സഹായിക്കുന്നു. ഇത്തരത്തിലുള്ള മേഘങ്ങളെ ഓപ്പർറ്റ്യൂണിറ്റി പേടകം 2004ൽ ചിത്രീകരിക്കുകയുണ്ടായി.ചൊവ്വയുടെ വടക്കേ ധ്രുവത്തിൽ ജല മഞ്ഞ് കണ്ടെത്തിയതായി ഫീനിക്സ് ചൊവ്വാ ദൗത്യത്തിൽ പ്രവർത്തിക്കുന്ന നാസയിലെ ശാസ്ത്രജ്ഞർ 2008 ജൂലൈ 31ന് സ്ഥിരീകരിച്ചു. ഉപരിതലത്തിൽ ഇറങ്ങുന്ന ഫീനിക്സ് പേടകം ഇതിനെ കുറിച്ച് കൂടുതൽ അപഗ്രഥനം നടത്തുകയും ഏതെങ്കിലും കാലഘട്ടത്തിൽ ചൊവ്വയിൽ ജലം ദ്രാവക രൂപത്തിൽ ഉണ്ടായിരുന്നോ എന്നും അതിൽ ജൈവിക ഘടകങ്ങൾ നിലനിൽക്കുന്നുണ്ടോ എന്നും പഠനം നടത്തും.

2003ൽ നാസ ഗോഡാഡ് സ്പേസ് ഫ്ലൈറ്റ് സെൻറെറിലെ ഒരു കൂട്ടം ശാസ്ത്രജ്ഞർ ചൊവ്വയിൽ ചെറിയ തോതിൽ (100 കോടിയുടെ അംശങ്ങളിൽ ) മീഥെയ്ൻ (CH) കണ്ടെത്തുകയുണ്ടായി. ചൊവ്വയുടെ അന്തരീക്ഷത്തിൽ 10 nmol/mol
എന്ന അളവിൽ മീഥെയ്ൻ ഉണ്ടെന്ന് 2004ൽ മാർസ് എക്സ്പ്രസ്സ്‌ ഓർബിറ്റർ എന്ന പേടകവും ഭൗമോപരിതലത്തിൽ നിന്ന് ദൂരദർശനി വഴിയുള്ള നിരീക്ഷണവും കണ്ടെത്തിയിട്ടുണ്ട് .


</doc>
<doc id="172519" url="https://ml.wikipedia.org/wiki?curid=172519" title="കിലിച് ഖാൻ">
കിലിച് ഖാൻ

ക്വാജാ അബീദ് സിദ്ദിഖിക്ക് മുഗൾ സാമ്രാട്ട് ഷാജഹാൻ നൽകിയ ബഹുമതിയാണ് “കിലിച് ഖാൻ”.ഷാജഹാനേയും ഔറംഗസേബിനേയും വിശ്വസ്തതയോടെ സേവിച്ച കിലിച് ഖാൻ ഔറംഗസേബിൻറെ പ്രമുഖ സേനാനായകനായി. കിലിച് ഖാൻറെ പൗത്രനായ മീർ ഖമറുദ്ദിൻ സിദ്ദിഖിയാണ് അസഫ് ജാ രാജവംശം സ്ഥാപിച്ചതും അസഫ് ജാ ഒന്നാമൻ എന്ന പേരിൽ ആദ്യത്തെ ഹൈദരാബാദ് നിസാമായി പദവിയേറ്റതും.

ക്വാജാ അബീദ് സിദ്ദിഖിയുടെ ജനനം, സമർഖണ്ഡിലെ അഡിലാബാദിലായിരുന്നു. കുടുംബക്കാർ തലമുറകളായി ഇസ്ലാം മതപണ്ഡിതരായിരുന്നെങ്കിലും അബീദ് സിദ്ദിഖി യോദ്ധാവാകാനാണ് തീരുമാനിച്ചത്.
1655- ൽ അബീദ് സിദ്ദിഖി മക്കയിലേക്ക് ഹജ്ജിനു പുറപ്പട്ടു. യാത്ര ഇന്ത്യ വഴിക്കായിരുന്നു. ഷാജഹാനെ കാണുകയായിരുന്നു മുഖ്യ ഉദ്ദേശം. ഈ കൂടിക്കാഴ്ച്ച സിദ്ദിഖിക്ക് വളരെ ഗുണകരമായി ഭവിച്ചു. അബീദ് സിദ്ദിഖിയുടെ കഴിവുകളിൽ മതിപ്പു തോന്നിയ ഷാജഹാൻ, കിലിച് ഖാൻ (ഖഡ്ഗി, വാൾക്കാരൻ ) എന്ന ബഹുമതിയും മേലങ്കിയും സിദ്ദിഖിക്ക് സമ്മാനിച്ചു. കൂടാതെ, ഹജ്ജു കഴിഞ്ഞു തിരിച്ചു വരുമ്പോൾ തൻറെ സ്വന്തം സേവകസംഘത്തിൽ ജോലിയും വാഗ്ദാനം ചെയ്തു. 
1658- ൽ ഹജ്ജു കഴിഞ്ഞ് ഹാജി ക്വാജാ അബീദ് സിദ്ദിഖി ഇന്ത്യയിൽ തിരിച്ചെത്തിയപ്പോഴേക്കും ഷാജഹാൻറെ പുത്രന്മാർ തമ്മിൽ സിംഹാസനത്തിനു വേണ്ടിയുളള അവകാശത്തർക്കം മൂർദ്ധന്യത്തിലെത്തിയിരുന്നു. സിദ്ദിഖി ഔറംഗസേബിൻറെ പക്ഷം ചേർന്നു. മേയ് 28, 1658-ൽ സമുഗറിൽ വെച്ച് ഷാജഹാൻറെ മൂത്ത പുത്രനും കിരീടാവകാശിയുമായ ദാരാ ഷിക്കോവിനെതിരായി ഔറംഗസേബും മുറാദ് ബക്ഷും ഒത്തുചേർന്നു നടത്തിയ പോരാട്ടത്തിൽ കിലിച് ഖാൻ നിർണ്ണായക പങ്കു വഹിച്ചു. സന്തുഷ്ടനായ ഔറംഗസേബ് സദ്ര് ഉ സദർ എന്ന ബഹുമതി സമ്മാനിച്ചു. ക്രമേണ ഔറംഗസേബിൻറെ വിശ്വസ്ത സേനാനായകരിലൊരാളായി ഉയരുകയും ചെയ്തു. 
ഹിന്ദുസ്ഥാൻ മുഴുവനായും സ്വന്തം അധീനതയിലാക്കണമെന്ന ഔറംഗസേബിൻറെ സ്വപ്നം യാഥാർഥ്യമാക്കുന്നതിന് കിലിച് ഖാൻ അനേകം യുദ്ധങ്ങൾ നടത്തി. ഇതിൽ ഏറ്റവും പ്രധാനമായതായിരുന്നു ഡക്കാൻ ദൗത്യം. ഈ ശ്രമത്തിൽ കിലിച് ഖാന്റെ പുത്രൻ സഹാബുദ്ദിൻ സിദ്ദിഖിയും പിതാവിനോടൊപ്പം ഉണ്ടായിരുന്നു.
1687-ൽ ഗോൽക്കൊണ്ട കോട്ട പിടിച്ചെടുക്കാനായി പിതാവും പുത്രനും ചേർന്നു പദ്ധതി ആസൂത്രണം ചെയ്തു. പക്ഷെ ഇതു നടപ്പാക്കുന്നതിനിടയിൽ കിലിച് ഖാന് മാരകമായി മുറിവേറ്റു. അല്പ ദിവസങ്ങൾക്കകം മരിക്കുകയും ചെയ്തു.
ഗോൽക്കൊണ്ട കോട്ടക്കു സമീപം ഹിമായത് സാഗർ എന്ന തടാകത്തിനടുത്തായാണ് കിലിച് ഖാൻ അടക്കം ചെയ്യപ്പെട്ടത്.



</doc>
<doc id="172529" url="https://ml.wikipedia.org/wiki?curid=172529" title="ത്രിക ബിന്ദു">
ത്രിക ബിന്ദു

താപഗതികത്തിൽ, ഒരു വസ്തു അതിൻറെ മൂന്നു രൂപങ്ങളിലും (ഖരം, ദ്രാവകം, വാതകം) ഒരേ സമയം താപഗതിക സന്തുലനാവസ്ഥയിൽ നിലനിൽക്കാൻ ആവശ്യമായ മർദ്ദത്തേയും താപനിലയും ആ വസ്തുവിന്റെ 'ത്രിക ബിന്ദു' എന്ന് വിളിക്കുന്നു. ഉദാഹരണത്തിന്, രസത്തിൻറെ ത്രികബിന്ദു -38.8344°C താപനിലയും, 0.2 മില്ലി പാസ്കൽ മർദ്ദവുമാണ്.

ജലത്തിന്റെ ത്രികബിന്ദു ഉപയോഗിച്ചാണ് അന്താരാഷ്ട്ര ഏകകവ്യവസ്ഥയിൽ താപഗതിക താപനിലയുടെ അളവായ കെൽവിൻ നിർവചിച്ചിരിക്കുന്നത്.


</doc>
<doc id="172531" url="https://ml.wikipedia.org/wiki?curid=172531" title="നൂർ ജഹാൻ (നടി)">
നൂർ ജഹാൻ (നടി)

ഹിന്ദി-ഉർദു- പഞ്ചാബി ചലച്ചിത്രങ്ങളിലെ നടിയും ഗായികയും ആയിരുന്നു നൂർ ജഹാൻ .

പഞ്ചാബിലെ കസൂർ ഗ്രാമത്തിൽ 1926 ൽ ജനിച്ചു. ഗുലാം മുഹമ്മദ് ഖാന്റെ ശിക്ഷണത്തിൽ സംഗീതം അഭ്യസിച്ചു. ബാലനടിയെന്ന നിലയിൽ കൽക്കട്ടയിലെ നാടകരംഗത്ത് സ്ഥാനം നേടി. സിനിമയിൽ അവതരിപ്പിച്ചത് ഇന്ദ്രാമൂവീടോണിലെ സുഖ്‌ലാൽ കർമാനി. കുട്ടിക്കാലത്തുതന്നെ സിനിമാരംഗത്തു പ്രവേശിച്ചു. എം.ഡി. മെഹ്‌റയുടെ പഞ്ചാബി ചിത്രങ്ങളിലും പഞ്ചോളിയുടെ ഗുലേബക്കാവലിയിലും അഭിനയിച്ചു. സിനിമാ നിർമാതാവായ ഷൗക്കത്ത് ഹുസൈനെ വിവാഹം ചെയ്യുകയും അദ്ദേഹത്തിന്റെ പല ചിത്രങ്ങളിലും അഭിനയിക്കുകയും ചെയ്തു. ദുഹായ് എന്ന ചിത്രത്തിലഭിനയിക്കുന്നതിനായി വി.എം. വ്യാസ് മുംബൈയിലേക്കു കൊുണ്ടുവന്നു. വിഭജനത്തിനുശേഷം പാകിസ്താനിലേക്കു തിരിച്ചുപോയി. സ്വരമാധുരിയുടെ മേന്മമൂലം `മെലഡിക്വീൻ' എന്നു പ്രശസ്തിയാർജിച്ച നൂർജഹാന്റെ എല്ലാ ചിത്രങ്ങളും `ഹിറ്റു'കളായിരുന്നു. പിന്നീട് പാകിസ്താനിലേക്കു തിരിച്ചു പോവുകയും പ്രമുഖ പിന്നണിഗായികയായി കലാരംഗത്തു തുടരുകയും ചെയ്തു.


</doc>
<doc id="172536" url="https://ml.wikipedia.org/wiki?curid=172536" title="ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ">
ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ

ഗാസി ഉദ്ദീൻ ഖാൻ ഫിറോസ് ജംഗ് രണ്ടാമന്റെ പുത്രനും, അസഫ് ജാ ഒന്നാമന്റെ പൌത്രനുമായ സഹാബുദ്ദീൻ മുഹമ്മദ് സിദ്ദിഖിയാണ് അച്ഛന്റെ മരണശേഷം ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ എന്ന പേരിലറിയപ്പെട്ടത്.. 
ഗാസി ഉദ്ദീൻ ഖാൻ ഫിറോസ് ജംഗ് രണ്ടാമന്റെയും പത്നി സുൽത്താൻ ബീഗത്തിൻറെയും പുത്രനായി 1736-ൽ സഹാബുദ്ദീൻ മുഹമ്മദ് സിദ്ദിഖി ജനിച്ചു. മുഗൾ സാമ്രാട്ട് മുഹമ്മദ് ഷായുടെ ദർബാറിൽ മന്ത്രിയായിരുന്ന പിതാവിന്റെ സഹായകനായി മകനും ഒപ്പം നിന്നു. സൂക്ഷ്മ നിരീക്ഷകനായ സഹാബുദ്ദീൻ മുഹമ്മദ് സിദ്ദിഖി ദർബാറിലെ ഉപജാപങ്ങളും കരുനീക്കങ്ങളും ശ്രദ്ധയോടെ വീക്ഷിച്ചു. ദർബാറിൽ സഹാബുദ്ദീൻ മുഹമ്മദ് സിദ്ദിഖിയുടെ മുഖ്യ അഭ്യുദയകാംക്ഷി, മന്ത്രിമുഖ്യനായ നവാബ് സഫ്ദർജംഗ് ആയിരുന്നു. 1748-ൽ രോഗബാധിതനായി മുഗൾ സാമ്രാട്ട് മുഹമ്മദ് ഷാ അന്തരിച്ചു; പുത്രൻ അഹമദ് ഷാ സിംഹാസനത്തിലേറി. അതേ വർഷം സിദ്ദിഖിയുടെ പിതാമഹൻ അസഫ് ജാ ഒന്നാമനും നിര്യാതനായി.
അസഫ് ജാ ഒന്നാമൻറെ മരണത്തിനു ശേഷം നിസാം പദവിക്കു വേണ്ടി ഉണ്ടായ അവകാശത്തർക്കത്തിൽ ഗാസി ഉദ്ദീൻ ഖാൻ ഫിറോസ് ജംഗ് രണ്ടാമൻ 1752-ൽ 
സംശയാസ്പദമായ ചുറ്റുപാടുകളിൽ നിര്യാതനായി. ഈ വിവരം സഹാബുദ്ദീൻ മുഹമ്മദ് സിദ്ദിഖി ആദ്യം അറിയിച്ചത് നവാബ് സഫ്ദർജംഗിനേയായിരുന്നു. നവാബ് സഫ്ദർജംഗിൻറെ ശുപാർശയാൽ മുഗൾ സാമ്രാട്ട് അഹമദ് ഷാ,ഗാസി ഉദ്ദീൻ ഖാൻ ഫിറോസ് ജംഗ് മൂന്നാമൻ എന്ന പദവിയും മീർ ബക്ഷി സ്ഥാനവും, അമിർ ഉൾ ഉമാരാ, ഇമാദ് ഉൾ മുൾക്ക് എന്നീ ബഹുമതികളും സഹാബുദ്ദീൻ മുഹമ്മദ് സിദ്ദിഖിക്കു നല്കി.

സുഖലോലുപനും ഭരണകാര്യങ്ങളിൽ തീരെ അശ്രദ്ധനുമായിരുന്ന അഹമ്മദ് ഷായുടെ രീതികൾ കൊട്ടാരസ്പർദ്ധകൾക്ക് വളം വച്ചു. ഇറാനികളും തുറാനികളും തമ്മിലുളള വൈരം മൂത്തു. സഫ്ദർജംഗും ഗാസി ഉദ്ദീനും എതിരാളികളായി. തുറാനികളുടെ നേതാവായിരുന്ന ഗാസി ഉദ്ദീൻ മറാഠശക്തികളുടെ സഹായത്തോടെ സഫ്ദർജംഗിൻറെ നേതൃത്വത്തിൽ പൊരുതിയ മുഗൾ സൈന്യത്തെ സിക്കന്ദരാബാദ് (ഇപ്പോൾ പാകിസ്താനിൽ) എന്ന സ്ഥലത്തു വച്ച് മേയ് 1754-ൽ പരാജയപ്പെടുത്തി. 
സഫ്ദർ ജംഗ് 1754-ൽ നിര്യാതനായി. 
അധികാരമോഹിയായിരുന്ന ഗാസി ഉദ്ദീൻ ഖാൻ 1754-ൽ മുഗൾ സാമ്രാട്ട് അഹമ്മദ് ഷായെ തടവിലാക്കുകയും, അന്ധനാക്കുകയും ചെയ്ത ശേഷം ഫറൂഖ് സിയാറാൽ അന്ധനാക്കപ്പെട്ട് തടവിൽക്കഴിഞ്ഞിരുന്ന അസീസ് ഉദ്ദീനെ (അലംഗീർ രണ്ടാമൻ) മുഗൾ സിംഹാസനത്തിലിരുത്തി. അഹ്മദ് ഷായും മാതാവും അന്ധരാക്കപ്പെട്ടു. ഇതിനൊക്കെ തന്നോടൊപ്പം നിന്ന മറാഠ നേതാക്കൾക്ക് ഗാസി ഉദ്ദീൻ വലിയൊരു തുക വാഗ്ദാനം ചെയ്തിരുന്നു. സ്വാർത്ഥതാത്പര്യങ്ങൾക്കായി മുഗൾ രാജവംശത്തിലെ പലരേയും ഗാസി ഉദ്ദീൻ ഖാൻ കൊലപ്പെടുത്തി; പലരും ഓടി രക്ഷപ്പെട്ടു. അഞ്ചര വർഷക്കാലം നീണ്ടുനിന്ന ഭീകര വാഴ്ച മുഗ സാമ്രാജ്യത്തെ ഇനിയൊരിക്കലും പുനരുദ്ധരിക്കാനാവാത്ത വിധം തകർച്ചയിലേക്കു നയിച്ചു.

ഗാസിയുദ്ദീൻ, മീർ മുനീമിനെ പഞ്ചാബിലെ ഭരണാധികാരിയായി നിയമിച്ചു. ഇത് അഫ്ഗാനിസ്താനിലെ അഹമ്മദ് ഷാ അബ്ദാലിയെ ചൊടിപ്പിച്ചു. 1757 ജനവരിയി അബ്ദാലിയും സൈന്യവും ദില്ലിയിലെത്തി. ഒരു പാടു രക്തച്ചൊരിച്ചിലിനു ശേഷം ഗാസിയുദ്ദീനെ വരുതിയിൽ കൊണ്ടു വന്നു. സ്വന്തം പുത്രനായ തിമൂർ ഷായെ പഞ്ചാബ് ഗവർണറായും, ജഹാൻ ഖാൻ എന്ന കാര്യപ്രാപ്തിയുളള സേനാപതിയെ ഉപദേഷ്ടാവുമായി നിയമിച്ചു, യുദ്ധത്തിൽ തന്നോടൊപ്പം നിന്ന റോഹിലാഖണ്ഡ് സേനാനായകൻ നജീബ് ഉദ്ദൗളയെ മുഗൾ കൊട്ടാരം വിചാരിപ്പുകാരനായി (അമീർ ഉൽ ഉമ്റ) പ്രഖ്യാപിച്ച് അബ്ദാലി തിരിച്ചു പോയി. 
ഗാസിയുദ്ദീൻ അടങ്ങിയിരിക്കുന്ന പ്രകൃതക്കാരനായിരുന്നില്ല. പല രാജ കുടുംബാംഗങ്ങളും വധിക്കപ്പെട്ടു അലംഗീർ രണ്ടാമന്റെ പുത്രൻ അലി ഗൌഹർ നജീബുദ്ദൌളയുടെ സഹായത്തോടെ വീട്ടു തടങ്ങലിൽ നിന്നു രക്ഷപ്പെട്ട് പൂർവ്വ പ്രാന്തങ്ങളിലേക്കു രക്ഷപ്പെട്ടു. പഞ്ചാബ് തിരിച്ചു പിടിക്കാനായി ഗാസിയുദ്ദീൻ വീണ്ടും മറാഠ സഹായം ആവശ്യപ്പെട്ടു. 1759 ആഗസ്റ്റിൽ അബ്ദാലി തിരിച്ചടിച്ചു. ഈ ബഹളങ്ങൾക്കിടയിൽ 1759-ൽ ഗാസി ഉദ്ദീൻ ഖാൻ ഏർപ്പാടാക്കിയ ഘാതകർ അലംഗീർ രണ്ടാമനെ ദാരുണമായ വിധത്തിൽ കൊലപ്പെടുത്തി. ഔറംഗസേബിന്റെ ഇളയ പുത്രൻ കാം ബക്ഷിന്റെ പൌത്രനെ ഷാജഹാൻ മൂന്നാമൻ എന്ന പേരിൽ അവരോധിക്കാൻ ശ്രമിച്ചു. പക്ഷെ വിവരം കിട്ടിയ അലി ഗോഹർ, ഷാ ആലം എന്ന പേരിൽ സ്വയം ചക്രവർത്തിയായി പ്രഖ്യാപിച്ചു. നജീബ് ഉദ്ദൗളയുടെ നേതൃത്വത്തിൽ മുഗൾ സൈന്യം ഗാസിയുദ്ദീനെതിരെ പ്രതികരിക്കാൻ തുടങ്ങി. മൂന്നാം പാനിപത്ത് യുദ്ധത്തിനു ശേഷം അബ്ദാലിയുടെ പിടിയിലാകുമെന്നായപ്പോൾ ഗാസി ഉദ്ദീൻ ഖാൻ ആത്മരക്ഷാർത്ഥം ദൽഹിയിൽ നിന്ന് പാലായനം ചെയ്തു. പിന്നീട് കുറച്ചു കാലത്തേക്ക് സൂരജ് മലിന്റെ ദാക്ഷിണ്യത്തിൽ ഭരത്പൂരിൽ കഴിഞ്ഞതായി പറയപ്പെടുന്നു. 
1791-ൽ ബ്രിട്ടീഷ് പോലീസ് യാദൃഛികമായി ദൈന്യാവസ്ഥയിൽ ഗാസിയുദ്ദീനെ സൂറത്തിൽ വെച്ച് പിടികൂടിയതായി കീൻ രേഖപ്പെടുത്തുന്നു. ഗവർണർ ജനറലുടെ നിർദ്ദേശമനുസരിച്ച് ഗാസിയുദ്ദീന് ഹജ്ജിനു പോകാനുളള സൌകര്യങ്ങൾ ചെയ്തുകൊടുക്കപ്പെട്ടു. തിരിച്ചെത്തിയശേഷം ബുന്ദേൽഖണ്ടിൽ താമസമാക്കിയതായും 1800 ഓഗസ്റ്റ് 31നു കല്പി എന്ന സ്ഥലത്തു വെച്ച് മരണപ്പെട്ടെന്നും പറയപ്പെടുന്നു. 


</doc>
<doc id="172537" url="https://ml.wikipedia.org/wiki?curid=172537" title="ആർ. രാമചന്ദ്രൻ">
ആർ. രാമചന്ദ്രൻ

ഒരു മലയാള കവിയായിരുന്നു ആർ. രാമചന്ദ്രൻ (1923 - ഓഗസ്റ്റ് 3 2005). കവിതയ്ക്ക് കേരള സാഹിത്യ അക്കാദമി, കേന്ദ്ര സാഹിത്യ അക്കാദമി പുരസ്കാരങ്ങൾ ലഭിച്ചിട്ടുണ്ട്.

1923-ൽ തൃശ്ശൂർ ജില്ലയിലെ താമരത്തിരുത്തിയിൽ ആർ. രാമകൃഷ്ണ അയ്യരുടെയും അന്നപൂർണ്ണേശ്വരി അമ്മാളുടെയും മകനായി ജനിച്ചു . പഴയ കൊച്ചി രാജ്യത്തിലെ വിവിധ വിദ്യാലയങ്ങളിലും, എറണാകുളം മഹാരാജാസ് കോളേജിലുമായി വിദ്യാഭ്യാസം പൂർത്തിയാക്കി. മലയാളം, ഇംഗ്ലീഷ്, സംസ്കൃതം എന്നീ വിഷയങ്ങളിൽ ബിരുദാനന്തര ബിരുദം നേടിയിട്ടുണ്ട്. 1948 മുതൽ 1978 വരെയുള്ള കാലയളവിൽ കോഴിക്കോട് മലബാർ ക്രിസ്ത്യൻ കോളേജിലെ മലയാളവിഭാഗം അദ്ധ്യാപകനായി സേവനമനുഷ്ഠിച്ചിട്ടുണ്ട്. 2005 ഓഗസ്ത് 3-നു് അന്തരിച്ചു . എ.കെ. വിശാലാക്ഷി ഭാര്യയും വസന്ത, മുരളി, സുരേഷ്, മോഹൻ എന്നിവർ മക്കളുമാണ്

കവിതയിൽ തന്റേതായ ഒരു ചാലു കീറി അതിനെ ആസ്വാദക ഹൃദയങ്ങളിലേക്ക് നയിച്ച് അവിടങ്ങളിൽ നനവുണ്ടാക്കി. വളരെക്കുറച്ചു കവിതകൾ മാത്രമേ എഴുതിയിട്ടുള്ളൂ. പാബ്ലോ നെരൂദയുടെ കൃതികൾ മലയാളത്തിലേക്ക് വിവർത്തനം ചെയ്തിട്ടുണ്ട്.




</doc>
<doc id="172540" url="https://ml.wikipedia.org/wiki?curid=172540" title="ജോൺ റസ്കിൻ">
ജോൺ റസ്കിൻ

പ്രസിദ്ധ ഇംഗ്ലീഷ് പണ്ഡിതനും കലാ വിമർശകനും സാമൂഹ്യ ചിന്തകനുമായിരുന്നു ജോൺ റസ്കിൻ(8 February 1819 – 20 January 1900 ).ഗാന്ധിജിയെ ആകർഷിച്ച അൺ‌ടു ദിസ് ലാസ്റ്റ് എന്ന ഗ്രന്ഥം ഇദ്ദേഹം രചിച്ചതാണ് . 

ലണ്ടനിൽ ജനിച്ചു. ക്രൈസ്റ്റ് ചർച്ച് വിദ്യാലയത്തിൽ പഠിക്കുന്ന കാലത്ത് കവിതയെഴുതി സമ്മാനംനേടി. ഒപ്പം ചിത്രകലയിലും പ്രാവീണ്യം സമ്പാദിച്ചു. ഓക്‌സ് ഫെഡ് സർവകലാശാലയിൽ ചിത്രകലാവിഭാഗത്തിൽ പ്രൊഫസർ. സാമൂഹികപരിഷ്കർത്താവും ചിന്തകനും എന്ന നിലയിൽ പ്രശസ്തനായി. അനേകം സർകലാശാലകളും സ്ഥാപനങ്ങളും റസ്കിനു ബഹുമതി നല്കി. ബ്രിട്ടനിലും അമേരിക്കയിലും `റസ്കിൻ സൊസൈറ്റികൾ' രൂപം കൊണ്ടു. 1900 ജ. 20-ന് അന്തരിച്ചു. അൺടു ദിസ് ലാസ്റ്റ് എന്ന ഗ്രന്ഥം ഗാന്ധിജി ഗുജാറാത്തിയിലേക്കു പരിഭാഷപ്പെടുത്തിയിട്ടുണ്ട് .


</doc>
<doc id="172541" url="https://ml.wikipedia.org/wiki?curid=172541" title="റിട്ട്">
റിട്ട്

കോടതികളുടെ ഉന്നതാധികാര കല്പനയാണ് റിട്ട്. ഹൈക്കോടതികളുടെ റിട്ടധികാരം സുപ്രീംകോടതിയുടെയും ആധികാരികതയോടു സാമ്യമുള്ളതാണ്. കോടതികളുടെ കല്പന എന്ന് അർഥം. ഏതെങ്കിലുമൊരു പ്രവൃത്തി ചെയ്യരുതെന്നോ എങ്ങനെ ചെയ്യണമെന്നോ ആജ്ഞാപിക്കുന്നതും റിട്ടിന്റെ പരിധിയിൽ വരും. ഹേബിയസ് കോർപ്പസ്, മാൻഡമസ് റിട്ട്, ക്വോ വാറന്റോ റിട്ട്, പ്രൊഹിബിഷൻ റിട്ട്, സെർഷ്യോററി റിട്ട് എന്നിവയാണ് ഇന്ത്യൻ ഭരണഘടനയിൽ പറഞ്ഞിട്ടുള്ള റിട്ടുകൾ. ഇംഗ്ലണ്ടിലെ കോടതികളിലായിരുന്നു റിട്ടധികാരത്തിന്റെ തുടക്കം. ഇന്ത്യയിൽ റിട്ടധികാരം സുപ്രീം കോടതിക്കും ഹൈക്കോടതികൾക്കും മാത്രമേയുള്ളു.


</doc>
<doc id="172542" url="https://ml.wikipedia.org/wiki?curid=172542" title="ശൗൽ">
ശൗൽ

ഇസ്രയേലിന്റെ ഒന്നാമത്തെ രാജാവാണ് ശൌൽ (Hebrew: שָׁאוּל, Šāʼûl ; "asked for, prayed for"; Arabic: طالوت‎, Ṭālūt; Greek: Σαούλ Saoul; Latin: Saul) (circa 1079 BC – 1007 BC) (ബി.സി. 1000). ബഞ്ചമിന്റെ ഗോത്രത്തിലെ കിഷിന്റെ പുത്രൻ. ശൌലിനെ രാജാവായി അഭിഷേകം ചെയ്തത് പ്രവാചകനായ സാമുവലാണ്. ഫിലിസ്റ്റൈൻ സേനകളിൽ നിന്നു നേരിട്ട പരാജയത്തെത്തുടർന്ന് ആത്മഹത്യ ചെയ്തു. എതിരാളിയായ ദാവീദ് രാജാവായി.
ദാവീദ് സാവൂലിന്റെ മരുമകനായിരുന്നു. സാവൂളിന്റെ മകളായ മീഖളിനെയാണു ദാവീദ് വിവാഹം കഴിച്ചതു.തന്റെ മകനായിരുന്നു പ്രശസ്തനായ സോളമൻ
ബൈബിളിൽ സാമുവേലിന്റെ ഒന്നാം പുസ്തകതിൽ ആണു സാവൂളിനെക്കുറിച്ചു എഴുതിയിരിക്കുന്നത്.താൻ ദൈവത്താൽ തിരഞ്ഞെടുക്കപ്പെട്ടുവെങ്കിലും പിന്നീട് ദൈവ വഴിയിൽ നിന്നു അകലുകയും ജീവിതത്തിൽ പരാജയപ്പെടുകയും ചെയ്തു.


</doc>
<doc id="172543" url="https://ml.wikipedia.org/wiki?curid=172543" title="രാജാ റാവു">
രാജാ റാവു

പ്രസിദ്ധനായ ഇന്തോ-ആംഗ്ലിയൻ നോവലിസ്റ്റ് ആണ് രാജാ റാവു (Kannada: ರಾಜ ರಾವ್) (November 8, 1908 – July 8, 2006). ജനനം കർണാടകയിലെ ഹാസ്സനിൽ . ഫ്രാൻസിലെ സോർബോൺ സർവകലാശാലയിൽ പഠിച്ചു മടങ്ങിയെത്തി. രമണമഹർഷി ആശ്രമം, സബർ മതി, വാരാണസി എന്നിവിടങ്ങളിലെല്ലാം അലഞ്ഞ ഇദ്ദേഹം തിരുവനന്തപുരത്തുവച്ച് ഗുരു കൃഷ്ണമേനോനെ (ആത്മാനന്ദൻ) കണ്ടെത്തി . അനവധി വർഷം അവിടെ കഴിഞ്ഞു. ദീർഘകാലം യു.എസി ലെ ടെക്‌സാസ് യൂനിവേഴ്‌സിറ്റി (ആസ്റ്റിൻ) യിൽ ജോലിചെയ്തു. സാഹിത്യത്തിനുള്ള ന്യൂസ്റ്റഡ് അന്തർദേശീയ സമ്മാനം ലഭിച്ചു. സർപന്റ് ആന്റ് ദ റോപ്, കാന്തപുര, കൗ ഒഫ് ദി ബാരിക്കേഡ്‌സ്, ക്യാറ്റ് ആന്റ് ഷേക്‌സ്പിയർ, ചെസ്മാസ്റ്റർ, ഹിസ് മൂവ്‌സ് എന്നിവയാണ് പ്രധാന കൃതികൾ. ചില കൃതികൾക്ക് മലയാള പരിഭാഷ വന്നിട്ടുണ്ട് .


</doc>
<doc id="172545" url="https://ml.wikipedia.org/wiki?curid=172545" title="റെഗ്ഗെ">
റെഗ്ഗെ

1970 കളിലും 80 കളിലും ശക്തമായ വെസ്റ്റിന്ത്യൻ പോപ്പുലർ സംഗീതം ആണ് റെഗ്ഗെ . ദ്രുതമായ ആലാപനവും രൗദ്രമായ താളലയവുമാണ് സവിശേഷത. വെസ്റ്റിൻ ഡീസിൽ ഉടലെടുത്ത റാസ്റ്റഫാരിയനിസം എന്ന മതവുമായി ബന്ധപ്പെട്ടവയാണ് റെഗ്ഗെയുടെ ഗാനങ്ങൾ. മാർക്കസ് ഗാർവെയുടെ ആശയങ്ങളിൽ അധിഷ്ഠിതമായ റാസ്റ്റഫാരിയനിസം, കറുത്തവർഗക്കാരോട് ആഫ്രിക്കയിലേക്കു തിരിച്ചു പോകാനും കറുത്തവർ നിയന്ത്രിക്കുന്ന രാഷ്ട്രം സ്ഥാപിക്കാനും ആഹ്വാനം ചെയ്യുന്നു. ബോബ് മാർലി (1945-81) യുടെ ഗാനങ്ങൾ 70 കളിൽ റെഗ്ഗെയ്ക്ക് ലോകവ്യാപകമായ പ്രശസ്തി നല്കി. ആലാപനവേഗത്തിന് പ്രാധാന്യമുള്ളതും റെഗ്ഗെയും റാപ്പും കലർന്നതുമായ റഗ്ഗ എന്ന പുതിയ ശൈലി 1990 കളിൽ ആവിർഭവിച്ചു.


</doc>
<doc id="172546" url="https://ml.wikipedia.org/wiki?curid=172546" title="ആർ. ശങ്കരനാരായണൻ തമ്പി">
ആർ. ശങ്കരനാരായണൻ തമ്പി

കേരള നിയമസഭയിലെ ആദ്യ സ്പീക്കറും സ്വാതന്ത്ര്യ സമരസേനാനിയുമായിരുന്നു ആർ. ശങ്കരനാരായണൻ തമ്പി (30 സെപ്റ്റംബർ 1911 - 2 നവംബർ 1989). ഒന്നാം കേരളനിയമസഭയിൽ സി.പി.ഐ.യുടെ പ്രതിനിധിയായി ചെങ്ങന്നൂർ നിയോജകമണ്ഡലത്തിൽ നിന്നാണ് ഇദ്ദേഹം തിരഞ്ഞെടുക്കപ്പെട്ടത്. രാമ രാജ വർമ്മ (മാവേലിക്കര) - തങ്കമ്മ കെട്ടിലമ്മ (പാണ്ടവത്ത്) ദമ്പതികളുടെ മകനായി 1911 സെപ്റ്റംബർ 30ന് ആലപ്പുഴയിലെ പല്ലനയിൽ ശങ്കരനാരായണൻ തമ്പി ജനിച്ചു. പി.എൽ. തങ്കമ്മയാണ് ഭാര്യ മൂന്ന് ആൺകുട്ടികളും രണ്ട് പെൺകുട്ടികളും ഇദ്ദേഹത്തിനുണ്ട്. 1944 മുതൽ 1947 വരെ ശ്രീമൂലം അസംബ്ലിയിലും 1954-ൽ തിരുക്കൊച്ചി നിയമസഭയിലേക്കും ഇദ്ദേഹം തിരഞ്ഞെടുക്കപ്പെട്ടിട്ടുണ്ട്.

തിരുവിതാംകൂർ സ്റ്റേറ്റ് കോൺഗ്രസിന്റെ യുവജന സംഘടനയായ ഓൾ ട്രാവൻകൂർ യൂത്ത് ലീഗിലൂടെ 1938ലാണ് ഇദ്ദേഹം രാഷ്ട്രീയത്തിലേക്ക് വരുന്നത്, നിരവധി തവണ ജയിൽ വാസമനുഷ്ഠിച്ച ഇദ്ദേഹം 1947-ൽ കമ്മ്യൂണിസ്റ്റ് പാർട്ടിയിൽ അംഗമായി. 1972-ൽ കേരള സംസ്ഥാന സർവീസ് റൂൾസ് റിവിഷൻ കമ്മറ്റിയുടെ ചെയർമാനായും ഇദ്ദേഹം പ്രവർത്തിച്ചിട്ടുണ്ട്.


രാമ രാജ വർമ്മ (മാവേലിക്കര) - തങ്കമ്മ കെട്ടിലമ്മ (പാണ്ടവത്ത്) ദമ്പതികളുടെ മകനായി 1911 സെപ്റ്റംബർ 30ന് ആലപ്പുഴയിലെ പല്ലനയിലാണ് ശങ്കരനാരായണൻ തമ്പി ജനിച്ചത്. പി.എൽ. തങ്കമ്മ എന്നായിരുന്നു ഭാര്യയുടെ പേര്. ഇവർക്ക് മൂന്ന് ആൺകുട്ടികളും രണ്ട് പെൺകുട്ടികളുമുണ്ടായിരുന്നു.

തിരുവനന്തപുരം യൂണിവേഴ്സിറ്റി കോളേജിൽ നിന്നും ബിരുദം നേടിയ ശേഷം, നിയമത്തിൽ തിരുവനന്തപുരം ലോ കോളേജിൽ നിന്നും ബിരുദം നേടി.അതിനു ശേഷം മാവേലിക്കരയിലാണ് ശങ്കരനാരായണൻ തമ്പി അഭിഭാഷകവൃത്തി നോക്കിയത്. ഇതേസമയം തന്നെ ഹരിജനങ്ങളെ മുൻ നിരയിൽ കൊണ്ടുവരാനുള്ള പ്രസ്ഥാനങ്ങളിൽ സജീവമായി പങ്കാളിയാവുകയും ചെയ്തു. 1938-ൽ ഓൾ ട്രാവ‌കൂർ യൂത്ത് ലീഗിലെ അംഗമാവുകയും വർക്കിംഗ് കമ്മിറ്റി അംഗമായി തിരഞ്ഞെടുക്കപ്പെടുകയും ചെയ്തു. ഇതേവർഷം തന്നെ സ്റ്റേറ്റ് കോൺഗ്രസിൽ ചേരുകയും തിരുവിതാംകൂർ സ്റ്റേറ്റ് കോൺഗ്രസിലെ അംഗമാവുകയും ചെയ്തു.

യൂത്ത് ലീഗിന്റെ സമര പരിപാടികളിൽ പങ്കെടുക്കുക വഴി 1938-ൽ ആറു മാസത്തെ തടവ് ശിക്ഷയ്ക്ക് ഇദ്ദേഹം വിധിക്കപ്പെട്ടു, എന്നാൽ പൊതുമാപ്പ് ലഭിച്ചതിനേത്തുടർന്ന് മൂന്നു മാസങ്ങൾക്കു ശേഷം ജയിൽ മോചിതനായി. മലബാർ സോഷ്യലിസ്റ്റ് പാർട്ടിയുമായി ചേർന്ന് യുദ്ധവിരുദ്ധ പ്രവർത്തനങ്ങളിൽ പങ്കാളിയാവുകയും ചെയ്തിട്ടുണ്ട്. ഇത് ട്രേഡ് യൂണിയൻ പ്രവർത്തങ്ങളിലേക്ക് എത്തിപ്പെടാൻ അദ്ദേഹത്തെ സഹായിച്ചു. വളരെ താമസിയാതെ തന്നെ ശങ്കരനാരായണൻ തമ്പി തിരുവിതാംകൂറിലെ കയർ തൊഴിലാളി യൂണിയന്റെ വൈസ് പ്രസിഡന്റാവുകയും ചെയ്തു. 1946-ൽ പുന്നപ്രയിൽ വച്ച് നടത്തിയ പ്രസംഗത്തേതുടർന്ന് രണ്ട് വർഷത്തെ തടവിനും 1000 രൂപ പിഴ ശിശയ്ക്കും വിധിക്കപ്പെട്ടു. 1947-ൽ കമ്മ്യൂണിസ്റ്റ് പാർട്ടിയിലംഗമാവുകയും പാർട്ടിയുടെ സംസ്ഥാന സമിതിയിലും എക്സീക്യൂട്ടീവ് കൗൺസിലിലും അംഗമായി.കായംകുളത്ത് ജില്ലാക്കമ്മറ്റി സെക്രട്ടറിയായും ഇദ്ദേഹം പ്രവർത്തിച്ചിട്ടുണ്ട്.


</doc>
<doc id="172549" url="https://ml.wikipedia.org/wiki?curid=172549" title="കൈപ്പാട് (ഹ്രസ്വചലച്ചിത്രം)">
കൈപ്പാട് (ഹ്രസ്വചലച്ചിത്രം)

2010-ലെ ഗോവ അന്താരാഷ്ട്ര ചലച്ചിത്രോത്സവത്തിൽ മികച്ച പരിസ്ഥിതിചിത്രത്തിനുള്ള വസുധ പുരസ്കാരം നേടിയ ചിത്രമാണ് കൈപ്പാട്. മേളയുടെ ഹ്രസ്വചിത്ര വിഭാഗത്തിൽ പരിസ്ഥിതി ചിത്രങ്ങൾക്കുള്ള മത്സരവിഭാഗത്തിലാണ് കൈപ്പാട് പ്രദർശിപ്പിച്ചത്. "നിയാംഗിരി യു ആർ സ്റ്റിൽ എലൈവ്" എന്ന ചിത്രത്തോടോപ്പമാണ് ഈ ചിത്രത്തിനു പുരസ്കാരം ലഭിച്ചത്. മത്സരവിഭാഗത്തിൽ തിരഞ്ഞെടുക്കപ്പെട്ട പത്ത് പരിസ്ഥിതി ചിത്രങ്ങളിൽ നിന്നാണ് ബാബു കാമ്പ്രത്ത് സംവിധാനം ചെയ്ത കൈപ്പാടിനു പുരസ്കാരം ലഭിച്ചത്.

കേരളത്തിന്റെ വടക്കൻ പ്രദേശങ്ങളിലെ അഴിമുഖ പ്രദേശത്തെ ഓരുവെള്ളം പ്രവേശിക്കുന്ന ഭൂമിയിൽ ഒരു വർഷം സംഭവിക്കുന്ന ജൈവികപരിണമങ്ങളാണ് ചിത്രത്തിന്റെ ഇതിവൃത്തം. ഒന്നരവർഷം കൊണ്ടാണ് ചിത്രീകരണം പൂർത്തിയായത്. പ്രകൃതിയെ ദ്രോഹിക്കാതെ കൈപ്പാട് പാടങ്ങളിൽ നടത്തുന്ന പരമ്പരാഗത കൃഷിരീതിയെ നിലനിർത്തേണ്ടതിന്റെ ആവശ്യകതയാണ് ഈ ചിത്രത്തിൽ കാതൽ.

ജൈവകൃഷിരീതികളിലൂടെ ഓരുവെള്ളം പ്രവേശിക്കുന്ന പാടങ്ങളിലെ നെല്ല്, ചെമ്മീൻ കൃഷികൾ സംഭവിക്കുന്നതെങ്ങനെയെന്ന് ശാസ്ത്രീയവീക്ഷണത്തോടെ ചിത്രത്തിൽ ഉൾപ്പെടുത്തിയിരിക്കുന്നു. ഇത്തരം മാനുഷിക ഇടപെടലുകളാൽ ജൈവവ്യവസ്ഥയുടെ സ്വാഭാവികമായ കഴിവുകളെ ഏതു രീതിയിൽ സമ്പന്നമാക്കുന്നുവെന്ന് ഈ ചിത്രത്തിലൂടെ ആവിഷ്കരിക്കുന്നു.


</doc>
<doc id="172558" url="https://ml.wikipedia.org/wiki?curid=172558" title="ചൊവ്വയിലെ കനാലുകൾ">
ചൊവ്വയിലെ കനാലുകൾ

19-ാം നൂറ്റാണ്ടിൻറെ അവസാനവും 20- ാം നൂറ്റാണ്ടിൻറെ തുടക്കത്തിലും, ചൊവ്വയിൽ കനാലുകൾ ഉണ്ടെന്നു വിശ്വസിക്കപ്പെട്ടിരുന്നു.അന്നത്തെ കാലത്ത് ചൊവ്വയെ നിരീക്ഷിച്ചിരുന്നവർ ചൊവ്വയുടെ ഉപരിതലത്തിൽ കാണപ്പെടുന്ന വരകൾ കാനാലുകലാനെന്നു പ്രച്ചരിപ്പിച്ചതോടെയാണ് ഈ വിശ്വാസം ഉടലെടുത്തത്‌. ഐറിഷ് ജ്യോതിശാസ്ത്രകാരനായ ചാൾസ് ഇ. ബർട്ടൺ ഈ കനാലുകളെ ചൊവ്വയുടെ ഭൂപടത്തിൽ രേഖപ്പെടുത്തിയിരുന്നു. 20-ാം നൂറ്റാണ്ടിൽ ഉണ്ടായ ശാസ്ത്ര സാങ്കേതികവിദ്യകളിലുണ്ടായ വളർച്ച, ചൊവ്വയെ കൂടുതൽ അടുത്തറിയാൻ ഇടയാക്കി. തന്മൂലം ചൊവ്വയിലെ കനാലുകൾ പ്രകാശത്തിന്റെ വെറുമൊരു കണ്കെട്ടു വിദ്യയാണെന്ന് ശാസ്ത്രലോകം മനസ്സിലാക്കി.

ചൊവ്വയിലെ ബുദ്ധിശാലികളായ ജീവികൾ ജലസേചനത്തിനായി നിർമ്മിച്ച കാനാലുകലാനെന്നുപോലും വാദിച്ചവരുണ്ട്. ചിലർ ആയിരക്കണക്കിന് കനാലുകൾ ചൊവ്വയുടെ ഭൂപടത്തിൽ വരച്ചുചെർക്കുകയും അവക്കെല്ലാം പെരുനല്കുകയും ചെയ്തു. എന്നാൽ മറ്റുചിലർ ഈ കനാലുകൾ നിലവിൽ ഇല്ലാത്തവയാനെന്നു വാദിച്ചു. 1903ൽ, ജോസഫ്‌ എഡ്വേർഡ്‌ ഇവാൻസും എഡ്വേർഡ്‌ മോണ്ടെറും ചൊവ്വയിലെ കനാലുകൾ വെറും കണ്കെട്ടു വിദ്യ ആണെന്ന് പരീക്ഷണങ്ങളിലൂടെ തെളിയിച്ചു.


</doc>
<doc id="172560" url="https://ml.wikipedia.org/wiki?curid=172560" title="ചൊവ്വയിലെ കനാലുകളുടെ പട്ടിക">
ചൊവ്വയിലെ കനാലുകളുടെ പട്ടിക

ഗിയോവന്നി സ്കിയാപരെല്ലി തുടങ്ങിയ നിരീക്ഷകർ ചൊവ്വയിലെ കനാലുകൾക്ക് ഐതിഹ്യപരമായതും അല്ലാത്തതുമായ പേരുകൾ നൽകിയിട്ടുണ്ട്. ഇവയുടെ പട്ടിക താഴെ കാണാം:


</doc>
<doc id="172562" url="https://ml.wikipedia.org/wiki?curid=172562" title="ചൊവ്വയിലെ കാലാവസ്ഥ">
ചൊവ്വയിലെ കാലാവസ്ഥ

ശാസ്ത്ര ലോകത്ത് എന്നും കൗതുകമുണർത്തിയിരുന്ന ഒരു വിഷയമാണ് ചൊവ്വയിലെ കാലാവസ്ഥ. ഭൂമിയിൽ നിന്നും വ്യക്തമായി ഉപരിതലത്തെ കാണുവാൻ സാധിക്കുന്ന ഒരേയൊരു ഗ്രഹമാണ് ചൊവ്വ എന്നതാണ് ഇതിനു കാരണം.

ചൊവ്വ ഭൂമിയെക്കാളും 11% ചെറുതും സൂര്യനിൽ നിന്നും 50% ദൂരെയും ആണെങ്കിലും അതിന്റെ കാലാവസ്ഥ ഭൂമിയിലുള്ളതിനു സമാനമാണ്.എന്നാൽ ചൊവ്വയിൽ ദ്രാവക രൂപത്തിൽ ജലം ഇല്ല എന്നത് ഇതിനെ വ്യത്യസ്തമാക്കുന്നു. മുൻകാലങ്ങളിൽ ദ്രാവക രൂപത്തിൽ ഇവിടെ ജലം ഉണ്ടായിരുന്നിരിക്കാം എന്നാ ശാസ്ത്രഞ്ഞരുടെ നിഗമനം മൂലം, ചൊവ്വ ആഗോള താപനതിനു ഇരയായ ഗ്രഹമായേക്കാം എന്ന് സമൂഹത്തിൽ പ്രചാരണമുണ്ട്.

17-ാം നൂറ്റാണ്ട് മുതൽ തന്നെ ചൊവ്വയെ പറ്റി മനുഷ്യർ ഭൂതല ഉപകരണങ്ങൾ ഉപയോഗിച്ച് പഠിച്ചിരുന്നു. എങ്കിലും 1960ൻറെ അവസാനത്തോടെ മാത്രമാണ് ചൊവ്വയിലേക്ക് പേടകങ്ങൾ അയച്ചും മറ്റു സാങ്കേതികവിദ്യ ഉപയോഗിച്ചും പഠനം നടത്താനായത്. സന്ദർശന-ഉപഗ്രഹ പേടകങ്ങളും ഉപരിതലത്തിൽ ഇറങ്ങി ഉരിണ്ട് നീങ്ങി പഠനങ്ങൾ നടത്തുന്ന പേടകങ്ങൾ വഴിയും ചൊവ്വയുടെ ഉപരിതല - അന്തരീക്ഷ അവസ്ഥകളെ കുറിച്ച് വരരെയേറെ വിവരങ്ങൾ ശേഖരിക്കാനായി.

ചൊവ്വയുടെ സമീപ പര്യടനം നടത്തിയ ആദ്യ പേടകം നാസയുടെ മാരിനെർ 4 ആണ്. ഈ പേടകം 1965ലാണ് ചൊവ്വയ്ക്ക് സമീപം എത്തിയത്. ചൊവ്വയുടെ കാലാവസ്ഥയെക്കുറിച്ച് വളരെ പരിമിതമായ വിവരം മാത്രമേ മാരിനെർ 4നു നല്കാനായുള്ളൂ. ഈ പേടകത്തിന് ശേഷം മാരിനെർ 6, മാരിനെർ 7 എന്നീ പേടകങ്ങൾ കൂടുതൽ വിശദമായ വിവരങ്ങൾ നൽകി. 1975ൽ വൈകിംഗ്‌ ദൗത്യവും അതിനുശേഷം മാർസ് ഗ്ലോബൽ സർവേയർ പേടകവും വളരെ വിജയകരമായി ചൊവ്വയെ പറ്റി പഠിച്ചു.

"മാർസ് ജനറൽ സർക്കുലേഷൻ മോഡൽ" എന്ന കമ്പ്യൂട്ടർ സിമുലേഷൻ, പേടകങ്ങളിൽ നിന്നും ലഭ്യമായ വിവരങ്ങളെ അപഗ്രഥിക്കുകയും ചൊവ്വയുടെ അന്തരീക്ഷമണ്ഡലത്തെ പൂർണ രീതിയിൽ മോഡൽ ചെയ്യാൻ സഹായിക്കുകയുമുണ്ടായി .മാർസ് ജനറൽ സർക്കുലേഷൻ മോഡലിന്റെ പല പതിപ്പുകളും ചൊവ്വയെ പറ്റി അഗാധമായ അറിവ് നൽകുകയും ഇത്തരത്തിലുള്ള കമ്പ്യൂട്ടർ മോടെലുകളുടെ പരിമിതികളെ കുറിച്ച് നമ്മെ ബോധവാന്മാരാക്കുകയും ചെയ്തു.

ചൊവ്വയുടെ തെക്കേ ധ്രുവം ഗ്രഹത്തിൻറെ പരിഭ്രമണ അക്ഷത്തിന്റെ മധ്യത്ത് അല്ലാ എന്ന് ഗിയാൻകോമോ മിരാൽഡി എന്ന വാന നിരീക്ഷകൻ 1704ൽ കണ്ടെത്തി. ചൊവ്വയുടെ രണ്ടു ധൃവങ്ങളെ പറ്റിയും അദ്ദേഹം വിസദമായി പഠനം നടത്തി.

ചൊവ്വാ അന്തരീക്ഷത്തിന്റെ സാന്ദ്രത വളരെ കുറവാണെന്ന് വില്ല്യം ഹെർഷെൽ 1784ൽ കണ്ടെത്തി. ആകാശത്ത് രണ്ടു നക്ഷത്രങ്ങൾ ചൊവ്വയുടെ സമീപത്തുകൂടെ കടന്നുപോയപ്പോൾ അവയുടെ പ്രകാശ തീവ്രതയിൽ മാറ്റമുണ്ടായില്ല എന്ന് അദ്ദേഹം തിരിച്ചറിഞ്ഞു. ഇതിലൂടെ ചൊവ്വയ്ക്ക് നക്ഷത്രങ്ങളുടെ പ്രകാശ തീവ്രതയിൽ മാറ്റമുണ്ടാകാൻ മാത്രം വലിയ അന്തരീക്ഷം ഇല്ല എന്ന നിഗമനത്തിൽ അദ്ദേഹം എത്തിച്ചേർന്നു.


</doc>
<doc id="172576" url="https://ml.wikipedia.org/wiki?curid=172576" title="ന്യൂജേഴ്സി നെറ്റ്സ്">
ന്യൂജേഴ്സി നെറ്റ്സ്

ദി ന്യൂജേഴ്സി നെറ്റ്സ് എന്നത് ന്യൂജേഴ്സിയിലെ ന്യൂവാർക് നഗരം ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. നെറ്റ്സ് ഈസ്റ്റേൺ കോൺഫറൻസിലെ അറ്റ്ലാന്റിക് വിഭാഗത്തിൻറെ ഭാഗമാണ്. 1967 -ൽ രൂപീകരിക്കപെട്ട ഈ പ്രസ്ഥാനം പക്ഷേ 1976 മുതൽ ആണ് നാഷണൽ ബാസ്ക്കറ്റ്ബോൾ അസോസിയേഷൻറെ ഭാഗം ആയത്. ന്യൂജേഴ്സി നെറ്റ്സ് ന്യൂയോർക്ക്‌ മെട്രോപോളിട്ടൻ ഭാഗത്തിൽ ന്യൂയോർക്ക്‌ നിക്ക്സി്‍നോടൊപ്പം പ്രവർത്തിക്കുന്നു. ഇവർക്ക് ഇതുവരെ എൻ.ബി.എ. ചാമ്പ്യൻഷിപ്‌ സ്വന്തം ആക്കാൻ കഴിഞ്ഞിട്ടില്ല. 2007 മുതൽ വിജയകരമായ ഒരു സീസൺ പൂർത്തിയാക്കാൻ ഇവർക്ക് കഴിഞ്ഞിട്ടില്ല. ഇപ്പോൾ ഇവരുടെ ഹോം മത്സരങ്ങൾ നടക്കുന്നത് പ്രുടെൻഷ്യൽ സെൻറെർ-ൽ ആണ്. തങ്ങളുടെ പൂർവകാലം പ്രധാനമായും ന്യൂജേഴ്സിയിലും കുറച്ചുകാലം ന്യൂയോർക്കിലുമായി ചിലവഴിച്ച ഇവർ 2012 മുതൽ ന്യൂയോർക്ക്‌-ലെ ബ്രൂക്ക്ലിൻ-ലേക്ക് മാറാൻ പദ്ധതി ഇട്ടിടുണ്ട്. നഗരം മാറിക്കഴിഞ്ഞാൽ ഇവരുടെ പേര് ബ്രൂക്ക്ലിൻ നെറ്റ്സ് എന്നായി മാറും. 


</doc>
<doc id="172580" url="https://ml.wikipedia.org/wiki?curid=172580" title="ഗ്രാന്റ് നെയിൻ">
ഗ്രാന്റ് നെയിൻ

ഒരു ഇസ്രായേൽ വാഴയിനമാണ് ഗ്രാന്റ് നെയിൻ (Grand Nain). വാഴക്കുലയുടെ ലോകവിപണി മുക്കാൽ പങ്കും ഗ്രാന്റ് നെയിൻ ഇനമാണ് കയ്യടക്കിവച്ചിരിക്കുന്നത്. കേരളത്തിലും ഇതിന് പ്രചാരം ഉണ്ട്. 

ഡ്വാർഫ് കാവൻഡിഷിനേക്കാൾ ഉയരം കൂടിയ ഇനമാണ്. കാറ്റിനെ അതിജീവിയ്ക്കാനുള്ള കഴിവുണ്ട്. കുലയ്ക്ക് നല്ല കനമുള്ളതിനാൽ താങ്ങ് കൊടുക്കേണ്ടത് ആവശ്യമാണ്.നന്നായി പരിചരിച്ചാൽ ആറാം മാസം കുലയ്ക്കുന്ന ഈ ഇനം വാഴയുടെ കുല ഒമ്പതാം മാസം വിളവെടുക്കാം. ഒരു കുല ശരാശരി 30 കിലോയോളമുണ്ടാകും. കയറ്റുമതി സാധ്യതയുള്ള ഒരിനമാണിത്. 


</doc>
<doc id="172583" url="https://ml.wikipedia.org/wiki?curid=172583" title="കുന്നൻ">
കുന്നൻ

കേരളത്തിൽ സാധാരണയായി കണ്ടുവരുന്ന ഒരു വാഴയിനമാണ് കുന്നൻ. വാഴപ്പഴങ്ങളിലെ ആഡ്യൻ എന്നറിയപ്പെടുന്നു. ഇടത്തരം വലിപ്പമുള്ള കുലകൾ ലഭിക്കുന്ന കുന്നൻ വാഴകൾ വീട്ടുവളപ്പുകളിൽ കുറ്റിവിളയായി നടാൻ യോജിച്ചവയാണ്. രോഗകീടബാധകൾ കുറവുള്ള ഒരിനമാണ്.. ഞവരപ്പൊടിയും കുന്നന്റെ കായയും ഉണക്കിപ്പൊടിച്ച് കുട്ടികൾക്കുള്ള ആഹാരമായി ഉപയോഗിക്കാറുണ്ട്. 


</doc>
<doc id="172585" url="https://ml.wikipedia.org/wiki?curid=172585" title="കർപ്പൂരവള്ളി">
കർപ്പൂരവള്ളി

ഒരു വാഴയിനമാണ് കർപ്പൂരവള്ളി. കുറുനാമ്പുരോഗത്തെ ചെറുക്കാനുള്ള ശേഷിയുണ്ട്. ദക്ഷിണേന്ത്യയിൽ വളരെ പ്രചാരമുള്ള ഈ ഇനം വാഴയിലെ കുലയിൽ 12 പടല വരെയുണ്ടാകും. ശരാശരി ഒരു കുല 20 കിലോഗ്രാം വരെ തൂക്കം ലഭിക്കുന്നു. ഒരുവർഷംകൊണ്ട് വിളവെടുക്കാം. പഴങ്ങൾക്ക് നല്ല മധുരവുമാണ്.ഈ ഇനം വാഴപ്പഴത്തിന് പ്രത്യേക മണവും മധുരവുമുള്ളതുകൊണ്ടാണ് കർപ്പൂരവള്ളി എന്ന് വിളിയ്ക്കുന്നത്.


</doc>
<doc id="172617" url="https://ml.wikipedia.org/wiki?curid=172617" title="അഡെലൈഡ്">
അഡെലൈഡ്

റോമൻ കത്തോലിക്കാസഭയിലെയും പൗരസ്ത്യ ഓർത്തഡോക്സ് സഭയിലെയും ഒരു പുണ്യവതിയാണ് വിശുദ്ധ അഡെലൈഡ് (931/932 – 16 ഡിസംബർ 999)

ഏ.ഡി. 931/932-ൽ ഫ്രാൻസിലെ ബർഗൻഡിയിലെ രാജാവായിരുന്നു റുഡോൾഫ് രണ്ടാമന്റെ മകളായി ജനിച്ചു. അഡെലൈഡിന്റെ രണ്ടാം വയസ്സിൽ പ്രാവെൻസിലെ രാജാവായിരുന്നു യൂഗോയുമായി റുഡോൾഫ് ഒരു ഉടമ്പടി വെച്ചിരുന്നു. അഡെലൈഡിനെ യൂഗോയുടെ മകന് വിവാഹം ചെയ്തു നൽകുമെന്നായിരുന്നു പ്രസ്തുത കരാർ. പ്രായമായപ്പോൾ പലരും വിവാഹ വാഗ്ദാനവുമായെത്തിയെങ്കിലും കരാർ പ്രകാരം പതിനാറാം വയസ്സിൽ അഡെലെഡിനെ യൂഗോയുടെ മകൻ ലോത്തെയറിന് വിവാഹം ചെയ്തു നൽകി. ലോത്തർ ആ കാലത്ത് പ്രാവെൻസിലെ രാജാവായിരുന്നു.

ഈ വിവാഹത്തിൽ അസൂയാലുവായ ഇവ്രയായിലെ ബെറെങ്കാരിയൂസ് വിഷം
നൽകി ലോത്തെയറിനെ വധിക്കുകയും അധികാരം നേടിയെടുക്കുകയും ചെയ്തു. അതോടോപ്പം തന്റെ മകനെ വിവാഹം കഴിക്കാനും ആവശ്യമുന്നയിച്ചു. വിവാഹാഭ്യർഥന നിരസിച്ച അഡെലൈഡിനെ തുറുങ്കിലടച്ചു. ജർമനിയുടെ രാജാവായിരുന്ന ഒട്ടോ ഒന്നാമൻ ഇറ്റലിയിലെ യുദ്ധത്തിൽ വിജയിക്കും വരെയും അഡെലൈഡ് തടവിൽ തുടർന്നു. പിന്നീട് അഡെലൈഡിനെ ഒട്ടോ ഒന്നാമൻ വിവാഹം ചെയ്തു. തുടർന്നുവന്ന വർഷം അദ്ദേഹം റോമിന്റെ ചക്രവർത്തിയായി സ്ഥാനമേറ്റു. ഏകദേശം ഇരുപതു വർഷത്തോളം അഡെലൈഡ് രാജ്ഞിയായി വാണു. ഒട്ടോ ഒന്നാമന്റെ അന്ത്യത്തോടെ അദ്ദേഹത്തിനെ മറ്റൊരു ദാമ്പത്യത്തിലെ മകനായ ഒട്ടോ രണ്ടാമൻ അധികാരമേടെടുത്തു. അതോടെ ഒട്ടോ രണ്ടാമൻ അഡെലെഡിനെ കൊട്ടാരത്തിൽ നിന്നും പുറന്തള്ളി.

പത്തുവർഷത്തോളം ഭരണം നടത്തിയ രണ്ടാമൻ മരണമടഞ്ഞു. അമ്മ തെയോഫാന മകനെ ചക്രവർത്തിയായി വാഴിച്ച് റീജന്റ് ഭരണത്തിന് തുടക്കമിട്ടു. ഈ വേളയിലും അഡെലൈഡിന് കൊട്ടാരത്തിൽ യാതൊരു സ്ഥാനവും ലഭ്യമായില്ല. ഉപവാസവും പ്രാർഥനയുമായി ക്ലൂണിയിലെ ഒരു ആശ്രമത്തിൽ അപ്പോഴും അഡെലൈഡ് കഴിഞ്ഞു വന്നു. ഈ അവസ്ഥയിൽ അഡെലൈഡിന്റെ ജീവിതത്തിൽ കാര്യമായി മാറ്റങ്ങൾ സംഭവിച്ചിരുന്നു. നിലവിൽ രാജ്ഞിയായിരുന്നെങ്കിലും ആവിധത്തിലുള്ള യാതൊരു സ്ഥാനങ്ങളും അവൾ ഉപയോഗിച്ചിരുന്നില്ല. റീജന്റ് ഭരണം നടത്തിയിരുന്ന തെയോഫാനയുടെ മരണത്താലും ചക്രവർത്തിയായ ഒട്ടോ മൂന്നാമന് പ്രായപൂർത്തിയാകാത്തതിനാലും അഡെലെഡ് വീണ്ടും കൊട്ടാരത്തിൽ തിരികെയെത്തി. അധികാരം തന്റെ കൈയിൽ തിരികെയെത്തിയെങ്കിലും അവൾ തന്റെ ജീവിതരീതിയിലെ പാവനത നിലനിർത്തി. അടിമകളെ മോചിപ്പിക്കുവാനും പാവങ്ങളെയും രോഗികളെ സഹായിക്കാനും അവൾ സന്നദ്ധയായി തന്നെ തുടർന്നു. ഈ കാലയളവിൽ ആശ്രമങ്ങളും ദേവാലയങ്ങളും സ്ഥാപിച്ചു. ഒട്ടോ മൂന്നാമന് പ്രായപൂർത്തിയായപ്പോൾ അഡെലൈഡ് തന്റെ മുൻ ആശ്രമത്തിലേക്ക് മടങ്ങി. അറുപത്തിയെട്ടാം വയസിൽ ക്ലൂണിയിൽ വച്ച് അന്തരിച്ചു. 1097-ൽ അഡെലെഡിനെ ഉർബൻ രണ്ടാമൻ മാർപ്പാപ്പ വിശുദ്ധയായി പ്രഖ്യാപിച്ചു. റോമൻ കത്തോലിക്കാസഭയും പൗരസ്ത്യ ഓർത്തഡോക്സ് സഭയും ഡിസംബർ 16-ന് വിശുദ്ധ അഡെലൈഡിന്റെ ഓർമ്മയാചരിക്കുന്നു.



</doc>
<doc id="172634" url="https://ml.wikipedia.org/wiki?curid=172634" title="കൂടല്ലൂർ (പാലക്കാട്)">
കൂടല്ലൂർ (പാലക്കാട്)

പാലക്കാട് ജില്ലയിലെ ഒറ്റപ്പാലം താലൂക്കിലെ ആനക്കര പഞ്ചായത്തിലെ ഒരു ഗ്രാമമാണു കൂടല്ലൂർ. നിളാനദിയുടെ തീരത്താണ് കൂടല്ലൂർ സ്ഥിതി ചെയ്യുന്നത്. ഗ്രാമത്തിന്റെ അതിരുകൾ കിഴക്കു കൂമാൻതോട് മുതൽ പടിഞ്ഞാറ് മണ്ണിയം പെരുമ്പലം വരെയാണ്. വടക്കു ഭാഗത്തു കൂടെ നിള ഒഴുകുന്നു. തെക്കു താണിക്കുന്നും മലമക്കാവു കുന്നും. കുറ്റിപ്പുറത്തു നിന്നു 7 കി.മീറ്ററും തൃത്താലയിൽ നിന്നു 4 കി.മീറ്ററും ദൂരെയാണു ഈ ഗ്രാമം. 

എം.ടി. വാസുദേവൻ നായരുടെ ജന്മസ്ഥലമാണ് കൂടല്ലൂർ.. അതുപോലെ കൂടല്ലൂർ മന ഇവിടെയാണ് സ്ഥിതിചെയ്യുന്നത്. 

ഭാ‍രതപ്പുഴയിൽ തൂതപ്പുഴ കൂടിച്ചേരുന്ന ഊര് കൂടല്ലൂരായി എന്ന് കരുതപ്പെടുന്നു.


</doc>
<doc id="172637" url="https://ml.wikipedia.org/wiki?curid=172637" title="ഷെറി">
ഷെറി

ഒരു മലയാള സിനിമ സംവിധായകനാണ് ഷെറി. കണ്ണൂർ ജില്ലയിലെ തളിപ്പറമ്പ് സ്വദേശി.
മികച്ച നവാഗത സംവിധായകനുള്ള 2011 ലെ സംസ്ഥാന ചലച്ചിത്രപുരസ്‌കാരം(ആദിമധ്യാന്തം) ലഭിച്ചു.




</doc>
<doc id="172642" url="https://ml.wikipedia.org/wiki?curid=172642" title="ട്രാൻസ്പരൻസി ഇന്റർനാഷണൽ">
ട്രാൻസ്പരൻസി ഇന്റർനാഷണൽ

ലോകവ്യാപകമായി അഴിമതിയെക്കുറിച്ച് പഠിക്കുകയും, നിരീക്ഷിക്കുകയും പ്രസിദ്ധീകരിക്കുകയും ചെയ്യുന്ന ഒരു അന്താരാഷ്ട്ര സംഘടനയാണ് ട്രാൻസ്പരൻസി ഇന്റർനാഷണൽ. ജർമനിയിലെ ബർലിൻ ആസ്ഥാനമായി പ്രവർത്തിക്കുന്ന ഇതിന് 70 രാജ്യങ്ങളിൽ ശാഖകളുണ്ട്. 



</doc>
<doc id="172646" url="https://ml.wikipedia.org/wiki?curid=172646" title="ഹോസെ റിസാൽ">
ഹോസെ റിസാൽ

പത്തൊൻപതാം നൂറ്റാണ്ടിൽ (1861-1896) ഫിലിപ്പീൻസിൽ ജീവിച്ചിരുന്ന എഴുത്തുകാരനും, ദേശീയവാദിയും, ചിന്തകനും ബഹുമുഖപ്രതിഭയും ആയിരുന്നു ഹോസെ റിസാൽ (Jose Risal). സ്പാനിഷ് ഭാഷയിൽ എഴുതിയ രണ്ടു നോവലുകളും ഇതരരചനകളും വഴി ഫിലിപ്പീൻ ദേശീയതയുടെ വികാസത്തെ സഹായിക്കുകയും സ്പെയിനിന്റെ കോളനിവാഴ്ചക്കെതിരെ ജനകീയപ്രക്ഷോഭത്തിനു വഴിയൊരുക്കുകയും ചെയ്ത റിസാൽ, "ആദ്യത്തെ ഫിലിപ്പീനി" എന്നു പോലും വിശേഷിപ്പിക്കപ്പെട്ടിട്ടുണ്ട്. കലാപകാരിയായി മുദ്രകുത്തി റിസാലിനെ തടവിലാക്കിയ കോളനി ഭരണകൂടം അദ്ദേഹത്തെ ആദ്യം ഫിലിപ്പീൻ ദ്വീപസമൂഹത്തിന്റെ തെക്കേയറ്റത്ത് മിന്ദനാവോ ദ്വീപിലുള്ള ദാപ്പിത്താനിലേക്കു നാടുകടത്തുകയും 1896-ൽ വെടിവച്ചുകൊല്ലുകയും ചെയ്തു. തുടർന്നുണ്ടായ സംഭവങ്ങൾ 1898-ൽ ഫിലിപ്പീൻസിൽ സ്പെയിനിന്റെ 333 വർഷം ദീർഘിച്ച കോളണിവാഴ്ചയുടെ അന്ത്യത്തിനു കാരണമായി.

അദ്ദേഹം രചിച്ച നോളി മെ ടാങ്കറെ, എൽ ഫിലിബസ്ത്രുസ്മോ എന്നീ നോവലുകൾ കൊളോണിയൽ ഭരണത്തിൻ കീഴിയുള്ള 19-ആം നൂറ്റാണ്ടിലെ ഫിലിപ്പീൻസിലെ സാമൂഹ്യാവസ്ഥയുടെ ചിത്രീകരണങ്ങളാണ്. ഇന്ന് ഫിലിപ്പീൻസിലെ സ്കൂൾ പാഠപദ്ധതിയിൽ ഈ കൃതികൾ അവശ്യവായനയായി അംഗീകരിക്കപ്പെട്ടിരിക്കുന്നു. സാഹിത്യരചനക്കും രാഷ്ട്രീയപ്രക്ഷോഭണത്തിനുമപ്പുറം, മറ്റനേകം മേഖലകളിൽ താത്പര്യം കാട്ടിയ റിസാൽ ഒരു ചിത്രകാരനും, ശില്പിയും, ബഹുഭാഷാപ്രവീണനും, ചരിത്രകാരനും അയിരുന്നു. അദ്ദേഹത്തിന് 22 ഭാഷകളിൽ പ്രാവീണ്യം ഉണ്ടായിരുന്നതായി പറയപ്പെടുന്നു. നേത്രവൈദ്യനായി പരിശീലനം നേടിയ അദ്ദേഹം ഒട്ടേറെ നേത്രശസ്ത്രക്രിയകൾ നടത്തി.

ഫിലിപ്പീൻസിന്റെ വടക്കേയറ്റത്തെ ലുസോൺ ദ്വീപിൽ ലഗൂണാ പ്രവിശ്യയിലെ കലാംബാ പട്ടണത്തിൽ ഒരു ഇടത്തരം കർഷക കുടുംബത്തിൽ ജനിച്ച റിസാലിന് 9 സഹോദരിമാരും ഒരു സഹോദരനും ഉണ്ടായിരുന്നു. യാഥാസ്ഥിതിക കത്തോലിക്കാ പശ്ചാത്തലത്തിൽ വളർന്ന അദ്ദേഹത്തിന്റെ സ്കൂൾ വിദ്യാഭ്യാസം ഫിലിപ്പീൻസിന്റെ തലസ്ഥാനമായ മനിലായിൽ ഈശോസഭക്കാരുടെ അഥേനിയോ മുനിസിപ്പൽ എന്ന വിദ്യാലയത്തിലായിരുന്നു. പഠനത്തിൽ അതിസമർത്ഥനായിരുന്ന അദ്ദേഹം തുടർന്ന് ഡോമിനിക്കൻ സന്യാസികൾ നടത്തുന്ന കലാലയത്തിൽ ഉന്നതവിദ്യാഭ്യാസം ആരംഭിച്ചു. വൈദ്യപഠനമാണ് അദ്ദേഹം തെരഞ്ഞെടുത്തത്.

യൗവനാരംഭത്തിൽ വ്യവസ്ഥാപിത കത്തോലിക്കാ മതത്തിലുള്ള വിശ്വാസം നഷ്ടപ്പെട്ട റിസാൽ, ഫിലിപ്പീൻസിൽ സ്പെയിനിന്റെ കോളണിഭരണത്തിനു കീഴിൽ, ജീവിതത്തിന്റെ എല്ലാ മേഖലകളിലും വെള്ളക്കാരായ കത്തോലിക്കാ സന്യാസികൾ വഹിക്കുന്ന പങ്ക്, അനാശാസ്യമായി കരുതി. റിസാലിനു 11 വയസ്സുള്ളപ്പോൾ, വിദേശികളായ സന്യാസസമൂഹങ്ങളുടെ ഒത്താശയോടെ കോളണിഭരണകൂടം, ഉത്പതിഷ്ണുക്കളായ 3 സന്യാസേതരവൈദികരെ, ഒരു സൈനിക കലാപത്തിനു കാരണക്കാരെന്നാരോപിച്ചു വധശിക്ഷക്കു വിധേയരാക്കിയിരുന്നു. അക്കാലത്തു തന്നെ, ചെയ്യാത്ത കുറ്റത്തിന് അറസ്റ്റു ചെയ്യപ്പെട്ട അദ്ദേഹത്തിന്റെ അമ്മക്ക് രണ്ടര വർഷം തടവിൽ കഴിയേണ്ടതായും വന്നു. ഈ സംഭവങ്ങൾ റിസാലിന്റെ ജീവിത-രാഷ്ട്രീയ വീക്ഷണങ്ങൾ രൂപപ്പെടുത്തുന്നതിൽ കാര്യമായ പങ്കുവഹിച്ചു. മനിലായിലെ പഠനത്തിനിടെ കലാംബായിൽ വന്ന റിസാൽ, തെരുവിൽ എതിരേ വന്ന ഒരു സ്പെയിൻകാരൻ പട്ടാള ഉദ്യോഗസ്ഥനെ തൊപ്പിയൂരി ബഹുമാനിച്ചില്ല. രോഷാകുലനായ ഉദ്യോഗസ്ഥൻ റിസാലിനെ ചാട്ടവാറടിച്ചു പരിക്കേല്പിച്ചു. ഉദ്യോഗസ്ഥനെതിരെ പ്രവിശ്യാധികാരിക്കു റിസാൽ നൽകിയ പരാതി പരിഗണിക്കപ്പെട്ടില്ല. ഈ അനുഭവവും, കൊളോണിയൻ ഭരണത്തിനു കീഴിൽ ദേശവാസികളുടെ അവസ്ഥയെക്കുറിച്ചുള്ള തീവ്രബോധം അദ്ദേഹത്തിനു നൽകി.

പിൽക്കാലത്ത് റിസാൽ, ക്രിസ്തീയതയിൽ വ്യതിരിക്തമായ മാർഗ്ഗം പിന്തുടരുന്ന ഫ്രീമേസണ്മാരുടെ കൂട്ടായ്മയിൽ ചേർന്നിരുന്നതായും കരുതപ്പെടുന്നു.

മനിലായിൽ വൈദ്യപഠനം ആരംഭിച്ച റിസാൽ അതു പൂർത്തിയാക്കിയത് സ്പെയിനിലെ മാഡ്രിഡിലായിരുന്നു. 1882 മേയ് മാസത്തിൽ റിസാൽ, സഹോദരന്റെ ധനസഹായത്തിൽ, മാതാപിതാക്കളെ അറിയിക്കാതെ, സ്പെയിനിൽ ബാർസലോണയിലെക്കു കപ്പൽ കയറി. തുടർന്ന് മാഡ്രിഡിലിലെ സെൻട്രൽ സർവകലാശാലയിൽ വിദ്യാർത്ഥിയായ അദ്ദേഹം 1886-ൽ, 24 വയസ്സുള്ളപ്പോൾ നേത്രവൈദ്യനായി ബിരുദം നേടി. തുടർന്ന് റിസാൽ ഫ്രാൻസിൽ പാരിസിലെ ഡി വെക്കർ എന്ന നേത്രവൈദ്യന്റെ സഹായിയായി വൈദ്യപരിശീലനം തുടങ്ങി. ഇക്കാലത്ത് അദ്ദേഹം ഓസ്ട്രിയ, സ്വിറ്റ്സർലൻഡ്, ഇറ്റലി, ജർമ്മനി എന്നീ രാജ്യങ്ങൾ സന്ദർശിക്കാനും യൂറോപ്പിലുള്ള ഫിലിപ്പീനി പ്രവാസികളുടെ സംഘടനകളിൽ പ്രവർത്തിക്കാനും തന്റെ സാഹിത്യകൗതുകം പിന്തുടരാനും സമയം കണ്ടെത്തി.

ഫിലിപ്പീൻസിൽ സ്പെയിനിന്റെ കോളനിഭരണത്തിന്റേയും അതിനു കീഴിലുള്ള സന്യാസിവാഴ്ചയുടേയും തുറന്നുകാട്ടലായിരുന്നു റിസാലിന്റെ നോളി മെ താങ്കറെ (എന്നെ സ്പർശിക്കരുത്) എന്ന ആദ്യനോവൽ. 1887-ൽ ജർമ്മനിയിൽ ബർളിൻ നഗരത്തിൽ വച്ച് അത് എഴുതിത്തീർക്കുമ്പോൾ റിസാലിന് 26 വയസ്സുണ്ടായിരുന്നു. അത് അദ്ദേഹത്തെ കോളണിഭരണകൂടത്തിന്റേയും കത്തോലിക്കാ സന്യാസ സമൂഹങ്ങളുടേയും ശത്രുവാക്കി. കളാംബയിൽ ഡോമിനിക്കൻ സന്യാസഭവനങ്ങൾ ഉടമസ്ഥത അവകാശപ്പെട്ട ഭൂമിയിൽ പാട്ടക്കൃഷിക്കാരായിരുന്നു റിസാലിന്റെ വീട്ടുകാർ. റിസാലിന്റെ നിലപാടുകൾ മൂലമുണ്ടായ സന്യാസഭവനങ്ങളുടെ ശത്രുത അദ്ദേഹത്തിന്റെ കുടുംബത്തിനും പ്രശ്നങ്ങൾ സൃഷ്ടിച്ചു. കരിമ്പായിരുന്നു അവർ പ്രധാനമായും കൃഷി ചെയ്തിരുന്നത്. പഞ്ചസാരയുടെ വിലയിടിവു മൂലം വലഞ്ഞിരുന്ന അവർക്ക് സന്യാസമൂഹം ഒന്നിനൊന്നു വർദ്ധിച്ച നിരക്കിൽ ആവശ്യപ്പെട്ടിരുന്ന പാട്ടം അടക്കാൻ കഴിയാതെയായി. പാട്ടഭൂമി നഷ്ടപ്പെട്ട അവർ ക്രമേണ സാമ്പത്തികമായി തകർന്നു.

ബന്ധുജനങ്ങൾ നേരിട്ടിരുന്ന ഈ കഷ്ടപ്പാടുകളുടെ പശ്ചാത്തലത്തിൽ നാട്ടിൽ മടങ്ങിയെത്തിയ റിസാൽ, കുടുംബത്തിനു നീതിനേടിക്കൊടുക്കാൻ നടത്തിയ ശ്രമങ്ങൾ അദ്ദേഹത്തിനു നേരെയുള്ള ശത്രുത തീവ്രമാക്കാനേ ഉപകരിച്ചുള്ളു. നേത്രവൈദ്യനായി ജോലി ചെയ്ത് വരുമാനം കണ്ടെത്താനുള്ള അദ്ദേഹത്തിന്റെ ശ്രമവും പ്രതികൂല സാഹചര്യങ്ങൾ മൂലം വിജയിച്ചില്ല. അതിനാൽ 1888 ഫെബ്രുവരിയിൽ അദ്ദേഹം ഫിലിപ്പീൻസ് വിട്ടുപോയി. ഹോങ്ങ് കോങ്ങ് വഴി ടോക്കിയോയിലെത്തിയ അദ്ദേഹം അവിടെ സ്പാനിസ് നയതന്ത്രപ്രതിനിധിയുടെ അതിഥിയായി കഴിയുന്നതിനിടെ ജപ്പാനിൽ വിവിധസ്ഥലങ്ങൾ സന്ദർശിച്ച ശേഷം ഏപ്രിൽ മാസത്തിൽ അമേരിക്കയിലെത്തി ഏതാനും ആഴ്ച ചെലവഴിച്ചു. 

1888 മേയ് മാസത്തിൽ ലണ്ടണിലെത്തിയ റിസാൽ, ബ്രിട്ടീഷ് മ്യൂസിയത്തിൽ പഠനത്തിൽ സമയം പോക്കി. 17-ആം നൂറ്റാണ്ടിന്റെ തുടക്കത്തിൽ, ഫിലിപ്പീൻസിലെ സ്പാനിസ് കോളനി വാഴ്ചയുടെ തുടക്കത്തിൽ, സ്പാനിഷ് ഉദ്യോഗസ്ഥനായ അന്തോണിയോ മോർഗ എഴുതിയ ചരിത്രരചനയുടെ ഒരു സംശോധിതമായ പതിപ്പിറക്കാൻ വേണ്ട പഠനത്തിൽ അദ്ദേഹം മുഴുകി. 1889 മാർച്ചിൽ ആ കൃതിൽ പാരീസിൽ പ്രസിദ്ധീകരിക്കപ്പെട്ടു. ഫിലിപ്പീൻ ചരിത്രപഠനത്തിൽ നിർണ്ണായക സംഭാവനയായി റിസാലിന്റെ സമഗ്രമായ കുറിപ്പുകളോടു കൂടിയ ആ പതിപ്പ് കരുതപ്പെടുന്നു. ഫിലിപ്പീൻസിലെ പരമ്പരാഗത സമൂഹം അലസവും പ്രാകൃതവും ആയിരുന്നു എന്ന കൊളോണിയൽ പ്രചാരണത്തെ തിരുത്താനാണ് ഈ പതിപ്പിൽ അദ്ദേഹം ശ്രമിച്ചത്. സ്പെയിനിന്റെ കോളനീകരണം ഫിലിപ്പീൻസുകാരെ സാംസ്കാരമായി ഉയർത്തുന്നതിനു പകരം പിന്നോക്കം കൊണ്ടുപോവുകയാണു ചെയ്തതെന്ന് അദ്ദേഹം വാദിച്ചു.

യൂറോപ്യൻ ജീവിതത്തിന്റെ ഈ രണ്ടാം ഘട്ടത്തിലാണ് റിസാൽ, ആദ്യനോവലായ 'നോളി'-യുടെ തുടർച്ചയായി എൽ ഫിലിബസ്ത്രുസ്മോ (കലാപകാരി) എന്ന നോവൽ എഴുതിയത്. 1890 ഫെബ്രുവരി മാസത്തിൽ അതു പ്രസിദ്ധീകരിക്കുമ്പോൾ റിസാലിന് 29 വയസ്സുണ്ടായിരുന്നു. റിസാലിന്റെ രണ്ടു നോവലുകളാണ് ഫിലിപ്പീൻ ജനതയിൽ ദേശീയബോധം വളർത്തി സ്പെയിനിന്റെ ആധിപത്യത്തിൽ നിന്നുള്ള മോചനത്തിനു വഴിയൊരുക്കിയതെന്ന് ചൂണ്ടിക്കാണിക്കപ്പെട്ടിട്ടുണ്ട്. യൂറോപ്പിൽ കഴിഞ്ഞ ഇക്കാലത്തും അദ്ദേഹം, ഫിലിപ്പീൻസിൽ നിന്നുള്ള പ്രവാസികളിൽ ദേശീയബോധം വളർത്താനും അവരെ സംഘടിപ്പിക്കാനും ശ്രമിച്ചു. ഫിലിപ്പീൻസിലെ രാഷ്ട്രീയ അവസ്ഥയെക്കുറിച്ച് സ്പെയിനിലുള്ള ഫിലിപ്പീൻ പ്രവാസികളുമായി ആശയവിനിമയം നടത്താൻ ഇടയ്ക്ക് മാഡ്രിഡ് സന്ദർശിച്ച അദ്ദെഹം 1891 ജനുവരിയിൽ ഫ്രാൻസിലേക്കു പോയി.

കോളനി ഭരണകൂടത്തിന്റെ കടുത്ത ശത്രുത സമ്പാദിച്ചിരുന്ന റിസാലിന് ഫിലിപ്പീൻസിൽ മടങ്ങിയെത്തുന്നത് അപകടകരമയിരുന്നു. ഫിലിപ്പീനികൾക്കായി, ബ്രിട്ടീഷ് നിയന്ത്രണത്തിലുള്ള ഉത്തരബോർണിയോയിൽ ഒരു കാർഷിക കോളനി തുടങ്ങുന്ന കാര്യം റിസാൽ ആലോചിച്ചെങ്കിലും ആ പദ്ധതി പുരോഗമിച്ചില്ല. ഇടക്കാലത്ത് ഹോങ്ങ് കോങ്ങിലെത്തിയ അദ്ദേഹം അവിടെ നേത്രവൈദ്യനായി ജോലി ചെയ്തു. 1892-ൽ സ്പാനിഷ് ഗവർണ്ണർ ജനറലുടെ സുരാക്ഷാവാഗ്ദാനത്തിന്റെ ഉറപ്പിൽ റിസാൽ 1892 ജൂണിൽ ജന്മനാട്ടിൽ മടങ്ങിയെത്തി. എങ്കിലും 1892-ൽ അദ്ദേഹത്തെ നാടുകടത്തലിനു വിധിച്ചു. അതിന് അടിസ്ഥാനമായ ആരോപണങ്ങൾ അദ്ദേഹത്തിൽ നിന്നു മറച്ചു വച്ചു. 

ഫിലിപ്പീൻസിന്റെ തെക്കേയറ്റത്ത് മിന്ദനാവോ ദ്വീപിലുള്ള വടക്കൻ സംബോവാംഗാ പ്രവിശ്യയിലെ ദാപ്പിത്താൻ നഗരത്തിലേക്കായിരുന്നു നാടുകടത്തൽ. ബഹുമുഖപ്രതിഭയായ റിസാൽ അവിടെ വിവിധതരം ക്രിയാത്മക പ്രവർത്തനങ്ങളിൽ മുഴുകി. അദ്ധ്യാപകനായും, നേത്രവൈദ്യനായും, കൊപ്രാവ്യാപാരിയായും കർഷകനായും ഗവേഷകനായും മറ്റും അദ്ദേഹം അവിടെ പ്രവർത്തിച്ചു. ഹോങ്ങ് കോങ്ങിൽ നിന്ന് ദാപ്പിത്താനില തന്റെ ചികിത്സ തേടിയെത്തിയ ഒരു രോഗിയുടെ വളർത്തുമകൾ ജോസഫൈൻ ബ്രാക്കൻ എന്ന യുവതിയുമായി റിസാൽ പ്രണയത്തിലായി. എങ്കിലും യാഥാസ്ഥിതിക കത്തോലിക്കാ വിശ്വാസത്തിൽ നിന്നു വഴുതി മാറിയിരുന്ന റിസാലിന് അക്കാരണത്താൽ ഔപചാരികമായി വിവാഹിതനാകാൻ കഴിഞ്ഞില്ല. എങ്കിലും അദ്ദേഹം ജോസഫൈനുമൊത്ത് ജീവിച്ചു. അവർക്കു ജനിച്ച ഒരു കുഞ്ഞ്, പിറവിയിലേ മരിച്ചു.

1896-ൽ റിസാൽ, മഞ്ഞപ്പനി ബാധിച്ചവർക്കിടയിൽ വൈദ്യസേവനത്തിനു തയ്യാറായി ക്യൂബയിലെക്കു പോകാൻ അനുമതി വാങ്ങി. ആഗസ്റ്റ് മാസം, 35 വയസ്സുള്ള അദ്ദേഹം സ്പെയിൻ വഴി ക്യൂബയിലേക്കു പോകാനായി മനിലയിലെത്തി. സെപ്തംബർ 3-ന് അദ്ദേഹത്തിന്റെ കപ്പൽ മനില തുറമുഖം വിട്ടു. അതിനിടെ, 'കാത്തിപ്പൂനാൻ' എന്ന പേരിൽ അറിയപ്പെട്ട തീവ്രദേശീയവാദികൾ ഫിലിപ്പീൻസിൽ, കോളനി ഭരണത്തിനെതിരെ സായുധകലാപം സംഘടിപ്പിച്ചിരുന്നു. കലാപകാരികളുമായി റിസാലിനു ബന്ധമുണ്ടായിരുന്നില്ലെങ്കിലും കലാപത്തിന്റെ മുഖ്യകാരണങ്ങളായി ഭരണകൂടം കണക്കാക്കിയത് റിസാലിനേയും അദ്ദേഹത്തിന്റെ രചനകളേയും ആയിരുന്നു. അതിനാൽ, ഈജ്പിതിലെ പോർട്ട് സെയിദ് തുറമുഖം കഴിഞ്ഞപ്പോൾ, മനിലായിൽ നിന്നു കിട്ടിയ കേബിൾ സന്ദേശത്തിന്റെ അടിസ്ഥാനത്തിൽ റിസാലിനെ കപ്പലിൽ തടവിലാക്കി. കപ്പൽ ബ്രിട്ടീഷ് ഭരണത്തിലിരുന്ന സിങ്കപ്പൂരിലെത്തിയപ്പോൾ, വിടുതൽ ഹർജ്ജി (ഹേബിയസ് കോർപ്പസ്) നൽകി അദ്ദേഹത്തെ മോചിപ്പിക്കാൻ സുഹൃത്തുക്കൾ ശ്രമിച്ചെങ്കിലും അതു വിജയിച്ചില്ല. സ്പെയിനിൽ എത്തിയ അദ്ദേഹത്തെ ഏതാനും ആഴ്ചകൾക്കു ശേഷം ഫിലിപ്പീൻസിലേക്കു തിരികെ കൊണ്ടു പോയി.

ഫിലിപ്പീൻസിലെത്തിയ റിസാലിന് പട്ടാളക്കോടതിയിലെ ഹ്രസ്വവും ഏകപക്ഷീയവുമായ വിചാരണയ്ക്കൊടുവിൽ 1896 ഡിസംബർ 27-ന് വധശിക്ഷ വിധിച്ചു കിട്ടി. ആന്ദ്രേ ബോണിഫേസിയോയുടെയും മറ്റും നേതൃത്വത്തിൽ കോളണിഭരണത്തിനെതിരെ നടന്ന സായുധസമരത്തിന്റെ മുഖ്യപ്രേരകനെന്ന കുറ്റം ചുമത്തിയായിരുന്നു ശിക്ഷ. ലഹള, രാജ്യദ്രോഹം, വിഘടനവാദം എന്നിവയായിരുന്നു അദ്ദേഹത്തിൽ ആരോപിക്കപ്പെട്ട കുറ്റങ്ങൾ. വധശിക്ഷ നടപ്പിലാക്കുന്നതിന്റെ തലേന്ന് എഴുതി, തന്നെ സന്ദർശിക്കാനെത്തിയ സഹോദരി വഴി ജെയിലിൽ നിന്ന് ഒളിച്ചു കടത്തിയ "ജന്മനാടേ വിട" എന്ന പേരിലുള്ള കവിത, പിന്നീടു പ്രസിദ്ധമായി. ചാരായം കൊണ്ടു പ്രവർത്തിക്കുന്ന ഒരു അടുപ്പിൽ ഒളിച്ചു വച്ചാണ് റിസാൽ അതു കൈമാറിയത്. ഡിസംബർ 30-ആം തിയതി വെളുപ്പിന് ഏഴര മണിക്ക് മനിലായിൽ റിസാലിനെ വെടിവച്ചു കൊന്നു. മരിക്കുമ്പോൾ അദ്ദേഹത്തിനു 35 വയസ്സായിരുന്നു.

കത്തോലിക്കാ സന്യാസസമൂഹമായ ഈശോസഭക്കാരുടെ വിദ്യാലയത്തിൽ പ്രഗല്ഭവിദ്യാർത്ഥിയായിരുന്ന റിസാൽ പിന്നീട് സ്വതന്ത്രചിന്തയുടേയും ഫ്രീമേസൺ സ്വാധീനത്തിന്റെയും ഫലമായി യാഥാസ്ഥിതികവിശ്വാസത്തിൽ നിന്ന് വഴുതി മാറുകയും കത്തോലിക്കാ വ്യവസ്ഥാപികതയുടെ തീവ്രവിമർശകനാവുകയും ചെയ്തിരുന്നു. എങ്കിലും അദ്ദേഹത്തെ വിശ്വാസത്തിലേക്കു തിരികെ കൊണ്ടുവരാൻ കത്തോലിക്കാ നേതൃത്വം എന്നും ശ്രമിച്ചിരുന്നു. ദാപ്പിത്താനിൽ നാടുകടത്തപ്പെട്ടു കഴിഞ്ഞ കാലത്ത്, സംസ്കൃതചിത്തനായ അദ്ദേഹത്തെ ബൗദ്ധികസംവാദങ്ങളിലൂടെ വിശ്വാസയാഥാസ്ഥിതികതയിൽ തിരികെയെത്തിക്കാൻ ഈശോസഭക്കാരായ പഴയ സുഹൃത്തുക്കൾ നടത്തിയ ശ്രമങ്ങൾ ഫലം കണ്ടില്ല. മനിലായിലെ ഈശോസഭാവിദ്യാലയത്തിൽ റിസാലിന്റെ ഗുരുവായിരുന്ന ഈശോസഭാവൈദികൻ പാബ്ലോ പാസ്റ്റെൽസ് കത്തുകളിലൂടെ അദ്ദേഹവുമായി നടത്തിയ ദീർഘസംവാദവും ഫലമുണ്ടാക്കിയില്ല.

റിസാലിനു വധശിക്ഷ വിധിക്കപ്പെട്ട്, ജീവിക്കാൻ രണ്ടു ദിവസം മാത്രം അവശേഷിച്ചപ്പോൾ, അദ്ദേഹത്തെ മാനസാന്തരപ്പെടുത്താൻ സഭ തീക്ഷ്ണശ്രമം നടത്തി. പ്രയത്നം ആദ്യം ഫലം ചെയ്യാതെ വന്നപ്പോൾ, അദ്ദേഹത്തിനു വേണ്ടി മുട്ടിപ്പായി പ്രാർത്ഥിക്കാൻ ആവശ്യപ്പെട്ട് സഭാനേതൃത്വം മനിലായിലെ എല്ലാ ക്രിസ്തീയ സന്യാസഭവനങ്ങളിലേയും അന്തേവാസികൾക്കു അടിയന്തരസന്ദേശം എത്തിച്ചു. തങ്ങളുടെ ശ്രമങ്ങൾ അവസാന നിമിഷം ഫലമണിഞ്ഞെന്നും റിസാൽ മരിക്കുന്നതിനു മുൻപ് മനസ്താപപൂർവം മൂന്നു നാലു വട്ടം കുംബസാരിച്ചെന്നും, പങ്കാളി ജോസഫൈൻ ബ്രാക്കറെ കൂദാശാനുസരണം വിവാഹം ചെയ്തെന്നും മറ്റും കത്തോലിക്കാ സഭാനേതൃത്വം അവകാശപ്പെടുന്നു. ഇതിനു തെളിവായി അവർ റിസാൽ എഴുതിക്കൊടുത്തതായി പറയുന്ന വിശ്വാസപ്രഖ്യാപനം അവതരിപ്പിക്കുന്നു. ഈ അവകാശവാദവും വിശ്വാസപ്രഖ്യാപനരേഖയും വ്യാജമാണെന്നും അല്ലെന്നും കരുതുന്നവരുണ്ട്. വിശ്വാസപ്രഖ്യാപനരേഖ അദ്ദേഹം തന്നെ എഴുതിയിരിക്കാം എന്നു സമ്മതിക്കുന്നവർ പോലും, ധാർമ്മികബലാൽക്കാരവും ആത്മീയഭീഷണിയും വഴി തരപ്പെടുത്തിയ ആ രേഖയുടെ മൂല്യം ചോദ്യം ചെയ്യുന്നു.

പ്രതിഭാശാലിയും, തീക്ഷ്ണബുദ്ധിയും, സംഭാഷണചരുരനും, വിജ്ഞാനകുതുകിയും ആയിരുന്ന റിസാലിന്, ആഴവും ദൃഢതയുമുള്ള ധാരാളം സൗഹൃദങ്ങൾ ഉണ്ടായിരുന്നു. അദ്ദേഹത്തിന്റെ ജീവചരിത്രരചനയിൽ ഏറ്റവും വിലപ്പെട്ട രേഖകളായിരിക്കുന്നത് ഓസ്ട്രിയൻ പണ്ഡിതനും ഗവേഷകനും ആയിരുന്ന ഫെർഡിനാന്റ് ബ്ലൂമെൻട്രിറ്റിന് എഴുതിയ കത്തുകളാണ്. ബ്രിട്ടീഷ് മ്യൂസിയത്തിലെ പണ്ഡിതൻ റീൻഹോൾഡ് റോസ്റ്റ് ആയിരുന്നു റിസാലിന്റെ മറ്റൊരു സുഹൃത്ത്. റിസാലുമായി ബൗദ്ധികകൗതുകങ്ങൾ പങ്കുവച്ച ഇവർ, അദ്ദേഹവുമായി പലകാര്യങ്ങളിലും വിയോജിച്ചപ്പോഴും, അദ്ദേഹത്തെ അങ്ങേയറ്റം ബഹുമാനിച്ചിരുന്നു. "രത്നം പോലുള്ള മനുഷ്യൻ" എന്നാണ് റീൻഹോൾഡ് റോസ്റ്റ് റിസാലിനെ വിശേഷിപ്പിച്ചത്.

റിസാലിന്റെ ആകർഷകമായ വ്യക്തിത്വവും നാടോടിജീവിതവും ഒട്ടേറെ സ്ത്രീസൗഹൃദങ്ങൾക്കും അവസരമൊരുക്കി. ജീവചരിത്രകാരന്മാർ 12 പ്രണയങ്ങൾ എണ്ണുമ്പോൾ അവയിൽ 9 എണ്ണത്തിലെ നായികമാർ തിരിച്ചറിയപ്പെട്ടിട്ടുണ്ട്. അദ്ദേഹത്തിന്റെ കൗമാരകൗതുകത്തിനു വിഷയമായ ഫിലിപ്പീൻസുകാരി സെഗുണ്ടാ കാത്തിൻബാക്ക്, ജപ്പാനിലെ ജീവിതകാലത്ത് പരിചയപ്പെട്ട ഓ-സീ സാൻ, ദീർഘകാലകാമുകിയും ഒട്ടേറെ പ്രണയലേഖനങ്ങളുടെ ലക്ഷ്യവും ആയിരുന്ന ലിയോനോർ റിവേര, മതപരമായ ബോദ്ധ്യങ്ങളുടെ കാര്യത്തിൽ റിസാലുമായുള്ള പൊരുത്തക്കേടുകൾ മൂലം അദ്ദേഹത്തെ വിവാഹം ചെയ്യാൻ വിസമ്മതിച്ച, ഇംഗ്ലീഷ്-ഐബീരിയൻ സമ്മിശ്രപശ്ചാത്തലമുള്ള നെല്ലി ബൗസ്റ്റീഡ്, അവസാനവർഷങ്ങളിൽ റിസാലിന്റെ പങ്കാളി ആയിരുന്ന ഐറിഷ് പശ്ചാത്തലമുള്ള ജോസഫൈൻ ബ്രാക്കാൺ എന്നിവർ ഇവരിൽ ചിലരാണ്.

 ജീവചരിത്രകാരൻ ലിയോൺ മരിയ ഗിയെരോര, റിസാലിന്റെ ആത്മാവിനെ നിശ്ചയദാർഢ്യത്തോടെ പിന്തുടരുകയും ഒടുവിൽ പിടികൂടിയതായി അവകാശപ്പെടുകയും ചെയ്ത മനിലായിലെ സന്യാസവൈദികരെ, ഫ്രാൻസിസ് തോംപ്സന്റെ വിഖ്യാതകവിത അനുസ്മരിച്ച് സ്വർഗ്ഗത്തിലെ വേട്ടപ്പട്ടികൾ (Hounds of Heaven) എന്നു വിശേഷിപ്പിക്കുന്നു (പുറം 461).


</doc>
<doc id="172653" url="https://ml.wikipedia.org/wiki?curid=172653" title="ഷഹനാസ് ഹുസൈൻ">
ഷഹനാസ് ഹുസൈൻ

ഇന്ത്യയിൽ ബ്യൂട്ടി പാർലർ സംസ്കാരത്തിന് തുടക്കമിട്ട വനിത ആണ് ഷഹനാസ് ഹുസൈൻ . ഹെർബൽ സൗന്ദര്യ വർധക വസ്തു ഉത്പാദകരിൽ അഗ്രഗണ്യയാണ് . ജനനം 5.11.1944. ഹൈദരാബാദിൽ. പഠനത്തിനും പ്രായോഗികപരിശീലനത്തിനുമായി ഡൽഹി ആസ്ഥാനമാക്കി എഴുപതുകളിൽ വുമൺസ് വേൾഡ് ഇന്റർനാഷണൽ (WWI) ആരംഭിച്ചു. ഹെർബൽ ഉത്പന്നങ്ങൾ വിറ്റഴിക്കാനായി ലോകമൊട്ടാകെ നാനൂറിലധികം ശാഖകളുണ്ട്. ഷഹനാസിന്റെ പ്രശസ്തരായ ഉപഭോക്താക്കളിൽ ഇന്ദിരാഗാന്ധി, സോണിയ ഗാന്ധി, എലിസബത്ത് ടൈലർ, ഡയാനാ രാജകുമാരി എന്നിവരുൾപ്പെടുന്നു. അമേരിക്കൻ മാസികയായ സക്‌സസ്, 1996-ൽ ലോകത്തിലെ ഏറ്റവും മികച്ച വ്യാവസായിക സംരംഭകയായി തെരഞ്ഞെടുത്തു. ഭാരതസർക്കാർ 2006-ലെ പത്മശ്രീ പുരസ്കാരം നൽകി ആദരിച്ചു.


</doc>
<doc id="172657" url="https://ml.wikipedia.org/wiki?curid=172657" title="വിലാപമതിൽ">
വിലാപമതിൽ

ജറുസലേമിലെ പുരാതന ദേവാലയത്തിന്റെ പടിഞ്ഞാറെ മതിൽക്കെട്ടിന്റെ ഭാഗം. പടിഞ്ഞാറൻ മതിൽ എന്നും അറിയപ്പെടുന്നു. റോമൻ ആക്രമണകാരികൾ ഈ മതിൽ തകർത്തു. യഹൂദമതാനുയായികളുടെ പുണ്യതീർഥാടനസ്ഥാനം. പ്രാർഥിക്കാനും യാതനകളെച്ചൊല്ലി കരയാനും അവർ മതിലിനു മുന്നിൽ കൂടുന്നു. അറബി-ഇസ്രയേൽ യുദ്ധം (1967) വരെ വിലാപ മതിലിന്റെ നിയന്ത്രണം ജോർദാനായിരുന്നു.


</doc>
<doc id="172662" url="https://ml.wikipedia.org/wiki?curid=172662" title="കുറത്തിത്തെയ്യം">
കുറത്തിത്തെയ്യം

മലബാറിൽ കെട്ടിയാടുന്ന ഒരു തെയ്യമാണ് കുറത്തി. കണ്ണൂരിലെ പയ്യന്നൂരിലും മൗവ്വേനിയിലുമുള്ള ചില തറവാടുകളിലെ അങ്കണങ്ങളിൽ തുലാമാസം ആരംഭിക്കുന്നതോടെ ഈ തെയ്യം കെട്ടിയാടുന്നു. പാർവതി ദേവിയുടെ അവതാരമാണ് കുറത്തി. വേലൻ, മലയൻ, മാവിലൻ, പുലയൻ, ചെറവൻ തുടങ്ങിയ സമുദായക്കാരാണ്‌ കുറത്തിത്തെയ്യം കെട്ടുന്നത്. 

പുള്ളിക്കുറത്തി, മലങ്കുറത്തി, സേവക്കുറത്തി, തെക്കൻ കുറത്തി, മാരണക്കുറത്തി, കുഞ്ഞാർ കുറത്തി എന്നിങ്ങനെ കുറത്തികൾ പതിനെട്ടുതരം ആണുള്ളത്. ഒരു ഉർവര ദേവതയാണ്‌ കുറത്തി. മുറവും ചൂലും കത്തിയും കൈകളിലേന്തി നർത്തനം ചെയ്യുന്ന കുറത്തിത്തെയ്യം, ചില സ്ഥലങ്ങളിൽ വീടുതോറും ചക്കരച്ചോറ് ഉണ്ണാനെത്തുന്നു.

പുലയർ കെട്ടിയാടുന്ന കുറത്തി ക്ഷുദ്രദോഷം നീക്കി പാണ്ഡവരെ ജീവിപ്പിച്ചവളാണ്‌. "നിഴൽക്കുത്ത്‌' പാട്ടിനോടു സദൃശമായ ഇതിവൃത്തമാണ്‌ ഈ കുറത്തിയുടെ തോറ്റംപാട്ടിൽ ഉള്ളത്‌. മരണമടഞ്ഞ മനുഷ്യരുടെ സങ്കല്‌പത്തിലുള്ള കുറത്തിയെയും കുറവനെയും തെയ്യാട്ടത്തിന്റെ രംഗത്തു കാണാം. 


</doc>
<doc id="172665" url="https://ml.wikipedia.org/wiki?curid=172665" title="ദാരാ ഷികോഹ്">
ദാരാ ഷികോഹ്

മുഗൾ സാമ്രാട്ട് ഷാജഹാൻറെയും പത്നി മുംതാസ് മഹലിൻറെയും മൂത്ത പുത്രനും കിരീടാവകാശിയുമായിരുന്നു മുഹമ്മദ് ദാരാ ഷിക്കോഹ് (മാർച്ച് 20, 1615 – ഓഗസ്റ്റ് 30, 1659) . എന്നാൽ അധികാരത്തർക്കത്തിൽ ഇളയ സഹോദരൻ ഔറംഗസേബ്എന്ന് ചരിത്രത്തിലറിയപ്പെടുന്ന മുഹിയുദ്ദീനാണ് വിജയിച്ചത്.

ദാരിയസ് (പ്രതാപി) എന്ന പേർഷ്യൻ പദത്തിൽ നിന്നാണ് ദാര എന്ന പേരിൻറെ ഉത്പത്തി. ഷാജഹാൻ പല ബഹുമതികളും പ്രിയപുത്രനു സമ്മാനിച്ചു. സൂഫിസത്തോട് ചായ് വുണ്ടായിരുന്ന ദാര മതസഹിഷ്ണുതയുളള വ്യക്തിയായിരുന്നു. ഉപനിഷത്തുക്കൾ പേർഷ്യൻ ഭാഷയിലേക്ക് വിവർത്തനം ചെയ്യുക മാത്രമല്ല സ്വയം സാഹിത്യരചന നടത്തുകയും ചെയ്തു കാഷ്മീരിലെ പരിമഹൽ നിർമ്മിച്ചതും ഒരു ജ്യോതിശാസ്ത്രപഠനകേന്ദ്രമായി അതു വികസിപ്പിഷതും ഇദ്ദെഹമാണ്.

ഷാജഹാന് മുംതസ് മഹലിൽ 4 പുത്രന്മാരുണ്ടായി, ദാരാ ഷിക്കോഹ്, ഷൂജാ, മുഹിയുദ്ദീൻ, മുറാദ് ബക്ഷ്. വടക്കു പടിഞ്ഞാറൻ പ്രവിശ്യകളുടെ (മുൾട്ടാൻ, കാബൂൾ) ഭരണഭാരം ദാരയ്ക്കും, കിഴക്കൻ പ്രവിശ്യകളുടേത് (ബീഹാർ, ബംഗാൾ) ഷൂജക്കും, ഡക്കാന്റേത് (ഖണ്ഡേശ്, ബീരാർ, തെലങ്കാനാ, ദൌലത്താബാദ്) മുഹിയുദ്ദീനും, ഗുജറാത്തിൻറെയും മറ്റു പശ്ചിമ പ്രവിശ്യകളുടേയും മുറാദ് ബക്ഷിനും ആയിരുന്നു. എന്നാൽ ദാര, ഭരണഭാരം കീഴുദ്യോഗസ്ഥരെ ഏല്പിച്ച് പിതാവിനോടൊപ്പം തലസ്ഥാന നഗരിയിൽ താമസിച്ചു. 1657-ൽ ഷാജഹാൻ രോഗബാധിയനായി. പ്രതിദിന ദർബാർ നിർത്തലാക്കി. സഹോദരി ജഹനാരയുടെ സഹായത്തോടെ ദാര പിതാവിൻറെ രോഗവിവരം കുറച്ചു ദിവസത്തേക്ക് രഹസ്യമാക്കി വച്ചു. എന്നാൽ സംഗതികൾ മണത്തറിഞ്ഞ മറ്റു മൂന്നു പേരും ദാരയ്ക്കെതിരായി നീങ്ങി.

മുറാദും മുഹിയുദ്ദീനും സഖ്യകക്ഷികളായി, ആഗ്രക്ക് 8 മൈൽ കിഴക്ക് സമുഗർ എന്ന സ്ഥലത്തു വച്ച് ദാരയുടെ സൈന്യവുമായി ഏറ്റുമുട്ടി. മേയ് 29, 1658-ലാണ് ഈ യുദ്ധം നടന്നത്. ഇതിനിടയിൽ ദാരയുടെ സേനാനായകരിലൊരാൾ, സലീമുളള ഖാൻ, മുഹിയുദ്ദീനുമായി രഹസ്യധാരണ ഉണ്ടാക്കി. യുദ്ധം ദാരയ്ക്ക് അനുകൂലമായിത്തീരുമെന്നു കണ്ട സലീമുളള ഖാൻ, യുദ്ധത്തിൽ ദാര ജയിച്ചെന്നും ഇനി ആനപ്പുറത്തു നിന്ന് താഴേക്കിറങ്ങി കുതിരപ്പുറത്തു കയറി ഓടിരക്ഷപ്പെടുന്ന ശത്രുക്കളെ തുരത്തണമെന്നും ദാരയോടു പറഞ്ഞു. ദാര അനുസരിച്ചു. ആനപ്പുറത്തെ ഒഴിഞ്ഞു കിടക്കുന്ന അമ്പാരി കണ്ട് ദാരയുടെ സൈനികർ ദാര കൊല്ലപ്പെട്ടെന്നു കരുതി ജീവനും കൊണ്ട് രക്ഷപ്പടാൻ ശ്രമിച്ചു. യുദ്ധത്തിൻറെ ഗതി മാറി. മുഹിയുദ്ദീൻ വിജയിച്ചു. മൂന്നു ദിവസത്തിനകം ആഗ്രയിലെത്തി, ഷാജഹാനെയും തന്നെ സഹായിച്ച മുറാദിനേയും തടവിലാക്കി. ഔറംഗസേബ് എന്ന പേരിൽ, 1657, ജൂലൈ 21ന് സ്ഥാനാരോഹണം ചെയ്തു

പേർഷ്യയിലേക്ക് രക്ഷപ്പെടാൻ ശ്രമിക്കുന്നതിനിടയിൽ ജൂൺ 1659-ൽ ദാരയും പുത്രൻ സിഫിർ ഷിക്കോവും പിടിക്കപ്പെട്ടു. ബന്ധിതരായ പിതാവും പുത്രനും ദൽഹിയിലെ വീഥികളിൽ പ്രദർശിപ്പിക്കപ്പെട്ടതായി ബെർണിയർ രേഖപ്പെടുത്തുന്നു . മതഭ്രംശത്തിനായി ദാര വധശിക്ഷക്കു വിധിക്കപ്പെട്ടു. 1659, ഓഗസ്റ്റ് 30നു ശിക്ഷ നടപ്പാക്കപ്പെട്ടു. വിഛേദിക്കപ്പെട്ട ശിരസ്സ് ശേഷം വെളളിത്തളികയിൽ, ഷാജഹാന് കാഴ്ച്ച വച്ചതായി പറയപ്പെടുന്നു. 

പിന്നീട് ഹുമായൂണിൻറെ ശവകുടീരം നിലനിൽക്കുന്ന വളപ്പിനുളളിൽ പേരുവിവരങ്ങളില്ലാതെ കബറടക്കം ചെയ്തു. 


</doc>
<doc id="172669" url="https://ml.wikipedia.org/wiki?curid=172669" title="പുലികണ്ടൻ">
പുലികണ്ടൻ

മലബാറിൽ കെട്ടിയാടപ്പെടുന്ന ഒരു തെയ്യമാണ് പുലികണ്ഠൻ. ശിവനാണ് പുലികണ്ഠനായി പിറവിയെടുത്തതെന്നാണ് ഐതിഹ്യം.

ശിവനും പാർവ്വതിയും തുളൂർവനത്തിലൂടെ സഞ്ചരിക്കുമ്പോൾ രണ്ട് പുലികൾ ഇണചേരുന്നത് കണ്ട് മോഹമുണർന്ന ഇവർ പുലികണ്ഠനും പുള്ളിക്കരിങ്കാളിയും ആയി മാറി. ഇവർ ഇണചേർന്ന് മാസങ്ങൾക്കുശേഷം പുള്ളിക്കരിങ്കാളി താതനാർ കല്ലിന്റെ തായ്മടയിൽ കണ്ടപ്പുലി, മാരപ്പുലി, കാളപ്പുലി, പുലിമാരുതൻ, പുലിയൂർ കണ്ണൻ എന്നീ അഞ്ച് ആൺമക്കൾക്ക് ജന്മം നൽകി.

ഒരു പെൺകുട്ടി ഇല്ലാതെ വിഷമിച്ചിരുന്ന പുള്ളിക്കരിങ്കാളി ശ്രീ കൃഷ്ണനെ ജപിച്ച് കിടക്കുകയും, സ്വപ്നത്തിൽ കണ്ണൻ ചോദിച്ചു 'മകൾ ജനിച്ചാൽ നിങ്ങൾ എന്തവൾക്ക് കൊടുക്കും' എന്ന്. 'എന്റെ എല്ലാ അധികാരങ്ങളും, അവകാശങ്ങളും അവൾക്ക് കൊടുക്കും' എന്ന് പുള്ളിക്കരിങ്കാളി മറുപടി പറഞ്ഞു.

ഇതൊന്ന് പരീക്ഷിക്കണമെന്ന് കരുതിയ ഭഗവാൻ തന്നെ ഗർഭസ്ഥശിശുവായി അവതരിച്ചു. ഗർഭിണിയായ പുള്ളിക്കരിങ്കാളി വിശപ്പ് സഹിക്കവയ്യാതെ തളർന്നതുകണ്ട് പുലിമക്കളെല്ലാം ചേർന്ന് പശുക്കളെ തേടി പുറപ്പെട്ടു. കുറുമ്പ്രാന്തിരി വാണവരുടെ തൊഴുത്ത് തകർത്ത് പശുക്കളെ നിഗ്രഹിച്ച് കക്കും, കരളും, അവത്തിറച്ചിയും പുള്ളിക്കരിങ്കാളിക്ക് കൊണ്ടുക്കൊടുത്തു.

പശുക്കളെ കൊന്ന പുലികളെ വകവരുത്താൻ വാണവർ വില്ലാളി വീരനായ കരിന്തിരി നായരെ ചുമതലപ്പെടുത്തി. നായർ കാട്ടിൽ ചെന്ന് ഒളികെട്ടിയിരുന്നു. നായർ കെണിയൊരുക്കിയതറിയാതെ അതുവഴിവന്ന പുലികൾ ഒളിയിൽപ്പെട്ടു. അതേ രാത്രി മാവിന്മേൽ ഒളികെട്ടിയിരുന്ന കരിന്തിരിനായരെ പുലികണ്ഠൻ വൃഷണം പിളർന്ന് കൊന്നു.

പുലികളെ വകവരുത്താൻ പോയ നായരെ കാണാതെ പരിഭ്രമിച്ച വാണവർ തന്റെ ഇഷ്ടദേവിയായ രാജരാജേശ്വരി തുളൂർവനത്ത് ഭഗവതിയെ മനസ്സിൽ ധ്യാനിച്ച് കിടന്നു. സ്വപ്നത്തിൽ പ്രത്യക്ഷപ്പെട്ട ദേവി, പുലികണ്ഠൻ പരമേശ്വരനാണെന്നും, പരമേശ്വരനാൽ കൊല്ലപ്പെട്ട കരിന്തിരി നായർ ദൈവക്കരുവായെന്നും എന്റെ അരികത് ഒരു ദൈവമന്ദിരം പണിത് അവരെ കുടിയിരുത്തിയാൽ കഷ്ടദോഷങ്ങൾ അകലുമെന്നും വാണവരോട് പറഞ്ഞു.

ദേവിയുടെ അരുൾപ്രകാരം വാണവർ അവിടെ ഒരു ക്ഷേത്രം പണിയുകയും ദൈവക്കോലങ്ങൾ കെട്ടിയാടിക്കുകയും ചെയ്തു. ഒരു കളിയാട്ട സമയത്ത് തണ്ടയാൻ കന്നുകാലികളെ ഗ്രഹിച്ച് മടങ്ങുമ്പോൾ തണ്ടയാന്റെ ഭക്തികൊണ്ട് അദ്ദേഹത്തിന്റെ കുടയിൽ എല്ലാ പുലിദൈവങ്ങളും കയറി. നിരവധി കാടുകളും കുന്നുകളും പുഴകളും താണ്ടി രാമപുരമെന്ന പുണ്യമായ സ്ഥലത്ത് എത്തിയപ്പോൾ കുട താനെ നൃത്തമാടാൻ തുടങ്ങി. ഇത് കണ്ട് അത്ഭുതപ്പെട്ട അവർ കാരണമെന്തെന്നറിയുവാൻ ജ്യോതിഷപ്രശ്നചിന്ത നടത്തി. കുടയുടെ മുകളിൽ എട്ട് ദൈവങ്ങൾ ഉണ്ടെന്നും ആ ദൈവങ്ങൾക്ക് അവിടെ ഒരു ക്ഷേത്രം പണിയണമെന്നും അവിടെ പുലിദൈവങ്ങളെ കുടിയിരുത്തണമെന്നും പ്രശ്നചിന്തയിൽ തെളിഞ്ഞു.

ഈ സ്ഥലം കൂടാതെ പുലിദൈവങ്ങൾ പനയാന്ദത്ത നായരുടെ വീട്ടിലും താമസിക്കുന്നുണ്ടായിരുന്നു. പക്ഷേ പുലിദൈവങ്ങളുടെ ചേഷ്ടകൾ സഹിക്കാവുന്നതിനപ്പുറമായിരുന്നു. അതുകൊണ്ട് ഒരു ഉത്സവകാലത്ത് അദ്ദേഹം മുച്ചിലോട്ട് ഭഗവതിയോട് പുലിദൈവങ്ങളുടെ ശല്യത്തെക്കുറിച്ച് പരാതിപ്പെട്ടു. പുലിദൈവങ്ങളെ പ്രതിഷ്ഠിച്ചിരുന്ന വിളക്ക് അവിടെ നിന്ന് മുച്ചിലോട്ട് ഭഗവതി പറിച്ചെടുത്ത് കോറോത്ത് മുച്ചിലോട്ട് കാവിന്റെ ഇടത് ഭാഗത്ത് പ്രതിഷ്ഠിച്ചു. അങ്ങനെ മുച്ചിലോട്ട് കാവിലെ സാന്നിധ്യമായി പുലിയൂർ കണ്ണനും പുലിയൂർ കാളിയും. വാണിയ ജാതിക്കാരുടെ തെയ്യമാണ് പുലിയൂർ കണ്ണൻ. എണ്ണയാട്ടുന്ന ചക്കാളങ്ങളിൽ പുലിയൂർ കണ്ണനെ പ്രത്യേകം ആരാധിക്കുന്നു..


</doc>
<doc id="172693" url="https://ml.wikipedia.org/wiki?curid=172693" title="കുറത്തിയാട്ടം">
കുറത്തിയാട്ടം

കേരളത്തിലെ ഒരു ഗ്രാമീണകലാരൂപമാണ്‌ കുറത്തിയാട്ടം. വടക്കൻ കുറത്തിയാട്ടം, തെക്കൻ കുറത്തിയാട്ടം എന്നിവയാണ് ഇതിന്റെ വകഭേദങ്ങൾ. 

വടക്കൻ കുറത്തിയാട്ടത്തിൽ ഗദ്യസംഭാഷണത്തേക്കാൾ ഗാനങ്ങൾക്കാണ് പ്രാധാന്യം. കുറവൻ, കുറത്തി, നാട്ടുപ്രമാണി,വൃദ്ധൻ എന്നിവരാണ് ഇതിലെ പ്രധാനകഥാപാത്രങ്ങൾ. തൃശ്ശൂർ പൂരം കാണുവാൻ ചെന്ന കുറവനും കുറത്തിയും തിക്കിലും തിരക്കിലും പെട്ട് കാണാതാകുകയും അവസാനം അന്വേഷിച്ചു കണ്ടെത്തുകയും ചെയ്യുന്നതാണ് വടക്കൻ കുറത്തിയാട്ടത്തിന്റെ ഇതിവൃത്തം. 

കുറത്തി, കുറുവൻ, മുത്തിയമ്മ എന്നിവരാണ് ഇതിലെ പ്രധാനകഥാപാത്രങ്ങൾ. പാർവതിയുടെയും മഹാലക്ഷ്മിയുടെയും സങ്കല്പത്തിലുള്ള കുറത്തിവേഷങ്ങൾ രംഗത്തുവന്ന് ഭർത്താക്കൻമാരുടെ കുറ്റം പറയുകയും തർക്കത്തിലാകുകയും ചെയ്യുന്നു. അവസാനം സരസ്വതീ സങ്കല്പത്തിലുള്ള കുറത്തിയെത്തി ഇവരുടെ തർക്കം പരിഹരിക്കുന്നതാണ് ഇതിന്റെ കാതൽ. കുറവന്റെ മാതാവായ മുത്തിയമ്മ പ്രേക്ഷകരെ ചിരിപ്പിക്കുന്ന ഒരു ഹാസ്യകഥാപാത്രമാണ്.


</doc>
<doc id="172709" url="https://ml.wikipedia.org/wiki?curid=172709" title="ഗരിഞ്ച">
ഗരിഞ്ച

ബ്രസീലിന്റെ ദേശീയ ഫുട്ബോൾ ടീമിലെ 1955-1973 കാലത്തെ പ്രമുഖ കളിക്കാരിൽ ഒരാളായിരുന്നു ഗരിഞ്ച എന്ന പേരിൽ അറിയപ്പെട്ടിരുന്ന മാനുവൽ ഫ്രാൻസിസ്കോ ദൊസ് സാന്റോസ്.(ജനനം:ഒക്ടോ 28, 1933 – ജനു: 20, 1983) 1958-ലെയും 1962-ലെയും ലോകകിരീടം നേടിയ ബ്രസീലിന്റെ ദേശീയ ടീമിൽ ഗരിഞ്ചയും അംഗമായിരുന്നു.ഗരിഞ്ച എന്ന വാക്കിനർത്ഥം ‘ചെറിയ കുരുവി‘(Wren) എന്നാണ്.തന്റെ കരിയറിന്റെ ഭൂരിഭാഗവും ബ്രസീലിയൻ ക്ലബ്ബായ ബോട്ടഫോഗോയ്ക്കു വേണ്ടിയാണ് ഗരിഞ്ച കളിച്ചത്. കാലുകൾക്ക് അസാധാരണമായ നീളവ്യത്യാസവും, വളവും ഉണ്ടായിരുന്നെങ്കിൽ പോലും അതിമനോഹരമായ ഡ്രിംബ്ലിങ്ങ് പാടവം ഗരിഞ്ചയുടെ കൈമുതലായിരുന്നു .



</doc>
<doc id="172731" url="https://ml.wikipedia.org/wiki?curid=172731" title="ഇനിയും കഥ തുടരും">
ഇനിയും കഥ തുടരും

ജോഷിയുടെ സംവിധാനത്തിൽ മമ്മൂട്ടി നായകനായി 1985 ഓഗസ്റ്റ് 22-ന് പുറത്തിറങ്ങിയ ഒരു മലയാളചലച്ചിത്രമാണ് ഇനിയും കഥ തുടരും. രവീന്ദ്രൻ എന്ന കസ്റ്റംസ് ഉദ്യോഗസ്ഥനെയാണ് മമ്മൂട്ടി ഈ ചിത്രത്തിൽ അവതരിപ്പിച്ചത്. ജയപ്രദയാണ് നായികാകഥാപാത്രത്തെ അവതരിപ്പിച്ചത്.

സത്യസന്ധനായ കസ്റ്റംസ് ഉദ്യോഗസ്ഥനായ രവീന്ദ്രന്റെ (മമ്മൂട്ടി) ജീവിതവും ചെയ്യാത്ത കുറ്റത്തിനു ജയിലിലടക്കപ്പെടുന്നതും തടവിലായിരിക്കുമ്പോൾ വധിക്കപ്പെടുന്ന കുടുംബത്തിന്റെ കൊലയാളികളെയും തന്നെ ജയിലിലടക്കാൻ കാരണക്കാരയവരെയും ജയിലിൽ നിന്നും തിരികെയെത്തി കൊലപ്പെടുത്തുന്നതുമാണ് ഇതിവൃത്തം.

പൂവച്ചൽ ഖാദർ രചിച്ച ഗാനങ്ങൾക്ക് ശ്യാം സംഗീതം നൽകിയിരിക്കുന്നു. എസ്. ജാനകി, ഉണ്ണി മേനോൻ, വാണി ജയറാം എന്നിവരാണ് ഗാനങ്ങൾ ആലപിച്ചിരിക്കുന്നുത്.





</doc>
<doc id="172783" url="https://ml.wikipedia.org/wiki?curid=172783" title="പി.കെ. അയ്യങ്കാർ">
പി.കെ. അയ്യങ്കാർ

ഇന്ത്യയിലെ പ്രമുഖനായ ഒരു ആണവ ഭൗതികശാസ്ത്രജ്ഞനായിരുന്നു പത്മനാഭ കൃഷ്ണഗോപാല അയ്യങ്കാർ (29 ജൂൺ 1931 – 21 ഡിസംബർ 2011). ഭാഭാ ആണവ ഗവേഷണ കേന്ദ്രത്തിന്റെ ഡയറക്ടർ, ആണവോർജ്ജ കമ്മീഷന്റെ ചെയർമാൻ, കേരള സർക്കാരിന്റെ ശാസ്ത്ര ഉപദേഷ്ടാവ് തുടങ്ങിയ പദവികൾ അലങ്കരിച്ചിരുന്നു. ഇന്ത്യയുടെ ആദ്യത്തെ ആണവവിസ്ഫോടന പരീക്ഷണത്തിൽ (പൊഖ്റാൻ-1974) ഇദ്ദേഹം പ്രമുഖ പങ്ക് വഹിച്ചു. ഇതേത്തുടർന്ന് 1975-ൽ രാഷ്ട്രം അദ്ദേഹത്തെ പത്മഭൂഷൺ നൽകി ആദരിച്ചു.

തിരുവനന്തപുരം ജില്ലയിലെ വലിയശാലയിൽ ജനിച്ച അയ്യങ്കാർ അട്ടക്കുളങ്ങര പ്രൈമറി സ്കൂൾ, ശ്രീമൂലം തിരുനാൾ ഇംഗ്ലീഷ് ഹൈസ്കൂൾ എന്നിവിടങ്ങളിലായി സ്കൂൾ വിദ്യാഭ്യാസം പൂർത്തിയാക്കി. കേരള സർവ്വകലാശാലയിൽ നിന്നും ബിരുദാനന്തരബിരുദവും ബോംബേ യൂണിവേഴ്സിറ്റിയിൽ നിന്നും ഡോക്ടറേറ്റും നേടിയ ശേഷം ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിൽ ശാസ്ത്രജ്ഞനായി ഔദ്യോഗിക ജീവിതം ആരംഭിച്ചു. 



</doc>
<doc id="172786" url="https://ml.wikipedia.org/wiki?curid=172786" title="അൽ അസ്ഹർ യൂനിവേഴ്സിറ്റി">
അൽ അസ്ഹർ യൂനിവേഴ്സിറ്റി

Al-Azhar University (pronounced "AZ-har", ; ഈജിപ്തിലെ വിശ്വവിഖ്യാതമായ ഇസ്‌ലാമിക സർവ്വകലാശാലയാണ് കയ്റോ നഗരത്തില് സ്ഥിതി ചെയ്യുന്ന അൽ അസ്‌ഹർ സർവ്വകലാശാല. ലോകത്തെ നിലവിലുള്ള ഏറ്റവും പഴക്കമേറിയ സർവ്വകലാശാലയാണ് AD ഏഴാം ശതകത്തിൽ സ്ഥാപിതമായ ഇത്.


</doc>
<doc id="172792" url="https://ml.wikipedia.org/wiki?curid=172792" title="ഭക്ഷണം കഴിക്കാനുതകുന്ന പ്ലാസ്റ്റിക്കിന്റെ കോഡുകൾ">
ഭക്ഷണം കഴിക്കാനുതകുന്ന പ്ലാസ്റ്റിക്കിന്റെ കോഡുകൾ



</doc>
<doc id="172794" url="https://ml.wikipedia.org/wiki?curid=172794" title="പ്രിയങ്ക നായർ">
പ്രിയങ്ക നായർ

ഒരു മലയാളം, തമിഴ് ചലച്ചിത്ര അഭിനേത്രിയാണ് പ്രിയങ്ക നായർ. മോഡലിങ് രംഗത്ത് പ്രവർത്തിച്ചിരുന്ന ഇവർ 2006-ൽ "വെയിൽ" എന്ന തമിഴ് ചിത്രത്തിലാണ് ആദ്യമായി അഭിനയിച്ചത്.

ഏഷ്യാനെറ്റ് ഫിലിം അവാർഡ്

കേരളസംസ്ഥാന ചലച്ചിത്ര അവാർഡ്


</doc>
<doc id="172798" url="https://ml.wikipedia.org/wiki?curid=172798" title="വിലാപങ്ങൾക്കപ്പുറം">
വിലാപങ്ങൾക്കപ്പുറം

ടി.വി. ചന്ദ്രൻ സംവിധാനം ചെയ്ത് 2009-ൽ പ്രദർശനത്തിനെത്തിയ മലയാളചലച്ചിത്രമാണ് വിലാപങ്ങൾക്കപ്പുറം.

2002-ൽ ഗുജറാത്തിൽ നടന്ന കലാപത്തെ ആസ്പദമാക്കിയാണ് ചിത്രം ഒരുക്കിയിരിക്കുന്നത്. സാധാരണക്കാരായ സാഹിറയും (പ്രിയങ്ക നായർ) സഹോദരിയും പിതാവായ യൂസഫ് അലിയോടൊപ്പം (എം.ആർ. ഗോപകുമാർ) ഗുജറാത്തിലെ നഗരമായ അഹമ്മദാബാദിൽ കഴിഞ്ഞുവരികെ പൊട്ടിപ്പുറപ്പെടുന്ന കലാപത്തിൽ സാഹിറ അക്രമികളാൽ ബലാത്സംഘത്തിനിരയാകുകയും കുടുംബാഗങ്ങൾ കൊല്ലപ്പെടുകയും ചെയ്യുന്നു. അവിടെ നിന്നും ഒരു ലോറിയുടെ പുറകിൽ കയറിരക്ഷപ്പെടുന്ന സാഹിറ പിതാവിന്റെ നഗരമായ കോഴിക്കോട് എത്തിപ്പെടുന്നു. അബോധാവസ്ഥയിലായിരുന്ന സാഹിറ ആശുപത്രിയിൽ പ്രവേശിപ്പിക്കപ്പെട്ടു. സംഭവിച്ചകാര്യങ്ങൾ ചിന്തിക്കാനോ സംസാരിച്ച് പ്രതിഫലിപ്പിക്കാനോ സാധിക്കാതിരുന്ന സാഹിറ ഡോക്ടറായ ഗോപിനാഥിന്റെയും (ബിജു മേനോൻ) ഡോക്ടർ മേരി വർഗീസിന്റെയും (സുഹാസിനി) സംരക്ഷണയിൽ ആശുപത്രിയിൽ തന്നെ കഴിഞ്ഞു വരുന്നു.




</doc>
<doc id="172804" url="https://ml.wikipedia.org/wiki?curid=172804" title="ആനന്ദ ശിവറാം">
ആനന്ദ ശിവറാം

പ്രസിദ്ധ കേരളീയ നർത്തകൻ ആണ് ആനന്ദ ശിവറാം . പറവൂരിലെ എഴിക്കരയിൽ ജനിച്ചു. മാത്തൂർ കുഞ്ഞുപിള്ളപ്പണിക്കർ, തകഴി അയ്യപ്പൻപിള്ള, ഗുരു കുഞ്ചുക്കുറുപ്പ്, പട്ടിക്കാംതൊടി രാവുണ്ണിമേനോൻ, മാണി മാധവചാക്യാർ എന്നിവരുടെ ശിഷ്യനായി കഥകളി അഭ്യസിച്ചു. കലാമണ്ഡലത്തിലും പഠിച്ചു. ശിഷ്യയായ ലൂയിലൈറ്റ്ഫുട്ടുമൊന്നിച്ച് വിദേശങ്ങളിൽ കഥകളി അവതരിപ്പിച്ചു. ശ്രീപാലി നൃത്തകലാലയം (സിലോൺ), ഉദയശങ്കറിന്റെ കലാകേന്ദ്രം എന്നിവിടങ്ങളിൽ അധ്യാപകനായിരുന്നു. പത്‌നി ജാനകീദേവിയുമൊത്ത് വിദേശങ്ങളിൽ പ്രകടനം നടത്തിയിട്ടുണ്ട് .


</doc>
<doc id="172806" url="https://ml.wikipedia.org/wiki?curid=172806" title="പി. മാധുരി">
പി. മാധുരി

ഒരു മലയാള ചലച്ചിത്ര പിന്നണിഗായികയാണ് പി.മാധുരി . തിരുച്ചിറാപ്പള്ളിയിൽ ജനിച്ചു. കടൽപ്പാലം എന്ന ചിത്രത്തിൽ ആദ്യമായി പാടി. ഇരുനൂറിലേറെ ചിത്രങ്ങൾക്കു വേണ്ടി പാടിയിട്ടുണ്ട് . 1973, 1978 എന്നീ വർഷങ്ങളിൽ ഏറ്റവും നല്ല ചലച്ചിത്രപിന്നണിഗായികയ്ക്കുള്ള കേരളസംസ്ഥാന ചലച്ചിത്രപുരസ്കാരം നേടി. സിന്ദൂരച്ചെപ്പ്, ചെണ്ട, ഗായത്രി, തരൂ ഒരു ജന്മംകൂടി, അനുഭവങ്ങൾ പാളിച്ചകൾ തുടങ്ങിയ സിനിമകൾക്കു വേണ്ടി പാടിയഗാനങ്ങൾ മലയാളികളുടെ മനസ്സിൽ ചിരപ്രതിഷ്ഠ നേടി.


</doc>
<doc id="172811" url="https://ml.wikipedia.org/wiki?curid=172811" title="റോബർട്ടോ കാർലോസ്">
റോബർട്ടോ കാർലോസ്

ബ്രസീലിന്റെ ദേശീയ ടീമിൽ 1992 ൽ അംഗമാവുകയും 3 ലോകകപ്പുകളിൽ കളിയ്ക്കുകയും ചെയ്ത ഡിഫൻസീവ് മിഡ്ഫീൽഡർ ആണ് റോബർട്ടോ കാർലോസ് (ജനനം:ഏപ്രിൽ 10 1973). ചാമ്പ്യൻസ് ലീഗിൽ 100 മാച്ചുകൾ പൂർത്തിയാക്കിയ അപൂർവ്വം ചില കളിക്കാരിൽ ഒരാളുമാണ് കാർലോസ്. സ്പാനിഷ് ലീഗായ ‘ലാ ലിഗാ’ യ്ക്കു വേണ്ടി 11 വർഷം കാർലോസ് കളിയ്ക്കുകയുണ്ടായി. അതീവശക്തിയാർന്ന ഫ്രീകിക്കുകളും കളിക്കളത്തിലെ അതിവേഗതയും റോബർട്ടോ കാർലോസിന്റെ പ്രത്യേകതയാണ്.
അതിവേഗത്തിലുള്ള ഫ്രീകിക്കുകൾ ഉതിർക്കുന്നതു കാരണം കാർലോസിനെ "ബുള്ളറ്റ് മാൻ " എന്നും വിളിപ്പേരുണ്ട്. മണിക്കൂറിൽ 169 കി.മീറ്റർ വേഗതയിൽ കിക്കുകൾ എടുക്കാൻ കാർലോസിനു കഴിഞ്ഞിരുന്നു.

ഇടതുവിങ്ങിൽ നിന്നും മധ്യനിരയിലേയ്ക്കു കടന്ന് ആക്രമിച്ചുകളിയ്ക്കുന്ന ശൈലിയാണ് കാർലോസിന്റേത്. 



</doc>
<doc id="172823" url="https://ml.wikipedia.org/wiki?curid=172823" title="കെ.എം. രാഘവൻ നമ്പ്യാർ">
കെ.എം. രാഘവൻ നമ്പ്യാർ

ഒരു മലയാള നാടകകൃത്തും, നടനും, സംവിധായകനുമാണ് കെ.എം. രാഘവൻ നമ്പ്യാർ. സംസ്ഥാന അടിസ്ഥാനത്തിലുള്ള പല അമേച്വർ നാടക മത്സരങ്ങളിലും നാടകകൃത്ത്, നടൻ, സംവിധായകൻ എന്നിവർക്കുള്ള സമ്മാനങ്ങൾ പലതവണ നേടിയിട്ടുണ്ട്. കേരള സംഗീതനാടക അക്കാദമി അവാർഡും കേരള സാഹിത്യ അക്കാദമി അവാർഡും, അബുദാബി ശക്തി അവാർഡും, ചെറുകാഡ് അവാർഡും അടക്കം പല അവാർഡുകളും ലഭിച്ചിട്ടുണ്ട്.

സ്കൂൾ ഏകാംഗങ്ങൾ, ദശാപുഷ്പം, 5 ഏകാംഗങ്ങൾ, ചിനാകുഞ്ഞുങ്ങൾ, എന്നീ ഏകംഗ സമാഹാരങ്ങളിൽ ഏതാണ്ട് 30 ഓളം ഏകാംഗങ്ങൾ ഉൾക്കൊള്ളിച്ചിട്ടുണ്ട്. ഇവയെല്ലാം സ്കൂൾ, കോളേജ് തലങ്ങളിൽ കലോത്സവങ്ങളിൽ സമ്മാനം നേടിയവയാണു്. ഇവയ്ക്ക് പുറമെ 40 ഓളം റേഡിയോ നാടകങ്ങൾ എഴുതിയിട്ടുണ്ട്. ആകാശവാണിയിലെ നാടക നടനമാൺ 1964 ൽ ആകാശവാണി നടത്തിയ ദേശഭക്തിഗാന മത്സരത്തിൽ രണ്ടാം സ്ഥാനം നേടി. 1985 ൽ ഇന്ത്യൻ പനോരമയിലേക്ക് തെരഞ്ഞെടുക്കപ്പെട്ട "കിളിപ്പാട്ട്" എന്ന സിനിമയുടെ കഥ, സംഭാഷണം, ഗാനങ്ങൾ, എന്നിവ രചിച്ചു. തിരുവനന്തപുരം ദൂരദർശനിൽ “ഒരു പൂവിടരുന്നു“ എന്ന ഒരു സീരിയലിനു വേണ്ടി തിരക്കഥ രചിച്ചു. യുനെസ്`ക്കൊവിന്റെ സഹായത്തോട് കൂടി നിർമ്മിച്ച സീരിയലാണിത്.

“രാജസൂയം“ കാലിക്കറ്റ് യൂണിവേഴ്സിറ്റിയിലും “സഞ്ജീവനി“ മഹത്മാഗന്ധി യൂണിവേഴ്സിറ്റിയിലും പാഠപുസ്തകമായിട്ടുണ്ട്.

കേരള സംഗീതനാടക അക്കാഡമി എക്സിക്യൂട്ടീവിൽ 3 തവണ അംഗമായിട്ടുണ്ട്. സംഗീതനാടക അക്കാഡമിയുടെ വൈസ് ചെയർമാനാണ്. ഇതിന് പുറമെ കേരള സാഹിത്യ അക്കാദമി ജനറൽ കൌൺസിലിൽ 2 തവണ അംഗമായിട്ടുണ്ട്. കൂടാതെ സർക്കാർ നിശ്ചയിക്കുന്ന നാടക സംബന്ധമായ പല ജൂറി കമ്മറ്റികളിലും അംഗമായിട്ടുണ്ട്.
എന്നിങ്ങനെ 60-തിലധികം നാടകങ്ങൾ രചിച്ചിട്ടുണ്ട്.


</doc>
<doc id="172824" url="https://ml.wikipedia.org/wiki?curid=172824" title="യിൻലോങ്ങ്‌">
യിൻലോങ്ങ്‌

സെറാടോപിയ എന്ന കുടുംബത്തിൽ പെട്ട ഒരു ദിനോസർ ആണ് യിൻലോങ്ങ്‌ . ശാസ്ത്രത്തിനു കിട്ടിയ ഫോസ്സിലുകളുടെ പഠനത്തിൽ നിന്നും ഈ കുടുംബത്തിലെ ഏറ്റവും പ്രാചീനമായ അംഗം ആണ് ഇവയെന്ന് തിരിച്ചറിഞ്ഞിടുണ്ട്. അന്ത്യ ജുറാസ്സിക്‌ കാലത്ത് ആണ് ഇവ ജിവിച്ചിരുന്നത്, കിട്ടിയിട്ടുള്ള ഫോസ്സിലുകൾ വെച്ചു നോക്കുപ്പോൾ യിൻലോങ്ങ്‌ ഒഴിച്ച് മറ്റു ഈ കുടുംബത്തിൽ നിന്നും ഉള്ള എല്ലാ ദിനോസറുകളും ക്രിറ്റേഷ്യസ് കാലത്ത് നിന്നും ഉള്ളവയാന്നു. ഇവയുടെ ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ്. ഇവ ചെറിയ ഇരുകാലി ആയ ഒരു സസ്യഭോജി ആയിരുന്നു.

പേര് വരുനത്‌ രണ്ടു ചൈനീസ് വാക്കുകളിൽ നിന്നും ആണ് . 隱 : യിൻ അർഥം ഒളിച്ചിരികുക, 龍 : ലോങ്ങ്‌ അർഥം വ്യാളി എന്നും ആണ് .

യിൻലോങ്ങ്‌ ഏകദേശം 1.2 മീറ്റർ (4 അടി) നീളം ഉണ്ടായിരുനതായി കണക്കക്കുന്നു

യിൻലോങ്ങ്‌ന്റെ ഫോസ്സിലിൽ നിന്നും ഏഴു ദഹന സഹായിയായി പ്രവർത്തിക്കുന്ന കല്ലുകൾ കിട്ടിയിടുണ്ട്. ഇവ സസ്യ ആഹാരം വയറ്റിൽ വെച്ചു അരച്ച് എടുക്കാൻ ഇവയെ എടുക്കാൻ ഇവയെ സഹായിച്ചിരിക്കണം. ഈ ഒരു സവിശേഷസ്വഭാവം പല സസ്യാഹാരിയായ ദിനോസറുകളിലും , പക്ഷികളിലും സാധാരണം ആയി കണ്ടുവരുന്നു




</doc>
<doc id="172831" url="https://ml.wikipedia.org/wiki?curid=172831" title="പാമ്പാടി ഓർത്തഡോക്സ് വലിയ പള്ളി">
പാമ്പാടി ഓർത്തഡോക്സ് വലിയ പള്ളി

1829 ൽ മണർകാട് പള്ളിയിൽ ഉണ്ടായ തർക്കത്തെ തുടർന്നാണ് പാമ്പാടിയിൽ ഉള്ള വിശ്വസികൾ കുടി പുതിയ ദെവാലയം പാമ്പാടിയിൽ പള്ളിക്കുന്നു എന്ന സഥല്ത്ത് സഥാപിച്ചു .ആദ്യകാലത്ത് മണർകാട് പള്ളിയിൽ നിന്നുള്ളാ വൈദികരാണ് ശൂശൃഷ നിർവഹിച്ചത്.


</doc>
<doc id="172835" url="https://ml.wikipedia.org/wiki?curid=172835" title="കാറ്റു വന്നു വിളിച്ചപ്പോൾ">
കാറ്റു വന്നു വിളിച്ചപ്പോൾ

ശശി പരവൂർ സംവിധാനം ചെയ്ത് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് കാറ്റു വന്നു വിളിച്ചപ്പോൾ. എയിഡ്സിനെ അസ്പദമാക്കിയിരിക്കുന്ന ചിത്രത്തിൽ ചിപ്പി, വിജയരാഘവൻ, കെ.കൃഷ്ണകുമാർ എന്നിവർ പ്രധാനകഥാപാത്രങ്ങളെ അവതരിപ്പിച്ചിരിക്കുന്നു.

ഉന്നത ഹൈന്ദവകുടുംബത്തിൽ ജനിച്ച സീതയും (ചിപ്പി) താഴ്ന്ന കുടുംബത്തിലെ ഉണ്ണിയും (കൃഷ്ണകുമാർ) തമ്മിൽ പ്രണയിതരാകുകയും ബോംബേയ്ക്ക് നാടുവിടുകയും ചെയ്യുന്നു. നാലുവർഷങ്ങൾക്കു ശേഷം ഉണ്ണിയുടെ തിരോധാനത്തെത്തുടർന്ന് ഗർഭിണിയായിരുന്ന സീത ബോംബെയിൽ നിന്നും സ്വഭവനത്തിലേക്കു തിരികെയെത്തുന്നു. ഒരു പത്രത്തിൽ വന്ന വാർത്തവഴി ഉണ്ണി മരണപ്പെട്ടെന്നും മരണകാരണം എച്ച്.ഐ.വി. ബാധ മൂലമാണെന്നും സീത മനസ്സിലാക്കുന്നു. ഇതിലൂടെ സീത തന്റെ ഭവനത്തിലും ഗ്രാമത്തിലും ഒറ്റപ്പെടുന്നു. മുസ്ലീം സമുദായത്തിൽ‌പെട്ട സന്മനസ്കനായ കടത്തുകാരൻ അബു (വിജയരാഘവൻ) സീതയുടെ സഹായത്തിനെത്തുന്നു. ഇങ്ങനെ അബുവും സീതയും സമൂഹത്തിൽ തീർത്തും ഒറ്റപ്പെടുന്നു. ഇതിലൂടെ അവർ നിരവധി പ്രശ്നങ്ങളെ അഭിമുഖീകരിക്കേണ്ടിവരുന്നു. ഈ ഘട്ടത്തിൽ സംവിധായകനും ഉണ്ണിയുടെ സുഹൃത്തുമായ ലോഹിതദാസ് രംഗപ്രവേശം ചെയ്ത് ഉണ്ണി മരണപ്പെട്ടത് എയിഡ്സ് മൂലമല്ലെന്നും ബോംബെ അധോലോകം ഉണ്ണിയെ കൊലപ്പെടുത്തിയതാണന്നും പത്രങ്ങളാണ് യഥാർത്യത്തെ മറച്ചുവച്ചതെന്നുമുള്ള സത്യം അവരെ അറിയിക്കുന്നു. അതിനിടയിൽ സീതയുടെ ഭവനം ചിലർ അഗ്നിക്കിരയാക്കുകയും അവരെ ഗ്രാമത്തിൽ നിന്നും പുറത്താക്കുകയും ചെയ്യുന്നു. സീതയും കൈക്കുഞ്ഞും അബുവും മറ്റൊരു ഗ്രാമത്തിലേക്ക് പലായനം ചെയ്യുന്നിടത്ത് ചിത്രം അവസാനിക്കുന്നു.

ഓ.എൻ.വി. കുറുപ്പ്, തിരുനെല്ലൂർ കരുണാകരൻ എന്നിവരുടെ ഗാനങ്ങൾക്ക് എം.ജി. രാധാകൃഷ്ണൻ സംഗീതം നൽകിയിരിക്കുന്നു.




</doc>
<doc id="172859" url="https://ml.wikipedia.org/wiki?curid=172859" title="രാവണീശ്വരം നെല്ലെടുപ്പ് സമരം">
രാവണീശ്വരം നെല്ലെടുപ്പ് സമരം

രണ്ടാം ലോകമഹായുദ്ധഫലമായി മലബാറിൽ തുടങ്ങിയ കടുത്ത ഭക്ഷ്യക്ഷാമകാലത്തു് ജൻമിമാർ നെല്ല് പൂഴ്ത്തിവെച്ചു് കരിഞ്ചന്തയിൽ വിലക്കുന്നതിനെതിരെ, കർഷകസംഘത്തന്റേയും, കമ്മ്യൂണിസ്റ്റ് പാർട്ടിയുടേയും നേതൃത്വത്തിൽ ജനങ്ങൾ നടത്തിയ കാർഷിക സമരങ്ങളിലൊന്നാണു് രാവണീശ്വരം നെല്ലെടുപ്പ് സമരം.

1940 -കളിൽ നടന്ന രാഷ്ട്രീയ സമരങ്ങളെ തുടർന്നു് കേരളത്തിലെ കമ്യൂണിസ്റ്റ് പാർട്ടിക്ക് കർഷകരിൽ നിന്നും തൊഴിലാളികളിൽ നിന്നും നല്ല അംഗീകാരം കിട്ടിതുടങ്ങിയിരുന്നു. രണ്ടാം ലോകയുദ്ധഫലമായി തുടങ്ങിയ ഭക്ഷ്യക്ഷാമം വടക്കേമലബാറിൽ സ്വാതന്ത്ര്യത്തിനു് ശേഷവും തുടർന്നു. നാട്ടിൽ പട്ടിണിയും ദാരിദ്ര്യവും വളരെ വർധിച്ചു. സർക്കാർ മുമ്പ് ഏർപ്പെടുത്തിയിരുന്ന റേഷനിങ് സമ്പ്രദായം കോൺഗ്രസ് സർക്കാർ എടുത്തുകളഞ്ഞതു് കരിഞ്ചന്തക്കാർക്കു് സഹായകരമായി. കർഷകസംഘവും കമ്മ്യൂണിസ്റ്റുകാരം ഇതിനെ എതിർത്തു. ഭക്ഷണക്ഷാമം നാട്ടിൽ രൂക്ഷമായപ്പോൾ. കർഷകസംഘം വീണ്ടും റേഷനിങ് സമ്പ്രദായം നടപ്പിലാക്കാനും അഴിമതിയില്ലാത്ത ഒരു നെല്ലെടുപ്പ് വ്യവസ്ഥ നടപ്പിൽ വരുത്താനും ശക്തമായ പ്രക്ഷോഭങ്ങൾ നടത്തി

ജന്മിമാർ തങ്ങളുടെ സ്വന്തം ആവശ്യത്തിനുള്ള നെല്ല് കഴിച്ച് ബാക്കി സർക്കാരിന് കൊടുക്കണമെന്നാണ് നിയമം. അവരത് ചെയ്യാതെ നെല്ല് പൂഴ്ത്തിവെച്ചു് കരിഞ്ചന്തയിൽ വിറ്റ് കൊള്ളലാഭമുണ്ടാക്കി. ജനങ്ങൾക്ക് പണം കൊടുത്താലും അരി കിട്ടാനില്ലത്തപ്പോൾതന്നെ കരിഞ്ചന്തയിൽ അമിതവിലയ്ക്ക് ഇഷ്ടംപോലെ നെല്ലുകിട്ടും എന്ന അവസ്ഥ വന്നു.. ഈ പശ്ചാത്തലത്തിലായിരുന്നു കൽക്കത്തയിൽ 1948 ഫെബ്രുവരി 28 മുതൽ മാർച്ച് 6 വരെ കമ്യൂണിസ്റ്റ് പാർട്ടിയുടെ രണ്ടാം പാർട്ടി കോൺഗ്രസ് നടന്നതു് സ്വാതന്ത്ര്യത്തെയും ഇന്ത്യയിലെ സ്ഥിതികളും സമ്മേളനം വിലയിരുത്തുകയും കൽക്കത്ത തീസിസ് അംഗീകരിക്കുകയും ചെയ്തു.‌ഇതേ തുടർന്നു് വടക്കേമലബാറിൽ നെല്ലെടുപ്പ് സമരങ്ങൾ ശക്തമായി.

ഭക്ഷ്യക്ഷാമം കഠിനമായപ്പോൾ കമ്യൂണിസ്റ്റ് പാർട്ടി സമരപരിപാടികൾ ആസൂത്രണം ചെയ്യാനായി രാവണേശ്വരത്ത് പ്രതിനിധികളുടെ ഒരു സമ്മേളനം വിളിച്ചുകൂട്ടി. ജന്മിമാരുടെ നെല്ല് പൂഴ്ത്തിവയ്പിനെതിരായ സമരങ്ങളെക്കുറിച്ച് ചർച്ച ചെയ്തു. പണംകൊടുത്ത് നെല്ലെടുക്കണമോ, കൊടുക്കാതെ നെല്ലെടുത്ത് വിതരണം ചെയ്യണമോ എന്ന കാര്യത്തിൽ ചർച്ച നടന്നു. താലൂക്കു് നേതാക്കളായ കെ. മാധവൻ, പി. അമ്പു നായർ, പി. ചാത്തു. എം. ഹരിദാസ് എന്നിവർ ഈ ചർച്ചകളിൽ പങ്കെടുത്തു..തുടർന്നു് ജന്മിമാർക്ക് പണം കൊടുത്ത് നെല്ലെടുത്ത് വിതരണം ചെയ്യണം എന്ന തീരുമാനമെടുത്തു.

1948 ഏപ്രിൽ 16-നു് പി. അമ്പു നായരുടെയും, എം. ഹരിദാസിന്റെയും നേതൃത്വത്തിൽ കർഷകർ പുല്ലൂരിലെ കുണ്ടിലായരുടെ ഇല്ലത്ത് നെല്ലെടുപ്പിനായി എത്തി. നാട്ടുകാരുടെ ദുരിതം ഇവർ കുണ്ടിലായരെ അറിയിചു. 30 പറ നെല്ലെടുത്തു് അവിടെവച്ചുതന്നെ വിതരണം ചെയ്തു. നെല്ലു് വാങ്ങാനായി എത്തിയ ആളുകൾക്കെല്ലാവർക്കും നെല്ല് കൊടുക്കാൻ തികയാതെവന്നപ്പോൾ, ജന്മിയായ മണിയൻ പട്ടരുടെ മഠത്തിലേക്ക് ജാഥയായി ചെന്നു. ജനങ്ങളുടെ നിർബന്ധത്തിനു വഴങ്ങി നെല്ലുകൊടുത്തുവെങ്കിലും പണം വാങ്ങാൻ കൂട്ടാക്കിയില്ല. പണം മുറുക്കാൻ ചെല്ലത്തിലിട്ട് അവർ മടങ്ങി.

നെല്ലെടുപ്പിനെത്തുടർന്ന് പോലീസ് ഭീകരമായ മർദ്ദനമഴിച്ചുവിട്ടു. അടോട്ട്, രാവണേശ്വരം എന്നിവിടങ്ങളിലാണ് കടുത്ത മർദ്ദനങ്ങൾ നടന്നത്. വീട്ടിൽകയറി സ്ത്രീകളെയും കുട്ടികളെയും അടക്കം മർദ്ദിച്ചു. പാത്രങ്ങളും മറ്റും തച്ചുടച്ചു. നിരവധിപേരെ അറസ്റ്റുചെയ്തു. എം. ഹരിദാസ്, അടക്കമുള്ള നേതാക്കൾ ഒളിവിൽപ്പോയി. ദുസ്സഹമായ ഒളിവുജീവിതം നയിച്ചു രോഗിയായ ഹരിദാസിനെ കോട്ടച്ചേരി കുന്നുമ്മലിൽവച്ച് അറസ്റ്റുചെയ്തു. കടുത്തമർദ്ദനമേറ്റ് 7 മാസവും 13 ദിവസവും ഹോസ്ദുർഗ് ലോക്കപ്പിലിട്ടു. നെല്ലെടുപ്പ് കേസിൽ പി. അമ്പുനായർ, എം. ഹരിദാസ്, കല്ലുവരമ്പത്ത് അപ്പക്കുഞ്ഞി, എൻ. കുഞ്ഞിക്കണ്ണൻ നായർ, ടി. കുഞ്ഞിക്കണ്ണൻ പണിക്കർ, കല്ലുവരമ്പത്ത് കണ്ണൻ, ടി. ഗോവിന്ദൻ നായർ തുടങ്ങി 20 പേർ പ്രതികളായി.


</doc>
<doc id="172862" url="https://ml.wikipedia.org/wiki?curid=172862" title="മനോ (ഗായകൻ)">
മനോ (ഗായകൻ)

ഒരു തെന്നിന്ത്യൻ ചലച്ചിത്രപിന്നണിഗായകനാണ് മനോ (തെലുഗു:మనో). തെലുഗു,കന്നട,മലയാളം,തമിഴ്,ബംഗാളി, ഹിന്ദി എന്നീ ഭാഷകളിൽ അദ്ദേഹം പാടുന്നു. കാതലൻ എന്ന തമിഴ് ചിത്രത്തിലെ "മുക്കാല മുക്കാബുല..", ഉള്ളത്തൈ അല്ലി താ എന്ന ചിത്രത്തിലെ "അഴകിയ ലൈല..", മുത്തുവിലെ "തില്ലാന.." എന്നീ ജനപ്രിയ ഗാനങ്ങളിലൂടെ മനോ പ്രശസ്തിയിലേക്കുയർന്നു.

ഒരു മുസ്ലിം കുടുംബത്തിൽ ജനിച്ച മനോവിന്റെ യഥാർഥ നാമം നാഗൂർ ബാബു എന്നാണ്. ഇളയരാജയാണ് അദ്ദേഹത്തിന്റെ നാമം മനോ എന്നാക്കിയത്. പ്രശസ്ത വോക്കലിസ്റ്റ് നേദാനുരി കൃഷ്ണമൂർത്തിയിൽ നിന്ന് അദ്ദേഹം കർണാടിക് സംഗീതം അഭ്യസിച്ചു.


</doc>
<doc id="172865" url="https://ml.wikipedia.org/wiki?curid=172865" title="ടിൻഡൽ പ്രഭാവം">
ടിൻഡൽ പ്രഭാവം

കൊളോയിഡുകൾ പോലെ സൂക്ഷ്മകണികകൾ നിറഞ്ഞ മാധ്യമങ്ങളിലൂടെ സഞ്ചരിക്കുമ്പോൾ പ്രകാശത്തിന് അതിന്റെ പാതയിലുണ്ടാകുന്ന വിസരണത്തെ ടിൻഡൽ പ്രഭാവം എന്നു പറയുന്നു. പത്തൊമ്പതാം നൂറ്റാണ്ടിൽ ജീവിച്ചിരുന്ന ജോൺ ടിൻഡൽ എന്ന ഐറിഷ് ഭൗതിക ശാസ്ത്രജ്ഞനാണ് ഇതു കണ്ടെത്തിയത്. 40 നാനോമീറ്ററിനടുത്തു മാത്രം വ്യാസമുള്ള കണികകൾ മൂലം സംഭവിക്കുന്ന റെയ്‌ലീ വിസരണത്തിൽ നിന്നും വത്യസ്തമാണ് ടിൻഡൽ പ്രഭാവം. പ്രകാശത്തിന്റെ തരംഗദൈർഘ്യത്തിനടുത്തു വലിപ്പമുള്ള കണികളാണ് ടിൻഡൽ പ്രഭാവം സാധ്യമാക്കുന്നത്. സിഗരറ്റ് പുക നീലനിറത്തിൽ കാണപ്പെടുന്നത് ഈ പ്രഭാവം മൂലമാണ്. ഇതിന് ടിൻഡൽ ബ്ലൂ എന്നു പറയുന്നു. മരങ്ങൾക്കിടയിലൂടെ മൂടൽ മഞ്ഞിലൂടെ അരിച്ചിറങ്ങുന്ന പ്രകാശം നാടകൾ പോലെ കാണപ്പെടുന്നതും ടിൻഡൽ പ്രഭാവത്തിനുദാഹരണമാണ്.

മെലാനിൻ കുറവുള്ള ഐറിസിൽ സംഭവിക്കുന്ന ടിൻഡൽ വിസരണമാണ് കണ്ണുകളുടെ നീലനിറത്തിനു കാരണം. അതിസൂക്ഷ്മദർശിനി, നെഫലോമീറ്റർ തുടങ്ങിയ ഉപകരണങ്ങളുടെ പ്രവർത്തനതത്ത്വം ടിൻഡൽ വിസരണമാണ്.



</doc>
<doc id="172866" url="https://ml.wikipedia.org/wiki?curid=172866" title="ദാമോദരൻ കാളാശ്ശേരി">
ദാമോദരൻ കാളാശ്ശേരി

നാലാം കേരളനിയമസഭയിലെ അംഗവും അഞ്ചാം കേരള നിയമസഭയിൽ, പി. കെ. വാസുദേവൻ നായർ മന്ത്രിസഭയിൽ (1978 ഒക്ടോബർ 29 മുതൽ 1979 ഒക്ടോബർ 7 വരെ) ഹരിജനക്ഷേമവകുപ്പു മന്ത്രിയുമായിരുന്നു ദാമോദരൻ കാളാശ്ശേരി (ജനനം: മാർച്ച് 8, 1930). കൂടാതെ എ.ഐ.സി.സി. അംഗവും കെ.പി.സി.സി. മുൻസെക്രട്ടറിയും സാമൂഹ്യപ്രവർത്തകനും പത്രപ്രവർത്തകനുമാണ് ഇദ്ദേഹം. പന്തളം നിയോജകമണ്ഡലത്തിൽ നിന്നുമാണ് ഇദ്ദേഹം തിരഞ്ഞെടുക്കപ്പെട്ടത്. 1930 മാർച്ച് 8-ന് കുഞ്ചൻ വൈദ്യരുടെയും ചീരയുടെയും മകനായി ആലപ്പുഴ ജില്ലയിലെ ചേർത്തലയിൽ ജനിച്ചു.


</doc>
<doc id="172872" url="https://ml.wikipedia.org/wiki?curid=172872" title="ഇസ്ലാമിക് യൂണിവേഴ്സിറ്റി, ബംഗ്ലാദേശ്">
ഇസ്ലാമിക് യൂണിവേഴ്സിറ്റി, ബംഗ്ലാദേശ്

ഇസ്ലാം മതത്തിന്റെ വിവിധ വിജ്ഞാനീയങ്ങൾക്ക് ഊന്നൽ നല്കി സ്ഥാപിക്കപ്പെട്ട ബംഗ്ലാദേശിലെ സർവ്വകലാശാലയാണ് ഇസ്ലാമിക് യൂണിവേഴ്സിറ്റി. ഓർഗനൈസേഷൻ ഓഫ് ഇസ്ലാമിക് കോ ഓപറേഷനാണ് ഇതിനുള്ള ധനസഹായം നൽകുന്നത്. 1980-ലെ ഇസ്ലാമിക് യൂണിവേഴ്സിറ്റി ആക്റ്റ് അനുസരിച്ച് 1985-ലാണ് ബംഗ്ലാദേശിലെ കുഷ്റ്റിയയിൽ സർവ്വാലാശാല സ്ഥാപിതമായത്.



</doc>
<doc id="172873" url="https://ml.wikipedia.org/wiki?curid=172873" title="ആംഫിതിയേറ്റർ">
ആംഫിതിയേറ്റർ

റോമിലെ പ്രാചീന പ്രദർശനശാലയാണ് ആംഫി തീയേറ്റർ . നടുക്കു വേദിയും ചുറ്റും ഇരിപ്പിടങ്ങളും . വൃത്താകൃതിയിലോ അണ്ഡാകൃതിയിലോ പണിചെയ്തിട്ടുള്ള ഈ പ്രദർശനശാലയ്ക്ക് മേൽക്കൂരയില്ല. മല്ലയുദ്ധങ്ങൾക്ക് അനുയോജ്യമാണ് വേദി. വേദിക്കു താഴെ വന്യമൃഗസംരക്ഷണത്തിനും മല്ലയുദ്ധവീരന്മാരുടെ താമസത്തിനും ഉള്ള സംവിധാനമുണ്ട് . മുകളിൽ വേദിക്കു ചുറ്റും ഒരു മതിൽക്കെട്ട്. അതിനുവെളിയിൽ ഗ്യാലറി. ഏറ്റവും പുറകിൽ സാധാരണക്കാർക്കും അതിനകത്ത് പൗരമുഖ്യന്മാർക്കും ഏറ്റവും മുകളിലായി ഭരണാധിപന്മാർക്കും ഉയർന്ന ഉദ്യോഗസ്ഥന്മാർക്കും ഇരിപ്പിടങ്ങൾ സജ്ജമാക്കിയിട്ടുള്ളതാണ് ഗ്യാലറി. ഏറ്റവും പഴക്കം ചെന്ന ആംഫിതിയേറ്റർ എട്രൂറിയയിലാണ്. ബി. സി. 29 ൽ സറ്റാലിയസ് ടാറസ് നിർമിച്ച തിയേറ്ററിന്റെ ഭൂരിഭാഗവും തടികൊായിരുന്നു നിർമ്മിച്ചത്. മറ്റ് നിർമ്മാണസാമഗ്രികൾകൊ് നിർമിച്ചവയിൽ ഏറ്റവും പഴക്കം ചെന്നത് പോമ്പിയിലെ തിയേറ്ററാണ്. പ്രാചീനവും എന്നാൽ ഏറ്റവും വിസ്തൃതിയുള്ളതും പ്ലേവിയം കൊളോസിയം ആണ്. നീളം 188 മീ., വീതി 155മീ. വേദിയുടെ നീളം 87 മീ., വീ. 55 മീ; 50,000 പേർക്ക് ഇരിപ്പിടങ്ങളും.

രംഗവേദിക്ക് ചുറ്റും ഇരിപ്പിടങ്ങൾ സംവിധാനം ചെയ്തിട്ടുള്ള നാടകശാലകൾക്കും ഇപ്പോൾ ആംഫിതിയേറ്റർ എന്നാണ് പറയുന്നത്. ഉദാ. ആൽബർട്ട് ഹാൾ (ലൻ), മാഡിസൺ ഹാൾ (ന്യൂയോർക്ക്).

റോമിൽ മറ്റ് ആംഫിതിയേറ്ററുകളുമു്. റോമൻ ശൈലിയിൽ ഫ്രാൻസ്, ഇസ്ട്രിയ, ആട്രിക്ക എന്നിവിടങ്ങളിൽ എ.ഡി. ആദ്യശതകങ്ങളിൽ തന്നെ ആംഫിതിയേറ്ററുകൾ പണിഞ്ഞിരുന്നു. റോമൻ ആംഫിതിയേറ്ററിന്റെ മാതൃകയിലാണ് സെന്റ് അൽബാൻസിൽ (ഇംഗ്ല്) പണിതീർത്ത തിയേറ്റർ.


</doc>
<doc id="172874" url="https://ml.wikipedia.org/wiki?curid=172874" title="ഞാണങ്കൈ">
ഞാണങ്കൈ

കേരളത്തിലെ കാസർഗോഡ് ജില്ലയിലെ ചെറുവത്തൂരിനടുത്ത ഒരു ഗ്രാമമാണ്‌ ഞാണങ്കൈ. 


</doc>
<doc id="172876" url="https://ml.wikipedia.org/wiki?curid=172876" title="ഇപ്റ്റ">
ഇപ്റ്റ

കലാപ്രസ്ഥാനമായി വളർന്ന ഇന്ത്യൻദൃശ്യവേദിയാണ് ഇപ്റ്റ . ഇന്ത്യൻ പീപ്പിൾസ് തിയേറ്റർ അസോസിയേഷൻ എന്ന സംഘടനയുടെ ചുരുക്കപ്പേര്. 1943-ൽ ആരംഭിച്ചു. ഇടതുപക്ഷ ചിന്താഗതിക്കാരായ കലാകാരന്മാർ ഇതിന്റെ രൂപവത്കരണത്തിനു മുൻകൈയെടുത്തു. ബൽരാജ് സാഹ്നി, ദേവാനന്ദ്, ദുർഗാ ഖോട്ടേ, ഹബീബ് തൻവീർ, ശംഭു മിത്ര, ഉത്പൽ ദത്ത്, ശാന്തി ബർധൻ, കെ. എ. അബ്ബാസ്, ഋത്വിക് ഘട്ടക്, റമേഷ് ഥാപർ എന്നിവരാണ് ഇതിന്റെ പിന്നിൽ പ്രവർത്തിച്ചത്. കലയെ ജനങ്ങളിലെത്തിക്കുക, രാഷ്ട്രീയ -സാമൂഹിക-സാമ്പത്തിക വിമോചനത്തിന് കലയെ ഉപയോഗിക്കുക, അധഃസ്ഥിതരുടെയും മർദിതരുടെയും ജീവിതങ്ങൾ ചിത്രീകരിക്കുക എന്നിവയായിരുന്നു ലക്ഷ്യങ്ങൾ. 1943-44 ലെ ബംഗാൾ ക്ഷാമം ഇതിവൃത്തമാക്കി ബിജു ഭട്ടാചാര്യ രചിച്ച നവാന്നം (നാടകം) ഇപ്റ്റ ആദ്യം അവതരിപ്പിച്ചു. അബ്ബാസ് സംവിധാനം ചെയ്ത ധർതീ കേ ലാൽ ആണ് ഇപ്റ്റയുടെ ബാനറിൽ പുറത്തു വന്ന ആദ്യ ചലച്ചിത്രം. ഇതിൽ ബൽരാജ് സാഹ്നി അഭിനയിച്ചു. ഇതിന്റെയും കഥാതന്തു ബംഗാൾക്ഷാമം തന്നെയായിരുന്നു. പിന്നീട് അബ്ബാസിന്റെയും മൈം കോൻ ഹും (ഞാൻ ആര്) ഋത്വിക് ഘട്ടക്കിന്റെയും (ദോഹൻ-പ്രമാണപത്രം) നാടകങ്ങളും ഏതാനും ഇംഗ്ലിഷ് നാടകങ്ങളും (വെയ്റ്റിങ് ഫോർ ലെഫ്റ്റി ആൾ മൈസൺസ്) അവതരിപ്പിച്ചു. പ്രാദേശിക ഭാഷകളിലും ഇപ്റ്റ കടന്നു. ഇതിൽ നിന്നു പ്രചോദനം കൊാണ് കെ.പി.എ.സി. രൂപം കൊത്. ഓപ്പറ, ബാലേ തുടങ്ങിയ ദൃശ്യവേദി പ്രസ്ഥാനങ്ങളുടെ വികസനത്തിനും ഇപ്റ്റ കളമൊരുക്കി.



</doc>
<doc id="172877" url="https://ml.wikipedia.org/wiki?curid=172877" title="യൂണിഫിക്കേഷൻ ചർച്ച്">
യൂണിഫിക്കേഷൻ ചർച്ച്

കൊറിയയിൽ രൂപംകൊണ്ട് യു.എസിൽപ്രചാരം നേടിയ ആധ്യാത്മിക പ്രസ്ഥാനം. മൂണീസ് എന്നും പേരുണ്ട് . റവ. സൺമ്യൂങ് മൂൺ എന്ന കൊറിയന്റെ നേതൃത്വത്തിൽ പട്ടാളച്ചിട്ടയിൽ പ്രവർത്തിക്കുന്ന ഈ സംഘടന, യുവജനങ്ങളെ ആകർഷിക്കുകയും അവരുടെ മേൽ മനശ്ശാസ്ത്രപരമായ സ്വാധീനം ചെലുത്തി ആയുഷ്കാല വിധേയത്വം ഉറപ്പുവരുത്തുകയും ചെയ്യുന്നു. ചെറുപ്പക്കാരെ മസ്തിഷ്ക പ്രക്ഷാളനത്തിനു വിധേയരാക്കുന്നു എന്ന ആരോപണത്തെത്തുടർന്ന് ചർച്ചിന്റെ പ്രവർത്തനങ്ങൾ അന്വേഷണ വിധേയമാക്കുകയുായി.


</doc>
<doc id="172879" url="https://ml.wikipedia.org/wiki?curid=172879" title="കെറി പാക്കർ">
കെറി പാക്കർ

ആസ്‌ത്രേലിയൻ മാധ്യമ ഉടമയാണ് കെറി പാക്കർ . കെറി ഫ്രാൻസിസ് ബുൾമോർ പാക്കർ എന്ന് മുഴുവൻ പേര്. ടെലിവിഷൻ ചാനലുകൾ, റേഡിയോ നിലയങ്ങൾ, ആസ്‌ത്രേലിയൻ വിമൻസ് വീക്‌ലി, ബുള്ളറ്റിൻ തുടങ്ങിയ പ്രസിദ്ധീകരണങ്ങളുമുള്ള കൺസോളിഡേറ്റസ് പ്രസ് ഹോൾസിങ്‌സിന്റെ ചെയർമാൻ. ആസ്‌ത്രേലിയയിലെ വേൾഡ് സീരിസ് ക്രിക്കറ്റ് ആരംഭിച്ചതും വർണവസ്ത്രങ്ങൾ, രാത്രിമത്സരങ്ങൾ, വെളുത്ത പന്ത് തുടങ്ങിയ ആശയങ്ങൾ ഏകദിന ക്രിക്കറ്റിൽ പ്രാവർത്തികമാക്കിയതും പാക്കർ ആയിരുന്നു. ആസ്‌ത്രേലിയയിൽ നടക്കുന്ന ക്രിക്കറ്റ് മത്സരങ്ങളുടെ സംപ്രേഷണാവകാശം തന്റെ ചാനൽനയൻ എന്ന ടെലിവിഷൻ ചാനലിനു ലഭിക്കുന്നതിൽ പരാജയപ്പെട്ട പാക്കർ സ്വന്തം നിലയിൽ കളികൾ സംഘടിപ്പിച്ചു. വിവിധ രാജ്യങ്ങളിലെ കളിക്കാരെ വൻ പ്രതിഫലത്തിന് കരാർ ചെയ്ത് 1977-78ൽ വേൾഡ് സീരിസ് ക്രിക്കറ്റ് എന്ന പരമ്പര പാക്കർ ആരംഭിച്ചു. ഫഌ്‌ലിറ്റ് സ്റ്റേഡിയത്തിൽ കളിനടത്തിയ പാക്കർ പിച്ചിൽ ഒളിപ്പിച്ച മൈക്രോഫോണുകളും പലതരം ക്യാമറ ആംഗിളുകളും ഉപയോഗിച്ച് ക്രിക്കറ്റ് സംപ്രേഷണത്തിന്റെ ചരിത്രം തിരുത്തി. കെറി പാക്കർ സർക്കസ് എന്നറിയപ്പെട്ട വേൾഡ് സീരീസിൽ പങ്കെടുത്ത കളിക്കാരെ 1979-ലെ ലോകകപ്പിൽ പങ്കെടുക്കുന്നതിൽ പല രാജ്യങ്ങളും വിലക്കി.


</doc>
<doc id="172880" url="https://ml.wikipedia.org/wiki?curid=172880" title="പങ്കജ് മല്ലിക്ക്">
പങ്കജ് മല്ലിക്ക്

ബംഗാളി സംഗീതസംവിധായകനും ഗായകനും നടനുമാണ് പങ്കജ് മല്ലിക്ക്. (മെയ് 10 1905 -ഫെബ്രുവരി 19 1978). കൽക്കട്ടയിലെ ഒരു വൈഷ്ണവകുടുംബത്തിൽ ജനിച്ചു. പിതാവ് അനുമോഹൻ മല്ലിക് ബംഗാളി പാരമ്പര്യ സംഗീതത്തിൽ തത്പരനായിരുന്നു. മനോമോഹിനി മല്ലിക് ആയിരുന്നു മാതാവ്. 
മെട്രിക്കുലേഷനു ശേഷം ബംഗാബാസ് കോളേജിലായിരുന്നു പഠനം. പഠനത്തേക്കാൾ താത്പര്യം സംഗീതത്തിലായിരുന്നതിനാൽ, സംഗീതത്തിൽ കൂടുതൽ ശ്രദ്ധ കേന്ദ്രീകരിക്കുന്നതിനായി കോളെജ് വിട്ടു. ബംഗാളിലെ പ്രശസ്ത ഗായകനായ ദുർഗാദാസ് ബന്ദോപാധ്യായെ പരിചയപ്പെട്ടതാണ് പങ്കജ് മല്ലിക്കിന്റെ ജീവിതത്തിൽ വഴിത്തിരിവായത്. ദുർഗാദാസിൽ നിന്നാണ് ശാസ്ത്രീയസംഗീതത്തിൽ പരിശീലനം നേടിയത്. മഹാകവി ടാഗോറിന്റെ ബന്ധുവായ ദീനേന്ദ്രനാഥ് ടാഗൂറിൽനിന്നും രവീന്ദ്രസംഗീതവും പഠിച്ചു. രവീന്ദ്രസംഗീതത്തിൽ ആദ്യമായി തബല ഉപയോഗിച്ചതും രവീന്ദ്രസംഗീതത്തെ കൂടുതൽ ജനകീയമാക്കിയതും പങ്കജ് മല്ലിക്കായിരുന്നു. 
രവീന്ദ്രനാഥ ടാഗോറിന്റെ ഗാനമായ നെമെച്ചെ ആജ് പ്രൊഥം ബാദൽ ആണ് പങ്കജ് മല്ലിക്കിന്റെ ആദ്യത്തെ ഗ്രാമഫോൺ റിക്കാർഡ്. 1926-ൽ കൽക്കത്തയിലെ വിലോഫോൺ കമ്പനിയാണ് ഇത് പുറത്തിറങ്ങിയത്. ഇതൊരു വലിയ സംഗീതസപര്യയുടെ തുടക്കമായിരുന്നു. രവീന്ദ്രനാഥ ടാഗോറിന്റെ ഗാനങ്ങളുംടെ നാനൂറോളം ഗ്രാമഫോൺ റിക്കാഡുകളാണ് രവീന്ദ്രസംഗീതമെന്ന വിശേഷണത്തോടെ പങ്കജ് മല്ലിക് പുറത്തിറക്കിയത്. "രബീന്ദ്രസംഗീതത്തിന്റെ പ്രചാരത്തിനുവേണ്ടിയാണ് എന്റെആയുസ്സും സംഗീതത്തിലുള്ള എന്റെ എളിയ വിജ്ഞാനവുമെല്ലാം ഞാൻ ചെലവഴിച്ചത്. എന്റെ ദൗത്യം അല്പമെങ്കിലും ലക്ഷ്യം കണ്ടിട്ടുണ്ടെങ്കിൽ ഞാൻ കൃതാർത്ഥനായി" എന്ന് പങ്കജ് മല്ലിക് ഒരിക്കൽ പറഞ്ഞിട്ടുണ്ട്. ഇന്ത്യൻ ബ്രോഡ്കാസ്റ്റിങ് കമ്പിനി(ആകാശവാണിയുടെ ആദ്യത്തെ പേര്)ക്കുവേണ്ടി അതിന്റെ ഉദ്ഘാടന വർഷത്തിൽ (1927) റേഡിയോയിൽ രണ്ട് രവീന്ദ്രസംഗീതം ആലപിച്ചുകൊണ്ട് തുടക്കം കുറിച്ചത് പങ്കജ് മല്ലിക്കാണ്. പ്രൊഡ്യൂസർ, ഗായകൻ തുടങ്ങി വിവിധ നിലകളിൽ റേഡിയോയുമായി ഉറ്റ സമ്പർക്കം പുലർത്തി. ഇദ്ദേഹം റേഡിയോയിൽ ആഴ്ചതോറും ആഴ്ചതോറും അവതരിപ്പിച്ചിരുന്ന 'സംഗീത് ശിക്ഷർ അഷർ' എന്ന പരിപാടി വളരെ ജനപ്രീതിനേടിയിരുന്നു. ഏതാണ്ട് നാല്പതുവർഷത്തോളം ഈ പരിപാടി മുടങ്ങാതെ തുടർന്നു. ആകാശവാണിയുടെ ആഭിമുഖ്യത്തിൽ പങ്കജ് മല്ലിക് 1932മുതൽ ആരംഭിച്ച 'മഹിഷാസുരമർദ്ദിനി' എന്ന പരിപാടിയും വളരെ ശ്രദ്ധനേടിയിരുന്നു. അമ്പത് വർഷത്തോളം ആകാശവാണിയുടെ ഭാഗഭാക്കായിരുന്നു പങ്കജ് മല്ലിക്.

ഇന്റർനാഷനൽ ഫിലിം ക്രാഫ്ട്‌സിന്റെ ചിത്രത്തിൽ ഓർക്കെസ്ട്ര വിഭാഗം കൈകാര്യം ചെയ്തുകൊണ്ടാണ് ആദ്യമായി സിനിമാരംഗത്തെത്തിയത്. ഷോർ കാന്ത, ചഷർ മായേ തുടങ്ങിയ നിശ്ശബ്ദചിത്രങ്ങൾക്ക് ഓർക്കസ്ട്ര വായിച്ചത് പങ്കജ് മല്ലക്ക് ആയിരുന്നു. ഇന്റർനാഷനൽ ഫിലിം ക്രാഫ്ട്‌സിന്റെപേര് പിന്നീട് ന്യൂതിയേറ്റർ എന്നായി മാറി. ന്യൂതിയേറ്ററിന്റെ ആദ്യചിത്രമായ ദേനാപോനയുടെ സംഗീതസംവിധായകനായ റായ്‌ചന്ദ് ബോറലിന്റെ സഹായിയായി മല്ലിക്കും ഉണ്ടായിരുന്നു. പിന്നീട് ധാരാളം ചിത്രങ്ങളില് ബോറലിന്റെ സഹായിയായി ഇദ്ദേഹം പ്രവർത്തിച്ചിരുന്നു. ന്യൂതിയേറ്റർ 1931ൽ നിർമ്മിച്ച യഹൂദി കി ലഡ്ക്കി എന്ന ചിത്രത്തിന്റെ സംഗീതസംവിധാനം നിർവഹിച്ചു കൊണ്ട് 
അരങ്ങേറ്റം കുറിച്ചു. തുടർന്ന് ആർ.സി. ബോറൽ, ബറുവ, ചുന്ദർ, നിതിൻബോസ് തുടങ്ങിയവരുടെ ചിത്രങ്ങൾക്ക് ഈണം പകർന്നു. മുക്തി എന്ന ചിത്രത്തിനുവേണ്ടി (1937) രബീന്ദ്ര സംഗീതം അവതരിപ്പിച്ചു. ടാഗോറിന്റെ പ്രശസ്ത കാവ്യമായ "ദിനേർ ശേഷേ ഘുമേർ ദോഷേ" യാണ് ഈ ചിത്രത്തിലെ പ്രധാന രവീന്ദ്ര സംഗീതം. ഈ സിനിമയിൽ ഒരു ദാർശനിക ഗായകനായി മല്ലിക് വേഷമിടുകയും ചെ.യ്തിരുന്നു. മുക്തിയുടെ വിജയത്തിനുശേഷം ഏതാനും വർഷം പിന്നണിഗായകനായും നടനായും പ്രവർത്തിക്കുകയുായി. കാർത്തിക് ചതോപാധ്യായയുടെ ചിത്രങ്ങൾക്ക് ഈണം പകർന്നുകൊണ്ട് സംഗീതസംവിധാനരംഗത്തു തിരിച്ചെത്തി. ദേശ് എന്ന പത്രത്തിന്റെ വിശേഷാൽ പ്രതിയിൽ സിനിമരംഗത്തെ സ്മരണകൾ പ്രസിദ്ധീകരിച്ചു (1973). 1980-ൽ ആത്മകഥ - അമാർയുഗ്, അമാർഗാൻ (എന്റെ കാലം, എന്റെ സംഗീതം)- പുറത്തിറക്കി.

1959ൽ ദൂർദർശൻ ആദ്യമായി ദൽഹിയിൽ ആരംഭിച്ചപ്പോൾ ഉദ്ഘാടനഗാനം പാടിയത് പങ്കജ് മല്ലിക്കാണ്. ബിധാൻ ചന്ദ്രറായി പശ്ചിമബംഗാൾ മുഖ്യമന്ത്രിയായിരുന്ന അവസരത്തിൽ, നാടൻ കലകളുടെ പ്രോത്സാഹനത്തിനും സാംസ്കാരിക പുരോഗതിക്കുമായി സ്ഥാപിച്ച ലോകരഞ്ജൻ ശാഖയുടെ ഉപദേഷ്ടാവായി മല്ലിക്കിനെ നിയമിച്ചിരുന്നു. പഥേർപാഞ്ചാലിയുടെ നിർമ്മാണത്തിന് സത്യജിത് റായിക്ക് സർക്കാർ ധനസഹായം ലഭിക്കുന്നത് മല്ലിക്കിന്റെ ഇടപെടൽ മൂലമാണ്.

പ്രധാനചിത്രങ്ങൾ: യഹൂ ദികീ ലഡ്കി (1933), ഭാഗ്യചക്ര, ദേവദാസ് (1935), മീനാക്ഷി (1942), മേരി ബഹൻ (1944), മൻസൂർ (1949), ചോട്ടിമാ (1952), ചിത്രാംഗദ (1954), അമർ സൈഗാൾ (1955), ആഹ്വാൻ (1961).

1970ൽ പങ്കജ് മല്ലിക്കിന് പത്മശ്രീ ലഭിച്ചു തുടർന്ന് 1972ൽ ദാദാസാഹിബ്‌ ഫാൽക്കെ പുരസ്കാരവും ലഭിച്ചു. ഇദ്ദേഹത്തിന്റെ യാത്രിക്, രാജ്‌കമൽ എന്നീ ചിത്രങ്ങൾ മികച്ച ചലച്ചിത്രസംഗീതത്തിനുള്ള രാഷ്ട്രപതി പുരസ്കാരം നേടിയിട്ടുണ്ട്. പങ്കജ് മല്ലിക്കിന്റെ നൂറാം ജന്മവർഷമായ 2006ൽ, ഇന്ത്യൻ തപാൽവകുപ്പ് അദ്ദേഹത്തോടുള്ള ആദരസൂചകമായി തപാൽസ്റ്റാമ്പ് പുറത്തിറക്കി.



</doc>
<doc id="172903" url="https://ml.wikipedia.org/wiki?curid=172903" title="ബാബു ഭരദ്വാജ്">
ബാബു ഭരദ്വാജ്

മലയാള മാദ്ധ്യമ പ്രവർത്തകനും, നോവലിസ്റ്റുമായിരുന്നു ബാബു ഭരദ്വാജ്. മികച്ച നോവലിനുള്ള 2006-ലെ കേരള സാഹിത്യ അക്കാദമി പുരസ്കാരം "കലാപങ്ങൾക്കൊരു ഗൃഹപാഠം" എന്ന നോവലിനു ലഭിച്ചിട്ടുണ്ട് . മീഡിയാവൺ ടിവി പ്രോഗ്രാം എഡിറ്ററായിരുന്നു. വൃക്ക സംബന്ധമായ അസുഖത്തെ തുടർന്ന് 2016 മാർച്ച് മുപ്പതിന് കോഴിക്കോട്ടെ സ്വകാര്യ ആശുപത്രിയിൽ അന്തരിച്ചു

1948-ൽ കോഴിക്കോട് ജില്ലയിലെ ചേമഞ്ചേരിയിൽ ജനിച്ചു. പിതാവ് എം.ആർ. വിജയരാഘവൻ, മാതാവ് കെ. പി. ഭവാനി. പൊയിൽകാവ് ഹൈസ്കൂൾ, മലബാർ ക്രിസ്ത്യൻ കോളേജ്, തൃശൂർ എൻജിനീയറിംഗ് കോളേജ് എന്നിവിടങ്ങളിൽ പഠനം. രവീന്ദ്രൻ സംവിധാനം ചെയ്ത "ഇനിയും മരിച്ചിട്ടില്ലാത്ത നമ്മൾ" എന്ന സിനിമയുടെ നിർമ്മാതാവു കൂടിയാണ് ഇദ്ദേഹം. മരണം 2016 മാര്ച്ച് 30.
3^. രവീന്ദ്രൻ സംവിധാനം ചെയ്ത ‘ഇനിയും മരിച്ചിട്ടില്ലാത്ത നമ്മൾ’ എന്ന സിനിമയുടെ നിർമാതാവാണ്. ലെനിൻ രാജേന്ദ്രൻ സംവിധാനം ചെയ്ത അന്യർ എന്ന സിനിമയിലെ ‘മുണ്ടകപ്പാടത്തെ നാടൻ കുഞ്ഞേ...’ എന്ന ഗാനം രചിച്ചത് ബാബു ഭരദ്വാജ് ആണ്.‘ചിന്ത’യിലൂടെയാണ് പത്രപ്രവർത്തന ജീവിതം ആരംഭിച്ചത്. ഹാർബർ എൻജിനീയറിങ് ഡിപ്പാർട്മെൻറിലും പ്രവർത്തിച്ചു. കുറെക്കാലം പ്രവാസജീവിതവും നയിച്ചു. ചിന്ത വീക്കിലി എഡിറ്റർ കൈരളി ചാനലിൻെറ ക്രിയേറ്റിവ് എക്സിക്യൂട്ടിവ് ആയും മീഡിയവൺ ചാനലിൻെറ പ്രോഗ്രാം മേധാവിയായും സേവനമനുഷ്ഠിച്ചു. നിലവിൽ ഡൂൾ ന്യൂസ് ചീഫ് എഡിറ്ററായിരുന്നു. ഭാര്യ: പ്രഭ. മക്കൾ: രേഷ്മ, ഗ്രീഷ്മ, താഷി.



</doc>
<doc id="172911" url="https://ml.wikipedia.org/wiki?curid=172911" title="ബഹദൂർഷാ ഒന്നാമൻ">
ബഹദൂർഷാ ഒന്നാമൻ

മുഗൾ സമ്രാട്ട് ഔറംഗസേബിൻറെ നാലു പുത്രന്മാരിൽ ഒരാളായിരുന്നു ബഹാദുർ ഷാ എന്നപേരിൽ, 1707-ൽ കിരീടധാരണം ചെയ്ത, കുത്തബുദ്ദിൻ മുഹമ്മദ് മുവസ്സം. കിരീടധാരണസമയത്ത് 64 വയസ്സായിരുന്ന ബഹാദുർ ഷാ അഞ്ചു വർഷത്തോളം മാത്രം ഭരിച്ചു. 

ഔറംഗസേബിൻറെ ഭരണകാലത്ത് പഞ്ചാബടക്കമുളള വടക്കു പടിഞ്ഞാറൻ പ്രവിശ്യകളുടെ മേൽനോട്ടം ബഹാദുർ ഷാക്കായിരുന്നു. സിഖ് ഗുരു ഗോബിന്ദ് സിങ്ങുമായി ബഹാദുർ ഷാ മൈത്രിയിലായിരുന്നു. ഔറംഗസേബിൻറെ പല കർശനനിയമങ്ങളിലും അൽപമെങ്കിലും ഇളവുവരുത്തുകയും ചെയ്തു. 

ഔറംഗസേബിൻറെ വിൽപത്രമനുസരിച്ച് കിരീടാവകാശി ബഹാദുർ ഷാ ആയിരുന്നു.

പക്ഷെ ഗുജറാത് പ്രവിശ്യകളുടെ മേലധികാരിയായിരുന്ന ഇളയ സഹോദരൻ അസം ഷായും ഡക്കാൻറെ മേൽനോട്ടം നടത്തിയിരുന്ന മറ്റൊരു സഹോദരൻ കാം ബക്ഷും ഇതംഗീകരിക്കാൻ തയ്യാറായിരുന്നില്ല. തുടർന്നുണ്ടായ സംഭവവികാസങ്ങളിൽ അസം ഷാക്ക് ജീവൻ നഷ്ടപ്പെട്ടു. പരിക്കേറ്റ് ബന്ധനസ്ഥനായ കാം ബക്ഷ് തടവറയിൽ ജീവൻ വെടിഞ്ഞു.

സിഖുകാരുമായി നല്ല ബന്ധം പുലർത്തിയിരുന്ന ബഹാദുർ ഷാ മറാഠകളോടും രജപുത്രരോടും മാന്യമായ നിലപാടാണ് സ്വീകരിച്ചത്. അതുകൊണ്ടുതന്നെ താരതമ്യേന സമാധാനം നിലനിന്നു. എന്നാൽ 1708-ൽ നാന്ദേറിനു സമീപം സിഖ് ഗുരു ഗോബിന്ദ് സിങ്ങ് കൊല്ലപ്പെട്ടപ്പോൾ സാഹചര്യങ്ങൾ അപ്പാടെ മാറി. പുതുതായി രംഗപ്രവേശം ചെയ്ത “ബന്ദ സിങ്ങ് ബഹാദൂർ” അനുയായികൾക്കിടയിൽ അക്രമാസക്തി വളർത്തിയെടുത്തു. സിർഹിന്ദും ചുറ്റുവട്ടവും സ്വന്തമാക്കി മുസ്ലീമുകളെ ഉപദ്രവിക്കാനാരംഭിച്ചു. ബഹാദുർ ഷാക്ക് സ്വയം രംഗത്തിറങ്ങേണ്ടി വന്നു. ബന്ദ സിങ്ങ് ബഹാദൂർ രക്ഷപ്പെട്ടു. സിർഹിന്ദ് തിരിച്ചെടുക്കാനായെങ്കിലും, സിഖുകാരുമായി മൈത്രി പുനഃസ്ഥാപിക്കാനായില്ല. 

ഷാലിമാർ ഉദ്യാനത്തിന് ഭേദഗതികൾ നടത്തുന്നതിനിടയിൽ 1712 ഫെബ്രുവരി 27ന് ലാഹോറിൽ വച്ച് ബഹാദുർ ഷാ അന്തരിച്ചു. മെഹ്രോളിയിൽ സൂഫി ഗുരു കുത്തബുദ്ദിൻ ബക്തിയാറിൻറെ ദർഗക്കടുത്തായാണ് ബഹാദുർ ഷായുടെ മാർബിളിൽ തീർത്ത ശവകുടീരം. 


</doc>
<doc id="172913" url="https://ml.wikipedia.org/wiki?curid=172913" title="ഫിലാഡെൽഫിയ സെവന്റിസിക്സേഴ്സ്">
ഫിലാഡെൽഫിയ സെവന്റിസിക്സേഴ്സ്

ഫിലാഡെൽഫിയ സെവന്റിസിക്സേഴ്സ് അഥവാ സിക്സേഴ്സ് ഫിലാഡെൽഫിയ ആസ്ഥാനമാക്കി കളിക്കുന്ന ഒരു നാഷണൽ ബാസ്ക്കറ്റ്ബോൾ അസോസിയേഷൻ ടീമാണ്. സിക്സേഴ്സ് ഈസ്റ്റേൺ കോൺഫറൻസിലെ അറ്റ്ലാന്റിക് വിഭാഗത്തിൻറെ ഭാഗമാണ്. 1939 -ൽ സ്ഥാപിതം ആക്കപ്പെട്ട ഈ പ്രസ്ഥാനം നാഷണൽ ബാസ്ക്കറ്റ്ബോൾ അസോസിയേഷനിൽ 1949 മുതൽ ഉള്ള ടീമാണ്. ന്യുയോർക്കിലെ സിറകൂസ്-ൽ സിറകൂസ് നാഷനൽസ് എന്ന പേരിൽ ആരംഭിച്ച ഈ ടീം 1963 -ൽ ഫിലാഡെൽഫിയയിലേക്ക് മാറുകയും ശേഷം ഒരു പേർ ഇടീൽ മത്സരം നടത്തി ഫിലാഡെൽഫിയ സെവന്റിസിക്സേഴ്സ് എന്നാ നാമം സ്വീകരിക്കുകയും ചെയ്തു. വെല്ല്സ് ഫാർഗോ സെന്റെറിൽ ആണ് സിക്സേഴ്സ്-ൻറെ ഹോം മത്സരങ്ങൾ നടക്കുന്നത്. ഇവർ 1955 , 1967 ,1983 എന്നീ വർഷങ്ങളിൽ എൻ.ബി.എ. ചാമ്പ്യൻഷിപ്‌ സ്വന്തമാക്കിയിട്ടുണ്ട്.


</doc>
<doc id="172923" url="https://ml.wikipedia.org/wiki?curid=172923" title="ക്രിസ്തുവിന്റെ ആറാം തിരുമുറിവ്">
ക്രിസ്തുവിന്റെ ആറാം തിരുമുറിവ്

1986-ൽ അവതരിപ്പിക്കപ്പെട്ട ഒരു മലയാളനാടകമാണ് ക്രിസ്തുവിന്റെ ആറാം തിരുമുറിവ്. മലയാളം തീയേറ്റർ ആക്ടിവിസ്റ്റായിരുന്ന പി.എം. ആന്റണി കസൻ‌ദ്സക്കിസിന്റെ "ക്രിസ്തുവിന്റെ അന്ത്യപ്രലോഭനം" എന്ന കൃതിയെ ആധാരമാക്കിയാണ് ഈ നാടകത്തിന്റെ രചനയും സംവിധാനവും നിർവഹിച്ചത്.

സൂര്യകാന്തി തിയറ്റേഴ്​സിന്റെ ബാനറിൽ അവതരിപ്പിക്കപ്പെട്ട നാടകം ക്രൈസ്തവ സഭകളുടെ ശക്തമായ പ്രതിഷേധത്തിനു കാരണമാവുകയും സർക്കാർ ഡ്രമാറ്റിക് പെർഫോമൻസ് ആക്റ്റ് പ്രകാരം നാടകം നിരോധിക്കുകയും ചെയ്തു. വിവാദത്തെത്തുടർന്ന് ആവിഷ്‌കാര സ്വാതന്ത്ര്യത്തെപ്പറ്റിയുളള ചർച്ചകൾ കേരളത്തിൽ ആദ്യമായി സജീവമായി. 1986-ൽ ആലപ്പുഴയിലെ ഏതാനും അരങ്ങുകൾക്കുശേഷം തൃശൂർ നഗരത്തിൽ അവതരിപ്പിക്കാനിരിക്കെയാണ് സഭ പ്രതിഷേധവുമായി രംഗത്തിറങ്ങിയത്. 

വിമോചന സമരത്തിന് ശേഷം സഭ കേരളത്തിന്റെ സാമൂഹ്യ ജീവിതത്തിൽ ഏറ്റവും ശക്തമായ ഇടപ്പെട്ട സന്ദർഭം കൂടിയായിരുന്നു ഇത്.നാടകം പത്തിലേറെ അരങ്ങുകളിൽ ബുക്ക് ചെയ്തിരുന്നു. കോടതി ആദ്യം നാടകത്തിനനുകൂലമായ വിധിയാണ് പുറപ്പെടുവിച്ചത്. മൂന്നിടത്ത് നാടകം കളിക്കാൻ അനുമതി കിട്ടി. ആലപ്പുഴയിൽ സുഗതൻ സ്മാരക ഹാളിലും, വലപ്പാട്ടും, തൃശൂരിലും നാടകം കളിക്കാനായി. പക്ഷെ സഭയും പളളിക്കാരും പ്രതിഷേധവും പ്രകടനവുമൊക്കെ സംഘടിപ്പിച്ചു. ക്രമസമാധാനം തകരുമെന്നു പറഞ്ഞു നാടകം കളിക്കുന്ന ജില്ലയിലെ ഡെപ്യൂട്ടി കളക്ടർമാർ നാടകം നിരോധനം ഏർപ്പെടുത്തി. അടുത്ത ജില്ലയിൽ പോകുമ്പോൾ അവിടെയും നിരോധനം. ഇങ്ങനെ ആലപ്പുഴയൊഴിച്ച് കേരളം മൊത്തത്തിൽ നാടകം നിരോധിക്കപ്പെട്ടു. മഹാരാഷ്ട്രയിലെ മലയാളികൾ അവിടെ നാടകം അവതരിപ്പിക്കാൻ ക്ഷണിച്ചെങ്കിലും കന്യസ്ത്രീകളും അച്ചൻമാരും നാടകത്തിനെതിരെ രംഗത്തെത്തിയതിനെ തുടർന്ന് അവിടെയും നിരോധിക്കപ്പെട്ടു. 

സംഘാടകർ ബോംബെ ഹൈക്കോടതിയെയും പിന്നീട് സുപ്രീം കോടതിയെയും സമീപിച്ചു. ഇന്ത്യ മുഴുവൻ നിരോധനമായിരുന്നു സുപ്രീം കോടതി വിധി. നാടകത്തിൽ യേശുക്രിസ്തു മഗ്ദലന മറിയത്തെ പ്രേമിച്ചിരുന്നതായുള്ള വ്യാഖ്യാനം സഭാവിശ്വാസത്തിന് എതിരാണെന്നു പറഞ്ഞായിരുന്നു പ്രതിഷേധം. നാടകം നിരോധിക്കണമെന്നാവശ്യപ്പെട്ട് ആർച്ച് ബിഷപ്പ് മാർ ആർച്ച് ബിഷപ്പ് മാർ ജോസഫ് കുണ്ടുകുളത്തിന്റെ നേതൃത്വത്തിൽ പ്രതിഷേധറാലിയും തൃശൂരിൽ നടത്തി. സമരം വ്യാപകമായപ്പോൾ സർക്കാർ നാടകം നിരോധിച്ചു. ആവിഷ്കാര സ്വാതന്ത്ര്യത്തെക്കുറിച്ചുള്ള ഏറ്റവും ഗൗരവതരമായ ചർച്ച ഉയർന്നുവരാൻ ഇടയാക്കിയതും ആറാം തിരുമുറിവിന്റെ നിരോധനമായിരുന്നു. ആവിഷ്കാര സ്വാതന്ത്യ കൺവൻഷൻ തൃശൂർ തേക്കിൻകാട് മൈതാനിയിൽ സംഘടിപ്പിച്ചതും ഇതേത്തുടർന്നായിരുന്നു. ഗദ്ദർ ഉൾപ്പെടെ ഇന്ത്യയിലെ പ്രമുഖ പോരാളികളും സാംസ്കാരിക പ്രവർത്തകരും ഈ കൺവൻഷനിൽ പങ്കെടുത്തു. തിരുമുറിവ് നാടക വിവാദം പ്രമേയമാക്കി ജോസ് ചിറമ്മലാണ് "കുരിശിന്റെ വഴി" എന്ന തെരുവുനാടകവുമായി രംഗത്തു വന്നത്. ഇത് സാമുദായിക മൈത്രിയെ ഹനിക്കുന്നതാണെന്ന് പറഞ്ഞ് നാടക പ്രവർത്തകരെ പൊലീസ് അറസ്റ്റ് ചെയ്തു.

ക്രൈസ്തവർ ക്രിസ്തുവിന്റെ ശരീരത്തിൽ അഞ്ചു തിരുമുറിവുകൾ ഉണ്ടെന്നു വിശ്വസിക്കുന്നു. എന്നാൽ നാടകത്തിൽ ക്രിസ്തുവിന്റെ ഹൃദയത്തിലും ഒരു മുറിവ് സംഭവിച്ചെന്നും അങ്ങനെ ആറ് മുറിവുകൾ ക്രിസ്തുവിന്റെ ശരീരത്തിലുണ്ടെന്നു നാടകത്തിൽ വ്യഖ്യാനിക്കുന്നു. ഇതാണ് വിവാദകാരണമായി മാറിയത്. 

കേരളത്തിലങ്ങോളമിങ്ങോളം നാടകത്തെക്കുറിച്ചുള്ള ചുവർ പരസ്യങ്ങൾ റിഹേഴ്​സൽ കാലത്തേ നാടകത്തെ ശ്രദ്ധേയമാക്കി<br>
"ദൈവ പുത്രനല്ലാത്ത യേശു<br>
ഒറ്റുകാരനല്ലാത്ത ജൂദാസ്<br>
വേശ്യയല്ലാത്ത മറിയം<br>
കൊളളക്കാരനല്ലാത്ത ബറാബാസ്" എന്നായിരുന്നു നാടകത്തെക്കുറിച്ചുളള പരസ്യവാചകം.


</doc>
<doc id="172925" url="https://ml.wikipedia.org/wiki?curid=172925" title="പറവൂർ ടി.കെ. നാരായണപിള്ള">
പറവൂർ ടി.കെ. നാരായണപിള്ള

തിരു-കൊച്ചി സംസ്ഥാനത്തിലെ ആദ്യത്തെ മുഖ്യമന്ത്രിയും തിരുവിതാംകൂറിലെ അവസാനത്തെ പ്രധാനമന്ത്രിയും ആയിരുന്നു പറവൂർ ടി.കെ എന്നറിയപ്പെട്ടിരുന്ന പറവൂർ ടി.കെ.നാരായണപിള്ള. മികച്ച അഭിഭാഷകനും സംഘാടകനും കൂടിയായിരുന്ന ഇദ്ദേഹം സ്വതന്ത്രകാഹളം, അരുണോദയം എന്നീ പത്രങ്ങളുടെ നടത്തിപ്പിലും പങ്കാളിയായിരുന്നു.

1890-ൽ വടക്കൻ പറവൂരിനടുത്തുള്ള കരുമാലൂരിൽ പ്രസിദ്ധമായ താഴത്തുവീട്ടിൽ കുടുംബത്തിൽ മാധവിയമ്മയുടെയും ചേരാനല്ലൂർ കൃഷ്ണൻ കർത്താവിന്റെയും മകനായി ജനിച്ചു.1911-ൽ ആലുവാ യു. സി. കോളേജിൽ നിന്നും ബി. എ. പരീക്ഷ വിജയിച്ചു. തിരുവനന്തപുരം ലോ കോളജിൽനിന്നും നിയമ ബിരുദം നേടിയ ഇദ്ദേഹം ദീർഘകാലം തിരുവനന്തപുരം കോടതിയിൽ അഭിഭാഷകനായി പ്രവർത്തിച്ചിരുന്നു. 1971 ജുൺ 8-ന് കരുമാലൂരിലെ സ്വവസതിയിൽ വച്ച് ടി.കെ. നാരായണപിള്ള നിര്യാതനായി. മൃതദേഹം പൂർണ ഔദ്യോഗിക ബഹുമതികളോടെ വീട്ടുവളപ്പിൽ സംസ്കരിച്ചു.

1920-ൽ ഇന്ത്യൻ നാഷണൽ കോൺഗ്രസ്സിൽ അംഗമായ ഇദ്ദേഹം 1924-ൽ ഇന്ത്യൻ നാഷണൽ കോൺഗ്രസിന്റെ പറവൂർ താലൂക്ക് പ്രസിഡണ്ടായും 1932-ൽ തിരു-കൊച്ചി സെക്രട്ടറിയായും 1938-ൽ പ്രസിഡണ്ടായും തെരഞ്ഞെടുക്കപ്പെട്ടു. മഹാത്മാഗാന്ധി ആരംഭിച്ച നിസ്സഹകരണപ്രസ്ഥാനം, വിദേശവസ്ത്രബഹിഷ്കരണം, മദ്യവർജ്ജനപ്രസ്ഥാനം തുടങ്ങിയ പരിപാടികളിൽ സജീവമായി പങ്കെടുത്തു. കേരളാ പ്രദേശ് കോൺഗ്രസ് കമ്മിറ്റിയിലും അഖിലേന്ത്യാ കോൺഗ്രസ് കമ്മിറ്റിയിലും അംഗമായിരുന്നു. 1938-ൽ തിരുവിതാംകൂർ സ്റ്റേറ്റ് കോൺഗ്രസ് രൂപീകരിക്കപ്പെട്ടപ്പോൾ അതിലെ പ്രവർത്തകസമിതി അംഗമായി തെരഞ്ഞെടുക്കപ്പെട്ട നാരായണപിള്ള പില്ക്കാലത്ത് അതിന്റെ സെക്രട്ടറിയായും സേവനമനുഷ്ഠിച്ചിട്ടുണ്ട്. രാഷ്ട്രീയ ജീവിതത്തിനിടയ്ക്ക് പലതവണ അറസ്റ്റും ജയിൽവാസവും അനുഭവിച്ചു. പ്രായപൂർത്തി വോട്ടവകാശത്തിന്റെ അടിസ്ഥാനത്തിൽ തിരുവിതാംകൂറിൽ നടന്ന ആദ്യത്തെ തെരഞ്ഞെടുപ്പിൽ പറവൂർ നിയോജകമണ്ഡലത്തിൽ നിന്നും എതിരില്ലാതെ തെരഞ്ഞെടുക്കപ്പെട്ടു. പാർട്ടിക്കുള്ളിലെ അഭിപ്രായ ഭിന്നതകൾ മൂലം 1948 ഒ. 18-ന് പട്ടം എ. താണുപിള്ള പ്രധാനമന്ത്രിസ്ഥാനം രാജിവച്ചതിനെത്തുടർന്ന് നാരായണപിള്ളയുടെ നേതൃത്വത്തിലുള്ള പുതിയ മന്ത്രിസഭ അധികാരമേറ്റു. 1949 ജൂല. 1-ന് തിരു-കൊച്ചി സംസ്ഥാനം നിലവിൽവന്നപ്പോൾ സംസ്ഥാനത്തിലെ മുഖ്യമന്ത്രിയായി ഇദ്ദേഹം സ്ഥാനമേറ്റു. 1951 ഫെ. 24-ന് ടി.കെ. മുഖ്യമന്ത്രി സ്ഥാനം രാജിവച്ചു. സി. കേശവന്റെ നേതൃത്വത്തിലുള്ള അടുത്ത മന്ത്രിസഭയിലും ഇദ്ദേഹം അംഗമായിരുന്നു. 1952-ലെ ലോക്സഭാ തെരഞ്ഞെടുപ്പിൽ നെടുമങ്ങാട് (ഇന്നത്തെ ചിറയിൻകീഴ്) നിയോജകമണ്ഡലത്തിൽ നിന്നും മത്സരിച്ച ടി.കെ. പരാജയപ്പെട്ടു.



</doc>
<doc id="172929" url="https://ml.wikipedia.org/wiki?curid=172929" title="ചെറുകാട് അവാർഡ്">
ചെറുകാട് അവാർഡ്

മലയാളത്തിലെ നോവലിസ്റ്റും നാടകകൃത്തും കമ്മ്യൂണിസ്റ്റ് സഹയാത്രികനും പുരോഗമനസാഹിത്യപ്രസ്ഥാനത്തിന്റെ നായകനുമായിരുന്നു ചെറുകാട് എന്ന തൂലികാനാമത്തിൽ അറിയപ്പെട്ടിരുന്ന ഗോവിന്ദപിഷാരോടിയുടെ സ്മരണാർത്ഥം പെരിന്തൽമണ്ണയിലെ ചെറുകാട് സ്മാരക ട്രസ്റ്റ് നൽകുന്ന സാഹിത്യ അവാർഡാണ് ചെറുകാട് അവാർഡ്.


</doc>
<doc id="172932" url="https://ml.wikipedia.org/wiki?curid=172932" title="ദ മദർ">
ദ മദർ

ജിത്തു കോളയാട് സംവിധാനം ചെയ്ത ഹ്രസ്വചലചിത്രമാണ് ദ മദർ.
തൊണ്ണൂറുകളിൽ വടക്കെ ഇന്ത്യയിൽ ബലാത്സംഗം ചെയ്യപ്പെട്ട് ഗർഭിണിയാക്കപ്പെട്ട ഒരു ക്രിസ്തീയ കന്യാസ്ത്രീ അഭിമുഖീകരിക്കുന്ന മാതൃത്വ പ്രശ്നങ്ങളാണ് ഈ സിനിമയുടെ പ്രമേയം. ഭുവനേശ്വറിലെ അനാഥാലയത്തിൽ നിന്നും പ്രസവത്തിനായി അവർ കേരളത്തിലെ ഒരു കോൺവെന്റിലേക്ക് വരുന്നു.വയറ്റിൽ വളരുന്ന കുഞ്ഞ് ഏതോ പാപിയുടേതാണെങ്കിലും തന്റെ കൂടി കുഞ്ഞാണെന്ന തിരിച്ചറിവ് അവരെ ഞെട്ടിച്ചു കളയുന്നു. താൻ നൊന്തു പ്രസവിച്ച കുഞ്ഞിനെ എന്തു ചെയ്യണം എന്ന പ്രതിസന്ധി ആ കന്യാസ്ത്രീയെ വല്ലാതൊരു മാനസികാവസ്ഥയിലെത്തിക്കുന്നു. അനാഥലത്തിലെ കുഞ്ഞുങ്ങളിൽ നിന്നും വ്യത്യസ്തമാണു തനിക്ക് തന്റെ കുഞ്ഞ് എന്ന അനുഭവം. ബലാത്സംഗം ചെയ്യപ്പെട്ടുണ്ടായതാണെങ്കിലും ആ കുഞ്ഞിനെ ഗർഭാവസ്ഥയിൽ നശിപ്പിച്ചു കളയാനാവാത്ത സഭയുടെ അവസ്ഥയും ഈ സിനിമ ചർച്ച ചെയ്യുന്നു.


റിമ്ന,ഷുക്കൂർ മാക്സ്,ഏ.വി സരസ്വതി,വിജയകുമാർ ബ്ലാത്തൂർ

ഗോവ അന്താരാഷ്ട്ര ചലചിത്രോത്സവത്തിലേക്ക് തിരഞ്ഞെടുക്കപ്പെട്ടു. അല ചലചിത്രപുരസ്കാരം ഈ സിനിമക്ക് ലഭിച്ചു.


</doc>
<doc id="172934" url="https://ml.wikipedia.org/wiki?curid=172934" title="ഹെല്ലസ് പ്ലാനിറ്റിയ">
ഹെല്ലസ് പ്ലാനിറ്റിയ

ചൊവ്വയുടെ തെക്കേ അർദ്ധഗോളത്തിൽ ഏകദേശം വൃത്താകൃതിയിലുള്ള ഒരു വൻ ഗർത്തമാണ് ഹെല്ലസ് പ്ലാനിറ്റിയ.ചൊവ്വയിൽ ഉൽക്കാ പതനം കൊണ്ടുണ്ടായ ഏറ്റവും വലിയ രണ്ടാമത്തെ ഗർത്തമാണ് ഇത്, കൂടാതെ വിദൂരതയിൽ നിന്ന് കാണാൻ സാധ്യമായ സൗരയൂഥത്തിലെ ഏറ്റവും വലിയ ഗർത്തവും ഇത് തന്നെ. ഈ ഗർത്തത്തിന്റെ അടിത്തട്ടിന് ചൊവ്വയുടെ ഉപരിതലത്തിൽ നിന്നും 7152 മീറ്റർ താഴ്ചയുണ്ട്. ഇത് ചന്ദ്രൻറെ തെക്കേ ധ്രുവത്തിൽ ഉള്ള അയ്ത്കെൻ ബേസിനേക്കാൾ 3 കിലോമീറ്റർ കൂടുതലാണ്. 
ഹെല്ലസ് പ്ലാനിറ്റിയക്ക് ഏകദേശം 2300 കിലോമീറ്റർ വ്യാസവുമുണ്ട് . ഇതിന്റെ സ്ഥാനം 42.7° തെക്ക് 70°കിഴക്ക് ആണ്.

സൗരയൂഥത്തിലെ വൻ ഉൽക്കാ പതന കാലത്ത് രൂപീകരിക്കപ്പെട്ടൂ എന്ന് കരുതുന്ന ഹെല്ലസ് പ്ലാനിറ്റിയക്ക് ഏകദേശം 410 മുതൽ 380 കോടി വർഷം വരെ പഴക്കമുണ്ടെന്നാണ് കണ്ടെത്തിയിരിക്കുന്നത്. ചുറ്റുമുള്ള റിം മുതൽ അടിതട്ടുവരെയുള്ള ഉയര വ്യതാസം ഏകദേശം 9 കിലോമീറ്റർ(30,000 അടി) ആണ്. അടിത്തട്ടിൽ അനുഭവപ്പെടുന്ന 1,55 പാസ്കൽ അന്തരീക്ഷമർദ്ദം ഈ ഗർത്തത്തിന്റെ 7152 മീറ്റർ (23,000 അടി) താഴ്ച്ചയുടെ ഫലമാണ്. ഈ മർദ്ദം ജലത്തിൻറെ ത്രിക ബിന്ദുവിനെക്കാൾ ഉയരെയാണ്. അതിനാൽ തന്നെ അന്തരീക്ഷ ഊഷ്മാവ് 0° സെൽഷ്യസിൽ(32 °F) നിന്നും ഉയർന്നാൽ ജലം നീരാവിയായി മാറുന്നു.

ഹെല്ലസ് പ്ലാനിറ്റിയയുടെ വലിപ്പവും ഇരുണ്ട നിറവും ഇതിനെ പെട്ടെന്ന് കണ്ടെത്തുവാൻ സഹായിക്കുന്നു. ഇതിനാൽ തന്നെ ചൊവ്വയിൽ മനുഷ്യർ ദൂരദർശിനി ഉപയോഗിച്ച് ആദ്യമായി കണ്ടെത്തിയ ഗർത്തവും ഹെല്ലസ് പ്ലാനിറ്റിയ തന്നെ. ഗിയോവന്നി സ്കിയാപരെല്ലി എന്ന ജ്യോതിശാസ്ത്രജ്ഞൻ ഇതിനു 'ഹെല്ലസ്' എന്ന് പേര് നൽകുന്നതിന് മുൻപ് ഇത് "ലോക്യർ ലാൻഡ്‌" എന്നാണ് അറിയപ്പെട്ടിരുന്നത്. പ്രശസ്ത ഇംഗ്ലീഷ് ജ്യോതിശാസ്ത്രജ്ഞനായ സർ ജോസഫ്‌ നോർമൻ ലോക്യറുടെ ഓർമ്മക്കായി റിച്ചാർഡ്‌ ആൻറണി പ്രോക്ടർ 1867ൽ നൽകിയ പേരാണ് ഇത്. ചൊവ്വയുടെ ആധികാരികവും സമഗ്രവുമായ ചിത്രം ആദ്യമായി വരച്ചു തയ്യാറാക്കിയത് സർ ജോസഫ്‌ നോർമൻ ലോക്യർ ആണ്.

"മാർസ് റിക്കോണസ്സൻസ്‌ ഓർബിറ്റർ" എന്ന പേടകം പകർത്തിയ റഡാർ ചിത്രങ്ങൾ അനുസരിച്ച് ഹെല്ലസ് പ്ലാനിറ്റിയയുടെ കിഴക്കൻ മേഖലകളിൽ മണ്ണിനും പാറകൾക്കും അടിയിൽ മൂടപ്പെട്ട അവസ്ഥയിൽ ഹിമാനികൾ ഉണ്ടെന്ന വിവരം ലഭിച്ചു.
വർഷങ്ങളായി അടിഞ്ഞുകൂടിയ മഞ്ഞു കട്ടയായി, ഉരുകി പോകാൻ നിവൃത്തിയില്ലാതെ മണ്ണിനടിയിൽ ഉറച്ചു പോയതാകാം എന്ന് ശാസ്തജ്ഞർ കരുതുന്നു. ഗർത്തത്തിന്റെ അടിതട്ടിലും മറ്റുമുള്ള വിടവുകളും മറ്റും ഈ ഹിമാനികൾ മൂലം ഉണ്ടാകുന്നതാണ്.


</doc>
<doc id="172936" url="https://ml.wikipedia.org/wiki?curid=172936" title="ചൊവ്വയിലെ ക്യാറ്റിനെകൾ">
ചൊവ്വയിലെ ക്യാറ്റിനെകൾ

ഒരേ തരത്തിലും രൂപത്തിലുമുള്ള ഉൽക്കാ ഗർത്തങ്ങളെയാണ് ക്യാറ്റിനെകൾ എന്ന് വിളിക്കുന്നത്‌. ചൊവ്വയിൽ സ്ഥിതിചെയ്യുന്ന നാമകരണം ചെയ്ത ക്യാറ്റിനെകൾ താഴെ പട്ടികയിൽ കാണാം.

നാമീകരണം - ഗസറ്റീർ


</doc>
<doc id="172939" url="https://ml.wikipedia.org/wiki?curid=172939" title="അർഗൈർ പ്ലാനിറ്റിയ">
അർഗൈർ പ്ലാനിറ്റിയ

ചൊവ്വയുടെ തെക്ക് ഉയർന്ന തടങ്ങളിൽ സ്ഥിതി ചെയ്യുന്ന ഒരു സമതല പ്രദേശമാണ് അർഗൈർ പ്ലാനിറ്റിയ. ഗ്രീക്ക്‌ ഐതിഹ്യത്തിലെ വെള്ളിയുടെ ദ്വീപായ "അർഗൈർ" എന്നതിൽ നിന്നാണ് ഈ സമതലത്തിനു ഈ പേര് കിട്ടിയത്. 1877ൽ ഗിയോവന്നി സ്കിയാപരെല്ലി എന്ന ജ്യോതിശാസ്ത്രകാരനാണ് ഈ പേര് നൽകിയത്.

ഈ സമതലത്തിനു ഏകദേശം 1800 കിലോമീറ്റർ വീതിയുണ്ട്. ഹെല്ലസ് പ്ലാനിറ്റിയക്ക് ശേഷം ചൊവ്വയിലുള്ള ഏറ്റവും വലിയ ഉൽക്കാ പതന ഗർത്തമാണിതെന്നു കരുതുന്നു. ഇത് രൂപപ്പെട്ടത് സൗരയൂഥത്തിലെ വൻ ഉൽക്കാ പതന കാലത്ത് പതിച്ച ഉൽക മൂലമാകണം. ഇതിനു ഏകദേശം 390 കോടി വർഷത്തെ പഴക്കമുണ്ട്. ഈ പ്രദേശത്തിന് ചുറ്റുമായി നിരവധി പർവതങ്ങൾ നിലനിൽക്കുന്നു.


</doc>
<doc id="172964" url="https://ml.wikipedia.org/wiki?curid=172964" title="ചൊവ്വയുടെ ഭൂമിശാസ്ത്രം">
ചൊവ്വയുടെ ഭൂമിശാസ്ത്രം

ചൊവ്വയുടെ പ്രതലത്തെ കുറിച്ചും അതിന്റെ പ്രത്യേകതകളെ കുറിച്ചും പഠിക്കുന്ന ശാസ്ത്ര ശാഖയാണ് ചൊവ്വയുടെ ഭൂമിശാസ്ത്രം(ഉപരിതല ശാസ്ത്രം എന്നും അറിയപ്പെടുന്നു.) 

ചൊവ്വയെപ്പറ്റി ആദ്യമായി വിശദ പഠനം നടത്തിയത് ദൂരദർശിനിയുടെ സഹായത്തോടെയാണ്. ഈരണ്ടു വർഷം കൂടുമ്പോൾ ചൊവ്വ ഭൂമിയുടെ അടുത്തെത്തുന്നത് ഇതിനു സഹായകരമായി.
1887 സെപ്റ്റംബറിൽ ഇറ്റാലിയിയൻ ജ്യോതിശാസ്ത്രകാരനായ "ഗിയോവന്നി സ്കിയാപരെല്ലി" ചൊവ്വയുടെ ഉപരിതലത്തിന്റെ വിശദമായ ഭൂപടം തയ്യാറാക്കി. ഈ ഭൂപടത്തിൽ പ്രശസ്തമായ ചൊവ്വയിലെ കനാലുകൾ അടയാളപ്പെടുത്തിയിരുന്നു. എന്നാൽ ഇവ പ്രകാശത്തിന്റെ വെറും കൺകെട്ടു വിദ്യയാണെന്ന് പിന്നീട് തെളിഞ്ഞു.
സ്കിയാപരെല്ലിയുടെ കണ്ടെത്തലുകൾ, ചൊവ്വയിൽ വൻ വൃക്ഷലതാദികൾ നിലനിൽക്കുന്നുണ്ട് എന്ന പ്രചാരണത്തിന് ഇടയാക്കി. 1960കളിൽ നാസയുടെ പേടകങ്ങൾ ചൊവ്വയ്ക്ക് സമീപമെത്തി പഠനങ്ങളും ചിത്രങ്ങളും നടത്തുന്നത് വരെ ഇത്തരത്തിലുള്ള വിശ്വാസങ്ങൾ നിലനിന്നിരുന്നു.1996ൽ ആരംഭിച്ച് 2006ൽ അവസാനിച്ച ചൊവ്വാ ദൗത്യമായ മാർസ് ഗ്ലോബൽ സർവേയർ ആണ് ചൊവ്വയുടെ അതി സൂക്ഷ്മ ഭൂപടം ആദ്യമായി തയ്യാറാക്കിയത്.

ചൊവ്വയുടെ ഉപരിതലം വളരെ കൗതുകമുണർത്തുന്നതാണ്. വടക്കേ സമതലങ്ങൾ ലാവയുടെ ഒഴുക്കുമൂലം പരന്നതും തെക്കേ ഉയർന്ന പ്രദേശങ്ങൾ ഉൽക്കാ പതനങ്ങൾ കൊണ്ട് കുണ്ടും കുഴിയും നിറഞ്ഞതുമാണ്. ഭൂമിയിൽ നിന്നും നോക്കുമ്പോൾ കാണുന്ന ചൊവ്വയുടെ ഉപരിതലത്തെ അവിടുത്തെ അൽബിടോ സവിശേഷതകൾ അനുസരിച്ച് രണ്ടായി തരാം തിരിക്കാം: ഇരുണ്ട പ്രതലങ്ങളും, മണ്ണും പൊടിയും നിറഞ്ഞ ചാര നിറത്തിലുള്ള പ്രതലങ്ങളും.

26 കിലോമീറ്റർ ഉയരമുള്ള ഒളിമ്പസ് മോൺസ് എന്ന അഗ്നിപർവതം സൗരയൂഥത്തിലെ തന്നെ ഏറ്റവും വലിയതാണ്. നിരവധി വൻ അഗ്നിപർവതങ്ങൾ സ്ഥിതി ചെയ്യുന്ന താർസിസ് എന്ന പ്രദേശത്താണ് ഒളിമ്പസ് മോൺസ്. സൗരയൂഥത്തിലെ ഏറ്റവും വലിയ ഗിരികന്ദരമായ മാരിനർ താഴ്വരയും ഈ പ്രദേശത്ത് തന്നെയാണ്. 7 കിലോമീറ്റർ ആഴവും 4,000 കിലോമീറ്റർ നീളവുമുള്ള പടുകൂറ്റൻ ഗിരികന്ദരമാണ് മാരിനർ താഴ്വര. ചൊവ്വയിൽ ഉലക്ക പതനം മൂലമുണ്ടായ ഗർത്തങ്ങൾ അനവധിയാണ്. ഹെല്ലസ് പ്ലാനിറ്റിയ അതിനൊരു ഉദാഹരണം.

ചൊവ്വയുടെ രണ്ടു ധ്രുവങ്ങളിലും മഞ്ഞു പാളികളുടെ സ്ഥിര നിക്ഷേപം നിലനിൽക്കുന്നു. വടക്കേ ധ്രുവത്തിൽ ഇവ പ്ലാനം ബൊറീയം എന്ന പ്രദേശത്തും, തെക്കേ ധ്രുവത്തിൽ ഇവ പ്ലാനം ഓസ്ട്രേൽ എന്ന പ്രദേശത്തും സ്ഥിതി ചെയ്യുന്നു.


</doc>
<doc id="172971" url="https://ml.wikipedia.org/wiki?curid=172971" title="ചൊവ്വയിലെ പർവ്വതങ്ങളുടെ പട്ടിക">
ചൊവ്വയിലെ പർവ്വതങ്ങളുടെ പട്ടിക

ചൊവ്വയിലെ പേരിട്ടിട്ടുള്ള എല്ലാ പർവ്വതങ്ങളുടെയും പട്ടിക താഴെ കാണാം.



</doc>
<doc id="172974" url="https://ml.wikipedia.org/wiki?curid=172974" title="ഛായ">
ഛായ

2011-ലെ കാൻ ഫെസ്റ്റിവലിൽ മാർച്ചേഡ് വിഭാഗത്തിൽ പ്രദർശിപ്പിക്കപ്പെട്ട മലയാളത്തിലെ ഏക ഹ്രസ്വചലച്ചിത്രമാണ് ഛായ. പി.വി. അനൂപ് നിർമ്മിച്ച ഈ ചിത്രം വി. കെ. സുഭാഷാണ് സംവിധാനം ചെയ്തിരിക്കുന്നത്. വി.കെ. സുഭാഷ് തന്നെ ഛായാഗ്രഹണം നിർവഹിച്ച ഈ ചിത്രത്തിന്റെ ദൈർഘ്യം 29 മിനിറ്റാണ്. ആറാം തരം വിദ്യാർഥിയായ വിപിൻ ബാബുവാണ് ചിത്രത്തിലെ നായക കഥാപാത്രമായ ഉണ്ണിയെ അവതരിപ്പിച്ചത്. ദിവ്യ ദാസ്, പൗളി വത്സൻ, ഹരീഷ് പേരടി, കുഞ്ഞച്ചൻ ഞാറയ്ക്കൽ, കൈലാസ് മാലിപ്പുറം എന്നിവർ മറ്റു കഥാപത്രങ്ങളെ അവതരിപ്പിച്ചിരിക്കുന്നു. ഇടുക്കി ജില്ലയിലെ കാന്തല്ലൂരിലാണ് ചിത്രീകരണം നടത്തിയത്. അകാലത്തിൽ സർപ്പദംശനത്താൽ മരണമടഞ്ഞ പിതാവിന്റെ ചിത്രത്തിനായി അലയുന്ന കുട്ടിയുടെ മോഹങ്ങളാണ് ഹ്രസ്വചിത്രത്തിന്റെ ഉള്ളടക്കം.


</doc>
<doc id="172985" url="https://ml.wikipedia.org/wiki?curid=172985" title="കുലദേവത">
കുലദേവത

ഹിന്ദുധർമ്മത്തിലെ വളരെ പ്രധാനപ്പെട്ട ഒരു വിശ്വാസതത്വമാണ് കുലദേവത, ധർമ്മദൈവം അഥവാ കുടുംബദേവത സങ്കല്പം. ജീവിതത്തിൽ സ്ഥൈര്യവും വീര്യവും വിജയവും പ്രദാനം ചെയ്യുന്ന മാനസികതലം സൃഷ്ടിക്കുക എന്ന ലക്‌ഷ്യം വച്ചുകൊണ്ടാണ്‌ കുലദേവതാസങ്കൽപ്പം ആചാര്യന്മാർ പ്രചരിപ്പിച്ചത്. കുടുംബത്തിന്റെ ഐശ്വര്യത്തിന് വേണ്ടിയും കുലദേവതയെ ആരാധിക്കുന്നു. കുലദേവത ഓരോ വിഭാഗങ്ങൾക്കും വ്യത്യാസപ്പെട്ടിരിക്കും. പൊതുവേ മാതാപിതാക്കളുടെ കുടുംബദേവത ആയിരിക്കും മക്കളുടെയും കുലദേവത. ഇക്കാര്യത്തിൽ മാതൃദായ, പിതൃദായ പാരമ്പര്യങ്ങളും സ്വാധീനം ചെലുത്തിയേക്കാം. ചിലർക്ക് അവരുടെ ദേശദേവത തന്നെ ആയിരിക്കും കുലദേവതയും. 

ഈ സാധന മനുഷ്യന്റെ സർവ്വതോന്മുഖമായ വികാസത്തിന് സഹായകമാകുമെന്നു മാത്രമല്ല, അത് ഓരോരുത്തരിലും ഉറങ്ങിക്കിടക്കുന്ന സർഗവാസനകളെയും ബുദ്ധിക്തിയെയും ഉണർത്തുവാൻ സഹായിക്കുന്നു എന്നും പറയപ്പെടുന്നു.



</doc>
<doc id="172988" url="https://ml.wikipedia.org/wiki?curid=172988" title="ചൊവ്വയുടെ നിറം">
ചൊവ്വയുടെ നിറം

ചൊവ്വയുടെ ഉപരിതലത്തിന്റെ നിറം അതിനെ മറ്റു ഗ്രഹങ്ങളിൽ നിന്നും പെട്ടെന്ന് തിരിച്ചറിയാൻ സഹായിക്കുന്നു. പല മനുഷ്യ സംസ്കാരങ്ങളും ചൊവ്വയുടെ നിറത്തെ അടിസ്ഥാനമാക്കിയാണ് അതിനു പേരിട്ടിരിക്കുന്നത്. കൂടാതെ ഈ നിറത്തെ പ്രതിനിധീകരിച്ച് പല വിശ്വാസങ്ങളും കെട്ടുകഥകളും നിലനിൽക്കുന്നു. ചൊവ്വയുടെ ഏതാണ്ട് ആദ്യത്തെ പേരായ "ഹാർ ഡെക്കർ" എന്നതിനു ഈജിപ്‌ഷ്യൻ ഭാഷയിൽ 'ചുവന്ന ആൾ' എന്നാണ് അർഥം. ഭാരതീയ ജ്യോതിഷത്തിൽ ചൊവ്വയ്ക്ക് "ലോഹിതാങ്കൻ"(അർഥം: ചുവന്ന ആൾ)), "അങ്കരാകൻ" എന്നെല്ലാമാണ് പേര്. ഇതിനു കാരണവും ചൊവ്വയുടെ ചുവന്ന നിറം തന്നെ . പല സംസ്കാരങ്ങളും ചൊവ്വയെ യുദ്ധത്തിൻറെയും മറ്റും ദേവനാക്കാൻ കാരണവും ചൊവ്വയുടെ ഈ ചോരയുടെ നിറമാണ്. ചൊവ്വയിൽ ഇറങ്ങിയ ആധുനിക പേടകങ്ങൾ നൽകുന്ന വിവരങ്ങൾ അനുസരിച്ച്, ചൊവ്വയുടെ ഉപരിതലം മാത്രമല്ല, അവിടുത്തെ ആകാശവും ചുവന്ന നിറത്തിലാണ്.

ചൊവ്വയുടെ ഈ നിറത്തിന് കാരണം പ്രധാനമായും പൊടിപടലങ്ങലാണ്. ചൊവ്വയുടെ അന്തരീക്ഷത്തിൽ 3 മൈക്രോ മീറ്റർ മുതൽ 45 മൈക്രോ മീറ്റർ വരെ വലിപ്പമുള്ള കണികകൾ കൊണ്ട് നിറഞ്ഞ ഒരു ആവരണം തന്നെ ഉണ്ട്. ഈ ആവരണം സാധാരണയായി മില്ലീമീറ്റർ കണക്കിന് വലിപ്പമുള്ളവയാണ്.

ഫെറിക് ഓക്സൈഡ്‌ അടങ്ങിയതിനാലാണ് ചൊവ്വയിലെ പൊടിപടലങ്ങൾക്ക് ചുവപ്പ് നിറം. അന്തരീക്ഷത്തിൽ അടങ്ങിയിരിക്കുന്ന ഫെറിക് ഓക്സൈഡിന്റെ യഥാർത്ഥ ഘടന ഇതുവരെ വേർതിരിചിട്ടില്ലെങ്കിലും, നാനോ ക്രിസ്റ്റൽ ആയ ചുവന്ന ഹെമാറ്റൈറ്റ്(α-FeO) ആകാം ഇതിന്റെ ഭൂരിഭാഗവും എന്നാണ് നിഗമനം. ബാക്കി ഭാഗം, പിണ്ഡത്തിന്റെ ഏകദേശം 50%ത്തോളം, ടൈറ്റാനിയം കലർന്ന മാഗ്നറ്റൈറ്റ് ആകാം(FeO). മാഗ്നറ്റൈറ്റിന് സാധാരണ ഗതിയിൽ കറുത്ത നിറമാണ് ഉള്ളത്. അതിനാൽ ചൊവ്വയ്ക്ക് ചുവന്ന നിറം നല്കിന്നതിനു മാഗ്നറ്റൈറ്റിന് പങ്കില്ല.


</doc>
<doc id="172990" url="https://ml.wikipedia.org/wiki?curid=172990" title="ആറാട്ടുപുഴ വേലായുധപ്പണിക്കർ">
ആറാട്ടുപുഴ വേലായുധപ്പണിക്കർ

പത്തൊമ്പതാം നൂറ്റാണ്ടിൽ ജീവിച്ചിരുന്ന ഒരു ഈഴവ പോരാളിയായിരുന്നു ആറാട്ടുപുഴ(ആലപ്പുഴ ജില്ലയിലെ) വേലായുധപ്പണിക്കർ (1825 - ജനുവരി 1874). കല്ലശേരിൽ വേലായുധചേകവർ എന്നായിരുന്നു ഇദ്ദേഹത്തിന്റെ യഥാർത്ഥ നാമം. 

മുന്നൂറു മുറി പുരയിടവും പതിനാലായിരം ചുവടു തെങ്ങും വാണിജ്യാവശ്യത്തിനായി പായ്‌ക്കപ്പലുകളും മൂവായിരത്തിലധികം പറ നെൽപ്പാടങ്ങളും സ്വന്തമായുള്ള ധനിക കുടുംബത്തിലെ സ്വത്തുക്കളുടെ അവകാശിയായിരുന്നു വേലായുധപ്പണിക്കർ.ആലപ്പുഴ ജില്ലയിലെ തൃക്കുന്നപ്പുഴക്കടുത്തുള്ള മംഗലം ഇടയ്ക്കാട് എന്ന സ്ഥലത്താണ് ഇദ്ദേഹം ജനിച്ചത്. ബ്രാഹ്‌മണന്റെ വേഷത്തിൽ വൈക്കം ക്ഷേത്രത്തിലെത്തി അദ്ദേഹം അവിടെ താമസിച്ച് താഴ്‌ന്ന ജാതിക്കർക്കു നിഷേധിക്കപ്പെട്ടിരുന്ന ക്ഷേത്രനിർമ്മാണവും ആചാരങ്ങളും പഠിച്ചു. ചെറുപ്പത്തിൽ ആയോധന വിദ്യയും കുതിര സവാരിയും വ്യാകരണവും അഭ്യസിച്ചു. ആറേഴു കുതിരകൾ, രണ്ട്‌ ആന, ബോട്ട്‌, ഓടിവള്ളം, പല്ലക്ക്‌, തണ്ട്‌ എന്നിവ അദ്ദേഹത്തിനു വാഹനമായുണ്ടായിരുന്നു.നാരായണഗുരുവിന്റെ അരുവിപ്പുറംശിവപ്രതിഷ്ഠക്ക് 37 വർഷം മുൻപ് ശിലപ്രതിഷ്ഠിച്ച് സാമൂഹ്യവിപ്ളവത്തിന് അദ്ദേഹം തുടക്കം കുറിച്ചു.വാരണപ്പള്ളി തറവാട്ടിലെ വെളുത്തയെന്ന സ്തീയെയാണ് വിവാഹം കഴിച്ചത്.ഏത്താപ്പ് വിപ്ളവം,മൂക്കൂകുത്തി സമരം,വഴിനടക്കൽ വിപ്ളവം,കാർഷികസമരം തുടങ്ങിയവക്ക് നേതൃത്വം വഹിച്ചു. മംഗലം ഇടയ്ക്കാട് സ്കൂളിൽ ഇന്നും അദ്ദേഹത്തിന്റെ ഒരു എണ്ണഛായാ ചിത്രമുണ്ട് .

ആറാട്ടുപുഴ വേലായുധ പണിക്കർ ഒരു പഠനം ദളിത് ബന്ധു പുറത്തേക്കുള്ള കണ്ണികൾ


</doc>
<doc id="172991" url="https://ml.wikipedia.org/wiki?curid=172991" title="ഫോബോസ് പദ്ധതി">
ഫോബോസ് പദ്ധതി

ചൊവ്വയെ പറ്റിയും അതിന്റെ ഉപഗ്രഹങ്ങളായ ഫോബോസ്, ഡീമോസ് എന്നിവയെപ്പറ്റിയും പഠിക്കാൻ 1988-ൽ സോവിയറ്റ് യൂണിയൻ രണ്ടു മനുഷ്യരഹിത ബഹിരാകാശപേടകങ്ങളെ അയക്കുകയുണ്ടായി. ഈ പദ്ധതിയാണ് ഫോബോസ് പദ്ധതി. ഫോബോസ് 2 ചൊവ്വയുടെ ഭ്രമണ പേടകമാവുകയും ചൊവ്വയുടെ 40 മീറ്റർ സൂക്ഷ്മതയുള്ള 38 ചിത്രങ്ങൾ ഭൂമിയിലേക്ക്‌ അയക്കുകയും ചെയ്തു. പദ്ധതിയിലെ രണ്ടു പേടകങ്ങൾക്കും നിർണായകമായ തകരാർ സംഭവിച്ചതോടെ ഫോബോസ് പദ്ധതിക്ക് അന്ത്യമായി.

1975 മുതൽ 1985 വരെ നീണ്ടുനിന്ന വെനേറ എന്ന പദ്ധതിക്ക് ശേഷം പുതിയ രൂപകല്പ്പനയോടെ നിർമ്മിച്ച പേടകങ്ങളായിരുന്നു ഫോബോസ് 1, ഫോബോസ് 2 എന്നിവ. 1988, ജൂലായ് 7ന് ഫോബോസ് 1-ഉം, 1988 ജൂലായ് 12ന് ഫോബോസ് 2-ഉം വിക്ഷേപിച്ചു. പ്രോട്ടോൻ-കെ എന്ന റോക്കറ്റ് ആണ് വിക്ഷേപണത്തിന് ഉപയോഗിച്ചത്. ഓരോ പേടകത്തിനും 2600 കിലോഗ്രാം പിണ്ഡമുണ്ടായിരുന്നു.

സ്വീഡൻ, സ്വിറ്റ്സർലൻഡ് , ഓസ്ട്രിയ, ഫ്രാൻസ്, പശ്ചിമജർമ്മനി, അമേരിക്കൻ ഐക്യനാടുകൾ എന്നീ 14 രാഷ്ട്രങ്ങളുമായുള്ള സഹകരണത്തോടെയാണ് സോവിയറ്റ് യൂണിയൻ ഈ പദ്ധതി ആവിഷ്കരിച്ചത്.


</doc>
<doc id="172993" url="https://ml.wikipedia.org/wiki?curid=172993" title="തൃച്ചേന്ദമംഗലം മഹാദേവ ക്ഷേത്രം, പെരിങ്ങനാട്">
തൃച്ചേന്ദമംഗലം മഹാദേവ ക്ഷേത്രം, പെരിങ്ങനാട്

പത്തനംതിട്ട ജില്ലയിലെ അടൂരിനു സമീപം പെരിങ്ങനാട്; പള്ളിയ്ക്കൽ ഗ്രാമപഞ്ചായത്തിൽ സ്ഥിതി ചെയ്യുന്ന ശിവക്ഷേത്രമാണ് തൃച്ചേന്ദമംഗലം മഹാദേവ ക്ഷേത്രം. ക്ഷേത്രത്തിലെ ഉത്സവത്തിനോടനുബന്ധിച്ച് വിവിധ ദേശവാസികളുടെ തേരുകളുടെ സംഗമമായ കെട്ടുകാഴ്ച നടക്കുന്നു.


</doc>
<doc id="173006" url="https://ml.wikipedia.org/wiki?curid=173006" title="സെന്റ് തോമസ് കോളേജ്, പാലാ">
സെന്റ് തോമസ് കോളേജ്, പാലാ

കോട്ടയം ജില്ലയിലെ പാലായിൽ മഹാത്മാഗാന്ധി സർവ്വകലാശാലയുടെ കീഴിൽ സ്ഥിതി ചെയ്യുന്ന ഒരു കലാലയമാണ് സെന്റ് തോമസ് കോളേജ്. പാലാ രൂപതയുടെ കീഴിൽ 1950-ലാണ് കോളേജ് സ്ഥാപിതമായത്. 1961-ലാണ് ഇവിടെ ഇംഗ്ലീഷ് വകുപ്പ് ആരംഭിച്ചത്.

കലാലയ സുവർണ്ണജൂബിലിയുടെ സ്മാരകമായി ആരംഭിച്ച കംപ്യൂട്ടറൈസ്ഡ് ലൈബ്രറിയിൽ 82,000 ഗ്രന്ഥങ്ങളും 50-ലധികം അന്താരാഷ്ട്ര ജേർണലുകളും 230 ദേശീയ ജേർണലുകളും ഉൾപ്പെടുത്തിയിരിക്കുന്നു. 



</doc>
<doc id="173022" url="https://ml.wikipedia.org/wiki?curid=173022" title="ലക്ഷ്മി ഗോപാലസ്വാമി">
ലക്ഷ്മി ഗോപാലസ്വാമി

ഒരു തെന്നിന്ത്യൻ ചലച്ചിത്രനടിയും നർത്തകിയുമാണ് ലക്ഷ്മി ഗോപാലസ്വാമി.


</doc>
<doc id="173032" url="https://ml.wikipedia.org/wiki?curid=173032" title="എഡ്വിൻ വാൻ ഡെർ സർ">
എഡ്വിൻ വാൻ ഡെർ സർ

ഡച്ച് (നെതർലൻഡ്സ്) ദേശീയ ഫുട്ബോൾ ടീമിൽ ഗോൾകീപ്പർ ആയി 1995 മുതൽ രംഗത്തുള്ള കളിക്കാരനാണ് എഡ്വിൻ വാൻ ഡെർസർ(ജനനം:ഒക്ടോ:29 1970). നെതർലൻഡ്സിനു വേണ്ടി ഏറ്റവും കൂടുതൽ പ്രാവശ്യം അന്താരാഷ്ട്രമത്സരങ്ങളിൽ പങ്കെടുത്ത കളിക്കാരനും വാൻ ഡെർസർ തന്നെ.130 തവണ ദേശീയകുപ്പായം അണിഞ്ഞു. പ്രമുഖ ഫുട്ബോൾ ക്ലബ്ബുകളായ എ.എഫ്.സി. അയാക്സ്,ഫുൾഹാം,യുവന്റെസ്,മാഞ്ചെസ്റ്റർ യുണൈറ്റഡ് എന്നിവയ്കുവേണ്ടിയും എഡ്വിൻ കുപ്പായമണിഞ്ഞിട്ടുണ്ട്. നിരവധി ബഹുമതികൾ നീണ്ടകരിയറിനുള്ളിൽ വാൻ ഡെർ സറിനെ തേടിയെത്തി. ഏറ്റവും മികച്ച യൂറോപ്യൻ ഗോൾകീപ്പറായി 1995, 2008, 2009, 2010, വർഷങ്ങളിൽ തെരഞ്ഞെടുക്കപ്പെട്ടിട്ടുണ്ട്.


</doc>
<doc id="173041" url="https://ml.wikipedia.org/wiki?curid=173041" title="വടക്കങ്കുളം">
വടക്കങ്കുളം

തമിഴ്‌നാട്ടിലെ കന്യാകുമാരി, തിരുനെൽവേലി ജില്ലകളുടെ അതിർത്തിയിൽ സ്ഥിതി ചെയ്യുന്ന ഒരു ഗ്രാമമാണ് വടക്കങ്കുളം. ഇവിടത്തെ വടവൈ മാത എന്ന ക്രിസ്ത്യൻ തീർത്ഥാടനകേന്ദ്രം പ്രശസ്തമാണ്.


</doc>
<doc id="173042" url="https://ml.wikipedia.org/wiki?curid=173042" title="ആർ. രവീന്ദ്രനാഥ്">
ആർ. രവീന്ദ്രനാഥ്

കേരളത്തിലെ ഒരു ചിത്രകാരനും വൈജ്ഞാനികസാഹിത്യകാരനും അദ്ധ്യാപകനുമാണ് ആർ. രവീന്ദ്രനാഥ്. ഇദ്ദേഹം രചിച്ച ചിത്രകല ഒരു സമഗ്ര പഠനം എന്ന ഗ്രന്ഥത്തിനു വൈജ്ഞാനിക സാഹിത്യത്തിനുള്ള കേരള സാഹിത്യ അക്കാദമി പുരസ്​കാരം ലഭിച്ചിട്ടുണ്ട്. മലയാളരാജ്യം ചിത്രവാരികയുടെ ആർട്ടിസ്‌റ്റായി പ്രവർത്തിച്ചിട്ടുണ്ട്. ലളിത കലാ അക്കാദമി അംഗവുമായിരുന്നു.
കൊല്ലത്ത് പളളിത്തോട്ടത്ത് 1936 ൽ ജനിച്ചു. അച്ഛൻ പി. രാമകൃഷ്ണനും അമ്മ ദേവയാനിയുമാണ്. എസ്.എൻ.കോളേജിലായിരുന്നു ബിരുദപഠനം. വിവിധ വാരികകളിൽ ചിത്രകാരനായിരുന്നു. ചരിത്രത്തിൽ ബിരുദാനന്തര ബിരുദം നേടിയ ശേഷം കൊൽക്കത്ത രവീന്ദ്രഭാരതി യൂണിവേഴ്സിറ്റിയിൽ നിന്ന് പെയിന്റിംഗിൽ ബിരുദാനന്തര ബിരുദം നേടി. കേരളത്തിൽ ആദ്യമായി ചിത്രകലയുടെ എം.എ. ഡിഗ്രി നേടിയത്‌ രവീന്ദ്രനാഥാണ്‌. കൊല്ലം ഗവ.ഗേൾസ് ഹൈസ്​കൂൾ അദ്ധ്യാപകനായി വിരമിച്ചു. 1990ൽ 'രബീന്ദ്രകലാലയം' എന്ന പേരിൽ സ്വന്തമായി ചിത്രകലാപരിശീലനക്കളരി തുടങ്ങി. 1991ൽ മാവേലിക്കര രവിവർമ്മ ഫൈൻ ആർട്‌സ് കോളേജിൽ ഗസ്റ്റ് അധ്യാപകനായി. 'ചിത്രകലയിൽ ഒരു സമഗ്രപഠനം' എന്ന അദ്ദേഹത്തിന്റെ പുസ്തകം വൈജ്ഞാനികസാഹിത്യ വിഭാഗത്തിൽ കേരള സാഹിത്യ അക്കാദമി പുരസ്കാരം നേടി. 

2017 ജൂൺ 26 ന് അന്തരിച്ചു.


</doc>
<doc id="173045" url="https://ml.wikipedia.org/wiki?curid=173045" title="വെള്ളരിപ്രാവിന്റെ ചങ്ങാതി">
വെള്ളരിപ്രാവിന്റെ ചങ്ങാതി

അക്കു അക്ബർ സംവിധാനം ചെയ്ത് 2011-ൽ പുറത്തിറങ്ങിയ ഒരു മലയാളചലച്ചിത്രമാണ് വെള്ളരിപ്രാവിന്റെ ചങ്ങാതി. ദിലീപ്, കാവ്യ മാധവൻ, മനോജ് കെ. ജയൻ, ഇന്ദ്രജിത്ത് എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ഈ ചിത്രത്തിലെ അഭിനയത്തിന് ദിലീപിന് 2011-ലെ മികച്ച നടനുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു. പ്രമാദമായ സുലേഖ കൊലക്കേസിനെ ആസ്പദമാക്കിയാണ് ജി.എസ്. അനിൽ ചിത്രത്തിന്റെ തിരക്കഥ രചിച്ചത്. ചാന്ദ് വി ക്രിയേഷൻസിന്റെ ബാനറിൽ അരുൺ ഘോഷ്, ഷിജോയ് എന്നിവർ ചേർന്നാണ് ചിത്രം നിർമ്മിച്ചത്.


"ഇതാണോ വലിയ കാര്യം" എന്നായിരുന്നു ചിത്രത്തിന് ആദ്യം പേരിട്ടിരുന്നത്. തൊടുപുഴ, എറണാകുളം, പൊള്ളാച്ചി, കന്യാകുമാരി എന്നിവിടങ്ങളിലായാണ് ചിത്രീകരണം നടന്നത്.



</doc>
<doc id="173047" url="https://ml.wikipedia.org/wiki?curid=173047" title="ദൂതവാക്യം">
ദൂതവാക്യം

ഒരു സംസ്കൃത നാടകമാണ് ദൂതവാക്യം. ഭാസനാടകചക്രത്തിൽ ഉൾപ്പെടുന്ന ദൂതവാക്യം വ്യായോഗം എന്ന രൂപകഭേദത്തിൽപ്പെടുന്ന ഏകാങ്കമാണ്. മഹാഭാരതത്തിലെ ഉദ്യോഗപർവത്തിൽ വർണിതമായ ശ്രീകൃഷ്ണദൂത് ആണ് പ്രമേയം. മഹാഭാരതത്തിലെ കഥയിൽനിന്ന് കാര്യമായ വ്യതിയാനം കൂടാതെയാണ് നാടകീയമായി കഥ അവതരിപ്പിക്കുന്നത്.

ദുര്യോധനന്റെ രാജസദസ്സിൽ കഞ്ചുകി എത്തി പാണ്ഡവരുടെ ദൂതനായി പുരുഷോത്തമനായ കൃഷ്ണൻ വന്നിരിക്കുന്നതായി അറിയിക്കുന്നതാണ് ആദ്യ രംഗം. പുരുഷോത്തമൻ എന്ന വിശേഷണം പാടില്ല എന്നും മേലിൽ ഇങ്ങനെ ആവർത്തിക്കരുതെന്നും ദുര്യോധനൻ നിർദ്ദേശിക്കുന്നു. കൃഷ്ണൻ വരുമ്പോൾ ആരുംതന്നെ എഴുന്നേൽക്കരുതെന്നും ബഹുമാനം പ്രകടിപ്പിക്കരുതെന്നും നിർദ്ദേശിക്കുന്നു. പാഞ്ചാലീവസ്ത്രാക്ഷേപം ചിത്രണം ചെയ്ത വലിയ ചിത്രം കൃഷ്ണൻ വരുമ്പോൾത്തന്നെ കാണുന്ന നിലയിൽ സദസ്സിൽ പ്രദർശിപ്പിച്ചിരിക്കുന്നു. പാണ്ഡവരോടും ദൂതനായി വരുന്ന കൃഷ്ണനോടുമുള്ള വിദ്വേഷം ഈ നിലയിൽ ആദ്യംതന്നെ ദുര്യോധനൻ പ്രകടിപ്പിക്കുന്നു. കൃഷ്ണനെ ബഹുമാനിക്കുന്നവർ പന്ത്രണ്ടുഭാരം സ്വർണം പിഴയായി നല്കേണ്ടിവരും എന്ന് അനുശാസിക്കുന്നു. എന്നാൽ കൃഷ്ണൻ സദസ്സിലേക്കു വന്നപ്പോൾ ദുര്യോധനൻ ഒഴികെ മറ്റെല്ലാവരും എഴുന്നേറ്റുനിന്ന് വിനയപൂർവം സ്വാഗതമരുളി. ദുര്യോധനനാകട്ടെ സംഭ്രമംമൂലം സിംഹാസനത്തിൽനിന്ന് താഴേക്കു വീഴുകയാണുണ്ടായത്.

പാണ്ഡവർക്ക് രാജ്യഭാരം അവകാശപ്പെട്ടതാണെന്നും പകുതി രാജ്യമെങ്കിലും അവർക്കു നല്കണമെന്നും കൃഷ്ണൻ അറിയിക്കുന്നു. ഈ നിർദ്ദേശം സ്വീകാര്യമല്ലെന്നും പാണ്ഡവർ യഥാർഥമായി പാണ്ഡുപുത്രന്മാരല്ലാത്തതിനാൽ അവർക്ക് രാജ്യഭരണം ന്യായമായി ലഭ്യമല്ലെന്നുമാണ് ദുര്യോധനൻ അറിയിക്കുന്നത്. കുരുവംശരാജാവായ വിചിത്രവീര്യന്റെ പത്നി അംബികയുടെ പുത്രനായ ധൃതരാഷ്ട്രർ ഇതേപോലെ രാജപുത്രനല്ല എന്ന ന്യായം കൃഷ്ണൻ തിരിച്ചും പറയുന്നത് ദുര്യോധനനെ പ്രകോപിതനാക്കുന്നു. കൃഷ്ണനെ ബന്ധനസ്ഥനാക്കുന്നതിന് ആജ്ഞാപിക്കുന്നെങ്കിലും ആരും അതിനു മുന്നോട്ടുവരുന്നില്ല എന്നുകണ്ട് ദുര്യോധനൻ സ്വയം ആ സാഹസത്തിനു മുതിരുന്നു. കൃഷ്ണന്റെ ദിവ്യായുധങ്ങളായ സുദർശനം, കൗമോദകി (ഗദ), പാഞ്ചജന്യം (ശംഖ്) എന്നിവ ദിവ്യരൂപം ധരിച്ച് പ്രത്യക്ഷപ്പെടുകയും കൃഷ്ണന്റെ ആജ്ഞ പാലിക്കുന്നതിനു തയ്യാറായി നില്ക്കുകയും ചെയ്യുന്നു. ദുര്യോധനനെ വധിക്കുവാൻ സന്ദർഭമുണ്ടാകുന്നതിനുമുമ്പ് ധൃതരാഷ്ട്രർ കൃഷ്ണനോട് ക്ഷമായാചനം നടത്തുകയും ദൌത്യം വിജയിക്കാതെ കൃഷ്ണൻ തിരികെപ്പോവുകയും ചെയ്യുന്നു.
1912-ൽ തിരുവനന്തപുരത്തിനു സമീപമുള്ള ഒരു ഗൃഹത്തിൽ നിന്നു ലഭിച്ച താളിയോലഗ്രന്ഥശേഖരത്തിൽ നിന്നാണ് ഭാസനാടകങ്ങൾ ആദ്യം ഉപലബ്ധമാകുന്നത്. മഹാമഹോപാധ്യായ ടി. ഗണപതിശാസ്ത്രികളാണ് ഇവ കണ്ടെടുത്ത് ട്രിവാൻഡ്രം സാൻസ്ക്രിറ്റ് സീരീസ് എന്ന ഗ്രന്ഥസമുച്ചയത്തിലുൾപ്പെടുത്തി പ്രസിദ്ധീകരിച്ചത്.

വീരരസപ്രധാനമായ ഈ വ്യായോഗത്തിൽ സ്ത്രീകഥാപാത്രങ്ങളില്ല. വീഥി എന്ന രൂപക(നാടക)ഭേദത്തിലും ഇതിനെ ചിലർ പരിഗണിച്ചിട്ടുണ്ട്. കൃഷ്ണന്റെ ദിവ്യായുധങ്ങൾ ദിവ്യരൂപം സ്വീകരിച്ച് കഥാപാത്രങ്ങളായി പ്രത്യക്ഷപ്പെടുന്നതും കൃഷ്ണൻ വരുന്നതിനു മുമ്പുതന്നെ പാഞ്ചാലീവസ്ത്രാക്ഷേപം ചിത്രീകരിച്ച ചിത്രം സദസ്സിൽ വച്ചിരുന്നതും മഹാഭാരതകഥയിൽ നിന്നുമുള്ള വ്യതിയാനങ്ങളാണ്.
കൃഷ്ണന്റെ ദൂത് ഇതിവൃത്തമാക്കി സംസ്കൃതത്തിലും പ്രാദേശിക ഭാഷകളിലും വേറെയും അനേകം കൃതികൾ വിരചിതമായിട്ടുണ്ട്. മേല്പുത്തൂർ നാരായണഭട്ടതിരിയുടെ ദൂതവാക്യം പ്രബന്ധം ഇവയിൽ പ്രമുഖമാണ്. ഭാസനാടകങ്ങൾ കേരളീയ അഭിനയകലാരൂപമായ കൂടിയാട്ടത്തിന് ഉപയോഗിച്ചിരുന്നതിനാൽ ഇവയ്ക്ക് കേരളത്തിൽ കൂടുതൽ പ്രചാരം ലഭിച്ചിരുന്നു. ഈ രീതിയിൽ പ്രസിദ്ധി നേടിയ ദൂതവാക്യം വ്യായോഗത്തിന് മലയാളത്തിൽ പരിഭാഷയും ഈ കഥ ഇതിവൃത്തമായി ആട്ടക്കഥ, ഗദ്യാനുവർത്തനം, തുള്ളൽക്കഥ തുടങ്ങിയ സാഹിത്യരൂപങ്ങളും ഉണ്ടായി.

ദൂതവാക്യം വ്യായോഗത്തിന് പന്തളം കേരളവർമ തയ്യാറാക്കിയ പരിഭാഷ ഭാഷാദൂതവാക്യം വ്യായോഗം എന്നറിയപ്പെടുന്നു. മേല്പുത്തൂരിന്റെ ദൂതവാക്യം പ്രബന്ധത്തിന് ചുനക്കര ഉണ്ണിക്കൃഷ്ണവാരിയർ പരിഭാഷ രചിച്ചു. ഭാഷാഗദ്യത്തിന്റെ ആദ്യമാതൃകകളിലൊന്നും അജ്ഞാതകർതൃകവുമായ ദൂതവാക്യംഭാഷാഗദ്യം കൊച്ചി രാമവർമ മഹാരാജാവാണ് പ്രസാധനം ചെയ്തത്. നാടകത്തിന്റെ കേരളീയ കലാരൂപമായിരുന്ന കൂടിയാട്ടത്തിന് അഭിനയിക്കുന്നതിനുവേണ്ട രംഗാവിഷ്കാരവിശേഷതകൾകൂടി നിർദ്ദേശിച്ചുകൊണ്ടാണ് ഇതിലെ അവതരണം. 'കൊ. 564-ാമാണ്ട് മിഥുനഞായിറുപോകിന്റ നാളിൽ പരുവക്കൽ ഗൃഹത്തിൽ ഇരുന്ന ചെറിയനാട്ട് ഉണ്ണിരാമൻ പകർത്തിയ പ്രതി'യാണ് ഉള്ളൂർ പ്രസിദ്ധീകരിച്ചത്. ഗ്രന്ഥാന്ത്യത്തിൽ 'ആദിത്യവർമായനമഃ' എന്നു രേഖപ്പെടുത്തിയിട്ടുണ്ട്. ഇത് തിരുവിതാംകൂറിൽ 14-ാം ശ.-ത്തിൽ ഭരണം നടത്തിയ ആദിത്യവർമയാകാമെന്ന് ഉള്ളൂർ അഭിപ്രായപ്പെടുന്നു. ഇതിൽ ഗ്രന്ഥത്തെപ്പറ്റി 'എഴുതിയകാലം കുറിച്ചിട്ടുള്ള ഏടുകളിൽ എന്റെ അറിവിൽപ്പെട്ടിടത്തോളം കേരളത്തിൽ ഈ താളിയോലഗ്രന്ഥത്തിനാണ് പഴക്കം അധികം' എന്ന് ഉള്ളൂർ രേഖപ്പെടുത്തുന്നു. മലയാളഗദ്യസാഹിത്യത്തിന്റെ അതിപ്രാചീന മാതൃകയായ ഇതിലെ ഒരു ഭാഗം ഇപ്രകാരമാണ്:

പില്ക്കാലത്ത് പ്രചാരലുപ്തങ്ങളായ പല പദങ്ങളും ശൈലികളും പ്രയോഗങ്ങളും ഇതിൽ കാണുന്നതിന് ഉദാഹരണങ്ങളാണ് അലങ്ങുക (അലയുക), തറാതെ (തെറ്റാതെ), എഴുനിറ്റു (എഴുന്നേറ്റു), പടുക (പെടുക), ഞാങ്ങൾ (ഞങ്ങൾ), നൽവരവ് (സ്വാഗതം) തുടങ്ങിയവ. ആനത്തലവങ്ങൾ, എന്റള്ളടം, ദയാവ്, ശരൺ തുടങ്ങിയ പ്രയോഗങ്ങളും പുറപ്പെടത്തുടങ്ങീതു, പ്രവർത്തിക്കത്തുടങ്ങി എന്നിങ്ങനെ പൂർണക്രിയയിൽ നടുവിനയെച്ചം ചേർത്തുള്ള പ്രയോഗങ്ങളും 'പോയ്ക്കെടു' തുടങ്ങിയ പ്രാചീന പ്രയോഗങ്ങളും 'മഹാരാജൻ ആജ്ഞാപിക്കിന്റോൻ' എന്നു തുടങ്ങിയ വാക്യനിബന്ധന രീതിയും ഇതിൽ കാണാം.
കൊച്ചി വീരകേരളവർമമഹാരാജാവ്, കണ്ടിയൂർ കുഞ്ഞുവാരിയർ, കോട്ടയത്ത് അനിഴം തിരുനാൾ കേരളവർമത്തമ്പുരാൻ എന്നിവർ ദൂതവാക്യം ആട്ടക്കഥകൾ രചിച്ചിട്ടുണ്ട്. അജ്ഞാതകർത്തൃകമായ ദൂതവാക്യം ശീതങ്കൻ തുള്ളലിൽ കുഞ്ചൻനമ്പ്യാരുടെ തുള്ളൽപ്പാട്ടിന്റെ ശൈലി പ്രകടമാണ്.
ദൂതവാക്യം പതിനാലുവൃത്തം കുഞ്ചൻനമ്പ്യാർ അമ്പലപ്പുഴയിൽ വസിക്കുന്ന കാലത്ത് രചിച്ചതാണെന്നു കരുതപ്പെടുന്നു. ഇതിലെ ഏഴാം വൃത്തത്തിലെ (അധ്യായത്തിലെ) എല്ലാ പാട്ടുകളും ദേവനാരായണ എന്ന വാക്കിൽ അവസാനിപ്പിച്ചിരിക്കുന്നത് അമ്പലപ്പുഴ രാജാവായിരുന്ന ദേവനാരായണനെ പ്രകീർത്തിക്കുന്നതിനുകൂടിയാണെന്നാണ് വിശ്വാസം. ഒരു പാട്ട്:

ഈ കൃതിയും അജ്ഞാതകർത്തൃകമായ ദൂതവാക്യം പാനയും മേല്പുത്തൂരിന്റെ ദൂതവാക്യം പ്രബന്ധത്തെ ഉപജീവിച്ച് രചിച്ചവയാണെന്നു കരുതാം. ദൂതവാക്യം പാനയിലെ സൂചനയനുസരിച്ച് ഇതിന്റെ രചയിതാവ് പെരുവനത്തിനടുത്തുള്ള ചേർപ്പിൽ താമസിച്ചിരുന്ന ശുകപുരഗ്രാമക്കാരനായ ഒരു നമ്പൂതിരിയാണെന്ന് ഊഹിക്കാം എന്ന് ഉള്ളൂർ അഭിപ്രായപ്പെടുന്നു.


</doc>
<doc id="173063" url="https://ml.wikipedia.org/wiki?curid=173063" title="ബക്കളം">
ബക്കളം

കണ്ണൂർ ജില്ലയിലെ മോറാഴ ഗ്രാമത്തിന്റെ കിഴക്ക് ഭാഗത്തായി ദേശീയ പാതയോട് ചേർന്നു നിൽക്കുന്ന ഒരു ചെറിയ ഗ്രാമമാണു് ബക്കളം.

ജന്മിത്വത്തിനെതിരെ ഒട്ടേറെ പോരാട്ടങ്ങൾ ബക്കളത്തു് നടന്നിട്ടുണ്ട്. 1936ൽ വാരവും പാട്ടവും കുറക്കാനും, അക്രമ പിരിവുകൾ അവസാനിപ്പിക്കാനും കരക്കാട്ടിടത്തിലേക്ക് പി കൃഷ്ണപ്പിള്ളയുടേയും കേരളീയന്റേയും നേതൃത്വത്തിൽ കൃഷിക്കാർ, നടത്തിയ പ്രകടനം ബക്കളത്ത് നിന്നാണ് പുറപ്പെട്ടത്. മാങ്ങാട്ടുപറമ്പ് പുല്ലുപറി സമരം, മാങ്ങാട്ട്പറമ്പ് ഭക്ഷ്യോൽപ്പാദന കൂട്ടുകൃഷി സമരം തുടങ്ങി ഒട്ടേറെ പ്രക്ഷോഭങ്ങളുടെ കേന്ദ്രമായിരുന്നു ബക്കളം. 

ബക്കളം വെബ്ബ്‌സൈറ്റ്


</doc>
<doc id="173066" url="https://ml.wikipedia.org/wiki?curid=173066" title="പുതിയ ഏഴു ലോകാത്ഭുതങ്ങൾ">
പുതിയ ഏഴു ലോകാത്ഭുതങ്ങൾ

ന്യൂ സെവെൻ വണ്ടേഴ്സ് ഫൗണ്ടേഷൻ 200 നാമനിർദ്ദേശങ്ങളിൽ നിന്നും പൊതു വോട്ടെടുപ്പു വഴി തിരഞ്ഞെടുത്ത ലോകാത്ഭുതങ്ങളാണ് പുതിയ ഏഴു ലോകാത്ഭുതങ്ങൾ. 2001 മുതൽ 2007 വരെയായിരുന്നു ഇതിനുള്ള നടപടിക്രമങ്ങൾ അരങ്ങേറിയത്. 2007 ജൂലൈ 7-നാണ് പട്ടിക ഔദ്യോഗികമായി പുറത്തിറക്കിയത്. സ്വിറ്റ്സർലന്റിലെ സൂറിച്ച് കേന്ദ്രമാക്കിയുള്ള സംഘടനയാണ് ന്യൂ സെവെൻ വണ്ടേഴ്സ് ഫൗണ്ടേഷൻ. 

The Giza Pyramid of Egypt, the only remaining Wonder of the Ancient World, was granted an honorary site.

അവസാന വട്ടം വരെയെത്തിയ പതിമൂന്നു അത്ഭുതങ്ങൾ 



</doc>
<doc id="173077" url="https://ml.wikipedia.org/wiki?curid=173077" title="ചീച്ചൻ ഇറ്റ്സ">
ചീച്ചൻ ഇറ്റ്സ

മായൻ സംസ്കാര കാലത്ത് നിർമ്മിക്കപ്പെട്ട ഒരു ചരിത്രനഗരമാണ് മെക്സിക്കോയിൽ സ്ഥിതി ചെയ്യുന്ന ചീച്ചൻ ഇറ്റ്സ. യുനെസ്കോ ലോകപൈതൃകപട്ടികയിൽ ചീച്ചൻ ഇറ്റ്സയ്ക്ക് സ്ഥാനം നൽകിയിട്ടുണ്ട്. 2007 മുതൽ പുതിയ ഏഴു ലോകാത്ഭുതങ്ങളിൽ ഒന്നാണ് ചീച്ചൻ ഇറ്റ്സ.



</doc>
<doc id="173086" url="https://ml.wikipedia.org/wiki?curid=173086" title="മാളവിക നായർ">
മാളവിക നായർ

മലയാളചലച്ചിത്ര അഭിനേത്രിയാണ് മാളവിക നായർ. രണ്ട് തവണ മികച്ച ബാലതാരത്തിനുള്ള കേരള സംസ്ഥാന ചലച്ചിത്രപുരസ്കാരം നേടിയിട്ടുണ്ട്.

ജാപ്പനീസ് എംബസിയിലെ ഉദ്യോഗസ്ഥനായ സേതുവിന്റെയും സുചിത്രയുടെയും മകളാണ് മാളവിക നായർ. പൂച്ചെട്ടി ഭാരതീയ വിദ്യാഭവനിൽ എട്ടാം ക്ലാസ് വിദ്യാർഥിനിയാണ് മാളവിക. മമ്മൂട്ടി നായകനായ കറുത്തപക്ഷികൾ എന്ന ചിത്രത്തിലെ മല്ലിയിലൂടെയാണ് മാളവിക എന്ന എട്ടാം ക്ലാസുകാരി മലയാള സിനിമയിലെത്തുന്നത്. കറുത്തപക്ഷിയിലെ അന്ധയായ കുട്ടിയെ അവതരിപ്പിച്ച മാളവിക 2007-2008ൽ മികച്ച ബാലതാരത്തിനുള്ള സംസ്ഥാനസർക്കാരിന്റെ പുരസ്കാരം നേടി. 
ഊമക്കുയിൽ പാടുമ്പോൾ എന്ന ചിത്രത്തിലെ പ്രധാന കഥാപാത്രമായ റീമയെ അവതരിപ്പിച്ചാണ് രണ്ടാം തവണ മാളവിക പുരസ്കാരം നേടിയത്. മോഹൻലാലിനോടൊപ്പം കർമ്മയോദ്ധയിൽ അഭിനയിക്കാൻ തയാറെടുക്കുകയാണ് രണ്ടാം തവണയും മികച്ച ബാലതാരമായി തെരഞ്ഞെടുക്കപ്പെട്ട മാളവിക നായർ.




</doc>
<doc id="173088" url="https://ml.wikipedia.org/wiki?curid=173088" title="നിദ്ര (2012-ലെ ചലച്ചിത്രം)">
നിദ്ര (2012-ലെ ചലച്ചിത്രം)

ഭരതന്റെ സംവിധാനത്തിൽ 1981-ൽ പുറത്തിറങ്ങിയ നിദ്രയുടെ പുനരാവിഷ്കരണമാണ് 2012 ഫെബ്രുവരി 24-ന് പുറത്തിറങ്ങിയ നിദ്ര. ഭരതന്റെ മകൻ സിദ്ധാർഥ് ഭരതൻ ആദ്യമായി സംവിധാനം നിർവഹിച്ച ചിത്രമാണ് നിദ്ര. സിദ്ധാർഥ് തന്നെ നായകകഥാപാത്രത്തെ അവതരിപ്പിച്ച ചിത്രത്തിൽ റിമ കല്ലിങ്കലാണ് നായികയായി അഭിനയിച്ചിരിക്കുന്നത്. ജിഷ്ണു, സരയു, തലൈവാസൽ വിജയ്, രാജീവ് പരമേശ്വരൻ, വിജയ് മേനോൻ, മണികണ്ഠൻ പട്ടാമ്പി, മാസ്റ്റർ അജ്മൽ, കവിത, കെ.പി.എ.സി. ലളിത, ശോഭ മോഹൻ, അംബിക മോഹൻ എന്നിവർ മറ്റു പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. സമീർ താഹീറാണ് ചിത്രത്തിന്റെ ഛായാഗ്രഹണം. ഗാനരചന റഫീഖ് അഹമ്മദ് നിർവഹിച്ചിരിക്കുന്നു. ചാലക്കുടിയാണ് ചിത്രത്തിന്റെ ലോക്കേഷൻ.



</doc>
<doc id="173091" url="https://ml.wikipedia.org/wiki?curid=173091" title="ലെവ് യാഷിൻ">
ലെവ് യാഷിൻ

സോവിയറ്റ് റഷ്യയിൽ ജനിച്ച ഒരു ഫുട്ബോൾ കളിക്കാരനായിരുന്നു ലെവ് ഇവാനോവിച്ച് യാഷിൻ(ജനനം: 22 ഒക്ടോ:1929 -1990 മാർച്ച് 20) ഇരുപതാം നൂറ്റാണ്ട് കണ്ട ഏറ്റവും മികച്ച ഫുട്ബോൾ ഗോളികളിലൊരാളാണ്. ‘കരിഞ്ചിലന്തി ‘(The Black Spider) എന്ന പേരിലും അദ്ദേഹം കായികലോകത്ത് അറിയപ്പെട്ടിരുന്നു .. അതിവേഗതയും, കായികക്ഷമതയും, റിഫ്ലക്സുകളും യാഷിന്റെ പ്രത്യേകതയായിരുന്നു. യാഷിനെ ഇരുപതാം നൂറ്റാണ്ടിലെ ഏറ്റവും മികച്ച ഗോൾകീപ്പറായി IFFHS തെരഞ്ഞെടുത്തിട്ടുണ്ട്.


</doc>
<doc id="173100" url="https://ml.wikipedia.org/wiki?curid=173100" title="റോബിൻ ഹുഡ് (2010-ലെ ഇംഗ്ലീഷ് ചലച്ചിത്രം)">
റോബിൻ ഹുഡ് (2010-ലെ ഇംഗ്ലീഷ് ചലച്ചിത്രം)

2010-ൽ പുറത്തിറങ്ങിയ ഒരു അമേരിക്കൻ/ബ്രിട്ടീഷ് ചലച്ചിത്രമാണ് റോബിൻഹുഡ്. റസ്സൽ ക്രോ, കേറ്റ് ബ്ലാഷെറ്റ് എന്നിവർ മുഖ്യ വേഷത്തിലഭിനയിച്ച ചിത്രം സംവിധാനം ചെയ്തിരുക്കുന്നത് റൈഡ്ലി സ്കോട്ട് ആണ്.
റോബിൻഹുഡ് എന്ന കഥാപാത്രത്തെ ആസ്പദമാക്കിയാണ് ചിത്രം നിർമ്മിച്ചിരിക്കുന്നത്. ബ്രിട്ടനിൽ 2010 മേയ് 12-ന് ചിത്രം പ്രദർശ്ശനത്തിനെത്തി.
1199-ലാണ് കഥ നടക്കുന്നത്. റിച്ചാർഡ് രാജാവിന്റെ സൈന്യത്തിലെ ആർച്ചറാണ് റോബിൻ ലോങ്സ്ട്രൈഡ് (റസ്സൽ ക്രോ). റിച്ചാർഡ് ഒന്നാമനും ഫ്രാൻസിലെ ഫിലിപ്പ് രണ്ടാമനും തമ്മിൽ യുദ്ധം നടന്നു കൊണ്ടിരിക്കുകയാണ്. രാജാവിനോട് അപമര്യാദയായി സംസാരിച്ചു എന്ന കാരണത്താൽ റോബിനേയും കൂട്ടരേയും ബന്ധനസ്ഥനാക്കുന്നു. രാജാവിന്റെ മരണത്തോടെ റോബിൻ, ആർച്ചർമാരായ അല്ലൻ അഡായൽ, വിൽ സ്കാർലെറ്റ് എന്നിവരും യോദ്ധാവായ ലിറ്റിൽ ജോണും നാട്ടിലേക്ക് രക്ഷപ്പെടുന്നു. പോകുന്ന വഴിക്ക് ഫ്രഞ്ചുകാർ രാജാവിന്റെ കിരീടം തട്ടിയെടുക്കാൻ ശ്രമിക്കുന്നത് കാണുന്നു. റോബർട്ട് ലാങ്സ്ലി എന്ന പടയാളിയുടെ നിർദ്ദേശമനുസരിച്ച് റോബിൻ കിരീടം കൊട്ടാരത്തിലെത്തിക്കുന്നു. തുടർന്ന് ലാങ്സ്ലിയുടെ പിതാവിന് വാൾ തിരികെ നൽകുന്നതിനായി നോട്ടിങ്ഹാമിലേക്ക് റോബിനും കൂട്ടരും യാത്ര തിരക്കുന്നു. തുടർന്ന് റോബർട്ട് ലാങ്സ്ലി ആയി നോട്ടിങ്ഹാമിൽ റോബിൻ ജീവിക്കുന്നു.




</doc>
<doc id="173104" url="https://ml.wikipedia.org/wiki?curid=173104" title="നിദ്ര (1981-ലെ ചലച്ചിത്രം)">
നിദ്ര (1981-ലെ ചലച്ചിത്രം)

ഭരതൻ സംവിധാനം ചെയ്ത് 1981-ൽ പുറത്തിറങ്ങിയ ഒരു മലയാളചലച്ചിത്രമാണ് നിദ്ര. വിജയ് മേനോൻ, പി.കെ. അബ്രഹാം, ലാലു അലക്സ്, കെ.പി.എ.സി. ലളിത, ശാന്തികൃഷ്ണ, ലാവണ്യ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്.

യൂസഫലി കേച്ചേരി, പിൻസൻ കൊറിയ എന്നിവർ രചിച്ച ഗാനങ്ങൾക്ക് ജി. ദേവരാജൻ, 13AD എന്നിവർ സംഗീതം നൽകിയിരിക്കുന്നു. ആന്റണി ഐസക്, കെ.ജെ. യേശുദാസ് എന്നിവരാണ് ഗാനങ്ങൾ ആലപിച്ചിരിക്കുന്നത്.



ചിത്രത്തിന്റെ നിർമ്മാതാവായ ചെറുപുഷ്പം ഫിലിംസിന്റെ ഉടമയുടെ പാലായിലെ എസ്റ്റേറ്റിലും അതിലെ ഭവനത്തിലുമാണ് ചിത്രത്തിന്റെ ഏറിയ പങ്കും ചിത്രീകരിച്ചിരിക്കുന്നത്.



</doc>
<doc id="173121" url="https://ml.wikipedia.org/wiki?curid=173121" title="നിദ്ര (വിവക്ഷകൾ)">
നിദ്ര (വിവക്ഷകൾ)



</doc>
<doc id="173130" url="https://ml.wikipedia.org/wiki?curid=173130" title="സെബീന റാഫി">
സെബീന റാഫി

പ്രമുഖയായ മലയാള സാംസ്കാരിക പ്രവർത്തകയും അദ്ധ്യാപികയും എഴുത്തുകാരിയുമായിരുന്നു സെബീന റാഫി(6 ഒക്ടോബർ 1924 - 22 ജൂൺ 1990).

ഗോതുരുത്ത് മനയ്ക്കിൽ കുടുംബാംഗമായിരുന്നു. അച്ഛൻ ജോസഫ്, അമ്മ മറിയാമ്മ. ചരിത്രത്തിലും ധനതത്വശാസ്ത്രത്തിലും ബിരുദാനന്തര ബിരുദം നേടി. ചരിത്രകാരനും സാഹിത്യകാരനുമായ പോഞ്ഞിക്കര റാഫിയുടെ ഭാര്യയാണ്. വളരെ ചെറുപ്പത്തിൽത്തന്നെ ചവിട്ടുനാടകങ്ങൾ കണ്ടു വളരാനുള്ള സാഹചര്യങ്ങൾ ഉണ്ടായിരുന്നു. ചവിട്ടുനാടകത്തിന്റെ ചരിത്രപരവും സാഹിത്യപരവുമായ വശങ്ങളെക്കുറിച്ചും ചവിട്ടുനാടക കർത്താക്കളെക്കുറിച്ചും പ്രാചീന നടന്മാരെക്കുറിച്ചും സവിസ്തരം പ്രതിപാദിക്കുന്ന "ചവിട്ടുനാടകം" എന്ന കൃതി രചിച്ചു. ചവിട്ടുനാടകത്തെക്കുറിച്ചുള്ള രേഖപ്പെടുത്തലുകളിൽ ആധികാരിക ഗ്രന്ഥമായി ഇതിനെ കണക്കാക്കുന്നു. പോഞ്ഞിക്കര റാഫിയുമൊത്ത് രചിച്ച കലിയുഗത്തിന് 1971-ലെ കേരള സാഹിത്യ അക്കാദമി അവാർഡു ലഭിച്ചു. ശുക്രദശയുടെ ചരിത്രം എന്ന ഗ്രന്ഥവും രചിച്ചു.


</doc>
<doc id="173132" url="https://ml.wikipedia.org/wiki?curid=173132" title="ഓംചേരി എൻ.എൻ. പിള്ള">
ഓംചേരി എൻ.എൻ. പിള്ള

കേരളത്തിലെ പ്രശസ്തനായ നാടകകൃത്താണ് ഓംചേരി എൻ.എൻ പിള്ള.
1924 ൽ വൈക്കം ഓംചേരി വീട്ടിൽ നാരായണ പിള്ളയുടെയും പാപ്പിക്കുട്ടിയമ്മയുടെയും മകനായി ജനിച്ച് തിരുവന്തപുരം യൂണിവേഴ്സിറ്റി കോളേജിൽ പഠനം പൂർത്തിയാക്കി. ആദ്യകാലത്ത് കവിതകളാണ് എഴുതിയത്. പിന്നീട് നാടകത്തിലേക്ക് തിരിഞ്ഞു. 1951-ൽ ഡൽഹി ആകാശവാണിയിൽ മലയാളം വാർത്താ വിഭാഗത്തിൽ ജീവനക്കാരനായി ഡൽഹിയിൽ എത്തി. പിന്നീട് പ്രസിദ്ധീകരണ വിഭാഗം എഡിറ്റർ, പ്രചരണ വിഭാഗം ഉദ്യോഗസ്ഥൻ എന്നീ ചുമതലകൾ വഹിച്ചു. അമേരിക്കയിലെ പെൻസിൽ വേനിയ യൂണിവേഴ്സിറ്റി, മെക്സിക്കൻ സ്റ്റേറ്റ് യൂണിവേഴ്സിറ്റി , വാട്ടൻ സ്കൂൾ എന്നിവിടങ്ങളിൽ മാസ്സ് കമ്മ്യൂണിക്കേഷൻസിൽ ഉന്നത പഠനം നടത്തി. ഇന്ത്യൻ ഇൻസ്റ്റിറ്റ്യൂട്ട് ഓഫ് മാസ്സ് കമ്മ്യൂണ്ക്കേഷൻസിൽ അദ്ധ്യാപകനായിരുന്നു. ലോക്​സഭയിൽ പ്രതിപക്ഷ നേതാവായിരുന്ന ഏ.കെ.ജിയുടെ പ്രേരണയിലാണ് ആദ്യ നാടകം രചിച്ചത്. ഈ വെളിച്ചം നിങ്ങളുടേതാകുന്നു എന്ന നാടകത്തിൽ അഭിനയിച്ചത് എംപിമാരായിരുന്ന കെ.സി.ജോർജ്ജ്, പി.ടി.പുന്നൂസ്, ഇമ്പിച്ചി ബാവ, വി.പി.നായർ തുടങ്ങിയവരാണ്.

1963-ൽ എക്സിപിരിമെൻറൽ തീയറ്റർ രൂപീകരിച്ചു. 'ചെരിപ്പു കടിക്കില്ല' എന്ന നാടകത്തിൽ നടൻ മധുവും അഭിനയിച്ചിട്ടുണ്ട്. 1972 ൽ 'പ്രളയം' എന്ന നാടകത്തിന് കേരള സാഹിത്യ അക്കാദമി പുരസ്ക്കാരവും സാഹിത്യ പ്രവർത്തക സഹകരണ സംഘം പുരസ്ക്കാരവും ലഭിച്ചു. 2010 ലാണ് സമഗ്ര സംഭാവനയ്ക്കുള്ള സാഹിത്യ അക്കാദമി പുരസ്ക്കാരം ലഭിച്ചത്. 9 മുഴുനീള നാടകങ്ങളും 80 ഏകാങ്കങ്ങളും ഓംചേരി കൈരളിക്ക് സമ്മാനിച്ചു. ഇതിൽ നിന്നും തെരഞ്ഞെടുത്ത 26 നാടകങ്ങളുടെ സമാഹാരം ഡിസി ബുക്സ് 2011 നവംബർ 27ന് ഡൽഹിയിൽ പ്രകാശിപ്പിച്ചു. എഴുത്തിനും സാംസ്ക്കാരിക പ്രവർത്തനങ്ങൾക്കും പുറമെ ഡൽഹി ഭാരതീയ വിദ്യാഭവനിൽ കമ്മ്യൂണിക്കേഷൻ മാനേജ്മെൻറ് കോളേജിന്റെ പ്രിൻസിപ്പാൾ എന്നീ നിലകളിൽ കർമ്മനിരതനാണ് ഓംചേരി.





</doc>
<doc id="173133" url="https://ml.wikipedia.org/wiki?curid=173133" title="എസ്. ബംഗാരപ്പ">
എസ്. ബംഗാരപ്പ

കർണ്ണാടകയുടെ മുൻ മുഖ്യമന്ത്രിയായിരുന്നു എസ്. ബംഗാരപ്പ (ഒക്ടോബർ 26 1932 -ഡിസംബർ 26 2011). 14-ആം ലോക്‌സഭയിൽ ഇദ്ദേഹം ഷിമോഗ മണ്ഡലത്തെ നിയമസഭയിൽ പ്രതിനിധീകരിച്ചു. ഷിമോഗ ജില്ലയിലെ കബട്ടൂരിൽ 1932 ഒക്ടോബർ 26-ന് ജനിച്ചു. 2011 ഡിസംബർ 26 ന് അന്തരിച്ചു.

കർണാടക വികാസ് പാർട്ടി, കർണാടക കോൺഗ്രസ് പാർട്ടി എന്നിവയുടെ സ്ഥാപകനാണ് ഇദ്ദേഹം. 1967-ലാണ് ആദ്യമായി എം.എൽ.എ. ആയത്. തുടർന്ന് ആഭ്യന്തരം, പൊതുമരാമത്ത്, റവന്യൂ, കാർഷികം, ജലസേചനം എന്നീവകുപ്പുകളുടെ മന്ത്രിയായി സേവനമനുഷ്ഠിച്ചു. പി.സി.സി.യുടെ പ്രസിഡന്റായി 1979-ൽ നിയമിതനായി. 1990- മുതൽ 92 വരെ മുഖ്യമന്ത്രിയായും പ്രവർത്തിച്ചു. ആകെ നാലു തവണ ലോക് സഭയിലേക്ക് തിരഞ്ഞെടുക്കപ്പെട്ടിട്ടുണ്ട്. 2005-ൽ ലോക്‌സഭാംഗത്വം രാജിവച്ച് ബിജെപിയിൽ നിന്നും സമാജ് വാദി പാർട്ടിയിലേക്ക് ചുവടുമാറി. ആ വർഷം തന്നെ ഇലക്ഷനിൽ തിരഞ്ഞെടുക്കപ്പെട്ട് വീണ്ടും ലോക്‌സഭയിലെത്തി

2009-ൽ സമാജ് വാദി പാർട്ടി വിട്ട് കോൺഗ്രസിൽ ചേരുകയും എം.പി സ്ഥാനം രാജിവെച്ച് മത്സരിക്കുകയും ചെയ്തു. എന്നാൽ തിരഞ്ഞെടുപ്പിൽ ബി.സ്. യെദ്യൂരപ്പയുടെ മകൻ ബി.എസ്. രാഗവേന്ദ്രയോട് മത്സരിച്ച് പരാജയപ്പെട് ടു.


</doc>
<doc id="173137" url="https://ml.wikipedia.org/wiki?curid=173137" title="അക്കരക്കാഴ്ചകൾ (ചലച്ചിത്രം)">
അക്കരക്കാഴ്ചകൾ (ചലച്ചിത്രം)

കൈരളി ടെലിവിഷനിൽ സംപ്രേക്ഷണം ചെയ്യപ്പെട്ട ജനപ്രിയപരമ്പരയായ അക്കരക്കാഴ്ചകൾ ആധാരമാക്കി 2011-ൽ പുറത്തിറങ്ങിയ ചലച്ചിത്രമാണ് അക്കരക്കാഴ്ചകൾ.

അപ്പച്ചനെയും അമ്മച്ചിയേയും നാട്ടിലെ ഒരു വൃദ്ധസദനത്തിലാക്കുവാൻ തേക്കിന്മൂട്ടിൽ കുടുംബം തീരുമാനിക്കുന്നു. കുറേനാളായി ആഗ്രഹിച്ചിരുന്ന നയാഗ്രയിലേക്കുള്ള ഉല്ലാസയാത്രയ്ക്ക് അവർ പുറപ്പെടുന്നു.



</doc>
<doc id="173139" url="https://ml.wikipedia.org/wiki?curid=173139" title="ജഹന്ദർ ഷാ">
ജഹന്ദർ ഷാ

ജഹന്ദർ ഷാ മുഗൾ സാമ്രാജ്യത്തിലെ എട്ടാമത്തെ ചക്രവർത്തിയായിരുന്നു. ഔറംഗസേബിൻറെ ഈ പൗത്രന് 350 ദിവസങ്ങൾ മാത്രമേ സിംഹാസനത്തിലിരിക്കാനായുളളു.

ബഹദൂർ ഷാക്ക് 4 പുത്രന്മാരാണുണ്ടായിരുന്നത് ജഹന്ദർ ഷാ, അസിം ഉഷ് ഷാൻ, റഫി ഉഷ് ഷാൻ, ഖുജിസ്ത അഖ്തർ...· തനിക്കുശേഷം അസിം ഉഷ് ഷാൻ രാജ്യഭാരം കൈക്കൊളളണമെന്നായിരുന്നു ജഹന്ദർ ഷായുടെ ആഗ്രഹം. എന്നാൽ മറ്റു സഹോദരന്മാർ ഇതനുവദിച്ചുകൊടുക്കാൻ തയ്യാറായില്ല. ഔറംഗസേബിൻറെ സേനാനായകരിലൊരാളായിരുന്ന സുൾഫിക്കർ ഖാൻറെ സഹായത്തോടെ അവർ അസിം ഉഷ് ഷാനെ പരാജയപ്പെടുത്തി. ജീവരക്ഷാർഥം രവീനദിയിലേക്കെടുത്തു ചാടിയ അസിം ഉഷ് ഷാൻ. മുങ്ങിമരിച്ചു. ജഹന്ദർ ഷാ മുഗൾ സമ്രാട്ടായി സ്ഥാനാരോഹണം ചെയ്തു. സുൾഫിക്കർ ഖാൻ പ്രധാനമന്ത്രിയായി. ജഹന്ദർ ഷാ അന്തഃപുരത്തിലെ വിലാസലോകത്തിൽ സമയം ചിലവിട്ടു. വെപ്പാട്ടിമാരെ പ്രീതിപ്പെടുത്താനായി കഴിവും കരുത്തുമില്ലാത്ത പലരേയും ഉന്നതസ്ഥാനങ്ങളിൽ നിയമിച്ചു. 

കിഴക്കൻ പ്രവിശ്യകളിൽ നിന്ന് സൈന്യവുമായി അസിം ഉഷ് ഷാനിൻറെ പുത്രൻ ഫറൂഖ് സിയാർ മുന്നേറുന്ന വിവരം അറിഞ്ഞിട്ടും ജഹന്ദർ ഷായും പ്രധാന മന്ത്രി സുൾഫിക്കർ ഖാനും കാര്യമായി പ്രതികരിച്ചില്ല. ഫറൂഖ് സിയാറിന് സൂത്രശാലികളായ സയ്യദ് സഹോദരന്മാരുടെ പിന്തുണയുണ്ടായിരുന്നു. 
1713-ൽ ആഗ്രക്കടുത്തു വച്ചു നടന്ന സംഘട്ടനത്തിൽ ജഹന്ദർ ഷായുടെ സൈന്യം പരാജിതരായി. ജഹന്ദർ ഷാ വധിക്കപ്പെട്ടു;പതിനഞ്ചു വയസ്സുകാരനായ പുത്രൻ അസീസ് ഉദ്ദീൻ ബന്ധനസ്ഥനുമാക്കപ്പെട്ടു. 1714 ജനുവരി 21ന് അസീസ് ഉദ്ദീൻ അന്ധനാക്കപ്പെട്ടു.


</doc>
<doc id="173142" url="https://ml.wikipedia.org/wiki?curid=173142" title="പാടിക്കുന്ന്">
പാടിക്കുന്ന്

കണ്ണൂർ ജില്ലയിൽ മയ്യിൽ -കൊളച്ചേരി ഗ്രാമപഞ്ചായത്ത് അതിർത്തിയിൽ സ്ഥിതി ചെയ്യുന്ന ഒരു പ്രദേശം അണ് പാടിക്കുന്ന്. 
സമുദ്രനിരപ്പിൽ നിന്നും 200 അടിയോളം ഉയരത്തിൽ അണ് ഇതു സ്ഥിതി ചെയ്യുന്നത് . പാടിക്കുന്ന് അടിവാരം, പാടിക്കുന്ന് തീർത്ഥം ഗുഹ എന്നിവ ഇവിടുത്തെ വിനോദസഞ്ചാരകേന്ദ്രങ്ങളാണു്.

1950 മെയ് 4-നു് കമ്യൂണിസ്റ്റ് നേതാക്കളായ രൈരു നമ്പ്യാർ, കുട്ട്യപ്പ, എം.വി. ഗോപാലൻ എന്നിവരെ പോലീസ് വെടിവെച്ചുകൊന്നതു് പാടിക്കുന്നിൽ വെച്ചാണു്.

പാടിക്കുന്നിലെ കമ്മ്യൂണിസ്റ്റ്പാർട്ടി നേതാക്കളെ കളളക്കേസിൽ കുടുക്കി ജയിലിലടച്ച പോലീസ്തന്നെ ഇവരെ ജാമ്യത്തിലിറക്കി.കുപ്രസിദ്ധനായ പോലീസ് ഓഫീസർ റേയുടെ നേതൃത്വത്തിൽ പോലീസ് ക്യാമ്പിൽ കൊണ്ടുപോയി ഭീകരമായി മർദ്ദിച്ച ശേഷം കമ്മ്യൂണിസ്റ്റ് പാർട്ടിയിൽ നിന്നും രാജിവച്ച് കോൺഗ്ഗ്രസ്സാവാൻ പറഞ്ഞു.അതിന് ശേഷം കമ്മ്യണിസ്റ്റ് പാർട്ടി മൂർദ്ദാബാദ് വിളിക്കാൻ പറഞ്ഞു.പക്ഷേ സഖാക്കൾ രൈരു നമ്പ്യാർ, കുട്ട്യാപ്പ,എം.വി ഗോപാലൻ മൂവരും കമ്മ്യൂണിസ്റ്റ് പാർട്ടി സിന്ദാബാദ് എന്നു വിളിച്ചു കൊണ്ട് പോലീസ് ഇൻസ്പെക്ടർ റേയുടെ മുഖത്ത് കാർക്കിച്ചു തുപ്പുകയായിരുന്നു.
കലിമൂത്ത പോലീസ് മൂന്നു സഖാക്കളേയും വെടിവച്ചു കൊല്ലുകയായിരുന്നു.


</doc>
<doc id="173144" url="https://ml.wikipedia.org/wiki?curid=173144" title="ജോൺ ടിൻഡൽ">
ജോൺ ടിൻഡൽ

പത്തൊമ്പതാം നൂറ്റാണ്ടിലെ പ്രമുഖനായ ഒരു ഭൗതികശാസ്ത്രജ്ഞനായിരുന്നു ജോൺ ടിൻഡൽ (2 ഓഗസ്റ്റ് 1820 – 4 ഡിസംബർ 1893). 1850-കളിൽ നടത്തിയ ഡയാമാഗ്നറ്റിസത്തെക്കുറിച്ചുള്ള പഠനങ്ങളിലൂടെയാണ് ടിൻഡൽ പ്രശസ്തിയിലേക്കുയർന്നത്. പിന്നീട് താപവികിരണങ്ങളെ സംബന്ധിച്ചു നടത്തിയ പഠനങ്ങളിലൂടെ അന്തരീക്ഷത്തിൽ സംഭവിക്കുന്ന അനവധി പ്രതിഭാസങ്ങൽ അദ്ദേഹം കണ്ടെത്തി. ടിൻഡൽ രചിച്ച പതിനേഴ് പുസ്തകങ്ങൾ പത്തൊമ്പതാം നൂറ്റാണ്ടിലെ പരീക്ഷണാത്മക ഭൗതികശാസ്ത്രത്തെ കൂടുതൽ ജനങ്ങളിലേക്കെത്തിക്കുവാൻ സഹായിച്ചു. 1853 മുതൽ 1887 വരെ ബ്രിട്ടനിലെ റോയൽ ഇൻസ്റ്റിറ്റ്യൂട്ടിൽ പ്രൊഫസ്സറായി സേവനമനുഷ്ഠിച്ചു. ഇദ്ദേഹം കണ്ടെത്തിയ ടിൻഡൽ പ്രഭാവം പ്രകാശത്തിന്റെ തരംഗദൈർഘ്യത്തോടടുത്തു മാത്രം വലിപ്പമുള്ള കണങ്ങളെയും കൊളോയ്ഡുകളെയും പഠിക്കുവാൻ സഹായിച്ചു.



</doc>
<doc id="173145" url="https://ml.wikipedia.org/wiki?curid=173145" title="നോട്ടിക്കൽ മൈൽ">
നോട്ടിക്കൽ മൈൽ

ഭൂമിയുടെ ചുറ്റളവിനെ അടിസ്ഥാനമാക്കിയുള്ള ഏകകമാണ് നോട്ടിക്കൽ മൈൽ. ഭൂമദ്ധ്യരേഖയിൽ വെച്ച് ഭൂമിയെ രണ്ടായി പകുത്താൽ കിട്ടുന്ന ഒരു അർദ്ധഗോളത്തിൽ നിന്നും ഒരു വൃത്തം എടുത്താൽ അതിനെ 360 ഡിഗ്രിയായി ഭാഗിക്കാം. അതിൽ നിന്നും ലഭിക്കുന്ന ഒരു ഡിഗ്രിയെ വീണ്ടും 60 മിനുട്ടുകളായി ഭാഗിച്ചാൽ കിട്ടുന്നതിൽ നിന്നുള്ള ഒരു മിനുട്ട് കമാനമാണ് ഒരു നോട്ടിക്കൽ മൈൽ 1,852 മീറ്റർ. ഇത് അന്താരാഷ്ട്ര ഏകകവ്യവസ്ഥ പ്രകാരമുള്ള ഒരു ഏകകമല്ലെങ്കിലും വൈമാനികരും, കപ്പിത്താന്മാരും ഉപയോഗിക്കുന്നുണ്ട്.

</doc>
<doc id="173152" url="https://ml.wikipedia.org/wiki?curid=173152" title="ട്രാക്ടർ">
ട്രാക്ടർ

നിർമ്മാണ-ഖനന-കാർഷിക മേഖലകളിൽ വ്യാപകമായി ഉപയോഗപ്പെടുത്തിവരുന്ന കർഷണ വാഹനമാണ് ട്രാക്ടർ. മറ്റ് യാന്ത്രിക മോട്ടോർ വാഹനങ്ങളുടെ സമാന സ്വഭാവമുള്ള ഈ വാഹനത്തിന് സുഗമ സഞ്ചാര പഥങ്ങളില്ലാത്ത സ്ഥലങ്ങളിലൂടെയും സഞ്ചരിക്കാനുള്ള പ്രത്യേക കഴിവുണ്ട്. ബുൾഡോസറുകൾ, തുരപ്പൻ യന്ത്രങ്ങൾ, ഖനന യന്ത്രങ്ങൾ, ഉഴവു യന്ത്ര വാഹനങ്ങൾ എന്നീ നിലകളിലെല്ലാം ആധുനിക നിർമ്മാണ-ഖനന-കാർഷിക മേഖലകളിൽ വ്യാപകമായി ഇവ ഉപയോഗപ്പെടുത്തി വരുന്നു. ഇതര മോട്ടോർ വാഹനങ്ങളെ അപേക്ഷിച്ച് സഞ്ചാര വേഗത കുറവാണെങ്കിലും ഉയർന്ന പ്രവർത്തന ശേഷി ട്രാക്റ്ററുകൾക്കുണ്ട്.

യു. എസ്., ബ്രിട്ടൺ , തുടങ്ങിയ രാജ്യങ്ങളിൽ 19-ാം ശ. -ത്തിന്റെ അവസാന കാലത്താണ് ട്രാക്റ്ററിന്റെ പ്രഥമ രൂപം നിർമ്മിക്കപ്പെട്ടത്. കൃഷി സ്ഥലങ്ങളിൽ അന്ന് ഉപയോഗിച്ചുവന്നിരുന്ന നീരാവി എൻജിനിൽ നിന്ന് രൂപം കൊണ്ടതാണ് ട്രാക്റ്റർ. 1890-കളോടെ കലപ്പ വലിച്ച് നിലം ഒരുക്കുന്നതിനായി ട്രാക്റ്റർ ഉപയോഗിച്ചു തുടങ്ങി. പെട്രോൾ ഇന്ധനമായി പ്രയോജനപ്പെടുത്തുന്ന ട്രാക്റ്റർ നിർമിച്ചത് അയൊവയിലെ ജോൺ ഫ്രൊയിലിച്ച് ആണ് . അയൊവയിലെ ചാൾസ് നഗരത്തിലെ സി.ഡബ്ളിയു. ഹാർട്ടും സി.എച്ച്. പാറും ചേർന്ന് വാണിജ്യാടിസ്ഥാനത്തിൽ ആരംഭിച്ച ട്രാക്റ്റർ നിർമ്മാണം ക്രമേണ വലിയൊരു വിജയമായിത്തീർന്നു. ഒന്നാം ലോകയുദ്ധത്തോടെ ട്രാക്റ്ററിന് ലോകമെമ്പാടും പ്രചാരം ലഭിച്ചു. ബ്രിട്ടനിലേയും ഫ്രാൻസിലേയും സൈനിക ട്രക്കുകളുടെ നിർമ്മാണത്തിനു പിന്നിലെ പ്രചോദനം അക്കാലത്ത് യു.എസ്സിൽ പ്രചാരത്തിലിരുന്ന ട്രാക്റ്ററുകളായിരുന്നു. ട്രാക്റ്ററിന്റെ വേഗത എത്ര തന്നെയായാലും അതുമായി ബന്ധപ്പെടുത്തിയിട്ടുള്ള ഉപകരണങ്ങളുടെ പ്രവർത്തന വേഗത സ്ഥിരമായ ഒന്നു തന്നെയായിരിക്കും. ആന്തരദഹന യന്ത്ര സംവിധാനമാണ് ആധുനിക ട്രാക്റ്ററുകളിൽ വ്യാപകമായി ഉപയോഗപ്പെടുത്തി വരുന്നത്. പെട്രോൾ , മണ്ണെണ്ണ, എൽപിജി, ഡീസൽ എന്നിവയിലേതെങ്കിലുമൊന്നായിരിക്കും ഇന്ധനം. എൻജിനിൽ നിന്നുള്ള ഊർജ്ജം അഥവാ ശക്തി, പ്രൊപ്പെല്ലെർ ഷാഫ്റ്റ്, ഗിയർ ബോക്സ്, ഡിഫെറെൻഷ്യൽ ഗിയർ, എന്നിവ വഴി പിൻവശത്തെ ചാലിത ചക്രങ്ങളിൽ എത്തുന്ന തരത്തിലാണ് ട്രാക്റ്ററിലെ ഡ്രൈവിങ് സംവിധാനം ഒരുക്കിയിട്ടുള്ളത്. 12 മുതൽ 120 വരെയോ അതിൽ കൂടുതലോ കുതിരശക്തിയുള്ളഎൻജിനുകൾ ട്രാക്റ്ററിൽ ഉപയോഗിച്ചുവരുന്നു.

ക്യാറ്റർപില്ലെർ, ക്രാളെർ ഇനം ട്രാക്റ്ററുകളിൽ ഓരോ വശത്തും മുൻ/പിൻ ചക്രങ്ങളെ തമ്മിൽ തുടർച്ചങ്ങല കൊണ്ട് ബന്ധിപ്പിച്ചിരിക്കും. സാധാരണ ട്രാക്റ്ററെ അപേക്ഷിച്ച് ഉയർന്ന ആസംജനവും കുറഞ്ഞ ഭൂതല മർദവും ആണ് ഇവയ്ക്കുള്ളത്. പൊതുവേ ടൂ-വീൽ ഡ്രൈവ് ആണെങ്കിലും ഫോർ-വീൽ ഡ്രൈവ് ഇനം ട്രാക്റ്ററും പ്രചാരത്തിലുണ്ട്. രണ്ട് ചക്രങ്ങളിലായി ഉന്തിക്കൊണ്ടു പോകുന്ന തരത്തിലുള്ള ഏക-ആക്സിൽ ട്രാക്റ്ററുകൾ ചെറിയവയാണ്. രണ്ടു ചക്രങ്ങൾ മാത്രമുള്ള ഇവയുടെ പിന്നാലെ നടന്ന് കൈപ്പിടിയിൽ പിടിച്ചു കൊണ്ടാണ് ഓപ്പറേറ്റർ ട്രാക്റ്റർ പ്രവർത്തിപ്പിക്കാറുള്ളത്. കാർഷിക മേഖലയിലാണ് ഇത്തരം ട്രാക്റ്ററുകൾ കൂടുതലായും ഉപയോഗപ്പെടുത്തി വരുന്നത്.

20-ാം ശ. -ത്തിന്റെ ആരംഭത്തോടെ, ഹൈവേകൾ, ഡാമുകൾ, പൈപ്പ് ലൈനുകൾ, വ്യോമഗതാഗത താവളങ്ങൾ എന്നിവയോടനുബന്ധിച്ചുള്ള നിർമ്മാണ പ്രവർത്തനങ്ങൾ വ്യാപകമായതോടെയാണ് ട്രാക്റ്ററുകളുടെ ഉപയോഗം വർധിച്ചത്. 1930 മുതൽ 1940 വരെയുള്ള കാലത്ത് ഡീസൽ എൻജിനുകൾ ട്രാക്റ്ററുകളിൽ പ്രചാരത്തിലായതോടെ ട്രാക്റ്ററുകളുടെ പ്രവർത്തന ക്ഷമത കൂടുകയും ഇന്ധനച്ചെലവ് ഗണ്യമായി കുറയുകയും ചെയ്തു. ഇത് ട്രാക്റ്ററുകളുടെ വർധിച്ച ഉപയോഗത്തിനും കാരണമായിത്തീർന്നു. ട്രക്കിംഗ് വ്യവസായ രംഗത്ത്, ഒരു ട്രെയിലറിനെ വലിച്ചുകൊണ്ടുപോകുന്ന യന്ത്രസംവിധാനത്തെയും, ട്രാക്റ്റർ എന്നു വിവക്ഷിക്കാറുണ്ട്.


</doc>
<doc id="173437" url="https://ml.wikipedia.org/wiki?curid=173437" title="കെ.കെ. കുഞ്ഞനന്തൻ നമ്പ്യാർ">
കെ.കെ. കുഞ്ഞനന്തൻ നമ്പ്യാർ

പഴയ ചിറക്കൽ താലൂക്കിലെ ഒരു പ്രധാന കർഷകസംഘം നേതാവും, കമ്മ്യൂണിസ്റ്റു് നേതാവുമായിരുന്നു കെ.കെ.കുഞ്ഞനന്തൻ നമ്പ്യാർ

1919 ൽ കണ്ണൂർ ജില്ലയിലെ മയ്യിലിൽ ജനിച്ച കെ.കെ.കുഞ്ഞനന്തൻ നമ്പ്യാർ കർഷകസംഘം, കോൺഗ്രസ്, സി.എസ്.പി, കമ്മ്യൂണിസ്റ്റ് പാർട്ടി എന്നിവയിൽ പ്രവർത്തിച്ചു 1964-ൽ കമ്മ്യൂണിസ്റ്റ് പാർട്ടി പിളർന്നപ്പോൾ മാർക്സിസ്റ്റ് പാർട്ടിയോടൊപ്പം നിന്നു. കണ്ടക്കൈ കർഷകസമരം, മിച്ചഭൂമി സമരം എന്നീ സമരങ്ങളെ തുടർന്നു് ജയിൽവാസമനുഭവിക്കേണ്ടിവന്നിട്ടുണ്ട്. മയ്യിൽ ഗ്രാമപഞ്ചായത്തിന്റെ ആദ്യ പ്രസിഡണ്ടായിരുന്ന ഇദ്ദേഹം 1964 മുതൽ 1979 വരെയും 1988 മുതൽ 1995 വരെയും മയ്യിൽ ഗ്രാമപഞ്ചായത്ത് പ്രസിഡണ്ടായിരുന്നു. 2004 ജനുവരി 1 ന് അന്തരിച്ചു.


</doc>
<doc id="173440" url="https://ml.wikipedia.org/wiki?curid=173440" title="തെരുവത്തു്">
തെരുവത്തു്

കേരളത്തിലെ കാസർഗോഡ് ജില്ലയിലെ കാഞ്ഞങ്ങാട് നഗരസഭയിൽ ജനങ്ങൾ തിങ്ങിവസിക്കുന്ന ഒരു പ്രദേശമാണു് തെരുവത്തു്. ഇതിനെ ലക്ഷ്മിനഗർ എന്നും പറയാറുണ്ടു്.


</doc>
<doc id="173452" url="https://ml.wikipedia.org/wiki?curid=173452" title="രാധാകൃഷ്ണൻ നായർ ഹർഷൻ">
രാധാകൃഷ്ണൻ നായർ ഹർഷൻ

ഇന്ത്യൻ കരസേനയിലെ "റെഡ് ഡെവിൾ" എന്ന് വിശേഷണമുള്ള രണ്ടാം പാരാ റെജിമെന്റിൽ നിന്നുള്ള ക്യാപ്റ്റൻ ആയിരുന്നു ക്യാപ്റ്റൻ ഹർഷൻ നായർ. സമാധാന സമയത്തെ പരമോന്നത മെഡൽ ആയ അശോക് ചക്ര 2008-ൽ ഇദ്ദേഹത്തിനു ലഭിച്ചു. കരസേനയുടെ ചരിത്രത്തിൽ ഈ അവാർഡ് ലഭിച്ച ഏറ്റവും പ്രായം കുറഞ്ഞ വ്യക്തിയാണ് ഹർഷൻ. മേയ് 20, 2007-ൽ ജമ്മു കാശ്മീരിലെ ഛോട്ടീ മർഗീ എന്ന സ്ഥലത്ത് വച്ച് ഹർക്കാത്തുൾ മുജാഹുദീൻ തീവ്രവാദികളുമായുള്ള ഏറ്റുമുട്ടലിൽ തുടയിലും കഴുത്തിലും വെടിയേറ്റ ശേഷം മരിച്ചു. 

ഇദ്ദേഹം തിരുവനന്തപുരം, കഴക്കൂട്ടം സൈനിക സ്കൂളിലാണ് പഠിച്ചത്.


</doc>
<doc id="173458" url="https://ml.wikipedia.org/wiki?curid=173458" title="സുനന്ദിനി">
സുനന്ദിനി

ഇന്ത്യയിൽ വികസിപ്പിച്ചെടുത്ത ഒരു സങ്കരയിനം പശുവാണ് സുനന്ദിനി. കേരളത്തിൽ ഇവ സുലഭമായി കണ്ടുവരുന്നു. സങ്കരയിനങ്ങളിൽ വളരെ ശ്രദ്ധിക്കപ്പെട്ട ഈ ഇനം ഹോൾസ്റ്റീൻ, ജേഴ്സി, സിസ്സ് ബ്രൗണ് എന്നീ ഇനങ്ങളുടെ സ്വഭാവ സവിശേഷതകൾ കൂട്ടിച്ചേർത്ത് വികസിപ്പിച്ചെടുത്തതാണ്. വാണിജ്യപരമായ മികച്ച ഉൽപാദനവും രോഗപ്രതിരോധശേഷിയും ഇവയ്ക്കുണ്ട്. പാലിന് പുറമേ ഇവയെ ഇറച്ചിക്കും ഉപയോഗിക്കുന്നു. ഇളം തവിട്ടുനിറത്തിലും കറുപ്പുനിറത്തിലുമാണ് ഇവ സാധാരണ കാണപ്പെടുന്നത്.
1994 ൽകെ.എൽ.ഡി. ബോർഡ് സുനന്ദിനിപ്പശുവിന്റെ പ്രത്യേകതകൾ നിശ്ചയിക്കുകയുണ്ടായി.
ഇതനുസരിച്ച് പൂർണ്ണവളർച്ചയെത്തിയ പശുവിന്റെ തൂക്കം 350 കി.ഗ്രാം മുതൽ 400 വരെയും,ആദ്യപ്രസവം പ്രായം 28-32 മാസം ,ആദ്യ പ്രസവത്തിലെ പാലുത്പാദനം 2700-3000 കി.ഗ്രാം,കൊഴുപ്പ് 4 %, ഒർ കറവക്കാലത്ത് ശരാശരി പാലുത്പാദനം 3500 കി.ഗ്രാം ആയിരിയ്ക്കുകയും വേണം.


</doc>
<doc id="173464" url="https://ml.wikipedia.org/wiki?curid=173464" title="ശ്രീയേശുചരിതം">
ശ്രീയേശുചരിതം

കട്ടക്കയത്തിൽ ചെറിയാൻമാപ്പിള ബൈബിളിനെ ആധാരമാക്കി മലയാളഭാഷയിൽ രചിച്ച മഹാകാവ്യമാണ് ശ്രീയേശുചരിതം. ലോകസൃഷ്ടിമുതൽ ബൈബിൾ കഥയും കോൺസ്റ്റന്റൈൻ ചക്രവർത്തി ക്രിസ്തുമതം സ്വീകരിക്കുന്നതുവരെയുള്ള ചരിത്രവും ഉൾപ്പെട്ടതാണ് ഈ കാവ്യം. 24 സർഗങ്ങളും 3,719 പദ്യങ്ങളും ഉണ്ടീ കാവ്യത്തിൽ.


</doc>
<doc id="173465" url="https://ml.wikipedia.org/wiki?curid=173465" title="വിക്രമൻ നായർ">
വിക്രമൻ നായർ

പ്രശസ്ത ബംഗാളി പത്രപ്രവർത്തകനും ഗദ്യകാരനുമായിരുന്ന മലയാളിയായിരുന്നു ആലപ്പുഴ ജില്ലയിലെ അരൂക്കുറ്റി സ്വദേശിയായ വിക്രമൻനായർ. ആനന്ദബസാർ പത്രികയുടെ ദക്ഷിണേന്ത്യൻ ലേഖകനായിരുന്നു
എറണാകുളം മഹാരാജാസ് കോളേജിൽ നിന്ന് ഇന്റർമീഡിയറ്റ് പാസ്സായി.1957 ൽ വിശ്വഭാരതിയിൽ വിദ്യാർത്ഥിയായി ബംഗാളി ജീവിതം ആരംഭിച്ചു.സ്വർണ്ണ മെഡലോടെ ബി.എ പാസ്സായ വിക്രമൻ നായർ കുറച്ചു കാലം അസമിലും അധ്യാപകനായിരുന്നു.പിന്നീട് മുഴുവൻ സമയ പത്രപ്രവർത്തകനായി.2004 ൽ അറുപത്തിയെട്ടാം വയസ്സിൽ അദ്ദേഹം അന്തരിച്ചു.
ആനന്ദ ബസാർ ഗ്രൂപ്പിലെ ഇംഗ്ലീഷ് പത്രമായ ഹിന്ദുസ്ഥാൻ സ്റ്റാൻഡേർഡിലായിരുന്നു പത്രപ്രവർത്തന ജീവിതത്തിന്റെ തുടക്കം. പിന്നീട് ബംഗാളി പത്രത്തിലേയ്ക്ക് മാറി.

എൻ. വി കൃഷ്ണവാരിയരുടെ കവിതകളും, എം. സുകുമാരന്റെ കഥകളും ബംഗാളി ഭാഷയിലേയ്ക്കു വിവർത്തനം ചെയ്തത് ഇദ്ദേഹമാണ്. ബംഗാളി ഭാഷയിലെ ഏറ്റവും മികച്ചചില സഞ്ചാര സാഹിത്യകൃതികളുടെ രചയിതാവു കൂടിയാണ് വിക്രമൻ നായർ. 


</doc>
<doc id="173468" url="https://ml.wikipedia.org/wiki?curid=173468" title="പൗലോ ഫ്രെയർ">
പൗലോ ഫ്രെയർ

പ്രസിദ്ധ ബ്രസീലിയൻ ചിന്തകനും വിദ്യാഭ്യാസപ്രവർത്തകനും ആണ് പൌലോ ഫ്രെയർ(September 19, 1921 – May 2, 1997) . നിയമബിരുദം നേടിയശേഷം, റെസിഫെ സർവകലാശാലയിലെ കൾച്ചറൽ എക്സ്റ്റൻഷൻ സർവീസിന്റെ ആദ്യ ഡയറക്ടറായി. ഹാർവാർഡ് സർവകലാശാലയിൽ അധ്യാപകനായി. പിന്നീട് ജനീവയിലെ വേൾഡ് കൗൺസിൽ ഒഫ് ചർച്ചസിൽ ചേർന്നു. 1973-ൽ മർദിതരുടെ ബോധനശാസ്ത്രം എന്ന പുസ്തകം പ്രസിദ്ധീകരിച്ചു. 15 വർഷത്തിനുശേഷം ബ്രസീലിൽ തിരിച്ചെത്തി 1989- 91-ൽ സാവോപൗളോയിലെ വിദ്യാഭ്യാസമന്ത്രിയായി. അക്കാലത്തെ അനുഭവങ്ങളാണ് 1993-ൽ എഴുതിയ നഗരത്തിന്റെ ബോധനശാസ്ത്രം എന്ന കൃതിയിലെ പ്രതിപാദ്യം.




</doc>
<doc id="173472" url="https://ml.wikipedia.org/wiki?curid=173472" title="ഫുൽമോനിയുടെ കഥ">
ഫുൽമോനിയുടെ കഥ

ബംഗാളിഭാഷയിൽ എഴുതപ്പെട്ട ഒരു ഗദ്യകൃതിയാണ് ഫുല്മോനിയുടെ കഥ . (ബംഗാളി:ഫൂൽമണി ഒ കരുണോർ ബിബരൺ ) . ഹന കാതറീൻ മുള്ളൻസ് എന്ന പാശ്ചാത്യവനിതയാണ് ഇത് രചിച്ചത് . 1852-ൽ കൽക്കട്ടയിൽ പ്രസിദ്ധപ്പെടുത്തി. 1855-ൽ പ്രസിദ്ധീകരിച്ച `ഡിസ്ക്രിപ്റ്റീവ് കാറ്റലോഗ് ഒഫ് ബംഗാളി വർക്‌സി'ലാണ് ഇതേക്കുറിച്ചുള്ള ആദ്യത്തെ പരാമർശം. ഇന്ത്യൻ ഭാഷകളിലെ ആദ്യത്തെ നോവലാണിതെന്നു കരുതപ്പെടുന്നു. ( ബങ്കിംചന്ദ്ര ചാറ്റർജിയുടെ ദുർഗേശനന്ദിനി 1865-ലാണ് പ്രസിദ്ധപ്പെടുത്തിയത്). 1853-ൽ ഇംഗ്ലിഷിലേക്കു പരിഭാഷപ്പെടുത്തി. 1958-ൽ മലയാളത്തിൽ ഫുൽമോനി എന്നും കോരുണ എന്നും പേരായ രണ്ടു സ്ത്രീകളുടെ കഥ എന്ന പേരിൽ ഈ ക്യതി പരിഭാഷ ചെയ്തിട്ടുണ്ട് . 1958-ൽ തെലുങ്കിലും, 1959-ൽ കന്നഡ, മറാഠിഭാഷകളിലും പരിഭാഷകൾ ഉണ്ടായി .

ക്യതിയുടെ ചില ഭാഗങ്ങൾ


</doc>
<doc id="173475" url="https://ml.wikipedia.org/wiki?curid=173475" title="ഹന കാതറീൻ മുള്ളൻസ്">
ഹന കാതറീൻ മുള്ളൻസ്

ഇന്ത്യൻ ഭാഷകളിലെ ആദ്യത്തെ നോവലാണെന്ന് കരുതപ്പെടുന്ന ഫുല്മോനിയുടെ കഥ എന്ന ക്യതിയുടെ കർത്താവായ പാശ്ചാത്യവനിതയാണ് ഹന കാതറീൻ മുള്ളൻസ് 1852-ൽ കൽക്കട്ടയിൽ ആണ് ഈ ക്യതി പ്രസിദ്ധപ്പെടുത്തിയത് .


</doc>
<doc id="173476" url="https://ml.wikipedia.org/wiki?curid=173476" title="ടെറി ഈഗിൾടൺ">
ടെറി ഈഗിൾടൺ

ബ്രിട്ടിഷുകാരനായ മാർക്‌സിസ്റ്റ് സാഹിത്യവിമർശകനും സൈദ്ധാന്തികനും ആണ് ടെറി ഈഗിൾടൺ. പുതിയ തലമുറയിൽപ്പെട്ട ഏറ്റവും പ്രാമാണികനായ മാർക്‌സിസ്റ്റ് വിമർശകനാണ് ഇദ്ദേഹം ‍. റെയ്മൺഡ് വില്യംസിനുകീഴിൽ കേംബ്രിജ്‌സർവകലാശാലയിൽ പഠിച്ചു. ഓക്‌സ്‌ഫെഡ്‌ സർവകലാശാലയിൽ അധ്യാപകൻ. ഏറ്റവും പുതിയ ക്യതിയായ വൈ മാർക്സ് വാസ് റൈറ്റ്(2011) ലോകവ്യാപകമായി ചർച്ച ചെയ്യപ്പെട്ടു.




</doc>
<doc id="173478" url="https://ml.wikipedia.org/wiki?curid=173478" title="ദ ലൈവ്സ് ഓഫ് അദേർസ്">
ദ ലൈവ്സ് ഓഫ് അദേർസ്

2006 ൽ പുറത്തിറങ്ങിയ ഒരു ജർമ്മൻ ചലച്ചിത്രം ആണ് ദ ലൈവ്സ്‌ ഓഫ് അദേർസ് ().ഫ്ലോറിയൻ ഹെങ്കൽ വോൺ ഡോണഴ്സ്മാർക്കാണീ ചിത്രത്തിന്റെ സംവിധായകൻ .അദ്ദേഹത്തിന്റെ ആദ്യ കഥാചിത്രമാണ് ഈ സിനിമ .
കമ്യൂണിസ്റ്റ് കിഴക്കൻ ജർമ്മനിയിൽ ആണ് കഥ നടക്കുന്നത്.ജർമ്മൻ രഹസ്യപ്പോലീസ് ആയ സ്റ്റാസിയും അത് വഴി ഭരണകൂടവും പൗരന്മാർക്ക് മേൽ നടത്തുന്ന മേധാവിത്വത്തിന്റെ കഥയാണ് ഈ സിനിമ പറയാൻ ശ്രമിക്കുന്നത് .

2006 ലെ മികച്ച വിദേശ ചിത്രത്തിനുള്ള അക്കാദമി അവാർഡ് ഈ സിനിമ നേടി.



</doc>
<doc id="173481" url="https://ml.wikipedia.org/wiki?curid=173481" title="സ്റ്റാസി">
സ്റ്റാസി

കിഴക്കൻ ജർമ്മനിയിലെ രഹസ്യ പോലീസ് സേന ആയിരുന്നു സ്റ്റാസി(IPA: [ˈʃtaziː]).ദി മിനിസ്ട്രി ഫോർ സ്റ്റേറ്റ് സെക്യൂരിറ്റി എന്നായിരുന്നു ഇതിന്റെ മുഴുവൻ പേര് (German: Ministerium für Staatssicherheit (MfS).(abbreviation German: Staatssicherheit, literally State Security).കിഴക്കൻ ബെർലിൻ ആയിരുന്നു ആസ്ഥാനം .
Gary Bruce: The Firm. The Inside Story of Stasi, The Oxford Oral History Series; Oxford University Press, Oxford 2010 ISBN 978-0-19-539205-0.



</doc>
<doc id="173483" url="https://ml.wikipedia.org/wiki?curid=173483" title="കിഴക്കൻ ജർമ്മനി">
കിഴക്കൻ ജർമ്മനി

ജർമൻ ഡെമോക്രാറ്റിക് റിപ്പബ്ലിക് എന്ന് ഔദ്യോഗികനാമത്തിൽ അറിയപ്പെട്ടിരുന്ന കമ്മ്യൂണിസ്റ്റ് രാഷ്ട്രം ആണ് കിഴക്കൻ ജർമ്മനി (GDR; German: Deutsche Demokratische Republik [ˈdɔʏtʃə demoˈkʀaːtɪʃə ʀepuˈbliːk] or DDR). രണ്ടാം ലോകയുദ്ധത്തിൽ സഖ്യശക്തികൾക്ക് ജർമനി കീഴടങ്ങിയപ്പോൾ (1945) രാജ്യം നാലു ഭാഗമായി വിഭജിക്കപ്പെട്ടതിൽ കിഴക്കൻ പ്രഷ്യ വടക്കുഭാഗം പഴയ റീക്കിന്റെ ഭാഗത്തോടൊപ്പം റഷ്യ അധീനത്തിലായി. ഈ ഭാഗം 1949 ഒക്ടോബർ 7-ന് സ്വതന്ത്രസോഷ്യലിസ്റ്റ് റിപ്പബ്ലിക്കായി തീർന്നതാണ് പൂർവജർമനി.

തെക്കുകിഴക്കു നിന്ന് വടക്കുപടിഞ്ഞാറേക്കൊഴുകുന്ന എൽബെ നദി പൂർവജർമനിയുടെ പത്തിലൊമ്പതു ഭാഗത്തിന്റെയും ജലസേചനം നിർവഹിക്കുന്നു. പെട്രോളിയം, പ്രകൃതിവാതകം എന്നിവയും ചെറുനിക്ഷേപങ്ങളുമൊഴിച്ചാൽ പശ്ചിമജർമനിയെപ്പോലെ ധാതുസമ്പന്നമല്ല പ്രദേശമെങ്കിലും ലിഗ്‌നൈറ്റ് സമ്പന്നമായ നിക്ഷേപമുണ്ട്. മധ്യയൂറോപ്യൻ കാലാവസ്ഥാവിഭാഗത്തിലാണ് പ്രദേശം മുഴുവൻ കിടക്കുന്നത്. മഞ്ഞു പുതച്ച ശീതകാലവും ചൂടുള്ള വേനലും അനുഭവപ്പെടുന്നു. എല്ലാ കാലത്തും മഴയുമാകുന്നു.

പശ്ചിമ ജർമനിയെ അപേക്ഷിച്ച് വടക്കൻ യൂറോപ്യൻ സമതലം പൂർവജർമനിയിൽ കൂടുതൽ വിസ്തൃതമാണ്. ഇതിനെ വടക്കുകിഴക്കൻ പ്രദേശമെന്നും വടക്കുപടിഞ്ഞാറൻ ഭാഗമെന്നും രണ്ടായി വിഭജിച്ചിട്ടുണ്ട്. രണ്ടു ഭാഗത്തിനും ഭൂമിശാസ്ത്രഘടന, മണ്ണ്, ഫലപുഷ്ടി, കൃഷി, നാഗരികവികസനം എന്നിവയിൽ ശക്തമായ വ്യത്യാസങ്ങളുണ്ട്. ഈ സമതലത്തിന്റെ തെക്കും പടിഞ്ഞാറും ഭാഗത്ത് കുന്നിൻനിരകളാണ്. ഫിച്ച്‌റ്റെൽ ബർഗ് (1,214 മീറ്റർ) ആണ് ഏറ്റവും ഉയരം കൂടിയ ഭാഗം.

ഗോതമ്പ്, ബാർലി, ഉരുളക്കിഴങ്ങ് എന്നിവ മുഖ്യ വിളകളാണ്. ദേശസാൽകൃതമായ സഹകരണ മേഖലയിലാണ് കൃഷി. രാജ്യം വ്യവസായവത്കൃതമാണ്. ഇലക്‌ട്രോണിക്‌സ് യന്ത്രങ്ങൾ, രാസവസ്തുക്കൾ, കപ്പൽ നിർമ്മാണം എന്നിവ പ്രധാന വ്യവസായമാണ്. 90 ശതമാനം ഊർജവും ലിഗ്‌നൈറ്റിൽ (ബ്രൗൺ കൽക്കരി) നിന്നാണ് ലഭിക്കുന്നത്.

പശ്ചിമ ജർമൻകാരെ അപേക്ഷിച്ച് ചരിത്രപരമായി തികച്ചും വ്യത്യസ്തരാണ് പൂർവ ജർമൻ ജനത. എന്നാൽ വർഗഘടനയിലോ ദേശീയബോധത്തിലോ ഭൂതകാലത്തിലേതുപോലെയല്ല ഇന്നത്തെ പൂർവജർമൻകാർ. ഊർജശാലികളാണ് ഇവർ. ആധുനികമായ എല്ലാ സൗകര്യങ്ങളിലും ഇവർ പുരോഗതി പ്രാപിച്ചിട്ടുണ്ട്. ജനങ്ങളിലധികവും പ്രോട്ടസ്റ്റന്റുകളാണ്. 11 ശതമാനം മാത്രമേ റോമൻ കത്തോലിക്കരുള്ളു; കുറച്ച് ജൂതന്മാരും (ഏകദേശം 1200) ഉണ്ട്. 1990-ൽ പൂർവ-പശ്ചിമ ജർമനികൾ ഒന്നിച്ചു.


</doc>
<doc id="173614" url="https://ml.wikipedia.org/wiki?curid=173614" title="ഒ.ടി. ശാരദ കൃഷ്ണൻ">
ഒ.ടി. ശാരദ കൃഷ്ണൻ

ഒന്നും, രണ്ടും കേരളനിയമസഭകളിൽ കോഴിക്കോട് ഒന്ന് നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു ഒ.ടി. ശാരദ കൃഷ്ണൻ (22 ഫെബ്രുവരി 1905 - 14 ഏപ്രിൽ 1973). കോൺഗ്രസ് പ്രതിനിധിയായാണ് ശാരദ കൃഷ്ണൻ കേരള നിയമസഭയിലേക്കെത്തിയത്. 1905 ഫെബ്രുവരി 2ന് ജനിച്ചു. വനജ എന്ന മലയാളം നോവലിന്റെ ഗ്രന്ഥകർത്താവുകൂടിയാണ് ശരദാ കൃഷ്ണൻ. മദ്രാസ് സർവകലാശാല സെനറ്റംഗം, കോഴിക്കോട് മുനിസിപ്പൽ കൗൺസിലർ, അഖിലേന്ത്യാ വനിതാ കോൺഫറൻസംഗം എന്നീ നിലകളിലും ഇവർ പ്രവർത്തിച്ചിട്ടുണ്ട്. 1973 ഏപ്രിൽ 14ന് അന്തരിച്ചു.


</doc>
<doc id="173626" url="https://ml.wikipedia.org/wiki?curid=173626" title="വി. ശിവൻകുട്ടി">
വി. ശിവൻകുട്ടി

കേരളത്തിലെ ഒരു സി.പി.ഐ.(എം) നേതാവാണ് വി. ശിവൻകുട്ടി. 2011-ലെ നിയമസഭാ തിരഞ്ഞെടുപ്പിൽ തിരുവനന്തപുരം ജില്ലയിലെ നേമം മണ്ഡലത്തിൽ നിന്നും തിരഞ്ഞെടുക്കപ്പെട്ടു. 2006-ലും ഇദ്ദേഹം കേരള നിയമസഭാംഗമായിരുന്നു.

1954 നവംബർ 10-ന് ചെറുവക്കലിൽ എം. വാസുദേവൻ പിള്ളയുടെയും പി. കൃഷ്ണമ്മയുടെയും മകനായിട്ടാണ് വി. ശിവൻകുട്ടി ജനിച്ചത്. ചരിത്രത്തിൽ ബി.എ., എൽ.എൽ.ബി. പൂർത്തിയാക്കിയിട്ടുണ്ട്. സി.പി.ഐ. (എം) നേതാവും മാർക്സിസ്റ്റ് സൈദ്ധാന്തികനുമായ പി. ഗോവിന്ദപിള്ളയുടെ മകളും പത്രപ്രവർത്തകയുമായ ആർ. പാർവ്വതീദേവിയെ ആണ് വി. ശിവൻകുട്ടി വിവാഹം ചെയ്തിരിക്കുന്നത്.

എസ്.എഫ്.ഐ.-യിലൂടെയാണ് വി. ശിവൻകുട്ടി രാഷ്ട്രീയപ്രവേശം നടത്തിയത്. എസ്.എഫ്.ഐ-യുടെ ജില്ലാ പ്രസിഡന്റായും, സെക്രട്ടറി ആയും, സംസ്ഥാന പ്രസിഡന്റായും, സെക്രട്ടറി ആയും പ്രവർത്തിച്ചിട്ടുണ്ട്. പിൽക്കാലത്ത് എസ്.എഫ്.ഐ-യുടെ അഖിലേന്ത്യാ ജോയിന്റ് സെക്രട്ടറി ആയി സേവനമനുഷ്ഠിച്ചിരുന്നു.

ഉള്ളൂർ ഗ്രാമപഞ്ചായത്ത് പ്രസിഡന്റ്, തിരുവനന്തപുരം കോർപ്പറേഷന്റെ മേയർ, അഖിലേന്ത്യാ മേയേഴ്സ് കൌൺസിലിന്റെ ജോയിന്റ് സെക്രട്ടറി എന്നിവയൊക്കെ ആയും തിരഞ്ഞെടുക്കപ്പെട്ടിരുന്നു.

ഇപ്പോൾ സി.ഐ.ടി.യു.-വിന്റെ ജില്ലാ പ്രസിഡന്റും, സി.പി.ഐ. (എം)-ന്റെ തിരുവനന്തപുരം ജില്ലാ സെക്രട്ടറിയേറ്റ് അംഗവുമാണ്. കേരള യൂണിവേഴ്സിറ്റി സെനറ്റിൽ 9 വർഷത്തോളമായിട്ട് അംഗമാണ്. 

2006-ൽ കേരള നിയമസഭയിലേക്ക് നടന്ന തിരഞ്ഞെടുപ്പിൽ തിരുവനന്തപുരം ഈസ്റ്റിൽ നിന്നും മൽസരിച്ച് ജയിച്ചിരുന്നു. 

2011-ലെ കേരള നിയമസഭയിലേക്കുള്ള തിരഞ്ഞെടുപ്പിൽ തിരുവനന്തപുരം ജില്ലയിലെ നേമം മണ്ഡലത്തിൽ നിന്നും ഭാരതീയ ജനതാ പാർട്ടിയിലെ ഓ. രാജഗോപാലിനെ 6415 വോട്ടുകൾക്ക് പരാജയപ്പെടുത്തിക്കൊണ്ട് തിരഞ്ഞെടുക്കപ്പെട്ടു.


</doc>
<doc id="173654" url="https://ml.wikipedia.org/wiki?curid=173654" title="ഡാഫോഡിൽസ്">
ഡാഫോഡിൽസ്

അമരില്ലിഡേസി (Amaryllidaceae) സസ്യകുടുംബത്തിൽപ്പെടുന്ന ഓഷധിയാണ് ഡഫോഡിൽസ്.. ശാസ്ത്രനാമം: "നാർസിസ്സസ് സ്യൂഡോനാർസിസ്സസ് (Narcissus Pseudonarcissus)". ഈ ഇനമാണ് യൂറോപ്പിൽ ധാരാളമായി കണ്ടുവരുന്നത്. യൂറോപ്പാണ് ഇതിന്റെ ജന്മദേശമെന്ന് കരുതപ്പെടുന്നു. പ്രതികൂല സാഹചര്യങ്ങളെ ചെറുത്തു നിൽക്കാൻ ശേഷിയുള്ള കിഴങ്ങിൽ (bulb) നിന്നാണ് ഇവയിൽ ഇലകളും തണ്ടും ഉണ്ടാകുന്നത്. നീളം കൂടി വീതി കുറഞ്ഞ ഇലകളാണ് ഇവയ്ക്കുള്ളത്. വസന്തകാലാരംഭത്തോടെ ഡാഫൊഡിൽ പുഷ്പിക്കുന്നു. 40 സെന്റീമീറ്ററോളം ഉയരത്തിൽ വളരുന്ന തിന്റെ അഗ്രഭാഗത്ത് തിരശ്ചീനമായി വലിപ്പം കൂടിയ ഒരു പുഷ്പം ഉണ്ടാകുന്നു. മഞ്ഞ, ചുവപ്പ്, വെള്ള എന്നീ നിറങ്ങളിലുള്ള പുഷ്പങ്ങളുണ്ടാകാറുണ്ട്. ഇതിനു ആറു ബാഹ്യദളങ്ങളുണ്ട്. ദളപുഞ്ജം ആറുദളങ്ങൾ സംയോജിച്ചുണ്ടായതാണ്. ആറു കേസരങ്ങളും ഒരു ജനിപുടവും ഉണ്ടായിരിക്കും. ദളപുഞ്ജത്തിന്റെ മധ്യഭാഗത്തു നിന്നും കപ്പിന്റെ ആകൃതിയിലുള്ള ഒരു മകുടം ഉത്ഭവിക്കുന്നു. ഫലം അനേകം വിത്തുകളുള്ള കാപ്സ്യൂളുകളാണ്.
ഡാഫൊഡിലുകളുടെ കന്ദങ്ങൾ നട്ടാണ് പ്രജനനം നടത്തുന്നത്. സെപ്റ്റംബർ മാസാരംഭത്തോടെ നനവുള്ള മണ്ണിൽ കന്ദങ്ങൾ നടുന്നു. തണുപ്പുകാലം ആരംഭിക്കുന്നതിനു മുമ്പു തന്നെ വേരുകളുണ്ടായി ഇവ വളർന്നു തുടങ്ങും. 

വീട്ടിനകത്ത് വെള്ളം നിറച്ച ചെറിയ പാത്രങ്ങളിലോ ചെറുകല്ലുകളും മണലും വെള്ളവും നിറച്ച പാത്രങ്ങളിലോ അധികം സൂര്യപ്രകാശമില്ലാത്ത തണുപ്പുള്ള സ്ഥലത്ത് കന്ദങ്ങൾ സൂക്ഷിച്ചാൽ വേരുകളുണ്ടായി അവ വളരും. പിന്നീട് സൂര്യപ്രകാശം ലഭിക്കുന്ന സ്ഥലത്തേക്ക് ഇതിനെ മാറ്റിയാൽ ഇവ പുഷ്പിക്കുകയും ചെയ്യും.

മഞ്ഞനിറമുള്ള പുഷ്പങ്ങളുണ്ടാകുന്ന നാർസിസ്സസ് സ്യൂഡോനാർസിസ്സസ് എന്നയിനമാണ് സാധാരണ കണ്ടുവരുന്നത്. പുഷ്പത്തിന്റെ മധ്യഭാഗത്തു കാണപ്പെടുന്ന ചെണ്ടയുടെ ആകൃതിയിലുള്ള ഗാഢമകുടം ഇതിന്റെ ഒരു സവിശേഷതയാണ്. മഞ്ഞപ്പുഷ്പങ്ങളും ചെറിയ മകുടവുമുള്ള ഇനമാണ്. "നാർസിസ്സസ് ജോങ്കില (N. Jonquilla". വെളുത്ത നിറമുള്ള പുഷ്പങ്ങളും, ബാഹ്യമാത്രമായ മകുടത്തോടു കൂടിയതുമാണ് "നാർസിസ്സസ് പോയറ്റിക്കസ് (N.poeticus)" ഇനം. പോളിയാന്തസ് എന്നു പരക്കെ അറിയപ്പെടുന്ന "നാർസിസ്സസ് ടാസ്സെറ്റയ്ക്ക് (N.tazetta)" വെള്ളയോ മഞ്ഞയോ നിറമുള്ള പുഷ്പങ്ങളായിരിക്കും. അംബൽ പുഷ്പമഞ്ജരിയായി ഉണ്ടാകുന്ന പുഷ്പങ്ങൾക്ക് ചെറിയ കൊറോണയാണുള്ളത്. നീളം കൂടിയതും കീഴോട്ട് തൂങ്ങിക്കിടക്കുന്നതുമായ വെളുത്ത പുഷ്പങ്ങളാണ് "നാർസിസ്സസ് ട്രിയാർഡസ് (N.triardus)" എന്നയിനത്തിൽ കാണപ്പെടുന്നത്. "നാർസിസ്സസി"ന്റെ സങ്കര ഇനങ്ങളുടെ പുഷ്പങ്ങൾ വെള്ള, മഞ്ഞ, ഇളം ചുവപ്പ്, ഇളം മഞ്ഞ, ഓറഞ്ച് എന്നീ നിറങ്ങളിൽ കാണപ്പെടുന്നു. ദളപുഞ്ജവും കൊറോണയും ഒരുനിറത്തിലോ, രണ്ടു നിറങ്ങളിലോ കാണാറുണ്ട്.

കൊറോണക്ക് ഒന്നിലധികം വർണങ്ങളുണ്ടായിരിക്കും.നാർസിസ്സസിന്റെ കന്ദത്തിൽ ചിലയിനം ആൽക്കലോയ്ഡുകൾ അടങ്ങിരിക്കുന്നു. ഇതു ഭക്ഷിച്ചാൽ ദഹനക്കേട്, ഛർദി, വയറിളക്കരോഗങ്ങൾ, പനി, വിറയൽ എന്നിവ അനുഭവപ്പെടാറുണ്ട്.

ലാവണ്യമിയലുന്ന ഇതിന്റെ പുഷ്പമഞ്ജരി അനേകം കവികളുടെ സർഗശക്തിയെ ത്വരിപ്പിച്ചിട്ടുണ്ട്. ഡാഫൊഡിൽ പൂക്കളിലൂടെ പ്രപഞ്ചസൗന്ദര്യം മുഴുവൻ കണ്ടെത്തിയ കവികളിൽ പ്രമുഖനാണ് വില്യം വേഡ്‌സ്‌വർത്ത്‌.


</doc>
<doc id="173659" url="https://ml.wikipedia.org/wiki?curid=173659" title="ഫ്രൈറ്റ് നൈറ്റ്‌">
ഫ്രൈറ്റ് നൈറ്റ്‌

1985-ൽ പുറത്തിറങ്ങിയ ഒരു ഹൊറർ ചലച്ചിത്രമാണ് ഫ്രൈറ്റ് നൈറ്റ്‌. ഈ ചിത്രത്തിന്റെ കഥയും സംവിധാനവും ടോം ഹോളണ്ട് ആണ് നിർവഹിചിരികുനത്. ഈ സിനിമയുടെ രണ്ടാം ഭാഗം ഫ്രൈറ്റ് നൈറ്റ്‌ പാർട്ട്‌ II 1988-ൽ ഇറങ്ങി ,2011-ൽ ഇതിന്റെ ഒരു ത്രീ ഡി റീ-മൈക്ക് ചിത്രവും ഇറങ്ങി .



</doc>
<doc id="173661" url="https://ml.wikipedia.org/wiki?curid=173661" title="ഫ്രൈറ്റ് നൈറ്റ്‌ II">
ഫ്രൈറ്റ് നൈറ്റ്‌ II

1988-ൽ പുറത്തിറങ്ങിയ ഒരു ഹൊറർ ചലച്ചിത്രമാണ് ഫ്രൈറ്റ് നൈറ്റ്‌ II. ഫ്രൈറ്റ് നൈറ്റ്‌ പരമ്പരയിലെ രണ്ടാമത്തെ ചിത്രം ആണ് ഇത് . ഈ ചിത്രത്തിന്റെ സംവിധാനം നിർവഹിചിരികുന്നത് ടോമ്മി ലീ ആണ്. 


</doc>
<doc id="173662" url="https://ml.wikipedia.org/wiki?curid=173662" title="ദിനോസർ ഐലൻഡ്‌">
ദിനോസർ ഐലൻഡ്‌

2002-ൽ ഇറങ്ങിയ ഒരു അമേരിക്കൻ അനിമേഷൻ ചലച്ചിത്രമാണ് ദിനോസർ ഐലൻഡ്‌. സർ ആർതർ കോനൻ ഡോയൽന്റെ ദി ലോസ്റ്റ്‌ വേൾഡ് എന്ന നോവലിന്റെ ഏക അനിമേഷൻ ആവിഷ്കാരവും ആണ് ഈ ചിത്രം .

നാല് ചെറുപ്പകാർ ഒരു ടി വീ പരമ്പരയുടെ ഭാഗമായി ഉള്ള ചിത്രികരണത്തിന് പോകുന്ന വഴി വിമാനം കേടാകുകയും ഒരു ദീപിൽ എത്തിപെടുകയും ചെയുന്നു. ഈ ദീപിൽ ആകട്ടെ പുരാതന ജിവികളായ ദിനോസറുകളുടെ ആവാസ സ്ഥലവും ആകുന്നു .

സ്റ്റെഗോസോറസ്‌ , ട്രൈസെറാടോപ്സ് , ടെറാസോറസ് (ദിനോസറുകളുടെ കാലത്ത് ഉണ്ടായിരുന്ന പറക്കുന്ന ഉരഗ വർഗത്തിൽ പെട്ട ജീവി), വെലോസിറാപ്റ്റർ , റ്റിറാനോസാറസ്‌ റക്സ്‌



</doc>
<doc id="173722" url="https://ml.wikipedia.org/wiki?curid=173722" title="തൊഴിലാളിവർഗ്ഗം">
തൊഴിലാളിവർഗ്ഗം

അദ്ധ്വാനം മാത്രം കൈമുതലാക്കി ഉപജീവനം നടത്തുന്ന, ഉല്പാദനോപാധികളിന്മേൽ യാതൊരുവിധ ഉടമസ്ഥാവകാശങ്ങളുമില്ലാത്ത ജനവിഭാഗങ്ങളെയാണ് ഇടതുപക്ഷ പ്രത്യയശാസ്ത്രങ്ങൾ പ്രകാരം തൊഴിലാളിവർഗ്ഗം അഥവാ പ്രോലെറ്റേറിയേറ്റ് എന്നത് കൊണ്ട് ഉദ്ദേശിക്കുന്നത്. സമൂഹത്തിലെ സമ്പത്തുല്പാദനം നടത്തുന്നത് തൊഴിലാളി വർഗത്തിന്റെ അദ്ധ്വാനം കൊണ്ടാണെന്നാണ് മാർക്സിന്റെ കാഴ്ചപ്പാട്. മുതലാളിത്ത വ്യവസ്ഥിതിയെ നിഷ്കാസിതമാക്കി തൽസ്ഥാനത്ത് തൊഴിലാളി വർഗത്തിന് സ്വാധീനമുള്ള ഒരു ഭരണകൂടം സ്ഥാപിക്കുന്നതിലൂടെ മാത്രമേ ഒരു സ്ഥിതിസമത്വ സമൂഹം കെട്ടിപ്പടുക്കുവാൻ സാധിക്കുകയുള്ളൂ എന്നും മാർക്സിസ്റ്റുകാർ സൈദ്ധാന്തീകരിക്കുന്നു.


</doc>
<doc id="173750" url="https://ml.wikipedia.org/wiki?curid=173750" title="ടിൻ‌ടിൻ">
ടിൻ‌ടിൻ



</doc>
<doc id="173751" url="https://ml.wikipedia.org/wiki?curid=173751" title="കേരള സ്റ്റേറ്റ് ലൈബ്രറി കൗൺസിൽ">
കേരള സ്റ്റേറ്റ് ലൈബ്രറി കൗൺസിൽ

കേരളത്തിലെ ഗ്രന്ഥശാലകൾ അംഗങ്ങളായുള്ള വിദ്യാഭ്യാസവും സാംസ്കാരികവുമായ പ്രവർത്തനങ്ങൾക്ക് നേതൃത്വം കൊടുക്കുന്ന ഒരു സംഘടനയാണ് കേരള സ്റ്റേറ്റ് ലൈബ്രറി കൗൺസിൽ അഥവാ കേരള ഗ്രന്ഥശാലാസംഘം എന്ന പേരിൽ അറിയപ്പെടുന്നത്.
1829 ൽ തിരുവനന്തപുരത്ത് സ്ഥാപിക്കപ്പെട്ട പബ്ലിക്ക് ലൈബ്രറിയാണ് കേരളത്തിൽ ഗ്രന്ഥശാലാ പ്രസ്ഥാനത്തിന് അടിത്തറയിട്ടത്. സ്വാതിതിരുനാൾ തിരുവിതാംകൂർ രാജാവായിരുന്ന കാലത്ത് രാജകുടുബാംഗങ്ങൾക്ക് വേണ്ടി സ്ഥാപിക്കപ്പെട്ട ഈ ലൈബ്രറി പിന്നീട് ഒരു പബ്ലിക്ക് ലൈബ്രറിയായി രൂപാന്തരപ്പെട്ടു. ഇതിനെത്തുടർന്നു്, രാജഭരണകാലത്ത് അവരുടെ പ്രോത്സാഹനവും പിൽക്കാലത്തു് പുരോഗമനചിന്താഗതിക്കാരായ ജനങ്ങളുടെ പരിശ്രമവും മൂലം, കേരളത്തിൽ അങ്ങോളമിങ്ങോളം നിരവധി ഗ്രന്ഥശാലകൾ സ്ഥാപിക്കപ്പെടുകയുണ്ടായി.
1937 ജൂൺ 14 ന് കെ. കേളപ്പന്റെ അദ്ധ്യക്ഷതയിൽ കോഴിക്കോടു വച്ച് ഒന്നാം മലബാർ വായനശാല സമ്മേളനം നടന്നു. കെ. ദാമോദരൻ കാര്യദർശിയും ഇ. രാമൻ മേനോൻ അദ്ധ്യക്ഷനുമായുള്ള ‘മലബാർ വായനശാല സംഘം’ ആ സമ്മേളനത്തിൽ വച്ച് രൂപീകരിക്കപ്പെട്ടു. ഇതേ കാ‍ലയളവിൽ കൊച്ചിയിൽ ‘സമസ്ത കേരള പുസ്തകാലയ സമിതി’ എന്ന പേരിൽ ഗ്രന്ഥശാലകളുടെ ഒരു സംഘടന ഉണ്ടാകുകയും ‘ഗ്രന്ഥവിഹാരം‘ എന്ന ഒരു ത്രൈമാസിക അവിടെ നിന്ന് പ്രസിദ്ധീകരിക്കുകയും ചെയ്തു.

തിരുവിതാംകൂറിൽ 1945 സെപ്തംബർ 14 ന് അമ്പലപ്പുഴ പി.കെ മെമ്മോറിയൽ ഗ്രന്ഥശാലയിൽ‍ വച്ച് ഗ്രന്ഥശാലകളെ ഏകോപിപ്പിച്ചു കൊണ്ടു ‘ അഖില തിരുവിതാംകൂർ ഗ്രന്ഥശാലാ സമ്മേളനം’ വിളിച്ചു കൂട്ടി. 47 ഗ്രന്ഥശാലകളുടെ പ്രതിനിധികൾ ആ യോഗത്തിൽ പങ്കെടുത്തു. യോഗം ഉദ്ഘാടനം ചെയ്തത് അന്നത്തെ തിരുവിതാംകൂർ ദിവാനായിരുന്ന സർ സി. പി. രാമസ്വമി അയ്യർ ആയിരുന്നു. പി.എൻ. പണിക്കർ സെക്രട്ടറിയും അഡ്വ. പി. കുഞ്ഞൻ കുറുപ്പ് പ്രസിഡന്റുമായുള്ള പി.കെ.മെമ്മോറിയൽ ഭരണസമിതിയാണ് പ്രസ്തുത സമ്മേളനത്തിന് നേത്യത്വം നൽകിയത്. അന്ന് രൂപികരിക്കപ്പെട്ട ‘അഖില തിരുവിതംകൂർ ഗ്രന്ഥശാല സംഘം’ ആണ് കേരളത്തിലെ ഗ്രന്ഥശാലകളെ ഏകോപിപ്പിച്ചു കൊണ്ട് ഇന്നത്തെ ലൈബ്രറി കൌൺസിൽ ആയി പരിണമിച്ചത്.
പി.എൻ. പണിക്കർ എന്ന ക്രാന്തദർശിയായ മനുഷ്യന്റെ അക്ഷീണ പ്രയത്നത്താൽ 1945ൽ അമ്പലപ്പുഴ പി.കെ.മെമ്മോറിയൽ ഗ്രന്ഥശാലയിൽ തിരുവിതാംകൂറിലെ 47 ഗ്രന്ഥശാലകൾ ചേർന്നു രൂപം നൽകിയ അഖില തിരുവിതാംകൂർ ഗ്രന്ഥശാലാസംഘം ആണ് കേരള ഗ്രന്ഥശാലാസംഘം ആയി മാറിയത്. ആ കാലയളവിൽ നൂറിലധികം ഗ്രന്ഥശാലകൾ പ്രവർത്തിച്ചിരുന്നെങ്കിലും പല കാരണങ്ങളാൽ ഭൂരിപക്ഷം പേരും പങ്കെടുത്തില്ല. ശ്രീ. പി.എൻ.പണിക്കരെ സെക്രട്ടറിയായി തെരഞ്ഞെടുത്തു. 1948ൽ അഖില തിരുവതാംകൂർ ഗ്രന്ഥശാലാ സംഘത്തിന് സർക്കാർ അംഗീകാരം ലഭിച്ചു. അതേ വർഷം തന്നെ 'ഗ്രന്ഥാലോകം' മാസിക മുഖപത്രമായി പ്രസിദ്ധീകരിക്കുകയും ചെയ്തു. ഈ സ്ഥാപനം 1950-ൽ തിരു-കൊച്ചി ഗ്രന്ഥശാലാസംഘം ആയും കേരള സംസ്ഥാനരൂപീകരണത്തോടെ കേരള ഗ്രന്ഥശാലാസംഘം ആയും രൂപാന്തരം പ്രാപിച്ചു.

രാഷ്ട്രീയകാരണങ്ങളാൽ 1977-ൽ കേരള ഗ്രന്ഥശാലാസംഘം ഗവണ്മെന്റ് ഏറ്റെടുത്തു. 1989ലെ കേരള പബ്ലിക്ക് ലൈബ്രറീസ് ആക്ട് പ്രകാരം 1991ൽ കേരള ഗ്രന്ഥശാലാസംഘം കേരള സ്റ്റേറ്റ് ലൈബ്രറി കൗൺസിൽ ആയി മാറി. അംഗ ഗ്രന്ഥശാലകളിൽ നിന്നും തിരഞ്ഞെടുക്കപ്പെടുന്നവർ ഭരണകർത്താക്കളായി. 

നിലവിൽ 63 താലൂക്ക് ലൈബ്രറി കൗൺസിലുകളും 14 ജില്ലാ ലൈബ്രറി കൗൺസിലുകളും കേരള സ്റ്റേറ്റ് ലൈബ്രറി കൗൺസിലിന്റെ കീഴിൽ പ്രവർത്തിച്ചു വരുന്നു. സംസ്ഥാനത്ത് പുതിയ ഗ്രന്ഥശാലകൾക്ക് അംഗീകാരം നൽകുന്നതും നിലവിലുള്ള ഗ്രന്ഥശാലകൾക്ക് ഗ്രാന്റ് നൽകുന്നതും കേരള സ്റ്റേറ്റ് ലൈബ്രറി കൗൺസിൽ ആണ്.
1970 ൽ ‘വായിച്ചു വളരുക’ എന്ന സന്ദേശമുയർത്തി കേരള ഗ്രന്ഥശാലസംഘം രജത ജൂബിലി ആഘോഷിച്ചു. 1977 ൽ കേരള ഗ്രന്ഥശാലസംഘത്തിന്റെ പ്രവർത്തനങ്ങളെ അഭിനന്ദിച്ചു കൊണ്ട് യു. എൻ. ഒ . ക്രൂപ്സ്കായ അവാർഡ് നൽകി. 1989 -ൽ കേരള നിയമസഭയിൽ ‘കേരള ഗ്രന്ഥശാല നിയമം’ അവതരിപ്പിക്കുകയും 1994 -ൽ അത് നടപ്പിലാക്കുകയും ചെയ്തു.‘വിജ്ഞാനം വികസനത്തിന് ‘ എന്ന കാഴ്ചപ്പാടുമായി 1995 ൽ കേരള ഗ്രന്ഥശാല സംഘം സുവർണ്ണ ജൂബിലി ആഘോഷിച്ചു.


അഡ്വ പി. അപ്പുകുട്ടൻ (സെക്രട്ടറി) 
എൻ.എസ് വിനോദ്‌ (ജോയിന്റ് സെക്രട്ടറി) 

ഡോ കെ.വി. കുഞ്ഞി കൃഷ്ണൻ (പ്രസിഡന്റ്‌) 
ചവറ കെ.എസ്. പിള്ള (വൈസ് പ്രസിഡന്റ്‌)


</doc>
<doc id="173752" url="https://ml.wikipedia.org/wiki?curid=173752" title="കിം ജോങ് യുൻ">
കിം ജോങ് യുൻ

കിം ജോങ് യുൻ.Kim Jong-un (, ), also known as Kim Jong-eun അഥവാ Kim Jung-eun, . യുൻ ഉത്തര കൊറിയയുടെ പരമ്മോന്നത ഭരണാധികാരിയാണ്. പിതാവായ കിം ജോങ് ഇൽ 2011 ഡിസംബർ 17 ന് അന്തരിച്ചതിനെ തുടർന്നാണ് കിം ജോങ് യുൻ അധികാരത്തിലെത്തിയത്.


</doc>
<doc id="173753" url="https://ml.wikipedia.org/wiki?curid=173753" title="ദാരിയൂസ് III">
ദാരിയൂസ് III

അവസാനത്തെ അക്കമീനിയൻ രാജാവായിവായിരുന്നു ദാരിയൂസ് III . 

അക്കമീനിയൻ രാജാവായ അന്താസെർക്സസിന്റെ അനന്തരവന്റെ മകനായി ബി.സി. സു. 380-ൽ ജനിച്ചു. അന്താസെർക്സസിനെയും പുത്രനെയും വധിച്ചശേഷം പ്രധാനമന്ത്രി ബാഗോസ്, ദാരിയൂസിനെ രാജാവായി അവരോധിച്ചു. എന്നാൽ താമസിയാതെ ബാഗോസിനെ വധിച്ചുകൊണ്ട് ദാരിയൂസ് അധികാരം ഉറപ്പിച്ചു. ദാരിയൂസ് II-ന്റെ കാലത്ത് പേർഷ്യൻ ഭരണത്തിൽനിന്നു സ്വതന്ത്രമായ ഈജിപ്തിനെ വീണ്ടും അധീനപ്പെടുത്തിയത് ഇദ്ദേഹത്തിന്റെ ആദ്യകാല സൈനിക നേട്ടങ്ങളിൽ ഒന്നായി ഗണിക്കപ്പെടുന്നു. ദാരിയൂസ് III-ന്റെ ഭരണകാലത്താണ് അലക്സാണ്ടർ ചക്രവർത്തി പേർഷ്യൻ സാമ്രാജ്യത്തെ ആക്രമിച്ചത്. ഇസ്സസിൽവച്ച് അലക്സാണ്ടർ ദാരിയൂസിനെ പരാജയപ്പെടുത്തി. സിറിയ, ഈജിപ്ത് എന്നീ പ്രദേശങ്ങൾ പിടിച്ചെടുത്തുകൊണ്ട് ജൈത്രയാത്ര തുടർന്ന അലക്സാണ്ടറുമായി സന്ധി ചെയ്യാനുള്ള ദാരിയൂസിന്റെ ശ്രമങ്ങൾ പരാജയപ്പെട്ടു. തുടർന്ന് അർബാലയിൽവച്ച് വീണ്ടും അലക്സാണ്ടറെ നേരിട്ടെങ്കിലും പരാജയപ്പെട്ട ദാരിയൂസ്, മീഡിയയുടെ ആസ്ഥാനമായ എക്ബത്താനയിൽ അഭയം തേടി. ബാബിലോണിയ, പേർസെപോലിസ് എന്നീ പ്രദേശങ്ങൾ പിടിച്ചെടുത്ത അലക്സാണ്ടർ എക്ബത്താനയിൽ എത്തിയതോടെ ദാരിയൂസ് കിഴക്കോട്ട് പലായനം ചെയ്തു. ഈ പ്രയാണത്തിനിടെ അനുയായികളാൽ വധിക്കപ്പെടേണ്ട ദുര്യോഗം (ബി.സി. 330) ഇദ്ദേഹത്തിനുണ്ടായി. അലക്സാണ്ടറുമായി സന്ധിക്കു മുതിർന്നേക്കാം എന്ന ഭയമായിരുന്നു ദാരിയൂസിനെ വധിക്കാൻ കൊലയാളികളെ പ്രേരിപ്പിച്ചത്.



</doc>
<doc id="173873" url="https://ml.wikipedia.org/wiki?curid=173873" title="ദക്ഷിണാമൂർത്തി (ശിവൻ)">
ദക്ഷിണാമൂർത്തി (ശിവൻ)

പരമശിവന്റെ ഒരു മൂർത്തിഭേദമാണ് ദക്ഷിണാമൂത്തി ശിവൻ (Tamil: தட்சிணாமூர்த்தி, "Sanskrit": ) . പേരാലിന്റെ ചുവട്ടിൽ തെക്കോട്ടുതിരിഞ്ഞ് ചിന്മുദ്രാങ്കിതനായിരിക്കുന്ന ദക്ഷിണാമൂർത്തിയുടെ സമീപം തത്ത്വജിജ്ഞാസുക്കളായ മുനിമാർ ഇരിക്കുന്നു. ദക്ഷിണാമൂർത്തിയുടെ ചിന്മുദ്ര മഹർഷിമാരുടെ എല്ലാ സംശയങ്ങളും ഇല്ലാതാക്കുന്നതിനു സമർഥമാണത്രെ.

ദക്ഷിണൻ എന്ന പദത്തിന് അനുകൂലൻ എന്നർഥമുണ്ട്. അനുകൂലഭാവത്തിൽ അനുഗ്രഹതത്പര ഭാവത്തിൽ സ്ഥിതിചെയ്യുന്നവൻ എന്ന് ദക്ഷിണാമൂർത്തി എന്ന പദത്തിന് അർഥം കല്പിക്കാം. സതീവിയോഗംമൂലം തപസ്സനുഷ്ഠിച്ച പരമശിവന്റെ മൂർത്തിഭേദമാണ് ദക്ഷിണാമൂർത്തി എന്നാണ് പറയപ്പെടുന്നത്. വേദാന്തതത്ത്വം മുനിമാർക്ക് ഉപദേശിക്കുന്നതിന് ഈ സന്ദർഭം പ്രയോജനപ്രദമായി. ഏതു സംശയവുമായി എത്തുന്ന മുനിമാർക്കും ദക്ഷിണാമൂർത്തിയുടെ സാമീപ്യത്താൽത്തന്നെ സംശയനിവാരണമുണ്ടാകുന്നു. ഗുരുവിന്റെ മൌനം വ്യാഖ്യാനമായിത്തീരുന്നതായി ശിഷ്യർക്കനുഭവപ്പെടുന്നു. പരമശിവനെ ഗുരു ആയി സ്വീകരിക്കുന്ന മൂർത്തിഭേദമാണിത്. മൗനരൂപമായ വ്യാഖ്യാനത്താൽ ശിഷ്യർ സംശയനിവൃത്തിനേടി നിർമ്മലചിത്തരായിത്തീരുന്നു."ഗുരോസ്തുമൌനം വ്യാഖ്യാനം, ശിഷ്യാസ്തു ഛിന്നസംശയാഃ" എന്ന വാക്യം ഈ ഭാവത്തെ വിശദമാക്കുന്നു.

ബ്രഹ്മജ്ഞാനം സൂചിപ്പിക്കുന്ന ഹസ്തമുദ്രയാണ് ദക്ഷിണാമൂർത്തിയുടെ ചിന്മുദ്ര. ജപമാല കയ്യിലുണ്ട്. ജ്ഞാനദേവനായി ആരാധിക്കുന്ന സുബ്രഹ്മണ്യദേവനും ദേവിയുടെ ജ്ഞാനമൂർത്തിഭേദങ്ങളായ ശാരദ, ത്രിപുരസുന്ദരി എന്നിവരും ജ്ഞാനമുദ്രയും ജപമാലയും ധരിക്കുന്നതായി പറയപ്പെടുന്നു. മഹേശൻ, മഹായോഗി, പശുപതി തുടങ്ങിയ ശിവതത്ത്വഭേദങ്ങളും ദക്ഷിണാമൂർത്തിഭേദത്തിനു സമാനമായ തത്ത്വം ഉൾക്കൊള്ളുന്നു. ദക്ഷിണാമൂർത്തിതന്നെ വ്യാഖ്യാനം, ജ്ഞാനം, യോഗം, വീണാധരം എന്ന് നാല് രീതികളിലുണ്ട്. ഈ മൂർത്തിഭേദങ്ങൾക്ക് അതിനനുസരിച്ച് ധ്യാനവും ധ്യാനത്തിനനുസരിച്ച് വിഗ്രഹവും വ്യത്യസ്തമായിരിക്കും.

ശിവക്ഷേത്രങ്ങളിൽ ചിലത് ദക്ഷിണാമൂർത്തി ക്ഷേത്രമാണ്. ഉദാഹരണമായി, ചൊവ്വര ശിവക്ഷേത്രത്തിലെ മൂർത്തി ദക്ഷിണാമൂർത്തിയാണെന്നു പ്രസിദ്ധിയുണ്ട്. വേദാന്ത സദസ്സിലും വിദ്യാരംഭ സന്ദർഭത്തിലും ദക്ഷിണാമൂർത്തിയെ സ്മരിക്കുന്ന പതിവുണ്ട്. ദക്ഷിണാമൂർത്ത്യുപനിഷത്ത്, ദക്ഷിണാമൂർത്തിസ്തവം തുടങ്ങിയ അനേകം കൃതികളിൽ ദക്ഷിണാമൂർത്തിയുടെ വർണന കാണാം. ദക്ഷിണാമൂർത്തിയെ പ്രകീർത്തിക്കുന്ന അനേകം സ്തോത്രകാവ്യങ്ങളുണ്ട്. ശ്രീശങ്കരാചാര്യരുടെ ദക്ഷിണാമൂർത്തിസ്തവമാണ് ഇവയിൽ പ്രമുഖം.

ശിവതത്ത്വത്തെപ്പറ്റി ജിജ്ഞാസുക്കളായ മുനിമാർക്ക് മാർക്കണ്ഡേയമുനി ഉപദേശിക്കുന്നതാണ് ദക്ഷിണാമൂർത്ത്യുപനിഷത്ത്. യാതൊന്നുകൊണ്ടാണോ ദക്ഷിണാമുഖൻ എന്നു പേരുള്ള ശിവൻ ദൃഷ്ടിഗോചരനായി ഭവിക്കുന്നത് അതാണ് പരമരഹസ്യമായ ശിവതത്ത്വജ്ഞാനം എന്ന മുഖവുരയോടെയാണ് മാർക്കണ്ഡേയമുനിയുടെ ഉപദേശം. ദക്ഷിണാമൂർത്തിയെ ധ്യാനിക്കുന്നതിനു ചൊല്ലേണ്ട അനേകം മന്ത്രങ്ങളും അവയുടെ ഋഷി, ഛന്ദസ്സ്, ദേവത എന്നിവയും ഓരോ മന്ത്രത്തോടൊപ്പം ചൊല്ലേണ്ട ധ്യാനവും ഈ ഉപനിഷത്തിൽ വർണിക്കുന്നുണ്ട്. ധ്യാനങ്ങളിൽ ദക്ഷിണാമൂർത്തിയുടെ സ്വരൂപവർണനയാണ് പ്രധാനം. ഉദാഹരണമായി, "'വിഷ്ണു ഋഷിഃ, അനുഷ്ടുപ് ഛന്ദഃ, ദക്ഷിണാമുഖോ ദേവതാ" എന്ന അനുസ്മരണത്തോടെ ചൊല്ലുന്ന മന്ത്രമാണ് "ഓം നമോ ഭഗവതേതുഭ്യം വടമൂലവാസിനേ പ്രജ്ഞാമേധാദി സിദ്ധിദായിനേ, മായിനേനമഃ വാഗീശായ മഹാജ്ഞാനസ്വാഹാ" എന്നത്. ഈ മന്ത്രത്തോടൊപ്പം ചൊല്ലുന്നതും ദക്ഷിണാമൂർത്തിയുടെ സ്വരൂപവർണനയുള്ളതുമായ ധ്യാനമിതാണ്:
<poem>
മുദ്രാ പുസ്തക വഹ്നി നാഗ വിലസദ് ബാഹും പ്രസന്നാനനം
മുക്താഹാരവിഭൂഷണം ശശികലാഭാസ്വത്കിരീടോജ്ജ്വലം
അജ്ഞാനാപഹമാദിമാദിമഗിരാമർഥം ഭവാനീപതിം
ന്യഗ്രോധാന്തനിവാസിനം പരഗുരും ധ്യായാമ്യഭീഷ്ടാപ്തയേ.
</poem>

മറ്റു ധ്യാനങ്ങളിൽ വർണിച്ചിരിക്കുന്ന സ്വരൂപവിശേഷമനുസരിച്ച് സഫ്ടികംപോലെയും വെള്ളിപോലെയും ധവള വർണത്തോടുകൂടിയവനും മുക്കണ്ണനും പരശു, മാൻ എന്നിവ കൈകളിലുള്ളവനും ഒരു കൈ ജംഘയിൽ സ്പർശിച്ചിട്ടുള്ളവനും കൈയിൽ വീണയും പുസ്തകവും ധരിച്ചിരിക്കുന്നവനും വ്യാഘ്രചർമം ധരിച്ചിരിക്കുന്നവനും വ്യാഖ്യാപീഠത്തിലിരിക്കുന്നവനും ഒരു കൈയിൽ അഭയദാനമുദ്രയോടുകൂടിയവനുമാണ് ദക്ഷിണാമൂർത്തി. രഥാക്രാന്ത വിഭാഗത്തിൽപ്പെടുന്ന 64 തന്ത്രങ്ങളിലൊന്ന് ദക്ഷിണാമൂർത്തിതന്ത്രമാണ്.



</doc>
<doc id="174048" url="https://ml.wikipedia.org/wiki?curid=174048" title="ഗുസ്താവ് കൂർബെ">
ഗുസ്താവ് കൂർബെ

പത്തൊൻപതാം നൂറ്റാണ്ടിലെ പ്രമുഖനായ ഫ്രഞ്ച് പെയിന്ററും റിയലിസ്റ്റ് ശൈലിയുടെ മുഖ്യ വക്താവുമായിരുന്നു ഗുസ്താവ് കൂർബെ (ജനനം:10 ജൂൺ 1819 – 31 ഡിസം:1877).ചിത്രകലയിൽ നവീനമായ സാമുഹ്യ വിമർശം കൂർബെ ഉൾപ്പെടുത്തിയത് അന്ന് ശ്രദ്ധേയമായ സംഗതിയായിരുന്നു .നെതർലൻഡ്സിലേയ്ക്കും ബൽജിയത്തിലേയ്ക്കും കൂർബെ നടത്തിയ യാത്രകൾ ചുറ്റുമുള്ള ലോകത്തെ കലയിൽ ആവാഹിയ്ക്കുന്നതിനു കൂർബെയ്ക്കു പ്രചോദനമേൽകി.



</doc>
<doc id="174167" url="https://ml.wikipedia.org/wiki?curid=174167" title="ഒഗോണി">
ഒഗോണി

നൈജീരിയയിലെ ന്യൂനപക്ഷ വംശജനതയാണ്‌ ഒഗോണി . നൈജർ നദിക്കരയിൽ ഏകദേശം 563 ച. കി.മീ. സ്ഥലത്താണ് ഇവർ വസിക്കുന്നത്. 1990-ൽ ഉദ്ദേശം 5,000,00 ജനങ്ങളാണ് ഈ വംശത്തിലുണ്ടായിരുന്നത്. കൃഷിയും മത്സ്യബന്ധനവുമാണ് മുഖ്യതൊഴിൽ. 1958-ൽ ഈ പ്രദേശത്ത് എണ്ണനിക്ഷേപം കണ്ടെത്തി. എണ്ണക്കിണറുകളിൽ നിന്നുള്ള പരിസരമലിനീകരണംമൂലം കഷ്ടതയനുഭവിച്ച ഒഗോണിജനത 1990-ൽ നൈജീരിയൻ ഗവണ്മെന്റിൽനിന്നും സ്വയംഭരണം ആവശ്യപ്പെട്ട് പ്രക്ഷോഭം തുടങ്ങി. പരിസ്ഥിതിപ്രവർത്തകൻ കെൻ സാരോ വിവയായിരുന്നു പ്രക്ഷോഭം നയിച്ചിരുന്നത്. വിഘടനവാദമെന്നു മുദ്രകുത്തി നൈജീരിജൻ ഗവണ്മെന്റ് ഒഗോണികളുടെ മുന്നേറ്റത്തെ അടിച്ചമർത്താൻ തുടങ്ങി. 1995-ൽ 1800-ലധികം ഒഗോണിവംശജർ കൊല്ലപ്പെട്ടു. സാരോവിവയടക്കം എട്ടു മുൻനിരപ്രവർത്തകരെ തടവിലാക്കുകയും വധിക്കുകയും ചെയ്തു. ഒഗോണിജനതയിൽ 20 ശതമാനം മാത്രമാണ് സാക്ഷരര്‍. 85 ശതമാനം തൊഴിലില്ലാത്തവരാണ്.


</doc>
<doc id="174170" url="https://ml.wikipedia.org/wiki?curid=174170" title="ഒറ്റി">
ഒറ്റി

സ്ഥാവരവസ്തുക്കൾ കൈമാറിയുള്ള പണയം ഉടമ്പടികൾക്കായി കേരളത്തിൽ നിലവിലുണ്ടായിരുന്ന ഒരു രീതിയാണ്‌ ഒറ്റി. ഈ പണയ സമ്പ്രദായത്തിൽ തിരിച്ചെടുക്കാൻ അവകാശമുള്ളവണ്ണം പണം പറ്റിക്കൊണ്ട് വസ്തു അനുഭവത്തിനു വിട്ടുകൊടുക്കുന്നു. ഇതിനുവേണ്ടിയുള്ള കരണമാണ് ഒറ്റിയാധാരം. ആദ്യത്തെ ഒറ്റിയാധാരത്തിനുപുറമേ അതേ വസ്തുവിന്റെ മേൽ ഒറ്റിക്കടക്കാരൻ കീഴൊറ്റി, മേലൊറ്റി എന്നീ കരണങ്ങളും ചെയ്യാറുണ്ട്. വസ്തുകൈമാറ്റനിയമത്തിൽ ഇതു സംബന്ധിച്ച് വ്യവസ്ഥകളുമുണ്ട്.


</doc>
<doc id="174174" url="https://ml.wikipedia.org/wiki?curid=174174" title="ആംഗലസാമ്രാജ്യം">
ആംഗലസാമ്രാജ്യം

എ.ആർ. രാജരാജവർമ്മ രചിച്ച സംസ്കൃത മഹാകാവ്യം ആണ് ആംഗലസാമ്രാജ്യം . സംസ്കൃതാലങ്കാരികസിദ്ധാന്തങ്ങൾ അനുസരിച്ചുള്ള മഹാകാവ്യലക്ഷണങ്ങൾ ഉൾക്കൊണ്ട ഈ കൃതി, ബ്രിട്ടനിലെ വിക്ടോറിയയുടെ വജ്രജൂബിലി സംബന്ധിച്ച് രചിച്ചതാണ് .23 സർഗങ്ങളും 1910 പദ്യങ്ങളും ഉണ്ടീ ക്യതിയിൽ . ആ കാലത്ത് രചനയാരംഭിച്ച ഈ മഹാകാവ്യം ആറു വർഷങ്ങൾക്കുശേഷം (1901) ടി.ഗണപതി ശാസ്ത്രിയുടെ ടിപ്പണിയോടുകൂടി പ്രകാശിതമായി. ഇതിലെ 23 സർഗങ്ങളിലായി ബ്രിട്ടന്റെയും ഇന്ത്യയുടെയും ഭൂതകാലചരിത്രങ്ങളും, ഈ രാജ്യങ്ങൾ തമ്മിലുണ്ടായ സേവ്യസേവകബന്ധത്തിന്റെ രൂപപരിണാമങ്ങളും കല്പനാസമ്പന്നനായ ഒരു കവിയുടെ ശില്പനിപുണതയോടുകൂടി വർണിതമായിട്ടുണ്ട്.

ഒന്നാം സർഗത്തിൽ ലണ്ടൻനഗരത്തിന്റെ വർണനയോടുകൂടി ആരംഭിക്കുന്ന ഈ മഹാകാവ്യം 22-ാം സർഗത്തിൽ വിക്ടോറിയയുടെ ഭരണപരിഷ്കാരവിളംബരത്തിൽ എത്തിച്ചേരുന്നു. അവസാനസർഗം ജൂബിലിമഹോത്സവത്തിന്റെ വർണനയാണ്. ഇന്ത്യയിലെ ഹൈന്ദവ-മുസ്ലിം ഭരണചരിത്രം ദിങ്മാത്രദർശനം ചെയ്തുപോകുന്ന കവി, ടിപ്പുവിന്റെ പടയോട്ടക്കാലത്തെ വർണിക്കുവാൻ ഒരു സർഗം മുഴുവൻ (11) വിനിയോഗിച്ചിരിക്കുന്നു. കെ.സി. കേശവപിള്ള 1910 ൽ ഈ കാവ്യത്തെ മലയാളത്തിൽ വിവർത്തനം ചെയ്തു പ്രസിദ്ധീകരിച്ചിട്ടുണ്ട് .

 


</doc>
<doc id="174176" url="https://ml.wikipedia.org/wiki?curid=174176" title="കെ.സി. കേശവപിള്ള">
കെ.സി. കേശവപിള്ള

പ്രമുഖനായ മലയാള സാഹിത്യകാരനും സംഗീതജ്ഞനുമായിരുന്നു കെ.സി.കേശവപിള്ള ( 4 ഫെബ്രുവരി. 1868- 4 സെപ്തംബർ. 1913). പരവൂർ. വി. കേശവനാശാനായിരുന്നു ഗുരു. സംസ്കൃത പാഠശാല സ്ഥാപിച്ചു. കൊല്ലം മലയാംപള്ളിക്കൂടം, കൊല്ലം ഇംഗ്ലിഷ് ഹൈസ്കൂൾ എന്നിവിടങ്ങളിൽ അധ്യാപകനായിരുന്നു. പ്രാസവാദത്തിൽ കെ.സി. കേശവപിള്ള പ്രമുഖ പങ്കുവഹിച്ചിട്ടുണ്ട്. മലയാളം, സംസ്കൃതം, ഇംഗ്ളീഷ്, തമിഴ് തുടങ്ങി നാലു ഭാഷയിൽ സംഗീതം രചിച്ചു. സംഗീതശാസ്ത്രത്തിൽ അദ്ദേഹത്തിനുണ്ടായിരുന്ന അവഗാഹവും, പ്രായോഗികവൈദഗ്ദ്ധ്യവും മൂലം അദ്ദേഹത്തെ സരസഗായക കവിമണി എന്നു വിളിക്കാറുണ്ട്.
കൊല്ലത്തിനടുത്ത് പരവൂരിൽ കോതേത്തു വീട്ടിൽ വലിയ വെളിച്ചത്തു വീട്ടിൽ രാമൻപിള്ളയുടെയും ലക്ഷ്മിയമ്മയുടെയും മകനായി ജനിച്ചു. ലക്ഷ്മിയമ്മയുടെ കുടുംബത്തിലെ കാരണവന്മാർക്ക് തിരുവിതാംകൂർ മഹാരാജാവ് നൽകിയ ബിരുദമാണ് കണക്കു ചെമ്പകരാമൻ. കണക്കു ചെമ്പകരാമൻ ആണ് കെ.സി. ആയത്.
പരവൂർ മലയാളം സ്കൂളിലായിരുന്നു കേശവപിള്ളയുടെ പ്രാഥമിക വിദ്യാഭ്യാസം. പിന്നീട് പരവൂർ കേശവൻ ആശാന്റെ കീഴിൽ സംസ്കൃതപഠനം നടത്തി. കാവ്യനാടകാലങ്കാരങ്ങളിൽ വ്യുല്പത്തി നേടി. എണ്ണയ്ക്കാട്ടു രാജരാജവർമ്മയുടെ കീഴിൽ വ്യാകരണം പഠിച്ചു. ഇംഗ്ളീഷിൽ ചില സുഹൃത്തുക്കളുടെ സഹായത്തോടെ സാമാന്യം നല്ല വൈദഗ്ദ്ധ്യം നേടി. തിരുവനന്തപുരത്ത് എത്തുംമുൻപ് ഒരു വൈദ്യ വിദ്യാലയത്തിൽ സംസ്കൃതാധ്യാപകനായി ജോലിനോക്കിയിട്ടുണ്ട്.

1897ൽ കൊല്ലത്ത് ഒരു മലയാളം സ്കൂളിലും, 1901ൽ ഇംഗ്ളീഷ് ഹൈസ്കൂളിലെ സംസ്കൃതാദ്ധ്യാപകനായും ജോലി ചെയ്തിരുന്നു. 1902ൽ ശ്രീമൂലം തിരുനാളിന്റെ മകൻ
വേലായുധൻ തമ്പിയുടെ അധ്യാപകനായി തിരുവനന്തപുരത്ത് എത്തി. പിന്നീട് ജീവിതാന്ത്യം വരെ തിരുവനന്തപുരത്ത് ജീവിച്ചു.

1890ൽ കല്യാണിഅമ്മ എന്ന സ്ത്രീയെ അദ്ദേഹം വിവാഹം ചെയ്തു എങ്കിലും രണ്ടു വർഷം കഴിഞ്ഞപ്പോൾ അവർ മരിച്ചു. 1894ൽ അച്ഛന്റെ അനന്തരവൾ നാണിക്കുട്ടി അമ്മയെ കെ.സി. വിവാഹം ചെയ്തു. 1913 സെപ്തംബർ 4 (കൊ.വ. 1089 ചിങ്ങം 20) ന് കേശവപിള്ള അന്തരിച്ചു.

പന്ത്രണ്ടാം വയസ്സിൽ രചിച്ച പ്രഹ്ളാദചരിതം എന്ന ആട്ടക്കഥയായിരുന്നു ആദ്യ കൃതി. സംഗീതത്തിലും, സാഹിത്യത്തിലും വാസനയും വൈദഗ്ദ്ധ്യവും ഉണ്ടായിരുന്നു. പില്ക്കാലത്ത്, ഹിരണ്യാസുരവധം, ശൂരപത്മാസുരവധം, ശ്രീകൃഷ്ണവിജയം എന്നിങ്ങനെ മൂന്ന് ആട്ടക്കഥകൾ അദ്ദേഹം എഴുതി. അജാമിളകഥ കിളിപ്പാട്ടായും വിക്രമോർവ്വശീയം, സദാരാമ, രാഘവമാധവം, ലക്ഷ്മീകല്യാണം എന്നിവ സംഗീതനാടകങ്ങളായുമെഴുതി. സംഗീതപ്രവേശിക, സംഗീതമാലിക എന്ന് രണ്ട് കൃതികൾ കർണാടകസംഗീതരീതി അനുസരിച്ചുള്ള കീർത്തനസമാഹാരങ്ങളാണ്. അവയിൽ പലതും അദ്ദേഹം സ്വയം രചിച്ച് ചിട്ടപ്പെടുത്തിയവയാണ്.പ്രശസ്തങ്ങളായ ചില പഴയ കീർത്തനങ്ങൾ ചിട്ടപ്പെടുത്തി.

മേല്പത്തൂരിന്റെ നാരായണീയത്തിന് കെ.സി. എഴുതിയ പരിഭാഷയാണ് ഭാഷാനാരായണീയം. ആസന്നമരണ ചിന്താശതകം ആണ് പ്രഖ്യാതമായ കൃതികളിൽ ഒന്ന്. പ്രാസവാദത്തിൽ അദ്ദേഹം സജീവമായി പങ്കെടുത്ത്, പ്രൌഢമായ ആറേഴു ലേഖനങ്ങൾ ഭാഷാപോഷിണിയിൽ പ്രസിദ്ധപ്പെടുത്തിയിരുന്നു. പ്രാസവാദപശ്ചാത്തലത്തിൽ അദ്ദേഹമെഴുതിയ മഹാകാവ്യമാണ് കേശവീയം . ഏ.ആറിന്റെ ആംഗല സാമ്രാജ്യം, മലയാളത്തിലേയ്ക്ക്
വിവർത്തനം ചെയ്തു. ഏ.ആർ. വൃത്തമഞ്ജരി രചിക്കുമ്പോൾ, കെ.സി.യുടെ ഉപദേശം തേടിയിരുന്നു. 



</doc>
<doc id="174178" url="https://ml.wikipedia.org/wiki?curid=174178" title="കേശവീയം">
കേശവീയം

കെ.സി. കേശവപിള്ള രചിച്ച മഹാകാവ്യം ആണ് കേശവീയം. ഭാഗവതത്തിലെ സ്യമന്തകം കഥയുടെ പശ്ചാത്തലത്തിൽ എഴുതിയ ഈ കൃതി കാളിദാസ ശൈലിയായ വൈദർഭിയിലായിരുന്നു. പന്ത്രണ്ടു സർഗങ്ങൾ. ഇതിൽ യമകസർഗവും ചിത്രസർഗവും ദ്വിതീയാക്ഷരപ്രാസനിർബന്ധവും ഒഴിവാക്കിയിട്ടുണ്ട് .

എന്നു മരണത്തെ വർണിക്കുന്ന കെ.സി. കേശവപിള്ള മഹാകാവ്യ പ്രസ്ഥാനത്തിന്റെ കാൽപനിക - ദാർശനിക ഭാവങ്ങളുടെ പ്രതീകം കൂടിയാണ്.


</doc>
<doc id="174208" url="https://ml.wikipedia.org/wiki?curid=174208" title="റിച്ചാർഡ് ആറ്റൻബറോ">
റിച്ചാർഡ് ആറ്റൻബറോ

ഇംഗ്ലീഷ് ചലച്ചിത്രസംവിധായകനും അഭിനേതാവും നിർമ്മാതാവും വ്യാപാരസംരംഭകനുമായിരുന്നു റിച്ചാർഡ് ആറ്റൻബറോ എന്നറിയപ്പെടുന്ന റിച്ചാർഡ് സാമുവൽ ആറ്റൻബറോ ബാരൻ ആറ്റൻബറോ. (29 ഓഗസ്റ്റ്,1923 - 24 ഓഗസ്റ്റ് 2014). മികച്ച ചിത്രത്തിനുള്ള പുരസ്‌കാരം ഉൾപ്പെടെ എട്ട് ഓസ്‌കർ അവാർഡുകൾ ആറ്റൻബറോ നിർമ്മിച്ച 'ഗാന്ധി' സിനിമ നേടിയത്.

1942 ൽ ഇൻ വിച്ച് വി സേർവ് എന്ന സിനിമയിലൂടെയായിരുന്നു നടനായി ആറ്റൻബറോയുടെ സിനിമ അരങ്ങേറ്റം. 1947 ൽ പുറത്തിറങ്ങിയ ബ്രൈറ്റൻ റോക്കിലെ പ്രകടനം അദ്ദേഹത്തെ പ്രശസ്തനാക്കി. 1959 ൽ ബ്രയാൻ ഫോർബ്‌സുമായി ചേർന്ന് നിർമ്മാണരംഗത്തും സജീവമായി. 1982-ൽ ഗാന്ധി എന്ന ചിത്രത്തിത്തിലൂടെ സംവിധായകൻ,നിർമ്മാതാവ് എന്ന നിലയിൽ രണ്ടു അക്കാഡമി അവാർഡുകൾ അദ്ദേഹത്തെ തേടിയെത്തി. 

പ്രമുഖ ബ്രിട്ടീഷ് പ്രക്ഷേപകനും പ്രകൃതി ശാസ്ത്രജ്ഞനുമായ ഡേവിഡ് ആറ്റൻബറോ ഇളയ സഹോദരനാണ്.റിച്ചാർഡിന്റെ മൂത്തമകളും ഒരു പേരക്കുട്ടിയും 2004 ലെ സുനാമി ദുരന്തത്തിൽ കൊല്ലപ്പെട്ടു.

ഒരു വീഴ്ചയെത്തുടർന്ന് ആറ് വർഷത്തോളം വീൽ ചെയറിലായിരുന്ന അദ്ദേഹം 2014 ഓഗസ്റ്റ്24 ന് അന്തരിച്ചു.
ആറ് പതിറ്റാണ്ട് നീണ്ട തന്റെ കരിയറിൽ ബ്രൈറ്റൻ റോക്ക്, ദ ഗ്രേറ്റ് എസ്‌കേപ്പ്, 10 റോളിങ്ടൺ പ്ലേസ്, മിറാക്കിൾ ഓൺ 34ത് സ്ട്രീറ്റ്, ജുറാസ്സിക്‌ പാർക്ക്‌ , അടക്കം നിരവധി ചിത്രങ്ങളിൽ അഭിനയിച്ചിട്ടുണ്ട്.



</doc>
<doc id="174211" url="https://ml.wikipedia.org/wiki?curid=174211" title="തൈക്കടപ്പുറം">
തൈക്കടപ്പുറം

കേരളത്തിലെ കാസർഗോഡ് ജില്ലയിലെ കാഞ്ഞങ്ങാട് നഗരസഭയോടു് ചേർന്നു് നീലേശ്വരം നഗരസഭയിൽ ജനങ്ങൾ തിങ്ങിവസിക്കുന്ന ഒരു കടലോര ഗ്രാമമാണു് തൈക്കടപ്പുറം. 

നീലേശ്വരം നഗരസഭയിലെ 25-ആം വാർഡ് ഉൾപ്പെടുന്ന പ്രദേശമാണിതു്. നീലേശ്വരം രാജവംശത്തിന്റെ കീഴിലായിരുന്നു തൈക്കടപ്പുറം. ഏ.ഡി 1293-നു മുമ്പുതന്നെ വിദേശരാജ്യങ്ങളുമായി ഇവിടെ വാണിജ്യബന്ധങ്ങൾ നിലനിന്നിരുന്നു. വിസ്താരമായ ഒരു പ്രദേശമാണ് തൈക്കടപ്പുറം. അഴിത്തല വരെ അത് വ്യാപിച്ചു കിടക്കുന്നു. കൊട്ട്രച്ചാൽ, കണിച്ചിറ, കടിഞ്ഞിമൂല,പുറത്തേക്കൈ എന്നീ വിവിധ സ്ഥലങ്ങൾ തൈക്കടപ്പുറത്തിന്റെ ഭാഗമാണ്. 

വംശനാശം നേരിടുന്ന ജീവികളെ സംരക്ഷിക്കുവാൻ വേണ്ടി കേരള ഫോറസ്റ്റ് വകുപ്പുമായി യോജിച്ചു പ്രവർത്തിക്കുന്നതിനായി പ്രകൃതിസ്നേഹികളുടെ സംരംഭമായ നെതൽ ക്ലബ്ബ് ഇവിടെ രൂപീകരിച്ചിട്ടുണ്ട്

നിരവധി ആരാധനാലയങ്ങൾ തൈക്കടപ്പുറത്തുണ്ട്.
തൈക്കടപ്പുറം പാലിച്ചോൻ ദേവസ്ഥാനം, പുറത്തേക്കൈ ശ്രീകൃഷ്ണക്ഷേത്രം, കൊട്ട്രച്ചാൽ കൊടുങ്ങല്ലൂർ ക്ഷേത്രം, കടപ്പുറത്തു ഭഗവതിക്ഷേത്രം, ആലിങ്കൽ ഭദ്രകാളി ക്ഷേത്രം തുടങ്ങിയവ താരതമ്യേന പ്രധാനപ്പെട്ട ക്ഷേത്രങ്ങൾ തന്നെ. നിരവധി അയ്യപ്പ മഠങ്ങളും മുത്തപ്പമഠങ്ങളും പത്തോളം മുസ്ലീം പള്ളികളും തൈക്കടപ്പുറത്തിന്റെ വിവിധഭാഗങ്ങളിലായിട്ടുണ്ട്.


</doc>
<doc id="174213" url="https://ml.wikipedia.org/wiki?curid=174213" title="ബെൻ കിംഗ്സ്ലി">
ബെൻ കിംഗ്സ്ലി

ഒരു ബ്രിട്ടീഷ് ചലച്ചിത്ര നടനാണ് ബെൻ കിംഗ്സ്ലി. കൃഷ്ണ പണ്ഡിറ്റ് ഭൻജി എന്നാണ് യഥാർഥ നാമം.(ജനനം: 31 ഡിസംബർ 1943);. ഗാന്ധി എന്ന ചലച്ചിത്രത്തിൽ മഹാത്മാഗാന്ധിയുടെ വേഷം ചെയ്ത അദ്ദേഹത്തിനു മികച്ച നടനുള്ള ഓസ്കാർ അവാർഡ് ലഭിച്ചു. ബാഫ്റ്റ, ഗോൾഡൻ ഗ്ലോബ് അവാർഡുകളും നേടിയിട്ടുണ്ട്. ഗാന്ധി എന്ന ചിത്രത്തിനു പുറമെ ഷിൻഡിലേഴ്സ് ലിസ്റ്റ്, സെക്സി ബീസ്റ്റ്, ഹൗസ് ഓഫ് സാൻഡ് ആൻഡ് ഫോഗ് എന്നീ ചിത്രങ്ങളിലൂടെയും ബെൻ കിംസ്ലി അറിയപ്പെട്ടു.


</doc>
<doc id="174318" url="https://ml.wikipedia.org/wiki?curid=174318" title="ദീപസ്തംഭം മഹാശ്ചര്യം">
ദീപസ്തംഭം മഹാശ്ചര്യം

കെ.ബി. മധു സംവിധാനം ചെയ്ത് 1999-ൽ പുറത്തിറങ്ങിയ ഒരു മലയാളചലച്ചിത്രമാണ് ദീപസ്തംഭം മഹാശ്ചര്യം. ചിത്രത്തിലെ കേന്ദ്രകഥാപാത്രത്തെ അവതരിപ്പിച്ച ദിലീപ് ഒരു ഓട്ടൻ തുള്ളൽ കലാകാരനായാണ് വേഷമിട്ടിരിക്കുന്നത്. മഹാകവി കുഞ്ചൻ നമ്പ്യാരുടെ പ്രസിദ്ധമായ ഒരു ശ്ലോകത്തിലെ ആദ്യവരിയാണ് ഈ ചലച്ചിത്രത്തിന്റെ പേരായി ഇട്ടിരിക്കുന്നത്. ആച്ചീസ് ഫിലിംസിന്റെ ബാനറിൽ സലീം സത്താർ നിർമ്മിച്ച ഈ ചിത്രത്തിന്റെ രചന സുരേഷ് പൊതുവാൾ നിർവ്വഹിച്ചിരിക്കുന്നു.





</doc>
<doc id="174330" url="https://ml.wikipedia.org/wiki?curid=174330" title="അരിയാൻ രാജമന്നാൻ">
അരിയാൻ രാജമന്നാൻ

ഇന്ത്യയിൽ നിലവിലുള്ള രണ്ട് ആദിവാസി രാജവംശങ്ങളിലൊന്നായ മന്നാൻ സമുദായത്തിലെ ഏറ്റവും പ്രായം കുറഞ്ഞ രാജാവായിരുന്നു അരിയാൻ രാജമന്നാൻ (-28 ഡിസംബർ 2011), 2007 ഡിസംബർ 23നാണ് അരിയാൻ രാജമന്നാൻ രാജാവായി തിരഞ്ഞെടുക്കപ്പെട്ടത്. ഇടുക്കി ജില്ലയിലെ കട്ടപ്പനയ്ക്കു സമീപം കോവിൽ‌മലയിലാണ് രാജ തലസ്ഥാനം.


</doc>
<doc id="174338" url="https://ml.wikipedia.org/wiki?curid=174338" title="കെ. ശിവദാസൻ">
കെ. ശിവദാസൻ

ഒന്നാം കേരളനിയമസഭയിൽ വർക്കല നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു കെ. ശിവദാസൻ (7 മാർച്ച് 1929 - 10 ജൂലൈ 2007). സി.പി.ഐ.യുടെ പ്രതിനിധിയായാണ് കെ. ശിവദാസൻ കേരള നിയമസഭയിലേക്കെത്തിയത്. കുമാരൻ-കുഞ്ഞി ദമ്പതികളുടെ മകനായി 1929 മാർച്ച് 7ന് ജനിച്ചു. അംബുജാക്ഷിയാണ് ഭാര്യ ആറ് കുട്ടികളുണ്ട്.

സ്വാതന്ത്ര്യസമരത്തിൽ സജീവമായി പങ്കെടുത്തിരുന്ന കെ .ശിവദാസൻ ആദ്യം കമ്യൂണിസ്റ്റ് പാർട്ടിയിലംഗമായിരുന്നു, 1960-ൽ ഇദ്ദേഹം സി.പി.ഐ.യിൽ നിന്നും കോൺഗ്രസിലേക്ക് ചേർന്നു. 1963 മുതൽ പതിനാറുവർഷത്തോളം കാട്ടാക്കട പഞ്ചായത്തംഗമായിരുന്നു. കെ.പി.സി.സി. അംഗം, കയർ കോർപറേഷൻ ഡയറക്ടർ ബോർഡംഗം, ഖാദി ഗ്രാമവികസന ബോർഡംഗം, ജില്ലാ മോർട്ടേജ് ബാങ്ക് അംഗം, പിന്നോക്ക ക്ഷേമവികസന കോപ്പറേഷൻ ചെയർമാൻ (1982-85), തിരുവനന്തപുരം ജില്ലാ കോൺഗ്രസ് കമ്മിറ്റിയുടെ വൈസ് പ്രസിഡന്റ് എന്നീ നിലകളിലും ഇദ്ദേഹം പ്രവർത്തിച്ചിരുന്നു. 2007 ജൂലൈ 10ന് അന്തരിച്ചു.


</doc>
<doc id="174340" url="https://ml.wikipedia.org/wiki?curid=174340" title="ശിവദാസൻ (വിവക്ഷകൾ)">
ശിവദാസൻ (വിവക്ഷകൾ)

ശിവദാസൻ എന്ന പേരിൽ താഴെക്കൊടുത്തിരിക്കുന്ന ഏതൊരാളേയും വിവക്ഷിക്കാം.


</doc>
<doc id="174345" url="https://ml.wikipedia.org/wiki?curid=174345" title="ഗുലാം">
ഗുലാം

1998 - ൽ വിക്രം ഭട്ടിന്റെ സംവിധാനത്തിൽ പുറത്തിറങ്ങിയ ഹിന്ദി സിനിമയാണ് ഗുലാം. ഈ ചിത്രത്തിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നത് ആമിർ ഖാനും ,റാണി മുഖർജിയും ആണ് .



</doc>
<doc id="174359" url="https://ml.wikipedia.org/wiki?curid=174359" title="വിഎംവെയർ">
വിഎംവെയർ

വിഎംവെയർ, ഇൻക്. എന്നത് വെർച്ചുവലൈസേഷൻ സോഫ്റ്റ്‌വെയറുകൾ പ്രദാനം ചെയ്യുന്ന ഒരു സ്ഥാപനം ആണ്. 1998ൽ പാലോ അല്ടോ, കാലിഫോർണിയ, യുഎസ്എയിലാണ് ഇത് സ്ഥാപിതമായത്. 2004ൽ ഇഎംസി കോർപറേഷൻ ഈ സ്ഥാപനം ഏറ്റെടുക്കുകയും ഒരു പ്രത്യേക സോഫ്റ്റ്‌വെയർ വിഭാഗമായി പ്രവർത്തിക്കുകയും ചെയ്യുന്നു.

വിഎംവെയറിന്റെ ഡെസ്ക്ടോപ്പ് സോഫ്റ്റ്‌വെയർ മൈക്രോസോഫ്ട്‌ വിൻഡോസ്‌,ലിനക്സ്‌,മാക് ഓഎസ് എക്സ് എന്നിവയിൽ പ്രവർത്തിക്കുമ്പോൾ സെർവറുകൾക്ക് വേണ്ടിയുള്ള വിഎംവെയറിന്റെ എന്റർപ്രൈസ് സോഫ്റ്റ്‌വെയർ ഹൈപർവൈസറുകളായ വിഎംവെയർ ഇഎസ്എക്സ്,വിഎംവെയർ ഇഎസ്എക്സ്ഐ എന്നിവ ഒരു പ്രത്യേക ഓപ്പറേറ്റിങ് സിസ്റ്റത്തിന്റെ സഹായമില്ലാതെ ഹാർഡ്വെയറിൽ നേരിട്ട് പ്രവർത്തിക്കുന്നവയാണ്.

1998ൽ ഡയാനെ ഗ്രീൻ, മേ

</doc>
<doc id="174361" url="https://ml.wikipedia.org/wiki?curid=174361" title="സർഗം">
സർഗം

ഹരിഹരൻ സംവിധാനം ചെയ്ത് 1992-ൽ പുറത്തിറങ്ങിയ ഒരു മലയാളചലച്ചിത്രമാണ് സർഗം. വിനീത്, രംഭ, മനോജ് കെ. ജയൻ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.





</doc>
<doc id="174362" url="https://ml.wikipedia.org/wiki?curid=174362" title="ഇനുയാഷാ">
ഇനുയാഷാ

റുമികോ തകഹാഷി എഴുതി, വരച്ച ഒരു ജാപ്പനീസ് ചിത്രകഥ (മംഗ) യാണു ഇനുയാഷാ ("InuYasha", 犬夜叉). ജപ്പാനിന്റെ സെന്ഗോക്കു ഘട്ടത്തിൽ എത്തിച്ചേരുന്ന കഗോമേ ഹിഗുറാഷി എന്ന പതിനഞ്ചുകാരിയുടെയും ഇനുയാഷാ എന്ന നായമനുഷ്യന്ന്റെയും കഥയാണ്‌ ഇത്.

ഇനുയാഷയിലെ പ്രധാന സ്ത്രീ കഥാപാത്രമാണ് കഗോമേ ഹിഗുറാഷി. ആധുനിക ടോകിയോവിലെ ഒരു സാധാരണ പതിനഞ്ചു വയസ്സുകാരിയിരുന്ന കഗോമേ പെട്ടെന്നൊരു സാഹചര്യത്തിൽ പുരാതന ജപ്പാനിലേക്ക് വലിച്ചിഴക്കപ്പെടുന്നു. അവിടെ അവൾ ഒരു നായ് മനുഷ്യനായ ഇനുയാഷയെ പരിചയപ്പെടുന്നു. ഇനുയാഷയെ കണ്ടുമുട്ടുന്നതിനു അഞ്ഞൂറു വർഷം മുൻപ് കൊല്ലപെട്ട കീകിയോ എന്ന പൂജാരിണിയുടെ പുനർജന്മമാണ് താനെന്നും, മരിക്കുമ്പോൾ അവരുടെ കയ്യിലുണ്ടായിരുന്ന നാല് ആത്മാക്കളുടെ രത്നം തൻറെ ശരീതിനകത്താണെന്നും അവൾ മനസ്സിലാക്കുന്നു. പുരാതന യുഗത്തിലേക്ക് അവളെ കൊണ്ടുപോന്ന പഴുതാര സ്ത്രീ അവളുടെ ദേഹത്തിൽ നിന്നെടുത്ത ആ രത്നം പുറതെടുക്കപെടുന്നു കട്ടുകൊണ്ടുപോകാൻ ശ്രമിക്കുന്ന അസുര കാക്കയെ അമ്പേയത് വീഴ്ത്താനുള്ള ശ്രമത്തിൽ പല ചില്ലുകളായി പൊട്ടിത്തെറിക്കുന്നു. അവ ദുഷ്ടരുടെ കയ്യിൽ എത്താതെ തിരികെ വീണ്ടെടുക്കാൻ കഗോമെ, ഇനുയാഷാ, മിറോക്കു, സാൻഗോ, ഷിപ്പോ എന്നിവർ ഒരുമിക്കുന്നു. 



</doc>
<doc id="174374" url="https://ml.wikipedia.org/wiki?curid=174374" title="പോളിയോ">
പോളിയോ

പോളിയോവൈറസ് ബാധയാൽ ഉണ്ടാകുന്ന രോഗമാണ് പോളിയോമെലിറ്റസ് അഥവാ പോളിയോ. ഇതിനെ ഇൻഫന്റൈൽ പരാലിസിസ് എന്നും വിളിക്കുന്നു. രോഗബാധിതനായ വ്യക്തിയുടെ വിസർജ്ജ്യത്തിലൂടെ പുറത്തെത്തുന്ന വൈറസ് പകരുന്നത് വിസർജ്ജ്യവുമായി സമ്പർക്കത്തിൽ വരുന്ന കുടിവെള്ളം, ഭക്ഷണം മുതലായവ മറ്റൊരു വ്യക്തി കഴിക്കാനിടവരുമ്പോഴാണ്. ഗ്രീക്ക് വാക്കുകളായ ചാരനിറം എന്നർത്ഥമുള്ള പോളിയോസ്, സ്പൈനൽ കോഡ് എന്നർത്ഥം വരുന്ന മൈല്യോസ്, വീക്കം എന്നതിനെ സൂചിപ്പിക്കുന്ന ഐറ്റിസ് എന്നീ വാക്കുകൾ ചേർന്നാണ് ഇത് പോളിയോമൈലിറ്റിസ് എന്ന നാമം ഉണ്ടായിരിക്കുന്നത്.

വായിലൂടെ എത്തുന്ന വൈറസ് വയറ്റിലെത്തി, രക്തത്തിൽ കടന്ന് കേന്ദ്രനാഡീവ്യൂഹത്തേയും തലച്ചോറിനേയും ബാധിക്കുന്നു.

ഇതിന്റെ പ്രതിരോധ മരുന്നു തുള്ളികളായിട്ടാണ് കുട്ടികൾക്ക് കൊടുക്കുന്നത്.
പോളിയോ വാക്സിൻ കണ്ടുപിടിച്ചത് 1952ൽ ജോനസ് സാൽക് ആണ്. 1955 ഏപ്രിൽ 12ന് അദ്ദേഹം അതേക്കുറിച്ച് പ്രഖ്യാപനം നടത്തി. അത് കുത്തിവെക്കാനുള്ള പ്രതിരോധ മരുന്നായിരുന്നു. ആൽബെർട്ട് സാബിൻ വായിൽകൂടി കഴിക്കാവുന്ന പ്രതിരോധ മരുന്ന് കണ്ടുപിടിച്ചു. മനുഷ്യരിൽ പരീക്ഷിക്കാനുള്ള അനുവാദം 1957 ൽ ലഭിച്ചു. 1962ൽ ലൈസൻസും കിട്ടി.




</doc>
<doc id="174378" url="https://ml.wikipedia.org/wiki?curid=174378" title="കമ്മാടംകാവ് മിറിസ്റ്റിക്ക ചതുപ്പ്">
കമ്മാടംകാവ് മിറിസ്റ്റിക്ക ചതുപ്പ്

കേരളത്തിലെ കാഞ്ഞങ്ങാടിനു സമീപം കമ്മാടംകാവിൽ കണ്ടെത്തിയ ഒരു മിറിസ്റ്റിക്ക ചതുപ്പാണ് (കാവടിവേരുകളാൽ ചുറ്റപ്പെട്ടത്) കമ്മാടംകാവ് മിറിസ്റ്റിക്ക ചതുപ്പ്. കമ്മാടംകാവിൽ ഇടതൂർന്നവനങ്ങളും മറ്റുസസ്യങ്ങളും വളരുന്നുണ്ട്. ഇവിടുത്തെ ചതുപ്പിൽ കണ്ടൽപോലെ വേരുകളോടു കൂടിയ കാട്ടുജാതിക്ക മരം ധാരാളമായി വളരുന്നു. ഈ മരത്തിലെ ഫലങ്ങൾ നാട്ടുജാതിക്കയെ അപേക്ഷിച്ച് വളരെ ചെറുതാണ്. ഇതിന്റെ ഒരു ശാഖയിൽ തന്നെ നൂറോളം കായ്കൾ ഉണ്ടാകുന്നു. കേരള ശാസ്ത്രസാഹിത്യ പരിഷത്തിന്റെ അന്വേഷണത്തിലാണ് ചതുപ്പ് കണ്ടെത്തിയത്. 

കണ്ണൂർ ജില്ലയിലെ മട്ടന്നൂർ നഗരസഭയിൽ ഉൾപ്പെടുന്ന പൂങ്ങോട്ടുംകാവിലും കൊല്ലം ജില്ലയിലെ ചെന്തുരുണി-കുളത്തൂപ്പുഴ വനമേഖലയിലും ഇടുക്കി ജില്ലയിലെ നേര്യമംഗലത്തും കോട്ടയം ജില്ലയിലെ തട്ടേക്കാട് പക്ഷിസങ്കേതത്തിനു സമീപമുള്ള ഉരുളൻതണ്ണിയിലും ഇത്തരം ചതുപ്പുകൾ കണ്ടെത്തിയിട്ടുണ്ട്.



</doc>
<doc id="174386" url="https://ml.wikipedia.org/wiki?curid=174386" title="ചെന്തുരുണി">
ചെന്തുരുണി

അഗസ്ത്യകൂടത്തിൽ വിശിഷ്യാ കൊല്ലം ജില്ലയിലെ തെന്മലയിൽ മാത്രം കാണപ്പെടുന്ന ഒരിനം മരമാണ് ചെന്തുരുണി. "ഗ്ലൂട്ടാ ട്രാവൻകോറിക്ക" ("Gluta travancorica") എന്നാണ് ഇതിന്റെ ശാസ്ത്രീയനാമം. കട്ടിയേറിയ തോലും ചുവന്ന നിറത്തിലുള്ള കറയും ഇതിന്റെ പ്രത്യേകതയാണ്. ചുവന്ന നിറത്തിലുള്ള കറ വരുന്നതിനാലാണ് ഇതിന് ചെന്തുരുണി എന്ന പേര് ലഭിച്ചതെന്നു കരുതപ്പെടുന്നു. 35 മീറ്ററോളം ഉയരം വയ്ക്കുന്ന ഒരു വന്മരമാണിത്. പശ്ചിമഘട്ടത്തിലെ ഒരു തദ്ദേശവൃക്ഷമാണ് ചെന്തുരുണി. തടി ഫർണിച്ചറിന് ഉപയോഗിക്കാൻ കൊള്ളാം. മരത്തിന്റെ പേരിൽ നിന്നുമാണ് ചെന്തുരുണി വന്യജീവി സങ്കേതം എന്ന പേര് ലഭിച്ചത്.



</doc>
<doc id="174394" url="https://ml.wikipedia.org/wiki?curid=174394" title="ആംഗ്ലോ സാക്‌സൺ ക്രോണിക്കിൾ">
ആംഗ്ലോ സാക്‌സൺ ക്രോണിക്കിൾ

അഞ്ചാം ശതകം മുതൽ 1154 വരെയുള്ള ഇംഗ്ലണ്ടിന്റെ ചരിത്രമടങ്ങുന്ന രേഖയാണ് ആംഗ്ലോ സാക്‌സൺ ക്രോണിക്കിൾ എന്നറിയപ്പെടുന്നത്. 890-നും 1155-നുമിടയിൽ ഈ രേഖയുടെ വിവിധ ഭാഗങ്ങൾ തയ്യാറാക്കപ്പെട്ടു. സന്യാസാശ്രമങ്ങളിലെ കുറിപ്പുകൾ, കുടുംബപരവും സഭാസംബന്ധവുമായ രേഖകൾ (ഉദാ. ബീഡിന്റെ എക്ലീസിയാസ്റ്റിക്കൽ ഹിസ്റ്ററി ഒഫ് ദ ഇംഗ്ലിഷ് നേഷൻ) എന്നിവയെ അടിസ്ഥാനമാക്കിയാണ് ഇവ രചിച്ചത്. ആൽഫ്രഡ് രാജാ(849-899)വിന്റെ മേൽനോട്ടത്തിൽ തയ്യാറാക്കിത്തുടങ്ങി. ആംഗ്ലോ സാക്‌സൺ ആക്രമണം മുതൽ 1154 ൽ സ്റ്റീഫൻ രാജാവ് സ്ഥാനമൊഴിയുന്നതുവരെയുള്ള ഇംഗ്ലണ്ടിന്റെ സമഗ്രചരിത്രം ഈ ഗ്രന്ഥശേഖരത്തിലുണ്ട്. ഇംഗ്ലീഷിലാണ് ഇത് എഴുതിയിട്ടുള്ളത്. ക്രോണിക്കിളിന്റെ ഏഴു കൈയെഴുത്തു പ്രതികൾ ഇപ്പോഴുണ്ട് 



</doc>
<doc id="174399" url="https://ml.wikipedia.org/wiki?curid=174399" title="മലബന്ധം">
മലബന്ധം

വിരേചന പ്രക്രിയയിലുള്ള മാറ്റങ്ങൾ മൂലം മലം ഉറച്ച് കട്ടിയായി സാധാരണ കാലയളവിൽ പോകാതിരിയ്ക്കുന്നതാണ് മലബന്ധം. ആഹാരത്തിന് ദഹന വ്യൂഹത്തിൽവച്ചു സംഭവിക്കുന്ന മാറ്റങ്ങളെ തുടർന്ന് വൻകുടലിൽ വച്ചാണ് മലം ഉണ്ടാകുന്നത്. മലവിസർജനത്തിനു നിദാനമായ റിഫ്‌ളക്‌സ് ആണ് ഡെഫിക്കേഷൻ റിഫ്‌ളക്‌സ്. മലദ്വാരത്തിലുള്ള മാംസപേശികൾ മലത്തിന്റെ പുറത്തേക്കുള്ള പോക്കിനെ നിയന്ത്രിക്കുന്നു. പ്രത്യേക നാഡികൾ ഈ റിഫ്‌ളക്‌സിനെ നിയന്ത്രിക്കുന്നു.

വയറിനു അസ്വസ്ഥത, വയറു വീർക്കൽ.
പല കാരണങ്ങളാലും മലബന്ധം ഉണ്ടാകും. തെറ്റായ ആഹാരക്രമവും ദിനചര്യയുമാണ് പ്രധാന കാരണം. വൻകുടലിനു ചുരുങ്ങാനും വികസിക്കാനുമുള്ള ശേഷി നഷ്ടപ്പെടുന്നത് കുട്ടികളിലും, കുടലിന്റെ മാംസപേശികൾക്കു ബലക്ഷയം സംഭവിക്കുന്നത് പ്രായം ചെന്നവരിലും മലബന്ധത്തിനു കാരണമാകും. കുടലിലുണ്ടാകുന്ന അർബുദം, നാഡികൾക്കുണ്ടാകുന്ന ക്ഷതങ്ങൾ ഇവയൊക്കെ മലബന്ധം ഉണ്ടാക്കാവുന്നതാണ്. ആഹാരത്തിൽ നാരുകൾ തീരെ കുറവായിരുന്നാൽ മലബന്ധത്തിന് സാധ്യതയുണ്ട്.




</doc>
<doc id="174407" url="https://ml.wikipedia.org/wiki?curid=174407" title="വെളിച്ചപ്പാട്">
വെളിച്ചപ്പാട്

ഒരു ദേവതയിൽ നിന്ന് ലഭിക്കുന്ന വെളിപാടുകൾ ആജ്ഞാരൂപത്തിൽ നല്കുന്ന ആൾ ആണു് വെളിച്ചപ്പാട് എന്നറിയപ്പെടുന്നത്. പൗരാണിക ഈജിപ്തിലും, ഗ്രീസിലെ ഡെൽഫിയിലും ഇത്തരം വെളിച്ചപ്പാടുകൾ ഉണ്ടായിരുന്നു . കേരളത്തിലെ പല ഭഗവതിക്ഷേത്രങ്ങളിലും വെളിച്ചപ്പാടന്മാർ ഉണ്ട് . വാള്, ചിലമ്പ്, അരമണി, പൂമാല മുതലായവ അണിഞ്ഞുകൊണ്ട് ഉറഞ്ഞുതുള്ളുന്ന വെളിച്ചപ്പാടന്മാർ ചിലപ്പോൾ സ്വന്തം ശിരസ്സിൽ വെട്ടിമുറിവേല്പിക്കാരുണ്ട് .
ചിലയിടങ്ങളിൽ ഇവരെ കാമ്പിത്താൻ(മണ്ണടി ക്ഷേത്രം) എന്നും കോമരം എന്നും വിളിക്കുന്നു.


</doc>
<doc id="174409" url="https://ml.wikipedia.org/wiki?curid=174409" title="ദൈവദൂഷണം">
ദൈവദൂഷണം

ദൈവത്തിലും മതസംബന്ധമായ ആചാരങ്ങളിലും വിശ്വസിച്ചു കൊണ്ട് അവയെ നിന്ദിക്കൽ ആണ് ദൈവദൂഷണം. ദൈവത്തെയും ദൈവിക നന്മയെയും നിന്ദിക്കുന്ന വിധത്തിലുള്ള വാക്കോ അടയാളമോ ആംഗ്യമോ ദൈവദൂഷണമാകാം. 

ആറാം ശതകത്തിൽ ജസ്റ്റീനിയൻ ചക്രവർത്തി ക്രോഡീകരിച്ച നിയമസംഹിതയിലും വധശിക്ഷ അർഹിക്കുന്ന തിന്മയായിരുന്നു. ഇന്നും പല രാജ്യങ്ങളിലും ദൈവദൂഷണത്തിനെതിരായി ശിക്ഷകൾ നിലവിലുണ്ട് .

പഴയ നിയമത്തിൽ ദൈവത്തിനെതിരായ വാക്കോ പ്രവൃത്തിയോ ആണ് ദൈവദൂഷണം. വിശുദ്ധ അഗസ്റ്റിൻ ഇതിനെ വിശ്വാസത്തിനെതിരായ തിന്മയെന്നാണ് വിളിക്കുക. സാൻഹെൻദ്രീൻ സംഘം യേശുവിന്റെ മേൽ ചുമത്തിയ കുറ്റം ദൈവദൂഷണമായിരുന്നു. ദൈവത്തിന്റെ നാമം തെറ്റായോ വൃഥാവിലോ ഉപയോഗിക്കുന്നതും ദൈവദൂഷണമാണ്. ദൈവദൂഷണം പറയുന്നവരെ കല്ലെറിഞ്ഞു കൊല്ലണമെന്നതായിരുന്നു മോശയുടെ നിയമം. 


</doc>
<doc id="174416" url="https://ml.wikipedia.org/wiki?curid=174416" title="അങ്കിൾ ബൺ">
അങ്കിൾ ബൺ

ഭദ്രന്റെ സംവിധാനത്തിൽ മോഹൻലാൽ നായകനായി 1991-ൽ പുറത്തിറങ്ങിയ ഒരു മലയാളചലച്ചിത്രമാണ് അങ്കിൾ ബൺ.

പഴവിള രമേശൻ രചിച്ച ഗാനങ്ങൾക്ക് രവീന്ദ്രൻ സംഗീതം നൽകിയിയിരിക്കുന്നു.


</doc>
<doc id="174419" url="https://ml.wikipedia.org/wiki?curid=174419" title="അബുൽ ഫസ്‌ൽ">
അബുൽ ഫസ്‌ൽ

ചരിത്രപ്രധാനമായ അക്ബർ നാമയുടെ രചയിതാവായ ഷൈഖ് അബുൾ ഫസൽ ഇബ്നു മുബാരക് (പേർഷ്യൻ ابو الفضل) അക്ബറുടെ പ്രധാനമന്ത്രിയും ജീവചരിത്രകാരനും ആത്മമിത്രവുമായിരുന്നു. കവിയായിരുന്ന മുത്ത സഹോദരൻ അബുൾ ഫൈസിയും അക്ബറുടെ ദർബാറിലെ അംഗമായിരുന്നു. 

ഷൈഖ് മുബാരക് എന്ന മതപണ്ഡിതൻറെ രണ്ടാമത്തെ പുത്രനായി 1551, ജനുവരി 14ന് അബുൾ ഫസൽ ആഗ്രയിൽ ജനിച്ചു. ഷൈഖ് എന്നത് പരമ്പരാഗതമായ കുടുംബപ്പേരായിരുന്നു. ഫൈസിയുടേയും ഫസലിൻറേയും അധ്യാപകൻ മതസഹിഷ്ണുവായ പിതാവു തന്നേയായിരുന്നു. പിതാവിൻറെ വിശാലവീക്ഷണം പുത്രന്മാരിലേക്കും പകർന്നു.. ഈ ചിന്താഗതി പിന്നീട് പിതാവിനും പുത്രന്മാർക്കും ഏറെ ബുദ്ധിമുട്ടുകളുണ്ടാക്കി. 15-ആമത്തെ വയസ്സിൽ വിദ്യാഭ്യാസം പൂർത്തിയാക്കുകയും 20-ആമത്തെ വയസ്സിൽ അധ്യാപകവൃത്തിയിലേർപ്പെടുകയും ചെയ്തു. 

ഫൈസിയുടെ കവിതകൾ അക്ബറുടെ ദർബാറിൽ ചർച്ചാവിഷയമായപ്പോൾ, 1567, സപ്റ്റംബർ 24ന് ഫൈസി നിർബന്ധപൂർവ്വം ദർബാറിലേക്ക് ആനയിക്കപ്പെട്ടു. ആശങ്കാകുലനായിരുന്ന ഫൈസിയുടെ ദുശ്ചിന്തകൾ അസ്ഥാനത്തായിരുന്നു. സഹൃദയനായിരുന്ന അക്ബർ ഫൈസിക്ക് സഭയിൽ അംഗത്വം നൽകി. താമസിയാതെ ഫൈസിയുടെ ശുപാർശയിലൂടെ ഫസലും ദർബാറിലെത്തി. ആദ്യത്തെ കൂടിക്കാഴ്ച്ചയിൽ, ഫസൽ താൻ സ്വയം തയ്യാറാക്കിയ ഒരു പ്രബന്ധമാണ് അക്ബർക്കു കാഴ്ച്ച വച്ചത്. ഖുറാനിലെ രണ്ടാം അധ്യായത്തിലെ ശ്ലോകം 256-ൻറെ വ്യാഖ്യാനം. 

ഫൈസി, പിൽക്കാലത്ത് പ്രസിദ്ധനായ ഒരു കവിയായിത്തീർന്നു. അസാമാന്യമായ അറിവും ബുദ്ധിശക്തിയുംകൊണ്ട് ഫസ്ൽ ക്രമേണ ഉയർന്ന് പ്രധാനമന്ത്രിപദത്തിൽ എത്തിച്ചേർന്നു. എഴുത്തുകാരൻ, ഭരണകർത്താവ്, നയതന്ത്രപ്രതിനിധി, സേനാനായകൻ എന്നിങ്ങനെ വിവിധ നിലകളിൽ അബുൽഫസ്ൽ ശോഭിച്ചിരുന്നു. 

സാഹിത്യരചനയോടൊപ്പം സൈനികസേവനത്തിലും മികച്ച കഴിവു പ്രകടിപ്പിച്ച ഫസൽ അക്ബറുടെ വിശ്വസ്തമിത്രവും ഉപദേഷ്ടാവുമായി. ഫസലിൻറെ മൻസാബ് ആയിരത്തിൽ നിന്ന് നാലായിരമായി ഉയർന്നു. എന്നാൽ അക്ബറുടെ പ്രീതിക്കൊപ്പം സലീം രാജകുമാരന്റെ കടുത്ത വിദ്വേഷത്തിനും ഫസൽ പാത്രമായി. 

അക്ബറുടെ "ദീൻ ഇലാഹി" എന്ന സാർവലൌകികമതത്തിന്റെ സൃഷ്ടിക്ക് പ്രേരണ നൽകിയത് ഇദ്ദേഹം ആണെന്നു പറയപ്പെടുന്നു. സാർവത്രിക മതസഹിഷ്ണുത, ചക്രവർത്തിയുടെ ആത്മീയനേതൃത്വം എന്നീ ആശയങ്ങൾ വികസിപ്പിക്കുന്നതിൽ അബുൽഫസ്ൽ ഗണ്യമായ പങ്കു വഹിച്ചിട്ടുണ്ട്. 

"ആയ്നെ അക്ബരി" (അക്ബറുടെ ഭരണസമ്പ്രദായം), അക്ബർനാമാ (അക്ബറുടെ ജീവചരിത്രം) എന്നീ ഗ്രന്ഥങ്ങളുടെ രചയിതാവ് എന്ന നിലയിലാണ് അബുൽഫസ്ലിന്റെ യശസ്സ് നിലനിൽക്കുന്നത്. അക്ബറുടെ സാമ്രാജ്യത്തിന്റെ സാമൂഹികവും സാമ്പത്തികവും ചരിത്രപരവുമായ സവിശേഷതകൾ വിവരിക്കുന്ന ആയ്നെ അക്ബരിയും അക്ബറുടെ സംഭവബഹുലമായ ജീവചരിത്രം പ്രതിപാദിപ്പിക്കുന്ന അക്ബർ നാമായും മുഗൾഭരണകാലത്തെക്കുറിച്ചു ലഭിക്കുന്ന വിലപ്പെട്ട ചരിത്രരേഖകളാണ്.
മൂന്നു ഖണ്ഡങ്ങളായുളള ഈ ബൃഹ്ത്തായ ചരിത്രഗ്രന്ഥം പൂർത്തിയാക്കാൻ ഫസൽ ഏഴു കൊല്ലമെടുത്തു. ഒന്നാം ഖണ്ഡം അക്ബർ വരെയുളള മുഗളരുടെ വംശാവലിയും ഭരണരീതികളുമാണ്. അക്ബറിന്റെ ജനനത്തോടെ ഈ ഖണ്ഡം അവസാനിക്കുന്നു. രണ്ടാം ഖണ്ഡം മുഴുവനായും അക്ബറെപ്പറ്റിയുളളതാണ്. 
1556 മുതൽ 1602 വരെയുളള 46 വർഷങ്ങളിൽ നടന്ന എല്ലാ ചരിത്രസംഭവങ്ങളും ഇവിടെ വിശദമായി രേഖപ്പെടുത്തിയിരിക്കുന്നു. മൂന്നാമത്തെ ഖണ്ഡമായ ഐനി അക്ബരിക്ക് 5 ഉപവിഭാഗങ്ങളുണ്ട്. മുഗൾസാമ്രാജ്യത്തിൻറെ ഭരണവ്യവസ്ഥ, സ്ഥിതിവിവരക്കണക്കുകൾ, മൻസാബ് വ്യവസഥയിലധിഷ്ഠിതമാസ സൈന്യ ഘടന, സ്ഥാനമാനങ്ങൾ, വിപണിയിലെ വിലനിലവാരങ്ങൾ, ഭക്ഷണരീതികൾ അങ്ങനെ പലതും.
ബന്ധുമിത്രാദികൾക്കെഴുതിയ കത്തുകളുടെ സംഗ്രഹം
ഔദ്യോഗിക ലേഖനങ്ങളുടേയും കത്തുകളുടേയും സംഗ്രഹം

അവസാനത്തെ രണ്ടും ഫസലിൻറെ മരണശേഷം പിന്ഗാമികൾ തയ്യാറാക്കിയതാണ്,

തനിക്കെതിരായി ചക്രവർത്തിയെ ഉപദേശിച്ചു എന്ന കാരണത്താൽ സലിം രാജകുമാരന്റെ (പിന്നീട് ജഹാംഗീർ ചക്രവർത്തി) നീരസത്തിനു പാത്രമായ അബുൽഫസ്ൽ 1602 ആഗസ്റ്റ് 12-ന് വധിക്കപ്പെട്ടു. ഫസലിനെ വധിക്കാനായി സലീം രാജകുമാരൻ, വീർ സിംഗ് ബുന്ദേലയുടെ സഹായം തേടി. അക്ബറുടെ ആദേശപ്രകാരം ഡക്കാനിൽ നിന്ന് ആഗ്രയിലേക്ക് പോകുന്ന വഴിക്ക് വച്ച് ബുന്ദേല, ഫസലിനെ കൊലപ്പടുത്തി. . 



</doc>
<doc id="174420" url="https://ml.wikipedia.org/wiki?curid=174420" title="ജയാനൻ വിൻസെന്റ്">
ജയാനൻ വിൻസെന്റ്

ഒരു ചലച്ചിത്രഛായാഗ്രാഹകനാണ് ജയാനൻ വിൻസെന്റ്. മലയാളചലച്ചിത്രസംവിധായകനും ഛായാഗ്രാഹകനുമായ എ. വിൻസെന്റിന്റെ മകനാണ് ഇദ്ദേഹം. ഛായാഗ്രാകനായ അജയൻ വിൻസെന്റ് സഹോദരനാണ്.


</doc>
<doc id="174425" url="https://ml.wikipedia.org/wiki?curid=174425" title="എസ്. പാവമണി">
എസ്. പാവമണി

ഒരു ചലച്ചിത്രവിതരണക്കാരനും മലയാളചലച്ചിത്രനിർമ്മാതാവുമാണ് എസ്. പാവമണി (മരണം:2010 ഓഗസ്റ്റ് 31). വിവിധഭാഷകളിലായി ഇരുന്നൂറിലധികം ചിത്രങ്ങൾ ഇദ്ദേഹം വിതരണം ചെയ്തിട്ടുണ്ട്.

കോഴിക്കോട് ജില്ലയിലെ പാവങ്ങാട് സാമുവേൽ.ജെ.പാവമണിയുടെയും ആലീസിന്റെയും മകനായി ജനിച്ചു. സഹോദരനായ എസ്.എൽ. പാവമണിക്കൊപ്പം 1959-ൽ ചലച്ചിത്രവിതരണ മേഖലയിൽ പ്രവേശിച്ചു. ആദ്യം ഹിന്ദി ചലച്ചിത്രങ്ങളായിരുന്നു ഇവർ വിതരണം ചെയ്തിരുന്നത്. എ. വിൻസന്റ് നിർമിച്ച് സംവിധാനം ചെയ്ത ചെണ്ട എന്ന ചിത്രത്തിന്റെ വിതരണത്തോടെയാണ് പാവമണി മലയാളത്തിൽ സജീവമായത്. ഷീബ ഫിലിംസ്, സിതാര, അജന്ത, നവശക്തി എന്നീ പേരുകളിലുള്ള കമ്പനികളിലൂടെ ഇദ്ദേഹം വിവിധഭാഷകളിൽ നിരവധി ചിത്രങ്ങൾ വിതരണം ചെയ്തു. പ്രതാപ്ചിത്രയുടെ ബാനറിൽ 1975-ൽ "അയോധ്യ" എന്ന ചിത്രമാണ് ആദ്യമായി നിർമ്മിച്ചത്. ഓൾ കേരള ഫിലിം ഡിസ്ട്രിബ്യൂട്ടേഴ്‌സ് അസോസിയേഷന്റെ സ്ഥാപകകരിലൊരാളായ ഇദ്ദേഹം ജനറൽ സെക്രട്ടറിയായി 1978-ൽ പ്രവർത്തിച്ചിരുന്നു. 78-ആം വയസ്സിൽ ശ്വാസതടസ്സം മൂലം 2010 ഓഗസ്റ്റ് 31-ന് കൊച്ചിയിൽ വെച്ച് അന്തരിച്ചു.

ചലച്ചിത്രഛായാഗ്രാഹകനായ ജയാനൻ വിൻസെന്റ് ഇദ്ദേഹത്തിന്റെ മരുമകനാണ്.



</doc>
<doc id="174435" url="https://ml.wikipedia.org/wiki?curid=174435" title="എൻ. ശിവൻ പിള്ള">
എൻ. ശിവൻ പിള്ള

ഒന്നും, ഏഴും, എട്ടും കേരളനിയമസഭകളിൽ പറവൂർ നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ നേതാവായിരുന്നു എൻ. ശിവൻ പിള്ള (ഫെബ്രുവരി 1918 - 13 മാർച്ച് 2004). സി.പി.ഐ. പ്രതിനിധിയായാണ് ശിവൻ പിള്ള കേരള നിയമസഭയിലേക്കെത്തിയത്. കലാപ്പറമ്പിൽ മാധവൻ പിള്ള - കീറ്റേടത്ത് ജാനകിയമ്മ ദമ്പതികളുടെ മകനായി 1918 ഫെബ്രുവരിയിൽ കെടാമംഗലത്ത് ജനിച്ചു, ചെല്ലമ്മയാണ് ഭാര്യ മുൻ നിയമസഭാംഗം പി. രാജുവുൾപ്പടെ മൂന്ന് ആൺകുട്ടികളും ഒരു പെൺകുട്ടിയും ഇദ്ദേഹത്തിനുണ്ട്. കോടതി വിധിയേത്തുടർന്ന് 1984-ൽ ഇദ്ദേഹത്തിന്റെ നിയമസഭാംഗത്വം അസാധുവായിരുന്നു.

ഏഴു ദശാബ്ദങ്ങൾ നീണ്ട രാഷ്ട്രീയ പ്രവർത്തകനാണ് ശിവൻ പിള്ള, 1936കളിൽ സ്വാതന്ത്ര്യ സമര പ്രസ്ഥാനങ്ങളിൽ സജീവമായി പങ്കെടുത്തു. 1938-ൽ ഇദ്ദേഹം കോൺഗ്രസ് പാർട്ടിയിലംഗമായി, അക്കാലത്ത് കേരളത്തിൽ നടന്ന ഒട്ടു മിക്ക പ്രധാന സ്വാതന്ത്ര്യ സമര പ്രസ്ഥാനങ്ങളിലും (ക്വിറ്റ് ഇന്ത്യാ പ്രസ്ഥാമുൾപ്പടെ) പങ്കെടുത്ത ഇദ്ദേഹം എഴു വർഷത്തോളം ജയിൽ വാസം അനുഷ്ഠിച്ചിട്ടുണ്ട്. തിരുവിതാകൂറിൽ ഉത്തരവാദിത്തപ്പെട്ട സർക്കാർ വേണമെന്ന സമരത്തിലും പാലിയം സമരത്തിലും ഇദ്ദേഹം സജീവ പങ്കാളിയായിരുന്നു. ഒന്നര വർഷക്കാലം ഒളിവിലും കഴിയേണ്ടതായി വന്നിട്ടുണ്ട്. 1982 മുതൽ 84 വരെ ഗവണ്മെന്റ് അഷുറൻസ് സമിതിയുടേ ചെയർമാനായും ഇദ്ദേഹം പ്രവർത്തിച്ചിട്ടുണ്ട്. ഭാരത സർക്കാരിന്റെ താമര പത്ര പുരസ്കാരവും രാഷ്ട്രീയ പെൻഷനും ഇദ്ദേഹത്തിനു ലഭിച്ചിട്ടുണ്ട്.

വടക്കൻ പറവൂരിലെ സ്വകാര്യ ആശുപതിയിൽ വച്ച് 2004 മാർച്ച് 13ന് പുലർച്ചെ 4.20ന് ഇദ്ദേഹം അന്തരിച്ചു.


</doc>
<doc id="174436" url="https://ml.wikipedia.org/wiki?curid=174436" title="താനെ ചുഴലിക്കാറ്റ്">
താനെ ചുഴലിക്കാറ്റ്

ഇന്ത്യാമഹാസമുദ്രത്തിൽ ഇൻഡോനേഷ്യയ്ക്ക് സമീപത്തു നിന്നും 2011 ഡിസംബർ 23നു ഉത്ഭവിച്ച ഉഷ്ണമേഖല ചുഴലിക്കാറ്റാണ് താനെ ചുഴലിക്കാറ്റ്. 2011 ഡിസംബർ 30ന് അതിരാവിലെ ഇത് തമിഴ്നാട് , ആന്ധ്രാപ്രദേശ്‌ തീരങ്ങളിൽ ആഞ്ഞടിച്ചു. മണിക്കൂറിൽ 120 കിലോമീറ്റർ വരെ ആഞ്ഞുവീശിയ കാറ്റ് ഒട്ടനവധി ആളപയാവും നാശനഷ്ടങ്ങളും വരുത്തുകയുണ്ടായി. 
മ്യാൻമാറിലെ ജ്യോതിഷ്യ പണ്ഡിതനായ മിൻ താനെ കായുടെ സ്മരണാർഥമാണ് താനെ എന്ന പേരിട്ടത്. അതാത് മേഖലകളിലെ വിവിധ രാജ്യങ്ങൾ ഊഴമനുസരിച്ചാണ് കാറ്റുകൾക്ക് പേരിട്ടു കൊണ്ടിരിക്കുന്നത്. 2004 മുതൽ അഞ്ച് തവണ രൂപം കൊണ്ട ചുഴലികാറ്റുകൾക്ക് ലൈല (പാകിസ്താൻ), ബന്ധു (ശ്രീലങ്ക), ബെറ്റ്(തായലന്റ്), ഗിരി(ബംഗ്ളാദേശ്), ജൽ (ഇന്ത്യ), കെയ്ല (മാലദ്വീപ്) എന്നിങ്ങനെയാണ് നാമകരണം ചെയ്തത്. ബംഗാൾ ഉൾക്കടലിലും അറബിക്കടലിലും ഉണ്ടാകുന്ന ചുഴലിക്കാറ്റിന് പേരിടാനുള്ള അവകാശം ഇന്ത്യ, പാകിസ്താൻ, ശ്രീലങ്ക, ബംഗ്ളാദേശ്, മാലദ്വീപ്, മ്യാൻമർ, ഒമാൻ, തായ്ലൻഡ് എന്നീ രാജ്യങ്ങൾക്കാണ്.
അടുത്തതായി ബംഗാൾ ഉൾക്കടലിൽ രൂപം കൊള്ളുന്ന കൊടുങ്കാറ്റിന് ശ്രീലങ്കയുടെ നിർദ്ദേശ പ്രകാരം മഹേശൻ എന്നു പേരിടുമെന്ന് ചെന്നൈ കാലാവസ്ഥാ നിരീക്ഷണ കേന്ദ്രത്തിന്റെ മേധാവി രമണൻ 2013 ഏപ്രിൽ 29-ാം തിയതി അറിയിച്ചു.

ഇന്ത്യൻ കാലാവസ്ഥാ വകുപ്പ് (IMD ), ബോബ് 05 എന്നും യു എസ് ചുഴലി മുന്നറിയിപ്പ് കേന്ദ്രം (JTWC ) 06B എന്നുമാണ് പേരിട്ടിരിക്കുന്നത്. 



</doc>
<doc id="174448" url="https://ml.wikipedia.org/wiki?curid=174448" title="ഫോബോസ് (ഉപഗ്രഹം)">
ഫോബോസ് (ഉപഗ്രഹം)

ചൊവ്വയുടെ രണ്ടു പ്രകൃതിദത്ത ഉപഗ്രഹങ്ങളിൽ വെച്ച് ഏറ്റവും വലുതും ചൊവ്വയോട് ഏറ്റവും അടുത്തുകിടക്കുന്നതുമായ ഉപഗ്രഹമാണ് ഫോബോസ്. രണ്ടു ഉപഗ്രഹങ്ങളും 1877ൽ ആണ് കണ്ടെത്തിയത്. 11.1 കിലോമീറ്റർ ആരം ഉള്ള ഫോബോസിന്, ഡീമോസിനെക്കാൾ 7.24 ഇരട്ടി പിണ്ഡം ഉണ്ട്. ഗ്രീക്ക്‌ ഐതിഹ്യത്തിലെ ഏറീസിൻറെ(മാർസ് എന്നും അറിയപ്പെടുന്നു) മക്കളിൽ ഒരാളായ ഫോബോസ് ('ഭയം' എന്ന് അർത്ഥം) എന്ന ദൈവത്തിൻറെ പേരാണ് ഈ ഉപഗ്രഹത്തിന് നൽകിയിരിക്കുന്നത്.

ചെറുതും വികൃതരൂപിയുമായ ഫോബോസ്, ചൊവ്വയുടെ കേന്ദ്രത്തിൽ നിന്നും 9,377 കിലോമീറ്റർ അകലെയുള്ള ഭ്രമണപഥത്തിൽ സഞ്ചരിക്കുന്നു. സൗരയൂഥത്തിലെ ഏറ്റവും പ്രതിഫലനം കുറഞ്ഞ വസ്തുക്കളിൽ ഒന്നാണ് ഫോബോസ്. കൂടാതെ സ്റ്റിക്നി ക്രേറ്റർ എന്ന ഒരു വലിയ ഉൽക്കാപതന ഗർത്തവും ഫോബോസിൽ സ്ഥിതി ചെയ്യുന്നു. ചൊവ്വയോടു വളരെ അടുത്തുള്ള ഭ്രമണപഥത്തിൽ സഞ്ചരിക്കുന്നതിനാൽ, ചൊവ്വ, സ്വന്തം അച്ചുതണ്ടിൽ ഒരു തവണ തിരിയുന്നതിനെക്കാൾ വേഗത്തിൽ ഫോബോസ് ചൊവ്വയെ ചുറ്റുന്നു. ഇതിന്റെ ഫലമായി, ചൊവ്വയുടെ ഉപരിതലത്തിൽ നിന്നും നോക്കുമ്പോൾ, ഫോബോസ്, പടിഞ്ഞാറ് ഉദിച്ച് 4 മണിക്കൂർ 15 മിനിറ്റിനുള്ളിൽ കിഴക്ക് അസ്തമിക്കുന്നതായി കാണാം. ചുരുങ്ങിയ ഭ്രമണപഥവും ടൈഡൽ പ്രവർത്തനങ്ങളും മൂലം ഫോബോസിന്റെ ഭ്രമണപഥ ആരം കുറഞ്ഞു വരികയാണ്. ഭാവിയിൽ ചൊവ്വയിൽ പതിക്കുകയോ, ചൊവ്വയുമായി കൂട്ടിയിടിച്ച് ചിന്നഭിന്നമായി, ശനിയിലേതുപോലെ ചൊവ്വയ്ക്ക് ചുറ്റും ഒരു വലയം തീർക്കുകയോ ചെയ്യും.

ആസഫ്‌ ഹാൾ എന്ന ജ്യോതിശാസ്ത്രജ്ഞൻ 1877 ഓഗസ്റ്റ്‌ 18ന് വാഷിംഗ്ടണിൽ സ്ഥിതി ചെയ്യുന്ന യുണൈറ്റഡ് സ്റ്റേറ്റ്സ് നേവൽ ഒബ്സർവേറ്ററിയിൽ വെച്ച് ഗ്രീൻവിച്ച് സമയം ഏകദേശം 09:14നാണ് ഫോബോസ് കണ്ടെത്തിയത്. ചൊവ്വയുടെ മറ്റൊരു ഉപഗ്രഹമായ ഡീമോസിനെ കണ്ടെത്തിയതും ഇദ്ദേഹം തന്നെ. ഈ ഉപഗ്രഹങ്ങൾക്ക് പേരുകൾ നൽകിയത് ഹെൻട്രി മടൻ എന്ന വ്യക്തിയാണ്. ഗ്രീക്ക്‌ ഐതിഹ്യമായ ഇലിയഡിൽ നിന്നാണ് ഈ പേരുകൾ തിരഞ്ഞെടുത്തത്.

സൗരയൂഥത്തിലെ ഏറ്റവും പ്രതിഫലനം കുറഞ്ഞ വസ്തുക്കളിൽ ഒന്നാണ് ഫോബോസ്. സ്പെക്ട്രോസ്കോപ്പി ഫലങ്ങൾ അനുസരിച്ച് ഫോബോസിന് ഒരു ഡി-തരം ക്ഷുദ്രഗ്രഹത്തിന്റെ പ്രത്യേകതകൾ ഉണ്ടെന്നു കാണുന്നു. കൂടാതെ ഇത് ഒരു കാർബണേഷ്യസ് കോൺഡ്രൈറ്റിൻറെ ഘടനക്ക് സമാനവുമാണ്. ഫോബോസിന് സാന്ദ്രത വളരെ കുറവാണ്. കൂടാതെ അതിനു വൻതോതിൽ പോറോസിറ്റി ഉള്ളതായി അറിവുണ്ട്. ഈ കണ്ടെത്തലുകൾ, ഫോബോസിൽ ഉറഞ്ഞ മഞ്ഞുപാളികൾ ഉണ്ടാകാം എന്ന നിലപാടിലേക്ക് നയിക്കുന്നു. സ്പെക്ട്രോസ്കോപ്പി ഫലങ്ങൾ അനുസരിച്ച് ഉപരിതലത്തിലെ റീഗലിത് പാളിക്ക് ജലത്തിന്റെ അംശം ഇല്ല. എന്നാൽ റീഗലിത് പാളിക്ക് അടിയിൽ മഞ്ഞു ഉണ്ടാകാമെന്ന ആശയം ശാസ്തജ്ഞർ തള്ളിക്കളഞ്ഞിട്ടില്ല.


</doc>
<doc id="174449" url="https://ml.wikipedia.org/wiki?curid=174449" title="എൿമാൻ വിസ്ഥാപനം">
എൿമാൻ വിസ്ഥാപനം

1902-ൽ എൿമാൻ ആവിഷ്കരിക്കുകയും, ആദ്ദേഹത്തിന്റെ പേരിലറിയപ്പെടുകയും ചെയ്യുന്ന എൿമാൻ ചലന സിദ്ധാന്തത്തിന്റെ ഭാഗമായി വിശദീകരിക്കപ്പെട്ട പ്രതിഭാസമാണു് എൿമാൻ വിസ്ഥാപനം. ദ്രാവകങ്ങളിൽ കൊറിയോലിസ് ബലങ്ങളുടേയും ഭിന്നതല ഘർഷണത്തിന്റേയും പരിണതഫലമായി ഉണ്ടാകുന്ന ചലനമാണു് എൿമാൻ വിസ്ഥാപനം.


</doc>
<doc id="174451" url="https://ml.wikipedia.org/wiki?curid=174451" title="വാഗ് വാൽഫ്രിഡ് എൿമാൻ">
വാഗ് വാൽഫ്രിഡ് എൿമാൻ

സ്വീഡനിൽ ജീവിച്ച ഒരു സമുദ്രശാസ്ത്രജ്ഞനാണു് വാഗ് വാൽഫ്രിഡ് എൿമാൻ 

1874 മെയ് മൂന്നിന് സമുദ്രശാസ്ത്രജ്ഞനായിരുന്ന ഫ്രെഡ്രിക്ക് ലോറൻസ് എൿമാന്റെ മകനായി സ്വീഡനിലെ സ്റ്റോക്ക്‌ഹോമിലാണ് വാഗ് വാൽഫ്രിഡ് എൿമാൻ ജനിച്ചത്. തന്റെ പഠനകാലത്ത് ഭൗതികശാസ്ത്രത്തിലെ ദ്രാവക ചലനത്തെക്കുറിച്ച് പഠിച്ചപ്പോഴാണ് വാഗ് വാൽഫ്രിഡ് എൿമാൻ സമുദ്രശാസ്ത്രത്തിൽ ആകൃഷ്ടനായത്.


</doc>
<doc id="174454" url="https://ml.wikipedia.org/wiki?curid=174454" title="ബോഡിഗാർഡ് (മലയാളചലച്ചിത്രം)">
ബോഡിഗാർഡ് (മലയാളചലച്ചിത്രം)

സിദ്ദിഖ് സംവിധാനം ചെയ്ത് 2010-ൽ പുറത്തിറങ്ങിയ ഒരു മലയാളചലച്ചിത്രമാണ്‌ ആണ്‌ ബോഡി ഗാർഡ്. ദിലീപ്, നയൻതാര, മിത്ര കുര്യൻ എന്നിവരാണ്‌ പ്രധാന അഭിനേതാക്കൾ.ബോഡി ഗാർഡ് ഒരു പ്രണയ, തമാശ ചിത്രം അണ്. 2010-ലെ ഹിറ്റ് ചിത്രം ആയി മാറിയ ഈ ചിത്രം ഹിന്ദി, തമിഴ് എന്നി ഭാഷകളിൽ പുനർനിർമ്മിക്കപ്പെട്ടു. 
 ഔസേപ്പച്ചൻ

മോസ്ർബെയർ ഡിവിഡി, സൂപ്പർ ഡിവിഡി, വിസിഡി രൂപങ്ങളിൽ സിനിമ റിലീസ് ചെയ്തു



</doc>
<doc id="174468" url="https://ml.wikipedia.org/wiki?curid=174468" title="കൊട്രച്ചാൽ">
കൊട്രച്ചാൽ

കേരളത്തിലെ കാസർഗോഡ് ജില്ലയിലെ നീലേശ്വരം നഗര സഭയിൽ തൈക്കടപ്പുറത്തിനടുത്തായി സ്ഥിതി ചെയ്യുന്ന ഒരു ചെറിയ ഗ്രാമമാണു് കൊട്രച്ചാൽ. 

നീലേശ്വരത്ത് നിന്നും പടന്നക്കാടു് തോട്ടത്തിൽ നിന്നും പുറപ്പെടുന്ന തൈക്കടപ്പുറം പാത വഴിയും, കാഞ്ഞങ്ങാട് നിന്നും മരക്കാപ്പ് കടപ്പുറം, ശവപ്പറമ്പ് വഴിയും കൊട്രച്ചാൽ എത്തിച്ചേരാം. കൊട്രച്ചാൽ കൊടുങ്ങല്ലൂരമ്മ ക്ഷേത്രത്തിൽ വർഷം തോറും ദ്വിദിന മീനഭരണി മഹോത്സവം നടത്താറുണ്ട്. കൊട്രച്ചാൽ ശ്രീ മുത്തപ്പൻ മടപ്പുര ദേവസ്ഥാനത്ത് വർഷം തോറും ഡിസംബർ മാസത്തിൽ തിരുവപ്പന മഹോത്സവം നടത്താറുണ്ട്.


</doc>
<doc id="174470" url="https://ml.wikipedia.org/wiki?curid=174470" title="അഴിത്തല">
അഴിത്തല

കേരളത്തിലെ കാസർഗോഡ് ജില്ലയിലെ നീലേശ്വരം നഗരസഭയിലെ ഒരു കടലോര ഗ്രാമമാണ് അഴിത്തല. നീലേശ്വരം പുഴയുടെ അഴിമുഖത്തിന് വടക്കാണ് ഈ പ്രദേശം.

മത്സ്യത്തൊഴിലാളികളാണ് അഴിത്തലയിലെ താമസക്കാരിലധികവും. അവരുടെ ദീർഘകാല ആവശ്യപ്രകാരം ഈ അഴിമുഖത്ത് 30 കോടി രൂപ വകയിരുത്തി ഒരു പുലിമുട്ട് നിർമ്മാണം നടക്കുന്നുണ്ട്. സഫ്ദർ ഹാശ്മി അഴിത്തല എന്ന പേരിൽ ഒരു വള്ളംകളി ടീം ഇവിടെയുണ്ടു്.

മഞ്ചനാത്തി, കടപ്ലാവ്, കാക്കപ്പഴം എന്നീ പോരിലൊക്കെ അറിയപ്പെടുന്ന നോനി ഇവിടെ കൃഷി ചെയ്യാറുണ്ടു്.


</doc>
<doc id="174472" url="https://ml.wikipedia.org/wiki?curid=174472" title="തീർത്ഥങ്കര">
തീർത്ഥങ്കര

കേരളത്തിലെ കാസർഗോഡ് ജില്ലയിലെ നീലേശ്വരം നഗരസഭയോടു് ചേർന്നു് കാഞ്ഞങ്ങാട് നഗരസഭയിലെ പടന്നക്കാടിനു് പടിഞ്ഞാറായി സ്ഥിതിചെയ്യുന്ന ഒരു ഗ്രാമമാണു് തീർത്ഥങ്കര. കാഞ്ഞങ്ങാടു് നഗരസഭയിലെ 28-ആം വാർഡ് ഉൾപ്പെടുന്ന പ്രദേശമാണിതു് 

കാഞ്ഞങ്ങാട് നെഹ്രു ആർട്സ് & സയൻസ് കോളേജിന്റെ പടിഞ്ഞാറ് ഭാഗത്താണു് ഈ പ്രദേശം. തീർത്ഥങ്കരകുളം എന്ന പേരിൽ വലിയൊരു കളമിവിടെയുണ്ടു്.


</doc>
<doc id="174475" url="https://ml.wikipedia.org/wiki?curid=174475" title="പടന്നക്കാട്">
പടന്നക്കാട്

കേരളത്തിലെ കാസർഗോഡ് ജില്ലയിലെ കാഞ്ഞങ്ങാട്, നീലേശ്വരം എന്നീ നഗരസഭകളിൽ വ്യാപിച്ചുകിടക്കുന്ന സാമാന്യം വലിയൊരു ഗ്രാമമാണു് പടന്നക്കാട്.

നെഹ്രു ആർട്സ് ആൻഡ് സയൻസ് കോളേജ്, കാർഷിക കോളേജ്, കാർഷിക ഗവേഷണ തോട്ടം, ടീച്ചേഴ്സ് ട്രൈനിംങ് സെന്റർ, കേരളത്തിലെ കേന്ദ്ര സർവ്വകലാശാല തുടങ്ങിയ വിദ്യാഭ്യാസ ഗവേഷണ സ്ഥാപനങ്ങൾ ഇവിടെ സ്ഥിതിചെയ്യുന്നു. 


</doc>
<doc id="174478" url="https://ml.wikipedia.org/wiki?curid=174478" title="ഗവണ്മെന്റ് കോളേജ്, കാസർഗോഡ്">
ഗവണ്മെന്റ് കോളേജ്, കാസർഗോഡ്

കാസർഗോഡ് ജില്ലയിലെ വിദ്യാനഗറിൽ സ്ഥിതി ചെയ്യുന്ന ഒരു ഗവൺമെന്റ് കലാലയാണ് ഗവണ്മെന്റ് കോളേജ്, കാസർഗോഡ്. കണ്ണൂർ സർവ്വകലാശാലയോട് അഫിലിയേറ്റ് ചെയ്തിരിക്കുന്ന ഈ കോളേജ് 1957 ഓഗസ്റ്റിലാണ് ആരംഭിച്ചത്ഈ കോളേജിന് നാക്ക് ഏ ഗ്രേഡ് ലഭിച്ചിട്ടുണ്ട്

1957 ഓഗസ്റ്റിൽ കാസർഗോഡ് നഗരത്തിലെ ഒരു ഗവണ്മെന്റ് വിദ്യാലയത്തിന്റെ ഒരു കെട്ടിടത്തിലാണ് ഈ കലാലയം ആരംഭിച്ചത്. പ്രൊഫ: ജോസഫ് മുണ്ടശ്ശേരി വിദ്യാഭ്യാസ മന്ത്രിയായിരുന്നപ്പോൾ കേരളത്തിലെ അവികസിത പ്രദേശങ്ങളിൽ ഉന്നത വിദ്യാഭ്യാസ സ്ഥാപനങ്ങൾ ആരംഭിക്കണം എന്ന ഉദ്ദേശവുമായാണ് ഈ കലാലയം ആരംഭിച്ചത്. 1957 ഓഗസ്റ്റ് മാത്രം ഏഴാം തീയ്യതി ഈ കലാലയം ഔദ്യോഗികമായി അന്നത്തെ സാമ്പത്തികകാര്യ വകുപ്പ് മന്ത്രി സി. അച്യുതമേനോൻ ഉദ്ഘാടനം ചെയ്യുകയും പ്രൊഫസർ. വി. ഗോപാലൻ നായർ ആദ്യത്തെ പ്രിൻസിപ്പാലായി സ്ഥാനമേറ്റെടുക്കുകയും ചെയ്തു.



</doc>
<doc id="174489" url="https://ml.wikipedia.org/wiki?curid=174489" title="സബോള">
സബോള

ഉള്ളിവർഗ്ഗത്തിൽ ഉൾപ്പെടുന്ന പ്രധാന പച്ചക്കറിയാണ് സബോള അഥവാ സവാള "Onion". ചിലയിടങ്ങളിൽ വലിയ ഉള്ളി എന്നും പറയാറുണ്ട്. അല്ലിയേസീയു കുടുംബത്തിൽ പെട്ട സസ്യമാണിത്. ശാസ്ത്രനാമം: "അല്ലിയം സിപ". ലോകമാകെ ഏറ്റവും വ്യാപകമായി കൃഷി ചെയ്യുന്ന ഉള്ളിവർഗ്ഗമാണ് സവാള. സ്വന്തം നിലയിലും മറ്റനേകം കറികളിലും ചേർത്ത് സവാള ഉപയോഗിക്കുന്നു. മറ്റു ഭക്ഷണങ്ങൾക്ക് രുചി വർദ്ധിപ്പിക്കാനും സാലഡ്, അച്ചാർ എന്നിവയുണ്ടാക്കാനും ഇത് ഉപയോഗിക്കുന്നു. 

ഉള്ളിയുടെ വലിയ കോശങ്ങൾ മൈക്രോസ്കോപ്പ് വഴി നോക്കുമ്പോൾ വ്യക്തമായി കാണുന്നതിനാൽ ശാസ്ത്രമേളകളിലും മറ്റും ഉപയോഗിക്കുന്നുണ്ട്. തുണിക്ക് ചായം കൊടുക്കാനും ഉള്ളിക്ക് കഴിയും. 7000 വർഷങ്ങൾക്ക് മുന്നെ ഉള്ളി ഉപയോഗിച്ചിരുന്നുവെന്ന് കരുതുന്നു. ഹോമിയോപ്പതിയിൽ ഉള്ളിക്ക് വലിയ പ്രാധാന്യമുണ്ട്. സവാള ഉൽപ്പാദനത്തിൽ ചൈനയ്ക്ക് പിന്നിൽ ഇന്ത്യയ്ക്ക് രണ്ടാം സ്ഥാനമുണ്ട്.


</doc>
<doc id="174502" url="https://ml.wikipedia.org/wiki?curid=174502" title="വിളാവ്">
വിളാവ്

റൂട്ടേസീ [[സസ്യകുടുംബം|സസ്യകുടുംബത്തിൽ]പ്പെട്ട ഒരു മരമാണ് [[വിളാമ്പഴം]]. [[കൂവളം|കൂവളത്തോടു]] സാദ്യശ്യമുള്ള, മുള്ളുകളുള്ള ഇവ കുറ്റിച്ചെടിയായും മരമായും വളരുന്നവയാണ്. Limonia [[ജനുസ്|ജനുസിലെ]] ഏക [[സ്പീഷിസ്]] ആണിത്. ഇവയുടെ കായക്ക് ഓറഞ്ചിനോളം വലിപ്പമുണ്ട്. തമിഴ്നാട്, ആന്ധ്ര, കർണ്ണാടകം എന്നിവിടങ്ങളിൽ തോട്ടമടിസ്ഥാനത്തിൽ വളർത്തുന്ന ഇവ വിളങ്കായ് എന്നാണ് അറിയപ്പെടുന്നത്. തുറസ്സായ സ്ഥലങ്ങളിൽ ഫലവൃക്ഷമായി വളരുന്നു. ബ്ലാങ്കമരം, വിളാത്തി, വ്ലാർമരം എന്നെല്ലാം അറിയപ്പെടുന്നു.


[[വർഗ്ഗം:വൃക്ഷങ്ങൾ]]
[[വർഗ്ഗം:ഔഷധസസ്യങ്ങൾ]]
[[വർഗ്ഗം:പഴങ്ങൾ]]
[[വിഭാഗം: ഫലവൃക്ഷങ്ങൾ]]
[[വർഗ്ഗം:ഭക്ഷ്യയോഗ്യമായ കായ്കൾ ഉള്ള സസ്യങ്ങൾ]]
[[വർഗ്ഗം:അലങ്കാരസസ്യങ്ങൾ]]
[[വർഗ്ഗം:പുഷ്പിക്കുന്ന സസ്യങ്ങൾ]]
[[വർഗ്ഗം:നാരകങ്ങൾ]]
[[വർഗ്ഗം:ശലഭപ്പുഴുക്കളുടെ ഭക്ഷണസസ്യങ്ങൾ]] 
[[വർഗ്ഗം:ഒരു സ്പീഷീസ് മാത്രമുള്ള സസ്യജനുസ്സുകൾ]]

</doc>
<doc id="174518" url="https://ml.wikipedia.org/wiki?curid=174518" title="കവ്വായി സമരം">
കവ്വായി സമരം

1940-കളിൽ വടക്കേ മലബാറിൽ കുടിയൊഴിപ്പിക്കലിനെതിരെ നടന്ന കർഷക സമരങ്ങളിലൊന്നാണു് കവ്വായി സമരം.

കാഞ്ഞങ്ങാട് നഗരത്തിനടുത്ത് ഇടനാടൻ ഭൂപ്രകൃതിയുള്ള ഒരു ഗ്രാമമാണു് കവ്വായി. ഒരു കുടിയാനായിരുന്ന അമ്പൂഞ്ഞി നായരെ കവ്വായിലെ ജന്മിയായിരുന്ന ചാത്തുകുട്ടി നായനാർ ഒഴിപ്പിച്ചു. കർഷകസംഘവും കമ്മ്യൂണിസ്റ്റ് പാർട്ടിയും ഈ പ്രശ്നത്തിലിടപെട്ടുകൊണ്ടു് കൃഷിക്കാരെ സംഘടിപ്പിക്കുകയും കുടിയൊഴിപ്പിക്കലിനെതിരെ വലിയൊരു ജാഥ നടത്തുകയും പൊതുയോഗം ചേരുകയും ചെയ്തു. തുടർന്നു് ദിവസങ്ങളോളം നീണ്ട സമരത്തിന്റെ ഫലമായി ജന്മി തീരുമാനം മാറ്റാൻ നിർബ്ബന്ധിതനാവുകയും, അമ്പൂഞ്ഞി നായരെ കുടിയിൽ താമസിക്കാനനുവദിക്കുകയും ചെയ്തു. ഈ സമരഫലമായി, കാഞ്ഞങ്ങാട് ഭാഗത്തു് കമ്മ്യൂണിസ്റ്റ് പാർട്ടിയുടെ സ്വാധീനം വളരെയേറെ വർദ്ധിച്ചു.


</doc>
<doc id="174519" url="https://ml.wikipedia.org/wiki?curid=174519" title="പ്ലം">
പ്ലം

ജാം, വൈൻ, മദ്യം എന്നിവയുടെ നിർമ്മാണത്തിന് ഉപയോഗിക്കുന്ന ഒരു പഴവർഗ്ഗമാന് പ്ലം(Plum). റോസാസീ കുടുംബത്തിൽ പെട്ട ഇതിന്റെ ശാസ്തനാമം പ്രൂണുസ് എന്നാണ്. നിറം, വലിപ്പം എന്നിവയെ അടിസ്ഥാനമാക്കി പലതരം പ്ലം നിലവുലുണ്ട്. ഇന്ത്യയിൽ ജമ്മുകാശ്മീർ, ഹിമാചൽ പ്രദേശ്, ഉത്തർ പ്രദേശ് എന്നിവടങ്ങളിൽ ഇവയുടെ കൃഷിയുണ്ട്. കേരളത്തിൽ കാന്തല്ലൂർ തുടങ്ങി പലസ്ഥലങ്ങളിലും വളരുന്നു. ഒരു ശീത കാല പഴവർഗ്ഗമാണ് പ്ലം.


</doc>
<doc id="174521" url="https://ml.wikipedia.org/wiki?curid=174521" title="പുഞ്ചാവി സമരം">
പുഞ്ചാവി സമരം

വടക്കേമലബാറിൽ രണ്ടാം ലോക മഹായുദ്ധത്തിനു ശേഷം കുടിയൊഴുപ്പിക്കലിനെതിരെ നടന്ന കർഷക സമരങ്ങളിലൊന്നാണു പുഞ്ചാവി സമരം..

ഇന്നത്തെ കാഞ്ഞങ്ങാട് നഗരസഭയിലെ ഒരു തീരപ്രദേശമാണു പുഞ്ചാവി. 1940-കളിൽ ഈ പ്രദേശത്തെ കൃഷിയിടങ്ങളധികവും കൈയടക്കിവെച്ചിരുന്നതു മുസ്ലിം പ്രമാണിയായിരുന്ന ഒരു ജന്മിയായിരുന്നു. ഒരു കർഷകത്തൊഴിലാളിയായിരുന്ന പറോട്ടിയെ ജന്മി ഒഴിപ്പിക്കാൻ ശ്രമിച്ചു. കമ്മ്യൂണിസ്റ്റ് പാർട്ടിയും കർഷകസംഘവും ഈ പ്രശ്നത്തിലിടപെട്ടുകൊണ്ടു കൃഷിക്കാരെ സംഘടിപ്പിച്ചു് സമരം നടത്തി. ഈ സമരത്തിന്റെ ഫലമായി ജന്മി കുടിയൊഴിപ്പിക്കൽ ശ്രമത്തിൽ നിന്നും പിൻവാങ്ങി


</doc>
<doc id="174522" url="https://ml.wikipedia.org/wiki?curid=174522" title="സബർജിൽ">
സബർജിൽ

റോസാസീ കുടുംബത്തിൽ പെട്ട ഒരു പഴവർഗ്ഗ സസ്യമാണ് സബർജിൽ. ശൈത്യമേഖലയിലാണ് ഇവ സാധാരണ വളരുക. പിയർ (), കൊടൈക്കനാൽ ഭാഗത്ത് പലതരം സബർജലി പഴങ്ങൾ കാണാം.


</doc>
<doc id="174526" url="https://ml.wikipedia.org/wiki?curid=174526" title="പൂങ്കുലച്ചാഴി">
പൂങ്കുലച്ചാഴി

പ്രാണികളിലെ വലിയൊരു കുടുംബമാണ് പൂങ്കുലച്ചാഴികൾ(Corild bug) Coreidae - കോറിഡേ. 250 ജീനസ്സുകളിലായി 1800 ഓളം സ്പീഷ്യസുകൾ ലോകത്തുണ്ട്. സാധാരണ ഇവയുടെ വലിപ്പം 7 മില്ലിമീറ്റർ തൊട്ട് 40മില്ലിമീറ്റർ വരെയാണ്. കോറിഡേയുടെ നാമം പ്രാദേശികമായി വ്യത്യാസപ്പെട്ടിരിക്കും. സാധാരണയായി സസ്യങ്ങളുടെ സ്രവമാണ് ഇവയുടെ ഭക്ഷണം. ഇതിലെ ചില ഇനങ്ങൾ മാംസഭോജികളാണെന്ന വാദം ഉന്നയിക്കപ്പെട്ടിട്ടുണ്ട്. എന്നാൽ തെളിവുകളുടെ അഭാവത്തിൽ ഇതിൽ ആശയക്കുഴപ്പം നിലനിൽക്കുന്നു.

തെങ്ങിന്റെ മച്ചിങ്ങ, ക്ലാഞ്ഞിൽ, കൊതുമ്പ്, ഓല എന്നിവിടങ്ങളിൽ മുട്ടയിട്ട് പെരുകുകയും നാശമുണ്ടാക്കുകയും ചെയ്യുന്നവയാണ് പൂങ്കുലച്ചാഴികൾ. ഇളം കോശത്തിൽ നിന്ന് നീരൂറ്റികുടിയ്ക്കുന്നതു മൂലം മച്ചിങ്ങ പൊഴിച്ചിൽ കുരുടിച്ച തേങ്ങ എന്നിവയുണ്ടാകുന്നു.


</doc>
<doc id="174530" url="https://ml.wikipedia.org/wiki?curid=174530" title="സിങ്കം">
സിങ്കം

ഹരിയുടെ സംവിധാനത്തിൽ സൂര്യ അനുഷ്ക ഷെട്ടി സഞ്ജയ് കുമാർഎന്നിവർ പ്രധാന കഥാപാത്രങ്ങളെ അവതരിപ്പിച്ച് സൺ പിക്ച്ചേർസും റിലയൻസ് ബിഗ് പിക്ച്ചേർസും 28 മെയ് 2010ൽ പുറത്തിറക്കിയ തമിഴ് ചലച്ചിത്രമാണ് സിങ്കം .യമുഡു എന്ന നാമകരണത്തിൽ തെലുങ്കിലേക്ക് ഈ ചലച്ചിത്രം പരിഭാഷപ്പെടുത്തിയിട്ടുണ്ട് .



</doc>
<doc id="174550" url="https://ml.wikipedia.org/wiki?curid=174550" title="അശ്വതി മേനോൻ">
അശ്വതി മേനോൻ

മലയാളത്തിലെ ഒരു ചലചിത്ര നടിയാണ് അശ്വതി മേനോൻ.ആദ്യ ചിത്രമായിരുന്നു സത്യ സത്യ ശിവം സുന്ദരം. 


</doc>
<doc id="174555" url="https://ml.wikipedia.org/wiki?curid=174555" title="ന്യൂനമർദ്ദം">
ന്യൂനമർദ്ദം

ചില സ്ഥലങ്ങളിൽ ചുറ്റുമുള്ള പ്രദേശങ്ങളെക്കാളും അന്തരീക്ഷമർദ്ദം സമുദ്രനിരപ്പിലുള്ള അന്തരീക്ഷമർദ്ദത്തേക്കൾ കുറഞ്ഞിരിക്കും. ഈ സ്ഥലങ്ങളെ ന്യൂനമർദ്ദ സ്ഥലങ്ങൾ എന്നു പറയുന്നു. അറബിക്കടലിലും ബംഗാൾ ഉൾക്കടലിലും ഉണ്ടാകുന്ന ന്യൂനമർദ്ദങ്ങൾ വായു പ്രവാഹങ്ങൾക്കും (ഉദാ:ചുഴലിക്കാറ്റ്) മഴയ്ക്കും കാരണമാവാറുണ്ട്. മധ്യയൂറോപ്പിനു മുകളിൽ ന്യൂനമർദ്ദം രൂപപ്പെടുന്ന സാഹചര്യത്തിൽ കനത്ത തണുപ്പും മഞ്ഞുവീഴ്ചയും ഉണ്ടാകുന്നു. 


</doc>
<doc id="174562" url="https://ml.wikipedia.org/wiki?curid=174562" title="സിന്ധു മേനോൻ">
സിന്ധു മേനോൻ

ഒരു ഇന്ത്യൻ ചലച്ചിത്രനടിയാണ് സിന്ധു മേനോൻ. 17 ജുൺ 1985-ൽ ജനിചു .ബാലതാരമായാണ് സിനിമയിൽ തുടക്കം കുറിച്ചത്. തമിഴ്, തെലുങ്ക്, മലയാള, കന്നഡ എന്നീ ഭാഷകളിലെ ചിത്രങ്ങളിൽ അഭിനയിച്ചിട്ടുണ്ട്. കർണ്ണാടകയിലാണ് സിന്ധു ജനിച്ചത്. 


</doc>
<doc id="174566" url="https://ml.wikipedia.org/wiki?curid=174566" title="മയക്കം എന്ന">
മയക്കം എന്ന

സെൽവരാഘവന്റെ സംവിധാനത്തിൽ അദ്ദേഹത്തിന്റെ സഹോദരൻ ധനുഷും റിച്ച ഗംഗോപധ്യായയും പ്രധാന കഥാപാത്രങ്ങൾ അഭിനയിച്ച ഒരു തമിഴ് ചലച്ചിത്രമാണ് മയക്കം എന്ന. 2011 നവംബർ 25ന് ജെമിനി ഫിലിം സർക്യൂട്ട് ഈ ചലച്ചിത്രം പുറത്തിറക്കി .


</doc>
<doc id="174582" url="https://ml.wikipedia.org/wiki?curid=174582" title="കളരി ക്ഷേത്രം">
കളരി ക്ഷേത്രം

കൊല്ലം ജില്ലയിൽ അഞ്ചൽ പട്ടണത്തിൽ നിന്നും പടിഞ്ഞാറുമാറി ഏകദേശം ഒന്നര കി.മീ. ദൂരത്തിൽ സ്ഥിതിചെയ്യുന്ന പടിഞ്ഞാറ്റിൻകരയിലാണ് പ്രസിദ്ധമായ ഈ ദേവി ക്ഷേത്രം നിലകൊള്ളുന്നത്.ദേവീക്ഷേത്രമാണ് കളരി ക്ഷേത്രം.
=ആചാരങ്ങൾ=
പന്ത്രണ്ട് വർഷം കൂടുമ്പോൾ നടക്കുന്ന മുടിഎഴുന്നള്ളത്താണ് ഈ ക്ഷേത്രത്തെ പ്രസിദ്ധമാക്കിയത്.


</doc>
<doc id="174584" url="https://ml.wikipedia.org/wiki?curid=174584" title="കോട്ടുക്കൽ ഗുഹാക്ഷേത്രം">
കോട്ടുക്കൽ ഗുഹാക്ഷേത്രം

കൊല്ലം ജില്ലയിലെ [കടയ്ക്കൽ |കടയ്ക്കലിനടുത്തുള്ള ]] ഇട്ടിവ ഗ്രാമപഞ്ചായത്തിൽ കോട്ടുക്കൽ എന്ന പ്രദേശത്ത് സ്ഥിതി ചെയ്യുന്ന ഏക ശിലയിൽ കൊത്തിയെടുത്ത ക്ഷേത്രമാണ് കോട്ടുക്കൽ ഗുഹാ ക്ഷേത്രം. കേരളസർക്കാരിന്റെ സംരക്ഷണയിലാണ് ഈ ക്ഷേത്രം.

ഈ ക്ഷേത്രവുമായി ബന്ധപ്പെട്ട് ഒന്നിലധികം ഐതിഹ്യങ്ങൾ നിലനിൽക്കുന്നുണ്ട്. ശിവന്റെ ഭൂതഗണങ്ങൾ ചുമന്നുകൊണ്ടുവന്ന പാറയായ ഇതിനെക്കുറിച്ച് ശിവഭക്തനായ സന്യാസിക്ക് സ്വപ്നദർശനം ലഭിക്കുകയും അദ്ദേഹം ഈ പാറയിൽ ശിവക്ഷേത്രം നിർമ്മിച്ചു; എന്നതാണ് ഒരൈതീഹ്യം. ശിവഭക്തരായ രണ്ട് ദേവതകൾ ബ്രഹ്മമുഹൂർത്തത്തിൽ ക്ഷേത്രസ്ഥാപനം നടത്തുക എന്ന ഉദ്ദേശ്യത്തോടെ ആകാശമാർഗ്ഗത്തിൽ സഞ്ചരിക്കുകയും. ഈ ക്ഷേത്രം സ്ഥിതിചെയ്യുന്ന സ്ഥലമെത്തിയപ്പോൾ കോഴികൂവുകയും ചെയ്തു. സൂര്യോദയം ആണെന്നുകരുതി, അത് ഇവിടെ സ്ഥാപിച്ചു; എന്നത് മറ്റൊരു ഐതിഹ്യമായും കരുതപ്പെടുന്നു. 

ക്ഷേത്രം നിർമ്മിച്ചതിന് കൃത്യമായ രേഖകളില്ല. ക്ഷേത്രോൽപ്പത്തിയെക്കുറിച്ച് വ്യത്യസ്തമായ അഭിപ്രായമാണ് ചരിത്രകാരന്മാർക്കുള്ളത്.ഏ.ഡി. ഏഴാം നൂറ്റാണ്ടിനും പതിനൊന്നിനും ഇടയ്ക്ക് ക്ഷേത്ര നിർമ്മിതി നടന്നതായി കരുതപ്പെടുന്നു.യന്ത്രങ്ങളുടെ സഹായമില്ലാതെ പരമ്പരാഗതമായ ഉപകരണങ്ങളുടെ സഹായത്തോടെയാണ് ക്ഷേത്രം കൊത്തി എടുത്തിട്ടുള്ളത്.പാണ്ഢ്യ രാജാവ് ആധിപത്യം സ്ഥാപിച്ചകാലത്തോ അതിനു ശേഷമോ ആയിരിക്കണം കോട്ടുക്കൽ ഗുഹാക്ഷേത്രം ഉണ്ടായിട്ടുളളത്. ശിവ പ്രതിഷ്ഠയും, ശിവന്റെ ഭൂതഗണാംഗമായ ശൂലധാരിയായ കാവൽക്കാരനും ഉളള ക്ഷേത്രങ്ങൾ പാണ്ടി ദേശത്തുണ്ടായത് ജടില പരാന്തകന്റെ കാലഘട്ടത്തോടടുത്താണ്. കോട്ടുക്കൽ ഗുഹാക്ഷേത്രത്തിലും ഈ പ്രത്യേകതയാണ് കാണാൻ കഴിയുന്നത്. കറ്റിക്കൽ ക്ഷേത്രം എന്നും അറിയപ്പെടുന്ന ഈ ഗുഹാ ക്ഷേത്രം പതിനൊന്ന് സെന്റ് സ്ഥലത്താണ് സ്ഥിതി ചെയ്യുന്നത്. ക്ഷേത്രം പുരാവസ്തുവകുപ്പിന്റെ അധീനതയിലാണ്. പൂജയും മറ്റും തിരുവിതാംകൂർ ദേവസ്വം ബോർഡിന്റെ മേൽനോട്ടത്തിൽ നടക്കുന്നു. കുംഭമാസത്തിലെ ശിവരാത്രി ദിവസമാണ് ഉൽസവം.

ഒറ്റപ്പാറയിൽ കിഴക്കോട്ട് അഭിമുഖമായിട്ടാണ് ക്ഷേത്രം നിർമ്മിച്ചിരിക്കുന്നത്. പത്തടി നീളവും എട്ടടി വീതിയുമുള്ള രണ്ടു മുറികളുണ്ട് ഈ മുറികളിലാണ് രണ്ട് ശിവലിംഗങ്ങൾ പാറയാൽ നിർമ്മിച്ച പീഠത്തിൽ സ്ഥാപിച്ചിരിക്കുന്നത്. മുറികൾക്കു പുറത്ത് പാറയിൽ കൊത്തിയ ഗണപതി വിഗ്രഹമുണ്ട്. തെക്കു ഭാഗത്തെ മുറികൾക്കു മുന്നിൽ അഷ്ടകോണിൽ നിർമ്മിച്ച കൽ മണ്ഡപമുണ്ട്. മണ്ഡപത്തിന്റെ ഒരു ഭിത്തിയിൽ ഗണപതിയുടെയും മറു വശത്ത് നന്ദികേശന്റെയും രൂപങ്ങൾ കൊത്തി വച്ചിരിക്കുന്നു. ശിവലിംഗമാണ് പ്രധാന പ്രതിഷ്ഠ. വടക്കു വശത്തെ മുറിക്കു മുന്നിൽ ഭൂത ഗണത്തിൽ ഹനുമാന്റെയും നന്ദികേശന്റെയും രൂപങ്ങളുണ്ട്. ചതുരാകൃതിയിലുള്ള മുറികളുടെ വാതിലുകളും പ്രതിഷ്ടകളും ഒറ്റപ്പാറയിൽ കൊത്തിയെടുത്തവയാണ്. ക്ഷേത്രത്തിന്റെ മുന്നിൽ കൊടിയ വേനലിലും വറ്റാത്ത ഒരു കുളമുണ്ട്. മഴ പെയ്താൽ വെള്ളം ഒഴുകിപ്പോകുന്നതിനുള്ള ഓവുചാലുകളുമുണ്ട്. കൂടാതെ യോഗീശ്വരനെ പൂജിക്കുന്ന ഒരു കല്ല് ക്ഷേത്രമുറ്റത്തും ചുമ്മാട്പാറ എന്നറിയപ്പെടുന്ന ഒരു പാറ ക്ഷേത്രത്തിന്റെ പിന്നിലും സ്ഥിതിചെയ്യുന്നു.



</doc>
<doc id="174593" url="https://ml.wikipedia.org/wiki?curid=174593" title="ചിരവ">
ചിരവ

തേങ്ങ ചിരകാൻ ഉപയോഗിക്കുന്ന ഉപകരണമാണ് ചിരവ. 1540-ൽ ഫ്രാങ്കോയിസ് ബൂളിയർ (François Boullier) ചിരവ കണ്ടുപിടിച്ചു. ജമൈക്കയിൽ പരമ്പരാഗത സംഗീതോപകരണങ്ങളുടെ പട്ടികയിൽ നാളികേര ചിരവയും സ്ഥാനം പിടിച്ചിരിക്കുന്നു. പാൽക്കട്ടി ചിരകാൻ വേണ്ടി കണ്ടുപിടിച്ച ചിരവയാണ് പിന്നീട് നാളികേരം ചിരകാനായി മാറ്റി രൂപകൽപ്പന ചെയ്തത്. 

തേങ്ങ ചിരവുന്നതിനുള്ള ഉപകരണമാണല്ലോ ചിരവ... അതിൽക്കൂടുതലോന്നും ചിരവയെക്കുറിച്ചു ചിന്തിച്ചിരുന്നില്ല. ചിരവയിലെന്തിരിക്കുന്നു എന്നൊരു ചിന്ത. പക്ഷേ അതിനും ഒരു ചരിത്രമുണ്ട് എന്ന് മനസ്സിലായത്‌ കുറച്ചു വർഷങ്ങൾക്കു മുൻപ് കൊലാലംപൂരിലുള്ള ഒരു മ്യൂസിയത്തിൽ പോയപ്പോഴാണ്. പാരമ്പര്യമായി ഉപയോഗിച്ച് വന്നിരുന്ന ചിരവകളുടെ ഒരു ശേഖരം തന്നെ അവിടെയുണ്ട്. കൂട്ടത്തിൽ അവയുടെ വിശദീകരണങ്ങളും.

ചിരവ എന്നു പറയുമ്പോൾ പുതുതലമുറയുടെ മനസ്സിൽവരുന്നത് ഒരു തടിക്കഷണവും അതിൽ പിടിപ്പിച്ചിട്ടുള്ള “നാക്കും” (തേങ്ങ ചിരവുന്നതിനുള്ള ഭാഗം) ഉള്ള ഒരു ഉപകരണം, ഇരുമ്പ് തകിട് “റ” ആകൃതിയിൽ ആക്കി അതിൽ നാല്കാലും ചിരവനാക്കും ഘടിപ്പിച്ച്, ഇരണ്ടപ്പക്ഷി തല ഉയർത്തി നിൽക്കുന്നത് പോലെയുള്ള ഒരു സാധനം അതുമല്ലെങ്കിൽ കടകളിലും വിവാഹ ആഡിറ്റോറിയങ്ങളിലും മറ്റും കാണുന്ന തരത്തിലുള്ളത്; ഒരു ബഞ്ചിൻറെ നടുക്കായി ഉരുണ്ട കമ്പിയിൽ ഘടിപ്പിച്ച വശങ്ങളിലേക്ക് നാക്കുകളുള്ള ഉപകരണം അരി അരക്കുന്ന യന്ത്രത്തിനോപ്പം പിടിപ്പിച്ചിരിക്കുന്ന വശങ്ങളിലേക്ക് നാക്കുകളുള്ള ഉപകരണം. ഇതൊക്കെയാണ് ഇന്നത്തെ സാധാരണ ചിരവക്കാഴ്ചകൾ.

1540-ൽ ഫ്രാങ്കോയിസ് ബൂളിയർ ആണ് ചിരവ കണ്ടുപിടിച്ചത് എന്ന് പറയുന്നു.ഇൻഡോനേഷ്യ, ജാവ (ജമൈക്ക),സിംഗപൂർ , മലേഷ്യ എന്നീ രാജ്യങ്ങളിൽ മുൻകാലത്ത് ഉപയോഗിച്ചിരുന്ന ചിരവകൾ നമ്മുടെ നാട്ടിൽ കാണുന്നവയിൽ നിന്ന് വളരെ വ്യത്യസ്തമായിരുന്നു. പക്ഷിമൃഗാദികളുടെ രൂപത്തിലും
വളരെ മനോഹരമായ കൊത്തുപണികളിലും ഉള്ളവയാണ് ഇവിടെ സാധാരണയായി ഉപയോഗിച്ചിരുന്ന ചിരവകൾ.
തേങ്ങയും തേങ്ങപ്പാലും ചേർത്തുള്ള പാരമ്പര്യ വിഭവങ്ങൾ ഉണ്ടാക്കുന്നതിനു വേണ്ടിയുള്ള തേങ്ങ ചിരവുന്നതിനു വേണ്ടിയാണ് മലേഷ്യ, സിംഗപൂർ, ഇൻഡോനേഷ്യ,ജാവ തുടങ്ങിയ സ്ഥലങ്ങളിൽ ചിരവയുടെ ഉപയോഗം തുടങ്ങിയത്.

ഇന്തോനേഷ്യ,ജാവ തുടങ്ങിയ സ്ഥലങ്ങളിൽ അമ്മയും കുട്ടിയും തമ്മിലുള്ള ഗാഡമായ സ്നേഹത്തിന്റെ പ്രതീകമായി ചിരവയെ കണക്കാക്കുന്നു. എങ്ങനെയെന്നാൽ; അമ്മ തേങ്ങ ചിരവുംപോൾ കുട്ടി ചിരവയുടെ പിൻഭാഗത്ത് അമ്മയെ കെട്ടിപ്പിടിച്ചുകൊണ്ട് മുന്നോട്ടു നോക്കിയിരിക്കും.ജോലി ചെയ്യുമ്പോഴും തൻറെ കുഞ്ഞിനെ പിരിയാൻ അമ്മക്ക് സാധിക്കുന്നില്ല എന്ന് അനുമാനിക്കാം

ചിരവയിൽ തന്നെ ആണും പെണ്ണും ഉണ്ടെന്നു രേഖകൾ പറയുന്നു. അതിൻറെ വിശദീകരങ്ങളും കൊടുത്തിട്ടുണ്ട്‌. ആൺചിരവയുടെ ശരീരഘടന പൊതുവേ ചെറുതായിരിക്കും. നീളം കുറഞ്ഞ കഴുത്തും, പൊക്കംകുറഞ്ഞ കാലുകളും ഇവയുടെ പ്രത്യേകതകളാണ്. വളരെ രസകരമായ ഒരു പ്രത്യേകത എന്നുപറയുന്നത് ഇതിൻറെ അടിഭാഗത്തായി പുരുഷ ലൈംഗികാവയവത്തോട് സാമ്യമുള്ള ഒരു മുഴപ്പ് കൊത്തിവച്ചിരിക്കുന്നതായിക്കാണാം. സ്ത്രീകളാണ് ആൺചിരവകൾ ഉപയോഗിക്കുന്നത്. ചിരവയ്ക്ക് ഇരുവശത്തുമായി, കണങ്കാൽ മടക്കി തുടകൾക്കടിയിൽ വച്ചാണ് സ്ത്രീകൾ തേങ്ങ ചുരണ്ടാൻ ഇരിക്കുന്നത്.

പെൺചിരവകൾ പൊതുവേ വലിയ ശരീരഘടനയോട് കൂടിയവ ആയിരിക്കും. നീളംകൂടിയ കഴുത്ത്, വലിയ ശരീരം, നീളം കൂടിയ കാലുകൾ ഇവ പെൺചിരവയുടെ പ്രത്യേകതകൾ ആയിരിക്കും. കുതിരപ്പുറത്ത്‌ ഇരിക്കുന്നതുപോലെ ഇരുന്നാണ് തേങ്ങ ചിരവുന്നത്. പുരുഷന്മാരാണ് സാധാരണ പെൺചിരവ ഉപയോഗിക്കുന്നത്.

ചിരവയുമായി ബന്ധപ്പെട്ട ഒരു കടംകഥ പ്രചാരത്തിലുണ്ട് “കുതിരപ്പുറത്തിരുന്നു പൂക്കൾ വിതറുക” (MOUNT A HORSE SCATTER FLOWERS) എന്നതാണ് അത്...

ചിരവയുടെ ചരിത്രവും അവയുടെ യഥാർത്ഥ രൂപവും അന്യമായിക്കൊണ്ടിരിക്കുന്ന ഈകാലത്ത്, മ്യൂസിയത്തിലെ അപൂർവ ചിരവ ശേഖരവും അതിനെക്കുറിച്ചുള്ള വിശദീകരണങ്ങളും വിലമതിക്കാനാവാത്തത് തന്നെ. 

http://rajeshchannar.blogspot.com/2013/10/blog-post_19.html
http://rajeshchannar.blogspot.com/search/label/%E0%B4%95%E0%B5%97%E0%B4%A4%E0%B5%81%E0%B4%95%E0%B4%82


</doc>
<doc id="174594" url="https://ml.wikipedia.org/wiki?curid=174594" title="ഗജിനി (തമിഴ് ചലച്ചിത്രം)">
ഗജിനി (തമിഴ് ചലച്ചിത്രം)

മനഃശാസ്ത്രത്തെ ഉൾകൊണ്ട് വിജയം വരിച്ച തമിഴ് ചലച്ചിത്രമാണ് ഗജനി . എ.ആർ മുരുകഡോസ് സംവിധാനം ചെയ്ത 2005 ഒക്ടോബർ 14ന് പുറത്തിറക്കിയ ഈ ചലച്ചിത്രത്തിൽ സൂര്യ ,അസിൻ ,നയൻതാര എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത് .



</doc>
<doc id="174597" url="https://ml.wikipedia.org/wiki?curid=174597" title="സി.എച്ച്. കൃഷ്ണൻ">
സി.എച്ച്. കൃഷ്ണൻ

വടക്കേ മലബാറിലെ ഒരു ആദ്യകാല കമ്മ്യൂണിസ്റ്റു് പ്രവർത്തകനും തൊഴിലാളി നേതാവുമായിരുന്നു കുഞ്ഞപ്പ മാസ്റ്റർ എന്നറിയപ്പെടുന്ന സി. എച്ഛ്. കൃഷ്ണൻ. 

കാഞ്ഞങ്ങാട് തെരുവത്തു് ഒരു നെയ്ത്തു തൊഴിലാളി കുടുംബത്തിലാണു് സി. എച്ഛ്. കൃഷ്ണൻ ജനിച്ചതു്.എട്ടു സഹോദരങ്ങളിൽ പ്രായംകൊണ്ടു് ആറാമനായിരുന്നു അദ്ദേഹം. 1940-കളിൽ കാഞ്ഞങ്ങാട് തെരുവത്തു് നെയ്ത്തതൊഴിലാളി സംഘടന രൂപീകരിച്ചുകൊണ്ടാണു് അദ്ദേഹം രാഷ്ട്രീയ പ്രവർത്തനത്തിലേർപ്പെടുന്നതു്. മൂളിയാർ, കാസറഗോഡ് എന്നീ മേഖലകള്ൽ കമ്മ്യൂണിസ്റ്റ് പാർട്ടി കെട്ടിപടുക്കുന്നതിൽ അദ്ദേഹം നല്ല പങ്കു വഹിച്ചു. 

1964-ൽ കമ്മ്യൂണിസ്റ്റ് പാർട്ടി പിളർന്നപ്പോൾ അദ്ദേഹം സി പി ഐ-നോടൊപ്പം നിലകൊണ്ടു. എ.ഐ.ടി.യു.സി. സംസ്ഥാന ഭാരവാഹിയായിരുന്നു. കാസറഗോഡ് നഗരത്തിലെ ഒരു വിദ്യാലയത്തിൽ അദ്ധ്യാപകനായിരുന്നു. കാസറഗോഡിലെ നന്ദിനി ടീച്ചറായിരുന്നു ജിവിത പങ്കാളി. കാസറഗോഡ് വെച്ച് അന്തരിച്ചു


</doc>
<doc id="174599" url="https://ml.wikipedia.org/wiki?curid=174599" title="വിത്ത്">
വിത്ത്

സസ്യങ്ങളുടെ പ്രധാനപ്പെട്ട പ്രത്യുൽപാദന പ്രക്രിയയുടെ ഭാഗമാണ് വിത്തുകൾ (). സസ്യങ്ങളുടെ വിത്തുകളും തൈകളുമാണ് അവയുടെ വംശം നിലനിർത്തുന്നത്. ബീജാന്നം എന്ന ആഹാരകോശത്താൽ ചുറ്റപ്പെട്ട ഭ്രൂണവും അതിനെ പൊതിഞ്ഞു നേർത്ത ആവരണവും കട്ടിയുള്ള പുറന്തോടും ചേർന്നാണ് വിത്തുണ്ടാകുന്നത്. പരാഗണത്തിന് ശേഷം അണ്ഡവും ബീജവും യോജിച്ച്, പിന്നീടുള്ള കോശവിഭജനം വഴി ആഹാരകോശങ്ങളും ബാഹ്യാവരണവും രൂപപ്പെടുന്നു. അതിനുശേഷം വിത്തിലെ ജലാംശം കുറഞ്ഞ് പുതിയ തലമുറയെ മുളപ്പിക്കാൻ പാകത്തിനുള്ള വിത്തായിത്തീരുന്നു.


</doc>
<doc id="174604" url="https://ml.wikipedia.org/wiki?curid=174604" title="പി. അമ്പു നായർ">
പി. അമ്പു നായർ

വടക്കേ മലബാറിലെ ഒരു ആദ്യകാല കമ്മ്യൂണിസ്റ്റു് പ്രവർത്തകനും കർഷകസംഘം നേതാവുമായിരുന്നു പി. അമ്പു നായർ.

കൽക്കത്താ തീസിസ്സ് അഗീകരിച്ച കമ്മ്യൂണിസ്റ്റ് പാർട്ടി രണ്ടാം പാർട്ടി കോൺഗ്രസ്സിലെ പ്രതിനിധിയായിരുന്നു പി. അമ്പു നായർ. രാവണീശ്വരം നെല്ലെടുപ്പ് സമരം അടക്കം കൂറേ കർഷകസമരങ്ങൾക്കു് നേതൃത്വം നൽകി.

1964-ൽ കമ്മ്യൂണിസ്റ്റ് പാർട്ടി പിളർന്നപ്പോൾ അദ്ദേഹം സി പി ഐ-നോടൊപ്പം നിലകൊണ്ടെങ്കിലും പാർച്ചിയുടെ പിളർപ്പിൽ മനംനൊന്തു് അദ്ദേഹം ക്രമേണെ പൊതുപ്രവർത്തനത്തിൽ നിന്നും പിൻവലിഞ്ഞു


</doc>
<doc id="174605" url="https://ml.wikipedia.org/wiki?curid=174605" title="എം. ഹരിദാസ്">
എം. ഹരിദാസ്

വടക്കേ മലബാറിലെ ഒരു ആദ്യകാല കമ്മ്യൂണിസ്റ്റു് പ്രവർത്തകനും കർഷകസംഘം നേതാവുമായിരുന്നു എം. ഹരിദാസ്.
അജാനൂർ പ്രദേശത്തു് കർഷകരുടെ പ്രശ്നങ്ങളിലിടപെട്ടുകൊണ്ടാണു് എം. ഹരിദാസ് രാഷ്ട്രീയ പ്രവർത്തനത്തിലേർപ്പെടുന്നതു്.രാവണീശ്വരം നെല്ലെടുപ്പ് സമരത്തിനു് നേതൃത്വം നൽകിയവരിൽ പ്രമുഖനായിരുന്നു എം. ഹരിദാസ്. 1964-ൽ കമ്മ്യൂണിസ്റ്റ് പാർട്ടി പിളർന്നപ്പോൾ അദ്ദേഹം സി പി ഐ-നോടൊപ്പം നിലകൊണ്ടു


</doc>
<doc id="174622" url="https://ml.wikipedia.org/wiki?curid=174622" title="ശാരദ (നോവൽ)">
ശാരദ (നോവൽ)

ഒയ്യാരത്ത് ചന്തുമേനോൻ രചിച്ച നോവലാണ് ശാരദ. 1892ലാണ് ഇത് പ്രകാശിതമായത്. ഈ നോവലിന്റെ രണ്ടാംഭാഗം ഏഴുതികൊണ്ടിരിക്കുന്നിടെ ചന്തുമേനോൻ മരിച്ചതിനാൽ (1899) അപൂർണ്ണനോവലായി ഇതിനെ കണക്കാക്കുന്നു.


</doc>
<doc id="174633" url="https://ml.wikipedia.org/wiki?curid=174633" title="രാമപുരം, കണ്ണൂർ">
രാമപുരം, കണ്ണൂർ

കണ്ണുർ ജില്ലയിലെ കണ്ണൂർ താലൂക്കിൽ സ്ഥിതിചെയ്യുന്ന ഒരു ചെറിയ സ്ഥലമാണ് രാമപുരം. കേരളത്തിലെ ചെറിയ നദികളിൽ ഒന്നായ രാമപുരം പുഴ ഈ സ്ഥലത്തിലൂടെ ഒഴുകുന്നു. ഇവിടെ ഒരു മഹാവിഷ്ണു ക്ഷേത്രവും സ്ഥിതി ചെയ്യുന്നുണ്ട്. വളരെ പണ്ട് ഈ സ്ഥലം കടലിനുള്ളിലായിരന്നു



</doc>
<doc id="174638" url="https://ml.wikipedia.org/wiki?curid=174638" title="2012-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
2012-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="174641" url="https://ml.wikipedia.org/wiki?curid=174641" title="2012">
2012

ഗ്രിഗോറിയൻ കലണ്ടർ പ്രകാരം ഞായറാഴ്ച ആരംഭിച്ച ഒരു സാധാരണ വർഷമാണ് 2012 (MMXII). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2012-ആമത്തെയും ഇരുപത്തൊന്നാം നൂറ്റാണ്ടിലെ പന്ത്രണ്ടാം വർഷവുമാണിത്.

ഐക്യരാഷ്ട്ര സംഘടന ഈ വർഷം സഹകരണസംഘടനകളുടെ വർഷമായി ആചരിച്ചു.


</doc>
