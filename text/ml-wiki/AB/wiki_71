<doc id="271620" url="https://ml.wikipedia.org/wiki?curid=271620" title="റോസെറ്റ ബഹിരാകാശ ദൗത്യം">
റോസെറ്റ ബഹിരാകാശ ദൗത്യം

2004-ൽ വാൽനക്ഷത്രങ്ങളെക്കുറിച്ച് പഠനം നടത്താൻ യൂറോപ്യൻ സ്പേസ് ഏജൻസി വിക്ഷേപിച്ച ഉപഗ്രഹമാണ് റോസെറ്റ. സാങ്കേതികതകരാർ മൂലം മുപ്പതു മാസത്തോളം പ്രവർത്തനരഹിതമായിക്കിടന്ന ഈ ഉപഗ്രഹത്തിന്റെ തകരാറുകൾ പരിഹരിച്ച ശേഷം 2014 ജനുവരി മാസത്തോടെ യൂറോപ്പ്യൻ സ്പേസ് ഏജൻസി അതിനെ വീണ്ടും പ്രവർത്തസജ്ജമാക്കി.
2014 ആഗസ്റ്റ് മാസം മുതൽ 67പി/സി-ജി ഷുര്യാമോവ്-ഗരാസിമെങ്കോ എന്ന വാൽനക്ഷത്രത്തെ നിരീക്ഷിച്ചു തുടങ്ങി. 2014 നവംബർ 12ന് ഫിലെ വാൽനക്ഷത്രത്തിന്റെ പ്രതലത്തിലിറങ്ങി.

വാൽനക്ഷത്രങ്ങളുടെ ഉല്പത്തി, അവയുടെ ഘടന, സൗരയൂഥത്തിന്റെ ആവിർഭാവത്തേക്കുറിച്ച് അവ നൽകിയേക്കവുന്ന വിവരങ്ങൾ തുടങ്ങിയവ ഈ ദൗത്യത്തിൽ പഠനവിഷയമാകും. ശതകോടിവർഷങ്ങൾക്കു മുമ്പ് സൗരയൂഥത്തിന്റെ വിദൂരതകളിൽ നിന്ന് വന്ന് ഭൂമിയിൽ വീണ വാൽനക്ഷത്രങ്ങൾ കടത്തിക്കൊണ്ടുപോന്നിരുന്ന അമിനോ ആസിഡുകളും ഹൈഡ്രോ കാർബണുകളുമാണ് ഇവിടെ ജീവന് തുടക്കമിട്ടതെന്ന വാദഗതിക്കുള്ള സ്ഥിരീകരണവും ഈ ദൗത്യത്തിൽ നിന്ന് ലഭിച്ചേക്കാം.

റോസെറ്റയുടെ തത്സമയസ്ഥാനം യൂറോപ്യൻ സ്പേസ് ഏജൻസിയുടെ വെബ്‌സൈറ്റിൽ നിന്നും ലഭിക്കും.

റോസെറ്റയിലെ ഫിലേ എന്നു പേരുള്ള - ഒരു ഫ്രിഡ്ജിനോളം വലിപ്പമുള്ള - ലാൻഡർ മുപ്പത്തൊമ്പത് മാസത്തെ ദീർഘകാലനിദ്രക്കു ശേഷം 2014 മാർച്ച് 28 ന്ന് (വെള്ളിയാഴ്ച)ഉണർത്തപ്പെട്ടുകഴിഞ്ഞിട്ടുണ്ട്. 2014 നവംബറോടെ ധൂമകേതുവിൽ ഇറങ്ങാനുള്ള തയ്യാറെടുപ്പുകളുടെ ഭാഗമാണ് ഈ ഉണർത്തൽ. 

റോസെറ്റയിലെ ഓസിറിസ് ഇമേജിംഗ് സിസ്റ്റം ചിത്രങ്ങൾ എടുത്ത് അയച്ചു തുടങ്ങി. 2014 ജൂലൈ 20ന് എടുത്ത ചിത്രങ്ങളിൽ നിന്ന് 67പി/സി-ജി എന്ന ധൂമകേതുവിന്റെ രൂപം വ്യക്തമായിട്ടുണ്ട്. ഒരു വലിയ ഉടലും അതിനോടു ചേർന്നിരിക്കുന്ന ചെറിയ തലയും ചേർന്ന രൂപമാണ് ഇതിനുള്ളത്. അൾട്രാവൈലറ്റ് രശ്മികൾ ഉപയോഗിച്ച് എടുത്ത ചിത്രത്തിൽ നിന്ന് ഈ ധൂമകേതുവിന്റെ പ്രകാശ പ്രതിഫലനശേഷി വളരെ കുറവാണെന്നും നിറം കറുത്തതാണെന്നും കണ്ടെത്തിയിരിക്കുന്നു

2014 ആഗസ്ത് ആറാം തിയ്യതി റോസെറ്റ ഉപഗ്രഹം അതിന്റെ ലക്ഷ്യസ്ഥാനത്ത് - അതായത് 67-പി/സി.ജി. വാൽനക്ഷത്രത്തിന്റെ 100 കി.മീ അടുത്ത് - എത്തിയതായി സ്ഥിരീകരിച്ചിട്ടുണ്ട്. ഇപ്പോൾ അത് വാൽനക്ഷത്രത്തിന്റെ വേഗതയായ 55000 കി.മീ/മണിക്കൂർ എന്ന വേഗതയിൽത്തന്നെ ഏറെക്കുറെ എത്തിയിട്ടുണ്ട്. ഈ വേഗത കൃത്യമായി ക്രമീകരിക്കുന്നതോടേ പ്രതീക്ഷിച്ചപോലെ നവംബറിൽ തന്നെ ഫൈലേ എന്ന ലാൻഡർ വാൽനക്ഷത്രത്തിലിറക്കാനാകുമെന്ന് ശാസ്ത്രജ്ഞർ കരുതുന്നു. 1969-ൽ കണ്ടെത്തിയശേഷം, ഭൂമിയെ ഏഴുതവണ വലംവച്ച് കടന്നുപോയിട്ടുള്ള ഈ വാൽനക്ഷത്രത്തിന്ന് ഗുരുത്വാകർഷണം വളരെ കുറവാണ്. അതുകൊണ്ട് ഫൈലേ തന്റെ ചൂണ്ടക്കൊളുത്തുകൾ ഉപയോഗിച്ച് വാൽനക്ഷത്രത്തിൽ അള്ളിപ്പിടിച്ചിരിക്കുകയാകും ചെയ്യുക. 

റോസെറ്റക്ക് ഏതാണ്ട് 3000 കിലൊഗ്രാം ഭാരമുണ്ട്. ഒരു അലുമിനിയംപെട്ടി പോലെ തോന്നിക്കുന്ന അതിനുള്ളിലാണ് 100 കി ഗ്രാം ഭാരമുള്ള ഫൈലേയും മറ്റ് സങ്കേതികസംവിധാനങ്ങളും ഒരുക്കിയിരിക്കുന്നത്. ഉപഗ്രഹം ഇപ്പോൾ, പത്ത് വർഷവും അഞ്ച് മാസവും നാല് ദിവസവുംകൊണ്ട്, 640 കോടി കിലോമീറ്ററുകൾ പിന്നിട്ടിട്ടുണ്ട്.
2014 നവംബർ 12 നു ഇന്ത്യൻസമയം പകൽ രണ്ടരയ്ക്ക് വാൽനക്ഷത്രത്തിന്റെ കേന്ദ്രത്തിൽനിന്ന് 22.5 കിലോമീറ്റർ ദൂരത്തുനിന്ന് മാതൃപേടകത്തെ പിരിഞ്ഞ് ഫൈലി വാൽനക്ഷത്രത്തിന്റെ കേന്ദ്രത്തിലേയ്ക്ക് നീങ്ങി.

2014 നവംബർ 12- തിയ്യതി ഫൈലേ ഉപപേടകം, ഗ്രീൻവിച്ച് സമയം 16 മണി കഴിഞ്ഞയുടനെ, 67-പി/സി.ജി. വാൽനക്ഷത്രത്തിൽ ഇറങ്ങിയതായി യൂറോപ്യൻ സ്പേസ് ഏജൻസി സ്ഥിരീകരിക്കുകയുണ്ടായി. ഏഴ് മണിക്കൂർ കൊണ്ട് 20 കി.മീ. ദൂരം താണ്ടിയാണ് അത് വാൽനക്ഷത്രത്തിലിറങ്ങിയത്. പേടകം വാൽനക്ഷത്രത്തിലിറങ്ങുന്ന ആഘാതത്തിൽ അത് തുള്ളിത്തെറിച്ചുപോകാതിരിക്കാനുദ്ദേശിച്ച് സജ്ജമാക്കിയിരുന്ന ത്രസ്റ്ററുകൾ പ്രവർത്തിപ്പിക്കാനായില്ലെങ്കിലും അതുകൊണ്ട് ഫൈലേക്ക് കുഴപ്പമൊന്നുമുണ്ടായിട്ടില്ലെന്നും സ്ഥിരീകരിക്കപ്പെട്ടിട്ടുണ്ട്. കൂടാതെ വാൽനക്ഷത്രത്തിൽ അള്ളിപ്പിടിച്ചിരിക്കാൻ ഉപയോഗിക്കേണ്ടിയിരുന്ന മൂന്ന് കാലുകളിൽ രണ്ടെണ്ണത്തിന്ന് മാത്രമേ ശരിയായ ഇരിപ്പ് കിട്ടുകയുണ്ടായുള്ളു. മിക്കവാറും ഉപകരണങ്ങളിൽനിന്നെല്ലാംതന്നെ പേടകം ഇറങ്ങിക്കഴിഞ്ഞത്തിന്നു തൊട്ടുപിന്നാലെതന്നെ ഉദ്ദേശിച്ചമട്ടിൽ വിവരശേഖരണം നടത്താനായിട്ടുണ്ടെന്നും യൂറോപ്യൻ സ്പേസ് ഏജൻസി സൂചിപ്പിച്ചിട്ടുണ്ട്.

ഫൈലേയുടെ പതനസ്ഥാനം, വാൽനക്ഷത്രത്തിലെ, പാറക്കെട്ടുകളുള്ള ഒരു ചെറുകുന്നിന്റെ മറവിലായിപ്പോയതുകൊണ്ട് അതിന്റെ സൗരോർജ്ജസംവിധാനത്തിലേക്ക് ആവശ്യമായത്ര സൂര്യപ്രകാശം കിട്ടാൻ ബുദ്ധിമുട്ടുണ്ടാകുമെന്നും നിരീക്ഷിക്കപ്പെട്ടു. ഇറങ്ങിക്കഴിഞ്ഞ് ആദ്യത്തെ 64 മണിക്കൂർ നേരത്തേക്കുള്ള ഉർജ്ജം ഫൈലേയിൽ കരുതിയിട്ടുണ്ട്. തുടർന്ന് ഒരോ ദിവസവും ഒരു മണീക്കൂർ വീതം പ്രവർത്തിക്കാനാവശ്യമായ സൗരോർജ്ജമാണ് സൗരപാനലുകളിലൂടെ ശേഖരിക്കാൻ ഉദ്ദേശിച്ചിരുന്നത്. വളരെ ക്ലിഷ്ടമായ ശ്രമങ്ങളിലൊന്നിന്റെ ഫലമായി നവംബർ 14-ആം തിയ്യതി വെള്ളിയാഴ്ച ഫൈലെയെ ലേശം ഉയർത്തി അതിലെ സോളാർ പാനലുകളിൽ വലിപ്പമേറിയതിനെ സ്വൽപ്പം കറക്കി കിട്ടാവുന്നത്ര സൗരോർജ്ജം സംഭരിക്കാൻ ശ്രമിക്കുകയുണ്ടായി.
ശാസ്ത്രജ്ഞർ ഏറ്റവും കൂടുതൽ ആകാംക്ഷയോടെ കാത്തിരിക്കുന്നത് ഫൈലേയിലെ തമരുകൾ കൊണ്ട് വാലനക്ഷത്രത്തിന്റെ നിലം തുരന്നെടുക്കുന്ന സാമ്പീളുകൾ ഫൈലേയിൽത്തന്നെ പരിശോധിച്ച് ലഭ്യമാക്കാനിരുന്ന റിപ്പോർട്ടുകളാണ്. സാമ്പിളുകൾ ലഭ്യമാക്കനുള്ള ശ്രമം ഫൈലെ നടത്തിയിട്ടുണ്ടെങ്കിലും അതെത്രമാത്രം സഫലമായിട്ടുണ്ടെന്ന് അറിയാറായിട്ടില്ല. 460 കോടി വർഷങ്ങൾക്കുമുമ്പ് സൗരയൂഥം രൂപംകൊണ്ടതിനെനെക്കുറിച്ചുള്ള ശ്രദ്ധേയമായ വിവരങ്ങൾ ഈ ശ്രമം വഴി കിട്ടുമെന്നാണ് പ്രതീക്ഷിച്ചിരുന്നത്. 

ഫൈലേയിലെ കൊസക് ഗാസ് അനലൈസെർ(COSAC gas analyser) വാൽനക്ഷത്രത്തിന്റെ അന്തരീക്ഷത്തിൽ ജൈവതന്മാത്രകളുണ്ടെന്ന് തുടക്കത്തിൽത്തന്നെ കണ്ടെത്തിയിട്ടുണ്ട്. മറ്റൊരു ഉപകരണമായ MUPUS വാൽനക്ഷത്രത്തി തട്ടിനോക്കിയതിൽനിന്ന് നേരത്തെ കണക്കുകൂട്ടുയിരുന്നതിനേക്കാൾ വളരെ കൂടുതൽ കടുപ്പം വാനക്ഷ്ത്രത്തിന്റെ പ്രതലത്തിനുണ്ടെന്നാണ് നിരീക്ഷണം.

നവംബർ 14-ന്നു തന്നെ നടത്തിയേടത്തോളം പരീക്ഷണങ്ങളുടെ ഫലങ്ങൾ ഫൈലേയിൽ നിന്ന് റോസെറ്റ വഴി ഭൂമിയിൽ കിട്ടിയിട്ടുണ്ട്.

ഏറ്റവും ഒടുവിലായി ഫൈലേയും റോസെറ്റയുമായി ബന്ധപ്പെടാനായത് അന്നേദിവസം (വെള്ളിയാഴ്ച) ഗ്രീൻവിച്ച് സമയം 21.30 ന്നു ശേഷമുള്ള ഏതാണ്ട് മൂന്ന് മണിക്കൂർ സമയത്ത്, പേടകങ്ങൾ ഭൂമിക്കുനേരേ വന്നപ്പോൾ ആയിരുന്നു. ആ ഒടുവിലത്തെ വിവരവിനിമയത്തിന്നുവേണ്ട ഉർജ്ജം തന്നെ ഫൈലേയിൽ ബാക്കിയുണ്ടാകുമോ എന്ന് ശാസ്ത്രജ്ഞർക്ക് സംശയമുണ്ടായിരുന്നു. അതിന്നുശേഷം ഫൈലേ നിതാന്തമായ ഉറക്കത്തിലേക്ക് പോകുകയാണെന്ന് യൂറോപ്യൻ സ്പേസ് ഏജൻസി അറിയിച്ചു. 


</doc>
<doc id="271622" url="https://ml.wikipedia.org/wiki?curid=271622" title="കാരൂർ">
കാരൂർ

കേരളത്തിലെ തൃശ്ശൂർ ജില്ലയിലെ ആളൂർ പഞ്ചായത്തിലെ ഒരു ഗ്രാമമാണ് കാരൂർ (Karoor). തൃശ്ശൂർ പട്ടണത്തിൽ നിന്ന് 30 കിലോമീറ്റർ ദൂരത്തിലും, കൊച്ചി നഗരത്തിൽ നിന്ന് 53 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 10 കിലോമീറ്റർ ദൂരത്തിലും മാള പട്ടണത്തിൽ നിന്ന് 6 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് കാരൂർ.



എൻ.എച്ച് 544 ൽ തൃശ്ശൂർ-എർണാകുളം വഴിയിൽ, കൊടകരയിൽ നിന്ന് 10 കിലോമീറ്റർ, ചാലക്കുടിയിൽ നിന്ന് 10 കിലോമീറ്റർ ദൂരത്തിൽ സ്ഥിതി ചെയ്യുന്നു. റോഡ് വഴി - തൃശ്ശൂർ, ചാലക്കുടി, വെള്ളാങ്ങല്ലൂർ (7 കി.മീ.), കൊടുങ്ങല്ലൂർ ഇരിങ്ങാലക്കുട കൊടകര എന്നിവിടങ്ങളിൽ നിന്നും ബസ്സ് വഴി കാരൂരിൽ എത്താം. 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 8 കിലോമീറ്റർ

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 32 കിലോമീറ്റർ.

കാരൂർ ഒട്ടനവധി ഗ്രാമങ്ങളാ‍ൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="271631" url="https://ml.wikipedia.org/wiki?curid=271631" title="ചെസ് വഫ് മിവോഷ്">
ചെസ് വഫ് മിവോഷ്

ലിത്വാനിയയിൽ ജനിച്ചപോളിഷ് വംശജനായ എഴുത്തുകാരനും ,ചിന്തകനും നോബൽ സമ്മാന ജേതാവും ആയിരുന്നു ചെസ് വഫ് മിവോഷ്.(Czesław Miłosz- ജ:30 ജൂൺ1911 –മ: 14 ഓഗസ്റ്റ് 2004) .
രണ്ടാം ലോകമഹായുദ്ധക്കാലത്ത് 'ദ് വേൾഡ്" എന്ന 20 കവിതകളുടെ സമാഹാരം പ്രസിദ്ധീകരിയ്ക്കപ്പെട്ടിരുന്നു.

1945 മുതൽ 1951 വരെ മിവോഷ് പോളണ്ട് സർക്കാരിന്റെ സംസ്ക്കാരികവകുപ്പിൽ ഒരു അറ്റാഷെ ആയി പ്രവർത്തിച്ചിരുന്നു.തുടർന്ന് പാശ്ചാത്യരാജ്യങ്ങളോട് അനുഭാവം കാണിച്ച മിവുഷ് അക്കാലത്ത് ഒട്ടേറെ കൃതികൾക്ക് രൂപം നൽകുകയുണ്ടായി. സ്റ്റാലിനിസം നിശിതമായി വിമർശിയ്ക്കുപ്പെടുന്ന "ദ കാപ്റ്റീവ് മൈൻഡ് "(1953) രാഷ്ട്രീയ ചിന്തകരുടെ ശ്രദ്ധ പിടിച്ചുപറ്റുകയുണ്ടായി.

1961 മുതൽ 1998 കാലിഫോർണിയ, ബെർക്ക് ലി സർവ്വകലാശാലകളിൽ സ്ലാവിക് ഭാഷകൾക്കായുള്ള വിഭാഗത്തിന്റെ ഒരു പ്രൊഫസ്സറായും പ്രവർത്തിച്ചു.
1980 ൽ സാഹിത്യത്തിനുള്ള നോബൽ പുരസ്ക്കാരം ചെസ് വഫ് മിവോഷിനു സമ്മാനിയ്ക്കപ്പെട്ടു.




</doc>
<doc id="271635" url="https://ml.wikipedia.org/wiki?curid=271635" title="ഹുവാൻ ജെൽമാൻ">
ഹുവാൻ ജെൽമാൻ

അർജന്റീനിയൻ കവിയും, പത്രപ്രവർത്തകനും സ്പാനിഷ് സാഹിത്യത്തിലെ സംഭാവനകൾക്കുള്ള ഉന്നത ബഹുമതിയായ "സെർവാന്റസ്" പുരസ്ക്കാര ജേതാവുമാണ് ഹുവാൻ ജെൽമാൻ (ജ: 3 മേയ് 1930 – മ:14 ജനു: 2014).
1956 മുതൽ ഇരുപതോളം കവിതാസമാഹാരങ്ങളുൾപ്പടെ മറ്റനേകം കൃതികൾ അദ്ദേഹം രചിച്ചിട്ടുണ്ട്.

ഉക്രേനിയൻ ജൂത കുടിയേറ്റദമ്പതികളൂടെ പുത്രനായ ജെൽമാൻ ചെറുപ്പകാലത്ത് ഐക്യരാഷ്ട്രസംഘടനയിൽ പരിഭാഷകനായും ജോലിനോക്കിയിട്ടുണ്ട്.
1976 ലെ പട്ടാള അട്ടിമറിയെത്തുടർന്ന് രാജ്യത്തുനിന്നു പുറത്താക്കപ്പെട്ട ജെൽമാന്1988 വരെ യൂറോപ്പിലും, അമേരിയ്ക്കയിലും ഒരു പ്രവാസിയായി കഴിയേണ്ടിവന്നു. ജെൽമാന്റെ പുത്രനെയും, പുത്രഭാര്യയെയും സൈനികഭരണകാലത്ത് തട്ടികൊണ്ടുപോകുകയും പിന്നീട് കൊല്ലപ്പെടുകയും ചെയ്തിരുന്നു.




</doc>
<doc id="271641" url="https://ml.wikipedia.org/wiki?curid=271641" title="തോമസ് പൂതത്തിൽ">
തോമസ് പൂതത്തിൽ

സീറോ മലബാർ കത്തോലിക്കാ സഭയിലെ ക്നാനായ കാത്തോലിക്ക വിഭാഗത്തിൽ പെട്ട ഒരു പുരോഹിതനാണ് തോമസ് പൂതത്തിൽ. "സെന്റ് തോമസ് അസൈലം", "സെന്റ് ജോസഫ്സ് കന്യകാസമൂഹം" തുടങ്ങിയ സംഘടനകളുടെ സ്ഥാപകനും നല്ലൊരു വാഗ്മിയുമായിരുന്നു ഇദ്ദേഹം. "ദൈവദാസൻ" എന്ന ബഹുമതി പിന്നീട് നൽകപ്പെട്ട ഇദ്ദേഹം തൊമ്മിയച്ചൻ എന്നായിരുന്നു അറിയപ്പെട്ടിരുന്നത്.

കോട്ടയം ജില്ലയിലെ നീണ്ടൂരിലെ തച്ചേട്ട് കുടുംബത്തിൽ ഇട്ടിക്കുഞ്ഞിന്റേയും നൈത്തിയുടേയും രണ്ടാമത്തെ പുത്രനായി 1871 ഒക്ടോബർ 24 നു ജനിച്ചു. ആശാൻ കളരിയിൽ വെച്ച് പ്രാഥമിക വിദ്യാഭ്യാസം തുടങ്ങി തുടർന്ന് തൃശ്ശിനാപ്പള്ളിയിൽ ഈസോ സഭാവൈദികർ അക്കാലത്ത് നടത്തി വന്നിരുന്ന സ്കൂളിൽ നിന്നും തുടർന്നുള്ള വിദ്യാഭ്യാസം നിർവ്വഹിച്ചു. 1887 സെപ്റ്റബർ 21 നു തന്റെ പതിനഞ്ചാമത്തെ വയസ്സിൽ ഇദ്ദേഹം വരാപ്പുഴ പുത്തൻപള്ളി സെമിനാരിയിൽ ചേർന്ന് വൈദികപഠനം ആരംഭിച്ചു. 1897 ഡിസംബർ 28 ന് ചങ്ങനാശ്ശേരി വികാരി അപ്പസ്തോലിക്കയുമായിരുന്ന മാക്കിൽ മാർ മത്തായി മെത്രാനിൽ നിന്ന് വൈദികപട്ടം സ്വീകരിച്ചു. 1898 -ഇൽ അദ്ദേഹം താൻ പഠിച്ച സെമിനാരിയിൽ തന്നെ അദ്ധ്യാപകനായി നിയമിക്കപ്പെട്ടു, തുടർന്ന് 1900 ഇൽ ആണദ്ദേഹം ഇടവക ഭരണത്തിലേക്ക് കടക്കുന്നത്. 1925 മെയ് 3 നു സെന്റ് തോമസ് അസൈലവും 1928 ജൂലൈ 3 നു സെന്റ് ജോസഫ്സ് കന്യകാസമൂഹവും സ്ഥാപിച്ചു. 1938 ഇൽ കുറുമുള്ളൂർ പള്ളിയിൽ വെച്ചായിരുന്നു ഇദ്ദേഹം ഇടവക ഭരണത്തിൽ നിന്നും വിരമിക്കുന്നത്. കൈപ്പുഴ പള്ളിമേടയിൽ വിശ്രമജീവിതം നയിച്ചു വരികയായിരുന്നു തൊമ്മിച്ചൻ 1943 ഡിസംബർ 4 ആം തീയതി വാർദ്ധക്യ സഹജമായി രോഗത്താൽ മരിച്ചു. സെന്റ് ജോസഫ് കന്യകാസമൂഹത്തിന്റെ അഭ്യർത്ഥനയെ തുടർന്ന് 2009 ജനിവരി 26 ന് കോട്ടയം അതിരൂപതയുടെ മെത്രാപ്പോലീത്ത തൊമ്മിയച്ചനെ "ദൈവദാസൻ" എന്ന ബഹുമതി നൽകി ആദരിച്ചു.

അംഗവൈകല്യം ഉള്ളവരെ സംരക്ഷിക്കുക എന്ന ഉദ്ദേശ്യത്തോടെ തൊമ്മിയച്ചൻ തുടങ്ങിയ ജീവകാരുണ്യസ്ഥാപനമാണ് സെന്റ് തോമസ് അസൈലം. 1925 മെയ് 3 -ന് ആയിരുന്നു ഇതിന്റെ സ്ഥാപനം. അസൈലം എന്ന ലത്തീൻ വാക്കിന്റെ അർത്ഥം "അവശരുടെ ഭവനം" എന്നാണ്.

സെന്റ് തോമസ് അസൈലത്തിന്റെ പ്രവർത്തനങ്ങൾ വ്യാപിക്കുന്നതിനും കൂടുതൽ ജീവകാരുണ്യ പ്രവർത്തനങ്ങൾ പ്രചരിപ്പിക്കുന്നതിനുമായി രൂപീകരിച്ച സന്ന്യാസിനി സമൂഹമാണ് സെന്റ് ജോസഫ്സ് കന്യകാസമൂഹം. ലോകത്തിന്റെ പല ഭാഗത്തായി ഇവർ സേവനമനുഷ്ഠിച്ചു വരുന്നു.



</doc>
<doc id="271652" url="https://ml.wikipedia.org/wiki?curid=271652" title="മഹമൂദ് അബ്ബാസ്">
മഹമൂദ് അബ്ബാസ്

പലസ്തീൻ ലിബറേഷൻ ഓർഗനൈസേഷൻ ചെയർമാനും പലസ്തീന്റെ പ്രസിഡന്റുമാണ് മഹമൂദ് അബ്ബാസ്(ജനനം: 1935 മാർച്ച് 26). 2004-ൽ അറഫാത്തിന്റെ പിൻഗാമിയായി ചുമതലയേറ്റു.

അബ്ബാസ് 1935 മാർച്ച് 26-ന് ഗലിലീയിലെ സഫേദിൽ ജനിച്ചു. 1948-ലെ അറബ്-ഇസ്രയേൽ യുദ്ധത്തെതുടർന്ന് ഇദ്ദേഹത്തിന്റെ കുടുംബം സിറിയയിലേക്കു പലായനം ചേയ്തു. ദമാസ്കസ് സർവകലാശാലയിൽ നിന്നു നിയമ ബിരുദം കരസ്ഥമാക്കിയതിനു ശേഷം അബ്ബാസ് ഈജിപ്റ്റിലേക്കു പോയി.


</doc>
<doc id="271658" url="https://ml.wikipedia.org/wiki?curid=271658" title="ജീവിതസമരം">
ജീവിതസമരം

രാജശ്രീ പ്രൊഡക്ഷൻസിന്റെ ബാനറിൽ താരാചന്ദ്ഭർജാത്യ നിർമിച്ച മൊഴിമാറ്റം ചെയ്ത മലയാളചലച്ചിത്രമാണ് ജീവിതസമരം. ഈ ചിത്രം 1971 ഏപ്രിൽ 23-ന് പ്രദർശനം തുടങ്ങി.






</doc>
<doc id="271660" url="https://ml.wikipedia.org/wiki?curid=271660" title="ജല്ലിക്കെട്ട്">
ജല്ലിക്കെട്ട്

പരമ്പരാഗതമായി തമിഴ്നാട്ടിലെ ജനങ്ങൾ കൊണ്ടാടുന്ന ഒരു വിനോദമാണ് ജല്ലിക്കെട്ട്. തമിഴ്നാട്ടിലെ വിവിധ സ്ഥലങ്ങളിൽ പൊങ്കൽ നാളുകളിലാണ് ഈ വിനോദം നടക്കുന്നത്. നാല് ദിവസം കൊണ്ടാടുന്ന പൊങ്കൽ ഉത്സവത്തിലെ മാട്ടുപൊങ്കൽ നാളിലാണ് ഈ വിനോദം അരങ്ങേറുന്നത്. മധുരയ്‌ക്കു സമീപമുള്ള അലങ്ങാനല്ലൂരാണ്‌ ജല്ലിക്കെട്ടിന് ഏറ്റവും പ്രശസ്‌തിയാർജിച്ച സ്ഥലം. ഇത് ഏറുതഴുവൽ എന്നും അറിയപ്പെടുന്നു.

ജല്ലിക്കെട്ടിന്റെ ഉദ്‌ഭവകാലഘട്ടത്തെക്കുറിച്ച്‌ വ്യക്തമായ വിവരങ്ങൾ ലഭ്യമല്ല. തമിഴ്‌നാട്ടിലെ വിവിധ സ്ഥലങ്ങളിൽ നിന്നു കണ്ടെത്തിയ പ്രാചീന ഗുഹാചിത്രങ്ങളിൽ ജല്ലിക്കെട്ടിന്‌ സമാനമായ രംഗങ്ങൾ ചിത്രീകരിക്കപ്പെട്ടിട്ടുണ്ട്‌. ഇവയുടെ കാലപ്പഴക്കം നിർണയിച്ചതിൽ നിന്ന്‌ ജല്ലിക്കെട്ടിന്‌ ഏതാണ്ട്‌ 3500 വർഷത്തിനുമേൽ പഴക്കമുണ്ടെന്നു കരുതപ്പെടുന്നു. നീലഗിരി ജില്ലയിലെ കരിക്കിയൂർ ഗ്രാമത്തിലാണ്‌ ഏറ്റവും പഴക്കമുള്ള ജല്ലിക്കെട്ടു ചിത്രങ്ങൾ കണ്ടെത്തിയത്‌. മൺപാത്ര നിർമ്മാണത്തിന്‌ ഉപയോഗിക്കുന്ന ശുദ്ധമായ കളിമണ്ണും കാവിമണ്ണും ചേർത്തു തയാറാക്കിയ വർണങ്ങളാണ്‌ ഗുഹാചിത്രങ്ങൾ വരയ്‌ക്കാൻ ഉപയോഗിച്ചിരുന്നത്.

`കാശ്‌' എന്നർഥം വരുന്ന `സല്ലി' എന്ന പദവും `പൊതി' എന്നർഥം വരുന്ന `കെട്ട്‌' എന്ന പദവും കൂടിച്ചേർന്നാണ്‌ ഇന്ന്‌ ഉപയോഗത്തിലിരിക്കുന്ന `ജല്ലിക്കെട്ട്‌' എന്ന പദം ഉരുത്തിരിഞ്ഞതെന്നു കരുതപ്പെടുന്നു. നാണയങ്ങൾ അടങ്ങിയ കിഴിക്കെട്ട് കാളയുടെ കൊമ്പിൽ കെട്ടിയിടും. ഈ കാളയെ കീഴ്പ്പെടുത്തുന്നയാൾക്ക് ഈ നാണയക്കിഴി സ്വന്തമാക്കാം എന്നാണ് കളിയുടെ നിയമം. "കാളയെ പിൻതുടരുക" എന്നർഥം വരുന്ന മഞ്ഞുവിരട്ട്‌ എന്ന പ്രാദേശിക പദമാണ്‌ ഗ്രാമവാസികൾ ഉപയോഗിക്കുന്നത്‌. 

പ്രത്യേക പരിശീലനം ലഭിച്ച കാളകളെയാണ് ജല്ലിക്കെട്ടിനുപയോഗിക്കുന്നത്. മൽസരത്തിന്‌ തുറന്നു വിടുന്ന കാളയുടെ കൊമ്പു നനയ്‌ക്കുകയും ശരീരത്തിൽ എണ്ണ പുരട്ടുകയും ചെയ്യാറുണ്ട്‌. പലപ്പോഴും കാളയ്‌ക്ക്‌ മയക്കു മരുന്നും മദ്യവും നൽകി ലഹരി പിടിപ്പിച്ച ശേഷമാണ്‌ ജല്ലിക്കെട്ടിനായി കൊണ്ടുവരുന്നത്‌. ഈ കാളകളോടാണ് മനുഷ്യർ പോരാടേണ്ടത്. കാളയുമായി മൽപ്പിടിത്തത്തിനിറങ്ങുന്ന പോരാളിക്ക്‌ കാളയുടെ കൊമ്പിൽ പിടിച്ച്‌ മണ്ണിൽ മുട്ടിക്കാനായാൽ അയാളെ വിജയിയായി പ്രഖ്യാപിക്കുന്നു. വെറും കൈയോടെ വേണം കൂറ്റനെ കീഴ്‌പെടുത്താൻ. പുരുഷന്മാർ മാത്രമേ ജല്ലിക്കെട്ടിൽ പങ്കെടുക്കാറുള്ളൂ. പലപ്പോഴും ജല്ലിക്കെട്ടിൽ പങ്കെടുക്കുന്നവർക്ക് മാരകമായ പരിക്കുകളോ ജീവഹാനിയോ സംഭവിക്കാറുണ്ട്.



മൂന്ന് തരത്തിലുള്ള ജല്ലിക്കെട്ടുകളാണ് തമിഴ്നാട്ടിൽ അരങ്ങേറാറുള്ളത്. വടിമഞ്ചു വിരട്ട്, വായേലി വിരട്ട്, വടം മഞ്ചു വിരട്ട് എന്നിവയാണ് അവ.

മധുര, പുതുകോട്ടൈ, തേനി, തഞ്ചാവൂർ, സേലം എന്നീ ജില്ലകളിലാണ് ഈ രീതിയിലുള്ള ജല്ലിക്കെട്ട് അരങ്ങേറാറുള്ളത്. ജല്ലിക്കെട്ടുകളിൽ വച്ച് ഏറ്റവും അപകടം നിറഞ്ഞ ജല്ലിക്കെട്ടാണ് ഇത്. തുറന്ന് വിട്ട കാളയുടെ പൂഞ്ഞയിൽ ഒരാൾ പിടിച്ച് കയറും. ഈ സമയം കാള അയാളെ കുലുക്കി താഴെയിടാൻ ശ്രമിക്കും. ചിലസമയങ്ങളിൽ കുടഞ്ഞ് താഴെയിട്ട് കാള അയാളെക്കുത്തിക്കൊല്ലാൻവരെ ശ്രമിക്കും. എന്നാൽ കാളയുടെ ആക്രമത്തെ ചെറുത്ത് നിശ്ചത ദൂരം താണ്ടുന്നവരാണ് വിജയി ആകുന്നത്.

ശിവഗംഗ, മാനാമധുര, മധുര തുടങ്ങിയ ജില്ലകളിലാണ് ഈ രീതിയിലുള്ള ജല്ലിക്കെട്ട് അരങ്ങേറുന്നത്. തുറസായ സ്ഥലത്തേക്ക് കാളയെ അഴിച്ച് വിടുന്നു. അത് അതിന് ഇഷ്ടമുള്ള സ്ഥലത്തേക്ക് ഓടിപ്പോകും. മിക്കവാറും കാളകളും ആളുകൾ ഉള്ളഭാഗത്തേക്ക് വരാറില്ല. എന്നാൽ ചില കാളകൾ എവിടേയും പോകാതെ അവിടെ തന്നെ നിലയുറപ്പിക്കും. കാളയുടെ അടുത്ത് ചെല്ലുന്നവരെ ആക്രമിക്കുകയും ചെയ്യും. ഇത്തരത്തിലുള്ള കാളകളാണ് ഈ ജെല്ലിക്കെട്ടിലെ ആകർഷണം.

അൻപത് അടി നീളത്തിൽ ഉള്ള കയറിൽ കെട്ടിയിടുന്ന കാളയാണ് ഈ ജല്ലിക്കെട്ടിലെ പ്രധാന ആകർഷണം. ഏഴ് മുതൽ ഒൻപത് വരെ അംഗങ്ങളുള്ള ആളുകൾ ഈ കാളയെ കീഴടക്കാൻ ശ്രമിക്കുന്നതാണ് കളി. ജല്ലിക്കെട്ടുകളിലെ ഏറ്റവും സുരക്ഷിതമായ ഇനം ഇതാണ്

ജല്ലിക്കെട്ടിന് ഉപയോഗിക്കുന്ന കാളകളെ പീഡിപ്പിക്കുന്നില്ല എന്ന വാദമാണ് ഉയർത്തുന്നത്.






മൃഗക്ഷേമ സംഘടനയായ ‘പെറ്റ’യും (PETA) അനിമൽ വെൽഫെയർ ബോർഡ് ഓഫ് ഇന്ത്യയും ജല്ലിക്കെട്ടിനെതിരെ 2004 മുതൽ രംഗത്തുണ്ട്. 2014 മെയ് ഏഴിനാണ് സുപ്രീംകോടതി ജല്ലിക്കെട്ടിന്
നിരോധനമേർപ്പെടുത്തിയത്. 2015-ലും 2016-ലും ജല്ലിക്കെട്ട് നടത്താനായിട്ടില്ല. 2017 ൽ ജല്ലിക്കെട്ട് നിരോധിച്ചുകൊണ്ടുള്ള സുപ്രീംകോടതി വിധിക്കെതിരെ ദിവസങ്ങളോളം നീണ്ടു നിന്ന വിദ്യാർഥി - യുവജന പ്രക്ഷോഭം നടന്നു. പിന്തുണ അറിയിക്കാനായി വിദ്യാർഥികളും ചെറുപ്പക്കാരുമുൾപ്പടെ ആയിരക്കണക്കിന് പേർ ചെന്നൈ മറീനാ ബീച്ചിൽ പ്രതിഷേധവുമായി അണിനിരന്നു. മുഖ്യമന്ത്രി ഒ. പനീർശെൽവം ഡൽഹിയിലെത്തി പ്രധാനമന്ത്രി നരേന്ദ്രമോദിയുമായി കൂടിക്കാഴ്ച നടത്തി. സമൂഹമാധ്യമങ്ങളിലൂടെ ലക്ഷക്കണക്കിനു പേരെ വിദ്യാർഥികൾ സമരവേദിയിലെത്തിച്ചു. വിജയ്, സൂര്യ, വിക്രം, നയൻ താര, തുടങ്ങി നിരവധി സിനിമാതാരങ്ങളും ജല്ലിക്കട്ടിന് അനുകൂലമായ പ്രസ്താവനകളുമായി എത്തി, എ.ആർ റഹ്‌മാൻ ഉപവാസം നടത്തി, പ്രതിഷേധത്തിന് പിന്തുണ അറിയിച്ചു. മഹാരാഷ്ട്രയുടെ ചുമതലയുള്ള തമിഴ്‌നാട് ഗവർണർ സി.എച്ച്. വിദ്യാസാഗർ റാവു ശനിയാഴ്ച ചെന്നൈയിലെത്തി ജല്ലിക്കെട്ടിനുള്ള ഓർഡിനൻസ് പുറപ്പെടുവിച്ചു. എന്നാൽ താൽകാലികമായ ഓർഡിൻസ് പോര എന്ന നിലപാടിലാണ് സമരസമിതി സ്വീകരിച്ചത്. ഇതിനായി നിയമ നിർമ്മാണം നടത്തണമെന്നാണ് ചെന്നൈയിലെ മറീന ബീച്ചിലും മറ്റും നടന്ന പ്രതിഷേധങ്ങൾ വഴി ആവശ്യപ്പെടുന്നത്.


</doc>
<doc id="271670" url="https://ml.wikipedia.org/wiki?curid=271670" title="അന്നാപൊളിസ് കൺവെൻഷൻ">
അന്നാപൊളിസ് കൺവെൻഷൻ

അമേരിക്കയിലെ മെരിലാൻ‌ഡ് സംസ്ഥാനത്തെ അന്നാപൊളിസിൽ വിവിധ വർഷങ്ങളിൽ നടന്ന സമ്മേളനങ്ങൾ.


</doc>
<doc id="271674" url="https://ml.wikipedia.org/wiki?curid=271674" title="ഗ്രിഗറി റബാസ്സ">
ഗ്രിഗറി റബാസ്സ

സ്പാനിഷ്,പോർട്ടുഗീസ് ഭാഷകളിലെ പ്രധാനകൃതികൾ ഇംഗ്ലീഷ് ഭാഷയിലേയ്ക്കു പരിഭാഷപ്പെടുത്തിയ അമേരിയ്ക്കൻ എഴുത്തുകാരനാണ് ഗ്രിഗറി റബാസ്സ. ന്യൂയോർക്കിലെ യോങ്കേഴ്സിൽ ക്യൂബൻ കുടിയേറ്റ ദമ്പതികളുടെ പുത്രനായാണ് അദ്ദേഹം ജനിച്ചത്. (ജ: മാർച്ച് 9,1922-മ:ജൂൺ 14 2016)

രണ്ടാം ലോകമഹായുദ്ധത്തിൽ പങ്കെടുത്ത റബാസ്സ അതിനു ശേഷമാണ് ബിരുദപഠനത്തിലേയ്ക്കു തിരിഞ്ഞത്. കൊളംബിയ സർവ്വകലാശാലയിൽ നിന്നു ഡോക്ടറേറ്റും നേടുകയുണ്ടായി.

ഹോർഹെ അമാദോ , മിഗ്വെൽ അസ്തൂറിയാസ്, ജുലിയോ കോർത്തുസർ , മാരിയോ വർഹസ് ലോസ തുടങ്ങി സ്പാനിഷ് ,പോർട്ടുഗീസ് ഭാഷകളിലെ പ്രധാന എഴുത്തുകാരുടെ വിഖ്യാതകൃതികൾ ഇംഗ്ലീഷിലേയ്ക്കു പരിഭാഷപ്പെടുത്തുകയുണ്ടായി. ഗബ്രിയേൽ ഗാർസിയ മാർക്വിസിന്റെ "ഏകാന്തതയുടെ നൂറ് വർഷങ്ങൾ" അദ്ദേഹം പരിഭാഷ ചെയ്ത പ്രധാനപ്പെട്ട കൃതികളിലൊന്നാണ് .




</doc>
<doc id="271675" url="https://ml.wikipedia.org/wiki?curid=271675" title="അന്നാപൊളിസ് കോൺഫറൻസ് (2007)">
അന്നാപൊളിസ് കോൺഫറൻസ് (2007)

2007 നവംബർ 27-ന് അന്നാപൊളിസിൽ നടന്ന മദ്ധ്യപൂർവേഷ്യ സമാധാന സമ്മേളനമാണ് അന്നാപൊളിസ് കോൺഫറൻസ്. പലസ്തീൻ- ഇസ്രയേൽ സമാധാനം ആയിരുന്നു സമ്മേളനത്തിന്റെ മുഖ്യ വിഷയം.

അമേരിക്കൻ ഐക്യനാടുകൾ ആതിഥേയരാജ്യമായ സമ്മേളനത്തിൽ പലസ്തീൻ പ്രസിഡന്റ് മഹമൂദ് അബ്ബാസ് ഇസ്രയേൽ പ്രധാനമന്ത്രി എഹൂദ് ഒൽമർട്ട് അമേരിക്കൻ പ്രസിഡന്റ് ജോർജ്ജ് ഡബ്ല്യു. ബുഷ് എന്നിവർ പങ്കെടുത്തു.


</doc>
<doc id="271677" url="https://ml.wikipedia.org/wiki?curid=271677" title="കരിനിഴൽ">
കരിനിഴൽ

ശക്തി പ്രൊഡക്ഷന്റെ ബാനറിൽ കൊവൈ രാമസ്വാമി നിർമിച്ച മലയാളചലച്ചിത്രമാണ് കരിനിഴൽ. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1971 ഏപ്രിൽ 14-ന് കേരളത്തിൽ പ്രദർശനം തുടങ്ങി.






</doc>
<doc id="271680" url="https://ml.wikipedia.org/wiki?curid=271680" title="തൃച്ചിറ്റാറ്റ് മഹാവിഷ്ണുക്ഷേത്രം">
തൃച്ചിറ്റാറ്റ് മഹാവിഷ്ണുക്ഷേത്രം

തൃച്ചിറ്റാറ്റ് മഹാവിഷ്ണു ക്ഷേത്രം ഭാരതത്തിലെ 108 വൈഷ്ണവ ക്ഷേത്രങ്ങിൾ പ്രധാനപ്പെട്ടതും പഞ്ചപാണ്ഡവ ക്ഷേത്രമെന്ന നിലയിൽ അറിയപ്പെടുന്നതുമായ പുരാതന ക്ഷേത്രങ്ങളിൽ ഒന്നാണ്. ചെങ്ങന്നൂർ മുനിസിപ്പൽ അതിർത്തിയിലാണ് ഈ ക്ഷേത്രം. പണ്ട് വഞ്ഞിപ്പുഴ മഠം വകയായിരുന്ന്ത്രെ ഈ ക്ഷേത്രം.വലതുവശത്തെ കുളം "ശംഖതീർത്ഥം" എന്ന പേരിൽ അറിയുന്നു.

അജ്ഞാത വാസകാലത്ത് പഞ്ചപാണ്ഡവർ ചെങ്ങന്നൂരിനടുത്തുള്ള പാണ്ഡവൻ പാറ എന്ന കുന്നിൽ താമസിച്ചെന്നും അവിടെ നിന്നും ഓരോരുത്തരും അടുത്തുള്ള ഓരോ ക്ഷേത്രങ്ങളിൽ ആരാധന നടത്തിയെന്നുമാണ് ഐതിഹ്യം. അതിൽ യുധിഷ്ഠിരൻ പ്രതിഷ്ഠിച്ച ക്ഷേത്രമാണ് തൃച്ചിറ്റാറ്റ് മഹാവിഷ്ണുക്ഷേത്രം. ഭീമൻ തൃപ്പുലിയൂരുംഅർജ്ജുനൻ തിരുവാറന്മുളയിലും നകുലൻ തിരുവൻ‌വണ്ടൂരും സഹദേവൻ തൃക്കൊടിത്താനത്തുമായിരുന്നു ആരാധനകൾ നടത്തിയത് എന്നു വിശ്വസിക്കപ്പെടുന്നു. കൂടാതെ മുതുകുളത്തിനടുത്തുള്ള പാണ്ഡവർകാവ് എന്ന ക്ഷേത്രത്തിൽ കുന്തിയും ആരാധന നടത്തിയിരുന്നതായി വിശ്വസിക്കപ്പെടുന്നു. ഒരു ദിവസം തന്നെ ഈ ആറു ക്ഷേത്രങ്ങളിലും ദർശനം നടത്തുന്നത് ഭക്തജനങ്ങൾ പുണ്യമായി കരുതുന്നു.

കേരളത്തിലെ പ്രസിദ്ധമായ പഞ്ചപാണ്ഡവതിരുപ്പതികൾ ആദ്യത്തേതായ തൃച്ചിറ്റാറ്റ് ക്ഷേത്രം ചെങ്ങന്നൂർ ടൗണിൽ നിന്ന് ഒരുകിലോമീറ്റർ വടക്കുമാറി മുണ്ടങ്കാവിൽ സ്ഥിതിചെയ്യുന്നു. പ്രധാന വഴിയുടെ പടിഞ്ഞാറുവശത്താണ് ക്ഷേത്രം. ക്ഷേത്രത്തിന്റെ കിഴക്കുഭാഗത്ത് അതിമനോഹരമായ പ്രവേശനകവാടമുണ്ട്. ഇതിലൂടെ അകത്തുകടന്ന് അല്പം പോയാൽ ക്ഷേത്രക്കുളത്തിന്റെ മുമ്പിലെത്താം.

മീനമാസത്തിലാണ് തൃച്ചിറ്റാറ്റ് ഉത്സവം. അത്തത്തിനു കൊടിയേറി പത്ത് ദിവസത്തെ ഉത്സവം.
ചെങ്ങന്നൂരിൽ നിന്നും തിരുവല്ല് ഭാഗത്തേക്ക് എം സി റോട്ടിൽ 1.3 കിമി പോയാൽ ഇമയവരമ്പൻ ക്ഷേത്രം ആയി.

തിരുചെങ്കന്നൂർ
ശോണശൈലപുരം
ശ്രീ ശ്രീ നമ്മാൾവാർ എഴുതിയ പാസുരം
എനക്കു നല്ലരണൈ എനദാരുയിരേ ഇമൈയ്യവർതന്ദൈതായ്തന്നൈ
തനക്കും തൻ മെയറിവരിയാനൈ തടങ്കടൽ പള്ളിയമ്മാനൈ
മനക്കൊൾശീർ മൂവായിരവർ വൺശിവനുമയനും താനുമൊപ്പാർവാഴ്
ഘനക്കൊൾ തിണ്മാടത്തിരുച്ചെങ്കന്നൂരിൽ തിരുച്ചീട്ട് റാറതനുങ്കൊണ്ടേന

ശ്രീ ശ്രീ കൃഷ്ണപ്രേമിസ്വാമികൾ അരുളിയ കീർത്തനം

രാഗം സൗരാഷ്ട്രം താളം ആദി
ദേവതാമഹം ആലോകയേ
ദിവ്യരൂപമഹം ആലോകയേ
രാവണാദി രിപുസംഹാരം
രമണീയ ദിവ്യശരീരം
മാമംജീവനം മച്ഛരണം
മഹനീയനിത്യകല്യാണഗുണം
മഹാദേവദേവം നാരായണം
മണിമയദിവ്യവിഭൂഷണം--- ദേവതാമഹം
മത്തഗജേന്ദ്രമദഹരണം
മല്ലമുഷ്ടികചാണൂരമാരിണം
മാതുലകംസാസുരവൈരിണം
മധുസൂദനം അജം മഥുരാരമണം---ദേവതാമഹം
ഭക്തകോലാഹലം ഭവ്യഗുണം
പങ്കജലോചനംശ്രീരമണം
ഭക്തജനഹൃദയപത്മാസനം
ഭാവുകപ്രേമികപരിപാലനം ---ദേവതാമഹം


</doc>
<doc id="271684" url="https://ml.wikipedia.org/wiki?curid=271684" title="മാവേലിക്കര ശ്രീകൃഷ്ണസ്വാമിക്ഷേത്രം">
മാവേലിക്കര ശ്രീകൃഷ്ണസ്വാമിക്ഷേത്രം

ആലപ്പുഴ ജില്ലയിൽ മാവേലിക്കരയ്ക്കടുത്ത് അച്ചൻകോവിലാറിൽനിന്നും തെക്കുമാറി സ്ഥിതിചെയ്യുന്ന ചരിത്ര പ്രസിദ്ധമായ ക്ഷേത്രമാണ് പ്രസിദ്ധമായ മാവേലിക്കര ശ്രീകൃഷ്ണസ്വാമി ക്ഷേത്രം. ക്ഷേത്രത്തിനു മുമ്പിലെ പേരാലിന്റെ ചുവട്ടിലെ ബുദ്ധപ്രതിമ കാരണം ആ കവല ബുദ്ധജംഷൻ എന്നറിയപ്പെടുന്നു. മാവേലിക്കര ശ്രീകൃഷ്ണസ്വാമി ക്ഷേത്രത്തിലെ പ്രധാന സവിശേഷതകളിലൊന്നാണ് ക്ഷേത്രനടയിലെ സ്തംഭവിളക്കിലെ ഡച്ചുപോരാളികളുടെ കാവൽശില്പം.

9,10 നൂറ്റാണ്ടുകളിൽ ഈ പ്രദേശം ബുദ്ധജനപദമായിരുന്നുവെന്ന വാദത്തിന് ഉദാഹരണമാണ് ക്ഷേത്രത്തിന്റെ കിഴക്കേ നടയിലെ ധ്യാനബുദ്ധന്റെ പ്രതിമ. വലിപ്പമുള്ള ധ്യാനബുദ്ധൻ കേരളത്തിൽ അപൂർവമാണ്.18- ാം നൂറ്റാണ്ടിൽ തിരുവിതാംകൂറിലെ രാഷ്ട്രീയ സാമൂഹ്യമാറ്റങ്ങൾക്കു തെളിവാണിത്. 

 ഡച്ച് രീതിയിൽ ഒരുവശം മടക്കി വച്ച വലിയതൊപ്പിയും ധരിച്ച് കൈയ്യിൽ തോക്ക് പിടിച്ച് കാവൽ നിൽക്കുന്ന ശില്പം ഡച്ച് പടനായകനായിരുന്ന ഡിലനോയിയിലേക്കാണ് എത്തിച്ചേരുന്നത്.1746 -ൽ മാർത്താണ്ഡവർമ്മ മാവേലിക്കര പ്രദേശം തന്റെ അധീനതയിലാക്കി.തുടർന്ന് മാർത്താണ്ഡവർമ്മയും ഡച്ചുകാരും തമ്മിൽ സമാധാന സൗഹൃദ ഉടമ്പടിയുണ്ടാക്കി.എ.ഡി 1753 ആഗസ്റ്റ് 15 നാണ് ചരിത്രപ്രസിദ്ധമായ ഈ ഉടമ്പടി ഒപ്പുവച്ചത്.ഈ സൗഹൃദത്തിന്റെയും ഉടമ്പടിയുടെയും സ്മരണയ്ക്കായി ഡച്ചുകാർ സംഭാവനയായി നിർമ്മിച്ച് നൽകിയതാണ് ഈ സ്തംഭവിളക്ക് 

ശ്രീകൃഷ്ണസ്വാമിക്ഷേത്രത്തിലെ ആനയാണ് മാവേലിക്കര ഉണ്ണികൃഷ്ണൻ. 1992 ൽ കോടനാട് ആനവളർത്തൽ കേന്ദ്രത്തിൽ നിന്നും വാങ്ങിയതാണ് ഈ ആനയെ. വാങ്ങുമ്പോൾ 28 വയസ് പ്രായം ഉണ്ടായിരുന്നു.1992 മാർച്ച് 15ന് അന്നത്തെ ദേവസ്വം ബോർഡ് പ്രസിഡന്റ് രാമൻ ഭട്ടതിരിപ്പാടാണ് നടക്കിരുത്തിയത്. വലിയ ശബ്ദം കേട്ടാൽ പെട്ടെന്ന് ഭയപ്പെടുന്ന പ്രകൃതക്കാരനായ ഉണ്ണികൃഷ്ണൻ പണ്ട് ഓട്ടത്തിന് പ്രസിദ്ധനായിരുന്നു . സഹ്യപുത്രനായ് ഇവൻ അഴകളവുകൾക്ക് പ്രസിദ്ധനാണ്. (കേരളത്തിൽ ഇന്നുള്ള നാട്ടാനകളിൽ സഹ്യപുത്രന്മാർ ചുരുക്കം ആണ്). അതുകൊണ്ട് തന്നെ ഗജരത്നം, കളഭകേസരി എന്നീ പട്ടങ്ങൾ ലഭിച്ചിട്ടുണ്ട്.2018 ഒക്ടോബർ 10 ന് പുലർച്ചെ 2.4ന് ചെരിഞ്ഞു.


</doc>
<doc id="271685" url="https://ml.wikipedia.org/wiki?curid=271685" title="യുഗ്ലീനൊയിഡ്">
യുഗ്ലീനൊയിഡ്

ശുദ്ധജലാശയങ്ങളിൽ കണ്ടുവരുന്ന ഒരുതരം സൂക്ഷമജീവിയാണ് യുഗ്ലീനൊയിഡസ്.


</doc>
<doc id="271692" url="https://ml.wikipedia.org/wiki?curid=271692" title="സുനന്ദ പുഷ്കർ">
സുനന്ദ പുഷ്കർ

മുന്മന്ത്രിയും കോൺഗ്രസ് എം പിയുമായ ശശി തരൂരിന്റെ പത്നിയായിരുന്നു സുനന്ദ പുഷ്കർ (ജനനം: 1962 ജനുവരി 1 – മരണം: 2014 ജനുവരി 17). ദുബായിലെ ടീകോം ഇൻവെസ്റ്റ്‌മെന്റിന്റെ ഡയറക്ടറും റാൻഡേവൂ സ്‌പോർട്‌സ് വേൾഡിന്റെ സഹ ഉടമയുമായിരുന്നു. 2014 ജനുവരി 17-നെ ഡൽഹിയിലെ ലീല ഹോട്ടലിൽ പുഷ്കറിനെ മരിച്ച നിലയിൽ കണ്ടെത്തി.
ജമ്മു കശ്മീരിലെ ബോമൈ സ്വദേശിനിയായ സുനന്ദ കരസേനയിൽ ലഫ്.കേണലായിരുന്ന പുഷ്‌കർദാസ് നാഥിന്റെയും പരേതയായ ജയാ ദാസിന്റെയും പുത്രിയാണ്. 
കശ്മീരിയായ സഞ്ജയ് റെയ്‌നയെയായിരുന്നു ആദ്യ ഭർത്താവ്. വിവാഹമോചനം നേടി പിന്നീട് മലയാളി വ്യവസായി സുജിത് മേനോനെ വിവാഹം കഴിച്ചു. അദ്ദേഹം കാറപകടത്തിൽ മരിക്കുകയായിരുന്നു. 2010 ആഗസ്റ്റിൽ സുനന്ദയെ കേന്ദ്ര മന്ത്രിയായ ശശി തരൂർ വിവാഹം ചെയ്തു. ഇരുവരുടെയും മൂന്നാംവിവാഹമായിരുന്നു.
കേന്ദ്ര വിദേശകാര്യ സഹമന്ത്രിയായിരിക്കെ ശശി തരൂർ ഇന്ത്യൻ പ്രീമിയർ ക്രിക്കറ്റ് ലീഗിൽ "കൊച്ചിൻ ടസ്കേഴ്സ്" എന്ന പേരിൽ ഒരു ടീമുണ്ടാക്കിയത് സുനന്ദ പുഷ്‌കർക്ക് വലിയ ഓഹരി വാഗ്ദാനം ചെയ്തുകൊണ്ടായിരുന്നു. കൊച്ചി ഐ.പി.എൽ. ടീമിൽ സുനന്ദയ്ക്ക് അനധികൃതമായി 70 കോടിയുടെ ഓഹരി നൽകിയത് ഏറെ ചർച്ചയായിരുന്നു. ഇതേത്തുടർന്ന് 2010-ൽ തരൂരിന് മന്ത്രിസ്ഥാനം രാജിവെക്കേണ്ടിവന്നു. 
ശശി തരൂരിന്റെ ട്വിറ്റർ അക്കൗണ്ടിലെ പ്രണയ സന്ദേശങ്ങൾ സംബന്ധിച്ച് സുനന്ദയുടെ ട്വീറ്റുകൾ വിവാദമായി. തന്റെ അക്കൗണ്ട് ആരോ ഹാക്ക് ചെയ്തുവെന്ന് തരൂർ സന്ദേശമിട്ടെങ്കിലും ഹാക്ക് ചെയ്തതല്ലെന്നും പാക് പത്രപ്രവർത്തക മെഹർ തരാറുമായി തരൂർ പ്രണയത്തിലാണെന്നും താൻ വിവാഹ മോചനം നടത്തുമെന്നും പറഞ്ഞ് സുനന്ദ രംഗത്തുവന്നു. പിന്നീട് തങ്ങൾ സന്തുഷ്ടരാണെന്നും വിവാഹമോചനമില്ലെന്നും അറിയിച്ച് ഇരുവരും പ്രസ്താവനയുമിറക്കി.

സുനന്ദയുടെ മരണം വിഷം ഉള്ളിൽ ചെന്നാണെന്ന് ഓൾ ഇന്ത്യാ ഇൻസ്റ്റിറ്റിയൂട്ട് ഓഫ് മെഡിക്കൽ സയൻസസിലെ(എയിംസ്) ഫോറൻസിക് വിഭാഗം മേധാവി ഡോ.സുധീർ ഗുപ്ത. ഡോ. ഗുപ്തയുടെ നേതൃത്വത്തിലുള്ള എയിംസിലെ ഡോക്ടർമാരുടെ സംഘമാണ് സുനന്ദ പുഷ്‌കറുടെ പോസ്റ്റ്‌മോർട്ടം നടപടികൾ പൂർത്തിയാക്കിയത്.



</doc>
<doc id="271703" url="https://ml.wikipedia.org/wiki?curid=271703" title="അമേരിക്കൻ ഹസിൽ">
അമേരിക്കൻ ഹസിൽ

ഒരു എഫ്.ബി.ഐ ദൗത്യത്തെ ആധാരമാക്കി 2013-ൽ പുറത്തിറങ്ങിയ ഒരു ഹോളിവുഡ് ചലച്ചിത്രമാണ് അമേരിക്കൻ ഹസ്ൽ. ഡേവിഡ് ഒ. റസ്സൽ, എറിക് വാറൻ സിംഗർ എന്നിവരുടെ തിരക്കഥയിൽ ഡേവിഡ് ഒ. റസ്സൽ സംവിധാനം ചെയ്ത ഈ ചിത്രത്തിൽ ക്രിസ്റ്റ്യൻ ബെയ്ൽ, ഏമി ആഡംസ്, ബ്രാഡ്‌ലി കൂപ്പർ, ജെന്നിഫർ ലോറൻസ് തുടങ്ങിയവർ പ്രധാനവേഷങ്ങളിലഭിനയിച്ചു.

2013 മാർച്ച് 8-ന് ചിത്രീകരണമാരംഭിച്ച അമേരിക്കൻ ഹസ്ൽ 2013 ഡിസംബർ 2-ന് തീയറ്ററുകളിലെത്തി. ബോക്സ് ഓഫീസ് വിജയവും നിരൂപകപ്രശംസയും ഒരു പോലെ നേടിയ ഈ ചിത്രം 3 ഗോൾഡൻ ഗ്ലോബ് പുരസ്ക്കാരങ്ങളും 10 ബാഫ്റ്റ പുരസ്ക്കാരങ്ങളും മികച്ച ചിത്രത്തിനുള്ള സ്ക്രീൻ ആക്റ്റേഴ്സ് ഗിൽഡ് പുരസ്ക്കാരവും നേടി. മികച്ച സഹനടിക്കുള്ളതടക്കം(ജെന്നിഫർ ലോറൻസ്) മൂന്ന് ബാഫ്റ്റ പുരസ്ക്കാരങ്ങളും ഈ ചിത്രത്തിന് ലഭിച്ചു. കൂടാതെ 10 അക്കാഡമി അവാർഡ് നാമനിർദ്ദേശങ്ങളും ഈ ചിത്രത്തിന് ലഭിച്ചു.

വാക്ചാതുര്യം കൈമുതലായുള്ള ഒരു തട്ടിപ്പുകാരനാണ് ഇർവിങ്ങ് റോസൻഫീൽഡ് (ക്രിസ്റ്റ്യൻ ബെയ്ൽ). ‘ലേഡി എഡിത്ത് ഗ്രീൻസ്ലി’ എന്ന പേരിൽ ഒരു ബ്രിട്ടീഷ് പഭ്വിയായി അഭിനയിക്കുന്ന സിഡ്നി പ്രോസ്സർ (ഏമി ആഡംസ്) ആണ് റോസൻഫീൽഡിന്റെ കൂട്ടാളി. ഒരു ലോൺ തട്ടിപ്പ് ശ്രമത്തിനിടെ ഇരുവരും റിച്ചാർഡ് ഡിമാസോ(ബ്രാഡ്‌ലി കൂപ്പർ) എന്ന എഫ്.ബി.ഐ ഏജന്റിന്റെ പിടിയിലകപ്പെടുന്നു. ഇരുവരെയും ഉപയോഗിച്ച് ന്യൂജഴ്സിയിലെ അഴിമതിക്കാരനായ മേയർ കാർമൈൻ പൊലീറ്റോയേയും അധോലോകനായകന്മാരെയും കുടുക്കുവാൻ ഡിമാസോ ഒരു വലിയ പദ്ധതി ആവിഷ്കരിക്കുന്നു. റോസൻഫീൽഡിന് ഗത്യന്തരമില്ലാതെ ഇതിനു കൂട്ടുനിൽക്കേണ്ടി വരുന്നു. മാഫിയ തലവൻ വിക്റ്റർ റ്റെലേജിയൊ(റോബർട്ട് ഡിനീറോ), റോസൻഫീൽഡിന്റെ ഭാര്യ റോസലിൻ തുടങ്ങിയവരുടെ കടന്നുവരവോടെ കാര്യങ്ങൾ സങ്കീർണ്ണമാകുന്നു. അതിരുകടന്ന ആത്മവിശ്വാസത്തോടെ തന്റെ മേലധികാരിയുടെ മുന്നറിയിപ്പുംമവഗണിച്ച് നീങ്ങിയ ഡിമാസോയുടെ കൈപ്പിടിയിലൊതുങ്ങാതെ സംഭവങ്ങൾ കുഴഞ്ഞുമറിയുന്നു.

‘അമേരിക്കൻ ബുൾഷിറ്റ്’ എന്ന പേരിലാണ് എറിക് സിംഗർ ഇതിന്റെ തിരക്കഥ തയ്യാറാക്കിയത്. ആദ്യം സംവിധായകനായി പരിഗണിക്കപ്പെട്ടത് ബെൻ ആഫ്ലെക്ക് ആയിരുന്നു. ഒടുവിൽ ഡേവിഡ് ഒ. റസ്സൽ സംവിധായകനായി തീരുമാനിക്കപ്പെട്ടു. റസ്സൽ ഇതിലെ കഥാപാത്രങ്ങളെ അവരുടെ യഥാർത്ഥ ജീവിതത്തിലെ മാതൃകകളുടെ കാരിക്കേച്ചർ രൂപങ്ങളാക്കി തിരക്കഥ മാറ്റിയെഴുതുകയുണ്ടായി.

2013 മാർച്ച് 8-ന് ആരംഭിച്ച ചിത്രീകരണം 2013 മേയിൽ അവസാനിച്ചു. ബോസ്റ്റൺ, മസ്സാചുസെറ്റ്സ്, ന്യൂയോർക്ക് തുടങ്ങിയ സ്ഥലങ്ങളായിരുന്നു ചിത്രീകരണം. ബോസ്റ്റൺ സ്ഫോടനത്തെ തുടർന്ന് ചിത്രീകരണം നിർത്തി വയ്ക്കേണ്ടതായി വന്നിരുന്നു.

2013 ജൂലൈ 31-ന് ഡേവിഡ് ഒ. റസ്സൽ ഇതിന്റെ ടീസർ ട്രെയ്‌ലർ പ്രകാശനം ചെയ്തു. തീയട്രിക്കൽ ട്രെയ്‌ലർ പുറത്തിറങ്ങിയത് ഒക്റ്റോബർ 9-നാണ്. 2013 ഡിസംബർ 20-ന് അമേരിക്കയിൽ ഈ ചിത്രം രാജ്യവ്യാപകമായി റിലീസ് ചെയ്യപ്പെട്ടു.



</doc>
<doc id="271704" url="https://ml.wikipedia.org/wiki?curid=271704" title="പഞ്ചാബ് സായുധകലാപം">
പഞ്ചാബ് സായുധകലാപം

1970-കളിൽ ഇന്ത്യൻ സംസ്ഥാനമായ പഞ്ചാബിൽ തുടങ്ങിയ സായുധകലാപമാണ് പഞ്ചാബ് സായുധകലാപം. സിഖ് റിസിസ്റ്റൻസ് മൂവ്മൻറ്റും ഖാലിസ്താൻ വാദികളും ഒന്നിച്ചു ചേർന്ന സായുധകലാപം ഓപ്പറേഷൻ ബ്ലൂസ്റ്റാർ , ഇന്ദിരാഗാന്ധി വധം ,1984 സിഖ് വിരുദ്ധ കലാപം എന്നിവയ്ക്കു വഴിതെളിച്ചു.

</doc>
<doc id="271706" url="https://ml.wikipedia.org/wiki?curid=271706" title="മാക്‌സ്‌ന്യൂസ് ഓൺലൈൻ">
മാക്‌സ്‌ന്യൂസ് ഓൺലൈൻ

2010 ൽ ആരംഭിച്ച ഒരു മലയാളം ഓൺലൈൻ ന്യൂസ് പോർട്ടലാണ് മാക്‌സ് ന്യൂസ് ഓൺലൈൻ. കോട്ടയം ആസ്ഥാനമായ മാക്‌സ് ലൈവ് മീഡിയ സൊല്യൂഷൻസ് പ്രൈവറ്റ് ലിമിറ്റഡ് എന്ന കമ്പനിയുടെ ഉടമസ്ഥതയിലാണ് ഈ പോർട്ടൽ. യുഎസിലും ഗൾഫ് രാജ്യങ്ങളിലും ഏറെ വായനക്കാരുള്ള മാക്‌സ് ന്യൂസ് ഓൺലൈനിനെ കേരള സർക്കാർ പബ്ലിക്ക് റിലേഷൻസ് ഡിപ്പാർട്ട്‌മെന്റ് മീഡിയ അക്രഡിറ്റേഷൻ നൽകി അംഗീകരിച്ചിട്ടുണ്ട്. ഇന്റർനെറ്റ് റാങ്കിങ് സൈറ്റ് അലക്‌സയുടെ കണക്കു പ്രകാരം പതിനായിരത്തിൽ താഴെയാണ് മാക്‌സ്‌ന്യൂസിന്റെ ഇന്ത്യൻ റാങ്കിങ്. എൺപതിലധികം കാറ്റഗറികളിലായി മുഴുവൻ സമയം അപ്‌ഡേഷനുള്ള വെബ്‌സൈറ്റ് യുണികോഡിൽ വായിക്കാവുന്നതാണ്. പ്രമുഖ മാധ്യമപ്രവർത്തകൻ അജീഷ് ചന്ദ്രനാണ് ഇപ്പോൾ മാക്‌സ്‌ന്യൂസ് ഓൺലൈനിന്റെ എക്‌സിക്യൂട്ടീവ് എഡിറ്റർ.

</doc>
<doc id="271707" url="https://ml.wikipedia.org/wiki?curid=271707" title="മുഹമ്മദ് ബുർഹാനുദ്ദീൻ">
മുഹമ്മദ് ബുർഹാനുദ്ദീൻ

ദാവൂദി ബൊഹ്‌റ സമുദായത്തിന്റെ ആഗോള ആചാര്യനായിരുന്നു ഡോ. സയ്ദീന മുഹമ്മദ് ബുർഹാനുദ്ദീൻ (1915 - 17 ജനുവരി 2014). ദാവൂദി ബൊഹ്‌റ സമുദായത്തിന്റെ അൻപത്തി രണ്ടാമത്തെ തലവനായിരുന്നു മുഹമ്മദ് ബുർഹാനുദ്ദീൻ. 1965-ൽ പിതാവായ സയ്ദീന തഹർ സയ്ഫുദ്ദീന്റെ അന്ത്യത്തെത്തുടർന്നാണ് ബൊഹ്‌റ സമുദായത്തിന്റെ ആത്മീയനേതാവായി ഡോ. സയ്ദീന മുഹമ്മദ് ബുർഹാനുദ്ദീൻ ചുമതലയേറ്റത്. 
ഗുജറാത്തിലെ സൂറത്തിൽ ജനിച്ചു. പ്രാഥമിക മതപഠനങ്ങൾക്കും ഹജ്ജ് തീർഥാടനത്തിനും ശേഷം പത്തൊൻപതാം വയസ്സിൽ സമുദായത്തിന്റെ ഭാവിതലവനായി പിതാവ് അദ്ദേഹത്തെ നിർദ്ദേശിക്കുകയായിരുന്നു. 1965-ൽ പിതാവിന്റെ മരണത്തെ തുടർന്നാണ് ആത്മീയനേതാവായി അധികാരമേറ്റത്. 

ദാവൂദി ബൊഹ്‌റ സമുദായത്തിനായി ലോകമാകെ ആരാധനാലയങ്ങളും സമുദായ സമ്മേളനകേന്ദ്രങ്ങളും മത വിദ്യാഭ്യാസ കേന്ദ്രങ്ങളും മുഹമ്മദ് ബുർഹാനുദ്ദീന്റെ സംഭാവനയാണ്. കയ്‌റൊവിലെ അൽഹഖീം പള്ളിയുടെ പുനർനിർമ്മാണം, വടക്കേ അമേരിക്ക, യൂറോപ്പ്, ഓസ്‌ട്രേലിയ എന്നിവിടങ്ങളിൽ സമുദായാംഗങ്ങൾക്കായി ആരാധനാലയങ്ങൾ എന്നിവ നിർമിച്ചത് ഇദ്ദേഹത്തിന്റെ കാലത്താണ്. മുംബൈയിലെ സെയ്ഫീ ആസ്പത്രിയും വികസിപ്പിച്ചു. 

ഇദ്ദേഹത്തിന്റെ രണ്ടാമത്തെ മകനായ മുഫദ്ദുൽ സൈഫുദ്ദീൻ പിതാവിന്റെ മരണാനന്തരം പുതിയ ആത്മിയനേതാവായി തെരഞ്ഞെടുക്കപ്പെട്ടു.



</doc>
<doc id="271712" url="https://ml.wikipedia.org/wiki?curid=271712" title="കോലം">
കോലം

കോലം എന്നതുകൊണ്ടുദ്ദേശിക്കുന്നത് തറയിൽ വരക്കുന്ന രൂപങ്ങളെയാണ്. ഇത് മംഗളസൂചകവും ഐശ്വര്യപ്രദവുമായി കരുതപ്പെടുന്നു. തമിഴ് നാട്ടിലും കേരളത്തിലെ തമിഴ് ബ്രാഹ്മണര്ക്കിടയിലും കോലം വരയ്ക്കുന്നത് പ്രധാന ആചാരമാണ്. കോലത്തിന്റെ വടക്കേയിന്ത്യൻ വകഭേദം രംഗോളി എന്നറിയപ്പെടുന്നു.
സാധാരണ സ്ത്രീകൾ മാത്രമേ കോലം രചിക്കാറുള്ളൂ. സൂര്യോദയത്തിനുമുമ്പ് മുറ്റമടിച്ച് ചാണകവെള്ളം തളിച്ച് ശുദ്ധമാക്കിയിട്ടാണ് കോലം വരക്കുന്നത്. അരിപ്പൊടി കൊണ്ടാണ് ഇവ രചിക്കുന്നത്. ചിലർ ചുണ്ണാമ്പുകല്ല്‌ പൊടിയോ വെള്ളാരംകല്ല് പൊടിയോ ഉപയോഗിക്കാറുണ്ട്. വീടുകളുടെ അകത്ത് തറ മിനുസമായുള്ള സ്ഥലങ്ങളിൽ അരിയരച്ച് നേർത്ത മാവാക്കി അതിൽ ഒരു തുണിക്കഷ്ണം മുക്കി അത് കൈയിൽ വെച്ച് മെല്ലെ ഞെക്കി വിരലുകളിലൂടെ വരക്കുകയാണ് പതിവ്. ഇതിന് മാവുകോലം എന്നു പറയുന്നു. കോലം മംഗളസൂചകമായതിനാൽ ശ്രാദ്ധദിവസങ്ങൾ, മരിച്ച പുലയുള്ള ദിവസങ്ങൾ എന്നിവയിൽ വരക്കാറില്ല. വിശേഷദിവസങ്ങളിൽ‌ വിപുലമായി കോലം വരയ്ക്കും. വെളുപ്പിന് തീ പൂട്ടുന്നതിനു മുൻപ് അടുപ്പു വൃത്തിയാക്കി അതിനുമുകളിൽ ചെറിയ കോലം വരക്കാറുണ്ട്. തറയിൽ നിലവിളക്കു വയ്ക്കുന്നയിടത്തും കോലം വരക്കാറുണ്ട്.

പല തരത്തിലാണ് കോലങ്ങളുടെ രചന. പൊട്ട് (പുള്ളി) വെച്ച് വളഞ്ഞ വരകൾ വരക്കുന്നവ, നേർവരയോടെ ജ്യാമിതീയ രൂപങ്ങൾ വരക്കുന്നവ, വേദികളിൽ വിപുലമായി വരക്കേണ്ടവ, പാളിവെച്ചും നേർവര ചേർത്തും രൂപങ്ങൾ ഉണ്ടാക്കുന്നവ എന്നിങ്ങനെ പലതരത്തിലുണ്ട്. കോലം വരക്കുന്നതിന്റെ ഒരു പ്രത്യേകതയാണ് ഒരു ഘടകം വരച്ച് അതിനോട് വേറെ ഘടകങ്ങൾ ചേർത്ത് വിപുലമാക്കുക എന്നത്. ചെറിയവ മുതൽ വളരെ വിസ്താരമുള്ള കോലങ്ങൾ വരെ സന്ദർഭമനുസരിച്ച് വരയ്ക്കാറുണ്ട്. ശിവരാത്രി, മകരസംക്രാന്തി,പൊങ്കൽ തുടങ്ങിയ വിശേഷദിവസങ്ങളിൽ വലിയ വർണ്ണശബളമായ കോലങ്ങൾ വരയ്ക്കുന്നു. 
തകരം കൊണ്ടുള്ള ചെറിയ ചെപ്പുകളുടെ അടിഭാഗത്ത് രൂപങ്ങളോ ഡിസൈനുകളോ തുളച്ച് ആ ചെപ്പിൽ അരിപ്പൊടി നിറച്ച് നിലത്ത് തട്ടിയാൽ നിലത്ത് ആ രൂപം തെളിയും. ചെപ്പുകളിൽ കള്ളികളുണ്ടാക്കി കള്ളികളിൽ നിറമുള്ള മാവ് നിറച്ച് ഉപയോഗിച്ചാൽ നിറമുള്ള രൂപങ്ങൾ രചിക്കാം. കൈയിൽ നിറയെ പൊടിയെടുത്ത് വിരലുകളുടെ ഇടയിൽ കൂടി നിലത്തു പതിപ്പിച്ച് വരയ്ക്കുവാൻ സമർത്ഥരായ സ്ത്രീകളുണ്ട്. ഓരോ ദിവസവും ആഴ്ചക്രമത്തിൽ പ്രത്യേക കോലങ്ങൾ തുളസിത്തറയിൽ വരയ്ക്കാറുണ്ട്.<br> കേരളത്തിലെ ചില അനുഷ്ഠാന കലാരൂപങ്ങളിൽ "'കോലം'" ഒരു പ്രധാന ഘടകമാണ്. ദേവപ്രീതിക്കായി കോലം കെട്ടിയാടുന്ന അനുഷ്ഠാന കലാരൂപങ്ങളാണ് തിറയാട്ടം, തെയ്യം. പടയണി, മുടിയേറ്റ്‌, തീയ്യാട്ട്‌ എന്നിവ.കാവുകളും, ക്ഷേത്രങ്ങളും കേന്ദ്രീകരിച്ചാണ് ഈ കലാരൂങ്ങൾ അരങ്ങേറുന്നത്. ദേവതകളുടെ രൂപഭാവങ്ങൾ പ്രതിഫലിപ്പിക്കുന്ന പ്രത്യേക രീതിയിലുള്ള ചമയങ്ങൾ കലാകാരൻ അണിയുന്നു. മുഖത്തെഴുത്തും, മെയ്യെഴുത്തും, മുടികളും, പൊയ്മുഖവും മറ്റ് ആടയാഭരണങ്ങളും നിയതമായരീതിയിൽ കോലധാരിയിൽ ചമയിക്കുന്നു. ഈ വേഷധാരിയെ പൊതുവേ "കോലം" എന്നുവിളിക്കുന്നു. തിറക്കോലം, തെയ്യക്കോലം, പടയണിക്കോലം എന്നിങ്ങനെ അനേകം കോലങ്ങൾ കേരളത്തിലെ അനുഷ്ഠാന കലാരംഗത്ത് ദർശിക്കാനാകും. പ്രകൃതിദത്ത നിറങ്ങൾ, കമുകിൻ പാള, കുരുത്തോല, ഈർക്കിൽ, തടി, കൈതനാര്, മുള, ഈറ്റ, ചണം, വർണ്ണക്കടലാസ്, വിളഞ്ഞി(ചക്കയരക്ക്) മുതലായവ കോലനിർമ്മാണത്തിനായി ഉപയോഗിക്കുന്നു. പുരാതന ഗോത്രാചാരങ്ങളുടെ പിൻതുടർച്ചയാണ് കോലങ്ങൾ. തിരുവിതാംകൂറിലെ പടയണി കോലങ്ങളും, തെക്കൻ മലബാറിലെ തിറയാട്ട കോലങ്ങളും, വടക്കൻ മലബാറിലെ തെയ്യക്കോലങ്ങളും വളരെ പ്രസിദ്ധമാണ്.


</doc>
<doc id="271713" url="https://ml.wikipedia.org/wiki?curid=271713" title="ഗ്രാവിറ്റി (ചലച്ചിത്രം)">
ഗ്രാവിറ്റി (ചലച്ചിത്രം)

2013-ൽ പുറത്തിറങ്ങിയ ഒരു ബ്രിട്ടീഷ്-അമേരിക്കൻ ത്രിമാന ശാസ്ത്ര കൽപ്പിതകഥാ ചലച്ചിത്രമാണ് ഗ്രാവിറ്റി. ബഹിരാകാശത്ത് തകരാറിലാകുന്ന ഒരു സ്പേസ് ഷട്ടിലിലെ സഞ്ചാരികളുടെ ഭൂമിയിലേക്ക് തിരികെയെത്താനുള്ള ശ്രമമാണ് ഈ ചലച്ചിത്രത്തിന്റെ ഇതിവൃത്തം. വാർണർ ബ്രോസ്. വിതരണം ചെയ്തിരിക്കുന്ന ഗ്രാവിറ്റിയുടെ സംവിധാനം നിർവഹിച്ചിരിക്കുന്നത് അൽഫോൺസോ ക്വാറോൺ ആണ്. കൂടാതെ നിർമ്മാണം, തിരക്കഥ, ചിത്രസംയോജനം എന്നിവയിലും ക്വാറോൺ പങ്കാളിയാണ്. സാന്ദ്ര ബുള്ളോക്ക്, ജോർജ്ജ് ക്ലൂണി എന്നിവരാണ് ഈ ചിത്രത്തിലെ അഭിനേതാക്കൾ.

2013 ആഗസ്റ്റിലെ 70ആം വെനീസ് ചലച്ചിത്രമേളയുടെ പ്രദർശന ചിത്രമായിരുന്നു ഗ്രാവിറ്റി. പിന്നീട് 3 ദിവസങ്ങൾക്ക് ശേഷം ടെലൂറൈഡ് ചലച്ചിത്രമേളയിലും പ്രദർശിപ്പിച്ചു. പ്രേക്ഷകരുടെയും നിരൂപകരുടെയും പ്രശംസ നേടിയ ഈ ചിത്രം മികച്ച സംവിധായകന്റേതടക്കം 7 അക്കാഡമി അവാർഡുകൾ നേടി. 2014-ലെ ക്രിട്ടിക്സ് ചോയ്സ് അവാർഡുകളിൽ ഏഴ് പുരസ്ക്കാരങ്ങളും മികച്ച സംവിധായകനുള്ളതടക്കം ആറ് ബാഫ്റ്റ പുരസ്ക്കാരങ്ങളും ഈ ചിത്രത്തിന് ലഭിച്ചു.

എസ്റ്റിഎസ്-157 എന്ന ബഹിരാകാശ ദൗത്യമാണ് ഈ ചലച്ചിത്രത്തിന്റെ പശ്ചാത്തലം. ഇതിനായി എക്സ്പ്ലോറർ എന്ന സ്പേസ് ഷട്ടിലിൽ ആദ്യമായി ബഹിരാകാശത്ത് എത്തിയ വൈദ്യശാസ്ത്ര എഞ്ചിനീയറാണ് ഡോ. റയാൻ സ്റ്റോൺ. അവരെ സഹായിക്കാൻ പരിചയ സമ്പന്നനായ ബഹിരാകാശ യാത്രികൻ മാറ്റ് കോവാൽസ്കിയും കൂടെയുണ്ട്. ഹബിൾ ബഹിരാകാശ ദൂരദർശിനി നന്നാക്കാൻ ശ്രമിക്കുന്നതിനിടെ അവർക്ക് ദൗത്യ നിയന്ത്രണ കേന്ദ്രമായ ഹൂസ്റ്റണിൽ നിന്ന് ഒരപായ സന്ദേശം ലഭിക്കുന്നു. കാലാവധി തീർന്ന ഒരു കൃത്രിമോപഗ്രഹത്തിനെ ഒരു റഷ്യൻ റോക്കറ്റ് ഇടിച്ചെന്നും തുടർന്നുണ്ടായ ചെയിൻ റിയാക്ഷൻ വഴി ബഹിരാകാശത്ത് അവശിഷ്ടങ്ങളുടെ ഒരു മേഘം രൂപപ്പെട്ടിട്ടുണ്ടെന്നായിരുന്നു അത്. തുടർന്ന് ദൗത്യം നിർത്തി വെക്കാനും തിരികെ മടങ്ങാനും ഹൂസ്റ്റണിൽ നിന്ന് നിർദ്ദേശം ലഭിക്കുന്നു. എന്നാൽ വളരെ വേഗത്തിൽ വന്ന കൃത്രിമോപഗ്രഹ അവശിഷ്ടങ്ങൾ എക്സ്പ്ലോററിലും ഹബിളിലും ഇടിക്കുകയും ഡോ. സ്റ്റോൺ ഷട്ടിലിൽ നിന്ന് വേർപ്പെടുകയും ചെയ്യുന്നു. ബഹിരാകാശത്ത് ദൂരേക്ക് പോയ സ്റ്റോണിനെ കൊവാൽസ്കി കണ്ടെത്തുന്നു. അവർക്ക് ഹൂസ്റ്റണുമായുള്ള ബന്ധം നഷ്ടപ്പെടുന്നു. അവർ ഷട്ടിലിലേക്ക് തിരിക്കുന്നു. പക്ഷേ ഷട്ടിൽ തകർന്നതായും അതിലുള്ളവർ മരണപ്പെട്ടതായും കാണപ്പെടുന്നു. ശേഷം അവർ അന്താരാഷ്ട്ര ബഹിരാകാശ നിലയത്തിലേക്ക് (ഐഎസ്എസ്) സഞ്ചരിക്കുന്നു. സഞ്ചാരത്തിനിടക്ക് അവർ സ്റ്റോണിനെകുറിച്ചും സ്റ്റോണിന്റെ മകളെ കുറിച്ചും സംസാരിക്കുന്നു. ഐഎസ്എസിലേക്ക് കയറാൻ ശ്രമിക്കുന്നതിനിടയിൽ കൊവാൽസ്കിയെ സ്റ്റോണിന് നഷ്ടമാകുന്നു. ഐഎസ്എസിലെ സോയൂസ് ഉപയോഗിച്ച് ചൈനയുടെ ഷെൻഷോ സ്പേസ് ക്രാഫ്റ്റിലേക്ക് പോകാനും അവിടെ നിന്ന് ഭൂമിയിലേക്ക് മടങ്ങാനും സ്റ്റോണിന് കൊവാൽസ്കി വയർലെസ് റേഡിയോ വഴി നിർദ്ദേശം നൽകുന്നു.




</doc>
<doc id="271716" url="https://ml.wikipedia.org/wiki?curid=271716" title="സുചിത്ര സെൻ">
സുചിത്ര സെൻ

സുചിത്ര സെൻ എന്ന രമ ദാസ്ഗുപ്ത ബംഗാളി ചലച്ചിത്ര നടിയായിരുന്നു (6 ഏപ്രിൽ 1931 - 17 ജനുവരി 2014). 1963-ൽ മോസ്കോ ചലച്ചിത്ര ഉത്സവത്തിൽ സുചിത്ര വെള്ളി പുരസ്ക്കാരം നേടിയപ്പോൾ അന്താരഷ്ട്ര ചലച്ചിത്ര പുരസ്കാരം ലഭിക്കുന്ന ആദ്യ ഇന്ത്യൻ അഭിനേത്രി എന്ന നേട്ടവും കൈവരിച്ചു. 1972-ൽ ഇന്ത്യൻ സർക്കാർ പത്മശ്രീയും 2012-ൽ ബംഗാൾ സർക്കാർ ബംഗ ബിഭൂഷണും നൽകി ആദരിച്ചു.

1931 ഏപ്രിൽ 6 ബംഗാൾ പ്രസിഡൻസിയിലെ പബ്നയിൽ (ഇപ്പോളത്തെ ബംഗ്ലാദേശ്) ജനിച്ചു. സ്കൂൾ അദ്ധ്യാപകനായ പിതാവ് കരുണാമയ് ദാസ്ഗുപ്തയുടയും കുടുംബിനിയായ അമ്മ ഇന്ദിര ദേവിയുടയും അഞ്ചാമത്തെ കുഞ്ഞായിരുന്നു സുചിത്ര. തന്റെ പതിനാറാം വയസിൽ 1947-ൽ കൊൽക്കത്തയിൽ നിന്നുള്ള ദിബനാഥ് സെന്നിനെ വിവാഹം കഴിച്ചു. ബംഗാളി നടി മൂൺ മൂൺ സെൻ ഇവരുടെ പുത്രിയാണ്. റൈമ സെൻ റിയ സെൻ എന്നിവർ പേരക്കുട്ടികൾ ആണ്.

1953-ൽ പുറത്തിറങ്ങിയ സാരേ ചൗട്ടോർ എന്ന ബംഗാളി ചലച്ചിത്രമാണ് ആദ്യം പുറത്തിറങ്ങിയ ചലച്ചിത്രം. 1955-ൽ പുറത്തിറങ്ങിയ ബിമൽ റോയിയുടെ ദേവദാസിൽ പാർവതി എന്ന നായിക കഥാപാത്രം അവതരിപ്പിച്ചു.



</doc>
<doc id="271719" url="https://ml.wikipedia.org/wiki?curid=271719" title="നോക്കിയ ലൂമിയ 1320">
നോക്കിയ ലൂമിയ 1320

നോക്കിയ കോർപറേഷന്റെ ഫാബ്‌ലറ്റ് സ്രേണിയില്ലുള്ള പുതിയ സ്മാർട്‌ഫോൺ ആണ് നോക്കിയ ലൂമിയ 1320. 2013 ഒക്ടോബർ 22-ന് നോക്കിയ വേൾഡ് ഈവന്റിലാണ് നോക്കിയ പുതിയ ഫോണിനെ പറ്റി വിവരം പുറത്തുവിട്ടത്. മൈക്രോസോഫ്റ്റിന്റെ വിൻഡോസ് ഫോൺ 8 ഓപ്രേറ്റിങ് സിസ്റ്റമാണ് ഉൾപെടുത്തിയിരിക്കുന്നത്.

1320 ഇൽ ഇത് 1.7 ജിഗാ ഹെർട്സ് ആണ്. ക്യാമറ പ്രവർത്തിപ്പിക്കാൻ പ്രത്യേകം കീയും ഉണ്ട്. മൈക്രോ എസ് ഡി കാർഡ് ഉപയോഗിച്ച് 64 ജി ബി വരെ മെമ്മറി വർധിപ്പിക്കാവുന്നതാണ്. 3,400mAh ബാറ്ററി ആണ് ലുമിയ 1320 ന് പവർ നൽകുന്നത്. 20 മണികൂർ സംസാര സമയം ആണ് നോകിയ അവകാശപെടുന്നത്.


</doc>
<doc id="271722" url="https://ml.wikipedia.org/wiki?curid=271722" title="ദ് ചൈൽഡ്ഹുഡ് ഓഫ് ജീസസ്">
ദ് ചൈൽഡ്ഹുഡ് ഓഫ് ജീസസ്

നോബൽസമ്മാന ജേതാവായ ദക്ഷിണാഫ്രിക്കൻ എഴുത്തുകാരൻ ജെ.എം. കൂറ്റ്സേ രചിച്ച കൃതിയാണ് ദ് ചൈൽഡ്ഹുഡ് ഓഫ് ജീസസ്. 2013 ലാണ് ഈ കൃതി പ്രസിദ്ധീകരിയ്ക്കപ്പെട്ടത്. 

ഭൂതകാലസ്മരണകളെ മറച്ചുകൊണ്ട് വർത്തമാനകാലത്തിലും ഭാവിയിലും പുലരുന്ന കഥാതന്തുക്കളെ കോർത്തിണക്കിയാണ് ഈ നോവൽ പുരോഗമിയ്ക്കുന്നത്. ഇതിൽ "സൈമൺ" എന്നയാളും , "ഡേവിഡ്" എന്ന ബാലനും ആണ് പ്രധാന കഥാപാത്രങ്ങൾ. ഡേവിഡിനെ ഒരു ബോട്ട് യാത്രയ്ക്കിടയിൽ സൈമൺ കണ്ടുമുട്ടുന്നതാണ് . രണ്ടുപേരും നൊവില്ല എന്ന ഭൂപ്രദേശത്തേയ്ക്ക് എത്തിച്ചേരുകയാണ് . നോവലിസ്റ്റ് ഈ രണ്ടു കഥാപാത്രങ്ങളുടെ ഭൂതകാലത്തെക്കൂറിച്ച് തീർത്തും നിശ്ശബ്ദത പുലർത്തുന്നു. നൊവില്ല എന്ന സാങ്കല്പികഭൂപ്രദേശത്തെക്കുറിച്ചും വിശദമായ വിവരണങ്ങളൊന്നും തന്നെ നൽകുന്നില്ല. യൂറോപ്പിൽ സ്പാനിഷ് സംസാരിയ്ക്കുന്ന ഒരിടം എന്ന ഒരു സൂചനമാത്രമേ ഇതിലുള്ളൂ.

രക്ഷിതാക്കളെ അറിയാത്ത ഡേവിഡിനെ അവന്റെ അമ്മയെ തിരികെ എൽപ്പിയ്ക്കുവാൻ കഴിയുമെന്ന പ്രത്യാശയാണ് സൈമണുള്ളത്. ഐനസ് എന്ന സ്ത്രീയെ അയാൾ കണ്ടുമുട്ടുകയും, ഡേവിഡിന്റെ അമ്മയാണതെന്നു ഉറപ്പിയ്ക്കുകയും ചെയ്യുന്നു. എന്നാൽ അവൾ ഡേവിഡിന്റെ അമ്മയാണ് എന്നു സമ്മതിക്കുന്നുവെങ്കിലും ഡേവിഡിന്റെ ഭൂതകാലത്തെക്കുറിച്ചൊന്നും കൂടുതലായി അവൾക്കൊന്നും അറിയുകയില്ല എന്നു വെളിവാക്കുന്നുണ്ടെങ്കിലും ഡേവിഡിനെ ഐനസ് സ്വീകരിയ്ക്കുന്നു. 

അത്യന്തികമായി മനുഷ്യൻ നന്മയുടെ ഭാഗത്താണ് എന്നും പ്രത്യാശാഭരിതമായ ഭാവി അവനു സ്വായത്തമാണെന്നും കൂറ്റ്സേ ഈ നോവലിൽ ഉദ്ഘോഷിയ്ക്കുന്നു .


</doc>
<doc id="271723" url="https://ml.wikipedia.org/wiki?curid=271723" title="നോക്കിയ ആശ 503">
നോക്കിയ ആശ 503

ഫീച്ചർ ഫോൺ വിഭാഗത്തിൽ നോക്കിയ പുതിയൊരു മോഡൽ ആശ 503 പുറത്തിറക്കി. ആശ 500, ആശ 501, ആശ 502 എന്നിവയ്ക്ക് ശേഷം എത്തുന്ന മോഡലാണ് ആശ 503 .

240 x 320 പിക്സൽ റെസലൂഷനുള്ള മൂന്നിഞ്ച് ഡിസ്പ്ലേയുള്ള ആശ 503 ഒക്ടോബറിലാണ് ആദ്യമായി അവതരിപ്പിച്ചത്. ഗൊറില്ല ഗ്ലാസ് സംരക്ഷണം ഉള്ളതിനാൽ ഡിസ്പ്ലേയിൽ പോറലുകൾ വീഴുമെന്ന ഭയം വേണ്ട. എൽഇഡി ഫ്ലാഷോടു കൂടിയ അഞ്ച് മെഗാപിക്സൽ ആണ് പ്രധാന ക്യാമറ. മുൻ ക്യാമറയില്ല. ഡ്യുവൽ സിം സപ്പോർട്ടുള്ള ഫോണിൽ മൈക്രോ സിം കാർഡാണ് ഉപയോഗിക്കുന്നത്. ബ്ലൂടൂത്ത്, വൈഫൈ എന്നിവയ്ക്ക് പുറമെ ത്രിജി പിന്തുണയുമുണ്ട്.

നോക്കിയ ആശ ഓപ്പറേറ്റിങ് സിസ്റ്റത്തിൻറെ 1.2 വെർഷനിലാണ് ആശ 503 പ്രവർത്തിക്കുന്നത്. 32 ജിബി മെമ്മറി കാർഡ് പിന്തുണയുള്ള ഫോണിനൊപ്പം നാല് ജിബി കാർഡ് സൗജന്യമായി കമ്പനി നൽകുന്നുണ്ട്. മഞ്ഞ, കറുപ്പ്, പച്ച, ചുവപ്പ്, നീല, വെള്ള എന്നീ ബോഡിനിറങ്ങളിൽ ആശ 503 ലഭ്യമാകും. ടു ജിയിൽ 12 മണിക്കൂറും ത്രി ജിയിൽ നാല് മണിക്കൂറും സംസാര സമയം നൽകാൻ കഴിവുള്ളതാണ് 1,200 എംഎഎച്ച് ബാറ്ററി. സ്റ്റാൻഡ് ബൈ സമയം 480 മണിക്കൂർ. ഭാരം വെറും 111 ഗ്രാം മാത്രം. വില 6,683 രൂപ.

http://malayalam.viralrays.com/technology/nokia-asha-503.html

</doc>
<doc id="271729" url="https://ml.wikipedia.org/wiki?curid=271729" title="ദേവദാസ് (1955 ചലച്ചിത്രം)">
ദേവദാസ് (1955 ചലച്ചിത്രം)

ശരത്ചന്ദ്ര ചതോപാധ്യായുടെ ബംഗാളി ഭാഷ നോവലായ ദേവദാസിനെ ആസ്പദമാക്കി ബിമൽ റോയ് സംവിധാനം ചേയ്ത 1955-ൽ പുറത്തിറങ്ങിയ ഹിന്ദി ചലച്ചിത്രമാണ് ദേവദാസ്.



</doc>
<doc id="271730" url="https://ml.wikipedia.org/wiki?curid=271730" title="ഓർമ്മത്തിരുന്നാൾ">
ഓർമ്മത്തിരുന്നാൾ

ഓർമ്മത്തിരുന്നാൾ എന്നത്, വർഷത്തിലെ ഓരൊ ദിവസവും ഒന്നൊ അതൊ അതിൽ കൂടുതലൊ വിശുദ്ധരുടെ ജനനവും ഒരു പരബരാഗത

</doc>
<doc id="271733" url="https://ml.wikipedia.org/wiki?curid=271733" title="ജയറാം അഭിനയിച്ച ചലച്ചിത്രങ്ങൾ">
ജയറാം അഭിനയിച്ച ചലച്ചിത്രങ്ങൾ

മലയാളചലച്ചിത്രരംഗത്തെ നായകനടൻമാരിൽ ഒരാളാണ് ജയറാം (ജയറാം സുബ്രഹ്മണ്യൻ). മലയാളത്തിനു പുറമേ തമിഴ് ചലച്ചിത്രങ്ങളിൽ ജയറാം അഭിനയിച്ചിട്ടുണ്ട്.


</doc>
<doc id="271735" url="https://ml.wikipedia.org/wiki?curid=271735" title="തിരുവൻവണ്ടൂർ മഹാവിഷ്ണു-ഗോശാലകൃഷ്ണക്ഷേത്രം">
തിരുവൻവണ്ടൂർ മഹാവിഷ്ണു-ഗോശാലകൃഷ്ണക്ഷേത്രം

തിരുവൻവണ്ടൂർ മഹാവിഷ്ണു-ഗോശാലകൃഷ്ണൻ ക്ഷേത്രം ഭാരതത്തിലെ 108 വൈഷ്ണവക്ഷേത്രങ്ങളിൽ പ്രധാനപ്പെട്ടതും പഞ്ചപാണ്ഡവ ക്ഷേത്രമെന്ന നിലയിൽ അറിയപ്പെടുന്നതുമായ പുരാതന ക്ഷേത്രങ്ങളിൽ ഒന്നാണ് ചെങ്ങന്നൂരിൽ നിന്നും തിരുവല്ലയ്ക്ക് പോകുന്ന വഴിയിൽ നാലു കി.മീ. വടക്കുപടിഞ്ഞാറായി സ്ഥിതിചെയ്യുന്ന, ‘പാമ്പണയപ്പൻ തിരുപ്പതി’ എന്നറിയപ്പെടുന്ന തിരുവൻവണ്ടൂർ ക്ഷേത്രം. പടിഞ്ഞാട്ട് ദർശനമുള്ള ചുരുക്കം ക്ഷേത്രങ്ങളിൽ ഒന്നാണ് എന്ന പ്രത്യേകതയും ഈ ക്ഷേത്രത്തിനുണ്ട്. ക്ഷേത്രത്തിൽ തുല്യപ്രാധാന്യത്തോടെ അവതാരമായ ഗോശാലകൃഷ്ണനും കുടികൊള്ളുന്നുണ്ട്. ഗണപതി, ശാസ്താവ്, ശിവൻ എന്നിവരാണ് ഉപദേവതകൾ.

അജ്ഞാത വാസകാലത്ത് പഞ്ചപാണ്ഡവർ ചെങ്ങന്നൂരിനടുത്തുള്ള പാണ്ഡവൻ പാറ എന്ന കുന്നിൽ താമസിച്ചെന്നും അവിടെ നിന്നും ഓരോരുത്തരും അടുത്തുള്ള ഓരോ ക്ഷേത്രങ്ങളിൽ ആരാധന നടത്തിയെന്നുമാണ് ഐതിഹ്യം. അതിൽ നകുലൻ പൂജിച്ച മഹാവിഷ്ണുവാണ് തിരുവൻവണ്ടൂരപ്പൻ. യുധിഷ്ഠിരൻ- തൃച്ചിറ്റാറ്റും ഭീമൻ-തൃപ്പുലിയൂരും, അർജ്ജുനൻ തിരുവാറന്മുളയിലും, സഹദേവൻ- തൃക്കൊടിത്താനത്തുമായിരുന്നു ആരാധനകൾ നടത്തിയത് എന്നു വിശ്വസിക്കപ്പെടുന്നു. കൂടാതെ മുതുകുളത്തിനടുത്തുള്ള പാണ്ഡവർകാവ് എന്ന ക്ഷേത്രത്തിൽ കുന്തിയും ആരാധന നടത്തിയിരുന്നതായി വിശ്വസിക്കപ്പെടുന്നു. ഒരു ദിവസം തന്നെ ഈ ആറു ക്ഷേത്രങ്ങളിലും ദർശനം നടത്തുന്നത് ഭക്തജനങ്ങൾ പുണ്യമായി കരുതുന്നു. ഈ ക്ഷേത്രങ്ങളിൽ പടിഞ്ഞാട്ട് ദർശനമുള്ള ഏകക്ഷേത്രമാണ് തിരുവൻവണ്ടൂർ. മറ്റിടങ്ങളിലെല്ലാം കിഴക്കോട്ടാണ് ദർശനം. വേണാടുഭരിച്ചിരുന്ന ശ്രീവല്ലഭൻ കോതയുടെ രണ്ട് ശിലാശാസനങ്ങൾ ഉണ്ട്. അവയിൽ കാലം രേഖപ്പെടുത്തിയിട്ടില്ലെങ്കിലും 10ആം നൂറ്റാണ്ടിന്റെ അവസാനത്തിലാണ് അദ്ദേഹ ജീവിച്ചിരുന്നതെന്നു കരുതുന്നു.

ഭക്തജനങ്ങൾക്ക് വളരേയധികം ശ്രദ്ധയുള്ള നടയാണ് ഗോശാലകൃഷ്ണന്റെത്. 1963ൽ അവിടുത്തെ മേശാന്തിക്ക് സ്വപ്നദർശനം കിട്ടിയതനുസരിച്ച് തിരുവൻവണ്ടൂർ ക്ഷേത്രത്തിനു പിന്നിൽ ഏകദേശം 50 മീറ്റർ മാറി 51 ദിവസത്തെ ശ്രമഫലമായി ഗോശാലകൃഷ്ണന്റെ വിഗ്രഹം ലഭിച്ചു. ഇന്നും ആ ഓർമക്കായി 7 സപ്താഹങ്ങൾ (49ദിവസം) അടങ്ങുന്ന 51ദിവസത്തെ ഉത്സവം ഇവിടുത്തെ ഒരു പ്രത്യേകതയാണ്.

വേറുകൊണ്ടുമ്മൈയാനിരന്ദേൻ വെറിവണ്ടിന
തേറുനീർ പമ്പൈ വടപാലൈ തിരുവൺവണ്ടൂർ
മാറിൽ പോരരക്കൻ മതിൾ നീറെഴച്ചെറ്റ്രുഗന്ദ്
ഏറു ശേവകനാർക്ക് എന്നൈയും ഉളളെൻ മിൻ ക്

ശ്യാമ രാഗം ആദി താളം

മാധവകർണ്ണേ കഥയ മമ കഥാം
ഭ്രമസി വൃധാ കിമത്ര ഭ്രമര
ഭ്രമരപുരം ഗച്ഛ പരമസുന്ദര ...മാധവ
നാരദവീണാനാദവിലോലം
നാരായണ മയാ രമയ മാലോലം ...മാധവ
പമ്പാനദീതീരവനസഞ്ചാരം
പശ്യമുദാ ഭക്തജനമന്ദാരം മാധവ
ഭവന്തം പ്രണമാമി ഭൃംഗരാജ
പ്രേമപ്രാർത്ഥനാം ശ്രുണുതഥാ വ്രജ
ചെങ്ങന്നൂരിൽ നിന്നും തിരുവല്ല ഭാഗത്തേക്ക് എം സി റോഡ് വഴി 4 കിലോമീറ്റർ പോയാൽ പ്രാവിങ്കൂട് കവല. അവിടെ നിന്നും ഇടത്തോട്ട് തിരിഞ്ഞ് 2 കിലോമീറ്റർ പോയാൽ ഇടതുവശത്തായി ക്ഷേത്രം ആയി. ബസിനാണെങ്കിൽ തിരുവൻവണ്ടൂർ ക്ഷേത്രക്കവലയിൽ ഇറങ്ങുക


</doc>
<doc id="271736" url="https://ml.wikipedia.org/wiki?curid=271736" title="പാണ്ഡവൻ പാറ">
പാണ്ഡവൻ പാറ

പുരാതന ക്ഷേത്രങ്ങളിൽ ഒന്നാണ് ചെങ്ങന്നൂർ മുനിസിപ്പാലിറ്റിയിൽ സ്ഥിതിചെയ്യുന്ന പാണ്ഡവൻപാറ ശ്രീകൃഷ്ണക്ഷേത്രം. ഇത് ധാരാളം പ്രത്യേകതകളുള്ള പാറക്കൂട്ടം നിറഞ്ഞ ഒരു കുന്നിൻ മുകളിലാണ്. ഇതിനടുത്താണ് കൗരവരുടെ പേരിൽ അറിയപ്പെടുന്ന നൂറ്റുവർ പാറ.

അജ്ഞാത വാസകാലത്ത് പഞ്ചപാണ്ഡവർ ചെങ്ങന്നൂരിനടുത്തുള്ള പാണ്ഡവൻ പാറ എന്ന ഈ കുന്നിൽ താമസിച്ചെന്നും അവിടെ നിന്നും ഓരോരുത്തരും അടുത്തുള്ള ഓരോ ക്ഷേത്രങ്ങളിൽ ആരാധന നടത്തിയെന്നുമാണ് ഐതിഹ്യം. അതിൽ യുധിഷ്ഠിരൻ തൃച്ചിറ്റാറ്റും ഭീമൻതൃപ്പുലിയൂരും അർജ്ജുനൻ തിരുവാറന്മുളയിലും നകുലൻ തിരുവൻ വണ്ടൂരും സഹദേവൻ തൃക്കൊടിത്താനത്തുമായിരുന്നു ആരാധനകൾ നടത്തിയത് എന്നു വിശ്വസിക്കപ്പെടുന്നു. കൂടാതെ മുതുകുളത്തിനടുത്തുള്ള പാണ്ഡവർകാവ് എന്ന ക്ഷേത്രത്തിൽ കുന്തിയും ആരാധന നടത്തിയിരുന്നതായി വിശ്വസിക്കപ്പെടുന്നു. ഒരു ദിവസം തന്നെ ഈ ആറു ക്ഷേത്രങ്ങളിലും ദർശനം നടത്തുന്നത് ഭക്തജനങ്ങൾ പുണ്യമായി കരുതുന്നു.

പാണ്ഡവന്മാർ ഇവിടെ താമസിച്ചിരുന്നതിന്റെ തെളിവായി ഒരുപാട് അടയാളങ്ങൾ ഈ പാറക്കൂട്ടങ്ങളിൽ ഇവിടുത്തുകാർ കാണിക്കുന്നു. വിചിത്ര ആകൃതികളുള്ള പാറകളുടെ ഒരു സഞ്ചയമാണ് പാണ്ഡവൻ പാറ.

ചെങ്ങന്നൂരിൽ നിന്നും ചെറിയനാട് റൂട്ടിൽ പുറപ്പെട്ട് 1.1 കിമി മാറിയാണ് പാണ്ഡവൻ പാറ. ചെങ്ങന്നൂർ റെയിൽവേ സ്റ്റേഷനിൽ നിന്നും വരുമ്പോൾ ഓവർബ്രിഡ്ജ് തൊട്ടു മുമ്പ് ഉടൻ ഇടത്തോട്ട് തിരിയണം. (ചെറിയ റോഡായതു കാരണം അന്വേഷിക്കുന്നത് ഉത്തമം.)



</doc>
<doc id="271738" url="https://ml.wikipedia.org/wiki?curid=271738" title="തൃപ്പേരൂർ കുളങ്ങര ശ്രീസുബ്രഹ്മണ്യസ്വാമിക്ഷേത്രം">
തൃപ്പേരൂർ കുളങ്ങര ശ്രീസുബ്രഹ്മണ്യസ്വാമിക്ഷേത്രം

ആലപ്പുഴജില്ലയിൽ ചെങ്ങന്നൂർ മാവേലിക്കര പാതയിലാണ് തൃപ്പേരൂർ കുളങ്ങര സുബ്രഹ്മണ്യസ്വാമിക്ഷേത്രം സ്ഥിതിചെയ്യുന്നത്. ഈ ക്ഷേത്രത്തിൽ തൈപ്പൂയത്തിന് കൊടിയേറി ഉത്സവം നടക്കുന്നു എന്ന് ഒരു പ്രത്യേകത ഉണ്ട്. മറ്റുപല സുബ്രഹ്മണ്യക്ഷേത്രങ്ങളിലും തൈപ്പൂയത്തിന് ആറാട്ടായിട്ടാണ് ഉത്സവം നടക്കുന്നത്.


</doc>
<doc id="271741" url="https://ml.wikipedia.org/wiki?curid=271741" title="ശുകപുരം ദക്ഷിണാമൂർത്തി ക്ഷേത്രം">
ശുകപുരം ദക്ഷിണാമൂർത്തി ക്ഷേത്രം

പരശുരാമൻ സൃഷ്ടിച്ച ഗ്രാമങ്ങളിൽ ഏറ്റവും വലിയ ഗ്രാമമായ ശുകപുരം ഗ്രാമത്തിന്റെ ഗ്രാമക്ഷേത്രമാണ് ശുകപുരം ദക്ഷിണാമൂർത്തിക്ഷേത്രം. മലപ്പുറം ജില്ലയിൽ എടപ്പാളിടുത്ത് ശുകപുരത്ത് ഈ പുരാതനക്ഷേത്രം സ്ഥിതിചെയ്യുന്നു. ലോകഗുരുവായി വിജ്ഞാനം പൊഴിക്കുന്ന ദക്ഷിണാമൂർത്തി ഭഗവാൻ അതുകൊണ്ടുതന്നെ വിജ്ഞാനദേവതയാണ്. 
എൻ.എച്ച്‌. 17ൽ എടപ്പാൾ കവലയിൽനിന്നും പാലക്കാട് - പൊന്നാനി റൂട്ടിൽ ഒരുകിലോമീറ്റർ പോയാൽ ദക്ഷിണാമൂർത്തിക്ഷേത്രമായി..


</doc>
<doc id="271746" url="https://ml.wikipedia.org/wiki?curid=271746" title="നിരണം മലങ്കരകത്തോലിക്കാ പള്ളി">
നിരണം മലങ്കരകത്തോലിക്കാ പള്ളി

മലങ്കരകത്തോലിക്കാ സഭയുടെ നിരണത്തുള്ള പള്ളി അതി സുന്ദരമായ രൂപകല്പനകൊണ്ട് ശ്രദ്ധേയമാണ്.


</doc>
<doc id="271747" url="https://ml.wikipedia.org/wiki?curid=271747" title="ചെറിയനാട് മലങ്കരകത്തോലിക്കാ പള്ളി">
ചെറിയനാട് മലങ്കരകത്തോലിക്കാ പള്ളി

മാവേലിക്കര ചെങ്ങന്നൂർ വഴിയിൽ ചെറിയനാട്ട് സുന്ദരമായ മലങ്കരകത്തോലിക്കാ പള്ളി സ്ഥിതിചെയ്യുന്നു.


</doc>
<doc id="271748" url="https://ml.wikipedia.org/wiki?curid=271748" title="മെറ്റബോളിക് റിഫ്റ്റ്‌">
മെറ്റബോളിക് റിഫ്റ്റ്‌

"സാമൂഹ്യ രാസവിനിമയത്തിലെ (Social Metabolism) പരസ്പരാശ്രയ പ്രക്രിയയിൽ സംഭവിച്ചിട്ടുള്ള അപരിഹാര്യമായ പിളർപ്പ്" എന്ന കാറൽമാർക്‌സിന്റെ ആശയത്തെ സൂചിപ്പിക്കാനായി "ജോൺ ബല്ലാമി ഫോസ്റ്റർ" പ്രയോഗിച്ച പദമാണ് രാസവിനിമയത്തിലെ വിള്ളൽ(Metabolic Rift) . മുതലാളിത്തത്തിന്റെ കീഴിലെ പാരിസ്ഥിതിക പ്രതിസന്ധിയെ കുറിച്ചുള്ള മാർക്‌സിന്റെ അടിസ്ഥാനധാരണയായിരുന്നു അത്. 

മുതലാളിത്ത ഉല്പാദനത്തിൽ നിന്നും, അതുപോലെ ഉത്ഭവിക്കുന്ന നഗരവും ഗ്രാമവും തമ്മിലുള്ള വിഭജനത്തിൽ നിന്നും, മനുഷ്യപ്രകൃതിയും ശേഷിക്കുന്ന പ്രകൃതിയും തമ്മിലുള്ള രാസവിനിമയപരമായ കൊടുക്കൽ വാങ്ങലിൽ സംഭവിച്ചിട്ടുള്ള വിടവിനെ മാർക്‌സ് സിദ്ധാന്തവൽക്കരിച്ചു. സമീപകാലത്ത് വിവിധ തരത്തിൽ നടക്കുന്ന പാരിസ്ഥിതിക ചർച്ചകളിൽ, പ്രത്യേകിച്ച് ഇടതുപക്ഷ ചർച്ചകളിൽ, മാർക്‌സിന്റെ ഈ സങ്കല്പനം വ്യാപകമായി ഉപയോഗിച്ച് വരുന്നുണ്ട്.

ഫോസ്റ്ററിനെ സംബന്ധിച്ച്, രാസവിനിമയത്തിലെ വിള്ളൽ എന്ന ആശയം ജീവവർഗങ്ങളുടെ അസ്തിത്വത്തെപ്പറ്റിയും മനുഷ്യരും പ്രകൃതിയും തമ്മിലുള്ള ബന്ധത്തെപ്പറ്റിയുമുള്ള മാർക്‌സിന്റെ ആദ്യകാല കൃതിയായ 1844 -ലെ സാമ്പത്തികവും ദാർശനികവുമായ കൈയ്യെഴുത്തുപ്രതിയിൽ (Econimic and Philosophical Manuscript) നിന്നാണ് വികസിച്ചുവന്നത്. മെറ്റബോളിക് റിഫ്റ്റ് എന്നത് 'പ്രകൃതിയുടെ അന്യവൽക്കരണത്തെ (allianation of nature) കുറിച്ചുള്ള മാർക്‌സിന്റെ കൂടുതൽ പക്വമായ അപഗ്രഥനമാണ്. കൂടാതെ, 'മനുഷ്യനും പ്രകൃതിയും തമ്മിൽ ചലനാത്മകമായ പരസ്പര കൊടുക്കൽ വാങ്ങലുകളെ ശക്തമായും ശാസ്ത്രീയമായ രീതിയിലും വരച്ചുകാട്ടാനുള്ള ഒരു മാർഗവും കൂടിയായിരുന്നു ഇത്.

മാർക്‌സ് പരിസ്ഥിതിയെ പരിഗണിച്ചിട്ടേയില്ല എന്ന് വാദിച്ചവരേയും ഒപ്പം സോവിയറ്റ് യൂണിയനിലും മറ്റ് കമ്മ്യൂണിസ്റ്റ് രാഷ്ട്രങ്ങളെന്ന് വിളിക്കപ്പെടുന്ന രാജ്യങ്ങളിലും സംഭവിച്ചിട്ടുള്ള പാരിസ്ഥിതിക പ്രശ്‌നങ്ങളുടെ ഉത്തരവാദിത്തം മാർക്‌സിന്റെ തലയിൽ കെട്ടിവെയ്ക്കുന്നവരെയും എതിർത്തുകൊണ്ട്, മാർക്സ് മുന്നോട്ടുവെയ്കുന്ന "രാസവിനിയത്തിലെ വിള്ളലിനെ" (The Theory of Metabolic Rift)കുറിച്ചുള്ള സിദ്ധാന്തത്തെ മാർക്‌സിന്റെ പാരിസ്ഥിതിക വീക്ഷണത്തിന്റെ തെളിവായി ഫോസ്റ്റർ ചൂണ്ടിക്കാണിക്കുന്നു. വർത്തമാനകാല പാരിസ്ഥിതിക ചിന്തകളെ ആകുലപ്പെടുത്തുന്ന, അതിജീവനത്തിന്റെ പ്രശ്‌നങ്ങളുൾപ്പെടെയുള്ള പരിസ്ഥിതി ജീർണനത്തെക്കുറിച്ച് ഒരു വിമർശനം വികസിപ്പിച്ചെടുക്കാൻ ഈ സിദ്ധാന്തം മാർക്‌സിനെ പ്രാപ്തനാക്കി.

രാസവിനിമയത്തെക്കുറിച്ചുള്ള മാർക്‌സിന്റെ ലേഖനങ്ങൾ ആരംഭിക്കുന്നത് ഇംഗ്ലണ്ടിലെ രണ്ടാം കാർഷിക വിപ്ലവത്തിന്റെ കാലത്തായിരുന്നു (1815-1880). മണ്ണ്-രസതന്ത്രം (Soil chemistry) പുരോഗമിക്കുകയും രാസവളങ്ങളുടെ ഉപയോഗം വർധിക്കുകയും ചെയ്ത ഒരു കാലഘട്ടം. എല്ലിന്റെയും ഗുവാനോയുടെയും (Guano - കടൽപക്ഷികളുടെ കാഷ്ഠം) ഇറക്കുമതിക്കുവേണ്ടി നെപ്പോളിയന്റെ പോർക്കളങ്ങളും ഭൂഗർഭ കല്ലറകളും റെയ്ഡ് നടത്തും വിധവും പെറുവിലെ ഗുവാനോ വിതരണത്തിന്റെ കുത്തക ബ്രിട്ടൻ ഏറ്റെടുക്കും വിധവും ഗുവാനോ സമ്പുഷ്ടമായ ഏതൊരു ദ്വീപും തങ്ങളുടെ സാമ്രാജ്യത്വത്തിലേക്ക് കൂട്ടിച്ചേർക്കും വിധവും അമേരിക്കയിലുമൊക്കെ അക്കാലത്ത് വളത്തിനുള്ള ആവശ്യം ക്രമാതീതമായി വർധിക്കുകയുണ്ടായി. ഇത് എല്ലും ഗുവാനോയും ഇറക്കുമതി ചെയ്യാനുള്ള വ്യതിരിക്ത നയങ്ങൾ രൂപീകരിക്കാൻ അവരെ നിർബന്ധിതമാക്കി. അങ്ങനെ, ഒരു വശത്ത് മണ്ണിന്റെ ഫലഭൂയിഷ്ഠതയിലുള്ള ശോഷണം അഥവാ 'മണ്ണ് ശോഷണം' (Soiles exhaustion) എന്നത് മുതലാളിത്തത്തിന്റെ ഒരു അടിസ്ഥാന പ്രശ്‌നമായി മാറി. മറുവശത്ത് വളത്തിനുവേണ്ടിയുള്ള മുറവിളി ഉയരുകയും ചെയ്തു.

ക്ലാസിക്കൽ സാമ്പത്തിക വിദഗ്ദ്ധരായ ഡേവിഡ്‌ റിക്കാർഡോവിനും മാൽത്തൂസിനും അപരിചിതമായ കാർഷിക രസതന്ത്രത്തിലെ അക്കാലത്തുണ്ടായ മുന്നേറ്റങ്ങൾ മാർക്‌സിന്റെ സിദ്ധാന്തം ഉൾക്കൊള്ളുകയായിരുന്നു. റിക്കാർഡോയെയും മാൽത്തൂസിനെയും സംബന്ധിച്ചിടത്തോളം വ്യത്യസ്ത തലങ്ങളിലുള്ള മണ്ണിന്റെ വളക്കൂറ് (അതിനാൽ പാട്ടവും) മണ്ണിന്റെ തനതും സമ്പൂർണ്ണവുമായ ഉല്പാദനക്ഷമതയിൽ മാത്രം അടിസ്ഥാനപ്പെടുത്തിയുള്ളതായിരുന്നു. അതിൽ മണ്ണിന്റെ ഗുണമേന്മ വർദ്ധിപ്പിക്കലിനു (അല്ലെങ്കിൽ ഗുണമേന്മ നശിക്കുന്നതിനോ) ചെറിയൊരു പങ്കുമാത്രമേ വഹിക്കാനുണ്ടായിരുന്നുള്ളൂ. സസ്യങ്ങളുടെ വളർച്ചയിൽ മണ്ണിലെ പോഷകങ്ങളുടെ പങ്കിനെക്കുറിച്ചുള്ള ആദ്യത്തെ വിശ്വാസയോഗ്യമായ വിശദീകരണം അവതരിപ്പിച്ചത്, 'Organic chemistry in its applications to agriculture and physiology'(1840) എന്ന തന്റെ കൃതിയിലൂടെ ജർമ്മൻ കാർഷിക രസതന്ത്രജ്ഞനായ യുസ്റ്റസ് ലീബിഗാണ്. 1842-ൽ ലീബിഗ് "രാസവിനിമയം" (Metabolism) എന്ന പദപ്രയോഗത്തെ ശരീരത്തിലെ പദാർത്ഥ കൈമാറ്റത്തെ സൂചിപ്പിക്കുന്നതിൽ നിന്നും പ്രകൃതി വ്യവസ്ഥകളിലെ ജീവരസതന്ത്ര പ്രക്രിയകളെ (biochemical process) സൂചിപ്പിക്കുന്നതിലേക്ക് വികസിപ്പിയ്ക്കുകയുണ്ടായി.

കാലം കഴിയുന്തോറും ലീബിഗിന്റെ കൃതികൾ മുതലാളിത്ത രീതിയോട് കൂടുതൽ വിമർശനപരമായിത്തീർന്നു എന്ന വാദമാണ് ഫോസ്റ്റർ മുന്നോട്ട് വയ്ക്കുന്നത്. പോഷക ചക്രത്തെ സംബന്ധിച്ചു നോക്കുമ്പോൾ സുസ്ഥിരതയെ തടസ്സപ്പെടുത്തുന്ന വിധം നഗരങ്ങളും ഗ്രാമങ്ങളും തമ്മിലുള്ള സാമൂഹിക സാമ്പത്തിക ബന്ധം സ്വതേപ്രത്യക്ഷത്തിൽ തന്നെ പരസ്പര വിരുദ്ധമാണെന്ന്‌ വെളിവാക്കപ്പെട്ടിരിക്കുന്നുവെന്നും ലീബിഗ് നിരീക്ഷിച്ചു; 

മാർക്‌സ് തന്റെ സാമൂഹിക പാരിസ്ഥിതിക രാസവിനിമയത്തെ ലീബിഗിന്റെ വിശകലനത്തിൽ അടിസ്ഥാനപ്പെടുത്തിയെങ്കിലും അധ്വാനപ്രകൃതിയോടാണ് ഇത് ബന്ധിപ്പിച്ചത്. ചരിത്രത്തിലുടനീളം മനുഷ്യൻ അധ്വാനത്തിലൂടെയാണ് തന്റെ ആവശ്യങ്ങൾ സാധിക്കുവാൻ പ്രകൃതിയെ ഉപയോഗിച്ചതെന്ന് മാർക്‌സ് മനസ്സിലാക്കി. അതകൊണ്ട് സമൂഹവും പ്രകൃതിയും തമ്മിലുള്ള രാസവിനിമയം അഥവാ കൊടുക്കൽ-വാങ്ങൽ സാർവലൗകികവും അനശ്വരവുമായ അവസ്ഥയാണ്.

മൂലധനത്തിൽ മാർക്‌സ് അദ്ദേഹത്തിന്റെ പ്രകൃയെക്കുറിച്ചുള്ള ഭൗതികവാദത്തെ ചരിത്രപരമായ ഭൗതിരകവാദവുമായി സമന്വയിപ്പിക്കുകയായിരുന്നു. 

ഫലഭൂയിഷ്ടി എന്നത് മണ്ണിന്റെ തനതായ ഗുണമല്ലെന്നും അത് ഓരോ കാലത്തുമുള്ള സാമൂഹ്യ ബന്ധങ്ങളുമായി അവ ബന്ധപ്പെട്ടുകൊണ്ടിരിക്കുമെന്നും മാർക്‌സ് വാദിച്ചു. മനുഷ്യസമൂഹത്തെ മനുഷ്യേതര പ്രകൃതിയുമായി കണ്ണി ചേർക്കുന്ന, സങ്കീർണ്ണവും പരസ്പരാശ്രയപരവുമായ വിധം ഇവ തമ്മിലുള്ള പദാർത്ഥ കൈമാറ്റപ്രക്രിയയെയും നിയന്ത്രണങ്ങളെയും 'രാസവിനിമയ ബന്ധങ്ങൾ' എന്ന് സൈദ്ധാന്തിക വൽക്കരിക്കുകയായിരുന്നു മാർക്‌സ്. ഇവിടെ 'പ്രകൃതി അടിച്ചേൽപ്പിക്കുന്ന സാഹചര്യങ്ങ'ളെയും (nature-imposed conditions) അതേസമയം അത് മനുഷ്യനെന്ന ഏജൻസിക്ക് വിധേയമായിക്കൊണ്ടാണെന്ന കാര്യത്തെയും അദ്ദേഹം അംഗീകരിക്കുന്നു. എന്നാൽ ഇതിൽ ഫോസ്റ്ററെ സംബന്ധിച്ചിടത്തോളം പാരിസ്ഥിതിക പ്രശ്‌നങ്ങളെ മൂല്യത്തിന്റെ മാത്രം വിഷയമായി ന്യൂനീകരിച്ചതുകൊണ്ടാണ് ഈ ഒരു ബലതന്ത്രം നഷ്ടപ്പെട്ടുപോയത്.

മുതലാളിത്തത്തിന്റെ വികാസത്തിലെ ആന്തരികമായ സാമൂഹിക പാരിസ്ഥിതിക വൈരുദ്ധ്യങ്ങളെ കണ്ടെത്തുക എന്നതായിരുന്നു "രാസവിനിമയത്തിലെ വിള്ളൽ" എന്ന സങ്കല്പനത്തിന്റെ പ്രധാനസംഭാവന. പിൽക്കാല സോഷ്യലിസ്റ്റുകൾ, "ചരിത്രപരമായ ഭൗതികവാദം" ("Historical Meterialism", 1921) എന്ന കൃതിയിലൂടെ നിക്കോലായ് ബുക്കാറിൻ, "The Agraian Question" എന്ന കൃതിയിലൂടെ കാറൽ കൗട്‌സിക്കിയുൾപ്പെടെയുള്ളവർ, മാർക്‌സിന്റെ ആശയങ്ങളെ വിപുലീകരിക്കുകയുണ്ടായി. അതിലൂടെ നഗരങ്ങൾ ഗ്രാമപ്രദേശങ്ങളെ ചൂഷണം ചെയ്യുന്ന രാസവിനിമയ വിള്ളലിൽ സൃഷ്ടിച്ചുകൊണ്ട് നിർമ്മിക്കപ്പെട്ടിട്ടുള്ള വളങ്ങളുടെ കുതിച്ചുകയറ്റത്തിന്റെ പ്രശ്‌നങ്ങളുമൊക്കെ ഉയർത്തപ്പെടുകയുണ്ടായി.

ഫോസ്റ്ററിനു പുറമേ വർത്തമാന പാരിസ്ഥിതിക സോഷ്യലിസ്റ്റുകളും ഈ ദിശയിലുള്ള കണ്ടെത്തലുകൾ നടത്തി. ഉദാഹരണമായി ജയിംസ് കൊണോർ. മുതലാളിത്തം പ്രകൃതിയെ കേവലം സാമ്പത്തിക പ്രതിസന്ധിയിലേക്ക് നീങ്ങുന്ന ഒന്നായി മാത്രം വിലകുറച്ച് കാണുകയാണെന്നായിരുന്നുവെന്നാണ് അദ്ദേഹം വാദിച്ചത്. 'മുതലാളിത്തത്തിന്റെ രണ്ടാം വൈരുദ്ധ്യം' എന്നാണദ്ദേഹം അതിനെ വിശേഷിപ്പിച്ചത്.

വ്യത്യസ്ത വിജ്ഞാന ശാഖകളിൽ നിന്നുള്ള പണ്ഡിതന്മാർ സമൂഹവും പ്രകൃതിയും തമ്മിലുള്ള ബന്ധത്തെ അപഗ്രഥനം ചെയ്യാൻ മാർക്‌സിന്റെ രാസവിനിമയ സമീപനത്തിനും രാസവിനിമയ വിള്ളൽ എന്ന ആശയത്തിനും ചെവിനൽകിയിരുന്നു.

ചരിത്രപരമായ ഭൗതികവാദികളും രാസവിനിമയ വിള്ളലിനെ വ്യത്യസ്തരീതികളിൽ വിശേഷിപ്പിക്കുന്നുണ്ട്. ജെയ്‌സൺ ഡബ്ല്യൂ മൂർ (Jaison W Moor) നെ സംബന്ധിച്ചിടത്തോളം സമൂഹവും പ്രകൃതിയും തമ്മിലുള്ള ഭിന്നത ആനുഭവികമായി (Empirical) ശരിയല്ലാത്തതും സൈദ്ധാന്തികമായി ഏകപക്ഷീയമായതുമാണ്. മാർക്‌സിനെ വ്യത്യസ്തമായി വായിച്ചുകൊണ്ട് രാസവിനിമയത്തെ മനുഷ്യനും മനുഷ്യ-ബാഹ്യ പ്രകൃതിയും (extra-human nature) തമ്മിലുള്ള ബന്ധമായിട്ടാണ് മൂർ വീക്ഷിച്ചിരുന്നത്. ഈ വീക്ഷണത്തിൽ, മുതലാളിത്തിന്റെ 'രാസവിനിമയ വിള്ളൽ' അദ്ധ്വാനത്തിന്റെ നഗര-ഗ്രാമ വിഭജനത്തിലൂടെയുള്ള മനുഷ്യനും ശേഷിക്കുന്ന പ്രകൃതിയും തമ്മിലുള്ള ഒരു കൂട്ടം ബന്ധങ്ങളെ ചുരുളഴിക്കുകയും ചെയ്യുന്നു. മൂലധനത്തിന്റെ അനന്തമായ കുന്നുകൂടലിനുള്ള (Accumulation) ആധാരമായി മൂർ ഇതിനെ കാണുന്നു. 

ചരിത്രപരമായ ഭൗതികവാദത്തിൽ മൂറിന്റെ വീക്ഷണം അടിസ്ഥാനപ്പെടുത്തുമ്പോൾ തന്നെ പാരിസ്ഥിതിക പ്രതിസന്ധികളുണ്ടാവുന്നതിനെ കുറിച്ചും അതെങ്ങനെ മൂലധനത്തിന്റെ കുന്നുകൂടലുമായി ബന്ധപ്പെട്ടിരിക്കുന്നു എന്നതിനെ കുറിച്ചും ഫോസ്റ്റർ അടക്കമുള്ള ചിന്തകരിൽ നിന്നും ഭിന്നമായൊരു കാഴ്ച്ചപ്പാടാണ് മൂർ അവതരിപ്പിച്ചിട്ടുള്ളത്. ഫോസ്റ്ററിന്റെ ലേഖനം പ്രസിദ്ധീകരിക്കപ്പെട്ട് ഒൻപത് മാസങ്ങൾക്ക് ശേഷം 'രാസവിനിമയ വിള്ളൽ'ന്റെ ഉദയം 19-ാം നൂറ്റാണ്ടിലല്ല, മറിച്ച് മുതലാളിത്തത്തിന്റെ ഉദയനാളുകളായ 'നീണ്ട' 16-ാം നൂറ്റാണ്ടിലാണെന്ന് മൂർ വാദിച്ചു. 

രാസവിനിമയ വിള്ളൽ വ്യാവസായികാടിസ്ഥാനത്തിലുള്ള കൃഷിയുടെ പരിണതഫലമായിരുന്നില്ല, മറിച്ച് മൂല്യനിയമത്തെ അച്ചുതണ്ടാക്കിയുള്ള മുതലാളിത്ത ബന്ധങ്ങളാണ് അതിനാധാരം എന്നും അദ്ദേഹം വ്യക്തമാക്കി. 

തുടർന്ന് അദ്ദേഹം ശ്രദ്ധകേന്ദ്രീകരിക്കുന്നത് പ്രാകൃതമായ മൂലധന സഞ്ചയത്തിന്റെയും (Primitive Accumulation of Capital) കോളനിവൽക്കരണത്തിന്റെയും ആധുനിക മുതലാളിത്തത്തിന്റെയും ആദ്യനാളുകളിലെ സവിശേഷമായ നഗര-ഗ്രാമ ബന്ധങ്ങളുടെയും ആഗോളീകരണത്തിന്റെയും ഭൂദാന പ്രസ്ഥാനങ്ങളിലാണ് (Ground Movement). ഈ വീക്ഷണപ്രകാരം ഒന്നല്ല, നിരവധിയായ രാസവിനിമയ വിള്ളലുകൾ കാണാൻ കഴിയും. മുതലാളിത്ത വികാസത്തിലെ ഓരോ സുപ്രധാന ഘട്ടത്തിലും പ്രകൃതിയെ ഒരു പുതിയ രീതിയിൽ സജ്ജീകരിക്കപ്പെടുന്നു. അങ്ങനെ ഓരോ ഘട്ടത്തിലും അവയുടേതായ രാസവിനിമയ വിള്ളലുകൾ ഉണ്ടാവുന്നുണ്ട്. കാർഷിക വിപ്ലവങ്ങളുടെ സ്ഥാനത്ത് മൂർ കേന്ദ്രീകരിക്കുന്നത് നിസ്സാര വിലയ്ക്ക് ഭക്ഷണവും അദ്ധ്വാനവും നൽകുകയെന്ന കർത്തവ്യത്തിലൂന്നിക്കൊണ്ടുള്ള, മുതലാളിത്ത ചരിത്രത്തിൽ 21-ാം നൂറ്റാണ്ടിന്റെ ആദ്യകാലത്തെ ഭക്ഷണ പ്രതിസന്ധിയെ കുറിച്ചുള്ള വിശകലനമുൾക്കൊള്ളുന്ന ആവർത്തിച്ചുവരുന്ന കാർഷിക പാരിസ്ഥിതിക വിപ്ലവങ്ങളിലാണ്.

16, 17 നൂറ്റാണ്ടുവരെയും നഗരങ്ങളുടെ രാസവിനിമയപരമായ (Metabolic) ആശ്രയത്വം നഗരങ്ങളെ ചുറ്റിയായിരുന്നു. കൂടുതൽ നഗരവൽക്കരണം തടഞ്ഞുകൊണ്ടും ഉൽപാദനത്തിലും ഉപയുക്തതയിലും സാങ്കേതികമായ പരിമിതികൾക്കുള്ളിലായിരുന്നു ഇത്. ആദ്യകാല നഗരകേന്ദ്രങ്ങൾ വാസ്തവത്തിൽ ജൈവ ആവാസപ്രദേശമായാണ് (bioregionally) നിർവ്വചിക്കപ്പെട്ടിരുന്നത്. മാത്രമല്ല അവിടങ്ങളിൽ ചുറ്റുപാടുമുള്ള പ്രദേശങ്ങളിൽ മണ്ണിനെ (nightsoil) പുനഃസ്ഥാപിക്കുന്നതിനുള്ള കാൽപാടുകളുണ്ട്.
എന്നിരുന്നാലും മുതലാളിത്തത്തിന്റെ ഉദയത്തോടെ നഗരങ്ങൾ വികസിക്കുകയും ജനപ്പെരുപ്പം വർദ്ധിക്കുകയും ചെയ്തു. വൻകിട വ്യവസായങ്ങൾക്ക് ഫാക്ടറികളും അസംസ്‌കൃത പദാർത്ഥങ്ങളും തൊഴിലാളികളും കൂടുതൽ ഭക്ഷണവും ആവശ്യമായി വന്നു. നഗരങ്ങളിലെ സാമ്പത്തിക സുരക്ഷിതത്വം രാസവിനിമയത്തിന്റെ സഹായക വ്യവസ്ഥയെ (Metabolic support system) ആശ്രയിച്ചതിനാൽ കൂടുതൽ സ്വന്തം വിഭവങ്ങളിലേയ്ക്കും മാലിന്യസംസ്‌കരണത്തിലേയ്ക്കുമാണ് നഗരങ്ങൾ ഇന്ന് ശ്രദ്ധ കേന്ദ്രീകരിക്കേണ്ടത്. എല്ലാ അതിർവരമ്പുകളും ഇല്ലാതായതോടെ "സുസ്ഥിരതയ്ക്കായി പ്രകൃതി നിർബന്ധിതമാക്കുന്ന സാഹചര്യങ്ങളെ" (nature imposed conditions of sustainability) മുതലാളിത്ത സമൂഹം 'സംഘടിപ്പിക്കാനും' തുടങ്ങി.

വ്യാപാരം വർദ്ധിച്ചതോടെ ഭക്ഷണവും ഫൈബറും കൂടുതൽ ദൂരദേശങ്ങളിലേയ്ക്ക് അയക്കാൻ തുടങ്ങി. കാർഷികോൽപ്പന്നങ്ങളുടെ രൂപത്തിൽ മണ്ണിന്റെ പോഷകങ്ങൾ നഗരങ്ങളിലേയ്ക്ക് എത്തിയെങ്കിലും ഇവ മനുഷ്യ-മൃഗ വിസർജ്യങ്ങളുടെ രൂപത്തിൽ തിരികെ അതിന്റെ ഉത്ഭവസ്ഥാനങ്ങളിലെത്തുന്നില്ല. അങ്ങനെ വരുമ്പോൾ ഒരുവശത്തേയ്ക്ക് മാത്രമുള്ള ചലനമായി അത് മാറുകയും സമൂഹത്തിന്റെ സാമൂഹ്യ-സാമ്പത്തിക പുനരുൽപാദനത്തിനു വേണ്ടിയുള്ള 'മണ്ണ് കൊള്ള'യായിത്തീരുകയും ചെയ്യുന്നു.

അതുകൊണ്ട് തന്നെ നഗരമലിനീകരണ പ്രശ്‌നത്തെ മണ്ണ്‌ശോഷണ പ്രശ്‌നവുമായി മാർക്‌സ് കണ്ണിചേർത്തു. നഗരങ്ങളും ഗ്രാമങ്ങളും തമ്മിലുള്ള ശത്രുതാപരമായ വേർതിരിവ്, വിള്ളൽ ഉണ്ടാക്കുകയും മുതലാളിത്തം സൃഷ്ടിച്ച ഉൽപാദനത്തിന്റെ സാമൂഹ്യ പാരിസ്ഥിതിക ബന്ധങ്ങൾ ഒടുവിൽ സുസ്ഥിരമല്ലാതാവുകയും ചെയ്തു.

മൂലധനം ഒന്നാം വാള്യത്തിലെ 'വൻകിടവ്യവസായങ്ങളും കൃഷിയും' എന്ന ഭാഗത്തിൽ നിന്ന്; 

നിലനിൽപിന്റെ അടിസ്ഥാനമായ പ്രകൃതിദത്ത സാഹചര്യങ്ങളിൽ നിന്നും മുതലാളിത്ത സമൂഹത്തിൽ മനുഷ്യരെ ഭൗതികമായി അടർത്തിമാറ്റുന്ന (Material estrangement of human beings) പ്രക്രിയയിലേയ്ക്കാണ് രാസവിനിമയമെന്ന ആശയം വിരൽ ചൂണ്ടുന്നത്. എന്നിരുന്നാൽ തന്നെയും ചരിത്രപരമായ മാറ്റത്തിന് മാർക്‌സ് പ്രാധാന്യം കൊടുത്തു. പ്രകൃതിയുമായുള്ള മനുഷ്യ രാസവിനിമയത്തെ യുക്തിസഹമായും സാധ്യമായ വിധവും പരിപാലിക്കേണ്ടതുണ്ടായിരുന്നു. എന്നാൽ ഇത് ബൂർഷ്വാ സമൂഹത്തിന്റെ കഴിവുകൾക്കപ്പുറത്തു നിൽക്കുന്ന കാര്യമാണ്. സ്വതന്ത്രമായി ഇടപെടുന്ന ഉൽപാദകരുടെ ഭാവി സമൂഹത്തിൽ, കമ്പോളബന്ധങ്ങളുടെ അന്ധമായ ശക്തിപ്രയോഗത്തിൽ നിന്ന് ഭിന്നമായി കൂട്ടായ നിയന്ത്രണത്തിലൂടെ മനുഷ്യർ പ്രകൃതിയുമായുള്ള അവരുടെ ബന്ധങ്ങളെ പരിപാലിക്കും. മൂലധനത്തിന്റെ മൂന്നാം വാള്യത്തിൽ മാർക്‌സ് പ്രസ്താവിക്കുന്നു; 

ഭൂമിയുടെ സുസ്ഥിര ബന്ധമെന്നത് സോഷ്യലിസത്തിലേയ്ക്കുള്ള യാത്രയിൽ സ്വാഭാവികമായി ഉണ്ടാവുന്ന ഒന്നാണെന്ന് മാർക്‌സ് വാദിച്ചിട്ടില്ല. എന്നാൽ മണ്ണിന്റെ പരിപോഷണവും പുനസ്ഥാപനവും കൂടാതെ നഗരത്തിലേയും ഗ്രാമത്തിലേയും ജനസംഖ്യയുടെയും തൊഴിൽ വിഭജനവും തേടുന്നതിന് വ്യക്തമായ പദ്ധതികളും ഉപായങ്ങളും വേണമെന്ന് അദ്ദേഹം വാദിക്കുകയും ചെയ്തിരുന്നു.

ഒരു മുതലാളിത്ത സമൂഹത്തിൽ, കടുത്ത മത്സരം നിമിത്തം യുക്തിസഹമായ ശാസ്ത്രീയ രീതികളും സാമൂഹ്യ പദ്ധതികളും നടപ്പാക്കാൻ കഴിയാത്തതിനാൽ തന്നെ, മുതലാളിത്ത സമൂഹത്തിൽ പരിസ്ഥിതിയുടെ സുസ്ഥിരതയ്ക്ക് വളരെ ചുരുങ്ങിയ പ്രായോഗിക പ്രാധാന്യമേയുള്ളൂവെന്ന് മാർക്‌സ് പ്രസ്താവിക്കുന്നു. എന്നിരുന്നാലും ഇന്നു നടന്നുവരുന്ന പാരിസ്ഥിതിക ചർച്ചകളിലും നയരൂപീകരണങ്ങളിലും രാസവിനിമയ സിദ്ധാന്തത്തിന് പ്രാധാന്യമുണ്ട്.

സാമൂഹ്യ-പാരിസ്ഥിതിക രാസവിനിമയത്തെക്കുറിച്ചുള്ള കൃതികൾ കൂടിവരികയാണ്. ആരംഭ ഘട്ടത്തിൽ മണ്ണിന്റെ ഫലഭൂയിഷ്ഠതയുമായി ബന്ധപ്പെട്ട ചോദ്യങ്ങളിൽ - മുതലാളിത്ത കൃഷിരീതിയുടെ ഒരു വിമർശനമെന്ന നിലയിൽ- ഒതുങ്ങിയെങ്കിലും രാസവിനിമയമെന്ന ആശയത്തെ അനവധി മേഖലകൾ ഏറ്റെടുക്കുകയും അതിന്റെ വ്യാപ്തി വർദ്ധിക്കുകയും ചെയ്തിട്ടുണ്ട്. ഉദാഹരണത്തിന് 2005ൽ ക്ലോസോണും ക്ലാർക്കും (Clausen and Clark) മറൈൻ ഇക്കോളജിയിൽ രാസവിനിമയമെന്ന ആശയത്തെ പ്രയോഗിക്കുകയുണ്ടായി. 

2000-ൽ മൂർ മുതലാളിത്തത്തിലെ തന്നെ ജീവനസാമർദ്ധ്യത്തെയും ആഗോളീകരണ പാരിസ്ഥിതിക ദുരന്തങ്ങളെയും കുറിച്ച് ചർച്ച ചെയ്യാൻ ഇത് ഉപയോഗിച്ചു. സാമൂഹ്യവ്യവസ്ഥിതികളുമായുള്ള രാസവിനിമയമെന്ന ജീവശാസ്ത്രാശയം പ്രയോഗിക്കുന്നതുമായി ബന്ധപ്പെട്ട് ഫിഷെർ കൊവാൾസ്‌കി (Fischer Kowalski) ചർച്ച ചെയ്യുന്നുണ്ട്. "ജീവശാസ്ത്രം , പരിസ്ഥിതി വിജ്ഞാനീയം, സാമൂഹിക സിദ്ധാന്തം, സാംസ്‌കാരിക നരവംശശാസ്ത്രം, സാമൂഹിക ഭൂമിശാസ്ത്രം മുതലായവ ഉൾപ്പെടെയുള്ള നിരവധി ശാസ്ത്രീയ മേഖലകളെയും ഇത് അടയാളപ്പെടുത്തിക്കൊണ്ടിരിക്കുന്നു." 'വിവിധ വൈജ്ഞാനിക മേഖലയിലെ നിരവധി സാമൂഹികവും പ്രകൃതിപരവുമായ കൊടുക്കൽ വാങ്ങലിനെക്കുറിച്ചുള്ള ആനുഭവികാവലോകനത്തിനുള്ള (Empirical analysis) ഒരു സുപ്രധാന മാതൃകയായി സാമൂഹ്യ രാസവിനിമയസമീപനം മാറിക്കഴിഞ്ഞിരിക്കുന്നു.' പ്രധാനമായും വ്യാവസായിക രാസവിനിമയത്തിലും പദാർത്ഥത്തിന്റെ പ്രവാഹത്തിലുമുള്ള അപഗ്രഥനങ്ങളിലാണിതുള്ളത്. 

'ഭൂമിയെ സംബന്ധിച്ചിടത്തോളം നല്ലതും വിശുദ്ധമായതുമായ എല്ലാത്തിനെയും കൊള്ളയടിക്കുകയും മലിനപ്പെടുത്തുകയും ചെയ്യുന്ന മുഖ്യ ഇടങ്ങളാണ് നഗരങ്ങൾ' എന്ന നിലയിൽ മിക്കവാറും എല്ലാ പരിസ്ഥിതി സമരങ്ങളും നഗരവിരുദ്ധ വികാരമാണ് ഊട്ടിയുറപ്പിച്ചിട്ടുള്ളത് (ഇപ്പോഴും അത് തുടരുകയുമാണ്) എന്ന് ഡേവിഡ് ഹാർവി സൂചിപ്പിക്കുന്നു. എന്നാൽ അത്തരത്തിലുള്ള വീക്ഷണം പൂർണമായും പ്രകൃതിയുടെ ഒരു പ്രത്യേക രൂപത്തെ മാത്രമേ കേന്ദ്രീകരിക്കുന്നുള്ളു. പാരിസ്ഥിതിക പ്രക്രിയയിൽ നഗരങ്ങളുടെ പ്രാധാന്യവും പാരിസ്ഥിതിക പ്രദേശം എന്ന നിലയിൽ അവരുടെ തന്നെ അവകാശങ്ങളും പ്രകൃതിയോടുള്ള നിരവധിയാൾക്കാരുടെ അനുഭവങ്ങളും ഇവിടെ അവഗണിക്കപ്പെടുകയാണ്.

എന്നാലതേസമയം നഗരത്തിനുള്ളിലും നഗരവും ഗ്രാമവും തമ്മിലുള്ള പദാർത്ഥ പ്രവാഹത്തെ യോജിപ്പിക്കുന്ന നഗര രാഷ്ട്രീയ പാരിസ്ഥിതികത എന്ന നിലയിൽ നഗരങ്ങളെ പരിസ്ഥിതി ഇടങ്ങളായാണ് എറിക് ഷ്യാങ്‌ദോ (Erik Swyngedouw) പോലുള്ള സൈദ്ധാന്തികർ സൈദ്ധാന്തീകരിക്കുന്നത്.

നഗരാസൂത്രണ സർക്കിളുകളിൽ സുസ്ഥിരതയെ കുറിച്ച് ഒരു മുന്നേറ്റം അടുത്തിടെ ഉണ്ടായിട്ടുണ്ട്. ഊർജം, ജലം, ഭക്ഷണം, അവശിഷ്ടങ്ങൾ അതുപോലുള്ള പദാർത്ഥ പ്രവാഹത്തെ "ആന്തരികവൽക്കരിക്കാനായി" പരിസ്ഥിതിയും ഇൻഫ്രാസ്ട്രക്ചറിനെയും 'തടയണ' വാസ്തുവിദ്യയെയും പരിസ്ഥിതിവിജ്ഞാനീയത്തെയും സാങ്കേതികവിദ്യയെയുമൊക്കെ സമ്മേളിപ്പിച്ചുകൊണ്ടുള്ള ഒരു 'പുതിയ പാരിസ്ഥിതിക നഗരവൽക്കരണ'ത്തെകുറിച്ച് ഹോഡ്‌സണും മർവിനും (Hodson and Marvin) ചർച്ചചെയ്യുന്നുണ്ട്. പ്രകൃതിയെ നഗരവുമായി കൂട്ടിക്കെട്ടുന്ന പഴയ പരിശ്രമങ്ങൾ സൗന്ദര്യശാസ്ത്രപരവും ബൂർഷ്വാസ്വഭാവത്തിലുമുള്ളതാണെങ്കിൽ അതിൽ നിന്ന് വ്യത്യസ്തമായി കാലാവസ്ഥാവ്യതിയാനത്തിന്റെയും വിഭവചുരുക്കലിന്റെയും പാരിസ്ഥിതിക പ്രതിസന്ധിയുടെയും പുതിയ പശ്ചാത്തലത്തിലാണ് പുതിയ പരിശ്രമങ്ങൾ ഉണ്ടാവുന്നത് എന്നാണ്.

വിദൂരത്തുള്ള കൂടുതൽ കൂടുതൽ പദാർത്ഥ സ്രോതസ്സുകളെയും മാലിന്യ നിക്ഷേപ പ്രദേശങ്ങളെയും (waste sinks) തിരക്കിപ്പോകുന്ന - ലോസ് ഏഞ്ചൽസിലെ വെള്ളത്തിന്റെ ചരിത്രം നാം കണ്ടതുപോലെ - മുതലാളിത്ത നാഗരികതയുടെ സാമ്പ്രദായിക മുതലാളിത്ത സമീപനത്തിന് വിരുദ്ധമായി പാരിസ്ഥിതിക-നാഗരിക പ്രദേശങ്ങളാകട്ടെ അവരുടെ തന്നെ സ്രോതസ്സുകളെ പുനരാന്തരികവൽക്കരിക്കുകയും (reinternalize) മാലിന്യങ്ങളെ പുനർവിതരണം ചെയ്യുകയും ചെയ്യുന്നു. ബാഹ്യശൃംഖലകളെ (extenal networks) ആശ്രയിക്കുന്നതിനെ വളരെ കുറയ്ക്കുന്ന 'അടഞ്ഞ ലൂപ്പ് (loop) വ്യവസ്ഥ'യിലൂടെ കൂടുതൽ പാരിസ്ഥിതികവും ഉൽപാദനവസ്തുക്കളുടെ സ്വയം പര്യാപ്തതയും ഉറപ്പിക്കുകയെന്ന ലക്ഷ്യം ആണ് ഇതിനുള്ളത്.

എന്നിരുന്നാലും ഈ പരിശ്രമങ്ങളെയൊക്കെയും മാനേജീരിയൽ പാരിസ്ഥിതികവാദവുമായി വിമർശകർ കണ്ണിചേർക്കുകയും "നാഗരിക പാരിസ്ഥിതിക സുരക്ഷാ" സമീപനത്തോട് ഒട്ടി നിൽക്കുന്നതാണ് പാരിസ്ഥിതിക-നാഗരികത എന്ന ആശയമെന്ന് ആശങ്കപ്പെടുകയും ചെയ്യുന്നുണ്ട്. മൈക്ക് ഡേവീസിന്റെ സുരക്ഷയും സുരക്ഷിത നാഗരികതയും എന്ന വീക്ഷണത്തിന്റെ മാറ്റൊലികളാണ് ഇവയൊക്കെ. ഇന്നത്തെ ആഗോളവൽക്കരണ മുതലാളിത്ത വ്യവസ്ഥയ്ക്കുള്ളിലെ നഗരങ്ങളുടെ സുസ്ഥിരതയ്ക്ക് സാധ്യതയുണ്ടോ എന്ന് മാർക്‌സിസ്റ്റ് വിമർശകന് ചോദ്യമുന്നയിക്കാം.


</doc>
<doc id="271750" url="https://ml.wikipedia.org/wiki?curid=271750" title="കൊച്ചനിയത്തി">
കൊച്ചനിയത്തി

നീലയുടെ ബാനറിൽ പി. സുബ്രഹ്മണ്യം സംവിധാനം ചെയ്തു നിർമിച്ച മലയാളചലച്ചിത്രമാണ് കൊച്ചനിയത്തി. എ കമാരസ്വാമി റിലീസിംഗ് കമ്പനി വിതരണം ഈ ചിത്രം 1971 ഡിസംബർ 24-ന് കേരളത്തിൽ പ്രദർശിപ്പിച്ചു തുടങ്ങി.





</doc>
<doc id="271760" url="https://ml.wikipedia.org/wiki?curid=271760" title="പെരിങ്ങോട് ഹൈസ്കൂൾ പഞ്ചവാദ്യ സംഘം">
പെരിങ്ങോട് ഹൈസ്കൂൾ പഞ്ചവാദ്യ സംഘം

പാലക്കാട് ജില്ലയിലെ പെരിങ്ങോട് എന്ന ഗ്രാമത്തിലെ ഹൈസ്കൂൾ കേന്ദ്രീകരിച്ചു പ്രവർത്തിക്കുന്ന പഞ്ചവാദ്യസംഘം ആണ് പെരിങ്ങോട് ഹൈസ്കൂൾ പഞ്ചവാദ്യ സംഘം. സംസ്ഥാന സ്കൂൾ യുവജനോത്സവങ്ങളിൽ നിരവധി തവണ സമ്മാനങ്ങൾ നേടിയിട്ടുണ്ട്. 1975-76 വർഷത്തിലാണ് പെരിങ്ങോട് സ്കൂളിൽ പഞ്ചവാദ്യത്തിന് ഹരിശ്രീ കുറിച്ചത്. ഇതിനകം 1200ലേറെ കലാകാരന്മാർക്ക് ജന്മം നൽകി. അന്നമനട പരമേശ്വര മാരാർ, കുളമങ്കലത്ത് നാരായണൻ നായർ, കോതച്ചിറ ശങ്കരൻ നായർ എന്നിവരാണ് ആദ്യകാലഗുരുനാഥന്മാർ.

പിന്നീട് ദീർഘകാലം വെളപ്പായ ചന്ദ്രൻ മാരാർ, കടവല്ലൂർ ഗോപാലകൃഷ്ണൻ, എരവത്ത് അപ്പുനായർ എന്നിവരുടെ ശിക്ഷണത്തിലായിരുന്നു പഠനം. ആദ്യബാച്ചിന്റെ അരങ്ങേറ്റം പൂമുള്ളി നീലകണ്ഠൻ നമ്പൂതിരിപ്പാട്, പൂമുള്ളി രാമൻ നമ്പൂതിരിപ്പാട് എന്നിവരുടെ സാന്നിധ്യത്തിലായിരുന്നു.

അദ്ധ്യാപകർ സ്വരൂപിച്ച ചിട്ടിയായ ആയിരം രൂപയുടെ മൂലധനമായിട്ടാണ് തുടക്കത്തിൽ വാദ്യോപകരണങ്ങൾ വാങ്ങിയത്. പിന്നീട് പൂമുള്ളി മനയിലുള്ള വാദ്യ ഉപകരണങ്ങളുമായിട്ടാണ് ആദ്യത്തെ തവണ സ്കൂൾ യുവജനോൽസവത്തിൽ പങ്കെടുത്തത്. അന്ന് മൂന്നാം സ്ഥാനമാണ് ലഭിച്ചത്. പിന്നീട് 2014 വരെ ഒന്നൊഴികെ എല്ലാ വർഷവും പെരിങ്ങോടിന് തന്നെയായിരുന്നു ഒന്നാം സ്ഥാനം. പെരിങ്ങോട് ഹൈസ്കൂളിന്റെ പഞ്ചവാദ്യപ്പെരുമ നാടെങ്ങും പരന്നതോടെ സർക്കാർ ചടങ്ങുകളിൽ പെരിങ്ങോടിന്റെ വാദ്യം മുഖ്യസ്ഥാനം പിടിച്ചു. ദൽഹിയിൽ നടന്ന റിപ്പബ്ളിക്ക് ചടങ്ങ് ഉൾപ്പെടെ ഇന്ത്യയിലെ ഒട്ടുമിക്ക സംസ്ഥാനങ്ങളിലും പെരിങ്ങോടിന്റെ പഞ്ചവാദ്യം കൊട്ടിക്കയറി. പൂമുള്ളി നീലകണ്ഠൻ നമ്പൂതിരിപ്പാടിന്റെ നിർദ്ദേശപ്രകാരം അന്നത്തെ ഹെഡ്മാസ്റ്റർ പി.എൻ. നാരായണൻ നമ്പീശൻ, കെ.എം.സി. നമ്പൂതിരിപ്പാട്, പി. ഗോപാലൻനായർ എന്നിവർ ചേർന്നാണ് പെരിങ്ങോട് ഹൈസ്കൂൾ പഞ്ചവാദ്യസംഘമെന്ന് നാമകരണം ചെയ്തത്. ഇതിന്റെ നടത്തിപ്പിനായി പ്രത്യേകം ചട്ടങ്ങളും ഭരണസമിതിയുമുണ്ടാക്കി ഓരോ വർഷവും കണക്ക് അവതരിപ്പിക്കുന്നതും പുതിയ ഭരണസമിതിയെ തെരെഞ്ഞടുക്കുന്നതും ജനാധിപത്യപരമായ രീതിയിൽ തന്നെ നടന്നു വരുന്നു.



</doc>
<doc id="271761" url="https://ml.wikipedia.org/wiki?curid=271761" title="കുണ്ടയം">
കുണ്ടയം

കേരളത്തിലെ കൊല്ലം ജില്ലയുടെ‍ കിഴക്കുഭാഗത്ത് സ്ഥിതി ചെയ്യുന്ന ഒരു ഗ്രാമമാണ് കുണ്ടയം. പത്തനാപുരത്തു നിന്നും മൂന്ന്കിലോമീറ്റർ ദൂരത്തായാണ് കുണ്ടയം ഗ്രാമം സ്ഥിതി ചെയ്യുന്നത്.മഞ്ചള്ളൂർ - കുണ്ടയം മുസ്ലീം ജമാ അത്ത് പള്ളി, കുണ്ടയം ശിവക്ഷേത്രംഎന്നിവ പ്രധാന ആരാധനാലയമാണ്.മലങ്കാവ് മാടത്താൻ മല കാവും പ്രധാന ആരാധന കേന്ദ്രമാണ്. കുണ്ടയം ദേശീയ ഗ്രന്ഥശാല യാ ണ് പ്രധാനപെട്ട സാംസ്കാരിക സ്ഥാപനം.1960കൾക്ക് മുമ്പ് ഈ ഗ്രാമം പട്ടാഴി പഞ്ചായത്തിന്റെ ഭാഗമായിരുന്നു. 

മിയ്യാൻ റാവുത്തർ, കെ.തങ്ങൾ ബാവറാവുത്തർ, ഒ.നൂർ ജഹാൻ, കെ.ബീവി ജാൻ, കെ.മീരാസാഹിബ്, ജെ.എൽ.നസീർ, ഒ.നൂർ ജഹാൻ, എം.ജി യാ സുദീൻ എന്നിവർ യഥാക്രമം കുണ്ടയം വാർഡിനെ പ്രതിനിധീകരിച്ച ജനപ്രതിനിധികളാണ്. എം. ജിയാ സുദീൻ ഗ്രാമപഞ്ചായത്ത് വൈസ് പ്രസിഡന്റായും പ്രവർത്തിച്ചു. അജിതാ ബീഗം നിലവിൽ പ്രതിനിധികരിക്കുന്നു. 

> ദേശീയ ഗ്രന്ഥശാല
> യുവജനസ മാജം വായനശാല

സാഹിത്യ നിരൂപകനും കവിയും പ്രഭാഷകനും ഗ്രന്ഥശാല സംഘം താലൂക്ക് - ജില്ലാ പ്രസിഡന്റുമായിരുന്ന പ്രൊഫ: ആർ.വിശ്വനാഥൻ നായ രു ടെ ജന്മസ്ഥലമാണ്.സി.പി.ഐ. പത്തനാപുരം മണ്ഡലം സെക്രട്ടറിയും പത്തനാപുരം താലൂക്ക് ലൈബ്രറി കൗൺസിൽ സെക്രട്ടറി യു മാ യ എം.ജീ യാ സുദീൻ, കുണ്ടയം സ്വദേശിയാണ്. പ്രമുഖ ഇസ്ലാമിക പ്രഭാഷകൻ ഇ.പി.അബൂബക്കർ അൽ ഖാസിമി കുണ്ടയം സ്വദേശിയാണ്.


</doc>
<doc id="271763" url="https://ml.wikipedia.org/wiki?curid=271763" title="റാന്നി അങ്ങാടി ഗ്രാമപഞ്ചായത്ത്">
റാന്നി അങ്ങാടി ഗ്രാമപഞ്ചായത്ത്

പത്തനംതിട്ടയിലെ,റാന്നി താലൂക്കിൽ പെട്ട ഒരു ഗ്രാമപഞ്ചായത്ത് ആണ് റാന്നി അങ്ങാടി. ഇംഗ്ലീഷ്; Ranni Angady. 30.72 ചതുരശ്ര കിലോമീറ്ററാണ് വിസ്തൃതി( 2073.94 ഹെക്ടർ ). 4 തോടുകൾ പലതരം ചെറിയ തോടുകൾ ആയി ചേർന്ന് പമ്പാനദിയിൽ പതിക്കുന്നു. 2073.94 ഹെക്ടർ ഭൂമിയുണ്ടെങ്കിലും 1830.42 ഹെക്ടർ സ്ഥലത്തു മാത്രമേ കൃഷി ചെയ്യുന്നുള്ളൂ. റാന്നി അങ്ങാടി ഗ്രാമപഞ്ചായത്തിന്റെ പ്രസിഡന്റ്: മാത്യു (ബാബു പുല്ലാട്ട്), വൈസ് പ്രസിഡന്റ് :ദീനാമ്മ സെബാസ്റ്റ്യൻ (2016) 
1953 ലാണ് ഗ്രാമപഞ്ചായത്ത് സ്ഥാപിക്കപ്പെട്ടത്.
റാന്നിയുടെ അങ്ങാടി സ്ഥിതിചെയ്യുന്ന സ്ഥലമായതിനാൽ ആകാം ഈ പേർ വന്നത്. 

പത്തനംതിട്ട ജില്ലയിലെ റാന്നി താലൂക്കിൽ റാന്നി ബ്ളോക്ക് പരിധിയിൽ വരുന്ന ഗ്രാമപഞ്ചായത്താണ് റാന്നി അങ്ങാടി ഗ്രാമപഞ്ചായത്ത്. 30.72 ചതുരശ്ര കിലോമീറ്റർ വിസ്തൃതിയുള്ള പഞ്ചായത്തിന്റെ വാർഡുകളുടെ എണ്ണം 13 ആണ്. പഞ്ചായത്തിന്റെ അതിരുകൾ വടക്ക് - വലിയകാവ് വനം, കോട്ടയം ജില്ലയിലെ മണിമല പഞ്ചായത്ത്, കിഴക്ക് -പഴവങ്ങാടി പഞ്ചായത്ത് അതിർത്തിയും, തെക്ക്-പമ്പാനദി, പടിഞ്ഞാറ്-അയിരൂർ പഞ്ചായത്ത്, കൊറ്റനാട് പഞ്ചായത്ത് എന്നിവയാണ്. മദ്ധ്യ തിരുവിതാംകൂറിന്റെ സാമൂഹ്യസാംസ്കാരിക ചരിത്രത്തിൽ നിർണ്ണായകമായ പങ്ക് വഹിച്ചിട്ടുള്ള ഒരു ചെറു ഗ്രാമമാണ് റാന്നി അങ്ങാടി. മലകൾ, കുന്നുകൾ, താഴ്വരകൾ, നെൽപ്പാടങ്ങൾ, നദി, തോടുകൾ, വനം ഇവയെല്ലാം ഈ ചെറുഗ്രാമത്തിന്റെ മനോഹരിതയെ വർദ്ധിപ്പിക്കുന്നു. പത്തനംതിട്ട ജില്ലയിലെ റാന്നി താലൂക്കിലുള്ള ഗ്രാമങ്ങളിൽ ഏറ്റവും ചെറിയ ഗ്രാമങ്ങളിലൊന്നാണിത്. കിഴക്കുഭാഗത്തു വലിയതോടും, പഴവങ്ങാടി പഞ്ചായത്തും, തെക്കു ഭാഗത്തു പുണ്യനദിയായ പമ്പയും, പടിഞ്ഞാറു ഭാഗത്ത് അയിരൂർ പഞ്ചായത്തും മല്ലപ്പള്ളി താലൂക്കിലെ കൊറ്റനാട്ടുപഞ്ചായത്തും വടക്ക് വലിയകാവ് വനവും മണിമല പഞ്ചായത്തുമാണ് ഗ്രാമത്തിന്റെ അതിർത്തികൾ. ഇവിടുത്തെ ജനങ്ങൾ വിദ്യാസമ്പന്നരും അദ്ധ്വാനശീലരുമാണ്. ക്രിസ്തു വർഷം 1500-നോടടുത്ത് അങ്ങാടി മിക്കവാറും വനപ്രദേശമായിരുന്നു. ആനയും മറ്റ് ദുഷ്ടമൃഗങ്ങളുമുണ്ടായിരുന്നു. ജനസംഖ്യയും കുറവായിരുന്നു. കർത്താക്കൻമാർ പല പ്രദേശങ്ങളിൽ നിന്നായി കൃഷിക്കാരെയും, കൈത്തൊഴിൽക്കാരെയും കൊണ്ടുവന്നു താമസിപ്പിച്ചു. അടക്കായും, കുരുമുളകുമായിരുന്നു പ്രധാന നാണ്യവിളകൾ. അതിന്റെ കച്ചവടത്തിന് പാണ്ടിയിൽ നിന്നും സാർത്ഥവാഹകസംഘങ്ങൾ വന്നു. മലനാടിന്റെ റാണിയായ ഈ പ്രദേശത്തിന് റാന്നി എന്ന പേരു കൊടുത്തത് അവരാണ്. റാണി ക്രമേണ റാന്നിയായി രൂപാന്തരപ്പെട്ടു.

ജില്ല: പത്തനംതിട്ട; ബ്ലോക്ക്: റാന്നി

Source : Census data 2001 


ഈ ഗ്രാമപഞ്ചായത്തിൽ 13 വാർഡുകളാണുള്ളത്. 
പ്രസിഡന്റ്: മെഴ്സി പാണ്ടിയത്ത്<br>
വൈസ് പ്രസിഡന്റ് :ബി.സുരേഷ്

പ്രസിഡന്റ്: മാത്യു (ബാബു പുല്ലാട്ട്) <br>
വൈസ് പ്രസിഡന്റ് :ദീനാമ്മ സെബാസ്റ്റ്യൻ



കരിങ്കുറ്റി മല,തൃക്കോമല,പൂവന്മല

ആകെ ഭൂവിസ്തൃതി:2073.94ഹെൿറ്റർ; കൃഷിയുള്ളത്:1830.42 ഹെൿറ്റർ.

സർക്കാർ പ്രാഥമിക ആരോഗ്യ കേന്ദ്രം നെല്ലിക്കമണ്ണിൽ പ്രവർത്തിക്കുന്നു. ഈട്ടിച്ചുവട്, പുല്ലൂപ്രം എന്നിവിടങ്ങളിൽ കുടുംബക്ഷേമ കേന്ദ്രങ്ങൾ ഉണ്ട്. സ്വകാര്യമേഖലയിൽ (ക്നാനായ മെഡിക്കൽ മിഷൻ ആശുപത്രി, മേനാതോട്ടം, അങ്ങാടി, റാന്നി ; മാർത്തോമ്മാ മെഡിക്കൽ മിഷൻ ആശുപത്രി, അങ്ങാടി, റാന്നി )രണ്ടു ആശുപത്രികളും പ്രവർത്തിച്ചു വരുന്നു. ഗവ.ആയുർവ്വേദ ആശുപത്രി ചെട്ടിമുക്കിൽ സ്ഥിതി ചെയ്യുന്നു. ഈട്ടിച്ചുവട് ഒരു മൃഗാശുപത്രിയുമുണ്ട്.

റാന്നി - വെണ്ണിക്കുളം റോഡ്, റാന്നി - ചെറുകോൽപ്പുഴ റോഡ്, റാന്നി-വലിയകാവു റോഡ്, റാന്നി - മല്ലപ്പള്ളി റോഡ് തുടങ്ങിയവയാണു റാന്നി അങ്ങാടി പഞ്ചായത്തിൽക്കൂടി പോകുന്ന പ്രധാന റോഡുകൾ.
കൂടാതെ താഴെപ്പറയുന്ന റോഡുകളും ഈ പഞ്ചായത്തിൽക്കൂടെ പോകുന്നു.
പമ്പാ നദിക്കരയിൽ ഒരു പഴയ ബോട്ടുജെട്ടി സ്ഥിതിചെയ്യുന്നുണ്ട്.


അങ്ങാടി പഞ്ചായത്തിൽ രണ്ടു സർക്കാർ സ്കൂളുകളേയുള്ളു. സ്വകാര്യ മേഖലയിൽ ആണു ഭൂരിപക്ഷം സ്കൂളുകളും


പി.ജെ.റ്റി.മെമ്മോറിയൽ പബ്ലിൿ ലൈബ്രറി.അങ്ങാടി<br>
ഗ്രാമസേവിനി ലൈബ്രറി,നെല്ലിക്കമൺ<br>


ഗാസ് ഏജൻസി, റേഷൻ കടകൾ(വരവൂർ, പുല്ലൂപ്രം, അങ്ങാടി, നെല്ലിക്കമൺ, )



</doc>
<doc id="271764" url="https://ml.wikipedia.org/wiki?curid=271764" title="പരമേശാ പാഹി">
പരമേശാ പാഹി

തോടി രാഗത്തിൽ ചിട്ടപ്പെടുത്തിയിട്ടുള്ള ഒരു കഥകളി പദത്തിന്റെ തുടക്കമാണു "പരമേശാ പാഹി" എന്നത്. കിരാതം എന്ന ആട്ടക്കഥയിലെ ഒരു പദമാണിത്. 

അർജുനൻ പരമശിവനെ തപസ്സു ചെയ്യുന്നതാണ് സന്ദർഭം.

സാഹിത്യം:


</doc>
<doc id="271770" url="https://ml.wikipedia.org/wiki?curid=271770" title="ഷൺമുഖൻ ആണ്ടലാട്ട്">
ഷൺമുഖൻ ആണ്ടലാട്ട്

കേരളത്തിലെ പ്രശസ്ത ഗ്രന്ഥകാരനും രാഷ്ട്രീയ പ്രവർത്തകനുമായിരുന്നു. ആണ്ടലാട്ട് എന്ന പേരിൽ അറിയപ്പെട്ടിരുന്ന ഷൺമുഖൻ(1936 - 18 ജനുവരി 2014).

എറണാകുളം ജില്ലയിൽ പറവൂർ താലൂക്കിലെ പൂത്തൻ വേലിക്കര ജനിച്ചു . ഹൈസ്‌കൂൾ വിദ്യാഭ്യാസാനന്തരം കമ്യൂണിസ്‌റ്റ്‌ പാർട്ടിയിലും തൊഴിലാളി പ്രസ്‌ഥാനത്തിലും പ്രവർത്തിച്ചു. 1957 മുതൽ എഴുതി തുടങ്ങിയ ഇദ്ദേഹം ആണ്ടലാട്ട് എന്ന തൂലികാനാമത്തിലാണ് എഴുതിയിരുന്നത്. 1978 മുതൽ ചിന്ത പബ്ലിഷേഴ്‌സിന്റെ എഡിറ്റോറിയൽ വിഭാഗത്തിൽ പ്രവർത്തിച്ചു. 1992 മുതൽ എ.കെ.ജി. പഠന ഗവേഷണകേന്ദ്രം ലൈബ്രറിയുടെ ചുമതല നിർവ്വഹിച്ചു.


</doc>
<doc id="271774" url="https://ml.wikipedia.org/wiki?curid=271774" title="ടോണി ഫെർണാണ്ടസ്">
ടോണി ഫെർണാണ്ടസ്

കേരളത്തിലെ പ്രമുഖ നേത്രരോഗ ചികിത്സാ വിദഗ്ദ്ധനാണ് ഡോക്ടർ ടോണി ഫെർണാണ്ടസ്. 1971 ൽ അങ്കമാലി ലിറ്റിൽ ഫ്ലവർ ആശുപത്രിയിൽ നേത്രബാങ്കിനു തുടക്കമിട്ടതും ,1976 ൽ സ്ക്കൂൾ വിദ്യാർത്ഥികളെ ഉദ്ദേശിച്ച് നേത്രരക്ഷാ പദ്ധതി ആരംഭിച്ചതും ഫെർണാണ്ടസ് ആണ് . ഏകദേശം ഒന്നരലക്ഷത്തോളം നേത്രശസ്ത്രക്രിയകൾ അദ്ദേഹം നേതൃത്വം നൽകുകയുണ്ടായി.

ഇംഗ്ലണ്ടിൽ നിന്നും ഉപരിപഠനം പൂർത്തിയാക്കിയ അദ്ദേഹം 1965 ൽ മധുര മെഡിക്കൽ കോളേജിൽ അസിസ്റ്റന്റ് പ്രൊഫസ്സറായി ജോലി നോക്കി. തുടർന്ന് 1969 ൽ കേരളത്തിലേയ്ക്കു മടങ്ങിയ ടോണി അങ്കമാലിയിൽ ലിറ്റിൽ ഫ്ലവർ ആശുപത്രിയിൽ നേത്രശസ്ത്രക്രിയാ വിദഗ്ദ്ധനായി ദീർഘകാല സേവനം അനുഷ്ഠിയ്ക്കുകയുണ്ടായി.

ഒട്ടേറെ സാമുഹികപ്രവർത്തനങ്ങളിലും ഫെർണാണ്ടസ് സജീവമായി ഇടപെട്ടുവരുന്നുണ്ട്.




</doc>
<doc id="271779" url="https://ml.wikipedia.org/wiki?curid=271779" title="അബ്ദുള്ള അബ്ദുള്ള">
അബ്ദുള്ള അബ്ദുള്ള

അഫ്ഗാനിസ്താനിലെലെ മുൻ വിദേശകാര്യ മന്ത്രിയായിരുന്നു അബ്ദുള്ള അബ്ദുള്ള. ( ജ: സെപ്റ്റം:5, 1960) താലിബാനു ശേഷം പാകിസ്താനിൽ അധികാരമേറ്റ സർക്കാരിൽ അബ്ദുള്ള 2001മുതൽ 2005 വിദേശകാര്യ മന്ത്രിയായിയുടെ ചുമതല വഹിച്ചിരുന്നു.

അഹമ്മദ് ഷാ മസൂദിന്റെ ഉറ്റ സഹചാരിയായിരുന്ന അബ്ദുള്ള തൊഴിൽകൊണ്ട് ഒരു നേത്രരോഗ വിദഗ്ദ്ധനാണ്.

സോവിയറ്റ് സേനയ്ക്കെതിരേ ആഭ്യന്തരയുദ്ധത്തിൽ പങ്കെടുത്ത അഫ്ഗാൻ പോരാളികൾക്കും ,പരുക്കേറ്റ സിവിലിയന്മാർക്കും വൈദ്യസേവനം നൽകിയിരുന്ന സംഘടനയുടെ തലവനുമായിരുന്നുഅബ്ദുള്ള .
2014 ൽ നടക്കുന്ന അഫ്ഗാൻ പ്രസിഡന്റ് തെരെഞ്ഞെടുപ്പിൽ അബ്ദുള്ള തന്റെ സ്ഥാനാർത്ഥിത്വം പ്രഖ്യാപിച്ചിട്ടുണ്ട്.



</doc>
<doc id="271792" url="https://ml.wikipedia.org/wiki?curid=271792" title="വാലെസ് മറൈനെറിസ്">
വാലെസ് മറൈനെറിസ്

ചൊവ്വയിലെ ഏറ്റവും വലിയ ഗർത്തമാണ് വാലെസ് മറൈനെറിസ്. 4000കി.മീറ്റർ നീളവും 200കി.മീറ്റർ വീതിയും 7കി.മീറ്ററിലേറെ ആഴവുമുണ്ടിതിന്. ചൊവ്വയിലെ താർസിസ് എന്ന മേഖലയിലാണ് ഇതു സ്ഥിതിചെയ്യുന്നത്. ഇത് സൗരയൂഥത്തിലെ തന്നെ ഏറ്റവും വലിയ ഗർത്തതാഴവരകളിൽ ഒന്നാണ്.

ചൊവ്വയുടെ മദ്ധ്യരേഖാപ്രദേശത്താണ് ഇത് സ്ഥിതി ചെയ്യുന്നത്. ചൊവ്വയുടെ ചുറ്റളവിന്റെ കാൽ ഭാഗത്തോളം വരും ഇതിന്റെ നീളം. നോക്റ്റിസ് ലാബ്രിന്തസിൽ നിന്നു തുടങ്ങി പടിഞ്ഞാറോട്ട് നീങ്ങി ക്രൈസെ പ്ലാനിഷ്യയിൽ അവസാനിക്കുന്നു. ഇത് ചൊവ്വയിലെ വലിയ ടെക്റ്റോണിക് വിള്ളലാണത്രെ. ഈ വിള്ളലിന്റെ കിഴക്കെ കരയിലുള്ള ചാലുകൾ വെള്ളത്തിന്റേയോ കാർബ്ബൺ ഡൈ ഓക്സൈഡിന്റെയോ ഒഴുക്കു മൂലം ഉണ്ടായതാണെന്നു കരുതുന്നു.

വാലെസ് മറൈനറിസിന്റെ രൂപീകരണത്തെ പറ്റി പല സിദ്ധാന്തങ്ങളും ഉണ്ടായിട്ടുണ്ട്. . 1970കളിൽ ഈ ഗർത്തം വെള്ളത്തിന്റെ മൂലമോ തെർമോകാർസ്റ്റ് പ്രവർത്തനം മൂലമോ ഉണ്ടായതായിരിക്കുമെന്ന അഭിപ്രായത്തിനായിരുന്നു മുൻതൂക്കം. ഇതിൽ വെള്ളത്തിന്റെ ഒഴുക്കുമൂലമായിരിക്കും എന്ന സിദ്ധാന്തം ചോദ്യം ചെയ്യപ്പെട്ടിട്ടുണ്ട്. ഇപ്പോഴത്തെ സാഹചര്യങ്ങൾ അനുസരിച്ച് ചൊവ്വയിൽ ഒഴുകുന്ന ജലം ഉണ്ടാകാൻ സാദ്ധ്യതയില്ലെന്നാണ് ഇതിനെ ചോദ്യം ചെയ്തവർ മുന്നോട്ടു വെച്ച വാദം. ചൊവ്വയിലെ അന്തരീക്ഷമർദ്ദം ഭൂമിയുടെ അന്തരീക്ഷമർദ്ദത്തിന്റെ ഒരു ശതമാനം മാത്രമെ വരു. ഈ മർദ്ദത്തിൽ ജലത്തിന് വാതകരൂപത്തിൽ സ്ഥിതിചെയ്യാൻ കഴിയില്ല. മാത്രമല്ല ഇവിടത്തെ താപനില -125Cക്കും 37Cക്കും ഇടയിലാണ്. ഇതും ജലത്തിന് ദ്രാവരൂപത്തിൽ തുടർച്ചയായി സ്ഥിതിചെയ്യുന്നതിനു തടസ്സമാണ്. എന്നാൽ ഈ സിദ്ധാന്തത്തെ അനുകൂലിക്കുന്നവരുടെ അഭിപ്രായത്തിൽ പുരാതനകാലത്ത് ചൊവ്വയുടെ അന്തരീക്ഷഘടന ജലത്തിന് ദ്രവരൂപത്തിൽ സ്ഥിതിചെയ്യുന്നതിന് അനുകൂലമായിരുന്നു എന്നാണ്. അന്ന് വാലെസ് മറൈനറിസിലൂടെ വെള്ളം ഒഴുകിയിരുന്നു എന്നും അവർ വാദിക്കുന്നു. 1972ൽ മൿകോളി എന്നൊരു ശാസ്ത്രജ്ഞൻ മുന്നോട്ടു വെച്ച അഭിപ്രായപ്രകാരം ചൊവ്വയുടെ പ്രതലത്തിന്റെ തൊട്ടു താഴെയുള്ള മാഗ്മ വിണ്ടുമാറിയതാണ് ഈ ഗർത്തം രൂപപ്പെടുന്നതിനുള്ള കാരണം. 1989ൽ തനാക്ക ഗോളംബെക്ക് എന്നീ ശാസ്തജ്ഞർ സമ്മർദ്ദബലങ്ങളുടെ പ്രവർത്തനം മൂലമാണ് ഇതുണ്ടായത് എന്ന് അഭിപ്രായപ്പെട്ടു. ഫലകചലങ്ങളുടെ ഫലമായുണ്ടായ വിള്ളലായിരിക്കുമെന്ന സിദ്ധാന്തത്തിനാണ് ഇപ്പോൾ പൊതുസ്വീകാര്യത ലഭിച്ചിരിക്കുന്നത്.


</doc>
<doc id="271794" url="https://ml.wikipedia.org/wiki?curid=271794" title="ആദിമൂലം ശ്രീ നാഗരാജ ക്ഷേത്രം">
ആദിമൂലം ശ്രീ നാഗരാജ ക്ഷേത്രം

ആലപ്പുഴ ജില്ലയിൽ കായംകുളം-പുനലൂർ പാതയിലെ കറ്റാനത്തിനടുത്ത് സ്ഥിതിചെയ്യുന്ന ഒരു ക്ഷേത്രമാണ് വെട്ടിക്കോട്ട് ആദിമൂലം നാഗരാജക്ഷേത്രം. കേരളത്തിലെ ആദ്യത്തെ നാഗരാജ ക്ഷേത്രമാണ് ഇതെന്നാണ് വിശ്വാസം. നാഗരാജാവായ അനന്തൻ (ശേഷനാഗം) ആണ് ഇവിടുത്തെ മുഖ്യ പ്രതിഷ്ഠ. അനന്തന്റെ പുറത്ത് മഹാവിഷ്ണു ശയിക്കുന്നുവെന്നാണ് വിശ്വാസം. 
ത്രിമൂർത്തികളായ ബ്രഹ്മാവ്, വിഷ്ണു, ശിവൻ എന്നിവരുടെ ചൈതന്യങ്ങൾ ചേർന്ന സങ്കൽപ്പത്തിലാണ് അനന്തശേഷന്റെ പ്രതിഷ്ഠ. പരമശിവനോടൊപ്പം അഷ്ടനാഗങ്ങളെയും ഇവിടെ പ്രതിഷ്ഠിച്ചിട്ടുണ്ട്. നിലവറയും തേവാരപ്പുരയുമാണ് പ്രധാന ആരാധനകേന്ദ്രങ്ങൾ. അതുകൊണ്ടു തന്നെ ഭക്തജനങ്ങൾ തേവാരപ്പുരയും നിലവറയും സന്ദർശിക്കുന്ന ആചാരവുമുണ്ട്. ഇവിടെ നാഗരാജാവിനെ പരശുരാമൻ പ്രതിഷ്ഠ നടത്തി എന്ന് വിശ്വസിക്കപ്പെടുന്നു. ഒരു ബ്രാഹ്മണകുടുംബത്തിന് പൂജയ്ക്ക് അധികാരവും നൽകി. കന്നിമാസത്തിലെ "വെട്ടിക്കോട് ആയില്യം" ഇവിടുത്തെ പ്രസിദ്ധമായ ഉത്സവമാണ്. ശ്രീ പരമേശ്വരൻ നമ്പൂതിരി എന്ന കാരണവർ ഈ നാഗരാജ സ്വാമി ക്ഷേത്രത്തിന്റെ ഉന്നമനത്തിനായി തന്റെ ജീവിതം സമർപ്പിച്ചിരിക്കുന്നു.
സസ്യങ്ങളും വൃക്ഷങ്ങളും നിറഞ്ഞ ആറ് ഏക്കർ സ്ഥലത്തായി സ്ഥിതിചെയ്യുന്ന ഇവിടുത്തെ സർപ്പക്കാവിൽ നാഗരാജാവും നാഗയക്ഷിയുമാണ് പ്രധാന പ്രതിഷ്ഠകൾ. ഇവിടെ പാമ്പുകളോടൊപ്പം ധാരാളം പക്ഷികളും കാണപ്പെടുന്നു.

പരശുരാമൻ മണ്ണ് വെട്ടിക്കൂട്ടി അനന്തനെ പ്രതിഷ്ഠിച്ചുവെന്നും അതുകൊണ്ടു തന്നെ വെട്ടിക്കോട് എന്ന് പേരു ലഭിച്ചുവെന്നുമാണ് ഇവിടുത്തെ ഐതിഹ്യം. ആദ്യത്തെ നാഗരാജാ ക്ഷേത്രമായതിനാൽ ഈ ക്ഷേത്രത്തിന് ആദിമൂലം എന്നും പേരുണ്ട്. മഹാവിഷ്ണുവിന്റെ ശയനവും വിഷ്ണുസർപ്പവും ആയ അനന്തനെ ആദ്യന്തമില്ലാത്ത പ്രപഞ്ചത്തിന്റെ പ്രതീകമായി താന്ത്രികർ വിശ്വസിക്കുന്നു.

കായംകുളം-അടൂർ റൂട്ടിൽ കറ്റാനത്ത് മൂന്ന് കിലോമീറ്റർ അടൂർ ഭാഗത്തെക്ക് പോയാൽ വെട്ടിക്കോട് കവലയായി. അവിടെനിന്ന് 200 മീറ്റർ പോയാൽ അമ്പലം



ആദിമൂലം വെട്ടിക്കോട് ശ്രീ നാഗരാജ ക്ഷേത്രം, വെട്ടിക്കോട് പി.ഓ., പള്ളിക്കൽ, ആലപ്പുഴ - 690503, ഫോൺ : +91-479-2339933



</doc>
<doc id="271795" url="https://ml.wikipedia.org/wiki?curid=271795" title="ചെറിയപത്തിയൂർ ദേവിക്ഷേത്രം">
ചെറിയപത്തിയൂർ ദേവിക്ഷേത്രം

മാവേലിക്കര കായംകുളം പാതയിൽ ചെട്ടിക്കുളങ്ങരക്കടുത്ത് ഭഗവതിപ്പടിയിൽ നിന്നും പത്തിയൂർക്കുപോകുമ്പോൾ ഇടത്ത് വശത്താണ് ചെറിയപത്തിയൂർ ദേവിക്ഷേത്രം കുടികൊള്ളുന്നത്. ക്ഷേത്രത്തിനുമുമ്പിൽ എൽ പി സ്കൂളും പ്രവർത്തിക്കുന്നു. വിശാലമായ അമ്പലപ്പറമ്പ് ഈ ക്ഷേത്രത്തിന്റെപ്രത്യേകതയാണ്. ക്ഷേത്രത്തിനകത്തെ ആൽമാവും (പേരാലും മാവും)വിശേഷമാണ്. ഈ പ്രദേശത്ത് അധികം കാണാത്ത ഇനം പേരാൽ ആണ് അവിടെ ഉള്ളത്.


</doc>
<doc id="271798" url="https://ml.wikipedia.org/wiki?curid=271798" title="ലങ്കാദഹനം">
ലങ്കാദഹനം

ഗണേഷ് പിക്ചേഴ്സിന്റെ ബാനറിൽ കെ.പി. കൊട്ടാരക്കര നിർമിച്ച മലയാളചലച്ചിത്രമാണ് ലങ്കാദഹനം. തിരുമേനി പിക്ചേഴ്സും, അസോസിയേറ്റഡ് റിലീസും ചേർന്നു വിതരണം ചെയ്ത ഈ ചിത്രം 1971 മാർച്ച് 26-ന് കേരളത്തിൽ പ്രദർശനം തുടങ്ങി.

 *സാന്റോ ക്രിഷ്ണൻ




ഇന്റെർനെറ്റ് മൂവി ഡേറ്റാ ബേസിൽ നിന്ന് ലങ്കാദഹനം


</doc>
<doc id="271801" url="https://ml.wikipedia.org/wiki?curid=271801" title="പെരിങ്ങൊളം">
പെരിങ്ങൊളം

കോഴിക്കോട് ജില്ലയിലെ പെരുവയൽ പഞ്ചായത്തിലെ ഒരു പ്രകൃതി രമണീയമായ ഗ്രാമമാണ് പെരിങ്ങൊളം( Peringolam). കോഴിക്കോട് - മൈസൂർ നാഷണൽ ഹൈവേ 212ൽ നിന്നും2 കി.മീറ്റർ അകലത്തിലും കോഴിക്കോട് നഗരത്തിൽ നിന്നും 15 കിലോമീറ്റർ അകലത്തിലും സ്ഥിതി ചെയ്യുന്ന ഒരു പ്രദേശമാണിത്.
ആദ്യകാലത്ത് പാറോൽ എന്നായിരുന്നു ഇവിടെ അറിയപ്പെട്ടിരുന്നത്. പണ്ടു കാലത്ത് ഉണ്ടായിരുന്ന ഒരു 'വലിയ കുളം' കാരണമാണ് ഈ നാടിന് പെരിങ്ങൊളം എന്ന പേരു വന്നത് എന്നു കരുതപ്പെടുന്നു.
പെരിങ്ങൊളം ശ്രീ ദുർഗ്ഗാ ദേവി ക് ഷേത്രം

കോഴിക്കോട് ജില്ലയിലെ കുന്ദമംഗലം നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു സർക്കാർ വിദ്യാലയമാണ് പെരിങ്ങൊളം‍ ഹയർ സെക്കണ്ടറി സ്കൂൾ. പെരിങ്ങൊളം സ്കൂൾ എന്ന പേരിലാണ് പൊതുവെ അറിയപ്പെടുന്നത്. ചക്കോടിയിൽ രാവുണ്ണി നായർ 1923-ൽ സ്ഥാപിച്ച ഈ വിദ്യാലയം കോഴിക്കോട് ജില്ലയിലെ ഏറ്റവും പഴക്കമേറിയ വിദ്യാലയങ്ങളിലൊന്നാണ്.



പെരിങ്ങൊളം നാടിൻറെ വിദ്യാഭ്യാസ പുരോഗതി ലക്ഷ്യം വെച്ചുകൊണ്ട് എസ്.ഐ.ഒ (സ്റ്റുഡൻറ്സ് ഇസ്ലാമിക്‌ ഓർഗനൈസേഷൻ) പെരിങ്ങൊളം യൂണിറ്റിൻറെ ആഭിമുഖ്യത്തിൽ രൂപം നൽകിയ ഒരു സംരംഭമാണ് മർഹമ.

പെരിങ്ങൊളം പ്രദേശത്തെ സാമ്പത്തികമായി പിന്നോക്കം നില്ക്കുന്ന സമർഥരായ വിദ്യാർത്ഥികളെ മർഹമ സഹായിക്കുന്നു
മർഹമ വിദ്യാഭ്യാസ സഹായ പദ്ധതി വിവരണം:


</doc>
<doc id="271806" url="https://ml.wikipedia.org/wiki?curid=271806" title="സാന്ദ്ര തോമസ്">
സാന്ദ്ര തോമസ്

സാന്ദ്ര തോമസ് - മലയാളചലച്ചിത്ര നിർമ്മാതാവും അഭിനേത്രിയും. കോട്ടയത്ത് 1986ൽ ജനനം. അവിവാഹിതയാണ്. ഫ്രൈഡേ എന്ന ചിത്രം ആദ്യമായി നിർമ്മിച്ചു. പിന്നീട് സക്കറിയായുടെ ഗർഭിണികൾ, മങ്കിപെൻ എന്നിവ നിർമ്മിച്ചു. പെരുച്ചാഴി എന്ന ചിത്രം മോഹൻലാൽ നായകനായി നിർമ്മിച്ചിരുന്നു. 1991ൽ ബാലതാരമായി അഭിനയം ആരഭിച്ച് സാന്ദ്ര, ആമേൻ, സക്കറിയായുടെ ഗർഭിണികൾ തുടങ്ങിയ ചിത്രങ്ങളിൽ അഭിനയിച്ചു.


</doc>
<doc id="271808" url="https://ml.wikipedia.org/wiki?curid=271808" title="സുബ്രതോ ബഗ്ചി">
സുബ്രതോ ബഗ്ചി

ഇന്ത്യൻ വിവരസാങ്കേതികവിദ്യ കമ്പനിയായ മൈൻഡ്ട്രി ലിമിറ്റഡിന്റെ സ്ഥാപകരിൽ ഒരാളും നിലവിലെ ചെയർമാനുമാണ് സുബ്രതോ ബഗ്ചി. 1999-ൽ അദ്ദേഹവും മറ്റു ഒൻപതു പേരു കൂടിയാണ് മൈൻഡ്ട്രി സ്ഥാപിച്ചത്. ബഗ്ചി നിരവധി പുസ്തകങ്ങളുടെ രചയിതാവണ്. 


</doc>
<doc id="271809" url="https://ml.wikipedia.org/wiki?curid=271809" title="രങ്ദജിദ് യുണൈറ്റഡ് എഫ്.സി">
രങ്ദജിദ് യുണൈറ്റഡ് എഫ്.സി

മേഘാലയആസ്ഥാനമായുള്ള ഇന്ത്യൻ ഫുട്‌ബോൾ ക്ലബുകളിലൊന്നാണ് "രങ്ദജിദ് യുണൈറ്റഡ് എഫ്.സി." 1987ലാണ് ക്ലബ് സ്ഥാപിതമായത്.ഐ-ലീഗ്‌സെക്കന്റ് ഡിവിഷനിലെ നിലവിലെ ജേതാക്കൾ കൂടിയാണ് ഇവർ.

ഇറ്റാലിയൻ അത്തലറ്റിക് ഫൂട്‌വെയർ കമ്പനിയായ ദിയഡോറയാണ് ഈ ഫുട്‌ബോൾ കമ്പനിയുടെ സ്‌പോൺസർ.ഇന്ത്യയിൽ ദിയഡോറ സ്‌പോൺസർ ചെയ്യുന്ന ഏക ടീം രങ്ദജിദ് യുണൈറ്റഡ് എഫ്.സിയാണ്.

1.ഔദ്യോഗിക ഫേസ് ബുക്ക് പേജ്‌
2. http://www.mathrubhumi.com/sports/story.php?id=422002 
3. http://www.123entertainer.com/2014/01/4564645.html
4.http://www.goal.com/en-us/teams/india/1910/rangdajied-united-fc?fref=ts

</doc>
<doc id="271814" url="https://ml.wikipedia.org/wiki?curid=271814" title="ലളിത് ജെ. റാവു">
ലളിത് ജെ. റാവു

പ്രമുഖ ഹിന്ദുസ്ഥാനി സംഗീതജ്ഞയാണ് വിദുഷി ലളിത് ജെ. റാവു (ജനനം :6 നവംബർ 1942). ആഗ്രാ ഖരാന ശൈലി പിന്തുടരുന്ന ലളിതിനായിരുന്നു 2014 ലെ നിശാഗന്ധി പുരസ്‌ക്കാരം.
1942-ൽ ബാംഗ്ലൂരിൽ ജനിച്ച ലളിത് ജെ. റാവു മൂന്നു വയസു മുതൽ സംഗീത പഠനം തുടങ്ങി. പണ്ഡിറ്റ് രാമറാവു, പണ്ഡിറ്റ് ദിനകർ കൈക്കിനി എന്നിവരുടെ കീഴിൽ സംഗീതം അഭ്യസിച്ചശേഷം ഉസ്താദ് ഖാദിം ഗുസൈൻ ഖാന്റെ കീഴിൽ 14 വർഷത്തെ ഉപരിപഠനം നടത്തി. പ്രമുഖ സംഗീതജ്ഞനായ ഫയാസ് ഖാന്റെ ആഗ്ര ഖരാനാ ശൈലിയുടെ പ്രമുഖ പ്രയോക്താവാണ്. 12 വയസുള്ളപ്പോൾ ബാംഗ്ലൂർ സംഗീത സഭയിൽ ആദ്യത്തെ സംഗീത പരിപാടി അവതരിപ്പിച്ചു. പതിനാലാം വയസിൽ അഖിലേന്ത്യാ സംഗീത മത്സരത്തിൽ വിജയിയായി. കാനഡയിലെ ന്യൂ ബ്രൺസ്വിക് യൂണിവേഴ്‌സിറ്റിയിൽ നിന്ന് ഇലക്ട്രോണിക്‌സ് ആന്റ് കമ്മ്യൂണിക്കേഷൻ എഞ്ചിനീയറിംഗിൽ മാസ്റ്റർ ബിരുദം നേടിയ ലളിത് ജെ. റാവു ഡൽഹിയിൽ എഞ്ചിനീയറായും സേവനമനുഷ്ഠിച്ചു. ഭർത്താവ് ജയവന്ത് റാവുവിന്റെ പിന്തുണയോടെ എഞ്ചിനീയറിങ് മേഖല വിട്ട് സംഗീതത്തിൽ തിരിച്ചെത്തിയ ലളിത് ജെ. റാവു, ഫ്രാൻസ്, യു.കെ, യു.എസ്.എ, കാനഡ എന്നീ വിദേശരാജ്യങ്ങളിലും സംഗീത പരിപാടികൾ അവതരിപ്പിച്ചു. 1994-ൽ ശബ്ദം നഷ്ടപ്പെട്ട ഈ അനുഗൃഹീത സംഗീതജ്ഞ നിരന്തരം ഉപാസനയിലൂടെ ശബ്ദം വീണ്ടെടുക്കുകുയായിരുന്നു. 



</doc>
<doc id="271816" url="https://ml.wikipedia.org/wiki?curid=271816" title="നിശാഗന്ധി പുരസ്കാരം">
നിശാഗന്ധി പുരസ്കാരം

നിശാഗന്ധി ഫെസ്റ്റിനോടനുബന്ധിച്ച് കേരള സംസ്ഥാന വിനോദസഞ്ചാര വകുപ്പ് രാജ്യത്തെ മികച്ച ക്ലാസിക്കൽ നൃത്ത-സംഗീത പ്രതിഭകൾക്കായി 2013 മുതൽ ഏർപ്പെടുത്തിയതാണ് നിശാഗന്ധി പുരസ്‌ക്കാരം. ഓരോ വർഷവും സംഗീതത്തിനും നൃത്തത്തിനും മാറിമാറി നൽകുന്ന നിശാഗന്ധി പുരസ്‌ക്കാരം ഒന്നര ലക്ഷം രൂപയും പ്രശസ്തി പത്രവും ശില്പവും ഉൾക്കൊള്ളുന്നതാണ്.


</doc>
<doc id="271820" url="https://ml.wikipedia.org/wiki?curid=271820" title="ഡാലസ് ബയേഴ്സ് ക്ലബ്">
ഡാലസ് ബയേഴ്സ് ക്ലബ്

ജീൻ-മാർക്ക് വാലീ സംവിധാനം ചെയ്ത് 2013-ൽ പുറത്തിറങ്ങിയ ഒരു അമേരിക്കൻ ചലച്ചിത്രമാണ് ഡാലസ് ബയേഴ്സ് ക്ലബ്. ടെക്സാസിലേക്ക് നിയമാനുമതിയില്ലാത്ത മരുന്നുകൾ കടത്തി വിറ്റിരുന്ന റോൺ വുഡ്റൂഫ് എന്ന എയ്‌ഡ്‌സ്‌ രോഗിയുടെ യഥാർത്ഥജീവിതത്തെ ആസ്പദമാക്കി നിർമ്മിച്ച ഈ ചിത്രത്തിൽ മാത്യു മക്കോനഹെയ്, ജെയേർഡ് ലെറ്റോ, ജെന്നിഫർ ഗാർനർ തുടങ്ങിയവർ അഭിനയിച്ചു.

നിരൂപകപ്രശംസ നേടിയ ഈ ചിത്രത്തിലെ അഭിനയത്തിന് മാത്യു മക്കോനഹെയ്, ജെയേർഡ് ലെറ്റോ എന്നിവർക്ക് സ്ക്രീൻ ആക്റ്റേഴ്സ് ഗിൽഡ്, ഗോൾഡൻ ഗ്ലോബ് അവാർഡുകൾ ലഭിച്ചു. കൂടാതെ വിവിധ വിഭാഗങ്ങളിലായി ആറ് അക്കാഡമി അവാർഡ് നോമിനേഷനുകളും ലഭിച്ചു.


1985-ൽ ഡാലസിൽ റോൺ വുഡ്റൂഫ്(മാത്യു മക്കോനഹെയ്) എന്ന ഇലക്ട്രീഷ്യൻ എച്ച്.ഐ.വി ബാധിതനാകുന്നു. ജീവിതം 30 ദിവസം കൂടി മാത്രമെന്ന് വിധിയെഴുതപ്പെട്ട വുഡ്റൂഫിനെ കുടുംബവും സുഹൃത്തുക്കളും കൈയൊഴിയുന്നു. ആശുപത്രിയിൽ വച്ച് എയിഡ്സ് രോഗികളുടെ ആയുസ്സ് നീട്ടാൻ കഴിയുന്ന 'എ.സെഡ്.റ്റി' എന്ന മരുന്നിനെ കുറിച്ച് ഡോ. ഈവ് സാക്സ്(ജെന്നിഫർ ഗാർനർ) വുഡ്റൂഫിനോട് പറയുന്നു. എന്നാൽ പരീക്ഷണദശയിലായതിനാൽ ഈ മരുന്ന് പകുതി രോഗികൾക്ക് മാത്രമേ ലഭ്യമാകൂ.

വുഡ്റൂഫ് ഒരു ആശുപത്രിജീവനക്കാരനെ സ്വാധീനിച്ച് 'എ.സെഡ്.റ്റി' തനിക്കും ലഭ്യമാക്കുന്നുവെങ്കിലും, ഇത് കഴിച്ച് തുടങ്ങുന്നതോടെ തന്റെ ആരോഗ്യനില കൂടുതൽ മോശമാകുന്നതായി തിരിച്ചറിയുന്നു. കൂടുതൽ മരുന്നിനായി ഒരു മെക്സിക്കൻ ആശുപത്രിയിലെത്തുന്ന വുഡ്റൂഫ് ഡോ. വാസ്സിനെ(ഗ്രിഫിൻ ഡൺ) കാണുന്നു. എ.സെഡ്.റ്റി ഒരു വിഷമാണെന്ന് പറയുന്ന ഡോ. വാസ്സ് വുഡ്റൂഫിൻ 'ഡി.ഡി.സി'യും 'പെപ്റ്റൈഡ് റ്റി' എന്ന പ്രോട്ടീനും നിർദ്ദേശിക്കുന്നു. അമേരിക്കയിൽ അനുമതിയില്ലാത്ത ഈ മരുന്നുകൾ കഴിച്ച് 3 മാസത്തോടെ ആരോഗ്യനില വളരെ മെച്ചപ്പെട്ട വുഡ്റൂഫ് ഈ മരുന്നുകളുടെ അനധികൃത വില്പനക്കുള്ള സാധ്യതകൾ മനസ്സിലാക്കുന്നു.
ഒരു പുരോഹിതനായി നടിച്ച് മെക്സിക്കോയിൽ നിന്നും സ്വകാര്യാവശ്യത്തിനെന്ന പേരിൽ മരുന്നുകൾ കടത്തി വുഡ്റൂഫ് തെരുവുകളിൽ വില്പനയാരംഭിക്കുന്നു. റയോൺ(ജെയേർഡ് ലെറ്റോ) എന്ന എച്ച്.ഐ.വി ബാധിതയായ ഹിജഡയുമായി ചേർന്ന് വുഡ്റൂഫ് ആരംഭിക്കുന്ന, 400 ഡോളർ അംഗത്വ ഫീസ് ഈടാക്കുന്ന, 'ഡാലസ് ബയേഴ്സ് ക്ലബ്' വളരെപ്പെട്ടെന്ന് പ്രചാരം നേടുന്നു. ഇതിനകം 'എ.സെഡ്.റ്റി'-യുടെ ദൂഷ്യഫലങ്ങൾ തിരിച്ചറിഞ്ഞ ഡോ. സാക്സ് ആ മരുന്ന് തടയുവാൻ ശ്രമിക്കുന്നുവെങ്കിലും 'എ.സെഡ്.റ്റി' പരീക്ഷണം തുടരണമെന്ന് ഡോ. സീവാർഡ്(ഡെന്നിസ് ഒഹാരെ) ഡോ. സാക്സിനോട് പറയുന്നു. വുഡ്റൂഫിന്റെ ശ്രമങ്ങൾക്ക് ഒരു നല്ല വശമുണ്ടെന്ന് കണ്ട ഡോ. സാക്സ് വുഡ്റൂഫുമായി സൗഹൃദത്തിലാകുന്നു.

എഫ്.ഡി.എ ഉദ്യോഗസ്ഥനായ റിച്ചാർഡ് ബാർക്ക്‌ലി(മൈക്കൽ ഒനീൽ) 'ഡാലസ് ബയേഴ്സ് ക്ലബ്' റെയ്ഡ് ചെയ്യുകയും വുഡ്റൂഫിന് പിഴ ചുമത്തുകയും ചെയ്യുന്നു. ക്ലബ്ബിന്റെ വരുമാനമില്ലാതായതോടെ റയോൺ പണത്തിനായി തന്റെ ലൈഫ് ഇൻഷുറൻസ് പോളിസി വിൽക്കുന്നു. ഈ പണവുമായി മെക്സിക്കോയിൽ പോയി 'പെപ്റ്റൈഡ് റ്റി' വാങ്ങിവരുന്ന വുഡ്റൂഫിനെ കാത്തിരിക്കുന്നത് ആശുപത്രിയിൽ പ്രവേശിക്കപ്പെടുകയും എ.സെഡ്.റ്റി ചികിൽസ നൽകപ്പെടുകയും ചെയ്ത റയോണിന്റെ മരണ വാർത്തയാണ്. ഡാലസ് ബയേഴ്സ് ക്ലബ്ബുമായി തന്റെ രോഗികളെ പരിചയപ്പെടുത്തിയതിന്റെ പേരിൽ ഡോ. സാക്സ് ആശുപത്രിയിൽ നിന്ന് പുറത്താക്കപ്പെടുന്നു. 
പെപ്റ്റൈഡ് റ്റിയുടെ ലഭ്യത കൂടുതൽ ദുഷ്ക്കരമായതോടെ വുഡ്റൂഫ് തനിക്ക് 'പെപ്റ്റൈഡ് റ്റി' ഉപയോഗിക്കുവാനുള്ള നിയമാവകാശം തേടി എഫ്.ഡി.എ-യ്ക്കെതിരെ കോടതിയിലെത്തുന്നു. വുഡ്റൂഫിനോട് അനുഭാവം പ്രകടിപ്പിച്ച ന്യായാധിപൻ തന്റെ നിയമപരമായ നിസ്സഹായാവസ്ഥ വെളിപ്പെടുത്തുന്നു.



</doc>
<doc id="271821" url="https://ml.wikipedia.org/wiki?curid=271821" title="കേരള സ്കൂൾ കലോത്സവം 2014">
കേരള സ്കൂൾ കലോത്സവം 2014

കേരളത്തിന്റെ അമ്പത്തി നാലാമത് സ്കൂൾ കലോത്സവം 2014 ജനുവരി 19 മുതൽ ജനുവരി 25 വരെ പാലക്കാട് വെച്ച് നടന്നു. ഏഷ്യയിലെ ഏറ്റവും വലിയ കലോത്സവമാണ് സംസ്ഥാന സ്ക്കൂൾ യുവജനോത്സവം.

ഏഴു ദിവസം നീണ്ടു നിന്ന കലോത്സവത്തിനു ജനുവരി 25 വൈകീട്ട് 5 മണിക്ക് തുടങ്ങിയ സമാപന സമ്മേളനത്തോടെ അവസാനിച്ചു. ചടങ്ങിൽ ചലച്ചിത്ര താരവും മുൻ കലാതിലകവും ആയിരുന്ന കാവ്യ മാധവൻ, ആഭ്യന്തര മന്ത്രി രമേശ് ചെന്നിത്തല, വിദ്യാഭ്യാസ മന്ത്രി പി.കെ. അബ്ദുറബ്ബ്, പാലക്കാട് എം.എൽ.എ ഷാഫി പറമ്പിൽ തുടങ്ങിയ പ്രമുഖർ പങ്കെടുത്തു. ചടങ്ങിൽ എത്താൻ സാധിക്കാത്ത പ്രതിപക്ഷ നേതാവ് വി.എസ്. അച്യുതാനന്ദൻ, അദ്ദേഹത്തിന്റെ സന്ദേശം വിക്ടേർസ് ചാനലിലൂടെ അറിയിച്ചു.

പാലക്കാട് നഗരത്തിലും പരിസരപ്രദേശങ്ങളിലുമുള്ള 18 വേദികളിലായാണു മത്സരങ്ങൾ നടന്നത് 
അപ്പീലുകളിലൂടെ അല്ലാതെ വന്ന മത്സരാർത്ഥികളുടെ കണക്ക്

അപ്പീലുകളിലൂടെ വന്ന വിദ്യാർത്ഥികളുടെ കണക്കും കൂടിയാൽ എണ്ണം 12,000 കവിയും.


</doc>
<doc id="271824" url="https://ml.wikipedia.org/wiki?curid=271824" title="റബർ ബാൻഡ്">
റബർ ബാൻഡ്

പ്രകൃതിദത്തമായതോ കൃത്രിമമായതോ ആയ ഒരു ഇലാസ്തിക വസ്തുവിനാൽ നിർമ്മിക്കപ്പെട്ട വളയമാണ് റബർ ബാൻഡ്. ഒന്നിലെറെ വസ്തുക്കളെ റബർ ബാൻഡ് ഉപയോഗിച്ച് ചേർത്തു വയ്ക്കാം. 1843-ൽ തോമസ് ഹാൻകുക്കാണ് റബർ ബാൻഡ് ആദ്യമായി നിർമിച്ചത്. ഇവ വൾക്കനൈസ് ചെയ്യാതെയാണ് ഉപയോഗിച്ചിരുന്നത്. 1845-ൽ തോമസ് പെറി റബർ ബാൻഡിന് കുത്തകാവകാശം (Patent) നേടി. ആദ്യകാല റബർ ബാൻഡുകൾ ഉണങ്ങിയ റബറിൽ നിന്നാണ് നിർമിച്ചിരുന്നത്.

റബർ പാലോ ഉണങ്ങിയ റബറോ ഉപയോഗിച്ച് ഇന്ന് റബർ ബാൻഡ് നിർമ്മിക്കുന്നു. റബർ പാലിൽ നിന്ന് നിമജ്ജന പ്രക്രിയയിലൂടെ (Dipping) ഏറ്റവും ചെലവു കുറഞ്ഞ രീതിയിൽ റബർ ബാൻഡ് നിർമ്മിക്കാം. ഉണങ്ങിയ റബറിൽ നിന്ന് റബർ ബാൻഡ് നിർമ്മിക്കുന്നതിന് കൃത്യമായി ചേർത്തെടുത്ത റബർ-രാസവസ്തു മിശ്രിതത്തെ (റബർ കോംപൗണ്ട് - Rubber Compound) ഒരു എക്സ്ട്രുഡറിലൂടെ കുഴൽ രൂപത്തിലാക്കി മാറ്റുന്നു. ഈ റബർ കുഴലിനെ അനുയോജ്യമായ വലിപ്പമുള്ള ഒരു ലോഹ കുഴലിൽ (Mandrel) ഏറ്റി നീരാവി അറയിലടച്ച് (Steam chamber) വൾക്കനൈസ് ചെയ്തതിനുശേഷം അനുയോജ്യമായ അളവിൽ മുറിച്ചെടുക്കുന്നു.

ഈർപ്പ ഘനീഭവന (Wet coagulation) രീതിയാണ് റബർ പാലിൽ നിന്നുള്ള റബർ ബാൻഡ് നിർമ്മാണത്തിന് വ്യാപകമായുപയോഗിക്കുന്നത്. ഈർപ്പ ഘനീഭവന രീതിയിൽ ഒരു അച്ചിനെ ഘനീകാരക ലായനിയിൽ മുക്കിയെടുത്തതിനുശേഷം റബർ പാൽ സംയുക്തത്തിൽ (Latex compound) നിമജ്ജനം ചെയ്യുന്നു (മുക്കുന്നു). ഘനീകാരകം മൂലം അച്ചിനോടു ചേർന്നുള്ള റബർ പാൽ അസ്ഥിരമാകുകയും അച്ചിനെ മൂടുന്ന റബറിന്റെ ഒരു പാട (റബറിന്റെ അവക്ഷിപ്തം) രൂപപ്പെടുകയും ചെയ്യുന്നു. റബർ പാടയ്ക്ക് ആവശ്യത്തിനുള്ള കനം ലഭിക്കുന്നതു വരെ ഈ പ്രക്രിയ ആവർത്തിക്കുന്നു. അതിനുശേഷം രൂപപ്പെട്ട റബർ അവക്ഷിപ്തത്തെ (Deposit) അച്ചോടുകൂടെ തന്നെ ഉണങ്ങുന്നു. ഉണങ്ങിയ റബർ അവക്ഷിപ്തത്തെ അച്ചിൽനിന്ന് ഊരിയെടുത്ത് തിളക്കുന്ന വെള്ളത്തിൽ വൾക്കനൈസ് ചെയ്യുന്നു. വൾക്കനൈസ് ചെയ്ത റബർ കുഴലിനെ അനുയോജ്യമായ അളവിൽ മുറിച്ചെടുത്ത് റബർ ബാൻഡ് ആയുപയോഗിക്കുന്നു.

അമോണിയ ചേർത്ത് സംരക്ഷിച്ച പ്രകൃതിദത്ത റബർ പാലാണ് റബർ ബാൻഡ് നിർമ്മാണത്തിനുപയോഗിക്കുന്നത്. പ്രകൃതിദത്ത റബർ പാലിൽ റബറിൻറെ അംശം പരമാവധി 40% വരെയാണ്. നിമജ്ജന പ്രക്രിയയിൽ അച്ചിൻറെ പുറത്ത് രൂപപ്പെടുന്ന അവക്ഷിപ്തത്തിൻറെ കനം റബർ പാലിലുള്ള റബറിൻറെ അംശത്തെ ആശ്രയിച്ചിരിക്കുന്നതിനാൽ ലാഭകരമായ രീതിയിൽ നിമജ്ജന പ്രക്രിയ നടത്തുന്നതിന് റബർ പാലിലുള്ള റബറിൻറെ അളവ് വർദ്ധിക്കേണ്ടതുണ്ട്. ഇതിനായി റബർ പാലിനെ കൊഴുപ്പിക്കലിന് ( ക്രീമിങ്ങ് - Creaming)വിധേയമാക്കുന്നു.
വളരെ നേർമയായി പൊടിച്ച പുളിങ്കുരുവാണ് ക്രീമിങ്ങ് ഏജൻറ് ആയുപയോഗിക്കുന്നത്. വ്യാവസായിക അടിസ്ഥാനത്തിൽ ക്രീമിങ്ങ് നടത്തുന്നതിന് ആദ്യമായി വീപ്പകളിൽ നിന്ന് റബർ പാലിനെ ഒരു വലിയ ടാങ്കിലേക്കു മാറ്റി സ്റ്റിറർ ഉപയോഗിച്ച് നന്നായി ഇളക്കിയതിനു ശേഷം 12 മുതൽ 24 മണിക്കൂർ നേരത്തേക്ക് അനക്കാതെ വയ്ക്കുന്നു. റബർ പാലിലുള്ള സാന്ദ്രതയേറിയ അഴുക്കുവസ്തുക്കൾ ടാങ്കിൽ അടിയുന്നു. ഇത് സ്ലഡ്ജ് (Sludge) എന്നറിയപ്പെടുന്നു. അതിനു ശേഷം ടാങ്കിൻറെ അടിയിൽ നിന്ന് 5 മുതൽ 10 സെൻറിമീറ്റർ മുകളിൽ നിന്ന് റബർ പാലിനെ ഊറ്റിയെടുത്ത് ക്രീമിങ്ങ് ടാങ്കിലേയ്ക്ക് മാറ്റുന്നു. 

ക്രീമിങ്ങിനായി റബർ പാലിലേയ്ക്ക് 3% മുതൽ 5% വരെ വീര്യമുള്ള പുളിങ്കുരു പൊടിയുടെ ലായനി ചേർത്ത് കുറഞ്ഞത് ഒരു മണിക്കൂർ നന്നായി ഇളക്കിയതിനുശേഷം 48 മണിക്കൂർ അനക്കാതെ വയ്ക്കുന്നു. ക്രീമിങ്ങ് നടക്കുന്നതിൻറെ ഫലമായി റബർ കണികകൾ മുകളിലേയ്ക്ക് ഊറിക്കൂടുകയും റബർ കണികകൾ വളരെ കുറവായ തെളി (Serum) ടാങ്കിൻറെ അടിയിൽ തിരിയുകയും ചെയ്യുന്നു.

ക്രീമിങ്ങിൽ തിരിഞ്ഞ തെളിയെ ഊറ്റി മാറ്റിയതിനു ശേഷം ലഭിക്കുന്ന കൊഴുത്ത റബർ പാലിലുള്ള (Creamed Latex) റബറിൻറെ അളവ് ( ഡ്രൈ റബർ കണ്ടൻറ് - Dry Rubber Content) പരിശോധിച്ചതിനു ശേഷം ആവശ്യമെങ്കിൽ അമ്മോണിയ ചേർക്കുന്നു. ഡ്രൈ റബർ കണ്ടൻറിൻറെ അടിസ്ഥാനത്തിൽ മറ്റു രാസവസ്തുക്കൾ ഡിസ്പേർഷനായോ എമൽഷനായോ ചേർക്കുന്നു. റബർ പാലിനെ ഇളക്കികൊണ്ട് സാവകാശമായാണു രാസവസ്തുക്കൾ ചേർക്കുന്നത്. രാസവസ്തുക്കൾ ചേർത്തതിനുശേഷം റബർ പാൽ രാസവസ്തു മിശ്രിതത്തിനെ കുറഞ്ഞത് ഒരു മണിക്കൂർ നന്നായി ഇളക്കുന്നു. റബർ പാൽ രാസവസ്തു മിശ്രിതത്തെ (ലാറ്റെക്സ് കോമ്പൗണ്ട് - Latex Compound) നിമജ്ജനത്തിനായി (dipping) നിമജ്ജന ടാങ്കിലേയ്ക്കു (Dipping Tank) മാറ്റുന്നു.

റബർ ബാൻഡ് നിർമ്മാണത്തിനുള്ള റബർ പാൽ - രാസവസ്തു മിശ്രിതത്തിൻറെ അടിസ്ഥാന സൂത്രവാക്യം താഴെ തന്നിരിക്കുന്ന വിധമാണ്.
മറ്റു റബർ ഉത്പന്നങ്ങളിൽ നിർബന്ധമായുപയോഗിക്കുന്ന നിരോക്സീകാരികൾ (ആൻറി ഓക്സിഡൻറുകൾ - Antioxidants) ചുരുങ്ങിയ ഉപയോഗകാലം മാത്രമുള്ള റബർ ബാൻഡിൽ സാധാരണയായി ഉപയോഗിക്കറില്ല.

ചില നിർമാതാക്കൾ ചെലവുചുരുക്കുന്നതിനായി ഡിസ്പേർഷനും എമൽഷനും പകരം രാസവസ്തുക്കളുടെ വെള്ളത്തിലുള്ള ഒരു കുഴമ്പുണ്ടാക്കി ചേർക്കാറുണ്ട്. ഇത് റബർ ബാൻഡിന് മാത്രമാണ് ബാധകം.


</doc>
<doc id="271829" url="https://ml.wikipedia.org/wiki?curid=271829" title="കണ്ണമംഗലം തെക്ക് മഹാദേവക്ഷേത്രം">
കണ്ണമംഗലം തെക്ക് മഹാദേവക്ഷേത്രം

ആലപ്പുഴ ജില്ലയിൽ മാവേലിക്കരക്കടുത്ത് ചെട്ടിക്കുളങ്ങര കരയിൽ പ്രസിദ്ധമായ കണ്ണമംഗലം തെക്ക് മഹാദേവക്ഷേത്രം സ്ഥിതിചെയ്യുന്നു. ചിരപുരാതനമായ ഈ ക്ഷേത്രത്തിന്റെ പഴക്കം അതിന്റെ വട്ടശ്രീകോവിൽ തന്നെ വിളിച്ചോതുന്നു. 


</doc>
<doc id="271832" url="https://ml.wikipedia.org/wiki?curid=271832" title="വ്ലാഡിസ്ലാവ് തിത്തോവ്">
വ്ലാഡിസ്ലാവ് തിത്തോവ്

വ്ലാഡിസ്ലാവ് തിത്തോവ് സോവിയറ്റ് റഷ്യയിലെ ഒരു ഖനി തൊഴിലാളി ആയിരുന്നു.32 വയസ്സു മാത്രമുള്ളപ്പോൾ ഒരു ഖനി അപകടത്തിൽ രണ്ടു കൈകളും നഷ്ടപ്പെട്ടു.തുടർന്ന് അദ്ദേഹം പേനയും പെൻസിലും തന്റെ വായിൽ കടിച്ചു പിടിച്ച് നോവലുകൾ രചിച്ചു.മരണത്തോടുള്ള വെല്ലുവിളി എന്ന പുസ്തകം 1975ൽ സോവിയറ്റ് യൂണിയനിൽ മലയാള പരിഭാഷ പ്രസിദ്ധീകരിച്ചു.ഗോപാലകൃഷ്ണൻ ആയിരുന്നു പരിഭാഷ നിർവഹിച്ചത്
melbooks


</doc>
<doc id="271835" url="https://ml.wikipedia.org/wiki?curid=271835" title="മറ്റം ശ്രീ നരസിംഹസ്വാമിക്ഷേത്രം">
മറ്റം ശ്രീ നരസിംഹസ്വാമിക്ഷേത്രം

കേരളത്തിലെ നരസിംഹസ്വാമിക്ഷേത്രങ്ങളിൽ പ്രമുഖമാണ് മറ്റം ശ്രീ നരസിംഹസ്വാമിക്ഷേത്രം. മാവേലിക്കര തട്ടാരമ്പലത്തിനു മുമ്പ് കണ്ടിയൂർ മഹാദേവക്ഷേത്രത്തിനു പടിഞ്ഞാറായി അച്ചൻ കോവിലാറിനു കരയിൽ ഈ ക്ഷേത്രം കുടികൊള്ളുന്നു. നരസിംഹസ്വാമിക്കു പുറമേ കൃഷ്ണൻമുഖമണ്ഡപത്തോടെയും , സ്വാമിയാർ നട,യക്ഷി എന്നിവയും ഇവിടെ ഉണ്ട്, 


</doc>
<doc id="271836" url="https://ml.wikipedia.org/wiki?curid=271836" title="നാടോടിക്കഥകൾ">
നാടോടിക്കഥകൾ

അജ്ഞാതരായ പൂർവ്വികർ രൂപപ്പെടുത്തി വാമൊഴിയായി തലമുറകൾ തലമുറകളായി നമുക്ക് പകർന്നു കിട്ടിയ കഥകളാണ് നാടോടിക്കഥകൾ. പുരാതന ജനസമൂഹത്തിന്റെ സങ്കല്പങ്ങളിൽ നിന്നും ജീവിതാനുഭവങ്ങളിൽ നിന്നും ഉദയം ചെയ്തവയാണ് മിക്ക നാടോടിക്കഥകളും . ഓരോ ജനസമൂഹത്തിന്റെയും സംസ്‌കാരത്തിന്റെയും മൂല്യബോധത്തിന്റെയും ഭാഗമാണ് ഇവയൊക്കെ തന്നെ ഉണ്ടായത് . ഗുണപാഠകഥകൾ ഉൾക്കൊള്ളുന്നവയും നീതി, ധർമ്മം തുടങ്ങിയ ജീവിതമൂല്യങ്ങളെ പ്രോത്സാഹിപ്പിക്കുന്നവയുമാണ് മിക്ക നാടോടികഥകളും.


</doc>
<doc id="271837" url="https://ml.wikipedia.org/wiki?curid=271837" title="മുള്ളിക്കുളങ്ങര ദേവിക്ഷേത്രം">
മുള്ളിക്കുളങ്ങര ദേവിക്ഷേത്രം

ആലപ്പുഴ ജില്ലയിൽ മാവേലിക്കരക്ക് തെക്ക് കിഴക്ക് ഭാഗത്തായി പ്രസിദ്ധമായ മുള്ളിക്കുളങ്ങര ദേവിക്ഷേത്രം സ്ഥിതിചെയ്യുന്നു. 


</doc>
<doc id="271840" url="https://ml.wikipedia.org/wiki?curid=271840" title="നങ്ങ്യാർകുളങ്ങര ശ്രീകൃഷ്ണക്ഷേത്രം">
നങ്ങ്യാർകുളങ്ങര ശ്രീകൃഷ്ണക്ഷേത്രം

ആലപ്പുഴ ജില്ലയിൽ ഹരിപ്പാട് നിന്നും 4കിമി തെക്കുമാറി നാഷണൽ ഹൈവേക്ക് സമീപം പ്രസിദ്ധമായ നങ്ങ്യാർകുളങ്ങര ശ്രീകൃഷ്ണക്ഷേത്രം സ്ഥിതിചെയ്യുന്നു. തിരുവിതാംകൂർ ദേവസ്വം ബോർഡിനു കീഴിലുള്ളതാണ് ഈ ക്ഷേത്രം


</doc>
<doc id="271841" url="https://ml.wikipedia.org/wiki?curid=271841" title="രാമപുരം, ആലപ്പുഴ">
രാമപുരം, ആലപ്പുഴ

ആലപ്പുഴജില്ലയിൽ ഹരിപ്പാടിനു തെക്കും ചേപ്പാടിനു പടിഞ്ഞാറുമായി രാമപുരം സ്ഥിതിചെയ്യുന്നു.രാമപുരംഭദ്രകാളിക്ഷേത്രം ആണ് പ്രധാന കേന്ദ്രം. നാഷണൽ ഹൈവേക്കു പടിഞ്ഞാറായി ക്ഷേത്രം നിലകൊള്ളുന്നു. കിഴ്ക്കോട്ടഭിമുഖമായി ഭുവനേശ്വരിയും വടക്കോട്ട് അഭിമുഖമായി ഭദ്രകാളിയും പൊതു മണ്ഡപത്തിലേക്ക് തുറക്കുന്നു. താഴ്ന മണ്ഡപവും പടിയില്ലാത്ത തറക്ക് സമമായ പ്രതിഷ്ഠയും ക്ഷേത്രത്തിന്റെ തേജസ്സ് വർദ്ധിപ്പിക്കുന്നു.


</doc>
<doc id="271853" url="https://ml.wikipedia.org/wiki?curid=271853" title="ജോലിസ്ഥലത്തെ സ്ത്രീകൾക്കെതിരെയുള്ള ലൈംഗിക പീഡനം (തടയലും, നിരോധനവും, പരിഹാരവും) നിയമം 2013">
ജോലിസ്ഥലത്തെ സ്ത്രീകൾക്കെതിരെയുള്ള ലൈംഗിക പീഡനം (തടയലും, നിരോധനവും, പരിഹാരവും) നിയമം 2013

ജോലി സ്ഥലത്ത് സ്ത്രീകൾക്കെതിരെയുള്ള പീഡനം തടയുന്നതിനും പരിഹാരമാർഗ്ഗങ്ങൾ നിർദ്ദേശിച്ചു കൊണ്ടും കേന്ദ്രഗവണ്മെന്റെ പാസ്സാക്കിയ നിയമമാണ് ജോലിസ്ഥലത്തെ സ്ത്രീകൾക്കെതിരെയുള്ള ലൈംഗിക പീഡനം(തടയലും, നിരോധനവും പരിഹാരവും) നിയമം 2013 (Sexual Harassment of Women at Workplace (Prevention, Prohibition and Redressal ) Act 2013. ഇന്ത്യൻ ഭരണഘടനയുടെ 14,15,21 അനുഛേദങ്ങൾക്കനുസൃതമായും,1989 -ൽ യു എൻ പാസ്സാക്കിയ സ്ത്രീകൾക്ക് നേരെയുള്ള വിവേചന ഉന്മൂലന ഉടമ്പടി 25-6-1993 നു ഇന്ത്യ സ്ഥിരീകരിച്ച പ്രകാരവും, 1997 ലെ വിശാഖ V സ്റ്റേറ്റ് ഓഫ് രാജസ്ഥാൻ കേസിലെ ബഹു: സുപ്രീം കോടതിയുടെ മാർഗ്ഗ നിർദ്ദേശപ്രകാരവും ജോലി സ്ഥലത്ത് സ്ത്രീകൾക്കെതിരെയുണ്ടാവുന്ന പീഡനങ്ങൾ തടയുക എന്ന ലക്ഷ്യത്തോടെ ഇന്ത്യൻ പാർലിമെന്റിന്റെ ഇരു സഭകളും പാസ്സാക്കി 22-4-2013 തിയ്യതി രാഷ്ട്രപതി ഒപ്പുവച്ച 9-12-2013 തിയ്യതി പ്രാബല്യത്തിൽ വന്ന നിയമമാണിത്.
ഇന്ത്യയിലെ എല്ലാ സംസ്ഥാനങ്ങൾക്കും ഇത് ബാധകമാണ്. ഇന്ത്യയിലെ സർക്കാർ ഓഫീസുകൾ, പൊതു സ്വകാര്യ മേഖലാ സ്ഥാപനങ്ങൾ, വിദ്യാഭ്യാസ സ്ഥാപനങ്ങൾ, ആശുപത്രികൾ, സ്റ്റേഡിയം, സ്പോർട്സ് കോപ്ലക്സ്, സ്പോർട്സ് ഇൻസ്റ്റിറ്റ്യൂട്ട്, കളി സ്ഥലങ്ങൾ,ഡിപ്പാർട്ട്മെന്റ്, സംഘടന, സ്ഥാപനങ്ങൾ,സംരംഭങ്ങൾ, മറ്റു ജോലി സ്ഥലങ്ങൾ തുടങ്ങിയ സ്ത്രീകൾ ജോലിചെയ്യുന്നതും ജോലി ആവശ്യാർഥവും എത്താനിടയുള്ളതുമായ എല്ലാ സ്ഥലങ്ങളും ഈ നിയമത്തിന്റെ പരിധിയിൽ വരുന്നു. സ്ത്രീകളുടെ സ്ഥാപനത്തിലെ ജോലി സ്ഥിരമായതോ, താലക്കാലികമായതോ , ദിവസകൂലിക്കോ എന്നുള്ള വ്യത്യാസമില്ലാതെ ഏതു തരത്തിലുള്ള ജോലിക്കാരായ സ്ത്രീകൾക്കും ഈ നിയമപ്രകാരം അവകാശങ്ങളുണ്ടായിരിക്കും. ജോലിക്കാരായ സ്ത്രീകൾക്ക് മാത്രമല്ല, ഇത്തരം സ്ഥാപനങ്ങളിൽ വിവിധ ആവശ്യങ്ങൾക്കായി എത്തുന്ന മറ്റ് സ്ത്രീകൾക്കും ഈ നിയമപ്രകാരം അവകാശങ്ങളുണ്ടായിരിക്കുമെന്നത് ഈ നിയമത്തിന്റെ മറ്റൊരു പ്രത്യേകതയാണ്. വീടുകളിൽ പ്രതിഫലം പറ്റി ജോലി ചെയ്യുന്ന സ്ത്രീകളെയും ഈ നിയമത്തിന്റെ പരിധിയിൽ ഉൾപ്പെടുത്തിയിട്ടുണ്ട്. ഈ നിയമത്തിലെ 3-ആം വകുപ്പ പ്രകാരം സ്ത്രീകളെ തൊഴിലിടങ്ങളിൽ ലൈംഗികമായി പീഢിപ്പിക്കുന്നത് നിരോധിച്ചിരിക്കുന്നു.ലൈഗിക സ്വഭാവമുള്ള ശാരീരികനീക്കങ്ങളും സ്പർശനങ്ങളും, ലൈംഗിക ആഭിമുക്യം ആവശ്യപ്പെടുക, ലൈംഗിക ചുവയുള്ള സംഭാഷണങ്ങൾ, ലൈംഗിക ചുവയുള്ള ചിത്രങ്ങൾ കാണിക്കൽ, തുടങ്ങിയ സ്വാഗതാർഹമല്ലാത്ത എല്ലാ നീക്കങ്ങളും പ്രവർത്തികളും ലൈംഗിക പീഡനം എന്ന കൃത്യത്തിൽ പെടുമെന്നും ഈ നിയമം അനുശാസിക്കുന്നു. ലൈംഗിക പീഡനവുമായി ബന്ധപ്പെട്ട പ്രവർത്തികളും പെരുമാറ്റങ്ങളും ലൈംഗിക പീഡനകുറ്റകൃത്യമായി കണക്കാക്കുന്ന സന്ദർഭങ്ങള് ഇതിൽ വ്യക്തമാക്കിയിട്ടുണ്ട്. അതായത്, സ്ത്രീ ജോലിക്കാരുടെ ജോലിയുമായി ബന്ധപ്പെട്ട കാര്യങ്ങളിൽ പ്രത്യക്ഷമായോ പരോക്ഷമായോ മുന്തിയ പരിണന വാഗ്ദാനം ചെയ്യൽ, ജോലിക്ക് ഹാനികരമായേക്കാവുന്ന പ്രത്യക്ഷമായോ പരോക്ഷമായോ ഉള്ള ഭീഷണികൾ, നിലവിലുള്ളതോ ഇനി കിട്ടുവാൻ പോകുന്നതോ ആയ സ്ഥാനമാനങ്ങളുമായി ബന്ധപ്പെട്ട പ്രത്യക്ഷമായോ പരോക്ഷമായോ ഉള്ള ഭീഷണികൾ, സ്ത്രീ ജോലിക്കാരിയുടെ ജോലിയിലുള്ള അനാവശ്യമായ ഇടപെടലുകൾ, ജോലിക്ക് പ്രതികൂലമായ ചുറ്റുപാടുകൾ സൃഷ്ടിക്കുക തുടങ്ങിയ പ്രവർത്തികളും പെരുമാറ്റങ്ങളും, സ്ത്രീ ജോലിക്കാരിയുടെ ആരോഗ്യത്തെയും സുരക്ഷിതത്വത്തെയും ബാധിക്കുന്ന അപമാനകരമായ പ്രവർത്തികളും ലൈംഗിക പീഡനമെന്ന കുറ്റകൃത്യമായി കണക്കാക്കുന്നതാണ്.

ലൈംഗിക പീഡനം ഇല്ലായ്മ ചെയ്യുവാനായി സ്ഥാപനതിന്റെ തൊഴിലുടമയും, സർക്കാർ സ്ഥാപനമാണെങ്കിൽ മേലധികാരിയും ഇന്റേർണൽ കമ്പ്ലയിന്റ്സ് കമ്മിറ്റി ( Internal Complants Committee) രൂപികരിക്കേണ്ടതാണ്. സ്ഥാപനത്തിനു മറ്റു ബ്രാഞ്ചുകളോ ഓഫീസുകളൊ ഉണ്ടെങ്കിൽ അവിടെയും കമ്മിറ്റി രൂപീകരിക്കേണ്ടതായുണ്ട്. പത്തോ അധിലധികമോ ജോലിക്കാരുള്ള സ്ഥലങ്ങളിൽ ഇത്തരം കമ്മറ്റികൾ രൂപീകരിക്കണം. എന്നാൽ 10 ജോലിക്കാരെങ്കിലും ഇല്ലാത്ത സാഹചര്യത്തിൽ ഇന്റേർണൽ കമ്പ്ലയിന്റ് കമ്മിറ്റി ഇല്ലാതെ വരികയോ അല്ലെങ്കിൽ സ്ഥാപന മേധാവിക്കെതിരെ ഉള്ള പരാതികൾ ആണെങ്കിൽ അത് അന്യോഷിക്കാനായി ലോക്കൽ കമ്പ്ലയിന്റ്സ് കമ്മിറ്റി (Local Complaints Committee) ജില്ലാ ഓഫീസർ രൂപികരിക്കേണ്ടതാണ്. ഇന്റേർനൽ കമ്പ്ലയിന്റ്സ് കമ്മിറ്റിയിൽ ഒരു ചെയർ പേർസണും , ജീവനക്കാരുടെ ഇടയിൽ നിന്ന് ചുരുങ്ങിയത് 2 മെംബർമാരും ഉണ്ടായിരിക്കണം. ചെയർ പേർസൺ ആ സ്ഥാപനത്തിലെ ഏതെങ്കിലും ഉയർന്ന പദവിയിലുള്ള സ്ത്രീയായിരിക്കുകയും, മെംബർമാരെ തിരഞ്ഞെടുക്കുമ്പോൾ അവർ സ്ത്രീകളുടെ പ്രശ്നങ്ങൾ പരിഹരിക്കുന്നതിൽ പ്രതിക്ഞാബദ്ധരോ, സാമൂഹ്യ പ്രവർത്തനങ്ങളിൽ ഏർപ്പെട്ടിരിക്കുന്നവരോ നിയമത്തെക്കുറിച്ചു അറിവുള്ളവരോ ആയവർക്ക് മുന്ഗണന നൽകുകയും വേണം. ലോക്കൽ കമ്പ്ലയിന്റ്സ് കമ്മിറ്റിയിൽ ചെയർ പേർസനടക്കം ഭൂരിഭാഗം പേരും സ്ത്രീകളായിരിക്കുകയും ഒരംഗം എസ് സി/ എസ് ടി വിഭാഗത്തിൽ നിന്നുമായിരിക്കുകയും വേണം.

തൊഴിൽ സ്ഥലത്തെ ലൈംഗിക പീഡനത്തെ സംബന്ധിച്ച പരാതി, പരാതിക്കാരിക്ക് അതത് കമ്മിറ്റിയിൽ സംഭവം നടന്ന് 3 മാസത്തിനുള്ളിൽ രേഖാമൂലം ബോധിപ്പിക്കാവുന്നതാണ്. എന്നാൽ പരാതിക്കാസ്പതമായ സംഭവം നടന്ന് 3 മാസത്തിനുള്ളിൽ മതിയായ കാരണത്താൽ പരാതി കൊടുക്കുവാൻ കഴിയാതെ വരുന്ന സാഹചര്യങ്ങളിൽ വീണ്ടും ഒരു 3 മാസം കൂടി സമയം ദീർഘിച്ച സമയത്തിനുള്ളിൽ ലഭിക്കുന്ന പരാതികളും സ്വീകരിക്കാവുന്നതാണ്. പരാതിക്കാരിക്ക് രേഖാമൂലം പരാതി തയ്യാറാക്കാൻ സാധിക്കാതെ വരുന്ന പക്ഷം അതത് കമ്മിറ്റികളിലെ ചെയർപേർസൺ,അംഗങ്ങൾ എന്നിവർക്ക് പരാതിക്കാരിക്ക് അതിന് സഹായങ്ങൾ ചെയ്തു കൊടുക്കേണ്ടതാണ്. കൂടാതെ പരാതിക്കാരിക്ക് ഇത്തരം പരാതി ബോധിപ്പിക്കുവാൻ എന്തെങ്കിലും ശാരീരികമോ മാനസികമോ ആയ ബുദ്ധിമുട്ടുകൾ ഉണ്ടെങ്കിൽ , പരാതിക്കാരിക്ക് വേണ്ടി ബന്ധുക്കൾക്കോ, സുഹൃത്തുക്കൾക്കോ, സഹപ്രവർത്തകയ്ക്കോ, വനിതാ കമ്മീഷൻ ഓഫീസർക്കോ, പരാതിക്കാരിയുടെ രേഖാമൂലമുള്ള സമ്മതപ്രകാരം സംഭവത്തെക്കുറിച്ചറിയാവുന്ന മറ്റാർക്കെങ്കിലുമോ പരാതി ബോധിപ്പിക്കാവുന്നതാണ്. പരാതിക്കാരിക്ക് മാനസിക പ്രശ്നങ്ങൾ ഉണ്ടാവുകയും ചികിൽസിക്കുകയും ഉള്ള സാഹചര്യത്തിൽ അവരെ ചികിൽസിക്കുന്ന സൈക്ക്യാട്രിസ്റ്റ്, സൈക്കോളജിസ്റ്റ്, രക്ഷിതാവ് എന്നിവർക്ക് പരാതിക്കാരിക്ക് വേണ്ടി പരാതി ബോധിപ്പിക്കാവുന്നതാണ്. പീഡനത്തിനിരയായ സ്ത്രീ മരിച്ചു പോയിട്ടുണ്ടെങ്കിൽ സംഭവത്തെ സംബന്ധിച്ച് വിവരമുള്ള ആർക്കും മരണപ്പെട്ട സ്ത്രീയുടെ അവകാശികളുടെ രേഖാമൂലമുള്ള സമ്മത പ്രകാരം പരാതി ബോധിപ്പിക്കാവുന്നതാണ്.ഇത്തരം പരാതി കിട്ടിക്കഴിഞ്ഞാൽ പരാതിയുടെ കോപ്പി എതിർകക്ഷിക്ക് നൽകുന്നതും എതിർകക്ഷിക്ക് എന്തെങ്കിലും രേഖകൾ, സാക്ഷികൾ തുടങ്ങിയ ലിസ്റ്റ് സഹിതം 10 ദിവസത്തിനുള്ളിൽ മറുപടി ബോധിപ്പിക്കുവാൻ സമയം അനുവദിക്കുന്നതാണ്. ലൈംഗിക പീഡനത്തെ സംബന്ധിച്ച ഇത്തരം പരാതികൾ രമ്യമായി ഒത്തു തീർപ്പാക്കാനും ഈ നിയമം വ്യവസ്ഥ ചെയ്യുന്നു. എന്നാൽ പരാതിക്കാരിക്ക് പണം നൽകിയുള്ള യാതൊരു ഒത്തു തീർപ്പും പാടില്ലെന്നും വ്യവസ്ഥ ചെയ്തിട്ടുണ്ട്. എതിർകക്ഷി ജോലിക്കാരനാണെങ്കിൽ അയാൾക്ക് ബാധകമായ സർവീസ് റൂൾസ് പ്രകാരമാണ് അന്യോഷണം നടത്തേണ്ടത്. വീടുകളിൽ ജോലി ചെയ്യുന്ന സ്ത്രീകളിൽ നിന്നും കിട്ടുന്ന പരാതികളിൽ പ്രധമ ദൃഷ്ട്യാ കേസ് നിലനിൽക്കുമെന്നുള്ള സാഹചര്യങ്ങളിൽ, ലോക്കൽ കമ്മിറ്റി, ഇന്ത്യൻ പീനൽ കോഡ് സെക്ഷൻ 509 പ്രകാരമോ അല്ലെങ്കിൽ മറ്റു സെക്ഷൻ പ്രകാരമോ മേൽ നടപടികൾക്കായി ബന്ധപ്പെട്ട പോലീസിനു ഒരാഴച്ചയ്ക്കകം പരാതി കൈമാറുന്നതാണ്. അഭിഭാഷകർക്ക് ഇത്തരം കേസുകളിൽ ഹാജരാവുന്നതിനു വിലക്കുണ്ട്. പരാതിയുടെ ഉള്ളടക്കം, പരാതിക്കാരി, എതിർകക്ഷി, സാക്ഷികൾ തുടങ്ങിയവരെക്കുറിച്ചുള്ള വിവരങ്ങൾ, കമ്മിറ്റി നടപടികൾ, ശുപാർശകൾ തുടങ്ങിയവ പ്രസിദ്ധപ്പെടുതുന്നത് വിലക്കിയിട്ടുണ്ട്.

പരാതി കമ്മിറ്റിറ്റുടെ പരിഗണനയിലിരുന്ന അവസരത്തിൽ, പരാതിക്കാരിക്ക് രേഖാമൂലം പരാതിക്കാരിയെയോ എതിർകക്ഷിയെയോ മറ്റൊരു ജോലിസ്ഥലത്തേക്ക് മാറ്റുവാൻ ആവശ്യപ്പെടാവുന്നതാണ്. ഇതോടൊപ്പമുള്ള ചട്ടം 9 ലെ വ്യവസ്ഥ പ്രകാരം, കുറ്റക്കാരനാണെന്നു കമ്മിറ്റി കണ്ടെത്തിയ ജീവനക്കാരനെതിരെ നടപടി എടുക്കുവാൻ തൊഴിലുടമയോട് കമ്മിറ്റി നിർദ്ദേശിക്കുന്നതാണ്. സർവ്വീസ് റൂൾസ് ഉണ്ടെങ്കിൽ അതു പ്രകാരമുള്ള നടപടിയായിരിക്കും ഉണ്ടാവുക. അല്ലെങ്കിൽ എതിർകക്ഷിയിൽ നിന്നും രേഖാമുലമുള്ള ക്ഷമാപണം വാങ്ങുവാനോ, ജോലിയിൽ നിന്ന് പിരിച്ചു വിടുവാനോ, സാമൂഹ്യ സേവനം ചെയ്യുവാൻ ആവശ്യപ്പെടുവാനോ, നഷ്ടപരിഹാരം ഈടാക്കാനോ, പ്രമോഷൻ, ഇങ്ക്രിമെന്റ്, തുടങ്ങിയവ പിടിച്ചു വെയ്ക്കുവാനോ, കൗൺസലിംഗിനു വിധേയനാക്കുവാനോ മറ്റോ നിർദ്ദേശിക്കാവുന്നതാണ്. പരാതിക്കാരിയുടെ പരാതി വ്യാജമാനെന്ന് തെളിഞ്ഞാൽ പരാതിക്കാരിക്കെതിരെയും നടപടി എടുക്കുന്നതാണ്.

തൊഴിലിടങ്ങളിൽ മൂന്നിൽ രണ്ട് വനിത മാധ്യമ പ്രവർത്തകരും ലൈംഗികാതിക്രമങ്ങൾ ഉൾപ്പെടെ വിവിധ തരം പീഡനങ്ങൾക്ക് വിധേയരാവുന്നുണ്ടെന്നു വാഷിംഗ്ടൺ കേന്ദ്രമായി പ്രവർത്തിക്കുന്ന വിമൻസ് മീഡിയ ഫൗണ്ടേഷനും ലണ്ടനിലെ ഇന്റർ നാഷനൽ ന്യൂസ് സേഫ്റ്റി ഇൻസ്റ്റിറ്റ്യൂട്ടും ചേർന്ന് നടത്തിയ ഒരു സർവേയിൽ കണ്ടെത്തുകയുണ്ടായി... സഹ പ്രവർത്തകയെ ലൈംഗികമായി അപമാനിക്കുവാൻ ശ്രമിച്ചു എന്ന ആരോപണം തെഹൽക്കയുടെ എഡിറ്റർ ഇൻ ചീഫ് തരുൺ തേജ്പാലിനെതിരെ ഇപ്പോൽ മാധ്യമങ്ങൾ റിപ്പോർട്ട് ചെയ്തിട്ടുണ്ട്.



</doc>
<doc id="271855" url="https://ml.wikipedia.org/wiki?curid=271855" title="ക്യാപ്റ്റൻ ഫിലിപ്സ് (ചലച്ചിത്രം)">
ക്യാപ്റ്റൻ ഫിലിപ്സ് (ചലച്ചിത്രം)

പോൾ ഗ്രീൻഗ്രാസ്സ് സംവിധാനം ചെയ്ത് 2013-ൽ പുറത്തിറങ്ങിയ ഒരു അമേരിക്കൻ ചലച്ചിത്രമാണ് ക്യാപ്റ്റൻ ഫിലിപ്സ്. ഇതിൽ ടോം ഹാങ്ക്സ്, ബർഖദ് ആബ്ദി എന്നിവർ പ്രധാനവേഷങ്ങളിലഭിനയിച്ചു. 2009-ൽ എം.വി. മയേഴ്സ്ക് അലബാമ എന്ന കപ്പലിന്റെ ക്യാപ്റ്റൻ റിച്ചാർഡ് ഫിലിപ്സിനെ സൊമാലിയൻ കടൽകൊള്ളക്കാർ ബന്ദിയാക്കിയ സംഭവമാണ് ചിത്രത്തിനാധാരം.

റിച്ചാർഡ് ഫിലിപ്സും സ്റ്റെഫാൻ ടാൽറ്റിയും ചേർന്ന് രചിച്ച "എ ക്യാപ്റ്റൻസ് ഡ്യൂട്ടി: സൊമാലി പൈറേറ്റ്സ്, നേവി സീൽസ് ആന്റ് ഡെയ്ഞ്ചറസ് ഡേയ്സ് അറ്റ് സീ" എന്ന പുസ്തകത്തെ അവലംബിച്ച് ബിൽ റേ ഇതിന്റെ തിരക്കഥ തയ്യാറാക്കി. 2013 ഒക്റ്റോബർ 11-ന് റിലീസ് ചെയ്തു. മികച്ച ചിത്രത്തിനുള്ളതടക്കം ആറ് അക്കാഡമി അവാർഡ് നാമനിർദ്ദേശങ്ങൾ ഈ ചിത്രത്തിന് ലഭിച്ചു.



</doc>
<doc id="271857" url="https://ml.wikipedia.org/wiki?curid=271857" title="അലുസിങ്ക്">
അലുസിങ്ക്

അലുസിങ്ക് : അലുസിങ്ക് അല്ലെങ്കിൽ സിങ്ക്അലും,ഗാൽവാഅലും എന്നീ പേരുകളിൽ അറിയപ്പെടുന്ന ഉത്പന്നം അലൂമിനിയം 55% സിങ്ക് 43.4% സിലികോൺ 1.6% എന്നിവയുടെ മെറ്റൽ കോട്ടിംഗ് ചെയ്ത ഇരുമ്പ് ഉത്പന്നങ്ങളാണ്


</doc>
<doc id="271859" url="https://ml.wikipedia.org/wiki?curid=271859" title="മലനാട് വൈഷ്ണവതിരുപ്പതികൾ">
മലനാട് വൈഷ്ണവതിരുപ്പതികൾ

ആൾവാർമാർ സ്തുതിച്ച 108 ദിവ്യദേശങ്ങളിൽ അഥവാ വൈഷ്ണവതിരുപ്പതികളിൽ മലനാട്ടിൽ 13 ക്ഷേത്രങ്ങൾ ആണുള്ളത്


</doc>
<doc id="271860" url="https://ml.wikipedia.org/wiki?curid=271860" title="നാനാ സാഹിബ്">
നാനാ സാഹിബ്

മറാഠാ വംശത്തിലെ ഒരു പ്രഭുവും, 1857 ലെ ഇന്ത്യൻ ലഹളയുമായി ബന്ധപ്പെട്ടു പൊട്ടിപ്പുറപ്പെട്ട കാൺപൂർ കലാപത്തിലെ നേതാവുമായിരുന്നു നാനാ സാഹിബ്. പേഷ്വാ ബാജി റാവു രണ്ടാമന്റെ ദത്തു പുത്രനായിരുന്നു നാനാ സാഹിബ്. പേഷ്വാ ബാജി റാവുവിന് ബ്രിട്ടീഷ് ഈസ്റ്റ് ഇന്ത്യ കമ്പനി അനുവദിച്ചിരുന്ന പെൻഷൻ, അദ്ദേഹത്തിന്റെ മരണശേഷം പുത്രനായ നാനാ സാഹിബിനു നൽകാൻ കമ്പനി വിസമ്മതിച്ചു. നാനാ സാഹിബ് പേഷ്വാ ബാജി റാവുവിന്റെ ദത്തു പുത്രനാണെന്ന കാരണം പറഞ്ഞാണ് കമ്പനി പെൻഷൻ നൽകാൻ തയ്യാറാകാതിരുന്നത്.

ഇംഗ്ലീഷുകാർ നടപ്പിൽവരുത്തുന്ന മാറ്റങ്ങൾ നാനാ സാഹിബിന് അംഗീകരിക്കാൻ തയ്യാറല്ലായിരുന്നു. ഹിന്ദു മതത്തിന്റെ മൂല്യങ്ങളിലും, ലക്ഷ്യങ്ങളിലും അടിയുറച്ചു വിശ്വസിച്ചു ജീവിച്ചിരുന്ന ഒരാളായിരുന്നു നാനാ സാഹിബ്. 1857 ലെ വിപ്ലവം പൊട്ടിപ്പുറപ്പെട്ടപ്പോൾ ഇംഗ്ലീഷ് പട്ടാളത്തെ സഹായിക്കാൻ നാനാ സാഹിബിന്റെ സൈന്യത്തേയും അയക്കാൻ ഈസ്റ്റ് ഇന്ത്യാ കമ്പനി ആവശ്യപ്പെട്ടു. എന്നാൽ കലാപകാരികളായ വിമതരുടെ കൂടെ ചേർന്ന് അവരുടെ സൈന്യത്തിന്റെ നേതൃത്വം ഏറ്റെടുക്കാൻ നാന സാഹിബ് നിർബന്ധിതനാവുകയായിരുന്നു. 16 ജൂലൈ 1857 ൽ യുദ്ധരംഗത്തു നിന്നും അപ്രത്യക്ഷമായ നാനാ സാഹിബിനെക്കുറിച്ച് പിന്നീട് വിവരങ്ങളൊന്നും തന്നെ ലഭിച്ചിട്ടില്ല.

1824 മേയ് 19 ന് ഉത്തർപ്രദേശിലെ ബിഥൂർ ഗ്രാമത്തിൽ നാരായൺ ഭട്ടിന്റേയും, ഗംഗാ ബായിയുടേയും മകനായി നാനാ ഗോവിന്ദ് ഡൊന്തു പന്ത് എന്ന നാനാ സാഹിബ് ജനിച്ചു. നാനയുടെ മാതാപിതാക്കൾക്ക് പേഷ്വയുടെ കൊട്ടാരത്തിൽ ജോലി ലഭിച്ചു. പേഷ്വാ ബാജി റാവു മൂന്നാം മറാത്താ യുദ്ധത്തിൽ പരാജയപ്പെട്ടതിനു ശേഷം ബിഥൂറിലുള്ള തന്റെ കൊട്ടാരത്തിൽ കമ്പനി അനുവദിച്ച പെൻഷനും വാങ്ങി കഴിയുകയായിരുന്നു. വലിയൊരു സമ്പത്തിന്റെ ഉടമയായിരുന്നു ബാജി റാവു. പുത്രന്മാരില്ലാതിരുന്ന ബാജി റാവു, നാനാ സാഹിബിനേയും, ഇളയ സഹോദരനേയും തന്റെ മക്കളായി ദത്തെടുത്തു. ബാജി റാവുവിന്റെ ഭാര്യമാരിലൊരാളുടെ സഹോദരി കൂടിയായിരുന്നു ഗംഗാ ബായ്.

താന്തിയോ തോപ്പെയും, അസിമുള്ള ഖാനുമായിരുന്നു കൊട്ടാരത്തിലെ നാനാ സാഹിബിന്റെ സുഹൃത്തുക്കൾ. താന്തിയോ തോപ്പെയുടെ പിതാവ് പേഷ്വാ ബാജി റാവുവിന്റെ കൊട്ടാരത്തിലെ പ്രധാനികളിൽ ഒരാളായിരുന്നു. പേഷ്വാ ബാജി റാവു, ബിഥൂരിലേക്കു പലായനം ചെയ്തപ്പോൾ തോപ്പെയുടെ കുടുംബവും ഒപ്പം പോരുകയായിരുന്നു. നാനാ സാഹിബിന്റെ പ്രധാന സഹായി ആയിരുന്നു അസിമുള്ള ഖാൻ, പിന്നീട് നാനാ സാഹിബ് പേഷ്വാ പദവിയിലെത്തിയപ്പോൾ അസിമുള്ളക്ക് കൊട്ടാരത്തിൽ ദിവാന്റെ സ്ഥാനം നൽകുകയായിരുന്നു.

പേഷ്വാ ബാജി റാവുവിന്റെ വിൽപത്രം പ്രകാരം അദ്ദേഹത്തിന്റെ പിൻതുടർച്ചാവകാശിയായി നാനാ സാഹിബിനേയാണ് അധികാരപ്പെടുത്തിയിരുന്നത്. അതുപ്രകാരം ബാജി റാവുവിന് അവകാശപ്പെട്ടിരുന്ന പ്രതിവർഷ പെൻഷനായിരുന്ന 80000 പൗണ്ട് ബാജി റാവുവിന്റെ മരണശേഷം നാനാ സാഹിബിനു വന്നു നൽകേണ്ടതാണ് എന്നും വിൽപത്രത്തിൽ എഴുതിയിരുന്നു. നാനാ സാഹിബ് പേഷ്വാ ബാജി റാവുവിന്റെ ദത്തു പുത്രനാണെന്ന കാരണം പറഞ്ഞ് ബ്രിട്ടീഷ് സർക്കാർ ഈ പെൻഷൻ തുക നാനാ സാഹിബിനു നൽകാൻ വിസമ്മതിച്ചു. മാത്രവുമല്ല, ബാജി റാവുവിന്റെ മരണശേഷം അനന്തരാവകാസികൾ ഇല്ലെന്ന കാരണത്താൽ ഡോക്ട്രിൻ ഓഫ് ലാപ്സ് നിയമപ്രകാരം സാമ്രാജ്യം ബ്രിട്ടീഷ് സർക്കാരിന്റെ അധീനതയിലേക്ക് മാറ്റുകയും ചെയ്തു. തന്റെ പെൻഷൻ തുടർന്നും ലഭിക്കുന്നതിനുവേണ്ടി ബ്രിട്ടീഷ് സർക്കാരിനോട് ആവശ്യപ്പെടാനായി തന്റെ സഹായിയായ അസിമുള്ള ഖാനെ നാനാ സാഹിബ് ഇംഗ്ലണ്ടിലേക്കയച്ചു. എന്നാൽ അസിമുള്ള ഖാന് വിഷയത്തിന്റെ യഥാർത്ഥരൂപം ബ്രിട്ടീഷ് സർക്കാരിനെ വേണ്ട രീതിയിൽ ബോദ്ധ്യപ്പെടുത്താൻ കഴിഞ്ഞില്ല.

1857 ൽ ഡെൽഹിയിൽ പൊട്ടിപ്പുറപ്പെട്ട കലാപം കാൺപൂരിലേക്കും വ്യാപിക്കുകയാണെങ്കിൽ തന്റെ അധീനതയിലുള്ള 15000 പടയാളികളെ ബ്രിട്ടീഷ് സൈന്യത്തിന്റെ സഹായത്തിനായി എത്തിച്ചുകൊള്ളാം എന്ന് നാനാ സാഹിബ് കാൺപൂർ കലക്ടറായിരുന്ന ചാൾസ് ഹില്ലേഴ്സന് ഉറപ്പു നൽകിയിരുന്നു. കലാപകാരികൾ കാൺപൂരിൽ എത്തിയപ്പോൾ നേരത്തേ വാഗ്ദാനം ചെയ്തിരുന്നപോലെ നാനാ സാഹിബിന്റെ പടയാളികൾ ബ്രിട്ടീഷുകാർക്ക് സഹായവുമായി എത്തിച്ചേർന്നു. അപ്രതീക്ഷിതമായി തന്റെ സൈന്യത്തിന്റെ നേതൃസ്ഥാനം ഏറ്റെടുത്തുകൊണ്ട് നാനാസാഹിബും പടക്കളത്തിൽ എത്തി. എന്നാൽ ബ്രിട്ടീഷ് സൈന്യത്തെ സഹായിക്കുന്നതിനു പകരം, നാനാ സാഹിബ് താൻ കലാപകാരികളുടെ കൂടെ കൂടുകയാണെന്നും ബ്രിട്ടീഷ് സൈന്യത്തെ യാതൊരു തരത്തിലും സഹായിക്കുകയില്ലെന്നും പ്രഖ്യാപിച്ചു. അപ്രതീക്ഷിതമായി ഈ നീക്കത്തെ പട്ടാളക്കാർ എതിർത്തുവെങ്കിലും, നാനാ സാഹിബ് ഉടനടി അവ‍ർക്ക് പതിന്മടങ്ങ് വേതവും, സ്വർണ്ണനാണയങ്ങളും പാരിതോഷികമായി പ്രഖ്യാപിച്ചതോടെ പട്ടാളക്കാർ നാനാ സാഹിബിന്റെ കൂടെ ബ്രിട്ടീഷുകാർക്ക് എതിരായി നിലയുറപ്പിച്ചു.
1857 ജൂൺ 5 ന് ജനറൽ വീലറുടെ നേതൃത്വത്തിലുള്ള പട്ടാള ക്യാംപ് ആക്രമിക്കുമെന്ന് നാനാ സാഹിബ് ഇംഗ്ലീഷുകാർക്ക് കത്തയച്ചു. പിറ്റേ ദിവസം രാവിലെ, വിമതസൈന്യവുമായി ജനറൽ വീലറുടെ അധീനതയിലുള്ള പട്ടാള ബാരക് നാനാ സാഹിബ് ആക്രമിച്ചു. നാനാ സാഹിബിന്റെ ആക്രമണത്തെ എതിരിടാൻ മാത്രം ബ്രിട്ടീഷ് പട്ടാളം സജ്ജമായിരുന്നില്ല. കടുത്ത സൂര്യാഘാതവും, ജലക്ഷാമവും ബ്രിട്ടീഷ് പട്ടാളത്തിലെ അനവധി ആളുകളുടെ ജീവനെടുത്തു. ബ്രിട്ടീഷ് പട്ടാളത്തിന്റെ പരാജയകഥ പടർന്നതോടെ നാനാ സാഹിബിന്റെ കൂടെ ചേരാൻ കൂടുതൽ വിമതർ വന്നു ചേർന്നു. ജൂൺ 10 ആയപ്പോഴേക്കും നാനാ സാഹിബിന്റെ കീഴിൽ ഏതാണ്ട് 15000 ത്തിനടുത്ത് വിമതസൈനികർ എത്തിച്ചേർന്നിരുന്നു. നാനാ സാഹിബ് സമീപപ്രദേശങ്ങൾ ആക്രമിച്ചു കീഴടക്കാൻ തുടങ്ങി. ബ്രിട്ടീഷ് ജനറലായിരുന്ന ജോൺ മൂറിന്റെ നേതൃത്വത്തിൽ പ്രത്യാക്രമണം തുടങ്ങിയെങ്കിലും നാനാ സാഹിബിനെതിരേ പിടിച്ചു നിൽക്കാനുള്ള ആർജ്ജവം ബ്രിട്ടീഷ് പട്ടാളക്കാർക്കുണ്ടായിരുന്നില്ല. ജനറൽ വീലറുടെ ആത്മവിശ്വാസവും യുദ്ധം ജയിക്കാമെന്നുള്ള പ്രതീക്ഷയും ഇല്ലാതായി, കൂടാതെ അദ്ദേഹത്തിന്റെ മകൻ യുദ്ധത്തിൽ കൊല്ലപ്പെടുകയും ചെയ്തു. യുദ്ധത്തിൽ കീഴടങ്ങാമെങ്കിൽ രക്ഷപ്പെടാനുള്ള അവസരം നൽകാം എന്നുള്ള സന്ദേശവുമായി നാനാ സാഹിബ് ഒരു ദൂതനെ ജനറലിന്റെ അടുത്തേക്കയച്ചെങ്കിലും, സന്ദേശത്തിൽ സംശയം തോന്നിയ ജനറൽ ആ നിർദ്ദേശം നിരാകരിച്ചു. നാനാ സാഹിബ് രണ്ടാമതൊരുവട്ടം കൂടി ഇതേ നിർദ്ദേശം ജനറലിനു മുന്നിൽ വെച്ചു. ഈ സമയത്ത് ബാരകിനുള്ളിൽ ഭിന്നാഭിപ്രായങ്ങൾ രൂപപ്പെട്ടു. ഒരു കൂട്ടർ നാനാ സാഹിബിന്റെ നിർദ്ദേശം തള്ളിക്കളഞ്ഞുകൊണ്ട് യുദ്ധം തുടരണമെന്ന അഭിപ്രായം ഉന്നയിച്ചപ്പോൾ മറുവിഭാഗം, നാനാ സാഹിബിനു മുന്നിൽ കീഴടങ്ങാനാണു തീരുമാനിച്ചത്. അവസാനം ജനറൽ വീലർ നാനാ സാഹിബിനു മുന്നിൽ കീഴടങ്ങി, നാന പറഞ്ഞതു പോലെ, സതി ചൗരാ ഘട്ട് വഴി അലഹബാദിലേക്കു പലായനം ചെയ്യാൻ തീരുമാനിച്ചു.

27 ജൂൺ 1987 ന് ജനറലുടെ കീഴിലുള്ള അവശേഷിക്കുന്ന സൈനികർ ബാരകിൽ നിന്നും പുറത്തു വന്നു. ഇവർക്കു സഞ്ചരിക്കാൻ ആനകളേയും, പല്ലക്കുകളും നാനാ സാഹിബ് തയ്യാർ ചെയ്തിരുന്നു. ഗംഗയുടെ കരയിലുള്ള സതിചൗരാ ഘട്ടിലെത്തിയ ശേഷം അവിടെ നിന്ന് അലഹബാദിലേക്കു കടക്കാനായിരുന്നു പദ്ധതി. ഇവിടെ ഇവർക്കു നദി കടക്കാനായി വഞ്ചികളും ഏർപ്പാടാക്കിയിരുന്നു. കുട്ടികളും സ്ത്രീകളും, അടങ്ങുന്ന ഈ സംഘത്തെ വിമതസൈന്യം അകമ്പടി സേവിച്ചിരുന്നു. സതിചൗരാ ഘട്ടിൽ പതിവിനു വിപരീതമായ ഗംഗയിൽ വെള്ളം കുറവായിരുന്നു. നദീ തീരത്തു തയ്യാറാക്കി നിറുത്തിയിരുന്ന വള്ളങ്ങൾക്ക് ഇത്ര കുറഞ്ഞ ജലനിരപ്പിൽ സഞ്ചരിക്കുവാനാകുമായിരുന്നില്ല.

ഈ സമയത്തുണ്ടായിരുന്ന ആശയക്കുഴപ്പത്തിൽ ഒരു ചെറിയ വെടിവെപ്പുണ്ടാവുകയും അത് ഒരു കലാപമായി കത്തിപ്പടരുകയും ചെയ്തു. ബ്രിട്ടീഷുകാർ തങ്ങളെ ആക്രമിക്കുകയാണെന്നു തെറ്റിദ്ധരിച്ച് വിമതർ കടുത്ത ആക്രമണം അഴിച്ചു വിടുകയും, ഇംഗ്ലീഷുകാരെ ഒന്നൊന്നായി വകവരുത്തുകയും ചെയ്തു. 120 ഓളം വരുന്ന സ്ത്രീകളും കുട്ടികളും ആണ് കൊല്ലപ്പെടാതെ അവശേഷിച്ചത്. സതിചൗരാ ഘട്ടിൽ ആരാണ് ആദ്യം വെടിവെപ്പു തുടങ്ങിയതെന്ന കാര്യം ഇന്നും അജ്ഞാതമായി തുടരുന്നു. ബ്രിട്ടീഷുകാരെ ഇല്ലാതാക്കാനുള്ള നേരത്തേ തയ്യാറാക്കിയ പദ്ധതിയുടെ ഭാഗമായാണ് നാനാ സാഹിബ് ജലനിരപ്പ് തീരെ കുറഞ്ഞ സതി ചൗരാ ഘട്ടിൽ തന്നെ അവരെ എത്തിച്ചതെന്ന് ബ്രിട്ടീഷുകാർ ആരോപിക്കുമ്പോൾ, നാനാ സാഹിബിന് അങ്ങനെയൊരു പദ്ധതി ഉണ്ടായിരുന്നില്ലെന്ന് ചരിത്രകാരന്മാർ പറയുന്നു.

സതീചൗരയിൽ നിന്നും രക്ഷപ്പെട്ട സ്ത്രീകളേയും കുട്ടികളേയും കാൺപൂരിലുള്ള ബീബിഘർ എന്ന അറിയപ്പെടുന്ന സ്ത്രീകൾക്കു വേണ്ടി മാത്രമുള്ള ഒരു ചെറിയ കൊട്ടാരത്തിലേക്കു മാറ്റി. ജനറൽ വീലറുടെ സൈന്യത്തിലുണ്ടായിരുന്ന കുറച്ചു സ്ത്രീകളേ കൂടി പിന്നീട് ഇവിടേക്ക് എത്തിച്ചു. കുട്ടികളെ കൂടാതെ ഈ താവളത്തിലുണ്ടായിരുന്ന ആകെ സ്ത്രീകളുടെ എണ്ണം 200 ഓളം വരുമായിരുന്നു. സ്ത്രീകളും കുട്ടികളും ഉൾപ്പെടുന്ന തടവുകാരെ ഒരു മനുഷ്യകവചമാക്കി നിർത്തി ഈസ്റ്റ് ഇന്ത്യാ കമ്പനിയോട് വിലപേശാം എന്നതായിരുന്നു നാനാ സാഹിബിന്റെ പദ്ധതി. കാൺപൂർ പിടിച്ചെടുക്കാൻ ജനറൽ ഹെൻട്രി ഹാവെലോക്കിന്റേ നേതൃത്വത്തിലുള്ള ഒരു സേന ഇതേ സമയം അലഹാബാദിൽ നിന്നും പുറപ്പെട്ടിട്ടുണ്ടായിരുന്നു.

കാൺപൂരിൽ പ്രവേശിക്കുന്നതിൽ നിന്നും പിൻവാങ്ങാൻ ബ്രിട്ടീഷ് പട്ടാളത്തോട് നാനാ സാഹിബ് ഒരു ദൂതൻ വശം ആവശ്യപ്പെട്ടു. എന്നാൽ ഈ നിർദ്ദേശം തള്ളിക്കളഞ്ഞുകൊണ്ട് ബ്രിട്ടീഷ് പട്ടാളം മുന്നോട്ടു നീങ്ങുകയും ഫത്തേപൂർ പിടിച്ചെടുക്കുയും ചെയ്തു. ജൂലൈ 16ന് ജനറൽ ഹാവെലോക്കിന്റെ സൈന്യത്തോട് എതിരിടാൻ തന്റെ സഹോദരനായ ബാലാ റാവുവിന്റെ നേതൃത്വത്തിലുള്ള ഒരു സൈന്യത്തെ നാനാ സാഹിബ് അയച്ചുവെങ്കിലും, ബ്രിട്ടീഷ് പട്ടാളത്തിന്റെ മുന്നിൽ ഇവർക്കു കീഴടങ്ങേണ്ടി വന്നു. കാൺപൂരിലേക്കു കടക്കാൻ ശ്രമിച്ച ബ്രിട്ടീഷ് പട്ടാളത്തെ വിമതസേന തടയുകയും ഇത് കനത്ത യുദ്ധത്തിൽ കലാശിക്കുകയും ചെയ്തു. ഇരുവശത്തും ആൾനാശം സംഭവിച്ചുവെങ്കിലും കമ്പനി പട്ടാളത്തിന് കാൺപൂരിലേക്കു കടക്കാൻ കഴിഞ്ഞു. ബ്രിട്ടീഷ് പട്ടാളം കാൺപൂരിലേക്ക് കടന്നതോടെ നാനാ സാഹിബിന്റെ വിലപേശലുകൾ അവസാനിച്ചു. കാൺപൂരിലേക്കുള്ള യാത്രയിൽ വഴിയിൽ കണ്ട ഗ്രാമത്തിലെ സാധാരണജനങ്ങളേയും ബ്രിട്ടീഷ് പട്ടാളം വെറുതെ വിട്ടില്ല, ഇതറിഞ്ഞ നാനാ സാഹിബ് അസ്വസ്ഥനായി.

തടവുകാരായി പിടിക്കപ്പെട്ടവരെ എന്തു ചെയ്യണമെന്ന് നാനാ സാഹിബ്, സുഹൃത്തായ താന്തിയോ തോപ്പെയോടും അസിമുള്ള ഖാനുമായും ആലോചിച്ചു. തടവുകാരായി പിടിക്കപ്പെട്ട സ്ത്രീകളേയും കുട്ടികളേയും തങ്ങളുടെ ഗ്രാമീണവാസികളോട് ചെയ്ത ക്രൂരതക്കു പ്രതികാരമായി കൊന്നു കളയണമെന്നു തന്നെയാണ് നാനാ സാഹിബിന്റെ ഉപദേശകർ നിർദ്ദേശിച്ചത്. ഇതിനിടെ തടവുകാരായ സ്ത്രീകൾ നിരാഹാര സത്യാഗ്രഹം തുടങ്ങി. അവസാനം തടവുകാരെ കൊന്നു കളയാൻ തീരുമാനിച്ചു. തടവുകാരെ ഇല്ലാതാക്കാനുള്ള നിർദ്ദേശം നൽകിയത് നാനാ സാഹിബാണെന്ന് ബ്രിട്ടീഷ് ചരിത്രകാരന്മാർ രേഖപ്പെടുത്തിയിരിക്കുന്നു. എന്നാൽ ഈ നിർദ്ദേശം നൽകിയത്, അസിമുള്ള ഖാനോ, തടവുകാരുടെ മേൽനോട്ടക്കാരിയായിരുന്ന ഹുസ്സൈനി ഖാനുമോ ആയിരിക്കാമെന്നു കരുതപ്പെടുന്നു. തടവുകാരെ കൊല്ലാൻ ആദ്യം വിമതസൈനികർ വിസമ്മതിച്ചെങ്കിലും, പിന്നീട് കൂട്ടക്കൊല്ലക്കു തയ്യാറാവുകയായിരുന്നു. ഈ ക്രൂരപാതകം നേരിൽ കാണാൻ കരുത്തില്ലാതെ, നാനാ സാഹിബ് ബീബിഘർ വിട്ടു പോയി. കുട്ടികളേയും സ്ത്രീകളേയും ബീബിഘറിന്റെ നടുമുറ്റത്തേക്കു വിളിച്ചുവെങ്കിലും, അവർ ഇറങ്ങി വരാൻ തയ്യാറായില്ല. ചുമരിലുള്ള ദ്വാരങ്ങളിലൂടെ സൈനികർ അകത്തേക്കു തുരുതുരാ നിറയൊഴിച്ചു, അകത്തു നിന്നും ഉയർന്ന കൂട്ട നിലവിളി അവരെ പിന്നീട് നിറയൊഴിക്കുന്നതിൽ നിന്നും പിന്തിരിപ്പിച്ചു. കുപിതയായ ഹുസ്സൈനി ഖാൻ, തന്റെ സ്നേഹിതനായ സരുവർ ഖാനോട് ബാക്കി വരുന്ന തടവുകാരേയും കൊന്നൊടുക്കാൻ ആവശ്യപ്പെട്ടു. സരുവർ ഖാൻ ഏതാനും കശാപ്പകാരുടെ സഹായത്തോടെ സ്ത്രീകളേയും കുട്ടികളേയും വെട്ടിനുറുക്കി കൊല്ലുകയായിരുന്നു.

ചില സ്ത്രീകളും കുട്ടികളും കശാപ്പുകാരുടെ കയ്യിൽപ്പെടാതെ രക്ഷപ്പെട്ടുവെങ്കിലും പിറ്റേ ദിവസം ഒഴിഞ്ഞു കിടക്കുന്ന ഒരു കിണറിലേക്ക് മൃതദേഹങ്ങൾ വലിച്ചെറിയാൻ വന്ന വിമതസൈനികർ ഈ ജീവനോടെയിരുന്നവരേയും മൃതദേഹങ്ങളുടെ കൂട്ടത്തിൽ കിണറിലേക്കെറിഞ്ഞു. നിരപരാധികളായ കുട്ടികളും, ചില സ്ത്രീകളും അങ്ങനെ ജീവനോടെ തന്നെ മറവുചെയ്യപ്പെട്ടു.

1857 ജൂലൈ16 ന് കമ്പനി പട്ടാളം കാൺപൂരിലേക്ക് കടന്നു. അതിർവാ ഗ്രാമത്തിൽ വെച്ച് ബ്രിട്ടീഷ് പട്ടാളവും, നാനാ സാഹിബിന്റെ സേനയും തമ്മിൽ ഏറ്റുമുട്ടി. കമ്പനി സൈന്യത്തോട് എതിർത്തു നിൽക്കാൻ നാനയുടെ സൈന്യത്തിനായില്ല. കാൺപൂർ ബാരക് നശിപ്പിച്ച ശേഷം നാനാ സാഹിബ് ബിഥൂറിലേക്ക് പലായനം ചെയ്തു. കാൺപൂരിലെത്തിയപ്പോഴാണ് ബീബിഘർ കൂട്ടക്കൊലയെക്കുറിച്ച് ഇംഗ്ലീഷ് സൈന്യം അറിയുന്നത്, കോപാകുലരായ അവർ കണ്ണിൽ കണ്ടതെല്ലാം പ്രതികാരത്തോടെ നശിപ്പിക്കാൻ തുടങ്ങി. ജൂലൈ 19 ന് ഹാവെർലോക്കിന്റെ നേതൃത്വത്തിലുള്ള സൈന്യം നാനാ സാഹിബിനു വേണ്ടി ബിഥൂറിലേക്കു നീങ്ങിയെങ്കിലും, നാനാ അവിടെ നിന്നും രക്ഷപ്പെട്ടു. യാതൊരു എതിർപ്പും കൂടാതെ തന്നെ നാനാ സാഹിബിന്റെ കൊട്ടാരം കമ്പനി പട്ടാളം കീഴടക്കി.

ബിഥൂറിൽ നിന്നും രക്ഷപ്പെട്ട നാനാ സാഹിബ് പിന്നീട് യുദ്ധരംഗത്ത് പ്രത്യക്ഷപ്പെട്ടിട്ടില്ല. അദ്ദേഹത്തിന്റെ സുഹൃത്തും സൈനാധിപനുമായ താന്തിയോ തോപ്പെ കാൺപൂർ തിരിച്ചുപിടിക്കാൻ ഒരു വിഫലശ്രമം നടത്തിയിരുന്നു. വിമതസൈന്യത്തിന്റെ സഹായത്തോടെ കാൺപൂരിന്റെ ചില ഭാഗങ്ങൾ തിരിച്ചുപിടിക്കാൻ താന്തിയോ തോപ്പെക്കായെങ്കിലും, പിന്നീടു നടന്ന രണ്ടാം കാൺപൂർ യുദ്ധത്തിൽ താന്തിയോ തോപ്പെ പരാജയപ്പെടുകയായിരുന്നു. 1857 സെപ്തംബറിൽ നാനാ സാഹിബിന് കടുത്ത ജ്വരം ബാധിച്ചുവെന്ന സ്ഥിരീകരിക്കാത്ത വാർത്തകൾ ഉണ്ടായിരുന്നു. താന്തിയോ തോപ്പെ, ഝാൻസി റാണി എന്നിവർ തങ്ങളുടെ പേഷ്വാ നാനാ സാഹിബ് സുഖമായിരിക്കുന്നുവെന്ന് ലോകത്തെ അറിയിച്ചു.

1859 ൽ നാനാ സാഹിബ് നേപ്പാളിലേക്ക് പലായനം ചെയ്തുവെന്നും വിശ്വസിക്കപ്പെടുന്നു. നാനാ സാഹിബ് നേപ്പാളിലെ പ്രധാനമന്ത്രിയായിരുന്ന ബഹാദൂർ റാണയുടെ സുരക്ഷിതത്വത്തിൽ കഴിയുകയായിരുന്നുവെന്ന് ലണ്ടനിലെ പത്രപ്രവർത്തകനായിരുന്ന പെർസിവൽ രേഖപ്പെടുത്തുന്നു. നാനാ സാഹിബിനെക്കൂടാതെ അദ്ദേഹത്തിന്റെ കുടുംബവും ഏറ്റവും അടുത്ത പരിചാരകരും കൂടെയുണ്ടായിരുന്നു. നേപ്പാളിൽ അഭയം ലഭിക്കാനായി വളരെ വിലപിടിപ്പുള്ള രത്നങ്ങൾ നാനാ സാഹിബ് ബഹാദൂർ റാണക്കു കൈമാറ്റം നടത്തിയിരുന്നുവെന്നും പെർസീവൽ കൂട്ടിച്ചേർക്കുന്നു. നേപ്പാളിലെ വിദൂരങ്ങളായ ഏതെങ്കിലും ഗ്രാമങ്ങളിലായിരുന്നിരിക്കാം നാനാസാഹിബ് അഭയം തേടിയിരുന്നതെന്ന് കരുതപ്പെടുന്നു..

1970 കളിൽ കണ്ടെടുക്കപ്പെട്ട രണ്ട് എഴുത്തുകളും ഒരു ദൈനംദിനക്കുറിപ്പു പുസ്തകവും 1903 ൽ തന്റെ  മരണംവരെ നാനാ സാഹിബ്  ഗുജറാത്തിന്റെ തീരപ്രദേശത്തെ സിഹോറിൽ യോഗീന്ദ്ര ദയാനന്ദ് മഹാരാജ് എന്ന  സന്യാസിയായി ജീവിച്ചിരുന്നു എന്നു വെളിവാക്കുന്നു. നാനാ സാഹിബിന്റെ സംസ്കൃത അധ്യാപകനായിരുന്ന ഹർഷ്റാം മേത്തയുടെ വിലാസത്തിലുള്ളതും നാനാസാഹിബ് എഴുതിയതെന്നു വിശ്വസിക്കപ്പെടുന്നതുമായ 1856 ലെ  ഈ രണ്ട് എഴുത്തുകളിലും പഴയ മറാത്തിയിൽ‌ കറുത്ത മഷിയിൽ ബാലൂ നാന എന്ന് ഒപ്പിട്ടിരിക്കുന്നു. മൂന്നാമത്തെ രേഖയായ ദൈനം ദിനക്കുറിപ്പു പുസ്തകം ഹർഷ്റാമിന്റെ സഹോദരനായ കല്യാൺജി മേത്തയുടേതാണ്. കലാപത്തിന്റെ പരാജയത്തിനുശേഷം നാനാ സാഹിബ് തന്റെ അനുചരന്മാരോടൊപ്പം സിഹോറിൽ എത്തിയതായി ദൈനംദിനക്കുറിപ്പിൽ പഴയ ഗുജറാത്തി ഭാഷയിൽ രേഖപ്പെടുത്തിയിരിക്കുന്നു. നാനാ സാഹിബിന്റെ മകനായിരുന്ന ശ്രീധറിനെ ഗിരിധർ എന്ന പേരിൽ തന്റെ സ്വന്തം പുത്രനേപ്പോലെ കല്യാൺജി വളർത്തുകയും സീഹോരി ബ്രാഹ്മണ കുടുംബത്തിൽനിന്നു വിവാഹം കഴിപ്പിക്കുകയും ചെയ്തിരുന്നു. 1903 ൽ സിഹോറിൽ കല്യാൺജിയുടെ വസതിയായ ഡേവ് ഷെരിയിൽവച്ചുള്ള നാനാ സാഹിബിന്റെ മരണവും ഈ  കുറിപ്പിൽ രേഖപ്പെടുത്തുന്നുണ്ട.  ഈ സ്ഥലം ഇപ്പോഴും അദ്ദേഹത്തെക്കുറിച്ചുള്ള ചില രേഖകളെ സൂചിപ്പിക്കുന്നു. ഗിരിധറിന്റെ പുത്രൻ കേശവ്‍ലാൽ മേത്ത 1970 ൽ ഈ രേഖകൾ കണ്ടെടുത്തിരുന്നു. അദ്ദേഹത്തിന്റെ സന്തതിപരമ്പര ഇപ്പോഴും ഈ പട്ടണത്തിൽ ജീവിക്കുന്നു. 

ദേശീയ മ്യൂസിയത്തിന്റെ മുൻ ഡയറക്ടറായിരുന്ന ജി.എൻ. പാന്ത് 1992 ൽ ഈ രേഖകളുടെ ആധികാരികത സ്വീകരിച്ചിരുന്നുവെങ്കിലും ഔദ്യോഗിക അംഗീകാരം ഇന്നുവരെ നൽകപ്പെട്ടിട്ടില്ല.


</doc>
<doc id="271867" url="https://ml.wikipedia.org/wiki?curid=271867" title="ഈ കണ്ണി കൂടി">
ഈ കണ്ണി കൂടി

1990 -ൽ കെ.ജി. ജോർജ്ജിന്റെ സംവിധാനത്തിൽ പുറത്തിറങ്ങിയ മലയാളചലച്ചിത്രമാണു് ഈ കണ്ണി കൂടി.



ആലപ്പുഴ നഗരത്തിലെ ഒരു വേശ്യ കൊല ചെയ്യപെടുകയും അതിനെ തുടർന്ന് സംഭവത്തിന്റെ സത്യാവസ്ഥ അറിഞ്ഞുള്ള അന്വേഷണവും ആണ് സിനിമയുടെ പ്രമേയം. "യവനിക"പോലെ ഒരു കുറ്റാന്വേഷണ സിനിമയും കഥാപാത്ര പഠന സിനിമയുമാണ്‌ "ഈ കണ്ണി കൂടി ". തികച്ചും , പഴയ , ക്ലാസിക് ആഖ്യാനമാണ്. ദൃശ്യങ്ങളിലൂടെ മാത്രം കഥ പറയുന്ന, ഹിച്ച്കോക്കിന്റെ ഭാഷയിൽ "Pure Cinema " എന്ന് പറയാവുന്ന ശൈലി. വളരെ കർക്കശവും യാഥാർത്ഥ്യത്തോട് അടുത്തു നിന്നുമുള്ള പോലീസ് നടപടികൾ ആണ് സിനിമ പിന്തുടരുന്നത്.അവസാനം വരെ കണ്ടിരിക്കാവുന്ന സിനിമ.

രവീന്ദ്രൻ അവസാനം യഥാർത്ഥ കൊലയാളിയേ കണ്ട്‌ പിടിക്കുന്നു.K.G ജോർജിന്റെ ഒരു മാസ്റ്റർപീസ് സിനിമ 



</doc>
<doc id="271871" url="https://ml.wikipedia.org/wiki?curid=271871" title="ലോറാ നീ എവിടെ">
ലോറാ നീ എവിടെ

എക്സൽ പ്രൊഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് ലോറ നീ എവിടെ. എക്സൽ പ്രൊഡക്ഷൻസ് വിതരണം ചെയ്ത ഈ ചിത്രം 1971 മേയ് 07-ന് കേരളത്തിൽ പ്രദർശനം തുടങ്ങി.





</doc>
<doc id="271881" url="https://ml.wikipedia.org/wiki?curid=271881" title="ലോറൻസ് ലെസിഗ്">
ലോറൻസ് ലെസിഗ്

അമേരിക്കൻ പണ്ഡിതനും രാഷ്ട്രീയ പ്രവർത്തകനുമാണ് ലോറൻസ് ലെസിഗ് (ജനനം : 3 ജൂൺ 1963). കമ്പ്യൂട്ടർ സോഫ്റ്റ്‌വെയറുകളോടൊപ്പം ഇതര സൃഷ്ടികളും പൊതു ലൈസൻസിൽ ലഭ്യമാക്കണമെന്ന ഉദ്ദേശത്തോടെ ആരംഭിച്ച ക്രിയേറ്റീവ് കോമൺസ് പ്രസ്ഥാനത്തിന്റെ സ്ഥാപകനാണ്. 
ഹാർവാർഡ് സർവകലാശാല സെന്റർ ഫോർ എത്തിക്സിന്റെ മേധാവിയും ഹാർവാർഡ് നിയമ വിദ്യാലയത്തിലെ പ്രൊഫസറുമാണ്. സ്വതന്ത്ര സോഫ്റ്റ്‌വെയർ ഫൗണ്ടേഷന്റെ ബോർഡ് മെംബറായും പ്രവർത്തിച്ചു.



</doc>
<doc id="271885" url="https://ml.wikipedia.org/wiki?curid=271885" title="സുനിൽ ഛേത്രി">
സുനിൽ ഛേത്രി

ഇന്ത്യൻ പ്രൊഫഷണൽ ഫുട്‌ബോൾ കളിക്കാരിലൊരാളും ഇന്ത്യൻ സൂപ്പർ ലീഗിൽ ബെംഗളൂരു എഫ് സി ക്ലബിന്റെ സ്‌ട്രൈക്കറുമാണ് സുനിൽ ഛേത്രി. മുൻ ഇന്ത്യൻ ഫുട്‌ബോൾ ടീം ക്യാപ്റ്റൻ കൂടിയാണ് ഇദ്ദേഹം. 1984 ആഗസ്റ്റ് 3 -ന് ആന്ധ്രാപ്രദേശിലെ സെക്കന്തരാബാദിലാണ് ജനനം. 2002 -ൽ മോഹൻ ബഗാൻ ക്ലബിലൂടെയാണ് ഫുട്‌ബോളിൽ സുനിൽ ഛേത്രിയുടെ ഫുട്ബോൾ ഭാവി വികസിച്ചത്. 2013 -ൽ ഓൾ ഇന്ത്യാ ഫുട്‌ബോൾ ഫെഡറേഷന്റെ (എ.ഐ.എഫ്.എഫ്) പ്ലെയർ ഓഫ് ദി ഇയർ അവാർഡിനും അർഹനായി. 2007 -ലും 2011 -ലും അവാർഡ് ഛേത്രിക്കു തന്നെയായിരുന്നു.

2007, 2009, 2012 വർഷങ്ങളിൽ നെഹ്‌റു കപ്പ് ഫുട്‌ബോളിലും 2011 -ലെ സാഫ് ചാമ്പ്യൻഷിപ്പിലും ഇദ്ദേഹം ഇന്ത്യക്ക് വേണ്ടി കളിച്ചിട്ടുണ്ട്. 2008 -ലെ എഎഫ്‌സി ചാലഞ്ച് കപ്പിൽ ഇന്ത്യയിലെ ഏറ്റവും മികച്ച കളിക്കാരാൻകൂടിയായിരുന്നു സുനിൽ ഛേത്രി.


</doc>
<doc id="271892" url="https://ml.wikipedia.org/wiki?curid=271892" title="ലിന്ഡാ ബി. ബക്ക്">
ലിന്ഡാ ബി. ബക്ക്

2004-ലെ വൈദ്യ/ശരീര ശാസ്ത്രത്തിനുളള നോബൽ പുരസ്കാരം നേടിയ ശാസ്ത്രജ്ഞയാണ് ലിന്ഡാ ബ്രൗൺ ബക്ക്. (ജനനം 29 ജനവരി 1947). ഈ സമ്മാനം അവർ റിച്ചഡ് ആക്സലുമായി പങ്കിട്ടു. 
സിയാറ്റിലിൽ (വാഷിങ്ടൺ സംസ്ഥാനം, യു.എസ്.) വളരെ ആഹ്ളാദകരമായാണ് ലിന്ഡ ബാല്യകാലം ചെലവഴിച്ചത്. ഹൈസ്കൂൾ-കോളേജ് വിദ്യാഭ്യാസം അവിടത്തന്നെയായിരുന്നു. 1980-ൽ ഡല്ലസ്സിലെ ടെക്സസ് മെഡിക്കൽ സെന്ററിൽ ഗവേഷണത്തിനു ചേർന്നു. 1980-ൽ പി.എച്.ഡി ബിരുദം നേടിയ ശേഷം കൊളംബിയ, ഹാർവാഡ്, എന്നീ മെഡിക്കൽ സ്കൂളുകളിലും, ഹോവാഡ് ഹ്യൂ മെഡിക്കൽ ഇൻസ്റ്റിറ്റ്യൂട്ടിലും ഗവേഷകയായും പ്രഫസറായും സേവനമനുഷ്ഠിച്ചു. 2002-ൽ ബയോഫിസിക്ശ്- ഫിസിയോളജ് സംയുക്ത വിഭാഗത്തിൽ പ്രഫസറായി വാഷിംഗ്ടൺ യൂണിവഴ്സിറ്റിയുടെ സിയാറ്റിൽ കാംപസ്സിലേക്കു മാറി. 
ഘ്രാണമുകുളങ്ങളേയും അവയുടെ ജനിതകഘടനയേയും പറ്റിയുളള ഗവേഷണത്തിനാണ് ലിന്ഡാ ബക്കിന് നോബൽ പുരസ്കാരം ലഭിച്ചത്. 


</doc>
<doc id="271895" url="https://ml.wikipedia.org/wiki?curid=271895" title="ജയിംസ് കാളാശ്ശേരി">
ജയിംസ് കാളാശ്ശേരി

ചങ്ങനാശ്ശേരി രൂപതയുടെ രണ്ടാമത്തെ മെത്രാനാണ് മാർ ജയിംസ് കാളാശ്ശേരി. പുണ്യചരിതനായ കുര്യാളശ്ശേരി പിതാവിനെ തുടർന്ന് ചങ്ങനാശേരി രൂപതയുടെ മെത്രാനായി വന്ന മാർ കാളാശേരി അസാധാരണമായ കഴിവുകളുടേയും വ്യക്തി പ്രഭാവത്തിന്റെയും ഉടമയായിരുന്നു.

ചങ്ങനാശേരി രൂപതയുടെ മാത്രമല്ല കേരളത്തിലെ ക്രൈസ്തവസഭയ്ക്ക് മുഴുവൻ രക്ഷകനായിരുന്നു. ഇദ്ദേഹം ജനിച്ചത് ചങ്ങനാശ്ശേരിയിലാണ്. വിദ്യാഭ്യാസ സ്വാതന്ത്ര്യം എടുത്തു കളയുവാൻ തിരുവിതാംകൂർ ദിവാനായിരുന്ന സർ സി.പി.രാമസ്വാമി അയ്യർ അന്നത്തെ സ്റ്റേറ്റ് കൗൺസിലിന്റെയും സർക്കാരിന്റെയും പേരിൽ തീരുമാനമെടുത്തപ്പോൾ ഇതിലടങ്ങിയിരിക്കുന്ന അപകടം അതിന്റെ പൂർണതയിൽ മനസ്സിലാക്കാനും അർത്ഥശങ്ക കൂടാതെ അതിനെ എതിർക്കാനും അദ്ദേഹം ധൈര്യം കാണിച്ച് അദ്ദേഹം പ്രശസ്തനായി.


</doc>
<doc id="271898" url="https://ml.wikipedia.org/wiki?curid=271898" title="റോസ്ലിൻ യാലോ">
റോസ്ലിൻ യാലോ

റോസ്ലിൻ സുസ്സമാൻ യാലോ (ജൂലായ് 19, 1921 – മേയ് 30, 2011) 1977-ലെ വൈദ്യശാസ്ത്രത്തിനുളള നോബൽ പുരസ്കാരം നേടിയ ശാസ്ത്രജ്ഞയാണ്. ഈ പുരസ്കാരം റോജർ ഗിൽമിനും ആന്ഡ്രൂ ഷാലിയുമായാണ് റോസ്ലിൻ യാലോ പങ്കു വെച്ചത്. ഗെർട്ടി കോറിക്കു ശേഷം ഈ വിഭാഗത്തിൽ നോബൽ പുസ്കാരം നേടുന്ന ദ്വിതീയ വനിതയാണ് റോസ്ലിൻ യാലോ. ഇവരുടെ ഗവേഷണ രംഗം മെഡിക്കൽ ഫിസിക്സ് ആയിരുന്നു. റേഡിയോ ഇമ്മ്യൂണോ അസ്സേ (Radio Immunoi Assay, RIA) എന്ന പ്രക്രിയ വികസിപ്പിച്ചെടുത്തതിനായിരുന്നു പുരസ്കാരം ലഭിച്ചത്.

ന്യൂയോർക്കിലെ മൻഹാട്ടണിലാണ് റോസ്ലിൻ യാലോ ജനിച്ചത്. സ്ത്രീകൾ വിദ്യാഭ്യാസരംഗത്ത് വിരളമായിരുന്ന ആ കാലഘട്ടത്തിൽ സ്റെറെനോഗ്രാഫറാകാനാണ് റോസ്ലി തയ്യാറെടുത്തത്. 1941- കോളേജ് പഠനം പൂത്തിയാക്കി. എന്നാൽ രണ്ടാം ലോക മഹായുദ്ധം റോസിലിന്റെ ജീവിതത്തിൽ വലിയ മാറ്റങ്ങൾ വരുത്തി വെച്ചു. പുരുഷന്മാർ സൈനികസേവനത്തിനായി പോയതിനാൽ പല വിദ്യാഭ്യാസ സ്ഥാപനങ്ങളും സ്ത്രീകൾക്കായി വാതിലുകൾ തുറന്നു. 1945-ൽ യാലോ ഫിസിക്സിൽ പി.എച്.ഡി.യെടുത്തു. 
ബ്രോണ്ക്സിലെ വെറ്ററാൻ അഡ്മിനിസ്റ്റഷൻ ആശുപത്രിയിലെ റേഡിയോളജി വിഭാഗത്തിൽ ജോലിക്കു ചേർന്നു. ഇവിടെ വെച്ചാണ് ശരീരത്തിലും പദാർഥങ്ങളിലും നിലനില്ക്കുന്ന റേഡിയോവികിരണ രസായനങ്ങളെ അളന്നു തിട്ടപ്പെടുത്തുന്നതിനുളള മാർഗ്ഗം അവർ കണ്ടെത്തിയത്.

2011-ൽ വാർദ്ധക്യ സഹജമായ കാരണങ്ങളാൽ നിര്യാതയായി.


</doc>
<doc id="271899" url="https://ml.wikipedia.org/wiki?curid=271899" title="വി. ഗംഗാധരൻ">
വി. ഗംഗാധരൻ

തിരു -കൊച്ചി നിയമസഭയിലേക്ക്

മുൻ കേരള സ്പീക്കറാണ് വി. ഗംഗാധരൻ (1912 - ). നായർ സർവീസ്‌ സൊസൈറ്റിയുടെ (എൻ.എസ്.എസ്.) രണ്ടാമത്തെ ജനറൽ സെക്രട്ടറിയും, മലയാളരാജ്യം ദിനപത്രത്തിന്റെ മാനേജിംഗ് എഡിറ്ററുമായിരുന്നു ). 1970-ൽ മന്നത്ത് പത്മനാഭന്റെ നിര്യാണത്തെ തുടർന്ന് എൻ.എസ്.എസ്. ജനറൽ സെക്രട്ടറിയായി ചുമതലയേറ്റു. 1954 ൽ തിരു -കൊച്ചി നിയമസഭയിലേക്ക് ന‌ടന്ന തെരഞ്ഞെ‌ടുപ്പിൽ കൊല്ലം - കൊട്ടാരക്കര നിയോജക മണ്ഡലത്തിൽ നിന്ന് തെരഞ്ഞെ‌ടുക്കപ്പെട്ടു. തുടർന്ന് 118 അംഗ നിയമ സഭയിലെ സ്പീക്കറായും തെരഞ്ഞെ‌ടുത്തു. 
1912 ൽ കൊല്ലം പട്ടണത്തിലെ ഉണിച്ചക്കം വീ‌ട്ടിൽ ജനിച്ചു. കെ.ജി. വേലുപി‌ള്ളയായിരുന്നു പിതാവ്. 
ഇദ്ദേഹത്തിന്റെ സ്മരണയ്ക്കായി വി. ഗംഗാധരൻ സ്മാരക ട്രസ്റ്റ് പ്രവർത്തിക്കുന്നുണ്ട്. വിവിധ മേഖലകളിലെ പ്രതിഭകളെ ആദരിക്കുന്നതിനായി ട്രസ്റ്റ് വി. ഗംഗാധരൻ അവാർഡ് നൽകുന്നുണ്ട്.


</doc>
<doc id="271904" url="https://ml.wikipedia.org/wiki?curid=271904" title="ക്ലോഡിയസ് ബുക്കാനൻ">
ക്ലോഡിയസ് ബുക്കാനൻ

ഇംഗ്ലീഷ് വേദപ്രചാരകനായിരുന്നു ഡോ. ക്ലോഡിയസ് ബുക്കാനൻ (12 മാർച്ച് 1766 – 9 ഫെബ്രുവരി 1815). ഇദ്ദേഹത്തിന്റെ ഉത്സാഹത്താലാണ് മലയാളത്തിൽ വിവർത്തനം ചെയ്ത് പ്രസിദ്ധീകരിക്കപ്പെട്ട ആദ്യ ബൈബിൾ 'റമ്പാൻ ബൈബിളിന്റെ' വിവർത്തനം നിർവഹിക്കപ്പെട്ടത്. ബുക്കാനൻ പ്രിൻറ് ചെയ്തതിനാൽ ബുക്കാനൻ ബൈബിളെന്നും കുറിയർ പ്രസിൽ അച്ചടിച്ചതിനാൽ കുറിയർ ബൈബിളെന്നും വിളിക്കുന്നുണ്ട്. 'പുതിയ നിയമ'ത്തിന്റെ ഈ പരിഭാഷ മുംബൈയിലെ കൂറിയർ പ്രസിലാണ് 1811-ൽ അച്ചടിച്ചത്. 
ഈസ്റ്റ് ഇന്ത്യകമ്പനിയിലെ ഉദ്യോഗസ്ഥരുടെ ആത്മീയാവശ്യങ്ങൾ നിർവഹിക്കാൻ ആംഗ്ലിക്കൻ സഭയാണ് ബുക്കാനനെ 1797 ൽ ചാപ്ലയിനായി കൽക്കട്ടയിലേക്ക് അയച്ചത്. 1800ൽ ഫോർട്ട് വില്യം കോളേജ് തുടങ്ങിയപ്പോൾ അതിന്റെ ഉപാദ്ധ്യക്ഷനായി. കോളേജിന്റെ പ്രവർത്തനത്തിലിരിക്കുമ്പോൾ ഭാരതീയ ഭാഷകളിലേക്ക് ബൈബിൾ വിവർത്തനം ചെയ്യാനുള്ള പദ്ധതികൾ ബുക്കാനൻ ആരംഭിച്ചു. തുടക്കത്തിൽ പതിനഞ്ച് ഭാഷകളിലേക്ക് ബൈബിൾ വിവർത്തനം ചെയ്യാനുള്ള പദ്ധതികളാണാരംഭിച്ചത്. 

തിരുവിതാംകൂറിലെയും കൊച്ചിയിലെയും സുറിയാനി കൃസ്ത്യാനികളെപ്പറ്റി അന്വ‌വേഷിച്ചു റിപ്പോർട്ട് നൽകാൻ 1805 ൽ ഗവർണർ ജനറൽ വെല്ലസ്ലി പ്രഭു ബുക്കാനനെ ചുമതലപ്പെടുത്തിയതനുസരിച്ചാണ് 1806 ൽ അദ്ദേഹം കേരളത്തിലെത്തിയത്. മലങ്കര സഭയുടെ അന്നത്തെ മേലധ്യക്ഷനായിരുന്ന മാർ ദീവന്നാസിയോസ് ഒന്നാമൻ മെത്രാപ്പോലീത്തയെ (ആറാം മാർത്തോമയെ) ബുക്കാനൻ സന്ദർശിച്ചപ്പോൾ, മെത്രാപ്പോലീത്ത ആയിരത്തിലധികം വർഷമായി സുറിയാനി സഭയുടെ കൈവശമിരുന്നതെന്ന് വിശേഷിപ്പിക്കപ്പെട്ട ഒരു പുരാതന ബൈബിൾ ബുക്കാനന് സമ്മാനിച്ചു. മെത്രാപ്പോലീത്തയുടെ സെക്രട്ടറി ആയിരുന്ന ഫിലിപ്പോസ് റമ്പാൻ നിർവഹിച്ച മത്തായിയുടെ സുവിശേഷത്തിന്റെ മലയാള പരിഭാഷ കാണാനിടയായ ബുക്കാനൻ മറ്റു സുവിശേഷങ്ങളുടെ തർജ്ജമ കൂടി ഏറ്റെടുക്കാൻ റമ്പാനെ പ്രേരിപ്പിച്ചു. 1807-ൽ ആരംഭിച്ച ഈ വിവർത്തനയത്നത്തിന് ഇംഗ്ലണ്ടിലെ ബുക്കാനന്റെ മാതൃസഭയുടേയും മലയാളദേശത്തെ സുറിയാനി സഭാ നേതാക്കളുടെയും സഹകരണമുണ്ടായിരുന്നു. തിരുവിതാംകൂറിൽ നിന്നു തന്നെയുള്ള വിജ്ഞരായ നാട്ടുകാരാണ് അച്ചടി മേൽനോട്ടം നടത്തിയത്. ഈ 'പുതിയ നിയമ'ത്തിന്റെ അച്ചടിയെപ്പറ്റി, 'ക്രിസ്ത്യൻ റിസെർച്ചസ് ഇൻ ഇന്ത്യ' (1814) എന്ന പുസ്തകത്തിൽ ബുക്കാനൻ എഴുതിയിട്ടുണ്ട് 'അതിനടുത്ത വർഷം (നാലു സുവിശേഷങ്ങളുടെ പരിഭാഷ പൂർത്തിയായശേഷം) ഞാൻ രണ്ടാമതും തിരുവിതാംകൂർ സന്ദർശിക്കുകയും കൈയെഴുത്തുപ്രതി ബോംബെയിലേക്ക്, അടുത്തകാലത്ത് അവിടെ ഉണ്ടാക്കിയ ഒന്നാന്തരം മലബാർ അച്ചുകൾ ഉപയോഗിച്ചു മുദ്രണം ചെയ്യാനായി കൊണ്ടുപോവുകയും ചെയ്തു. 



</doc>
<doc id="271916" url="https://ml.wikipedia.org/wiki?curid=271916" title="വരവൂർ, പത്തനംതിട്ട">
വരവൂർ, പത്തനംതിട്ട

റാന്നി അങ്ങാടി പഞ്ചായത്തിലെ 11 വാർഡ് ആണ് വരവൂർ. പമ്പാനദിയുടെ തീരത്താണ് മലകൾ നിറഞ്ഞ ഈ സ്ഥലം സ്ഥിതി ചെയ്യുന്നത്. രണ്ടു പ്രധാന മലകളും മലകൾക്കിടയിലെ താഴ്വാരത്ത് ചതുപ്പു പ്രദേശവുമാണ്. ഇവിടെ മുൻപ് നെൽകൃഷി ഉണ്ടായിരുന്നു. ഇപ്പോൾ മറ്റു കൃഷികൾ ചെയ്തുവരുന്നു. ജനങ്ങൾ കൂടുതലും കർഷകർ ആകുന്നു. റബ്ബർ, തെങ്ങ്, വാഴ, കപ്പ, ചേന, ചേമ്പ് എന്നിവയും പച്ചക്കറികളും കുറച്ചുസ്ഥലത്ത് വെറ്റിലയും കൃഷി ചെയ്യുന്നു. 3 തോടുകൾ,ഒരു മൂന്നു സെന്റ് കോളണിയും ഉണ്ട്. പമ്പാനദിയുടെ ഈ കരയിൽ മുൻപ്, കടത്തുണ്ടായിരുന്നു. പഞ്ചായത്തു വകയായിരുന്നു കടത്തുവള്ളം. 
<br>വാർഡ് മെംബർ: അനിതാഭായി
9.3674975, 76.7699075


റാന്നി-3 കി.മീ.; കോഴഞ്ചേരി-9 കി.മീ.; പത്തനംതിട്ട-21 കി.മീ.; തിരുവല്ല-25 കി.മീ.; പുല്ലൂപ്രം-1.5 കി.മീ.; പൂവന്മല-2.5 കി.മീ.

വരവൂർ,ഗവൺമെന്റ് യു.പി.സ്കൂൾ, രണ്ട് അംഗൻവാടികൾ, ജനവിദ്യാ കേന്ദ്രം, റാന്നി അങ്ങാടി പഞ്ചായത്തിന്റെ ക്ലസ്റ്റർ റിസോഴ്സ് സെന്റർ, റേഷൻ കട എന്നിവ ഉണ്ട്.


</doc>
<doc id="271919" url="https://ml.wikipedia.org/wiki?curid=271919" title="12 ഇയേഴ്സ് എ സ്ലേവ് (ചലച്ചിത്രം)">
12 ഇയേഴ്സ് എ സ്ലേവ് (ചലച്ചിത്രം)

സ്റ്റീവ് മക്‌ക്വീൻ സംവിധാനം ചെയ്ത് 2013-ൽ പുറത്തിറങ്ങിയ ഒരു അമേരിക്കൻ-ബ്രിട്ടീഷ് ചലച്ചിത്രമാണ് ‘’’12 ഇയേഴ്സ് എ സ്ലേവ്’’’. ചൂവെറ്റെൽ എജിയോഫോർ, മൈക്കൽ ഫാസ്ബെൻഡർ, ലുപിത യോങ്ഗോ, ബെനഡിക്റ്റ് കുംബർബാച്ച് തുടങ്ങിയവർ അഭിനയിച്ചു. സോളമൻ നോർതപ്പ് എന്ന ആഫ്രോ-അമേരിക്കൻ വംശജൻ രചിച്ച് 1853-ൽ പ്രസിദ്ധീകരിച്ച പേരിലുള്ള ഓർമ്മക്കുറിപ്പാണ് ചിത്രത്തിന് അവലംബം. ന്യൂയോർക്കിൽ സ്വതന്ത്രനായി ജനിച്ചെങ്കിലും 1841-ൽ സോളമനെ വാഷിങ്ങ്ടണിലേക്ക് തട്ടിക്കൊണ്ടു പോകുകയും അടിമയായി വിൽക്കുകയുമായിരുന്നു. തുടർന്ന് 12 വർഷക്കാലം ലൂസിയാനയിലെ തോട്ടങ്ങളിൽ അദ്ദേഹം അടിമപ്പണി ചെയ്തു.

2013-ലെ ഏറ്റവും മികച്ച ചിത്രമെന്ന് പല മാധ്യമങ്ങളും ഇതിനെ വിലയിരുത്തി. ഡ്രാമ വിഭാഗത്തിലെ മികച്ച ചിത്രത്തിനുള്ള 2014-ലെ ഗോൾഡൻ ഗ്ലോബ് അവാർഡും ഒൻപത് അക്കാഡമി അവാർഡ് നോമിനേഷനുകളും ഈ ചിത്രത്തിന് ലഭിച്ചു. മികച്ച ചിത്രത്തിനുള്ള അക്കാഡമി അവാർഡ്, മികച്ച ചിത്രത്തിനും മികച്ച നടനുമുള്ള(എജിയോഫോർ) ബാഫ്റ്റ പുരസ്ക്കാരങ്ങൾ എന്നീ ബഹുമതികൾ ഈ ചിത്രത്തിന് ലഭിച്ചു.



</doc>
<doc id="271920" url="https://ml.wikipedia.org/wiki?curid=271920" title="സഹസ്രാനനരാക്ഷസൻ">
സഹസ്രാനനരാക്ഷസൻ

അഗസ്ത്യമഹർഷി രചിച്ച അഗസ്ത്യരാമായണത്തിൽ പരാമർശിക്കപ്പെടുന്ന ആയിരം തലകളുള്ള ഒരു രാക്ഷസനാണ് സഹസ്രാനനരാക്ഷസൻ. രാവണവധം കഴിഞ്ഞ് തിരികെയെത്തിയ ശേഷം അയോധ്യയിൽ മഹർഷിമാരുടെ സമീപംവച്ച് സീതദേവി, രാവണസഹോദരനും പുഷ്കരദ്വീപിൽ വസിക്കുന്നവനും ആയിരം തലകളുള്ളവനുമായ സഹസ്രാനനരാക്ഷസനെപറ്റി ശ്രീരാമനെ അറിയിയിച്ചു. തുടർന്ന് സീതാദേവിയോടും സൈന്യത്തോടുമൊപ്പം പുഷ്കരദ്വീപിലെത്തിയ ശ്രീരാമൻ സഹസ്രാനനരാക്ഷസനുമായ് ഏറ്റുമുട്ടി. എന്നാൽ യുദ്ധത്തിൽ പരാജയപ്പെട്ട് ശ്രീരാമൻ മോഹാലസ്യപ്പെട്ട് വീണു. തുടർന്ന് സീതാദേവി ഭദ്രകാളീരൂപം പൂണ്ട് സഹസ്രാനനരാക്ഷസനെ വധിച്ചതായി അഗസ്ത്യരാമായണം ഉത്തരകാണ്ഡത്തിൽ പരാമർശിക്കുന്നു.


</doc>
<doc id="271922" url="https://ml.wikipedia.org/wiki?curid=271922" title="കാട്ടുവള്ളിൽ അയ്യപ്പക്ഷേത്രം">
കാട്ടുവള്ളിൽ അയ്യപ്പക്ഷേത്രം

ആലപ്പുഴ ജില്ലയിൽ മാവേലിക്കര പനച്ചമൂട് ജംഗ്ഷനു കിഴക്കായി കാട്ടുവള്ളീൽ അയ്യപ്പക്ഷേതം സ്ഥിതി ചെയ്യുന്നു. മകരമാസത്തിലാണ് ഇവിടുത്തെ ഉത്സവം.തിരുവിതാംകൂർ കീഴിലുളളതാണ് ഈ ക്ഷേത്രം. മൂന്നു വർഷമായി ഇവിടുത്തെ യുവസമിതിയുടെ നേതൃത്വത്തിൽ കേരളത്തിലെ പ്രസിദ്ധരായ ആനകളെ പങ്കെടുപ്പിച്ചുകൊണ്ട് പകൽപ്പൂരം നടന്നുവരുന്നു. 
മാവേലിക്കര താലൂക്കിൽ ശക്തികുളങ്ങര ഗ്രാമപഞ്ചായത്തിലാണ് ഈ ക്ഷേത്രം സ്ഥിതി ചെയ്യുന്നത്. തിരുവിതാംകൂർ ദേവസ്വം ബോർഡിന്റെ അധീനതയിലുള്ള ഇൗ ക്ഷേത്രത്തിലെ പ്രധാന പ്രതിഷ്ഠ ധർമ്മശാസ്താവ് ആണ് .മാവേലിക്കര കായംകുളം റോഡിൽ പനച്ചമൂട് ജംഗ്ഷനുസമീപം ആണ് ഈ ക്ഷേത്രമുള്ളത്. നൂറ്റാണ്ടുകൾക്കു മുമ്പ് മലബാറിൽ നിന്നും ബ്രാഹ്മണ കുടുംബങ്ങൾ ദക്ഷിണ കേരളത്തിലേക്ക്കു ടിയേറിപ്പാർത്തു . അവരിൽ ഒരു കുടുംബം ഇവിടെ കാട്ടുവള്ളി വാളക്കോട് എത്തുകയും നാട്ടുകാരുടെ സഹായത്തോടെ ഒരില്ലം പണികഴിപ്പിച്ച് അവിടെ ശാസ്താവ് ശിവൻ എന്നീ ദേവകളെ പ്രതിഷ്ഠിക്കുകയും ചെയ്തു. ക്രമേണ പ്രതിഷ്ഠകളുടെ ശക്തി വർധിച്ചപ്പോൾ ദേശവാസികളുടെ സഹകരണത്തോടെ ഒരു ക്ഷേത്രം പണികഴിപ്പിക്കുകയും പ്രതിഷ്ഠകളെ അവിടേക്ക് മാറ്റുകയും ചെയ്തു. ഇങ്ങനെയാണ് കാട്ടുവള്ളി ധർമ്മശാസ്ത്രാക്ഷേത്രം ഉണ്ടായത് എന്ന് പറയപ്പെടുന്നു.

ചതുരാകൃതിയിലുള്ള ശ്രീകോവിൽ നമസ്കാരമണ്ഡപം, നാലമ്പലം, ബലിക്കൽപ്പുര, ചെമ്പ് ധ്വജം, ആനപ്പന്തൽ എന്നിവ ക്ഷേത്രത്തിന്റെ പ്രധാന ഭാഗങ്ങളാണ് ��ാ ഗണപതി, ശിവൻ എന്നീ പ്രതിഷ്ഠകൾ നാലമ്പലത്തിനുള്ളിലും രക്ഷസ്,യക്ഷി എന്നീ പ്രതിഷ്ഠകൾ നാലമ്പലത്തിന് പുറത്തും പ്രതിഷ്ഠയുണ്ട്.
മകരമാസത്തിൽ ഉത്രം ആറാട്ടായി വരുന്ന തരത്തിലാണ് ഉത്സവം നടക്കുന്നത് പറയെടുപ്പിന് ജീവിത മേലാണ് ദേവൻ എഴുന്നള്ളുന്നത്.

[[വർഗ്ഗം:കേരളത്തിലെ ശാസ്താക്ഷേത്രങ്ങൾ]]
[[വർഗ്ഗം:ആലപ്പുഴ ജില്ലയിലെ ക്ഷേത്രങ്ങൾ]]

</doc>
<doc id="271935" url="https://ml.wikipedia.org/wiki?curid=271935" title="കാസർഗോഡ് മലയാളം">
കാസർഗോഡ് മലയാളം

കാസർഗോഡ് ജില്ലയിലും പരിസരങ്ങളിലുമുള്ള മലയാളികൾ സം സാരിക്കുന്ന മലയാള ഭാഷാഭേദമാണ് കാസർഗോഡ് മലയാളം. കാസറഗോഡിന് പുറമെ സൗത്ത് കാനറയിലെ സുള്ളിയ, പുത്തൂർ പ്രദേശങ്ങളിലും ഈ ഭാഷ സംസാരിക്കപ്പെടുന്നുണ്ട്. ഈ ഭാഷാഭേദം ഇന്നത്തെ മാനക മലയാള ഭാഷയിൽ നിന്നും വളരെ വ്യത്യസ്തതകൾ ഉള്ളതാണ്.'ചാടുക' എന്ന മാനക മലയാള പദത്തിന് കാസറഗോഡ് ഭാഷയിൽ അർഥം 'കളയുക' എന്നാണ്.മാനക മലയാളത്തിൽ നിന്നും വ്യത്യസ്തമായി ഈ ഭാഷാഭേദത്തിൽ സംസ്കൃതത്തിന്റെ സ്വാധീനം വളരെക്കുറവാണെന്നു കാണാം.


വാക്കുകൾ-മാനക മലയാളം വാക്കുകൾ

കാസർഗോഡ് നാമ പദങ്ങൾ


</doc>
<doc id="271950" url="https://ml.wikipedia.org/wiki?curid=271950" title="മാർചെല്ലോ മൽപീഗി">
മാർചെല്ലോ മൽപീഗി

ഇറ്റാലിയൻ ജീവശാസ്ത്രജ്ഞനും, ഭിഷഗ്വരനുമായിരുന്നു മാർചെല്ലോ മൽപീഗി. (ജ: 1628 മാർച്ച് 10- മ: 1694 നവം: 29). മൽപീഗിയെ സൂക്ഷ്മഅനാട്ടമിയുടെ പിതാവ് എന്നു വിശേഷിപ്പിക്കപ്പെടുന്നുണ്ട്.

1661 ൽ "കേശികാരക്തചംക്രമണത്തെ" (Capillary)ക്കുറിച്ച് ആദ്യനിരീക്ഷണം നടത്തിയതും മൽപീഗിയാണ്. 




</doc>
<doc id="271956" url="https://ml.wikipedia.org/wiki?curid=271956" title="കെ.കെ. നായർ (വിവർത്തകൻ)">
കെ.കെ. നായർ (വിവർത്തകൻ)

കന്നട-മലയാള സാഹിത്യ വിവർത്തകനായിരുന്നു കെ.കെ.നായർ എന്ന കല്ലറക്കൊട്ടാരത്തിൽ കുഞ്ഞപ്പൻനായർ (ജനനം: 15 മാർച്ച്‌ 1935, മരണം : 20 ജനുവരി 2014). മുന്നൂറിലേറെ മലയാള രചനകൾ കെ.കെ.നായർ കന്നടയിലേക്ക് വിവർത്തനംചെയ്തിട്ടുണ്ട്. ഒരു ദേശത്തിന്റെ കഥ 'ഒന്തു ഊരിന കഥെ' എന്ന പേരിൽ പരിഭാഷപ്പെടുത്തിയതിന് 2004ൽ കർണാടകസാഹിത്യ അക്കാദമി പുരസ്‌കാരം ലഭിച്ചിരുന്നു. കന്നടയിലെ പല ക്ലാസിക് കൃതികളും ഇദ്ദേഹം മലയാളത്തിലേക്കും വിവർത്തനം ചെയ്തു.2012ൽ തകഴിയുടെ 'കയർ' കന്നടയിലേക്ക് വിവർത്തനം ചെയ്തതിന് (ഹഗ്ഗ) കേന്ദ്ര സാഹിത്യ അക്കാഡമി അവാർഡിന് അർഹനായി. ഒരു ദേശത്തിന്റെ കഥ, കയർ എന്നീ കൃതികളിൽ ഡോ അശോക്‌ കുമാർ പങ്കാളിയാണ്. 
കണ്ണുർ ജില്ലയിൽ മണ്ടൂർ പഞ്ചായത്തിലെ നരീക്കാംവള്ളി, തിക്കല്ലൂർ കുഞ്ഞമ്പുനായരുടെയും കല്ലറ കൊട്ടാരത്തിൽ ലക്ഷ്മിയമ്മയുടെയും മകനാണ്. കർണാടക ഉഡുപ്പി ജില്ലയിലെ മണിപ്പാലിൽ സപ്തഗിരിയിലായിരുന്നു താമസം.

കന്നഡയിൽ എഴുതിയ 'കുഞ്ഞപ്പ' എന്ന കൃതിയാണ് അദ്ദേഹത്തിന്റെ ആത്മകഥ.




</doc>
<doc id="271962" url="https://ml.wikipedia.org/wiki?curid=271962" title="പേൻ">
പേൻ

ചിറകില്ലാത്തതും സസ്തനികളുടെ ശരീരത്തിൽ പരാദങ്ങളായി ജീവിക്കുന്നതുമായ ഒരു പ്രാണി വർഗം ആണ് പേൻ.


</doc>
<doc id="271963" url="https://ml.wikipedia.org/wiki?curid=271963" title="വെണ്ണികുളം">
വെണ്ണികുളം

കേരളത്തിലെ പത്തനംതിട്ട ജില്ലയിലെ തിരുവല്ലക്കും റാന്നിക്കും മല്ലപ്പള്ളിക്കും ഇടയ്ക്ക് സ്ഥിതി ചെയ്യുന്ന സ്ഥലമാണ്‌ വെണ്ണികുളം.


</doc>
<doc id="271968" url="https://ml.wikipedia.org/wiki?curid=271968" title="ഗെർട്രൂഡ് എലിയൺ">
ഗെർട്രൂഡ് എലിയൺ

1988-ലെ വൈദ്യശാസ്ത്രത്തിനുളള നോബൽ സമ്മാനത്തിന് അർഹയായ ശാസ്ത്രജ്ഞയാണ് ഗെർട്രൂഡ് ബി. എലിയൺ (23 ജനവരി 1918-21 ഫെബ്രുവരി 1999). സർ ജെയിംസ് ബ്ളാക്കും ജോജ് ഹിച്ചിംഗ്സുമാണ് അവരോടൊപ്പം ഈ സമ്മാനം പങ്കിട്ടത്. എയ്ഡ്സ് (AIDS) പോലുളള മാരകരോഗങ്ങൾക്കായുളള ഔഷധങ്ങളെ സംബന്ധിച്ച പഠനമായിരുന്നു ഗവേഷണമേഖല

ന്യൂയോർക്ക് നഗരത്തിലാണ് ഗെർട്രൂഡ് എലിയൺ ജനിച്ചതും വിദ്യാഭ്യാസം നേടിയതും. ന്യൂയോർക്ക് യൂണിവഴ്സിറ്റിയി നിന്ന് എം.എസ്സി. ബിരുദം നേടിയെങ്കിലും പി.എച്.ഡി.ക്ക് ചെയ്യുവാൻ ബുദ്ധിമുട്ടുകളുണ്ടായിരുന്നു. പിന്നീട് ബറോസ്-വെൽകം ഫാമസ്യൂട്ടിക്കൽ കമ്പനിയിൽ( ഇന്ന് ഗ്ളാക്സോ-സ്മിത്-ക്ളെയ്ൻ ) ജോർജ് ഹിച്ചിംഗ്സിന്റെ ഗവേഷണ സഹായകയായി. ഇരുവരും ചേർന്നുളള ഗവേഷണം പല പുതിയ ഔഷധങ്ങൾക്കും രൂപം നല്കി.
നോബൽ സമ്മാനം ലഭിച്ചശേഷം 1989-ൽ ന്യൂയോർക്ക് പോളിടെൿനിക് യൂണിവഴ്സിറ്റി ഗെർട്രൂഡിന് പി.എച്.ഡി. നല്കി ആദരിച്ചു. 1991-ൽ അമേരിക്കൻ പ്രസിഡന്ഡിന്റെ നാഷണൽ സയൻസ് മെഡലും ലഭിച്ചു.


</doc>
<doc id="271971" url="https://ml.wikipedia.org/wiki?curid=271971" title="ലൈൻ ബസ്സ്">
ലൈൻ ബസ്സ്

എം എസ് പ്രൊഡക്ഷനു വേണ്ടി സി സി ബേബി നിർമിച്ച മലയാളചലച്ചിത്രമാണ് ലൈൻ ബസ്സ്. ജോളി ഫിലിംസ് വിതരണം ചെയ്ത ഈ ചിത്രം 1971 നവംബർ 05-ന് കേരളത്തിൽ പ്രദർശനം തുടങ്ങി.




ഇന്റെർനെറ്റ് മൂവി ഡേറ്റാ ബേസിൽ നിന്ന് ലൈൻ ബസ്സ്


</doc>
<doc id="271975" url="https://ml.wikipedia.org/wiki?curid=271975" title="ക്രിസ്റ്റിയേൻ വോൽഹാറ്റ്">
ക്രിസ്റ്റിയേൻ വോൽഹാറ്റ്

ക്രിസ്റ്റിയേൻ നുസ്സെലൈൻ വോൽഹാഡ് (ജനനം 12 ഒക്റ്റോബർ 1942) വൈദ്യശാസ്ത്രത്തി 1995-ലെ നോബൽ പുരസ്കാരം നേടി. എഡ്വേഡ് ലൂയിസും എറിക് വീഷോസുമായിരുന്നു വോൽഹാഡുമായി ഈ സമ്മാനം പങ്കിട്ടെടുത്തത്. ഭ്രൂണത്തിന്റെ ആദ്യദശയിലുളള വികസനമായിരുന്നു ഇവരുടെ ഗവേഷണ മേഖല.
ജർമനിയിലെ മാഗ്ഡിബർഗിലാണ് ക്രിസ്റ്റിയേൻ ജനിച്ചത്. ഫ്രാങ്ക്ഫർട്ടിലെ ഗേഥേ യുണിവഴ്സിറ്റിയിലും ട്യൂബിംഗൻ യൂണിവഴ്സിറ്റിയിലുമായി വിദ്യാഭ്യാസം പൂത്തിയാക്കി.

ഏകകോശത്തിൽ നിന്ന് അതിസങ്കീർണ്ണമായ ബഹുകോശങ്ങളായി ഭ്രൂണം വികസനം പ്രാപിക്കുന്ന പ്രക്രിയ (embryogenesis)ആയിരുന്നു ക്രിസ്റ്റിയേൻ വോൽഹാഡിന്റെ ഗവേഷണ വിഷയം. ഇതിനായി അവർ തെരഞ്ഞെടുത്ത മാതൃക ഈച്ചകളായിരുന്നു(ഡ്രോസോഫില).വികസനത്തിന് ഉത്തരവാദികളായ ജീനുകളെ വോൽഹാഡും സഹപ്രവർത്തകനായ വീഷോസും കണ്ടെത്തി.


</doc>
<doc id="271977" url="https://ml.wikipedia.org/wiki?curid=271977" title="ഗ്യാസസോറസ്">
ഗ്യാസസോറസ്

തെറാപ്പോഡ വിഭാഗത്തിൽ പെടുന്ന ഒരു ദിനോസറാണ് ഗ്യാസസോറസ്. ചൈനയിൽ നിന്നും ആണ് ഫോസ്സിൽ കണ്ടു കിട്ടിയത് . തല ഇല്ലാത്ത ഒരു ഫോസ്സിൽ മാത്രം ആണ് ഇത് വരെ കണ്ടു കിട്ടിയിടുള്ളത്. മധ്യ ജുറാസ്സിക് കാലത്ത് ജീവിച്ചിരുന്നവ ആണ് ഇവ. 


</doc>
<doc id="271988" url="https://ml.wikipedia.org/wiki?curid=271988" title="അഡ്വഞ്ചേഴ്സ് ഇൻ ദിനോസർ സിറ്റി">
അഡ്വഞ്ചേഴ്സ് ഇൻ ദിനോസർ സിറ്റി

1991 ൽ നിർമ്മിച്ച ഒരു ടെലി ഫിലിം ആണ് . ബ്രെട്ട് തോംപ്സൺ ആണ് ഇതിന്റെ സംവിധാനം നിർവഹിച്ചിരിക്കുന്നത്.

ടിമ്മി ജൈമി മൈക്ക് എന്നി മൂന്ന് കുട്ടികളുടെ സാഹസിക കഥ ആണ് ഇത്. മനുഷ്യനോടു സാദൃശ്യമുള്ള ചേഷ്ടകൾ ഉള്ള ദിനോസറുകളെ ഈ ചിത്രത്തിൽ കാണാം . 



</doc>
<doc id="271995" url="https://ml.wikipedia.org/wiki?curid=271995" title="ഫെർഡിനാൻഡ് ബ്രുണത്യേ">
ഫെർഡിനാൻഡ് ബ്രുണത്യേ

ഫ്രഞ്ച് ചിന്തകനും വിമർശകനുമായിരുന്നു ഫെർഡിനാൻഡ് ബ്രുണത്യേ. (19 ജൂലൈ 1849 – 9 ഡിസം: 1906).
ഫ്രഞ്ച് പ്രസിദ്ധീകരണമായ "ഹുവി ബ്ലു"വിൽ (Revue Bleue) ശ്രദ്ധേയമായ ലേഖനങ്ങൾ എഴുതി പ്രസിദ്ധീകരിച്ചതോടെയാണ് ബ്രുണത്യേ ഫ്രഞ്ച് സാഹിത്യ ലോകത്തു പ്രസിദ്ധനാകുന്നത്.

ഫ്രഞ്ച് ചരിത്രത്തെക്കുറിച്ചും കലയെയും സാഹിത്യത്തെക്കുറിച്ചും അനേകം ലേഖനങ്ങളും,നിരൂപണങ്ങളും ബ്രുണത്യേ സംഭാവനചെയ്യുകയുണ്ടായി.

ഫ്രഞ്ച് ചരിത്രത്തെക്കുറിച്ചും സാഹിത്യത്തെക്കുറിച്ചും എഴുതിയ ലേഖനപരമ്പരയാണ് Etudes critiques (1880–1898) 


</doc>
<doc id="271998" url="https://ml.wikipedia.org/wiki?curid=271998" title="വപ്പുഴ">
വപ്പുഴ

കേരളത്തിലെ തൃശ്ശൂർ ജില്ലയിൽ‍ അന്തിക്കാട് ബ്ലോക്കിനു കീഴിലുള്ള ചാഴൂർ ഗ്രാമപഞ്ചായത്തിലെ ഒരു ഗ്രാമമാണ് വപ്പുഴ.


</doc>
<doc id="272001" url="https://ml.wikipedia.org/wiki?curid=272001" title="ദി വുൾഫ്‌ ഓഫ്‌ വാൾസ്ട്രീറ്റ്‌ (ചലച്ചിത്രം)">
ദി വുൾഫ്‌ ഓഫ്‌ വാൾസ്ട്രീറ്റ്‌ (ചലച്ചിത്രം)

മാർട്ടിൻ സ്കോസെസി സംവിധാനം ചെയ്ത്‌ 2013-ൽ പുറത്തിറങ്ങിയ അമേരിക്കൻ ചലച്ചിത്രമാണ്‌ ദി വുൾഫ്‌ ഓഫ്‌ വാൾസ്ട്രീറ്റ്‌. 1990-കളിൽ ഷെയർ മാർക്കറ്റ്‌ നിയമവിരുദ്ധമായി തിരിമറികൾ നടത്തിയ സ്റ്റോക്ക്‌ ബ്രോക്കർ ജോർദാൻ ബെൽഫോർട്ടിന്റെ ഇതേ പേരിൽ പുറത്തിറങ്ങിയ ഓർമ്മക്കുറിപ്പുകളാണ്‌ ഈ ചിത്രത്തിന്‌ അവലംബം. ലിയോനാർഡോ ഡികാപ്രിയൊ, ജോനാ ഹിൽ , മാത്യു മക്കോനഗീ, ഴാങ്ങ് ദുയാർഡിൻ എന്നിവർ പ്രധാന വേഷങ്ങളിൽ അഭിനയിച്ചിരിക്കുന്നു.

സ്കോർസെസിയും ഡികാപ്രിയൊയും ഒരുമിക്കുന്ന അഞ്ചാമത്തെ ചിത്രമാണിത്. പൂർണ്ണമായും ഡിജിറ്റൽ രൂപത്തിൽ വിതരണം ചെയ്യപ്പെട്ട ആദ്യ മേജർ ചലച്ചിത്രം എന്ന ഖ്യാതി ഈ ചിത്രത്തിനാണ്. നിരൂപകരുടെയിടയിൽ മികച്ച പ്രതികരണം സൃഷ്ടിക്കാനായെങ്കിലും മയക്കുമരുന്ന്, മൃഗങ്ങളുടെ ദുരുപയോഗം, ചിത്രത്തിലുടനീളമുള്ള അശ്ലീലപദപ്രയോഗങ്ങൾ തുടങ്ങിയവ വിവാദങ്ങൾക്ക് വഴി തെളിച്ചു.



</doc>
<doc id="272005" url="https://ml.wikipedia.org/wiki?curid=272005" title="മകനെ നിനക്കുവേണ്ടി">
മകനെ നിനക്കുവേണ്ടി

പ്രീമിയർ പിക്ചേഴ്സിന്റെ ബാനറിൽ 1971 ഇ.എൻ. ബാലകൃഷ്ണൻ സംവിധാനം നിർവഹിച്ച മലയാളചലച്ചിത്രമാണ് മകനെ നിനക്കുവേണ്ടി. തിരുമേനി പിക്ചേഴ്സ് വിതരണം ചെയ്ത ഈ ചിത്രം കേരളത്തിൽ പ്രദർശനം തുടങ്ങി.






</doc>
<doc id="272010" url="https://ml.wikipedia.org/wiki?curid=272010" title="ഗുൽബർഗ് സൊസൈറ്റി കൂട്ടക്കൊല">
ഗുൽബർഗ് സൊസൈറ്റി കൂട്ടക്കൊല

2002-ലെ ഗുജറാത്ത് കലാപസമയത്ത് അഹമ്മദാബാദിലെ ചമൻപുരയിലെ മുസ്ലീങ്ങൾ താമസിക്കുന്ന ഒരു പ്രദേശമായ ഗു‌ൽബർഗ് സൊസൈറ്റിയിൽ ഹിന്ദുക്കളുടെ ഒരു കൂട്ടം നടത്തിയ ആക്രമണമാണ് ഗുൽബർഗ് സൊസൈറ്റി കൂട്ടക്കൊല എന്നറിയപ്പെടുന്നത്. 2002 ഫെബ്രുവരി 28-നാണ് ഇത് നടന്നത്. ഇവിടെയുണ്ടായിരുന്ന മിക്ക വീടുകളും കത്തിക്കപ്പെടുകയും ഒരു മുൻ കോൺഗ്രസ്സ് എം.പി.ആയ എഹ്സാൻ ജാഫ്രി ഉൾപ്പെടെ 35 പേരെയെങ്കിലും ചുട്ടുകൊല്ലുകയും ചെയ്തു. 31 പേർ ഈ സംഭവത്തിനുശേഷം കാണാതാവുകയുമുണ്ടായി. ഇവർ മരിച്ചുപോയിട്ടുണ്ടാകും എന്ന നിഗമനത്തിൽ പിന്നീട് എത്തിച്ചേരുകയുണ്ടായി. ഇതോടെ മരണസംഖ്യ 69 ആയി.

ദേശീയ മനുഷ്യാവകാശ കമ്മീഷനും സിറ്റിസൺസ് ഫോർ ജസ്റ്റിസ് ആൻഡ് പീസ് എന്ന സംഘടനയും ഫയൽ ചെയ്ത പെറ്റീഷൻ അടിസ്ഥാനമാക്കി ഇന്ത്യയുടെ സുപ്രീം കോടതി ഗുജറാത്ത് കലാപവുമായി ബന്ധപ്പെട്ട പ്രധാന കേസുകളിൽ വിചാരണ സ്റ്റേ ചെയ്യുകയുണ്ടായി. സി.ബി.ഐ. അന്വേഷണവും കേസുകളുടെ വിചാരണ ഗുജറാത്തിനു പുറത്തേയ്ക്ക് മാറ്റുക എന്ന ആവശ്യവുമാണ് ഇവർ മുന്നോട്ടുവച്ചത്. 2008 മാർച്ച് 26-ന് സുപ്രീം കോടതി ബെഞ്ച് ഈ സംഭവത്തെക്കുറിച്ച് അന്വേഷിക്കാൻ സി.ബി.ഐ.യുടെ മുൻ മേധാവിയായ ആർ.കെ. രാഘവന്റെ നേതൃത്വത്തിൽ ഒരു പ്രത്യേകാന്വേഷണസംഘം (എസ്.ഐ.ടി.) രൂപീകരിക്കുവാൻ സുപ്രീം കോടതി ഗുജറാത്ത് സർക്കാരിന് നിർദ്ദേശം നൽകുകയുണ്ടായി. 2009 ഫെബ്രുവരിയിൽ സംഭവം നടന്ന് ഏഴുവർഷങ്ങൾക്കുശേഷം ഒൻപത് കലാപക്കേസുകൾ പുനരന്വേഷണം നട‌ത്തുവാൻ ഈ സംഘം തീരുമാനമെടുത്തു. ആ സമയത്ത് ഗുജറാത്ത് പോലീസിൽ ഡി.വൈ.എസ്.പി. ആയിരുന്ന എർഡയെ കൃത്യവിലോ‌പവും തെളിവുനശിപ്പിക്കലും നടത്തി എന്ന കുറ്റത്തിന് അറസ്റ്റ് ചെയ്യുകയുണ്ടായി. ജനങ്ങളുടെ ജീവനും സ്വത്തിനു സംരക്ഷണം നൽകേണ്ടിയിരുന്ന പോലീസുദ്യോഗസ്ഥനായ എർഡ കലാപകാരികൾക്ക് കൊലപാതകം നട‌ത്താൻ സഹായം ചെയ്തു എന്നു മാത്രമല്ല, അവരെ ശവശരീരങ്ങൾ കത്തിക്കുവാൻ സഹായിക്കുകയും ചെയ്തു എന്ന് രക്ഷപെട്ട ചിലർ ആരോപിക്കുകയുണ്ടായി. 2010 മേയ് 14-ന് പ്രത്യേകാന്വേഷണസംഘം സുപ്രീം കോടതിക്ക് റിപ്പോർട്ട് സമർപ്പിക്കുകയുണ്ടായി.

ഈ സൊസൈറ്റി പിന്നീട് ഉപേക്ഷിക്കപ്പെടുകയുണ്ടായി. കത്തിക്കപ്പെട്ട 18 വീടുകളിൽ ഒരെണ്ണം മാത്രമേ പിന്നീട് പുനർനിർമ്മിക്കപ്പെട്ടിരുന്നുള്ളൂ. ഇവിടെ താമസിച്ചിരുന്ന ഒരു കുടുംബം പോലും പിന്നീട് ഇങ്ങോട്ട് തിരിച്ചുവരുകയുണ്ടായില്ല. ഇവരിൽ ചിലർ ഈ സംഭവം നടന്നതിന്റെ വാർഷികത്തിൽ ഇവിടെ ഒത്തുകൂടി പ്രാർത്ഥിക്കാറുണ്ട്.

2002 ഫെബ്രുവരി 27 ലെ ഗോധ്ര സംഭവത്തെത്തുടർന്ന് ഒരു കൂട്ടം കലാപങ്ങൾ ഗുജറാത്തിൽ അരങ്ങേറുകയുണ്ടായി. അയോധ്യയിൽ നിന്നും മടങ്ങുകയായിരുന്ന ഹിന്ദു തീർത്ഥാടകർ അടങ്ങിയ സബർമതി എക്സ്പ്രസ്സ് ഗോധ്ര സ്റ്റേഷനിൽ നിറുത്തിയിട്ടപ്പോൾ ഒരു കൂട്ടം മുസ്ലീമുകൾ ട്രെയിൻ ആക്രമിക്കുകയും അതിനു തീവെക്കുകയും ചെയ്തു. സ്ത്രീകളും കുട്ടികളുമടങ്ങുന്ന 58 ഓളം തീർത്ഥാടകർ ഈ സംഭവത്തിൽ മരണമടയുകയുണ്ടായി. വിശ്വ ഹിന്ദു പരിഷത്തിന്റെ പ്രവർത്തകരും, കർസേവകരുമായിരുന്നു മരണപ്പെട്ടവരെല്ലാവരും. ഗോധ്ര സംഭവത്തെത്തുടർന്ന് മുസ്ലിം അക്രമികൾ മൂന്നു ഹിന്ദു പെൺകുട്ടികളെ തട്ടിക്കൊട്ടു പോയി എന്ന വ്യാജവാർത്ത അന്തരീക്ഷത്തെ വീണ്ടും സംഘർഷത്തിലാഴ്ത്തി. ഒരു തിരിച്ചടി പോലെ മുസ്ലിം സമുദായത്തിലുള്ളവർക്കെതിരേ അന്നു വൈകീട്ടോടെ ഒറ്റ തിരിഞ്ഞുള്ള ആക്രമണം തുടങ്ങി. ഗുൽബർഗ് സൊസൈറ്റി എന്ന ഒരു മുസ്ലിം ഹൗസിംഗ് കോളനി, ജനക്കൂട്ടം കല്ലെറിഞ്ഞു തകർത്തശേഷം, തീവെച്ചു. മുതിർന്ന കോൺഗ്രസ്സ് നേതാവായ ഇഹ്സാൻ ജെഫ്രി ഉൾപ്പെടെ 35പേർ വെന്തു മരിച്ചു. 31 പേരെ സംഭവത്തെത്തുടർന്ന് കാണാതാവുകയും, പിന്നീട് ഇവർ മരണപ്പെട്ടുവെന്ന് സ്ഥിരീകരിക്കുകയും ചെയ്തു. ഹിന്ദു പെൺകുട്ടികളെ അക്രമികൾ തട്ടിക്കൊണ്ടു പോയി എന്ന വ്യാജവാർത്തയായിരുന്നു തുടക്കത്തിൽ അക്രമം പടരാൻ കാരണമായി പറയപ്പെടുന്നത്. അടുത്ത ദിവസം ഗ്രാമീണമേഖലകളിലേക്കു അക്രമം പടരാൻ തുടങ്ങി. പഞ്ചമഹൽ, മെഹ്സാന, ഖേദ, ആനന്ദ്, നർമ്മദ തുടങ്ങിയ സ്ഥലങ്ങളിലും അക്രമം വ്യാപിച്ചു.

2002 ഫെബ്രുവരി 28 ന്, ചമൻപുരയിലെ ഗുൽബർഗ് സൊസൈറ്റിക്കു മുന്നിൽ ഒരു കൂട്ടം ആളുകൾ മുദ്രാവാക്യങ്ങൾ മുഴക്കിക്കൊണ്ട് തടിച്ചു കൂടി. ഹിന്ദു സമുദായത്തിലുള്ളവർ കൂടുതൽ താമസിക്കുന്ന പ്രദേശമാണ് ചമൻപുര. 29 ബംഗ്ലാവുകളും, 10 ചെറിയ കെട്ടിടങ്ങളുമടങ്ങിയതായിരുന്നു ഗുൽബർഗ് സൊസൈറ്റി. സാമ്പത്തികമായി ഉയർന്ന നിലയിലുള്ള ജീവിതം നയിച്ചിരുന്ന മുസ്ലിം സമുദായത്തിൽപ്പെട്ടവരായിരുന്നു സൊസൈറ്റിയിലെ താമസക്കാർ. ക്ഷുഭിതരായ ജനക്കൂട്ടത്തെക്കണ്ട് ഭയന്ന സൊസൈറ്റിയിലെ താമസക്കാർ മുൻ കോൺഗ്രസ്സ് എം.പി.യും സൊസൈറ്റിയിലെ താമസക്കാരനുമായ എഹ്സാൻ ജാഫ്രിയുടെ വീട്ടിൽ അഭയം തേടിയിരുന്നു. ജാഫ്രി നിരവധി തവണ പോലീസിനെ ബന്ധപ്പെടാൻ ശ്രമിച്ചുവെങ്കിലും, ഫലം കണ്ടില്ല. ഉച്ച തിരിഞ്ഞതോടെ തടിച്ചു കൂടിയ ജനക്കൂട്ടം, അക്രമാസക്തമാവുകയും, സൊസൈറ്റിയുടെ മതിലുകൾ തകർത്ത് വീടുകൾക്ക് തീവെക്കുകയും, താമസക്കാരെ ആക്രമിക്കുകയും ചെയ്യാൻ തുടങ്ങി. ആക്രമണത്തിൽ 69ഓളം ആളുകൾ കൊല്ലപ്പെട്ടു, നൂറുകണക്കിനാളുകൾക്ക് പരുക്കേറ്റു. ഇഹ്സാൻ ജാഫ്രിയെ അക്രമികൾ ജീവനോടെ ചുട്ടു കൊന്നു.

26 മാർച്ച് 2008 ന് ഗുജറാത്ത് കലാപവുമായി ബന്ധപ്പെട്ട 10 കേസുകൾ പുനരന്വേഷിക്കാൻ സുപ്രീം കോടതി മോദി സർക്കാരിനോടാവശ്യപ്പെട്ടു. ഗോധ്ര സംഭവം, നരോദ പാടിയ കൂട്ടക്കൊല, ഗുൽബർഗ് കൂട്ടക്കൊല, ബെസ്റ്റ് ബേക്കറി കേസ്, സർദാർപൂർ കൂട്ടക്കൊല, തുടങ്ങിയ കേസുകൾ പുനരന്വേഷിക്കാൻ പറഞ്ഞവയിൽ പെടുന്നു. കൊല്ലപ്പെട്ട കോൺഗ്രസ്സ് പ്രവർത്തകനും, മുൻ പാർലിമെന്റംഗവുമായ ഇഹ്സാൻ ജഫ്രിയുടെ വിധവ സാക്കിയ ജാഫ്രിയുടെ ഹർജിയിന്മേലാണ് കോടതി ഇങ്ങനെയൊരു ഉത്തരവിറക്കിയത്. കലാപം അമർച്ചചെയ്യാൻ സംസ്ഥാനത്തിന്റെ മുഖ്യമന്ത്രി എന്ന നിലയിൽ മോദിയോ, മറ്റു മന്ത്രിമാരോ, ഉദ്യോഗസ്ഥരോ യാതൊരു നടപടിയും എടുത്തില്ല എന്ന് പരാതിയിൽ പറഞ്ഞിരുന്നു. കലാപം തടയാൻ യാതൊരു നടപടിയും എടുത്തില്ല എന്നതിനു പുറമേ, കലാപകാരികളെ സഹായിക്കുക കൂടി ചെയ്തിരുന്നു എന്നും സാക്കിയ പരാതിയിൽ ആരോപിക്കുന്നു. പരാതിയുമായി സാക്കിയ ആദ്യം സമീപിച്ചത് ഗുജറാത്ത് ഹൈക്കോടതിയേയായിരുന്നുവെങ്കിലും, അവരുടെ പരാതി സ്വീകരിക്കാൻ കോടതി വിസമ്മതിക്കുകയും പ്രത്യേക കോടതിക്കു മുന്നിൽ സമർപ്പിക്കാൻ ആവശ്യപ്പെടുകയും ചെയ്തു. 27 ഏപ്രിൽ 2009 ന് ഇതേ പരാതിയുമായി സാക്കിയ സുപ്രീം കോടതിയെ സമീപിച്ചു. ഗുജറാത്ത് കലാപത്തെക്കുറിച്ചന്വേഷിക്കാൻ സുപ്രീം കോടതി പ്രത്യേക അന്വേഷണ കമ്മീഷനെ നിയോഗിച്ചുകൊണ്ട് ഉത്തരവായി. സാക്കിയ ജാഫ്രിയുടെ പരാതിയിൽ പറഞ്ഞിരിക്കുന്ന ആരോപണത്തെക്കുറിച്ചന്വേഷിക്കാനും, ഗുജറാത്ത് കലാപം നടന്ന സമയത്ത് സംസ്ഥാനം നിഷ്ക്രിയമായിരുന്നുവോ എന്നന്വേഷിക്കാനും സുപ്രീം കോടതി പ്രത്യേകാന്വേഷണ കമ്മീഷനോട് ആവശ്യപ്പെട്ടിരുന്നു.

ഗുൽബർഗ് സൊസൈറ്റി കൂട്ടക്കൊലയിൽ പങ്കെടുത്തതിന്, ഇന്ത്യൻ നാഷണൽ കോൺഗ്രസ്സ് നേതാവായ മേഘ്സിങ് ചൗധരിയെ പ്രത്യേകന്വേഷണ കമ്മീഷൻ അറസ്റ്റു ചെയ്യുകയുണ്ടായി. അക്രമാസക്തമായ ജനക്കൂട്ടത്തിന്റെ കൂടെചേർന്ന് മുസ്ലിം സമുദായത്തിൽപ്പെട്ടവരെ കൊല്ലുവാൻ മേഘ്സിങും ഉണ്ടായിരുന്നുവെന്ന് കമ്മീഷൻ കണ്ടെത്തിയിരുന്നു. 2010 മാർച്ചിൽ പ്രത്യേകാന്വേഷണ കമ്മീഷൻ നരേന്ദ്ര മോദിയോട് അവരുടെ മുമ്പിൽ ഹാജരാകുവാൻ ആവശ്യപ്പെട്ടിരുന്നു. സാക്കിയ ജാഫ്രിയുടെ പരാതിയിൽ പറയുന്ന കാര്യങ്ങളെക്കുറിച്ച് നേരിട്ടന്വേഷിക്കാനാണ് മോദിയോട് കമ്മീഷന്റെ മുന്നിൽ ഹാജരാവുകാൻ ആവശ്യപ്പെട്ടത്. 27 മാർച്ച് 2010 ന് മോദി കമ്മീഷന്റെ മുന്നിൽ ഹാജരായി. കലാപം നടന്ന സമയത്ത്, മോദിയുടെ പോലീസും, മന്ത്രിമാരും മനപൂർവ്വം നിഷ്ക്രിയരായിരുന്നു എന്ന് അക്കാലത്ത് ഗുജറാത്ത് ഇന്റലിജൻസ് വകുപ്പ് മേധാവിയായിരുന്ന ആർ.ബി.ശ്രീകുമാർ പ്രത്യേകാന്വേഷണ കമ്മീഷനു മൊഴി നൽകിയിരുന്നു. രൂപാ മോദി, ഇംതിയാസ് പഥാൻ എന്നീ ദൃക്സാക്ഷികളും മോദിക്കെതിരേ വിചാരണക്കോടതിയിൽ തെളിവു കൊടുത്തിരുന്നു. ഗുൽബർഗ് കൂട്ടക്കൊല സമയത്ത്, ജനക്കൂട്ടം അക്രമാസക്തമായപ്പോൾ ജഫ്രി സഹായത്തിനായി മോദിയെ വിളിച്ചിരുന്നുവെന്നും, പോലീസിനെ സഹായത്തിനായി വിളിച്ചപ്പോൾ അവർ അത് നിരസിച്ചുവെന്നും ഇംതിയാസ് വിചാരണക്കോടതിക്കു മുമ്പാകെ തെളിവു നൽകിയിരുന്നു. ഗുൽബർഗ് കൂട്ടക്കൊലയിൽ തന്റെ കുടുംബത്തിലെ 6 പേരെ നഷ്ടപ്പെട്ടയാളായിരുന്നു ഇംതിയാസ് പഥാൻ. കേസിൽ അറസ്റ്റു ചെയ്ത 100 പേരിൽ 20 പേരെ ഇംതിയാസ് തിരിച്ചറിഞ്ഞിരുന്നു. കോടതിയിൽ തെളിവു നൽകാനെത്തിയിരുന്ന ദൃക്സാക്ഷികൾ എല്ലാവരും തന്നെ, കലാപ സമയത്ത് ജോലിയിലുണ്ടായിരുന്ന എല്ലാ പോലീസുദ്യോഗസ്ഥരും കുറ്റക്കാരാണെന്ന് ആരോപിക്കുകയുണ്ടായി.

കുറ്റാരോപിതർക്കെതിരേ പ്രത്യേക കോടതിയിലെ ന്യായാധിപനും, പ്രത്യേകാന്വേഷണ കമ്മീഷനും മൃദുസമീപനം സ്വീകരിക്കുന്നു എന്നാരോപിച്ച് പബ്ലിക്ക് പ്രോസിക്യൂട്ടറായിരുന്ന ആർ.കെ.ഷാ രാജിവെച്ചിരുന്നു, ഇതോടെ വിചാരണ സുപ്രീം കോടതി തൽക്കാലത്തേക്ക് തടഞ്ഞു. പ്രത്യേകാന്വേഷണ കമ്മീഷൻ സാക്ഷികളോട്, നിർദ്ദയമായി പെരുമാറുകയും, അവരെ ഭീഷണിപ്പെടുത്തുകയും ചെയ്യുന്നുവെന്ന് ഷാ ആരോപിച്ചിരുന്നു. കൂടാതെ, നിയമപരമായി കമ്മീഷൻ തെളിവുകൾ പ്രോസിക്യൂഷന് പരിശോധിക്കാനായി കൈമാറേണ്ടിയിരുന്നുവെങ്കിലും അവർ അതിനു തയ്യാറായിരുന്നില്ല. 2010 ഏപ്രിൽ 20 ന് സാമൂഹിക പ്രവർത്തകയും, പത്രപ്രവർത്തകയുമായ ടീസ്റ്റ കോടതിയിൽ ഒരു സത്യവാങ്മൂലം സമർപ്പിച്ചിരുന്നു. അഹമ്മദാബാദ് പോലീസ് കമ്മീഷണറായിരുന്ന പി.സി.പാണ്ഡേയും, ജോയിന്റ് കമ്മീഷണറായിരുന്ന എം.കെ.ടാണ്ടനും തമ്മിലുള്ള ടെലിഫോൺ വിളികളുടെ രേഖകൾ ഇതിലുണ്ടായിരുന്നു. ഇതിൻ പ്രകാരം, കലാപം നടക്കുന്ന സമയത്ത് സ്ഥലത്തുണ്ടായിരുന്ന ടാണ്ടനുമായി പാണ്ഡേ ആറു പ്രാവശ്യം ടെലിഫോണിൽ ബന്ധപ്പെട്ടിരുന്നുവെന്നു കാണുന്നു. കലാപത്തെ അടിച്ചമർത്താനുള്ള എല്ലാ സന്നാഹങ്ങളും, ടാണ്ടനുണ്ടായിരുന്നുവെങ്കിലും, അവയൊന്നും ഫലപ്രദമായി ഉപയോഗിക്കാതെ ടാണ്ടൻ പ്രദേശം വിട്ടുപോവുകയായിരുന്നു, ടാണ്ടന്റെ അസാന്നിദ്ധ്യമാണ് ഗുൽബർഗ് കൂട്ടക്കൊലയിലേക്കു നയിച്ചതെന്നും ഈ സത്യവാങ്മൂലത്തിൽ പറയുന്നു.

വിശ്വ ഹിന്ദു പരിഷത്തിന്റെ നേതാവായ പ്രവീൺ തൊഗാഡിയയെ ചോദ്യം ചെയ്യേണ്ടതുകൊണ്ട് റിപ്പോർട്ട് സമർപ്പിക്കാൻ സാവകാശം വേണമെന്ന് പ്രത്യേകാന്വേഷണ കമ്മീഷൻ സുപ്രീം കോടതിയോട് ആവശ്യപ്പെട്ടിരുന്നു. 14 മേയ് 2010 ന് കമ്മീഷൻ തങ്ങളുടെ റിപ്പോർട്ട് മുദ്ര വെച്ച കവറിൽ സുപ്രീംകോടതിക്കു സമർപ്പിച്ചു. ജാഫ്രി, ജനക്കൂട്ടത്തെ പ്രകോപിതരാക്കിയതുകൊണ്ടാണ് ജനക്കൂട്ടം പ്രതികരിച്ചതെന്നു റിപ്പോർട്ടിൽ പറയുന്നു. ഇതു കൂടാതെ, ജാഫ്രി ജനക്കൂട്ടത്തിനു നേരെ വെടിവെക്കുകയും ചെയ്തു, ഇത് ജനക്കൂട്ടത്തെ അക്രമാസക്തരാക്കുകയും അവർ സൊസൈറ്റിക്ക് തീവെക്കുകയും ചെയ്തുവെന്നാണ് പ്രത്യേകാന്വേഷണ കമ്മീഷൻ കണ്ടെത്തിയത്.

ഗുജറാത്ത് കലാപത്തിന്റെ പേരിൽ വിവാദനായകനായ പൊലീസ് ഉദ്യോഗസ്ഥനാണ് "കെ.ജി എർഡ". ഇദ്ദേഹത്തെ 2002ലെ കലാപസമയത്ത് കൃത്യവിലോപം കാണിച്ചു എന്ന കുറ്റത്തിൽ സുപ്രീം കോടതി നിയോഗിച്ച സംഘം അറസ്റ്റ് ചെയ്തിരുന്നു. തന്റെ 36 വർഷം നീണ്ട ഔദ്യോഗിക ജീവിതത്തിൽ മികച്ച സേവനത്തിന് 550 പുരസ്കാരങ്ങൾ ലഭിച്ചിട്ടുണ്ടെന്ന് എർഡ കോടതിയിൽ വാദിക്കുകയുണ്ടായി. ഗുൽബർഗ് സൊസൈറ്റി കൂട്ടക്കൊല നടന്ന ദിവസം ഡി.വൈ.എസ്.പി. ആയിരുന്ന എർഡയും പോലീസ് സംഘവും മുൻ ഗേറ്റിനു കാവൽ നിൽക്കുമ്പോൾ കലാപകാരികൾ പിന്നിലെ മതിൽ തകർത്ത് അകത്തുകടക്കുകയായിരുന്നുവെന്ന് കോടതിയിൽ മൊഴി നൽകപ്പെടുകയുണ്ടായി.

ഏപ്രിൽ 2012 ന് ഇഹ്സാൻ ജാഫ്രി കൊലപാതക്കേസിൽ നരേന്ദ്ര മോദിക്കെതിരേ യാതൊരു തെളിവുകളുമില്ലെന്ന് പ്രത്യേകാന്വേഷണ കമ്മീഷൻ കണ്ടെത്തി. പ്രത്യേകാന്വേഷണ കമ്മീഷന്റെ ഈ കണ്ടെത്തലിനെതിരേ ജാഫ്രിയുടെ വിധവ സാക്കിയ ജാഫ്രി ഒരു പരാതി സുപ്രീം കോടതിക്കു സമർപ്പിച്ചിരുന്നു. സാക്കിയയുടെ പരാതിക്കെതിരേ പ്രത്യേകാന്വേഷണ കമ്മീഷൻ രംഗത്തെത്തി, സാക്കിയയുടെ പരാതിയിൽ യാതൊരു കഴമ്പുമില്ലെന്നും, ആളുകളെ കൂട്ടക്കൊല ചെയ്യാൻ നരേന്ദ്ര മോദി ഒരിടത്തു പറഞ്ഞിട്ടില്ലെന്നും കമ്മീഷൻ വാദിച്ചു. മോദിയുടെ അറിവില്ലാതെ ഗുജറാത്ത് കലാപം നടക്കുമായിരുന്നില്ലെന്ന്, സുപ്രീം കോടതി മുൻ ന്യായാധിപൻ വി.എൻ.ഖാരെ പറഞ്ഞിരുന്നു. താനായിരുന്നെങ്കിൽ നരേന്ദ്ര മോദിക്കെതിരെ പ്രഥമവിവര റിപ്പോർട്ടനുസരിച്ച് കേസെടുക്കുമായിരുന്നുവെന്നും ഖാരെ ഒരു പത്രത്തിനു നൽകിയ അഭിമുഖത്തിൽ പറഞ്ഞു. ന്യായാധിപന്റെ കസേരയിലിരിക്കാത്തിടത്തോളം ഖാരേയുടെ പ്രസ്താവന തികച്ചും വ്യക്തിപരമായി മാത്രമേ കാണേണ്ടതുള്ളു എന്നാണ് ഇതിനെക്കുറിച്ച് മോദി പ്രതികരിച്ചത്. 2013 ഡിസംബറിൽ അഹമ്മദാബാദ് മെട്രോപൊലിറ്റൻ കോടതി സാക്കിയയുടെ പരാതി തള്ളി. മെട്രോപൊലിറ്റൻ കോടതിയുടെ വിധിക്കെതിരേ സാക്കിയ ഒരു പരാതി ഗുജറാത്ത് ഹൈക്കോടതിയിൽ സമർപ്പിച്ചിട്ടുണ്ട്. ഇതിനിടെ, ഗുജറാത്ത് കലാപത്തെക്കുറിച്ച് പ്രത്യേകാന്വേഷണ കമ്മീഷന്റെ കണ്ടെത്തലുകൾ തൃപ്തികരമാണെന്നും, കലാപത്തെക്കുറിച്ച് ഇനിയും അന്വേഷിക്കാൻ മറ്റൊരു അന്വേഷണകമ്മീഷനെ നിയോഗിക്കുകയില്ലെന്നും സുപ്രീം കോടതി വ്യക്തമാക്കുകയുണ്ടായി.

കോൺഗ്രസ്സ് എംപി എഹ്സാൻ ജാഫ്രിയുടെ കൊലപാതകവുമായി ബന്ധപ്പെട്ട് തെഹൽക നടത്തിയ രഹസ്യ ക്യാമറ ഓപറേഷനിൽ കെ.ജി എർഡയുടെ പേര് പരാമർശിക്കപ്പെട്ടിരുന്നു. ഗുജറാത്ത് വംശഹത്യയിൽ പൊലീസ് ഇടപെടുന്നതിന് മുൻപ് മൂന്ന് നാലു മണിക്കൂർ നിങ്ങൾക്ക് സമയം ഉണ്ടെന്ന് എർഡ കലാപകാരികളോട് പറഞ്ഞുവെന്ന് ആർ.എസ്.എസ്. പ്രവർത്തകർ തെഹൽക നടത്തിയ രഹസ്യക്യാമറ ഓപ്പറേഷനിൽ വെളിപ്പെടുത്തിയിരുന്നു.

ഗുൽബർഗ് സൊസൈറ്റി കൂട്ടക്കൊലക്കേസിൽ കുറ്റാരോപിതരായ 24 പേർ കുറ്റക്കാരെന്നു അഹമ്മദാബാദിലെ പ്രത്യേക വിചാരണ കോടതി കണ്ടെത്തി.ബി.ജെ.പി നേതാവ് വിപിൻ പട്ടേലടക്കം 36 പേരെ കോടതി വെറുതേ വിട്ടു. മുൻകൂട്ടി തയ്യാറാക്കിയ ഗൂഢാലോചനയുടെ ഭാഗമായാണ് ന്യൂനപക്ഷങ്ങളെ കൊലചെയ്തതെന്ന് ഇരകളുടെ അഭിഭാഷകൻ വാദിച്ചു. അക്രമത്തിൽ കൊല്ലപ്പെട്ട കോൺഗ്രസ്സ് നേതാവ് ഇഹ്സാൻ ജാഫ്രി ജനക്കൂട്ടത്തിനു നേരെ നിരവധി തവണ വെടിവെച്ചതുകൊണ്ടാണ് ജനക്കൂട്ടം അക്രമാസക്തരായതെന്നായിരുന്നു പ്രതിഭാഗത്തിന്റെ വാദമുഖം. എന്നാൽ ഗൂഢാലോചന തെളിയിക്കാൻ പ്രോസിക്യൂഷനു സാധിച്ചില്ലെന്നു കോടതി നിരീക്ഷിക്കുകയുണ്ടായി. ആറു വർഷം നീണ്ട വിചാരണയിൽ 338 സാക്ഷികളെ വിസ്തരിക്കുകയുണ്ടായി.


</doc>
<doc id="272018" url="https://ml.wikipedia.org/wiki?curid=272018" title="സ്‌ട്രൈഗ ഇൻഡിക്ക">
സ്‌ട്രൈഗ ഇൻഡിക്ക

ഇന്ത്യയിൽ കണ്ടുവരുന്ന പ്രത്യേകതരം കള്ളിമുൾച്ചെടിയായ യുഫോർബിയ ആന്റിക്വൊയോറത്തിന്റെ വേരുകളിൽ വളരുന്ന ഒരു പരാദസസ്യമാണ് സ്ട്രൈഗ ഇൻഡിക്ക . 2013-ലാണ് ഈ സസ്യം കണ്ടെത്തപ്പെട്ടത്. ദക്ഷിണാഫ്രിക്കയിൽ കാണപ്പെടുന്ന സ്‌ട്രൈഗ ബാത്തിലോട്ടി എന്ന സസ്യവുമായി പുതുതായി കണ്ടെത്തിയ സസ്യത്തിന് സാദൃശ്യമുണ്ടെന്ന് മനസ്സിലാക്കിയശേഷം നടത്തിയ പഠനത്തിലാണ് ഇത് പുതിയ സ്പീഷീസാണെന്ന് തിരിച്ചറിഞ്ഞത്. 

പശ്ചിമഘട്ടത്തിൽ തമിഴ്നാട് സംസ്ഥാനത്തുള്ള മധുക്കരൈ കുന്നുകളിൽ നിന്നാണ് ഈ പരാദസസ്യത്തെ കണ്ടെത്തിയത്. 40 സസ്യങ്ങൾ മാത്രമാണ് പരാദസസ്യകുടുംബമായ 'ഒറോബാങ്കഷിയേ' യിലെ സ്‌ട്രൈഗ ജീനസ്സിലുള്ളത്. ഇതിൽ മുപ്പത്തിരണ്ടെണ്ണം ദക്ഷിണാഫ്രിക്കയിലും ആറെണ്ണം ഇന്ത്യയിലും രണ്ടെണ്ണം അറേബ്യൻ ഉപദ്വീപിലുമാണ് വളരുന്നത്. ഇന്ത്യയിലുള്ള ആറ് പരാദസസ്യങ്ങളിൽ നാലെണ്ണം ദക്ഷിണാഫ്രിക്കയിലും കാണപ്പെടുന്നുണ്ട്. 1861 ന് മുമ്പാണ് സ്ട്രൈഗ ഇൻഡിക്ക ഒഴികെയുള്ള പരാദസസ്യങ്ങളെയെല്ലാം കണ്ടെത്തിയത്. ഇത് ഫലകചലനസിദ്ധാന്തത്തിന്റെ തെളിവായി കണക്കാക്കപ്പെടുന്നു.



</doc>
<doc id="272023" url="https://ml.wikipedia.org/wiki?curid=272023" title="ഇന്റർനാഷണൽ ക്രിസ്ത്യൻ കൺസേൺ">
ഇന്റർനാഷണൽ ക്രിസ്ത്യൻ കൺസേൺ

സഭാവേർതിരിവില്ലാത്തതും സർക്കാരിതര സംഘടന എന്ന രീതിയിൽ പ്രവർത്തിക്കുന്നതുമായ ഒരു ക്രിസ്ത്യൻ നിരീക്ഷക കൂട്ടായ്മയാണ് ഇന്റർനാഷണൽ ക്രിസ്ത്യൻ കൺസേൺ (ഐ.സി.സി.). വാഷിംഗ്ടൺ ഡിസിയാണ് സംഘടനയുടെ ആസ്ഥാനം. ക്രിസ്ത്യാനികളുടെ മനുഷ്യാവകാശങ്ങളാണ് സംഘടന ശ്രദ്ധപതിപ്പിക്കുന്ന മേഖല. "അപ്പോസ്തലരുടെ വിശ്വാസം പിന്തുടരുകയും ബൈബിൾ ദൈവവചനമാണെന്ന് വിശ്വസിക്കുകയും ചെയ്യുന്ന വേട്ടയാടപ്പെടുന്ന കൃസ്ത്യാനികളെ" പിന്തുണയ്ക്കുക എന്ന‌താണ് സംഘടനയുടെ ലക്ഷ്യം.


</doc>
<doc id="272025" url="https://ml.wikipedia.org/wiki?curid=272025" title="റോബർട്ട് ഗ്രീൻ ഇംഗർസോൾ">
റോബർട്ട് ഗ്രീൻ ഇംഗർസോൾ

റോബർട്ട് ഗ്രീൻ 'ബോബ്' ഇംഗർസോൾ (1833 ആഗസ്റ്റ് 11 - 1899 ജൂലൈ 21 )അമേരിക്കയിൽ ജീവിച്ചിരുന്ന ഒരു സന്ദേഹവാദിയും അഭിഭാഷകനും രാഷ്ടീയ നേതാവും ആഭ്യന്തര യുദ്ധത്തിൽ പങ്കെടുത്ത കേണലും ആയിരുന്നു.വിശ്രുത വാഗ്മിയായിരുന്ന അദ്ദേഹം തന്റെ വിശാലമായ സംസ്കാരസമ്പത്തു കൊണ്ടും ആജ്ഞേയവാദത്തോടുള്ള കൂറു കൊണ്ടും സ്വതന്ത്രചിന്തയുടെ ആ സംവൽസരത്തിൽ പ്രശസ്തനായി. അദ്ദേഹം "മഹാനായ സന്ദേഹവാദി" എന്നറിയപ്പെട്ടു.
ന്യൂയോർക്കിലെ ഡ്രെസ്ഡ്ണിലാണ് ജനിച്ചത്.ആദ്ദേഹത്തിന്റെ പിതാവ് ജോൺ ഇംഗർസോൾ അബോലീഷനിസ്റ്റ് വിഭാഗത്തിലേയ്ക്കു ചായ് വ് ഉണ്ടാായിരുന്ന കോങ്രിഗേഷനാലിസ്റ്റ് വിഭാഗം ആയിരുന്നു.അദ്ദേഹത്തിന്റെ പരികരണചിന്തകൾ അദ്ദേഹത്തിന്റെ കുടുംബത്തിന്റെ പാലായനത്തിനിടയാക്കി. അദ്ദേഹത്തിന്റെ പിതാവു ദൈവഭക്തനും ചാൾസ് ജി ഫിന്നി എന്ന അമേരിക്കൻ മത നവീകരണ നേതാവിന്റെ അസിസ്റ്റൻഡും ആയിരുന്നു.
അങ്ങനെ,ഏറ്റവും പ്രശസ്തനായ അമേരിക്കൻ അവിശ്വാസിയായിരുന്ന കേണൽ ഇംഗർസോളിന്റെ ജനനവും ജീവിതവും വർഷങ്ങളോളം ഈശ്വരഭക്തി നിറഞ്ഞ ഒരു കുടുംബ പശ്ചാത്തലത്തിലായിരുന്നു.അദ്ദേഹത്തിന്റെ പിതാവ് ജോൺ ഇംഗർസോൾ ഒരു കോൺഗ്രിഗേഷനിസ്റ്റ് മതാനുയായിയും അക്കാലത്തെ വലിയ ചിന്തകനും വാഗ്മിയും വിശാലമനസ്കനും മറ്റുള്ളവരുടെ എതിരഭിപ്രായത്തെപ്പോലും മാനിക്കുവാൻ കെൽപ്പുള്ള വിശാല ഹൃദയനും ആയാണ് അറിയപ്പെട്ടതു. പൊതുവെ ചിലർ കരുതും പോലെ തന്റെ പിതാവിന്റെ അസഹ്യമായ യാഥാസ്ഥിതികത്വമോ ഉഗ്രമായ സന്മാർഗ്ഗ നിഷ്ടയോ ദുഃഖകരമായ കുടുംബ ചുറ്റുപാടുകളോ അല്ല ഇംഗർസോളിനെ ഒരു അവിശ്വാസി ആക്കിയതു. അതിനു പകരം,മുതിർന്ന ഇംഗർസോളിന്റെ സ്വതന്ത്രചിന്താഗതി തന്റെയും ആ കൂട്ടായ്മയിലുള്ളവരുടെയും തർക്കത്തിനിടയാക്കി. ഇതു അവസാനം പള്ളിവിചാരണയ്ക്കും കാരണമായി. ഇതെല്ലാം കൊണ്ട് അദ്ദേഹത്തിൻ നിരന്തരം സ്ഥലം മാറേണ്ടി വന്നു.ഇല്ലിനോയിയിൽ വച്ച് അദ്ദേഹം ,മരിച്ചു. മാഡിസൺ റ്റ്രയൽ എന്നറിയപ്പെട്ട വിചാരണ നടക്കുമ്പോൾ റോബർട്ട് ഇംഗർ സോളിന് അന്ന് 9 വയസ്സായിരുന്നു. തന്റെ പിതാവിന്ന്നേരിടേണ്ടി വന്നനീതിയും ഈ വിഷമതകൾ ആണ് ആദ്യം കാല്വിനിസത്തോടും പിന്നീട് ക്രിസ്തുമതത്തോടും ഉള്ള എതിർപ്പിനിടയക്കിയത്.

1853ൽ,ബോബ് ഇംഗർസോൾ ഇല്ലിനൊയിയിലെ മെറ്റ്രോപോളിസ് എന്ന സ്ഥലത്തെ സ്കൂളിൽ ഒരു ടേം പഠിപ്പിച്ചിരുന്നു.പിന്നീട്,കുടുംബം ഇല്ലിനോയിയിലെ മാറിയൊനിൽ താമസം തുടങ്ങി.അവിടെ 1854ൽ റോബർട്ടും അദ്ദേഹത്തിന്റെ സഹോദരൻ എബൺ ക്ലാർക്ക് ഇംഗർസോളും അഭിഭാഷക പഠനത്തിൽ ഏർപ്പെട്ടു. മാറിയോണിൽ ആയിരുന്നപ്പോൾ അദ്ദേഹം, ജഡ്ജി ആയിരുന്ന വിൽസ് അല്ലെന്റെ കീഴിൽ നിയമ വിദ്യാർഥിയായി. തുടർന്ന്, വില്ല്യംസൺ കൗണ്ടിയുടെ കൗണ്ടി ക്ലെർക്കും സർക്യൂട്ട്ക്ലെർക്കുമായിരുന്ന ജോൺ എം കണ്ണീൻഹാമ്മിന്റെ ഡെപ്യൂട്ടി ക്ലെർക്കായി സേവനം അനുഷ്ഠിച്ചു.ജോൺ എം കണ്ണീൻഹാം ഫെഡറൽ ലാൻഡ് ഓഫീസ്സിലെ രെജിസ്റ്റ്രാർ ആയി സ്ഥാനക്കയറ്റം ലഭിചു ഇല്ലിനോയിയിലേയ്ക്കു പോയപ്പോൾ, ഇംഗർസോൾ അദ്ദേഹത്തെ അനുഗമിച്ചു. ഇല്ലിനൊയിയിൽ എത്തിയ ഇംഗർസോൾ അവിടെ ജഡ്ജിയായ വില്യം ജീ ബൗമാന്റെ കീഴിൽ നിയമ പഠനത്തോടൊപ്പം ജോലിചെയ്യുകയും ചെയ്തു.അവിടെ ക്ലെർക് ജോലിക്കൊപ്പം അദ്ദേഹവും അദ്ദേഹത്തിന്റെ സഹോദരനും കൂടി, "ഇ.സി ആന്റ് ആർ ജി ഇംഗർസോൾ "എന്ന പേരിൽ അഭിഭാഷകവൃത്തിയിലും ഏർപ്പെട്ടു.1857ൽ അദ്ദേഹവും സഹോദരനും ഇല്ലിനൊയിയിലെ പിയോറിയാ എന്ന സ്ഥലത്തു താമസമുറപ്പിച്ചു. 1862 ഫെബ്രുവരി 13 നു ഈവാ അമേലിയാ പാർക്കെറെ (1841-1923)അദ്ദേഹം വിവാഹം കഴിച്ചു. അവർക്കു രണ്ടു പെൺകുട്ടികൾ ഉണ്ടായിരുന്നു.ഇംഗർസോൾ കുടുംബജീവിതത്തെ മാനിച്ചിരുന്നു. അമേരിക്കൻ ആഭ്യന്തര യുദ്ധത്തിൽ ഇല്ലിനൊയി ,സന്നദ്ധ കുതിരപ്പട 11ആം റെജിമെന്റിനെ ഇംഗർസോൾ നയിച്ചു. ഷീലൊ സമരത്തിൽ ഈ സൈന്യവിഭാഗം പങ്കെടുക്കുകയുണ്ടായി. യുദ്ധശേഷം അദ്ദേഹം ഇല്ലിനോയിയുടെ അറ്റോർണി ജെനറൽ ആയി സേവനമനുഷ്ടിച്ചു. റിപ്പബ്ലിക്കൻ പാർട്ടിയുടെ പ്രധാന മെംബർ ആയിരുന്നെങ്കിലും അദ്ദേഹം ഒരിക്കലും ഇലക്ഷനിൽ മൽസരിച്ചിട്ടില്ല.

ഇംഗർസോൾ ആ കാലഘട്ടത്തിലെ ഏറ്റവും പ്രസിദ്ധനായ പ്രസംഗകനായിരുന്നു. അദ്ദേഹം ഷേക്സ്പിയർ മുതൽ ഏതു വിഷയത്തെപ്പറ്റിയും സംസാരിക്കൻ പ്രാപ്തനായിരുന്നു.പക്ഷെ അദ്ദേഹത്തിന്റെ ഏറ്റവും പ്രിയപ്പെട്ട വിഷയം, ആജ്ഞേയവാദവും കുടുംബത്തിന്റെ മഹത്ത്വവും ആയിരുന്നു. തന്റെ ഓർമയിൽ മാത്രം അധിഷ്ഠിതമായ ആ വാഗ്ദോരണി ചില സമയത്ത് മണിക്കൂറുകൾ കടന്നിരുന്നു.
ഇംഗർസോളിന്റെ പ്രസംഗങ്ങളിൽ മിക്കവയും സ്വതന്ത്രചിന്തയും മാനവികതയും വിളംബരം ചെയ്തിരുന്നു.

അദ്ദേഹത്തിന്റെ മിക്ക പ്രസംഗങ്ങളും മതവിമർശനങ്ങളായിരുന്നു. അന്നത്തെ പത്ര മാധ്യമങ്ങൾ അദ്ദേഹത്തെ അതിനിശിതമായി വിമർശിച്ചിരുന്നു. പക്ഷെ അദ്ദേഹത്തിന്റെ ഇത്തരം അഭിപ്രായപ്രകടനങ്ങളും പത്രമാധ്യമങ്ങളുടെ വിമർശനവുമൊന്നും അദ്ദേഹത്തിന്റെ പ്രശസ്തിക്കു ഒരു കുറവും ഉണ്ടാക്കിയില്ല.ഇംഗർസോളിന്റെ പ്രശസ്തിയുടെ കൊടുമുടിയിൽ അദ്ദേഹത്തിന്റെ ഒരു പ്രസംഗം ശ്രവിക്കാനായി ഒരു ഡോളർ വരെ ചെലവാക്കാൻ ശ്രോതാക്കൾ ചെലവാക്കിയിരുന്നത്രേ. അന്നത്തെ കാലത്ത് ഇതൊരു ചെറിയ തുകയായിരുന്നില്ല.

65-വയസ്സിൽ ഹൃദയസ്തംഭനം മൂലമാണു അദ്ദേഹം മരിച്ചത്. അദ്ദേഹത്തിന്റെ മരണശേഷം അധികം താമസിക്കാതെ, സഹോദരനായിരുന്ന ക്ലിന്റൻ പി ഫാറെൽ അദ്ദേഹത്തിന്റെ പ്രസംഗങ്ങളുടെ സമാഹരം ശേഖരിച്ചു. അദ്ദേഹത്തിന്റെ ആശയങ്ങൾ നിലനിർത്താനും അവ ആ 12 വാള്യം ഡ്രസ്ഡൻ എഡിഷനുകൾ എന്നറിയപ്പെട്ട ശേഖരം ഭാവി തലമുറകൾക്കായി സൂക്ഷിച്ചു വെക്കാനും കഴിഞ്ഞു. ഇംഗർസോളിന്റെ ചിതാഭസ്മം ആർലിങ്ടൺ നാഷണൽ സെമിത്തേരിയിൽ സൂക്ഷിച്ചിരിക്കുന്നു.

2005ൽ സ്റ്റിയർഫോർത് പ്രെസ്സ് ഇംഗർസോളിന്റെ കൃതികൾ പ്രസിദ്ധീകരിച്ചിരുന്നു.



</doc>
<doc id="272027" url="https://ml.wikipedia.org/wiki?curid=272027" title="ലുവാങ് പ്രബാങ്">
ലുവാങ് പ്രബാങ്

ലാവോസിലെ ഒരു പ്രധാന നഗരമാണ് ലുവാങ് പ്രബാങ്(ലാവോ ഭാഷ: ຫຼວງພຣະບາງ;ഇംഗ്ലീഷ്: Luang Prabang). നാം ഖാൻ, മെക്കോങ് എന്നീ നദികളുടെ സംഗമസ്ഥാനത്താണ് ലുവാങ് പ്രബാങ് പട്ടണം സ്ഥിതിചെയ്യുന്നത്. ഏകദേശം 50000ത്തോളം ജനങ്ങൾ വസിക്കുന്ന പട്ടണമാണ് ഇത്.യുനെസ്കോയുടെ ലോക പൈതൃക പട്ടികയിലും ലുവാങ് പ്രബാങ് പട്ടണം സ്ഥാനം നേടിയിട്ടുണ്ട്.

ആദ്യകാലത്ത് ലുവാങ് പ്രബാങ് എന്നുതന്നെ പേരുള്ള രാജവംശത്തിന്റെ ആസ്ഥാനമായിരുന്നു ഈ പട്ടണം. ചിയാങ് തോങ്(Chiang Thong) എന്ന പഴയപേരിലും ലുവാങ് പ്രബാങ് അറിയപ്പെടാറുണ്ട്. 1975-ൽ കമ്മ്യൂണിസ്റ്റ് ഭരണകൂടം അധികാരത്തിൽ എത്തുന്നതുവരെ ലാവോസ് സാമ്രാജ്യത്തിന്റെ രാജകീയ ആസ്ഥാനവും ഭരണ സിരാകേന്ദ്രവുമായിരുന്നു ലുവാങ് പ്രബാങ്.

നിരവധി ബുദ്ധക്ഷേത്രങ്ങളും ബുദ്ധവിഹാരങ്ങളുമുള്ള ഒരു പട്ടണമാണ് ലുവാങ് പ്രബാങ്. ബുദ്ധഭിക്ഷുക്കൾ ലുവാങ് പ്രബാങിലെ തെരുവുകളിലെ ഒരു സ്ഥിരം കാഴ്ചയാണ്. ഇന്ന് ലാവോസിലെ ഒരു പ്രധാന വിനോദസഞ്ചാരകേന്ദ്രമാണ് ഈ പൈതൃക നഗരം. പാശ്ചാത്യരാജ്യങ്ങളിൽനിന്നുള്ള നിരവധി സഞ്ചാരികൾ ലുവാങ് പ്രബാങിൽ എത്തുന്നു.


</doc>
<doc id="272041" url="https://ml.wikipedia.org/wiki?curid=272041" title="മല്ലു സ്വരാജ്യം">
മല്ലു സ്വരാജ്യം

ആന്ധ്രാപ്രദേശിൽ നിന്നുമുള്ള കമ്മ്യൂണിസ്റ്റ് പാർട്ടി ഓഫ് ഇന്ത്യ അംഗവും സ്വാതന്ത്ര്യസമരപ്രവർത്തകയുമാണ് മല്ലു സ്വരാജ്യം. തെലുങ്കാന സമരത്തിൽ വനിതകളുടെ സേനയെ നയിച്ച് ഗറില്ലാ യുദ്ധത്തിനു നേതൃത്വം നൽകിയവരിൽ ഒരാൾ കൂടിയായിരുന്നു മല്ലു സ്വരാജ്യം. തെലുങ്കാന സമരത്തിൽ പങ്കെടുത്ത മല്ലുവിനെ പിടിച്ചുകൊടുക്കുന്നതിന് സർക്കാർ പതിനായിരം രൂപ പാരിതോഷികം പ്രഖ്യാപിച്ചിരുന്നു.

ആന്ധ്രാപ്രദേശിലെ നൽഗൊണ്ട ജില്ലയിൽ 1931 ലാണ് മല്ലു ജനിച്ചത്. ഒരു ജന്മി കുടുംബത്തിലായിരുന്നു അവർ ജനിച്ചത്.


</doc>
<doc id="272046" url="https://ml.wikipedia.org/wiki?curid=272046" title="നെല്ലി സാഷ്">
നെല്ലി സാഷ്

1966-ൽ സാഹിത്യത്തിനുളള നോബൽ സമ്മാനം നേടിയ സാഹിത്യകാരിയാണ് ലിയോണി നെല്ലി സാഷ് (10 ഡിസംബർ 1891 – 12 മേയ് 1970) ജൂതവംശജർക്കു നേടിടേണ്ടി വന്ന യാതനകൾ അവരുടെ കവിതകളിലും നാടകങ്ങളിലും പ്രതിഫലിക്കുന്നു. ഷിമുവെൽ ആഗ്നനോടൊപ്പമാണ് നെല്ലി ഈ പുരസ്കാരം പങ്കിട്ടത്.
ബെർളിനിലെ ഷോൺബെർഗിലാണ് നെല്ലി സാഷ് ജനിച്ചതൂം വളർന്നതും. ജൂതവിരോധം ആളിക്കത്തിയപ്പോൾ, 1940-ൽ അമ്പതു വയസ്സുകാരിയായ നെല്ലി സാഷ് അമ്മയോടൊപ്പം സ്വീഡനിലേക്ക് രക്ഷപ്പെട്ട് സ്റ്റോക്ഹോമിൽ താമസമാരംഭിച്ചു. സുഹൃത്തായിരുന്ന സെല്മാ ലോഗേർലെവ് ആണ് ഈ രക്ഷപ്പെടലിന് വഴിയൊരുക്കിയത്. സ്വീഡനിലെത്തിയശേഷമാണ് നെല്ലിയുടെ സാഹിത്യജീവിതം ആരംഭിച്ചത്. .

കാൻസർ രോഗം ബാധിച്ച് 1970-ൽ നിര്യാതയായി. 


</doc>
<doc id="272051" url="https://ml.wikipedia.org/wiki?curid=272051" title="എസ്.എൻ.ഡി.പി. എച്ച്.എസ്.എസ്. കുട്ടമംഗലം">
എസ്.എൻ.ഡി.പി. എച്ച്.എസ്.എസ്. കുട്ടമംഗലം

ആലപ്പുഴ ജില്ലയിലെ കൈനകരിയിലുള്ള കുട്ടമംഗലം എന്ന സ്ഥലത്തുള്ള ഒരു എയ്ഡഡ് സ്കൂളാണ് എസ്.എൻ.ഡി.പി. എച്ച്.എസ്.എസ്. കുട്ടമംഗലം. 1938-ലാണ് ഈ സ്കൂൾ സ്ഥാപിക്കപ്പെട്ടത്. 

2013 എസ്.എസ്.എൽ.സി. പരീക്ഷയിൽ ഈ സ്കൂളിൽ 100% പേരും വിജയിക്കുകയുണ്ടായി. 


</doc>
<doc id="272065" url="https://ml.wikipedia.org/wiki?curid=272065" title="സിഗ്രിഡ് ഉൺസെറ്റ്">
സിഗ്രിഡ് ഉൺസെറ്റ്

സിഗ്രിഡ് ഉൺസെറ്റ് (20മേയ് 1882 – 10 ജൂൺ 1949), 1928-ൽ സാഹിത്യത്തിനുളള നോബൽ സമ്മാനം നേടി. തന്റെ നോവലുകളിലൂടെ മധ്യകാലഘട്ടത്തിലെ സ്കാൻഡിനേവിയൻ ജീവിത രീതികളെ പുറം ലോകത്തിനു പരിചയപ്പെടുത്തി. 

ഡെന്മാർക്കിലെ കാലുന്ദ്ബോഗിലാണ് സിഗ്രിഡ് ജനിച്ചത്. കുടുംബം പിന്നീട് നോർവേയുടെ തലസ്ഥാനമായ ഓസ്ലൊയിലേക്ക് താമസം മാറ്റി. പഠനത്തിൽ സിഗ്രിഡിന് വലിയ താത്പര്യമില്ലാതിരുന്നു. മാതാപിതാക്കൾ നിരീശ്വരവാദികളായിരുന്നതിനാ സിഗ്രിഡിന്റെ ചായ്വും ഈ ഭാഗത്തേക്കു തന്നേയായിരുന്നു. പക്ഷേ വിവാഹവും ആഗോളയുദ്ധവും സിഗ്രിഡിന്റെ മതചിന്തയിൽ മാറ്റങ്ങൾ വരുത്തി. 1924-ൽ റോമൻ കത്തോലിക്ക സഭയിൽ ചേർന്നു. . ഇത് പല ബുദ്ധിമുട്ടുകൾക്കും കാരണമായി. 

1940-ൽ ജർമനി നോർവേയെ ആക്രമിച്ചപ്പോൾ സിഗ്രിഡ് അമേരിക്കയിൽ അഭയം തേടി. യുദ്ധാനന്തരം നോർവേയിലേക്ക് തിരിച്ചെത്തി. 
1949- അറുപത്തിയേഴാമത്തെ വയസ്സിൽ മൃതിയടഞ്ഞു. 
മുപ്പതിലധികം കൃതികൾ പ്രസിദ്ധീകരിച്ചിട്ടുണ്ട്. 


</doc>
<doc id="272075" url="https://ml.wikipedia.org/wiki?curid=272075" title="വിസ്കി">
വിസ്കി

വിവിധ ധാന്യങ്ങൾ പൊടിച്ച് കൂട്ടിക്കലർത്തി ‌പുളിപ്പിച്ച് തയ്യാറാക്കി സ്വേദനം ചെയ്തെടുക്കുന്ന മദ്യമാണ് വിസ്കി. പലതരം വിസ്കികളുണ്ടാക്കാൻ പലതരം ധാന്യങ്ങളാണുപയോഗിക്കുന്നത്. ബാർലി, മുളപ്പിച്ചുണക്കിയ ബാർലി (മാൾട്ട്), വരക്, മാൾട്ട് ചെയ്ത വരക്, ഗോതമ്പ്, ബക്ക് വീറ്റ്, ചോളം എന്നിവ ഇതിനുപയോഗിക്കാറുണ്ട്. മരം കൊണ്ടുണ്ടാക്കിയ വീപ്പകളിൽ സൂക്ഷിച്ചാണ് വിസ്കിക്ക് പഴക്കം വർദ്ധിപ്പിക്കുന്നത്. ഇത്തരം വീപ്പകൾ കരിഞ്ഞ ഓക്ക് തടികൊണ്ടാണ് സാധാരണ ഉണ്ടാക്കുന്നത്.

ലോകത്ത് പല തരം വിസ്കികളുണ്ട്. ധാന്യങ്ങളുടെ പുളിപ്പിക്കൽ, സ്വേദനം ചെയ്യൽ , മരവീപ്പകളിൽ സൂക്ഷിക്കൽ എന്നിവയാണ് ഇവയ്ക്ക് പൊതുവായുള്ള ലക്ഷണങ്ങൾ. 



</doc>
<doc id="272080" url="https://ml.wikipedia.org/wiki?curid=272080" title="മാൻപേട">
മാൻപേട

ചൈതന്യചിത്രയുടെ ബാനറിൽ ബഹദൂർ നിർമിച്ച മലയാളചലച്ചിത്രമാണ് മാൻപേട. 1971 ഏപ്രിൽ 14-ന് ഈ ചിത്രം പ്രദർശനം തുടങ്ങി.





</doc>
<doc id="272087" url="https://ml.wikipedia.org/wiki?curid=272087" title="അരോവാന">
അരോവാന

ശുദ്ധജലത്തിൽ വസിക്കുന്ന മത്സ്യമാണ് അരോവാന. ഓസ്റ്റിയോഗ്ലോസിഡേ (Osteoglossidae) കുടുംബത്തിൽ പെട്ട ഇവ ബോണിടങ്ങ് എന്നും അറിയപ്പെടുന്നു.


</doc>
<doc id="272092" url="https://ml.wikipedia.org/wiki?curid=272092" title="യുസ്റ്റസ് ലീബിഗ്">
യുസ്റ്റസ് ലീബിഗ്

കാർഷികരസതന്ത്രത്തിന്റെ മുഖ്യപ്രണേതാക്കളിൽ ഒരാളായിരുന്നു ജർമ്മൻ ശാസ്ത്രജ്ഞനായ യുസ്റ്റസ് ലീബിഗ്(Justus von Liebig-ജ:12 മേയ് 1803 – മ:18 ഏപ്രിൽ 1873). ഒരു സർവ്വകലാശാല അദ്ധ്യാപകനായിരുന്ന ലീബിഗ് പരീക്ഷണശാലകൾ കേന്ദ്രീകരിച്ചുള്ള രാസപരീക്ഷണങ്ങൾ തുടങ്ങുകയും അത് പ്രധാന പഠനമാർഗ്ഗമാക്കുകയുമുണ്ടായി.ഇദ്ദേഹത്തെ കാർബണികരസതന്ത്രത്തിന്റെ സ്ഥാപകൻ ആയി കണക്കാക്കുന്നു.

രാസവളവ്യവസായത്തിന്റെ പിതാവ് എന്നും അദ്ദേഹത്തെ വിളിച്ചുപോരുന്നുണ്ട്.
സസ്യങ്ങളുടെ വളർച്ചയിൽ നൈട്രജന്റെ പ്രാധാന്യത്തെക്കുറിച്ചും, ലോ ഓഫ് മിനിമം എന്നറിയപ്പെടുന്ന വിളകളെയും പോഷകങ്ങളെയും ബന്ധിപ്പിയ്ക്കുന്ന കണ്ടെത്തലുകളും അദ്ദേഹത്തെ ശ്രദ്ധേയനാക്കുകയുണ്ടായി.




</doc>
<doc id="272097" url="https://ml.wikipedia.org/wiki?curid=272097" title="മറുനാട്ടിൽ ഒരു മലയാളി">
മറുനാട്ടിൽ ഒരു മലയാളി

ജയമാരുതിയുടെ ബാനറിൽ ടി.ഇ. വാസുദേവൻ നിർമിച്ച മലയാളചലച്ചിത്രമാണ് മറുനാട്ടിൽ ഒരു മലയാളി. ഈ ചിത്രം 1971 സെപ്റ്റംബർ 24-ന് കേരളത്തിൽ പ്രദർശനം തുടങ്ങി.





</doc>
<doc id="272105" url="https://ml.wikipedia.org/wiki?curid=272105" title="യാക്കൊബ് ബൂഹ് മെ">
യാക്കൊബ് ബൂഹ് മെ

ദൈവശാസ്ത്രജ്ഞനും നിഗൂഢവാദ ദാർശനികനുമായിരുന്ന യാക്കൊബ് ബൂഹ് മെ പഴയ റോമൻ സാമ്രാജ്യത്തിൽപ്പെട്ടിരുന്നതും ഇപ്പോൾ പോളണ്ടിൽപ്പെടുന്നതുമായ സിലേഷ്യയിലാണ് ജനിച്ചത് .(ഏപ്രിൽ24, 1575 –നവം: 17, 1624)

ലൂഥറൻ ധാരയിലെ പ്രധാന ക്രൈസ്തവചിന്തകനായിരുന്നു ബൂഹ്മെ.
അദ്ദേഹത്തിന്റെ പ്രധാനകൃതിയായിരുന്നു "അറോറ" 


</doc>
<doc id="272133" url="https://ml.wikipedia.org/wiki?curid=272133" title="കേരളത്തിലെ നിയമസഭാമണ്ഡലങ്ങളുടെ പട്ടിക">
കേരളത്തിലെ നിയമസഭാമണ്ഡലങ്ങളുടെ പട്ടിക

1956 ൽ കേരളം രൂപീകൃതമായതിനുശേഷം 1957 ൽ നടന്ന ആദ്യതിരഞ്ഞെടുപ്പിൽ 127 നിയമസഭാമണ്ഡലങ്ങളായിരുന്നു. 1965 ൽ നടന്ന മണ്ഡല പുനഃക്രമീകരണത്തിൽ മണ്ഡലങ്ങളുടെ ആകെയുള്ള എണ്ണം 127 ൽ നിന്ന് 140 ആയി വർദ്ധിച്ചു. 2008 ൽ നടന്ന മണ്ഡല പുനഃക്രമീകരണത്തിൽ മണ്ഡലങ്ങളുടെ ആകെയുള്ള എണ്ണത്തിൽ (140) മാറ്റം വന്നില്ലായെങ്കിലും മണ്ഡലങ്ങളുടെ അതിരുകൾക്ക് മാറ്റം സംഭവിച്ചിട്ടുണ്ട്. കുറെ മണ്ഡലങ്ങൾ റദ്ദാകുകയും പകരം അത്രയും എണ്ണം പുതിയ മണ്ഡലങ്ങൾ നിലവിൽ വരുകയും ചെയ്തു.

2008 ൽ നടന്ന മണ്ഡല പുനഃക്രമീകരണത്തിൽ മണ്ഡലങ്ങളുടെ ആകെയുള്ള എണ്ണത്തിൽ (140) മാറ്റം വന്നില്ലായെങ്കിലും മണ്ഡലങ്ങളുടെ അതിരുകൾക്ക് മാറ്റം സംഭവിച്ചിട്ടുണ്ട്. 2006 ലെ തിരഞ്ഞെടുപ്പ് വരെ നിലവിലുണ്ടായിരുന്ന കുറെ മണ്ഡലങ്ങൾ റദ്ദാകുകയും പകരം അത്രയും എണ്ണം പുതിയ മണ്ഡലങ്ങൾ നിലവിൽ വരുകയും ചെയ്തു. അതേ സമയം ചില ജില്ലകളിൽ മണ്ഡലങ്ങളുടെ എണ്ണം കുറയുകയും മറ്റ് ചില ജില്ലകളിൽ മണ്ഡലങ്ങളുടെ എണ്ണം കൂടൂകയും ചെയ്തിട്ടുണ്ട്. 2008 ലെ മണ്ഡലം പുനഃക്രമീകരണത്തിനുശേഷം 2011 ലാണ് ആദ്യ തിരഞ്ഞെടുപ്പ് നടന്നത്.

2008-ലെ നിയമസഭാമണ്ഡലം പുനർനിർണ്ണയത്തിനു ശേഷം നിലവിലുള്ള നിയമസഭാമണ്ഡലങ്ങളുടെ പട്ടിക താഴെക്കൊടുക്കുന്നു. 
1965 ൽ നടന്ന മണ്ഡല പുനഃക്രമീകരണത്തിൽ മണ്ഡലങ്ങളുടെ ആകെയുള്ള എണ്ണം 127 ൽ നിന്ന് 140 ആയി വർദ്ധിച്ചു. 2006 ലെ തിരഞ്ഞെടുപ്പ് വരെ ഇതേ നിലയിലാണ് തിരഞ്ഞെടുപ്പ് നടന്നിരുന്നത്. 1965 ലെ മണ്ഡലം പുനഃക്രമീകരണത്തിനുശേഷം 1967 ലാണ് ആദ്യ തിരഞ്ഞെടുപ്പ് നടന്നത്.

1965-ലെ നിയമസഭാമണ്ഡലം പുനർനിർണ്ണയത്തിനു ശേഷം നിലവിൽ വന്ന നിയമസഭാമണ്ഡലങ്ങളുടെ പട്ടിക താഴെക്കൊടുക്കുന്നു.
1956 ൽ കേരളം രൂപീകൃതമായതിനുശേഷം 1957 ൽ നടന്ന ആദ്യതിരഞ്ഞെടുപ്പിൽ 127 നിയമസഭാമണ്ഡലങ്ങളായിരുന്നു ഉണ്ടായിരുന്നത്. 1962 ലെ തിരഞ്ഞെടുപ്പ് വരെ ഈ നില തുടർന്നുപോന്നു.

1957-ലെ നിയമസഭാമണ്ഡലങ്ങളുടെ പട്ടിക താഴെക്കൊടുക്കുന്നു.



</doc>
<doc id="272137" url="https://ml.wikipedia.org/wiki?curid=272137" title="വാഥ് ഫൂ">
വാഥ് ഫൂ

തെക്കൻ ലാവോസിലെ ഒരു പുരാതന ഖമർ ക്ഷേത്ര സമുച്ചയമാണ് വാഥ് ഫൂ(ലാവോ ഭാഷ: ວັດພູ ). ലാവോസിലെ ചമ്പാസാക് പ്രവിശ്യയിൽ ഫൂ കാവോ എന്ന മലനിരകലുടെ അടിവാരത്തിൽ, മെക്കോങ് നദിയിൽനിന്നും ഏകദേശം 6കി.മീ മാറിയാണ് ഈ ക്ഷേത്രസമുച്ചയം സ്ഥിതിചെയ്യുന്നത്.
ഖമർ വാസ്തുശൈലിയിൽ പണിതീർത്ത ഒരു ഹൈന്ദവ ക്ഷേത്രസമുച്ചയമാണ് വാഥ് ഫൂ. ശിവലിംഗത്തിന്റെ ആകൃതിയിലുള്ള ഒരു പർവതമാണ് ഫൂകാവോ. ആയതിനാൽ ഇത് ലിംഗപർവ്വതം എന്നും പണ്ടുകാലത്ത് അറിയപ്പെട്ടിരുന്നു. പവിത്രമായ പർവ്വതമായാണ് ഫൂ കാവോയെ വിശ്വാസികൾ കണക്കാക്കിയിരുന്നത്. പിൽകാലത്ത് ഥേരവാദ ബുദ്ധരുടെ തീർത്ഥാടനകേന്ദ്രമായി ഈ പ്രദേശം മാറി. 2001-ൽ വാഥ് ഫൂ ക്ഷേത്ര സമുച്ചയവും അനുബന്ധ അധിവാസകേന്ദ്രങ്ങളും യുനെസ്കൊയുടെ ലോകപൈതൃക കേന്ദ്രങ്ങളിൽ സ്ഥാനം ലഭിച്ചു.


</doc>
<doc id="272146" url="https://ml.wikipedia.org/wiki?curid=272146" title="ജോൺ ലോ">
ജോൺ ലോ

സ്കോട്ടിഷ് ധനകാര്യവിദഗ്ദ്ധനായിരുന്നു ജോൺ ലോ.(21 ഏപ്രിൽ1671 – 21 മാർച്ച് 1729). 
പണം വിനിമയത്തിനു പകരം നിൽക്കുന്നതു മാത്രമെന്നും, വ്യാപാരമാണ് പണത്തിനു അടിസ്ഥാനം നൽകുന്നതെന്നും അദ്ദേഹം വിശദീകരിയ്ക്കുകയുണ്ടായി. "ലൂയി പതിഞ്ചാമന്റെ" ഭരണകാലത്ത് ഫ്രാൻസിൽ ധനകാര്യവകുപ്പിന്റെ ചുമതല വഹിച്ചിരുന്നതു ലോ ആയിരുന്നു.

1716 ൽ ലോ ഫ്രാൻസിലെ "ബാങ്ക് ഷെനഹാലെ" ("Banque Générale")എന്ന സ്വകാര്യബാങ്കിനു രൂപം നൽകുകയുണ്ടായി. മിസിസിപ്പി കമ്പനിയുടെ തകർച്ചയ്ക്കും, ഫ്രാൻസിലെ സാമ്പത്തികതകർച്ചയ്ക്കും അക്കാലത്ത് കാരണമായത് ലോയുടെ സാമ്പത്തികനയങ്ങൾ ആണെന്നു കരുതപ്പെട്ടിരുന്നു.

വിലകളെ സംബന്ധിച്ച ശോഷണസിദ്ധാന്തവും (The Scarcity Theory of Value),റിയൽ ബിൽ തത്ത്വവും ജോൺ ലോ രുപം നൽകിയ രണ്ടു സിദ്ധാന്തങ്ങളാണ്. 



</doc>
<doc id="272156" url="https://ml.wikipedia.org/wiki?curid=272156" title="മേഘനാഥ് സാഹ">
മേഘനാഥ് സാഹ

ജ്യോതിർഭൗതികത്തിന് (Astrophysics) നിസ്‌തുലമായ സംഭാവനകൾ നൽകിയ ഭാരതീയ ശാസ്‌ത്രജ്ഞനായിരുന്നു മേഘനാഥ്‌ സാഹ (ഒക്ടോബർ 6, 1893 - ഫെബ്രുവരി 16, 1956). 'സാഹയുടെ താപ അയണീകരണ സമവാക്യം' (Saha's Thermo-lonisation equation) എന്നറിയപ്പെടുന്ന കണ്ടുപിടുത്തം ജ്യോതിർഭൗതികത്തിലെ ഒരു പ്രധാന സംഭാവനയായി കരുതുന്നു. ഒരു പദാർത്ഥം വളരെ ഉയർന്ന താപനിലയിലേക്കെത്തുമ്പോൾ, ഇതിന്റെ ഇലക്‌ട്രോണുകൾക്ക്‌ ആറ്റത്തിന്റെ പുറത്തുകടക്കാനുള്ള ഊർജ്ജം ലഭിക്കും (അയണീകൃതമാകും). ഇങ്ങനെയുള്ള പ്രവർത്തനമാണ്‌ താപഅയണീകരണം എന്നറിയപ്പെടുന്നത്‌. സൂര്യനുൾപ്പെടെയുള്ള നക്ഷത്രങ്ങളെക്കുറിച്ചുള്ള പഠനത്തിന്‌ ഇത്‌ പുതിയ ദിശാബോധം നൽകി. സാഹ സമവാക്യം ഉപയോഗിച്ച്‌ നക്ഷത്രങ്ങളുടെ വർണരാജി അപഗ്രഥിച്ചാൽ അതിൻറെ താപനില അറിയാൽ സാധിക്കുമെന്നത്‌ അസ്‌ട്രോഫിസിക്‌സിന്റെ വളർച്ചയുടെ നാഴികകല്ലായി.

ഇന്നത്തെ ബംഗ്ലാദേശ്‌ തലസ്ഥാന നഗരിയായ ധാക്കയ്‌ക്ക്‌ 45 കിലോമീറ്റർ മാറി സ്ഥിതി ചെയ്യുന്ന ശിവതാരാളി എന്ന ഗ്രാമത്തിൽ 1893 ഒക്ടോബർ 6 നാണ്‌ മേഘനാഥ്‌ സാഹയുടെ ജനനം. പലചരക്ക്‌ വ്യാപാരിയായിരുന്ന ജഗന്നാഥ്‌ സാഹയുടെയും ഭുവനേശ്വരിദേവിയുടെ അഞ്ചാമത്തെ മകനായിരുന്ന സാഹയുടെ ബാല്യകാലം താരതമ്യേന ദുർബലമായ സാമ്പത്തികാവസ്ഥയിലായിരുന്നു. പ്രാഥമിക വിദ്യാഭ്യാസത്തിന്‌ ശേഷം വീട്ടിൽ നിന്നും എഴുമൈൽ അകലെയുള്ള മിഡിൽ സ്‌കൂളിൽ പ്രവേശനം തേടി. സ്‌കൂളിന്‌ സമീപത്തുള്ള ഒരു ഡോക്‌ടറുടെ കൂടെ താമസിച്ച്‌ അദ്ദേഹത്തിന്റെ സഹായിയായി നിന്ന്‌ ലഭിക്കുന്ന തുച്ഛമായ പ്രതിഫലം കൊണ്ടാണ്‌ പഠനം, ഭക്ഷണം എന്നിവ മുന്നോട്ട്‌ കൊണ്ടുപോയത്‌. എല്ലാ പ്രതിബന്ധങ്ങളെയും മറികടന്ന്‌ ധാക്കാ മിഡിൽ സ്‌കൂൾ പരീക്ഷയിൽ ഒന്നാമനായി, അങ്ങനെ നേടിയ സ്‌കോളർഷിപ്പിന്റെ സാമ്പത്തികബലത്തിലാണ്‌ ധാക്കാ കോളിജിയറ്റ്‌ സ്‌കൂളിൽ ചേരുന്നത്‌. 1905 ൽ ബ്രിട്ടീഷുകാർ നടത്തിയ ബംഗാൾ വിഭജനത്തിനെതിരെ ജനവികാരം ശക്തമായിരുന്ന അക്കാലത്ത്‌ സഹപാഠികൾക്കൊപ്പം ഗവർണറിനെ സന്ദർശിച്ചതിനെ തുടർന്ന്‌ സ്‌കോളർഷിപ്പും സ്‌കൂൾ പഠനവും തടസപ്പെട്ടു. പിന്നീട്‌ കിഷോരിലാൽ ജൂബിലി സ്‌കൂളിൽ ചേർന്ന്‌ പഠിച്ചു.

ഗണിതശാസ്‌ത്രവും ചരിത്രവും സാഹയുടെ ഇഷ്‌ടവിഷയങ്ങളായിരുന്നു. കോളജു വിദ്യാഭ്യാസം പ്രശസ്‌തമായ കൽക്കത്താ പ്രസിഡൻസി കോളേജിലായിരുന്നു. അക്കാലത്ത്‌ അതിപ്രശസ്‌തരുടെ ഒരു നിരതന്നെ പ്രസിഡൻസിയെ സമ്പന്നമാക്കിയിരുന്നു. രസതന്ത്ര വിഭാഗത്തിൽ പ്രഫുല്ല ചന്ദ്ര റായ്‌ ഭൗതികശാസ്‌ത്രത്തിൽ ജഗദീഷ് ചന്ദ്ര ബോസ് എന്നിവർ അദ്ധ്യാപകരായും പില്‌കാലത്ത്‌ പ്രശസ്‌ത ശാസ്‌ത്രജ്ഞൻമാരായി തീർന്ന സത്യേന്ദ്രനാഥ്‌ ബോസ്‌, പി.സി. മഹലനോബിസ്‌ ജ്ഞാൻ ഘോഷ്, ജെ.എൻ. മുഖർജി എന്നിവർ സഹപാഠികളായും ബോസിനുണ്ടായിരുന്നു. പിന്നീട് പ്രഗല്ഭനായ ഗണിതജ്ഞനായിരുന്ന അമിയ ചരൺ ബാനെർജി അദ്ദേഹത്തിന്റെ അടുത്ത സുഹൃത്തായിരുന്നു. ഗണിതശാസ്‌ത്രം മുഖ്യവിഷയമാക്കി 1913 ൽ പ്രസിഡൻസിയിൽ നിന്നും രണ്ടാം റാങ്കോടെ ബിരുദം കരസ്ഥമാക്കി. ഒന്നാംറാങ്ക്‌ സത്യേന്ദ്രനാഥ്‌ ബോസിനായിരുന്നു. തുടർന്ന്‌ പ്രയുക്ത ഗണിതശാസ്‌ത്രത്തിൽ ബിരുദാനന്തര ബിരുദവും റാങ്കോടു കൂടിതന്നെ കരസ്ഥമാക്കി.

പുതുതായി സ്ഥാപിച്ച കൊൽക്കത്ത സയൻസ്‌ കോളേജിൽ അദ്ധ്യാപകനായി ചേർന്ന്‌ ഔദ്യോഗികജീവിതം ആരംഭിച്ചു. അധ്യാപനവൃത്തിക്കൊപ്പം തന്നെ ഗവേഷണത്തിലും ഏർപ്പെട്ടു. 1918 ൽ രാധികാറാണിയെ വിവാഹം കഴിച്ചു. 1919 ൽ ഡോക്‌ടറേറ്റ്‌ നേടുകയും ചെയ്‌തു. സതീർത്ഥനായ സത്യേന്ദ്രനാഥ്‌ബോസും അദ്ധ്യാപകനായി അവിടെയുണ്ടായിരുന്നത്‌ സാഹയ്‌ക്ക്‌ ഏറെ അനുഗ്രഹമായിരുന്നു. സാഹയും സത്യേന്ദ്രനാഥും ചേർന്ന്‌ ആൽബർട്ട്‌ ഐൻസ്റ്റീന്റെ ആപേക്ഷികതാ സിദ്ധാന്തം ഇംഗ്ലീഷിലേക്ക്‌ തർജമ ചെയ്‌തിരുന്നു. ഇതിന്റെ ഒരു പകർപ്പ്‌ പ്രിൻസ്റ്റണിലുള്ള ഐൻസ്റ്റൈൻ ആർക്കീവ്‌സിൽ സൂക്ഷിച്ചിട്ടുണ്ട്‌. 1919 ൽ രണ്ടുവർഷം നീളുന്ന യൂറോപ്പ്‌ പര്യടനത്തിന്‌ പുറപ്പെട്ടു. ലണ്ടനിലേയും ബെർലിനിലേയും ശാസ്‌ത്രസമൂഹത്തെയും പരീക്ഷണശാലയേയും ഗവേഷണ സൗകര്യത്തിന്‌ പ്രയോജനപ്പെടുത്തി. 1922 ൽ കൽക്കത്താ സർവകലാശാലയിൽ ഭൗതികശാസ്‌ത്ര വിഭാഗത്തിൽ പ്രൊഫസറായി ജോലിയിൽ തിരികെയെത്തി. 1923 ൽ അലഹബാദ്‌ സർവകലാശാലയിലെ ഭൗതികശാസ്‌ത്ര വിഭാഗം വകുപ്പുമേധാവിയായുള്ള ജോലി സ്വീകരിച്ചു. 1927ൽ അദ്ദേഹം റോയൽ സൊസൈറ്റി ഫെല്ലൊ ആയി.1934 ലെ ഇന്ത്യൻ സയൻസ് കോൺഗ്രസ്സിന്റെ 21 മത് സെഷന്റെ അധ്യക്ഷനായിരുന്നു. പത്മഭൂഷൺ നേടിയ ഭൗതികശാസ്ത്രജ്ഞനായ ഡി.എസ്. കോത്താരി ഈ കാലയളവിൽ ഇദ്ദേഹത്തിന്റെ ശിഷ്യനായിരുന്നു. 1930 വരെ സാഹ അൻപതോളം ഗവേഷണ പ്രബന്ധങ്ങൾ വിവിധ ജേർണലുകളിൽ പ്രസിദ്ധീകരിച്ചു. 1956ൽ മരണം വരെ കൽക്കട്ട സർവകലാശാലയിലെ ഫാക്കൽട്ടി ഓഫ് സയൻസിലെ ഡീനും പ്രൊഫസ്സറും ആയിരുന്നു.

1938 ൽ പണ്‌ഡിറ്റ്‌ ജവഹർലാൽ നെഹ്‌റുവിന്റെ നേതൃത്വത്തിൽ രൂപംകൊടുത്ത ദേശീയ പ്ലാനിംഗ്‌ കമ്മിറ്റിയിലെ സജീവാംഗമായിരുന്നു. സാമൂഹിക വിപ്ലവത്തിനായി വ്യവസായിക വളർച്ച അത്യന്താപേക്ഷിതമാണെന്ന്‌ അദ്ദേഹം വാദിച്ചു. അലഹബാദ്‌ സർവ്വകലാശാലയിലെ ഭൗതികശാസ്‌ത്രവിഭാഗം, കൽക്കട്ടയിലെ ഇൻസ്റ്റിറ്റിയൂട്ട്‌ ഓഫ്‌ ന്യൂക്ലിയർ ഫിസിക്‌സ്‌, നാഷണൽ അക്കാഡമി ഓഫ്‌ സയൻസ്‌, ഇൻഡ്യൻ ഫിസിക്കൽ സൊസൈറ്റി, ഇൻഡ്യൻ അസോസിയേഷൻ ഫോർ ദ്‌ കൾട്ടിവേഷൻ ഓഫ്‌ സയൻസ്‌, സാഹ ഇൻസ്റ്റിറ്റിയൂട്ട്‌ ഓഫ്‌ ന്യൂക്ലിയർ ഫിസിക്‌സ്‌ എന്നിങ്ങനെ ഒട്ടേറെ സ്ഥാപനങ്ങൾ പടുത്തുയർത്തുന്നതിലും മികച്ച സംഭാവനകൾ നല്‌കി. സയൻസ്‌ ആൻഡ്‌ കൾച്ചർ എന്ന പ്രസിദ്ധീകരണം ആരംഭിച്ചു. മരിക്കുന്നതുവരെ ഇതിന്റെ എഡിറ്റർ ആയിരുന്നു. ഇന്ത്യയിലെ നദീജല പ്ലാനിംഗിന്റെ മുഖ്യശില്‌പിയായിരുന്നു. ദാമോദർവാലി പ്രോജക്‌ട്‌ തയ്യാറാക്കിയതും സാഹയുടെ നേതൃത്വത്തിലായിരുന്നു.

1934 ലെ ഇന്ത്യൻ സയൻസ്‌ കോൺഗ്രസ്‌ അദ്ധ്യക്ഷനായിരുന്നു. ജനകീയ പ്രശ്‌നങ്ങളിൽ ഇടപെട്ടിരുന്ന ഒരു ശാസ്‌ത്രാന്വേഷിയായിരുന്നു ഇദ്ദേഹം. മറ്റുള്ള ശാസ്‌ത്രജ്ഞന്മാരിൽ നിന്നും ഭിന്നമായി സജീവ രാഷ്‌ട്രീയത്തിലും ഇദ്ദേഹം ഇടപെട്ടിരുന്നു. 1952 ൽ തിരഞ്ഞെടുപ്പിൽ മത്സരിച്ച്‌ മികച്ച ഭൂരിപക്ഷത്തോടെ പാർലമെന്റ്‌ അംഗമായി തിരഞ്ഞെടുക്കപ്പെട്ടു. രാജ്യത്ത്‌ ആണവോർജ കമ്മീഷൻ രൂപവത്കരിക്കണം എന്ന ഹോമി ജെ. ഭാഭയുടെ നിർദ്ദേശം പണ്‌ഡിറ്റ്‌ ജവഹർലാൽ നെഹ്‌റു സാഹയുടെ അഭിപ്രായത്തിന്‌ വിട്ടിരുന്നു. ആണവോർജ സാധ്യതകൾ ചൂഷണം ചെയ്യുന്നതിനാവശ്യമായ പശ്ചാത്തല സൗകര്യങ്ങൾ സർവകലാശാലകളിലും മറ്റും ഒരുക്കിയ ശേഷമേ നമ്മുടെ രാജ്യത്ത്‌ ഇത്തരത്തിൽ ആണവോർജ കമ്മീഷൻ രൂപവത്കരിക്കാവൂ എന്ന്‌ മേഘനാഥ്‌ സാഹ നെഹ്‌റുവിന്‌ മറുപടി നൽകി.

ഭാരതത്തിന്റെ പാർലമെന്റിൽ ന്യൂക്ലിയർ ഊർജ്ജത്തിന്റെ ഉപയോഗം സംബന്ധിച്ച ആദ്യ ചർച്ച തുടങ്ങിവെച്ചതും 1954 ൽ മേഘനാഥ്‌ സാഹയായിരുന്നു.ഇതിനിടെ അസ്‌ട്രോണൊമിക്കൽ സൊസൈറ്റി ഓഫ്‌ ഫ്രാൻസിന്റെ വിശിഷ്‌ട ആയുഷ്‌കാല അംഗത്വവും ഇദ്ദേഹത്തെ തേടിയെത്തി. അസ്‌ട്രോഫിസിക്‌സിൽ മൗലിക ചിന്തയ്‌ക്കും ഗവേണത്തിനും അടിത്തറയിട്ട ജീവിതകാലമായിരുന്നു മേഘനാഥ്‌ സാഹയുടേത്‌.

മിക ശാസ്ത്രജ്ഞരെയും പോലെ സാഹയും ഒരു നിരീശ്വരവാദിയായിരുന്നു. ഇദ്ദേഹം 1956 ഫെബ്രുവരി 16-ന് 62-ആം വയസ്സിൽ ഹൃദയാഘാതത്തെത്തുടർന്ന് അന്തരിച്ചു.


</doc>
<doc id="272160" url="https://ml.wikipedia.org/wiki?curid=272160" title="മാരീചൻ">
മാരീചൻ

രാവണന്റെ കിങ്കരനായ ഒരു രാക്ഷസനാണ് മാരീചൻ. 

രാമായണത്തിന്റെ ആരണ്യകാണ്ഡത്തിൽ രാവണന്റെ നിർദ്ദേശമനുസരിച്ച് മാരീചൻ രാമനേയും ലക്ഷ്മണനേയും സീതയുടെ അടുത്തുനിന്നും മാറ്റുന്നു. ഈ സമയത്തു വേഷപ്രച്ഛന്നനായി എത്തുന്ന രാവണൻ സീതയെ തട്ടിക്കൊണ്ടുപോകുന്നു. സ്വർണ്ണ വർണ്ണത്തിലുള്ള മാനായി വന്ന മാരീചനെ ശ്രീ രാമൻ വധിക്കുന്നു.


</doc>
<doc id="272165" url="https://ml.wikipedia.org/wiki?curid=272165" title="കലണ്ടറുകളുടെ പട്ടിക">
കലണ്ടറുകളുടെ പട്ടിക



</doc>
<doc id="272175" url="https://ml.wikipedia.org/wiki?curid=272175" title="ഗൺപതിപുലെ">
ഗൺപതിപുലെ

മഹാരാഷ്ട്രയിലെ രത്നഗിരി ജില്ലയിൽ സ്ഥിതി ചെയ്യുന്ന ഒരു കൊങ്കൺ തീരദേശപട്ടണമാണ് ഗൺപതിപുലെ. വിനോദസഞ്ചാരികളെ ആകർഷിക്കുന്ന കടൽത്തീരവും ഒരു ഗണപതിക്ഷേത്രവുമാണ് ഇവിടുത്തെ പ്രധാന ആകർഷണങ്ങൾ. പ്രതിവർഷം 5 ലക്ഷത്തിലേറെ വിനോദസഞ്ചാരികൾ ഇവിടം സന്ദർശിക്കുന്നതായി കണക്കാക്കപ്പെടുന്നു.

ഗണപതി('ഗണസ്' അഥവാ സൈന്യത്തിന്റെ അധിപനായ ഹിന്ദു ദേവൻ), 'പുലെ'(മണൽക്കൂനകൾ) എന്നീ വാക്കുകളിൽ നിന്നാണ് ഗൺപതിപുലെ എന്ന പേരുണ്ടായതെന്ന് കരുതപ്പെടുന്നു. ഒരു സ്ത്രീയുടെ വാക്കുകളിൽ കുപിതനായി ഗണപതി ഗുലെയിൽ നിന്നും പുലെയിലേക്ക് പോയതായി ഒരു കഥയും ഈ പേരിന് നിദാനമായി ഇവിടെ പ്രചാരത്തിലുണ്ട്.


</doc>
<doc id="272184" url="https://ml.wikipedia.org/wiki?curid=272184" title="കാൺപൂർ ഉപരോധം 1857">
കാൺപൂർ ഉപരോധം 1857

1857 ലെ ഇന്ത്യൻ സ്വാതന്ത്ര്യസമരത്തിലെ ഒരു സുപ്രധാന ഏടാണ് നാനാ സാഹിബിന്റെ നേതൃത്വത്തിൽ നടന്ന കാൺപൂർ ഉപരോധം. ജനറൽ വീലറുടെ അധികാരപരിധിയിലുള്ള കാൺപൂർ പട്ടാള ബാരക്, നാനാ സാഹിബ് നയിച്ച വിമതസേന ഉപരോധിച്ചു കീഴ്പെടുത്തുകയായിരുന്നു. വിമതസൈന്യത്തിനെതിരേ ബ്രിട്ടീഷ് പട്ടാളത്തിനു ശക്തമായി പ്രതിരോധിക്കാൻ പോലും കഴിഞ്ഞിരുന്നില്ല. ബ്രിട്ടീഷ് സേനയുടെ കീഴടങ്ങലിനു പകരമായി അലഹബാദിലേക്കുള്ള സുരക്ഷിതമായ പലായനം എന്നതായിരുന്നു നാനാ സാഹിബ് ജനറൽ വീലറിന്റെ മുന്നിൽ വച്ച നിർദ്ദേശം. വീലർ ഈ നിർദ്ദേശത്തെ അംഗീകരിച്ചെങ്കിലും, അലഹബാദിലേക്കുള്ള പലായന മധ്യേ ബ്രിട്ടീഷ് സൈനികരേയും കുടുംബത്തേയും വിമതസൈന്യം കൂട്ടക്കൊലക്കിരയാക്കുകയായിരുന്നു.

കാൺപൂർ തിരിച്ചു പിടിച്ച ബ്രിട്ടീഷ് സൈന്യം ഈ കൂട്ടക്കൊലക്ക് പ്രതികാരം ചെയ്യുകയായിരുന്നു. കാൺപൂരിലെ ഗ്രാമങ്ങളും, സാധാരാണ ജനങ്ങളും സൈന്യത്തിന്റെ പ്രതികാരത്തിന്റെ ഇരയായി മാറി. ഏതാണ്ട് 7000 ഓളം വരുന്ന സാധാരണ ജനങ്ങളെ ബ്രിട്ടീഷ് പട്ടാളം ബീബിഘർ കൂട്ടക്കൊലക്കു പകരമായി കൊന്നൊടുക്കി എന്ന് ചരിത്രഗവേഷകനായ അമരേഷ് മിശ്ര ചൂണ്ടിക്കാണിക്കുന്നു. എന്നാൽ ഇത് തികച്ചും അതിശയോക്തിപരമായ കണക്കുകൾ മാത്രമാണെന്ന് ചില ചരിത്രകാരന്മാർ സമർത്ഥിക്കുന്നു.

ബ്രിട്ടീഷ് ഈസ്റ്റ് ഇന്ത്യാ കമ്പനിയെ സംബന്ധിച്ചിടത്തോളം സുപ്രധാനമായ ഒരു സ്ഥലമായിരുന്നു കാൺപൂർ. പഴയ ഗ്രാന്റ് ട്രങ്ക് റോഡിനരികിലുള്ള പട്ടണത്തിൽ നിന്നും വളരെ എളുപ്പത്തിൽ സിന്ധ്, പഞ്ചാബ്, ഔധ എന്നിവിടങ്ങളിലേക്ക് എത്തിച്ചേരാമായിരുന്നു. 

1857 ജൂണിൽ കാൺപൂരിനടുത്ത സ്ഥലങ്ങളിൽ കലാപം പൊട്ടിപ്പുറപ്പെട്ടു. മീററ്റ്, ആഗ്ര, ലക്നൗ, മഥുര എന്നിവിടങ്ങളിലുള്ള ശിപായി റാങ്കിലുള്ള പട്ടാളക്കാർ കലാപം തുടങ്ങിയപ്പോഴും, കാൺപൂരിലെ ശിപായികൾ ബ്രിട്ടീഷ് നേതൃത്വത്തോട് കൂറുള്ളവരായി തന്നെ തുടർന്നു. കാൺപൂർ ജനറലായിരുന്ന ഹ്യൂ വീലർ പ്രാദേശിക ഭാഷ വശമുള്ളയാളും, അവിടുത്ത ആചാരങ്ങളെ മറ്റുള്ള ബ്രിട്ടീഷുകാരിൽ നിന്നും വ്യത്യസ്തമായി ആദരിക്കുന്ന ആളുമായിരുന്നു. കൂടാതെ മാത്രമല്ല ഒരു ഇന്ത്യൻ സ്ത്രീയെ ആയിരുന്നു വീലർ വിവാഹം കഴിച്ചിരുന്നത്. കാൺപൂരിലെ ശിപായികൾ തന്നോട് കൂറുള്ളവരായിരിക്കുമെന്ന ആത്മവിശ്വാസം വീലർ വച്ചു പുലർത്തിയിരുന്നു. അതുകൊണ്ടു തന്നെ തന്റെ അധീനതയിലുള്ള രണ്ട് റജിമെന്റുകളെ ലക്നൗവിലെ കലാപത്തെ അമർച്ച ചെയ്യുന്നതിനായി വീലർ അയക്കുകയും ചെയ്തു.

ബ്രിട്ടീഷ് ഈസ്റ്റ് ഇന്ത്യാ കമ്പനി തനിക്കവകാശപ്പെട്ട പെൻഷൻ നിഷേധിച്ചതുമൂലമുള്ള വൈരാഗ്യവുമായി നിലകൊള്ളുന്ന നാനാ സാഹിബിനെക്കുറിച്ച് പലരും വീലർക്ക് മുന്നറിയിപ്പു കൊടുത്തിരുന്നു. എന്നാൽ തന്റേയും തന്റെ സൈന്യത്തിന്റേയും സേവനം ആവശ്യമുള്ളപ്പോൾ ബ്രിട്ടീഷ് സൈന്യത്തിനു നൽകിക്കൊള്ളാമെന്നു പറഞ്ഞ് നാനാ സാഹിബ് ബ്രിട്ടീഷുകാരെ പോലും അതിശയിപ്പിച്ചു.

കാൺപൂരിലെ ബ്രിട്ടീഷ് സൈനിക വിഭാഗത്തിൽ ഏതാണ്ട് 900 ഓളം ആളുകൾ മാത്രമേ ഉണ്ടായിരുന്നുള്ളു. ഇതിൽ പട്ടാളക്കാരായി ഉണ്ടായിരുന്നത് കേവലം 300 പേർ മാത്രമായിരുന്നു. മുന്നൂറോളം പേർ സ്ത്രീകളും കുട്ടികളുമായിരുന്നു. ബാക്കിയുള്ളവരിൽ വ്യാപാരികളും, എൻജിനീയേഴ്സും, സേവകരും ആയിരുന്നു. സേവകരിൽ മുഖ്യപങ്കും പ്രാദേശികരായിരുന്നു കലാപം തുടങ്ങിയ ഉടൻ തന്നെ അവരെല്ലാവരും ജോലി ഉപേക്ഷിച്ചു പോയി.

അപ്രതീക്ഷിതമായി കലാപം കാൺപൂരിലേക്കും എത്തിച്ചേർന്നാൽ അതിനെ തടുക്കാൻ ബ്രിട്ടീഷ് പട്ടാളത്തിന് ഏറ്റവും അനുയോജ്യമായ സ്ഥലം കാൺപൂരിന്റെ വടക്കു ഭാഗത്തുള്ള കോട്ടയായിരുന്നു. വളരെ ബലമുള്ള മതിലുകളുള്ള ഒരു കോട്ടയായിരുന്നു അത്,കൂടാതെ ഖജനാവ് പ്രവർത്തിച്ചിരുന്നത് ഈ കോട്ടയിലായിരുന്നതിനാൽ അതീവ സുരക്ഷയും ഉണ്ടായിരുന്നു. എന്നിട്ടും, കാൺപൂരിന്റെ തെക്കു വശത്തുള്ള ഒരു പട്ടാള ബാരക്കായിരുന്നു വീലർ സുരക്ഷിതസ്ഥാനമായി തിരഞ്ഞെടുത്തത്. കുതിരപ്പട്ടാളത്തിനു വേണ്ടി നിർമ്മിക്കപ്പെട്ട ഒരു ബാരക്കായിരുന്നു അത്. വേണ്ടത്ര ശുചിത്വം ഉള്ള പ്രദേശമല്ലായിരുന്നു അത്. വെള്ളത്തിന്റെ ലഭ്യതയും പരിമിതമായിരുന്നു. കൂടാതെ ബാരക്കിനു ചുറ്റും കിടങ്ങുകൾ കുഴിക്കാൻ ആ കടുത്ത വേനൽക്കാലത്ത് പട്ടാളക്കാർക്ക് കഴിഞ്ഞതുമില്ല. ബാരക്കിനു ചുറ്റുമുള്ള വലിയ കെട്ടിടങ്ങൾ കലാപകാരികൾക്ക് മറഞ്ഞിരുന്നു നിറയൊഴിക്കാൻ സാധിക്കുന്ന തരത്തിലുള്ളതുമായിരുന്നു. കാൺപൂരിൽ വേണ്ടത്ര സുരക്ഷിതസ്ഥാനങ്ങൾ ഉണ്ടായിരുന്നിട്ടും, ഈ സ്ഥലം തന്നെ തിരഞ്ഞെടുക്കാനുള്ള വീലറുടെ തീരുമാനം ഇന്നും അഞ്ജാതമായി തുടരുന്നു.

ഗംഗാ നദിയുടെ കരയിലുള്ള ഫത്തേഗാർ എന്ന പട്ടാള ക്യാംപിൽ നിന്നാണ് കലാപം കാൺപൂരിലേക്കും പടരുന്നു എന്ന സൂചനകൾ ലഭിച്ചത്. ശിപായികളെ കലാപത്തിൽ നിന്നും അകറ്റി നിർത്താൻ അവരെ കൂടുതൽ ജോലികളിൽ വ്യാപൃതരാക്കാൻ വീലർ ശ്രമിച്ചു. ഫത്തേഗാർ ബാരക്കിൽ കലാപം തുടങ്ങിയത് വളരെ പെട്ടെന്നാണ്. 1857 മേയ് 31 തുടങ്ങിയ കലാപത്തിൽ രണ്ട് ഇംഗ്ലീഷ് സൈനികോദ്യോഗസ്ഥർ കൊല്ലപ്പെട്ടു. പിറ്റേ ദിവസം ക്യാംപിലെത്തിയ മുതിർന്ന ഉദ്യോഗസ്ഥരായ ഫെയ്ററേയും, കാരിയേയും കലാപകാരികൾ ആക്രമിച്ചു. കാരി അവിടെ നിന്നും ഓടി രക്ഷപ്പെടുകയായിരുന്നു.

ഫത്തേഗാർ കലാപത്തെക്കുറിച്ച് വിവരം ലഭിച്ചപ്പോൾ തന്നെ, കാൺപൂർ പട്ടാള ക്യാംപിലുള്ളവർ നേരത്തേ കണ്ടു വെച്ചിരുന്ന സുരക്ഷിതസ്ഥാനത്തേക്ക് മാറാൻ തുടങ്ങി. കാൺപൂർ ബാരകിൽ നാലു റെജിമെന്റ് പട്ടാളമായിരുന്നു ആ സമയം ഉണ്ടായിരുന്നത്. കാൺപൂർ മാഗസിന്റെ സുരക്ഷ ശക്തമാക്കിയിരുന്നു. കാൺപൂരിലെ ശിപായിമാർ അതുവരെ വിമതസേനയിലേക്കു മാറിയിട്ടുമില്ലായിരുന്നു. തൽക്കാലം കാൺപൂരിൽ ഒരു കലാപത്തിന്റെ സാധ്യതയില്ലായിരുന്നുവെങ്കിലും, അതെപ്പോൾ വേണമെങ്കിലും സംഭവിക്കാമെന്നും വീലർ കണക്കുക്കൂട്ടിയിരുന്നു. 

1857 ജൂൺ 7 ന് മദ്യപിച്ച് ബോധം നശിച്ച ബ്രിട്ടീഷ് പട്ടാള ഉദ്യോഗസ്ഥനായ ലെഫ്ടനന്റ് കോക്സ് ഒരു ഇന്ത്യൻ ശിപായിയുടെ നേർക്കു നിറയൊഴിച്ചുവെങ്കിലും, അയാൾ വെടിയേൽക്കാതെ രക്ഷപ്പെട്ടു. പട്ടാളക്കോടതി കോക്സിനെ ഒരു ദിവസത്തെ ജയിൽ ശിക്ഷക്കു വിധേയനാക്കി. എന്നാൽ ഈ സംഭവം ശിപായിമാർക്കിടയിൽ ഒരു അതൃപ്തിക്കു കാരണമായി. കലാപം മറ്റിടങ്ങളിൽ തുടങ്ങിയതിന്റെ വെളിച്ചത്തിൽ, അത് കാൺപൂരിലും ആവർത്തിക്കാതിരിക്കാൻ, ഇന്ത്യൻ ശിപായികളെ വിളിച്ചു വരുത്തി ഒന്നൊന്നായി വധിച്ചേക്കുമെന്നുള്ള ഒരു കിംവദന്തി ഇവർക്കിടയിൽ പരന്നു. ഇത്തരം സംഭവങ്ങൾ ഇന്ത്യൻ ശിപായിമാരെ വിമതരാവാൻ പ്രേരിപ്പിച്ചു.

1857 ജൂൺ 5 പുലർച്ചെ ഒരു മണിക്ക് കാൺപൂരിലെ ശിപായിമാരും കലാപം തുടങ്ങി. രണ്ടാം ബംഗാൾ കുതിരപ്പട്ടാളത്തിലെ സൈനികരാണ് ആദ്യം വെടിവെപ്പു തുടങ്ങിയത്. മേജറായിരുന്ന ഭവാനി സിംഗ് ആയിരുന്നു ആദ്യം വെടിയുതിർത്തത്. എന്നാൽ അദ്ദേഹത്തെ സഹപ്രവർത്തകർ ചേർന്ന് കീഴ്പെടുത്തുകയായിരുന്നു. പെട്ടെന്നു തന്നെ കാൺപൂരിലെ ഏറ്റവും വിശ്വസനീയരും, വിധേയരുമായ രണ്ട് റെജിമെന്റുകൾ അപ്രതീക്ഷിതമായി കലാപത്തിൽ പങ്കു ചേർന്നു കൊണ്ട് വെടിവെപ്പു തുടങ്ങി. പിറ്റേ ദിവസമായപ്പോഴേക്കും, ഏതാണ്ട് പകുതിയോളം വരുന്ന പട്ടാളക്കാർ വിമതരായി, ബാക്കി അവശേഷിക്കുന്നവർ ജനറൽ വീലറോടൊപ്പം തന്നെ തുടർന്നു.

പേഷ്വാ ബാജി റാവു രണ്ടാമന്റെ ദത്തു പുത്രനും ഭരണാധികാരിയുമായ നാനാ സാഹിബ് കലാപത്തിനു മുന്നേ തന്നെ ബ്രിട്ടീഷുകാരോട് വിധേയത്വം പ്രഖ്യാപിച്ചിട്ടുള്ളയാളായിരുന്നു. ബാജി റാവു രണ്ടാമന്റെ മരണശേഷം, മകന് ലഭിക്കേണ്ടതായ പെൻഷൻ ബ്രിട്ടീഷ് അധികാരികൾ തടഞ്ഞിരുന്നു, നാനാ സാഹിബ് ബാജി റാവുവിന്റെ യഥാർത്ഥ പുത്രനല്ലെന്നതായിരുന്നു കാരണം. ഇതിനെതിരേ നാനാ സാഹിബ് ഇംഗ്ലണ്ടിലെ അധികാരികൾക്ക് പരാതി നൽകിയിരുന്നുവെങ്കിലും, അവർ അത് തള്ളിക്കളയുകയായിരുന്നു. ഈ കാരണങ്ങൾ നിലനിൽക്കെ തന്നെ നാനാ സാഹിബ് ബ്രിട്ടീഷുകാർക്ക് സഹായം വാഗ്ദാനം ചെയ്തത് അമ്പരപ്പിക്കുന്നതായിരുന്നു.

ആകെ താറുമാറായ കാൺപൂരിലെ പട്ടാള റെജിമെന്റിലേക്ക് നാനാ സാഹിബ് തന്റെ സേനയുമായി വന്നെത്തി. കോട്ടക്കു കാവലായി നിന്നിരുന്ന പട്ടാളക്കാർക്ക് പുറത്തു നടക്കുന്ന സംഭവങ്ങളെക്കുറിച്ച് വ്യക്തമായ ധാരണയില്ലായിരുന്നു. നാനാ സാഹിബ് തങ്ങളെ നയിക്കാനായാണ് എത്തിയതെന്നായിരുന്നു ഇവർ കരുതിയിരുന്നത്. കാൺപൂരിൽ കലാപം പൊട്ടിപ്പുറപ്പെട്ടാൽ താൻ സഹായവുമായി എത്തിച്ചേർന്നുകൊള്ളാമെന്ന് നാനാ സാഹിബ് മുമ്പ് ജനറൽ വീലർക്കു ഉറപ്പു കൊടുത്തിരുന്നതുമാണ്, അതുകൊണ്ട് തന്നെ പട്ടാളക്കാർക്ക് യാതൊന്നും സംശയിക്കേണ്ടിയിരുന്നുമില്ല. എന്നാൽ കോട്ടയിൽ കടന്നതോടെ താൻ ബഹാദൂർ ഷായുടെ ഉത്തരവിനനുസരിച്ച് പ്രവർത്തിക്കുന്നയാളാണെന്നും, വിമതരുടെ കൂടെ ബ്രിട്ടീഷുകാർക്കെതിരേയാണെന്നും ഉറക്കെ പ്രഖ്യാപിച്ചു.

കോട്ടയിലെ ഖജനാവ് കൈവശപ്പെടുത്തിയശേഷം, നാനാ സാഹിബ് ഗ്രാന്റ് ട്രങ്ക് പാത വഴി, തന്റെ പിതാവിൽ നിന്നും ബ്രിട്ടീഷുകാർ കൈവശപ്പെടുത്തിയ മറാത്ത സാമ്രാജ്യം തിരിച്ചു പിടിക്കാൻ പുറപ്പെട്ടു. കാൺപൂർ കീഴടക്കാനും നാനാ സാഹിബ് തീരുമാനിച്ചിരുന്നു. കല്യാൺപൂർ എന്ന സ്ഥലത്തു വെച്ച് ഡൽഹിയിലേക്ക് പോകുന്ന വിമതസേനയെ കണ്ടുമുട്ടുകയും, അവരോട് കാൺപൂരിലേക്ക് ബ്രിട്ടീഷുകാരെ കീഴടക്കാൻ തിരിച്ചുപോകാനും നാനാ സാഹിബ് ആവശ്യപ്പെട്ടു. എന്നാൽ വിമതസൈന്യം അത് നിരസിച്ചു. നാനാസാഹിബ് അവർക്ക് ഇരട്ടി വേതനം വാഗ്ദാനം ചെയ്തതോടെ, അവർ നാനാ സാഹിബിനൊപ്പം ചേരാൻ തീരുമാനിച്ചു.

1857 ജൂൺ 5 ന് ജനറൽ വീലറുടെ നേതൃത്വത്തിലുള്ള പട്ടാള ക്യാംപ് ആക്രമിക്കുമെന്ന് നാനാ സാഹിബ് ഇംഗ്ലീഷുകാർക്ക് കത്തയച്ചു. പിറ്റേ ദിവസം രാവിലെ, വിമതസൈന്യവുമായി ജനറൽ വീലറുടെ അധീനതയിലുള്ള പട്ടാള ബാരക് നാനാ സാഹിബ് ആക്രമിച്ചു. നാനാ സാഹിബിന്റെ ആക്രമണത്തെ എതിരിടാൻ മാത്രം ബ്രിട്ടീഷ് പട്ടാളം സജ്ജമായിരുന്നില്ല. കടുത്ത സൂര്യാഘാതവും, ജലക്ഷാമവും ബ്രിട്ടീഷ് പട്ടാളത്തിലെ അനവധി ആളുകളുടെ ജീവനെടുത്തു. ബ്രിട്ടീഷ് പട്ടാളത്തിന്റെ പരാജയകഥ പടർന്നതോടെ നാനാ സാഹിബിന്റെ കൂടെ ചേരാൻ കൂടുതൽ വിമതർ വന്നു ചേർന്നു. ജൂൺ 10 ആയപ്പോഴേക്കും നാനാ സാഹിബിന്റെ കീഴിൽ ഏതാണ്ട് 15000 ത്തിനടുത്ത് വിമതസൈനികർ എത്തിച്ചേർന്നിരുന്നു.

നാനാ സാഹിബിനെതിരേയുള്ള യുദ്ധം ബ്രിട്ടീഷുകാരെ സംബന്ധിച്ചിടത്തോളം വളരെ ദുഷ്കരമായിരുന്നു. പതിനായിരക്കണക്കിനാളുകളോട് എതിരിടാൻ നാമമാത്രമായ ബ്രിട്ടീഷുകാർ മാത്രമേ ഉണ്ടായിരുന്നുള്ളു. നാനാ സാഹിബിനെതിരേ പ്രത്യാക്രമണത്തിനു നേതൃത്വം നൽകിയൽ ജനറൽ ജോൺ മൂർ ആയിരുന്നു. പക്ഷേ വിമതസൈന്യത്തിനെതിരേ പിടിച്ചു നിൽക്കാൻ അവർക്കായില്ല. കനത്തചൂടുകാരണം, ബ്രിട്ടീഷുകാർക്ക് സൂര്യാഘാതമേൽക്കുകയുണ്ടായി. മരണമടഞ്ഞ സൈനികരെ മറവുചെയ്യാൻ പോലും ഇവർക്കായില്ല. വെള്ളം വറ്റിയ ഒരു കിണറിലേക്കാണ് മൃതദേഹങ്ങളെ മറവു ചെയ്തത്. ഈ നടപടികളും, വേണ്ടത്ര ശുചിത്വമില്ലായ്മയും ക്യാംപിൽ ചിക്കൻപോക്സ്, കോളറ തുടങ്ങിയ അസുഖങ്ങൾക്ക് കാരണമായി. ഇത് ബ്രിട്ടീഷുകാരെ ഏറെ തളർത്തി.

കോട്ടക്കു ചുറ്റുമുള്ള ചെറിയ കിടങ്ങുകളിൽ വെടിമരുന്ന് നിറച്ചിട്ടുണ്ടാവാം എന്ന തെറ്റിദ്ധാരണയുടെ പുറത്ത് കോട്ടയ്ക്കകത്ത് ചെന്ന് ആക്രമിക്കാതെ, പുറമേ നിന്നും വെടിവെപ്പു നടത്തുകയായിരുന്നു വിമത സൈന്യം. ജൂൺ 13 ന് കോട്ടയിലുള്ള ആശുപത്രി കെട്ടിടം വെടിവെപ്പിൽ പൂർണ്ണമായും തകർന്നതോടെ ബ്രിട്ടീഷുകാർക്ക് മരുന്നുകളും, വൈദ്യസഹായവും പുറമേ നിന്നും കിട്ടാതായി. കോട്ടക്കകത്തേക്ക് കടക്കാൻ വിമതസൈന്യം ശ്രമിച്ചുവെങ്കിലും, ബ്രിട്ടീഷ് പട്ടാളത്തിന്റെ ശക്തമായ എതിർപ്പുമൂലം സാധിച്ചില്ല. ജൂൺ 21 ഓടെ ബ്രിട്ടീഷ് സൈന്യത്തിന്റെ മൂന്നിലൊന്ന് ഇല്ലാതായി. മാനസികമായും അവർ ക്ഷീണിച്ചു.

ബ്രിട്ടീഷ് സൈന്യം പരാജയത്തിന്റെ വക്കിലായി, ജനറൽ വീലർ മാനസികമായി ആകെ തളർന്നു. വെള്ളത്തിന്റെ അപര്യാപ്തതയും, പകർച്ചവ്യാധിയുമെല്ലാം യുദ്ധം അവസാനിപ്പിക്കുന്നതിനെക്കുറിച്ച് ചിന്തിക്കാൻ ജനറൽ വീലറെ പ്രേരിപ്പിച്ചു. നാനാ സാഹിബുമായി ഒരു ഒത്തു തീർപ്പിലെത്താൻ ജനറൽ വീലർ തന്റെ ഉദ്യോഗസ്ഥനായ ജോനാ ഷെപ്പേഡിനെ നിയോഗിച്ചു, എന്നാൽ ജോനാ കോട്ടക്കു പുറത്തിറങ്ങിയ ഉടൻ തന്നെ വിമതസൈന്യം അദ്ദേഹത്തെ പിടികൂടി ജയിലിനുള്ളിലാക്കി.

കീഴടങ്ങാമെങ്കിൽ ഗംഗയുടെ കരയിലുള്ള സതിചൗരാ ഘട്ട് വഴി അലഹബാദിലേക്ക് സുരക്ഷിതമായി പലായനം ചെയ്യാനുള്ള സൗകര്യം ഒരുക്കിത്തരാമെന്ന സന്ദേശവുമായി ഒരു യൂറോപ്യൻ വനിതയെ നാനാ സാഹിബ് ജനറൽ വീലറുടെ അടുത്തേക്കയച്ചു. ഈ സന്ദേശത്തിൽ നാനാ സാഹിബിന്റെ ഒപ്പു പതിച്ചിട്ടില്ലായിരുന്നതുകൊണ്ടു തന്നെ വീലർ ഈ വ്യവസ്ഥയെ സംശയത്തോടെ നോക്കിക്കാണുകയും, തള്ളിക്കളയുകയും ചെയ്തു. ആദ്യ സന്ദേശം എത്തിച്ചേർന്നതോടെ ബ്രിട്ടീഷുകാർക്കുള്ളിൽ തന്നെ രണ്ടഭിപ്രായം ഉയർന്നു വന്നു. ഒരു കൂട്ടർ യുദ്ധം തുടരാമെന്നു വാദിച്ചപ്പോൾ, എതിർവിഭാഗം നാനാസാഹിബിന്റ വ്യവസ്ഥകളെ അംഗീകരിച്ച് അലഹബാദിലേക്ക് രക്ഷപ്പെടുന്നതാണ് നല്ലതെന്ന അഭിപ്രായക്കാരായിരുന്നു. ആദ്യത്തെ സന്ദേശത്തിനു മറുപടി ലഭിക്കാതായപ്പോൾ നാനാ രണ്ടാമതൊരു സന്ദേശം കൂടി അയച്ചു, ഇത്തവണ തന്റെ ഒപ്പു കൂടി പതിച്ചതായിരുന്നു കത്ത് കൊടുത്തയച്ചത്. അവസാനം ജനറൽ വീലർ നാനാ സാഹിബിനു മുന്നിൽ കീഴടങ്ങി, നാന പറഞ്ഞതു പോലെ, സതി ചൗരാ ഘട്ട് വഴി അലഹബാദിലേക്കു പലായനം ചെയ്യാൻ തീരുമാനിച്ചു.

27 ജൂൺ 1957 ന് വീലറുടെ കീഴിലുള്ള അവശേഷിക്കുന്ന സൈനികർ ബാരകിൽ നിന്നും പുറത്തു വന്നു. ഇവർക്കു സഞ്ചരിക്കാൻ ആനകളേയും, പല്ലക്കുകളും നാനാ സാഹിബ് തയ്യാർ ചെയ്തിരുന്നു. ഗംഗയുടെ കരയിലുള്ള സതിചൗരാ ഘട്ടിലെത്തിയ ശേഷം അവിടെ നിന്ന് അലഹബാദിലേക്കു കടക്കാനായിരുന്നു പദ്ധതി. ഇവിടെ ഇവർക്കു നദി കടക്കാനായി വഞ്ചികളും ഏർപ്പാടാക്കിയിരുന്നു. കുട്ടികളും സ്ത്രീകളും, അടങ്ങുന്ന ഈ സംഘത്തെ വിമതസൈന്യം അകമ്പടി സേവിച്ചിരുന്നു. സതിചൗരാ ഘട്ടിൽ പതിവിനു വിപരീതമായ ഗംഗയിൽ വെള്ളം കുറവായിരുന്നു. നദീ തീരത്തു തയ്യാറാക്കി നിറുത്തിയിരുന്ന വള്ളങ്ങൾക്ക് ഇത്ര കുറഞ്ഞ ജലനിരപ്പിൽ സഞ്ചരിക്കുവാനാകുമായിരുന്നില്ല.

ഈ സമയത്തുണ്ടായിരുന്ന ആശയക്കുഴപ്പത്തിൽ ഒരു ചെറിയ വെടിവെപ്പുണ്ടാവുകയും അത് ഒരു കലാപമായി കത്തിപ്പടരുകയും ചെയ്തു. ബ്രിട്ടീഷുകാർ തങ്ങളെ ആക്രമിക്കുകയാണെന്നു തെറ്റിദ്ധരിച്ച് വിമതർ കടുത്ത ആക്രമണം അഴിച്ചു വിടുകയും, ഇംഗ്ലീഷുകാരെ ഒന്നൊന്നായി വകവരുത്തുകയും ചെയ്തു. 120 ഓളം വരുന്ന സ്ത്രീകളും കുട്ടികളും ആണ് കൊല്ലപ്പെടാതെ അവശേഷിച്ചത്. സതിചൗരാ ഘട്ടിൽ ആരാണ് ആദ്യം വെടിവെപ്പു തുടങ്ങിയതെന്ന കാര്യം ഇന്നും അജ്ഞാതമായി തുടരുന്നു. ബ്രിട്ടീഷുകാരെ ഇല്ലാതാക്കാനുള്ള നേരത്തേ തയ്യാറാക്കിയ പദ്ധതിയുടെ ഭാഗമായാണ് നാനാ സാഹിബ് ജലനിരപ്പ് തീരെ കുറഞ്ഞ സതി ചൗരാ ഘട്ടിൽ തന്നെ അവരെ എത്തിച്ചതെന്ന് ബ്രിട്ടീഷുകാർ ആരോപിക്കുമ്പോൾ, നാനാ സാഹിബിന് അങ്ങനെയൊരു പദ്ധതി ഉണ്ടായിരുന്നില്ലെന്ന് ചരിത്രകാരന്മാർ പറയുന്നു.

സതിചൗരാഘട്ടിലെ കൂട്ടക്കൊലയിൽ നിന്നും രക്ഷപ്പെട്ട വനിതകളേയും, കുട്ടികളേയും നാനാ സാഹിബ് അടുത്തു തന്നെയുള്ള ഒരു ചെറിയ കൊട്ടാരത്തിൽ പാർപ്പിച്ചു. സ്ത്രീകൾക്കു വേണ്ടി മാത്രം ഉള്ള ഭവനം എന്നർത്ഥം വരുന്ന ബീബിഘർ കോട്ടയായിരുന്നു അത്. കാൺപൂർ തിരിച്ചുപിടിക്കാൻ ബ്രിട്ടീഷുകാർ വൻ സന്നാഹവുമായി എത്തുമെന്നറിയാമായിരുന്ന നാനാ സാഹിബ് അവർക്കെതിരേ വിലപേശാനുള്ള ഒരു ആയുധമായാണ് ഇവരെ തടവിലാക്കിയത്. നാനാ സാബ് വിചാരിച്ചിരുന്നതുപോലെ, ബ്രിട്ടീഷ് പട്ടാളം കാൺപൂർ ലക്ഷ്യമാക്കി വരുന്നുണ്ടായിരുന്നു. ഹെൻട്രി ഹാവെലോക്കിന്റെ നേതൃത്വത്തിലുള്ള ഈ സൈന്യത്തോടെതിരിടാൻ നാനാ സാഹിബ് തന്റെ അനന്തരവനായ ബാലാ റാവുവിനെ നിയോഗിച്ചെങ്കിലും, ബാല ബ്രിട്ടീഷ് പട്ടാളത്തിനു മുന്നിൽ ദയനീയമായി കീഴടങ്ങുകയായിരുന്നു. ബ്രിട്ടീഷുകാർ കാൺപൂർ കീഴടക്കയതോടെ നാനാ സാഹിബിന്റെ വിലപേശലുകൾ അവസാനിച്ചു. കാൺപൂരിലേക്കുള്ള മാർഗ്ഗമദ്ധ്യേ ബ്രിട്ടീഷ് സൈനികർ ഗ്രാമീണരേയും, സാധാരണജനങ്ങളേയും ഒന്നും വെറുതെവിട്ടില്ല. സതിചൗരാ ഘട്ട് കൂട്ടക്കൊലക്കു പ്രതികാരം ചെയ്യുകയായിരുന്നു അവർ.

ബ്രിട്ടീഷ് പട്ടാളം ഗ്രാമീണരോട് ചെയ്ത പാതകത്തിനു പകരമായി തടവിലുള്ള സ്ത്രീകളേയും കുട്ടികളേയും കൊന്നു കളയണമെന്ന് വിമതസൈന്യത്തിലെ ചിലർ നാനാ സാഹിബിനോട് ആവശ്യപ്പെട്ടു. അവസാനം തടവുകാരെ കൊന്നു കളയാൻ തീരുമാനിച്ചു. തടവുകാരെ ഇല്ലാതാക്കാനുള്ള നിർദ്ദേശം നൽകിയത് നാനാ സാഹിബാണെന്ന് ബ്രിട്ടീഷ് ചരിത്രകാരന്മാർ രേഖപ്പെടുത്തിയിരിക്കുന്നു. എന്നാൽ ഈ നിർദ്ദേശം നൽകിയത്, അസിമുള്ള ഖാനോ, തടവുകാരുടെ മേൽനോട്ടക്കാരിയായിരുന്ന ഹുസ്സൈനി ഖാനുമോ ആയിരിക്കാമെന്നു കരുതപ്പെടുന്നു. സ്ത്രീകളേയും കുട്ടികളേയും ഒന്നൊഴിയാതെ വിമതസൈന്യം കൊന്നൊടുക്കി. ഇവരെ ഇല്ലാതാക്കാൻ ഹുസ്സൈനി ഖാൻ കശാപ്പുകാരുടെ സഹായം പോലും തേടിയിരുന്നു.

കാൺപൂർ തിരിച്ചുപിടിച്ചിതിനുശേഷം, ബീബിഘറിലുള്ള തടവുകാരെ രക്ഷപ്പെടുത്താൻ ഒരു സംഘം സൈനികർ പുറപ്പെട്ടു. ബീബിഘറിലെത്തിയപ്പോഴാണ് തടവുകാർ ക്രൂരമായി കൊല്ലപ്പെട്ട വിവരം ഇവർ അറിയുന്നത്. തൊട്ടടുത്തുള്ള കിണറിൽ മൃതദേഹങ്ങൾ വലിച്ചെറിഞ്ഞിരിക്കുന്നു. ക്രുദ്ധരായ ബ്രിട്ടീഷ് പട്ടാളം, തങ്ങളുടെ ദേഷ്യവും പകയും പ്രാദേശികരയാ ഗ്രാമീണരുടെ മേൽ പ്രയോഗിക്കുകയായിരുന്നു. ഗ്രാമീണരെ കൊല്ലുകയും, വീടുകൾക്കു തീവെക്കുകയും ചെയ്തു. ഇത്ര ക്രൂരമായ പാതകം നടന്നിട്ടും, പ്രദേശവാസികൾ അതിനെതിരേ പ്രതികരിച്ചില്ല എന്നു പറഞ്ഞായിരുന്നു പട്ടാളക്കാരുടെ മർദ്ദനം.

ബ്രിഗേഡിയർ ജനറൽ നിലിന്റെ നേതൃത്വത്തിലായിരുന്നു പ്രതികാര നടപടികൾ. കലാപത്തിൽ പങ്കെടുത്തുവെന്ന് വിവരം ലഭിച്ച് എല്ലാ വിമതസൈനികരേയും തൂക്കിലിടാൻ നീൽ ഉത്തരവിട്ടു. വധശിക്ഷക്കു വിധേയമാക്കുന്നതിനു മുമ്പ്, ഹിന്ദുമതത്തിൽപെട്ട ശിപായിമാരെക്കൊണ്ട് ഗോമാംസം തീറ്റിച്ചു, മുസ്ലിംമതത്തിലുള്ള ശിപായിമാർക്ക് നിർബന്ധപൂർവ്വം പന്നിമാംസം നൽകി, ബ്രാഹ്മണകുലത്തിൽപ്പെട്ട ശിപായിമാരെ വധിക്കുന്നതിന് താഴ്ന്ന കുലത്തിൽപ്പെട്ട ശിപായിമാരെയാണ് നീൽ നിയോഗിച്ചത്. മൃതദേഹങ്ങൾ വലിച്ചെറിഞ്ഞ കിണറിനു സമീപത്തായാണ് എല്ലാ വിമതരേയും വധശിക്ഷക്കു വിധേയമാക്കിയത്.

ജൂലൈ 19 ന് ജനറൽ ഹാവെലോക്ക് ബിഥൂറിലേക്ക് സൈന്യവുമായി പോവുകയും, നാനാ സാഹിബിന്റെ കൊട്ടാരം യാതൊരു വിധ എതിർപ്പുകളും നേരിടാതെ പിടിച്ചെടുക്കുകയും ചെയ്തു. ബ്രിട്ടീഷ് സൈന്യം അവിടെയുള്ള സ്വത്തുകൾ കൊള്ളയടിക്കുകയും കൊട്ടാരത്തിനു തീവെക്കുകയും ചെയ്തു.

1857 നവംബറിൽ നാനാ സാഹിബിന്റെ സൈന്യാധിപനായിരുന്ന താന്തിയോ തോപ്പെ, ഒരു ചെറു സൈന്യത്തെ സംഘടിപ്പിച്ച് കാൺപൂർ തിരിച്ചു പിടിക്കാൻ ഒരു ശ്രമം നടത്തുകയുണ്ടായി. നവംബർ പകുതിയോടെ, താന്തിയോ തോപ്പേയും സൈന്യവും കാൺപൂരിന്റെ സുപ്രധാന പ്രദേശങ്ങളിൽ ആധിപത്യം സ്ഥാപിച്ചുവെങ്കിലും, ജനറൽ കോളിൻ കാംപ്ബെല്ലിന്റെ നേതൃത്വത്തിലുള്ള സൈന്യത്തോട് രണ്ടാം കാൺപൂർ യുദ്ധത്തിൽ പരാജയപ്പെടുകയായിരുന്നു. രണ്ടാം കാൺപൂർ യുദ്ധത്തോടെ, കാൺപൂരിലെ കലാപം അമർച്ചചെയ്യപ്പെട്ടു. ഗ്വാളിയോർ യുദ്ധത്തിൽ ഝാൻസി റാണിയെ സഹായിക്കാൻ താന്തിയോ തോപ്പെ ഗ്വാളിയോറിലേക്കു പുറപ്പെട്ടു.

നാനാ സാഹിബിനെ പിടികൂടുവാൻ ബ്രിട്ടീഷുകാർക്കായില്ല, അദ്ദേഹം യുദ്ധരംഗത്തു നിന്നും പെട്ടെന്ന് എവിടേക്കെന്നില്ലാതെ അപ്രത്യക്ഷനാവുകയായിരുന്നു. 1859 ൽ നാനാ സാഹിബ് നേപ്പാളിലേക്കു പലായനം ചെയ്തു. നാനാ സാഹിബിന്റെ പിന്നീടുള്ള ജീവിതത്തെക്കുറിച്ച് വ്യക്തമായ തെളിവുകളൊന്നും തന്നെ ലഭ്യമല്ല.

കാൺപൂർ കലാപം അടിച്ചമർത്തിയശേഷം അവിടെ മരിച്ചു വീണവരുടെ സ്മരണക്കായി ബ്രിട്ടീഷുകാർ ഒരു സ്മാരകം പണിതുയർത്തി. ബീബിഘർ കൂട്ടക്കൊലക്കുശേഷം മൃതദേഹങ്ങൾ വലിച്ചെറിഞ്ഞ കിണറിനു സമീപമായിരുന്നു സ്മാരകം നിർമ്മിച്ചത്. സ്മാരക നിർമ്മാണത്തിനായി ഏകദേശം 30000 പൗണ്ട് പ്രദേശവാസികളിൽ നിന്നും ബ്രിട്ടീഷുകാർ ബലമായി പിരിച്ചെടുത്തു. സ്ത്രീകളേയും കുട്ടികളേയും നിഷ്ഠൂരമായി കൊലചെയ്യുമ്പോൾ അവരെ സഹായിക്കാനായി ചെല്ലാതിരുന്നതിനുള്ള ശിക്ഷ എന്ന പേരിലാണ് ഈ തുക അവരിൽ നിന്നും പിരിച്ചത്.



</doc>
<doc id="272192" url="https://ml.wikipedia.org/wiki?curid=272192" title="സാമുവൽ അജയി ക്രൗത്തർ">
സാമുവൽ അജയി ക്രൗത്തർ

ആഫ്രിക്കൻ ഭൂഖണ്ഡത്തിലെ ആദ്യത്തെ തദ്ദേശീയ ആംഗ്ലിക്കൻ മെത്രാനും വേദപ്രചാരകനും ബഹുഭാഷാനിപുണനും ആയിരുന്നു സാമുവൽ അജയി ക്രൗത്തർ (ജനനം : 1809-നടുത്ത്; മരണം 1891 ഡിസംബർ 31). പത്തൊൻപതാം നൂറ്റാണ്ടിലെ ഏറ്റവും പ്രശസ്തനായ ആഫ്രിക്കൻ ക്രിസ്തീയ നേതാവായി അദ്ദേഹം കണക്കാക്കപ്പെടുന്നു. നൈജീരിയയിൽ ഓയോ പ്രവിശ്യയിലെ ഇസെയിൻ പ്രദേശത്ത്, യോറുബാ ഗോത്രത്തിൽ ജനിച്ച ക്രൗത്തർ 12 വയസ്സുള്ളപ്പോൾ ഫുലാനി അടിമവേട്ടക്കാരുടെ പിടിയിലായി. പല ഉടമകളിൾക്ക് കൈമാറ്റം ചെയ്യപ്പെട്ട അദ്ദേഹം അവസാനം പോർച്ചുഗീസുകാരായ അടിമക്കച്ചവടക്കാരുടെ കൈയ്യിലെത്തി. അവർ അടിമക്കപ്പലിൽ അമേരിക്കയിലേക്കു കൊണ്ടുപോകുന്നതിനിടെ, ബ്രിട്ടീഷ് നാവികസേന അദ്ദേഹത്തെ മോചിപ്പിച്ച് പശ്ചിമാഫ്രിക്കൻ രാജ്യമായ സിയരാ ലിയോണിൽ എത്തിച്ചു. അവിടെ ആംഗ്ലിക്കൻ വേദപ്രചാരകരുടെ സി.എം.എസ് സ്കൂളിൽ ചേർന്നു പഠിച്ച അദ്ദേഹം ക്രമേണ ക്രിസ്തീയവിശ്വാസവുമായി പരിചയപ്പെട്ട് 16-ആം വയസ്സിൽ ക്രിസ്തുമതം സ്വീകരിച്ചു. തുടർന്ന് നൈജർ, യോറുബാ പ്രദേശങ്ങളിലെ വേദപ്രചാരണദൗത്യങ്ങളിൽ പ്രധാന പങ്കു വഹിച്ച അദ്ദേഹത്തിന് ആംഗ്ലിക്കൻ സഭയിൽ ആദ്യം പൗരോഹിത്യവും ഒടുവിൽ മെത്രാൻ പദവിയും ലഭിച്ചു.

ഇംഗ്ലീഷിനു പുറമേ സ്വന്തം മാതൃഭാഷ യോറുബാ ഉൾപ്പെടെയുള്ള പല ആഫ്രിക്കൻ ഭാഷകളും പഠിച്ച ക്രൗത്തർ, ബൈബിളിന്റെ യോറുബാ പരിഭാഷക്കു മേൽനോട്ടം വഹിച്ചു. പല പശ്ചിമാഫ്രിക്കൻ ഭാഷകളുടേയും വികാസത്തിൽ അദ്ദേഹത്തിന്റെ സംഭാവന നിർണ്ണായകമായി. 


</doc>
<doc id="272195" url="https://ml.wikipedia.org/wiki?curid=272195" title="പുലയപ്പാട്ട്">
പുലയപ്പാട്ട്

എം. മുകുന്ദൻ എഴുതി 2005-ൽ പുറത്തിറക്കിയ മലയാളനോവലാണ് പുലയപ്പാട്ട്. ഉത്തരമലബാറിലെ പുലയരുടെ കഥയാണിത്. സാമൂഹികനീതിക്കുവേണ്ടിയും മാറ് മറയ്ക്കാനുള്ള സ്വാത്രന്ത്യത്തിനും വേണ്ടിയുള്ള പോരാട്ടങ്ങളും അറിയപ്പെടാത്ത കലാപങ്ങളും നോവലിൽ ചിത്രീകരിക്കപ്പെടുന്നു. ഇതിലെ പ്രധാനകഥാപാത്രമായ ഗൗതമന്റെ ജനനത്തേയും ജീവിതത്തേയും ഗൗതമബുദ്ധന്റെ ജീവിതവുമായി താരതമ്യപ്പെടുത്തിക്കൊണ്ടാണ് കഥ പറഞ്ഞുപോകുന്നത്. പ്രശസ്ത സാമൂഹിക-രാഷ്ട്രീയ വ്യക്തിത്വങ്ങളായ ബി.ആർ. അംബേദ്കർ, ഗാന്ധി, അയ്യങ്കാളി, കെ. കേളപ്പൻ, എ.കെ. ഗോപാലൻ തുടങ്ങിയവർ ഇതിലെ കഥാപാത്രങ്ങളായി കടന്നുവരുന്നു.


</doc>
<doc id="272203" url="https://ml.wikipedia.org/wiki?curid=272203" title="ഫ്രീഡ്റീഹ് വൂലർ">
ഫ്രീഡ്റീഹ് വൂലർ

ജർമ്മൻ രസതന്ത്രജ്ഞനും അജൈവവസ്തുക്കളിൽ നിന്നും ജൈവയൗഗികങ്ങൾ ആദ്യമായി സംശ്ലേഷിപ്പിച്ചെടുത്ത ശാസ്ത്രജ്ഞനുമാണ് ഫ്രീഡ്റീഹ് വൂലർ.( Friedrich Wöhler.-31ജൂലൈ 1800 – 23 സെപ്റ്റം: 1882)

1828 ൽ ആണ് വൂലർ അജൈവ സാമഗ്രികൾ ഉപയോഗിച്ച് യൂറിയ വേർതിരിച്ചെടുത്തത്. അമോണിയം സയാനേറ്റിനെ യൂറിയ ആക്കിമാറ്റുന്ന ഈ പ്രക്രിയ "വുലർ സംശ്ലേഷണം" അഥവാ "വൂലർ സന്ധാരണം" എന്നു വിളിക്കപ്പെടുന്നു. 


</doc>
<doc id="272211" url="https://ml.wikipedia.org/wiki?curid=272211" title="കണ്ണഞ്ചേരി">
കണ്ണഞ്ചേരി

മലപ്പുറം മലപ്പുറം ജില്ലയിലെ താനൂരിൽ പല ഭാഗങ്ങളിലായി നില കൊള്ളുന്ന കുടുംബ പേരാണ് "കണ്ണഞ്ചേരി". മുസ്‌ലിം നായർ വിഭാഗങ്ങളിലെ ജാതി പേരായും കുടുംബപേരായും കണ്ണഞ്ചേരി ഉപയോഗിച്ചതായി കാണുന്നുണ്ട്. നായർ ജാതിയിൽ നിന്നും ഇസ്‌ലാം സ്വീകരിച്ച് മതം മാറിയ മുസ്‌ലിംകളിലും ഈ കുടുംബ പേര് നില നിൽക്കുന്നുണ്ട്. ഓലപ്പീടികയിലും പരിസര പ്രദേശങ്ങളിലും രണ്ട് മതത്തിലും പെട്ട കണ്ണഞ്ചേരി കുടുംബപേരോടും ജാതി പേരോടും കൂടിയ കുടുംബങ്ങളുണ്ട്.

</doc>
<doc id="272215" url="https://ml.wikipedia.org/wiki?curid=272215" title="ശ്രീകൃഷ്ണവിലാസം">
ശ്രീകൃഷ്ണവിലാസം

സംസ്കൃതഭാഷയിൽ എഴുതപ്പെട്ട മഹാകാവ്യങ്ങളിൽ പ്രധാനപ്പെട്ടതാണ് ശ്രീകൃഷ്ണവിലാസം. സൌകുമാര്യം, സമത, പ്രസാദം, മാധുര്യം, അർത്ഥവ്യക്തി മുതലായ ഗുണങ്ങൾ ഇത്രമാത്രം തികഞ്ഞിട്ടുള്ള കാവ്യങ്ങൾ വേറെ ഉണ്ടെന്നു താന്നുന്നില്ല എന്നും അത്യന്തം മഹനീയമായ സ്ഥാനമാണ് ഈ ഗ്രന്ഥത്തിനെന്നും ഉള്ളൂർ കേരള സാഹിത്യ ചരിത്രത്തിൽ പരാമർശിക്കുന്നു. കേരളീയരായ സംസ്കൃത വിദ്യാർത്ഥികൾ ശ്രീരാമോദന്തം വായിച്ചു് ഒരു മാതിരി വിഭക്തിജ്ഞാനം സമ്പാദിച്ചു കഴിഞ്ഞാൽ പഠിക്കുന്ന ആദ്യത്തെ ഗ്രന്ഥം ഇതാണ്. സുകുമാരൻ എന്ന കവിയാണ് പൂർണ്ണമല്ലാത്ത ഈ കാവ്യം രചിച്ചതായി കരുതപ്പെടുന്നത്.

ഗുരുവിന്റെ ശാസനകാർക്കശ്യം സഹിക്കവയ്യാതെ അദ്ദേഹത്തെ വധിക്കുവാൻ സുകുമാരൻ ഒരു ദിവസം രാത്രിയിൽ തട്ടിൻപുറത്തു് ഒരു കല്ലുമായി ഒളിഞ്ഞിരുന്നു എന്നും അപ്പോൾ ഗുരുപത്നിക്കും ഗുരുവിനും തമ്മിൽ തനിക്കു് അത്യന്തം അഭിമാനജനകമായ ഒരു സംഭാഷണം കേൾക്കാനിടയായ അദ്ദേഹം അതുകേട്ടു പിറ്റേ ദിവസം കാലത്തു ഗുരുവധ്യോദ്യമത്തിനുള്ള ശിക്ഷയെന്തെന്നു ഗുരുവിൽ നിന്നു തന്നെ ഗ്രഹിച്ച്, ഒരു കുണ്ഡമുണ്ടാക്കി ഉമി നിറച്ചു് അതിൽ തീ കത്തിച്ചു് അവിടെനിന്നുകൊണ്ടു് ദേഹം നീറ്റി ആത്മഹത്യ ചെയ്തു എന്നും കേരളത്തിൽ ഒരൈതിഹ്യം സുകുമാരനെപ്പറ്റിയും പ്രഭാകരമിശ്രനെ സംബന്ധിച്ചുള്ള രീതിയിൽ പ്രചരിക്കുന്നുണ്ട്. ഉമിത്തീയിൽ നിൽക്കുമ്പോൾ സുകുമാരൻ ഉണ്ടാക്കിച്ചൊല്ലിയതാണു് ശ്രീകൃഷ്ണവിലാസമെന്നും ʻപശ്യ പ്രിയേ! കോങ്കണഭൂവിഭാഗാൻʼ എന്ന പദം ചൊല്ലിയപ്പോൾ നാക്കു വെന്തുപോകയാലാണു് ശേഷം ഭാഗം രചിക്കാഞ്ഞതു് എന്നും ഐതിഹ്യം ഇടരുന്നു. പ്രഭാകരനായിരുന്നു ആത്മഹത്യ ചെയ്തതെന്നും പ്രഭാകരന്റെ നാമാന്തരമാണു് സുകുമാരൻ എന്നും സങ്കല്പിക്കുന്നവരുമുണ്ടു്. ഈ ഐതിഹ്യങ്ങളിൽ യാതൊരു വാസ്തവാംശവും ഉള്ളതായി തനിക്കു തോന്നുന്നില്ലെന്ന് ഉള്ളൂർ പറയുന്നുണ്ട്. കാവ്യം സമാപിപ്പിക്കുന്നതിനു മുൻപു കവി മരിച്ചുപോയി എന്നു അദ്ദേഹം അനുമാനിക്കുന്നു.

ശ്രീകൃഷ്ണവിലാസം പന്ത്രണ്ടാമത്തെസർഗ്ഗം മുഴുപ്പിക്കുന്നതിന് കവിക്കു സാധിച്ചിട്ടില്ല. 
എന്ന അറുപത്താറാമത്തെ ശ്ലോകമാണ് അദ്ദേഹം ഒടുവിൽ എഴുതിയതു്. 
ശ്രീകൃഷ്ണവിലാസം പത്താം സർഗ്ഗത്തിൽ ഏതാനും ഭാഗംവരെ കവിയൂർ രാമൻനമ്പ്യാർ തർജ്ജമ ചെയ്തിട്ടുണ്ടു്. സംസ്കൃതത്തിൽ രാമപാണിവാദന്റെ വിലാസിനി എന്ന വ്യാഖ്യാനം സമ്പൂർണ്ണമാണ് ʻʻയത്രോദ്യതാനാം കുസുമാപചായേ കാന്താസു കല്പദ്രുമവാടികാസുˮ ഇത്യാദി ശ്ലോകത്തിനു് ʻʻകസുമാപചായേ പുഷ്പോച്ചയേ, ഹസ്താദാനേ ചേരസ്തേയ ഇതി ണ്യാന്താൽ അധഃസ്ഥിതാനാമേവ ഹസ്തേന പുഷ്പാപചയോ യുജ്യതേˮ എന്നും മറ്റും സമഞ്ജസമായി അർത്ഥകല്പനം ചെയ്യുന്ന പാണിവാദന്റെ സഹൃദയത്വം ശ്ലാഘനീയമായിരിക്കുന്നതായി ഉള്ളൂർ ചൂണ്ടിക്കാട്ടുന്നു. മറ്റൊരു വ്യാഖ്യാനത്തിന്റെ പേർ ബാലപാഠ്യയെന്നാണു്. ʻʻശ്രീവൈഷ്ണവാഗ്രസരവാരിജസത്തമൌ തൌ ഗോപാലമാധവഗുരൂˮ എന്ന പദ്യത്തിൽ നിന്നു ഗോപാലപ്പിഷാരടിയും മാധവവാരിയരുമാണു് വ്യാഖ്യാതാവിന്റെ ഗുരുക്കന്മാരെന്നു കാണുന്നു.
എന്ന പ്രസ്താവനയിൽനിന്നു ചെമ്പോലിൽ ഗോവിന്ദനെന്നൊരു പണ്ഡിതനാണു് വ്യാഖ്യാതാവെന്നും കൊല്ലം 1055 മുതൽ 1060 വരെ തിരുവിതാംകൂറിൽ നാടുവാണിരുന്ന വിശാഖം തിരുനാൾ മഹാരാജാവിന്റെ ആജ്ഞ അനുസരിച്ചു് ഇലത്തൂർ രാമസ്വാമിശാസ്ത്രികൾ ഉണ്ടാക്കിയ മഞ്ജുഭാഷിണിയാണു്. ഇതിന്റെ അഞ്ചാംസർഗ്ഗംവരെയുള്ള ഭാഗം മാത്രമേ ഞാൻ കണ്ടിട്ടുള്ളു. 



</doc>
<doc id="272217" url="https://ml.wikipedia.org/wiki?curid=272217" title="ആന്റണി ഈഡിൻ">
ആന്റണി ഈഡിൻ

കൺസർവേറ്റിവ് പാർട്ടിയുടെ രാഷ്ട്രീയ നേതാവും മുൻ ബ്രിട്ടീഷ്‌ പ്രധാനമന്ത്രിയുമാണ് റൊബർട്ട് ആന്റണി ഈഡിൻ KG, MC, PC (ജനനം: 1897 ജൂൺ 12 - മരണം: 1977 ജനുവരി 14). 1955 മുതൽ 1957 വരെ ഈഡിൻ പ്രധാനമന്ത്രിയായിരുന്നു. 
1897 ജൂൺ 12-ന് ഡർഹ്മിൽ ജനിച്ച അദ്ദേഹം ഇറ്റണിലും ഓക്സ്ഫോർഡിലും വിദ്യാഭ്യാസം ചേയ്തു. ഒന്നാം ലോകമഹായുദ്ധത്തിൽ സേവനമനിഷ്ടിച്ച ശേഷം 1923-ൽ ബ്രിട്ടീഷ് പാർലമെന്റിലേക്കു തിരഞ്ഞെടുക്കപെട്ടു. 

1935-ൽ തന്റെ മുപ്പത്തിയെട്ടാം വയസിൽ വിദേശകാര്യ സെക്രട്ടറിയാവുകയും അന്നത്തെ ബ്രിട്ടീഷ് പ്രധാനമന്ത്രിയായിരുന്ന നെവിൽ ചേംബർലിന്റെ ജർമൻ പ്രീണനത്തിൽ പ്രധിഷേധിച്ച് രാജി വയ്ച്ചു. 1940 മുതൽ 1945 വരെയും 1951 മുതൽ 1955 വരെ വിൻസ്റ്റൺ ചർച്ചിലിന്റെ കീഴിൽ വീണ്ടും വിദേശകാര്യ സെക്രട്ടറിയായി. 

1955 ഏപ്രിലിൽ തന്റെ അമ്പത്തി ഏഴാം വയസിൽ ചർച്ചിലിന്റെ പിൻഗ്ഗാമിയായി പ്രധാനമന്ത്രി പദം ഏറ്റെടുത്തു. 1955 മേയ് 5-ന് പൊതു തിരഞ്ഞെടുപ്പ് നടത്തി പതിനേഴിൽ നിന്നു അറുപത് എന്ന കൂടിയ ഭൂരിപക്ഷത്തോടെ വീണ്ടും പ്രധാനമന്ത്രിയായി ചുമതലയേറ്റു.

ചുമതലയേറ്റ ശേഷം ഈഡിൻ വിദേശ നയങ്ങളിൽ കൂടുതൽ ശ്രദ്ധ കേന്ദീകരിച്ചു. ആഭ്യന്തര നയങ്ങളും സാമ്പത്തിക നയങ്ങളും ഉപപ്രധാനമന്ത്രിയായ റാബ് ബട്ലറിനെ ഏല്പിച്ചു. ശീതയുദ്ധത്തിൽ ബ്രിട്ടൺന്റെ ശക്തി തെളിയിക്കുവാൻ ആയിരുന്നു ഈഡിന്റെ ശ്രമം. എന്നാൽ ബ്രിട്ടൺ ഒരു ശക്തി പ്രകടനത്തിനു പറ്റിയ സാമ്പത്തിക സ്ഥിതിയിൽ അല്ലായിരുന്നു. പല വികസന ദൗത്യങ്ങൾ ഇതു മൂലം നടക്കതെ പോവുകയുണ്ടായി. നയങ്ങളുടെ പോരായ്മ കാരണം ഒരു വർഷത്തിനുള്ളിൽ ഈഡിന്റെ ജനപിന്തുണ കുത്തനെ ഇടിയുകയുണ്ടായി.

ഈഡിൻ പ്രധാനമന്തി ആയിരുന്നപ്പോളാണ് സൂയസ് പ്രതിസന്ധി ഉടലെടുത്തതും അതു കൈകാര്യം ചെയ്ത രീതയിൽ നിരവിധി ആരോപണങ്ങൾ മരണശേഷവും അദ്ദേഹം നേരിട്ടു. ഇതെ തുടർന്ന് മദ്ധ്യപൂർവേഷ്യയിൽ ബ്രിട്ടീഷ് ആധിപത്യം പൂർണമായും അവസാനിച്ചതായാണ് നിരവധി രാഷ്ടീയ നിരീക്ഷകരും ചരിത്രകാരന്മാരും വിലയിരുത്തിയത്. സൂയസ് ഇടപെടലുകൾ പിന്നിട് ഈഡിന്റെ രാഷ്ടീയ ജീവിത അസ്തമയത്തിനു കാരണമായി.


</doc>
<doc id="272221" url="https://ml.wikipedia.org/wiki?curid=272221" title="മാണിക്കൽ ഗ്രാമപഞ്ചായത്ത് (Manickal Gramapanchayat)">
മാണിക്കൽ ഗ്രാമപഞ്ചായത്ത് (Manickal Gramapanchayat)

തിരുവനന്തപുരം ജില്ലയിൽ നെടുമങ്ങാട് താലൂക്കിൽ ഉൾപ്പെട്ടതാണ് മാണിക്കൽ ഗ്രാമപഞ്ചായത്ത്. ഈ പഞ്ചായത്തിൽ നിലവിൽ ഇരുപത്തൊന്ന് വാർഡുകളുണ്ട്. പഞ്ചായത്ത് ഓഫീസ് പിരപ്പൻകോട്ട് സ്ഥിതി ചെയ്യുന്നു. ഈ പഞ്ചായത്തിനെ രണ്ടായി വിഭജിച്ചുകൊണ്ട് എം.സി റോഡ് കടന്നുപോകുന്നു. 1940കളിൽ പഞ്ചായത്തിൻറെ കിഴക്കുഭാഗത്തുള്ള മലകളും പടിഞ്ഞാറുള്ള വെള്ളാനിക്കൽ കുന്നുകളും നിബിഡവനങ്ങളായിരുന്നു. മുയൽ, കാട്ടുപന്നി, മുള്ളൻപന്നി, കുറുക്കൻ, പുള്ളിപ്പുലി തുടങ്ങിയ വന്യമൃഗങ്ങൾ ഈ വനങ്ങളിൽ ധാരാളമായി കാണപ്പെട്ടിരുന്നു. ഇക്കാലത്ത് കന്യാകുളങ്ങരയിൽ പ്രവർത്തിച്ചിരുന്ന ഫോറസ്റ്റ് ഓഫീസാണ് ഇന്നത്തെ കന്യാകുളങ്ങര സാമൂഹികാരോഗ്യ കേന്ദ്രമായി മാറിയത്.

</doc>
<doc id="272228" url="https://ml.wikipedia.org/wiki?curid=272228" title="ജോഡി വില്യംസ്">
ജോഡി വില്യംസ്

1997-ലെ ശാന്തിക്കുളള നോബൽ പുരസ്കാരം നേടിയ വനിതയാണ് ജോഡി വില്യംസ്. പൊട്ടിത്തെറിക്കുന്ന ഭൂനിരപ്പിൽ കുഴിച്ചിട്ട സ്ഫോടകവസ്തുക്കൾക്കെതിരായാണ്(landmines) ജോഡി വില്യംസ് ശബ്ദമുയർത്തിയത്. യുദ്ധം നിറുത്തലാക്കിയാലും, സമാധാനം പ്രഖ്യാപിച്ചു കഴിഞ്ഞാലും നിദ്ദോഷരായ ജനങ്ങളെ കൊന്നൊടുക്കുകയോ അംഗഹീനരാക്കുകയോ ചെയ്യുന്ന ഈ യുദ്ധക്കോപ്പിന് നിരോധനമെർപ്പെടുത്താൻ അവർ രാഷ്ട്രനേതാക്കളോട് ആഹ്വാനം ചെയ്തു. . അവർ രൂപീകരിച്ച ICBL ( International campaign to Ban Landmines)എന്ന അന്താരാഷ്ട്ര സംഘടനയും ജോഡി വില്യംസിനോടൊപ്പം ഈ സമ്മാനത്തിന് അർഹമായി. 
1950 ഒക്റ്റോബർ 9-നാണ് ജോഡി ജനിച്ചത്. ജോൺ ഹോപ്കിന്സ് യൂണിവഴ്സിറ്റിയിൽ നിന്ന് അന്താരാഷ്ട്ര സമ്പക്കങ്ങളിൽ മാസ്റ്റേഴ്സ് ഡിഗ്രി എടുത്തു. മനുഷ്യാവകാശങ്ങൾ അനുവദിച്ചു കിട്ടാനും നിലനിറുത്താനുമായുളള പല പ്രസ്ഥാനങ്ങളിലും സജീവ പങ്കു വഹിച്ചിട്ടുണ്ട്.


</doc>
<doc id="272235" url="https://ml.wikipedia.org/wiki?curid=272235" title="പീറ്റർ ഓറ്റൂൾ">
പീറ്റർ ഓറ്റൂൾ

ലോറൻസ് ഓഫ് അറേബ്യ വീനസ് തുടങ്ങിയ ചലച്ചിത്രങ്ങളിൽ അഭിനയിച്ച നാടക ചലച്ചിത്ര നടനാണ് പീറ്റർ ഓറ്റൂൾ എന്നറിയപ്പെടുന്ന പീറ്റർ ജെയിംസ് ഓറ്റൂൾ (ജനനം: 1932 ഓഗസ്റ്റ് 2 - മരണം: 2013 ഡിസംബർ 14) .


</doc>
<doc id="272240" url="https://ml.wikipedia.org/wiki?curid=272240" title="ദീപിക പള്ളിക്കൽ">
ദീപിക പള്ളിക്കൽ

സ്ക്വാഷ് ലോകറാങ്കിങ്ങിൽ പത്താം സ്ഥാനത്തിനുള്ളിലെത്തുന്ന ആദ്യ ഇന്ത്യക്കാരിയാണ് ദീപിക പള്ളിക്കൽ പ്ളയേഴ്സ് അസോസിയേഷൻറെ മൂന്നു ടൂർ കിരീടങ്ങൾ 2011ൽ സ്വന്തമാക്കി. 20 റാങ്കിനുള്ളിലെത്തുന്ന ആദ്യ ഇന്ത്യൻ താരമെന്ന റെക്കോർഡും ദീപികയുടെ പേരിലായിരുന്നു.

പത്തനംതിട്ട ജില്ലയിലെ കല്ലൂപ്പാറയിൽ ബിസിനസുകാരൻ സഞ്ജീവ് ജോർജ് പള്ളിക്കലിന്റെയും സൂസൻ ഇട്ടിച്ചെറിയയുടെയും മകളാണ്. ഇന്ത്യൻ ക്രിക്കറ്റ് താരമായിരുന്നു. സൂസന്റെ പിതാവ് കെ.കെ. ഇട്ടിച്ചെറിയ മുൻ ബാസ്ക്കറ്റ് ബോൾ താരവും മാതാവ് ഗ്രേസി അത്‌ലറ്റുമായിരുന്നു. ചെന്നൈയിൽ താമസിക്കുന്ന ദീപിക ഒട്ടേറെ പരസ്യങ്ങളിലും മുഖം കാട്ടിയിട്ടുണ്ട്. ഐ.സി.ഐ.സി.ഐ പ്രുഡെൻഷ്യൽ, ഒലേ കോള, പെട്രെസോപ് എന്നിവയ്ക്കുവേണ്ടി ദീപിക മോഡലായി പ്രവർത്തിച്ചു.

2011ൽ ഇർവിനിൽ നടന്ന ഓറഞ്ച് കൗണ്ടി ഓപ്പണായിരുന്നു ദീപികയുടെ ആദ്യ പ്ളയേഴ്സ് അസോസിയേഷൻ ടൂർ കിരീടം. അമേരിക്കയിൽ രണ്ടാം കിരീടവും ഹോങ്കോങ്ങിൽ മൂന്നാം കിരീടവും നേടി. 2003 മേയിൽ സ്റ്റുട്ഗർട്ടിൽ നടന്ന ജർമൻ ജൂനിയർ സ്ക്വാഷ് ഒാപ്പൺ ജൂനിയർ തലത്തിൽ ദീപികയെ ശ്രദ്ധേയയാക്കി. 2005ലെ അണ്ടർ 15 ഏഷ്യൻ ചാംപ്യനും ദീപികയായിരുന്നു. പിന്നീടുഡച്ച് ജൂനിയർ കിരീടവും ദീപികയുടേതായി. 2005ൽ മലേഷ്യൻ ഓപ്പൺ, ഫ്രഞ്ച് ജൂനിയർ ഓപ്പൺ, ഓസ്‌ട്രേലിയൻ ജൂനിയർ ഓപ്പൺ, ഡച്ച് ജൂനിയർ ഓപ്പൺ വിജയങ്ങൾ ദീപികയുടെ മികവിൻറെ കിരീടങ്ങളാണ്. അണ്ടർ 15 വിഭാഗത്തിൽ ലോക ഒന്നാം നമ്പർ പദവിയും ദീപികയ്ക്കു നേടാനായി.

ആറു തവണ ലോകചാംപ്യനായിട്ടുള്ള ഓസ്‌ട്രേലിയയുടെ സാറ ഫിറ്റ്സ് ജെറാൾഡാണ് ദീപികയുടെ പരിശീലകൻ.പ്രമുഖ ഇന്ത്യൻ ക്രിക്കറ്റ് താരം ദിനേഷ് കാർത്തിക്കാണ് ഭർത്താവ്. 




</doc>
<doc id="272242" url="https://ml.wikipedia.org/wiki?curid=272242" title="മൂന്നു പൂക്കൾ">
മൂന്നു പൂക്കൾ

ശ്രീകാന്ത് പ്രൊഡക്ഷൻസിന്റെ ബാനറിൽ ശ്രീകന്ത് പ്രൊഡക്ഷൻസ് 1971-ൽ നിർമിച്ച മലയാളചലച്ചിത്രമാണ് മൂന്നു പൂക്കൾ.





</doc>
<doc id="272251" url="https://ml.wikipedia.org/wiki?curid=272251" title="അക്വാബ പോരാട്ടം">
അക്വാബ പോരാട്ടം

ജോർദാൻ തുറമുഖ നഗരമായ അക്വാബയിൽ 1917 ജൂലൈ 6-ന് ഔഡ ഇബു തായിയുടെ നേതൃത്ത്വത്തിലുള്ള അറബ് വിമത സേനയും ബ്രിട്ടീഷ് സൈനിക ഉദ്യോഗസ്ഥനായ ടി.ഇ. ലോറൻസും ഓട്ടൊമൻ സാമ്രാജ്യത്തിനെതിരെ നടത്തിയ പോരാട്ടമാണ് അക്വാബ പോരാട്ടം.


</doc>
<doc id="272253" url="https://ml.wikipedia.org/wiki?curid=272253" title="ഫെയറി ക്വീൻ">
ഫെയറി ക്വീൻ

ഇന്നു ലോകത്തിൽ പ്രവർത്തനക്ഷമമായതിൽ വച്ച് ഏറ്റവും പഴക്കമുള്ള റയിൽവേ എഞ്ചിനാണ് ഫെയറി ക്വീൻ.ന്യൂഡൽഹിയെയും രാജസ്ഥാനിലെ അൽവാറിനെയും ബന്ധിപ്പിച്ചാണ് ഈ തീവണ്ടി സർവ്വീസ് നിലവിലുള്ളത്.
1988 ലെ ഗിന്നസ് ബുക്ക് രേഖകളിൽ ഇതിനെ ഏറ്റവും പഴക്കമുള്ള പതിവു സർവ്വീസ് നടത്തുന്ന തീവണ്ടി എന്ന് വിശേഷിപ്പിച്ചിട്ടുണ്ട്.

130 കുതിരശക്തി (97 കി.വാട്ട്) പവർ പുറപ്പെടുവിയ്കുന്ന 1885 നിർമ്മിയ്ക്കപ്പെട്ട ഇതിന്റെ എഞ്ചിനിൽ രണ്ടു സിലിണ്ടർ ഘടിപ്പിച്ചിട്ടുണ്ട്. 40 കി.മീറ്റർ വേഗത മണിക്കൂറിൽ ആർജ്ജിക്കാനുള്ള കഴിവ് എഞ്ചിനുണ്ട്. 1857ലെ സ്വാതന്ത്ര്യസമരത്തിൽ സൈനികരെ വിന്യസിയ്ക്കാൻ ഉപയോഗപ്പെടുത്തിയിട്ടുള്ള ഈ തീവണ്ടി 1909 ൽ സർവ്വീസിൽ നിന്നു പിൻവലിയ്ക്കപ്പെടുകയും ദേശീയ റയിൽ പ്രദർശനശാലയിൽ പ്രതിഷ്ഠിയ്ക്കപ്പെടുകയും ചെയ്തു. 88 വർഷത്തിനു ശേഷം 1997ൽ വീണ്ടും ഗതാഗതത്തിനു ഉപയുക്തമാക്കുകയും നിലവിൽ വിനോദ സഞ്ചാരവുമായി ബന്ധപ്പെടുത്തി സർവ്വീസ് തുടരുകയും ചെയ്യുന്നു.



</doc>
<doc id="272255" url="https://ml.wikipedia.org/wiki?curid=272255" title="ദി മോട്ടോർ സൈക്കിൾ ഡയറീസ് (ചലച്ചിത്രം)">
ദി മോട്ടോർ സൈക്കിൾ ഡയറീസ് (ചലച്ചിത്രം)

2004-ൽ പുറത്തിറങ്ങിയ സ്പാനിഷ് ചലച്ചിത്രമാണ് ദി മോട്ടോർ സൈക്കിൾ ഡയറീസ് (). ചെ ഗുവേര തന്റെ ഇരുപത്തി മൂന്നാ വയസിൽ സുഹൃത്ത് ആൽബെർട്ടൊയുടെ ഒപ്പം ലാറ്റിൻ അമേരിക്കയിലൂടെ നടത്തിയ യാത്രയിൽ ഗുവേര എഴുതിയ കുറിപ്പുകളായ ദി മോട്ടോർ സൈക്കിൾ ഡയറീസ് ആസ്പദമാക്കിയാണ് ചിത്രം.



</doc>
<doc id="272257" url="https://ml.wikipedia.org/wiki?curid=272257" title="കലാമണ്ഡലം സത്യഭാമ">
കലാമണ്ഡലം സത്യഭാമ

മോഹിനിയാട്ടം കലാകാരിയാണ് നിരവധി പുരസ്കാരങ്ങൾക്കർഹയായ കലാമണ്ഡലം സത്യഭാമ. 
1954-ൽ വള്ളത്തോളിന്റെ സഹായത്തോടെ കേരള കലാമണ്ഡലത്തിൽ പഠിച്ചു. തോട്ടശ്ശേരി ചിന്നമ്മു അമ്മ നാലഞ്ചു നൃത്തയിനങ്ങൾ ഭാമയെ പഠിപ്പിച്ചു. മോഹിനിയാട്ടത്തോടൊപ്പം ഭരതനാട്യവും കലാമണ്ഡലം പത്മനാഭനാശാനിൽനിന്ന് കഥകളിയും പഠിച്ചു. പഠിക്കുന്ന കാലത്തുതന്നെ കലാമണ്ഡലം ട്രൂപ്പിന്റെ കൂടെ മലേഷ്യ - സിംഗപ്പൂർ യാത്രയിൽ പങ്കെടുത്തു. 1957-ൽ കലാമണ്ഡലത്തിൽ ജോലികിട്ടി. 1958-ൽ കലാമണ്ഡലം പത്മനാഭൻ നായരെ വിവാഹം കഴിച്ചു. തഞ്ചാവൂർകാരനായ ഭാസ്‌കരൻ മാസ്റ്ററുടെ സഹകരണത്തോടെ മോഹിനിയാട്ടശൈലിയിൽ 'കണ്ണകി', 'ചണ്ഡാലഭിക്ഷുകി' തുടങ്ങിയ നൃത്തനാടകങ്ങളുണ്ടാക്കി.

1991-ൽ കലാമണ്ഡലം വൈസ് പ്രിൻസിപ്പലായ ടീച്ചർ 92-ൽ പ്രിൻസിപ്പലായി. 93ൽ വിരമിച്ചു.
മോഹനിയാട്ടത്തിൽ ഘടനാപരമായ വലിയ മാറ്റം വരുത്തി. കഥകളിയിൽനിന്നും മോചിപ്പിച്ച് മോഹിനിയാട്ടത്തെ ലളിതമാക്കി. പുതിയ അടവും ഭംഗിയുള്ള മുദ്രകളുമുണ്ടാക്കി.



ഭർത്താവ് : പരേതനായ കലാമണ്ഡലം പത്മനാഭൻനായർ. മക്കൾ: വേണുഗോപാലൻ, ലതിക, രാധിക, ശശികുമാർ.


</doc>
<doc id="272261" url="https://ml.wikipedia.org/wiki?curid=272261" title="പത്രീസ്യോ ഗുസ്മൻ">
പത്രീസ്യോ ഗുസ്മൻ

ചിലിയൻ ഡോക്യുമെന്ററി നിർമ്മാതാവും സംവിധായകനുമായ പത്രീസ്യോ ഗുസ് മൻ ചിലിയിലെ "സാന്തിയാഗോ"യിലാണ് ജനിച്ചത്.(Patricio Guzmán Lozanes - ജ: ഓഗസ്റ്റ് 11, 1941)

ചിലിയിലെ കത്തോലിക് സർവ്വകലാശാലയിൽ ചലച്ചിത്രനിർമ്മാണം അഭ്യസിച്ച ഗുസ് മൻ മാദ്രിദിലെ ഒഫീഷ്യൽ സ്ക്കൂൾ ഓഫ് ഫിലിമിൽ നിന്നും ചലച്ചിത്രസംവിധാനത്തിൽ 1970 ൽ ബിരുദം നേടുകയുണ്ടായി .

"ബാറ്റിൽ ഓഫ് ചിലി", "സാൽവഡോർ അലന്ദെ" എന്നിവ അദ്ദേഹത്തിന്റെ വിഖ്യാതചലച്ചിത്രങ്ങളിൽപ്പെടുന്നു.

അന്താരാഷ്ട്ര ഡോക്യുമെന്ററിചിത്രോത്സവത്തിന്റെ സ്ഥാപകനും തലവനുമാണ് ഗുസ് മൻ.



</doc>
<doc id="272262" url="https://ml.wikipedia.org/wiki?curid=272262" title="ബി.കെ.എസ്. അയ്യങ്കാർ">
ബി.കെ.എസ്. അയ്യങ്കാർ

'അയ്യങ്കാർ യോഗ' എന്ന യോഗാ പ്രസ്ഥാനത്തിന്റെ സ്ഥാപകനും ലോക പ്രശസ്തനായ യോഗ ആചാര്യനുമായിരുന്നു ബി.കെ.എസ്. അയ്യങ്കാർ എന്ന ബേലൂർ കൃഷ്ണമചാർ സുന്ദരരാജ അയ്യങ്കാർ (14 ഡിസംബർ 1918 - 20 ഓഗസ്റ്റ് 2014). 1991 പത്മശ്രീയും 2002 ൽ പത്മഭൂഷണും 2014 ൽ പത്മവിഭൂഷണും ലഭിച്ചു. 
1918 ഡിസംബർ 14-ന് കർണാടകത്തിലെ കോലാർ ജില്ലയിലെ ബെല്ലൂരിലെ ഒരു ദരിദ്ര അയ്യങ്കാർ (ബ്രാഹ്മണർ) കുടുംബത്തിൽ ജനിച്ചു. അഷ്ടാംഗയോഗത്തിലെ എട്ടോളം കാര്യങ്ങൾ അയ്യങ്കാർ യോഗ എന്നപേരിൽ പരിഷ്‌കരിച്ചെടുത്ത് ലോകത്തിന് പരിചയപ്പെടുത്തി. യോഗയ്ക്ക് ആഗോളപ്രചാരം കൊടുക്കുന്നതിൽ നിർണായക പങ്കുവഹിച്ച അയ്യങ്കാർ യോഗയെക്കുറിച്ച് നിരവധി പുസ്തകങ്ങൾ എഴുതിയിട്ടുണ്ട്. നിരവധി പ്രമുഖർ അദ്ദേഹത്തിന്റെ ശിഷ്യരായിട്ടുണ്ട്. അവസാനകാലത്ത് പൂനെയിൽ താമസിച്ചിരുന്ന അയ്യങ്കാർ വൃക്കരോഗം മൂലം 2014 ഓഗസ്റ്റ് 20-ന് പൂനെയിലെ ഒരു സ്വകാര്യ ആശുപത്രിയിൽ വച്ച് അന്തരിച്ചു.

1966 ൽ തന്റെ ആദ്യ യോഗ പുസ്തകം ലൈറ്റ് ഓൺ യോഗ പ്രസിദ്ധപ്പെടുത്തി. പതിനേഴ് ഭാഷകളിൽ വിവർത്തനം ചെയ്യപ്പെട്ട ഈ പുസ്തകം 3 മില്യൺ കോപ്പികൾ വിൽക്കപ്പെട്ടു.



</doc>
<doc id="272267" url="https://ml.wikipedia.org/wiki?curid=272267" title="ഹരീഷ് സാൽവെ">
ഹരീഷ് സാൽവെ

സുപ്രീം കോടതി അഭിഭാഷകുനും മുൻ ഇന്ത്യൻ സോളിസിറ്റർ ജനറലുമാണ് ഹരീഷ് സാൽവെ. 2012-ൽ അദ്ദേഹത്തെ വീണ്ടു തിരഞ്ഞെടുക്കുവാൻ തീരുമാനിച്ചെങ്കിലും സാൽവെ പിന്മാറുകയായിരുന്നു.

വർഷങ്ങളായി ഇന്ത്യൻ നികുതി വകുപ്പും വൊഡാഫോണും തമ്മിൽ നടക്കുന്ന നികുതി വെട്ടിപ്പു കേസിൽ വൊഡാഫോണിനു വേണ്ടി സാൽവെയും ഹാജരായിട്ടുണ്ട്.

അംബാനി സഹോദനമാരായ മുകേഷ് അംബാനി അനിൽ അംബാനി എന്നിവർ നാച്ചുറൽ ഗ്യാസ് ഇടപാടിൽ പരസ്പരം മുംബൈ ഹൈക്കോടതിയെ സമീപിച്ചപ്പോൾ മുകേഷ് അംബാനിക്കു വേണ്ടീ സാൽവെയാണു ഹാജരായത്.

നീരാ റാഡിയ ടേപ്പിനെതിരെ രത്തൻ ടാറ്റ സുപ്രീം കോടതിയിൽ നടത്തിയ് കേസ് ടാറ്റ്യ്ക്കു വേണ്ടി സാൽവെയാണു വാദിച്ചത്.

കേരളം-തമിഴ്നാട് മുല്ലപ്പെരിയാർ അണകെട്ടു തർക്കത്തെ തുടർന്നു സുപ്രീം കോടതിയിൽ നടക്കുന്ന കേസിൽ കേരളത്തിനു വേണ്ടി ഹാജരായത് സാൽവെയാണ്. അണകെട്ടിനെ പറ്റി പഠിക്കുവാനയി സുപ്രീം കോടതി നിയോഗിച്ച ജസ്റ്റിസ് ആനന്ദിന്റെ നേതൃത്വത്തിൽ മുല്ലപ്പെരിയാർ ഉന്നതാധികാര സമിതി സമർപ്പിച്ച റിപ്പോർട്ട് സുപ്രീംകോടതിയുടെ ഭരണഘടനാ ബെഞ്ച് പരിഗണിക്കവെയും കേരളത്തിനു വേണ്ടി സാൽവെയാണ് ഹാജരായി.

2012-ൽ മത്സ്യബന്ധനത്തിനായി പോയ രണ്ടു ഇന്ത്യൻ മത്സ്യത്തോഴിലാളികളെ ഇറ്റാലിയൻ നാവികർ വെടുവെയ്ച്ചു കൊല്ലുകയുണ്ടായി. ഇറ്റാലിയൻ നാവികർക്കു വേണ്ടി കോടതിയിൽ ഹാജരായത് സാൽവെയാണ്. നാവികരെ തിരിച്ചയക്കില്ലെന്ന ഇറ്റാലിയൻ സർക്കാരിന്റെ നിലപാടിനെ തുടർന്ന് കേസിൽ നിന്നു പിന്മാറുകയാണെന്നു സാൽവെ അറിയിച്ചു.

പ്രവേശന നികുതി അടച്ചില്ല എന്ന കാരണത്താൽ ഒഡീഷ സർക്കാർ കമ്പനികൾക്കു നോട്ടീസ് നൽകി. വേദാന്ത, ടാറ്റ സ്റ്റീൽ, എസ്സാർ സ്റ്റീൽ ഉൾപ്പെടെ പത്തൊൻപതു കമ്പനികൾ ഇതിനെതിരെ രംഗത്തു വരുകയും ഒഡീഷ ഹൈക്കോടതിയുടെ ഉത്തരവിനെതിരെ സുപ്രീം കോടതിയിൽ ഒരുമിച്ചു നലികിയ അപ്പീലിൽ മുന്നു കമ്പനികളയും പ്രധിനിധീകരിച്ചത് സാൽവെയാണ്.


</doc>
<doc id="272269" url="https://ml.wikipedia.org/wiki?curid=272269" title="ശുകസന്ദേശം">
ശുകസന്ദേശം

കേരളത്തിൽ നിന്നുണ്ടായിട്ടുള്ള പ്രധാന സംസ്കൃതസന്ദേശകാവ്യങ്ങളിൽ ഒന്നാണ്‌ ലക്ഷ്മീദാസന്റെ ശുകസന്ദേശം. ഒരു വിദേശസഞ്ചാരം കഴിഞ്ഞാണ് കവി ശുകസന്ദേശം നിർമ്മിച്ചതെന്നും കവിതന്നെയാണു് നായകൻ എന്നും വരവർണ്ണിന്യാദി വ്യാഖ്യകളിൽ തുറന്നു പ്രസ്താവിച്ചിട്ടുള്ളതായി ഉള്ളൂർ വിലയിരുത്തുന്നു. ഈ കൃതിയിൽ ശ്രീപത്മനാഭസ്വാമിക്ഷേത്രത്തെ വർണ്ണിക്കുന്നുമുണ്ടു്. ചരിത്രസംബന്ധമായി ഈ കൃതിയുടെ പൂർവ്വഭാഗത്തിൽനിന്നു നമുക്കു നിരവധി അമൂല്യങ്ങളായ അറിവുകൾ ലഭിക്കുന്നതായി നിരൂപകർ വിലയിരുത്തിയിട്ടുണ്ട്. സ്വഭാവഗംഭീരമായ രചനാവൈഭവംകൊണ്ടും അനുവാചകന്മാർക്ക് അവരുടെ ബുദ്ധിശക്തിക്കനുഗുണമായി സമുല്ലസിക്കുന്ന അർത്ഥസൗന്ദര്യംകൊണ്ടും ഹൃദയങ്ഗമമായ ശബ്ദാർത്ഥാലങ്കാരപൌഷ്കല്യം കൊണ്ടും ശുകസന്ദേശം സർവ്വതിശായിയായ രാമണീയകകാഷ്ഠയെ അധിഷ്ഠാനം ചെയ്യുന്നു എന്നു പി. എസ്സ്. അനന്തനാരായണശാസ്ത്രി പ്രസ്താവിച്ചിട്ടുണ്ട്. 

എന്നതാണു് ശുകസന്ദേശത്തിലെ പ്രഥമശ്ലോകം. ഈ ശ്ലോകത്തിലെ ʻʻലക്ഷ്മ്യാ രങ്ഗേˮ എന്ന ഭാഗം കലിവർഷസംഖ്യയെ കുറിക്കുന്നതാണെന്നു വിചാരിച്ചു ചിലർ ക്രി.പി. 112-ലാണ് പ്രസ്തുതഗ്രന്ഥത്തിന്റെ നിർമ്മാണം എന്നും ʻʻദൂരനീതസ്സതസ്യാഃˮ എന്ന ഭാഗം കലിദിനസംഖ്യയെ കുറിക്കുന്നു എന്നു സങ്കല്പിച്ചു കൊണ്ടു മറ്റു ചിലർ കൊല്ലം 666-ൽ ആണു് അതിന്റെ രചനയെന്നും വാദിക്കുന്നു. ഈ രണ്ടു പക്ഷവും ശരിയല്ല എന്നും ക്രി.പി. പത്താം ശതകത്തിലോ പതിനൊന്നാം ശതകത്തിലോ ഉള്ള ഒരു കൃതിയായിരിക്കും ശുകസന്ദേശം എന്നാണ് ഉള്ളൂരിന്റെ അഭിപ്രായം.

ശുകസന്ദേശത്തിന്റെ വ്യാഖ്യാനങ്ങളിൽ പ്രഥമസ്ഥാനത്തെ അർഹിക്കുന്നതു കോഴിക്കോട്ടു പടിഞ്ഞാറേക്കോവിലകത്തു മാനവേദരാജാവിന്റെ വിലാസിനിയാണ്.
ശുകസന്ദേശത്തിനു വരവർണ്ണിനിയെന്ന വ്യാഖ്യാനം രചിച്ച ധർമ്മഗുപ്തൻ, സന്ദേശകാവ്യത്തിൽ കവി പന്ത്രണ്ടുവിഷയങ്ങളിൽ മനസ്സിരുത്തേണ്ടതുണ്ടെന്നും ആ വിഷയങ്ങൾ (1) ആദികാവ്യം (2) ദൌത്യയോജനം (3) പ്രത്യങ്ഗവർണ്ണനം (4) പ്രാപ്യദേശവർണ്ണനം (5) മന്ദിരാഭിജ്ഞാനം (6) പ്രിയാസന്നിവേശവിമർശനം (7) അന്യരൂപതാപത്തിസംഭാവന (8) അവസ്ഥാവികല്പനങ്ങൾ (9) വചനാരംഭം (10) സന്ദേശവചനം (11) അഭിജ്ഞാനദാനം (12) പ്രമേയപരിനിഷ്ഠാപനം എന്നിവയാണെന്നും വിവരിച്ചിട്ടുണ്ടു്.

വാസുദേവശിഷ്യനായ ഗൌരീദാസന്റെ ചിന്താതിലകമാണു് മൂന്നാമത്തെ വ്യാഖ്യാനം. അതു് ഇങ്ങനെ ആരംഭിക്കുന്നു.
ഇതു കൂടാതെ വടക്കുംകൂർ ഭാഷാശുകസന്ദേശത്തിനും വ്യാഖ്യാനം രചിച്ചിട്ടുണ്ട്. ശ്ലോകങ്ങളുടെ വ്യാഖ്യാനം മാത്രമല്ല ഇതിലുള്ളത്‌ എന്നതാണ്‌. സന്ദേശകാവ്യങ്ങളിൽ, സന്ദേശവുമായി പോകുമ്പോൾ മാർഗ്ഗമധ്യേയുള്ള പല സ്ഥലങ്ങളുടേയും, പ്രത്യേകിച്ച്‌ അമ്പലങ്ങൾ, രാജകൊട്ടാരങ്ങൾ, ഉദ്യാനങ്ങൾ അതാത്‌ സ്ഥലങ്ങളിലെ ഭൂമിശസ്ത്രം എന്നിവയെയും പരിചയപ്പെടുത്തുക പതിവാണല്ലോ. അങ്ങനെയുള്ള സന്ദർഭങ്ങളിൽ വ്യാഖ്യാതാവ്‌ ദേശചരിത്രങ്ങളും, ഐതിഹ്യങ്ങളും പ്രതിപാദ്യവിഷയമാക്കിയിട്ടുണ്ട്‌. മൂലവും ചേർത്താണ്‌ കൃതി പ്രസിദ്ധീകരിച്ചിരിക്കുന്നതെന്നൊരു മേന്മയും ഇതിനുണ്ട്‌. 


</doc>
<doc id="272283" url="https://ml.wikipedia.org/wiki?curid=272283" title="ഗുലാം മുഹമ്മദ് ഷെയ്ഖ്">
ഗുലാം മുഹമ്മദ് ഷെയ്ഖ്

പ്രശസ്തനായ ചിത്രകാരനും കലാവിമർശകനും എഴുത്തുകാരനുമാണ് ഗുലാം മുഹമ്മദ് ഷെയ്ഖ്(ജനനം : 1937 ). 1983 ൽ പത്മശ്രീ പുരസ്കാരവും 2014 ൽ പത്മഭൂഷൺ പുരസ്കാരവും ലഭിച്ചു. ഗുജറാത്തിയിൽ 'ആത്ത്വ' എന്നൊരു ശ്രദ്ധേയമായ സർറിയലിസ്റ്റിക് കാവ്യ സമാഹാരവും പ്രസിദ്ധീകരിച്ചിട്ടുണ്ട്.
ഗുജറാത്തിലെ സുരേന്ദ്ര നഗറിൽ ജനിച്ച ഗുലാം ബറോഡയിലും ലണ്ടനിലെ റോയൽ കോളേജ് ഓഫ് ആർട്ടിലും കലാ പഠനം നടത്തി. ബറോഡ എം.എസ്. സർവകലാശാലയിലെ അദ്ധ്യാപകനായിരുന്നു.

ഫോർട്ട് കൊച്ചി വാസ്‌കോഡ ഗാമ സ്‌ക്വയറിൽ 'ബാലൻസിംഗ് ആക്റ്റ്' എന്ന ഇൻസ്റ്റലേഷൻ അവതരിപ്പിച്ചിരുന്നു. ഒരു ഞാണിന്മേൽ കളിയുടെ അവതരണമാണിത്. രാജാവിന്റെയും രാജസദസ്സിന്റെയും മുൻപാകെ, വലിച്ചു കെട്ടിയ ഒരുകയറിൽ കായികാഭ്യാസം നടത്തുന്നത് ചിത്രീകരിച്ചിട്ടുള്ള,
പതിട്ടൊം നൂറ്റാണ്ടിലെ ഒരു 'ജയ്പൂർ സ്കൂൾ മിനിയേച്ചർ പെയിന്റിംഗ്' ആണ് ബാലൻസിംഗ് ആക്റ്റിന്റെ പ്രചോദനം. ഞാണിൽ അഭ്യാസം നടത്തുന്ന, സമകാല രാഷ്ട്രീയക്കാരുടെ മുഖച്ഛായയുള്ള തെരുവു സർക്കസുകാരുടെ ശിൽപങ്ങളാണിത്. 




</doc>
<doc id="272288" url="https://ml.wikipedia.org/wiki?curid=272288" title="ആദി ഗോദറേജ്">
ആദി ഗോദറേജ്

ഗോദറേജ് ഗ്രൂപ്പിന്റെ മേധാവിയും ഇന്ത്യൻ സ്കൂൾ ഓഫ് ബിസിനസ്സ് ചെയർമാനും ഇന്ത്യൻ വ്യവസായിയുമാണ് ആദി ഗോദറേജ്.2018 വരെ അദ്ദേഹത്തിന്റെ ആസ്തി 2.9 ബില്യൺ ഡോളറാണ്..


</doc>
<doc id="272292" url="https://ml.wikipedia.org/wiki?curid=272292" title="രഘുനാഥ് അനന്ത് മഷേൽക്കർ">
രഘുനാഥ് അനന്ത് മഷേൽക്കർ

ശാസ്ത്ര വ്യാവസായിക ഗവേഷണ കൌൺസിൽ മുൻ ഡയറക്ടർ ജനറലായിരുന്നു രഘുനാഥ് അനന്ത് മഷേൽക്കർ എന്ന ഡോ. ആർ.എ. മഷേൽക്കർ (ജനനം :1 ജനുവരി 1943). 2014 ൽ പത്മവിഭൂഷൺ പുരസ്കാരം ലഭിച്ചു.


</doc>
<doc id="272296" url="https://ml.wikipedia.org/wiki?curid=272296" title="ഏമി ആഡംസ്">
ഏമി ആഡംസ്

ഒരു അമേരിക്കൻ അഭിനേത്രിയും ഗായികയുമാണ് ഏമി ആഡംസ്(ജനനം: ഓഗസ്റ്റ് 20, 1974)‌ . അഞ്ച് അക്കാഡമി അവാർഡുകൾ, അഞ്ച് ഗോൾഡൻ ഗ്ലോബ് അവാർഡുകൾ, ആറ് സ്ക്രീൻ ആക്റ്റേഴ്സ് ഗിൽഡ് അവാർഡുകൾ, നാല് ബാഫ്റ്റ അവാർഡുകൾ, ഒമ്പത് ബി.എഫ്.സി.എ അവാർഡുകൾ എന്നിവയ്ക്ക് നാമനിർദ്ദേശം ചെയ്യപ്പെട്ടിട്ടുണ്ട്. ഇതിൽ ഒരു ഗോൾഡൻ ഗ്ലോബും നാല് ബി.എഫ്.സി.എ അവാർഡുകളും നേടുകയുണ്ടായി. 

മാതാപിതാക്കൾ അമേരിക്കക്കാരാണെങ്കിലും ഇറ്റലിയിലെ വിചെൻസ എന്ന സ്ഥലത്താണ് ഏമി ജനിച്ചത്. ഭക്ഷണശാലകളിലെ പ്രകടനവേദികളിലൂടെ കലാരംഗത്ത് പ്രവേശിച്ച ഏമി 1999-ൽ 'ഡ്രോപ്പ് ഡെഡ് ഗോർജ്യസ്' എന്ന ചിത്രത്തിലൂടെ ചലച്ചിത്രരംഗത്തെത്തി. തുടർന്ന് ടെലിവിഷനിൽ അതിഥിവേഷങ്ങളും ശ്രദ്ധേയങ്ങളല്ലാത്ത ചില ചലച്ചിത്രങ്ങൾക്കും ശേഷം 2002-ൽ 'ക്യാച്ച് മീ ഇഫ് യൂ കാൻ' എന്ന സ്പിൽബർഗ് ചിത്രത്തിൽ അഭിനയിച്ചു. 2005-ലെ 'ജൂൺബഗ്' എന്ന ചിത്രം ഒരു വഴിത്തിരിവായി. ഇതിലെ അഭിനയത്തിന് മികച്ച സഹനടിക്കുള്ള ഓസ്കാർ പുരസ്ക്കാരത്തിന് നാമനിർദ്ദേശം ലഭിച്ചു. 2007-ലെ 'എൻ‌ചാന്റഡ്' എന്ന ഡിസ്നി ചിത്രത്തിലെ അഭിനയം നിരൂപകപ്രശംസ നേടി. ചിത്രം സാമ്പത്തികവിജയവും നേടി. ഇതിലെ 'ഗിസെൽ' എന്ന കഥാപാത്രം ഏമിയെ ഗോൾഡൻ ഗ്ലോബ് അവാർഡ് നാമനിർദ്ദേശത്തിനർഹയാക്കി. 

2009-ൽ വൻവിജയം നേടിയ 'നൈറ്റ് അറ്റ് ദ മ്യൂസിയം: ബാറ്റിൽ ഓഫ് ദ സ്മിത്ത്‌സോണിയൻ' എന്ന ചിത്രത്തിൽ അമീലിയ എയർഹാർട്ടിനെ അവതരിപ്പിച്ചു. 2013-ൽ പുറത്തിറങ്ങിയ സൂപ്പർമാൻ ചിത്രമായ 'മാൻ ഓഫ് സ്റ്റീൽ'-ൽ നായികയായി. അമേരിക്കൻ ഹസ്‌ൽ എന്ന ചിത്രത്തിലെ അഭിനയത്തിന് മ്യൂസിക്കൽ/കോമഡി വിഭാഗത്തിലെ മികച്ച നടിക്കുള്ള ഗോൾഡൻ ഗ്ലോബ് പുരസ്ക്കാരം നേടി. ഇതേ ചിത്രത്തിന് മികച്ച നടിക്കുള്ള ഓസ്കാർ നാമനിർദ്ദേശവും ലഭിച്ചു.

1974 ആഗസ്റ്റ് 20 ന് ഇറ്റലിയിലെ വെനിറ്റോയിൽ അമേരിക്കൻ മാതാപിതാക്കളായ റിച്ചാർഡ് ആഡംസിന്റെയും കാതറീന്റെയും 7 മക്കളിൽ നാലാമത്തെ കുട്ടിയായി ജനിച്ചു. അവർക്ക് 4 സഹോദരന്മാരും 2 സഹോദരിമാരുമുണ്ട്. പിതാവ് അമേരിക്കൻ ആർമിയിൽ ജോലി ചെയ്തിരുന്നു. ജോലിസംബന്ധമായി കുടുംബം അനേക സ്ഥലങ്ങളില് മാറിത്താമസിച്ചിരുന്നു. കൊളറാഡോയിലെ കാസിൽറോക്കിൽ താസമാരംഭിക്കമ്പോള് ആമി ആഡംസിന് 8 വയസായിരുന്നു പ്രായം. 1985 ൽ മാതാപിതാക്കൾ വിവാഹമോചനം നേടി. 

ആദ്യകാലത്ത് ഒരു നർത്തകിയായിട്ടാണ് കലാരംഗത്തു പ്രവേശിക്കുന്നത്. Drop Dead Gorgeous, ആണ് ആദ്യം അഭിനയിച്ച ചിത്രം. 



</doc>
<doc id="272300" url="https://ml.wikipedia.org/wiki?curid=272300" title="മുഹമ്മദ് യൂസുഫ് ഖാൻ">
മുഹമ്മദ് യൂസുഫ് ഖാൻ

ആർക്കോട്ട് നവാബിന്റെ സേനാനായകനും പിന്നീട് ബ്രിട്ടീഷ് ഈസ്റ്റ് ഇന്ത്യ കമ്പനിനിയുടെ തദ്ദേശീയ സേനാനായകനും 1758-ൽ മധുര തിരുനൽവേലി ഗവർണർ എന്നീ പദവികൾ വഹിച്ചിരുന്ന വ്യക്തിയാണ് മുഹമ്മദ് യൂസുഫ് ഖാൻ (1725 - 1764 ഒക്ടോബർ 15). 

1725-ൽ ഹിന്ദു വെള്ളാള കുടുംബത്തിൽ ജനിച്ച ഖാന്റെ പേരു മധുരനായഗം പിള്ള എന്നായിരുന്നു. ചെറുപ്പത്തിലെ മാതാപിതാക്കളെ അനുസരിക്കാത്ത ഖാൻ നാടു വിട്ടു പോവുകയും ഇസ്ലാം മതം സ്വീകരിച്ച് മുഹമ്മദ് യൂസുഫ് ഖാൻ എന്ന പേരു മാറ്റുകയും ചേയ്തു.

ആർക്കോട്ട് നവാബിന്റെ സേനയിൽ സേവനം തുടങ്ങിയ ഖാൻ സുബൈദാർ ആയതിനു ശേഷമാണ് ബ്രിട്ടീഷ് സേനയിൽ പ്രവേശിച്ചത്. ബ്രിട്ടീഷ് ഈസ്റ്റ് ഇന്ത്യ കമ്പനിനിയുടെ ശിപായി സൈനിക കമ്പനിയിൽ സുബൈദാർ ആയി ഖാൻ നിയമിതനായി.
ബ്രിട്ടീഷ് സേനയിലെ തദ്ദേശിയ സേനാനായകനായ ആദ്യത്തെ ഇന്ത്യക്കാരനായിരുന്നു ഖാൻ. ബ്രിട്ടീഷ് സൈനിക മെഡൽ കരസ്ഥമാക്കിയ ആദ്യത്തെ ഭാരതീയനും ഖാൻ തന്നെയാണ്. 1754-ൽ സ്ട്രിൻഗർ ലോറൻസാണ് പുരസ്കാരം സമ്മാനിച്ചത്. 

1764 ഒക്ടോബർ 15-ന് ആർക്കോട്ട് നവാബ് മുഹമ്മദ് അലിയുടെ കൽപ്പന പ്രകാരം യൂസഫിനെ ബ്രിട്ടീഷ് പാളയത്തിനു മുൻപിൽ തൂക്കിലേറ്റി കൊന്നു.



</doc>
<doc id="272308" url="https://ml.wikipedia.org/wiki?curid=272308" title="മുഹമ്മദ് അലി ബെയിഗ്">
മുഹമ്മദ് അലി ബെയിഗ്

ഭാരതീയനായ ഒരു നാടക പ്രവർത്തകനാണ് മുഹമ്മദ് അലി ബെയിഗ് (ജനനം :). 2014 ൽ പത്മശ്രീ പുരസ്കാരം ലഭിച്ചു. 


</doc>
<doc id="272310" url="https://ml.wikipedia.org/wiki?curid=272310" title="നയന ആപ്തെ ജോഷി">
നയന ആപ്തെ ജോഷി

ഭാരതീയയായ ടെലിവിഷൻ അഭിനേത്രിയാണ് നയന ആപ്തെ ജോഷി (ജനനം :). 2014 ൽ പത്മശ്രീ പുരസ്കാരം ലഭിച്ചു. 


</doc>
<doc id="272312" url="https://ml.wikipedia.org/wiki?curid=272312" title="മുസാഫിർ റാം ഭരദ്വാജ്">
മുസാഫിർ റാം ഭരദ്വാജ്

ഭാരതീയനായ ഒരു നാടോടി ഉപകരണ സംഗീത വിദഗ്ദ്ധനാണ് മുസാഫിർ റാം ഭരദ്വാജ് (ജനനം : 1930). ഹിമാചൽ പ്രദേശ് സ്വദേശിയായ ഇദ്ദേഹത്തന് 2014 ൽ പത്മശ്രീ പുരസ്കാരം ലഭിച്ചു. പോദ് മാഞ്ച (Paud Manjha) എന്ന ചെമ്പു കൊണ്ടു നിർമ്മിച്ച താള വാദ്യത്തിലാണ് ഇദ്ദേഹത്തിന്റെ സംഗീതാവതരണം. 


</doc>
<doc id="272319" url="https://ml.wikipedia.org/wiki?curid=272319" title="സാബിത്രി ചാറ്റർജി">
സാബിത്രി ചാറ്റർജി

ബംഗാളി ചലചിത്ര രംഗത്ത് ശ്രദ്ധേയയായ് ഒരു അഭിനേത്രിയാണ് സാബിത്രി ചാറ്റർജ്ജി. അരനൂറ്റാണ്ടിലേറെ ചലച്ചിത്ര രംഗത്തു സജീവമായി പ്രവർത്തിച്ച ഇവർക്കു 2013-ൽ ബംഗാൾ ഗവണ്മെന്റ് ബംഗാ ബിഭൂഷൺ അവാർഡ് നൽകി ആദരിച്ചു.2014-ൽ ഇന്ത്യാ ഗവണ്മെന്റിന്റെ പത്മശ്രീ പുരസ്കാരത്തിനും സാബിത്രി അർഹയായിട്ടുണ്ട്.


</doc>
<doc id="272320" url="https://ml.wikipedia.org/wiki?curid=272320" title="ബിമൻ ബീഹാരി ദാസ്">
ബിമൻ ബീഹാരി ദാസ്

ഭാരതീയനായ ഒരു ശിൽപ്പിയാണ് ബിമൻ ബീഹാരി ദാസ് (ജനനം :1 ജനുവരി 1943). ഡൽഹി കേന്ദ്രീകരിച്ച് പ്രവർത്തിക്കുന്ന ഇദ്ദേഹത്തിന് 2014 ൽ പത്മശ്രീ പുരസ്കാരം ലഭിച്ചു.

കൊൽക്കത്തയിലെയും ഡൽഹിയിലേയും ഫൈൻ ആർട്സ് കോളേജുകളിൽ പ്രിൻസിപ്പലായിരുന്നു. അമേരിക്കയിൽ നിന്ന് ഫുൾ ബ്രൈറ്റ് സേകോളർഷിപ്പ് നേടിയിട്ടുണ്ട്. 


</doc>
<doc id="272322" url="https://ml.wikipedia.org/wiki?curid=272322" title="സുനിൽ ദാസ്">
സുനിൽ ദാസ്

ഭാരതീയനായ ചിത്രകാരനാണ് സുനിൽ ദാസ് (ജനനം :). പശ്ചിമ ബംഗാൾ സ്വദേശിയായ ഇദ്ദേഹത്തിന് 2014 ൽ പത്മശ്രീ പുരസ്കാരം ലഭിച്ചു.


</doc>
<doc id="272332" url="https://ml.wikipedia.org/wiki?curid=272332" title="കാട്ടുകലശം">
കാട്ടുകലശം

അണ്ണക്കര, കാട്ടുനെല്ലി, കരയം, കൊസ്രാമ്പ, ഈച്ചക്കാര, കരുവേമ്പ് എന്നെല്ലാം അറിയപ്പെടുന്ന കാട്ടുകലശം 25 മീറ്റർ വരെ ഉയരം വയ്ക്കുന്ന ഒരു ഇലപൊഴിയും വൃക്ഷമാണ്. .



</doc>
<doc id="272336" url="https://ml.wikipedia.org/wiki?curid=272336" title="വി. ഫ്രാൻസിസ്‌ സേവ്യർ പള്ളി, ഓമനപ്പുഴ">
വി. ഫ്രാൻസിസ്‌ സേവ്യർ പള്ളി, ഓമനപ്പുഴ

ആലപ്പുഴ ജില്ലയിലെ അമ്പലപ്പുഴ താലൂക്കിൽ പാതിരപ്പള്ളി വില്ലേജിൽ ആണ് ഓമനപ്പുഴ പള്ളി സ്ഥിതി ചെയ്യുന്നത് .വി .ഫ്രാൻസിസ് സേവ്യറിന്റെ നാമധേയത്തിലാണ്‌ ഈ പള്ളി നിർമമിച്ചത് .1962 ലാണ് ഈ പള്ളി നിർമ്മിച്ചത് .


</doc>
<doc id="272337" url="https://ml.wikipedia.org/wiki?curid=272337" title="മാന്നാർമത്തായി സ്പീക്കിംഗ് 2">
മാന്നാർമത്തായി സ്പീക്കിംഗ് 2

മാന്നാർ മത്തായി സ്പീക്കിംഗിന്റെ രണ്ടാം ഭാഗമാണ് മാന്നാർമത്തായി സ്പീക്കിങ്ങ് 2. ഇതിലൂടെ ഇന്നസെന്റും സായികുമാറും മുകേഷും വീണ്ടും ഒന്നിക്കുന്നു. മൂന്നാംഭാഗത്തിലെത്തുമ്പോൾ മാന്നാർ മത്തായിയും കൂട്ടരും ഉർവശി തീയേറ്റർ പൂട്ടികെട്ടി, നാടകംകളിയൊക്കെ നിർത്തി ട്രാവൽസ്‌ കമ്പനി തുടങ്ങിയിരിക്കുകയാണ്‌. പതിവുപോലെ ഉർവ്വശി ട്രാവൽസിന്റെ പങ്കാളികളായി ബാലകൃഷ്ണനും ഗോപാലകൃഷണനും മത്തായിച്ചേട്ടനൊപ്പമുണ്ട്‌. ജയിൽമോചിതനായെത്തിയ റാംജിറാവ്‌ ചിത്രത്തിൽ മതപ്രഭാഷകനായി വീണ്ടും എത്തുന്നു. മഹേന്ദ്രവർമ്മയടക്കം പഴയകഥാപാത്രങ്ങളെല്ലാം ഈ ചിത്രത്തിലൂടെ തിരിച്ചുവരുന്നുണ്ട്.

ഇന്നസെന്റ്‌,മുകേഷ്‌,സായിക്കുമാർ എന്നിവർ തന്നെയാണ്‌ ചിത്രത്തിലെ പ്രധാനതാരങ്ങൾ.പുതുമുഖതാരം അപർണ്ണാഗോപിനാഥാണ്‌ നായിക. വിജയരാഘവനും,ബിജുമേനോനും ജനാർദ്ദനനുമെല്ലാം ഈ ചിത്രത്തിലും ഉണ്ട്. കഥയും തിരക്കഥയും മമ്മാസിന്റേതാണ്‌. സിബിതോട്ടുപുറവും ജോബി മുണ്ടമറ്റവും ചേർന്നാണ്‌ ചിത്രം നിർമ്മിക്കുന്നത്‌.


</doc>
<doc id="272342" url="https://ml.wikipedia.org/wiki?curid=272342" title="ഈജിപ്ഷ്യൻ വിപ്ലവം 1952">
ഈജിപ്ഷ്യൻ വിപ്ലവം 1952

ഈജിപ്റ്റിലെ ഫറൂക്കിനെ പുറത്താക്കുവാൻ വേണ്ടി മുഹമ്മദ് നജീബ് ഗമാൽ അബ്ദുന്നാസർ എന്നിവരുടെ നേതൃത്വത്തിൽ ഫ്രീ ഓഫിസേറ്സ് മൂവ്മെന്റ് 1952 ജൂലൈ 23-ന് തുടങ്ങിയ വിപ്ലവമാണ് ജൂലൈ വിപ്ലവം എന്നും അറിയപെടുന്ന ഈജിപ്ഷ്യൻ വിപ്ലവം(അറബി ഭാഷ: ثورة 23 يوليو 1952‎).


</doc>
<doc id="272346" url="https://ml.wikipedia.org/wiki?curid=272346" title="ഡാർക്ക് ടൂറിസം">
ഡാർക്ക് ടൂറിസം

ദുരന്തഭൂമിയിലേയ്ക്കോ ,നിരവധി ആൾക്കാർ കൊലചെയ്യപ്പെട്ട സ്ഥലത്തേയ്ക്കോ സഞ്ചാരികൾ യാത്രചെയ്യുന്നതിനെയാണ് ഡാർക്ക് ടൂറിസം എന്ന വാക്കുകൊണ്ട് വിവക്ഷിയ്ക്കുന്നത്. ചരിത്രപ്രാധാന്യമുള്ള പഴയകാല യുദ്ധക്കളങ്ങൾ, ക്രൂരമായ പീഡനമുറകൾ അരങ്ങേറിയിരുന്ന സ്ഥലങ്ങൾ, എന്നിവയുടെ സന്ദർശനങ്ങൾ ഇതിലുൾപ്പെടും.

ബ്ലാക്ക് ടൂറിസമെന്നും, ഗ്രീഫ് ടൂറിസമെന്നും ഇത് അറിയപ്പെടുന്നുണ്ട്. ഥാന ടൂറിസമെന്ന വാക്കും ഇതോട് ചേർത്ത് സൂചിപ്പിക്കാറുണ്ട്.



</doc>
<doc id="272347" url="https://ml.wikipedia.org/wiki?curid=272347" title="മാസ് ടൂറിസം">
മാസ് ടൂറിസം

ധാരാളം സഞ്ചാരികൾ ഭാഗമാകുന്ന വിനോദസഞ്ചാരത്തെ മാസ് ടൂറിസം എന്നു വിളിക്കുന്നുണ്ട്. നിരവധി ആൾക്കാർ സന്ദർശന കേന്ദ്രങ്ങളും, യാത്രാസൗകര്യങ്ങളും മുൻകൂട്ടി നിശ്ചയിച്ച് ചുരുങ്ങിയ സമയപരിധിയ്ക്കുള്ളിൽ നടത്തുന്ന സഞ്ചാരമാണിത്. ഉല്ലാസ നൗകകളും, വലിയ ആഡംബരയാനങ്ങളും ഇതിലുപയോഗിയ്ക്കപ്പെട്ടേക്കാം.
1793 സ്ഥാപിയ്ക്കപ്പെട്ട ബാൾട്ടിക് കടൽത്തീരത്തെ റിസോർട്ട് യൂറോപ്പിലെ ആദ്യകാലത്തെ വിനോദസഞ്ചാരകേന്ദ്രങ്ങളിലൊന്നാണ്.


</doc>
<doc id="272348" url="https://ml.wikipedia.org/wiki?curid=272348" title="റീയംകെർ">
റീയംകെർ

ഇന്ത്യൻ ഇതിഹാസമായ രാമായണത്തെ അവലംബിച്ച് കംബോഡിയായിലെ ഖ്മർ ഭാഷയിലെ ഇതിഹാസകാവ്യമാണ് റീയംകെർ അഥവാ രാമകീർത്തി എന്ന കംബോഡിയയിലെ രാമായണം. റിയാംകെർ എന്ന പദത്തിനും രാമന്റെ കീർത്തി എന്നാണർത്ഥം.ഇതു ഹിന്ദു ആശയങ്ങൾ ബുദ്ധമത കഥയിൽ കടം കൊണ്ട് ലോകത്ത്, നന്മയും തിന്മയും തമ്മിലുള്ള സന്തുലനം കാണിക്കുന്നു. ഇതിഹാസം വെറുതെ പുനഃക്രമീകരണം നടത്തുകയല്ല ഇവിടെ ചെയ്തിരിക്കുന്നത്, അതിലുപരി, റിയാംകെർ രാജകീയ ബാലെയുടെ ആകെ വീക്ഷണഗതിയാണ്. കംബോഡിയായിലെ വിവിധ ഉൽസവങ്ങളിൽ അരങ്ങേറുന്ന നൃത്തരൂപങ്ങളിലുള്ള ഈ ഇതിഹാസത്തിന്റെ ചിത്രീകരണം, ഖ്മർ ജനതക്കിടയിൽ വളരെ പ്രശസ്തമാണ്. ഖ്മർ ശൈലിയിൽ റിയംകെറിൽ നിന്നുള്ള രംഗങ്ങൾ രാജകൊട്ടാരത്തിന്റെ ചുവരുകളിൽ ചിത്രീകരിച്ചിരിക്കുന്നു. ആങ്കോർവാട് ക്ഷേത്രത്തിലും ബൻഡൈ ശ്രീ ക്ഷേത്രത്തിലും ഇതിനു മുൻപുള്ളവ കൊത്തിവച്ചിരിക്കുന്നു.

മറ്റു തെക്കു കിഴക്കനേഷ്യൻ രാജ്യങ്ങളിലേതു പോലെ കംബോഡിയായിലെ രാമകഥയും സാഹിത്യത്തിൽ മാത്രം ഒതുങ്ങിനിൽക്കുന്നില്ല. പക്ഷെ,എഴുത്തിലും നൃത്തനാടകത്തിലും ചിത്രകലയിലും തുടങ്ങി എല്ലാ കംബോഡിയൻ കലകളിലേയ്ക്കും പടർന്നിരിക്കുന്നു. പതിനേഴാം നൂറ്റാണ്ടിനു മുമ്പ് രചിക്കപ്പെട്ട, എല്പോക് ആങ്കൊർ വാട് (ആങ്കൊർ വാടിന്റെ കഥ)എന്ന മറ്റൊരു ഇതിഹാസത്തിൽ, അതിഭീമാകാരമായ ആങ്കൊർ വാടിനെ വിവരിക്കുന്നു. ഇതിലെ റിലീഫുകളീൽ രാമായണകഥകൾ ചിത്രീകരിച്ചിരിക്കുന്നു.

ഹിന്ദു മതത്തെപ്പോലെ, രാമായണം തെക്കു കിഴക്കൻ ഏഷ്യയിലെത്തിയത്, തെക്കേ ഇന്ത്യയിൽ നിന്നുമാണ്. പക്ഷെ,ആ കഥയുടെ പുനരാഖ്യാനത്തിൽ, ബുദ്ധമതത്തിന്റെ സ്വാധീനം സൂചിപ്പിക്കുന്നു.
രാമായണത്തെപ്പോലെ, ഇതും നീതിയേയും സദാചാര നിഷ്ഠയേയും പ്രതിധാനം ചെയ്യുന്ന മുഖ്യ കഥാപാത്രങ്ങളായ യുവരാജനായ രാമന്റെയും രാജ്ഞി, സീതയുടേയും ഒരു തത്ത്വശാസ്ത്രപരമായ അന്യോപദേശകഥയാണ്. വിഷ്ണുവിന്റെ അവതാരമാണ് പ്രിയ റിയാം എന്ന് അറിയപ്പെടുന്നെങ്കിലും ഇന്ത്യയിലെ രാമായണത്തിലേതിൽ നിന്നും വ്യത്യസ്തമായി അദ്ദേഹത്തിന്റെയും മറ്റു കഥാപാത്രങ്ങളുടെയും സ്വഭാവം സാധാരണ മനുഷ്യരുടേതായാണ് ചിത്രീകരിച്ചിരിക്കുന്നത്. റിയാംകെർ യഥാർത്ഥ രാമായണകഥയുമായി ചില കാര്യങ്ങളിൽ വ്യത്യസ്തമാണ്. ഹനുമാൻ, സൊവന്ന മക് ച്ച എന്നീ കഥാപാത്രങ്ങൾക്ക് പ്രത്യേക പ്രാധാന്യവും കൂടുതൽ രംഗങ്ങളും ചേർത്തിട്ടുണ്ട്.
മനുഷ്യർ
കല്പിത കഥാപാത്രങ്ങൾ




</doc>
<doc id="272350" url="https://ml.wikipedia.org/wiki?curid=272350" title="ശൂരനാട് കലാപം">
ശൂരനാട് കലാപം

1949 ഡിസംബർ 31 ന് കൊല്ലം ജില്ലയിലെ ശൂരനാട് നടന്ന ഒരു കാർഷിക കലാപമാണ് ശൂരനാട് സംഭവം അഥവാ ശൂരനാട് കലാപം. ആർ. ശങ്കരനാരായണൻ തമ്പി, പുതുപ്പള്ളി രാഘവൻ, തോപ്പിൽ ഭാസി എന്നിവരാണ് ഈ കലാപത്തിനു നേതൃത്വം കൊടുത്തത്. 
ആധുനിക കേരള ചരിത്രിലെ ചുവന്ന ഏടാണ് ശൂരനാട് വിപ്ളവം. സ്വാതന്ത്രത്തിന് മുമ്പും പിമ്പും ജന്മി മാടമ്പിത്തം ഉഗ്രരൂപമായി ശൂരനാട്ട് നിലനിന്നിരുന്നു. ശൂരനാടിന്റെ ശ്വാസവും ചലനവും തന്റെ ആജ്ഞയിലാകണമെന്നായിരുന്നു ജന്മിത്വത്തിന്റെ നിലപാട്. ഒരുതരത്തിലും ജീവിക്കാൻ കഴിയാതെ വന്നതോടെ കർഷകരും കമ്യൂണിസ്റ്റുകാരും പ്രതികരിക്കാൻ നിർബന്ധിതരായി. അതോടെ കൊടിയ പീഡനങ്ങളുടെയും അക്രമങ്ങളുടെയും നാടായി ശൂരനാട് മാറി. ഉള്ളന്നൂർ കുളത്തിൽ നിന്നും മീൻ പിടിച്ചെന്ന് ആരോപിച്ച് കിഴക്കിട ഏലായിൽ 1949 ഡിസംബർ 31ന് പോലീസും തെന്നില ജന്മിമാരുടെ ഗുണ്ടകളും ചേർന്ന് കമ്മ്യൂണിസ്റ്റുകാരെ ആക്രമിച്ചു. ഗത്യന്തരമില്ലാതെയുള്ള കമ്യൂണിസിറ്റുകാരുടെ പ്രതിരോധത്തിൽ പോലീസുകാർക്ക് ജീവൻ നഷ്ടമായി. സംഭവത്തെ തുടർന്ന് അന്നത്തെ മുഖ്യമന്ത്രി പറവൂർ ടി കെ നാരായണപിള്ള 1950 ജനുവരി ഒന്നിന് 'ശൂരനാട് എന്നൊരു നാടിനി വേണ്ട' എന്നു പ്രഖ്യാപിച്ചു. കമ്യൂണിസ്റ്റ് പാർട്ടിക്ക് നിരോധനം ഏർപ്പെടുത്തി. തുടർന്ന് ശൂരനാട്ട് കൂടുതൽ പോലീസെത്തി നരനായാട്ട് തുടങ്ങി. ഗ്രാമത്തിലെ സ്ത്രീകളും കുട്ടികളും വൃദ്ധരുമടക്കം ക്രൂര പീഡനങ്ങൾക്കിരയായി. കമ്മ്യൂണിസ്റ്റുകാരുടെ വീടുകൾ തകർത്തു. തോപ്പിൽ ഭാസി, തണ്ടാശ്ശേരി രാഘവൻ, ആർ ശങ്കരനാരായണൻ തമ്പി, അയണിവിള കുഞ്ഞുപിള്ള ചേലക്കാട്ടേത്ത് കുഞ്ഞിരാമൻ തുടങ്ങി 24പേരെ പ്രതികളാക്കി പോലീസ് കേസെടുത്തു. പ്രതികളെല്ലാം ജനുവരി 17ന് ഒളിവിൽ പോയി. സബ് ഇൻസ്പെക്ടറുടെ നേതൃത്വത്തിൽ ഒരു സംഘം പോലീസുകാർ ശൂരനാട് പായ്ക്കാലിൽ വീട്ടിൽ ഗോപാലപിള്ളയെയും പരമേശ്വരൻ പിള്ളയെയും അന്വേഷിച്ചെത്തി. സ്ത്രീകളും കുട്ടികളും മാത്രമായിരുന്നു വീട്ടിൽ. എസ്ഐ രണ്ടര വയസുള്ള പെൺകുഞ്ഞിനെ കാലിൽ തൂക്കിയെടുത്ത് തൊട്ടടുത്ത കുളത്തിലേക്ക് പോയി തലകീഴായി പിടിച്ച് വെള്ളത്തിൽ മുക്കി. പ്രാണവേദനയിൽ പിടഞ്ഞ കുഞ്ഞിനെ ഉയർത്തിപിടിച്ചിട്ട് അമ്മയോട് ഗൃഹനാഥൻ എവിടെ എന്നാക്രോശിച്ചു. അലറിക്കരഞ്ഞ് അറിയില്ലെന്ന് യാചിക്കുമ്പോഴും എസ്ഐ കുഞ്ഞിനെ വെള്ളത്തിൽ മുക്കി ക്രൂര വിനോദം തുടർന്നുകൊണ്ടിരുന്നു. ഇത് ശൂരനാട്ട് അരങ്ങേറിയ പൊലീസിന്റെ ക്രൂര പീഡന മുറകളിൽ ഒന്നുമാത്രം. ഒളിവിൽപോയ തണ്ടാശേരി രാഘവൻ അടൂർ പോലീസിന്റെ പിടിയിലായി. കൊടിയ പീഡനങ്ങളെ തുടർന്ന് തണ്ടാശേരി രാഘവൻ ജനുവരി 18ന് പോലീസ് ക്യാമ്പിൽ രക്തസാക്ഷിയായി. ഈ ദിനമാണ് ശൂരനാട് രക്തസാക്ഷി ദിനമായി ആചരിച്ചു വരുന്നത്. തുടർന്ന് കളക്കാട്ടുതറ പരമേശ്വരൻ നായർ, പായിക്കാലിൽ ഗോപാലപിള്ള, മഠത്തിൽ ഭാസ്കരൻ നായർ, കാഞ്ഞിരപ്പള്ളി വടക്ക് പുരുഷോത്തമക്കുറുപ്പ് എന്നീ സമര നേതാക്കളും രക്തസാക്ഷികളായി. ശൂരനാട് സംഭവത്തിലെ പ്രതികൾക്ക് കൊല്ലം സെഷൻസ് കോടതി 75 വർഷം തടവ് ശിക്ഷ വിധിച്ചു. ഐക്യ കേരളത്തിൽ 1957ൽ നടന്ന ആദ്യ തെരഞ്ഞെടുപ്പിൽ ശൂരനാട് സംഭവത്തിൽ പ്രതിയായി ജയിലിൽ കഴിഞ്ഞിരുന്ന ആർ ശങ്കരനാരായണൻ തമ്പി മത്സരിച്ച് വിജയിച്ചു. ഇഎംഎസ്സിന്റെ നേതൃത്വത്തിൽ അധികാരത്തിൽവന്ന കമ്യൂണിസ്റ്റ് മന്ത്രിസഭയിൽ അദ്ദേഹം സ്പീക്കറായി. ഇത് ശൂരനാട് സംഭവത്തിന് ലഭിച്ച അംഗീകാരമായി. സർക്കാരിന്റെ ആദ്യ തീരുമാനങ്ങളിലൊന്ന് ശൂരനാട് സംഭവത്തിലെ പ്രതികളെ ജയിൽ മോചിപ്പിക്കുകയായിരുന്നു. 1957 ഏപ്രിൽ ഒമ്പതിന് അവർ ജയിൽ മോചിതരായി.
തോപ്പിൽ ഭാസിയടക്കം ഒട്ടേറെപ്പേർ ഒളിവിൽ പോയി. ഒളിവിലായിരുന്ന സമയത്താണ്‌ "നിങ്ങളെന്നെ കമ്മ്യൂണിസ്റ്റാക്കി" എന്ന നാടകം ഭാസി എഴുതുന്നത്. സോമൻ എന്ന അപരനാമത്തിലായിരുന്നു അദ്ദേഹം നാടകം എഴുതിയത്. ഇതേ കാലഘട്ടമാണ് അദ്ദേഹത്തിന്റെ ഒളിവിലെ ഓർമ്മകൾ എന്ന ആത്മകഥയിൽ പ്രതിപാദിച്ചിട്ടുള്ളത്.


</doc>
<doc id="272354" url="https://ml.wikipedia.org/wiki?curid=272354" title="എലം ഇന്ദിരാ ദേവി">
എലം ഇന്ദിരാ ദേവി

മണിപ്പൂരി നർത്തകിയും ചലച്ചിത്ര അഭനേത്രിയുമാണ് എലം ഇന്ദിരാ ദേവി (ജനനം :). മണിപ്പൂർ സ്വദേശിയായ ഇവർക്ക് 2014 ൽ പത്മശ്രീ പുരസ്കാരം ലഭിച്ചു.

ജവഹർലാൽ നെഹ്റു സർവകലാശാലയിൽ നിന്ന് ബിരുദാനന്ദര ബിരുദം നേടിയ ഇന്ദിര ലായ്ഹരോബ, റാസ് ശൈലിയിലുള്ള മണിപ്പൂരി നൃത്തങ്ങളിൽ വൈദഗ്ദ്ധ്യം നേടിയിട്ടുണ്ട്. പാരീസിൽ നടന്ന ഇന്ത്യ ഫെസ്റ്റിവൽ 1985, 1987 ലെ റഷ്യൻ ഫോക്ക് ഫെസ്റ്റിവൽ തുടങ്ങി നിരവധി ദേശീയ അന്തർദേശീയ നൃത്തോത്സവങ്ങളിൽ മണിപ്പൂരി നൃത്തം അവതരിപ്പിച്ചു. 1975 ൽ 'മാതംഗി മണിപ്പൂർ' എന്ന ചലച്ചിത്രത്തിലെ അഭിനയത്തിന് ദേശീയ ചലച്ചിത്രപുസ്കാരം നേടി. ഇംഫാലിൽ മെയ്തേ പാരമ്പര്യ നൃത്ത വിദ്യാലയം നടത്തുന്നു.


</doc>
<doc id="272356" url="https://ml.wikipedia.org/wiki?curid=272356" title="വിജയ് ഘാട്ടെ">
വിജയ് ഘാട്ടെ

ഭാരതീയനായ തബല വാദകനാണ് വിജയ് ഘാട്ടെ (ജനനം :). മഹാരാഷ്ട്ര സ്വദേശിയായ ഇദ്ദേഹത്തിന് 2014 ൽ പത്മശ്രീ പുരസ്കാരം ലഭിച്ചു.
മദ്ധ്യപ്രദേശിലെ ജബൽപ്പൂരിൽ ജനിച്ചു. സുരേഷ് തൽവാക്കറുടെ പക്കൽ തബല അഭ്യസിച്ചു. ഹരി പ്രസാദ് ചൗരസ്യ, വിലായത്ത് ഖാൻ, പണ്ഡിറ്റ് ജസ്‌രാജ് തുടങ്ങിയ പ്രഗല്ഭർക്കൊപ്പം തബല വായിച്ചിട്ടുണ്ട്.



</doc>
<doc id="272373" url="https://ml.wikipedia.org/wiki?curid=272373" title="ആസാദ് ഹിന്ദ്">
ആസാദ് ഹിന്ദ്

ഇന്ത്യയെ ബ്രിട്ടീഷ് ഭരണത്തിൽ നിന്നും സ്വതന്ത്രയാക്കാൻ ഇന്ത്യക്കു പുറത്ത് അച്ചുതണ്ട് ശക്തികളുടെ സഹായത്തോടെ രൂപീകരിച്ച ഒരു താൽക്കാലിക സർക്കാരായിരുന്നു ആഴ്സി ഹുക്മത്തെ-ഇ-ആസാദ് ഹിന്ദ് എന്ന ആസാദ് ഹിന്ദ്. 1943 ൽ ജപ്പാന്റെ സഹായത്തോടെ, സിംഗപ്പൂരിലാണ് ഈ സർക്കാർ രൂപമെടുത്തത്. സുഭാസ് ചന്ദ്ര ബോസിന്റെ നേതൃത്വത്തിലായിരുന്നു ഇത്തരമൊരു സമാന്തര നീക്കം വിദേശ രാജ്യങ്ങളിലായി നടന്നത്. അച്ചുതണ്ട് ശക്തികളുടെ സഹായത്തോടെ നടപ്പാക്കുന്ന ഒരു വിപ്ലവത്തിലൂടെ ബ്രിട്ടീഷുകാരെ ഇന്ത്യയിൽ നിന്നും പുറത്താക്കി ഇന്ത്യക്ക് സ്വാതന്ത്ര്യം നേടിയെടുക്കാമെന്ന് സുഭാസ് ചന്ദ്ര ബോസ് വിശ്വസിച്ചിരുന്നു.

ആസാദ് ഹിന്ദിന് സ്വന്തം വിനിമയ നാണ്യവും, നിയമസംഹിതയും ഉണ്ടായിരുന്നു. ആസാദ് ഹിന്ദ് പോലൊരു നീക്കത്തിലൂടെ ബ്രിട്ടീഷ് സർക്കാരിനെ ഇന്ത്യയിൽ നിന്നും പുറത്താക്കാമെന്ന് സംഘടനയിലുള്ളവരെ കൂടാതെ വിവിധ കാരണങ്ങൾ കൊണ്ട് ഇന്ത്യക്കു പുറത്തു ജീവിക്കുന്ന ഇന്ത്യാക്കാരായവർ പോലും ചിന്തിച്ചിരുന്നു. ജപ്പാനാണ് തീരുമാനങ്ങൾ എടുക്കുകയും നടപ്പാക്കുകയും ചെയ്തിരുന്നത്. തങ്ങളുടെ അധികാര പരിധിയിലുള്ള രാജ്യങ്ങളിൽ പൂർണ്ണ നിയന്ത്രണങ്ങളുള്ള ഒരു സർക്കാരായിരുന്നില്ല ആസാദ് ഹിന്ദ്, മറിച്ച് എല്ലാ നയതന്ത്ര തീരുമാനങ്ങൾക്കും ജപ്പാനെ ആശ്രയിച്ചിരുന്ന ഒരു ഭരണസംവിധാനമായിരുന്നു അത്.

ആസാദ് ഹിന്ദ് രൂപീകരിച്ച ഉടൻ തന്നെ ഇൻഡോ-ബർമ്മൻ അതിർത്തിയിൽ അമേരിക്കൻ സൈന്യത്തിനോട് അവർ യുദ്ധം പ്രഖ്യാപിക്കുകയുണ്ടായി. ആസാദ് ഹിന്ദിന്റെ സൈന്യമായ ആസാദ് ഹിന്ദ് ഫൗജ് അഥവാ ഇന്ത്യൻ നാഷണൽ ആർമി ബ്രിട്ടീഷ് ഇന്ത്യൻ ആർമിയോട് ഇംഫാൽ-കോഹിമ മേഖലയിൽ യുദ്ധം ആരംഭിച്ചു. ജപ്പാന്റെ സൈന്യമാണ് ഇന്ത്യൻ നാഷണൽ ആർമിയെ ഇവിടെ സഹായിച്ചിരുന്നത്. കോഹിമയിൽ ബ്രിട്ടന്റെ പ്രതിരോധം ഭേദിക്കാൻ ഇന്ത്യൻ നാഷണൽ ആർമിക്കു കഴിഞ്ഞു. ശക്തമായ മുന്നേറ്റങ്ങൾ ചില മേഖലയിൽ സൃഷ്ടിക്കാൻ ആസാദ് ഹിന്ദിനു കഴിഞ്ഞുവെങ്കിലും, റംഗൂൺ മേഖലയിൽ നിന്നേറ്റ പരാജയത്തോടെ ഇന്ത്യൻ നാഷണൽ ആർമിയുടേയും, ആസാദ് ഹിന്ദിന്റേയും അവസാനമായി എന്നു പറയാം. സുഭാസ് ചന്ദ്ര ബോസിന്റെ മരണത്തോടെ, അല്ലെങ്കിൽ അപ്രത്യക്ഷമാകലോടെ ആസാദ് ഹിന്ദ് പൂർണ്ണമായി ഇല്ലാതായി.

പൂർണ്ണമായും സ്വതന്ത്രമായ ഒരു സർക്കാരായിരുന്നു ആസാദ് ഹിന്ദ് എന്ന് ചില ചരിത്രകാരന്മാർ സമർത്ഥിക്കുന്നു.

പ്രധാനമായും രണ്ട് സമ്മേളനങ്ങളാണ് ആസാദ് ഹിന്ദിന്റെ രൂപീകരണത്തിനു കാരണമായിത്തീർന്നത്. 1942 മാർച്ചിൽ ടോക്കിയോവിൽ വെച്ചു നടത്തപ്പെട്ട ഒന്നാമത്തെ സമ്മേളനവും, പിന്നീട് ബാങ്കോക്കിൽ വെച്ചു നടന്ന രണ്ടാമത്തെ സമ്മേളനവുമാണ് ആസാദ് ഹിന്ദിന്റെ വിത്തു പാകലായി കണക്കാക്കപ്പെടുന്നത്. ദക്ഷിണകിഴക്കൻ ഏഷ്യയിൽ താമസിക്കുന്ന ഇന്ത്യൻ പ്രവാസികളായിരുന്നു ഇതിൽ പങ്കെടുത്തവരിൽ ഭൂരിഭാഗവും. വിവിധ കാരണങ്ങൾകൊണ്ട് പ്രവാസികളായി തീർന്നവരായിരുന്നു ഇതിലുള്ളവർ.

റാഷ് ബിഹാരി ബോസ് എന്ന പ്രവാസിയുടെ നേതൃത്വത്തിലായിരുന്നു ടോക്കിയോവിൽ വെച്ചു നടന്ന ആദ്യത്തെ സമ്മേളനം. ബ്രിട്ടീഷുകാരെ ഇന്ത്യയിൽ നിന്നും പുറത്താക്കുവാനായി, ഒരു ശ്രമം എന്ന നിലയിൽ ഇന്ത്യൻ ഇൻഡിപെൻഡൻസ് ലീഗ് രൂപീകരിക്കപ്പെട്ടത് ഈ സമ്മേളനത്തിലായിരുന്നു. ഇന്ത്യൻ നാഷണൽ ആർമിയുടെ തുടക്കം ഈ സമ്മേളനത്തിൽ നിന്നായിരുന്നു. ബ്രിട്ടീഷുകാരെ ഇന്ത്യയിൽ നിന്നും പുറത്താക്കി സ്വതന്ത്ര ഇന്ത്യക്കുവേണ്ടി പോരാടാൻ ഒരു സൈന്യം എന്ന നിലയിലായിരുന്നു റാഷ് ബിഹാരി ബോസ് ഈ സേനയെ രൂപീകരിച്ചത്. ലീഗ് രൂപീകരിക്കുന്ന സമയത്ത് തന്നെ റാഷ് ബിഹാരി ബോസ് തീരെ അവശനായിരുന്നു, അതുകൊണ്ട് തന്നെ ലീഗിനെ മുന്നോട്ടു നയിക്കാനായി യുവനേതൃത്വം ആവശ്യമാണെന്ന് ബോസ് മനസ്സിലാക്കി. ബാങ്കോക്കിൽ വെച്ചു നടന്ന രണ്ടാമത്തെ സമ്മേളനത്തിൽ സുഭാസ് ചന്ദ്ര ബോസിനെ ലീഗിന്റെ നേതൃസ്ഥാനം വഹിക്കാൻ ക്ഷണിക്കുകയുണ്ടായി. ആ സമയത്ത് ജർമ്മനിയിലായിരുന്ന സുഭാസ് ചന്ദ്ര ബോസ് ഒരു അന്തർവാഹിനിയിലാണ് സമ്മേളനത്തിൽ പങ്കെടുക്കാനായി ജപ്പാനിലെത്തിയത്.

1943 ജൂൺ 13 നാണ് സുഭാസ് ചന്ദ്ര ബോസ് ബാങ്കോക്കിലെത്തിച്ചേരുന്നത്. ജൂലൈയിൽ സിങ്കപ്പൂരിലെത്തിയ ബോസ്, ഒക്ടോബറിൽ ആസാദ് ഹിന്ദിന്റെ സംസ്ഥാപനം ഔദ്യോഗികമായി പ്രഖ്യാപിച്ചു. ബ്രിട്ടനേയും, അതിന്റെ സഖ്യകക്ഷികളേയും ഇന്ത്യൻ മണ്ണിൽ നിന്നും തുടച്ചു നീക്കേണ്ടത് ഈ താൽക്കാലിക സർക്കാരിന്റെ ചുമതലയാണെന്ന് ബോസ് ആസാദ് ഹിന്ദിന്റെ സമ്മേളനത്തെ അഭിസംബോധനചെയ്തുകൊണ്ടു പറഞ്ഞു. റാഷ് ബിഹാരി ബോസിന്റെ കീഴിൽ ചിതറി കിടന്നിരുന്ന ഇന്ത്യൻ നാഷണൽ ആർമിയുടെ ചുമതല സുഭാസ് ചന്ദ്ര ബോസ് ഔദ്യോഗികമായി ഏറ്റെടുക്കുയും, ജപ്പാന്റെ സഹായത്തോടെ അതിനെ ഒരു ശക്തമായ സൈന്യമായി മാറ്റിയെടുക്കുയും ചെയ്തു.

സുഭാസ് ചന്ദ്ര ബോസിന്റെ നേതൃത്വത്തിൽ ഒരു മന്ത്രി സഭയും ആസാദ് ഹിന്ദ് രൂപീകരിച്ചിരുന്നു. വിദേശകാര്യവകുപ്പും, സൈനിക വകുപ്പും കൈകാര്യം ചെയ്തിരുന്നത് സുഭാസ് ചന്ദ്ര ബോസ് തന്നെയായിരുന്നു. വനിതാ സംഘടക്കുവേണ്ടി ഒരു വകുപ്പുണ്ടായിരുന്നു,അതിന്റെ മന്ത്രിയായിരുന്നത് ക്യാപ്റ്റൻ ലക്ഷ്മി സൈഗാൾ ആയിരുന്നു. ഇന്ത്യൻ നാഷണൽ ആ‍ർമിയുടെ വനിതാ വിഭാഗമായ ഝാൻസി റാണി റെജിമെന്റിന്റെ ക്യാപ്ടനും ലക്ഷ്മി സൈഗാൾ ആയിരുന്നു. സിംഗപ്പൂരിലെ ഒരു അറിയപ്പെടുന്ന ഡോക്ടറായിരുന്നു ലക്ഷ്മി സൈഗാൾ. തന്റെ ഡോക്ടറുദ്യോഗം ഉപേക്ഷിച്ച ശേഷമാണ് ലക്ഷ്മി സൈഗാൾ, ആസാദ് ഹിന്ദ് സർക്കാരിൽ ചേർന്ന് ഝാൻസി റാണി റെജിമെന്റിന്റെ നേതൃത്വം ഏറ്റെടുക്കുന്നത്.

ജപ്പാൻ യുദ്ധത്തിലൂടെ അധീനതയിലാക്കിയ ആന്റമാൻ നിക്കോബാർ ദ്വീപുകളുടെ ഭരണാധികാരമാണ് ആസാദ് ഹിന്ദിന് അദ്യഘട്ടമെന്ന നിലയിൽ കൈമാറപ്പെട്ടത്. 1943 ഒക്ടോബറിൽ നടന്ന ഗ്രേറ്റ് ഈസ്റ്റ് ഏഷ്യ കോൺഫറൻസിനുശേഷമാണ് ജപ്പാൻ ഈ തീരുമാനമെടുത്തത്. ഈ ദ്വീപുകളുടെ ഭരണനിർവ്വഹണചുമതല തന്റെ മന്ത്രി സഭയിലെ ലഫ്ടനന്റ് കേണൽ എ.ഡി.ലോകനാഥനെ ബോസ് ഏൽപ്പിച്ചു. ഭരണകാര്യങ്ങളിലിടപെടാതെ, ഇന്ത്യൻ നാഷണൽ ആർമിയെ ശക്തിപ്പെടുത്തുക എന്ന ചുമതല ബോസ് സ്വയം ഏറ്റെടുക്കുകയായിരുന്നു. ദ്വീപുകളിൽ നികുതി ചുമത്താനും, അത് പിരിക്കുവാനുമുള്ള അവകാശം കൂടി ആസാദ് ഹിന്ദ് സർക്കാരിനു നൽകിയിരുന്നുവെങ്കിലും, ഇത് പ്രാബല്യത്തിൽ വരുവാൻ ജപ്പാൻ സർക്കാർ അനുവദിച്ചിരുന്നില്ല. മാത്രവുമല്ല, ദ്വീപിലെ പോലീസ് സംവിധാനത്തെ നേരിട്ടു നിയന്ത്രിച്ചിരുന്നത് ജപ്പാൻ സർക്കാരായിരുന്നു. 1944 ജനുവരി 30 ന് ദ്വീപുകളിൽ നടന്ന കൂട്ടക്കൊലയിൽ നേരിട്ടിടപെടാൻ ലോകനാഥന് അധികാരമുണ്ടായിരുന്നില്ല. ഒറ്റുകാരെന്നു സംശയിച്ച നാൽപ്പത്തിലാലു പൗരന്മാരെ ജപ്പാൻ സൈന്യം യാതൊരു വിചാരണയും കൂടാതെ വെടിവെച്ചു കൊല്ലുകയായിരുന്നു. ഇവരിൽ പലരും, ഇന്ത്യൻ ഇൻഡിപെൻഡൻസ് ലീഗിന്റെ പ്രവർത്തകരുമായിരുന്നു.

ഇംഫാലിൽ ജപ്പാൻ സൈന്യത്തോടൊപ്പം ചേർന്ന് ചില നേട്ടങ്ങൾ ഇന്ത്യൻ നാഷണൽ ആർമിക്ക് കൈവരിക്കാൻ കഴിഞ്ഞുവെങ്കിലും, അതൊന്നും പൂർണ്ണ വിജയമായിരുന്നില്ല. ഡൽഹിയിൽ ഒരു മുന്നേറ്റത്തിന് ഐ.എൻ.എ പദ്ധതി തയ്യാറാക്കിയിരുന്നുവെങ്കിലും, മോശം കാലാവസ്ഥയും, ഇംഫാലിലെ യുദ്ധക്കെടുതിയും കൊണ്ട് അവർക്കതിനു കഴിഞ്ഞില്ല. റംഗൂണിൽ ഐ.എൻ.എ.ക്ക് കനത്ത പരാജയം തന്നെ നേരിടേണ്ടി വന്നു. 1944–1945 കാലഘട്ടത്തിൽ ഐ.എൻ.എ.യെ സഹായിക്കാൻ ജപ്പാൻ സൈന്യം ഉണ്ടായിരുന്നില്ല. യുദ്ധരംഗത്ത് നേതൃത്വം ഏറ്റെടുക്കാൻ ആൻഡമാനിൽ നിന്നും ലോകനാഥൻ റംഗൂണിലെത്തുകയായിരുന്നു.

റംഗൂണിൽ ഐ.എൻ.എ ദയനീയമായി പരാജയപ്പെട്ടതോടെ, സുഭാസ് ചന്ദ്ര ബോസ് സിംഗപ്പൂരിലേക്കു കടന്നു. ആസാദ് ഹിന്ദിന്റെ അധീനതിയിലായിരുന്ന ആൻഡമാൻ നിക്കോബാർ ദ്വീപുകൾ ബ്രിട്ടീഷ് സേന, തിരിച്ചു പിടിച്ചു. തായ്‌വാനിൽ നിന്നും റഷ്യയിലേക്കു കടക്കുന്നതിനിടയിൽ ഒരു വിമാനാപകടത്തിൽപ്പെട്ട് സുഭാസ് ചന്ദ്ര ബോസ് മരണമടഞ്ഞുവെന്ന് സ്ഥിരീകരിക്കപ്പെട്ടു. അതോടെ, താൽക്കാലിക സർക്കാരിന്റേയും, ഐ.എൻ.എയുടേയും തന്നെ അവസാനമായി. ഐ.എൻ.എ സൈനികരെ ബ്രിട്ടീഷുകാർ യുദ്ധതടവുകാരായി പിടികൂടി. ഐ.എൻ.എ നേതാക്കളെ ഇന്ത്യയിലേക്കു കൊണ്ടു വന്ന് വിചാരണ ചെയ്തു.


</doc>
<doc id="272378" url="https://ml.wikipedia.org/wiki?curid=272378" title="മുത്തശ്ശി (ചലച്ചിത്രം)">
മുത്തശ്ശി (ചലച്ചിത്രം)

സർഗ്ഗം പിക്ചേഴ്സിനുവേണ്ടി അവർതന്നെ നിർമിച്ച മലയാളചലച്ചിത്രമാണ് മുത്തശ്ശി. 1971 മേയ് 28-ന് ഈ ചിത്രം കേരളത്തിൽ പ്രദശിപ്പിച്ചു തുടങ്ങി.






</doc>
<doc id="272387" url="https://ml.wikipedia.org/wiki?curid=272387" title="കൂർമ്പക്കാവ്">
കൂർമ്പക്കാവ്

സവർണ ആരാധനാലയങ്ങളിൽ നിന്ന് വ്യത്യസ്തമായി അധസ്ഥിതൻ അവൻറേതായ ആരാധനാമൂർത്തികളെ കുടിയിരുത്തിയ സ്ഥാനങ്ങളാണ് മലബാറിൽ കാവുകൾ എന്ന് അറിയപ്പെടുന്നത്. കാളി-ദാരിക മൂർത്തികളുമായി ബന്ധപ്പെട്ട ആരാധനാസമ്പ്രദായമുള്ളവയാണ് കൂർമ്പക്കാവുകൾ.

</doc>
<doc id="272398" url="https://ml.wikipedia.org/wiki?curid=272398" title="ആകാശ് മാധവൻ">
ആകാശ് മാധവൻ

വേൾഡ് ഡ്വാർഫ് ഗെയിംസിൽ മെഡൽ നേടിയ ദേശീയ കായിക താരമാണ് ആകാശ് മാധവൻ എന്ന ആകാശ് എസ് മാധവൻ.ഉയരം കുറഞ്ഞവർക്കായാണ് വേൾഡ് ഡ്വാർഫ് ഗെയിംസിൽ പങ്കെടുക്കാനവസരം ഉള്ളത്.2013 ൽ അമേരിക്കയിലെ മിഷിഗണിൽ നടന്ന വേൾഡ് ഡ്വാർഫ് ഗെയിംസിൽ ഇന്ത്യക്ക് വേണ്ടി ഷോട്ട്പുട്ടിൽ വെള്ളിയും ഡിസ്‌കസിൽ വെങ്കലവുമാണ് ഇദ്ദേഹം നേടിയത്.
കേരളത്തിൽ മലപ്പുറം ജില്ലയിലെ മേലാറ്റൂർ റയിൽവേ സ്‌റ്റേഷനു സമീപം താമസിക്കുന്ന സേതുമാധവന്റെയും ഗീതയുടെയും മകനായി ജനനം.ഉയരം 131 സെന്റിമീറ്റർ. ജനിച്ച് ആറു മാസം കഴിഞ്ഞപ്പോഴാണ് ആകാശിന് ഉയരം വയ്ക്കില്ലെന്ന സത്യം അറിഞ്ഞത്. അപൂർവ രോഗത്തെ മറികടക്കാൻ ഏറെ നാൾ ചികിൽസ നടത്തിയെങ്കിലും ഫലമുണ്ടായില്ല.
പ്ലസ്ടുവിനു ശേഷം കോയമ്പത്തൂരിൽ ബിടെക്കിനു ചേർന്നു. പഠനകാലത്തു ചെന്നൈയിൽ നടന്ന ഉയരക്കുറവുള്ളവരുടെ മീറ്റിൽ പങ്കെടുത്തതു വഴിത്തിരിവായി. കർണാടക ടീമിന്റെ മാനേജർ ആകാശിനെ ബാംഗ്ലൂരിലേക്കു ക്ഷണിച്ചു. ഡ്വാർഫ് ഗെയിംസിനുള്ള യോഗ്യതാ മൽസരത്തിൽ പങ്കെടുക്കാൻ വഴിതെളിഞ്ഞു. 100 മീറ്ററിൽ മികച്ച പ്രകടനം നടത്തിയ ആകാശ് ഷോട്ടിനും ഡിസ്‌കസിനും പുറമേ ബാഡ്മിന്റനിൽ (സിംഗിൾസും ഡബിൾസും) പങ്കെടുക്കാനും യോഗ്യത നേടി.

<references>


</doc>
<doc id="272402" url="https://ml.wikipedia.org/wiki?curid=272402" title="നവവധു">
നവവധു

എ എൽ എസ് പ്രൊഡക്ഷൻസിന്റെ ബാനറിൽ എ.എൽ. ശ്രീനിവസൻ നിർമിച്ച മലയാളചലച്ചിത്രമാണ് നവവധു. 1971 ഏപ്രിൽ 09-ന് കേരളത്തിൽ പ്രദർശനം ആരംഭിച്ചു.






</doc>
<doc id="272405" url="https://ml.wikipedia.org/wiki?curid=272405" title="അന്നനാട്">
അന്നനാട്

കേരളത്തിലെ തൃശ്ശൂർ ജില്ലയിലെ കാടുകുറ്റി ഗ്രാമപഞ്ചായത്തിൽ സ്ഥിതി ചെയ്യുന്ന ഗ്രാമമാണ് അന്നനാട്. തൃശ്ശൂർ നഗരത്തിൽ നിന്ന് 31 കിലോമീറ്റർ ദൂരത്തിലും, കൊച്ചി നഗരത്തിൽ നിന്ന് 43 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 4 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് അന്നനാട്. 



റോഡ് വഴി - എൻ.എച്ച് 47 ൽ തൃശ്ശൂർ-എറണാകുളം വഴിയിൽ, ചാലക്കുടി പാലം കഴിഞ്ഞുള്ള മുരിങ്ങൂർ കവലയിൽ നിന്ന് വലത്തോട്ട് 3 കിലോമീറ്റർ.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 6 കിലോമീറ്റർ, ഡിവൈൻ നഗർ മുരിങ്ങൂർ 3 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 23 കിലോമീറ്റർ.



</doc>
<doc id="272414" url="https://ml.wikipedia.org/wiki?curid=272414" title="ഷാഫി പറമ്പിൽ">
ഷാഫി പറമ്പിൽ

പാലക്കാട് എം.എൽ.എ. യാണ് ഷാഫി പറമ്പിൽ. പട്ടാമ്പിയിലെ ഷാനവാസ്, മൈമുന ദമ്പതികളുടെ മകനാണ് ഇദ്ദേഹം. പട്ടാമ്പി ഗവ കോളേജിൽ നിന്ന് ബിരുദ പഠനവും പിന്നീട് എം.ബി.എ പഠനവും പൂർത്തിയാക്കി. 2009 ൽ കേരള സ്റ്റുഡന്റ്സ് യൂണിയൻ സംസ്ഥാന പ്രസിഡന്റായി. 2011ൽ പാലക്കാട് നിന്നും കേരള നിയമസഭയിലേക്ക് തിരഞ്ഞെടുക്കപ്പെട്ടു. കായിക മേഖലയിലും മികവ് തെളിയിച്ചിട്ടുണ്ട് .

2012 ഒക്ടോബർ 6നു അഷീല അലിയെ വിവാഹം കഴിച്ചു. വിവാഹവിരുന്നിന് ചെലവിടാനായി സ്വരൂപിച്ച പണമുപയോഗിച്ച് മലമ്പുഴയിലെ അന്ധദമ്പതികൾക്ക് വീടുവച്ചുകൊടുക്കാനുള്ള ഇദ്ദേഹത്തിന്റെ തീരുമാനം ഒട്ടേറെ വാർത്താപ്രാധാന്യം നേടി.
നിലവിൽ യൂത്തുകോൺഗ്രെസ്സ് അഖിലേന്ത്യ ജനറൽ സെക്രട്ടറി ആണ്‌



</doc>
<doc id="272415" url="https://ml.wikipedia.org/wiki?curid=272415" title="ചായില്യം (ചലച്ചിത്രം)">
ചായില്യം (ചലച്ചിത്രം)

പഴയങ്ങാടിക്കടുത്ത് സ്ത്രീകൾ മാത്രം കെട്ടുന്ന ദേവക്കൂത്ത് എന്ന തെയ്യത്തിന്റെ പശ്ചാത്തലത്തിൽ മനോജ് കാന സംവിധാനം ചെയ്ത് ജനുവരി 31ന് പുറത്തിറങ്ങിയ ചലച്ചിത്രമാണ് ചായില്യം. അനുമോൾ ,എം ആർ ഗോപകുമാർ ,ജിജോയ് രാജഗോപാൽ, ചെമ്പിൽ അശോകൻ, മാസ്റ്റർ ആദിത്യൻ, ടി കെ മീനാക്ഷിയമ്മ, എൽ‌സി സുകുമാരൻ, പ്രവീഷ്, പി ടി മനോജ് എന്നിവരാണ് അഭിനേതാക്കൾ. നിർമാതാവിനെ ലഭിക്കാത്തതോടെ സന്നദ്ധ സംഘടനകളിൽനിന്നും വ്യക്തികളിൽനിന്നും സംഭാവന സ്വീകരിച്ചു നേര് എന്ന ജനകീയ കൂട്ടായ്മയുടെ നേതൃത്വത്തിലാണ് ഇത് പുറത്തിറക്കുന്നത്. വൈധവ്യമേൽപ്പിച്ച അപ്രതീക്ഷിത ആഘാതം മാറും മുമ്പ് കുടുംബത്തിനും സമൂഹത്തിനും ആചാരസംരക്ഷണത്തിനുമായി തെയ്യമായി മാറുന്ന ഗൗരിയിലൂടെയാണ് കഥ മുൻപോട്ടു പോകുന്നത്.

നവാഗതസംവിധായകനുള്ള ഹസൻകുട്ടി പുരസ്‌കാരം, മികച്ച ചിത്രത്തിനുള്ള പത്മരാജൻ പുരസ്‌കാരം എന്നീ അംഗീകാരങ്ങൾ ചിത്രത്തിനു ലഭിച്ചു. പത്തോളം അന്താരാഷ്ട്ര മേളകളിലും ചായില്യം പ്രദർശിപ്പിച്ചിരുന്നു.

പ്രേമിച്ചു വിവാഹം കഴിച്ച ഭർത്താവ് കണ്ണൻ മരണപ്പെടുന്നതോടെ, ഗൗരിയും മകനും തനിച്ചാവുന്നു. അവരുടെ ദുരവസ്ഥയറിഞ്ഞ ഭർത്താവിന്റെ പിതാവ് അവരെ സ്വന്തം വീട്ടിലേക്കു കൊണ്ടുപോവുന്നു. ഭർത്താവിന്റെ വിയോഗത്തിനാലുണ്ടായ മാനസികസമ്മർദ്ദത്തിനിടെ ഗൗരി തന്നെ വിമർശിക്കാനെത്തിയ പൊതുജനങ്ങൾക്കു മുമ്പിൽ താനിതുവരെ പഠിച്ചിട്ടില്ലാത്ത ദേവക്കൂത്ത് എന്ന തെയ്യത്തിന്റെ ചില ചുവടുകളാടുന്നു. ഗൗരിയുടെ ശരീരത്തിൽ ദേവിയുടെ അംശം പ്രത്യക്ഷപ്പെട്ടതാണെന്നു വിശ്വസിക്കുന്ന നാട്ടുകാർ ഗൗരിയെ ദേവിയായി കണ്ടു ആരാധിക്കുന്നു. ക്ഷേത്രത്തിൽ നടന്ന ദേവപ്രശ്നത്തിൽ ഗൗരി തെയ്യം കെട്ടി ആടണമെന്നു വിധിക്കുന്നു. ഗൗരി അതിനു തയ്യാറല്ലെന്നു പറയുമ്പോ, ഗൗരിയുടെ ഭർത്താവിന്റെ അച്ചൻ തെയ്യം ആടാൻ അവളെ നിർബന്ധിക്കുന്നു. മകളുടെ അസുഖം മാറാൻ കൂടിയാണ് വൈദ്യർ കൂടിയായ അംബുപ്പെരുവണ്ണാൻ മകളെ അതിനു നിർബന്ധിക്കുന്നത്.

കപടസന്ന്യാസിമാരോടും, ജാതിയോടും, മതത്തോടും വിശ്വാസത്തോടും വെല്ലുവിളിക്കുന്ന ഗൗരി എന്ന കഥാപാത്രം സ്ത്രീശാക്തീകരണത്തിന്റെ പ്രതീകമാണ്. ഗൗരി എന്ന കഥാപാത്രത്തിന്റെ ശാരീരിക മാനിസികാനുഭവങ്ങളും, സാമൂഹ്യസംഘർഷങ്ങളും ഈ ചിത്രത്തിൽ നന്നായി ആവിഷ്കരിച്ചിരിക്കുന്നു.




</doc>
<doc id="272421" url="https://ml.wikipedia.org/wiki?curid=272421" title="മുഹമ്മദ് നജീബ്">
മുഹമ്മദ് നജീബ്

ഈജിപ്റ്റിന്റെ ആദ്യത്തെ പ്രസിഡന്റാണ് മുഹമ്മദ് നജീബ് (Arabic: محمد نجيب‎, Egyptian Arabic pronunciation: [mæˈħæmmæd næˈɡiːb]) (ജനനം: 1901 ഫെബ്രുവരി 20 - മരണം: 1984 ഓഗസ്റ്റ് 28) . 1952-ലെ ഈജിപ്ഷ്യൻ വിപ്ലവം അബ്ദുന്നാസറിനൊപ്പം ഇദ്ദേഹമാണ് നയിച്ചത്.

1901 ഫെബ്രുവരി 20-ന് സുഡാനിലെ ഖർതൗമിലാണ് നജീബ് ജനിച്ചത്. ഡിസ്ട്രിക്റ്റ് കമ്മീഷണറായ അച്ചന്റെ ഒൻപതു മക്കളിൽ ഒരുവനായി ജനിച്ച ഇദ്ദേഹം ചെറുപ്പത്തിൽ നാടു വിടുകയും കെയ്റോയിലെ റോയൽ മിലിറ്ററി അക്കാദമിയിൽ തിരഞ്ഞെടുക്കപ്പെട്ടു.


</doc>
<doc id="272422" url="https://ml.wikipedia.org/wiki?curid=272422" title="ഹർഷദ് മേത്ത">
ഹർഷദ് മേത്ത

1990 കളിലെ കുപ്രസിദ്ധമായ ഓഹരി കുംഭകോണത്തിൽ, സാമ്പത്തിക തിരിമറിക്ക് ശിക്ഷിക്കപ്പെട്ട ഓഹരിദല്ലാളായിരുന്നു ഹർഷദ് മേത്ത.1992ലാണ് കേസിനാസ്പദമായ സംഭവങ്ങളുടെ ആരംഭം.അക്കാലത്ത് ബാങ്കുകൾക്കും അംഗീകൃത ബ്രോക്കർമാർക്കും റിസർവ് ബാങ്ക് ഒവ് ഇന്ത്യയുടെ സെക്യൂരിറ്റീസ് ജനറൽ ലെഡ്ജറിൽ തങ്ങൾക്കുള്ള സെക്യൂരിറ്റികൾക്ക് ആനുപാതികമായി ഡെലിവറി നോട്ട് അഥവാ ബാങ്കെർസ് റെസിപ്റ്റ്സ് നൽകുവാനുള്ള ഒരു സംവിധാനം നിലനിന്നിരുന്നു.ഇതു മുതലെടുത്തു കൊണ്ട് സെക്യൂരിറ്റി ലെഡ്ജറിൽ ഇല്ലാത്ത സെക്യൂരിറ്റികൾക്ക് കള്ളഡെലിവറി നോട്ട് നൽകുകയാണ് മേത്ത ചെയ്തത്. ഇത്തരത്തിൽ സംഘടിപ്പിച്ച് കോടിക്കണക്കിനു രൂപയുടെ പിൻബലത്തിൽ മേത്ത ഓഹരികൾ വാരിക്കൂട്ടുകയും ഊഹക്കച്ചവടത്തിലൂടെ വൻ തുക സമ്പാദിക്കുകയും ചെയ്തു. 


</doc>
<doc id="272425" url="https://ml.wikipedia.org/wiki?curid=272425" title="കേതൻ പരേഖ്">
കേതൻ പരേഖ്

1999-2001 കാലഘട്ടത്തിലെ ഓഹരികുംഭകോണത്തിൽ ശിക്ഷിക്കപ്പെട്ട ഒരു ഓഹരി ദല്ലാളായിരുന്നു കേതൻ പരേഖ്.മാധവ് പുര മർക്കന്റൈൽ കോ-ഓപ്പറേറ്റീവ് ബാങ്ക്, ഗ്ലോബൽ ട്രസ്റ്റ് ബാങ്ക് എന്നിവരും പരേഖിന്റെ തട്ടിപ്പിൽ പങ്കാളികളായി.


</doc>
<doc id="272426" url="https://ml.wikipedia.org/wiki?curid=272426" title="ജില്ലാ ടൂറിസം പ്രൊമോഷൻ കൗൺസിൽ">
ജില്ലാ ടൂറിസം പ്രൊമോഷൻ കൗൺസിൽ

ജില്ലാ തലത്തിൽ വിനോദ സഞ്ചാര സാദ്ധ്യതയുള്ള പ്രദേശങ്ങൾ കണ്ടെത്തുകയും,അത്തരം കേന്ദ്രങ്ങളിൽ അടിസ്ഥാന സൗകര്യങ്ങൾ മെച്ചപ്പെടുത്തുകയും ചെയ്യുക എന്ന ഉദ്ദേശത്തോടെ എല്ലാ ജില്ലകളിലും സ്ഥാപിക്കപ്പെട്ടിട്ടുള്ള സമിതിയാണ് ജില്ലാ ടൂറിസം പ്രൊമോഷൻ കൗൺസിൽ (DTPC). ടൂറിസവുമായി ബന്ധപ്പെട്ട് ജില്ലയിലെ വിവിധ വകുപ്പുകളുടെ പ്രവർത്തനം ഏകോപിപ്പിയ്ക്കുന്നതും ഈ ഏജൻസിയാണ്.

ജില്ലാ കളക്ടർ ചെയർമാനായുള്ള ഒരു ഭരണസമിതിയാണ് കാര്യനിർവ്വഹണ നടത്തിപ്പിന്റെ ചുമതല വഹിയ്ക്കുന്നത്. 



</doc>
<doc id="272437" url="https://ml.wikipedia.org/wiki?curid=272437" title="യൂജിൻ എഫ്. ഫാമ">
യൂജിൻ എഫ്. ഫാമ

1939-ൽ ഫെബ്രുവരി 14 അമേരിക്കയിലെ ബോസ്റ്റ്ണിലാണ് യൂജിൻ ഫാമ ജനിച്ചത് .ചിക്കാഗൊ സർവ്വകലാശാലയിൽ നിന്ന് എം.ബി.എ ബിരുദവും സാമ്പത്തികശാസ്ത്രത്തിൽ ഡോക്റ്റരേറ്റും നേടി. 2013 ൽ സാമ്പത്തികശാസ്ത്രത്തിൽ നൊബൽ സമ്മാനം നേടി. ഷിക്കാഗോ സർവ്വകലാശാലയിലെ അധ്യാപകനാണ്.


</doc>
<doc id="272464" url="https://ml.wikipedia.org/wiki?curid=272464" title="ഒരു പെണ്ണിന്റെ കഥ">
ഒരു പെണ്ണിന്റെ കഥ

ചിത്രാഞ്ജലി പിക്ചേഴ്സിന്റെ ബാനറിൽ കെ എസ് ആർ മൂർത്തി 1971-ൽ നിർമിച്ച മലയാളചലച്ചിത്രമാണ് ഒരു പെണ്ണിന്റെ കഥ. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം കേരളത്തിൽ പ്രദർശിപ്പിച്ചു.






</doc>
<doc id="272473" url="https://ml.wikipedia.org/wiki?curid=272473" title="റിഗോബെർതാ മെൻചു തും">
റിഗോബെർതാ മെൻചു തും

1992-ലെ സമാധാന പ്രവർത്തനങ്ങൾക്കുളള നോബൽ സമ്മാനം നേടിയ വനിതയാണ് റിഗോബെർതാ മെൻചു തും. വിവിധ ഗോത്ര വർഗ്ഗക്കാരെ സാംസ്കാരികതലത്തിൽ അനുരഞ്ജിപ്പിക്കുന്നതിനും സാമൂഹ്യനീതിക്കും വേണ്ടി നടത്തിയ പ്രവർത്തനങ്ങളാണ് ഗ്വാട്ടിമാലക്കാരിയായ റിഗോബെർതയെ ഈ സമ്മാനത്തിന് അർഹയാക്കിയത്. 
മധ്യ അമേരിക്കയിലെ ഗ്വാട്ടിമാലയിൽ 1959 ജനവരി 9ന് ദരിദ്ര കാർഷിക കുടുംബത്തിലാണ് റിഗോബെർത ജനിച്ചത്. മാതാപിതാക്കൾ മായൻ സംസ്കാരമുറകൾ അനുസരിച്ചു പോന്ന റെഡ്‌ ഇന്ത്യൻവംശജരായിരുന്നു. കൗമാരപ്രായത്തിൽത്തന്നെ റിഗോബെർത കത്തോലിക്ക ക്രൈസ്തവ സഭയുടെ നേതൃത്വത്തിൽ നടന്നു വന്നിരുന്ന സാമുഹ്യ പ്രവത്തനങ്ങളിൽ സജീവമായി പങ്കെടുത്തു.സ്ത്രീകളുടെ അവകാശങ്ങൾ നേടിയെടുക്കുന്നതിനൊപ്പം പല പരിഷ്കരണങ്ങളും നടപ്പിലാക്കാൻ മുൻകൈയെടുത്തു. ഇതു കാരണം റിഗോബെർതക്കും കുടുംബത്തിനും നിരവധി പീഡനങ്ങൾ സഹിക്കേണ്ടി വന്നു. 1981-ൽ റിഗോബെർതക്ക് ഒളിവിൽ പോകേണ്ടിവന്നു, പിന്നീട് അതിർത്തി കടന്ന് മെക്സിക്കോയിലേക്ക് രക്ഷപ്പെട്ടുവെങ്കിലും ഗ്വാട്ടിമാലക്ക് സവിശേഷമായും ഇന്ത്യ വംശജർക്കുപൊതുവായുമുളള തന്റെ സംഘർഷങ്ങൾ തുടർന്നുകൊണ്ടുപോയി.. 
ഭൂവുടമകളുമായും ഭരണാധികാരികളുമായും ആശയവിനിമയം നടത്തുന്നതിന് സ്പാനിഷ് പഠിച്ചു. My Name is Rigoberta Menchu and this is how my Conscience was Born( "Me llamo Rigoberta Menchú y así me nació la conciencia"), "ഞാൻ റിഗോബെർതമെഞ്ചു: ഗ്വാട്ടിമാലയിലെ അമേരിന്ത്യൻ പോരാളി" എന്ന പേരിൽ അവരുടെ ആത്മഭാഷണങ്ങൾ വെനസ്വേലൻ സാമൂഹ്യശാസ്ത്രജ്ഞയും എഴുത്തുകാരിയുമായ എലിസബത്ത് ബർഗോസ് ദിബ്രെ പ്രസിദ്ധപ്പെടുത്തിയിട്ടുണ്ട്. മലയാളത്തിൽ "ഞാൻ റിഗോബെർതമെഞ്ചു: ഗ്വാട്ടിമാലയിലെ അമേരിന്ത്യൻ പോരാളി" എന്ന പേരിൽ പ്രസിദ്ധീകരിച്ചിട്ടുണ്ട്. ഈ ഗ്രന്ഥത്തിൽ വികസനത്തിന്റെപേരിൽ ഭരണാധികാരികൾ ഗോത്രവർഗത്തെ ഉന്മൂലനംചെയ്യുന്നതിനെക്കുറിച്ചു റിഗോബെർത വിവരിക്കുന്നു.


</doc>
<doc id="272492" url="https://ml.wikipedia.org/wiki?curid=272492" title="തൈപ്പരുത്തി">
തൈപ്പരുത്തി

10 മീറ്ററോളം ഉയരം വയ്ക്കുന്ന ഒരു മരമാണ് തൈപ്പരുത്തി.. ആകർഷകമായ പൂക്കളുണ്ടാവുന്ന ഈ മരത്തിന്റെ തടി ഫർണിച്ചർ ഉണ്ടാക്കാൻ ഉപയോഗിക്കാറുണ്ട്. തടിക്ക് ഭാരം കുറവായതിനാൽ പലയിടത്തും തോണികൾ ഉണ്ടാക്കാൻ തൈപ്പരുത്തിയുടെ തടി ഉപയോഗിച്ചുവരുന്നു.



</doc>
<doc id="272493" url="https://ml.wikipedia.org/wiki?curid=272493" title="ചിത്വൻ ദേശീയോദ്യാനം">
ചിത്വൻ ദേശീയോദ്യാനം

നേപ്പാളിലെ ആദ്യത്തെ ദേശീയോദ്യാനമാണ് ചിത് വൻ ദേശീയ ഉദ്യാനം(Chitwan National Park). റോയൻ ചിത്വൻ നാഷനൽ പാർക് എന്നാണ് ഇത് ആദ്യം അറിയപ്പെട്ടിരുന്നത്. 1973-ൽ സ്ഥാപിതമായ ഇതിന് 1984-ൽ ലോക പൈതൃക പദവി ലഭിക്കുകയുണ്ടായി.

തെക്കൻ നേപ്പാളിലെ ഉപോഷ്ണമേഖലയിൽ പെടുന്ന ഈ പ്രദേശം അതുല്യമായ ജൈവവൈവിധ്യത്തെ ഉൾക്കൊള്ളുന്നു. 68സ്പീഷീസ് സസ്തനികൾ, 544ഇനം പക്ഷികൾ, 126ഇനം മത്സ്യങ്ങൾ എന്നിവ ഈ വനത്തിൽ ഉള്ളതായി രേഖപ്പെടുത്തിയിട്ടുണ്ട്. ഒറ്റക്കൊമ്പൻ കാണ്ടാമൃഗം, ബംഗാൾ കടുവ, ഘരിയാൽ തുടങ്ങിയ ജീവികളുടെ സംരക്ഷണകേന്ദ്രം എന്ന നിലയിലും ഈ വനം പ്രശസ്തമാണ്.


</doc>
<doc id="272499" url="https://ml.wikipedia.org/wiki?curid=272499" title="ജ്യോർജി ഡാനേലിയ">
ജ്യോർജി ഡാനേലിയ

സോവിയറ്റ് യുണിയനിൽ ഉൾപ്പെട്ടിരുന്ന ജോർജ്ജിയയിൽ നിന്നുള്ള ഒരു ചലച്ചിത്രകാരനാണ് ജ്യോർജി ഡാനേലിയ (Giorgi Danelia- ജ:ആഗസ്റ്റ് 25-1930)

മോസ്ക്കോ ആർക്കിടെക്ചർ ഇൻസ്റ്റിറ്റ്യൂട്ടിൽ നിന്നും ബിരുദം നേടിയ ഡാനേലിയ 1956 ൽ മോസ് ഫിലിം സ്റ്റുഡിയോയിൽ ൽ ചലച്ചിത്രകല പഠിയ്ക്കാനായിച്ചേർന്നു. മിഖായേൽ റോം,സെർജി യുത്കേവിച്ച്, ട്രോബർഗ് ,റൈസ്മൻ,കലാടോസോവ് എന്നിവരായിരുന്നു അക്കാലത്തെ ഡാനേലിയയുടെ പ്രധാന അദ്ധ്യാപകർ.

ദു:ഖപര്യവസായി ആയ ഹാസ്യസിനിമകളായിരുന്നു അദ്ദേഹം പ്രധാനമായും സംവിധാനം ചെയ്തിരുന്നത്.




</doc>
<doc id="272504" url="https://ml.wikipedia.org/wiki?curid=272504" title="ഗോപാലിക അന്തർജനം">
ഗോപാലിക അന്തർജനം

ഗോപാലിക അന്തർജനം 

നമ്പൂതിരി സമുദായത്തിൽ നിന്ന് അറബി ഐച്ഛികവിഷയമായി എടുത്തു പഠിച്ച 
ആദ്യത്തെ സ്ത്രീയാണ് ഗോപാലിക അന്തർജനം.

</doc>
<doc id="272505" url="https://ml.wikipedia.org/wiki?curid=272505" title="പഞ്ചവൻകാട്">
പഞ്ചവൻകാട്

എക്സൽ പ്രൊഡക്ഷൻസിന്റെ ബാനറിൽ എം. കുഞ്ചാക്കോ സംവിധാനം ചെയ്തു നിർമിച്ച മലയാളചലച്ചിത്രമാണ് പഞ്ചവൻകാട്. എക്സൽ പ്രൊഡക്ഷൻസ് വിതരണം ചെയ്ത ഈ ചിത്രം 1971 സെപ്റ്റംബർ 03-ന് കേരളത്തിൽ പ്രദർശനം ആരംഭിച്ചു.





</doc>
<doc id="272507" url="https://ml.wikipedia.org/wiki?curid=272507" title="വില്ലാർ‌വട്ടം">
വില്ലാർ‌വട്ടം

ഏകദേശം ആയിരം വർഷത്തെ ചരിത്രവും പാരമ്പര്യവും ഉള്ള ഒരു നസ്രാണി രാജവംശമാണ് വില്ലർവട്ടം തോമാരാജക്കാൻമാരുടെത് എന്ന് കരുതപ്പെടുന്നു. വില്ലാർവട്ടം രാജാക്കന്മാരുടെ കാലഘട്ടത്തെക്കുറിച്ചു തർക്കമുണ്ടെങ്കിലും മൂന്നാം നൂറ്റാണ്ടു മുതൽ പതിനഞ്ചാം നൂറ്റാണ്ടുവരെയാണെന്ന്‌ അനുമാനിക്കപ്പെടുന്നു. വില്ലാർവട്ടം എന്നത്‌ ചേന്ദമംഗലത്തിന്റെ തന്നെ ഒരു മറുപേരാണെന്നും അഭിപ്രായമുണ്ട്‌. വില്ല്‌ ചേരരാജവംശത്തിന്റെ കൊടിയടയാളമായിരുന്നു. അതിനാൽ ഇവർ ചേരരാജാക്കന്മാരുടെ താവഴിയായിരിക്കാമെന്നും നിഗമനമുണ്ട്‌. കൊച്ചിൻ സ്റ്റേറ്റ്‌ മാന്വലിൽ പറയുന്നത്‌ വില്ലാർവട്ടം രാജാവ്‌ കൊച്ചി രാജാവിന്റെ സാമന്തനും  പാലിയത്തച്ചൻ അദ്ദേഹത്തിന്റെ ഇടപ്രഭുവും ആയിരുന്നു എന്നാണ്‌. ഒരു വില്ലാർവട്ടം രാജാവ്‌ ക്രിസ്തുമതം സ്വീകരിച്ച്‌ ഉദയംപേരൂർക്ക്‌ പോകുകയും അവിടെ വാഴുകയും ചെയ്തുവത്രേ. അദ്ദേഹത്തിന്റെ (തൊമ്മാരാജാവ്‌) ശരീരം അടക്കം ചെയ്തിട്ടുള്ളത്‌ ഉദയംപേരൂർ പള്ളി സിമിത്തേരിയിലാണ്‌.

വില്ലാർവട്ടം രാജവംശം സന്തതികളില്ലാതെ അന്യം നിന്നു പോയതായും അവസാനത്തെ കണ്ണിയായ രാമവർമ അപതിരി കോവിൽ അധികാരി 1595 ലെ ഒരു അട്ടിപ്പേറോല പ്രകാരം ‘തന്റെ കീഴിലുള്ള ഉല്പത്തികൾ മുതലായവയും മറ്റധികാരങ്ങളും അടിയാർ, കുടിയാർ, അങ്കം, ചുങ്കം, ദേശം തുടങ്ങിയ സ്ഥാനമാനങ്ങളുമെല്ലാം മറ്റൊരുത്തരാൽ ചോദ്യമിടാത്തവവണ്ണം എന്നേക്കും അനുഭവിക്കാൻ പാലിയത്തച്ചനും തമ്പിമാർക്കും അനുവാദം കൊടുത്തതായും ചരിത്രരേഖയുണ്ട്‌. 


</doc>
<doc id="272509" url="https://ml.wikipedia.org/wiki?curid=272509" title="അബ്ബക്കാ റാണി">
അബ്ബക്കാ റാണി

ഉള്ളാളിലെ റാണിയും, കോളനി കാലഘട്ടത്തിൽ പോർച്ചുഗീസുകാർക്കെതിരെ പൊരുതിയ ധീര വനിതയുമായിരുന്നു അബ്ബക്കാ റാണി. പതിനാറാം നൂറ്റാണ്ടിന്റെ അവസാന പകുതിയായിരുന്നു അവരുടെ കാലഘട്ടം. തുളുനാട് എന്നറിയപ്പെട്ടിരുന്ന കർണ്ണാടകയുടെ തീരദേശം ഭരിച്ചിരുന്ന ചൗത വംശജയായിരുന്നു അബ്ബക്കാ റാണി. തുളുനാടിന്റെ തുറമുഖമായിരുന്നു "ഉള്ളാൾ". വളരെ പ്രധാനപ്പെട്ട ഈ പ്രദേശം പിടിച്ചെടുക്കാൻ പോർച്ചുഗീസുകാർ വളരെയധികം ശ്രമിച്ചുവെങ്കിലും വിജയിക്കുവാൻ കഴിഞ്ഞില്ല. അബ്ബക്കാ റാണിയുടെ ധീരമായ ചെറുത്തു നിൽപ്പുകാരണം, പോർച്ചുഗീസുകാർക്ക് ഈ പ്രദേശം അപ്രാപ്യമായി തീർന്നു. കോളനിവാഴ്ചക്കെതിരേ പോരാടിയ ആദ്യ കാല ഭാരതീയരിൽ ഒരാളായിരുന്നു അബ്ബക്കാ റാണി. ഇന്ത്യൻ സ്വാതന്ത്ര്യസമരത്തിലെ ആദ്യത്തെ വനിതയായും ഇവരെ വിശേഷിപ്പിക്കുന്നു.

തായ്വഴി സമ്പ്രദായം പിന്തുടർന്നു വന്ന ഒരു രാജവംശമായിരുന്നു ചൗത രാജവംശം. അബ്ബക്കയുടെ അമ്മാവനായിരുന്ന തിരുമാല രായൻ അബ്ബക്കയെ അടുത്ത കിരീടാവകാശിയായി വാഴിക്കുകയായിരുന്നു. ബൈന്ദൂരിലെ ശക്തനായ രാജാവായിരുന്ന ലക്ഷ്മപ്പ ബംഗാര അരസയെക്കൊണ്ട് അബ്ബക്കയെ വിവാഹം കഴിപ്പിക്കുകയും ചെയ്തു. ശക്തമായ ഈ രണ്ടു രാജവംശങ്ങൾ തമ്മിലുള്ള ഈ ബന്ധം പോർച്ചുഗീസുകാരെ വല്ലാതെ നിരാശരാക്കി.യുദ്ധതന്ത്രങ്ങളും, രാഷ്ട്രതന്ത്രവും തിരുമലരായൻ അബ്ബക്കയെ പരിശീലിപ്പിച്ചു. വളരെ ഹ്രസ്വമായിരുന്നു ഇവരുടെ വിവാഹ ജീവിതം. അബ്ബക്ക തിരികെ ഉള്ളാളിലേക്കു പോന്നു. ലക്ഷ്മപ്പ പിന്നീട് അബ്ബക്കയോടുള്ള പ്രതികാരം തീർക്കാൻ പോർച്ചുഗീസുകാരുടെ കൂടെ ചേർന്നു.

ഗോവയെ കീഴടക്കിയശേഷം, പോർച്ചുഗീസുകാർ പിന്നീട് ലക്ഷ്യമാക്കിയത് കർണ്ണാടകയുടെ തീരപ്രദേശമായിരുന്നു. വ്യാപാരത്തിനു, സുരക്ഷക്കും വളരെ പ്രാധാന്യമുള്ള സ്ഥലമായിരുന്നു കർണ്ണാടകയുടെ തീരപ്രദേശം. അറേബ്യൻ രാജ്യങ്ങളും മറ്റ് പാശ്ചാത്യരാജ്യങ്ങളുമായി സുഗന്ധവ്യഞ്ജനങ്ങളുടെ വ്യാപാരത്തിനു പേരുകേട്ട തുറമുഖമായിരുന്നു ഉള്ളാൾ. പ്രാദേശികമായ ചെറുത്തു നില്പുകാരണം ആ പ്രദേശം കീഴടക്കുക അത്ര എളുപ്പമായിരുന്നില്ല.

ജൈനമതക്കാരിയായ അബ്ബക്ക റാണിക്ക, ഹൈന്ദവരിൽ നിന്നും, മുസ്ലിം സമുദായത്തിലുള്ളവരിൽ നിന്നും പിന്തുണ ലഭിച്ചിരുന്നു. അബ്ബക്ക റാണിയുടെ സൈന്യത്തിൽ എല്ലാ മതസ്ഥരും ഉണ്ടായിരുന്നു. വിദേശികളായ ശത്രുക്കൾക്കെതിരേ പൊരുതാൻ കോഴിക്കോട് സാമൂതിരിയുടെ പിന്തുണയും അബ്ബക്ക തേടിയിരുന്നു. വിവാഹത്തിലൂടെ അയൽ രാജ്യമായ ബെന്ദൂരിന്റെ പിന്തുണയും അബ്ബക്കു ലഭിച്ചിരുന്നു. ഈ സഖ്യം, തീരപ്രദേശത്തുവെച്ച് പോർച്ചുഗീസ് സൈന്യത്തെ നേരിട്ടു.

പോർച്ചുഗീസുകാർ അബ്ബക്ക റാണിയോട് കപ്പം നൽകണം എന്നാവശ്യപ്പെട്ടെങ്കിലും, റാണി അത് നിരസിച്ചു. 1555 റാണിയെ പരാജയപ്പെടുത്താൻ അഡ്മിറൽ ഡോം അൽവാറോയുടെ നേതൃത്വത്തിൽ ഒരു സൈന്യം തുളുനാട്ടിലേക്കു വന്നുവെങ്കിലും, റാണി അവരെ പരാജയപ്പെടുത്തി. 1557 ൽ പോർച്ചുഗീസുകാർ മംഗലാപുരം കീഴടക്കി. ഉള്ളാൾ കീഴടക്കാൻ ഒരു സൈന്യം പുറപ്പെട്ടു, അവർ കൊട്ടാരത്തിലെത്തിയപ്പോഴേക്കും, റാണി അവിടെ നിന്നും രക്ഷപ്പെട്ടു ഒരു പള്ളിയിൽ അഭയം തേടി. അന്നത്തെ രാത്രിയിൽ 200 ഓളം സൈനികരെ സംഘടിപ്പിച്ച റാണി പോർച്ചുഗീസ് സേനക്കെതിരേ ആക്രമണം അഴിച്ചു വിട്ടു. പോർച്ചുഗീസ് സൈന്യതലവനായിരുന്ന ജനറൽ പൈക്സിയോട്ടോ കൊല്ലപ്പെട്ടു. എഴുപതോളം പോർച്ചുഗീസ് സൈനികരെ റാണിയുടെ സേന തടവുകാരായി പിടിച്ചു. തുടർന്നു നടന്ന യുദ്ധത്തിൽ പോർച്ചുഗീസ് ജനറലായിരുന്ന മസ്കരാസ് കൊല്ലപ്പെടുകയും, മംഗലാപുരം കോട്ട ഉപേക്ഷിച്ചു പോവാൻ പോർച്ചുഗീസുകാർ നിർബന്ധിതരാവുകയും ചെയ്തു.

1569 ൽ പോർച്ചുഗീസുകാർ മംഗലാപുരം കോട്ട പിടിച്ചെടുക്കുകയും, നിർണ്ണായകമായ കുന്ദാപുരയിൽ ആധിപത്യം സ്ഥാപിക്കുകയും ചെയ്തു. കുന്ദാപുരയിലെ ശത്രു സാന്നിദ്ധ്യം റാണിക്കു അസ്വസ്ഥതയായി മാറി. കൂടാതെ, റാണിയുടെ മുൻ ഭർത്താവ്, ലക്ഷ്മപ്പ പോർച്ചുഗീസുകാരുടെ കൂടെ കൂടി റാണിക്കെതിരേ യുദ്ധത്തിനിറങ്ങുകയും ചെയ്തു. 1570 ൽ പോർച്ചുഗീസുകാർക്കെതിരേ പടനയിക്കാനായി റാണി, ബിജാപൂർ സുൽത്താനുമായും, കോഴിക്കോടു സാമൂതിരിയുമായും കരാറിലേർപ്പെട്ടു. ഇരു ഭരണാധികാരികളും, പോർച്ചുഗീസുകാരുടെ ആധിപത്യം അവസാനിപ്പിക്കണം എന്ന ലക്ഷ്യക്കാരായിരുന്നു. കോഴിക്കോടു സാമൂതിരിയുടെ നാവികസേനാ തലവനായിരുന്ന കുട്ടി പോക്കർ മരക്കാർ റാണിക്കു വേണ്ടി, പോർച്ചുഗീസുകാർക്കെതിരേ യുദ്ധം നയിക്കുകയും, മംഗലാപുരം കോട്ട നശിപ്പിക്കുകയും ചെയ്തു. എന്നാൽ മരക്കാരെ പോർച്ചുഗീസുകാർ പിടികൂടുകയും വധിക്കുകയും ചെയ്തു. സഖ്യത്തിനു വല്ലാത്തൊരു നഷ്ടമായിരുന്നു മരക്കാരുടെ മരണം. കൂടാതെ, ഭർത്താവിന്റെ വഞ്ചന കൂടിയായപ്പോൾ റാണി വല്ലാതെ തളർന്നു. പോർച്ചുഗീസുകാർ റാണിയെ അറസ്റ്റു ചെയ്യുകയും തടവിലാക്കുകയും ചെയ്തു.


</doc>
<doc id="272514" url="https://ml.wikipedia.org/wiki?curid=272514" title="സാവിത്രി ഖനോൽക്കർ">
സാവിത്രി ഖനോൽക്കർ

ഭാരത സർക്കാർ നൽകുന്ന ധീരതക്കുള്ള പരമോന്നത പുരസ്കാരമായ പരമവീരചക്രം രൂപ കൽപ്പന ചെയ്ത വനിതയാണ് സാവിത്രി ഖനോൽക്കർ (20 ജൂലൈ 1913—1990 ). സ്വിറ്റ്സർലന്റിൽ ജനിച്ച ഈവ് യുവാൻ മാഡെ ഡി മാറോസ്, ഭാരതീയനെ വിവാഹം കഴിച്ച് സാവിത്രി ഖനോൽക്കർ എന്ന പേര് സ്വീകരിക്കുകയായിരുന്നു. ചിത്രകാരിയായിരുന്ന സാവിത്രി, മേജർ ജനറൽ ഹീരാ ലാൽ അതലിന്റെ നിർദ്ദേശത്തെത്തുടർന്നാണ് പരമവീരചക്രം രൂപ കൽപ്പന ചെയ്തത്. 



</doc>
<doc id="272516" url="https://ml.wikipedia.org/wiki?curid=272516" title="പീറ്റ് സീഗർ">
പീറ്റ് സീഗർ

അമേരിക്കൻ നാടോടി ഗായകനും മനുഷ്യാവകാശപ്രവർത്തകനുമാണ് പീറ്റ് സീഗർ (3 മേയ് 1919 – 27 ജനുവരി 2014). 'വി ഷാൽ ഓവർകം' എന്ന മനുഷ്യാവകാശപ്രസ്ഥാനങ്ങളുടെ പ്രിയഗാനത്തിന്റെ പ്രചാരകനായിരുന്ന സീഗർ 1940-കളിലെ മുൻ നിര ഗായകരിലൊരാളായിരുന്നു. ലേബർ പ്രസ്ഥാനത്തിനുവേണ്ടിയും വിയറ്റ്‌നാം യുദ്ധവിരുദ്ധർക്കുവേണ്ടിയും സീഗർ പാടി. 2011 ഒക്ടോബറിൽ വാൾസ്ട്രീറ്റ് പിടിച്ചെടുക്കൽ പ്രക്ഷോഭത്തിന് ഐക്യദാർഢ്യം പ്രകടിപ്പിച്ച് ന്യൂയോർക്ക് സിറ്റിയിൽ കൊളംബസ് സർക്കിൾവരെ നടത്തിയ മാർച്ചിന് നേതൃത്വം കൊടുത്തു.
ന്യൂയോർക്ക് നഗരത്തിൽ മാൻഹാട്ടനിൽ ചാൾസ് ലൂയി സീഗറിന്റെയും (ജൂനിയർ) വയലിൻ വാദകയും സംഗിത അധ്യാപികയുമായിരുന്ന കോൺസ്റ്റാഗ്സ്ഡി ക്ലിവർ എട്സണിന്റെയും മകനായി ജനിച്ചു. സീഗറിന്റെ അച്ഛൻ ചാൾസ് ലൂയി സീഗറാണ്(ജൂനിയർ) അമേരിക്കയിൽ കാലിഫോർണിയ യൂണിവേഴ്സിറ്റിയിൽ ആദ്യത്തെ സംഗീത പാഠ്യപദ്ധതിക്ക് രൂപം നൽകിയത്. അമേരിക്കൻ മ്യൂസിക്കോളജി സൊസൈറ്റി സ്ഥാപിച്ചതും എത്നോ മ്യൂസിക്കോളജി എന്ന പഠനവിഭാഗം രൂപപ്പെടുത്തുന്നതിന് മുൻകൈ എടുത്തതും അദ്ദേഹമായിരുന്നു. നാടൻ പാട്ടുകളിൽ അഗാധ സ്വാധീനവും താൽപ്പര്യവുമുള്ള സംഗീതജ്ഞയായ റൂത്ത് ക്രാഫോർഡായിരുന്നു സീഗറെ വളർത്തിയത്. ഉക്കുലേല എന്ന നാടൻ ഗിത്താറാണ് സീഗർ ആദ്യമായി പഠിച്ചത്. പിന്നീട് അഞ്ച് തന്ത്രികളുള്ള ബാൻജോ വായിക്കാനാരംഭിച്ചു. യുഎസ് കോൺഗ്രസ് ലൈബ്രറിയുടെ അമേരിക്കൻ നാടൻപാട്ടുശേഖരവുമായി ബന്ധപ്പെട്ട ജോലികൾ ചെയ്തു. 
അച്ഛൻ ചാൾസ് സീഗറിന്റെ യുദ്ധവിരുദ്ധ നിലപാടുകളായിരുന്നു സീഗറിന്റെ രാഷ്ട്രീയ വീക്ഷണത്തെ തുടക്കത്തിൽ തന്നെ സ്വാധീനിച്ചു. 1912 ൽ ബർക്കിലിയിലെ കാലിഫോർണിയ സർവകലാശാലയിൽ സംഗീതവിഭാഗം സ്ഥാപിക്കുന്ന ജോലിക്ക് നിയമിതനായെങ്കിലും ഒന്നാം ലോക മഹായുദ്ധത്തിനെതിരെ പരസ്യമായ എതിർപ്പ് പ്രകടിപ്പിച്ചതിനെത്തുടർന്ന് അദ്ദേഹത്തിന് ആ ജോലി രാജിവയ്ക്കേണ്ടി വന്നു. സീഗറിന്റെ കവിയായിരുന്ന അമ്മാവൻ അല്ലൻ സീഗർ, ഒന്നാം ലോക മഹായുദ്ധത്തിൽ കൊല്ലപ്പെട്ടതും സീഗറെ യുദ്ധവിരുദ്ധ പ്രവർത്തനങ്ങൾക്ക് നേതൃത്ത്വം കൊടുക്കാൻ പ്രേരിപ്പിച്ചു. വിയറ്റ്നാം യുദ്ധത്തിന് എതിരെയും നിരായുധീകരണത്തിന് വേണ്ടിയും വർണവിവേചനത്തിന് എതിരായും സീഗർ പാടി.

40കളിലും "50കളിലും തൊഴിലാളിപ്രസ്ഥാനങ്ങൾക്കായി അദ്ദേഹം ഗാനങ്ങൾ രചിച്ച് പാടി. കുടിയേറ്റതൊഴിലാളികൾക്കുവേണ്ടിയാണ് അദ്ദേഹം പാടിത്തുടങ്ങിയത്. കമ്യൂണിസ്റ്റ് പാർടി അംഗമായ സീഗറിനെ ഭരണകൂടം വേട്ടയാടി. കരിമ്പട്ടികയിൽപ്പെടുത്തി അദ്ദേഹത്തിന്റെ പാട്ടുകൾ വിലക്കി. "61ൽ 
കമ്യൂണിസ്റ്റ് പാർട്ടിയുമായുള്ള ബന്ധത്തെക്കുറിച്ച് കോൺഗ്രസിനു മുമ്പാകെ മൊഴിനല്കാൻ വിസമ്മതിച്ചതിന് യുഎസ് കോടതി ശിക്ഷിച്ച് തടവറയിലാക്കി. ഒരുവർഷം ജയിലിൽ കിടന്ന അദ്ദേഹത്തെ അപ്പീൽ കോടതി കുറ്റവിമുക്തനാക്കി.

1943 ൽ തോഷി അലിൻ ഓട്ടോയെ സീഗർ വിവാഹം കഴിച്ചു. "അൽമാനക് ഗായകർ", "വീവേഴ്സ്" എന്നീ രണ്ട് ഗായകസംഘങ്ങളിലൂടെയാണ് സീഗർ ഏറ്റവും പ്രശസ്തി നേടിയത്. "വി വിൽ ഓവർകം"" എന്ന് പാടിയിരുന്നത് ഭേദഗതി വരുത്തി പിന്നീട് ലോകവ്യാപകമായി പ്രചാരം നേടിയ ""വി ഷാൽ ഓവർ കം" എന്ന രൂപത്തിൽ ചിട്ടപ്പെടുത്തി പുതിയ സംഗീതഭംഗിയും വശ്യതയും ആലാപനശക്തിയും പകർന്നത് പീറ്റ് സീഗറാണ്.
2009-ൽ അമേരിക്കൻ പ്രസിഡൻറ് ബരാക് ഒബാമയുടെ തിരഞ്ഞെടുപ്പുപ്രചാരണങ്ങൾക്ക് തുടക്കംകുറിച്ചത് സീഗറുടെ പാട്ടോടെയായിരുന്നു. 2011 ഒക്ടോബറിൽ "വാൾസ്ട്രീറ്റ് പിടിച്ചെടുക്കൽ" പ്രക്ഷോഭത്തിന്റെ ഭാഗമായി ന്യൂയോർക്ക് നഗരത്തിലൂടെ അദ്ദേഹം മാർച്ച് ചെയ്തു.




</doc>
<doc id="272518" url="https://ml.wikipedia.org/wiki?curid=272518" title="മാർട്ടിൻ കാർപ്ലസ്">
മാർട്ടിൻ കാർപ്ലസ്

1930-ൽ മാർച്ച് 15-ന് ഓസ്ട്രിയയിലെ വിയന്നയിൽ ജനിച്ചു .ഭൗതിക രസതന്ത്രത്തിന് ഒരുപാട് സംഭാവനകൾ നലകിയിട്ടുള്ള ആളാണ് മാർട്ടിൻ കാർപ്ലസ് .'കാർപ്ലസ് 'സമവാക്യം പ്രസിദ്ധമാണ് .ഇപ്പോൾ അമേരിക്കയിലെ ഹാർവാർഡ് സർവ്വകലാശാലയിൽ പ്രൊഫസറായി സേവനം അനുഷ്ടിക്കുന്നു. 2013 ലെ രസതന്ത്രത്തിനുള്ള നോബൽ സമ്മാനം ലഭിച്ചു.


</doc>
<doc id="272533" url="https://ml.wikipedia.org/wiki?curid=272533" title="പൂമ്പാറ്റ (ചലച്ചിത്രം)">
പൂമ്പാറ്റ (ചലച്ചിത്രം)

അമ്പിളി ഫിലിംസിനുവേണ്ടി വി.എം. ശ്രീനിവാസൻ നിർമിച്ച മലയാളചലച്ചിത്രമാണ് പൂമ്പാറ്റ. 1971 മാർച്ച് 12-ന് പ്രദർശനം തുടങ്ങിയ ഈ ചിത്രം കേരളത്തിൽ വിതരണം ചെയ്തത് വിമലാറിലീസിംഗ് കമ്പനി യാണ്.





</doc>
<doc id="272534" url="https://ml.wikipedia.org/wiki?curid=272534" title="ചെന്നൈയിലെ ബസ് റൂട്ടുകൾ">
ചെന്നൈയിലെ ബസ് റൂട്ടുകൾ

ചെന്നൈ നഗരത്തിൽ നിന്നും 50 കി.മീ. വരെ ദൂരെയുളള സ്ഥലങ്ങളിലേക്ക് മെട്രോപോളിറ്റൻ ട്രാൻസ്‌പോർട്ട് കോർപ്പറേഷന്റെ റഗുലർ, ഡീലക്‌സ് ബസ്സുകൾ സർവീസ് നടത്തി വരുന്നു.

2007 ഫെബ്രുവരി മുതൽ പഴയ ബസ്സുകൾക്കു പകരം പുതിയവ നിരത്തിലിറക്കി ബസ്സുകളുടെ ശ്രേണി വിപുലീകരിക്കുന്ന പ്രവർത്തികൾ ഊർജ്ജിതമായി നടന്നുവരുന്നു.

ചെന്നൈ നഗരത്തിൽ സേവനം നടത്തി വന്ന നിരവധി പഴയ ബസ്സുകൾ പിൻവലിച്ച് പകരം പുതിയ ബസ്സുകൾ നിരത്തിലിറക്കി വരുന്നു. 

ഡീലക്‌സ് ബസ്സുകൾ ഓട്ടോമാറ്റിക് ഡോറുകൾ ഘടിപ്പിച്ച ലോ ഫ്‌ളോർ വാഹനങ്ങളാണ്. കാലുകൾ വെക്കാൻ സൗകര്യത്തിൽ കൂടുതൽ അകലത്തിൽ 

വിന്യസിച്ചിരിക്കുന്ന പ്ലാസ്റ്റിക്ക് കസേരകളും, സുഖപ്രദമായ കുഷ്യൻ ചെയറുകളും ഉപയോഗിക്കുന്നു. 

ഡീലക്‌സ് ബസ്സുകളിലെ കുറഞ്ഞ നിരക്ക് 7 രൂപയാണ്. ബ്ലൂ ലൈൻ, യെല്ലോ ലൈൻ, ഓറഞ്ച് ലൈൻ, വൈറ്റ് ലൈൻ സർവീസുകളെ മൊത്തത്തിൽ ഡീലക്‌സ് സർവീസുകളായി പരിഗണിക്കുന്നു. 

നൂറിലധികം ഏ.സി. വോൾവോ ബസ്സുകളും ഇരുപതിലധികം റൂട്ടുകളിൽ ഓടുന്നുണ്ട്. 2012 നവംബർ 22 വരെയുള്ള കണക്കുകളനുസരിച്ച് മെട്രോ 
ട്രാൻസ്‌പോർട്ട് കോർപ്പറേഷന്റെ പക്കലുള്ള ബസ്സുകളുടെ എണ്ണം 3,637 ആണ്. 

Legend: HF- High Frequency Route, NS - Night Service Route, LF - Low Frequency Route




</doc>
<doc id="272536" url="https://ml.wikipedia.org/wiki?curid=272536" title="വലിയോറ">
വലിയോറ

ജില്ല = മലപ്പുറം 
താലൂക്ക് =തിരുരങ്ങാടി
ബ്ലോക്ക്‌ = വേങ്ങര 
പഞ്ചായത് = വേങ്ങര
പോസ്റ്റ്‌ = വലിയോറ
പിൻ നമ്പർ = 676304

വലിയോറ എന്ന സ്ഥലം കേരളത്തിലെ മലപ്പുറം ജില്ലയിലെ വേങ്ങര പഞ്ചായത്തിലെ ഒരു കൊച്ചു സ്ഥലമാണ്‌. 
വേങ്ങര പഞ്ചായത്തിലെ പതിനൊന്നാം വാർഡ്‌ മുതൽ പതിനെട്ടാം വാർഡ്‌ വരെയുള്ള പ്രദേശമാണിത് 

വലിയോറയുടെ ഒരു ഭാഗത്ത്‌ കൂടി കടലുണ്ടി പുഴ ഒഴുകുന്നു. ഒരു ഭാഗത്ത്‌ വലിയോറ പാടവും മറുഭാഗത് മലപ്പുറം പരപ്പനങ്ങാടി സംസ്ഥാന പതയുമാണ് . ചിനക്കൽ,പുത്തനങ്ങാടി മുതലമാട്‌ പാണ്ടികശാല എന്നിവ വലിയോറയിലെ പ്രധാന സ്ഥലങ്ങൾആണ്
കേരളത്തിലെ തന്നെ ആദ്യത്തെ ഗൾഫ്‌ പോക്കറ്റുകളിൽ ഒന്നാണ് ഈ സ്ഥലം. വലിയൊരു വിഭാഗം ഇന്ന് പ്രവാസികൾ ആണ്.
വലിയോറയിൽ രണ്ട് ഹൈസ്കൂളും രണ്ട് യൂ പി സ്കൂളുകളും ഉണ്ട്.
വലിയോറയിലെ പ്രസിദ്ധമായ ക്ഷേത്രമാണ് കുണ്ടുർച്ചോല ഭഗവതി ക്ഷേത്രം.വലിയോറയിലെ പ്രസിദ്ധമായ നേർച്ചയാണ് മാടപ്പാളിയാറം നേർച്ച 

വലിയിറയിലെ പ്രധാന സ്ഥലപേരുകൾ 

1 അരികുളം
2 തറയിട്ടാൽ
3 പുലരി
4 ചുള്ളിപറമ്പ്‌
5 ചിനക്കെൽ
6 അമരിപടി
7 പുത്തനങ്ങാടി 
8 മിനിബസാർ
9 പറമ്മൽ
10കക്കമ്പർ സിറ്റി 
11പടിക്കപറ
12അടക്കപുര
13മുതമാട്‌
14കളിക്കടവ് 
15പണ്ടികശാല
16മണ്ണില്പിലാക്കൽ

www.Valiyoraonline.In

more www.keralainfo.mobie.in/VALIYORA

</doc>
<doc id="272541" url="https://ml.wikipedia.org/wiki?curid=272541" title="കാട്ടുകുന്നി">
കാട്ടുകുന്നി

വലിയ കാട്ടുമുതിര എന്നും പേരുള്ള കാട്ടുകുന്നി കേരളത്തിൽ മിക്കയിടത്തും കണ്ടുവരുന്ന ഒരു വള്ളിച്ചെടിയാണ്. . കുന്നിയെപ്പോലെ തന്നെ ഇതിന്റെ വിത്തിലും ഒരു വിഷം അടങ്ങിയിട്ടുണ്ട്. മിക്ക ഏഷ്യൻ രാജ്യങ്ങളിലും കാട്ടുകുന്നി കാണാറുണ്ട്.



</doc>
<doc id="272545" url="https://ml.wikipedia.org/wiki?curid=272545" title="ഹാർപ്പ്">
ഹാർപ്പ്

ലോകത്തിലെ എറ്റവും വലിയ സംഗീതോപകരണങ്ങളിൽ ഒന്നാണ് ഹാർപ് .ആധുനിക ഹാർപ്പിന് 46 തന്ത്രികളുണ്ട്.

വായിക്കുന്ന ആളിന്റെ വലത് തോളിനോട് ചേർത്താണ് ഈ ഉപകരണം വായിക്കുന്നത് .മറ്റ് തന്ത്രിവാദ്യങ്ങളിൽ നിന്നെല്ലാം വ്യത്യസ്തമായി കമ്പനം സൃഷ്ടിക്കുന്ന ഭാഗത്തിന് ലംബംമായാണ് ഹാർപ്പിലെ കമ്പികൾ ഘടിപ്പിച്ചിരിക്കുന്നത് .വിരലുകൾ ഉപയോഗിച്ചാണ് ഇതിലെ തന്ത്രികൾ മീട്ടുക .

==ഇതും കാണുക=


</doc>
<doc id="272546" url="https://ml.wikipedia.org/wiki?curid=272546" title="അൽ മൊയ്തു">
അൽ മൊയ്തു

മെസ്സേജ് മൂവീസിന്റെ ബാനറിൽ സക്കീൻ ടി.വി നിർമിച്ചു മലയാളത്തിൽ ഇറങ്ങിയ ഒരു ഷോർട്ട് ഫിലിമാണ്‌ അൽ മൊയ്തു. അഷ്ക്കർ , റമീസ് എന്നിവർ സംവിധാനം ചെയ്തത്. മാമുക്കോയ, ശശി കലിംഗ, ഷാഫി കൊല്ലം, നിർമൽ പാലാഴി എന്നിവരാണ് ഇതിൽ പ്രധാനമായി അഭിനയിച്ചിരിക്കുന്നത്. സർക്കുലേഷൻ വർധനവിനായി മാധ്യമങ്ങൾ പടച്ചു വിടുന്ന കള്ളക്കഥകളെ ഹാസ്യാത്മകമായി വിമർശിക്കുന്നതാണ് അൽ മൊയ്തുവിന്റെ പ്രമേയം.

സംവിധായകൻ കമൽ . ,പി.ടി. കുഞ്ഞുമുഹമ്മദ്, ജോയ് മാത്യു, സുരാജ് വെഞ്ഞാറമൂട് തുടങ്ങിയവർ ഈ ഷോർട്ട് ഫിലിം മുന്നോട്ട് വെക്കുന്ന സന്ദേശത്തെ പ്രശംസിക്കുകയുണ്ടായി.

2014 ജനുവരി 21നു യൂടൂബിലാണ് അൽ മൊയ്തു റിലീസ് ചെയ്തത്. റിലീസ് ചെയ്തു ഒരാഴ്ചയോടെ ഒരു ലക്ഷം ആളുകളും അൽ മൊയ്തു ഇന്റർനെറ്റിലൂടെ കാണുകയുണ്ടായി.


=അവലംബം=


</doc>
<doc id="272548" url="https://ml.wikipedia.org/wiki?curid=272548" title="ലുംബിനി">
ലുംബിനി

പശ്ചിമ നേപ്പാളിലെ രുപന്ദേഹി ജില്ലയിൽ സ്ഥിതിചെയ്യുന്ന ഒരു ബുദ്ധമത തീർത്ഥാടനഭൂമിയാണ് ലുംബിനി ( സംസ്കൃതം: लुम्बिनी). ഇവിടെവെച്ചാണ് മഹാറാണി മായാദേവി സിദ്ധാർത്ഥ ഗൗതമന് ജന്മം നൽകിയത്. പിൽകാലത്ത് ശ്രീ ബുദ്ധനായി മാറി ബുദ്ധമതം സ്ഥാപിച്ച സിദ്ധാർത്ഥൻ ക്രി.മു 623-നും 543-നും ഇടയിലാണ് ജീവിച്ചിരുന്നത്. ശ്രീബുദ്ധനുമായി അഭേദ്യമായി ബന്ധപ്പെട്ടിരിക്കുന്ന നാല് പുണ്യസ്ഥലങ്ങളിൽ ഒന്നാണ് ലുംബിനി. സിദ്ധാർത്ഥ ഗൗതമന് ജ്ഞാനോദയമുണ്ടായ ബുദ്ധ ഗയ, ശ്രീബുദ്ധൻ ആദ്യമായി ധർമ്മപ്രഭാഷണം നടത്തിയ സാരാനാഥ്, അദ്ദേഹം നിർവാണം പ്രാപിച്ച കുശിനഗരം എന്നിവയാണ് മറ്റ് മൂന്ന് പുണ്യകേന്ദ്രങ്ങൾ.

ബുദ്ധന്റെ കാലഘട്ടത്തിൽ കപിലവസ്തുവിനും ദേവദഹയ്ക്കും ഇടയിലായിലുള്ള പ്രദേശമായിരുന്നു ലുംബിനി. പിൽകാലത്ത് അശോകചക്രവർത്തി ഈ പ്രദേശം സന്ദർശിക്കുകയുണ്ടായി. അതിന്റെ സ്മരണാർത്ഥം പണികഴിപ്പിച്ച ലുംബിനിയിലെ അശോകസ്തംഭം ഇതിന്റെ തെളിവാണ്. 

1997മുതൽ ലുംബിനി യുനെസ്കോയുടെ ലോകപൈതൃക കേന്ദ്രങ്ങളിൽ ഒന്നാണ്. നിരവധി ബുദ്ധമഠങ്ങളും ബുദ്ധക്ഷേത്രങ്ങളും ഇന്ന് ഇവിടെ കാണപ്പെടുന്നു.

ബുദ്ധന്റെ കാലത്ത് കപിലവസ്തുവിന് കിഴക്കായും, ശാക്യ സാംമ്രാജ്യത്തിലെ ദേവദഹയ്ക്ക് തെക്കുപടിഞ്ഞാറായും സ്ഥിതിചെയ്തിരുന്ന നഗരമാണ് ലുംബിനി. ബുദ്ധൻ ജനിച്ചത് ഇവിടെയാണെന്ന് അശോകൻ ഇവിടെ സ്ഥാപിച്ച സ്തൂപത്തിൽ രേഖപ്പെടുത്തിയിട്ടുണ്ട്. 1896 ൽ റുമിന്ദേയിയിൽ നിന്നും കണ്ടെത്തിയ ഈ സ്തംഭത്തിൽ ലുംബിനിയിലേക്കുള്ള അശോകന്റെ സന്ദർശന വിവരം കൊത്തിവച്ചിട്ടുണ്ട്. സ്തംഭം കണ്ടെത്തുന്നതിന് മുമ്പ് ഈ സ്ഥലം ലുംബിനി എന്ന പേരിൽ അറിയപ്പെട്ടിരുന്നില്ല. സ്തംഭത്തിലെ തന്നെ മറ്റൊരു ഒരു ലിഖിതത്തിൽ, അശോകന്റെ സന്ദർശനത്തിന്റെ ഓർമ്മയ്ക്കായി ലുംബിനി ഉദ്യാനത്തിന്റെ ചുമതലയുള്ളവരാണ് സ്തംഭം അവിടെ സ്ഥാപിച്ചത് എന്നും രേഖപ്പെടുത്തിയിട്ടുണ്ട് . ഭഗവാൻപുരയ്ക്ക് 2 മൈൽ വടക്കായുള്ള ഈ ഉദ്യാനം റുമിന്ദേയി എന്നാണ് അറിയപ്പെട്ടിരുന്നത്.



</doc>
<doc id="272556" url="https://ml.wikipedia.org/wiki?curid=272556" title="പോൾ വെങ്ങോല">
പോൾ വെങ്ങോല

മലയാളചലച്ചിത്രരംഗത്തെ ഒരു ഹാസ്യ നടനാണ് പോൾ വെങ്ങോല. മലയാളത്തിൽ അദ്ദേഹം പ്രസിദ്ധനായത് 70 മുതൽ 80 കാലഘട്ടത്തിലായിരുന്നു. ചലച്ചിത്രനടൻ ആകുന്നതിനുമുമ്പ് ഒരു നാടകനടനായിരുന്നു. സ്വന്തമായി ഒരു നാടകകമ്പനി നടത്തിവന്നിരുന്നു. 50-ൽ പരം മലയാളചിത്രങ്ങളിൽ അഭിനയിച്ചിട്ടുള്ള അദ്ദേഹത്തിന്റെ പേരിൽ ഷീബാ ഫിലിംസ് എന്നപേരിൽ ഒരു ഫിലിം വിതരണ കമ്പനിയും ഉണ്ടായിരുന്നു



</doc>
<doc id="272559" url="https://ml.wikipedia.org/wiki?curid=272559" title="വോൾഫിയ">
വോൾഫിയ

അരേസി സസ്യകുടുംബത്തിലെ 11ഓളം അംഗങ്ങളുള്ള ഒരു ഉപകുടുംബമാണ് വുൾഫിയയുടേത്. നിശ്ചല ജലോപരിതരത്തിൽ പൊങ്ങിക്കിടന്നു വളരുന്ന ഇവയ്ക്ക് വേരുകളില്ല. ലോകത്തിലെ ഏറ്റവും ചെറിയ പൂക്കളും വിത്തുകളും ഈ സസ്യത്തിന്റേതാണ്.


</doc>
<doc id="272560" url="https://ml.wikipedia.org/wiki?curid=272560" title="ഗൂഗിൾ ഫൈബർ">
ഗൂഗിൾ ഫൈബർ

അമേരിക്കയിലെ തിരഞ്ഞെടുക്കപ്പെട്ട പ്രദേശങ്ങളിൽ ബ്രോഡ്ബാന്റ് ഇന്റർനെറ്റ് ടെലിവിഷൻ സംവിധാനങ്ങൾ നൽകുന്ന ഗൂഗിളിന്റെ ഫൈബർ ശൃംഖലയാണ് ഗൂഗിൾ ഫൈബർ. 2011 മാർച്ച് 30 നു കാൻസാസ് സിറ്റിയിൽ അതിവേഗ ഇന്റർനെറ്റ് സൗകര്യങ്ങൾ ലഭ്യമാകുമെന്ന് ഗൂഗിൾ അറിയിച്ചു. 

2013 ഏപ്രിൽ 9-നു ടെക്സാസ് സംസ്ഥാനത്തിലെ ഓസ്റ്റിൻ നഗരത്തിലേക്കും ഏപ്രിൽ 17-നു യൂറ്റാ സംസ്ഥാനത്തിലെ പ്രോവോ നഗരത്തിലേക്കും ഗൂഗിൾ ഫൈബർ അതിവേഗ ഇന്റർനെറ്റ് ശൃംഖല വ്യാപിപ്പിച്ചു.

ഗൂഗിൾ ഫൈബർ വഴിയുള്ള ഇന്റർനെറ്റ് കണക്ഷന്റെ വേഗത സെക്കന്റിൽ ഒരു ജിഗാബിറ്റ് അഥവാ 128 മെഗാബൈറ്റ് നിരക്കിലാണ്. ഇതു അമേരിക്കയിലെ സാധാരണ ഇന്റർനെറ്റ് കണക്ഷന്റെ വേഗതയുടെ ഏകദേശം 100 മടങ്ങ് അധികമാണ്.




</doc>
<doc id="272563" url="https://ml.wikipedia.org/wiki?curid=272563" title="ധരാതലീയ ഭൂപടം">
ധരാതലീയ ഭൂപടം

ഒരു ചെറിയ പ്രദേശത്തെ മനുഷ്യനിർമ്മിത വസ്തുക്കളും പ്രകൃതിദത്തമായ സവിശേഷതകളും അനുയോജ്യമായ ചിഹ്നങ്ങളും നിറങ്ങളും നൽകി ചിത്രീകരിക്കുന്ന ഭൂപടമാണ് ധരാതലീയ ഭൂപടം.ധരാതലീയ ഭൂപടങ്ങളുടെ ചരിത്രം സൈനിക പ്രവർത്തനങ്ങളുമായിബന്ധപ്പെട്ടതാണ്.

തന്ത്രപ്രധാന പ്രദേശങ്ങൾ ചിത്രീകരി ച്ചിട്ടുള്ള ധരാതലിയ ഭൂപടങ്ങളുടെ ലഭ്യതയും ഉപയോഗവും നീയന്ത്രിക്കപ്പെട്ടിട്ടുണ്ട്.രാജ്യത്തിന്റെ ഭരണനിർവ്വഹണ കേന്ദ്രങ്ങൾ, ആണവ നിലയങ്ങൾ,അണക്കെട്ടുപ്രദേശങ്ങൾ,അന്തർദേശീയ അതിർത്തികൾ മുതലായവയുടേത് തയ്യാറാക്കാറില്ല.
<references>

</doc>
<doc id="272577" url="https://ml.wikipedia.org/wiki?curid=272577" title="ചിത്തരഞ്ജൻ ദാസ്">
ചിത്തരഞ്ജൻ ദാസ്

ഇന്ത്യൻ സ്വാതന്ത്ര്യ സമരപ്രവർത്തകനും, ബംഗാളിലെ സ്വരാജ് എന്ന രാഷ്ട്രീയ പാർട്ടിയുടെ നേതാവുമായിരുന്നു സി.ആർ.ദാസ് എന്ന ചിത്തരഞ്ജൻ ദാസ്(5 നവംബർ 1870 – 16 ജൂൺ 1925). ഇദ്ദേഹം ദേശബന്ധു എന്ന പേരിലും അറിയപ്പെടുന്നു. ചിത്തരഞ്ജൻ ഇന്ത്യൻ നാഷണൽ കോൺഗ്രസ്സിന്റെ ദേശീയ പ്രസിഡന്റായിരുന്നു.

ഇംഗ്ലണ്ടിൽ ഉപരിപഠനം നടത്തുന്ന സമയത്തും രാഷ്ട്രീയത്തിൽ ഭാഗഭാക്കായിരുന്നു. ബങ്കിം ചന്ദ്ര ചാറ്റർജിയുടെ ആശയങ്ങൾ ചിത്തരഞ്ജനെ വല്ലാതെ സ്വാധീനിച്ചിരുന്നു. 1919 ൽ ജാലിയൻ വാലാബാഗ് സംഭവത്തെക്കുറിച്ചന്വേഷിക്കാൻ നിയോഗിക്കപ്പെട്ട അനൗദ്യോഗിക സംഘത്തിലെ അംഗമായിരുന്നു ചിത്തരഞ്ജൻ. 1921 ൽ ആദ്യമായി അറസ്റ്റ് ചെയ്യപ്പെട്ടു ആറുമാസത്തെ ജയിൽ ശിക്ഷക്കു വിധേയനായി. ജയിലിൽ നിന്നും പുറത്തു വന്ന ഉടനെ, 1922 ൽ നടന്ന കോൺഗ്രസ്സിന്റെ ഗയ സമ്മേളനത്തിൽ ചിത്തരഞ്ജനെ ദേശീയ പ്രസിഡന്റായി തിരഞ്ഞെടുത്തു.

ബംഗാളിൽ പ്രശസ്തമായിരുന്ന ദാസ് കുടുംബത്തിലെ അംഗമായിട്ടായിരുന്നു ചിത്തരഞ്ജൻ ജനിച്ചത്. പത്മ, മേഘന എന്നീ നദിക്കരയിലുള്ള ബിക്രംപൂർ എന്ന ഗ്രാമമത്തിലായിരുന്നു ചിത്തരഞ്ജന്റെ കുടുംബം താമസിച്ചിരുന്നത്. ഭൂപേൻ മോഹൻ ദാസ് ആയിരുന്നു പിതാവ്, ബ്രഹ്മ സമാജ പ്രവർത്തകനായിരുന്ന ദുർഗ്ഗാ മോഹൻ ദാസ് ചിത്തരഞ്ജന്റെ മുത്തച്ഛനായിരുന്നു. കൽക്കട്ടാ ഹൈക്കോടതിയിലെ അറ്റോണി ആയിരുന്നു പിതാവ് ഭൂപേൻ. 

ലണ്ടൻ മിഷണറി സ്കൂളിലായിരുന്നു ചിത്തരഞ്ജന്റെ പ്രാഥമിക വിദ്യാഭ്യാസം. 1890 ൽ കൽക്കട്ടയിലെ പ്രശസ്തമായ പ്രസിഡൻസി കോളേജിൽ നിന്നും ചിത്തരഞ്ജൻ ബിരുദം പൂർത്തിയാക്കി. ഇന്ത്യൻ സിവിൽ സർവ്വീസിലേക്ക് യോഗ്യത നേടുന്നതിനായി അദ്ദേഹം ഇംഗ്ലണ്ടിലേക്ക് പോയി.

ഇംഗ്ലണ്ടിൽ നിന്നായിരുന്നു അദ്ദേഹം നിയമബിരുദം കരസ്ഥമാക്കിയത്. 1893 ൽ ചിത്തരഞ്ജൻ ഇന്ത്യയിലേക്കു മടങ്ങി വന്നു കൽക്കട്ടാ കോടതിയിൽ അഭിഭാഷകനായി ജോലിക്കു ചേർന്നു. അലിപോർ ബോംബ് കേസിൽ അരബിന്ദോ ഘോഷിനു വേണ്ടി വാദിച്ചതോടെയാണ് ചിത്തരഞ്ജൻ നിയമവൃത്തങ്ങളിൽ അറിയപ്പെടാൻ തുടങ്ങിയത്. ബംഗാളിൽ ചിത്തരഞ്ജൻ നിസ്സഹകരണ പ്രസ്ഥാനത്തിനെ മുന്നിൽ നിന്നു നയിച്ചു. ബ്രിട്ടീഷ് രാജിനെതിരേ പോരാടാൻ ഫോർവേഡ് എന്നൊരു പത്രം ചിത്തരഞ്ജൻ തുടങ്ങിയിരുന്നു,പിന്നീട് അതിന്റെ പേര് ലിബർട്ടി എന്നാക്കി മാറ്റി. കൽക്കട്ടാ കോർപ്പറേഷൻ സ്ഥാപിതമായപ്പോൾ, അതിന്റെ പ്രഥമ മേയറായി സ്ഥാനമേറ്റെടുത്തത് ചിത്തരഞ്ജനായിരുന്നു.

ഇന്ത്യൻ നാഷണൽ കോൺഗ്രസ്സിലൂടെയാണ് ചിത്തരഞ്ജൻ രാഷ്ട്രീയത്തിലേക്കു പ്രവേശിക്കുന്നത്. ആനി ബസന്റിനെ അന്യായമായി തടങ്കലിൽ വെച്ചതിനെതിരേ പ്രതിഷേധിക്കാൻ 1917 ജൂലൈ 25 ൽ കൂടിയ യോഗത്തിൽ പ്രസംഗിച്ചുകൊണ്ടായിരുന്നു ചിത്തരഞ്ജൻ പൊതുരംഗത്തേക്കുള്ള ചുവടുവെപ്പു നടത്തുന്നത്. ഗാന്ധിജിയുടെ ആശയങ്ങളെ അതേ പോലെ പിന്തുടർന്നിരുന്ന ഒരാളായിരുന്നു ചിത്തരഞ്ജൻ. നേതൃത്വവുമായുണ്ടായ അഭിപ്രായ വ്യത്യാസത്തെത്തുടർന്ന് കോൺഗ്രസ്സ് പ്രസിഡന്റ് സ്ഥാനം രാജിവെച്ചു. തന്റെ ആശയങ്ങളെ ജനങ്ങളിലേക്കെത്തിക്കുവാൻ സ്വരാജ് എന്നൊരു രാഷ്ട്രീയ പ്രസ്ഥാനത്തിനു രൂപം നൽകി. സ്വരാജ് രൂപീകരണസമയത്ത് മോത്തിലാൽ നെഹ്രുവും ചിത്തരഞ്ജന്റെ കൂടെയുണ്ടായിരുന്നു.

അഹിംസാ സിദ്ധാന്തത്തെ പിന്തുടർന്ന് ബ്രിട്ടീഷ് ഭരണത്തിനെതിരേ പോരാടി ജയിക്കാം എന്നു ചിന്തിച്ചിരുന്ന ഒരാളായിരുന്നു ചിത്തരഞ്ജൻ. ഹിന്ദു-മുസ്ലൂം ഐക്യത്തോടെ ജീവിക്കുന്ന ഒരു ഭാരതത്തെ ലക്ഷ്യമാക്കിയായിരുന്നു ചിത്തരഞ്ജന്റെ പ്രവർത്തനങ്ങൾ. രാജ്യത്തിന്റെ സുഹൃത്ത് എന്നർത്ഥം വരുന്ന ദേശബന്ധു എന്ന പേരിലാണ് ചിത്തരഞ്ജൻ പൊതുവേ അറിയപ്പെട്ടിരുന്നത്.

1917 ൽ ബ്രിട്ടീഷ് സർക്കാർ ഇന്ത്യയിൽ റൗളറ്റ് എന്ന കരിനിയമം നടപ്പിൽ വരുത്തി. ഇന്ത്യയിൽ വർദ്ധിച്ചു വരുന്ന പ്രതിരോധങ്ങളെ യാതൊരു വിട്ടുവീഴ്ചയുമില്ലാതെ അടിച്ചമർത്തുക എന്നതായിരുന്നു നിയമത്തിന്റെ പ്രധാന ഉദ്ദേശം. ഈ നിയമത്തിനെതിരേ ഇന്ത്യൻ ജനത ഒറ്റ ശബ്ദത്തിൽ പ്രതിഷേധിച്ചു. സത്യഗ്രഹസമരത്തിലൂടെ പ്രതിഷേധിക്കാനാണ് ഗാന്ധിജിയുടെ നേതൃത്വത്തിൽ തീരുമാനിച്ചതെങ്കിലും, ജാലിയൻ വാലാബാഗ് പോലുള്ള സംഭവം, കൂടുതൽ കടുത്ത നിസ്സഹകരണം എന്ന സമരമാർഗ്ഗത്തിലേക്ക് ഇന്ത്യയിലെ ജനങ്ങളെ കൊണ്ടെത്തിച്ചു. 

1920 സെപ്തംബർ 4 ന് കൽക്കട്ടയിൽ വച്ചു കൂടിയ കോൺഗ്രസ്സിന്റെ പ്രത്യേക സമ്മേളനം, നിസ്സഹകരണസമരം തുടങ്ങുന്നതിനുള്ള പ്രമേയം പാസ്സാക്കി. നിസ്സഹകരണസമരത്തിലെ ഭാഗങ്ങളായ സ്കൂളുകളും, കോടതികളും ബഹിഷ്കരിക്കുക എന്ന തീരുമാനത്തോട് ചിത്തരഞ്ജന് യോജിക്കാൻ കഴിഞ്ഞില്ല. എന്നാൽ ഗാന്ധിജിയുമായുള്ള ഒരു നീണ്ട കൂടികാഴ്ചക്കുശേഷം, നിസ്സഹകരണസമരത്തിന്റെ പ്രാധാന്യം ചിത്തരഞ്ജനു ബോധ്യമായി. നാഗ്പൂർ സമ്മേളനത്തിൽ നിസ്സഹകരണപ്രസ്ഥാനം എന്ന പ്രമേയം മുന്നോട്ടു വെച്ചത് ചിത്തരഞ്ജനായിരുന്നു. തിരികെ കൽക്കട്ടയിൽ വന്ന ചിത്തരഞ്ജൻ കോടതിയിലെ തന്റെ ജോലി ഉപേക്ഷിച്ച് മാതൃരാജ്യത്തിന്റെ സ്വാതന്ത്ര്യത്തിനു വേണ്ടി മുന്നിട്ടിറങ്ങി. നിസ്സഹകരണസമരത്തിലെ ചിത്തരഞ്ജന്റെ ആത്മസമർപ്പണം ഇംഗ്ലീഷുകാരുടെ പോലും പ്രശംസക്കു കാരണമായി.

ഗാന്ധിജിയുടെ ജയിൽ വാസത്തോടെ, കോൺഗ്രസ്സിൽ ഒരു പിളർപ്പ് ദൃശ്യമായി. മോത്തിലാൽ നെഹ്രുവും, ചിത്തരഞ്ജൻ ദാസും ദേശീയ കൗൺസിലിൽ നിന്നും തങ്ങളുടെ രാജി പ്രഖ്യാപിച്ചു. 1923 ൽ മോത്തിലാൽ നെഹ്രുവിനോടൊപ്പം ചേർന്ന് സ്വരാജ് എന്നൊരു രാഷ്ട്രീയ പാർട്ടി രൂപീകരിച്ചു. അഹിംസയുടേയും, സമാധാനത്തിന്റേയും പാതയിലൂടെ ജന്മനാടായ ഭാരതത്തിനു സ്വാതന്ത്ര്യം നേടിയെടുക്കുക എന്നതായിരുന്നു പാർട്ടിയുടെ ലക്ഷ്യം. ബംഗാളിന്റെ രാഷ്ട്രീയത്തിൽ ഒരു പ്രധാന പ്രതിപക്ഷമായി സ്വരാജ് പാർട്ടി വളർന്നു.


</doc>
<doc id="272580" url="https://ml.wikipedia.org/wiki?curid=272580" title="പയ്യന്നൂർ പവിത്രമോതിരം">
പയ്യന്നൂർ പവിത്രമോതിരം

ഇന്ത്യയിൽ ഭൂപ്രദേശസൂചിക ബഹുമതി ലഭിച്ചിട്ടുള്ള ഒരുൽപ്പന്നമാണ് പയ്യന്നൂർ പവിത്രമോതിരം. കേരളത്തിലെ കണ്ണൂർജില്ലയിലെ പയ്യന്നൂരെന്ന ഗ്രാമത്തിലാണ് ഇതു നിർമ്മിക്കുന്നത്. സ്വർണ്ണത്തിലും വെള്ളിയിലും നിർമ്മിക്കുന്ന പ്രശസ്തമായൊരു മോതിരമാണിത്. ത്രിമൂർത്തികളായ ബ്രഹ്മാവ്‌, വിഷ്‌ണു, ശിവൻ എന്നിവരുടെ സാന്നിധ്യം ഇതിൽ നിറഞ്ഞു നിൽക്കുന്നുവെന്നാണ് വിശ്വാസം. ഇപ്പോൾ ഇതിന്റെ വ്യാജനും ഇറങ്ങുന്നുണ്ട്.

ദർഭപുല്ലുകൊണ്ട് നിർമ്മിക്കുന്ന മോതിരമാണ് പവിത്രമോതിരം. തന്ത്രശാസ്ത്രത്തിൽ പവിത്രമോതിരത്തിനു വളരെയധികം പ്രധാനമുണ്ട്. ഇത് വലതുകൈയിലെ മോതിരവിരലിൽ ഇട്ടാണ് പൂജഹോമാദികൾ, പിതൃബലി എന്നീ വിശേഷക്രിയകൾ ചെയ്യുന്നത്. ശിവൻ ബ്രഹ്മാവിന്റെ ശിരസ്സ് നുള്ളിയത് മോതിരവിരൽ കൊണ്ടാനുത്രേ! ആ പാപം തീർക്കാനാണ് ഇതണിയുന്നത്. അതിനാൽ പവിത്രം ധരിക്കുന്ന കൈകൾക്ക്‌ പാപസ്‌പർശം ഉണ്ടാകില്ലെന്നാണ്‌ വിശ്വാസമുണ്ട്. ഉപയോഗശേഷം ഇതഴിച്ചു കളയുന്നു.

ടിപ്പു സുൽത്താൻ ഇന്ത്യയുടെ നാനാഭാഗത്തേക്കും പടയോട്ടം നടത്തിയ കാലത്ത് നശിപ്പിക്കപ്പെട്ട ഒരു ക്ഷേത്രങ്ങളിൽ പയ്യന്നൂർ സുബ്രഹ്മണ്യ സ്വാമി ക്ഷേത്രവും ഉൾപ്പെട്ടിരുന്നു (964 മീനം 27). പിന്നീട്‌ 1011 ൽ ക്ഷേത്ര പുന:പ്രതിഷ്‌ഠാകർമ്മത്തിന്‌ നേതൃത്വം നൽകാനായി തരണനെല്ലൂർ തന്ത്രിയെ കാണാൻ ക്ഷേത്ര ഭാരവാഹികൾ ഇരിങ്ങാലക്കുടയ്‌ക്ക്‌ പോയി. പക്ഷേ അന്ന് ആ ഇല്ലത്ത് പ്രതിഷ്ടാദിവസം പയ്യന്നൂരിലെത്തി തന്ത്രികർമ്മങ്ങൾക്ക്‌ നേതൃത്വം കൊടുക്കുവാൻ പ്രായപൂർത്തിയായ പുരുഷന്മാർ ഉണ്ടായിരുന്നില്ല. എന്തായാലും വിവരം ധരിപ്പിച്ച്‌ ക്ഷേത്രഭാരവാഹികൾ മടങ്ങി. ഇല്ലത്തെ ബ്രാഹ്മണബാലൻ ഈ വിവരമറിഞ്ഞു താന്ത്രികകർമ്മം ചെയ്യുവാനുള്ള ആത്മധൈര്യം അദ്ദേഹം പ്രകടിപ്പിച്ചു. ആ ബ്രാഹ്മണബാലൻ അമ്മയുടെ സമ്മതം വാങ്ങി പയ്യന്നൂരിലേക്ക്‌ പുറപ്പെട്ടു(ബാലൻ മയിലിന്റെ പുറത്തേറി പറന്നെത്തി എന്നും പറയപ്പെടുന്നു). കൃത്യസമയം തന്നെ പയ്യന്നൂരിലെത്തി പരിചയ സമ്പന്നനെ പോലെ തന്ത്ര മന്ത്രങ്ങൾ യഥാവിധി നിർവ്വഹിച്ചു.
ദിവസത്തിൽ മൂന്നുനേരവും തന്ത്രമന്ത്രങ്ങൾ നിർവ്വഹിക്കുന്നതിനിടയിൽ ദർഭ കൊണ്ട്‌ പവിത്രമോതിരം കെട്ടുന്നതിനുള്ള പ്രായോഗിക വിഷമവും, കർമ്മശേഷം മോതിരം അഴിച്ച്‌ ഭൂമിയിൽ വീണുപോയാൽ ഭൂമി ദേവി ശപിക്കുമെന്ന വിശ്വാസവും സ്വർണ്ണം കൊണ്ട്‌ പവിത്രമോതിരം ഉണ്ടാക്കാമെന്ന നിഗമനത്തിലേക്ക്‌ ബ്രാഹ്മണബാലനെ നയിച്ചു. അദ്ദേഹം ക്ഷേത്രത്തിലെ പൂജാസാമഗ്രികൾ ഉണ്ടാക്കാൻ അവകാശികളായ ചൊവ്വാട്ടവളപ്പിൽ കുടുംബക്കാരെ അതിനായി ചുമതലപ്പെടുത്തി. അങ്ങനെ ചൊവ്വാട്ടവളപ്പിൽ സി.വി.കേരളപ്പൻ പെരുന്തട്ടാനാണ്‌ ആദ്യമായി പയ്യന്നൂർ പവിത്രമോതിരം നിർമ്മിച്ചത്‌.
മനുഷ്യശരീരത്തിന്റെ ഇടതുഭാഗം ഇഡനാഡിയെയും ചന്ദ്രമണ്‌ഡലത്തെയും, വലതുഭാഗം പിംഗലനാഡിയെയും സൂര്യമണ്‌ഡലത്തെയും, മധ്യഭാഗം സുഷുമ്‌നാ നാഡിയെയും അഗ്നിയെയും പ്രതിനിധാനം ചെയ്യുന്നു. അതുപോലെ തന്നെയാണ് പവിത്രമോതിരത്തിലും. ഇതിലെ മൂന്നു വരകൾ യഥാക്രമം ഇഡ, പിംഗള, സുഷുമ്‌നാ എന്നിങ്ങനെ മൂന്നു നാഡികളാണ്. ഈ മൂന്നു വരകൾ ചേർന്ന്‌ മധ്യഭാഗത്ത്‌ ഒരു കെട്ടായി രൂപാന്തരം പ്രാപിക്കുന്നുണ്ട്‌. ഇതാണ്‌ പവിത്രക്കെട്ട്‌. കുണ്‌ഡലിയെന്ന സൂക്ഷമമായ സൃഷ്‌ടശക്തിയെ ഉണർത്തുവാനുള്ള യോഗവിദ്യാപരമായ കെട്ടുകളാണ്‌ പവിത്രമോതിരത്തിൽ നിബന്ധിച്ചിട്ടുള്ളത്‌. ഒരു വരിയിൽ ഏഴ്‌ മുത്തരികൾ വീതം മൂന്നു വരികളായി പവിത്രക്കെട്ടിനിരുവശവും കാണാം. ഈ ഏഴു മുത്തരികൾ സപ്‌തർഷികളായ മരീചി, വസിഷ്ഠൻ, അംഗിരസ്സ്, അത്രി, പുലസ്‌തിയൻ, പുലഹൻ, ക്രതു എന്നിവരാണ്‌. പവിത്രക്കെട്ടിന്‌ മുകളിൽ കാണുന്ന മൂന്നു മുത്തരികൾ മുൻപ്‌ സൂചിപ്പിച്ചതുപോലെ ത്രിമൂർത്തികളെ സൂചിപ്പിക്കുന്നു. പവിത്രക്കെട്ടിനു തൊട്ടു താഴെ മധ്യവരയെ തൊട്ടുള്ള പരന്ന വട്ടമുത്തരി സൂര്യഗ്രഹത്തെയും, ആ വര അവസാനിക്കുന്നിടത്തെ പരന്ന വട്ടമുത്തരി ചന്ദ്രഗ്രഹത്തെയുമാണ്‌ പ്രതിനിധീകരിക്കുന്നത്‌. മൂന്നു വരകൾ ചേരുന്ന ഇടത്തിന്‌ കുറിയെന്നാണു പറയുക. അതിനു താഴെയുള്ള നാല്‌ മുത്തരികൾ ഋഗ്വേദം, യജുർ‌വേദം, സാമവേദം, അഥർവവേദം എന്നീ നാലു വേദങ്ങളെ സൂചിപ്പിക്കുന്നു.

യഥാവിധി നിർമ്മിക്കുന്ന പവിത്രമോതിരം ഉടനെത്തന്നെ കിട്ടില്ല. ഉണ്ടാക്കുന്ന ലോഹം ഉരുക്കുന്നതിനും മോതിരം ഉണ്ടാക്കുന്നതിനും പക്കവും നാളും മുഹൂർത്തവും പരിശോധിച്ചാണ്. മോതിരം ഇടുന്നയാളുടെ പേരും നക്ഷത്രവും വലതു കയ്യിലെ മോതിരവിരലിന്റെ അളവും കൊടുക്കണം. മോതിരം പണിയുന്നത്‌ അതികഠിനമായ വ്രതശുദ്ധിയോടുകൂടിയും കുറഞ്ഞത്‌ മൂന്നു ദിവസത്തെ അതിസൂക്ഷ്‌മവും കഠിനവുമായ ആദ്ധ്യാത്മിക ചിട്ടകൾ പാലിച്ചു കൊണ്ടുമാണ്. മോതിരം ധരിക്കുന്നവർ മത്സ്യം, മാംസം, മദ്യം എന്നിവ ഉപേക്ഷിക്കേണ്ടതാണ്‌. അതുകാരണം പണ്ട് ബ്രാഹമണർ മാത്രമേ ഇത് ധരിക്കാറുള്ളായിരുന്നു. എന്നാൽ ഇന്ന് ആർക്കും സ്‌ത്രീകളടക്കം പവിത്രമോതിരം ധരിക്കാം എന്ന നിലയിലായി. കൂടാതെ ഇന്നു സ്‌ത്രീകൾക്കായുള്ള പവിത്രവളകളും പയ്യന്നൂരിലെ ജ്വല്ലറികളിലുണ്ട്‌.

വലതു കൈയുടെ മോതിരവിരലിലാണ്‌ പവിത്രമോതിരം ധരിക്കേണ്ടത്‌. അതിന്‌ യോഗശാസ്‌ത്രപരമായ ചില കാരണങ്ങളുണ്ട്‌. തർപ്പണം, യാഗം, പൂജ തുടങ്ങിയ കർമ്മങ്ങളിൽ സൂര്യമണ്‌ഡലത്തിനാണ്‌ പ്രാധാന്യം. വലതുകൈ സൂര്യമണ്‌ഡലത്തെ പ്രതിനിധാനം ചെയ്യുന്നു. പവിത്രം ധരിക്കുന്നതോടെ വലതുകൈ പരിശുദ്ധമാവുകയും പ്രസ്‌തുത കർമ്മങ്ങൾക്ക്‌ ഏറ്റവും അനുയോജ്യമാവുകയും ചെയ്യും.

ഏഴു തരത്തിലുള്ള തൂക്കത്തിലാണ്‌ പവിത്രമോതിരം ഉണ്ടാക്കി വരുന്നത്‌. അതിൽ തികഞ്ഞ പവിത്രമെന്നു പറയുന്നതിന്‌ 39 ഗ്രാം 500 മില്ലിഗ്രാം തൂക്കമുണ്ടാവും. ഏകദേശം 93,000 രൂപയോളം ഇതിനു വിലയാകും. മറ്റുള്ളവയ്‌ക്ക്‌ മുക്കാൽ പവിത്രം 28.900 ഗ്രാമും (വില ഏകദേശം 70,000 രൂപാ), അര പവിത്രം 19.750 ഗ്രാമും (വില ഏകദേശം 47,000 രൂപ), കാലെ അരക്കാൽ പവിത്രം 14.450 ഗ്രാമും (വില ഏകദേശം 35,000 രൂപ), കാൽ പവിത്രം 9.650 ഗ്രാമും (വില ഏകദേശം 23,500 രൂപ), അരക്കാലെ മഹാണി പവിത്രം 7.225 ഗ്രാമും (വില ഏകദേശം 18,000 രൂപ) അരക്കാൽ പവിത്രം 4.850 ഗ്രാമും (വില ഏകദേശം 12,200 രൂപ) തൂക്കമുണ്ടാവും.
പവിത്രമോതിരം ഭൗതികമായ ശ്രേയസിനും ആത്മീയമായ വികാസത്തിനും ഒരുപോലെ ഫലപ്രദമാണെന്ന്‌ വിശ്വസിക്കപ്പെടുന്നു. മോതിരം ധരിക്കുക വഴി ഒരു അലങ്കാരവസ്‌തു ധരിക്കുക എന്നതിലുപരി പല ആന്തരിക ശുദ്ധീകരണ പ്രക്രിയകളും സംഭവിച്ച്‌ ശരീരവും മനസും ആരോഗ്യപ്രദമായി തീർന്ന്‌ ആത്മീയ ഗുണവും മന:ശാന്തിയും കൈവരുമെന്നാണ്‌ കരുതപ്പെടുന്നത്‌.


</doc>
<doc id="272584" url="https://ml.wikipedia.org/wiki?curid=272584" title="ലൂക്കാ പസിയോളി">
ലൂക്കാ പസിയോളി

ഒരു ഇറ്റാലിയൻ ഗണിത ശാസ്ത്രജ്ഞനായിരുന്നു ലൂക്കാ പസിയോളി (1445–1517). അക്കൗണ്ടിംഗ് എന്ന വിജ്ഞാന ശാഖയ്ക്ക് അവർ ഗണ്യമായ സംഭാവനകൾ നൽകി. ഇറ്റലിയിലെ ബോർഗോയിൽ ജനിച്ചു. അതിനാൽ ലൂക്ക ഡി ബോർഗോ എന്നും അറിയപ്പെടുന്നു. ഗണിതശാസ്ത്രത്തിലും അക്കൗണ്ടൻസിയിലും അദ്ദേഹമെഴുതിയ ഗ്രന്ഥങ്ങൾ പിൽക്കാലത്ത് അതാതു രംഗങ്ങളിൽ മുതൽക്കൂട്ടായി മാറി.


</doc>
<doc id="272586" url="https://ml.wikipedia.org/wiki?curid=272586" title="മുക്കുന്നിമല">
മുക്കുന്നിമല

മൂന്ന് കുന്നുകൾ ചേർന്ന മലയാണ് മുക്കുന്നിമല . തിരുവനന്തപുരത്തിനു തെക്ക് ഭാഗത്തായി സ്ഥിതി ചെയ്യുന്നു. പാപ്പനംകോട് ജങ്ക്ഷനിൽ നിന്നും ഇടത്തോട്ടു 3 കിമി യിലാണ് സ്ഥലം.

</doc>
<doc id="272599" url="https://ml.wikipedia.org/wiki?curid=272599" title="ആൽവാ മൈർഡൽ">
ആൽവാ മൈർഡൽ

1982-ലെ സമാധാനത്തിനുളള നോബൽ സമ്മാനം നേടിയ നയതന്ത്രവിദഗ്ദയാണ് ആൽവാ മൈർഡൽ (31 ജനവരി 1902- 1 ഫെബ്രുവരി 1986). അൽഫോൺസോ ഗാർഷിയ റോബ്ലെസുമായി ഈ പരസ്കാരം പങ്കിട്ടെടുത്തു. ഐക്യരാഷ്ട്രസംഘടനയുടെ നേതൃത്വത്തിൽ നടന്ന നിരായുധീകരണത്തിനും ആണവായുധരഹിത മേഖലകൾ സ്ഥാപിക്കുന്നതിനും വേണ്ടിയുളള പ്രവർത്തനങ്ങളിൽ സജീവ പങ്കു വഹിച്ചതിനാണ് ഇവരിരുവരും ഈ സമ്മാനത്തിന് അർഹരായത്. 

ആൽവാ മൈർഡലിന്റെ ജനനവും വിദ്യാഭ്യാസവും സ്വീഡനിലെ ഉപ്സാലയിലായാരുന്നു. രാഷ്ട്രീയ പ്രവത്തകയായി പൊതുരംഗത്തെത്തിയ ആൽവാ , പിന്നീട് ഐക്യരാഷ്ട്രസഭയുടെ പൊതുക്ഷേമ നയപരിപാടികൾക്ക് നേതൃത്വം നല്കി. 1955- അവർ ഇന്ത്യയിലെ സ്വീഡിഷ് അംബാസിഡറായി പദവിയേറ്റു. 1962- ജനീവാ നിരായുധീകരണ കൌൺസിലിൽ സ്വീഡനെ പ്രതിനിധീകരിച്ചു. നിഷ്പക്ഷ രാഷ്ട്രങ്ങളുടെ വക്താവെന്ന നിലക്ക് നിരായുധീകരണത്തിനായി പ്രയത്നിച്ചു.


</doc>
<doc id="272600" url="https://ml.wikipedia.org/wiki?curid=272600" title="രാജാ സർഫോജി">
രാജാ സർഫോജി

മറാഠ സാമ്രാജ്യത്തിലെ അവസാന കിരീടാവകാശിയായിരുന്നു സർഫോജി രണ്ടാമൻ.


</doc>
<doc id="272601" url="https://ml.wikipedia.org/wiki?curid=272601" title="ബെറ്റി വില്യംസ്">
ബെറ്റി വില്യംസ്

1976-ൽ മയ്റീഡ് കോറിഗനൊപ്പം സമാധാന സംരംഭങ്ങൾക്കുളള നോബൽ സമ്മാനം നേടിയ വനിതയാണ് ബെറ്റി വില്യംസ് . 1976-ലെ ഈ പുരസ്കാരം പ്രഖ്യാപിച്ചത് 1977-ലായിരുന്നു.അയർലൻഡിൽ സമാധാനത്തിനും അനുരഞ്ജനത്തിനുമായുളള അവരുടെ നിർഭയമായ പോരാട്ടമാണ് ലോകശ്രദ്ധ പിടിച്ചു പറ്റിയത്.

ബെറ്റി വില്യംസ് 1943 മേയ് 22ന് ഉത്തര അയർലന്ഡിലെ ബെൽഫാസ്റ്റിൽ ജനിച്ചു. പിതാവ് പ്രൊട്ടസ്റ്റന്റും മാതാവ് കത്തോലിക്ക വിശ്വാസിയുമായിരുന്നു. അതുകൊണ്ടു തന്നെ മതസഹിഷ്ണുതയുടെ അന്തരീക്ഷത്തിലാണ് അവ വളന്നു വലുതായത്. സാധാരണ വീട്ടമ്മയും താരതമ്യേന വളരെ ചെറിയ ഉദ്യോഗസ്ഥയുമായിരുന്ന ബെറ്റി, ഹിംസക്കെതിരെ ശക്തിയായി സ്വരമുയർത്തി, പൊതു ജനങ്ങളെ സംഘടിപ്പിച്ചു. മയ്റീഡ് കോറിഗനും ഈ പ്രവത്തനങ്ങളിൽ ബെറ്റിയോടൊപ്പം സഹകരിച്ചു.


</doc>
<doc id="272602" url="https://ml.wikipedia.org/wiki?curid=272602" title="മയ്റീഡ് കോറിഗൻ">
മയ്റീഡ് കോറിഗൻ

1976-ൽ ബെറ്റി വില്യംസിനൊപ്പം സമാധാന സംരംഭങ്ങൾക്കുളള നോബൽ സമ്മാനം നേടിയ വനിതയാണ് മയ്റീഡ് കോറിഗൻ . 1976-ലെ ഈ പുരസ്കാരം പ്രഖ്യാപിച്ചത് 1977-ലായിരുന്നു.അയർലൻഡിൽ സമാധാനത്തിനും അനുരഞ്ജനത്തിനുമായുളള അവരുടെ നിർഭയമായ പോരാട്ടമാണ് ലോകശ്രദ്ധ പിടിച്ചു പറ്റിയത്.
1944 ജനവരി 27-ന് ഉത്തര അയർലന്ഡിലെ ബെഫാസ്റ്റിൽ ഒരു ദരിദ്ര കുടുംബത്തിലാണ് ജനിച്ചത്. അഞ്ചു സഹോദരിമാരും രണ്ടു സഹോദരന്മാരുമടങ്ങിയ വലിയ കുടുംബമായിരുന്നു മയ്റീഡിന്റേത്. പതിനാറു വയസു മുതൽ ടൈപ്പിസ്റ്റായും സെക്രട്ടറിയായും ജോലി നോക്കി. പിന്നീട് ബെറ്റി വില്യംസിനോടൊപ്പം സമാധാന സംരംഭങ്ങളിലേർപ്പെട്ടു. 


</doc>
<doc id="272605" url="https://ml.wikipedia.org/wiki?curid=272605" title="കാരിഞ്ച">
കാരിഞ്ച

ഒരു ചെറുമരം എന്നു തന്നെ വിശേഷിപ്പിക്കാവുന്ന ബഹുവർഷിയായ ഒരു വള്ളിച്ചെടിയാണ് മലഇഞ്ച അഥവാ കക്കിഞ്ച എന്നറിയപ്പെടുന്ന കാരിഞ്ച. . ചെറുതാവുമ്പോൾ പച്ചനിറത്തിലുള്ള ശിഖരങ്ങൾ വളരുമ്പോൾ ചാരനിറമാവുന്നു. തടിയിൽ മുള്ളുകളുണ്ട്. കുട്ടികളിലെ ദഹനക്കേടിന് മരുന്നായി ഉപയോഗിക്കാറുള്ള കാരിഞ്ച കേരളത്തിൽ എല്ലായിടത്തും കാണാറുണ്ട്.



</doc>
<doc id="272613" url="https://ml.wikipedia.org/wiki?curid=272613" title="ഹോമോ ഹാബിലിസ്">
ഹോമോ ഹാബിലിസ്

ഏകദേശം 2.33 - 1.44 മില്ല്യൺ വർഷങ്ങൾക്കു മുൻപ് ജീവിച്ചിരുന്ന ഹോമിനിനി വംശത്തിൽ പെട്ട ഒരു സ്പീഷിസ്സാണ് ഹോമോ ഹാബിലിസ്. 



</doc>
<doc id="272615" url="https://ml.wikipedia.org/wiki?curid=272615" title="പ്രപഞ്ചം (ചലച്ചിത്രം)">
പ്രപഞ്ചം (ചലച്ചിത്രം)

രാമദാസ് മേനോൻ നിർമിച്ച മലയാളചലച്ചിത്രമാണ് പ്രപഞ്ചം. സുവർണ ഫിലിംസ് വിതരണം ചെയ്ത ഈ ചിത്രം 1971 ഒക്ടോബർ 22-ന് കേരളത്തിൽ പ്രദർശനം തുടങ്ങി.






</doc>
<doc id="272621" url="https://ml.wikipedia.org/wiki?curid=272621" title="ഗൂഗിൾ വാലറ്റ്">
ഗൂഗിൾ വാലറ്റ്

കമ്പ്യൂട്ടറോ, മൊബൈൽ ഉപകരണങ്ങളോ വഴി പണം കൈമാറ്റം ചെയ്യുവനുള്ള ഒരു ഗൂഗിൾ സേവനമാണ് ഗൂഗിൾ വാലറ്റ് . ഈ സംവിധാനത്തിൽ ഉപയോക്താക്കൾക്ക് അവരുടെ ഡെബിറ്റ് കാർഡ്, ക്രെഡിറ്റ് കാർഡ്, റോയൽറ്റി കാർഡ്, ഗിഫ്റ്റ് കാർഡ് തുടങ്ങിയവയുടെ വിവരങ്ങൾ സൂക്ഷിച്ചുവെയ്ക്കാൻ സാധിക്കും. നിയർ ഫീൽഡ് കമ്മ്യൂണിക്കേഷൻ സാങ്കേതികവിദ്യ ഉപയോഗിച്ചു ഗൂഗിൾ വാലറ്റ് സജ്ജീകരിച്ച ഫോൺ കടകളിലുള്ള പേപാസ് ഉപകരണത്തിൽ സ്പർശിച്ച് പണം നൽകാൻ സാധിക്കും.

2011 മെയ് 26നു ഗൂഗിൾ ഇതിന്റെ പ്രവർത്തനം പ്രദർശിപ്പിച്ചിരുന്നെങ്കിലും അമേരിക്കയിൽ ഈ സേവനം നൽകിത്തുടങ്ങിയത് 2011 സെപ്റ്റംബർ 19 മുതൽ മാത്രമാണ്.

2012 ഓഗസ്റ്റ് 1-നു എല്ലാ പ്രധാന ക്രെഡിറ്റ് കാർഡുകളും ഉപയോഗിക്കാൻ തരത്തിൽ ഗൂഗിൾ വാലറ്റ് സംവിധാനങ്ങൾ പരിഷ്കരിച്ചു. 

2013 മെയ് 15-നു ഗൂഗിൾ വാലറ്റ് ജിമെയിലുമായി ഏകോപിപ്പിച്ച് ഉപയോക്താക്കൾക്ക് പണമയക്കാനുള്ള സൗകര്യം ഗൂഗിൾ പുറത്തിറക്കി. ഈ സേവനം അമേരിക്കയിലെ 18വയസ്സായ ഉപയോക്താക്കൾക്കു മാത്രമായി പരിമിതപ്പെടുത്തിയിട്ടുണ്ട്. 

ഗൂഗിൾ 2006-ൽ പുറത്തിറക്കിയ ഗൂഗിൾ ചെക്കൗട്ട് സംവിധാനത്തിനെ വാലറ്റ് ഉപയോഗിച്ച് പുനഃസ്ഥാപിച്ചു.



</doc>
<doc id="272624" url="https://ml.wikipedia.org/wiki?curid=272624" title="റാൻഡി ഡബ്ല്യൂ ഷെക്ക്മാൻ">
റാൻഡി ഡബ്ല്യൂ ഷെക്ക്മാൻ

റാൻഡി ഷേക്ക്മാൻ.
അമേരിക്കയിൽ 1948 ഡിസംബർ 30പ്പതിനാണ് റാൻഡി ഷേക്ക്മാൻ ജനിച്ചത് .ലൊസാഞ്ചലസിലും സ്റ്റാൻഫോർഡ് യൂണിവെഴ്സിറ്റിയിലുമായി വിദ്യാഭ്യാസം .ഡി.എൻ.എ.യെ ക്കുറിച്ചുള്ള ഗവേഷണാപഠനങ്ങൾക്ക് 1975ൽ ഡോക്ടറേറ്റ് 
ലഭിച്ചു .കോശശാസ്ത്രജ്ഞനായി സേവനമനുഷ്റ്റിച്ചു . 2013 ലെ വൈദ്യശാസ്ത്രത്തിനുള്ള നോബൽ സമ്മാനം നേടി.


</doc>
<doc id="272627" url="https://ml.wikipedia.org/wiki?curid=272627" title="ജയന്ത് നാർളീകർ">
ജയന്ത് നാർളീകർ

പ്രശസ്ത ഭാരതീയ പ്രപഞ്ചശാസ്ത്രജ്ഞനും, ജ്യോതിർഭൗതികശാസ്ത്രജ്ഞനുമാണ് ജയന്ത് വിഷ്ണു നാർലിക്കർ (ജനനം:1938,ജൂലൈ 19)ഒരു ഇന്ത്യൻ . 
ഡോ. ജയന്ത് നാർളീകർ. ഫ്രെഡ് ഹോയ്ൽ നൊപ്പം മറ്റൊരു പ്രപഞ്ചമാതൃകയായ സ്ഥിരസ്ഥിതി സിദ്ധാന്തത്തിന് അദ്ദേഹം ഗണ്യമായ സംഭാവന നൽകി. പത്മഭൂഷൺ,പത്മവിഭൂഷൺ, മഹാരാഷ്ട്ര ഭൂഷൺ ബഹുമതികൾ സമ്മാനിതനായിട്ടുണ്ട്. മറാത്തിഭാഷയിൽ നിരവധി ശാസ്ത്രസാഹിത്യ കൃതികളും അദ്ദേഹം എഴുതിയിട്ടുണ്ട്.

സ്ഥിരസ്ഥിതി പ്രപഞ്ചഘടനാശാസ്‌ത്രത്തിന്റെ ഉപജ്ഞാതാവാണിദ്ദേഹം. സർ ഫ്രെഡ് ഹയ് ലെയുമായി ചേർന്ന് ഹയ്‌ലെ-നാർലിക്കർ തത്ത്വം വികസിപ്പിച്ചു. 

നാർലിക്കർ 1938 ജൂലൈ 19 ന് ഇന്ത്യയിലെ കൊൽഹാപ്പൂരിൽ ആണു ജനിച്ചത്.അദ്ദേഹത്തിന്റെ പിതാവായ,വിഷ്ണു വാസുദേവ് നാർലിക്കർ പ്രസിദ്ധ ഗണിതജ്ഞനും വാരണാസിയിലെ ബനാറസ് ഹിന്ദു യൂണിവേഴ്സിറ്റിയിലെ ഗണിത വകുപ്പിന്റെ തലവനും ആയിരുന്നു.ജയന്തിന്റെ അമ്മ,സുമതി നാർലിക്കർ സംസ്കൃതത്തിൽ ഒരു പണ്ഡിതയും ആയിരുന്നു.12ആം ക്ലാസ്സു വരെ അദ്ദേഹം ബനാറസ്സിലെ കേന്ദ്രീയ വിദ്യാലയത്തിൽ പഠിച്ചു. ബനാറസ് ഹിന്ദു യൂണിവേഴ്സിറ്റിയിൽ ആണു തുടർന്നു പഠിച്ചത്.
1957ൽ നാർലിക്കർ ബനാറസ് ഹിന്ദു യൂണിവേഴ്സിറ്റിയിൽ നിന്നും ബാച്ചലർ ഓഫ് സയൻസ് ഡിഗ്രീ കരസ്ഥമാക്കി. തുടർന്ന് 1959ൽ അദ്ദേഹം ഇംഗ്ലണ്ടിലെ കേംബ്രിജ് യൂണിവേഴ്സിറ്റിയിൽ നിന്നും ഗണിതത്തിൽ ഡിഗ്രി എടുത്തു.അന്നത്തെ ഏറ്റവും ഉയർന്ന സീനിയർ റങ്ലർ പദവി അദ്ദേഹത്തിനു ലഭിച്ചു.1960ൽ വാനശാസ്ത്രത്തിനു നൽകുന്ന ടൈസൺ മെഡൽ അദ്ദേഹം കരസ്തമാക്കി.കേംബ്രിജിലെ തന്റെ ഡോക്ടറൽ ബിരുദത്തിനായുള്ള പഠനസമയത്ത് 1962ൽ സ്മിത്സ് പ്രൈസ് നേടി.ഫ്രെഡ് ഹൊയ്‍ലിന്റെ കീഴിൽ ഗവേഷണം നടത്തിയ അദ്ദേഹത്തിനു 1964ൽ ജ്യോതിശസ്ത്രത്തിലും ജ്യോതിർ ഭൗതിക ശാസ്ത്രത്തിലും എം.എ ബിരുദം ലഭിച്ചു.1972 വരെ അദ്ദേഹം കിങ്സ് കോളേജിന്റെ ഫെല്ലൊ ആയി തുടർന്നു.ഫ്രെഡ് ഹൊയ്ൽ കേംബ്രിജിൽ ഇൻസ്റ്റിറ്റ്യൂട്ട് ഓഫ് തിയററ്റിക്കൽ ആസ്ട്രോണമി സ്ഥാപിച്ചപ്പോൾ നാർലിക്കർ 1966-72 ആ സ്ഥാപനത്തിന്റെ സ്ഥാപക സ്റ്റാഫ് അംഗമായി സേവനമനുഷ്ടിച്ചു.

1972ൽ, മുംബൈയിലുള്ള ടാറ്റാ ഇൻസ്റ്റിട്യൂട്ട് ഓഫ് ഫണ്ടമെന്റൽ റിസർച്ചിൽ പ്രൊഫസ്സർ ആയി സ്ഥാനമേറ്റു.1988ൽ ഇന്ത്യൻ യൂണിവെഴ്സിറ്റി ഗ്രാന്റ്സ് കമ്മിഷൻ, പൂണെയിൽ ഇന്റർ യൂണിവേഴ്കിറ്റി സെന്റർ ഫോർ ആസ്ട്രോണമി ആന്റ് ആസ്ട്രോഫിസിക്സ് (ഐ.യു.സി.എ.എ) സ്ഥാപിച്ചപ്പോൾ നാർലിക്കർ അതിന്റെ സ്ഥാപക ഡയറക്ടറായി.

നാർലിക്കർ പ്രപഞ്ചഘടനാശാസ്‌ത്രത്തിൽ നടത്തിയ പ്രവർത്തനങ്ങൾക്കാണ് ലോകത്തു അറിയപ്പെടുന്നത്. പ്രത്യേകിച്ചും; മഹാസ്ഫോടനസിദ്ധാന്തത്തിനു ബദലായി കൊണ്ടുവന്ന മാതൃകകളുടെ പേരിൽ.1994-1997ൽ അദ്ദേഹം,അന്താരാഷ്ട്രീയ ജ്യോതിശാസ്ത്ര യൂണിയന്റെ കീഴിലുള്ള കോസ്മോളജി കമ്മീഷന്റെ പ്രസിഡന്റ് ആയിരുന്നു.ക്വാണ്ടം കോസ്മോളജി, മാഷ്സ് സിദ്ധാന്തം എന്നീ മേഖലകളിൽ അദ്ദേഹം ഗവേഷണം നടത്തിയിട്ടുണ്ട്.

1999-2003ൽ നാർലിക്കർ,41 കി.മീ ഉയരത്തിലുള്ള സൂക്ഷ്മജീവികളടങ്ങിയ വായുവിന്റെ സാമ്പിൾ എടുത്ത് പരീക്ഷണവിധേയമാക്കുന്ന പ്രഥമ പ്രോജെൿറ്റ് ഡിസൈൻ ചെയ്യാനായി ഒരു അന്താരാഷ്ട്ര റ്റീമിനെ നയിച്ചു.അങ്ങനെ ശേഖരിച്ച സാമ്പിളുകൾ ജീവശാസ്ത്രപരമായി പരിശോധിച്ചതിൽ നിന്നും അവിടെ ജീവനുള്ള ബാക്ടീരിയാ പോലുള്ള ജീവികളുടെ സാന്നിധ്യം കണ്ടെത്തി.ഇതു സൂക്ഷ്മജീവികൾ പുറത്തുനിന്നും ഭൂമിയിലേയ്ക്കു പതിച്ച് ഭൂമിയിൽ ജീവനു കാരണമായതാവാം എന്ന സങ്കൽപ്പനത്തിനു ബലം നൽകുന്നു.["കൂടുതൽ തെളിവ് ഇവിടെ ആവശ്യമുണ്ട്"]

നാർലിക്കറെ സയൻസ് ഗണിതം എന്നീ മേഖലകളിലെ പാഠപുസ്തകങ്ങൾ രൂപപ്പെടുത്തുന്നതിനുള്ള ഉപദേശക ഗ്രൂപ്പിന്റെ അദ്ധ്യക്ഷനായി നിയമിച്ചിട്ടുണ്ട്. ഇന്ത്യയിലെ മിക്ക സ്കൂളുകളിലും ഉപയോഗിക്കുന്ന എൻ.സി.ഈ.ആർ.ടി പ്രസിദ്ധീകരിക്കുന്ന ശാസ്ത്ര ഗണിത പുസ്തകങ്ങൾ ഈ സമിതിയാണ് വികസിപ്പിക്കുന്നത്.

നാർലിക്കറിനു അനേകം ദേശീയവും അന്തർദ്ദേശീയവുമായ പുരസ്കാരങ്ങളും ഓണറ റി ബിരുദങ്ങളും ലഭിച്ചിട്ടുണ്ട്.അദ്ദേഹത്തിന്റെ ഗവേഷണപ്രവർത്തനങ്ങൾക്ക് 2004ൽ ഇന്ത്യയുടെ രണ്ടാമത്തെ പരമോന്നത ബഹുമതിയായ പദ്മവിഭൂഷൻ നൽകപ്പെട്ടു.
2010ലെ മഹാരാഷ്ട്രാ ഭൂഷൺ അവാർഡ് അദ്ദേഹം നേടി.
അദ്ദേഹത്തിനു ഭട്നഗർ അവാർഡ്,എം.പി.ബിർല അവാർഡ്,പ്രിൿസ് ജൂൾസ് ജാൻസ്സെൻ അവാർഡ് എന്നിവ ലഭിച്ചിട്ടുണ്ട്.
ശാസ്ത്ര ഗവേഷണങ്ങൾക്കു പുറമെ നാർലിക്കർ പുസ്തകങ്ങളിലൂടെയും ലേഖനങ്ങളിലൂടെയും റേഡിയോ ടെലിവിഷൻ പരിപാടികളിലൂടെയും ശാസ്ത്ര പ്രചാരണം നടത്തി വരുന്നു.ഇത്തരം പ്രവർത്തനങ്ങൾക്ക് അംഗീകാരമായി 1996ൽ അദ്ദേഹത്തിനു യുനെസ്കോ കലിംഗ സമ്മാനം നൽകി ആദരിച്ചു.
1980കളിൽ വിശ്രുത ശസ്ത്രജ്ഞനായ കാൾ സേഗന്റെ ടീ.വീ പരമ്പരയായ കോസ്മോസ്:എ പെഴ്സോണൽ വോയേജ് ൽ നാർലിക്കറിനെപ്പറ്റി കാണിച്ചിരുന്നു.1990ൽ ദേശീയ ശാസ്റ്റ്ര അക്കാഡമിയുടെ ഇന്ദിരാഗാന്ധി അവാർഡ് നേടി.ശാസ്ത്രത്തിൽ അദ്ദേഹം ഒരു ആഗോള പ്രതിഭയാണ്. 2014 ൽ മറാത്തിയിലെ ആത്മകഥക്കുള്ള കേന്ദ്ര സാഹിത്യ അക്കാദമി പുരസ്കാരം ചാർ നഗരാന്തലേ മാസേ വിസ്വ എന്ന കൃതിക്കു ലഭിച്ചു.

ശാസ്ത്ര പുസ്തകങ്ങൾക്കും പോപ്പുലർ ശാസ്ത്രസാഹിത്യരചനകൾക്കും പുറമെ,ഇംഗ്ലീഷ്,ഹിന്ദി,മറാട്ടി എന്നീ ഭാഷകളിൽ ശാസ്ത്ര സാഹിത്യ കൃതികളും നോവലുകളും ചെറുകഥകളും രചിച്ചിട്ടുണ്ട്.
ഇംഗ്ലിഷിലുള്ളവ


മറാത്തിയിലുള്ളവ

മലയാാളത്തിലുള്ളവ



നാർലിക്കർ ഗണിതഗവേഷകയും പ്രൊഫസ്സറുമായ മംഗള രാജ്വാഡെയെ വിവാഹം കഴിച്ചു.അവർക്കു മൂന്നു കുട്ടികൾ-ഗീത,ഗിരിജ,ലീലാവതി.


</doc>
<doc id="272635" url="https://ml.wikipedia.org/wiki?curid=272635" title="കറ്റാനം ഭരണിക്കാവ് ഭദ്രകാളിക്ഷേത്രം">
കറ്റാനം ഭരണിക്കാവ് ഭദ്രകാളിക്ഷേത്രം

ആലപ്പുഴജില്ലയിൽ കറ്റാനത്തുനിന്നും മാവേലിക്കരപോകുന്ന വഴിയിൽ ഏകദേശം 5 കിമി മാറി ഭരണിക്കാവ് എന്ന സ്ഥലത്ത് പ്രസിദ്ധമായ ഭരണിക്കാവ് ക്ഷേത്രം സ്ഥിതിചെയ്യുന്നു. വടക്കോട്ട് മുഖമായി ഉഗ്രപ്രതാപി ആയ ഭദ്രകാളി ആണ് പ്രധാന പ്രതിഷ്ഠ്. കിഴക്കോട്ട് മുഖമായി അതേ ശ്രീകോവിലിൽ ശിവൻ ഉണ്ട് എങ്കിലും ഭദ്രകാളിക്ക് ആണ് പ്രാധാന്യം. ശിവന്റെ ശ്രീകോവിലാണേങ്കിലും അവിടെ മുഴുവൻ പ്രദക്ഷിണം നടത്തുന്നു എന്ന നിലവരെ ആ പ്രാധാന്യമില്ലായ്മ എത്തുന്നു. 
ഈ ക്ഷേത്രത്തിന്റെ കിഴക്കേ പടിപ്പുരയിൽ ഉള്ള ഒരു ബുദ്ധവിഗ്രഹം സവിശേഷ ശ്രദ്ധ ആകർഷിക്കുന്നു. മാവേലിക്കര ബുദ്ധകവലയിലും അമ്പലപ്പുഴകരുമാടിയിലും ആണ് ഈ പ്രദേശത്ത് വേറെ ബുദ്ധവിഗ്രഹങ്ങൾ കണ്ടെത്തിയിട്ടുള്ളത്. വളരെ പഴക്കമുള്ള സവിശേഷതകളാർന്ന ഭദ്രകാളിക്ഷേത്രവും മതിലകത്ത് മൂലയിലിട്ട ബുദ്ധവിഗ്രഹവും ചരിത്രത്തിലെ ചോദ്യചിഹ്നങ്ങളായി നിലകൊള്ളുന്നു.


</doc>
<doc id="272636" url="https://ml.wikipedia.org/wiki?curid=272636" title="മൈക്കൽ ലെവിറ്റ്">
മൈക്കൽ ലെവിറ്റ്

രസതന്ത്രത്തിനുള്ള നോബൽ സമ്മാനം നേടിയ ശാസ്ത്രജ്ഞനാണ് മൈക്കൽ ലെവിറ്റ്. ഇദ്ദേഹം ദക്ഷിണാഫ്രിക്കയിലെ പ്രിട്ടോറിയയിൽ 1947 മെയ് 9 നു ജനിച്ചു. അമേരിക്കയിലെ സ്റ്റാൻഫോർഡ് സർവ്വകലാശാലയിൽ ഘടനാജീവശാസ്ത്ത്തിന്റെ ഒരു പ്രൊഫസറായി സേവനം അനുഷ്ഠിയ്ക്കുന്നു. ഡി.എൻ.എ.യെക്കുറിച്ചുള്ള പഠനങ്ങൾക്ക് കമ്പ്യൂട്ടർ സോഫ്റ്റ്‌വെയർ രൂപപ്പെടുത്തുന്നതിൽ പ്രധാനപങ്ക് വഹിച്ചു. 2013 ലെ രസതന്ത്രത്തിനുള്ള നോബൽ സമ്മാനം ലഭിയ്ക്കുകയുണ്ടായി.


</doc>
<doc id="272637" url="https://ml.wikipedia.org/wiki?curid=272637" title="എളങ്ങവത്ത് കാവ്">
എളങ്ങവത്ത് കാവ്

കേരളത്തിലെ ഭദ്രകാളികാവുകളിൽ സവിശേഷപ്രാധാന്യം ഉള്ളതാണ് എളങ്ങവത്ത് കാവ്. എറണാകുളം ജില്ലയിൽ മൂവാറ്റുപുഴനിന്നും കോതമംഗലത്തിനു പോകുന്നവഴിയിൽ വാരപ്പെട്ടിപകുതിയിൽ എളങ്ങവം ദേശത്തിന്റെ സംരക്ഷകയായി ദേവി കുടികൊള്ളുന്നു. രൗദ്രഭാവത്തിലെങ്കിലും മാതൃഭാവംകൂടി കലർന്ന് ഭക്തരുടെ പ്രശ്നഹാരിയായി അമ്മ വാഴുന്നുhttp://www.elangavathukavu.com/
ഒരുകാലത്ത് വളരെ പ്രതാപത്തിൽ കഴിഞ്ഞിരുന്ന ഈക്ഷേത്രം ഭൂപരിഷ്കരണത്തോടെ ഊരാളകുടുംബം വളരെ അകലെ ആയതുകൊണ്ട് ഭൂസ്വത്തെല്ലാം അന്യാധീനപ്പെട്ട് ക്ഷയോന്മുഖമായിരുന്നു. ദേശത്തുതന്നെ അതിന്റെ അനുരണനങ്ങളായി ദുർമരണങ്ങളും ദുരിതങ്ങളും കണ്ട് നാട്ടുകാർ ഈ ക്ഷേത്രത്തിന്റെ പുനരുജ്ജീവനം ഏറ്റെടുക്കുകയും ദേവിയുടെ കാരുണ്യത്താൽ ഊരാളനെയും തന്ത്രിയേയും തിരിച്ചറിഞ്ഞ് ഇന്ന് ഒരുട്രസ്റ്റായി നഷ്ടപ്പെട്ട പ്രതാപം വീണ്ടെടുക്കുന്നു.

മലപ്പുറം ജില്ലയിൽ നിലമ്പൂർ താലൂക്കിൽ പോരൂർ വില്ലേജിൽ വെള്ളക്കാട്ടുമനയാണ് ഈ ക്ഷേത്രത്തിന്റെ ഉടമസ്ഥൻ. ഈ ക്ഷേത്രത്തിന്റെ പ്രതാപത്തിന്റെ രേഖകളെല്ലാം അവിടെ സൂക്ഷിച്ചിട്ടുണ്ട്. ഭൂപരിഷ്കരണത്തോടെ ഇത്രയും ദൂരത്തെ ക്ഷേത്രത്തിന്റെ പാലനം സാധിക്കാത്ത കാരണം അവർ ഉപേക്ഷിച്ചമട്ടായിരുന്നു. പ്രാദേശികകമ്മറ്റി സജീവമായതോടെ വേണ്ട സഹായങ്ങൾ അവരും ചെയ്യുന്നു.

കുംഭഭരണി- സാധാരണ ഭദ്രകാളിക്ഷേത്രങ്ങളെപ്പോലെ കുഭഭരണി ആണ് ഇവിടുത്തെ പ്രധാന വിശേഷം. 
ഭരണിപൊങ്കാല- എല്ലാ ഭരണിനാളിലും ഇവിടെ പൊങ്കാല ഇടുന്നു.
മുടിയേറ്റ്,മണ്ഡലമഹോത്സവം, വലിയഗുരുതി, സപ്താഹയജ്ഞം, കളമെഴുത്തുപാട്ട് എന്നിവയും ഇവിടുത്തെ വിശേഷങ്ങളാണ്.
മൂവാറ്റുപുഴയിൽ നിന്നും കോതമംഗലത്തേക്കുള്ള റൂട്ടിൽ വാരപ്പെട്ടി കവലയിൽ നിന്നും 2 കിലോമീറ്റർ വലത്തായി പുഴവക്കാത്താണ് എളങ്ങവത്ത് കാവ്. 


</doc>
<doc id="272643" url="https://ml.wikipedia.org/wiki?curid=272643" title="ലാർസ് പീറ്റർ ഹാൻസെൻ">
ലാർസ് പീറ്റർ ഹാൻസെൻ

ലാർസ് പീറ്റർ ഹാൻസൺ 1952 ഒക്ടോബർ 26റിനു അമേരിക്കയിലെ ഇല്ലിനോയിയിൽ ജനിച്ചു. യൂട്ടാ സർവകലാശാലയിൽ 
നിന്നാണ് അദ്ദേഹം ബിരുദപഠനം പൂർത്തിയാക്കിയത്. മിനസോട്ട സർവകശാലയിൽ നിന്ന് സാമ്പത്തിക ശാസ്ത്രത്തിൽ പി.എച്ച്.ഡി നേടി. 2013 ൽ സാമ്പത്തിക ശാസ്ത്രത്തിന് നോബൽ സമ്മാനം ലഭിച്ചിട്ടുണ്ട് .ഇപ്പോൾ ചിക്കാഗോ സർവകശാലയിൽ അധ്യപകനാണ് .


</doc>
<doc id="272645" url="https://ml.wikipedia.org/wiki?curid=272645" title="സെല്ലോ">
സെല്ലോ

പതിനാറാം നൂറ്റണ്ടിലാണ് സെല്ലോയുടെ ഉത്ഭവം .വയലിനിലൂടെ പ്രശസ്തനായ ആൻഡ്രീയഅമാറ്റി തന്നെയാണ് ഇതിന്റെയും അറിയപ്പെടുന്ന ആദ്യത്തെ നിർമിതാവ്.ആദ്യകാലത്തെ സെല്ലോയുടെ പ്രധാനപോരായ്മ അതിന്റെ 
വലിപ്പം തന്നെയായിരുന്നു .ഇന്നത്തെ സെല്ലോയെ അപേക്ഷിച്ച് ഏറെ വലിപ്പമുള്ളതായിരുന്നു അവ .
ഏതാണ്ടു 1707നും 1710നും ഇടയിൽ എപ്പോഴോ സട്രാഡിവാരിയാണ് സെല്ലോയുടെ വലിപ്പം കുറച്ച് ഇന്ന് 
കാണുന്ന തരത്തിലക്കിയത് .'സെല്ലിറ്റസ് 'എന്നാണ് സെല്ലോ വായിക്കുന്ന ആളെ വിളിക്കുന്നത്‌ .


</doc>
<doc id="272648" url="https://ml.wikipedia.org/wiki?curid=272648" title="മുംബൈ മോണോ റെയിൽ">
മുംബൈ മോണോ റെയിൽ

ഇന്ത്യയിലെ, മുംബൈയിലെ യാത്രാ സൗകര്യങ്ങൾ കൂട്ടുന്നതിന്റെ ഭാഗമായി പണി കഴിച്ചതാണ് മോണോറെയിൽ പദ്ധതി. 2014 ഫെബ്രുവരി 01നു ജനങ്ങൾക്കായി തുറന്നു. മഹാരാഷ്ട്ര മുഖ്യമന്ത്രി പൃഥ്വിരാജ് ചവാനാണ് ഉദ്ഘാടനം ചെയ്തത്. ഇതു രാജ്യത്തെ ആദ്യ മോണോറെയിൽ പദ്ധതിയാണ്. 



</doc>
<doc id="272652" url="https://ml.wikipedia.org/wiki?curid=272652" title="മോണോറെയിൽ">
മോണോറെയിൽ

പേരു സൂചിപ്പിക്കുന്നത് പോലെ തന്നെ (മോണോ- ഒന്ന്) ഒരു പാളത്തിലൂടെ മാത്രമുള്ള റെയിൽ ഗതാഗത രീതിയാണ് മോണോറെയിൽ. ഈ പാളങ്ങൾ അഥവാ ബീമുകൾ ആണ് കോച്ചുകളുടെ മാർഗ നിർദ്ദേശികൾ. അതിനാൽ തന്നെ റെയിൽവെ ആയി ഈ രീതിയെ കണക്കാറുണ്ട്.

മുംബൈയിലാണ് ഇന്ത്യയിൽ ആദ്യ മോണോറെയിൽ പ്രാബല്യത്തിൽ വരുന്നത്. മുംബൈ മോണോ റെയിൽ എന്നു പേരിട്ടിരിക്കുന്ന ഈ പദ്ധതിയ്ക്ക് 19.54 കീ.മീ നീളമുണ്ട്. മുംബൈ കൂടാതെ മോണോറെയിൽ പദ്ധതി ആലോചനയിൽ ഉള്ള സ്ഥലങ്ങൾ ഇവയെല്ലാമാണ്:


</doc>
<doc id="272654" url="https://ml.wikipedia.org/wiki?curid=272654" title="ക്ലാരിനെറ്റ്">
ക്ലാരിനെറ്റ്

പതിനെട്ടാം നൂറ്റാണ്ടിന്റെ തുടക്കത്തിൽ ദക്ഷിണ ജർമനിയിലെ പ്രശസ്ത സുഷിരവാദ്യ നിർമാതാവായ ജോവാൻ ക്രിസ്ടോഫ് 
ഡെനറും അദേഹത്തിന്റെ മകൻ ജേക്കബും ചേർന്നാണ് ക്ലരിനെറ്റ് കണ്ടുപിടിച്ചത് .റീഡ് എന്ന് വിളിക്കുന്ന പ്രതേകതരം 
പീപ്പിയിലൂടെ ഊതിയാണ് ക്ലാരിനെറ്റ് നാദം സൃഷ്ടിക്കുന്നത് .അതിനൊപ്പം വായുവിനെ നിയന്ത്രിച്ച് ശബ്ദ വ്യതിയാനം 
സൃഷ്ടിക്കാനുള്ള 'കീ' കളുമുണ്ട് .


</doc>
<doc id="272657" url="https://ml.wikipedia.org/wiki?curid=272657" title="അതിവേഗ റെയിൽ ഗതാഗതം">
അതിവേഗ റെയിൽ ഗതാഗതം

സാധാരണ റെയിൽ ഗതാഗതത്തെക്കാളും വളരെയധികം വേഗതയും ഗുണമേന്മയുള്ള റെയിൽ സേവനമാണ് അതിവേഗ റെയിൽ ഗതാഗതം അഥവാ മെട്രോ റെയിൽ (ഇംഗ്ലീഷ്:Rapid Transit) എന്ന് അറിയപ്പെടുന്നത്.


</doc>
<doc id="272673" url="https://ml.wikipedia.org/wiki?curid=272673" title="ജഗദീഷ് ശരൺ വർമ്മ">
ജഗദീഷ് ശരൺ വർമ്മ

1997മുതൽ 1998വരെ സുപ്രീംകോടതി ചീഫ് ജസ്റ്റിസായിരുന്നു ജഗദീഷ് ശരൺ വർമ്മ എന്ന ജെ.എസ്. വർമ്മ (18 ജനുവരി 1933 – 22 ഏപ്രിൽ 2013). 
മധ്യപ്രദേശ് സ്വദേശിയായ ഇദ്ദേഹം മധ്യപ്രദേശ് ഹൈക്കോടതി,രാജസ്ഥാൻ ഹൈക്കോടതി എന്നിവയുടെ ചീഫ് ജസ്റ്റിസായി സേവനമനുഷ്ഠിച്ചിട്ടുണ്ട്.
സ്ത്രീകൾക്കെതിരായ കുറ്റകൃത്യങ്ങൾ തടയുന്നതിനുള്ള നിയമങ്ങൾ പുനഃപരിശോധിക്കുന്നതിന് അടുത്തിടെ രൂപവത്കരിച്ച സമിതിയുടെ അധ്യക്ഷനായിരുന്നു. ഡൽഹിയിൽ ബസ്സിൽ നടന്ന കൂട്ടബലാത്സംഗത്തെത്തുടർന്ന് പെൺകുട്ടി മരിക്കാനിടയായ സംഭവത്തിന് ശേഷം രൂപവത്കരിച്ച വർമ സമിതി 29 ദിവസംകൊണ്ട് റിപ്പോർട്ട് നൽകി ശ്രദ്ധ നേടി.
2014 ൽ മരണാനന്തര ബഹുമതിയായി പത്മഭൂഷൺ പ്രഖ്യാപിച്ചെങ്കിലും ജസ്റ്റിസ് ജെ.എസ് വർമയുടെ കുടുംബം പത്മഭൂഷൻ നിരസിച്ചുകൊണ്ട് രാഷ്ട്രപതിക്ക് കത്ത് നൽകി. ഒരു ബഹുമതിക്കുവേണ്ടിയും അദ്ദേഹം ഇതുവരെ പ്രവർത്തിച്ചിട്ടില്ലെന്ന് ഭാര്യ പുഷ്പ നൽകിയ കത്തിൽ പറഞ്ഞിരുന്നു. ജീവിച്ചിരുന്നെങ്കിൽ അദ്ദേഹം പുരസ്‌കാരം നിരസിക്കുമായിരുന്നതിനാലാണ് പുരസ്‌കാരം നിരസിക്കുന്നതെന്നും അവർ കത്തിൽ വ്യക്തമാക്കി. 



</doc>
<doc id="272674" url="https://ml.wikipedia.org/wiki?curid=272674" title="സ്വർണ്ണപത്രി">
സ്വർണ്ണപത്രി

ഇലയുടെ മുകൾവശത്തിനു പച്ചനിറവും അടിവശത്തിന് ചെമ്പിന്റെ നിറവുമുള്ള ഒരു ചെറിയമരമാണ് സ്വർണ്ണപത്രി.. കേരളത്തിൽ എല്ലായിടത്തും തന്നെ അലങ്കാരവൃക്ഷമായി നട്ടുവളർത്തുന്ന സ്വർണ്ണപത്രിയുടെ പഴങ്ങൾ തിന്നാൻ കൊള്ളുന്നതാണ്.



</doc>
<doc id="272677" url="https://ml.wikipedia.org/wiki?curid=272677" title="മണക്കുളം മുകുന്ദ രാജ">
മണക്കുളം മുകുന്ദ രാജ

കേരളകലാമണ്ഡലത്തിന്റെ സ്ഥാപകരിൽ ഒരാളാണ് മണക്കുളം മുകുന്ദ രാജ. 1930-ൽ വള്ളത്തോൾ നാരായണ മേനോനും മണക്കുളം മുകുന്ദ രാജയും ചേർന്നാണ് കേരളകലാമണ്ഡലത്തിന് രൂപം കൊടുത്തത്.


</doc>
<doc id="272682" url="https://ml.wikipedia.org/wiki?curid=272682" title="ബെത് വ ജലസേചനപദ്ധതി">
ബെത് വ ജലസേചനപദ്ധതി

ബെത്വ നദിയിൽ 1963 ൽ പൂർത്തീകരിയ്ക്കപ്പെട്ട പദ്ധതിയാണ് ബെത്വ ജലസേചനപദ്ധതി. "മാതാതില" അണക്കെട്ട് നിർമ്മിയ്ക്കപ്പെട്ടതോടെയാണ് ഈ ജലസേചനമാർഗ്ഗത്തിനു തുടക്കം കുറിച്ചത്.

1893ൽ നിർമ്മിയ്ക്കപ്പെട്ട ബത്വ കനാൽ ഉദ്ദേശം 1,00,000 ഹെക്ടർ പ്രദേശത്ത് ജലം എത്തിയ്ക്കുന്നുണ്ട്. കൂടാതെ പരിസരപ്രദേശങ്ങളിലെ വെള്ളപ്പൊക്കം തടയാനും ഈ പദ്ധതി സഹായിയ്ക്കുന്നു.


</doc>
<doc id="272684" url="https://ml.wikipedia.org/wiki?curid=272684" title="ഹാൻഡ വൈറസ്">
ഹാൻഡ വൈറസ്

തെക്കൻ കൊറിയയിലെ ഹാന്റൻ നദിയുടെ പേരിൽ അറിയപ്പെടുന്ന ഹാന്റയെ രോഗബാധയ്ക്കനുസരിച്ച് രണ്ടായി തരംതിരിച്ചിട്ടുണ്ട്. ശ്വാസകോശത്തെ ബാധിക്കുന്ന ഹാന്റ വൈറസ് പൾമണറി സിൻഡ്രോം (എച്ച്.പി.എസ്. Pulmonary Syndrome)) ആണ് ഒന്ന്. ഇത് അമേരിക്ക, ചിലി തുടങ്ങിയ രാജ്യങ്ങളിൽ കണ്ടുവരുന്നു. ഹാന്റ വൈറസ് ഹെമറേജിക് ഫിവർ വിത്ത് റനൽ സിൻഡ്രോം (എച്ച്.എഫ്.ആർ.എസ്.) ആണ് മറ്റൊന്ന്. ഇത് ആദ്യത്തേതിനെ അപേക്ഷിച്ച് മാരകവുമാണ്. 
എലികളുടെ വിസർജ്യത്തിൽനിന്ന് പടർന്നാണ് വൈറസ് മനുഷ്യരിൽ രോഗബാധയുണ്ടാകുന്നത്.

പൊതുവേ ഏഷ്യൻ രാജ്യങ്ങളിൽ കാണുന്ന എച്ച്.എഫ്. ആർ.എസ് വൃക്കയെയാണ് ബാധിക്കുക. എച്ച്.എഫ്.ആർ. എസിനുതന്നെ പൂമാല എന്നും സിയോൾ എന്നുമൊക്കെ അവാന്തര വിഭാഗങ്ങൾ കൂടിയുണ്ട്. ഫിൻലാൻഡിലെ ഒരു മുനിസിപ്പാലിറ്റിയാണ് പൂമാല. അവിടെനിന്ന് റിപ്പോർട്ട് ചെയ്തതിനാലാണ് ഈ വൈറസ് വിഭാഗത്തിന് പൂമാല എന്ന പേരുകിട്ടിയത്. സിയോളും അങ്ങനെ പേരുനേടിയതാണ്. 

ഹാൻഡ വൈറസിന്റെ പ്രാഥമിക ടെസ്റ്റിൽ പോസിറ്റീവ് ആയി കാണുന്നത് സ്ഥിരീകരിക്കാനായി പി.സി.ആർ. ടെസ്റ്റും കൾച്ചർ ടെസ്റ്റും നടത്താറുണ്ട്.



</doc>
<doc id="272687" url="https://ml.wikipedia.org/wiki?curid=272687" title="റിഹന്ദ് പദ്ധതി">
റിഹന്ദ് പദ്ധതി

ഉത്തർപ്രദേശിലെ ഒരു വിവിധോദ്ദേശ ജലസേചന-വൈദ്യുത പദ്ധതിയാണ് റിഹന്ദ് പദ്ധതി. റിഹന്ദ് അണക്കെട്ടുമായി ബന്ധപ്പെടുത്തിയുള്ള ഈ ജലസേചനപദ്ധതി സൊൻഭദ്രാ ജില്ലയിലെ പിപ്രിഎന്ന സ്ഥലത്താണ്. 

സോൺ നദിയുടെ പോഷകനദിയായ റിഹന്ദ് അണക്കെട്ടിനു (रिहन्द बांध)934 മീറ്റർ നീളവും 91 മീറ്റർ ഉയരവുമുണ്ട്. ഇതിനോട് ചേർന്ന ജലാശയമായ ഗോബിന്ദ് വല്ലഭ് സാഗറിനു 10,608 ദശലക്ഷം ക്യുബിക് മീറ്റർ സംഭരണ ശേഷിയും നിറയുമ്പോൾ 466 ച.കീ.മീറ്റർ വിസ്തൃതിയുമുണ്ട്.ഇത് ഇന്ത്യയിലെ ഏറ്റവും വലിയ ജലസംഭരണിയാണ്.

വെള്ളപ്പൊക്കനിയന്ത്രണവും വനരൂപവൽക്കരണവും ഈ പദ്ധതികൊണ്ട് സാദ്ധ്യമായിട്ടുണ്ട്.


</doc>
<doc id="272691" url="https://ml.wikipedia.org/wiki?curid=272691" title="സുബർണരേഖ പദ്ധതി">
സുബർണരേഖ പദ്ധതി

സുബർണരേഖാ നദിയുമായി ബന്ധപ്പെട്ട് ആരംഭിച്ചിട്ടുള്ള ജലസേചനപദ്ധതികളാണ് തർല, കോബ്രോ, കാഞ്ചി,റൊറൊ എന്നിവ. ഏകദേശം 35,200 ഹെക്ടർ പ്രദേശത്ത് ജലസേചനം നടത്തുവാൻ ഈ പദ്ധതികൾക്കു കഴിഞ്ഞിട്ടുണ്ട്.

നഗരത്തിൽ കുടിവെള്ളം എത്തിക്കാനും വൈദ്യുതി ഉത്പാദനത്തിനുമായി വിഭാവനം ചെയ്തിട്ടുള്ളതാണിത്.
റാഞ്ചിയിൽ നിന്നു 30 കി.മീറ്റർ അകലെ 35 മീറ്റർ ഉയരമുള്ള അണക്കെട്ടാണിതിന്റെ പ്രധാന ഭാഗം.



</doc>
<doc id="272697" url="https://ml.wikipedia.org/wiki?curid=272697" title="തൃപ്പെരുന്തുറ മഹാദേവക്ഷേത്രം">
തൃപ്പെരുന്തുറ മഹാദേവക്ഷേത്രം

ആലപ്പുഴ ജില്ലയിൽ മാവേലിക്കര-തിരുവല്ല റൂട്ടിൽ -തൃപ്പെരുന്തുറ ഗ്രാമത്തിന്റെ ഐശ്വര്യമായി തൃപ്പെരുന്തുറ മഹാദേവക്ഷേത്രം സ്ഥിതിചെയ്യുന്നു. തിരുവിതാംകൂർ ദേവസ്വംബോർഡിന്റെ അധീനതയിലാണ് ഈ ക്ഷേത്രം. ശിവനും പാർവ്വതിയുമാണ് ഈ ക്ഷേത്രത്തിലെ പ്രധാന പ്രതിഷ്ഠകൾ. ഓണാട്ടുകരയിൽ ധാരാളം കാണാൻ കഴിയുന്ന പഴക്കവും വലിപ്പവും തികഞ്ഞ മഹാദേവക്ഷേത്രങ്ങൾക്ക് നല്ല ഒരു ഉദാഹരണമാണ് ഈ ക്ഷേത്രം. എന്നാൽ എന്തുകൊണ്ടോ, ക്ഷേത്രം അത്ര പ്രസിദ്ധമായില്ല. 

ഈ ക്ഷേത്രത്തിൽ കുടിയിരിയ്ക്കുന്ന ശിവലിംഗം ത്രേതായുഗത്തിൽ ഖരമഹർഷി പ്രതിഷ്ഠിച്ചതാണെന്ന് പറയപ്പെടുന്നുണ്ടെങ്കിലും തമിഴ് ഭക്തിസാഹിത്യത്തിലെ അതുല്യപ്രതിഭയായിരുന്ന മാണിക്യവാചകരുമായി ബന്ധപ്പെട്ടാണ് ഈ ക്ഷേത്രത്തിന്റെ ഉദ്ഭവകഥ. മാണിക്യവാചകരുടെ യഥാർത്ഥ നാമം വടവുരാർ എന്നായിരുന്നു. തഞ്ചാവൂരിലെ ഒരു ബ്രാഹ്മണകുടുംബത്തിൽ ജനിച്ച അദ്ദേഹം തികഞ്ഞ ശിവഭക്തനായിരുന്നു. പാണ്ഡ്യരാജാവായിരുന്ന അരിമർദ്ദനന്റെ പ്രധാനമന്ത്രിയായിരുന്നു വടവുരാർ. ഒരിയ്ക്കൽ രാജാവിന് ഏതാനും പടക്കുതിരകളെ ആവശ്യമായി വന്നപ്പോൾ അദ്ദേഹം ആ കുതിരകളെ കൊണ്ടുവരാനായി വടവുരാരെ അയച്ചു. അന്ന് തൃപ്പെരുന്തുറ ഒരു കടൽത്തീരമായിരുന്നു. പേര് സൂചിപ്പിയ്ക്കുന്നതുപോലെ അവിടെ വലിയൊരു തുറമുഖവുമുണ്ടായിരുന്നു. അറബികൾ അടക്കമുള്ള വ്യാപാരികൾ അവിടെ കപ്പൽ വഴി പടക്കുതിരകളെ കൊണ്ടുവന്നിരുന്നു. അവയെ വാങ്ങാനാണ് വടവുരാർ പുറപ്പെട്ടത്. എന്നാൽ, മാർഗ്ഗമധ്യേ ഒരു ശിവലിംഗം കണ്ട അദ്ദേഹം ഉടനെ അടുത്തുകണ്ട കുളത്തിലിറങ്ങി കുളിയും തേവാരവും കഴിച്ച് ശിവപൂജയ്ക്കായി ഇരുന്നു. പൂജാവസനവേളയിൽ സാക്ഷാൽ പരമശിവൻ പ്രത്യക്ഷപ്പെട്ട് വടവുരാർക്ക് ബോധോദയം ഉണ്ടാക്കുകയും 'മാണിക്യവാചകർ' എന്ന നാമം നൽകുകയും ചെയ്തു. പിന്നീട് കുതിരകളെ വാങ്ങാൻ നൽകിയ പണം കൊണ്ട് മാണിക്യവാചകർ ഒരു ശിവക്ഷേത്രം നിർമ്മിച്ചു. ആ ക്ഷേത്രമാണ് തൃപ്പെരുന്തുറ മഹാദേവക്ഷേത്രം.

ആലപ്പുഴ ജില്ലയിൽ മാവേലിക്കര താലൂക്കിൽ ചെന്നിത്തല-തൃപ്പെരുന്തുറ ഗ്രാമപഞ്ചായത്തിലാണ് ക്ഷേത്രം സ്ഥിതി ചെയ്യുന്നത്. മാവേലിക്കര-തിരുവല്ല റൂട്ടിൽ മാവേലിക്കരയിൽ നിന്ന് 7 കിലോമീറ്ററും തിരുവല്ലയിൽ നിന്ന് 14 കിലോമീറ്ററും സഞ്ചരിച്ചാൽ ക്ഷേത്രത്തിന് മുന്നിലെത്താം. പുണ്യനദികളായ പമ്പാനദിയ്ക്കും അച്ചൻകോവിലാറിനും ഇടയിൽ സ്ഥിതിചെയ്യുന്ന ഈ സ്ഥലം രണ്ട് നദികളിൽ നിന്നും ഏകദേശം ഒരേ ദൂരത്താണ്. പ്രധാന വഴിയിൽത്തന്നെയാണ് ക്ഷേത്രം സ്ഥിതി ചെയ്യുന്നത്. തികച്ചും ഗ്രാമീണമായ അന്തരീക്ഷമാണിവിടെയുള്ളത്. ഓലമേഞ്ഞ ബസ് സ്റ്റോപ്പും ഓട്ടോറിക്ഷാ സ്റ്റാൻഡും വളരെ കുറച്ച് കടകളും ഇവിടെ കാണാം. പ്രധാന വഴിയ്ക്കടുത്ത് വലിയ ഒരു ആൽത്തറയുണ്ട്. അവിടെ ചെറിയൊരു ഗണപതിക്ഷേത്രം കാണാം. തൃശ്ശൂർ നഗരത്തിലെ പ്രസിദ്ധമായ വടക്കുംനാഥക്ഷേത്രത്തിന് മുന്നിലെ നടുവിലാൽ ഗണപതിക്ഷേത്രത്തെ ഓർമ്മിപ്പിയ്ക്കും വിധത്തിലാണ് ഈ ക്ഷേത്രത്തിന്റെ ഘടന. ഐശ്വര്യഗണപതി സങ്കല്പത്തിലാണ് ഇവിടെ പ്രതിഷ്ഠ. കിഴക്കോട്ട് ദർശനം. സാധാരണ ഗണപതിവിഗ്രഹങ്ങളിൽ നിന്ന് യാതൊരു വ്യത്യാസവും ഇവിടത്തെ വിഗ്രഹത്തിനില്ല. പ്രധാന ക്ഷേത്രവുമായി നോക്കുമ്പോൾ പഴക്കവും കുറവാണ്. വളരെ അടുത്ത കാലത്താണ് ഈ ക്ഷേത്രം നിർമ്മിച്ചത്. ഇന്ന് ഭക്തർ ഇവിടെ തൊഴുതശേഷമാണ് ശിവനെ തൊഴാൻ പോകുന്നത്.

ഗണപതിക്ഷേത്രം കഴിഞ്ഞാൽ ഒരു 300 മീറ്റർ നടന്നാണ് ക്ഷേത്രത്തിലെത്തുക. ക്ഷേത്രത്തിലേയ്ക്കുള്ള വഴി മണൽ പാകിയതാണ്. ചുറ്റും ഒരുപാട് മരങ്ങൾ കാണാം. ക്ഷേത്രത്തിന് നാലുവശത്തും ഗോപുരങ്ങളില്ല. എന്നാൽ വലിയ ആനപ്പള്ളമതിൽ തീർത്തിട്ടുണ്ട്. ഇവിടെ ചെരുപ്പ് കൗണ്ടറും ക്ലോക്ക് റൂമുമില്ല. അതിനാൽ ഭക്തർ വഴിയിൽത്തന്നെയാണ് ചെരുപ്പുകൾ ഇടുന്നത്. ഇത് ചെരുപ്പ് നഷ്ടമാകുന്നതടക്കം ഒരുപാട് പ്രശ്നങ്ങൾക്ക് കാരണമാകുന്നുണ്ട്. മതിൽക്കെട്ടിനകത്തേയ്ക്ക് കടന്നാൽ തെക്കുഭാഗത്ത് ഒരു ആൽമരം കാണാം. അതിന്റെ ചുവട്ടിൽ രക്ഷസ്സിന്റെ പ്രതിഷ്ഠയാണ്. വടക്കുഭാഗത്ത് ക്ഷേത്രക്കുളം സ്ഥിതിചെയ്യുന്നു. വളരെ വലിപ്പമുള്ള ക്ഷേത്രക്കുളമാണിത്. മാണിക്യവാചകർക്ക് ഭഗവാൻ ദർശനം നൽകിയത് ഇവിടെവച്ചാണെന്ന് പറയപ്പെടുന്നു. കുളത്തിന്റെ ഒത്ത നടുക്ക് ഒരു കരിങ്കൽത്തറയുണ്ട്. ആറാട്ട് നടക്കുന്നത് ഇവിടെ വച്ചാണ്. കുളത്തിൽ ധാരാളം മത്സ്യങ്ങളുണ്ട്. അവയ്ക്ക് അന്നം നൽകുന്നത് (മീനൂട്ട്) വളരെ പ്രധാനപ്പെട്ട ഒരു വഴിപാടായി കണക്കാക്കപ്പെടുന്നു. വളരെ പഴയതും മനോഹരവുമായ ഒരു കുളപ്പുരയും ഇതിനോട് ചേർന്നുതന്നെ കാണാം. ഇവിടെയാണ് ദേവസ്വം ഓഫീസ് പ്രവർത്തിയ്ക്കുന്നത്.

വലിയ ആനക്കൊട്ടിലും കൊടിമരവും ബലിക്കൽപ്പുരയുമെല്ലാം ഈ ക്ഷേത്രത്തിനുണ്ട്. ആനക്കൊട്ടിലിൽ നാല് ആനകൾക്ക് നിൽക്കാനുള്ള സൗകര്യമുണ്ട്. ഇവിടെവച്ചുതന്നെയാണ് ചോറൂണ്, തുലാഭാരം, വിവാഹം, അടിമ കിടത്തൽ, ഭജന തുടങ്ങിയവ നടത്തുന്നത്. വെള്ളിക്കൊടിമരമാണ് ഇവിടെയുള്ളത്. 1970 മേയ് 10നാണ് ഈ കൊടിമരം പ്രതിഷ്ഠിച്ചത്. 100 അടി ഉയരം വരുന്ന ഈ കൊടിമരത്തിന് മുകളിൽ ഭഗവദ്വാഹനമായ നന്തിയുടെ ഒരു രൂപമുണ്ട്. കൊടിമരത്തിനപ്പുറത്താണ് ബലിക്കൽപ്പുര. മറ്റ് ക്ഷേത്രങ്ങളിൽ നിന്ന് വ്യത്യസ്തമായി ഇവിടെ ബലിക്കൽപ്പുര രണ്ട് ഭാഗങ്ങളായിട്ടാണ്. പുറത്തുള്ള ഭാഗത്താണ് വലിയ ബലിക്കല്ല് സ്ഥിതി ചെയ്യുന്നത്. അകത്തെ ഭാഗം മനോഹരമായ ദാരുശില്പങ്ങൾ കൊണ്ട് അലംകൃതമാണ്. ഇവിടെ മച്ചിൽ അഷ്ടദിക്പാലകരുടെയും ബ്രഹ്മാവിന്റെയും രൂപങ്ങൾ കാണാം. സമീപത്ത് യുദ്ധരംഗങ്ങളും പല്ലിയെ വിഴുങ്ങുന്ന പാമ്പിന്റെ രൂപവുമൊക്കെ കൊത്തിവച്ചിട്ടുണ്ട്. ഒരു കെടാവിളക്ക് ഇവിടെ കത്തിച്ചുവച്ചിട്ടുണ്ട്. ഇവിടെ നാല് കരിങ്കൽത്തൂണുകളുണ്ട്. അവയിൽ ദീപലക്ഷ്മീരൂപങ്ങൾ കാണാം. ബലിക്കൽപ്പുര കടന്നാൽ വലിയമ്പലത്തിലെത്താം. ഇവിടെ ഇരുവശത്തുമായി നാലുവീതം കരിങ്കൽത്തൂണുകൾ കാണാം. വാരാണസിയ്ക്കടുത്ത് സാരനാഥിലെ അശോകസ്തംഭത്തെ ഓർമ്മിപ്പിയ്ക്കും വിധത്തിലാണ് ഇവയുടെയൊക്കെ നിർമ്മിതി. വലിയമ്പലത്തിലേയ്ക്കുള്ള പ്രവേശനകവാടത്തിന് മുകളിൽ ഗജലക്ഷ്മീരൂപം കാണാം. വലിയമ്പലത്തിലെ തൂണുകളിലുള്ള ശില്പങ്ങൾക്ക് കണക്കില്ല. ഗണപതി, സുബ്രഹ്മണ്യൻ, ഓടക്കുഴലൂതുന്ന ശ്രീകൃഷ്ണൻ, കാളിയമർദ്ദനം, ശിവലിംഗത്തെ കെട്ടിപ്പിടിച്ചിരിയ്ക്കുന്ന മാർക്കണ്ഡേയൻ, ശ്രീരാമപട്ടാഭിഷേകം - അങ്ങനെ വിവിധ രൂപങ്ങൾ ഇവിടെയുണ്ട്. മറ്റ് തൂണുകളിൽ നിന്ന് വ്യത്യസ്തമായി ഇവയ്ക്ക് പ്രത്യേകമായൊരു തിളക്കമുണ്ട്. അത് ആരെയും ആകർഷിയ്ക്കും. ഇവ രണ്ടും കടന്നാൽ നാലമ്പലത്തിലെത്താം. സാമാന്യം വലിപ്പമുള്ള നാലമ്പലത്തിൽ ഒത്ത മധ്യത്തിലായി വൃത്താകൃതിയിൽ ഒരുനിലയിൽ തീർത്ത ശ്രീകോവിൽ സ്ഥിതിചെയ്യുന്നു. വളരെ വലിയ ശ്രീകോവിലാണിത്. ഏകദേശം 170 അടി ചുറ്റളവ് വരുന്ന ഈ ശ്രീകോവിലിന്റെ നിർമ്മാണശൈലി വളരെ പ്രത്യേകതകൾ നിറഞ്ഞതാണ്. ചങ്ങനാശ്ശേരിയ്ക്കടുത്ത് സ്ഥിതിചെയ്യുന്ന വാഴപ്പള്ളി ക്ഷേത്രത്തിലെ ശ്രീകോവിലുമായി നല്ല സാദൃശ്യം ഈ ശ്രീകോവിലിനുണ്ട്. ചെമ്പുമേഞ്ഞ് സ്വർണ്ണത്താഴികക്കുടത്തോടുകൂടി പരിശോഭിയ്ക്കുന്ന ഈ ശ്രീകോവിലിലാണ് പ്രധാന പ്രതിഷ്ഠകളായ ശിവനും പാർവ്വതിയും കുടിയിരിയ്ക്കുന്നത്.

കരിങ്കല്ലിൽ തീർത്ത ശ്രീകോവിലിനകത്ത് മൂന്ന് മുറികൾ കാണാം. മറ്റ് ക്ഷേത്രങ്ങളിൽ നിന്ന് വ്യത്യസ്തമായി ഇവിടെ ദ്വാരപാലകർ അകത്തെ അറയിലാണ്. പുറത്തുള്ളത് മര അഴിക്കൂട് മാത്രമാണ്. സോപാനത്തിൽ ആറ് പടികളുണ്ട്. അവയിൽ തെക്കുഭാഗത്ത് നടരാജശിവനെയും വടക്കുഭാഗത്ത് കാളിയമർദ്ദനരൂപത്തിലുള്ള ശ്രീകൃഷ്ണനെയും കാണാം. അകത്ത് കടന്നാൽ വീണ്ടും രണ്ട് മുറികൾ കാണാം. അവയിൽ രണ്ടാമത്തെ മുറിയാണ് ശിവലിംഗം പ്രതിഷ്ഠിച്ചിരിയ്ക്കുന്ന ഗർഭഗൃഹം. ഏകദേശം ആറടി ഉയരം വരുന്ന അതിഭീമാകാരമായ ശിവലിംഗമാണിവിടെ. കിഴക്കോട്ട് ദർശനമായി സദാശിവഭാവത്തിലാണ് ഭഗവാൻ ഇവിടെ കുടികൊള്ളുന്നത്. ലോകത്തിലെ ഏറ്റവും പഴക്കം കൂടിയ മൂന്നാമത്തെ ശിവലിംഗമാണിതെന്ന് പറയപ്പെടുന്നു. സർവ്വമംഗളകാരകനായ സദാശിവന് അനഭിമുഖമായി പടിഞ്ഞാട്ട് ദർശനം നൽകി പാർവ്വതീദേവി വാഴുന്നു. ഇവിടെ ദേവിയ്ക്ക് ശിലാവിഗ്രഹമാണ്. ഒരുകയ്യിൽ "താമരപ്പുവ്" കാണാം. പാർവ്വതീപ്രതിഷ്ഠ പിൽക്കാലത്ത് പണികഴിപ്പിച്ചതാണ്. അതിനുപിന്നിൽ ഒരു ഐതിഹ്യമുണ്ട്. ഒരുകാലത്ത് ഇവിടെ ശിവൻ അത്യുഗ്രമൂർത്തിയായിരുന്നു. അതുകാരണം സന്ധ്യയ്ക്കുതന്നെ ക്ഷേത്രനട അടയ്ക്കുമായിരുന്നു. സന്ധ്യകഴിഞ്ഞാൽ ആരും ക്ഷേത്രപരിസരത്തുകൂടെ നടന്നുപോയിരുന്നില്ല. എന്തിനേറെ, തൃപ്പെരുന്തുറ ക്ഷേത്രം എന്ന് ആരും ഉച്ചരിച്ചിരുന്നതുപോലുമില്ല! അഘോരരുദ്രഭാവത്തിൽ വാഴുന്ന ഭഗവാന് സന്ധ്യ കഴിഞ്ഞാൽ രൗദ്രഭാവം കൂടും എന്ന വിശ്വാസമായിരുന്നു അതിന് കാരണമായി പറഞ്ഞിരുന്നത്. അങ്ങനെയിരിയ്ക്കേ ഒരു ദിവസം സന്ധ്യയ്ക്ക് ഇവിടെവന്ന പരമഭക്തനായ വില്വമംഗലം സ്വാമിയാർ ശാന്തിക്കാരൻ നടയടച്ചുപോകുന്നത് കണ്ടു. തന്റെ ദിവ്യദൃഷ്ടി കൊണ്ട് കാര്യം മനസ്സിലാക്കിയ അദ്ദേഹം ഉടനെ ശിവന് അനഭിമുഖമായി പാർവ്വതീപ്രതിഷ്ഠ നടത്തി. അങ്ങനെ അഘോരരൂപത്തിൽനിന്ന് ഭഗവാൻ സദാശിവരൂപത്തിലേയ്ക്ക് മാറി. അനഭിമുഖമായ പ്രതിഷ്ഠകൾ അർദ്ധനാരീശ്വരഭാവം സൃഷ്ടിയ്ക്കുന്നു. മാണിക്യവാചകർക്ക് ജ്ഞാനം ഉപദേശിച്ച സങ്കല്പമുള്ളതിനാൽ ദക്ഷിണാമൂർത്തീഭാവവും ഇവിടെ ഭഗവാനിൽ ഒത്തുചേരുന്നു. 

ശ്രീകോവിലിന് മുന്നിൽ ചതുരാകൃതിയിൽ വലിയ നമസ്കാരമണ്ഡപം കാണാം. 16 കാലുകളോടുകൂടിയ ഈ ഭീമൻ മണ്ഡപത്തിലെ കാഴ്ചകൾ അതിമനോഹരമാണ്. ബലിക്കൽപ്പുരയിലുള്ളതുപോലെത്തന്നെയുള്ള ശില്പങ്ങളാണ് ഇവിടെയും. ഇവിടെ ദിവസവും മന്ത്രങ്ങൾ ജപിയ്ക്കുന്ന ബ്രാഹ്മണരെ കാണാം. 1001 കലശം വച്ചുപൂജിയ്ക്കാനുള്ള സൗകര്യം ഇവിടെയുണ്ട്. ഇതിന്റെ പടിഞ്ഞാറേ അറ്റത്ത് നന്തിയുടെ ഒരു വിഗ്രഹമുണ്ട്. പതിവിൽനിന്ന് വ്യത്യസ്തമായി നടയിൽനിന്ന് ഒരല്പം മാറിയാണ് നന്തിവിഗ്രഹം കിടക്കുന്നത്. ഇത് ഭഗവാന്റെ രൗദ്രഭാവത്തിന്റെ സൂചനയായി കണ്ടുവരുന്നുണ്ട്. ശ്രീകോവിലിന്റെ തെക്കുകിഴക്കേമൂലയിൽ തിടപ്പള്ളിയും വടക്കുകിഴക്കേമൂലയിൽ കിണറും കാണാം. ശ്രീകോവിലിന്റെ തെക്കേ നടയിൽ ദക്ഷിണാമൂർത്തിയും ഗണപതിയും സാന്നിദ്ധ്യമരുളുന്നു. വടക്കുഭാഗത്ത് പ്രതിഷ്ഠകളൊന്നുമില്ല.

ശ്രീകോവിലിന്റെ ഭിത്തികൾ അതിമനോഹരമായ ദാരുശില്പങ്ങൾ കൊണ്ട് അലങ്കരിച്ചിരിയ്ക്കുന്നു. വളരെ ശ്രദ്ധേയമായ കാഴ്ചയാണിത്. പാശുപതാസ്ത്രകഥ, വിവിധ ദേവീരൂപങ്ങൾ, ശ്രീകൃഷ്ണലീല, നരസിംഹമൂർത്തി - അങ്ങനെ എണ്ണിയാലൊടുങ്ങാത്ത ദൃശ്യവിസ്മയങ്ങൾ തീർക്കുന്ന ഈ ശില്പങ്ങൾ ആരും കാണാൻ ആഗ്രഹിയ്ക്കും. ശ്രീകോവിലിന്റെ ഭിത്തി കാണാനേ സാദ്ധ്യമല്ല. മുഴുവൻ ശില്പങ്ങൾ കൊണ്ട് നിറഞ്ഞിരിയ്ക്കുകയാണ്. ശിവന്റെ നടയിലെത്തുമ്പോൾ പ്രധാനമായും ശൈവരൂപങ്ങളാണ് കാണുന്നതെങ്കിൽ ദേവീനടയിലെത്തുമ്പോൾ പ്രധാനമായും വൈഷ്ണവകഥകൾ, അവയിൽത്തന്നെ ശ്രീകൃഷ്ണലീലകളാണ് കാണുന്നത്. ശ്രീകോവിലിന് ചുറ്റും നിറയെ ബലിക്കല്ലുകൾ കാണാം. അഷ്ടദിക്പാലകർ (ഇന്ദ്രൻ, അഗ്നി, യമൻ, നിര്യതി, വരുണൻ, വായു, കുബേരൻ, ഈശാനൻ), സപ്തമാതൃക്കൾ (ബ്രാഹ്മി, വൈഷ്ണവി, മഹേശ്വരി, ഇന്ദ്രാണി, കൗമാരി, വരാഹി, ചാമുണ്ഡി), വീരഭദ്രൻ, ഗണപതി, ശാസ്താവ്, ദുർഗ്ഗ, സുബ്രഹ്മണ്യൻ, ബ്രഹ്മാവ്, നിർമ്മാല്യധാരി (ഇവിടെ ചണ്ഡികേശ്വരൻ) എന്നിവരെ പ്രതിനിധീകരിയ്ക്കുന്ന ബലിക്കല്ലുകൾ ദേവന്റെ വിവിധ വികാരങ്ങളെ സൂചിപ്പിയ്ക്കുന്നു. ശീവേലിസമയത്ത് ഇവയിൽ ബലി തൂകുന്നു. ഇവയിൽ ചവിട്ടാനോ തൊട്ട് തലയിൽ വയ്ക്കാനോ പാടില്ല.

മറ്റൊരു ക്ഷേത്രത്തിലുമില്ലാത്ത ഒരു രൂപം ഈ ക്ഷേത്രത്തിലുണ്ട്. ഒരു ചെറിയ ശിവലിംഗവും അതിന് ചുറ്റുമിരിയ്ക്കുന്ന നാഗരൂപങ്ങളും ഉൾക്കൊള്ളുന്നതാണ് ഈ അത്ഭുതരൂപം. നാലമ്പലത്തിനകത്ത് വടക്കുകിഴക്കേമൂലയിൽ കിണറിനടുത്താണ് ഈ രൂപം. നാലമ്പലത്തിനകത്ത് നാഗപ്രതിഷ്ഠ അത്യപൂർവ്വമാണ്. അതിൽത്തന്നെ ഇത്തരത്തിലൊന്ന് ഇവിടെ മാത്രമേ കാണാൻ കഴിയൂ. ഈ രൂപത്തിന്റെ സങ്കല്പം ഇങ്ങനെയാണ്: ലോകഗുരുവായ ദക്ഷിണാമൂർത്തിയായി വാഴുന്ന ഭഗവാനിൽ നിന്ന് ജ്ഞാനം ലഭിയ്ക്കുന്നതിന് നാഗങ്ങൾ പോലും കൂടിയിരിയ്ക്കുന്നു. ഈ രൂപം അങ്ങനെ ഒരേ സമയം വിദ്യാഭിവൃദ്ധിയുടെയും നാഗദോഷപരിഹാരത്തിന്റെയും ആരാധനകൾ ഏറ്റുവാങ്ങി നിൽക്കുന്നു.

നാലമ്പലത്തിനുപുറത്ത് തെക്കുകിഴക്കേമൂലയിൽ ബ്രഹ്മരക്ഷസ്സിനും യക്ഷിയ്ക്കും സാന്നിദ്ധ്യമുണ്ട്. പ്രത്യേകമായൊരു ശ്രീകോവിലിലാണ് ഇവർക്ക് പ്രതിഷ്ഠ. ദിവസവും ഇവിടെ പൂജകൾ നടക്കാറുണ്ട്. തെക്കുപടിഞ്ഞാറേമൂലയിൽ നാഗദൈവങ്ങൾ സാന്നിദ്ധ്യമരുളുന്നു. നാഗങ്ങൾക്ക് നാലമ്പലത്തിനകത്തും പുറത്തുമായി പ്രതിഷ്ഠകളുള്ള ഏക ക്ഷേത്രം ഇതാണ്! നാഗരാജാവായി വാസുകിയും നാഗയക്ഷിയും നാഗചാമുണ്ഡിയും ഭൂതഗണങ്ങളും അടങ്ങുന്നതാണ് ഈ പ്രതിഷ്ഠ. മതിൽക്കെട്ടിന് പുറത്ത് തെക്കുപടിഞ്ഞാറുഭാഗത്ത് ഒരു ചെറിയ ശാസ്താക്ഷേത്രമുണ്ട്. പ്രധാനക്ഷേത്രത്തിന്റെ കീഴേടമാണ് ഇവിടം. "ഇരുകുളങ്ങര ക്ഷേത്രം" എന്നാണ് ഇതിന്റെ പേര്. പേര് സൂചിപ്പിയ്ക്കുന്നതുപോലെ ഇവിടെ രണ്ട് കുളങ്ങൾ കാണാം. അവയുടെ കരയിലാണ് ഈ ക്ഷേത്രം. വളരെ ചെറിയൊരു ക്ഷേത്രമാണിത്. മുമ്പ് ഇതൊരു കാവായിരുന്നു. അതിന്റെ ലക്ഷണങ്ങൾ ഇന്നും കാണാം. നട്ടുച്ചയ്ക്കുപോലും സൂര്യപ്രകാശം വീഴാത്ത തരത്തിൽ മരങ്ങൾ വളർന്നുനിൽക്കുന്നു. ഈയടുത്തുമാത്രമാണ് ഇവിടെ ക്ഷേത്രം പണിതത്. പ്രധാനമൂർത്തിയായ ശാസ്താവ് കിഴക്കോട്ട് ദർശനമായി വാഴുന്നു. ഉപദേവതകളായി ഗണപതിയും മാളികപ്പുറത്തമ്മയും സാന്നിദ്ധ്യമരുളുന്നു.

നിത്യേന അഞ്ച് പൂജകളും മൂന്ന് ശീവേലികളുമുള്ള മഹാക്ഷേത്രമാണ് തൃപ്പെരുന്തുറ മഹാദേവക്ഷേത്രം. രാവിലെ അഞ്ചുമണിയ്ക്ക് നടതുറക്കുന്നു. ആദ്യം നിർമ്മാല്യദർശനമാണ്. അതിനുശേഷം വിഗ്രഹത്തിൽ അഭിഷേകവും മലർ നിവേദ്യവും നടത്തുന്നു. പിന്നീട് അഞ്ചരയ്ക്ക് ഉഷഃപൂജയും തുടർന്ന് എതൃത്തപൂജയും ഗണപതിഹോമവും നടത്തുന്നു. ആറരയ്ക്ക് ഉഷഃശീവേലി. ഏഴരയ്ക്ക് രണ്ടാമത്തെ അഭിഷേകം (ധാര, നവകാഭിഷേകം). തുടർന്ന് പന്തീരടി പൂജ നടത്തുന്നു. പത്തരയ്ക്ക് ഉച്ചപൂജയും പിന്നീട് ഉച്ചശീവേലിയും കഴിഞ്ഞ് പന്ത്രണ്ടുമണിയ്ക്ക് നടയടയ്ക്കുന്നു.

വൈകീട്ട് അഞ്ചുമണിയ്ക്ക് വീണ്ടും നടതുറക്കുന്നു. സന്ധ്യയ്ക്ക് സൂര്യാസ്തമയമനുസരിച്ച് ദീപാരാധന നടത്തുന്നു. പ്രദോഷദിവസങ്ങളിൽ സന്ധ്യയ്ക്ക് അഭിഷേകവുമുണ്ടാകും. തുടർന്ന് ഏഴരയോടെ അത്താഴപ്പൂജയും എട്ടരമണിയോടെ അത്താഴശീവേലിയും കഴിഞ്ഞ് ഒമ്പതുമണിയ്ക്ക് നടയടയ്ക്കുന്നു. 

വിശേഷദിവസങ്ങളിൽ (ഉദാഹരണം: ഉത്സവം, ഓണം, തിരുവാതിര, ശിവരാത്രി) മേല്പറഞ്ഞ പൂജാക്രമത്തിന് മാറ്റമുണ്ടാകും. ഗ്രഹണദിവസങ്ങളിലും മാറ്റമുണ്ടാകും. എല്ലാ മാസവും തിരുവാതിര നാളിൽ ക്ഷേത്രക്കമ്മിറ്റി വക അഖണ്ഡനാമജപമുണ്ടാകും.

സാധാരണ ശിവക്ഷേത്രങ്ങളിൽ കണ്ടുവരാറുള്ള എല്ലാ വഴിപാടുകളും ഇവിടെയുമുണ്ട്. ധാര, ശംഖാഭിഷേകം, കൂവളമാല തുടങ്ങിയവ ഉദാഹരണം. എങ്കിലും ശിവപാർവ്വതീസാന്നിദ്ധ്യമുള്ള ക്ഷേത്രമായതിനാൽ മംഗല്യപൂജ, ഉമാമഹേശ്വരപൂജ തുടങ്ങിയവയ്ക്കാണ് കൂടുതൽ പ്രാധാന്യം. പാർവ്വതീദേവിയ്ക്ക് പട്ടും താലിയും ചാർത്തുന്നതും പ്രധാനമാണ്. 

ക്ഷേത്രത്തിലെ തന്ത്രാധികാരം ശബരിമലയിലും തന്ത്രാധികാരമുള്ള ചെങ്ങന്നൂർ താഴമൺ മഠത്തിനും പുത്തില്ലത്ത് കുടുംബത്തിനും ഒരുപോലെ വീതിച്ചിരിയ്ക്കുന്നു. പ്രധാന കാര്യങ്ങൾക്ക് ഇരുവരും ചേർന്നാണ് കർമ്മങ്ങൾ അനുഷ്ഠിയ്ക്കുക. തിരുവിതാംകൂർ ദേവസ്വം ബോർഡിന്റെ കീഴിലാണ് ഈ ക്ഷേത്രം.


</doc>
<doc id="272698" url="https://ml.wikipedia.org/wiki?curid=272698" title="ക്രിസ് ഗാർഡ്നർ">
ക്രിസ് ഗാർഡ്നർ

ഒരു അമേരിക്കൻ ഓഹരി നിക്ഷേപകനും ഓഹരി ദല്ലാളും സ്വന്തം അത്മകഥ എഴുതിയ ഗ്രന്ഥകാരനുമാണ് ക്രിസ്റ്റഫർ പോൾ ക്രിസ് ഗാർഡ്നെർ (ജനനം: 1954 ഫെബ്രുവരി 9). വ്യവസായി ,മോട്ടിവേഷൻ സ്പീകേർ , എഴുത്ത്കാരൻ , മനുഷ്യസ്നേഹി എന്നീ നിലകളിലും പ്രശസ്തൻ ആണ്. തൻറെ ചെറിയ മകനോടോന്നിച്ച് താമസിക്കാൻ വീടില്ലാതെ 1980കളിൽ അദ്ദേഹം അനുഭാവിച്ച യാതനകൾ ദി പെർസ്യുട്ട് ഓഫ് ഹാപ്പിനസ് (the pursuit of happyness , മെയ്‌ 2006 ) എന്ന ആത്മകഥപുസ്തകത്തിൽ വിവരിച്ചിട്ടുണ്ട്.ഇതേ പേരിൽ തന്നെ തന്നെ ഈ പുസ്തകം ചലച്ചിത്രം ആയിട്ടുണ്ട് .അതിൽ ക്രിസ് ഗാർഡ്നെർ അതിൽ അമേരിക്കൻ നടൻ വിൽ സ്മിത്ത് ആണ് അഭിനയിച്ചത് . ഒരു ചെറിയ രംഗത്തിൽ ക്രിസ് ഗാർഡ്നെറും ആ സിനിമയിൽ അഭിനയിച്ചിട്ടുണ്ട്.


</doc>
<doc id="272700" url="https://ml.wikipedia.org/wiki?curid=272700" title="കാരാഴ്മ ദേവിക്ഷേതം">
കാരാഴ്മ ദേവിക്ഷേതം

ആലപ്പുഴ ജില്ലയിൽ ചെന്നിത്തല-തൃപ്പെരുന്തുറ പഞ്ചായത്തിൽ മാവേലിക്കര-തിരുവല്ല പാതക്ക് കിഴക്കായി കാരാഴ്മ ദേവിക്ഷേത്രം സ്ഥിതിചെയ്യുന്നു. തിരുവിതാംകൂർ ദേവസ്വംബോർഡിന്റെ അധീനതയിലാണ് ഈ ക്ഷേത്രം. 


</doc>
<doc id="272701" url="https://ml.wikipedia.org/wiki?curid=272701" title="താലിപ്പരുന്ത്‌">
താലിപ്പരുന്ത്‌

താലിപരുന്തിന്റെ ഇംഗ്ലീഷ് നാമം Osprey എന്നും ശാസ്ത്രീയ നാമം "Pandion haliaetus" എന്നുമാണ്. ചിലപ്പോള് sea hawk, fish eagle, fish hawk, എന്നൊക്കെ വിളിക്കാറുണ്ട്. 

60 സെ.മീ നീളമുണ്ട്. 180 സെ.മീ. ചിറകിന്റെ നീളമുണ്ട്. മുകള്ഭാഗം തവിട്ടുനിറമാണ്. തലയും അടിവശവും ചാരനിറമാണ്.
1974ല് നോവ സ്കോട്ടിയ, കനഡ ഇതിനെ ദേശീയ പക്ഷിയായി പ്രഖ്യാപിച്ചു. 
എല്ലാ പരിസ്ഥിതിയിലും ജീവക്കുന്ന ഇവ ആവശ്യത്തിന് ഭക്ഷണം കിട്ടുന്ന വെള്ളമുള്ള സ്ഥലങ്ങളിലാണ് കൂടുകെട്ടുന്നത്. അന്റാര്ട്ടിക്ക ഒഴികെ എല്ലായിടത്തും കാണുന്ന ഇവ ആഫ്രിക്കയില് ദേശാടനപക്ഷിയായി എത്തുന്നതാണ്.
ഇവ മത്സ്യം മാത്രം ഭക്ഷിക്കുന്നവയാണ്.

ഈ പക്ഷിയെ പതിനെട്ടാം ന്ഊറ്റാണ്ടില് ശ്രീ കാര്ളോസ് ലിനയൂസ്( Carolus Linnaeus) രചിച്ച സിസ്റ്റമ നാചുറ എന്ന പുസ്തകത്തില് "Falco haliaeetus". 
താലിപരുന്തിനു അതിന്റെ പാദം പുറകിലേക്ക് തിരിക്കാന് പറ്റും. അതുകൊണ്ട് ഇരയെ മുമ്പിലും പിറകിലുമായി പിടിക്കാന് പറ്റും, പ്രത്യേകിച്ച് മത്സ്യം പോലുള്ള വഴുവഴുപ്പുള്ള ഇരകളെ.

ലോകത്തിന്റെ മിക്ക ഭാഗങ്ങളിലും കാണുന്ന ജീവിച്ചിരുക്കുന്ന ഒരെ ഒരു ജീവിയാണ് താലിപരുന്തു്. നാല് തിരിച്ചറിഞ്ഞിട്ടുള്ള ഉപവിഭാഗങ്ങളുണ്ട്.

തെസിയൂസിന്റെ പരുന്തായി മാറിയ മുത്തച്ചന് ഗ്ഗ്രീക്ക് രാജാവ് പാണ്ടിയോണിന്റെ സ്മരിച്ചാണ് ഇവയ്ക്ക് ഈ പേര് ഈ പേര് വന്നത്. "haliaetus" കടല് പരുന്തു് എന്ന് അര്ഥം വരുന്ന എന്നത് ഗ്രീക്ക് എന്നതില് നിന്നാണ്. 

0.9 മുതല് 2.1 കി.ഗ്രാം തൂക്കം വരും. നീളം 50-66 സെ.മീറ്ററാണ്. ചിറകിന്റെ വലിപ്പം 127-180 സെ.മീറ്ററാണ്.
പൂവന് തടികുരഞ്ഞതാണ്. ചിറകുകള്ക്ക് വീതി കുറവാണ്. നെഞ്ചിലെ പ
ട്ട പിടയെ അപേക്ഷിച്ച് മങ്ങിയതാണ്.
ഇവയെ അന്റാര്ട്ടീക്കയിലൊഴിച്ച് എല്ലാ ഭൂഖണ്ഡങ്ങളിലും കാണുന്നു. 

മത്സ്യമാണ് മുഖ്യ ഭക്ഷണം. ഇവയ്ക്ക് 2 കി.ഗ്രാം തൂക്കമുള്ള മത്സ്യങ്ങളെ പോലും പിടിച്ച് പറക്കാനാവും. വെള്ളത്തിനടിയിലുള്ള ഇരകളെ 10-40 മുകളില് വച്ച് കണാനാവും.വെള്ളത്തില് മുങ്ങുമ്പോള് മൂക്കില് വെള്ളം കയറാതിരിക്കാനായി നാസാദ്വാരങ്ങള് അടച്ചുപിടിക്കാനാവും.
അപൂര്വമായി എലി, മുയല്, മ്റ്റു പക്ഷികള് എന്നിവയേയും ഇരയാക്കാറുണ്ട്, ചെറിയ ഉരഗങ്ങളേയും.

ഇവ കമ്പുകളുടെ വലിയ കൂമ്പാരമായാണ് കൂടുണ്ടാക്കുന്നത്. പലപ്പോഴും പഴയ കൂടുകളും പുതുക്കി ഉപയോഗിക്കാറുണ്ട്. മൂന്നോ നാലോ വര്ഷത്തിനുള്ളില് ഇവ ലൈംഗിക പ്രായപൂര്ത്തിയാവും. കൂടുവെയ്ക്കാന് പറ്റിയ സ്ഥലം കിട്ടിയില്ലെങ്കില് ഇവ പ്രജനനം നീട്ടിവെയ്ക്കും. 
ജീവിതകാലം മുഴുവന് ഒരേ ഇണയായിരിക്കും. അപൂര്വമായെ അല്ലാത്തത് രേഖപ്പെടുത്തിയുട്ടുള്ളു.

പ്രജനന കാലം ഓരോ ദേശത്തിനനുസരിച്ച് മാറിയിരിക്കും. അഞ്ചുമാസത്തോളം പൂവനും പിടയും കൂടെ കുട്ടികളെ വളര്ത്തും. ര്ണ്ടു മുതല് നാലുവരെ മുട്ടകളിടും. വെള്ളയില് ചുവപ്പു കലര്ന്ന തവിട്ടു നിറത്തിലുള്ള പുള്ളികളുള്ള മുട്ടയായിരിക്കും. മുട്ടയ്ക്ക് 6.2 x4.5 സെ.മീ വലൈപ്പവും 65 ഗ്രാം തൂക്ക്ക്ക്വും ഉണ്ടായിരിക്കും. ഏകദേശം 5 ആഴ്ചകൊണ്ട് മുട്ട വിരിയും


</doc>
<doc id="272702" url="https://ml.wikipedia.org/wiki?curid=272702" title="മണൽപ്രാവ്">
മണൽപ്രാവ്

മദ്ധ്യ-ഉത്തര ആഫ്രിക്കൻ ഭൂവിഭാഗത്തിലും തെക്കൻ ഏഷ്യയിലും കാണപ്പെടുന്ന മണൽപ്രാവ് (ഇംഗ്ലീഷിലെ പേര് Chestnut-bellied Sandgrouse എന്നാണ്. ശാസ്ത്രീയ നാമം Pterocles exustus എന്നാണ്. ) വരൾച്ചയുള്ളതും കുറ്റിക്കാടുകളും സമതലങ്ങളും നിറഞ്ഞതുമായ പ്രദേശങ്ങളിൽ ജീവിക്കുന്ന മരുപ്രാവുകളുടെ ഇനത്തിൽപ്പെട്ട പക്ഷിയാണ്. വെള്ളത്തിനു വേണ്ടി ഒരു ദിവസം എൺപതോളം കിലോമീറ്ററിലധികം ദൂരം ഈ പക്ഷികൾ സഞ്ചരിക്കും എന്നാണ് കണ്ടെത്തിയിട്ടുള്ളത്. 

24 മുതൽ 40 സെന്റിമീറ്റർ വരെ നീളവും 150 മുതൽ 500 ഗ്രാം വരെ ഭാരവുമുള്ള പ്രാവിനു സമാനമായ പക്ഷികളാണ് മണൽ പ്രാവുകൾ. വരണ്ടതും മണൽ നിറഞ്ഞതുമായ ചുറ്റുപാടുകൾക്ക് അനുയോജ്യമായ തവിട്ടുനിറവും ഇരുണ്ട പുള്ളിവരകളുമുള്ള തൂവലുകൾ നിറഞ്ഞ പക്ഷികളാണിവ. തലയിൽ സാധാരണയായി പുള്ളിവരകൾ കുറഞ്ഞായിരിക്കും കാണപ്പെടുക. ചിറകുകൾക്ക് അടിഭാഗം ഇരുണ്ടതാണ്. ഉദരത്തിനു മുകൾ ഭാഗം കടും തവിട്ടു നിറമുള്ളതും ഉദരഭാഗം കറുപ്പു കലർന്നതുമാണ്. ചിറകിന്റെ അഗ്രഭാഗത്തെ നീണ്ട തൂവലുകൾക്ക് ചാരം കലർന്ന നീലനിറമാണ്. ചുണ്ടുകൾ ധാന്യങ്ങൾ കൊത്തിപ്പൊട്ടിച്ചു തിന്നാൻ തക്കവിധം ബലിഷ്ഠവും ഇരുണ്ട നീല നിറം കലർന്നതുമാണ്. ചുണ്ടുകളുടെ അഗ്രഭാഗത്തിന് കടും നിറമായിരിക്കും. കണ്ണുകൾക്ക് ചുറ്റിനും ഇളം പച്ച നിറവും കാണാം. മാറിടം ചുറ്റി ഒരു മാല പോലെ തോന്നിക്കുന്ന ഇരുണ്ട വലയങ്ങളും ഉണ്ടാകും. ആൺ പക്ഷികൾ പൊതുവേ മങ്ങിയ നിറമുള്ളതും പുള്ളിവരകൾ കുറവുള്ളതുമാണ്. ആൺ പക്ഷികളുടെ മാറിടത്തിലെ വലയങ്ങൾ പെൺപക്ഷിയോളം തെളിഞ്ഞതും വീതിയുള്ളതുമാകില്ല. പ്രായപൂർത്തിയാകാത്ത പക്ഷികളിൽ നീളമേറിയ വാൽ തൂവലുകൾ ഉണ്ടാകില്ല. മണൽ പ്രാവുകളെ ആറിനമായി തിരിച്ചിട്ടുണ്ട്.

പതിനൊന്ന് തൂവലുകൾ വീതം ചേർന്ന ബലിഷ്ഠമായ പറക്കൽ ചിറകുകളാണ് ഇവക്കുള്ളത്. ചിറകുകൾ പേശികൾ നിറഞ്ഞതും പെട്ടെന്നുള്ള പറക്കലിനു സഹായകമാം വിധം ശക്തവുമാണ്. കാലുകൾ കുറിയവയാണ്. ഉദരഭാഗത്തുള്ള തൂവലുകൾ വെള്ളം സംഭരിച്ചു നിർത്താനുതകുന്ന വിധത്തിലുള്ളവയാണ്. 15 മുതൽ 20 മില്ലി ലിറ്റർ വെള്ളം വരെ കുഞ്ഞുങ്ങൾക്ക് നൽകാനായി ഈ വിധത്തിൽ തിങ്ങിയ തൂവലുകൾക്കിടയിൽ സംഭരിച്ച് എൺപതോളം കിലോമീറ്റർ ദൂരം ഇവക്ക് പറക്കാൻ കഴിയും. കട്ടിയേറിയ ഈ തൂവൽപ്പാളി കടുത്ത ചൂടിൽ നിന്നും തണുപ്പിൽ നിന്നും ഇവക്ക് രക്ഷാകവചമാകുകയും ചെയ്യുന്നു. കൂട്ടമായിട്ടാണ് ഇവ വെള്ളക്കെട്ടുകളിൽ നിന്ന് വെള്ളം സംഭരിക്കാനായി പോകുക.

പയർ വർഗ്ഗത്തിൽപ്പെട്ട ചെടികളുടെ കായകളും പുൽ വിത്തുകളും പഴങ്ങളും ചെടികളുടെ ഇളം കൂമ്പുകളും ഒക്കെയാണ് ഇവയുടെ ആഹാരം. പ്രജനനകാലത്ത് ഉറുമ്പുകളേയും ചിതലുകളേയും ഇവ ആഹാരമാക്കാറുണ്ട്. ധാന്യങ്ങളും വിത്തുകളും അടക്കമുള്ള അതീവ ഖരാവസ്ഥയിലുള്ള ആഹാരം കഴിക്കുന്നതിനാൽ ധാരാളം വെള്ളം കുടിക്കുന്ന പക്ഷിയാണ് മണൽ പ്രാവുകൾ. ജലാശയങ്ങളിൽ നിന്നും സെക്കന്റുകൾക്കുള്ളിൽ ധാരാളം വെള്ളം കുടിക്കുവാനുള്ള കഴിവ് ഇവക്കുണ്ട്.

പ്രജനനകാലം ചൂടുള്ളതും ധാന്യവിളകൾ മൂപ്പെത്തുന്നതുമായ കാലത്തോട് അനുബന്ധമായാണ് കണ്ടുവരുന്നത്. മണൽപ്പരപ്പുകളിലെ ചെറിയ കുഴികളിൽ ചെറിയ ഇലകൾ കൊണ്ട് മെത്തയൊരുക്കി അതിലാണ് മുട്ടകളിടുക. ഒരു പ്രജനന കാലത്ത് രണ്ട് മുതൽ നാലു മുട്ടകൾ വരെയാണ് പെൺപക്ഷി ഇടുക. മുട്ടകൾ തവിട്ടു നിറമുള്ളതും പുള്ളിക്കുത്തുകളോടു കൂടിയതുമാണ്. പരിസരത്തിനു സമാനമായ നിറത്തിലെ മുട്ടകൾ ശത്രുക്കൾക്ക് കണ്ടെത്താൻ വിഷമമുള്ളതാണ്. 20 മുതൽ 25 ദിവസം വരെയാണ് അടയിരിപ്പു കാലം. പകൽ സമയം പെൺപക്ഷിയും രാത്രികാലത്ത് ആൺ പക്ഷിയുമാണ് സാധാരണയായി അടയിരിക്കുക. മുട്ട വിരിഞ്ഞെത്തുന്ന കുഞ്ഞുങ്ങൾക്ക് ഇളം തവിട്ടു നിറമുള്ളതും തൂവൽപ്പുതപ്പിനാൽ മൂടിയവയുമായിരിക്കും. സാധാരണയായി കുഞ്ഞുങ്ങൾക്ക് തീറ്റ നൽകാറില്ല. മറിച്ച് ആഹാര സമ്പാദനത്തിനായി സഹായിക്കുകയാണ് ചെയ്യുക. ആവശ്യമായ വെള്ളം വയറിലെ തൂവലുകളിൽ സംഭരിച്ച് കുഞ്ഞുങ്ങൾക്കെത്തിച്ചു നൽകുന്നത് പ്രധാനമായും ആൺ പക്ഷികളാണ്. ആൺ പെൺ പക്ഷികളുടെ മേൽനോട്ടത്തിൽ ഇര തേടാൻ കുഞ്ഞുങ്ങളെ പരിശീലിപ്പിക്കുകയും മാസങ്ങളോളം കുടുംബമായി കൂടെക്കൊണ്ടു നടക്കുകയും ചെയ്യുന്നു.


</doc>
<doc id="272722" url="https://ml.wikipedia.org/wiki?curid=272722" title="കലിംഗ പ്രൈസ്">
കലിംഗ പ്രൈസ്

സാധാരണക്കാർക്കിടയിൽ ശാസ്ത്രപ്രചാരം നടത്തുന്നതിന് അനിതര സാധാരണമായ സാമർത്ഥ്യം പ്രകടിപ്പിക്കുന്നവർക്കായി യുനെസ്കോ നൽകുന്ന അവാർഡ് ആണ് "കലിംഗ പ്രൈസ്".ഒഡീഷയുടെ മുൻ മുഖ്യമന്ത്രിയും ഇന്ത്യയുടെ സ്വാതന്ത്ര്യ സമര നേതാവും കലിംഗ ഫൗണ്ടേഷൻ ട്രസ്റ്റിന്റെ സ്ഥാപക പ്രസിഡന്റും ആയിരുന്ന ബിജു പട്നായിക് 1952ൽ നൽകിയ സംഭാവന ഉപയോഗിച്ചാണ് ഇതു തുടങ്ങിയത്..
ഈ പ്രൈസ് ലഭിക്കുന്ന പ്രതിഭയ്ക്ക്, ശാസ്ത്രവും സാങ്കേതികവിദ്യയും പൊതുജനങ്ങൾക്കു വേണ്ടി അവർക്കു മനസ്സിലാകുന്ന ഭാഷയിൽ വ്യാഖ്യാനിക്കാനും വിശദീകരിക്കാനുമുള്ള കഴിവുണ്ടായിരിക്കണം. ശാസ്ത്രത്തിന്റെയും സാങ്കേതികവിദ്യയുടെയും അന്താരാഷ്ട്രീയ പ്രാധാന്യം ഉന്നയിക്കാൻ പരിശ്രമിക്കേണ്ടതുണ്ട്. അവർ മനുഷ്യകുലത്തെ അഭിമുഖീകരിക്കുന്ന പ്രശ്നങ്ങളെ പരിഹരിക്കാനും, രാജ്യങ്ങളുടെ സാംസ്കാരിക പാരമ്പര്യത്തെ പരിപോഷിപ്പിക്കാനും പൊതുക്ഷേമം മെച്ചപ്പെടുത്താനും ശ്രമിക്കേണ്ടതുണ്ട്. മുൻപു ഈ പ്രൈസ് ലഭിച്ചവരിൽ ശാസ്ത്രജ്ഞരും പത്രപ്രവർത്തകരും വിദ്യാഭ്യാസ പ്രവർത്തകരും എഴുത്തുകാരും ഉണ്ട്.

ഓരോ അംഗരാഷ്ട്രവും അവിടെ പ്രവർത്തിക്കുന്ന യുനെസ്കോയുടെ ദേശീയ കമ്മീഷൻ വഴി ഈ പ്രൈസിനായി ഒരു സ്ഥാനാർഥിയെ എങ്കിലും നാമനിർദ്ദേശം ചെയ്യേണ്ടതുണ്ട്. ശാസ്ത്രത്തിന്റെ പോഷണത്തിനു വേണ്ടി പ്രവർത്തിക്കുന്ന സംഘടനയ്ക്കോ മറ്റു ശാസ്ത്ര സംഘടനകൾക്കോ അല്ലെങ്കിൽ ശാസ്ത്ര സാഹിത്യകാരന്മാരുടെ ദേശീയ സംഘടനകൾക്കോ ശാസ്ത്രപത്ര പ്രവർത്തക സംഘടനകൾക്കോ പേരുകൾ യുനെസ്കോയുടെ ദേശീയ കമ്മീഷനോട് ശുപാർശ ചെയ്യാവുന്നതാണ്. വ്യക്തികളിൽ നിന്നുമുള്ള അപേക്ഷകൾ പരിഗണിക്കുന്നതല്ല. യുനെസ്കോയുടെ ഡയറക്ടർ ജനറൽ നിയമിക്കുന്ന 4 അംഗ സമിതിയുടെ ശുപാർശ പരിഗണിച്ചാണ് ഡയറക്ടർ ജനറൽ വിജേതാവിനെ തിരഞ്ഞെടുക്കുക. ഈ 4 അംഗ ജഡ്ജിങ് സമിതിയിൽ 3 പേരെ ലോകത്തെ വിവിധ രാജ്യങ്ങളിൽ നിന്നും ഭൂമിശാസ്ത്രതുല്യത പരിഗണിച്ചാണ് തിരഞ്ഞെടുക്കുക. നാലാമത്തെ ആളെ കലിംഗ ട്രസ്റ്റ് ശുപാർശ ചെയ്യുകയാണ് ചെയ്യുന്നതു.
കലിംഗ പ്രൈസ് ലോക ശാസ്ത്രദിനാഘോഷസമയം ഒറ്റ സംഖ്യാ (ഉദാ-2003,2005)വർഷത്തിലാണ് സമ്മാനിക്കപ്പെടുന്നത്.ഇന്ത്യയിലെ ന്യൂദെൽഹിയിൽ വച്ച്, ഇരട്ട വർഷങ്ങളിലും വിതരണം നടത്തുന്നു. 20000 യു.എസ് ഡോളറും ഒരു യുനെസ്കോ ആൽബർട് ഐൻസ്റ്റീൻ വെള്ളിമെഡലുമാണ് സമ്മാനം. ജേതാവിന് 2001 ൽ കലിംഗ പ്രൈസിന്റെ അൻപതാം വാർഷികത്തിനോടനുബന്ധിച്ച് ഇന്ത്യ ഗവണ്മെന്റ്, രുചി രാം സാഹ്നി ചെയറും സമ്മാനിച്ചു വരുന്നു. രുചി രാം സാഹ്നി ചെയറിന്റെ ഉടമയെന്ന നിലയിൽ ജേതാവിന് ഇന്ത്യയിൽ ഇന്ത്യാ ഗവണ്മെന്റിന്റെ അതിഥിയെന്ന നിലയിൽ 2-4 വരെ ആഴ്ചകളോളം സഞ്ചരിക്കാൻ അനുവദിച്ചിരിക്കുന്നു. 2000 യു.എസ്.ഡോളർ ടോക്കണായും ഇതോടൊപ്പം നൽകുന്നുണ്ട്.
ശാസ്ത്രപോഷണത്തിനായി നൽകപ്പെടുന്ന, കലിംഗ പ്രൈസ് നടത്തപ്പെടുന്നത് യുനെസ്കോയുടെ സയൻസ് അനാലിസിസ് അന്റ് പോളിസീസ് ഡിവിഷൻ ആണ് .

"1950കളിൽ"
"1960കളിൽ"

"1970കളിൽ"

"1980കളിൽ"

"1990കളിൽ"

"2000ങ്ങളിൽ"
ഈ അവാർഡ് 22 രാജ്യങ്ങളിൽ നിന്നുമുള്ള 65 പേർക്കു നൽകി:



</doc>
<doc id="272724" url="https://ml.wikipedia.org/wiki?curid=272724" title="ആറ്റൂർ കാർത്യായനി ക്ഷേത്രം">
ആറ്റൂർ കാർത്യായനി ക്ഷേത്രം

തൃശ്ശൂർ ജില്ലയിൽ ഭാരതപ്പുഴക്ക് സമീപമായി തൃശ്ശൂർ ഷൊർണൂർ പാതയിൽ ആറ്റൂർ മനപ്പടിയിൽ നിന്നും ഒരു കിലോമീറ്റർ കിഴക്കായി ആറ്റൂർ കാർത്യായനി ക്ഷേത്രം സ്ഥിതിചെയ്യുന്നു. തൃശ്ശൂർ തെക്കേമഠത്തിന്റെ ഉടമസ്ഥതയിലായിരുന്ന ഈ ക്ഷേത്രം ഇപ്പോൾ നാട്ടുകാരുടെ സമിതി ആണ് ഭരിക്കുന്നത്
ഈ ക്ഷേത്രം തൃശ്ശൂർ തെക്കേമഠം വകയായിരുന്നതുകൊണ്ട് വളരേയധികം പ്രതാപത്തിലായിരുന്നു. തെക്കേമഠത്തിലെ നാല് സ്വാമിയാർ മാരെ ഇവിടെ ആണ് സമാധിയിരുത്തിയിരിക്കുന്നത്. വിഷ്ണുപാദത്തിൽ ലയിക്കുന്നു എന്ന് സങ്കല്പിക്കുന്ന സ്വാമിയാർമാരെ ക്ഷേത്രവളപ്പിൽ സംസ്കരിക്കുന്ന വിചിത്രമായ ആചാരം ഇവിടെ നേരിൽ കാണാം. സ്വാമിയാർമാർ മരിച്ച ദിവസം ശ്രാദ്ധത്തിനുപകരം യോഗീശ്വരപൂജ എന്ന പ്രത്യേക ചടങ്ങാണ് നടക്കുന്നത്. 
ആറ്റൂർ കൃഷ്ണപിഷാരടി ആറ്റൂർ രവിവർമ്മ തുടങ്ങിയ പ്രതിഭാധനരുടെ ഗൃഹങ്ങൾ ക്ഷേത്രത്തിനു സമീപമായി കാണാം.

ക്ഷേത്രത്തിന്റെ പ്രതാപം വിളിച്ചോതുന്ന ഒരു വലിയ അഗ്രശാല ഇവിടെ ഉണ്ട്. 
ഷൊർണൂരിൽ നിന്നും തൃശ്ശൂർ ബസ്സിൽ കയറി ആറ്റൂർ മനപ്പടി സ്റ്റോപ്പിൽ ഇറങ്ങണം. അവിടെ നിന്ന് ഓട്ടോയൊ കാൽനടയായൊ ക്ഷേത്രത്തിലെത്താം. 


</doc>
<doc id="272734" url="https://ml.wikipedia.org/wiki?curid=272734" title="മംഗലാപുരം കത്തോലിക്കരുടെ ശ്രീരംഗപട്ടണത്തെ തടവുവാസം">
മംഗലാപുരം കത്തോലിക്കരുടെ ശ്രീരംഗപട്ടണത്തെ തടവുവാസം

ടിപ്പു സുൽത്താന്റെ ഭരണകാലത്ത് മൈസൂർ രാജ്യത്തിൽ 15 വർഷക്കാലം മംഗലാപുരത്തെ കത്തോലിക്കരെയും മറ്റു ക്രിസ്ത്യാനികളെയും ശ്രീരംഗപട്ടണത്ത് 15 വർഷക്കാലം (1784–1799) തടവിൽ പാർപ്പിക്കുകയുണ്ടായി. ഈ സംഭവമാണ് ശ്രീരംഗപട്ടണത്തെ മംഗലാപുരം കത്തോലിക്കരുടെ തടവുവാസം (Captivity of Mangalorean Catholics at Seringapatam) എന്നറിയപ്പെടുന്നത്. 30,000-നും 80,000-നും ഇടയിൽ ആളുകൾ തടവിലായിരുന്നു എന്ന് കണക്കാക്കപ്പെടുന്നുണ്ടെങ്കിലും 60,000 പേർ തടവിലായിരുന്നു എന്ന് ടിപ്പു സുൽത്താൻ "സുൽത്താൻ-ഉൾ-തവാരിഖിൽ" വെളിപ്പെടുത്തിയിട്ടുണ്ട്. ഈ സമൂഹ‌ത്തിന്റെ ചരിത്രത്തിലെ ഏറ്റവും ദുരിതപൂർണ്ണമായ ഒരു കാലഘട്ടമായിരുന്നു ഇത്. എന്തായിരുന്നു ഇതിന്റെ കാരണം എന്നത് തർക്കവിഷയമാണ്. എന്നിരുന്നാലും മതപരമായ കാരണങ്ങൾക്കുപരിയായി രാഷ്ട്രീയകാരണങ്ങളായിരുന്നു ഇതിനു പിന്നിൽ എന്നതിൽ മിക്ക ചരിത്രകാരന്മാരും യോജിക്കുന്നുണ്ട്. രണ്ടാം ആംഗ്ലോ-മൈസൂർ യുദ്ധത്തിൽ (1780–1784) മംഗലാപുരത്തെ കത്തോലിക്കർ ബ്രിട്ടീഷുകാരുമായി യോജിച്ചുപ്രവർത്തിച്ചിരുന്നതായിരുന്നു ഇതിനു കാരണം.

ടിപ്പുവിന്റെ പിതാവായിരുന്ന ഹൈദരാലിയുടെ കാലത്ത് മംഗലാപുരത്തെ കത്തോലിക്കാസമൂഹം അഭിവൃദ്ധി പ്രാപിച്ചിരുന്നെങ്കിലും 1784 ജനുവരിയിൽ ടിപ്പു സുൽത്താൻ അധികാരമേറ്റതോടെ അദ്ദേഹം ഇവരുടെ ഭൂസ്വത്ത് പിടിച്ചെടുക്കാനും ഇവരെ ശ്രീരംഗപട്ടണത്തേയ്ക്ക് കൊണ്ടുപോകാനും ഉത്തരവിട്ടു. 1784 ഫെബ്രുവരി 24-ന് ഈ ഉത്തരവ് നടപ്പിലാക്കപ്പെട്ടു. മംഗലാപുരത്തുനിന്നും ശ്രീരംഗപട്ടണത്തിലേയ്ക്ക് കൊണ്ടുപോകും വഴി ഇരുപതിനായിരം ആൾക്കാർ മരണമടഞ്ഞു. പലതരം പീഡനങ്ങൾ ഈ കത്തോലിക്കർ അനുഭവിക്കുകയുണ്ടായി. പലരെയും ഇസ്ലാം മതത്തിലേയ്ക്ക് ബലമായി മതം മാറ്റുകയുണ്ടായി. ഈ തടവുമൂലം ഈ സമൂഹം ഏകദേശം പൂർണ്ണമായി അന്യം‌ നിന്നുപോവുകയുണ്ടായി. ശ്രീരംഗപട്ടണം യുദ്ധത്തിൽ 1799 മേയ് 4-ന് ടിപ്പു സുൽത്താൻ മരിച്ചതോടെയാണ് ഈ തടവുവാസം അവസാനിച്ചത്. പിടിയിലായ 60,000–80,000 ആൾക്കാരിൽ ക്രിസ്ത്യാനികളായിത്തന്നെ മോചനം നേടിയവർ 15,000–20,000 ആൾക്കാർ മാത്രമായിരുന്നു.



</doc>
<doc id="272735" url="https://ml.wikipedia.org/wiki?curid=272735" title="ചാലക്കുടി ജലസേചനപദ്ധതി">
ചാലക്കുടി ജലസേചനപദ്ധതി

1957 ൽ ഒന്നാം ഘട്ടവും 1966 ൽ രണ്ടാം ഘട്ടവും പൂർത്തിയായ ജലസേചനപദ്ധതിയാണിത്. ആദ്യ ഘട്ടത്തിൽ
തുമ്പൂർമുഴി എന്ന സ്ഥലത്ത് ചാലക്കുടി നദിയിൽ ഒരു അണയാണ് ആദ്യം നിർമ്മിയ്ക്കപ്പെട്ടത്. ഇരുവശവും രണ്ടുകനാലുകളും ഇതോടൊപ്പം നിർമ്മിയ്ക്കുകയുണ്ടായി. കനാലുകളുടെ വികസനമായിരുന്നു രണ്ടാം ഘട്ടത്തിൽ പ്രധാനമായും ഉൾപ്പെടുത്തിയിരുന്നത്.

ചാലക്കുടി നദീതടപ്രദേശങ്ങളിൽ 11495 ഹെക്ടർ ഭൂമിയ്ക്കും, കരുവന്നൂർ പ്രദേശത്ത് 1500 ഹെക്ടർ ഭൂമിയ്ക്കും ,പെരിയാർ തടപ്രദേശത്ത് 5800 ഹെക്ടർ ഭൂമിയ്ക്കും ഈ പദ്ധതിയിൽ നിന്നു ജലസേചന സൗകര്യം ലഭിയ്ക്കുന്നു.

ഡൈവർഷൻ അണയുടെ നീളം185 മീറ്ററും, 3.66 മീറ്റർ ഉയരവുമുണ്ട്. പ്രധാന കനാലുകളുടെ ആകെ നീളം 56.3 കി.മീറ്ററും, വിതരണ ചാലുകൾക്ക് 257 കി.മീറ്ററും നീളമുണ്ട്.


</doc>
<doc id="272745" url="https://ml.wikipedia.org/wiki?curid=272745" title="ഗ്ലെന്മോറാഞ്ചി ഡിസ്റ്റിലറീസ്">
ഗ്ലെന്മോറാഞ്ചി ഡിസ്റ്റിലറീസ്

സ്കോട്ട്‌ലൻഡിലുള്ള സ്കോച്ച് വിസ്കി നിർമ്മിക്കുന്ന ഡിസ്റ്റിലറിയാണ് ഗ്ലെന്മോറാഞ്ചി(). ദി ഗ്ലെന്മോറാഞ്ചി കമ്പനി ലിമിറ്റഡാണ് ഗ്ലെന്മോറാഞ്ചി ഡിസ്റ്റിലറി. ഒറിജിനൽ, പതിനെട്ട് വർഷം ഇരുപത്തിയഞ്ച് വർഷം കുപ്പികളിൽ ലഭ്യമാണ്.


</doc>
<doc id="272756" url="https://ml.wikipedia.org/wiki?curid=272756" title="പ്ലാറ്റിഹെൽമിന്തസ്">
പ്ലാറ്റിഹെൽമിന്തസ്

പ്ലാറ്റിഹെൽമിൻഥുകൾ(പ്ലാറ്റി=പരന്ന + ഹെൽമിൻഥ് ‌= വിര) എന്നാൽ ഗ്രീക്ക് ഭാഷയിൽ പരന്ന വിരകൾ എന്നാണ്. ലളിത ഘടനയും, ഇരുവശപ്രതിസമതയുമുള്ള വിരകളാണ് ഈ ഫൈലത്തിൽ ഉൾപ്പെട്ടിരിക്കുന്നത്. നാഡീവ്യൂഹമുണ്ടെങ്കിലും ഇവയ്ക്ക് രക്തചംക്രമണവ്യൂഹമില്ല. വിസരണം വഴിയാണ് ഭക്ഷണവും ഓക്സിജനും കോശങ്ങളിൽ എത്തുന്നത്. ഇതു കൂടുതൽ കാര്യക്ഷമമാക്കാൻ ഇവയ്ക്ക് പരന്ന ഉടലുകൾ ആണുള്ളത്.

പ്ലാറ്റിഹെൽമിൻഥുകളുടെ ഇടയിൽ പരാദങ്ങളും സ്വതന്ത്രജീവികളും ഉണ്ട്. ജലാശയങ്ങളിലും ഈർപ്പമുള്ള മണ്ണിലും കാണപ്പെടുന്ന ഒരു പരന്ന പുഴുവാണ് പ്ലാനേറിയനുകൾ സ്വതന്ത്ര ജീവികളാണ്.


</doc>
<doc id="272765" url="https://ml.wikipedia.org/wiki?curid=272765" title="റോബർട്ട് ജെ. ഷില്ലർ">
റോബർട്ട് ജെ. ഷില്ലർ

1946-ൽ മാർച്ച് 29-ന് അമേരിക്കൻ ഐക്യനാടുകളിൽ മിഷിഗണിലെ ഡെറ്റ്രോയിറ്റിലാണ് റോബർട്ട്‌ ഷില്ലർ ജനിച്ചത്. ഏറ്റവും സ്വാധീനം ചെലുത്താൻ കഴിവുള്ള ലോകത്തിലെ 100 സാമ്പത്തിക വിദഗ്ദ്ധരിൽ ഒരാളായി റോബർട്ട്‌ ഷില്ലറിനെ കണക്കാക്കുന്നു. 2013-ലെ സാമ്പത്തികശാസ്ത്രത്തിനുള്ള നോബൽ സമ്മാനം ലഭിച്ചിട്ടുണ്ട് .


</doc>
<doc id="272782" url="https://ml.wikipedia.org/wiki?curid=272782" title="അരിയ വാർഷൽ">
അരിയ വാർഷൽ

1940 നവംബർ 20 നു ഇസ്രയേലിലാണ്അരിയ വാർഷൽ ജനിച്ചത്. 2013ലെ രസതന്ത്രത്തിനുള്ള നോബൽ സമ്മാനം ലഭിച്ചിട്ടുണ്ട് . ഇപ്പോൾ കാലിഫോർണിയ സർവ്വകലാശാലയിൽ സേവനമനുഷ്ഠിയ്ക്കുന്നു .


</doc>
<doc id="272784" url="https://ml.wikipedia.org/wiki?curid=272784" title="സത്യ നദെല്ല">
സത്യ നദെല്ല

മൈക്രോസോഫ്റ്റിന്റെ ചീഫ് എക്സിക്ക്യൂട്ടീവ് ഓഫീസറാണ് ഇന്ത്യൻ അമേരിക്കനായ സത്യ നദെല്ല(సత్య నాదెళ్ల). സ്റ്റീവ് ബാമറിന്റെ പിൻഗാമിയായി 2014 ഫെബ്രുവരി 4നാണ് അദ്ദേഹം തത്സ്ഥാനത്ത് നിയമിതനായത്. ഇതിനുമുമ്പ് അദ്ദേഹം മൈക്രോസോഫ്റ്റിന്റെ ക്ലൗഡ് ആൻഡ് എന്റർപ്രൈസ് ഗ്രൂപ്പിന്റെ എക്സിക്ക്യൂട്ടീവ് വൈസ് പ്രസിഡന്റായിരുന്നു.

ഇന്ത്യയിലെ ആന്ധ്രാപ്രദേശിലെ ഹൈദരാബാദിലാണ് ബി. എൻ. യുഗാന്ദർ എന്ന ഐ.എ.സ് ഉദ്യോഗസ്ഥന്റെ മകനായി നദെല്ല ജനിച്ചു. നദെല്ല തന്റെ വിദ്യാഭാസം ഹൈദ്രാബാദ് പബ്ലിക്ക് സ്കൂളിലാണ് പൂർത്തിയാക്കിയതെ. പിന്നീട് 1984-1988-ൽ മണിപ്പാൽ ഇൻസ്റ്റിറ്റ്യൂട്ട് ഓഫ് ടെക്നോളജിയിൽ നിന്നും (മംഗലാപുരം സർവകലാശാല) എഞ്ചിനീയറിങ് ബിരുദം കരസ്ഥമാക്കി. അമേരിക്കയിൽ നിന്നു അദ്ദേഹം കമ്പ്യൂട്ടർ സയൻസിൽ ബിരുദവും എം.ബി.എ യും നേടി.


</doc>
<doc id="272787" url="https://ml.wikipedia.org/wiki?curid=272787" title="പൂതൃക്കോവ് മഹാവിഷ്ണുക്ഷേത്രം">
പൂതൃക്കോവ് മഹാവിഷ്ണുക്ഷേത്രം

മലപ്പുറം ജില്ലയിൽ നിലമ്പൂർ താലൂക്കിൽ പോരൂർ പഞ്ചായത്തിലാണ് പൂതൃക്കോവ് മഹാവിഷ്ണുക്ഷേത്രം. മഹാവിഷ്ണുക്ഷേതം എന്ന് പ്രസിദ്ധമെങ്കിലും നാലമ്പലത്തിനകത്തുതന്നെ പടിഞ്ഞാട്ട് മുഖമായി ത്രിപുരാന്തകശിവനും നാലമ്പലത്തിനു പുറത്ത് നരസിംഹമൂർത്തിയും തുല്യപ്രാധാന്യത്തോടെ ഈ ക്ഷേത്രത്തിൽ കുടികൊള്ളൂന്നു. 
കിഴക്കോട്ട് മുഖമായ മഹാവിഷ്ണുപ്രതിഷ്ഠയാണ് ഈ ക്ഷേത്രത്തിലേക്ക് പ്രവേശിക്കുമ്പോൾ ആദ്യം കാണുന്നത്. വൈദികബ്രാഹ്മണരായ വെള്ളക്കാട്ട് ഭട്ടതിരിയുടെ പരദേവത എന്ന നിലക്ക് വേദാർച്ചന നടന്നിരുന്ന ക്ഷേത്രമായിരുന്നു ഇത്. യജുർവേദപാരമ്പര്യമനുസരിച്ച് ഓത്തൂട്ട് മുറപ്രകാരം ഇവിടെ നടന്നിരുന്നു.

മഹാവിഷ്ണുവിന്ന് വലത്തായി പടിഞ്ഞാട്ട് മുഖമായിട്ടാണ് ശിവന്റെ ശ്രീകോവിൽ. പടിഞ്ഞാട്ട് മുഖമുള്ള ശിവന്ന് ശക്തികൂടുമെന്ന് പ്രസിദ്ധം. അതുതന്നെ മതിലിനുപുറം ശ്രീകോവിലിനു മുഖം മറച്ചുകൊണ്ട് മലയാണെങ്കിൽ പ്രത്യേകിച്ചും എന്നാണ് പണ്ഡിതമതം. ഈ ലക്ഷണങ്ങൾ ഇവിടെ ചേരുന്നു. ഈ ദേവനെ സ്തുതിച്ചുകൊണ്ടുള്ള ഒരു തിരുവാതിരപ്പാട്ടിൽ തേക്കിൻകാട്ടിൽ വാണരുളും ശിവനെ ഞാനിതാ കൈതൊഴുന്നേൻ എന്ന് കാണൂന്നതിനാൽ ഏതോ തേക്കിൻ കാട്ടിൽ നിന്നും ഇവിടെക്ക് കുടിയിരുത്തിയതാണെന്ന് കരുതേണ്ടിയിരിക്കുന്നു.
പ്രത്യക്ഷ അനുഭവവും ജ്യോതിഷത്തിന്റെ സാധുതക്കും ഉദാഹരണമായി ഇവിടുത്തെ നരസിംഹമൂർത്തി നിലകൊള്ളുന്നു. ഏകദേശം 60 വർഷങ്ങൾക്കു മുമ്പുവരെ ഇവിടെ ഈ മൂർത്തി ഇല്ലായിരുന്നു. അന്ന് സാത്വികനായ വെള്ളക്കാട്ടു മന കാരണവർക്ക് (വി എം നാരായണൻ ഭട്ടതിരിപ്പാട്‌) പെട്ടെന്ന് ഒരു ഭയം അനുഭവപ്പെട്ടുതുടങ്ങി. അന്ന് പ്രസിദ്ധനായ ജ്യോതിഷി ഗുരുവായൂർ പുതുശ്ശേരി നമ്പൂതിരിയെ വിളിച്ച് പ്രശ്നവിചാരം നടത്തിയപ്പോൾ ഒരു നരസിംഹമൂർത്തിയുടെ സാന്നിദ്ധ്യം കാണൂകയും (ഒരു കിഴുക്കില നേദ്യത്തിനായി യാചിച്ച പിന്നാലെ നടക്കുകയാണെന്നും യാചകനെങ്കിലും നരസിംഹമായതിനാലാണ് ഭയമെന്നും ജ്യോതിഷി) അദ്ദേഹം തന്നെ ക്ഷേത്രത്തിൽ നിന്നും സുമാർ 3 കിമി മാറി പോരൂരിൽ ഒരുസ്ഥാനം കാണീച്ച് കുഴിച്ചപ്പോൾ വിഗ്രഹം ലഭിയ്ക്കുകയും ചെയ്തു. ആ വിഗ്രഹത്തിനു അംഗഭംഗം വന്നിട്ടുള്ളതിനാൽ പുതിയ വിഗ്രഹം പ്രതിഷ്ഠിക്കുകയും പഴയത് ക്ഷേത്രക്കുളത്തിൽ ജലാധിവാസം ചെയ്യുകയും ചെയ്തു. ഈ വിഗ്രഹത്തിന്റെ സാന്നിധ്യത്താലാകാം ഇപ്പൊഴും ഈ തട്ടകത്തെ അത്യാഹിതങ്ങൾ സൂചിപ്പിക്കുന്നതുപോലെ സംഭവത്തിനു തൊട്ടുമുമ്പ് കുളം കലങ്ങുന്നതായി നാട്ടുകാർ വിശ്വസിക്കുന്നു. 



</doc>
<doc id="272789" url="https://ml.wikipedia.org/wiki?curid=272789" title="സൈക്കോട്രിയ ഡാൻസെരി">
സൈക്കോട്രിയ ഡാൻസെരി

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ഡാൻസെരി - Psychotria danceri. ഇത് ജമൈക്കയിൽ തദ്ദേശീയമായി കാണപ്പെടുന്നു. 



</doc>
<doc id="272796" url="https://ml.wikipedia.org/wiki?curid=272796" title="റൈസ് ഓഫ് ദി പ്ലാനെറ്റ് ഓഫ് ദി എയ്പ്സ്">
റൈസ് ഓഫ് ദി പ്ലാനെറ്റ് ഓഫ് ദി എയ്പ്സ്

2011ൽ റിലീസ് ചെയ്യപ്പെട്ട ഒരു അമേരിക്കൻ സയൻസ് ഫിക്ഷൻ സിനിമയാണ് ""'റൈസ് ഓഫ് ദി പ്ലാനെറ്റ് ഓഫ് ദി എയ്പ്സ്.

അൽഷിമേഴ്സ് രോഗത്തിന്റെ മരുന്നിനായി ശ്രമിക്കുന്ന ഒരു ഗവേഷണസ്ഥാപനം . അവിടെ പരീക്ഷണത്തിനായി സൂക്ഷിച്ച 12 ചിമ്പാൻസികൾ . അൽഷിമേഴ്സ് രോഗത്തിന്റെ മരുന്ന് ഇവരിലാണ് പരീക്ഷിചിരുന്നത് എന്നതുകൊണ്ട്‌ തന്നെ സാധാരണ ചിമ്പാൻസികലെക്കാൾ മസ്തിഷ്ക വികാസവും അതുമൂലം ബുദ്ധിയും ഇവക്കുണ്ട്. അവയിൽ ഏറ്റവും ബുദ്ധികൂടിയ ബ്രൈറ്റ് ഐ എന്ന ചിമാബന്സി ഒരുനാൾ പെട്ടെന്ന് അക്രമസക്തയാകുന്നു . കമ്പനി എല്ലാത്തിനെയും കൊല്ലാൻ ഉത്തരവിടുന്നു. അന്ന് കാലത്ത് പ്രസവിച്ചു എന്നും കുഞ്ഞിനെ പ്രൊട്ടെക്റ്റ് ചെയ്യാനുള്ള ശ്രമം കൊണ്ടാണ് ബ്രിറ്റ് ഐ അക്രരമാകാരിയെന്നും മനസ്സിലാക്കുന്ന ഒരു ശാസ്ത്രഞ്ജൻ ചിമ്പാൻസികുഞ്ഞിനെ ഗവേഷണ വിഭാഗം തലവനായിരുന്ന ഫ്രാങ്ക്ലിന് കൈമാറുന്നു. കുഞ്ഞുമായി ഫ്രാങ്ക് വീട്ടിലെത്തുന്നു . അൽഷിമാർ രോഗിയായ അച്ഛനൊപ്പം വളരുന്ന കുഞ്ഞിനെ സീസർ എന്ന് വിളിക്കുന്നു .അവിടെ മനുഷ്യ കുഞ്ഞിനേക്കാൾ ബുദ്ധിയോടെ സീസർ വളരുന്നു. രോഗം കൂടിയപ്പോൾ ഫ്രാങ്ക് അച്ഛന് ഒരിക്കൽ കമ്പനിയിൽ ഗവേഷണത്തിൽ ഇരിക്കുന്ന alz 12 എന്ന മരുന്നു കൊണ്ടുവന്നു കുത്തിവെക്കുന്നു. ഇത് സീസർ കാണുന്നു. അച്ഛന്റെ രോഗം സുഖപ്പെടുന്നു എങ്കിലും ആ മരുന്ന് കുറച്ചു നാൾ ഫലം നൽകിയെങ്കിലും ശേഷം വീണ്ടും പഴയ അവസ്ഥയിൽ എത്തുന്നു . ഇത് കമ്പനിയിൽ റിപ്പോർട്ട് ചെയ്യുന്ന ഫ്രാങ്കിന് കൂടുതൽ സ്ഥിരതയുള്ള മരുന്ന് തയ്യാറാക്കാൻ നിർദ്ദേശം ലഭിക്കുന്നു. ഒരിക്കൽ ഫ്രാങ്കിന്റെ അച്ഛനെ രക്ഷിക്കാൻ ശ്രമിക്കുന്നതിനിടെ സീസർ അയൽവാസിയായ ഒരാളെ ആക്രമിക്കുന്നു. അതുമൂലം സീസർ ചിമ്പാൻസി വളർത്തുകേന്ദ്രത്തിൽ എത്തിപ്പെടുന്നു . അവിടെ താൻ അതുവരെ വളർന്ന സാഹചര്യവുമായി പൊരുത്തപ്പെടാൻ സീസറിനു പറ്റുന്നില്ല . മൃഗശാല സൂക്ഷിപ്പുകാരൻ വളരെ ക്രൂരമായാണ് അവയോടു പെരുമാറിയത് . സീസറിനും പീഡനം എല്കേണ്ടി വരുന്നു. പക്ഷെ ബുദ്ടിമാനായ സീസർ മെല്ലെ എല്ലാം മനസ്സിലാക്കി എടുക്കുന്നു. അങ്ങനെ സീസർ ആ മൃഗശാലയിലെ നേതാവായി മാറുന്നു . അപ്പോഴേക്കും ഗവേഷണ സ്ഥാപനം പുതിയ മരുന്ന് തയ്യാറാക്കുന്നു . ഒരു പ്രത്യേക തരാം വൈറസ്‌ അടങ്ങിയ മരുന്ന് ആയിരുന്നു അത് . അത് പരീക്ഷിക്കുന്നതിനിടെ ഉണ്ടാവുന്ന ചെറിയ ഒരു അപകടത്തിൽ ഒരു ഡോക്ട്ടെർക്കും ആ മരുന്ന് എല്ക്കുന്നു . മരുന്ന് ചിമ്പൻസികളിൽ ഫലപ്രദം എന്ന് തെളിയുന്നു . ആ മരുന്ന് ഏൽക്കുന്ന ഡോക്ടർ ആ മരുന്നിനാൽ പിന്നീട് കൊല്ലപ്പെടുന്നു . ഒരു നാൾ മൃഗശാലയി ഡോർ പാസ്സ്‌വേർഡ്‌ മനസ്സിലാക്കുന്ന സീസർ പുറത്തു കടന്നു ഫ്രാങ്കിന്റെ വീട്ടിൽ എത്തുന്നു , അവിടെ നിന്ന് പുതിയ മരുന്നുമായി തിരിച്ചെത്തുന്ന സീസർ ആ മരുന്ന് മൃഗശാലയിലെ മറ്റു ചിമ്പാൻസികൾക്ക് നൽകുന്നു . പിറ്റേന്ന് ഉറക്കമുണരുന്ന ചിമ്പാൻസികൾ പുതിയ അനുഭവുമായി ആണ് ഉണരുന്നത് . ശേഷം സീസറിന്റെ നേതൃത്വത്തിൽ അവ അവിടെ നിന്ന് രക്ഷപ്പെടുന്നു . മനുഷ്യന് മുഴുവൻ ഭീഷണിയായിക്കൊണ്ട് പുതിയ വൈറസ്‌ ലോകമെങ്ങും പടരുന്നത്‌ കാട്ടിക്കൊണ്ട് സിനിമ അവസാനിക്കുന്നു.


</doc>
<doc id="272798" url="https://ml.wikipedia.org/wiki?curid=272798" title="ക്രൈസ്റ്റ്‌ചർച്ച്‍">
ക്രൈസ്റ്റ്‌ചർച്ച്‍

ന്യൂസിലൻഡിന്റെ ദക്ഷിണ ദ്വീപിലെ ഏറ്റവും വലിയ നഗരമാണ് ക്രൈസ്റ്റ്‌ചർച്ച്‍. കാന്റർബറി മേഖലയുടെ ആസ്ഥാനനഗരമാണിത്. നാലുലക്ഷത്തോളം ആളുകൾ താമസിക്കുന്ന ഈ നഗരം ന്യൂസിലൻഡിലെ മൂന്നാമത്തെ ഏറ്റവും ജനസംഖ്യയേറിയ നഗരമാണ് .1856ൽ സ്ഥാപിതമായ ക്രൈസ്റ്റ്ചർച്ച് ന്യൂസിലൻഡിലെ ഏറ്റവും പുരാതനനഗരമായാണ് കണക്കാക്കപ്പെടുന്നത്.
ചരിത്രാപരമായ രേഖകൾ അനുസരിച്ച് മോവ പക്ഷിയെ വേട്ടയാടുന്ന ആദിമനിവാസികളാണ് ആദ്യമായി ക്രൈസ്റ്റ്ചർച്ചിൽ താമസമാക്കിയതെന്ന് വിശ്വസിക്കപ്പെടുന്നു. തുടർകാലങ്ങളിൽ ആദിമ മവോറി വർഗക്കാരായ വൈതാഹകളും ങായ്- താഹുകളും ഇവിടേക്ക് കുടിയേറിപ്പാർത്തു.1800കളൂടെ തുടക്കത്തോടെ ന്യൂസിലൻഡിലെത്തിയ ബ്രിട്ടീഷുകാർ അവിടുത്തെ താമസക്കരെ തുരത്തിയോടിച്ച് ക്രൈസ്റ്റ്ചർച്ചിൽ താമസം തുടങ്ങി .ബ്രിട്ടീഷുകാരാണ് ക്രൈസ്റ്റ്ചർച്ച് എന്ന പേരു നഗരത്തിനു നൽകിയത്.ബ്രിട്ടീഷുകാരുടെ വരവോടെ ക്രൈസ്റ്റ്ചർച്ച് നഗരം പുരോഗമിക്കുവാൻ തുടങ്ങി.റയില്പാതകളൂം തുറമുഖവും സ്ഥാപിതമായി.1856 ജൂലൈ 31 നു റോയൽ ചാർട്ടർ പ്രകാരം ക്രൈസ്റ്റ്ചർച്ച് ന്യൂസിലൻഡിലെ ആദ്യ നഗരമായി അംഗീകരിക്കപ്പെട്ടു.ക്രമേണ കാന്റർബറി മേഖലയുടെ ആസ്ഥാനനഗരമായി ക്രൈസ്റ്റ്ചർച്ച് മാറി.

മറ്റു ന്യൂസിലൻഡ് നഗരങ്ങളിലെന്നപോലെ തണുപ്പേറിയ കാലാവസ്ഥയാണ് ക്രൈസ്റ്റ്ചർച്ചിലും.ക്രൈസ്റ്റ്ചർച്ച് നഗരത്തിലൂടെയൊഴുകുന്ന ആവൺ നദി തുറമുഖത്തിനടുത്തുവെച്ച് ശാന്തസമുദ്രത്തിൽ പതിക്കുന്നു.ലോകത്ത് തന്നെ ഏറ്റവും ശുദ്ധമായ ജലം ക്രൈസ്റ്റ് ചർച്ചിലെയാണെന്ന് കണ്ടെത്തിയിട്ടുണ്ട് .ഭൂചലനങ്ങൾ ക്രൈസ്റ്റ് ചർച്ചിൽ സാധാരണമാണ്.2011ൽ ക്രൈസ്റ്റ്ചർച്ച് ഭൂകമ്പത്തിൽ ഇരുനൂറോളം പേർ ഇവിടെ കൊല്ലപ്പെട്ടിരുന്നു.
ക്രൈസ്റ്റ് ചർച്ച് നഗരം ദക്ഷിണദ്വീപിലെ എല്ലാ പ്രധാന പ്രദേശങ്ങളുമായും റോഡ്,റെയിൽ മാർഗ്ഗങ്ങളിലൂടെ ബന്ധപെട്ടിരിക്കുന്നു. ക്രൈസ്റ്റ്‌ചർച്ച്‍ അന്താരാഷ്ട്ര വിമാനത്താവളം ന്യൂസിലൻഡിലെതന്നെ രണ്ടാമത്തെ വലിയ വിമാനത്താവളമാണ്. ഓസ്ട്രേലിയ,ചൈന,സിംഗപ്പൂർ, ദുബായ് മുതലായ സ്ഥലങ്ങളിലേക്ക് ഇവിടെ നിന്നും നേരിട്ട് വിമാന സർവീസുകൾ ഉണ്ട്.ട്രാമുകൾ ക്രൈസ്റ്റ്ചർച്ച് നിരത്തുകളിലെ മറ്റൊരു പ്രത്യേകതയാണ്.

1974 കോമൺവെൽത്ത് ഗെയിംസ് ക്രൈസ്റ്റ്ചർച്ചിൽ വെച്ചാണ് നടത്തപ്പെട്ടത്. റഗ്ബി,ക്രിക്കറ്റ്,ഫുട്ബോൾ എന്നീ കായിക ഇനങ്ങൾക്കും ക്രൈസ്റ്റ്ചർച്ച് വേദിയാകാറുണ്ട്. 1992 ,2015 വർഷങ്ങളിലെ ക്രിക്കറ്റ് ലോകകപ്പുകൾക്ക് ക്രൈസ്റ്റ്ചർച്ച് വേദിയായിട്ടുണ്ട്. ലങ്കാസ്റ്റർ പാർക്ക്,ക്വീൻ എലിസബത്ത് 2 പാർക്ക്, ഹാഗ്ലീ ഓവൽ എന്നിവയാണ് നഗരത്തിലെ പ്രധാന സ്റ്റേഡിയങ്ങൾ.
താഴെപ്പറയുന്ന നഗരങ്ങളുമായി ക്രൈസ്റ്റ്ചർച്ച് സിറ്റി കൗൺസിൽ ബന്ധം സ്ഥാപിക്കുന്നു:
 


</doc>
<doc id="272803" url="https://ml.wikipedia.org/wiki?curid=272803" title="കുഞ്ഞോം">
കുഞ്ഞോം

വയനാട് ജില്ലയിലെ മാനന്തവാടി താലൂക്കിലെ തൊണ്ടർനാട് പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് കുഞ്ഞോം. വനാതിർത്തിയുള്ള മലമ്പ്രദേശമാണിത്. 

കണ്ണവം വനമേഖലയിൽപെട്ട വിലങ്ങാട്, പാനോം, പന്നിപ്പാട് എന്നീ കാടുക‌ൾ കുഞ്ഞോമിന്റെ അതിർത്തികളാണ്. പടിഞ്ഞാറോട്ടൊഴുകുന്ന മാഹി പുഴയും കിഴക്കോട്ടൊഴുകുന്ന മാനന്തവാടി പുഴയും കുങ്കിച്ചിറയിൽ നിന്നാണ് ഉത്ഭവിക്കുന്നത്. 

ടിപ്പു സു‌ൽത്താന്റെ പടയോട്ടം, പഴശ്ശി രാജാവിന്റെ ഒളിപ്പോരാട്ടം എന്നിവ ഈ പ്രദേശത്തിന്റെ ചരിത്രത്തിന്റെ ഭാഗമാണ്. പഴശ്ശി രാജാവിനെ ഒറ്റുകൊടുത്ത സ്ഥലം എന്നു പറയപ്പെടുന്ന ഒറ്റുപാറ ഇവിടെയാണ് സ്ഥിതി ചെയ്യുന്നത്. വയനാട്ടിൽ ഇസ്ലാം മതം ആദ്യം എത്തിയത് ഇവിടെയാണ്.

സമീപകാലത്ത് ഇവിടെ മാവോയിസ്റ്റുകൾക്കായി തിരച്ചിൽ നടത്തുകയുണ്ടായി.



</doc>
<doc id="272813" url="https://ml.wikipedia.org/wiki?curid=272813" title="സോണി എക്സ്പീരിയ എം">
സോണി എക്സ്പീരിയ എം

സോണി മൊബൈൽ കമ്മ്യൂണിക്കേഷൻസ് പുറത്തിറക്കിയ ആൻഡ്രോയ്ഡ് 4.1 ജെല്ലി ബീനിൽ പ്രവർത്തിക്കുന്ന ഒരു മധ്യനിര സ്മാർട്ട്ഫോണാണ് സോണി എക്സ്പീരിയ എം. 2013 ജൂണിലാണ് എക്‌സ്പീരിയ എം, അതിന്റെ തന്നെ ഇരട്ട സിം വകഭേദമായ എക്‌സ്പീരിയ എം ഡ്യുവൽ എന്നീ രണ്ടു മോഡലുകൾ സോണി ഔദ്യോഗികമായി അവതരിപ്പിച്ചത്. 480X854 പിക്‌സൽസ് റെസലൂഷനുള്ള 4 ഇഞ്ച് ടി.എഫ്.ടി. എൽ.സി.ഡി. ടച്ച്‌സ്‌ക്രീനാണ് ഈ ഫോണിലുള്ളത്. 1 ഗിഗാഹെർട്‌സ് ഡ്യുവൽകോർ ക്രെയ്റ്റ് പ്രൊസസർ ഉള്ള ഈ ഫോണിൽ 1 ജി.ബി. റാം ആണ് ഉൾപ്പെടുത്തിയിരിക്കുന്നത്. അഡ്രീനോ 305 ഗ്രാഫിക്സ് പ്രോസസറും എക്സ്പീരിയ എമ്മിൽ ലഭ്യമാണ്.
4 ജി.ബി. ഇന്റേണൽ മെമ്മറിയുള്ള ഈ ഫോണിൽ, മൈക്രോ എസ്.ഡി. കാർഡുപയോഗിച്ച് മെമ്മറി 32 ജി.ബി. വരെ വർദ്ധിപ്പിക്കാൻ സാധിക്കും. എൽ.ഇ.ഡി. ഫ്ലാഷോടുകൂടിയ അഞ്ച് മെഗാപിക്‌സൽ പ്രധാന ക്യാമറയും, 0.3 മെഗാപിക്‌സൽ വി.ജി.എ. മുൻ ക്യാമറയും ഈ ഫോണിൽ ലഭ്യമാണ്.
കറുപ്പ്, വെളുപ്പ്, പർപ്പിൾ, ലൈം എന്നീ നിറങ്ങളിൽ ഈ ഫോൺ ലഭ്യമാണ്. ഇന്ത്യയിൽ ഏകദേശം 13,500 രൂപയാണ് ഈ ഫോണിന്റെ ഷോറൂം വില.


</doc>
<doc id="272814" url="https://ml.wikipedia.org/wiki?curid=272814" title="മിക്ലോസ് ജാൻക്സോ">
മിക്ലോസ് ജാൻക്സോ

ഹംഗേറിയൻ ചലച്ചിത്ര സംവിധായകനും തിരക്കഥാകൃത്തുമായിരുന്നു മിക്ലോസ് ജാൻക്സോ(27 സെപ്റ്റംബർ 1921 – 31 ജനുവരി 2014). 1979-ൽ കാനിലും 1990-ൽ വെനീസിലും 1994-ൽ ബുഡാപെസ്റ്റിലും ലൈഫ്‌ടൈം അച്ചീവ്‌മെന്റ് അവാർഡുകൾക്ക് യാങ്‌ചോ അർഹനായി. 
ഹംഗറിയുടെ ഭാഗമായിരുന്ന ട്രാൻസിൽവാനിയയിൽ നിന്നുള്ള അഭയാർഥികളായ മാതാപിതാക്കളുടെ പുത്രനായി, 1921-ൽ ബുഡാപെസ്റ്റിനടുത്തുള്ള വാക്ക് പട്ടണത്തിലാണ് യാങ്‌ചോ ജനിച്ചു. 1945-ൽ യുദ്ധത്തടവുകാരനായി സോവിയറ്റ് യൂണിയനിൽ അറസ്റ്റിലായി. 1946-ൽ കമ്യൂണിസ്റ്റ് പാർടി അംഗത്വമെടുത്തെങ്കിലും 1956-ൽ അതുപേക്ഷിച്ചു. നിയമത്തിലുള്ള പഠനം പൂർത്തിയാക്കിയതിനുശേഷം ബുഡാപെസ്റ്റിലെ ഫിലിംസ്‌കൂളിൽ ചേർന്നു. സോവിയറ്റ് നിയന്ത്രണത്തിലായിരുന്ന ഹംഗറിയിൽ ന്യൂസ് റീലുകളെടുത്തുകൊണ്ട് ചലച്ചിത്ര ജീവിതം ആരംഭിച്ചു. നീണ്ട ടേക്കുകൾ, സങ്കീർണമായ ക്യാമറാ ചലനങ്ങളും സ്ഥാനങ്ങളും കോണുകളും, വ്യക്തതയില്ലാത്ത കഥാപാത്ര ചിത്രണങ്ങൾ തുടങ്ങിയവ ജാൻക്സോ ചിത്രങ്ങളുടെ മുഖ മുദ്രയായിരുന്നു. 
1965-ൽ പുറത്തുവന്ന 'റൗണ്ടപ്പ്' (വളഞ്ഞിടൽ) എന്ന ചിത്രമായിരുന്നു ജാൻക്സോയെ ശ്രദ്ധേയനാക്കി. സങ്കീർണമായ ക്യാമറ ചലനങ്ങളിലൂടെ ഒപ്പിയെടുക്കുന്ന ചിത്രം വൈകാരിക ശൂന്യതയും പ്രതീക്ഷാരാഹിത്യവും ഒറ്റപ്പെടലും പീഡനങ്ങളും അനുഭവിക്കേണ്ടിവരുന്ന തടവുകാരുടെ ജീവിത കഥ പറയുന്നു. 1868-ൽ അധിനിവേശ സൈന്യം ഹംഗറിയിൽ നടത്തിയ സൈനിക തേർവാഴ്ചയായിരുന്നു ഇതിന്റെ ഇതിവൃത്തം.
1968 ലെ ഈ ചിത്രം ആകർഷകവും ദൈർഘ്യമേറിയതുമായ ഷോട്ടുകളിൽ കഥപറയുന്ന യാങ്‌ചോയുടെ ആഖ്യാനരീതിക്ക് ഉദാഹരണമാണ് 'സൈലൻസ് ആൻഡ് ക്രൈ'. ധാർമികതയാണോ സ്വയരക്ഷയാണോ തിരത്തെടുക്കേണ്ടതെന്നറിയാതെ മനഃസംഘർഷത്തിലകപ്പെടുന്ന യുവ കമ്മ്യൂണിസ്റ്റ് സൈനികനാണ് ചിത്രത്തിലെ നായകൻ.
1967-ലിറങ്ങിയ 'റെഡ് ആൻഡ് വൈറ്റ്' (ചുവപ്പും വെളുപ്പും), 1919-ൽ ഒക്ടോബർ സോഷ്യലിസ്റ്റ് വിപ്ലവത്തിന് തൊട്ടുപിന്നാലെ ബോൾഷെവിക്കുകളും സാറിസ്റ്റ് പ്രതിവിപ്ലവകാരികളും തമ്മിൽ നടന്ന ആഭ്യന്തരയുദ്ധത്തെ പ്രമേയമാക്കിയെടുത്ത ചിത്രമാണ്. ഈ സിനിമ ഏറെക്കാലം റഷ്യയിൽ നിരോധിക്കപ്പെടുകയുണ്ടായി. 
960 കളിൽ ലോകമെമ്പാടും അരങ്ങേറിയ വിദ്യാർത്ഥി പ്രതിഷേധങ്ങൾക്കും കലാപങ്ങൾക്കും സമാന്തരമായി 1917 ൽ ഹങ്കേറിയയിൽ ഉണ്ടായ സമാന സംഭവങ്ങളുടെ കഥ പറയുകയാണ് 'ദി കോൺഫെഡറേഷൻ'. യാങ്‌ചോയുടെ ആദ്യ കളർ ചിത്രമാണിത്. 30 ഷോട്ടുകൾ മാത്രമുള്ളതാണ് ചിത്രം. 
ഗ്രീക്ക് പുരാണകഥയെ ആസ്​പദമാക്കിയാണ് 1978-ൽ 'ഇലക്ട്രാ മൈ ലവ്' പൂർത്തിയാക്കിയത്. 71 മിനിറ്റ് ദൈർഘ്യമുള്ള ഈ സിനിമയിൽ വെറും 12 ഷോട്ടുകൾ മാത്രമാണുള്ളത്. അച്ഛനെ കൊന്നതിന് പ്രതികാരം ചെയ്യുമെന്ന് ഇലക്ട്ര പ്രതിജ്ഞയെടുക്കുന്നു. നീതി നേടാൻ കെൽപ്പുള്ള തന്റെ സഹോദരന്റെ മടങ്ങിവരവിനായി അവൾ കാത്തിരിക്കുന്നു. മഹത്തായ പുരാവൃത്തത്തെ ഹങ്കേറിയൻ സമതലങ്ങളിലേക്ക് പറിച്ചുനടുകയാണ് 'ഇലക്ട്ര'. ഹങ്കേറിയൻ ജനതയുടെയും അവരനുഭവിച്ച ചരിത്രപരമായ പീഡനങ്ങളുടെയും പ്രതിനിധാനമാണ് ചിത്രം. യാങ്‌ചോ ശൈലിയുടെ ഭാഗമായ സംഗീതവും സമൂഹനൃത്തവും ചിത്രത്തിന് മിഴിവേകുന്നു.
'19-ാം നൂറ്റാണ്ടിലെ കാർഷിക കലാപത്തെ ഇതിവൃത്തമാക്കി 1972 ലെടുത്ത 26 ലോങ് ഷോട്ടുകൾ മാത്രമുള്ള 'റെഡ് സാമിന്' കാനിൽ മികച്ച സംവിധായകനുള്ള പുരസ്‌കാരം ലഭിച്ചു. 19 ആം നൂറ്റാണ്ടിലെ കർഷകരുടെ ഉയർപ്പിനെക്കുറിച്ചുള്ള ആവേശോജ്ജ്വലമായ കഥയുടെ 28 ഷോട്ടുകളാണ് ഈ ചിത്രം. മേപോൾ നൃത്തങ്ങളുടെയും നാടൻ പാട്ടുകളുടെയും ജനകീയ ആചാരങ്ങളുടെയും ദൃശ്യങ്ങൾ പകർത്തി വ്യത്യസ്തമായ രീതിയിൽ ചിത്രം തയ്യാറാക്കിയിരിക്കുന്നു.


</doc>
<doc id="272831" url="https://ml.wikipedia.org/wiki?curid=272831" title="ആന്ദ്രെ സാഖറഫ്">
ആന്ദ്രെ സാഖറഫ്

സോവിയറ്റ് വിമതനും, മനുഷ്യാവകാശപ്രവർത്തകനുമായിരുന്നു ആന്ദ്രെ ദിമിത്ര്യേവിച് സാഖറഫ് എന്ന ആന്ദ്രെ സാഖറഫ്.(ജ:മേയ് 21, 1921 – ഡിസം: 14, 1989). സോവിയറ്റ് യൂണിയന്റെ ആണവായുധ പരീക്ഷണപദ്ധതികൾക്ക് നേതൃത്വം നൽകുന്നതിൽ ആണവശാസ്ത്രജ്ഞനായ സാഖറഫ് പ്രധാനപങ്കു വഹിച്ചിരുന്നു.

1975 ലെ സമാധാനത്തിനുള്ള നോബൽ സമ്മാനം സാഖറഫിനു നൽകപ്പെട്ടു.


</doc>
<doc id="272832" url="https://ml.wikipedia.org/wiki?curid=272832" title="മീനാക്ഷി റെഡ്ഡി മാധവൻ">
മീനാക്ഷി റെഡ്ഡി മാധവൻ

ഒരു ഇന്ത്യൻ-ഇംഗ്ലീഷ് എഴുത്തുകാരിയാണ് മീനാക്ഷി റെഡ്ഡി മാധവൻ. പിതാവ് പ്രശസ്ത മലയാളം എഴുത്തുകാരനായ എൻ.എസ്‌. മാധവനാണ്. ദ കംപൾസീവ് കൺഫസർ എന്ന ബ്ലോഗിലൂടെയാണ് മീനാക്ഷി പ്രശസ്തയാവുന്നത്.യു ആർ ഹിയർ, കൺഫഷൻസ് ഒവ് എ ലിസ്റ്റമാനിയോക്ക്, ലൈഫ് ആൻറ്റ് റ്റൈംസ് ഒവ് ലയ്ല ദ ഓർഡിനറി,കോൾഡ് ഫീറ്റ് എന്നിവയാണ് പ്രധാനകൃതികൾ.


</doc>
<doc id="272835" url="https://ml.wikipedia.org/wiki?curid=272835" title="അശ്വിനി പൊന്നപ്പ">
അശ്വിനി പൊന്നപ്പ

പ്രശസ്ത ഇന്ത്യൻ ബാഡ്മിന്റൺ താരമാണ് അശ്വിനി പൊന്നപ്പ.1989 സെപ്തംബർ 18ന് ബാംഗ്ലൂരാണ് ജനനം. 2006ലെ സാഫ് ഗെയിംസിൽ സ്വർണം,2010 കോമൺ ഗെയിംസിൽ ജ്വാലാഗുട്ടയോടൊപ്പം ഡബിൾസ് മെഡൽ,2011 ലെ വിമൺസ് ഡബിൾസ് ചാമ്പ്യൻഷിപ്പിൽ വെങ്കലം എന്നിവ എടുത്തുപറയാവുന്ന നേട്ടങ്ങളാണ്.


</doc>
<doc id="272845" url="https://ml.wikipedia.org/wiki?curid=272845" title="തേൻകൊതിച്ചി പരുന്ത്">
തേൻകൊതിച്ചി പരുന്ത്

ഇര പിടിയൻ പക്ഷിയായ തേൻ കൊതിച്ചി പരുന്തിന്റെ ഇംഗ്ലീഷിലെ പേര് Crested Honey Buzzard, Oriental Honey Buzzard എന്നൊക്കെയും ശാസ്ത്രീയ നാമം "Pernis ptilorhynchus" എന്നുമാണ്..

ഇവയ്ക്ക് നീണ്ട കഴുത്തും ചെറിയ തലയുമാണുള്ളത്. നീളമുള്ള വാലുണ്ട്. കഴുത്തില് വരകളുണ്ട്. പൂവനേയും പിടയേയും തിരിച്ചറിയാനാവും. 
സൈബീരിയ മുതല് ജപ്പാന് വരെ പ്രജനനം നടത്തുന്നു. 

പ്രധാന ഭക്ഷണം കടന്നലിന്റെ ലാര്വകളാണ്. 
പ്രജനന കാലത്ത് ഇണയെ ആകര്ഷിക്കന് ഇവ പറന്ന് റോളര് കൊസ്റ്റിങ്ങ് നടത്തും. ഉയരത്തിലെത്തുമ്പോള് ചിരക് പെട്ടെന്നു വീസുന്നതും ഇവയുടെ പ്രത്യേകതയാണ്.


</doc>
<doc id="272847" url="https://ml.wikipedia.org/wiki?curid=272847" title="വെള്ളവാലൻ കടൽ പരുന്ത്">
വെള്ളവാലൻ കടൽ പരുന്ത്

വെള്ള വാലൻ കടൽ പരുന്തിന്റെ ഇംഗ്ലീഷിലെ പേർ Sea Eagle, Erne, White-tailed Sea-eagleഎന്നൊക്കെയും ആണ്. ഇതൊരു വലിയ ഇരപിടിയനാണ്. 

. ഗ്രീന്ലന്റിലാണ് ചിറകിന്റെ വലിപ്പം 2.53മീ വലിപ്പമുള്ള പീടയെ രേഖപ്പെടുത്തിയിട്ടുള്ളത്. 

വലിയ തലയും കൊക്കുമുണ്ട്. മുതിർന്നവയ്ക്ക് ചാര നിരം കലർന്ന തവിട്ടു നിറമാണ്. മങ്ങിയ നിറമാണ് തലയ്ക്കും കഴുത്തിനും. കറുത്ത പറക്കൽ ചിറകുകളുണ്ട്. പെട്ടെന്ന് തിരിച്ചറിയാവുന്ന വെളുത്ത വാലുകളും. തൂവലില്ലാത്ത എല്ലാ ഭാഗവും മഞ്ഞയാണ്, കൊക്കും കാലും. 25 വര്ഷം വരെ ജീവിച്ചിരുന്ന പക്ഷികളുമുണ്ട്. 21 years being the average.


</doc>
<doc id="272848" url="https://ml.wikipedia.org/wiki?curid=272848" title="മീൻ പരുന്ത്">
മീൻ പരുന്ത്

ഒരു ഇരപിടിയൻ പക്ഷിയാണ് മീൻ പരുന്ത്.ഇംഗ്ലീഷിൽ Grey-headed Fish Eagle എന്നറിയപ്പെടുന്ന മീൻ പരുന്തിന്റെ ശാസ്ത്രീയ നാമം "Ichthyophaga ichthyaetus"എന്നാണ്.
ഇവയുടെ പുറകുവശവും ചിറകും കടുത്ത തവിട്ടുനിറമാണ്. തലയ്ക്ക് ചാര നിറവും ചുവപ്പു കലര്ന്ന തവിട്റ്റു നിറമുള്ള നെഞ്ചുമുണ്ട്. 70-75 സെ.മീ നീളമുണ്ട്. വയറിന്റെ അടിവശവും തുടകളും വാലും വെളുത്തതാണ്. 
മത്സ്യമാണ് പ്രധാന ഭക്ഷണം. ഇവ നദികള്, തടാകങ്ങള് എന്നിവിടങ്ങളില് ഇര തേടുന്നു. 
ഇന്ത്യൻഉപഭൂഖണ്ഡത്തിൽ കിഴക്കുതൊട്ട് തെക്കുകിഴക്കൻ ഏഷ്യവരെയുള്ള ഭാഗങ്ങളിൽ പ്രജനനം നടത്തുന്നു. അവ വെള്ളം അടുത്തുള്ള മരങ്ങളിൽ കമ്പുകൾ കൊണ്ടുള്ള കൂട് ഉണ്ടാക്കുന്നു. രണ്ടു- നാലു മുട്ടകളിടും




</doc>
<doc id="272850" url="https://ml.wikipedia.org/wiki?curid=272850" title="മേടുതപ്പി">
മേടുതപ്പി

മേടുതപ്പിയെ ഇംഗ്ലീഷിൽ Pale അല്ലെങ്കിൽ Pallid Harrier എന്നു വിളിക്കുന്നു. "Circus macrourus" എന്നാണ് ശാസ്ത്രീയ നാമം. ഇത് ദേശാടനം നടത്തുന്ന ഇരപിടിയൻ പക്ഷിയാണ്. 

കിഴക്കൻ യൂറോപ്പിന്റെ തെക്കുഭാഗങ്ങളിലും മദ്ധ്യഏഷ്യയിലും തെക്കു കിഴക്കൻ ഏഷ്യയിലും പ്രജനനം നടത്തുന്നു. തുറസ്സായ സ്ഥലങ്ങളിളാണ് പ്രജനനം നടത്തുന്നത്.
[[File:Circus macrourus roosting in little rann of kutch.JPG|thumb|left|[[ഇന്ത്യ]]യിലെ [[റാൻ ഓഫ് കച്ച്| റാൻ ഓഫ് കച്ചിൽ ]]


</doc>
<doc id="272851" url="https://ml.wikipedia.org/wiki?curid=272851" title="മലമ്പുള്ള്">
മലമ്പുള്ള്

മലമ്പുള്ളിന്റെ ഇംഗ്ലീഷിലെ പേര് Crested Goshawk എന്നാണ്. ശാസ്ത്രീയ നാമം "Accipiter trivirgatus" എന്നുമാണ്. ഇതൊരു ഇരപിടിയൻ പക്ഷിയാണ്. 

പക്ഷികൾ , സസ്തനികൾ , ഉരഗങ്ങൾ എന്നിവയാണ് ഭക്ഷണം.

"Degeeriella storeri" എന്ന ഒരിനം പേനുകൾ ഇവയുടെ പരാദം ആണ്.

ഇവയ്ക്ക് കുറിയ വീതിയുള്ള ചിറകുകളും നീളമുള്ള വാലുകളുമൂണ്ട്. നീളം 36-46 സെ.മീ ഉണ്ട്. പിട പൂവനേക്കാൾ വളരെ വലുതാണ്.
പൂവന് കടുത്ത തവിട്ടു നിറത്തിലുള്ള ഉച്ചിയുണ്ട്. തലയുടെ വശങ്ങൾ ചാരനിറമാണ്. കറുത്ത മീശ പോലുള്ള വരകളും കഴുത്തിലും വരകളുമുണ്ട്. അടിവശം മങ്ങിയതാണ്. ചെമ്പിച്ച നിറത്തിലുള്ള വരകൾ നെഞ്ചിലും വയറിലുമുണ്ട്. പിടയുടെ തല തവിട്ടു നിറമാണ് അടിവശത്തെ വരകൾ തവിട്ടു നിറത്തിലാണ്.
മരത്തില് കമ്പുകള് കൊണ്ടുണ്ടാക്കിയ കൂട്ടിൽ രണ്ടോ മൂന്നോ മുട്ടകളിടും. 

ഇവ പ്രജനനം ചെയ്യുന്നത് തെക്കൻ ഏഷ്യയിൽ ഭരതം മുതൽ ശ്രീലങ്ക വരേയും തെക്കൻചൈന, ഇന്തോനേഷ്യ, ഫിലിപ്പീൻസിലുമാണ്. ഇവ ദേശാടന സ്വഭാവം ഇല്ലാത്തവയാണ്. 




</doc>
<doc id="272859" url="https://ml.wikipedia.org/wiki?curid=272859" title="കനിതുരപ്പൻ">
കനിതുരപ്പൻ

പശ്ചിമ ഘട്ട പ്രദേശങ്ങളിലും , ഹിമാലയൻ താഴ്വരകളിലും കാണപ്പെടുന്ന ചെറിയ ശലഭമാണ് കനിതുരപ്പൻ. Cornelian എന്നാണു ആംഗലേയ നാമം. "Deudorix epijarbas" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്‌ , കർണ്ണാടക , കേരളം , മഹാരാഷ്ട്ര , മേഘാലയ തുടങ്ങിയ 
സംസ്ഥാനങ്ങളിൽ വച്ചു കനിതുരപ്പനെ കണ്ടെത്തിയിട്ടുണ്ട്.2014 ജനുവരിയിൽ ആറളം വന്യജീവി സങ്കേതത്തിൽ വച്ചു കനിതുരപ്പനെ കണ്ടെത്തുകയുണ്ടായി.

ലാർവാ ഭക്ഷ്യ സസ്യമാണ് കുരീൽവള്ളി


</doc>
<doc id="272863" url="https://ml.wikipedia.org/wiki?curid=272863" title="വാങ് ഹോ">
വാങ് ഹോ

ചെസ് ഗ്രാൻഡ്‌ മാസ്റ്ററായ വാങ് ഹോ ജനിച്ചത് ചൈനയിലെ ഹാർബിനിലാണ് . (ജ:1989 ഓഗസ്റ്റ്‌ 4) . 2005 ൽ ഗ്രാന്റ് മാസ്റ്ററായ വാങ് ഹോ എലോ റേറ്റിംഗ് 2700 രേഖപ്പെടുത്തിയ നാലാമത്തെ ചൈനീസ് താരവും ഇരുപതാമത്തെ ചൈനീസ് ഗ്രാന്റ് മാസ്റ്ററുമാണ് .


</doc>
<doc id="272871" url="https://ml.wikipedia.org/wiki?curid=272871" title="ട്രാൻസ്ഫോർമർസ് : ഏജ് ഓഫ് എക്സ്റ്റിങ്ക്ഷൻ">
ട്രാൻസ്ഫോർമർസ് : ഏജ് ഓഫ് എക്സ്റ്റിങ്ക്ഷൻ

2014 -ൽ പുറത്തിറങ്ങാൻ ഇരിക്കുന്ന ഒരു അമേരിക്കൻ സയൻസ്-ഫിക്ഷൻ ആക്ഷൻ ചലച്ചിത്രമാണ് ട്രാൻസ്ഫോർമർസ് : ഏജ് ഓഫ് എക്സ്റ്റിങ്ക്ഷൻ . ദിനോബോട്ടുകളെ അവതരിപ്പിക്കുന്ന ആദ്യത്തെ ചലച്ചിത്രം ആയിരിക്കും ഇത്. 

ട്രാൻസ്ഫോർമർസ് പരമ്പരയിലെ നാലാമത്തെ ചലച്ചിത്രം ആണ് ഇത്.


</doc>
<doc id="272878" url="https://ml.wikipedia.org/wiki?curid=272878" title="പുഴവാത് ശ്രീവൈകുണ്ഠേശ്വര സന്താനഗോപാലമൂർത്തി ക്ഷേത്രം">
പുഴവാത് ശ്രീവൈകുണ്ഠേശ്വര സന്താനഗോപാലമൂർത്തി ക്ഷേത്രം

കോട്ടയം ജില്ലയിലെ (കേരളം, ഇന്ത്യ) ചങ്ങനാശ്ശേരി നഗരത്തിൽ പുഴവാതിൽ സ്ഥിതിചെയ്യുന്ന പുരാതനവും ചരിത്രപ്രസിദ്ധവുമായ ക്ഷേത്രമാണ് പുഴവാത് ശ്രീ വൈകുണ്ഠേശ്വര സന്താനഗോപാലമൂർത്തി ക്ഷേത്രം ആയില്യം തിരുനാൾ ഗൗരി ലക്ഷ്മി ബായി തിരുവിതാംകൂറിന്റെ മഹാറാണിയായിരിക്കുന്ന കാലത്തണ (ഭരണകാലം 1811-1815) ക്ഷേത്രനിർമ്മാണം നടത്തിയത്‌. മഹാറാണി ആയില്യം തിരുനാൾ ഗൌരി ലക്ഷ്മി ബായി ഒരു ആൺകുഞ്ഞിനു ജന്മം നൽകാനായി ഭർത്താവ് [രാജരാജ വർമ്മ വലിയ കോയിത്തമ്പുരാൻ]] ചങ്ങനാശ്ശേരി ലക്ഷ്മിപുരം കൊട്ടാരത്തിന്റെ അടുത്ത് പണിതുയർത്തിയ ക്ഷേത്രമാണിത്. അതിനെ തുടർന്ന് ജനിച്ച പുത്രനാണ് വിശ്വപ്രസിദ്ധനായ തിരുവിതാംകൂർ മഹാരാജാവ്‌ സ്വാതിതിരുനാൾ. . ഇതര ക്ഷേത്രങ്ങളെ അപേക്ഷിച്ച് വളരെ വ്യത്യസ്തമായ പ്രതിഷ്ഠയാണ് ഇവിടുത്തെത്. കൈകളിൽ കുഞ്ഞിനെയെടുത്ത് ശംഖു-ചക്രധാരിയായ മഹാവിഷ്ണുവിനെ സന്താനഗോപാലമൂർത്തി സങ്കല്പത്തിൽ ഇവിടെ പ്രതിഷ്ഠിച്ചിരിക്കുന്നു. കുട്ടികളില്ലാത്ത ദമ്പതികൾ ഇവിടെ വന്നു പ്രാർത്ഥിച്ചാൽ സന്താന സൌഭാഗ്യം ലഭിക്കും എന്നാണ് വിശ്വാസം.

ധർമ്മരാജായ്ക്കുശേഷം 1798 മുതൽ തിരുവിതാംകൂറിന്റെ രാജാവായ അവിട്ടം തിരുനാൾ ബാലരാമവർമ്മ 1810-ൽ അന്തരിച്ചു. അദ്ദേഹം അന്തരിക്കുമ്പോൾ തിരുവിതാംകൂറിൽ അനന്തരവകാശികളായി പുരുഷന്മാർ ആരും ഇല്ലായിരുന്നു. കോലത്തുനാട്ടിൽ നിന്നും ദത്തെടുത്ത കേരളവർമ്മയെ രാജാവാക്കുന്നതിനോട് ബ്രിട്ടീഷ് റസിഡന്റ് മൺറോയ്ക്കു താൽപര്യം ഇല്ലായിരുന്നു. ബ്രിട്ടീഷുകാർ രാജ്യം കൈവശപ്പെടുത്തുമെന്നുള്ള ആശങ്കയുണ്ടായിരുന്ന ആ അവസരത്തിലാണ് ആറ്റിങ്ങൽ റാണി ആയിരുന്ന ലക്ഷ്മി ബായി തിരുവിതാംകൂർ ഭരണാധികാരിയായത്. അന്ന് മഹാറാണിക്ക് ഒരു പുത്രി (ഗൗരി രുക്മിണി ബായി) മാത്രമെ ഉണ്ടായിരുന്നുള്ളു. മഹാറാണി വീണ്ടും ഗർഭം ധരിക്കുന്നതിനും ഒരു പുത്രനുണ്ടായി തിരുവിതാംകൂർ രാജാവാകുന്നതിനും രാജ്യം മുഴുവനും പ്രാർത്ഥനകളും വഴിപാടുകളും നടന്നു. മഹാറാണിയുടെ ഭർത്താവ് രാജ രാജവർമ്മ വലിയ കോയിത്തമ്പുരാൻ ചങ്ങനാശ്ശേരി ലക്ഷ്മീപുരം കൊട്ടാരത്തിലെയായിരുന്നതിനാൽ, അദ്ദേഹം ലക്ഷ്മീപുരം കൊട്ടാരത്തിനടുത്തായി പുത്രലാഭാർത്ഥം സന്താനഗോപാലമൂർത്തിക്ക് ക്ഷേത്രം നിർമ്മിച്ചു പൂജ നടത്തി. അതിനെ തുടർന്ന് 1813 ഏപ്രിൽ മാസം 16-ന് ലക്ഷ്മി ബായിക്ക് രാജ രാജ വർമ്മയിൽ സ്വാതിതിരുനാളും, 1814-ൽ ഉത്രം തിരുനാളും ജനിച്ചു. ഇരുവരും തിരുവിതാംകൂറിന്റെ മഹാരാജാക്കന്മാരായിരുന്നു. 

ചങ്ങനാശ്ശേരി ലക്ഷ്മീപുരം കൊട്ടാരത്തിനോട് ചേർന്ന് പുഴവാതിലാണ് ക്ഷേത്രം സ്ഥിതി ചെയ്യുന്നത്. തിരുവിതാംകൂർ രാജവംശത്തിന്റെ സംഭാവനയാണ് പുഴവാത് ശ്രീ വൈകുണ്ഠേശ്വര സന്താനഗോപാലമൂർത്തി ക്ഷേത്രം. ലക്ഷ്മീപുരം കൊട്ടാരം നേരിട്ട് ക്ഷേത്രഭരണം നടത്തിയിരുന്നതിനാലും കൊട്ടാരത്തിലെ പരദേവതാമൂർത്തി കുടികൊള്ളുന്നതിനാലും പുഴവാത് കൊട്ടാരം ക്ഷേത്രം എന്നറിയപ്പെടുന്നു. ലക്ഷ്മീപുരം കൊട്ടാരത്തിന്റെ പ്രശസ്തിക്ക് ഉതകുന്നവണ്ണമുള്ള നിർമ്മാണ ശൈലി ക്ഷേത്ര നിർമ്മിതിയിൽ കാണാം. ക്ഷേത്ര മതിലകം വിശാലമാണ്.

സമചതുരാകൃതിയിലാണ് ഇവിടുത്തെ ശ്രീകോവിൽ നിർമ്മിച്ചിരിക്കുന്നത്. മൂന്നടി പൊക്കമുള്ള സിംഹാസനസ്ഥനായി കിഴക്കു ദർശനത്തോടെ മഹാവിഷ്ണു പ്രതിഷ്ഠ. രണ്ടു കൈകളിൽ ശംഖും സുദർശനചക്രവും, മറ്റു രണ്ടു കൈകളിൽ കിടക്കുന്ന ഒരു കുഞ്ഞുമായി സന്താനഗോപാലമൂർത്തി സങ്കല്പത്തിൽ പ്രതിഷ്ഠ നടത്തിയിരിക്കുന്നു. ഭാരതത്തിൽതന്നെ അത്യഅപൂർവ്വമാണ് ഈ പ്രതിഷ്ഠ.

ക്ഷേത്രത്തിലെ നാലമ്പലത്തിനുള്ളിൽ കിഴക്കേ സോപാനത്തിനു കിഴക്കു വശത്തായി നമസ്കാര മണ്ഡപം നിലകൊള്ളുന്നു. ചതുരാകൃതിയിൽ പണിതീർത്തിരിക്കുന്ന നമസ്കാര മണ്ഡപം തനതു കേരളാ ദ്രാവിഡശൈലിക്ക് ഉത്തമ ഉദാഹരണമാണ്. അടിത്തറയും തൂണുകളും കരിങ്കല്ലിൽ നിർമ്മിച്ചിരിക്കുന്ന മണ്ഡപത്തിന്റെ മുകൾഭാഗം ഓട് മേഞ്ഞിട്ടുണ്ട്.

വെട്ടുകല്ലിൽ പടുത്തുയർത്തിയ ഇവിടുത്തെ നാലമ്പലം വിസ്താരമേറിയതാണ്. പുറമേ കുമ്മായവും സിമന്റു കൊണ്ട് മിനുസപ്പെടുത്തിയിട്ടുണ്ട്. നാലമ്പലത്തിന്റെ കിഴക്കുവശത്ത് നമസ്കാരമണ്ഡപവും വടക്കു കിഴക്കേ മൂലയിൽ കിണറും പണിതീർത്തിരിക്കുന്നു. വലിയബലിക്കല്ല് നാലമ്പലത്തിനു ഉള്ളിലായി കിഴക്കുവശത്തു സ്ഥിതിചെയ്യുന്നു. അതിനു തൊട്ടു മുൻപിലായി കൊടിമരവും ആനക്കൊട്ടിലും സ്ഥിതിചെയ്യുന്നു. ക്ഷേത്ര മതിലകം ചുറ്റുമതിലിൽ കെട്ടി സംരക്ഷിച്ചിട്ടുണ്ട്. കിഴക്കുവശത്തുമാത്രമെ ഗോപുരം നിർമ്മിച്ചിട്ടുള്ളു.


</doc>
<doc id="272880" url="https://ml.wikipedia.org/wiki?curid=272880" title="ഹെർ (ചലച്ചിത്രം)">
ഹെർ (ചലച്ചിത്രം)

സ്പൈക്ക് ജോൺസ് രചനയും സംവിധാനവും നിർമ്മാണവും നിർവഹിച്ച്, 2013-ൽ പുറത്തിറങ്ങിയ ഒരു അമേരിക്കൻ ചലച്ചിത്രമാണ് ഹെർ. വാക്കീൻ ഫീനിക്സ്, ഏമി ആഡംസ്, റൂണി മാര, ഒളിവിയ വൈൽഡ്, സ്കാർലെറ്റ് ജൊഹാൻസൺ(ശബ്ദം) എന്നിവർ പ്രമുഖ കഥാപാത്രങ്ങളെ അവതരിപ്പിച്ചു. 
2013-ലെ ന്യൂയോർക്ക് ചലച്ചിത്രോൽസവത്തിൽ പ്രദർശിപ്പിക്കപ്പെട്ട ഈ ചിത്രം 2013 ഡിസംബർ 18-ന് അമേരിക്കയിൽ രാജ്യവ്യാപകമായി റിലീസ് ചെയ്തു.
മികച്ച ചിത്രത്തിനുള്ള നാഷണൽ ബോർഡ് ഓഫ് റിവ്യൂ അവാർഡ്, ലോസ് ഏയ്ഞ്ചലസ് ഫിലിം ക്രിട്ടിക്സ് അസ്സോസിയേഷൻ അവാർഡ് (ഗ്രാവിറ്റിക്കൊപ്പം പങ്കിട്ടു), മികച്ച തിരക്കഥക്കുള്ള ഗോൾഡൻ ഗ്ലോബ് എന്നീ പുരസ്ക്കാരങ്ങൾ നേടി. മികച്ച ചിത്രത്തിനും മികച്ച മൗലികതിരക്കഥക്കും ഉൾപ്പെടെ 5 ഓസ്ക്കാർ നോമിനേഷനുകളും ഈ ചിത്രത്തിന് ലഭിച്ചു.

വാക്കീൻ ഫീനിക്സ്: "തിയഡോർ വൊംബ്ലി"</br>
ഏമി ആഡംസ്: "ഏമി"</br>
റൂണി മാര: "കാതറീൻ"</br>
ഒളിവിയ വൈൽഡ്: "അമീലിയ"</br>
സ്കാർലെറ്റ് ജൊഹാൻസൺ: "സാമന്ത"(ശബ്ദം)</br>
ക്രിസ്‌ പ്രാറ്റ്‌: "പോൾ"</br> 
മാറ്റ്‌ ലെഷർ: "ചാൾസ്‌"</br>
സാം ജേഗർ: "ഡോ. ജോൺസൺ"</br>
ലൂക്കാ ജോൺസ്‌: "മാർക്ക്‌ ല്യൂമാൻ"</br>
ക്രിസ്റ്റൻ വിഗ്‌: "സെക്സി കിറ്റൺ" (ശബ്ദം)</br>
ബിൽ ഹേഡർ: "ചാറ്റ്‌റൂം സുഹൃത്ത്‌" (ശബ്ദം)</br>
സോകോ: "ഇസബെല്ല" (ശബ്ദം)</br>
പോർഷ്യ ഡബിൾഡേ: "ഇസബെല്ല"(സറോഗേറ്റ്‌ ഡേറ്റ്‌)</br>
സ്പൈക്ക്‌ ജോൺസ്‌: "ഏലിയൻ ചൈൽഡ്‌" (ശബ്ദം)</br>
ബ്രയാൻ കോക്സ്‌: "അലൻ വാട്ട്സ്‌" (ശബ്ദം)


</doc>
<doc id="272889" url="https://ml.wikipedia.org/wiki?curid=272889" title="ജാക്വസ് വെർഗാസ്">
ജാക്വസ് വെർഗാസ്

'ചെകുത്താന്മാരുടെ അഭിഭാഷകൻ (Devil's Advocate)'എന്ന അപരനാമത്തിൽ അറിയപ്പെട്ടിരുന്ന ഫ്രഞ്ച് അഭിഭാഷകനാണ് ജാക്വസ് വെർഗാസ്. ലോകചരിത്രത്തിൽ തന്നെ കുപ്രസിദ്ധിയാർജിച്ച പല വ്യക്തികൾക്കും യുദ്ധക്കുറ്റവാളികൾക്കും വേണ്ടി വാദിച്ചതാണ് അദ്ദേഹത്തെ ഈ പേരിൽ പ്രശസ്തനാക്കിയത്.

1925 തായ്ലാൻഡിൽ ആണ് ജാക്വസ് ജനിച്ചത്‌ . അദ്ദേഹത്തിന്റെ പിതാവ് ഫ്രഞ്ച്കാരനും മാതാവ് വിയറ്റ്നാം കാരിയുമായിരുന്നു. വിദ്യാർഥി ആയിരുന്ന കാലത്ത് അദ്ദേഹം കമ്മ്യൂണിസ്റ്റ് അനുഭാവിയായിരുന്നു

ഫ്രാൻസിൽ നിന്ന് സ്വാതന്ത്ര്യത്തിനായി പോരാടിയിരുന്ന അൾജീരിയൻ വിമോചന മുന്നണിയുടെ അനുഭാവിയായി മാറി . 1956ൽ അൾജീരിയൻ വിപ്ലവ നേതാവായിരുന്ന ജമീല ബുഹിറെദിനെ കേസ് വാദിച്ചു വിമോചിതയാക്കിയ ശേഷം അവരെ തന്നെ ജാക്വിസ് വിവാഹം ചെയ്തു . അതിനിടയിൽ ജാക്വിസ് ഇസ്‌ലാം മതം സ്വീകരിച്ചിരുന്നു. ഇസ്രായേലി അധിനിവേശത്തിനെതിരെ ഫലസ്തീനികൾ നടത്തുന്ന സ്വാതന്ത്രപോരാട്ടത്തെ അദ്ദേഹം പിന്തുണച്ചിരുന്നു.

1970ൽ പൊടുന്നനെ ഭാര്യയേയും കുട്ടികളെയും ഉപേക്ഷിച്ചു അപ്രത്യക്ഷനായി. പിന്നീട് 1978 വരെ അദ്ദേഹത്തെ കുറിച്ച് ഒരു വിവരവും ലഭ്യമായിരുന്നില്ല . ആ കാലഘട്ടത്തിൽ അദ്ദേഹം എവിടെയായിരുന്നു എന്നത് ഇന്നും അജ്ഞാതമാണ്. ഫലസ്തീൻ പോരാളികലോടൊപ്പം ആയിരുന്നു എന്നാണ് ഭൂരിപക്ഷം പേരും അഭിപ്രായപ്പെടുന്നത്. തിരികെ എത്തിയ ശേഷം ഇടതു-വലതു പ്രസ്ഥാനങ്ങൾ ഒരു പോലെ അദ്ദേഹത്തെ തീവ്രവാദത്തിന്റെ പ്രചാരകനാക്കി ചിത്രീകരിക്കാൻ ശ്രമിച്ചു.

തിരികെ എത്തിയ ശേഷം അദ്ദേഹം അഭിഭാഷകവൃത്തി പുനരാരംഭിച്ചു. നാസി യുദ്ധക്കുറ്റവാളി ക്ലോസ് ബാർബി, വെനിസ്വേലൻ വിപ്ലവകാരി കാർലോസ് ദി ജക്കാൾ , മുൻ ഇറാഖി ഉപപ്രാധാനമന്ത്രി താരീഖ് അസീസ്‌, പി.എഫ്.എൽ.പി നേതാവ് വാദി ഹദ്ദാദ്‌, മുൻ യൂഗോസ്ലേവ്യൻ നേതാവ് മിലോസെവിച്, കംബോഡിയൻ ഖമർറൂഷ് ഏകാധിപതി ഖിയു സംഫാൻ തുടങ്ങി നിരവധി പേർക്ക് വേണ്ടി അദ്ദേഹം വാദിച്ചു. കക്ഷികൾ പലരും കേസ് തോറ്റെങ്കിലും കേസിന് വൻ മാധ്യമശ്രദ്ധ ലഭിക്കാൻ അദ്ദേഹത്തിന്റെ വാദങ്ങൾ ഇടയാക്കി. 2011ൽ അദ്ദേഹത്തിൻറെ സഹപാഠിയായിരുന്ന ഖമർ റൂഷ് നേതാവ് ഖിയു സംഫാനുവേണ്ടി 86മത്തെ വയസ്സിൽ നടത്തിയ വാദങ്ങൾ പ്രോസിക്ക്യൂഷനെ വരെ അമ്പരപ്പിച്ചിരുന്നു. ഇതായിരുന്നു അദ്ദേഹത്തിൻറെ അവസാനത്തെ പ്രമുഖ കേസ്. 2004ലിൽ സദ്ദാം ഹുസൈന് വേണ്ടിയും വാദിക്കാൻ അദ്ദേഹം തയ്യാറെടുത്തിരുന്നു.

2007ൽ ടെറർസ് അഡ്വക്കേറ്റ് (terror's advocate) എന്ന പേരിൽ അദ്ദേഹത്തിൻറെ ജീവിത കഥ ആസ്പദമാക്കി ഫ്രഞ്ച് ഭാഷയിൽ ഒരു ഡോക്യുമെന്ററി പുറത്തിറങ്ങുകയുണ്ടായി


</doc>
<doc id="272898" url="https://ml.wikipedia.org/wiki?curid=272898" title="സാഗർമാഥാ ദേശീയോദ്യാനം">
സാഗർമാഥാ ദേശീയോദ്യാനം

കിഴക്കൻ നേപ്പാളിൽ സ്ഥിതിചെയ്യുന്ന ഒരു സംരക്ഷിത പ്രദേശമാണ് സാഗർമാഥാ ദേശീയോദ്യാനം(നേപ്പാളി: सगरमाथा राष्ट्रिय निकुञ्ज; ഇംഗ്ലീഷ്: Sagarmatha National Park). ലോകത്തിലെഏറ്റവും ഉയരംകൂടിയ കൊടുമുടിയായ എവറസ്റ്റ്‌ ഈ ഉദ്യാനത്തിന്റെ പരിതിയിലാണ് വരുന്നത്. എവറസ്റ്റ് കൊടുമുടി നേപ്പാളി ഭാഷയിൽ സഗർമാഥാ(सगरमाथा) എന്നാണ് അറിയപ്പെടുന്നത്.

1,148 ചതുരശ്ര കിലോമീറ്റർ(443 ചതുരശ്ര മൈൽ) വിസ്തൃതിയിൽ വ്യാപിച്ചിരിക്കുന്ന ഈ ഉദ്യാനം നേപ്പാളിലെ സോലുഘുംബു ജില്ലയിലാണ് സ്ഥിതിചെയ്യുന്നത്.

1976ലാണ് ഈ ദേശീയോദ്യാനം സ്ഥാപിതമായത്. 1979-ൽ നേപ്പാളിൽ നിന്നും ലോകപൈതൃക പട്ടികയിൽ ഇടം നേടിയ പ്രഥമ ദേശീയോദ്യാനമായി ഇത്.2002-ൽ 275ച.കി.മീ വിസ്തൃതിയുള്ള ഒരു ബഫർ മേഖലയും (Buffer Zone) ദേശീയോദ്യാനത്തിനോട് കൂട്ടിച്ചേർക്കപ്പെട്ടു.
1960കളുടെ ആരംഭം മുതൽക്കെ നേപ്പാളിലെ ഒരു വിനോദസഞ്ചാരകേന്ദ്രമായി സാഗർമാഥാ ദേശീയോദ്യാനം മാറിയിരുന്നു. 2003-ൽ ഏകദേശം 19,000ത്തോളം സഞ്ചാരികൾ ഇവിടം സന്ദർശിച്ചു എന്നാണ് കണക്ക്. നേപ്പാളിലെ ഒരു ഗോത്രവിഭാഗമായ ഷെർപ്പകൾ ഇവിടെ അധിവസിക്കുന്നുണ്ട്. 3500-ത്തോളം ഷെർപ്പകൾ സാഗർമാഥയ്ക്ക് സമീപമായി ഗ്രാമങ്ങളിലും താൽക്കാലിക വസതികളിലുമായി താമസിക്കുന്നുണ്ട്.

എവറസ്റ്റ്‌ കൊടുമുടി


</doc>
<doc id="272908" url="https://ml.wikipedia.org/wiki?curid=272908" title="ദ നെയിംസേക്ക്">
ദ നെയിംസേക്ക്

ഝുംപാ ലാഹിരിയുടെ പ്രഥമ നോവലാണ് ദി നെയിംസേക്ക്. ആദ്യം ഒരു നൊവെല്ല ആയി ദി ന്യു യോർക്കറിൽ പ്രസിധീകരിച്ചു പോന്ന കൃതി പിന്നീട് ഒരു മുഴുനീള നോവൽ ആയി പുസ്തക രൂപത്തില് 2003-ൽ പ്രസിധീകരിച്ചു. കൊൽക്കത്തയിൽ നിന്നും ബോസ്റ്റണിലേക്ക് മാറിത്താമസിച്ച ഒരു ഭാരതീയകുടുബം അഭിമുഖീകരിക്കേണ്ടി വന്ന സാമൂഹികവും ,വൈകാരികവും ,മതപരമായും മറ്റും ഉള്ള സംഘർഷങ്ങളാണ് ഈ കൃതിയുടെ ഇതിവൃത്തം .

തങ്ങൾക്കു സുപരിചിതമായ ചുറ്റുവട്ടം വിട്ടു മറ്റൊരിടത്തേക്കു ജീവിതം പറിച്ചുനടാൻ ശ്രമിച്ച ബംഗാളി കുടുംബത്തിന്റെ കഥയാണ് നോവലിൽ പ്രതിപാദിച്ചിരിക്കുന്നത്.

പ്രധാന കഥാപാത്രങ്ങൾ ആയ അഷിമയും ഭർത്താവ് അശോകും ഭാരതത്തിലെ കൊൽക്കത്ത വിട്ടു അമേരിക്കയിലെ ബോസ്റ്റണിൽ താമസമാക്കുന്നതു മുതലാണ് കഥ തുടങ്ങുന്നത്. ചില പ്രത്യേക സാഹചര്യത്തിൽ അവരുടെ ആദ്യത്തെ പുത്രന് "ഗോഗോൾ" എന്നു നാമകരണം ചെയ്യേണ്ടതായി വരുന്നു. ഈയൊരു സംഭവം അവന്റെ ജീവിതത്തിലുടനീളം അവനെ വേട്ടയാടുന്നു.

1968-ൽ, നവവധുവായ അഷിമ ഗാംഗുലി തന്റെ ആദ്യത്തെ കുഞ്ഞിനു ജന്മം നലകാന് മസാച്യുസെറ്റ്സിലെ ഒരു ആശുപത്രിയിൽ ഒരുങ്ങുകയാണ്. അവളുടെ ഭർത്താവ് അശോക് എം. ഐ .ടിയിലെ എഞ്ചിനീയറിങ്ങ് വിദ്യാർത്ഥിയാണ്. അമേരിക്കയിൽ പുതുതായതിനാൽ അഷിമയ്ക്ക് ഒരുപാട് വേവലാതികൾ ഉണ്ട്. അങ്ങു കൊൽക്കത്തയിലൽ വച്ചായിരുന്നു പ്രസവം എങ്കില് അവളെ ശുശ്രൂഷിക്കാനും പരിചരിക്കാനും ബന്ധുമിത്രാദികൾ അവളുടെ കൂടെ ഉണ്ടായിരുന്നേനെ, പക്ഷെ ഇവിടെ അവൾ തനിച്ചാണ്. പ്രസവം സുഖകരമായി നടന്നു . ഒടുവിൽ നവ ശിശുവിനെയും കൊണ്ട് ആശുപത്രി വിടാനൊരുങ്ങുമ്പൊഴാണ് ആശുപത്രി രേഖകളിൽ കുഞ്ഞിന്റെ ഔദ്യോഗികനാമം രേഖപ്പെടുത്തേണമെന്ന് അവരറിയുന്നത്.

പരമ്പരാഗതമായി കൊൽക്കത്തയിൽ മുതിർന്നവരാണ് കുഞ്ഞിനു നാമകരണം ചെയ്യുക. കുഞ്ഞിനിടുവാനായി പേരെഴുതി ഒരു കത്തു അഷിമയുടെ മുത്തശ്ശി അയച്ചിരുന്നെങ്കിലും ആ കത്തു ഒരിക്കലും അഷിമക്കു ലഭിക്കുന്നില്ല ,അടുത്ത കത്തെഴുതുന്നതിനു മുന്നെ മുത്തശ്ശി മരണപ്പെട്ടു പോവുന്നു. അതെത്തുടർന്നു അശൊക് നിർദ്ദേശിക്കുന്ന പേരാണ് "ഗോഗോൾ". തന്റെ പ്രിയപ്പെട്ട എഴുത്തുകാരനായ നിക്കൊളായ് ഗോഗോളിൽ നിന്നും കടം കൊണ്ടതാണ് "ഗോഗോൾ" എന്ന പേര്. തന്റെ യൗവനദശയിൽ നടന്ന ഒരു തീവണ്ടി ദുരന്തത്തിൽ മരണം മുന്നില് കണ്ട അശോക്, അപകടം നടക്കുന്നേരം വായിച്ചു കൊണ്ടിരുന്നതു ഗോഗോളിന്റെ പ്രസിദ്ധമായ ചെറുകഥ "ദി ഓവർക്കോട്ട്" ആയിരുന്നു. അവശിഷ്ടങ്ങൾക്കിടയിൽപ്പെട്ടുപോയ അശോക് രക്ഷാപ്രവർത്തനത്തിനു വന്നവരുടെ ശ്രദ്ധ തന്നിലേക്കാകർഷിച്ചത് തന്റെ കൈയിലുള്ള പുസ്തകത്തിലെ താളുകൾ ഉപയോഗിച്ചു ശബ്ദം ഉണ്ടാക്കിയാണു. അതിനാൽ ഈ പേരിനോട് അശോകിനു ഒരു പ്രത്യേക മമത ഉണ്ട്.

വിദ്യാലയത്തിൽ ചേർക്കാൻ പോയപ്പോൾ ഗൊഗോളിന്റെ രക്ഷിതാക്കൾ അവന്റെ പേരു "നിഖിൽ" എന്നാക്കി രേഖപ്പെടുത്താൻ പ്രധാനാദ്ധ്യപകയോട് അഭ്യർത്ഥിക്കുകയുണ്ടായി പക്ഷെ കുഞ്ഞു ഗൊഗോലിന്റെ താത്പര്യ പ്രകാരം "ഗൊഗോള്" എന്ന നാമം മാറ്റിയില്ല. പക്ഷെ മുതിർന്നു വരുമ്പോഴേക്ക് ഗൊഗോൾ തന്റെ നാമം വെറുക്കാൻ തുടങ്ങി. ഒടുവിൽ കോളേജിൽ ചേരുന്നതിനു മുന്നെ അവൻ തന്റെ പേര് നിയമപരമായി "നിഖിൽ" എന്നാക്കി. പേരിലെ മാറ്റത്തിലൂടെ അവന് തന്റെ സ്വത്വത്തെ തന്നെ മാറ്റാന് ആഗ്രഹിച്ചു. മരിജ്വാന വലിച്ചും പലരുമായും ബന്ധം സ്ഥാപിച്ചും അവന് അടിമുടി അമേരിക്കക്കാരന് ആവാൻ ശ്രമിച്ചു കൊണ്ടിരുന്നു. ഇതു തന്റെ കുടുംബവുമായുള്ള ദൂരം വളർത്തി.

ഒരു തവണ തന്റെ വീട്ടിലേക്കു വരുന്ന വഴി, അവന്റെ തീവണ്ടി ചെറിയൊരു അപകട കാരണം വൈകിയെത്തുവാന് ഇടവരുന്നു. ഈ വാർത്ത കേട്ട അശോക് അസ്വസ്ഥനാകുന്നു. ഗൊഗോൾ എന്ന പേരു വരാൻ ഇടയാക്കിയ തീവണ്ടി അപകടത്തെപ്പറ്റി അശോക് തന്റെ മകനോടു പറയുന്നു. ഇതു കേട്ടു അസ്വസ്ഥനാകുന്ന നിഖിൽ, തന്റെ പേരു മാറ്റിയതിൽ അതിയായി പശ്ചാത്തപിക്കുന്നു. മുന്നെ തന്നെ ഇക്കാര്യം അറിയിക്കാത്തതിൽ അശോകിനൊടു കുപിതനാകുന്നു. എന്നാൽ മുന്നെ താന് ഇതു മകനോടു പറയാന് തുനിഞ്ഞതാണെങ്കിലും അതു മനസ്സിലാക്കാൻ നിഖിൽ തയ്യാറായിരുന്നില്ലെന്നു തോന്നിയതിനാലാണു പറയാതിരുന്നതെന്നു അശോക് അറിയിക്കുന്നു.

ബിരുദമെടുത്തതിനു ശേഷം നിഖില് ന്യൂയോർക്കിൽ ഒരു ജോലി സമ്പാദിക്കുകയും താമസം അവിടുത്തേക്കു മാറ്റുകയും ചെയ്യുന്നു. അവിടെ വച്ചു അവന് മാക്സിൻ എന്ന യുവതിയുമായി പ്രണയത്തിലാകുന്നു. ഉടനെ തന്നെ താമസം അവളുടെ വീട്ടില് അവളുടെ കുടുംബത്തോടു കൂടി മാറുന്നു.

നിഖിൽ മാക്സിനെ അവന്റെ വീട്ടുകാർക്കു പരിചയപ്പെടുത്തുന്നു. എന്നല് അഷിമയ്ക്കു ഈ ബന്ധം ഒട്ടും ഇഷ്ടമല്ലായിരുന്നു. ഇതു അധിക കാലം നീണ്ടു നിൽക്കില്ല എന്നു ഉറപ്പു പറഞ്ഞു ആശ്വസിക്കുന്നു. ഈ ഒരു സംഭവം നടന്നു അധിക നാളു കഴിയും മുമ്പെ അശോക് ഒഹായോവിൽ പഠിപ്പിച്ചു കൊണ്ടിരിക്കെ ആകസ്മിമകായി മരണപ്പെടുന്നു. അച്ഛന്റെ ചിതാഭസ്മം സ്വീകരിക്കാന് ഒഹിയോവില് പോയി തിരിച്ചു വന്ന നിഖിൽ തന്റെ കുടുംബവുമായി കൂടുതൽ സമയം ചിലവഴിക്കാൻ ആഗ്രഹിക്കുന്നു. ഇതെ തുടർന്നു മാക്സിനുമായി തെറ്റിപ്പിരിയുന്നു.

അമ്മയുടെ നിർബന്ധപ്രകാരം നിഖിൽ പിന്നീട് മൌഷമി എന്ന ബംഗാളി പെൺകുട്ടിയെ പരിചയപ്പെടുകയും തുടർന്നു അവളുമായി പ്രണയത്തിലാവുകയും കല്യാണം കഴിക്കുകയും ചെയ്യുന്നു.പക്ഷെ കല്യാണത്തിനു ശേഷം മൌഷമി തന്റെ പഴയ സുഹൃത്ത് ഗ്രഹാമുമായി പ്രണയത്തിലാകുന്നു. നിഖിൽ മൌഷമിയുമായുമുള്ള ബന്ധം ഉപേക്ഷിക്കുന്നു. തന്റെ സഹോദരി സോണിയ, ബെൻ എന്ന അമേരിക്കന് യുവാവുമായുമുള്ള വിവാഹ ബന്ധത്തിനൊരുങ്ങുന്നു. അതോടെ വല്ലാത്തൊരു ഏകാന്തത നിഖിലിനെ മൂടുന്നു. നിഖിൽ, ഗൊഗൊൾ എന്ന നാമം അഗീകരിക്കാൻ തയ്യാറാവുന്നു. തന്റെ അച്ഛൻ വളരെ വർഷങ്ങൾക്കു മുന്നെ തനിക്കു സമ്മാനിച്ച ഗൊഗോളിന്റെ കഥാ സംഹാരം വായിക്കാനൊരുങ്ങുന്നു.

മീരാ നായർ ഈ നോവലിനെ ആധാരമാക്കി എടുത്ത ഇതെ പേരിലുള്ള സിനിമ 2006 മാർച്ചിൽ അമേരിക്ക , കാനഡ, ബ്രിട്ടന് , ഇന്ത്യ എന്നിവിടങ്ങളിൽ പ്രദർശനത്തിനെത്തി.

സമനാമി എന്ന പേരില് ഈ നോവല് ബംഗാളിയിൽ പരിവർത്തനം ചെയ്തു.


</doc>
<doc id="272910" url="https://ml.wikipedia.org/wiki?curid=272910" title="പരിയാരം ആയുർവേദ മെഡിക്കൽ കോളെജ്">
പരിയാരം ആയുർവേദ മെഡിക്കൽ കോളെജ്

കേരളത്തിലെ കണ്ണൂർ ജില്ലയിലെ പരിയാരം എന്ന സ്ഥലത്ത് സ്ഥിതി ചെയ്യുന്ന ആയുർവേദ മെഡിക്കൽ കോളേജ് ആണ്‌ പരിയാരം ആയുർവേദ മെഡിക്കൽ കോളേജ്. സഹകരണ മേഖലയിൽ പ്രവർത്തിക്കുന്ന ഈ മെഡിക്കൽ കോളേജ് കണ്ണൂർ നഗരത്തിൽ നിന്നും 31 കിലോമീറ്ററും പയ്യന്നൂരിൽ നിന്നും 10 കിലോമീറ്ററും അകലെയായി ദേശീയപാത 17-ൽ സ്ഥിതി ചെയ്യുന്നു.


</doc>
<doc id="272918" url="https://ml.wikipedia.org/wiki?curid=272918" title="മഹാഭാരതം (2013 ടെലിവിഷൻ പരമ്പര)">
മഹാഭാരതം (2013 ടെലിവിഷൻ പരമ്പര)

മഹാഭാരതത്തെ ദൃശ്യവൽക്കരിച്ച് 2013-ൽ നിർമിച്ച ഒരു പരമ്പരയാണ് ഇത്.സ്വസ്തിക് പിക്ചേർഴ്സ്ആണ് ഈ പരമ്പരയുടെ നിർമ്മാതാക്കൾ. സൗരബ് രാജ് ജെയ്ൻ (ശ്രീകൃഷ്ണൻ), ഷഹീർ ഷെയ്ഖ് (അർജ്ജുനൻ), പൂജാ ശർമ (ദ്രൗപതി), ആരവ് ചൗധരി (‌ഭീഷ്മർ) തുടങ്ങിയവർ പരമ്പരയിലെ പ്രധാനകഥാപാത്രങ്ങളെ അവതരിപ്പിക്കുന്നു.. ദേവ്ദത്ത് പട്നായിക് രചന നിർവ്വഹിച്ചിരിക്കുന്ന ഈ പരമ്പര ആദ്യമായി സംപ്രേഷണം ചെയ്തത് 2013 സെപ്റ്റംബർ 16-ന് ഹിന്ദി ടെലിവിഷൻ ചാനലായ സ്റ്റാർ പ്ലസിലായിരുന്നു.. പിന്നീട് മലയാളത്തിലെക്ക് മൊഴിമാറ്റം വരുത്തി ഏഷ്യാനെറ്റിലും മഹാഭാരതം സംപ്രേഷണം ചെയ്തുവരുന്നു. മലയാളത്തെകൂടാതെ തമിഴ്, ബാംഗ്ല, മറാഠി തുടങ്ങിയ ഭാഷകളിലേക്കും ഈ പരമ്പര മൊഴിമാറ്റം ചെയ്തിരിക്കുന്നു. ഓസ്കാർ പുരസ്കാര ജേതാവുകൂടിയായ ഭാനു അത്തയ്യയാണ് ഈ പരമ്പരയ്ക്കവശ്യമായ വസ്ത്രാലങ്കാരം നിർവഹിച്ചിരിക്കുന്നത്. സ്റ്റാർ പ്ലസ്സിൽ കാണിക്കുന്ന പരമ്പരയുടെ അവസാന എപ്പിസോഡ് 16 ആഗസ്റ്റ്‌ 2014ൽ സംപ്രേഷണം ചെയ്തു. 

ധൃതരാഷ്ട്ര പുത്രരായ കൗരവരുടേയും പാണ്ഡു പുത്രരായ പാണ്ഡവരുടേയും കഥയാണ് മഹാഭാരതം. പാണ്ഡവ-കൗരവരുടെ ശത്രുതയും, അവർതമ്മിൽ ഉണ്ടായ യുദ്ധവും, ആര്യവർത്തത്തിൽ ധർമ്മത്തിന്റെ പുനഃസ്ഥാപനവുമാണ് ഈ കഥയുടെ പ്രധാന ഇതിവൃത്തം. 


</doc>
<doc id="272940" url="https://ml.wikipedia.org/wiki?curid=272940" title="ബിജു പട്നായിക്">
ബിജു പട്നായിക്

രണ്ടു പ്രാവശ്യം ഒഡീഷയുടെ മുഖ്യമന്ത്രിയായിരുന്ന രാഷ്ടീയപ്രവർത്തകനായിരുന്നു ബിജു പട്നായിക് (ഒറിയ:ବିଜୁ ପଟ୍ଟନାୟକ; 5 മാർച്ച് 1916 – 17 ഏപ്രിൽ 1997).
അശാലതാ പട്നായിക്കിന്റെയും ലക്ഷ്മീനാരായണിന്റെയും മകനായി, 1916 മാർച്ച് 17-ന് ബിജു പട്നായിക് കട്ടക്കിൽ ജനിച്ചു. ഒഡിഷയിലെ റാവെൻഷാ കൊളേജിലാണു അദ്ദേഹം പഠിച്ചത്. പൈലറ്റ് ആകാനുള്ള താല്പര്യം കാരണം അദ്ദേഹം പഠനം പാതി വഴി ഉപേക്ഷിച്ച് വ്യോമയാന പരിശീലനത്തിനായി ചേർന്നു. ആദ്യം സ്വകാര്യ വിമാനങ്ങളിൽ പറക്കാൻ തുടങ്ങിയ അദ്ദേഹം, രണ്ടാം ലോക മഹാ യുദ്ധത്തിന്റെ ആരംഭത്തിൽ, റോയൽ ഇന്ത്യൻ എയർഫോഴ്സിൽ ചേരുകയും വ്യോമ ഗതാഗത കമാന്റിന്റെ പ്രധാനി ആവുകയും ചെയ്തു. ഈ സേവനത്തിൽ ഇരിക്കുമ്പോൾ തന്നെ ദേശീയ പ്രസ്ഥാനങ്ങളിൽ ആകൃഷ്ടനാവുകയും, വ്യോമയാന ഗതാഗത സൗകര്യങ്ങൾ ഉപയോഗിച്ചു ഇന്ത്യൻ പട്ടാളക്കാർക്കു അന്നത്തെ രഹസ്യ വിവരങ്ങൾ കൈമാറുകയും ചെയ്തു.അന്നത്തെ അച്ചുതണ്ടു ശക്തികൾക്കെതിരായി യുദ്ധം ചെയ്യുകയും,ആയതിനാൽ അദ്ദേഹത്തിന് 2 വർഷം മാത്രമെ ജയിലിൽ കഴിയേണ്ടി വന്നുള്ളൂ.സ്വതന്ത്രഭാരതത്തിലും അദ്ദേഹം വ്യോമയാനങ്ങൾ പറത്തിയിട്ടുണ്ട്.

ഭാരതീയ സ്വാതന്ത്ര്യ സമര സമയത്ത് ജവഹർലാൽ നെഹ്രുവുമായി അദ്ദേഹം സമ്പർക്കം പുലർത്തിയിരുന്നു. അദ്ദേഹം നെഹ്രുവിന്റെ വിശ്വസ്ത സുഹൃത്തുക്കളിൽ ഒരാളായിരുന്നു. പ്രാചീന കാലം മുതലേ ഇന്ത്യയുമായി പരമ്പരാഗത ബന്ധമുണ്ടായിരുന്ന ഇന്തോനേഷ്യൻ ജനതയുടെ സ്വാതന്ത്യസമരങ്ങളോട് നെഹ്രൂവിന് വലിയ സഹാനുഭൂതിയുണ്ടായിരുന്നു. ജപ്പാൻകാർ കീഴടക്കുന്നതിനു മുൻപു ഇന്തോനേഷ്യ 1816 മുതൽ 1941 വരെ ഡച്ചുകാരുടെ കീഴിലായിരുന്നു.രണ്ടാം ലോകമഹായുദ്ധത്തിൽ ജപ്പാൻ തകർന്നപ്പോൾ,1945, ആഗസ്റ്റ് 17 ന് ഇന്തോനേഷ്യൻ സ്വാതന്ത്ര്യസമരനേതാക്കൾ ഇന്തോനേഷ്യയുടെ സ്വാതന്ത്ര്യം പ്രഖ്യാപിച്ചു. ഡച്ച് ഗവണ്മെന്റ് തങ്ങളുടെ അധികാരം തിരിച്ചുപിടിക്കാൻ ശ്രമങ്ങൾ ആരംഭിച്ചു.പ്രസിഡന്റ് സുഹാർത്തോവിന്റെ ഗവണ്മെന്റ് ഇതിനെതിരെ വൻപിച്ച പ്രചാരണം തുടങ്ങി. 1945 നവംബർ 14ന് ഇന്തോനേഷ്യൻ പ്രധാനമന്ത്രിയായിത്തീർന്ന സ്ജഹ്രീർ, സുകർണോയുടെ വിശ്വസ്തനായിരുന്നു. ആ സമയം ഇന്ത്യയുടെ ഇടക്കാല സർക്കാരിലെ വിദേശകാര്യമന്ത്രിയായിരുന്നു,നെഹ്രു. 1946ൽ അരി, തുണി, കൃഷിഉപകരണങ്ങൾ, ടയർ എന്നിവ ഇന്തോനേഷ്യക്കു നൽകാൻ ഇന്ത്യാ ഗവണ്മെന്റുമായി ധാരണയായി.
1947 മാർച്ച് 23-ന് നെഹ്രു 22 ഏഷ്യൻ രാജ്യങ്ങളുടെ ഒരു സമ്മേളനം വിളിച്ചുകൂട്ടി. ഏഷ്യൻ രാജ്യങ്ങളുടെ ആദ്യ കൂട്ടായ്മയായിരുന്നു,ഇത്. സ്ജഹ്രീർ, ഇതിലെ പ്രത്യേകം ക്ഷണിക്കപ്പെട്ട അതിഥിയായിരുന്നു. ഡച്ചുകാരുമായി ഇന്തോനേഷ്യൻ ഗവണ്മെന്റ് ഉടമ്പടി ഒപ്പു വച്ചിരുന്നെങ്കിലും അവർ തുടരെത്തുടരെ ഇന്തോനേഷ്യയിൽ കുഴപ്പങ്ങൾ സൃഷ്ടിച്ചുവന്നു. അവസാനം, 1947 ജൂലൈ 21-നു ഡച്ചുകാർ ഇന്തോനേഷ്യയിൽ വലിയ തോതിൽ ആക്രമണമാരംഭിച്ചു. പെട്ടെന്നു തന്നെ പ്രസിഡന്റ് സുഹാർത്തൊ, സ്ജഹ്രീറിനെ കണ്ട് ഉടനെ രാജ്യം വിടുവാനും ലോകം മുഴുവനും സഞ്ചരിച്ചു ഡച്ചുകർക്കെതിരായി അഭിപ്രായരൂപീകരണം നടത്താനും, തങ്ങളുടെ സുഹൃദ് രാജ്യങ്ങളെ സ്ഥിതി ബോധ്യപ്പെടുത്തി ഐക്യരാഷ്ട്ര സഭയ്ക്കു മുന്നിൽ പ്രശ്നം ഉയർത്തിക്കൊണ്ടുവരാനും ആജ്ഞ നൽകി. അദ്ദേഹം പക്ഷേ രാജ്യ വിട്ടു പുറത്തുവരാൻ ശ്രമിച്ചെങ്കിലും ഇന്തോനേഷ്യയുടെ കര വായു മേഖലകളെല്ലാം ഡച്ചു നിയന്ത്രണത്തിലായിരുന്നതിനാൽ കഴിഞ്ഞില്ല.

ഈ പ്രതിസന്ധിയിൽ നെഹ്രു ഇന്തോനേഷ്യയെ സഹായിക്കാൻ തയാറായി.അദ്ദേഹം തന്റെ വിശ്വസ്തനും ആത്മസുഹൃത്തുമായ ബിജു പട്നായിക്കിനെ ഈ ജോലി ഏൽപ്പിച്ചു. പ്രഗല്ഭനായ വൈമാനികനും സാഹസികകൃത്യങ്ങൾക്കു തല്പരനുമായിരുന്നു അദ്ദേഹം, ബിജു പട്നായിക്ക് പെട്ടെന്നു തന്നെ പ്രവർത്തിച്ചു. ചരിത്രം വായിച്ചതിൽ നിന്നും കലിംഗവും ഇന്റോനേഷ്യയുമായി പ്രാചീനകാലം തൊട്ടേയുള്ള സംസ്കാരികമായ ബന്ധം അദ്ദേഹത്തിനു ബോധ്യമായിരുന്നു. ഇന്റോനേഷ്യയുടെ ചരിത്രത്തിലെ നിർണ്ണായകമായ സമയത്ത് അവരെ സഹായിക്കാൻ അദ്ദേഹം തയാറായി. അദ്ദേഹം നേരെ ജാവയിലേക്കു തന്റെ ഡെക്കോട്ട വിമാനത്തിൽ പറന്നു. ജാവ ദ്വീപിൽ നിന്നും സുൽത്താൻ സ്ജഹ്രീറിനെ 1947 ജൂലൈ 22നു കയറ്റി ജൂലൈ 24നു സിംഗപ്പൂർ വഴി ഇന്ത്യയിലെത്തിച്ചു. അവസാനം സ്ജഹ്രീർ തന്റെ ദൗത്യം പൂർത്തിയാക്കി. അദ്ദേഹത്തിന്റെ ഈ സാഹസകൃത്യത്തിനു ഇന്തോനേഷ്യൻ സർക്കാർ തങ്ങളുടെ രാജ്യത്തിന്റെ ബഹുമാന്യ പൗരത്വം നൽകി ആദരിക്കുകയും, അത്യപൂർവമായി മാത്രം വിദേശികൾക്ക് നൽകിവരുന്ന, അവരുടെ ഏറ്റവും വലിയ ബഹുമതിയായ 'ഭൂമിപുത്ര' ബിജു പട്നായകിനു സമ്മാനിക്കുകയും ചെയ്തു.1996-ൽ ഇന്തോനേഷ്യ തങ്ങളുടെ സ്വാതന്ത്ര്യത്തിന്റെ അൻപതാം വർഷികാഘോഷസമയത്ത്, ബിജു പട്നായകിന് അവിടുത്തെ ഏറ്റവും ഉയർന്ന ദേശീയ പുരസ്കാരമായ 'ബിന്താങ് ജാസു ഉതമ' നൽകി ആദരിച്ചു.

കലിംഗ എന്ന പേരിൽ അദ്ദേഹം അനേകം സംരംഭങ്ങൾ തുടങ്ങി. 1951ൽ അദ്ദേഹമാണു കലിംഗ പ്രൈസ് ഏർപ്പെടുത്തിയത്. ശാസ്ത്ര സങ്കേതിക വിദ്യകൾ ജനകീയമാക്കുന്നവർക്കു നൽകുന്ന സമ്മാനമാണിത്. യുനെസ്കോയാണ് ഈ സമ്മാനം നൽകിവരുന്നത്.

ഫുട്ബാളിൽ കലിംഗ കപ്പ് ഏർപ്പെടുത്തിയതും അദ്ദേഹമായിരുന്നു.
ഗ്യാൻ പട്നായകിനെ അദ്ദേഹം വിവാഹം കഴിച്ചു. മകൻ നവീൻ പട്നായിക് ആണു ഇപ്പോഴത്തെ ഒഡിഷ മുഖ്യമന്ത്രി. മകൾ ഗീതാമെഹ്ത ഒരു ഇംഗ്ലീഷ് എഴുത്തുകാരിയാണ് .മൂത്ത മകൻ പ്രെം പട്നായിക് ഒരു വ്യവസായിയും ആകുന്നു.



</doc>
<doc id="272950" url="https://ml.wikipedia.org/wiki?curid=272950" title="വെള്ളക്കറുപ്പൻ പരുന്ത്">
വെള്ളക്കറുപ്പൻ പരുന്ത്

പരുന്ത് വംശത്തിൽ പെടുന്ന ഒരു ദേശാടന പക്ഷിയാണ് വെള്ളക്കറുപ്പൻ പരുന്ത് , അല്ലെങ്കിൽ വെള്ളിക്കറുപ്പൻ (ഇംഗ്ലീഷ്:Booted Eagle, ശാസ്ത്രീയനാമം:"Hieraaetus pennatus"). ഒരു ഇടത്തരം ഇരപിടിയൻ പക്ഷിയാണ്. 46 സെ.മീ നീളമുണ്ട്. ചിറകിന്റെ വലിപ്പം 120 സെ.മീ ആണ്. 

ഇത് തെക്കേ യൂറോപ്പ്, വടക്കേ അമേരിക്ക, ഏഷ്യ മുഴുവനും പ്രജനനം നടത്തുന്നു. ഇതൊരു ദേശാടനപക്ഷിയാണ്. ഒന്നോ രണ്ടോ മുട്ടകൾ മരത്തിൽ കെട്ടിയ കൂട്ടിലിടും. 

ചിറകിലേയും തോളിലേയും വെള്ള അടയാളങ്ങൾ.ശ്രീലങ്കയിലെ ബുണ്ടാലയിൽ.
ഇവ സ്വന്തം തൂക്കത്തിന്റെ അഞ്ചിരട്ടി തൂക്കമുള്ള സസ്തനികൾ, ഉരഗങ്ങൾ, പക്ഷികൾ എന്നിവയെ വേട്ടയാടുന്നു.
പൂവന് 510-770 തൂക്കം വരും. പിട 950-1000ഗ്രാം തൂക്കം വരും.



</doc>
<doc id="272951" url="https://ml.wikipedia.org/wiki?curid=272951" title="ചെമ്പൻ എറിയൻ">
ചെമ്പൻ എറിയൻ

ചെമ്പൻ എറിയനെ ഇംഗ്ലീഷിൽ Rufous-bellied Hawk-Eagle എന്നു പറയുന്നു. ശസ്ത്രീയ നാമം "Lophotriorchis kienerii" എന്നാണ്. ഇതൊരു ഇരപിടിയൻ പക്ഷിയാണ്. 

ചെമ്പിച്ച നിറത്തിലുള്ള അടിവശവും ചിറകുമൂടികളും. കഴുത്തിലും നെഞ്ചിലും വെള്ള നിറം. പിടയ്ക്ക് അല്പം വലിപ്പം കൂടും. തൂവലുകൾ മൂടിയ കാലാണ് ഉള്ളത്. വാലിന് ഇരുണ്ട വരകളുണ്ട്. 
കുന്നുകളും കാടുകളും ഉള്ളിടത്ത് കാണപ്പെടുന്നു. പശ്ചിമഘട്ടത്തിൽ കാണുന്നു. ഹിമാലയത്തിൽ നേപ്പാൾ മുതൽ ആസാം വരേയും. പൂർവഘട്ടത്തിലും കാണുന്നുണ്ട്. കൂടാതെ ശ്രീലങ്ക, മ്യാന്മാർ. തായ്‌ലന്റ്, ഇന്തോനേഷ്യ,സുമാത്ര, ബോർണിയോ, ഫിലിപ്പീൻസ് എന്നിവിടങ്ങളിലും കാണുന്നു.


</doc>
<doc id="272952" url="https://ml.wikipedia.org/wiki?curid=272952" title="കിന്നരിപ്പരുന്ത്">
കിന്നരിപ്പരുന്ത്

ആക്സിപിട്രിഡൈ കുടുംബത്തിൽപ്പെട്ട ഒരു ഇരപിടിയൻ പക്ഷിയാണ് കിന്നരിപ്പരുന്ത്. കിന്നരിപ്പരുന്തിന് ഇംഗ്ലീഷിൽ Changeable Hawk-Eagle എന്നും Crested Hawk-Eagle എന്നും പേരുകളുണ്ട്. ശാസ്ത്രീയ നാമം "Nisaetus cirrhatus" എന്നാണ്. ഇതൊരു ഇര പിടിയൻ പക്ഷിയാണ്. 

ഇന്ത്യൻ ഉപഭൂഖണ്ഡത്തിൽ ഇന്ത്യയിലും ശ്രീലങ്കയിലും കാണുന്നു. ഹിമാലയത്തിന്റെ തെക്കുകിഴക്കെ അതിരുതൊട്ട് തെക്കു കിഴക്കെ ഏഷ്യയിലും ഇന്തോനേഷ്യവരേയും ഫിലിപ്പീൻസിലും കാണുന്നു. 

മരത്തിൽ കമ്പുകൾ കൊണ്ടുണ്ടാക്കിയ കൂട്ടിൽ ഒരു മുട്ടയിടുന്നു. 

60-72 സെ.മീ നീളമുണ്ട്.ചിറകിന് 127- 138 സെ.മീ നീളമുണ്ട്. തൂക്കം 1.2 കി.ഗ്രാം മുതൽ 1,9 കി.ഗ്രാം വരെയാണ്. മുകളിൽ തവിട്ടു നിറം. പറക്കൽ ചിറകുകളുടെ അടിവശവും വാലും വെള്ളയും വരകളോട് കൂടിയതുമാണ്. കഴുത്തിൽ കറുത്ത വരകളുണ്ട്. നെഞ്ചിൽ തവിട്ടു വരകളുണ്ട്. പൂവൻ പിടയേക്കാൾ 15% ചെറുതാണ്. 

ഇവ സസ്തനികളേയും ഉരഗങ്ങളേയും പക്ഷികളേയും ഇരയാക്കും. കാടിന്നടുത്തുള്ള തുറസ്സായ സ്ഥലത്തുള്ള ഉയർന്ന മരക്കൊമ്പിൽ ഇരയെ കാത്തിരിക്കും. കാട്ടിൽ നിന്നും പുറത്തു വരുന്ന ഇരയെ നഖം കൊണ്ട് പിടിച്ച് ഉയരും. 
ഡിസംബർ മുതല് ഏപ്രിൽ വരെയാണ് മുട്ടയിടുന്ന കാലം. ഉയർന്ന കാട്ടുമരത്തിൽ കമ്പുകൾകൊണ്ട് ഉയർത്തിയുണ്ടാക്കിയ കൂട്ടിൽ പച്ചില വിരിച്ചിരിയ്ക്കും. ചാരനിറം കലർന്ന വെള്ള നിറത്തിലുള്ള ഒരു മുട്ടയിടും. അടയാളങ്ങളില്ലാത്തതാണ് മുട്ട. ചിലപ്പോൾ പരന്ന ഭാഗത്ത് ചുവപ്പു രാശിയുള്ള അടയാളം ഉണ്ടാവാറുണ്ട്.



</doc>
<doc id="272975" url="https://ml.wikipedia.org/wiki?curid=272975" title="സാക്രി">
സാക്രി

സാക്രി () മഹാരാഷ്ട്ര സംസ്ഥാനത്ത് ധുലെ ജില്ലയിൽ നാസിക് ഡിവിഷനു കീഴിൽ ഉള്ള ഒരു ചെറു പട്ടണവും, താലൂക്ക് കേന്ദ്രവുമാകുന്നു. ഈ പട്ടണം പൺഝാര-കാൺ എന്ന നദീ തീരത്ത് സ്ഥിതി ചെയ്യുന്നു. സാക്രി എന്ന പേരിൽ മറ്റൊരു സ്ഥലം ബീഹാർ സംസ്ഥാത്തിൽ സ്ഥിതി ചെയ്യുന്നു. ധുലെയിൽ നിന്നും 55 കി. മി. ഉം നന്ദുർബാറിൽ നിന്നും 45 കി. മീ. ദൂരത്തിൽ ഈ നഗരം സ്ഥിതി ചെയ്യുന്നു. ദേശീയപാത 6 (ഹസിരാ - കൊൽകാത്താ) ഈ പട്ടണത്തിലൂടെ കടന്നുപോകുന്നു. ഇവിടെ ഹിന്ദു, ബുദ്ധ, മുസ്ലീം ജനവിഭാഗങ്ങൾ കൂടുതലായി വസിക്കുന്നു.

</doc>
<doc id="272980" url="https://ml.wikipedia.org/wiki?curid=272980" title="കാഠ്മണ്ഡു താഴ്വര">
കാഠ്മണ്ഡു താഴ്വര

നേപ്പാളിലെ ഒരു ഭൂപ്രദേശമാണ് കാഠ്മണ്ഡു താഴ്വര (നേപ്പാളി: काठमाडौँ उपत्यका). ചരിത്രപരമായി വളരെയധികം പ്രാധാന്യമുള്ള ഒരു പ്രദേശമാണിത്. 130-ലധികം സ്മാരകങ്ങളും അനവധി തീർത്ഥാടന കേന്ദ്രങ്ങളും ഇന്നിവിടെയുണ്ട്. ഇവിടത്തെ 7 പ്രത്യേക കേന്ദ്രങ്ങൾക്ക് യുനെസ്കോ ലോകപൈതൃക സ്ഥാന പദവി നൽകിയിരിക്കുന്നു.

നേപ്പാളിലെ ഏറ്റവും വികസിതവും ജനസാന്ദ്രവുമായ ഈ താഴ്വര ഒരു മുഖ്യ സാമ്പത്തിക കേന്ദ്രവും വിനോദസഞ്ചാരകേന്ദ്രവുമാണ്.

കാഠ്മണ്ഡു, ലളിത്പുർ, ഭക്തപുർ എന്നീ ജില്ലകളിലായ് വ്യാപിച്ചിരിക്കുന്ന കാഠ്മണ്ഡു താഴ്വരയുടെ വിസ്തീർണ്ണം 220 ചതുരശ്ര മൈൽ ആണ്. ഭാഗ്മതിയാണ് ഈ താഴ്വരയിലൂടെ ഒഴുകുന്ന ഒരു പ്രധാന നദി.കാഠ്മണ്ഡു മെട്രോപൊളിറ്റൻ സിറ്റി ഏരിയ, ലളിത്പുർ സബ് മെട്രോപൊളിറ്റൻ ഏരിയ തുടങ്ങിയ നഗരഭാഗങ്ങളും ഈ താഴ്വരയുടെ ഭാഗമാണ്. നേപ്പാളിന്റെ സാംസ്കാരിക-രാഷ്ട്രീയ കേന്ദ്രമാണ് കാഠ്മണ്ഡു താഴ്വര. 1979-ലാണ് യുനെസ്കോ ഈ പ്രദേശത്തിന് ലോകപൈതൃക പദവി നൽകിയത്.

ഇവിടത്തെ ചില പ്രധാന പൈതൃക കേന്ദ്രങ്ങളാണ്: 



</doc>
<doc id="272988" url="https://ml.wikipedia.org/wiki?curid=272988" title="ഉമ്പർനാട ധർമ്മശാസ്താക്ഷേത്രം">
ഉമ്പർനാട ധർമ്മശാസ്താക്ഷേത്രം

ഉമ്പർനാട് ശ്രീധർമ്മ ശാസ്താക്ഷേത്രം മാവേലിക്കരയിലെ പ്രസിദ്ധ അയ്യപ്പക്ഷേത്രങ്ങളിൽ ഒന്നാണ് ഇത്. ശബരിമലയിലെ പോലെ ഏകശിലാപ്രതിഷ്ഠ ആണ് ഇവിടുത്തെ പ്രത്യേകത. ചിൻമുന്ദ്രാ ഭാവത്തിൽ യോഗ ഭാവത്തിലാണ് പ്രതിഷ്ഠ. പ്രകൃതിമനോഹരമായ ക്ഷേത്ര മന്ദിരവും പ്രശാന്തമായ അന്തരീക്ഷവും ഭവ്യമായ ക്ഷേത്രാനുഭൂതി ആഗ്രഹിക്കുന്നവരെ ആകർഷിക്കുന്നു. ഈ ക്ഷേത്രത്തോടുചേർന്നുള്ള കാവ് പ്രത്യേകം പ്രസ്താവ്യമാണ്.

മകരമാസത്തിലാണ് പത്തു ദിവസം നീണ്ടു നിൽക്കുന്ന കൊടിയേറ്റുത്സവം.
മാവേലിക്കരയിൽ നിന്നും കല്ലുമലവഴി കറ്റാനത്തേക്ക് പോകുമ്പോൾ കനാൽ കവലയിൽ നിന്നും 2 കിമി കിഴക്കോട്ട് യാത്രചെയ്താൽ ഇവിടെ എത്തിച്ചേരാം


</doc>
<doc id="272991" url="https://ml.wikipedia.org/wiki?curid=272991" title="മാവേലിക്കര പുതിയകാവ് ദേവീക്ഷേത്രം">
മാവേലിക്കര പുതിയകാവ് ദേവീക്ഷേത്രം

മാവേലിക്കര പുതിയകാവ് ദേവീക്ഷേത്രം മാവേലിക്കരയിലെ പ്രസിദ്ധ ദേവീക്ഷേത്രങ്ങളിൽ ഒന്നാണ്. നഗരമദ്ധ്യത്തിൽ വിശാലമായകുളവും ആലും എല്ലാം 
പ്രശാന്തമായ അന്തരീക്ഷം സൃഷ്ടിക്കുന്നു. ഈ ക്ഷേത്രത്തിനുമുമ്പിൽ വച്ചാണ് തിരുവല്ലക്കുള്ള ഒരു പാത തിരിഞ്ഞുപോകുന്നത്.
മീന ഭരണിയാണ് ഇവിടെ പ്രധാന ഉത്സവം. ഉത്സവത്തോടനുബന്ധിച്ച് നവകം, ചതുശ്ശതം എന്നിവ നടക്കാറുണ്ട്

മാവേലിക്കരയിൽ ചത്വർത്തിൽ നിന്നും ചെങ്ങന്നൂർ, പന്തളം ഭാഗത്തേക്ക് 1കിമി പോക കറ്റാനത്തേക്ക് പോകുമ്പോൾ നഗരമദ്ധ്യത്തിൽ പാതക്ക് ഇടതുവശം ചേർന്നാണ് ക്ഷേത്രം.


</doc>
<doc id="272993" url="https://ml.wikipedia.org/wiki?curid=272993" title="പ്രായിക്കര ധന്വന്തരിക്ഷേത്രം">
പ്രായിക്കര ധന്വന്തരിക്ഷേത്രം

ആലപ്പുഴ ജില്ലയിൽ മാവേലിക്കരയ്ക്കടുത്ത് പ്രായിക്കരയിൽ സ്ഥിതിചെയ്യുന്ന അതിപ്രസിദ്ധമായ ഒരു ക്ഷേത്രമാണ് പ്രായിക്കര ശ്രീധന്വന്തരിക്ഷേത്രം. ആയിരത്തിലധികം വർഷം പഴക്കം അവകാശപ്പെടുന്ന ക്ഷേത്രമാണിത്. ഭാരതത്തിൽത്തന്നെ അത്യപൂർവ്വമാണ് ധന്വന്തരിക്ഷേത്രങ്ങൾ. കേരളത്തിൽ അത്തരത്തിൽ അഞ്ച് ക്ഷേത്രങ്ങളുണ്ട്. അവയിലൊന്നാണ് പ്രായിക്കര ക്ഷേത്രം. തൃശ്ശൂർ ജില്ലയിലെ നെല്ലുവായ പെരിങ്ങാവ് ക്ഷേത്രങ്ങൾ, ആലപ്പുഴ ജില്ലയിൽത്തന്നെയുള്ള മരുത്തോർവട്ടം ക്ഷേത്രം, കോട്ടയം ജില്ലയിലെ ഒളശ്ശ ധന്വന്തരിക്ഷേത്രം എന്നിവയാണ് മറ്റുള്ളവ. . രോഗശാന്തിക്ക് ഏറ്റവും വിശിഷ്ടമാണ് ധന്വന്തരീ ഭജനം. ആയുർവേദത്തിന്റെ ദേവതയായി ധന്വന്തരിയെ കാണുന്നു. തന്മൂലം മിക്ക വൈദ്യകുടുംബങ്ങളുടെയും ഉപാസനാമൂർത്തിയാണ് ധന്വന്തരി.
മാവേലിക്കരയിൽ നിന്ന് ഉദ്ദേശം 3 കിലോമീറ്റർ വടക്കുമാറി ചെങ്ങന്നൂർ/തിരുവല്ല റോഡിന്റെ പടിഞ്ഞാറുഭാഗത്ത് കിഴക്കോട്ട് ദർശനമായാണ് ക്ഷേത്രം സ്ഥിതിചെയ്യുന്നത്. കേരളത്തിലെ പ്രധാനനദികളിലൊന്നായ അച്ചൻകോവിലാർ ക്ഷേത്രത്തിൽനിന്ന് അല്പം മാറി വടക്ക്, പടിഞ്ഞാറ് ദിശകളിലൂടെ ഒഴുകിപ്പോകുന്നു. അതിവിശാലമായ ക്ഷേത്രവളപ്പാണ് ഇവിടെയുള്ളത്. ഇരുവശവും ധാരാളം മരങ്ങൾ നിറഞ്ഞുനിൽക്കുന്നു. ക്ഷേത്രനടയിലേയ്ക്കുള്ള വഴി മൊത്തം അടുത്തകാലത്ത് ടൈൽസ് പാകി. ഇവ പിന്നിട്ടുകഴിഞ്ഞാൽ ക്ഷേത്രനടപ്പുരയിലെത്താം. ഇതിന് തെക്കുവശത്ത് വലിയൊരു ആൽമരമുണ്ട്. ഇതിന്റെ ചുവട്ടിൽ ഒരു സ്ത്രീരൂപമുണ്ട്. പണ്ട് ഇവിടെ ഭജനമിരുന്ന് മോക്ഷം പ്രാപിച്ച ഒരു വാരസ്യാരുടേതാണ് ആ രൂപമെന്ന് വിശ്വസിയ്ക്കപ്പെടുന്നു. നടപ്പുരയ്ക്കപ്പുറത്ത് പക്ഷിവാഹനവുമായി ഉയർന്നുനിൽക്കുന്ന കൊടിമരം കാണാം. 2011ലാണ് ഇവിടെ കൊടിമരം പ്രതിഷ്ഠിച്ചത്. പഞ്ചലോഹത്തിൽ നിർമ്മിച്ചതാണ് ഈ കൊടിമരം. ഇതിനുമപ്പുറത്ത് ബലിക്കൽപ്പുരയാണ്. ബലിക്കൽപ്പുരയിൽ പ്രത്യേകിച്ച് അലങ്കാരങ്ങളൊന്നുമില്ല. തികച്ചും സാധാരണക്ഷേത്രം പോലെയാണ്. എന്നാൽ, ഇവിടെയുള്ള നാല് തൂണുകളിൽ ചെറിയ തോതിൽ ശില്പങ്ങൾ കാണാം. ബലിക്കല്ല് വളരെ ചെറുതാണ്. അതിനാൽ, നടയ്ക്കുപുറത്തുനിന്ന് നോക്കിയാൽത്തന്നെ വിഗ്രഹം വ്യക്തമായി കാണാം.

ഇവിടെ നാലമ്പലവും വളരെ ചെറുതാണ്. സാധാരണ കേരളീയക്ഷേത്രങ്ങളിൽ കാണുന്നപോലുള്ള അതേ രൂപമാണ് ഇവിടെയുള്ളത്. അകത്തേയ്ക്ക് കടക്കുമ്പോൾ വലതുവശത്ത് ഹോമപ്പുരയും ഇടതുവശത്ത് പാട്ടുപുരയും കാണാം. ഒറ്റനിലയിൽ പണിതീർത്ത, ചെമ്പുമേഞ്ഞ, വളരെ ചെറിയ ചതുരശ്രീകോവിലാണ് ഇവിടെയുള്ളത്. ശില്പചിത്രകലാവൈദഗ്ദ്ധ്യത്താൽ സമ്പന്നമല്ല ഈ ശ്രീകോവിൽ. സാധാരണ ക്ഷേത്രങ്ങളിലേതുപോലെത്തന്നെയാണ്. അകത്ത് രണ്ട് മുറികളുണ്ട്. അവയിൽ രണ്ടാമത്തെ മുറിയാണ് ഗർഭഗൃഹം. അവിടെ കിഴക്കോട്ട് ദർശനമായി സാക്ഷാൽ ധന്വന്തരിഭഗവാൻ വാഴുന്നു. നാലടിയോളം വലിപ്പമുള്ള കൃഷ്ണശിലാവിഗ്രഹമാണ് ഇവിടെയുള്ളത്. ചതുർബാഹുവായ ഭഗവാൻ പുറകിലെ വലത്തെക്കയ്യിൽ സുദർശനചക്രവും മുന്നിലെ വലത്തെക്കയ്യിൽ അമൃതകലശവും പുറകിലെ ഇടത്തെക്കയ്യിൽ ശംഖും മുന്നിലെ ഇടത്തെക്കയ്യിൽ ജളൂകവും (നീരട്ട) ധരിച്ച ഭഗവാൻ സർവ്വരോഗങ്ങളും ഹനിച്ച് ഭക്തർക്ക് ആയുരാരോഗ്യസൗഖ്യങ്ങൾ പ്രദാനം ചെയ്തുകൊണ്ട് പ്രായിക്കരയിൽ കുടിയിരിയ്ക്കുന്നു.

ശ്രീകോവിലിന് നേരെമുന്നിൽ നമസ്കാരമണ്ഡപമുണ്ട്. വളരെ ചെറുതാണ് ഇത്. കഷ്ടിച്ച് നാല് തൂണുകൾ മാത്രം. അവയിൽ പ്രത്യേകിച്ച് അലങ്കാരങ്ങളൊന്നുമില്ല. ഇതിന്റെ മച്ചകവും ശൂന്യമാണ്. ശ്രീകോവിലും നമസ്കാരമണ്ഡപവും സ്വർണ്ണത്താഴികക്കുടങ്ങൾ കൊണ്ട് അലംകൃതമാണ്. തെക്കുകിഴക്കേമൂലയിൽ തിടപ്പള്ളിയും വടക്കുകിഴക്കേമൂലയിൽ കിണറും പണിതിട്ടുണ്ട്. ശ്രീകോവിലിന്റെ തെക്കുഭാഗത്ത് മറ്റൊരു ശ്രീകോവിലിൽ ഗണപതി പ്രതിഷ്ഠിയ്ക്കപ്പെട്ടിരിയ്ക്കുന്നു. ഒക്കത്ത് ഗണപതി ഭാവത്തിലാണ് ഇവിടെ പ്രതിഷ്ഠ. തൊട്ടടുത്ത് ശാസ്താവുമുണ്ട്.

നാലമ്പലത്തിന് തൊട്ടുപുറകിൽ രണ്ട് ശ്രീകോവിലുകൾ കാണാം. ഒന്നിൽ ശിവനും മറ്റേതിൽ ഗണപതി, ശ്രീകൃഷ്ണൻ, ശാസ്താവ് എന്നിവർ ഒന്നിച്ചുമാണ് പ്രതിഷ്ഠ. അവർക്കടുത്ത് സർപ്പസാന്നിദ്ധ്യവുമുണ്ട്. വടക്കുകിഴക്കുഭാഗത്ത് ക്ഷേത്രക്കുളം സ്ഥിതിചെയ്യുന്നു.


</doc>
<doc id="273000" url="https://ml.wikipedia.org/wiki?curid=273000" title="നെല്ലുവായ ധന്വന്തരീക്ഷേത്രം">
നെല്ലുവായ ധന്വന്തരീക്ഷേത്രം

തൃശ്ശൂർ ജില്ലയിൽ കുന്നംകുളം താലൂക്കിൽ എരുമപ്പെട്ടി പഞ്ചായത്തിൽ നെല്ലുവായ ഗ്രാമത്തിലുള്ള പ്രസിദ്ധമായ ഒരു ഹൈന്ദവക്ഷേത്രമാണ് നെല്ലുവായ ധന്വന്തരീമൂർത്തിക്ഷേത്രം. ഭാരതത്തിലെ അപൂർവ്വം ധന്വന്തരീക്ഷേത്രങ്ങളിലൊന്നാണിത്. ആയുർവേദത്തിന്റെ ദേവനായ ധന്വന്തരി പ്രധാനമൂർത്തിയായ ഇവിടെ വന്ന് തൊഴുതുപോകുന്നവർക്ക് ആയുരാരോഗ്യസൗഖ്യങ്ങളുണ്ടാകുമെന്നാണ് വിശ്വാസം. ക്ഷേത്രത്തിലെ മുക്കുടി നിവേദ്യം പ്രസിദ്ധമാണ്. പടിഞ്ഞാറോട്ട് ദർശനമായി ശ്രീലകത്ത് വാഴുന്ന ധന്വന്തരിഭഗവാന് ഉപദേവതകളായി ശിവൻ, ഗണപതി, അയ്യപ്പൻ, വരാഹമൂർത്തി, സർപ്പദൈവങ്ങൾ, ചെറുതേവർ എന്നിവരും കുടികൊള്ളുന്നു. ധനുമാസത്തിലെ വൈകുണ്ഠ ഏകാദശിയാണ് ഈ ക്ഷേത്രത്തിലെ പ്രധാന ആട്ടവിശേഷം. കൊച്ചിൻ ദേവസ്വം ബോർഡിന്റെ കീഴിലാണ് ഈ ക്ഷേത്രം. 

ഇന്ന് ക്ഷേത്രത്തിലുള്ള ധന്വന്തരിവിഗ്രഹം ദ്വാപരയുഗത്തിൽ ശ്രീകൃഷ്ണഭഗവാന്റെ മാതാപിതാക്കളായ വസുദേവരും ദേവകിയും പൂജിച്ചതാണെന്ന് വിശ്വസിച്ചുവരുന്നു. ഈ വിഗ്രഹം ക്ഷേത്രത്തിലെത്താൻ കാരണമായ ഒരു കഥയുണ്ട്. അതിങ്ങനെ:

ആയുർവേദത്തിന്റെ ദേവനായ ധന്വന്തരിയ്ക്ക് ഒരു ക്ഷേത്രം പണിയണമെന്ന് നെല്ലുവായ ദേശവാസികൾ തീരുമാനിച്ചു. അവിടെ പ്രതിഷ്ഠിയ്ക്കാൻ ഉചിതമായ ഒരു വിഗ്രഹത്തിനായി അടുത്തുള്ള മുരിങ്ങത്തേരി എന്ന സ്ഥലത്തെ ഒരു ചെറിയ കുന്നിൽ നിന്ന് ഒരു ശില കൊണ്ടുവന്ന് അതിൽ വിഗ്രഹം പണിയിച്ചു. തുടർന്ന് ക്ഷേത്രനിർമ്മാണം പൂർത്തിയാക്കി പ്രതിഷ്ഠയ്ക്കുള്ള ഒരുക്കങ്ങൾ നടന്നുവരുന്നതിനടിയിൽ എവിടെനിന്നോ രണ്ട് ബ്രാഹ്മണബാലന്മാർ മുമ്പിൽ വരികയും പ്രതിഷ്ഠിയ്ക്കാൻ നിർദ്ദേശിച്ച വിഗ്രഹത്തെക്കാൾ ദിവ്യമായ ഒരു വിഗ്രഹമുണ്ടെന്ന് പറയുകയും ചെയ്തു. തുടർന്ന് അവരോടൊപ്പം അടുത്തുള്ള പറമ്പിലേയ്ക്കുപോയ നാട്ടുകാർ വിഗ്രഹം കണ്ടെത്തുകയും ക്ഷേത്രത്തിൽ അത് പ്രതിഷ്ഠിയ്ക്കുകയും ചെയ്തു. ആദ്യം പ്രതിഷ്ഠിയ്ക്കാൻ നിർദ്ദേശിച്ച വിഗ്രഹം അടുത്തുള്ള പറമ്പിൽ പ്രത്യേകം ക്ഷേത്രം പണിത് പ്രതിഷ്ഠിച്ചു. പിൽക്കാലത്ത് അത് ക്ഷേത്രമതിലകത്തേയ്ക്ക് മാറ്റി. ഈ പ്രതിഷ്ഠയാണ് 'ചെറുതേവർ' എന്ന് ഇന്നറിയപ്പെടുന്നത്. വിഗ്രഹം കണ്ടെത്തിയ ബ്രാഹ്മണബാലന്മാർ മഹാവൈദ്യന്മാരായ അശ്വിനീദേവകളാണെന്ന് വിശ്വസിച്ചുവരുന്നു. 

ആയുർവേദത്തിന്റെ ദേവനായ ധന്വന്തരി കുടികൊള്ളുന്ന ഈ ക്ഷേത്രം ആദ്യം നെല്ലുവായയിലെ പ്രസിദ്ധ വൈദ്യകുടുംബമായ കുട്ടഞ്ചേരി മൂസ്സുമാരുടെ ഉടമസ്ഥതയിലായിരുന്നു. ഈ കുടുംബത്തിലുള്ള ഓരോ ആൺകുട്ടിയും വൈദ്യപഠനം കഴിഞ്ഞാൽ ഇവിടെ വന്ന് 41 ദിവസം ഭജനമിരിയ്ക്കേണ്ടതുണ്ട്. കേരളത്തിലെ മറ്റ് പ്രസിദ്ധ ആയുർവേദ വൈദ്യന്മാരും ഇവിടെ വന്ന് ഭജനമിരുന്നിട്ടുണ്ട്. വൈദ്യരത്നം പി.എസ്. വാര്യർ, ആര്യവൈദ്യൻ പി.വി. രാമവാര്യർ തുടങ്ങിയവർ അവരിൽ പ്രധാനപ്പെട്ടവരാണ്.

ഭൂപരിഷ്കരണനിയമം വരുന്നതിനുമുമ്പ് വളരെയധികം ഭൂസ്വത്തുക്കളുണ്ടായിരുന്ന ക്ഷേത്രമാണ് നെല്ലുവായ ക്ഷേത്രം. അതിനുശേഷം ഏറെക്കാലം ജീർണ്ണാവസ്ഥയിൽ കഴിഞ്ഞു. 1971 ജനുവരി 10-ന് ഒരു നവീകരണക്കമ്മിറ്റി രൂപീകരിച്ചു. ക്ഷേത്രം ഊരാളന്മാരായ കുട്ടഞ്ചേരി മൂസ്സുമാർക്ക് ക്ഷേത്രഭരണം നടത്തുന്നതിൽ ബുദ്ധിമുട്ടുണ്ടായപ്പോൾ അവർ കൊച്ചിൻ ദേവസ്വം ബോർഡിൽ സഹായം തേടി. തുടർന്ന്, 1973-ൽ ദേവസ്വം ബോർഡിന്റെ മേൽനോട്ടത്തോടെയുള്ള ഒരു ട്രസ്റ്റ് ഭരണം ഏറ്റെടുത്തു. 1979-ൽ, ക്ഷേത്രഭരണം ദേവസ്വം ബോർഡ് നേരിട്ട് ഏറ്റെടുത്തു. ഇപ്പോൾ, മികച്ച രീതിയിലാണ് ക്ഷേത്രം മുന്നോട്ടുപോകുന്നത്.


</doc>
<doc id="273040" url="https://ml.wikipedia.org/wiki?curid=273040" title="മിസ്സിസ്സിപ്പി ബേർണിംഗ്">
മിസ്സിസ്സിപ്പി ബേർണിംഗ്

മിസ്സിസ്സിപ്പി ബേർണിംഗ്, (Mississippi Burning) ക്രിസ് ജെറോൾമോ രചിച്ച് അലൻ പാർക്കർ സംവിധാനം ചെയ്തതും 1988ൽ റിലീസ് ചെയ്യപ്പെട്ടതുമായ ഒരു അമേരിക്കൻ ചലച്ചിത്രമാണ്. അമേരിക്കയിലെ മിസിസിപ്പിയിൽ നടന്ന യഥാർത്ഥ സംഭവങ്ങളുടെ ചലച്ചിത്രാവിഷ്ക്കാരം ആണ് "മിസിസിപ്പി ബേർണിംഗ്".ജീൻ ഹാക്ക്മാൻ,വില്ല്യം ടെഫോ എന്നിവർ അഭിനയിച്ച ഈ ചിത്രം 7 ഓസ്കാർ നാമനിർദ്ദേശങ്ങൾ ലഭിച്ച ചിത്രമായിരുന്നു.അതിൽ സിനിമാറ്റൊഗ്രഫിക്ക് പുരസ്‌കാരം ലഭിക്കുകയും ചെയ്തു.1964 ൽ മിസിസിപ്പിയിൽ കാണാതായ മൂന്ന് യുവാക്കളുടെ തിരോധാനത്തിന്റെ കഥയും അതിൻറെ പിന്നിലെ കാരണങ്ങളുമാണ് ഈ ചിത്രം അവതരിപ്പിക്കുന്നത്‌.

തൊലിയുടെ നിറം കറുത്ത മനുഷ്യരോട് വെളുത്ത മനുഷ്യരുടെ അധിനിവേശം അവരെ അടിമകളാക്കി.അടിമത്തം അവസാനിപ്പിച്ച അമേരിക്കയിൽ പിന്നീട് അവർക്കെതിരെ വന്ന സംഘടിതമായ ആക്രമങ്ങളുടെ മുഖ്യ വക്താക്കൾ ആയിരുന്നു "മിസിസ്പ്പി വയിറ്റ് നൈറ്റ്സ് ഓഫ് ദി ക്ലൂ ക്ലാക്സ് ക്ലാൻ".അമേരിക്കയുടെ ഇതര പ്രദേശങ്ങൾ സമത്വം വിഭാവനം ചെയ്തപ്പോൾ മിസിസിപ്പിയിൽ കറുത്ത വർഗ്ഗക്കാരെ വില കുറഞ്ഞവരും വൃത്തിയില്ലാത്ത മനുഷ്യരുമായി കണക്കാക്കി ഭൂരിപക്ഷം വെള്ളക്കാരും അവരെ അകറ്റി നിർത്തി.

കറുത്ത വർഗ്ഗക്കാരുടെ വീടുകൾ ആക്രമിക്കുകയും അവരെ തട്ടി കൊണ്ട് പോയി പീഡിപ്പിക്കുകയും അവിടെ പതിവായിരുന്നു.അപ്പോഴാണ്‌ സമൂഹത്തിലെ മാറ്റത്തിന് തുടക്കം കുറിക്കാൻവന്ന രണ്ട് വെള്ള യുവാക്കലോടൊപ്പം ഒരു കറുത്ത യുവാവിനെയും കാണാതാകുന്നത്.അമിതവേഗതയുടെ പേരിൽ പോലീസ് കസ്റ്റടിയിൽ ആയ അവരെ സ്വതന്ത്രരാക്കുകയും പിന്നീട് അവരെ കാണാതെ പോവുകയും ചെയ്യുകയായിരുന്നു.ഈ കേസ് അന്വേഷിക്കാൻ എഫ് ബി ഐ യിൽ നിന്നും വരുന്ന അലൻ വാർഡ്‌(ടെഫോ),രൂപര്റ്റ് ആന്റ്റെർസൻ (ജീൻഹാക്മാൻ) എന്നിവർ നടത്തുന്ന അന്വേഷണങ്ങൾ അവരെ കൊണ്ടെത്തിക്കുന്നത് ഭീകരമായ സമൂഹത്തെ കാർന്ന് തിന്നുന്ന ഒരു മാരക രോഗത്തിന് കൂട്ട് നിൽക്കുന്ന പോലീസ് -നിയമവ്യവസ്ഥകളിലേക്ക് ആയിരുന്നു.അതിനെതിരായ അവരുടെ പോരാട്ടം ആ എഫ് ബി ഐ ഏജന്റുമാരെ തിരോധാനത്തിന്റെ പുറകിലുള്ള രഹസ്യം പുറത്തു കൊണ്ട് വരാൻ സാധിക്കുമോ എന്നതാണ് ബാക്കി ചിത്രം.

ഈ ചിത്രത്തിൽ പറയുന്നുണ്ട് വംശീയവിദ്വേഷം ഒരാൾ ജനിക്കുമ്പോൾ ഉണ്ടാകുന്നതല്ല.പകരം അത് ചെറുപ്പക്കാലം മുതൽ വിഷം പോലെ കുത്തി വയ്ക്കുന്ന വാക്കുകളിൽ നിന്നും ഉണ്ടാകുന്നതാണ് എന്ന്. ഇന്നത്തെ സാമൂഹിക വ്യവസ്ഥിതിയിൽ മറ്റു പല രീതികളിലും ഈ ചിത്രത്തിന് പ്രാധാന്യം ഉണ്ട്



</doc>
<doc id="273052" url="https://ml.wikipedia.org/wiki?curid=273052" title="നോക്കുകുത്തി">
നോക്കുകുത്തി

കൃഷിസ്ഥലങ്ങളിലും പുതിയ കെട്ടിടം പണിയുന്നിടങ്ങളിലും മറ്റും കണ്ണേറു പറ്റാതിരിക്കാൻവേണ്ടി കെട്ടിവയ്ക്കുന്ന വികൃതമായ കോലത്തിനെ വിളിയ്ക്കുന്ന പേരാണ് നോക്കുകുത്തി.

കേരളത്തെപ്പറ്റിയുള്ള സുപ്രധാന ചരിത്രരേഖകൾ എഴുതിയ ഡച്ചുകാരനായ പാതിരിയായ കാൻറർ വിഷർ (1692- 1736), തോട്ടങ്ങളുടേയും പാടങ്ങളുടേയും വീടുകളുടേയും മുമ്പിൽ നോക്കുകുത്തി കെട്ടിനിർത്തുന്ന പതിവ് ഉണ്ടായിരുന്നതായി പറയുന്നുണ്ട്. വിഗ്രഹത്തിന്റെയോ, കുരങ്ങിന്റെയോ രൂപത്തിലോ, കലങ്ങളിൽ ചായംകൊണ്ട് വരച്ചോ നോക്കുകുത്തികൾ ഉണ്ടാക്കി വച്ചാൽ കരിങ്കണ്ണ് ഉള്ളവരുടെ നോട്ടത്തിൽ നിന്നും വിനാശം ഉണ്ടാകുന്നത് തടയാനാണ് വിശ്വാസം. ചില ക്രിസ്ത്യാനികളിലും ഈ വിശ്വാസം ഉണ്ടെന്ന് വിഷർ രേഖപ്പെടുത്തിയിട്ടുണ്ട് . 

കൃഷിയിടങ്ങളിൽ നോക്കുകുത്തികൾ സ്ഥാപിക്കുന്ന പതിവിന് സഹസ്രാബ്ദങ്ങളുടെ പ്രാചീനതയുണ്ട്. ബിസി 7-6 നൂറ്റാണ്ടുകളിൽ പലസ്തീനയിൽ ജീവിച്ചിരുന്ന എബ്രായപ്രവാചകൻ ജെറമിയാ, യഹൂദേതരരുടെ വിഗ്രഹങ്ങളെ പരിഹസിച്ചത് വെള്ളരിത്തോട്ടത്തിലെ നോക്കുകുത്തികളോട് ഉപമിച്ചാണ്.

പക്ഷികളെയും മറ്റും വിരട്ടിയോടിക്കാൻ കൃഷിസ്ഥലങ്ങളിൽ ഉണ്ടാക്കിവയ്‌ക്കുന്ന കോലമായും നോക്കുകുത്തിയെ ഉപയോഗിക്കുന്നു. നോക്കുകുത്തിയെ കണ്ണേറുകോലം എന്നും പറയുന്നു.

നിഷ്കൃയമായി നിൽക്കുന്നതിനെ സൂചിപ്പിയ്ക്കാനായി സാധാരണ പ്രയോഗിക്കുന്ന ഒരു വാക്കാണിത്. ഉദാ: ഹോട്ടലുകളിൽ വിലവർദ്ധനവ്;സർക്കാർ നോക്കുകുത്തി


</doc>
<doc id="273059" url="https://ml.wikipedia.org/wiki?curid=273059" title="ക്ലോഡിയോ കനീജിയ">
ക്ലോഡിയോ കനീജിയ

അർജന്റീന ദേശീയ ഫുട്ബോൾ കായികതാരമാണ് ക്ലോഡിയോ കനീജിയ (ജ: 9 ജനുവരി 1967). അർജന്റീനയുടെ ദേശീയ ടീമിനുവേണ്ടി 50 പ്രാവശ്യത്തോളം ഇദ്ദേഹം ബൂട്ടണിഞ്ഞിട്ടുണ്ട്.


</doc>
<doc id="273061" url="https://ml.wikipedia.org/wiki?curid=273061" title="മറവി">
മറവി

വിസ്മൃതി. മനസ്സിന്റെ സവിശേഷഭാവം. മസ്തിഷ്കത്തിന്റെ ഒരു സ്വഭാവം. നാഡീവ്യൂഹത്തിനുണ്ടാവുന്ന തകരാറുകൾ മറവിക്കു കാരണമാകാം. കഠിനാധ്വാനം, ജോലിക്കൂടുതൽ മുതലായവയും മറവിക്കു കാരണമാകാറുണ്ട്. മനുഷ്യന്റെ ഏറ്റവും വലിയ കഴിവുകളിലൊന്നായി മറവിയെ കരുതുന്നവരുണ്ട്. പലതും മറക്കാനും പൊറുക്കാനും ഉള്ള കഴിവാണ് ജീവിതത്തെ മുന്നോട്ട് നയിക്കുന്നതെന്നാണ് ഇതിന്റെ വിശദീകരണം. എങ്കിലും മറവി പലപ്പോഴും അപകടകരമായി തീരാറുണ്ട്. പഴയകാര്യങ്ങൾ വ്യക്തമായി ഓർക്കുകയും സമീപകാലസംഭവങ്ങൾ വിസ്മരിക്കുകയും ചെയ്യുന്ന പ്രത്യേകതരം മറവിയാണ് വൃദ്ധജനങ്ങളിൽ കാണുന്നത്.


</doc>
<doc id="273062" url="https://ml.wikipedia.org/wiki?curid=273062" title="രാമവർമ്മ അപ്പൻതമ്പുരാൻ സ്മാരകം">
രാമവർമ്മ അപ്പൻതമ്പുരാൻ സ്മാരകം

രാമവർമ്മ അപ്പൻതമ്പുരാന്റെ സാഹിത്യവും സാംസ്കാരികമായുമുള്ള സംഭാവനകളുടെ ബഹുമാനാർത്ഥം 1976 ൽ അയ്യന്തോളിൽ സ്ഥാപിതമായ സാംസ്കാരിക മ്യൂസിയമാണ് രാമവർമ്മ അപ്പൻതമ്പുരാൻ സ്മാരകം.

</doc>
<doc id="273067" url="https://ml.wikipedia.org/wiki?curid=273067" title="വാതകഭീമന്മാർ">
വാതകഭീമന്മാർ

സൗരയൂഥത്തിലെ വലിയ ഗ്രഹങ്ങളായ വ്യാഴം, ശനി, യുറാനസ്, നെപ്റ്റ്യൂൺ എന്നിവയെയാണ് വാതകഭീമന്മാർ എന്നു പറയുന്നത്. പാറയോ ഉറച്ച വസ്തുക്കളോ ഇവയിലില്ല. ഇതിലെ യുറാനസ്, നെപ്റ്റ്യൂൺ എന്നിവയെ ഹിമഭീമന്മാർ എന്നും പറയാറുണ്ട്. കാരണം ഇവയിലെ പദാർത്ഥങ്ങളെല്ലാം ഐസ് രൂപത്തിലുള്ളവയാണ്. സൗരയൂഥത്തിനു പുറത്തും നിരവധി വാതകഭീമന്മാരെ കണ്ടെത്തിയിട്ടുണ്ട്.

10 ഭൂപിണ്ഡത്തിൽ കൂടുതലുള്ള ഗ്രഹങ്ങളെയാണ് ഭീമൻഗ്രഹങ്ങൾ എന്നു വിശേഷിപ്പിക്കുന്നത്. പിണ്ഡം കുറഞ്ഞ വാതകഗ്രഹങ്ങളെ 'വാതക കുള്ളന്മാർ'(gas dwarfs) എന്നു വിളിക്കുന്നു.


</doc>
<doc id="273070" url="https://ml.wikipedia.org/wiki?curid=273070" title="ജി.യു.പി. സ്കൂൾ വരവൂർ, റാന്നി, പത്തനംതിട്ട">
ജി.യു.പി. സ്കൂൾ വരവൂർ, റാന്നി, പത്തനംതിട്ട

1925
9°22'1"N 76°46'15"E
റാന്നി-അങ്ങാടി പഞ്ചായത്തിന്റെ ഹൃദയഭാഗത്തായി വരവൂർ കരയിൽ സ്ഥിതി ചെയ്യുന്ന 90 വർഷം പഴക്കമുള്ള ഒരു ഗവണ്മന്റ് വിദ്യാലയമാണ് ജി.യു.പി.സ്കൂൾ വരവൂർ,റാന്നി. വരവൂർ സ്കൂൾ എന്ന പേരിലാണ് പൊതുവെ അറിയപ്പെടുന്നത്. നാട്ടുകാരുടെ ഒരു സമിതി ആണു ആദ്യം ഇതു തുടങ്ങിയതു.1925-ൽ സ്ഥാപിച്ച ഈ വിദ്യാലയം റാന്നി ഉപജില്ലയിലെ പഴക്കമേറിയ വിദ്യാലയങ്ങളിലൊന്നാണ്.പമ്പാനദിയുടെ തീരത്താണ് ഈ സ്കൂൾ സ്ഥിതി ചെയ്യുന്നത്.

1925 മേയ് മാസത്തിൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്. നാട്ടുകാരുടെ സമിതിയാണു ഈവിദ്യാലയം സ്ഥാപിച്ചത്. സ്കൂളിന്റെ സ്ഥലം നാട്ടുകാരായ മഹദ്‌വ്യക്തികൾ സംഭാവന ചെയ്തതാണ് എന്നു കാണുന്നു. നാരായണൻ നായർ ആയിരുന്നു ആദ്യ പ്രധാന അദ്ധ്യാപകൻ. കൃഷ്ണൻ നായർ ആദ്യ കുട്ടിയും.1960-ൽ ഇതൊരു എം പി സ്കൂളായി. ഉയർത്തപ്പെട്ടു. ആദ്യം നിർമിച്ച കെട്ടിടം മാറ്റി വിദ്യാലയത്തിന്റെ ഇപ്പോൾ നിലവിലുള്ള പ്രധാന കെട്ടിടം നിർമ്മിക്കപ്പെട്ടു. 2005-ൽ വിദ്യാലയത്തിൽ സർവ്വ ശിക്ഷാ അഭിയാന്റെ കീഴിലുള്ള സീ.ആർ.സി പ്രവർത്തനമാരംഭിച്ചു.
വൃക്ഷങ്ങൾ നിറഞ്ഞ ഹരിതാഭമായ 85 സെന്റ്റ് ഭൂമിയിലാണ് വിദ്യാലയം സ്ഥിതി ചെയ്യുന്നത്. എൽ. പി. വിഭാഗം,യു.പി..വിഭാഗം 3 കെട്ടിടങ്ങളിലായി 7 ക്ലാസ് മുറികളുണ്ട്. സ്കൂൾ പി. റ്റി. എയുടെ നേതൃത്വത്തിൽ ഒരു പ്രീ പ്രൈമറി വിഭാഗവും പ്രവർത്തിച്ചുവരുന്നു.ഒരു കളിസ്ഥലം വിദ്യാലയത്തിനുണ്ട്.
ഈ സ്കൂളിൽ സ്മാർട്ട് ക്ലാസ്സോടു കൂടിയ കമ്പ്യൂട്ടർ ലാബുണ്ട്. സ്കൂൾ ലൈബ്രറിയിൽ ആയിരത്തോളം പുസ്തകങ്ങൾ ഉണ്ട്.
ഗോപാലകൃഷ്ണൻ നായർ, വസുന്ധരാമ്മ, ഒ. കെ. അഹമ്മദ്, അജിതകുമാരി, സരസ്വതി അമ്മ, പ്രസീദകുമാരി, അമ്മിണി.റ്റി എന്നിവർ പ്രഥമാദ്ധ്യാപകർ ആയിരുന്നു.
സയൻസ് ക്ലബ്ബ് എല്ലാ ചൊവ്വാഴ്ചയും ചേരുന്നുണ്ട്. 
ക്ലബ്ബിന്റെ ആഭിമുഖ്യത്തിൽ എല്ലാ സയൻസുമായി ബന്ധപ്പെട്ട എല്ലാ ദിനങ്ങളും ആചരിക്കാറുണ്ട്. ശാസ്ത്രമേളയിൽ തുടർച്ചയായി സമ്മാനം നേടി വരുന്നു.
പോസ്റ്റർ പ്രചാരണവും നടത്തുന്നുണ്ട്.പ്രത്യേക പതിപ്പുകളും ഇറക്കുന്നുണ്ട്.
സ്കൂളിൽ പച്ചക്കറിക്കൃഷി തുടങ്ങി.സ്കൂളിൽ കേരളകർഷകൻ വരുന്നുണ്ട്.
English club activities 
ആയിരത്തോളം പുസ്തകങ്ങൾ ഉണ്ട്.കുട്ടികൾ നന്നായി വായിക്കുന്നുണ്ട്.saമ്സ്ഥന ലൈബ്രറി കൗൺസിൽ വായനാമത്സരത്തിൽ ഈ സ്കൂളിലെ കുട്ടികൾ മികച്ച വിജയം കരസ്ഥമാക്കിയിട്ടുണ്ട്.വായനാക്കുറിപ്പുകൾ തയ്യാറാക്കുന്നുണ്ട്
ഗവണ്മെന്റ്
വരവൂർ ഗവൺ-മെന്റ് യു. പി. സ്കൂളിന്റെ നവതി 2016ൽ അഘോഷിച്ചു. സ്കൂളിന് 90 വയസ്സായി.


</doc>
<doc id="273071" url="https://ml.wikipedia.org/wiki?curid=273071" title="ജുതിക റോയ്">
ജുതിക റോയ്

ആധുനിക മീര എന്നറിയപ്പെട്ടിരുന്ന ഇന്ത്യൻ ഗായികയാണ് ജുതിക റോയ്. മഹാത്മാ ഗാന്ധിയുടേയും ജവഹർലാൽ നെഹ്റുവിന്റേയും പ്രിയപ്പെട്ട ഗായികയായിരുന്നു ജുതിക. 2014 ഫെബ്രുവരി 7-ന് തന്റെ 93-ആമത്തെ വയസ്സിൽ ജുതിക അന്തരിച്ചു.




</doc>
<doc id="273073" url="https://ml.wikipedia.org/wiki?curid=273073" title="മൊണിക്കാ ബെലുചി">
മൊണിക്കാ ബെലുചി

മൊണിക്കാ ബെലുചി (, , ജനനം 30 സെപ്റ്റംബർ 1964), ഒരു ഇറ്റാലിയൻ നടിയും ഫാഷൻ മോഡലും ആണ്.


</doc>
<doc id="273078" url="https://ml.wikipedia.org/wiki?curid=273078" title="മലേന">
മലേന

ലൂസിയാനോ വിൻസെൻസോണിയുടെ മൂലകഥയെ അടിസ്ഥാനപ്പെടുത്തി ജുസെപ്പെ ടൊർനാട്ടോറെ തിരക്കഥയെഴുതി സംവിധാനം ചെയ്ത് 2000ൽ പുറത്തിറങ്ങിയ ഇറ്റാലിയൻ ചലച്ചിത്രമാണ് മലേന (). മൊണിക്കാ ബെലുചി, ലൂസിയാനോ വിൻസൺസോണി എന്നിവർ പ്രധാന കഥാപാത്രങ്ങളെ അവതരിപ്പിച്ച ചിത്രത്തിൽ രണ്ടാം ലോകമഹായുദ്ധകാലത്ത് ഇറ്റലിയിലെ സിസിലി എന്ന ഗ്രാമത്തെയാണ് പശ്ചാത്തലമാക്കിയിരിക്കുന്നത്. ഒരു പന്ത്രണ്ട് വയസുകാരന് ഒരു യുവതിയോടുണ്ടാകുന്ന പ്രണയവും തുടർന്ന് അവളുടെ ജീവതത്തിലുണ്ടാകുന്ന മുഹൂർത്തങ്ങളെ കുട്ടിയുടെ കാഴ്ച്ചപ്പാടിലൂടെ നോക്കിക്കാണുകയുമാണ് ചലച്ചിത്രത്തിൽ ചെയ്തിരിക്കുന്നത്. വളരെയധികം നിരൂപകപ്രശംസ നേടിയെടുത്ത ചിത്രം മികച്ച പശ്ചാത്തലസംഗീതം, ഛായാഗ്രഹണം എന്നിവയ്ക്കുള്ള ഓസ്‌കാർ നാമനിർദ്ദേശം നേടിയിരുന്നു.




</doc>
<doc id="273081" url="https://ml.wikipedia.org/wiki?curid=273081" title="ലണ്ടൻ ബ്രിഡ്ജ്">
ലണ്ടൻ ബ്രിഡ്ജ്

അനിൽ സി മേനോൻ സംവിധാനം ചെയ്ത മലയാളചലച്ചിത്രമാണ് ലണ്ടൻ ബ്രിഡ്ജ്. ലണ്ടനിൽ താമസിക്കുന്ന ഒരു ബിസിനസ്കാരൻറെ ത്രികോണ പ്രണയമാണ് ചിത്രത്തിന്റെ ഇതിവൃത്തം. പൃഥ്വിരാജ് ആണ് പ്രധാന വേഷത്തിൽ എത്തുന്നത്‌.



</doc>
<doc id="273082" url="https://ml.wikipedia.org/wiki?curid=273082" title="തപൻ കുമാർ സെൻ">
തപൻ കുമാർ സെൻ

ഭാരതത്തിലെ ഒരു ഇടതുപക്ഷ തൊഴിലാളി സം‌ഘടനയായ സെന്റർ ഓഫ് ഇന്ത്യൻ ട്രേഡ് യൂണിയൻസ് അഖിലേന്ത്യാ ജനറൽ സെക്രട്ടറിയും കമ്മ്യൂണിസ്റ്റ് പാർട്ടി ഓഫ് ഇന്ത്യയിൽ അംഗത്വമുള്ള രാഷ്ട്രീയ പ്രവർത്തകനുമാണ് തപൻ കുമാർ സെൻ. വെസ്റ്റ് ബംഗാളിൽ നിന്നുമുള്ള രാജ്യസഭാംഗംകൂടിയാണു് തപൻ കുമാർ സെൻ.



</doc>
<doc id="273089" url="https://ml.wikipedia.org/wiki?curid=273089" title="പേരിയ">
പേരിയ

വയനാട് ജില്ലയിലെ തവിഞ്ഞാൽ ഗ്രാമപഞ്ചായത്തിലെ ഒരു ചെറിയ ഗ്രാമമാണ് പേരിയ.
വയനാട്ടിലെ കൂടുതൽ അറിയപ്പെടാത്ത എന്നാൽ പരിസ്ഥിതി പ്രാധാന്യമുള്ള ഒരു ഗ്രാമമാണ് പേര്യ... പേര്യചുരം ,ചന്ദനത്തോട് പൈൻ ഫോറെസ്റ് ,വട്ടക്കയം, കാക്കതൂരി,കാനന മധ്യത്തിൽ ഉള്ള മനോഹരമായ ഫുട്ബോൾ ഗ്രൗണ്ട്,പേര്യ പീക് തേയില , ഗുരുകുല ബൊട്ടാണിക്കൽ ഗാർഡൻ ഇവയെല്ലാമാണ് പേര്യയുടെ ആകർഷണങ്ങൾ ... പിന്നെ നല്ലവരായ എല്ലാകാര്യത്തിലും ഒരുമയുള്ള ജനങ്ങളും ..വയനാട് സന്ദർശിക്കുന്ന സഞ്ചാരികൾക്കു ഇതുവഴി. കണ്ണൂർ ജില്ലയിലേക്ക് പേര്യ ചുരമിറങ്ങി പോകാം 
രാജ്യത്തെ 25 സമ്പുഷ്ട ജൈവവൈവിധ്യ കലവറയിൽ ഒന്നായ പേരിയ ജീൻ പൂൾ മേഖല ലോകശ്രദ്ധയിൽ പതിഞ്ഞിട്ട് ഒന്നര നൂറ്റാണ്ടു പൂർത്തിയാവുന്നു. 
പ്രമുഖരായ പല സസ്യവന ശാസ്ത്രജ്ഞന്മാരുടെ ശേഖരത്തിൽ ഈ പ്രദേശങ്ങളിലെ ചെടികളുടെ സാന്നിധ്യമുണ്ട്

</doc>
<doc id="273096" url="https://ml.wikipedia.org/wiki?curid=273096" title="ബാഗേർഹാത് മസ്ജിദ് നഗരം">
ബാഗേർഹാത് മസ്ജിദ് നഗരം

തെക്കുപടിഞ്ഞാറൻ ബംഗ്ലാദേശിലെ ബാഗേർഹാത് ജില്ലയിൽ സ്ഥിതിചെയ്തിരുന്ന ഒരു പുരാതന നഗരഭാഗമാണ് ബാഗേർഹാത് മസ്ജിദ് നഗരം(ബാംഗ്ല: মসজিদের শহর বাগেরহাট) എന്ന് അറിയപ്പെടുന്നത്. ഖാൻ ജഹാൻ അലി എന്ന ഭരണാധികാരി 15-ആം നൂറ്റാണ്ടിൽ സ്ഥാപിച്ച ഒരു നഗരമാണ് ഇത്. 1983-ൽ ഈ പ്രദേശത്തിന് യുനെസ്കോ ലോകപൈതൃക പദവി നൽകി. നിരവധി ഇസ്ലാമിക സ്മാരകങ്ങളും നിർമിതികളും ഇതിൽ പെടുന്നു. ഇവിടത്തെ Sixty Dome Mosque പ്രശസ്തമായ ഒരു മസ്ജിദാണ്.



</doc>
<doc id="273102" url="https://ml.wikipedia.org/wiki?curid=273102" title="ഗോസ്റ്റ് റൈറ്റർ">
ഗോസ്റ്റ് റൈറ്റർ

റൊമാൻ പൊളാൻസ്കി സംവിധാനം ചെയ്ത് 2002 ൽ പുറത്തിറങ്ങിയ പൊളിറ്റിക്കൽ ത്രില്ലർ സിനിമയാണ് ഗോസ്റ്റ് റൈറ്റർ.

രാഷ്ട്രീയ വന വാസത്തിലോ ,വിശ്രമ ജീവിതത്തിലോ എന്നു പറയാവുന്ന തരത്തിൽ ഒരു സ്വകാര്യ ദ്വീപിൽ ആർഭാട ജീവിതം നയിക്കുന്ന മുൻ ബ്രിട്ടീഷ് പ്രധാന മന്ത്രി ആഡം ലാങ്ങിന്റെ ആത്മ കഥയെഴുത്തുകാരനായി വരുന്ന ഒരു ഗോസ്റ്റ് റൈറ്ററിലൂടെയാണ് കഥ തുടങ്ങുന്നത് .അയാൾക്കു മുമ്പ് മറ്റൊരു ഗോസ്റ്റ് റൈറ്റർ ഇതിനു നിയുക്തനായിരുന്നുവെങ്കിലും ദുരൂഹമാം വിധം അയാൾ തിരോധാനം ചെയ്യപ്പെടുന്നു. [മറ്റൊരാൾക്കു വേണ്ടി ,അയാളെന്ന വ്യാജേന എഴുതുന്നതിനെയാണ് ഗോസ്റ്റ് റൈറ്റിങ്ങ് എന്നു പറയുന്നത് ] .

സിനിമയിലൊരിടത്തും പേര് വെളിപ്പെടുത്താത്ത ആ ഗോസ്റ്റ് റൈറ്ററിന്റെ ജീവിതത്തിൽ അയാൾ ഏറ്റെടുത്ത ആ ദൌത്യത്തിന് ശേഷം സംഭവിക്കുന്ന അനിതര സാധാരണമായ സംഭവ വികാസങ്ങളിലൂടെയുള്ള യാത്രയാണ് സിനിമ .തിരോധാനം ചെയ്യപ്പെട്ട തന്റെ മുൻ ഗാമിയായ ഗോസ്റ്റ് റൈറ്റർ അവശേഷിപ്പിച്ച ചില രേഖകളും തെളിവുകളും പുതിയ ഗോസ്റ്റ് റൈറ്റർക്കു കിട്ടുന്നതോടെ ആഡം ലാങ്ങിന്റെ രാഷ്ട്രീയ ജീവിതത്തിലെ രഹസ്യങ്ങളും മുൻ ഗാമിയുടെ തിരോധാനത്തിന്റെ രഹസ്യങ്ങളും പതിയെ ചുരുളഴിയുന്നു , പക്ഷെ ആ അന്വേഷണങ്ങൾ അയാളെ കൊണ്ട് ചെന്നെത്തിക്കുന്നത് അപകടകരമായ സാഹചര്യത്തിലേക്കാണ് .


</doc>
<doc id="273103" url="https://ml.wikipedia.org/wiki?curid=273103" title="അഭയ് സാഹൂ">
അഭയ് സാഹൂ

പോസ്കോ വിരുദ്ധ സമരനായകനും കമ്മ്യൂണിസ്റ്റ് പാർട്ടി നേതാവുമാണ് അഭയ് സാഹൂ. 

ഇന്ത്യയിലെ ഏറ്റവും ശ്രദ്ധേയമായ ചെറുത്തു നിൽപ്പാണ് ഒഡിഷയിൽ പോസ്കോ പദ്ധതിക്കെതിരെ ആദിവാസികൾ ഉൾപെടെയുള്ള പതിനായിരക്കണക്കിന്‌ സാധാരണ മനുഷ്യർ നിരവധി ഇദ്ദേഹത്തിന്റെ നേതൃത്വത്തിൽ വർഷങ്ങളായി നടത്തിവരുന്നത്. ലോകത്തെ മൂന്നാമത്തെ ഉരുക്ക് നിർമ്മാണ കമ്പനിയായ കൊറിയയിലെ പൊഹോന്ഗ് സ്റ്റീൽ കോർപൊറേഷൻറെ 52000 കോടി രൂപ മുതൽമുടക്കുള്ള ഈ പദ്ധതി ചൈനയും ബ്രസീലും ഉൾപെടെയുള്ള രാജ്യങ്ങൾ അനുമതി നൽകാതെ തള്ളിക്കളഞ്ഞിരുന്നു. രാജ്യത്ത് നിലവിലുള്ള എല്ലാ നിയമങ്ങളേയും കാറ്റിൽ പറത്തി അവിഹിത മാർഗ്ഗത്തിലൂടെയാണ് ഓരോ ഘട്ടത്തിലും ഈ പദ്ധതിക്കായുള്ള അനുമതികൾ നേടിയെടുത്തിട്ടുള്ളത്. ഇന്ത്യയിലെ ഏറ്റവും വലിയ ഒരു വിദേശ നിക്ഷേപ പദ്ധതിക്കെതിരെ പോസ്കോ പ്രതിരോധ സംഗ്രാം സമിതി സ. അഭയ് സാഹുവിൻറെ നേതൃത്വത്തിൽ 2005 മുതൽ ഐതിഹാസികമായ സമരം നടത്തുകയാണ്. കമ്മ്യൂണിസ്റ്റ് പാർട്ടി നേതൃത്വം നൽകുന്ന സമരത്തിന് പോസ്കോ പദ്ധതിയെ എതിർക്കുന്ന എല്ലാ വിഭാഗം ആളുകളുടെയും പിന്തുണ നേടിയെടുക്കുന്നതിൽ അഭയ് സാഹുവിൻറെ വ്യക്തിസവിശേഷതകൾ പ്രധാന പങ്കുവഹിച്ചു. 54 കള്ളക്കേസുകളാണ് അദ്ദേഹത്തിൻറെ മേൽ ചുമത്തപ്പെട്ടിരിക്കുന്നത്. ഇതിനകം പല തവണ അഭയ് സാഹു ജയിൽവാസം അനുഭവിച്ചു. ഏ ഐ വൈ എഫ് സമ്മേളനത്തിൽ സംബന്ധിക്കാൻ കേരളത്തിലേക്ക് വരുന്നവഴി 11/5/2013 ൽ ഭുവനേശ്വർ വിമാനത്താവളത്തിൽ വച്ച്, കൊലക്കുറ്റം ഉൾപ്പെടെ ആരോപിച്ച് അദ്ദേഹത്തെ അറസ്റ്റ് ചെയ്തു.


</doc>
<doc id="273116" url="https://ml.wikipedia.org/wiki?curid=273116" title="കോളേജ് ഓഫ് എഞ്ചിനീയറിംഗ്,പെരുമൺ">
കോളേജ് ഓഫ് എഞ്ചിനീയറിംഗ്,പെരുമൺ

കൊല്ലം ജില്ലയിലെ എഞ്ചിനീയറിംഗ് കോളേജുകളിലൊന്നാണ് കോളേജ് ഓഫ് എഞ്ചിനീയറിംഗ്, പെരുമൺ. കോ-ഓപ്പറേറ്റിവ് അക്കാഡമി ഓഫ് പ്രൊഫഷണൽ എഡ്യൂക്കേഷൻ (CAPE Kerala) ആരംഭിച്ച കോളേജുകളിലൊന്നായ ഇത് 2000-ത്തിലാണ് പ്രവർത്തനം ആരംഭിച്ചത്. കൊല്ലം ജില്ലയിലെ മൂന്നാമത്തെ എഞ്ചിനീയറിംഗ് കോളേജ് ആണ് കോളേജ് ഓഫ് എഞ്ചിനീയറിംഗ് പെരുമൺ. കൊല്ലം റെയിൽവെ സ്റ്റേഷനിൽ നിന്നും 12 കി.മീ. അകലെ കുഴിയത് ജംഗ്ഷനിലാണ് കൊളേജ്‌ ക്യാമ്പസ്‌ സ്ഥിതി ചെയ്യുന്നത്‌. സി.ഇ.പി എന്ന ചുരുക്കപ്പേരിലും ഈ കോളേജ് അറിയപ്പെടുന്നു. ഓൾ ഇന്ത്യ കൗൺസിൽ ഫോർ ടെക്നിക്കൽ എഡ്യുക്കേഷന്റെ അംഗീകാരമുള്ള ഈ കോളേജ് കൊച്ചിൻ യുണിവേഴ്സിറ്റിയുടെ കീഴിലാണ് പ്രവർത്തനം ആരംഭിച്ച കോളേജ് 2015 മുതൽ കേരള ടെക്നോളജിക്കൽ യൂണിവേഴ്സിറ്റിക്ക് കീഴിൽ പ്രവർത്തിക്കുന്നു. ഇന്ന് എഞ്ചിനീയറിംഗ് രംഗത്ത് അഖിലേന്ത്യാതലത്തിൽ തന്നെ മികച്ച സ്ഥാപനങ്ങളിലൊന്നായി വളർന്നിട്ടുണ്ട് ഈ സ്ഥാപനം.



കോളേജിലേക്കുള്ള പ്രവേശനം പ്രവേശന പരീക്ഷകളുടെ അടിസ്ഥാനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] (Kerala Engineering Agricultural Medical) വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌.
ഇന്ത്യൻ ഇൻസ്റ്റിറ്റൂട്ട് ഓഫ് ടെക്നോളജി (ഐ.ഐ.റ്റി) നടത്തുന്ന GATE പരീക്ഷ വഴി പ്രവേശനം.



</doc>
<doc id="273120" url="https://ml.wikipedia.org/wiki?curid=273120" title="ത്രിപ്പൂത്ത്ആറാട്ട്">
ത്രിപ്പൂത്ത്ആറാട്ട്

ചെങ്ങന്നൂർ മഹാദേവ ക്ഷേത്രം പ്രശസ്തമാണ്. പാർവ്വതീദേവിയുടെ തൃപ്പൂത്ത്ആറാട്ട് ഉത്സവത്തിന് ആയിരക്കണക്കിനു ഭക്തജനങ്ങൾ ഇവിടെ എല്ലാ വർഷവും എത്തിച്ചേരുന്നു. ദക്ഷയജ്ഞത്തിലെ ഹോമകുണ്ഡത്തിൽ സതിദേവി വീണുപോയപ്പോൾ ശ്രീ പരമശിവൻ സതിയുടെ ശരീരവും എടുത്ത് ക്രുദ്ധനായി താണ്ഡവനൃത്തം ചവിട്ടി എന്നും മഹാവിഷ്ണു സുദർശന ചക്രം കൊണ്ട് സതിയുടെ ശരീരം അരിഞ്ഞിട്ടു എന്നും അപ്പോൾ സതിയുടെ അടിവയറ് ഇചെങ്ങന്നൂരിൽ വീണു എന്നുമാണ് ഐതിഹ്യം. ദേവി രജസ്വലയാകുന്ന ചടങ്ങാണ് തൃപ്പൂത്ത്. ആസ്സാമിലെ കാമാഖ്യ ക്ഷേത്രവും ഇതേ ഐതിഹ്യം അവകാശപ്പെടുന്നുണ്ട്

തൃപ്പൂത്തിനു നാലാം ദിവസമാണ് ദേവിയെ നിരാട്ടിനു എഴുന്നള്ളിക്കുന്നത്.

പൂർവ്വകാലങ്ങളിൽ ആറാട്ട് കടവിൽ മറപ്പുര കെട്ടി സ്ത്രീജനങ്ങൾ മാത്രം പങ്കെടുക്കുന്ന രഹസ്യ സ്വഭാവമുള്ള ചടങ്ങായിരുന്നു തൃപ്പൂത്.ഇന്ന് പുരുഷജനങ്ങളും സ്ത്രീകളോടൊപ്പം ആറാട്ട് കാണാൻ കൂടാറുണ്ട്.

ആറാട്ട് കടവിൽ വച്ച് അനുഷ്ഠമായ പൂജാ കർമ്മങ്ങൾ തന്ത്രിയാണ് നിർവഹിക്കുന്നത്. ആ കർമ്മങ്ങൾ നടത്തിയ ശേഷം ദേവിയെ എണ്ണ ചാർത്തി താളിതേയ്പ്പിച്ചു നിരാടിക്കുന്നു...

തിരുപ്പൂപ്പായ ലക്ഷണം കണ്ട ഉടയാട ആ ദിവസം തന്നെ മണ്ണാത്തിയെ എല്പ്പിച്ചിരിക്കും ,അതിനെ നനച്ചു മണ്ണാത്തി ആറാട്ട് ദിവസം വെളുേത്തടത്തിനെ ഏൽപ്പിക്കുന്നു..ആ വെളുത്തേടം ഉടയാട ശുദ്ധീകരിച്ച് ആറാട്ട് ദിവസം തോഴിമാരെ ഏൽപ്പിക്കുന്നു..അതിനെ "മണ്ണാത്തിമാറ്റെ"ന്നാണ് പറഞ്ഞു വരുന്നത്..അവരാണ് ഇപ്പോൾ അറിയപ്പെടുന്ന വർണ്ണസമുദായക്കാർ..ആ മാറ്റിനെ തന്ത്രിക്കെടുക്കത്തക്കവണ്ണം തോഴികളിൽ ഒരാൾ വെള്ളത്തിൽ താഴ്ത്തി വച്ച് കൊടുക്കുകയും തന്ത്രി അതിനെ വിഗ്രഹത്തിൽ ചാർത്തി ചില കർമ്മങ്ങൾ നടത്തിയ ശേഷം ,ഉടയാട മാറ്റി വിഗ്രഹത്തെ നീരാടിച്ചു ശുദ്ധമാക്കുകയും ചെയ്യുന്നു...

അനന്തരം തീണ്ടാനാഴി (മുക്കുറ്റി ) ഉരച്ചു എടുത്തത്‌ അന്ജനകല്ലിൽ അരച്ച് ദേവിയുടെ ഫാലസ്ഥലത്ത് തിലകമണിയിക്കുകയും വിഗ്രഹത്തിൽ അർപ്പിക്കുകയും ചെയ്യുന്നു..എണ്ണ ചാർത്തിയ നീരാട്ടു ,മണ്ണാത്തിയുടെ മാറ്റുചാർത്തൽ ,ശുദ്ധനീരാട്ടു,തീണ്ടാനാഴി അർപ്പണം എന്നീ സന്ദർഭങ്ങളിൽ സ്ത്രീകൾ വായ്ക്കുരവ ഇടുന്നു...

ഇതിൽ പറഞ്ഞ പല ചടങ്ങുകളും ഇപ്പോൾ വിട്ടു പോകുകയോ വിസ്മരിക്കപ്പെടുകയോ ചെയ്തിട്ടുണ്ട് ...

ദേവി തൃപ്പൂതായ ദിവസങ്ങളിൽ ശ്രീകോവിൽ അടയ്ക്കുകയും വായുകോണിൽ പ്രത്യേകം ദേവിയെ ഇരുത്തുകയും ചെയ്യാറുണ്ടല്ലോ..
ആ ദിവസങ്ങളിൽ എല്ലാ പൂജകളും നടത്തേണ്ടത് " ചിത്രത്തൂര്" ,"കവണശ്ശേരി" എന്നീ രണ്ടു ഇല്ലങ്ങളിൽപെട്ടവർ ആരെങ്കിലും ആയിരിക്കണം എന്നാണു പ്രമാണം ..ദേവിയെ ആറാട്ട് ദിവസം പിടിയാനപ്പുറത്ത് എഴുന്നള്ളിക്കണം എന്നുമുണ്ട്...
ഇവ രണ്ടും ഇപ്പോൾ നടക്കുന്നുണ്ടോ എന്ന് സംശയമാണ് ...

തിരുപ്പൂപ്പിനു ശേഷം മേൽശാന്തിക്കോ കീഴ്ശാന്തിക്കോ ശ്രീകോവിലിൽ പ്രവേശനം അനുവദിച്ചിട്ടില്ല ...ആ ദിവസങ്ങളിൽ തന്ത്രി മൂല വിഗ്രഹത്തിൽ ഒരു നേരത്തെ പൂജ മാത്രം നടത്തിവരണം ...തോഴിമാരായ രണ്ടു സ്ത്രീകൾക്ക് മാത്രമാണ് ദേവിയുടെ എഴുന്നള്ളത്തിനു ഏറ്റവും അടുത്ത് താലപ്പൊലി എടുത്തു നിൽക്കാനുള്ള അവകാശം ..ഇപ്പോൾ സ്ത്രീകൾ അറിവില്ലായ്മ മൂലം പരസ്പരം മത്സരിച്ചു ദേവിയോട് ചേർന്ന് നിൽക്കാൻ ശ്രമിക്കാറുണ്ട് ...

ദേവിയുടെ എഴുന്നള്ളത്ത്‌ മതിലകത്ത് നാലമ്പലത്തിനു പുറമെയുള്ള ധ്വജമൂല സ്ഥാനത്ത് എത്തുമ്പോൾ ശ്രീപരമശിവൻ കൊമ്പനാന പുറത്തു എഴുന്നള്ളി ദേവിയെ സ്വീകരിക്കും.അവിടെ നിന്നും ശ്രീ പാർവ്വതിപരമേശ്വരന്മാർ ചുറ്റംബലത്തിനു വെളിയിൽ മൂന്ന് പ്രദക്ഷിണം വച്ച് ദേവി പടിഞ്ഞാറേ ഭാഗത്ത്‌ കൂടിയും ഭഗവാൻ കിഴക്കേ നടവഴിയും ശ്രീകോവിലിൽ പ്രവേശിക്കുന്നു ...

ദേവിയുടെ അർച്ചനാവിഗ്രഹത്തെ മൂലവിഗ്രഹത്തോട്‌ ചേർത്ത് തന്ത്രി പൂജകളും,ദീപാരാധനയും നടത്തുന്നു..
ഈ ദീപാരധന ദർശിച്ചു വേണം ഭക്ത ജനങ്ങൾ പിരിഞ്ഞുപോകേണ്ടത് ...


</doc>
<doc id="273122" url="https://ml.wikipedia.org/wiki?curid=273122" title="യൂനുസ് കോളജ് ഓഫ് എഞ്ചിനീയറിംഗ്">
യൂനുസ് കോളജ് ഓഫ് എഞ്ചിനീയറിംഗ്

കൊല്ലം ജില്ലയിൽ സ്ഥിതി ചെയുന്ന ഒരു എഞ്ചിനീയറിംഗ് കോളെജാണ് യൂനുസ് കോളജ് ഓഫ് എഞ്ചിനീയറിംഗ് അഥവാ യൂനുസ് കോളജ്. കൊല്ലം പള്ളിമുക്കിനു സമീപം സ്ഥിതിചെയ്യുന്ന ഈ കോളജ് കൊല്ലം റെയിൽവേ സ്റ്റേഷനിൽ നിന്നും 4 കി.മി അകലെയാണ്.

ഫാത്തിമ മെമ്മോറിയൽ എഡ്യൂക്കേഷണൽ ട്രസ്റ്റ്‌ 2000-ത്തിൽ കൊല്ലം മാടന്നട തുടങ്ങിയതാണ് ഈ കോളേജ്.





കോളേജിലേയ്കുള്ള പ്രവേശനം പ്രവേശന പരീക്ഷകളുടെ അടിസ്ഥാനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] (Kerala Engineering Agricultural Medical) വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌
ഓൾ ഇന്ത്യ മാനെജ്മെന്റ് അസോസിയേഷൻ നടത്തുന്ന പ്രവേശന പരീക്ഷയായ മാനെജ്മെന്റ് ആപ്ടിട്ട്യട് ടെസ്റ്റ്‌ [MAT] വഴി പ്രവേശനം.
1991-ൽ സ്ഥാപിതമായി ഫാത്തിമ മെമ്മോറിയൽ എഡ്യൂകേഷൺൽ ട്രസ്റ്റ്‌, നിർധനർക്ക് പുസ്തക വിതരണം വസ്ത്ര വിതരണം തുടങ്ങിയ സാമൂഹിക പ്രവർത്തികൾ ചെയ്തു വരുന്നു.
ട്രസ്റ്റ്‌ അംഗങ്ങൾ



</doc>
<doc id="273129" url="https://ml.wikipedia.org/wiki?curid=273129" title="എ.ഡബ്ല്യൂ.എച്ച്. എഞ്ചിനീയറിംഗ് കോളേജ്">
എ.ഡബ്ല്യൂ.എച്ച്. എഞ്ചിനീയറിംഗ് കോളേജ്

കോഴിക്കോട് ജില്ലയിൽ സ്ഥിതി ചെയുന്ന കോളെജാണ് എ.ഡബ്ലു.എച് എഞ്ചിനീയറിംഗ് കോളേജ്.കുറ്റിക്കാട്ടൂർ സ്ഥിതിചെയ്യുന്ന ഈ കോളജ് കോഴിക്കോട് നിന്നും 10 കി.മി അകലെയാണ്.
2001-ൽ തുടങ്ങിയ ഈ കോളേജ് നടത്തുന്നത് അസോസിയഷൻ ഫോർ വെല്ഫർ ഓഫ് ഹന്ടികാപ്പ് എന്ന മലബാർ ആസ്ഥാനമായുള്ള സാമൂഹ്യ സന്ഖടന്യാണ്ൺ.





കോളേജിലേയ്കുള്ള പ്രവേശനം ഈ പ്രവേശന പരീക്ഷകളുടെ അടിസ്ഥാനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] (Kerala Engineering Agricultural Medical) വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌


</doc>
<doc id="273134" url="https://ml.wikipedia.org/wiki?curid=273134" title="മലയാള ശാസ്ത്രസാഹിത്യകാരന്മാർ">
മലയാള ശാസ്ത്രസാഹിത്യകാരന്മാർ


</doc>
<doc id="273138" url="https://ml.wikipedia.org/wiki?curid=273138" title="പി.എം. മാത്യു വെല്ലൂർ">
പി.എം. മാത്യു വെല്ലൂർ

കേരളത്തിലെ ഒരു മനശാസ്ത്ര ചികിത്സകനും ആദ്യ കാല മനഃശാസ്ത്ര മാസികകളുടെ പത്രാധിപരുമായിരുന്നു ഡോ.പി.എം. മാത്യു വെല്ലൂർ (ജനനം: 31 ജനുവരി 1933).

മാവേലിക്കരയിൽ ജനിച്ചു.കേരളാ സർവകലാശാലയിൽ നിന്നും എം.എ. ബിരുദവും ഡോക്ടറേറ്റും ലഭിച്ചു. ചികിത്സാ മനശ്ശാസ്ത്രത്തിൽ ഡിപ്ലോമയും ഉണ്ട്. ‘ലൈംഗിക ബലഹീനതയുളളവരുടെ വ്യക്തിത്വം’ എന്ന പ്രബന്ധത്തിനായിരുന്നു ഡോക്‌ടറേറ്. വെല്ലൂർ ക്രിസ്റ്റ്യൻ മെഡിക്കൽ കോളേജിൽ ക്ലിനിക്കൽ സൈക്കോളജിസ്റ്റ് ആയിരുന്നു. മെഡിക്കൽ കോളജിൽ അധ്യാപകനായും പ്രവർത്തിച്ചു. മനശ്ശാസ്ത്രം മാസികയുടെയും കുടുംബജീവിതം മാസികയുടെയും ആദ്യകാല പത്രാധിപരായിരുന്നു. സർവവിജ്ഞാനകോശത്തിൽ മനഃശാസ്‌ത്ര വിഭാഗത്തിന്റെ എഡിറ്ററായി അഞ്ചുവർഷം സേവനമനുഷ്‌ഠിച്ചു. 1975 മുതൽ തിരുവനന്തപുരത്തുളള മനഃശാസ്‌ത്ര ചികിത്സാകേന്ദ്രത്തിന്റെയും ഇൻസ്‌റ്റിറ്റ്യൂട്ട്‌ ഓഫ്‌ പേഴ്‌സണാലിറ്റി ഡവലപ്‌മെന്റ്‌ എന്ന സ്‌ഥാപനത്തിന്റെയും ഡയറക്‌ടർ. 


</doc>
<doc id="273150" url="https://ml.wikipedia.org/wiki?curid=273150" title="വലിയ കിന്നരിപ്പരുന്ത്">
വലിയ കിന്നരിപ്പരുന്ത്

ദക്ഷിണേഷ്യയിൽ കാണപ്പെടുന്ന ഒരിനം പരുന്താണ് വലിയ കിന്നരിപ്പരുന്ത് (ഇംഗ്ലീഷ്: Mountain Hawk-Eagle അഥവാ Hodgson's Hawk-eagle, ശാസ്ത്രീയ നാമം:"Nisaetus nipalensis") ഇവയെ മുമ്പ് "Spizaetus" എന്ന വർഗ്ഗത്തിലാണ് പെടുത്തിയിരുന്നത്. 

ദക്ഷിണേന്ത്യയിലും ശ്രീലങ്കയിലും കാണപ്പെടുന്നവയെ ചിലർ "Nisaetus kelaarti", Legge's hawk-eagle. എന്ന മറ്റൊരു വർഗമായി കണക്കാക്കുന്നു. 
ഇവ ഇന്ത്യൻ ഉപഭൂഖണ്ഡത്തിൽ ഇന്ത്യ, നേപ്പാൾ മുതൽ തായ്ലന്റ് വരെ, തായ്വാൻ, ഇന്തൊനേഷ്യ, ജപ്പാൻ എന്നിവിടങ്ങളിൽ പ്രജനനം നടാത്താറുണ്ട്. 
69-84 സെ.മീ നീളമുള്ള പക്ഷിയാണ്. ചിറകിന്റെ വലിപ്പം 134-175 സെ.മീ ആണ്. മുകള് വശം തവിട്ടു നിറമാണ്. അടിവശം നരച്ചതാണ്. പറക്കുമ്പോള് ചിറകിന്റെയും വാലിന്റേയും അടിവശത്ത് പട്ടകള് കാണാം. നെഞ്ചും വയറും നിറയെ വരകളുണ്ട്. പൂവനും ഒഇടയും ഒരേ പോലെയാണ്. 
ചിറകിന്റെ ആകൃതിയും അടിവശത്തെ വ.രകളും കൊണ്ട് മറ്റു കിന്നരി പരുന്തുകളില് നിന്ന് ഇവയെ തിരിച്ചറിയാം
മരത്തിലുണ്ടാക്കിയ കമ്പുകള് കൊണ്ടുള്ള കൂട്ടില് ഒരു മുട്ടയിടും. 

ഇവ സസ്തനികളേയും ഉരഗങ്ങളേയും പക്ഷികളേയും ഭക്ഷിക്കും.

File:Spizaetus nipalensis.jpg|ജപ്പാനിലെ ഉപവിഭാഗം "N. n. orientalis"
</gallery>


</doc>
<doc id="273151" url="https://ml.wikipedia.org/wiki?curid=273151" title="കരിംകഴുകൻ">
കരിംകഴുകൻ

കരിംകഴുകൻ ഇംഗ്ലിഷിൽ Cinereous Vulture എന്നാണ് പേര്. കൂടാതെ Black Vulture, Monk Vulture, Eurasian Black Vulture എന്നൊക്കെ പേരുകൾ ഉണ്ട്ട്. ശാസ്ത്രീയ നാമം "Aegypius monachus" എന്നാണു്. 

ഇതൊരു പഴയകാല കഴുകനാണ്. പുതിയ കാല കഴുകനുമായി അകന്ന ബന്ഡം മാത്രമെ ഉള്ളു. 

യൂറേഷ്യൻ പക്ഷിയാണിത്. പടിഞ്ഞാറ് സ്പെയിൻ , തെക്ക് ഫ്രാൻസ്, അഫ്ഗാനിസ്ഥാൻ തൊട്ട് ഭാരതം കടന്ന് മദ്ധ്യ ഏഷ്യവരേയും കാണുന്നു. 

മഞ്ചുരിയ, മംഗോളിയ, കൊറിയ എന്നിവിടങ്ങളിൽ പ്രജനനം നടത്തുന്നു. മലകളിലും കുന്നുകളിലും കാണുന്നു. മലകളിലുള്ള മരങ്ങളിലാണ് കൂടുണ്ടാക്കുന്നത്. 

പിട പൂവനേക്കാൾ വലുതാണ്.98-120 സെ.മീ നീളമുണ്ട്. 2.5 -3.1 മീ ചിറകിന്റെ അളവ്. പൂവന് 6.3-11.5 കി.ഗ്രം തൂക്കവും പിടയ്ക്ക് 7.5 – 14 കി.ഗ്രാം തൂക്കവും ഉണ്ടാവും. പറക്കുന്ന പക്ഷികളിൽ ലോകത്തുവച്ച് ഏറ്റവും തൂക്കമുള്ള പക്ഷിയാണ്`. 

ജനുവരി- ഫെബ്രുവരി മാസങ്ങലിലാണ് പ്രജനന കാലം. പല സ്ഥലങ്ങളിലും പല സമയത്താണ് പ്രജനനം. 

കൂടുകെട്ടാൻ ചുള്ളികളും കമ്പുകളും ഉപയോഗിക്കുന്നു. പിടയും പൂവനും ചേർന്നാണ് കുഞ്ഞുങ്ങളെ വളർത്തുന്നത്. 
കൂടിന്റെ വ്യാസം 1.45-2 മീ ആണ്. താഴ്ച 1-3 മീ ആണ്. വർഷങ്ങളോളം ഒരേ ജോടി തന്നെ കൂട് ഉപയോഗിക്കുമ്പോൾ വലിപ്പം കൂട്ടിക്കൊണ്ടിരിക്കും. കൂട് ചാണകം കൊണ്ടും ജീവികളുടെ തോൽ കൊണ്ടും അലങ്കരിക്കാറുണ്ട്. 
ഒരു മുട്ടയാണ് ഇടുന്നത്. അപൂർവമായി രണ്ടും. മുട്ടയുടെ നിറം വെള്ളയോ മങ്ങിയ നിറമോ ആയിരിക്കും. ചുവപ്പു തവിട്ടു നിറമോ ഉള്ള പുള്ളികൾ ഉണ്ടായിരിക്കും. മുട്ടയ്ക്ക് 8.34 സെ.മീ ഉയരവും 5.8 – 7.5 സെ.മീ ഉയരവും ഉണ്ടാവാറുണ്ട്. The incubation period can range from 50 to 62 days, averaging 50–56 days. Normally hatching occurs in April or May in Europe. 
വലിയ [സസതനികൾ ]], ഉരഗങ്ങൾ , മത്സ്യം എന്നിവയാണ് ഭക്ഷണം. 


</doc>
<doc id="273154" url="https://ml.wikipedia.org/wiki?curid=273154" title="പാമ്പ് പരുന്തു്">
പാമ്പ് പരുന്തു്

പാമ്പ് പരുന്തിനു Short-toed Snake Eagle എന്നും Short-toed Eagle എന്നും പേരുണ്ട്. ശാസ്ത്രീയ നാമം "Circaetus gallicus" എന്നാണ്. 

മെഡിറ്ററേനിയൻ , റഷ്യ, മിഡിൽ ഈസ്റ്റ്, ഏഷ്യയുടെ ഭാഗങ്ങൾ; പ്രത്യേകിച്ച് ഇന്ത്യൻ ഉപഭൂഖണ്ഡം. 

62-67 സെ.മീ നീളവും 170-185 സെ.മീ ചിറകുകളുടെ വലിപ്പവും ഉണ്ട്. തൂക്കം 1.2 – 2.3 കി.ഗ്രാം ആണ്. വെളുത്ത അടിഭാഗം, ചാര നിറം കലർന്ന തവിട്ടു നിറമുള്ള മുകൾ ഭാഗം. താടി, കഴുത്ത്, നെഞ്ചിന്റെ മുകൾഭാഗം എന്നിവ മങ്ങിയ തവിട്ടുനിറമാണ്. വാലിൽ 3-4 പട്ടകളുണ്ട്. തിളങ്ങുന്ന മഞ്ഞനിറമാണ് കണ്ണുകൾക്ക്.
പ്രധാന ഭക്ഷണം പാമ്പ്, ചിലപ്പോൾ പല്ലി. ചിലപ്പോൾ വലിയ പാമ്പുകളുമയി ഭൂമിയിൽ മൽപ്പിടുത്തം നടത്തുന്നത് കാണാരുണ്ട്. അപൂർവമായി അവ മുയൽ പോലുള്ള ചെറിയ സസ്തനി കളേയും പക്ഷികളേയും വലിയ പ്രാണികളേയും ഭക്ഷിക്കാറുണ്ട്. 
ഇത് ഒരു മുട്ടയാണ് ഇടുന്നത്. ഇവ 17 കൊല്ലം വരെ ജീവിക്കും. 

</doc>
<doc id="273155" url="https://ml.wikipedia.org/wiki?curid=273155" title="വെള്ളക്കറുപ്പൻ മേടുതപ്പി">
വെള്ളക്കറുപ്പൻ മേടുതപ്പി

വെള്ളക്കറുപ്പൻ മേടുതപ്പിക്ക് pied harrierഎന്നു ആംഗല നാമവും"Circus melanoleucos" എന്നു ശാസ്ത്രീയ നാമവും ഉണ്ട്.ദേശാടന പക്ഷിയാണ്.
കിഴക്കൻ റഷ്യയിൽ നിന്നും വടക്കു കിഴക്കൻ ചൈന മുതൽ വടക്കൻ കൊറിയ വരെ യുള്ള സ്ഥലങ്ങളിൽ നിന്നും ദേശാടനം നടത്തുന്നു. തണുപ്പുകാലത്ത് പാകിസ്താൻ മുതൽഫിലിപ്പീൻസ് വരെ കാണുന്നു.
45 സെ. മീ നീളവും 115 സെ.മീ ചിറകു വിരിപ്പും ഉണ്ട്. നെൽപ്പാടങ്ങളിലും ചതുപ്പിലും ഇര തേടുന്നു.


</doc>
<doc id="273164" url="https://ml.wikipedia.org/wiki?curid=273164" title="തളിനങ്ക">
തളിനങ്ക

പതിനഞ്ചാം നൂറ്റാണ്ടിൽ കേരളത്തിൽ നിലനിന്നിരുന്ന നൃത്താരാധാന സമ്പ്രദായമാണ് തളിനങ്കകൾ . ശൈവ-വൈഷ്ണവ സമ്പ്രദായത്തിലുള്ള ഒരേയൊരു സ്ത്രീ നൃത്തരൂപമായിരുന്നു. ഇന്ദ്രകാളീയം, പഞ്ചമരവ്, കൂത്തനൂൽ എന്നീ ഗ്രന്ഥങ്ങളിൽ ഇതേ പറ്റി വിവരിച്ചിട്ടുണ്ട്. ഈ നൃത്താരാധനാ സമ്പ്രദായത്തെക്കുറിച്ചുള്ള ചരിത്ര രേഖകൾ പലതും ഭാമിനി-വിജയനഗര സാമ്രാജ്യങ്ങളുടെ യുദ്ധത്തോടെ നാമാവശേഷമായി. തളിനങ്ക നൃത്യം എന്ന കലാരൂപമാണ് പിന്നീട് കേരളത്തിന്റെ മോഹിനിയാട്ടം എന്ന നൃത്തരൂപത്തിന്റെ തുടക്കം കുറിച്ചത്.

തളിനങ്ക എന്ന പേരിന്റെ ഉത്ഭവം തളി എന്നും നൻകൈ എന്നുമുള്ള വാക്കുകളിൽ നിന്നുമാണെന്നു കരുതപ്പെടുന്നു. തളി എന്നത് ഗ്രാമത്തലവന്മാരുടെ സംഗമ കേന്ദ്രം എന്നർത്ഥമുള്ള വാക്കാണ്. നൻ‌കൈ എന്ന വാക്കാണ് നങ്കൈ ആയത്. 

നൃത്തം, സംഗീതം, അഭിനയം എന്നിവയുടെ വ്യത്യസ്ത ധാരകൾ പിന്തുടരുന്നതനുസരിച്ച് തളിനങ്കകളെ നാലു തരമായി തിരിക്കാറുണ്ട്,
ഇങ്ങനെയാണ് തളിനങ്കകളുടെ പിരിവുകൾ.

ക്ഷേത്രത്തിനകത്ത് ദൈവ സന്നിധിയിൽ വസിക്കാൻ അവകാശമുള്ള തളിനങ്കകളായിരുന്നു ഉത്തരോത്തമകൾ. ക്ഷേത്രത്തിൽ ശ്രീകോവിലിനുള്ളിലെ വിഗ്രഹത്തെ തൊടാനുള്ള അനുമതി വരെ ഉള്ളവരാണ് ഈ വിഭാഗക്കാർ. ക്ഷേത്രം അടച്ചുകഴിഞ്ഞ് രഹസ്യമായ വാതിലുകളിലൂടെ ശ്രീകോവിലുള്ളിലേക്ക് കടക്കാൻ അനുമതിയുണ്ടായിരുന്ന ഇവർ വിഗ്രഹരൂപവുമായി "ആത്മസംവേദന"ത്തിൽ ഏർപ്പെടുന്ന പതിവും ഉണ്ടായിരുന്നതായി പറയപ്പെടുന്നു. ഉത്തരോത്തമയായ ഒരു തളിനങ്ക മരിച്ചാൽ ശ്രീകോവിലിലെ വിളക്കിൽ നിന്നുമായിരുന്നു ചിതയിലേക്കു തീ പകർന്നിരുന്നത്. മരണത്തോടനുബന്ധിച്ച് ക്ഷേത്രത്തിൽ ഏഴുദിവസം പുല ആചരിക്കുന്ന പതിവും ഉണ്ടായിരുന്നു. 

ഉത്തരോത്തമകളെപ്പോലെ പ്രത്യേകാധികാരങ്ങളില്ലാതിരുന്ന എന്നാൽ ശ്രീകോവിലിനു തൊട്ടുപുറത്തുനിന്ന് നൃത്താരാധന നടത്തിയിരുന്ന തളിനങ്കകളാണ് ഉത്തമകൾ എന്നറിയപ്പെട്ടിരുന്നത്. മറ്റു വിഭാഗക്കാർക്ക് ഇതിനും വെളിയിലായിരുന്നു സ്ഥാനം.

ഉത്ത്രോത്തമകൾക്കും ഉത്തമകൾക്കും പുറകിൽ സ്ഥാനമുണ്ടായിരുന്ന തളിനങ്ക വിഭാഗമാണ് മധ്യമ. ഇവർക്ക് ചുറ്റമ്പലത്തിനു പുറത്തുനിന്നായിരുന്നു നൃത്യാരാധന നിർവ്വഹിച്ചിരുന്നത്. ഇവർക്കും പുറകിൽ ആയിരുന്നു അധമകൾ എന്ന വിഭാഗത്തിന്റെ സ്ഥാനം.

തളിനങ്കകളുടെ കൂട്ടത്തിൽ ഏറ്റവും പുറകിൽ നിന്നിരുന്ന വിഭാഗക്കാരായിരുന്നു അധമകൾ. ഇവർക്കു ക്ഷേത്രത്തിനു പുറത്തെ പണികളാണ് കൊടുത്തിരുന്നത്.


</doc>
<doc id="273166" url="https://ml.wikipedia.org/wiki?curid=273166" title="യെല്ലപ്രഗത സുബ്ബറാവു">
യെല്ലപ്രഗത സുബ്ബറാവു

ഒരു ഇന്ത്യൻ ജൈവരസതന്ത്രജ്ഞനായിരുന്നു യെല്ലപ്രഗത സുബ്ബറാവു (12 ജനുവരി 1895 – 9 ആഗസ്റ്റ് 1948). അഡിനോസിൻ ട്രൈഫോസ്ഫേറ്റ്(എ.റ്റി.പി) എന്ന കോശത്തിലെ ഊർജ്ജസ്രോതസ്സിന്റെ ധർമ്മം കണ്ടെത്തിയതും കാൻസറിനു ഫലപ്രദമായ മെതൊട്രെക്സേറ്റ് കണ്ടെത്തിയതും അദ്ദേഹമായിരുന്നു. അമേരിക്കയിലാണു തന്റെ ജീവിതത്തിന്റെ കൂടുതൽ കാലവും ചിലവഴിച്ചത്.
മറ്റു പല ഇന്ത്യൻ ശാസ്ത്രജ്ഞരേയും പോലെ,അദ്ദേഹത്തിനു അർഹിക്കുന്ന അംഗീകാരം ലഭിച്ചില്ല.
ഇന്ത്യയുടെ സ്വാതന്ത്ര്യസമരത്തെ പിന്തുണച്ചതിനാൽ അദ്ദേഹത്തിനു വൈദ്യശാസ്ത്ര പഠനത്തിനു അർഹിച്ച ബിരുദം പോലും ബ്രിട്ടീഷ് അധികാരികൾ നിഷേധിച്ചു.
തുടർന്നു, ബന്ധുക്കളിൽ ചിലരുടെ സഹായത്താൽ 1922ൽ അമേരിക്കയിലേയ്ക്കു പോയി.

അമേരിക്കയിലെ ഹാർവാർഡ് മെഡിക്കൽ സ്കൂളിൽ നിന്നും ലഭിച്ച ഡിപ്ലോമയുമായി അവിടെ ഗവേഷണം തുടങ്ങി.1930 കളിൽ ശരീരദ്രവങ്ങളിലും പേശികളിലും അടങ്ങിയ ഫോസ്ഫറസിന്റെ അളവ് കണ്ടെത്താനുള്ള മാർഗ്ഗം അദ്ദേഹം കണ്ടെത്തി.പേശീപ്രവർത്തനത്തിൽ,ഫോസ്ഫോക്രിയാറ്റിൻ,അഡിനോസിൻ ട്രൈ ഫോസ്ഫേറ്റ്(എ.റ്റി.പി) എന്നിവയുടെ പങ്ക് കണ്ടെത്തി.ആ വർഷം തന്നെ അദ്ദേഹത്തിനു പി.എച്ച്.ഡി ലഭിച്ചു.

അദ്ദേഹത്തിന്റെ പേരിൽ ഒരു ഫംഗസ് അറിയപ്പെടുന്നു.(സുബ്ബറോമൈസിസ് സ്ലെൻഡെൻസ്)


</doc>
<doc id="273169" url="https://ml.wikipedia.org/wiki?curid=273169" title="അമൽ കുമാർ റായ്ചൗധരി">
അമൽ കുമാർ റായ്ചൗധരി

അമൽ കുമാർ റായ്ചൗധരി (14 September 1923 – 18 June 2005) ഭൗതികശാസ്ത്രജ്ഞനായിരുന്നു.സാമാന്യമായ ആപേക്ഷികതയിലും പ്രപഞ്ചഘടനാശാസ്‌ത്രത്തിലും ഗവേഷണം നടത്തി.സ്വന്തം പേരിലുള്ള റായ് ചൗധരിയുടെ സൂത്രവാക്യമാണ് അദ്ദേഹത്തിന്റെ ഏറ്റവും വലിയ സംഭാവന.

സുരേഷ്ചന്ദ്ര റായ് ചൗധരിയും സുരബാലയുമായിരുന്നു അച്ഛനമ്മമാർ. ഇപ്പോൾ ബംഗളാദേശിന്റെ ഭാഗമായ ബരിസാൽ ആണു അദ്ദേഹത്തിന്റെ ജന്മസ്ഥലം.
കോൽകൊട്ടയിലെ ഹിന്ദു സ്കൂളിൽ നിന്നും മെട്രിക്കുലേഷൻ പാസ്സായശേഷം 1942ൽ പ്രെസിഡൻസി കോളെജിൽ നിന്നും ബിരുദം നേടി.കൽക്കട്ട യൂണിവേഴ്സിറ്റിയിൽ നിന്നും 1944ൽ എം.എ കരസ്ഥമാക്കി.
ഡിഗ്രീ കരസ്ഥമാക്കിയശേഷം അദ്ദേഹം നാലു വർഷം പരീക്ഷണങ്ങളിൽ മുഴുകി.
ഈ നാലു വർഷം സ്വയം,ഡിഫറൻഷ്യൽ ജ്യാമിതിയും സാമാന്യമായ ആപേക്ഷികതയും പഠിച്ചു.
1852ൽ,ഐ.എ.സി.എസിൽ ഗവേഷണം നടത്തി.തുടർന്നു 
1959ൽ അദ്ദേഹത്തിനു ഡോക്ടറേറ്റു ലഭിച്ചു.1961ൽ പ്രെസിഡൻസി കോളെജിൽ തന്നെ ചേർന്നു
വൈകിയാണെങ്കിലും 1970കളിൽ അദ്ദേഹത്തിന്റെ സംഭാവനകൾ ഇന്ത്യയിൽ പരക്കെ അംഗീകരിക്കപ്പെട്ടു.


</doc>
<doc id="273172" url="https://ml.wikipedia.org/wiki?curid=273172" title="കോതാട്">
കോതാട്

എറണാകുളം ജില്ലയിലെ കടമക്കുടി ഗ്രാമപഞ്ചായത്തിൽ ഉൾപ്പെട്ട ഒരു ഗ്രാമമാണ് കോതാട്. വരാപ്പുഴ ദ്വീപസമൂഹങ്ങളിൽ ഉൾപ്പെട്ട, പെരിയാറിനാൽ ചുറ്റപ്പെട്ട ഒരു ദ്വീപാണിത്.
കോതാട് ദ്വീപിന്റെ അതിരുകൾ കിഴക്ക് ചേരാനല്ലൂർ, പടിഞ്ഞാറ് പിഴല, വടക്ക് ചേന്നൂർ, തെക്ക് ചിറ്റൂർ എന്നിവയാണ്. 1341ൽ പെരിയാറിലുണ്ടായ വെള്ളപ്പൊക്കത്തിൽ രൂപം കൊണ്ട ദ്വീപുകളിൽ ഒന്നാണിത്. വല്ലാർപാടം അന്താരാഷ്ട്ര കണ്ടെയ്‌നർ ട്രാൻസ്ഷിപ്‌മെന്റ് ടെർമിനലിലേക്ക് പോകുന്ന ദേശീയപാത 966 എ എ കോതാട് വഴി കടന്നുപോകുന്നു.


</doc>
<doc id="273175" url="https://ml.wikipedia.org/wiki?curid=273175" title="കാട്ടുഞെരിഞ്ഞിൽ">
കാട്ടുഞെരിഞ്ഞിൽ

ഏകവർഷിയായ ഒരു കുറ്റിച്ചെടിയാണ് കാട്ടുഞെരിഞ്ഞിൽ. . തെക്കേ അമേരിക്കൻ വംശജനാണ്. കേരളത്തിൽ എല്ലാ ജില്ലകളിലും കാണാറുണ്ട്. ഏതു തരം ചുറ്റുപാടീലും വളരാനുള്ള ശേഷിയുണ്ട്. പലതരം കൃഷിക്കും ഇതൊരു കളയായാണ് കരുതിപ്പോരുന്നത്. 



</doc>
<doc id="273183" url="https://ml.wikipedia.org/wiki?curid=273183" title="വെള്ളക്കണ്ണി പരുന്ത്">
വെള്ളക്കണ്ണി പരുന്ത്

വെള്ളിക്കണ്ണി പരുന്തിന്റെ ഇംഗ്ലീഷിലെ പേര് White-eyed Buzzard എന്നാണ്. ശാസ്ത്രീയ നാമം "Butastur teesa" എന്നാണ്. 
ചെമ്പിന്റെ നിറമുള്ള വാലുകൾ , വെളുത്ത കണ്ണുകൾ . വെളുത്ത കഴുത്ത് എന്നിവയുണ്ട്. 

തെക്കേ ഏഷ്യയിൽ ഇന്ത്യ മുഴുവൻ , ഹിമലയത്തിൽ 1000മീ ഉയരം വരെ കാണപ്പെടുന്നു. ഇറാൻ , പാകിസ്താൻ , നേപ്പാൾ , ബംഗ്ളാദേശ്, മ്യാന്മാർ എന്നിവിടങ്ങളിൽ കാണുന്നു. ശ്രീലങ്കയിൽ കാണാറില്ല.

വെട്ടുകിളികൽ , ചാടന്മാർ , പുല്ച്ചാടികൾ , എലികൾ , പല്ലികൾ , തവളകൾ എന്നിവയാണ് ഭക്ഷണം. അവ ഞണ്ടുകളേയും ഭക്ഷണമാക്കാറുണ്ട്. കുറേ കൂടി വലിയവയേയും ഭക്ഷണമാക്കാറുണ്ട്.
കമ്പുകളെകൊണ്ടുള്ള കൂടുകളാണ് ഉണ്ടാക്കുന്നത് അടയാളങ്ങളില്ലാത്ത മൂന്ന് വെളുത്ത മുട്ടകളാണ് ഇടുന്നത്. കൂടുണ്ടാക്കുന്നതും കുഞ്ഞുങ്ങളെ വളര്ത്തുന്നതും പൂവനും പിടയും ചേര്ന്നാണ്. 19 ദിവസം കൊണ്ട് മുട്ട വിരിയും. പിടയാണ് അടയിരിക്കുന്നത്..


</doc>
<doc id="273186" url="https://ml.wikipedia.org/wiki?curid=273186" title="ചെറുവിറയൻ പുള്ള്">
ചെറുവിറയൻ പുള്ള്

ചെറുവിറയൻ പുള്ളിന്റെ ഇംഗ്ലീഷിലെ പേര് Lesser Kestrel എന്നാണ്. ശാസ്ത്രീയ നാമം "Falco naumanni" എന്നുമാണ്.

ഇവ പ്രജനനം ചെയ്യുന്നത് മെഡിറ്റരേനിയൻ തൊട്ട് തെക്കു മദ്ധ്യ ഏഷ്യകൂടി ചൈനയും മംഗോളിയയും വരെയാണ്. തണുപ്പുകാലത്ത് ആഫ്രിക്ക, പാകിസ്താൻ , ഇന്ത്യ, ഇറാഖ് എന്നിവിടങ്ങളിലേക്ക് ദേശാടനം നടത്തുന്നു. 

27–33 സെ.മീ നീളം. 63-72 സെ.മീ ചിറകുകളുടെ അറ്റം തമ്മിലുള്ള അകലം. ആണിനു് തലയും വാലും ചാര നിറം. 

പ്രാണികളേയും ചെറിയ പക്ഷികളേയും ഉരഗങ്ങ്ങ്ങളേയും കരണ്ടുതിന്നുന്ന ജീവികളേയും ഭക്ഷണമാക്കാറുണ്ട്. 
ഇവ കൂട്ടങ്ങളായാണ് കൂടുണ്ടാക്കുന്നത്. 3-6 മുട്ടകളിടും. 



</doc>
<doc id="273187" url="https://ml.wikipedia.org/wiki?curid=273187" title="വിറയൻപുള്ള്">
വിറയൻപുള്ള്

വിറയൻ പുള്ളിന് Common Kestrel , European Kestrel, Eurasian Kestrel, Old World Kestrel എന്നൊക്കെ പേരുകളുണ്ട്. ശാസ്ത്രീയ നാമം "Falco tinnunculus" എന്നാണ്. ഇവ ഒരു ഇരപിടിയൻ പക്ഷിയാണ്. 

യൂറോപ്പ്, ഏഷ്യ, ആഫ്രിക്ക എന്നിവിടങ്ങളിൽ പരക്കെ കാണുന്ന ഒരു പക്ഷിയാണ്. പരുന്തുകളുടെ വർഗത്തിൽപ്പെട്ട പക്ഷിയാണ് വിറയൻപുള്ള്. 

അരിപ്രാവിനോളം വലിപ്പമുണ്ട് ഇവയ്ക്ക്. വീതി കുറഞ്ഞതും അറ്റം കൂർത്തതുമായ നീണ്ട ചിറകുകൾ. തുമ്പിൽ വെള്ളയും അതിനു തൊട്ടു മുകളിൽ കറുപ്പും കരകൾ ഉള്ള, നീണ്ടതും ചാര നിറമുള്ളതുമായ വാൽ. തലയും പിൻകഴുത്തും ചാര നിറം. പുറവും ചിറകുകളും ഇഷ്ടികയുടെ നിറം.ഈ ഭാഗത്തെല്ലാം കുറെ കറുത്തതും വലിയതുമായ പുള്ളികൾ കാണാം. ദേഹത്തിന്റെ അടിവശം നേർത്ത ചെമ്പിച്ച തവിട്ടു നിറം. അവിടെയും ധാരാളം കറുത്ത പുള്ളികളുണ്ട്. പെൺ പക്ഷിയുടെ തലയും വാലും ചാര നിറമല്ല; ചെമ്പിച്ച തവിട്ടു നിറം തന്നെയാണ്. വാലിൽ ഉടനീളം കറുത്ത പട്ടകൾ കാണും. പൂവനും പിടയ്ക്കും കണ്ണിൽ നിന്ന് താഴോട്ട് വീതിയുള്ളതും കറുത്തതുമായ ‘കൃതാ’വുണ്ട്. 32-39 സെ.മീ നീളാമുണ്ട്. 65-82 സെ.മീ ചിറകിന്റെ അറ്റം തമ്മില് അകലമുണ്ട്. ആണിന് 135-252 ഗ്രാം തൂക്കം വരും. പിട ആണിനെ അപേക്ഷിച്ച് സാമാന്യം വലുതാണ്. 
മുകൾ വശത്ത് കറുത്ത പുള്ളികളോടു കൂടിയ ഇളം തവിട്ടു നിറം. അടിവശം കറുപ്പു വരകളോടുകൂടിയ മങ്ങിയ നിറം. 
കാലും കണ്ണിനു ചുറ്റുമുള്ള വളയവും നല്ല മഞ്ഞ നിറം. നഖങ്ങളും കൊക്കും കണ്ണും ഇരുണ്ട നിറം. 

            ആഹാരം തേടിക്കൊണ്ട് പറക്കുമ്പോൾ കൂടെ കൂടെ തുരുതുരെ ചിറകു വിറപ്പിച്ചുക്കൊണ്ട് ഒരേ സ്ഥലത്ത് തന്നെ കാറ്റ് ചവുട്ടി നിൽക്കുന്ന സ്വഭാവത്തിന് പേരുക്കേട്ടതാണ് ഈ പക്ഷി. ഉയർന്ന പപ്രദേശങ്ങളിൽ ഇരുന്ൻ ചുറ്റും നോക്കുകയും ഇരയെക്കണ്ടാൽ അധിവേഗം പറന്ന് റാഞ്ചിയെടുക്കുന്നതും ഇവയുടെ രീതിയാണ്. പലപ്പോഴും ഉയരെ വട്ടമിട്ടുപറന്നും ഇവ ഇരതേടാറുണ്ട്. അങ്ങനെ ചെയ്യുമ്പോഴാണ് കൂടെക്കൂടെ ഇവ കാറ്റ് ചവുട്ടിനിൽക്കുക. തത്സമയത്ത് താഴെ ഇരയുണ്ടെന്നു കണ്ടാൽ, പെട്ടെന്നു ചിറകുപ്പൂട്ടി കല്ല്‌ വീഴുന്നതുപോലെ താഴോട്ടിറങ്ങും. അതിനിടയ്ക്ക് ഇര നഷ്ട്ടപ്പെട്ടു എന്ന് കണ്ടാൽ വീണ്ടും പറന്നുപൊങ്ങി കുറേദൂരം പോയശേഷം കാറ്റ് ചവുട്ടിനിന്ൻ തറ പരിശോധിച്ചുതുടങ്ങും.

പുൽപ്പോന്ത് (വെട്ടുകിളി) മുതലായ ചെറു പ്രാണികളാണ് ഇവയുടെ പ്രധാന ആഹാരം. ഓന്ത്‌, ഗൌളി, ചെറിയ പക്ഷിക്കുഞ്ഞുങ്ങൾ എന്നിവയും തരം കിട്ടിയാൽ ഇവ പിടിച്ചു തിന്നും. ഈ ചെറു ജീവികൾ അധികവും തുറന്ന പറമ്പുകളിലും പുൽമേടുകളിലും ജീവിക്കുന്നതിനാൽ വിറയൻപുള്ളിനെയും ആ സ്ഥലങ്ങളിലാണ് കാണുക.
സാധാരണയായി എലിയുടെ വലിപ്പത്തിലുള്ള സസ്തനികളാണ് ഭക്ഷണം. 
സസ്തനികളെ കിട്ടാതിരുന്ന സ്ഥല്ത്ത് ചെറിയ പ്ക്ഷികളെ ഇരയാക്കും. while elsewhere birds are only important food during a few weeks each summer when unexperienced fledglings abound. Other suitably sized vertebrates like bats and swifts,
വിറയൻപുള്ളിന്റെ മൂന്ൻ ഉപജാതികളെ കേരളത്തിൽ കാണാം. ഇവയിൽ ഒരു ഉപജാതി മാത്രെമേ കേരളത്തിൽ പ്രജനനം നടത്തുന്നുള്ളൂ. മറ്റുള്ളവ ശീതകാല അതിഥികൾ മാത്രമാണ്.അവ ഏപ്രിൽ മാസമാകുമ്പോഴേക്കും വടക്കോട്ടു യാത്ര തുടങ്ങും. സന്താനോല്പാദനം നിർവഹിച്ച ശേഷം സെപ്തംബർ മാസത്തിൽ ഇവ തിരിച്ചു വരും. 

  കേരളത്തിൽ കൂടുകെട്ടുന്ന ഉപജാതി പശ്ചിമഘട്ടത്തിൽ 3000 അടിക്കു മീതെയുള്ള പാറക്കൂട്ടങ്ങലിലാണ് കൂടുണ്ടാക്കുക. കുറെ ചുള്ളികളും വേരുകളും പെറുക്കി കല്ലിന്മേൽവെച്ച് അതിനു നടുക്കു നാലോ അഞ്ചോ മുട്ടകളിടും. ജനുവരി തൊട്ട് ജൂൺ വരെയാണ് ഇവയുടെ പ്രജനന കാലം.

വൈദ്യുതികമ്പികളെ താങ്ങിനിൽക്കുന്ന തൂണുകൾ ഇതിനു ഇഷ്ട്ടപ്പെട്ട ഇരിപ്പിടങ്ങലാണ്. ഉയർന്ന പാറകളിന്മേലും മതിലുകളിലും മരക്കൊമ്പുകളിലും ഇവ ഇരിക്കുന്ന പതിവുണ്ട്. ഉയർന്ന ഒരു ഇരിപ്പിടവും അതിനുചുറ്റും തുറന്ന സ്ഥലവും ആനറാഞ്ചി, വെള്ളിഎറിയൻ മുതലായ പക്ഷികളെ പോലെ ഇവയ്ക്കും അത്യാവശ്യമാണ്.




</doc>
<doc id="273188" url="https://ml.wikipedia.org/wiki?curid=273188" title="ചെന്തലയൻ പുള്ള്">
ചെന്തലയൻ പുള്ള്

ചെന്തലയൻ പുള്ളിന്റെ ഇംഗ്ളീഷിലെ പേര് Red-necked Falcon , Red-headed Merlin എന്നൊക്കെയാണ്. ശാസ്ത്രീയ നാമം "Falco chicquera" എന്നാണ്. 

ഇന്ത്യയിൽ എല്ലായിടത്തും കാണുന്ന പക്ഷിയാണ് ഇത്. വളരെ അപൂർവ്വമായി ഇതിനെ കേരളത്തിലും കാണാറുണ്ട്. 1950 ൽ, പ്രസിദ്ധ പക്ഷിനിരീക്ഷകനായ കെ. കെ. നീലകണ്ഠൻ പാലക്കാട് കാവശ്ശേരിയിൽ, കേരളത്തിൽ ആദ്യമായി ചെന്തലയൻ പുള്ളിനെ കണ്ടെത്തി. 2017 നവംബറിൽ, പക്ഷിനിരീക്ഷകനായ പി. സി. രാജീവനും വനംവകുപ്പ് ജീവനക്കാരനായ കെ. ഇ. ബിജുമോനും കണ്ണൂർ ജില്ലയിലെ മാടായിപ്പാറയിൽ ഈ പക്ഷിയെ കണ്ടതായി രേഖപ്പെടുത്തലുണ്ട് 



</doc>
<doc id="273194" url="https://ml.wikipedia.org/wiki?curid=273194" title="സംഘകാലം">
സംഘകാലം

ദക്ഷിണേന്ത്യയുടെ ചരിത്രത്തിലെ ഏറ്റവും പ്രകാശമാനമായ പുരാതനകാലഘട്ടമാണ് സംഘകാലം. ഈ കാലഘട്ടത്തിൽ തമിഴ്‌നാടും കേരളവും ഒന്നായിട്ടാണു് കിടന്നിരുന്നതു്. ഈ സമയത്തെ കേരള സംസ്കാരവും ചരിത്രവും പാരമ്പര്യവും തമിഴരുടേതുമായി കെട്ടുപിണഞ്ഞിരിക്കുന്നു. 
സംഘകാലത്തെ പ്രസിദ്ധങ്ങളായ തമിഴ് സാഹിത്യ കൃതികൾ ലോകം മുഴുവനും അറിയപ്പെടുന്നവയും പഠന വിഷയങ്ങളുമാണ്. സംഘങ്ങൾ എന്നറിയപ്പെടുന്ന നിരവധി പേരുടെ കൂട്ടങ്ങളായാണ്‌ ഈ കൃതികൾ രചിച്ച് ക്രോഡീകരിച്ചിട്ടുള്ളത്. അതുകൊണ്ടാണ്‌ ഇവയെ സംഘസാഹിത്യം എന്നു പറയുന്നത്. ഏറ്റവും പഴയ ദ്രാവിഡ സാഹിത്യം സംഘകാല കാവ്യങ്ങളാണ്. പ്രേമം, യുദ്ധം, വ്യാപരം, ഭരണം, വീരശൂരപരാക്രമങ്ങൾ തുടങ്ങി ശോചനം വരെയും ഈ സാഹിത്യത്തിൽ പ്രതിപാദിക്കുന്നു. ദൈനംദിന ജീവിതവുമായി ബന്ധപ്പെട്ടുകിടക്കുന്ന ഇവ ഗ്രാമീണ സൗന്ദര്യം ഉൽക്കൊള്ളുന്നവയാണ്. 

ബി.സി. 566 മുതൽ എ.ഡി. 250 വരെയുള്ള കാലയളവാണ്‌ സംഘകാലമായി കണക്കാക്കപ്പെടുന്നത്. ബുദ്ധ കാലഘട്ടം(566-486 ക്രി. മു.) അലക്സാണ്ടറുടെ അധിനിവേശം (327-325 ക്രി. മു.) മൗര്യ സാമ്രാജ്യകാലഘട്ടം (322-183 ക്രി. മു.) ശതവാഹന സാമ്രാജ്യകാലഘട്ടം (50 ക്രി. മു.- 250 ക്രി. വ.) എന്നിവ സംഘകാലത്തിനു സമാന്തരമായിരുന്നു എന്നു കരുതിവരുന്നു. 
സംഘം (സംസ്കൃതം) അഥവാ ചങ്കം (തമിഴ് രൂപാന്തരം) എന്ന വാക്കിന് ചങ്ങാത്തം, കൂട്ട് (academy)എന്നൊക്കെയാണ് അർത്ഥം. ബുദ്ധ ജൈന ഭാഷയിൽ സംഘം എന്നാൽ ഭിക്ഷുക്കളുടെ കൂട്ടായ്മ എന്നാണർത്ഥം. ആദ്യത്തെ രണ്ടു സംഘങ്ങളെക്കുറിച്ചു കെട്ടുകഥകൾ പ്രചാരത്തിലുണ്ട്. ഇവ തലൈസംഘം(head samgham), ഇടൈസംഘം (middle samgham), കടൈസംഘം (last samgham) എന്നിവയാണ്. സംഘങ്ങളിൽ സാഹിത്യകാരന്മാർ, കവികൾ, രാജാക്കന്മാർ, ശില്പികൾ എന്നു വേണ്ട സാഹിത്യമനസ്സുള്ള നാട്ടുകാരും പങ്കുള്ളവരായിരുന്നു.

ദക്ഷിണേന്ത്യൻ ചരിത്രത്തിന്റെ നാഴികക്കല്ലുകൾ 
ദക്ഷിണേന്ത്യയിലെ പണ്ടത്തെ രാജ്യങ്ങളിൽ ചോളം, പാണ്ഡ്യം, ചേരം, പല്ലവം എന്നിവയുടെ ആസ്ഥാനങ്ങളിലും ശ്രീലങ്കയിലെ അനുരാധാപുരത്തും വിശ്വപ്രസിദ്ധങ്ങളായ സാഹിത്യസഭകൾ നിലവിലിരിക്കുകയും കലയേയും കലാകാരന്മാരേയും പ്രോത്സാഹിപ്പിക്കുകയും ചെയ്തു വന്നിരുന്നു. ഈ പതിവ് അന്നത്തെ എല്ലാ രാജാക്കന്മാരും സ്വീകരിച്ചിരുന്നിരിക്കണം. എന്നാൽ ഇവയിൽ മധുരയിലെ സാഹിത്യസഭക്ക്(സംഘം)മാത്രമേ ശാശ്വതകീർത്തി നേടിയുള്ളൂ. 

പാണ്ഡ്യ രാജാവായിരുന്ന മാ-കിർത്തിയുടെ കാലത്ത് തെന്മധുരയിൽ (തെക്കൻ മധുര)കന്നി നദിയുടെ തീരത്തു വച്ചാണ് ആദ്യത്തെ സംഘം നടന്നത്. സരസ്വതിയുടെ അവതാരം എന്നുകരുതപ്പെടുന്ന ഉഗ്രപാണ്ഡ്യ മാതാവായ തടാതക രാജ്ഞി മീനാക്ഷിയാണ് മുതൽസംഘം സ്ഥാപിച്ചതെന്നുകരുതുന്നു. അഗസ്ത്യമുനിയുടെ അധ്യക്ഷതയിൽ ചേർന്ന സംഘം അഗസ്തിയം എന്ന പേരിൽ തമിഴ് വ്യകരണ നിയമാവലി രചിച്ചു എന്നു കരുതുന്നു. വിരിചടൈ കടവുൾ (ശിവൻ), മുരുകവേൾ (സുബ്രഹ്മണ്യൻ), നിധിയിൽ കിഴാർ (കുബേരൻ) എന്നിവർ മുതൽ സംഘത്തിലെ അംഗങ്ങളായിരുന്നുവത്രെ.
കവാടപുരം ആയിരുന്നു ഇടൈസംഘത്തിന്റെ ആസ്ഥാനം. തൊൽകാപ്പിയാർ, അഗസ്ത്യർ എന്നിവർ ഈ സംഘത്തിലെ പ്രമുഖരാണ്.

ഉത്തരേന്ത്യയിൽ വിക്രമാദിത്യപദവി നേടിയ പല ചക്രവർത്തിമാരിൽ ഒടുവിലത്തെ മഹാനായിരുന്നു ബുധഗുപ്തവിക്രമാദിത്യഹർഷൻ. അദ്ദേഹത്തിലന്റെ ഭരണകാലത്ത് (ക്രി.വ. 443-506) ജീവിച്ചിരുന്ന നവരത്നങ്ങൾ എന്നറിയപ്പെടുന്ന പണ്ഡിത സദസ്സിനെ അനുകരിച്ചായിരിക്കണം കാഞ്ചിയിലും, പിന്നീട് പാണ്ഡ്യ, ചേര, ചോഴ തലസ്ഥാനങ്ങളിലും സാഹിത്യ സഭകൾ സ്ഥാപിക്കപ്പെട്ടത്. ബുധഗുപ്തന്റെ വിക്രമാദിത്യ സദസ്സും ദക്ഷിണേന്ത്യൻ സദസ്സുകൾക്കും തമ്മിൽ ഗാഢബന്ധം നിലനിന്നിരുന്നതായി കാണുന്നുണ്ട്. നാടൻ ഭാഷയായിരുന്ന തമിഴിനേയും സംസ്കൃതത്തേയും ഈ സഭകൾ ഒന്നുപോലെ പരിപോഷിപ്പിച്ചു. ആ വിജ്ഞാന സദസ്സുകൾക്ക് തൊകൈ, അവൈ, കുഴു, എന്നീ തനി തമിഴ്നാമങ്ങൾ നൽകാതെ സംഘം എന്ന സംസ്കൃത സംജ്ഞ നൽകിയത് മേൽ‌പറഞ്ഞ ബന്ധത്തേയും അന്ന് നിലവിലിരുന്ന ബുദ്ധമതത്തിന്റെ സ്വാധീനത്തേയും സൂചിപ്പിക്കുന്നു.


പെൺകുട്ടികൾ സാധാരണയായി ‘തഴയുട’ ധരിച്ചിരുന്നു. നൊച്ചിപ്പൂക്കളും ആമ്പൽ പൂക്കളും കോർത്തിണക്കി അരയിൽ ധരിച്ചിരുന്ന ഒരു തരം പൂവാടയാണിത്. ഇരുളർ, മലയർ, വേടർ, വേട്ടുവർ, എന്നീ മലവർഗ്ഗ സമുദായങ്ങളിലെ സ്ത്രീകൾ ഇലകൾ കൂട്ടിക്കെട്ടിയ വസ്ത്രങ്ങൾ ധരിച്ചിരുന്നു. വിവാഹം കഴിഞ്ഞ സ്ത്രീകൾ സംഘകാലത്ത് പരുത്തികൊണ്ടോ പട്ടുകൊണ്ടോ ഉള്ള വസ്ത്രങ്ങളാൺ ധരിച്ചിരുന്നത്. ചിലമ്പ്, പൂമാല, മുത്തുമാല, പുലിപ്പൽ താലി, വള, തോട മുതലായ ഭൂഷണങ്ങളും ധരിച്ചിരുന്നു. തലയിൽ അവർ ധാരാളം പൂക്കൾ ചൂടിയിരുന്നു.

പുരുഷന്മാർ മാറിൽ ചന്ദനം പൂശിയിരുന്നു. പരുത്തികൊണ്ടും പട്ടുകൊണ്ടും ഉള്ള വസ്ത്രങ്ങൾ അവർ ധരിച്ചിരുന്നു. പട്ടുവസ്ത്രങ്ങൾ നേർമയും മിനുസവും ആയിരുന്നു. വെളുപ്പിച്ച ശുഭവസ്ത്രം ധരിക്കാൻ നമ്മുടെ പൂർവികന്മാർ ശ്രദ്ധാലുക്കളായിരുന്നു.

തുമ്പപ്പൂമാല ചൂടിയാൺ പുരുഷന്മാർ യുദ്ധത്തിൻ പോയിരുന്നത്. നീലനിറമുള്ള കച്ചയും പൂവേല ചെയ്ത ആടയും മയില്പീലി കോർത്ത മാലയും ആയിരുന്നു പോർമറവരുടെ യുദ്ധവേഷം.വെച്ചിമാലയും വേങ്ങാപ്പൂവും പുരുഷന്മാർ തലയിൽ ചൂടാറുണ്ടായിരുന്നു.

ചിട്ടയോടെ അടുക്കി അവതരിക്കപ്പെട്ടിട്ടുള്ള എട്ടു ഭാവഗീതസമാഹാരങ്ങളിലും പത്തു നീണ്ടകാവ്യങ്ങളിലും പാട്ടുകളിലുമായി സംഘ സാഹിത്യം പരന്നുകിടക്കുന്നു. സംഘസാഹിത്യം എന്ന പേരിൽ പൊതുവേ അറിയപ്പെടുന്ന കൃതികൾ തമിഴരുടേതാണ്‌ എന്നൊരു അഭിപ്രായം പല സാഹിത്യകാരന്മാരും ഉന്നയിച്ചിട്ടുണ്ടെങ്കിലും അത് കേരളീയരുടേതും കൂടെയാണ്‌ എന്ന നിലപാടിനാണ്‌ കൂടുതൽ സമ്മതിയുള്ളത്. കേരളീയരുടെ സാഹിത്യപാരമ്പര്യത്തിന്റെ സുപ്രധാന ഭാഗമാണ്‌ ഈ സാഹിത്യം. 
എട്ടു തൊകൈ(anthology) എന്നറിയപ്പെടുന്ന സമാഹാരത്തിന്റെ ഉള്ളടക്കം താഴെ പറയുന്നവയാണ്‌ (വരികളുടെ എണ്ണം ബ്രാക്കറ്റിൽ). 


ഇതു കൂടാതെ പത്തുപാട്ട് എന്നറിയപ്പെടുന്ന ലഘുഗ്രാമ കാവ്യങ്ങളുമുണ്ട്. ഇവ താഴെ പറയുന്നവയാണ് എഴുതിയ കവികളും ഈരടികളുടെ എണ്ണവും കൂടെ ചേർത്തിരിക്കുന്നു.

സംഘകാലത്ത് ഗ്രാമങ്ങളിലെ ജനങ്ങളിൽ പൊതുവേ മൂന്നു വിഭാഗങ്ങളുണ്ടായിരുന്നു. വൻ ഭൂവുടമകൾ വെള്ളാളർ എന്നും, ചെറുകിട കൃഷിക്കാർ ഉഴവർ എന്നും, ഭൂരഹിതരായ തൊഴിലാളികൾ കടൈശിയാർ എന്നും അറിയപ്പെട്ടിരുന്നു..

<div class="references-small" style="-moz-column-count:2; column-count:2;">


</doc>
<doc id="273210" url="https://ml.wikipedia.org/wiki?curid=273210" title="റോമുലോ ബെറ്റാൻകോർട്ട്">
റോമുലോ ബെറ്റാൻകോർട്ട്

വെനിസ്വലയുടെ മുൻ പ്രസിഡന്റ്. റോമുലോ ഏർണസ്റ്റൊ ബെറ്റാൻ കോർട്ട് ബെല്ലൊ എന്നാണ് മുഴുവൻ പേർ. (ഇംഗ്ലീഷ്:Rómulo Ernesto Betancourt Bello).
വെനിസ്വേലിയൻ ജനാധിപത്യത്തിന്റെ പിതാവ് എന്നാണ് അദ്ദേഹം അറിയപ്പെടുന്നത്. ഗുവട്ടയറിൽ ജനിച്ചു. ഏകാധിപത്യത്തിനെതിരെ പോരാടി വിജയിച്ച ചരിത്ര പുരുഷൻ. ജുവാൻ വിൻസെന്റ് ഗോമസിന്റെ സ്വേച്ഛാധിപത്യത്തിനെതിരെ കലാപം സംഘടിപ്പിക്കുകയും അതിൽ വിജയിക്കുകയും ചെയ്തു. ഈ കലാപത്തിലൂടെയാണ് അദ്ദേഹം തന്റെ രാഷ്ട്രീയ ജീവിതം തുടക്കം കുറിച്ചത്.
പ്രസിഡന്റ് (1959-1964)


</doc>
<doc id="273213" url="https://ml.wikipedia.org/wiki?curid=273213" title="ജാവാ മനുഷ്യൻ">
ജാവാ മനുഷ്യൻ

ഇൻഡോനേഷ്യയിലെ ജാവാ ദ്വീപുകളിൽ നിന്ന് 1891-ൽ കണ്ടെടുക്കപ്പെട്ട പ്രാചീന മനുഷ്യന്റെ ഒരു ഉപവർഗം ആണ് ജാവാ മനുഷ്യൻ(). വലിയ തല, ചെറിയ താടി, അഞ്ചടി എട്ട് ഇഞ്ച്‌ പൊക്കം എന്നിവയായിരുന്നു ജാവാ മനുഷ്യന്റെ പ്രതേകതകൾ. ഇവർക്ക് ശരിക്കും നീണ്ടു നിവർന്ന നടക്കാൻ കഴിവില്ലാത്ത പ്രകൃതമായിരുന്നു.



</doc>
<doc id="273223" url="https://ml.wikipedia.org/wiki?curid=273223" title="പി.സി.എച്ച്.എസ്. പുല്ലൂപ്രം">
പി.സി.എച്ച്.എസ്. പുല്ലൂപ്രം

പ്രബോധചന്ദ്രോദയം ഹൈസ്കൂൾ പുല്ലൂപ്രം, എന്ന പീ.സി.ഹൈസ്കൂൾ,റാന്നി അങ്ങാടി ഗ്രാമപഞ്ചായത്തിലെ പ്രമുഖ എയ്ഡഡ് വിദ്യാലയമാണ്.

1965
സ്ഥാപക മാനേജർ :റ്റി.ഡി.നാരായണൻ നമ്പൂതിരി

1936-ൽ തോട്ടമൺ കേന്ദ്രമാക്കി സ്ഥാപിച്ച സംസ്കൃതവിദ്യാലയം നാട്ടുകാരുടെ അപേക്ഷയനുസരിച്ച് 1951-ൽ ശ്രീ ചിത്തിര തിരുനാൾ മഹാരാജാവിന്റെ തീരുമാനമനുസരിച്ച് റാന്നി അങ്ങാടി പുല്ലൂപ്രത്തു മലയാളം സ്കൂളായി പ്രവർത്തിക്കുവാൻ ആരംഭിച്ചു. 

5 മുതൽ 10 വരെ ക്ലാസ്സുകൾ.17 അധ്യാപകർ.
ലൈബ്രറി,കമ്പ്യൂട്ടർ ലാബ്,സ്കൂൾ ബസ്.

2013-14 തൊട്ട്, തുടർച്ചയായി മൂന്നാം വർഷവും എസ്. എസ്. എൽ. സി പരീക്ഷയിൽ പൂർണ്ണ വിജയം നേടി. 2014-15ൽ സംസ്ഥാന ഐ. റ്റി മേളയിൽ ഐ. റ്റി ക്വിസ്സിൽ ഈ സ്കൂളിലെ വിദ്യാർഥിയായിരുന്ന ആദർശ്. ജെ ഒന്നാം സ്ഥാനം നേടി.

എയ്ഡഡ് മാനേജ്മെന്റ്.
സ്കൂൾ മാനേജർ: റ്റി.എൻ.പരമേശ്വരൻ നമ്പൂതിരി.





</doc>
<doc id="273259" url="https://ml.wikipedia.org/wiki?curid=273259" title="രാമർ പിള്ള">
രാമർ പിള്ള

1996-ൽ പച്ചിലയിൽ നിന്നും പെട്രോൾ ഉണ്ടാക്കി എന്നവകാശപ്പെട്ടയാളാണ്, തമിഴ്‌നാട്ടിലെ ഇടയംകുളം ഗ്രാമത്തിൽ നിന്നും ഉള്ള രാമർ പിള്ള. കണ്ടുപിടിത്തം വ്യാവസായികാടിസ്ഥാനത്തിൽ നിർമ്മിച്ചു വിൽക്കാൻ ശ്രമിക്കുന്നതിനിടയിൽ, ഐ.ഐ.ടി.യിൽ നിന്നുള്ള ശാസ്ത്രജ്ഞന്മാരുടെയും സി.ബിഐ. ഉദ്യോഗസ്ഥരുടെയും മുന്നിൽ പരീക്ഷണം വിജയകരമായി നടത്താൻ സാധിക്കാതെ അറസ്റ്റിലാകുകയും ചെയ്തു. പിന്നീട് 2014-ൽ താൻ കണ്ടെത്തിയത് പെട്രോളല്ലെന്നും ജൈവ ഇന്ധനമാണെന്നും ഡെന്മാർക്കിലെയും സിംഗപ്പൂരിലേയും ശാസ്ത്രജ്ഞന്മാരുടെ അംഗീകാരം നേടിയ ഇതിനെ വീണ്ടും വിപണിയിൽ ഇറക്കാൻ ശ്രമിക്കുമെന്നും അവകാശപ്പെടുന്നു.


</doc>
<doc id="273263" url="https://ml.wikipedia.org/wiki?curid=273263" title="ആഡ്‌വാക്">
ആഡ്‌വാക്

ആഫ്രിക്കയുടെ തെക്കേ ഭാഗങ്ങളിൽ കാണപ്പെടുന്ന രാത്രിഞ്ചരരായ ഒരു സസ്തനി ജീവി വർഗ്ഗമാണ് ആഡ്‌വാക്(). ആഫ്രിക്കൻ ഉറുമ്പുതീനിയെന്നും വിളിപ്പേരുള്ള ഇവ ടൂബുലിഡന്റേറ്റ എന്ന നിരയിൽ ഇപ്പോൾ ഭൂമുഖത്തവശേഷിക്കുന്ന ഏക ജീവി വർഗ്ഗമാണ്.


</doc>
<doc id="273277" url="https://ml.wikipedia.org/wiki?curid=273277" title="ഷിർലി ടെംപിൾ ബ്ലാക്ക്">
ഷിർലി ടെംപിൾ ബ്ലാക്ക്

ആദ്യകാല ഹോളിവുഡ് ചലച്ചിത്രനടിയും ബാലതാരവുമായിരുന്നു ഷിർലി ടെംപിൾ ബ്ലാക്ക് .(ഏപ്രിൽ 23, 1928 – ഫെബ്: 10, 2014). ടെലിവിഷൻ അഭിനേത്രിയായും അവർ വേഷമിട്ടിട്ടുണ്ട്. 1930 കളിൽ ഒരു ബാലതാരമായി നിറഞ്ഞുനിന്ന ഷിർലി സിനിമാജീവിതത്തിനു ശേഷം ഘാനയിലും ചെക്കോസ്ലോവാക്യയിലും അമേരിക്കയുടെ നയതന്ത്രപ്രതിനിധിയായി സേവനം അനുഷ്ഠിച്ചിരുന്നു.
മികച്ച ബാലതാരത്തിനുള്ള അക്കാഡമി പുരസ്ക്കാരം ഷിർലി നേടുകയുണ്ടായി.



</doc>
