<doc id="392579" url="https://ml.wikipedia.org/wiki?curid=392579" title="K.B. U nnithan">
K.B. U nnithan



</doc>
<doc id="392581" url="https://ml.wikipedia.org/wiki?curid=392581" title="വജിറലോങ്കോൺ">
വജിറലോങ്കോൺ

രാജാ ഭൂമിബൊൽ അതുല്യതെജിന്റെ മകനും, 2016-മുതൽ തായ്‌ലാന്റിന്റെ രാജാവുമാണ് മഹാ വജിറലോങ്കോൺ ബോധീന്ദ്രദേബയാവരാങ്കുൻ (ഇംഗ്ലീഷ്: Maha Vajiralongkorn Bodindradebayavarangkun; Thai: , rtgs: , ] (); ജനനം 28 ജൂലൈ 1952). തായ്ലാൻഡ് രാജാവായിരുന്ന അതുല്യതേജിന്റെയും മഹാറാണി സിരികിത്തിന്റെയും ഏക പുത്രനാണ് വിജിറലങ്കോൺ. 1972-ൽ, 20 വയസ്സ് മാത്രം പ്രായമുള്ളപ്പോൾ, ഇദ്ദേഹത്തെ തായ്ലാൻഡിന്റെ രാജകുമാരനായി അഭിഷേകം ചെയ്തിരുന്നു. രാമ പത്താമൻ എന്ന നാമത്തിലും ഇദ്ദേഹം അറിയപ്പെടുന്നു.

</doc>
<doc id="392590" url="https://ml.wikipedia.org/wiki?curid=392590" title="ഒഥല്ലോ കോട്ട">
ഒഥല്ലോ കോട്ട

 
വടക്കൻ സൈപ്രസിൽ ഫാമഗുസ്തയുടെ ഹൃദയഭാഗത്തു സ്ഥിതി ചെയ്യുന്ന ഒരു കോട്ടയാണ് ഒഥല്ലോ കോട്ട. ഒഥല്ലോ ടവറെന്ന പേരിലും ഈ കോട്ട പ്രശസ്തമാണ്. സൈപ്രസിലെ അമ്മോകോസ്റ്റോസ് ജില്ലയിൽ സ്ഥിതി ചെയ്യുന്നതിനാൽ ഇത് "അമ്മോകോസ്റ്റോസ് കോട്ട" എന്ന അപരനാമത്തിലും അറിയപ്പെടുന്നു. പ്രശസ്ത നാടകകൃത്തായിരുന്ന വില്യം ഷേക്സ്പിയറുടെ നാടകമായ ഒഥല്ലോയിൽ നിന്നാണ് കോട്ടയ്ക്കു ഈ പേരു ലഭിച്ചത്. ഷേക്സ്പിയർ നാടകത്തിൽ, ഒഥല്ലോ എന്ന മൂർ, സൈപ്രസിലേക്ക് തൻറെ യജമാനന്മാരാൽ അയക്കപ്പെട്ട ഒരു വെനീഷ്യൻ കമാണ്ടർ ആയിരുന്നു. നാടകത്തിന്റെ രണ്ടാം അദ്ധ്യായത്തിൽ സൈപ്രസിലെ ഒരു തുറമുഖത്തിലും കൊട്ടാരത്തിലെ ഒരു ഹാളിലുമായി നാടകത്തിന്റെ രംഗങ്ങൾ സജ്ജീകരിച്ചിരിക്കുന്നു. എന്നാൽ വില്യം ഷേക്സ്പിയർ സൈപ്രസോ അവിടെയുള്ള പട്ടണങ്ങളോ ഒരിക്കലും സന്ദർശിച്ചിരുന്നില്ല എന്നുള്ളതാണ് യാഥാർത്ഥ്യം. പക്ഷേ, 1500-കളുടെ തുടക്കത്തിൽ സൈപ്രസിലെ ഗവർണറായിരുന്ന സർ ക്രിസ്റ്റോഫോറോ മോറോയുടെ കഥ വില്യം ഷേക്സ്പിയർ കേട്ടിരുന്നു. മോറോയുടെ യുവതിയായ പത്‍നി സൈപ്രസിൽനിന്നു മടങ്ങിപ്പോകുന്നതിനിടെ കടൽയാത്രയിൽ മരണപ്പെട്ടിരുന്നു. സർ ക്രിസ്റ്റോഫോർ ഒരു മൂർ ആയിരുന്നില്ല, എന്നിരുന്നാലും അദ്ദേഹത്തിന്റെ കുടുംബനാമം വില്യം ഷേക്സ്പിയറെ തന്റെ നാടകത്തിലെ പ്രധാന കഥാപാത്രത്തിന് വേണ്ടി മാറ്റിയെഴുതുന്നതിലേയ്ക്കു നയിച്ചുവെന്നുവേണം കുരുതാൻ.
ചരിത്രം.
ശത്രുക്കളിൽ നിന്ന് സംരക്ഷണം നേടുന്നതിന് വേണ്ടി സൈപ്രസിലെ ഭരണാധികാരിയായിരുന്ന ലുസിഗ്നൻസാണ് പതിനാലാം നൂറ്റാണ്ടിൽ ഒഥല്ലോ കോട്ട നിർമ്മിച്ചത്. ഫമഗുസ്റ്റയുടെ പ്രധാനകവാടമായും ഈ കോട്ട അക്കാലത്ത് ഉപയോഗിച്ചിരുന്നു. കോട്ടയ്ക്കു ചുറ്റും ആഴമേറിയ കിടങ്ങുകൾ നിർമ്മിച്ചിരുന്നതിനാൽ ഫമഗുസ്റ്റ തുറമുഖത്തിന് ശത്രുക്കളുടെ ആക്രമണങ്ങളിൽനിന്നും പൂർണ്ണസംരക്ഷണം ലഭിച്ചിരുന്നു. ഒഥല്ലോ കോട്ട സൈപ്രസ് വെനീസിനു കൈമാറിയതിനുശേഷം ക്യാപ്റ്റൻ നിക്കോളാസ് ഫോസ്കാരിയുടെ നേതൃത്വത്തിൽ ഇത് പുനഃരുദ്ധാരണം ചെയ്യപ്പെട്ടു. ചില കണക്കുകൾ പ്രകാരം, 1481-ൽ ഫമഗുസ്റ്റയിലെ കോട്ട സന്ദർശിച്ച ലിയനാർഡോ ഡാ വിഞ്ചി കോട്ടയുടെ പുനരുദ്ധാരണത്തിൽ ഏർപ്പെട്ടിരുന്നതായി പറയപ്പെടുന്നു. വെനീസിന്റെ കയ്യിൽ നിന്നും 1570-ൽ തുർക്കികൾ കോട്ട കൈക്കലാക്കിയതിനുശേഷം കോട്ടയുടെ കോണിൽ കൊത്തളങ്ങളും ഭിത്തികളും നിർമ്മിക്കപ്പെട്ടു. 1571 വരെ ഏകദേശം ഒരു വർഷത്തോളം ഈ കോട്ട തുർക്കികളുടെ കൈവശത്തിലായിരുന്നു. കോട്ടയ്ക്ക് 'ടോക്സോട്ടി ബാസ്റ്റിയൻ', 'മാർട്ടിനെഗോ ബാസ്റ്റിയൻ', മറൈൻഗേറ്റിലെ ബാസ്റ്റിയൻ എന്നീ മൂന്ന് കൊത്തളങ്ങളുണ്ട്. കോട്ടയുടെ രണ്ട് വാതിലുകളിലൊന്ന് കരയിലേയ്ക്കും മറ്റൊന്ന് കടലിലേയ്ക്കും തുറക്കുന്ന രീതിയിലുള്ളതാണ്.
1900-ൽ പ്രദേശത്ത് പടർന്നുപിടച്ച മലേറിയയിൽ നിന്ന് രക്ഷ നേടുന്നതിന് വേണ്ടി ബ്രിട്ടീഷുകാർ കോട്ടയുടെ കിടങ്ങിലെ ജലം മുഴുവൻ വറ്റിക്കുകയുണ്ടായി. 2014-ൽ ഈ കോട്ട പുനർനിർമ്മാണം നടത്തിയതിനുശേഷം 2015 ജൂലായ് 3 ന് പൊതുജനങ്ങൾക്ക് പ്രവേശനത്തിനായി തുറന്നുകൊടുത്തു.
രൂപകല്പന.
വെനീസുകാരുടെ വരവോടെ കോട്ടയും നഗരമതിലുകളും പുനർനിർമ്മിക്കപ്പെട്ടു. കോട്ടയുടെ പ്രധാന പ്രവേശന കവാടത്തിനു മുകളിൽ വെനീസിന്റെ പ്രതീകമായ ലയൺ ഓഫ് സെയിന്റ് മാർക്ക് മാർബിൾക്കല്ലിൽ കൊത്തിവെച്ചിട്ടുണ്ട് അതോടൊപ്പം കോട്ട പുനർനിർമ്മിച്ച വ്യക്തിയായ ക്യാപ്റ്റൻ നിക്കോളാസ് ഫോസ്കാരിയുടെ പേരും വർഷവും (വർഷം 1492) രേഖപ്പെടുത്തിയിട്ടുണ്ട്. റിപ്പബ്ലിക്ക് ഓഫ് വെനീസ് കോട്ടയുടെ മുൻകാലത്തെ ചതുരാകൃതിയുലുണ്ടായിരുന്ന ടവറുകളെ വ്യത്താകൃതിയിലേയ്ക്കു മാറ്റി. കോട്ടയുടെ മതിലുകൾക്ക് ഏകദേശം 3.5 കിലോമീറ്റർ നീളവും നാലു മീറ്റർ വീതിയും 10 മീറ്റർ പൊക്കവുമുണ്ട്. കോട്ട മൈതാനത്ത് ഏകദേശം നാന്നൂറു വർഷത്തോളം പഴക്കമുള്ള ധാരാളം പീരങ്കികൾ സ്ഥിതിചെയ്യുന്നു. അവയിൽ ചിലത് ചെമ്പുകൊണ്ടും മറ്റു ചിലത് ഇരുമ്പുകൊണ്ടും നിർമ്മിച്ചവയാണ്. കമാനങ്ങളുള്ള മേൽക്കൂരയുടെ ബൃഹത്തായ നിർമ്മാണം ഗോത്തിക് മാതൃകയിലായിരുന്നു. 
ലൂസിഗ്നൻസിന്റെ കാലഘട്ടത്തിൽ നിർമ്മിക്കപ്പെട്ട ഒരു വലിയ അടുക്കളയും ഒരു ലഘു ഭോജനശാലയും അനേകം കിടക്കകളുള്ള ഒരു ശയനമുറിയും ഈ കോട്ടയിലുണ്ട്. ഇന്ന് ഒഥല്ലോ കോട്ട ഒരു മ്യൂസിയമായാണ് പ്രവർത്തിക്കുന്നത്..

</doc>
<doc id="392594" url="https://ml.wikipedia.org/wiki?curid=392594" title="D.S. Senanayake">
D.S. Senanayake



</doc>
<doc id="392595" url="https://ml.wikipedia.org/wiki?curid=392595" title="ഡോൺ സ്റ്റീഫൻ സേനാനായകെ">
ഡോൺ സ്റ്റീഫൻ സേനാനായകെ



</doc>
<doc id="392597" url="https://ml.wikipedia.org/wiki?curid=392597" title="Don Stephen Senanayake">
Don Stephen Senanayake



</doc>
<doc id="392599" url="https://ml.wikipedia.org/wiki?curid=392599" title="അബ്ദുൽ റസാക്ക് ഹുസൈൻ">
അബ്ദുൽ റസാക്ക് ഹുസൈൻ

 
തുൻ ഹാജി അബ്ദുൽ റസാക്ക് ബിൻ ഡാറ്റോ ഹാജി ഹുസൈൻ 1970 മുതൽ 1976 വരെ മലേഷ്യയിലെ രണ്ടാമത്തെ പ്രധാനമന്ത്രിയായിരുന്നു (ജനനം: 11 മാർച്ച് 1922 - ജനുവരി 14, 1976). മലേഷ്യയിൽ അധികാരം സ്ഥാപിച്ചിരിക്കുന്ന  ഭരണ കക്ഷികളുടെ സഖ്യമായ ബാരിസാൻ നാസിനൽ രൂപീകരിക്കുന്നതിൽ അക്കാലത്തെ പ്രധാനമന്ത്രിയായിരുന്ന തുൻ റസാക്ക് മുഖ്യപങ്കുവഹിച്ചിരുന്നു. അക്കാലം മുതൽ ഇന്നുവരെ മലേഷ്യയിൽ അധികാരത്തിലിരിക്കുന്നത് ഈ സഖ്യമാണ്. മലേഷ്യയുടെ പുതിയ സാമ്പത്തിക നയം (MNEP) പുറത്തിറക്കിയതിലും അദ്ദേഹം പ്രശസ്തനായിരുന്നു.
പശ്ചാത്തലം.
1922 മാർച്ച് 11  ന് പെക്കനിൽ ജനിച്ച അബ്ദുൽ റസാക്ക്, ദാതോ ഹുസൈൻ ബിൻ മൊഹമ്മദ് തൈബിന്റേയും ഡാട്ടിൻ ഹാജഹ് തെഹ് ഫത്തിമ ബിൻത് ദാവൂദിന്റേയും രണ്ട് കുട്ടികളിൽ മൂത്തയാളായിരുന്നു. ഉന്നതകുടുബത്തിലെ വംശാവലിയിൽ ജനിച്ച അബ്ദുൾ റസാക്ക് മലയ് കോളജ്  ക്വാലാ കാങ്സറിലാണ് വിദ്യാഭ്യാസം ചെയ്തത്.  
1939 ൽ മലയ് അഡ്മിനിസ്ട്രേറ്റീവ് സർവീസിൽ ജോലിയിൽ ചേർന്ന ശേഷം 1940 ൽ സിംഗപ്പൂരിലെ റാഫിൾസ് കോളേജിൽ പഠിക്കുന്നതിനുള്ള സ്കോളർഷിപ്പ് ലഭിച്ചിരുന്നു. രണ്ടാം ലോകമഹായുദ്ധം ആരംഭിച്ചപ്പോൾ അദ്ദേഹത്തിന്റെ ഈ കോളേജിലെ പഠനകാലം അവസാനിച്ചു. യുദ്ധകാലത്ത് അദ്ദേഹം പഹാംഗിൽ വാത്താനിയ ചെറുത്തുനിൽപ്പു പ്രസ്ഥാനം സംഘടിപ്പിക്കാൻ സഹായിച്ചിരുന്നു. രണ്ടാം ലോകമഹായുദ്ധം അവസാനിച്ചതിനു ശേഷം 1947 ൽ അബ്ദുൾ റസാക്ക് ബ്രിട്ടനിലേയ്ക്കു നിയമ പഠനത്തിനു പോയി.  1950 ൽ അദ്ദേഹം അവിടെനിന്നു നിയമ ബിരുദം നേടുകയും ലണ്ടനിലെ ലിങ്കൺസ് ഇൻ കോടതിയിൽ അഭിഭാഷകന്റെ വേഷം അണിയുകയും ചെയ്തു.
ഇംഗ്ലണ്ടിലെ പഠനകാലത്ത് അദ്ദേഹം ബ്രിട്ടീഷ് ലേബർപാർട്ടി അംഗവും മലായ് അസോസിയേഷൻ ഓഫ് ഗ്രേറ്റ് ബ്രിട്ടന്റെ പ്രമുഖ വിദ്യാർത്ഥി നേതാവുമായിരുന്നു.  അദ്ദേഹം അവിടെ ഒരു മലയൻ ഫോറം രൂപീകരിക്കുകയും ചെയ്തു.
രാഷ്ട്രീയപ്രവേശം.
ബ്രിട്ടനിൽനിന്നു മടങ്ങിയെത്തിയതിനുശേഷം അബ്ദുൽ റസാക്ക്, 1950 ൽ മലയൻ സിവിൽ സർവീസിൽ ചേർന്നു.  തന്റെ രാഷ്ട്രീയത്തിൽ ചേരാനുള്ള ഉൽക്കടമായ അഭിവാഞ്ചയാൽ അദ്ദേഹം യുണൈറ്റഡ് മലേയ നാഷണൽ ഓർഗനൈസേഷന്റെ (UMNO) യുവനേതാവായി. രണ്ടുവർഷങ്ങൾക്കുശേഷം അദ്ദേഹം പഹാങിലെ അസിസ്റ്റന്റ് സ്റ്റേറ്റ് സെക്രട്ടറിയായി ജോലി നോക്കി. 1955 ഫെബ്രുവരിയിൽ വെറും 33 വയസ് പ്രായമുള്ളപ്പോൾ അബ്ദുൽ റസാക്ക്  പെഹാങിന്റെ മുഖ്യമന്ത്രിയായിത്തീർന്നു.
1955 ജൂലൈയിൽ നടന്ന മലേഷ്യയിലെ ആദ്യ പൊതുതിരഞ്ഞെടുപ്പിൽ അബ്ദുൽ റസാക്ക് ഒരു സീറ്റ് നേടി  വിജയിക്കുകയും വിദ്യാഭ്യാസ മന്ത്രിയായി നിയമിതനാകുകയും ചെയ്തു. മലയൻ വിദ്യാഭ്യാസ സമ്പ്രദായത്തിന് അടിസ്ഥാനമിട്ട “റസാക്ക് റിപ്പോർട്ടിന്റെ” കരട് രൂപകൽപ്പനയിൽ അദ്ദേഹം മുഖ്യപങ്കുവഹിച്ചു. 1956 ഫെബ്രുവരിയിൽ,   ബ്രിട്ടീഷുകാരിൽ നിന്നും മലയയ്ക്കു സ്വാതന്ത്ര്യം നേടിയെടുക്കാനുള്ള ലണ്ടൻ ദൗത്യ സംഘത്തിലെ ഒരു പ്രധാന അംഗമായിരുന്നു.
1959 ലെ പൊതുതെരഞ്ഞെടുപ്പിന് ശേഷം അദ്ദേഹം 1957 മുതൽ വഹിച്ചിരുന്ന ഉപ പ്രധാനമന്ത്രിയുടെയും പ്രതിരോധമന്ത്രിയുടെയും ചുമതലയോടൊപ്പം ഗ്രാമീണ വികസന മന്ത്രിയായി നിയമിതനായി. റെഡ് ബുക്ക് എന്ന് അറിയപ്പെടുന്ന ഡെവലപ്മെന്റ് പോളിസി രൂപപ്പെടുത്തിയെന്നതും അദ്ദേഹത്തിന്റെ നേട്ടങ്ങളിലൊന്നാണ്.
1965 ൽ മലേഷ്യൻ ഫെഡറേഷനിൽ നിന്ന് സിംഗപ്പൂർ വിട്ടുപോയ സന്ദർഭത്തിൽ,  UMNO യ്ക്ക് പാർട്ടിയിൽ കൂടുതൽ ചെറുപ്പക്കാരായ നേതാക്കളെ വേണമെന്ന് അബ്ദുൽ റസാക്ക് തിരിച്ചറിഞ്ഞു. ലീ കുവാൻ യുവിനെപ്പോലെ വാഗ്‌പാടവമുള്ള, യുവ മലയ നേതാക്കളെ വാർത്തെടുക്കുവാൻ അദ്ദേഹം അദമ്യമായി ആഗ്രഹിച്ചു. തങ്ങളുടെ വിശ്വാസത്തിലും സംസ്കാരത്തിലും അടിവരയിട്ടു  സംസാരിക്കുന്നതിനും മലയ് ഭാഷയിലും ഇംഗ്ലീഷിലും ഒരുപോലെ ചർച്ച നടത്തുവാനും  സാധിക്കുന്ന ഊർജ്ജസ്വലരായ ചെറുപ്പക്കാരെയാണ് അദ്ദേഹത്തിന് ആവശ്യമുണ്ടായിരുന്നത്. ഈ പ്രയത്നത്തിന്റെ അനന്തരഫലമായി, ഗോത്രം, ജനനം, പണം എന്നീ  കണക്കുകൂട്ടലുകൾ നടത്താതെ,  UMNO യിലെ മഹാതിർ മുഹമ്മദിനെപ്പോലെ മിശ്ര പാരമ്പര്യമുള്ള യുവനേതാക്കളെ രാഷ്ട്രീയ ഭരണസംവിധാനത്തിന്റെ ഉന്നത തലങ്ങളിലേക്ക് അദ്ദേഹം നയിച്ചു. 1967 ൽ സാമൂഹ്യ നേതൃത്വത്തിന് റമോൺ മാഗ്സസെ അവാർഡ് അദ്ദേഹത്തിനു സമ്മാനിക്കപ്പെട്ടു.
പ്രധാനമന്ത്രിപദം.
1969 മെയ് 13 സംഭവത്തിനുശേഷം (മലേഷ്യയിലെ ക്വാലാലമ്പൂരിൽ നടന്ന സിനോ-മലയ വിഭാഗത്തിലെ അക്രമങ്ങൾ) കക്ഷി വഴക്കുകൾ തുങ്കു അബ്ദുൽ റഹ്മാൻ പുത്തയെ അട്ടിമറിക്കുന്നതിലെത്തിക്കുകയും രാജ്യത്ത് അടിയന്തരാവസ്ഥ പ്രഖ്യാപിക്കുകയും ചെയ്തു. 1970 വരെ നാഷണൽ ഓപ്പറേഷൻസ് കൌൺസിലിന്റെ ഉത്തരവു പ്രകാരമായി ഭരണം നടക്കുകയും ചെയ്തു.  1970 സെപ്റ്റംബറിൽ അബ്ദുൽ റസാക്ക് മലേഷ്യൻ പ്രധാനമന്ത്രിയായി ചുമതലയേറ്റു.
ഭരണാധികാരത്തിലുള്ള അലയൻസ് പാർട്ടിക്കു പകരം വയ്ക്കാൻ 1973 ജനുവരി 1-ന് തുൻ റസാക്ക് ‘ബാരിസാൻ നാസണൽ’ അല്ലെങ്കിൽ ‘ദേശീയ മുന്നണി’ രൂപീകരിച്ചു. "Ketahanan Nasional" (ദേശീയ ശക്തി),  സ്ഥാപിക്കുന്നതിനും രാഷ്ട്രീയ സ്ഥിരത നേടുന്നതിനും ദേശീയമുന്നണിയിലെ പാർട്ടികളുടേയും അതിലെ  അംഗത്വംവും അദ്ദേഹം വർദ്ധിപ്പിച്ചു. 1971 ൽ മലേഷ്യൻ സാമ്പത്തിക നയം (MNEP) രൂപീകരിച്ചതിനും അദ്ദേഹം സ്തത്യർഹ്യമായ സംഭാവനകൾ നൽകിയിരുന്നു. 
മരണം.
ലുക്കീമിയയുടെ  ബാധിച്ചതിനു ശേഷം ലണ്ടനിൽ ചികിത്സ പ്രതീക്ഷിച്ചിരിക്കവേ  അധികാരത്തിലിരിക്കെ അബ്ദുൾ റസാഖ് 1976 ജനുവരി 14 ന്   മരണമടഞ്ഞു. മരണാനന്തര ബഹുമതിയായി ‘ബാപ പെമ്പൻഗുനാൻ” (വികസനത്തിന്റെ പിതാവ്) എന്ന ബഹുമതി അദ്ദേഹത്തിനു നൽകപ്പെട്ടു. ക്വാലാലംപൂരിലെ മസ്ജിദ് നെഗാരയ്ക്കടുത്തുള്ള ഹീറോസ് ശവകുടീരത്തിൽ അദ്ദേഹം അന്ത്യവിശ്രമം കൊള്ളുന്നു.

</doc>
<doc id="392617" url="https://ml.wikipedia.org/wiki?curid=392617" title="അലോർ സെറ്റാർ">
അലോർ സെറ്റാർ

 
അലോർ സെറ്റാർ മലേഷ്യയിലെ കെഡാ സംസ്ഥാനത്തിന്റെ തലസ്ഥാനമായ ഒരു നഗരമാണ്. 2004 മുതൽ 2008 വരെയുള്ള കാലഘട്ടത്തിൽ‌ ഈ നഗരം അലോർ സ്റ്റാർ എന്നറിയപ്പെട്ടിരുന്നു.  ജനസംഖ്യയനുസരിച്ച് ഇത് സുൻഗായി പെറ്റാനി കഴിഞ്ഞാൽ കെഡാ സംസ്ഥാനത്തെ രണ്ടാമത്തെ വലിയ നഗരമാണ്. ഈ നഗരങ്ങൾ ഏറ്റവും നീളമേറിയ അതിവേഗപാതയുടെ ഓരത്തായി മലേഷ്യൻ ഉപദ്വീപിന്റെ പടിഞ്ഞാറൻ തീരത്തായാണ് സ്ഥിതിചെയ്യുന്നത്. കോലാലംപൂരിൽനിന്ന് 400 കിലോമീറ്റർ ദൂരത്തിലും പെനാംഗിലെ ജോർജ്ജ് ടൌണിൽനിന്ന് 79 കിലോമീറ്ററുമാണ് (49 മൈൽ) ഈ നഗരത്തിലേയ്ക്കുള്ള ദൂരം. സെൻട്രൽ സ്റ്റേറ്റ് അഡ്മിനിസ്ട്രേഷൻ സെന്ററിന്റെ ആസ്ഥാനവും കോട്ട സെറ്റാർ ജില്ലയുടെ ഭരണ കേന്ദ്രവും കൂടിയാണ് ഈ നഗരം. അലോർ സെറ്റാർ മലേഷ്യയിലെ സവിശേഷമായ ഒരു സംസ്ഥാനമാണ് എന്തുകൊണ്ടെന്നാൽ, സർക്കാർ സ്കൂളുകളും വിദ്യാലയങ്ങളും ഓരോ ആഴ്ചകളിലും ഞായർ മുതൽ വ്യാഴം വരെയുള്ള ദിവസങ്ങളിലാണ് മലേഷ്യയുടെ അങ്ങേ അറ്റത്തുള്ള നഗരമായ ഇവിടെ പ്രവർത്തിക്കുന്നത്. മറ്റ് അയൽ സംസ്ഥാനങ്ങളിൽ ഇതു വ്യത്യസ്തമാണ്.
മലേഷ്യയിൽ നിന്ന് തായ്ലൻഡിലേക്കുള്ള പ്രധാന യാത്രാമാർഗ്ഗത്തിലെ തന്ത്രപ്രധാനമായ ഇതിൻറെ സ്ഥാനം, ഈ നഗരത്തെ വടക്കേ മലയൻ ഉപദ്വീപിലെ ഒരു വലിയ ഗതാഗത കേന്ദ്രമാക്കി മാറ്റിയിരിക്കുന്നു. നിലവിൽ, 666 ചതുരശ്ര കിലോമീറ്റർ വിസ്തൃതിയുള്ള ഈ നഗരത്തിൽ 2010 ലെ സെൻസസ് ഏകദേശം 300,000 ത്തിലധികം പേർ അധിവസിക്കുന്നുണ്ട്. പ്രാദേശിക തലത്തിൽ അലോർ സെറ്റാറിൻറെ ഭരണനിയന്ത്രണം അലോർ സെറ്റാർ സിറ്റി കൌൺസിനാണ് .2006 ൽ തുറന്നു പ്രവർത്തനമാരംഭിച്ച സുൽത്താൻ അബ്ദുള്ള ഹലീം വിമാനത്താവളമാണ് ഈ നഗരത്തിൻറെ ഉപയോഗത്തിലുള്ളത്. വാണിജ്യ അന്താരാഷ്ട്ര വിമാന സർവ്വീസുകളൊന്നും ഈ വിമാനത്താളത്തിലേയ്ക്കു സർവ്വീസ് നടത്തുന്നില്ല. എന്നാൽ; ഹജ്ജ് തീർത്ഥാനത്തിൻറെ കാലത്ത് തീർഥാടകർക്കായി സൗദി അറേബ്യയിലേക്ക് ഇവിടെനിന്ന് പ്രത്യേക വിമാനങ്ങൾ സർവ്വീസ് നടത്താറുണ്ട്. ഈ നഗരം മലേഷ്യൻ ഉപദ്വീപിലെ മറ്റു ഭാഗങ്ങളുമായി വടക്കുപടിഞ്ഞാറൻ അതിവേഗപ്പാത, ഷഹാബ് പെർദാന ബസ് സ്റ്റേഷൻ, അലോർ സെറ്റാർ റെയിൽവേ സ്റ്റേഷൻ എന്നിവ വഴി ബന്ധപ്പെടുത്തിയിരിക്കുന്നു. നഗരത്തിലെ ക്വാല കെഡാഹ് ജെട്ടിയിൽ നിന്നുള്ള ബോട്ടുകൾ പ്രശസ്ത റിസോർട്ട് ദ്വീപുമായി നഗരത്തെ ബന്ധിപ്പിക്കുന്നു.
അലോർ സെറ്റാർ നഗരം മലേഷ്യയിലെ രണ്ടു പ്രധാനമന്ത്രിമാരുടെ ജന്മദേശമാണ്. മലേഷ്യയുടെ ആദ്യത്തെ പ്രധാനമന്ത്രിയായിരുന്നു YTM തുങ്കു അബ്ദുൽ റഹ്മാൻ, നാലാമത് പ്രധാനമന്ത്രിയായിരുന്ന തുൺ ഡോ. മഹാതിർ ബിൻ മുഹമ്മദുമാണ് ഇവർ.
നഗരത്തിൻറെ പേര്.
മലയൻ ഭാഷയിലെ രണ്ടു വാക്കുകളിൽ നിന്നാണ് നഗരത്തിൻറെ പേരു രൂപപ്പെട്ടതെന്ന് അനുമാനിക്കപ്പെടുന്നു. അലെർ എന്നതിന് "ചെറിയ അരുവി" എന്നും, സെറ്റാർ ("Bouea macrophylla" Griff); എന്നതിന് മരിയൻ പ്ലം, ഗണ്ഡാരിയ, അല്ലെങ്കിൽ പ്ലം മാമ്പഴം എന്നിങ്ങനെയും അർത്ഥം വരുന്നു. മാങ്ങയുമായി ബന്ധപ്പെട്ട ഒരു മരത്തിൻറെ പേരായിരിക്കാം ഉദ്ദേശിക്കുന്നത്. 2003 ഡിസംബർ 21 ന് നഗരത്തിൻറെ പേര് "അലർ സ്റ്റാർ" എന്ന് മാറ്റിയിരുന്നെങ്കിലും ആദ്യത്തെ പേര് 2009 ജനുവരി 15 ന് പുനഃസ്ഥാപിക്കപ്പെട്ടു.
ചരിത്രം.
അലോർ സെറ്റാർ നഗരം 1735 ൽ കേദയുടെ 19-ാമത് ഭരണാധികാരിയായിരുന്ന സുൽത്താൻ മുഹമ്മദ് ജിവ സെയ്നൽ ആദിലിൻ രണ്ടാമനാണ് സ്ഥാപിച്ചത്. 1136 ൽ കഡാ സുൽത്താനത്ത് സ്ഥാപിക്കപ്പെട്ടതു മുതൽ സംസ്ഥാനത്തെ എട്ടാമത്തെ ഭരണ കേന്ദ്രമായിരുന്നു ഇത്. ആദ്യകാല ഭരണകേന്ദ്രങ്ങൾ കോട്ട ബുക്കിറ്റ് മെറിയം, കോട്ട സുങായി ഇമാസ്, കോട്ട സിപുട്ടേ, കോട്ട നാഗ, കോട്ട സേന, കോട്ട ഇൻഡെരാ കെയ്ംഗൻ, കോട്ട ബുക്കിറ്റ് പിനാംഗ് എന്നിവയാണ്. 
ഭൂമിശാസ്ത്രം.
മലേഷ്യൻ ഉപദ്വീപിൻറെ വടക്ക്-പടിഞ്ഞാറൻ ഭാഗത്താണ് അലോർ സെറ്റാർ നഗരം സ്ഥിതി ചെയ്യുന്നത്.

</doc>
<doc id="392624" url="https://ml.wikipedia.org/wiki?curid=392624" title="അറേബ്യൻ മരുഭൂമി">
അറേബ്യൻ മരുഭൂമി

തെക്കുപടിഞ്ഞാറൻ ഏഷ്യയിലെ മരുപ്രദേശമാണ് അറേബ്യൻ മരുഭൂമി. യമൻ മുതൽ പേർഷ്യൻ ഗൾഫ് വരെയും ഒമാൻ മുതൽ ജോർഡാൻ വരെയും വ്യാപിച്ചുകിടക്കുന്ന ഇത് ലോകത്തിലെ വിസ്തീർണ്ണമനുസരിച്ച് ഏറ്റവും വലിയ നാലാമത്തെ മരുഭൂമിയാണ്. അറേബ്യൻ ഉപദ്വീപിന്റെ സിംഹഭാഗവും ഉൾപ്പെടുന്നതും വിസ്തീർണ്ണമുള്ളതുമായ അറേബ്യൻ മരുഭൂമിയുടെ മദ്ധ്യത്തിലായി ലോകത്തിലെ ഏറ്റവും വലിയ മണൽപ്പരപ്പുകളിലൊന്നായ റുബഉൽ ഖാലി (അറബി: الربع الخالي‎ "ശൂന്യമായ നാലിലൊന്ന്" എന്നർത്ഥം ) സ്ഥിതിചെയ്യുന്നു. ഈ മരുഭൂമി ജോർദാൻ, ഇറാഖ്, കുവൈറ്റ്, ഒമാൻ, ഖത്തർ, സൗദി അറേബ്യ, യുണൈറ്റഡ് അറബ് എമിറേറ്റ്സ് (അബുദാബി, ദുബായ്, ഷാർജാ, അജ്മാൻ, ഉം അൽ കുവൈൻ, റാസൽഖൈമ, അൽഫുജറാ), യമൻ എന്നീ രാജ്യങ്ങളിലായി വ്യാപിച്ചുകിടക്കുന്നു. ഗസൽ, ഓറിക്സ്, അറേബ്യൻ മണൽപ്പൂച്ച തുടങ്ങി ഉഷ്ണമേഖലാ മരുഭൂമിയിൽ വസിക്കാൻ കഴിയുന്ന ജീവികളെ ഇവിടെ കാണാം. 
ഭൂമിശാസ്ത്രം.
അറേബ്യൻ മരുഭൂമിയുടെ ഭൂമിശാസ്ത്രപരമായ പ്രത്യേകതകൾ
കാലാവസ്ഥ.
സഹാറ മരുഭൂമിക്ക് സമാനമായ ഉഷ്ണ മരുഭൂകാലാവസ്ഥയാണു ഇവിട അനുഭവപെടുന്നത്.( കോപ്പൻ സ്കെയിലിൽ BWh) ശരാശരി വർഷപാതം 10 സെന്റിമീറ്റൽ കുറാവാണ്.
ജീവജാലങ്ങൾ.
തരിശായതും ജലശൂന്യവുമായ ഈ മരുഭൂമി വിവിധയിനം ജന്തുസസ്യവിഭാഗങ്ങളുടെ ആവാസകേന്ദ്രമാണ്. 
സസ്തനികൾ.
മരുഭൂമിയിൽ സാധാരണ ഗതിയിൽ കാണപ്പെടുന്നത് ഒട്ടകങ്ങളെ മാത്രമാണ്. എന്നാൽ എണ്ണത്തിൽ കുറവാണെങ്കിലും അറേബ്യൻ ഓറിക്സ് പോലുള്ള പലവിധ സസ്തനികൾ മരുഭൂമിയുടെ ഉൾപ്രദേശങ്ങളിൽ കഴിയുന്നുണ്ട്. ഒറ്റപ്പെട്ട മണലും പാറകളും നിറഞ്ഞ വാഹനങ്ങൾക്ക് കടന്നു ചെല്ലാൻ സാധിക്കാത്തയിടങ്ങളിൽ വരയുള്ള കഴുതപ്പുലികൾ, അറേബ്യൻ പുള്ളിപ്പുലികൾ എന്നിവയും വസിക്കുന്നുണ്ട്. മുയലുകൾ, മണൽപ്പൂച്ചകൾ, ചുവന്ന കുറുക്കൻ, കാരക്കാൾ എന്നയിനം പുലി, കലമാനുകളുടെ രണ്ടിനങ്ങൾ, അറേബ്യൻ ചെന്നായ്ക്കൾ, ഓറിക്സുകൾ, ഗാസെൽസ്, മുള്ളൻ പന്നികൾ എന്നിവയാണ്. സസ്തനികൾ മരുഭൂമിയിലെ ഊഷരഭൂമികളിലും അർദ്ധ മരുഭൂമികളിലെ കുറ്റിക്കാടുകളിലുമായി വസിക്കുന്നു. ഈ മരുപ്രദേശത്തെ ഒരിനം ഒട്ടകത്തിൻറ പൂഞ്ഞയിൽ 80 പൌണ്ടുവരെയുള്ള കൊഴുപ്പു ശേഖരിക്കപ്പെടുന്നു. പ്രതികൂലമായ കാലാവസ്ഥകളിലും ഭക്ഷണം ലഭ്യമല്ലാത്ത അവസ്ഥയിലും ഇവയുടെ ശരീരത്തിന് ഊർജ്ജം പ്രദാനം ചെയ്യുന്നത് ഈ കൊഴുപ്പാണ്. 
പക്ഷികൾ.
ഏകദേശം 450 വർഗ്ഗങ്ങളിലുള്ള പക്ഷികൾ അറേബ്യൻ മരുഭൂമിയിലുള്ളതായി കണ്ടെത്തിയിട്ടുണ്ട്. പക്ഷേ ഇതിൽ ഏതാനും വർഗ്ഗങ്ങൾ മാത്രമേ വർഷം മുഴുവൻ ഇവിടെ കഴിയുന്നുള്ളു. അറേബ്യ, ഏഷ്യയ്ക്കും ആഫ്രിക്കക്കുമിടയ്ക്കുള്ള ഒരു ഇടനാഴിയായി പ്രവർത്തിക്കുന്നു. ഓരോ വർഷവും നൂറുകണക്കിനു വർഗ്ഗത്തിലുള്ള പക്ഷികൾ അറേബ്യൻ മരുഭൂമിയിൽ വസിക്കുകയോ മരുഭൂമി വഴി സഞ്ചരിക്കുകയോ ചെയ്യുന്നു. വസന്തത്തിലും ശരത്‍കാലത്തുമാണ് പക്ഷികളുടെ ദേശാന്തരഗമനം പൂർണ്ണമായി നടക്കുന്ന സമയങ്ങൾ. ആയിരക്കണക്കിനു പക്ഷികൾ ഈ സമയം അങ്ങോട്ടുമിങ്ങോട്ടും സഞ്ചരിക്കുന്നുണ്ടാകും. പ്രാപ്പിടിയൻമാർ, കഴുകന്മാർ, പരുന്തുകൾ എന്നിയാണ് ഇവയിൽ മുഖ്യം. മീവൽപ്പക്ഷികൾ, കുരുവികൾ പ്രാവുകൾ എന്നിവയും വേണ്ടുവോളമുണ്ട്. 
നട്ടെല്ലില്ലാത്ത ജീവികൾ.
ചെറുപ്രാണികൾ, തേളുകൾ, ചിലന്തികൾ, ഉറുമ്പുകൾ, ഈച്ചകൾ, കടന്നലുകൾ, നിശാശലഭങ്ങൾ, പുഴുക്കൾ, വണ്ടുകൾ എന്നിവയെ പുരാതന കാലം മുതൽ ഇവിടെ കണ്ടുവരുന്നു. ക്യാമൽ സ്പൈഡർ എന്ന
ഇഴജന്തുക്കൾ.
പാമ്പുകൾ, പല്ലികൾ, ഉടുമ്പുകൾ എന്നിവ ഈ മരുഭൂമിയിൽ അനവധിയുണ്ട്. പല്ലിവർഗ്ഗത്തിലെ ഏറ്റവും വലയ ജീവി ഈജിപ്ഷ്യൻ യൂറോമാസ്റ്റിക്സ് എന്നയിനമാണ്. ഇവ പ്രാദേശികമായി ധുബ് എന്നറിയപ്പെടുന്നു. ഇവയ്ക്ക് രണ്ടടി നീളവും പത്തു പൌണ്ടുവരെ ഭാരവു ഉണ്ടാകാറുണ്ട്. വിവിധ ജാതി മൂർഖൻ പാമ്പുകളും അണലികളും ഈ മരുഭൂമിയിൽ കാണപ്പെടുന്നു. 
സസ്യജാലം.
ഉയർന്ന താപനിലയും കുറഞ്ഞ വർഷപാതവും ലഭിക്കുന്ന ഈ മരുഭൂമിയിൽ പരിമിതമായ സാഹചര്യങ്ങളിൽ വളരുന്ന സസ്യങ്ങളും മറ്റും അവിടവിടെയായി ചിതറി കാണപ്പെടുന്നു
ഡെസെർട്ട് റോസസ്.
അഡെനിയം അഥവാ ഡെസർട്ട് റോസ് അറേബ്യൻ മരുഭൂമിയിൽ കാണപ്പെടുന്ന ഒരു പുഷ്പിക്കുന്ന സസ്യമാണ്. ഈ കുറ്റിച്ചെടികൾ അഥവാ ചെറുമരങ്ങൾക്ക് ജലം ശേഖരിച്ചു വയ്ക്കുവാൻ പററിയ തരത്തിൽ വീർത്ത തണ്ടുകളാണുള്ള്. അത്യധികം ചൂടുള്ള കാലാവസ്ഥയിൽ നിലനിൽപ്പിന് ഇതു ചെടികളെ പ്രാപ്തരാക്കുന്നു. കുലകളായി പൂക്കളുണ്ടാകുന്ന ഇവ വർഷം മുഴുവൻ അറേബ്യൻ മരുഭൂമിയിലുടനീളം കാണുവാൻ സാധിക്കും. പക്ഷേ ശിശിരകാലം ഇവയ്ക്ക് താങ്ങാൻ പറ്റില്ല. 
ഈന്തപ്പന.
അറേബ്യൻ മരുഭൂമിയിൽ സർവ്വസാധാരണായിട്ടുള്ള വൃക്ഷം ഈന്തപ്പനയാണ് ( ശാസ്ത്രനാമം: Phoenix dactylifera). ഇവ മരുപ്പച്ചയിലോ സമീപമുള്ള പ്രദേശങ്ങളിലോ ആകാം. ഇവ 70 മുതൽ 75 അടി ഉയരത്തിൽ വരെ വളരുന്നു. എല്ലാ കാലാവസ്ഥാ വ്യതിയാനങ്ങളേയും തരണം ചെയ്യാൻ ഈ വൃക്ഷത്തിനു കെൽപ്പുണ്ട്. ഇതിന്റെ നാരു കൂടുതലുള്ള വേരുകൾ ഭൂമിയ്ക്ക് വളരെ താഴേയ്ക്കു വളരുകയും വൃക്ഷത്തിനാവശ്യമായി പോഷകാംശങ്ങളും ജലവും കണ്ടെത്തുകയും ചെയ്യുന്നു. ഈ മരങ്ങളിലെ പഴം ഈ പ്രദേശത്തെ മനുഷ്യരുടെയും ജന്തുക്കളുടെയും പ്രമുഖമായ ഭക്ഷണമാണ്.
അക്കേഷ്യ.
അക്കേഷ്യ മരങ്ങൾ സാധാരണയായി അറേബ്യന് മരുഭൂമി ഉൾപ്പെടെയുള്ള വരണ്ട പ്രദേശങ്ങളിലാണ് കണ്ടുവരുന്നത്. അവയിലുള്ള മുള്ളുകൾ വരണ്ട മരുഭൂമിയിലെ കാലാവസ്ഥയില് ജലാംശം ചെടിയിൽ പിടിച്ചു നിറുത്തുവാൻ ഉപകരിക്കുന്നു. ഇവയുടെ ഇലയും കായ്കളും ഈ മേഖലയിലെ ജന്തുക്കൾ ഭക്ഷണമാക്കുന്നു. ഈ മരം ഈ കാലാവസ്ഥയിൽ വളരുവാനുള്ള പ്രധാന കാരണം ഇവയുടെ ആഴത്തിലേയ്ക്കു പോകുന്ന വേരുകൾ മരത്തിനാവശ്യമായ ജലവും പോഷകങ്ങളും പ്രദാനം ചെയ്യാൻ പര്യാപ്തമായതാണ്.
സാൾട്ട് ബുഷ്.
സാൾട്ട് ബുഷ് അറേബ്യൻ മരുഭൂമിയിൽ ഒരു സാധാരണയായി കാണപ്പെടുന്ന കുറ്റിച്ചെടിയാണ്. ഈ ചെടി മൂന്നു മുതൽ ആറുവരെ അടി ഉയരത്തിൽ വളരുന്നു. ഇവ മണ്ണിലുള്ള ഉപ്പുരസം വലിച്ചെടുക്കുകയും ഇത് ചെടിയുടെ ഇലകളില് വരെ അനുഭവപ്പെടുകയും ചെയ്യുന്നു. ഇതിലെ ശക്തമായി ഉപ്പുരസം ഇലയെ ഭക്ഷ്യയോഗ്യമല്ലാതെയാക്കുന്നു.
ഘാഫ് മരം.
ഘാഫ് മരം (Prosopis cineraria) അറേബ്യൻ മരുഭൂമിയിൽ കാണപ്പെടുന്ന ഒരു മരമാണ്. ചെറിയ കാലം കൊണ്ട് ഈ മരം വളർന്നു ഉയരത്തിലെത്തുന്നു. ഈ മരങ്ങൾ ചൂടിനെ അതിജീവിച്ചു മരുഭൂമിയിൽ വളരുന്നതിന്റെ പ്രധാനകാരണം ഇവയ്ക്കു വളരുവാൻ വളരെക്കുറച്ചു ജലം മതിയാകുമെന്നുള്ളതാണ്. ഇതിന്റെ തടി കാഠിന്യമുള്ളതായതിനാൽ, പഴയകാലത്ത് നാടൻ ഭവനങ്ങളുടെ നിർമ്മാണത്തിന് ഈ മരത്തിന്റെ തടി ഉപയോഗിക്കാറുണ്ടായിരുന്നു.
ക്യാപ്പർ ചെടി.
ക്യാപ്പർ ചെടി ഒരു പൊതുവായി അറേബ്യൻ മരുഭൂമിയിലെ ഒരു ചെടിയാണ്. ഇവയിലെ മുള്ളുകൾക്ക് ചാരനിറമാർന്ന നീലനിറമാണ്. ഈ ചെടിയിൽ ഹൃദ്യമായ ഗന്ധമുള്ള ഒരു തരം പൂക്കൾ വിടരാറുണ്ട്. ജലം വളരെക്കുറച്ചു മാത്രം ആവശ്യമുള്ള ഈ ചെടി ഉപ്പുരസമുള്ള മണ്ണിലും സമൃദ്ധമായി വളരുന്നു. അതികഠിനമായ ചൂടും അതികഠനമായി തണുപ്പും ഈ ചെടി നന്നായി പ്രതിരോധിക്കുന്നു.
ജൂനിപർ മരം.
ജൂനിപർ മരം നിത്യഹരിതവൃക്ഷമായ കോണിഫറസ് മരത്തിന്റെ വർഗ്ഗമാണ്. ഇവ അറേബ്യൻ ഉപദ്വീപിലെ മരുഭൂയിലുടനീളം കാണുവാൻ സാധിക്കും. ഇതിന്റെ പഴങ്ങൾ മരുഭൂമിയിലെ അനേകജാതി പക്ഷികളും മൃഗങ്ങളും ആഹാരമായി ഉപയോഗിക്കുന്നു. ഇവയുടെ തടി കാഠിന്യമുള്ളതായതിനാൽ വീടുകളുടെ നിർമ്മാണത്തിനും ഉപകരണങ്ങളുണ്ടാക്കുവാനും ഉപയോഗിക്കാറുണ്ട്. 
അൽഫാൽഫ.
അൽഫാൽഫ മൂന്നു മീറ്റർ വരെ ഉയരത്തിൽ കൂട്ടമായി വളരുന്ന പുഷ്പിക്കുന്ന തരം സസ്യമാണ്. ഈ സസ്യത്തിന്റെ വേരുപടലങ്ങൾ 20 മീറ്റർ വരെ[""] താഴേയ്ക്കു വളർന്ന് ചെടിയ്ക്കാവശ്യമായി പോഷണങ്ങളും ജലവും കണ്ടെത്തുന്നു. ശക്തമായി ചൂടുള്ള കാലാവസ്ഥയിലും ഇവ നന്നായി വളരുകയും 5 വർഷങ്ങൾ വരെ നിലനിൽക്കുകയും ചെയ്യുന്നു. മേഞ്ഞു നടക്കുന്ന മൃഗങ്ങൾ ഭക്ഷിക്കുമെങ്കിലും കുറഞ്ഞസമയം കൊണ്ട് വീണ്ടും വളരുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="392625" url="https://ml.wikipedia.org/wiki?curid=392625" title="Arabian Desert">
Arabian Desert



</doc>
<doc id="392627" url="https://ml.wikipedia.org/wiki?curid=392627" title="വൂ ചക്രവർത്തി (ഹാൻ വംശം)">
വൂ ചക്രവർത്തി (ഹാൻ വംശം)

വൂ ചക്രവർത്തി (ഹാൻ വംശം)Emperor Wu of Han (30 ജൂൺ 156ബിസി ഇ  29 മാർച്ച് 87ബി സി ഇ), ജനിച്ചത് ലിയു ചേ എന്ന പേരിൽ, ടോങ് എന്നും പേരുണ്ട്, 141–87 ബി സി ഇയിൽ ചൈന ഭരിച്ച ഹാൻ വംശത്തിലെ ചക്രവർത്തിയായിരുന്നു. അദ്ദേഹത്തിന്റെ ഭരണം 54 വർഷം നീണ്ടു — ഈ റിക്കാർഡ് 1800 വർഷം കഴിഞ്ഞു ചൈന ഭരിച്ച Kangxi Emperor കാങ്സി ചക്രവർത്തി മാത്രമാണ് ഭേദിച്ചത്. അദ്ദേഹത്തിന്റെ ഭരണം ചൈനയുടെ വിസ്തൃതി വളരെയധികം മേഖലകളിലേയ്ക്കു കടന്നുകയറി. അദ്ദേഹത്തിന്റെ കാലത്ത് ചൈന ശക്തമായി. കേന്ദ്രീകൃതമായ ഒരു ശക്തമായ ഭരണവ്യവസ്ത നിലവിൽ വന്നു. കൺഫ്യൂഷൻ മതം അദ്ദേഹം പ്രചരിപ്പിച്ചു. ചരിത്രസാമൂഹ്യ സാംസ്കാരിക പഠനമേഖലയിൽ വൂ ചക്രവർത്തി മതപരമായ തന്റെ ഔന്നത്യം വെളിവാക്കി. അദ്ദേഹം കാവ്യകല, സംഗീതം ഇവയുടെ സംരക്ഷകനും പ്രോത്സാഹകനും ആയിരുന്നു. രാജകീയമായ സംഗീതസഭയ്ക്ക് ഒരു പ്രൗഡമായ സ്വത്വം നൽകി. വൂ ചക്രവർത്തിയുടെ ഭരണകാലത്ത് പടിഞ്ഞാറൻ യൂറേഷ്യയുമായി നേരിട്ടും അല്ലാതെയും സാംസ്കാരികവിനിമയം വർദ്ധിച്ചു. അദ്ദേഹത്തിന്റെ ഭരണകാലത്ത് അനേകം പുതിയ വിളകൾ ചൈനയിൽ പുതുതായി നട്ടുവളർത്തപ്പെട്ടു. 
ശക്തനായ സൈനികനേതാവായിരുന്ന വു ചക്രവർത്തി ഹാൻ ചൈനയെ അതിന്റെ ഏറ്റവും വിസ്തൃതിയിലേയ്ക്ക് നയിച്ചു. പടിഞ്ഞാറ് ഇന്നത്തെ ആധുനിക കിർഗിസ്ഥാൻ മുതൽ കിഴക്ക് കൊറിയ വരെയും തെക്ക് വടക്കൻ വിയത്നാം വരേയും അദ്ദേഹം തന്റെ സാമ്രാജ്യം വികസിപ്പിച്ചിരുന്നു. അദ്ദേഹം തന്റെ നയതന്ത്രത്തിലൂടെയും സൈനികശക്തിയിലൂടെയും ഉത്തര ചൈനയിലെ പ്രബലന്മാരായിരുന്നു നാടോടികളായ ഭരണാധികാരികളെ അവിടെനിന്നും ഓടിച്ചു ആ പ്രദേശം കൈക്കലാക്കി. അവിടെ തന്റെ പ്രതിനിധിയായ ഷാങ് ക്വിവാനെ 139 ബി സി ഇയിൽ നിയമിച്ച് കാങ്ജുവിലെ യൂഷിയുമായി സഖ്യത്തിലേർപ്പെട്ടു. ഈ പ്രദേശം ഇന്നത്തെ ഉസ്ബെക്കിസ്ഥാന്റെ പ്രദേശമായ സോങ്ദിയ ആണ്. ഇത് അദ്ദേഹത്തിനു മദ്ധ്യേഷ്യയിൽ കൂടുതൽ ഇടപെടാൻ കരുത്തേകി. ചരിത്രരേഖകൾ അദ്ദേഹത്തിനു ബുദ്ധമതത്തിൽ താത്പര്യമുള്ളതായി പറയുന്നില്ല. പകരം ഷാമാനിസത്തിലായിരുന്നത്രെ അദ്ദേഹത്തിനു താത്പര്യം. മോഗാവോ ഗുഹകളിലെ ചിത്രങ്ങളിൽ വർച്ചപോലെ അദ്ദേഹം മദ്ധ്യെഷ്യയിൽ നിന്നുമുള്ള ബുദ്ധപ്രതിമകൾ അദ്ദേഹം സ്വീകരിച്ചതായി കാണുന്നു. 
മിഷേൽ ലൊവി വൂ ചക്രവർത്തിയെ ആധുനികപോളിസിയുടെ ഉയർന്നതലങ്ങൾ അദ്ദേഹത്തിന്റെ പ്രവർത്തനത്തിൽ കാണാമെന്നു കരുതി. ഹാൻ കാലത്തിനു മുമ്പുള്ള നയങ്ങൾ അദ്ദേഹം തിരികെ കൊണ്ടുവന്നുവെന്നും പറഞ്ഞിട്ടുണ്ട്." ,[./Emperor_Wu_of_Han#cite_note-FOOTNOTECreel1953166.E2.80.93171-7 [4]]. എന്നിരുന്നാലും, വു ചക്രവർത്തി ഒരു കേന്ദ്രീകൃതഭരണവുംസ്വേച്ഛാഭരണവുമാണ് നയിച്ചിരുന്നതെങ്കിലും കൺഫ്യൂഷ്യസിന്റെ തത്ത്വശാസ്ത്രമാണ് പിന്തുടർന്നുപൊന്നത്. അദ്ദേഹം രാഷ്ട്രത്തിന്റെ മതം കൺഫ്യുഷ്യസ് മതമാക്കി മാറ്റി. ആ തത്ത്വശാസ്ത്രം പഠിപ്പിക്കുവാനായി അദ്ദേഹം ഒരു പാഠശാലതന്നെ തുടങ്ങുകയുണ്ടായി. ഈ സ്കൂളുവഴി ഭാവിയിലെ ഭരണകർത്താക്കൾക്കും ഉദ്യൊഗസ്ഥന്മാർക്കും കൺഫ്യൂഷ്യസിന്റെ തത്വശാസ്ത്രത്തിൽ അവഗാഹമുണ്ടാക്കാൻ വേണ്ട നടപടിയാനൊരുക്കിയത്. ഈ നടപടികളും പരിഷ്കരണങ്ങളും ചൈനയുടെ ചൈനാസാമ്രാജ്യത്തിന്റെ എല്ലായിടത്തും മാത്രമല്ല അയൽ പ്രദേശങ്ങളിലെ സംസ്കാരങ്ങളിലും ചൈനയ്ക്ക് അത്യധികമായ സ്വാധിനം ചെലുത്താൻ കരുത്തുനൽകി.  വൂ ചക്രവർത്തി തന്റെ ഉപദേശകരായി ഷാമാൻ മതക്കരെ നിയമിച്ചിരുന്നു. ചരിത്രപരമായി ചെറിയപ്രാധാന്യം മാത്രമുണ്ടായിരുന്ന അനേകം നടപറ്റികൾ അദ്ദേഹമെടുത്തിരുന്നു. 
പേരുകൾ.
ലിയു ചേ എന്നായിരുന്നു വൂ ചക്രവർത്തിയുടെ വ്യക്തിപരമായ പേര് Liu Che (劉徹). ഹാൻ (漢) എന്നുപയൊഗിക്കുന്നതിൽ നിന്നും അദ്ദേഹം ഹാൻ സാമ്രാജ്യത്തിലെ അംഗമാണെന്നാണർഥമാക്കുന്നത്. ലിയു എന്നായിരുന്നു അദ്ദേഹത്തിന്റെ കുടുംബപ്പേര്.  (劉); ഹാങ് രാജവംശത്തിലെ കുടുംബക്കാർ പൊതുവേ, ലിയു ബാങ് എന്ന കുടുംബപ്പേർ ഉപയോഗിച്ചുവരുന്നു. ഈ പേർ` ഹാൻ രാജവംശത്തിന്റെ സ്ഥാപകപിതാവിന്റെ പേരാണ്. ഇവിടെ അക്ഷരം (ചൈനീസ്)ഡി (帝) എന്നത് ഒരു സ്ഥാനപ്പേരാണ്: ഈ ചൈനീസ് പെരിനർത്ഥം ചക്രവർത്തി എന്നാണ്. വു (武) എന്ന വാക്കിനർത്ഥം യുദ്ധസമാനം എന്നാണ്, പക്ഷെ, ഇതിനു അന്നത്തെ ചൈനയുടെ മതപരമായ ക്ഷെത്രത്തിലെ പ്രത്യേക ദേവരൂപത്തെപ്പറ്റിയുള്ള സങ്കല്പവുമായും ബന്ധപ്പെട്ടിരിക്കുന്നു. ഈ വക്കുകൾ ചേർന്ന വു + ഡി ചെർന്ന വുഡി ചക്രവർത്തിയുടെ മരണാനന്തര പേരുമായി. ഈ പേര് ആൺ മതപരമായതോ ചരിത്രപരമായതോ ആയ കാര്യങ്ങൾക്കായി (ഉദാഹരണത്തിനു അദ്ദേഹത്തിനു മരണാനന്തരമായി നൽകപ്പെടുന്ന ബഹുമതികളുടെ സമയത്ത്) ഉപയൊഗിക്കുന്നത്. 
ചെറുപ്രായത്തിൽ.
ലിയു ചെ ആണ് ലിയു ഖ്യുവിന്റെ പത്താമതു മകൻ. (劉啟), ഹാൻ വംശത്ത്ലെ വെൻ ചക്രവർത്തിയുടെ ഏറ്റവും കാലം ജിവിച്ചിരുന്ന മകൻ. അദ്ദേഹത്തിന്റെ അമ്മ വാങ് ഷി (王娡) ആദ്യം ഒരു സാധാരണക്കാരനായ ജിൻ വാങ് സുനിനെ (金王孫) ആണു വിവാഹം കഴിച്ചത്. ആ വിവാഹത്തിൽ ഒരു പെൺകുഞ്ഞുണ്ട്. എന്നിരുന്നാലും, അവളുടെ അമ്മ സാങ് എറ് (臧兒) (ഒരു പ്രാവശ്യം രാജകുമാരൻ ആയിരുന്ന യാന്നിന്റെ കൊച്ചുമകൾ)സാങ് തു Zang Tu (臧荼), ചക്രവർത്തി ഗാവൊ)യോട് ഒരു ഭാഗ്യം പറച്ചിലുകാരൻ പറഞ്ഞത്, വാങ് ഷിയും അവളുടെ അനിയത്തിയും ഒരിക്കൽ ബഹുമാനിതയാവും എന്നാണ്. അവൾക്ക് അപ്പോൾ ഒരു ആശയം തോന്നി. അവർ പിന്നെ തന്റെ രണ്ടു പെണ്മക്കളേയും അന്നത്തെ രാജകുമാരനായ ലിയു ഖ്യുവിനു നൽകി. വാങ് ഷി തന്റെ അന്നത്തെ ഭർത്താവിൽനിന്നും വിവാഹമോചനം നേടി. ലിയു ഖ്യുവിനു കൊടുത്തശേഷം മൂന്നു പെണ്മക്കളെ അവർ പ്രാസവിച്ചു--യാങ് ഇക്സിൻ, നാൻഗോങ്, ലോങ്‌ഗ്ലു എന്നീ രാജകുമാരിമാരെ. 
Notes.
&lt;templatestyles src="Reflist/styles.css" /&gt;

</doc>
<doc id="392631" url="https://ml.wikipedia.org/wiki?curid=392631" title="Othello Castle">
Othello Castle



</doc>
<doc id="392634" url="https://ml.wikipedia.org/wiki?curid=392634" title="പഹാങ്ങ്">
പഹാങ്ങ്

പഹാങ്ങ് മലേഷ്യയിലെ ഒരു സുൽത്താനേറ്റും ഫെഡറൽ സംസ്ഥാനവുമാണ്. 35,840 ചതുരശ്ര കിലോമീറ്റർ വിസ്തൃതിയുള്ള ഇത് സാരവാക്കും സബായും കഴിഞ്ഞാൽ മൂന്നാമത്തെ വലിയ മലേഷ്യൻ സംസ്ഥാനവും മലേഷ്യൻ പെനിൻസുലയിലെ ഏറ്റവും വലുതുമാണ്. മലേഷ്യയിലെ ആകെ ഭൂവിസ്തൃതിയുടെ 10.9% പ്രദേശം ഈ സംസ്ഥാനം ഉൾക്കൊള്ളുന്നു. 1.63 ദശലക്ഷം ജനസംഖ്യ ഉൾക്കൊള്ളുന്ന ഈ സംസ്ഥാനം ജനസംഖ്യയനുസരിച്ച് മലേഷ്യയിൽ ഒമ്പതാം സ്ഥാനത്താണ്. പഹാങ്ങിൻറെ തലസ്ഥാനവും ഏറ്റവും വലിയ നഗരവുമായ കുവാന്താൻ, ജനസംഖ്യയനുസരിച്ച് ഏറ്റവും വലിയ നാഗരിക സമൂഹമാണ്. ബൃഹത്തായ പഹാങ്ങ് നദീതടവും ഈ സംസ്ഥാനം ഉൾക്കൊള്ളുന്നു.
ഈ സംസ്ഥാനത്തിൻറെ അതിരുകൾ വടക്ക് കെലാന്താൻ, പടിഞ്ഞാറ് പെരക്, സെലങ്കോർ, നെഗേരി സെംബിലാൻ, തെക്ക് ജോഹർ, കിഴക്ക് തെരങ്കാനു, തെക്കൻ ചൈന കടൽ എന്നിവയാണ്. രാജകീയ തലസ്ഥാനവും പെഹാം സുൽത്താൻറെ ഔദ്യോഗിക ഇരിപ്പിടവും പെക്കാനിൽ സ്ഥിതിചെയ്യുന്നു. ടെമെർലോ, ബെൻറോങ്ങ് എന്നിവ മറ്റു പ്രമുഖ നഗരങ്ങളും ജെൻറിങ്ങ് ഹൈലാൻഡ്സ്, ബുക്കിറ്റ് ടിൻഗ്ഗി എന്നിവ മൌണ്ടൻ റിസോർട്ടുകളുമാണ്. മറ്റ് പ്രധാന ജില്ലകൾ ജെറാൻറുട്ട്, ക്വാലാ ലിപ്പിസ് എന്നിവയും ഹിൽ റിസോർട്ടുകളായ കാമെറോൺ ഹൈലാൻറ്‍സ്, റൌബിലുള്ള ഫ്രാസേർസ് ഹില്ലുമാണ്. ഓൾഡ് പഹാംഗ് രാജവംശത്തിന് അഞ്ചാം നൂറ്റാണ്ടുമുതലുള്ള ചരിത്രമുണ്ട്. പതിനഞ്ചാം നൂറ്റാണ്ടിൽ പഹാങ്ങ് സുൽത്താനേറ്റ്, മെലാക്ക സുൽത്താനേറ്റിനുള്ളിലെ ഒരു സ്വയംഭരണ രാജ്യമായിരുന്നു. പതിനേഴാം നൂറ്റാണ്ടിന്റെ തുടക്കത്തിൽ പഹാങ്ങ്, ജോഹർ സാമ്രാജ്യവുമായി യോജിച്ചു പ്രവർത്തിക്കുകയും പിന്നീട് പതിനെട്ടാം നൂറ്റാണ്ടിൻറെ അന്ത്യത്തിൽ സ്വയംഭരണാവകാശമുള്ള രാജ്യമായി മാറുകയും ചെയ്തു. 1881 ൽ ആത്യന്തികമായി ഒരു സുൽത്താനേറ്റ് ആയി പുനർ നിർമ്മിക്കപ്പെടുകയും ശേഷം 1895 ൽ ഒരു ബ്രിട്ടീഷ് സംരക്ഷിത പ്രദേശമായിത്തീരുകയും ചെയ്തു. രണ്ടാം ലോകമഹായുദ്ധത്തിനു ശേഷം, ഇത് മലയയുടെ ഫെഡറൽ സംസ്ഥാനങ്ങളിലൊന്നായി പുനഃസംഘടിപ്പിക്കപ്പെട്ടു. 
ആധുനിക പെഹാങ്ങ്, പ്രധാന പ്രവർത്തനങ്ങളായ സേവനങ്ങൾ, നിർമ്മാണം, കാർഷിക മേഖലകൾ എന്നിവയുമായി ഒരു സാമ്പത്തിക പ്രാധാന്യമുള്ള സംസ്ഥാനമായി മാറിയിരിക്കുന്നു. 
ചരിത്രം.
ചരിത്രാതീതകാലം.
പുരാവസ്തുശാസ്ത്ര തെളിവുകൾ ഇന്നത്തെ പഹാങ്ങ് നിലനിൽക്കുന്ന പ്രദേശത്ത് പാലിയോലിത്തിക് കാലഘട്ടത്തിൽത്തന്നെ മനുഷ്യവാസസ്ഥലങ്ങൾ നിലനിൽക്കുന്നുണ്ടായിരുന്നു എന്നു സമർത്ഥിക്കുന്നു.
പുരാതന രാജ്യം.
മലയിലിൻ ഉപദ്വീപിലെ ക്രാ ഇസ്ത്‍മസ് പ്രദേശവും അതിന്റെ പ്രാന്തപ്രദേശങ്ങളും മലയൻ സംസ്കാരത്തിൻറെ കളിത്തൊട്ടിലായിരുന്നുവെന്നത് ചരിത്രകാരന്മാർ അംഗീകരിക്കുന്നു.
പഴയ സുൽത്താനേറ്റ്.
ആധുനിക കാലത്തെ പഹാങ്ങ് പ്രദേശം കേന്ദ്രമാക്കി മുൻ‌കാലത്ത് സ്ഥാപിക്കപ്പെട്ടിരുന്ന പഴയ പെഹംഗ് സുൽത്താനേറ്റ് പതിനഞ്ചാം നൂറ്റാണ്ടിൽ സ്ഥാപിതമായി കണക്കാക്കപ്പെടുന്നു. സുൽത്താനേറ്റിൻറെ സ്വാധീനം വലുതായിരുന്ന കാലത്ത് ഇത് തെക്കു കിഴക്കൻ ഏഷ്യൻ ചരിത്രത്തിലെ ഒരു പ്രധാന ശക്തിയായിരുന്നതു കൂടാതെ വടക്കൻ അതിർത്തി അതിരായി പഹാങ്ങ് തടം മുഴുവനായും പട്ടാണി സുൽത്താനേറ്റും ജൊഹാർ സുൽത്താനേറ്റിൻറെ തൊട്ടിരിക്കുന്ന ഭാഗങ്ങളും നിയന്ത്രണത്തിലാക്കിയിരുന്നു. പടിഞ്ഞാറ്, ആധുനികകാല സെലെങ്കോറിൻറേയും നെഗുരി സെംബിലാൻറേയും ഭാഗങ്ങൾ സുൽത്താനേറ്റിൻറെ അധികാര പരിധിയിലായിരുന്നു.
ഭൂമിശാസ്ത്രം.
പഹംഗ് സംസ്ഥാനം ഏകദേശം 35,840 ചതുരശ്ര കിലോമീറ്റർ (13,840 ചതുരശ്ര മൈൽ) വ്യാപിച്ച് കിടക്കുന്നു. മലേഷ്യയിലെ സബാക്കും സരാവാക്കിനും ശേഷം മലേഷ്യയിലെ മൂന്നാമത്തെ വലിയ സംസ്ഥാനമാണിത്. ഇത് മലേഷ്യൻ ഉപദ്വീപിലെ ഏറ്റവും വലുതുമാണ്. ഭൂമിശാസ്ത്രപരമായി വൈവിധ്യപൂർണ്ണമായ ഈ പ്രദേശം അതിവിശാലമായ പഹാങ്ങ് നദീതടമുൾപ്പെടെ, പടിഞ്ഞാറൻ ഭാഗം ടിറ്റിവാങ്ങ്സ് മലനിരയാലും വടക്കു ഭാഗം കിഴക്കൻ മലമ്പ്രദേശങ്ങളാലും ചുറ്റപ്പെട്ടു കിടക്കുന്നു. സംസ്ഥാനത്തിന്റെ 2/3 ഇടതൂർന്ന വനങ്ങളാണെങ്കിലും, അതിന്റെ മധ്യഭാഗം പല നദികളിലൂടെയും പരസ്പരം ബന്ധിതമായി പഹാങ്ങ് നദിയും നദിയുടെ ഡ്രെയിനേജ് സിസ്റ്റവും രൂപീകൃതമാകുകയും ചെയ്യുന്നു. ശുദ്ധജല സംവിധാനങ്ങൾ, താഴ്വാരങ്ങളും മലനിരകളും, മഴക്കാടുകൾ, തീരപ്രദേശങ്ങൾ എന്നിങ്ങനെ മൂന്ന് പരിസ്ഥിതി മേഖലകളായി വിഭജിക്കപ്പെട്ടിരിക്കുന്നു.

</doc>
<doc id="392639" url="https://ml.wikipedia.org/wiki?curid=392639" title="ഹാൻ ചൈനയിലെ വെൻ ചക്രവർത്തി">
ഹാൻ ചൈനയിലെ വെൻ ചക്രവർത്തി

ചൈനയിലെ വെൻ ചക്രവർത്തി Emperor Wen of Han (202–157 BC) പ്രാചീന ചൈനയിലെ ഹാൻ സാമ്രാജ്യത്തിലെ അഞ്ചാമത്തെ ചക്രവർത്തി ആയിരുന്നു. അദ്ദേഹത്തിന്റെ വ്യക്തിപരമായ പേര് ലിയു ഹെങ് എന്നായിരുന്നു. 
ല്യു ഹെങ് ഹാൻ രാജവംശത്തിലെ ചക്രവർത്തിയായിരുന്ന ഗാവോയുടെയും കൺസോർട്ട് ബൊയുടേയും മകനായിരുന്നു. ദായിയിലെ കലാപം ചക്രവർത്തിയായിരുന്ന ഗാവോ പരാജയപ്പെടുത്തിയപ്പോൾ അദ്ദേഹത്തെ ദായിയിലെ രാജകുമാരനായി നിയമിക്കപ്പെട്ടു. 

</doc>
<doc id="392641" url="https://ml.wikipedia.org/wiki?curid=392641" title="മക്കാബിയൻ ലഹള">
മക്കാബിയൻ ലഹള

സിറിയ ഭരിച്ചിരുന്ന സെല്യൂക്കിഡ് സാമ്രാജ്യത്തിലെ ചക്രവർത്തിയായിരുന്ന അന്ത്യോക്കസ് നാലാമൻ, അന്ന് ഈ സാമ്രാജ്യത്തിൻക്കീഴിലുണ്ടായിരുന്ന പേർഷ്യൻ നാടുകളിൽ തങ്ങളുടെ ഗ്രീക്കുസംസ്കാരം അടിച്ചേല്പിക്കാൻ ശ്രമിച്ചതിന്റെ ഫലമായി ജൂതരിൽ നിന്നും ഉണ്ടായ എതിർപ്പുകളെത്തുടർന്ന് ഉരുത്തിരിഞ്ഞ കലാപമാണ് മക്കാബിയൻ ലഹള. ജെറുസലേമിനെ കയ്യടക്കാനെത്തിയ സിറിയകൾക്കെതിരെ ജൂതന്മാർ നടത്തിയ ഐതിഹാസികമായ ഒരു പോരാട്ടം കൂടിയിരുന്നു ഇത്.
ചരിത്രം.
അന്ത്യോക്കസിന്റെ ശ്രമഫലങ്ങളുടെ ഭാഗമായി ഗ്രീക്ക് സംസ്കാരം സ്വീകരിച്ച ഒരുവിഭാഗം ജൂതൻമാരുടെ സഹായത്തോടെ അന്ത്യോക്കസ് ജെറുസലേം പിടിച്ചെടുക്കാൻ ശ്രമിക്കുകയും ജൂതൻമാരുടെ ജൂതമതവിശ്വാസത്തിൽ ഇടപെടാനുള്ള ശ്രമങ്ങൾ നടത്തുകയും ചെയ്തു. ഇതിനെ ജൂതമത വിശ്വാസത്തിൽ ഉറച്ചു നിന്നവർ എതിർത്തു. ഇതിനെത്തുടർന്നാണ് മക്കാബീസ് പ്രക്ഷോഭം ആരംഭിക്കുന്നത്. ഇസ്രയേലിലെ ഹാസ്മോനിയൻ കുടുംബത്തിൽപ്പെട്ട മക്കാബി എന്ന യൂദാസിന്റെ നേതൃത്വത്തിൽ അവർ സെലൂസിദ് സാമ്രാജ്യത്തിനെതിരെ പോരാടാൻ തയ്യാറായി. തുടർന്ന് നടന്ന ഏറ്റുമുട്ടലുകൾക്കൊടുവിൽ അവർ സെലൂസിദ് സാമ്രാജ്യത്തെ പരാജയപ്പെടുത്തി. അതോടെ ഹാസ്മോനിയൻ എന്ന പുതിയൊരു രാജവംശത്തിന് തുടക്കമായി. മക്കാബിയിലൂടെ തുടക്കമിട്ട ഈ രാജവംശം ആദ്യത്തെ ജൂത രാജവംശമായി. ബി.സി 165 മുതൽ എ.ഡി. 63 വരെ ഹാസ്മോനിയൻ രാജവംശം നിലനിന്നു. പിന്നീട് ഈ രാജവംശം റോമാ സാമ്രാജ്യത്തിന്റെ സ്വാധീനത്തിലായി.
പുരാതന വഴിയിലൂടെ.
കഴിഞ്ഞ നാലായിരം വർഷങ്ങളിൽ യെരുശലേമിന് വേണ്ടി നൂറ്റിപതിനെട്ടു യുദ്ധങ്ങൾ ഉണ്ടായിട്ടുണ്ടെന്ന് കണക്കാക്കപ്പെടുന്നു. ശാലേം നഗരത്തിന്റെ രാജാവുമായിരുന്ന മൽക്കീസെദെക് ഗോത്രപിതാവായ അബ്രഹാമിനെ അനുഗ്രഹിക്കുന്നതോടെയാണ് ബൈബിളിൽ യെരുശലേമിന്റെ ചരിത്രം ആരംഭിക്കുന്നത്. ഉർസാലിം, ശാലേം, മോറിയ മല, ദാവീദിന്റെ നഗരം, സീയോൻ, ജെബുസ് എന്നീ പേരുകളിലെല്ലാം യെരുശലേം അറിയപ്പെട്ടിരുന്നു. ബി. സി.1052 ൽ ആയിരുന്നു ദാവീദ് രാജാവ് യെബൂസ്യരെ തോൽപ്പിച്ച് യെരുശലേം പിടിച്ചടക്കിയ ചരിത്രപ്രാധാന്യമുള്ള യുദ്ധം നടന്നത്. ദാവീദ് രാജാവിന്റെ മരണശേഷം ശലോമോൻ യെരുശലേം ദേവാലയ നിർമ്മാണത്തിന് ആരംഭം കുറിച്ചു. ഒരു ശതാബ്ദത്തിനു ശേഷം നെബുഖദ്നെസർ രണ്ടാമൻ ബി.സി. 597 ൽ തെക്കൻ ഇസ്രയേലും യെരുശലേമും പിടിച്ചടക്കുകയും ശലോമോൻ പണിത ദേവാലയം നശിപ്പിച്ചശേഷം യഹൂദരെ ബദ്ധരാക്കി ബാബിലോണിലേക്ക് (ഇറാക്ക്) കൊണ്ടുപോകുകയും ചെയ്തു. പിന്നീട് പേർഷ്യൻ രാജാവായ സൈറസ് ബാബിലോൺ കീഴടക്കിയതിനു ശേഷമാണ് യഹൂദർ ബന്ധനത്തിൽ നിന്ന് വിടുവിക്കപ്പെടുന്നതും നെഹമ്യാവിന്റെ നേതൃത്വത്തിൽ രണ്ടാമത് യെരുശലേം ദേവാലയം നിർമ്മിക്കുന്നതും. ബി. സി.332 ൽ മഹാനായ അലക്സാണ്ടർ പേർഷ്യൻ സാമ്രാജ്യം കീഴടക്കിയതോടെ പലസ്തീൻ അദ്ദേഹത്തിൻറെ സാമ്രാജ്യത്തിന്റെ ഭാഗമായി. അലക്സാണ്ടറുടെ മരണത്തെ തുടർന്ന് ഈ ഭൂവിഭാഗം ഈജിപ്റ്റിലെ ടോളമി വംശത്തിന്റെ നിയന്ത്രണത്തിലും തുടർന്ന് സിറിയയിലെ സെല്യൂക്കിഡ് സാമ്രാജ്യത്തിന്റെ കീഴിലുമായി. എപ്പിഫനാസ് എന്നറിയപ്പെട്ട അന്ത്യോക്കസ് നാലാമന്റെ ദുർന്നടപടികൽക്കെതിരെ യാഥാസ്ഥിതിക യെഹൂദന്മാർ ചെറുത്തുനിൽപ്പിനൊരുങ്ങി. യെരുശലെമിൽ നിന്നും 24 കി. മി. അകലെ മോദിൻ ഗ്രാമത്തിൽ എത്തിയ എപ്പിഫനാസിന്റെ പ്രതിനിധി ജാതീയ ദേവന് യാഗമർപ്പിക്കാൻ ഒരുക്കങ്ങൾ ചെയ്തു. ഹസ്മേനിയൻ കുടുംബത്തിൽപ്പെട്ട മത്ഥിയാസ് എന്ന വൃദ്ധ പുരോഹിതനോട് യാഗമർപ്പിക്കാൻ ആവശ്യപ്പെട്ടു. അദ്ദേഹം എതിർത്തപ്പോൾ മറ്റൊരു പുരോഹിതൻ അതിനു തയ്യാറായി. രോഷാകുലനായ മത്ഥിയാസ് അയാളെയും രാജാവിന്റെ പ്രതിനിധിയെയും കൊലപ്പെടുത്തി. അത് മക്കാബിയൻ ലഹളയുടെ ആരംഭമായി. ധാരാളം യഹോദർ അവരോടൊപ്പം ചേർന്നു. മത്ഥിയാസിന്റെ മരണശേഷം അദ്ദേഹത്തിന്റെ മൂന്നാമത്തെ മകൻ മക്കാബി ലഹളയുടെ നേതൃത്വം ഏറ്റെടുത്തു. എമ്മവൂസിൽ വെച്ച് നടന്ന പോരാട്ടത്തിൽ മക്കാബിന്റെ സൈന്യവും സിറിയൻ സൈന്യത്തെ തോൽപ്പിച്ച് യെരുശലേമിന്റെ നിയന്ത്രണം ഏറ്റെടുത്തു. അവർ ദൈവാലയം ശുദ്ധീകരിക്കുകയും ജുപ്പീറ്ററിന്റെ പ്രതിമ ഇടിച്ച് നിരത്തുകയും പുതിയ യാഗപീഠം സ്ഥാപിച്ച് ആരാധന പുനരാരംഭിക്കുകയും ചെയ്തു. അങ്ങനെയാണ് ഹസ്മോനിയൻ വംശം എന്ന പേരിൽ മത്ഥിയാസിന്റെ പിൻഗാമികൾ യിസ്രായേലിൽ ഭരണം ആരംഭിച്ചത്..
അവലംബം.
&lt;templatestyles src="Reflist/styles.css" /&gt;

</doc>
<doc id="392642" url="https://ml.wikipedia.org/wiki?curid=392642" title="ഗാവോ ലിഷി">
ഗാവോ ലിഷി

ഗാവോ ലിഷി Gao Lishi (Chinese: ) (684–762), മുൻപ് ചൈനയിലെ ക്യി എന്ന പ്രദേശത്തെ പ്രഭുവായിരുന്ന  (齊公), ഉഭയലിംഗ ഉദ്യോഗസ്ഥൻ ആയിരുന്നു.ചൈനയിലെ ചക്രവർത്തി ആയിരുന്ന ക്സാസോങിനെ വളരെയധികം സ്വാധീനിച്ചു. ഇദ്ദേഹത്തിന്റെ ഉപദേശങ്ങൾക്കായി ചൈനീസ് ചക്രവർത്തി കാത്തുനിന്നു.  

</doc>
<doc id="392651" url="https://ml.wikipedia.org/wiki?curid=392651" title="ഹേസ്റ്റിന നൈസവില്ലീ">
ഹേസ്റ്റിന നൈസവില്ലീ

 
രോമപാദ ചിത്രശലഭകുടുംബത്തിലെ എമ്പറർ ഉപകുടുംബത്തിൽപ്പെട്ട ഒരു ചിത്രശലഭമാണ് ഹേസ്റ്റിന നൈസവില്ലീ #തിരിച്ചുവിടുക . ആംഗലേയനാമം Scarce Siren. പടിഞ്ഞാറൻ ഹിമാലയം, ഹിമാചൽ പ്രദേശ്‌, നേപ്പാൾ, തിബെത്ത്, ചൈന, വിയറ്റ്നാം എന്നിവിടങ്ങളിൽ ഇവ കാണപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392652" url="https://ml.wikipedia.org/wiki?curid=392652" title="Hestina nicevillei">
Hestina nicevillei



</doc>
<doc id="392653" url="https://ml.wikipedia.org/wiki?curid=392653" title="മനിഞ്ചൌ തടാകം">
മനിഞ്ചൌ തടാകം

മനിഞ്ചൌ തടാകം ഇന്തോനേഷ്യയിലെ പടിഞ്ഞാറൻ സുമാത്രായിലുള്ള ഒരു കാൾഡർ തടാകമാണ്. ഇത്‍ ബുക്കറ്റിംഗ്ഗിയ്ക്ക് 36 കിലോമീറ്റർ അകലെയാണ് സ്ഥിതി ചെയ്യുന്നത്. 52,000 വർഷങ്ങൾക്ക് മുൻപ് നടന്ന ഒരു അഗ്നിപർവ്വത സ്ഫോടനത്തിലൂടെയാണ് മനിഞ്ചൌ അഗ്നിപർവ്വതമുഖം രൂപം കൊണ്ടത്.  അഗ്നിപർവ്വതസ്ഫോടനത്തിൻറെ അവശിഷ്ടങ്ങൾ മനിഞ്ചൌ തടാകത്തിനു ചുറ്റുമായി കിഴക്കൻ ഭാഗത്തേക്ക് 50 കിലോമീറ്ററും 75 കിലോമീറ്റർ തെക്ക് കിഴക്കായും പടിഞ്ഞാറൻ തീരത്തോട് അടുത്ത പ്രദേശത്തും കാണപ്പെടുനു. ഈ അവശിഷ്ടങ്ങൾ 8500 km² പ്രദേശത്ത് 220–250 km³ അളവിൽ പരന്നുകിടക്കുന്നു. അഗ്നിപർവ്വതമുഖത്തിന് 20 കിലോമീറ്റർ നീളവും 8 കിലോമീറ്റർ വീതിയും ഉണ്ട്.

</doc>
<doc id="392655" url="https://ml.wikipedia.org/wiki?curid=392655" title="സിങ്കരാക്ക് തടാകം">
സിങ്കരാക്ക് തടാകം

സിങ്കരാക്ക് തടാകം ഇന്തോനേഷ്യയിലെ വെസ്റ്റ് സുമാത്രയിലുള്ള ഒരു തടാകമാണ്. ഇത് പഡാംഗ് പഞ്ചാംഗ്, സൊലോക്ക് എന്നീ നഗരങ്ങൾക്കിടയിലാണ് സഥിതിചെയ്യുന്നത്. 107.8 ചതുരശ്ര കിലോമീറ്റർ വിസ്തീർണ്ണമുള്ള ഈ തടാകത്തിൻ 21 കിലോമീറ്റർ നീളവും 7 കിലോമീറ്റർ വീതിയുമുണ്ട്. തടാകത്തിലെ അധിക ജലം സ്വാഭാവികമായി ഒഴുകി ഒമ്പിലിൻ നദിയിലെത്തുകയും നദി കിഴക്കോട്ടൊഴുകി മലാക്ക കടലിടുക്കിൽ ചെന്നു ചാടുകയും ചെയ്യുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392661" url="https://ml.wikipedia.org/wiki?curid=392661" title="അക്കരെ">
അക്കരെ

സൂര്യരേഖയുടേ ബാനറിൽ കെ.എൻ. ശശിധരൻ നിർമ്മാണം, തിരക്കഥ, സംവിധാനം എന്നിവ നിർവ്വഹിച്ച 1984 ലെ ഒരു മലയാള ചലച്ചിത്രമാണ് അക്കരെ""'. ഭരത് ഗോപി, മാധവി ഏന്നിവർ നായകാനായകന്മാരായ ഈ ചിത്രത്തിൽനെടുമുടി വേണു, മമ്മുട്ടി, മോഹൻലാൽ മുതലായവരും മറ്റു കഥാപാത്രങ്ങളെ അവതരിപ്പിച്ചു.
കാഥാസാരം.
സ്വസ്ഥവും മാന്യമായി ഒരു സർക്കാർതൊഴിൽചെയ്തു ജീവിക്കുന്ന തഹസിൽദാരായ ഒരാൾക്ക് അത്യാഗ്രഹിയായ ഭാര്യ വരുത്തിവക്കുന്ന വിനകളാണ് ഈ ചിത്രത്തിൻറെ ഇതിവൃത്തം. 1984 കാലത്ത് ഗൾഫ് പണം ഉണ്ടാക്കിയ ഓളം ഒപ്പിയെടുക്കുന്നു ഈ ചിത്രം. ഗൾഫ്കാരെ അസൂയയോടെയും അമ്പരപ്പോടെയും കാണുന്ന സമൂഹമാണ് ഈ സിനിമയുടെ കേന്ദ്രബിന്ദു. 
അവലംബം.
&lt;templatestyles src="Reflist/styles.css" /&gt;

</doc>
<doc id="392664" url="https://ml.wikipedia.org/wiki?curid=392664" title="മരക്കാശാവ്">
മരക്കാശാവ്

മരക്കാശാവ് (ശാസ്ത്രീയനാമം:"Memecylon grande)" മെലാസ്റ്റൊമാറ്റേസീ കുടുംബത്തിൽ പെട്ട ചെറുമരമാണ്. ഇത് ഇന്ത്യൻ ഉപഭൂഖണ്ഡത്തിലും ശ്രീലങ്കയിലും തദ്ദേശീയ (endemic) സസ്യമാണ്.
അറ്റം കൂർത്ത് അണ്ഡാകൃതിയിൽ ഉള്ള ഇലകൾ ഉണങ്ങുമ്പോൾ തവിട്ടു നിറമാകുന്നു. 8 മില്ലീമീറ്റർ നീളമുള്ള ഇലഞെട്ടുകൾ. 2.5 മില്ലീമീറ്റർ നീളമുള്ള ഇതളുകളുള്ള നീല നിറമുള്ള പൂവുകളുടെ ഞെട്ടുകൾ 1.5 സെ. മീ വരെ നീളമുള്ളവയാണ്. മിനുസമുള്ളതും തവിട്ടു കലർന്ന കറുപ്പുനിറമുള്ളതുമായ കായകൾ ബെറികൾ ആണ്.

</doc>
<doc id="392667" url="https://ml.wikipedia.org/wiki?curid=392667" title="ബാഗ്മതി നദി">
ബാഗ്മതി നദി

ബാഗ്മതിനേപ്പാളിലെ കാഠ്മണ്ഡു താഴ്വരയിലൂടെ നദി ഒഴുകുന്നതും പാറ്റനിൽ നിന്നും കാഠ്മണ്ഡുവിനെ  വേർതിരിക്കുന്നതുമായി നദിയാണ്. ഹിന്ദുക്കളും ബുദ്ധമതക്കാരും ഒരുപോലെ ഈ നദിയെ വിശുദ്ധമായി കരുതുന്നു. ഈ നദിക്കരയിലായി നിരവധി ഹിന്ദു ക്ഷേത്രങ്ങൾ നിലനിൽക്കുന്നു.
ഈ പുണ്യനദിയുടെ പ്രാധാന്യത്തിനുള്ള പ്രധാന കാരണം ഹിന്ദു മതവിഭാഗത്തിലുള്ളവർ മൃതദേഹം സംസ്കരിക്കുന്നതിനായി ഈ പുണ്യ നദിയുടെ തീരങ്ങൾ ഉപയോഗിക്കുന്നതും തദ്ദേശീയ കിരന്റ് വർഗ്ഗക്കാർ അവരുടെ വിഭാഗത്തിന്റെ മൃതദേഹ സംസ്കരണത്തിനായി സമീപത്തുള്ള കുന്നുകൾ ഉപയോഗിക്കുന്നതുമാണ്. നേപ്പാളി ഹിന്ദു പാരമ്പര്യമനുസരിച്ച്, മൃതദേഹം സംസ്കരിക്കപ്പെടുന്നതിന് തൊട്ടു മുമ്പായി ബാഗ്മതി നദിയിൽ മൂന്ന് പ്രാവശ്യം മുക്കിയിരിക്കേണ്ടതാണ്, എന്നാൽ മാത്രമേ പുനർജന്മ ചക്രം അവസാനിക്കുകയുള്ളൂ. ചടങ്ങിൽ പങ്കെടുക്കുന്ന പ്രധാനപ്പെട്ടയാളും (മിക്കവാറും അവസരങ്ങളിൽ മൂത്ത പുത്രൻ) കഴിഞ്ഞാലുടനെ നദിയിൽ ഒരു പുണ്യ സ്നാനം നടത്തണം. ചടങ്ങിൽ പങ്കെടുക്കുന്ന മറ്റു ബന്ധുക്കൾ സംസ്കാരത്തിനൊടുവിൽ ബാഗ്മതി നദിയിൽ സ്നാനം ചെയ്യുകയോ നദിയിലെ വിശുദ്ധജലം അവരുടെ ശരീരത്തിൽ തളിക്കുകയോ ചെയ്യുന്നു. ബാഗ്മതി നദി ജനങ്ങളെ ആത്മീയമായി ശുദ്ധീകരിക്കുന്നു എന്നു വിശ്വസിക്കപ്പെടുന്നു. 
ചരിത്രം.
നേപ്പാളിലെ നാഗരിക സംസ്ക്കാരത്തിന്റെയും നഗരവൽക്കരണത്തിന്റെയും ഉറവിടം  ബഗ്മതി നദിയാണെന്നു കണക്കാക്കപ്പെടുന്നു.  “വിനയാ പിറ്റാക്ക” എന്ന മൂന്നു ഭാഗങ്ങളുള്ള ബുദ്ധമത പ്രമാണത്തിലും നന്ദബഗ്ഗയിലും ഈ നദിയെ വഗുമുണ്ട (वग्गुमुदा) എന്നു വിളിക്കുന്നു. മറ്റൊരു ബുദ്ധമത  പ്രമാണമായ മജ്ജിമ നികായയിൽ (5 നികായകളിൽ രണ്ടാമത്തേത്) ഈ നദിയെ ബാഹുമതി (बाहुमति)  എന്നു പരാമർശിച്ചിരിക്കുന്നു.   AD 477 ൽ രേഖപ്പെടുത്തപ്പെട്ട മറ്റൊരു ലിഖിതത്തിലും ഗോപാൽരാജ് വൻഷാവലിയിലും ഈ നദിയെ “ബാഗ്വതി പരപ്രദേശ്” (वाग्वति पारप्रदेशे) എന്നു വിശേഷിപ്പിക്കുന്നു.
ഭൂമിശാസ്ത്രം.
ചൗബർ മലയിടുക്ക് മഹാഭാരത് റേഞ്ചിനെ മുറിച്ചു കടന്നുപോകുന്നു, ലെസ്സർ ഹിമാലയ എന്നും ഇത് അറിയപ്പെടുന്നു. ഈ 2,000 മുതൽ 3,000 മീറ്റർ വരെ (6,600 മുതൽ 9,800 അടി വരെ) ഉയരമുള്ള മലനിരകൾ നേപ്പാളിനു കുറുകേ "മധ്യ മലനിരകളുടെ" തെക്കൻ പരിധിയായി നിലനിൽക്കുയും ഒപ്പം  ഇത് സവിശേഷമായ നേപ്പാളി സംസ്കാരവും കൂടുതൽ ഇൻഡ്യൻ സംസ്കാരങ്ങളും ഭാഷകളും തമ്മിലുള്ള ഒരു പ്രധാന സാംസ്കാരിക അതിർത്തിയും അതുപോലെ ഒരു ഭൗമശാസ്ത്ര സവിശേഷതയുമാണ്.
കാഠ്മണ്ഡു താഴ്വരയുൾപ്പടെയുള്ള ബാഗ്മതി നദിതടം, അൽപ്പംകൂടി വലിപ്പമുള്ളതും പടിഞ്ഞാറു സ്ഥിതിചെയ്യുന്നതുമായ ഗന്ധകി തടത്തിനും കിഴക്കു സ്ഥിതിചെയ്യന്ന കോസി തടത്തിനുമിടയിലാണുള്ളത്. തൊട്ടുകിടക്കുന്ന ഈ തടങ്ങൾ, പ്രധാനപ്പെട്ട ഹിമാലയൻ മലനിരകളുടെ വടക്കു ഭാഗത്തുകൂടി ബൃഹത്തായ മലയിടുക്കുകളെ മുറിച്ചു കടന്നു പോകുന്നു. വാസ്തവത്തിൽ കോസി നദിയുടെ പോഷകനദിയായ അരുൺ അങ്ങുദൂരെ ടിബറ്റുവരെ വ്യാപിച്ചിരിക്കുന്നു. ചെറിയ ബാഗ്മതി ഹിമാലയത്തിന്റെ കുറച്ചു തെക്കുനിന്ന് ഉത്ഭവിക്കുന്നു. ഹിമാനികളിൽനിന്നുള്ള ഉറവിടമില്ലാത്തതിനാൽ ഈ നദിയിലെ പ്രവാഹം പ്രധാനമായും മഴയെ ആശ്രയിച്ചാണ്. ചൂടു കാലത്ത് (ഏപ്രിൽ മുതൽ ജൂൺ വരെ) ജലപ്രവാഹം വളരെ കുറവായിരിക്കും, മൺസൂൺ സീസണിൽ (ജൂൺ പകുതി മുതൽ ഓഗസ്റ്റ് മദ്ധ്യത്തോടെ) ജലപ്രവാഹം താരമ്യേന വർദ്ധിക്കുന്നു. ഈ രീതിയിൽ, ബാഗ്മതി നദീ വ്യവസ്ഥ, അങ്ങു ദൂരെ നേപ്പാളിന്റെ പടിഞ്ഞാറ് ഗന്ധകി തടത്തിനും കർണാലി തടത്തിനുമിടയിലുള്ള റാപ്തി നദീ വ്യവസ്ഥയെ അനുസ്മരിപ്പിക്കുന്നു.
കുറിപ്പുകൾ.
&lt;templatestyles src="Reflist/styles.css" /&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="392669" url="https://ml.wikipedia.org/wiki?curid=392669" title="ആൻഡേർസ് ജഹാൻ റെറ്റ്സിയസ്">
ആൻഡേർസ് ജഹാൻ റെറ്റ്സിയസ്

സ്വീഡൻ കാരനായ രസതന്ത്രശാസ്ത്രജ്ഞനും സസ്യശാസ്ത്രജ്ഞനും പ്രാണിപഠനശാസ്ത്രജ്ഞനുമായിരുന്നു ആൻഡേർസ് ജഹാൻ റെറ്റ്സിയസ്(3 ഒക്ടോബർ 1742 – 6 ഒക്ടോബർ 1821).
ജീവചരിത്രം.
1742 ഒക്ടോബർ 3 ന് ക്രിസ്റ്റിൻസ്റ്റാഡിൽ ജനനം. 1758 ഇൽ ലുൻഡ് സർവകലാശാലയിൽ ചേർന്നു. 1766 ഇൽ ബിരുദാനന്തരബിരുദം നേടി. വൈദ്യപരിചാരകനായും പരിശീലനം നേടിയിരുന്നു.1766 ൽ രസതന്ത്രത്തിലും 1767 ൽ പ്രകൃതിശാസ്‌ത്രത്തിലും ഡോസന്റ് (docent) പദവി ലഭിച്ചു. 
1812 ൽ വിരമിക്കുന്നത് വരെ പ്രകൃതിശാസ്ത്രം, സാമ്പത്തികശാസ്ത്രം, രസതന്ത്രം എന്നീ വിഷയങ്ങളിൽ വിവിധ സ്ഥാനങ്ങളിൽ പ്രവർത്തിച്ചു. 1821 ഒക്ടോബർ 6 നു സ്റ്റോക്ക്ഹോമിൽ വെച്ച് മരണമടഞ്ഞു. അദ്ദേഹം ഒട്ടേറെ പ്രാണി സ്പീഷീസുകളെ വിവരിക്കുകയും അവയുടെ വർഗ്ഗീകരണത്തിന് ആവശ്യമായ അടിസ്ഥാന പഠനങ്ങൾ നടത്തുകയും ചെയ്തു. 
&lt;br&gt;
1782 ൽ റെറ്റ്സിയസ് റോയൽ സ്വീഡിഷ് അക്കാഡമി ഓഫ് സയൻസസിന്റെ അംഗമായി തെരഞ്ഞെടുക്കപ്പെട്ടു.

</doc>
<doc id="392670" url="https://ml.wikipedia.org/wiki?curid=392670" title="എക്സാക്കം">
എക്സാക്കം

എക്സാക്കം(Exacum /ˈɛksəkəm/)  ജെന്റിയാനേസീ(Gentianaceae) കുടുംബത്തിലെ ഒരു ജീനസ് ആണ്. താഴെപ്പറയുന്ന സ്പീഷീസുകൾ എക്സാക്കം ജീനസിൽ ഉൾപ്പെടുന്നവയാണ് (ലിസ്റ്റ് പൂർണമല്ല):
അവലംബം.
&lt;templatestyles src="Reflist/styles.css" /&gt;

</doc>
<doc id="392671" url="https://ml.wikipedia.org/wiki?curid=392671" title="Exacum">
Exacum



</doc>
<doc id="392674" url="https://ml.wikipedia.org/wiki?curid=392674" title="അപാരത">
അപാരത

1992-ൾ പുറതതിറങ്ങിയ അപാരത എന്ന് സിനിമ സംവിധാനം ചെയ്തിരികുനന്ത് ഐ വി ശശിയാണ്. റഹ്‌മാൻ,സുകന്യ,ഉർവശി,സിദ്ദിഖ്, എം വി സുകുമാരൺ മുതലായവർ അഭിനയിചിരികുന്നു.
ഇതിവൃത്തം.
അപരത ഒരു വൈകാരിക കുടൂംബ ചിത്രമാൺ
നടന്മർ.
[[വർഗ്ഗം:ഐ.വി. ശശി സം‌വിധാനം ചെയ്ത ചലച്ചിത്രങ്ങൾ]]
[[വർഗ്ഗം:ശ്രീകുമാരൻ തമ്പിയുടെ ഗാനങ്ങൾ]]
[[വർഗ്ഗം:ഇളയരാജ സംഗീതം നൽകിയ മലയാളചലച്ചിത്രങ്ങൾ]]
[[വർഗ്ഗം:എം.ജി. സോമൻ അഭിനയിച്ച മലയാളചലച്ചിത്രങ്ങൾ]]

</doc>
<doc id="392680" url="https://ml.wikipedia.org/wiki?curid=392680" title="ചാണ">
ചാണ

കത്തിയും അതുപോലെയുള്ള മറ്റ് ഉപകരണങ്ങളും തേച്ച് മിനുക്കി മൂർച്ച കൂട്ടാനും രത്നങ്ങൾ തേച്ച് മിനുക്കി മിനുസപ്പെടുത്തുവാനും ഉപയോഗിക്കുന്ന കല്ലാണ് ചാണ. പൂജകൾക്കും മറ്റും ചന്ദനം അരക്കുന്നതിനും ആയുർവ്വേദ ഔഷധങ്ങൾ അരക്കുന്നതിനും ചാണ ഉപയോഗിക്കുന്നു. 
ചിത്രശാല.
 ചാണ എന്ന വാക്കിനർത്ഥം മലയാളം വിക്കി നിഘണ്ടുവിൽ കാണുക 

</doc>
<doc id="392690" url="https://ml.wikipedia.org/wiki?curid=392690" title="ഷാലിമാർ പൂന്തോട്ടം, ലാഹോർ">
ഷാലിമാർ പൂന്തോട്ടം, ലാഹോർ

പാകിസ്താനിലെ ലാഹോറിൽ സ്ഥിതിചെയ്യുന്ന ഒരു ഉദ്യാനമാണ് ഷാലിമാർ പൂന്തോട്ടം അഥവാ ഷാലമർ ബാഗ്. 1641-ൽ മുഗൾ ചക്രവർത്തിയായിരുന്ന ഷാജഹാനാണ് ഇത് പണികഴിപ്പിച്ചത്. മുഗൾ വാസ്തുവിദ്യാ ശൈലിയിലുള്ള ഉദ്യാനത്തിന്റെ നിർമ്മാണം ഏകദേശം നാലു വർഷം കൊണ്ടാണ് പൂർത്തിയായത്. പൂച്ചെടികളും പുൽത്തകിടിയും ഫലവൃക്ഷങ്ങളും നിറഞ്ഞ ഈ ഉദ്യാനവും പരിസരവും ഏതാണ്ട് 16 ഹെക്ടേർ സ്ഥലത്തായി വ്യാപിച്ചുകിടക്കുന്നു. ഇഷ്ടിക കൊണ്ടു നിർമ്മിച്ചതും ചിത്രപ്പണികൾ നിറഞ്ഞതുമായ മതിൽക്കെട്ടിനുള്ളിലാണ് ഉദ്യാനം സ്ഥിതിചെയ്യുന്നത്. മൂന്ന് നൂറ്റാണ്ടിലേറെ പഴക്കമുള്ള ഈ ഉദ്യാനത്തെ 1981-ൽ യുനെസ്കോ ലോകപൈതൃക പട്ടികയിൽ ഉൾപ്പെടുത്തി. മുഗൾ ഭരണകാലത്തെ കലാരീതികളെക്കുറിച്ച് മനസ്സിലാക്കുവാനായി ധാരാളം വിനോദസഞ്ചാരികൾ ഇവിടെയെത്തുന്നു.
വാക്കിന്റെ ഉത്ഭവം.
ഏതു ഭാഷയിൽ നിന്നാണ് 'ഷാലിമാർ' എന്ന വാക്കുണ്ടായതെന്ന് കണ്ടെത്താൻ കഴിഞ്ഞിട്ടില്ല. അറബിക് അല്ലെങ്കിൽ പേർഷ്യൻ ഭാഷയിൽ നിന്നാണ് 'ഷാലിമാർ' എന്ന വാക്കുണ്ടായതെന്ന് റഷ്യൻ പണ്ഡിതനായ അന്ന സുവറോവ അഭിപ്രായപ്പെടുന്നു. അറബി ഭാഷയിൽ 'കെട്ടിടങ്ങളുടെ യജമാനൻ' എന്നർത്ഥമുള്ള 'ഷാ അൽ-ഇമാറത്ത്' എന്ന ഒരു പ്രയോഗമുണ്ട്. 'ഇമാറത്ത്' എന്ന പദം പൂന്തോട്ടം പോലെയുള്ള നിർമ്മിതികളെ സൂചിപ്പിക്കാനാണ് സാധാരണയായി ഉപയോഗിച്ചു വരുന്നത്. സംസ്കൃതത്തിൽ 'ഷാലിമാർ' എന്ന വാക്കിന് 'സ്നേഹത്തിന്റെ ക്ഷേത്രം' എന്നർത്ഥമുണ്ട്.
ചരിത്രം.
മുഗൾ ചക്രവർത്തിയായിരുന്ന ജഹാംഗീർ കാശ്മീരിൽ ഷാലിമാർ പൂന്തോട്ടം നിർമ്മിച്ചപ്പോൾ അദ്ദഹത്തിന്റെ പുത്രൻ ഷാജഹാന് ഇതേ മാതൃകയിൽ ഒരു പൂന്തോട്ടം ലാഹോറിൽ നിർമ്മിക്കണമെന്ന ആഗ്രഹമുണ്ടായി. ഷാജഹാന്റെ സദസ്സിലുണ്ടായിരുന്ന ഖലിമുള്ള ഖാന്റെ നേതൃത്വത്തിൽ 1637-ൽ പൂന്തോട്ടത്തിന്റെ നിർമ്മാണം ആരംഭിച്ചു. 1641-ലാണ് പൂന്തോട്ടത്തിന്റെ പണി പൂർത്തിയായത്.
പൂന്തോട്ടം നിലനിൽക്കുന്ന സ്ഥലം മുമ്പ് മിയാൻ കുടുംബത്തിന്റെ ഉടമസ്ഥതയിലായിരുന്നു. 'അറായിൻ' സമുദായത്തിൽപ്പെടുന്ന ഈ കുടുംബം രാജ്യത്തിനു നൽകിയ സേവനങ്ങൾ പരിഗണിച്ച് മുഗൾ ഭരണാധികാരികൾ നൽകിയ സ്ഥാനപ്പേരാണ് 'മിയാൻ'. കുടുംബത്തിലെ മുതിർന്ന അംഗമായ മിയാൻ മുഹമ്മദ് യൂസഫാണ് ഈ സ്ഥലം ഷാജഹാൻ ചക്രവർത്തിക്കു നൽകിയത്. ഇതിനു പകരമായി പൂന്തോട്ടത്തിന്റെ നടത്തിപ്പുചുമതല മിയാൻ കുടുംബത്തിനു വിട്ടുകൊടുത്തു. 350 വർഷത്തിലേറെക്കാലം ഈ പൂന്തോട്ടം മിയാൻ കുടുംബത്തിന്റെ നിയന്ത്രണത്തിലായിരുന്നു. സിഖ് സാമ്രാജ്യകാലത്ത് പൂന്തോട്ടത്തിലെ മാർബിളുകൾ കൊള്ളയടിക്കപ്പെടുകയും അവകൊണ്ട് അമൃത്‌സറിലെ സുവർണ്ണക്ഷേത്രത്തെ അലങ്കരിക്കുകയും ചെയ്തു. 1962-ൽ മിയാൻ കുടുംബവുമായുള്ള എതിർപ്പിനെ തുടർന്ന് പാക് ഭരണാധികാരി അയൂബ് ഖാൻ പൂന്തോട്ടത്തെ സർക്കാർ ഉടമസ്ഥതയിലാക്കി.
എല്ലാവർഷവും ഈ പൂന്തോട്ടത്തിൽ വച്ച് മൂന്നു ദിവസം നീണ്ടുനിൽക്കുന്ന 'മേള ചിരാഗൻ' എന്ന ഉത്സവം നടത്താറുണ്ടായിരുന്നു. 1958-ൽ ഇത് നിർത്തലാക്കി.
പ്രത്യേകതകൾ.
മധ്യേഷ്യ, കശ്മീർ, പഞ്ചാബ്, പേർഷ്യ, ഡൽഹി സുൽത്താനത്ത് എന്നിവടങ്ങളിലെ വാസ്തുവിദ്യാശൈലിയും പൂന്തോട്ട നിർമ്മാണത്തിനായി സ്വീകരിച്ചിട്ടുണ്ട്. സാമാന്തരികത്തിന്റെ ആകൃതിയിലുള്ള പൂന്തോട്ടത്തിനു ചുറ്റും ഇഷ്ടിക കൊണ്ട് നിർമ്മിച്ച മതിലുണ്ട്. ഇതിൽ ധാരാളം ചിത്രപ്പണികളുണ്ട്. ഖുറാനിൽ സൂചിപ്പിച്ചിരിക്കുന്നതു പോലെ സ്വർഗ്ഗത്തിലുള്ള നാലു പൂന്താട്ടങ്ങളുടെ (ചാർബാഗ്) മാതൃകയിലാണ് ഷാലിമാർ പൂന്തോട്ടം നിർമ്മിച്ചിരിക്കുന്നത്. പൂന്തോട്ടത്തിന്റെ തെക്ക് - വടക്ക് നീളം 658 മീറ്ററും കിഴക്ക് - പടിഞ്ഞാറ് നീളം 258 മീറ്ററുമാണ്.
ഘടന.
മൂന്നു തട്ടുകളായി തിരിച്ചാണ് പൂന്തോട്ടം നിർമ്മിച്ചിരിക്കുന്നത്. അവ ഓരോന്നും തമ്മിൽ 4 മീറ്റർ മുതൽ 5 മീറ്റർ വരെ അകലമുണ്ട്. മൂന്നു തട്ടുകൾക്കും പേരുനൽകിയിട്ടുണ്ട്. ഏറ്റവും മുകളിലത്തെ തട്ടിന് 'സന്തോഷം നൽകുന്നവൻ' എന്നർത്ഥത്തിൽ 'ഫറാ ബക്ഷ്' എന്നും മധ്യത്തിലുള്ള തട്ടിന് 'നല്ലത് നൽകുന്നവൻ' എന്നർത്ഥത്തിൽ 'ഫൈസ് ബക്ഷ്' എന്നും ഏറ്റവും താഴെയുള്ള തട്ടിന് 'ജീവിതം നൽകുന്നവൻ' എന്നർത്ഥത്തിൽ 'ഹയാത് ബക്ഷ്' എന്നും പേരു നൽകിയിരിക്കുന്നു.
ജലധാര.
മാർബിൾ തറയോടു കൂടിയ കുളങ്ങളിൽ 410 ജലധാരകളാണ് ഷാലിമാർ പൂന്തോട്ടത്തിലുള്ളത്. പൂന്തോട്ടത്തിന്റെ മുകൾത്തട്ടിൽ 105-ഉം മധ്യഭാഗത്തായി 152-ഉം താഴത്തെ തട്ടിൽ 153-ഉം ജലധാരകൾ ഇവിടെ ഒരുക്കിയിട്ടുണ്ട്. ഇവയുടെ നിർമ്മാണ ഘടന പൂർണ്ണമായും മനസ്സിലാക്കുവാൻ ശാസ്ത്രജ്ഞർക്ക് ഇതുവരെയും കഴിഞ്ഞിട്ടില്ല. ജലധാരകളുടെയും അരുവികളുടെയും സാന്നിദ്ധ്യം മൂലം പൂന്തോട്ടത്തിന്റെ താപനില സ്ഥിരമായി നിലനിർത്തുന്നു. ഉഷ്ണകാലത്ത് 49 ഡിഗ്രി സെൽഷ്യസ് വരെ ചൂട് ഉയരുന്ന ലാഹോർ നഗരം സന്ദർശിക്കാനെത്തുന്നവർക്ക് തികച്ചും അനുയോജ്യമായ സ്ഥലമാണ് ഷാലിമാർ പൂന്തോട്ടം.
മറ്റു കാഴ്ചകൾ.
ആപ്പിൾ, ആപ്രിക്കോട്ട്, ചെറി, മാമ്പഴം, മൾബറി, പ്ലം എന്നിങ്ങനെ നിരവധി വൃക്ഷങ്ങൾ ഇവിടെയുണ്ട്. ഇതുകൂടാതെ മിനാരങ്ങൾ, വിശ്രമകേന്ദ്രങ്ങൾ, മറ്റു കെട്ടിടങ്ങൾ എന്നിവയുമുണ്ട്. 
സംരക്ഷണം.
ചരിത്രപരമായി ഏറെ പ്രാധാന്യമുള്ള ഷാലിമാർ പൂന്തോട്ടത്തെ സംരക്ഷിക്കുന്നതിനായുള്ള പ്രവർത്തനങ്ങൾ പുരോഗമിക്കുന്നു. 1981-ൽ യുനെസ്കോയുടെ ലോകപൈതൃക പട്ടികയിൽ ലാഹോർ കോട്ടയോടൊപ്പം ഷാലിമാർ പൂന്തോട്ടത്തെയും ഉൾപ്പെടുത്തിയിരുന്നു.
സ്ഥാനം.
പാകിസ്താനിൽ പഞ്ചാബ് പ്രവിശ്യയുടെ തലസ്ഥാനമായ ലാഹോർ നഗരത്തിലെ വാൾഡ് സിറ്റിക്കു സമീപത്തായി ഭഗവാൻപുരയിലാണ് ഷാലിമാർ പൂന്തോട്ടം സ്ഥിതിചെയ്യുന്നത്. ലാഹോറിന് 5 കിലോമീറ്റർ വടക്കുകിഴക്കായി ഗ്രാൻഡ് ട്രങ്ക് റോഡിലൂടെ സഞ്ചരിച്ചാൽ ഭഗവാൻപുരയിൽ എത്തിച്ചേരാം.
അവലംബം.
&lt;templatestyles src="Reflist/styles.css" /&gt;

</doc>
<doc id="392692" url="https://ml.wikipedia.org/wiki?curid=392692" title="Shalimar Gardens, Lahore">
Shalimar Gardens, Lahore



</doc>
<doc id="392701" url="https://ml.wikipedia.org/wiki?curid=392701" title="അഷ്‌റഫ് ഖാനി">
അഷ്‌റഫ് ഖാനി

മുഹമ്മദ് അഷ്‍റഫ് ഖാനി അഹ്മദ്‍സായി (/Dari: ‎, born 19 May 1949) അഫ്‍‍ഗാനിസ്ഥാനിലെ നിലവിലെ പ്രസിഡൻറാണ്. 2014 സെപ്റ്റംബർ 21 നാണ് അദ്ദേഹം അഫ്ഗാനിസ്ഥാനിലെ പ്രസിഡൻറ് ആയി തെരഞ്ഞെടുക്കപ്പെട്ടത്. 2021 ൽ താലിബാൻ കാബൂൾ പിടിച്ചടക്കിയപ്പോൾ ഖാനി താജിക്കിസ്ഥാനിലേക്ക് കടന്നു കളഞ്ഞു. എങ്കിലും അവിടെ പ്രവേശനം നിഷിദ്ധമായപ്പോൾ അറേബ്യൻ ഐക്യനാടുകളിൽ അഭയം പ്രാപിച്ചു. 
ഒരു നരവംശശാസ്ത്രജ്ഞനായ അഷ്‍റഫ് ഖാനി, മുമ്പ് ധനകാര്യ മന്ത്രിയും കാബൂൾ സർവ്വകലാശാലയുടെ ചാൻസലറുമായിരുന്നു. 2002 ൽ അഫ്ഗാനിസ്ഥാനിലേക്ക് തിരിച്ചുവരുന്നതിനുമുമ്പ് ഘാനി ലോകബാങ്കിൽ പ്രവർത്തിച്ചിരുന്നു. 2002 ജൂലൈ മുതൽ 2004 ഡിസംബർ വരെയുള്ള കാലത്ത് അഫ്‍ഗാനിസ്ഥാൻറെ ധനകാര്യമന്ത്രിയെന്ന നിലയിൽ പ്രവർത്തിച്ച അഷ്‍റഫ് ഖാനി, താലിബാൻ സർക്കാരിൻറ തകർച്ചയ്ക്കുശേഷം അഫ്‌ഗാനിസ്ഥാന്റെ സാമ്പത്തിക സ്ഥിരത വീണ്ടെടുക്കുന്നതിനായി യത്‍നിച്ചിരുന്നു.
പൗരൻമാരെ സേവിക്കാനുള്ള സംസ്ഥാനങ്ങളുടെ കഴിവ് മെച്ചപ്പെടുത്താനായി 2005 ൽ സ്ഥാപിക്കപ്പെട്ട "ഇൻസ്റ്റിറ്റ്യൂട്ട് ഫോർ സ്റ്റേറ്റ് എഫെക്റ്റീവ്‍നെസ്" എന്ന സംഘടനയുടെ സഹ സ്ഥാപകനാണ് ഇദ്ദേഹം. 2005-ൽ അദ്ദേഹം ഒരു TED (Technology, Entertainment, Design) എന്ന മീഡിയ ഓർഗനൈസേഷനിൽ ഒരു പ്രസംഗം നടത്തിയിരുന്നു. ഈ പ്രസംഗത്തിൽ അഫ്‍ഗാനിസ്ഥാനേപ്പോലെ തകർന്ന സമ്പദ്‍വ്യവസ്ഥയുള്ള ഒരു രാജ്യത്തെ എങ്ങനെ പുനർനിർമ്മിക്കണമെന്ന് അദ്ദേഹം ഈ പ്രസംഗത്തിൽ വിശദീകരിച്ചിരുന്നു.
പ്രസിഡൻറ് അഷ്‍റഫ് ഖാനി, യുനൈറ്റഡ് നേഷൻസ് ഡെവലപ്മെന്റ് പ്രോഗ്രാം ആവിഷ്കരിച്ച ഒരു സ്വതന്ത്ര സംരംഭമായ "കമ്മീഷൻ ഓൺ ലീഗൽ എംപവർമെൻറ് ഓഫ് ദ പൂവർ" എന്ന കമ്മീഷനിലെ അംഗമാണ്. 2013 ൽ "ഫോറിൻ പോളിസി" മാഗസിൻ സംഘടിപ്പിച്ച ലോകത്തിലെ ഏറ്റവും മികച്ച നൂറു ബുദ്ധിജീവികളെ നാമനിർദ്ദേശം ചെയ്യാനുള്ള ഓൺലൈൻ പോളിൽ 50 ആം സ്ഥാനത്തെത്തുകയും "പ്രോസ്‍പെക്റ്റ്" മാഗസിൻ സംഘടിപ്പിച്ച ഇതേപോലുള്ള ഓൺലൈൻ പോളിൽ രണ്ടാം സ്ഥാനത്തെത്തുകയും ചെയ്തിരുന്നു.
2009 ൽ നടന്ന പ്രസിഡൻറ് തെരഞ്ഞെടുപ്പിൽ ഹമീദ് കർസായി, അബ്ദുള്ള അബ്ദുള്ള, റംസാൻ ബാഷർഡോസ്റ്റ് എന്നിവരോടൊപ്പം മത്സരിച്ച ഖാനി നാലാം സ്ഥാനത്തെത്തിയിരുന്നു. 2014 ലെ പ്രസിഡൻറ് തെരഞ്ഞെടുപ്പിൻറെ ആദ്യ റൗണ്ടിൽ അഷറഫ് ഘാനി 32 ശതമാനം വോട്ട് നേടി 45 ശതമാനം വോട്ടു നേടിയ അബ്ദുള്ളയ്ക്ക് തൊട്ടുപിന്നിലെത്തിയിരുന്നു. 2014 ജൂൺ 14 നു നടന്ന അവസാന റൌണ്ട് തെരഞ്ഞെടുപ്പിൽ 35.27 ശതമാനം വോട്ടു നേടിയ ഖാനി, ഒരു വോട്ട് അബ്ദുള്ളയേക്കാൾ അധികമായി നേടി വിജയം വരിക്കുകയായിരുന്നു. 
ആദ്യകാലം.
1949 മെയ് 19 ന് അഫ്ഗാനിസ്ഥാനിലെ ലോഗാർ പ്രവിശ്യയിലാണ് അഷ്‍റഫ് ഖാനി ജനിച്ചത്. അഹ്മദ്‍സായി പഷ്തൂൺ ഗോത്രത്തിൽപ്പെട്ടവനായിരുന്നു അദ്ദേഹം. 1973 ൽ ബേറൂട്ടിലെ അമേരിക്കൻ സർവ്വകലാശാലയിൽ വിദ്യാഭ്യാസത്തിനു ചേരുകയും അവിടെനിന്ന് അദ്ദേഹം ബാച്ചിലർ ബിരുദം നേടുകയും ചെയ്തു. അതിനുശേഷം അദ്ദേഹം കൊളംബിയ സർവകലാശാലയിൽ ചേരുകയും അവിടെ നിന്ന് 1977 ൽ ബിരുദാനന്തര ബിരുദവും 1983 ൽ പിഎച്ച്ഡിയും നേടി. അവിടെ പഠിക്കുന്നതിനിടെ അദ്ദേഹം തൻറെ ഭാവിവധുവായ റുലയെ കണ്ടുമുട്ടിയിരുന്നു.
ഒരു ഫോറിൻ എക്സ്ചേഞ്ച് വിദ്യാർത്ഥിയായിരുന്ന സമയത്ത് അഷ്‍റഫ് ഖാനി, ഒറിഗണിലെ ഒസ്വെഗോ ലേക്കിലുള്ള ഒസ്വെഗോ ഹൈസ്കൂളിൽ പഠിക്കുകയും 1967 ലെ ക്ലാസ്സിൽ ബിരുദം നേടുകയും ചെയ്തു. ആദ്യകാലത്ത് കൊളംബിയ യൂണിവേഴ്സിറ്റിയിൽ നിയമം പഠിക്കാൻ ആഗ്രഹിച്ചിരുന്നുവെങ്കിലും എന്നാൽ പിന്നീട് തീരുമാനത്തിൽ മാറ്റമുണ്ടാകുകയും നരവംശത്തിലേയ്ക്കു തിരിയുകയും ചെയ്തു.1983 ൽ ബെർക്കിലിയിലെ യൂണിവേഴ്സിറ്റി ഓഫ് കാലിഫോർണിയയിലും 1983 മുതൽ 1991 വരെ ജോൺസ് ഹോപ്കിൻസ് യൂണിവേഴ്‍സിറ്റിയിലും പഠിപ്പിക്കാൻ അദ്ദേഹത്തെ ക്ഷണിച്ചിരുന്നു. ഹാർവാർഡ്-INSEAD, വേൾഡ് ബാങ്ക്-സ്റ്റാൻഫോർഡ് ഗ്രാജ്വേറ്റ് സ്കൂൾ ഓഫ് ബിസിനസസ് എന്നിവയുടം നേതൃത്വ പരിശീലന പരിപാടികളിലും അദ്ദേഹം പങ്കെടുത്തിരുന്നു.
കാബൂൾ യൂണിവേഴ്സിറ്റി (1973-77), ഡെൻമാർക്കിലെ ആർഹസ് യൂണിവേഴ്സിറ്റി (1977),ബെർക്കിലിയിലെ യൂണിവേഴ്‍സിറ്റി ഓഫ് കാലിഫോർണിയ (1983), ജോൺസ് ഹോപ്കിൻസ് യൂണിവേഴ്സിറ്റി (1983-1991) എന്നിവിടങ്ങളിലെ ഫാക്കൽറ്റികളിൽ അദ്ദേഹം സേവനം അനുഷ്ടിച്ചിരുന്നു. അദ്ദേഹത്തിന്റെ അക്കാദമിക ഗവേഷണം രാഷ്ട്ര രൂപീകരണത്തിലും സാമൂഹിക പരിവർത്തനത്തിലും ആയിരുന്നു. ഒരു പണ്ഡിതനെന്ന നിലയിൽ 1985 ൽ പാകിസ്താൻ മദ്രസകളെക്കുറിച്ച് അദ്ദേഹം ഒരു വർഷത്തെ ഗവേഷണം പൂർത്തിയാക്കിയിരുന്നു.
1991 ൽ ലോകബാങ്കിൽ ചേർന്ന അദ്ദേഹം, 1990 കളുടെ മധ്യത്തോടെ കിഴക്കൻ, ദക്ഷിണ ഏഷ്യകളിലെ പദ്ധതികളിൽ പ്രവർത്തിച്ചിരുന്നു. 24 വർഷത്തിനു ശേഷം അദ്ദേഹം തൻറെ ഐക്യരാഷ്ട്രസഭയിലും ലോകബാങ്കിലുമുള്ള തന്റെ പദവികൾ വിട്ടൊഴിയുകയും അഫ്ഗാനിസ്ഥാനിലേക്ക് തിരികെയെത്തി 2001 ഡിസംബർ 1 ന് ഹമീദ് കർസായിയുടെ മുഖ്യ ഉപദേഷ്ടാവായി പുതിയ അഫ്ഗാൻ ഗവൺമെന്റിൽ പ്രവർത്തിക്കുകയും ചെയ്തു.

</doc>
<doc id="392703" url="https://ml.wikipedia.org/wiki?curid=392703" title="മത്രോഹ് ഗവർണ്ണറേറ്റ്">
മത്രോഹ് ഗവർണ്ണറേറ്റ്

മത്രോഹ് ഗവർണ്ണറേറ്റ് Matrouh Governorate (Egyptian ArabicEgyptian Arabic: ‎ "Muḥāfẓet Maṭrūḥ") ഈജിപ്തിലെ ഗവർണ്ണറേറ്റുകളിൽ ഒന്നാണ്. രാജ്യത്തിന്റെ വടക്കു പടിഞ്ഞാറ് സ്ഥിതിചെയ്യുന്ന ഈ പ്രദേശം, ലിബിയയുടെ അതിർത്തി പങ്കിടുന്നു. ഈ പ്രദേശത്തിന്റെ തലസ്ഥാനം മാർസ മത്രോഹ് ആണ്. 
Overview.
ഈജിപ്തിന്റെ പടിഞ്ഞാറൻ മരുഭൂമിയുടെ ഭാഗമായ ഈ പ്രദേശത്ത് സിവ മരുപ്പച്ച ഉൾപ്പെടുന്നു. ഇവിടത്തെ അമൂൺ ദേവന്റെ ദേവാലയം പ്രസിദ്ധമായിരുന്നു. ഇവിടെ ഒട്ടാറ പിളർപ്പ് കാണപ്പെടുന്നു. കടൽനിരപ്പിനു 133 മീറ്റർ വരെ താണതാണീ പിളർപ്പ്. 
മർസ മത്രോഹ് ഹെല്ലനിക് കാലത്തുവരെ പ്രസിദ്ധമായിരുന്നു ഈ പ്രദേശം.
ജനസംഖ്യ.
2015ലെ ജനസംഖ്യാക്കണക്കനുസരിച്ച്, 447,846 ജനങ്ങൾ പാർക്കുന്നു. 316,005 ആളുകൾ ആണ് നഗരപ്രദേശത്ത് താമസിക്കുന്നത്. 316,005 പേർ ഇവിടത്തെ ഗ്രാമ്മീണമേഖലയിലും ജീവിക്കുന്നു. 

</doc>
<doc id="392706" url="https://ml.wikipedia.org/wiki?curid=392706" title="അറിവിന്റെ ശാപം">
അറിവിന്റെ ശാപം

ഒരു വ്യക്തി മറ്റു വ്യക്തികളുമായി ആശയവിനിമയം നടത്തുമ്പോൾ അവർക്ക് അത് മനസ്സിലാക്കുവാനുള്ള പശ്ചാത്തലമുണ്ടെന്ന് അറിയാതെ അനുമാനിക്കുന്ന ഒരു ധാരണാ പക്ഷപാതത്തെയാണ് അറിവിന്റെ ശാപം എന്നു പറയുന്നത്. ഉദാഹരണത്തിന്, ഒരു ക്ലാസ്സ്മുറിയിൽ, പുതിയ വിദ്യാർഥികളുടെ സ്ഥാനത്ത്  സ്വയം അവരോധിക്കുവാൻ കഴിയാത്തതിനാൽ അദ്ധ്യാപകർക്ക് അവരെ പഠിപ്പിക്കുവാൻ ബുദ്ധിമുട്ട് നേരിടുന്നു. ഒരു പുതിയ പാഠം പഠിക്കുമ്പോൾ ഒരു യുവ വിദ്യാർഥി നേരിടേണ്ടി വരുന്ന ബുദ്ധിമുട്ടുകൾ സമർത്ഥനായ ഒരു അദ്ധ്യാപകൻ ഓർക്കാനിടയില്ല.
References.
&lt;templatestyles src="Reflist/styles.css" /&gt;

</doc>
<doc id="392707" url="https://ml.wikipedia.org/wiki?curid=392707" title="ഹാൻ തായ്‌വാനിസ്">
ഹാൻ തായ്‌വാനിസ്

 
തായ്‌വാൻ ദ്വീപുകളിൽ താമസിച്ചു വരുന്ന കിഴക്കൻ ഏഷ്യൻ ആദിമ ജനവിഭാഗമാണ് ഹാൻ തായ്‌വനീസ് അല്ലെങ്കിൽ തായ്‌വനീസ് ഹാൻസ് (Mandarin: 臺灣漢人) . എന്നറിയപ്പെടുന്ന ജനങ്ങൾ. 
തായ്വാനിലെ ഏറ്റവും വലിയ ആദിമ ജനവിഭാഗമാണ് ഹാൻസ്. തായ് വാൻ ജനസംഖ്യയുടെ 95 മുതൽ 98 ശതമാനം ജനങ്ങളും ഹാൻസ് ആണ്. തായ്വാനീസ് അബോറിഗിനസ് നോൺ ഹാൻ തായ് വാനിസ് ജനങ്ങളും അടങ്ങിയതാണിത്. 17ആം നൂറ്റാണ്ടിനും 19ആം നൂറ്റാണ്ടിനുമിടക്കാണ് ഇവരുടെ വൻതോതിലുള്ള കുടിയേറ്റം നടന്നത്. ഹാൻ തായ്വാനീസ് ജനങ്ങൾ പ്രധാനമായും മൂന്ന് ഭാഷകളാണ് സംസാരിക്കുന്നത്. മാൻഡറിൻ, ഹൊക്കീൻ, ഹക്ക എന്നിവയാണവ.
നിർവചനം.
ഹാൻ തായ്‌വാനീസ് എന്നതിന് ലളിതമായ ഒരു നിർവചനമില്ല. 
തായ്വാനിലെ ജനസംഖ്യയുടെ 95 മുതൽ 98 ശതമാനം വരെയാണ് ഇവർ കണക്കാക്കുന്നത്. ഈസ്റ്റ് ഏഷ്യൻ ഭൂഖണ്ഡത്തിൽ നിന്ന് കുടിയേറിയതാണ് ഹാൻ തായ്വാനിസ്. മാതൃഭാഷയായി ഉപയോഗിക്കുന്നത് ഹാൻ ഭാഷയാണ്. പരമ്പരാഗത ഹാൻ ഉത്സവങ്ങളാണ് ആഘോഷങ്ങൾ.
കുടിയേറ്റ കാലഘട്ടങ്ങൾ അല്ലെങ്കിൽ ഉത്ഭവ സ്ഥാനങ്ങൾ അനുസരിച്ച് തായ്വാനീസ് ഹാൻസിനെ വർഗ്ഗീകരിക്കാൻ കഴിയും. രണ്ടാം ലോക മഹായുദ്ധത്തിന് മുൻപ് തായ്വാനിലെത്തിയ ജനങ്ങളെ മിന്നൻ, ഹക്ക ജനങ്ങൾ എന്നറിയപ്പെടുന്നു. രണ്ടാം ലോക മഹാ യുദ്ധത്തിന് ശേഷമാണ് ഹാൻ കുടിയേറ്റങ്ങൾ നടന്നത്.
കുടിയോറ്റ ചരിത്രവും ജനസംഖ്യയും.
ഹാൻ കുടിയേറ്റത്തിന്റെ രണ്ട് പ്രധാന തിരകളുണ്ടായിരുന്നു. 18, 19 നൂറ്റാണ്ടിലെ ചിങ് സാമ്രാജ്യം മുതൽ ആണ് ആദ്യത്തേത്. രണ്ടാമത്തേത് രണ്ടാം ലോക മഹാ യുദ്ധത്തിന് ശേഷമുള്ള ( 1945-1947) റിപ്പബ്ലിക് ഓഫ് ചൈനയുടെ ഭൂഖണ്ഡേതര അതിർത്തി (ഇപ്പോഴത്തെ ചൈന) ചൈനയുമാണ്.
ജപ്പാനീസ് സാമ്രാജ്യത്വ ഭരണത്തിന് മുൻപ്‌.
1926 ലെ സെൻസസ് പ്രകാരം 3,116,400 ഉം 586,300 ഉം ഹാൻകിംഗ്, ചാങ് സാമ്രാജ്യത്തിന്റെ അല്ലെങ്കിൽ മിംഗ് സാമ്രാജ്യത്തിലെ ക്വാംഗ്-തുങ് പ്രവിശ്യകളിൽ നിന്നാണ് ഹാൻസ് ഉത്ഭവിച്ചത്. (ഇപ്പോൾ ഫ്യൂജിയാൻ, ചൈനയുടെ ഗ്വാങ്ഡോങ്, യഥാക്രമം).
രണ്ടാം ലോക മഹായുദ്ധത്തിന് ശേഷം.
രണ്ടാം ലോകമഹായുദ്ധത്തിന് ശേഷം ഏകദേശം 800,000 തായ്വാനിലേക്ക് കുടിയേറി. 
1990കളുടെ മധ്യം മുതൽ ചെറിയ ജനസമൂഹമാണ് ചൈനയിൽ നിന്ന് തായ്വാനിലേക്ക് കുടിയേറിയത്. ഇതിൽ പ്രധാനമായും രണ്ടു വിഭാഗങ്ങളാണുള്ളത്. ചൈനയിൽ ജോലി ചെയ്യുന്ന വ്യാപാരികളുടെ ഭാര്യമാർ, രണ്ടാമത്തേത് വിവാഹ ബ്രോക്കർമാർ വഴി തായ്വാനികലെ വിവാഹം ചെയ്ത വനിതകൾ എന്നിവരാണിവർ.
തായ്വാനിലെ ഏകദേശം 20 ശതമാനത്തോളം അല്ലെങ്കിൽ 34,000 വിയറ്റ്‌നാമീസ് ജനതയും ഹൊഹ ജനങ്ങൾ എന്നറിയപ്പെടുന്ന ചൈനീസ് വംശജരാണ്. ഇവരിൽ ഭൂരിഭാഗവും ഹാൻ ജനതയാണ്.
സാംസ്കാരിക സ്വാംശീകരണം.
ചില പ്രദേശങ്ങളിൽ ഭൂരിപക്ഷ ജനങ്ങളും മറ്റൊു ഭാഷകളാണ് സംസാരിക്കുന്നത്. ന്യൂനപക്ഷ വിഭാഗം ആധിപത്യം പുലർത്തുന്ന ഭാഷകൾ സ്വീകരിച്ച് അവരുടെ ഭാഷകൾ കൈമോശം വന്നിട്ടുണ്ട്. മിന്ന വൽക്കരിക്കപ്പെട്ട ഹക്ക ജനങ്ങൾ എന്നും ഹക്കവൽക്കരിക്കപ്പെട്ട മിന്ന ജനങ്ങൾ എന്നൊ ആണ് ഇവർ അറിയപ്പെടുന്നത്.
വ്യത്യസ്ത കുടുംബ പേരുള്ള ഹാൻസ്.
ഹാൻ ജനതയ്ക്ക് ഇടയിൽ വ്യത്യസ്ത കുടുംബങ്ങളിൽ ഉള്ളവർ തമ്മിൽ വൈരുദ്ധ്യങ്ങൽ നിലനിൽക്കുന്നുണ്ട്. ഒരു സ്ഥലത്തുള്ള ഹാൻസിന് മറ്റു സ്ഥലത്തുള്ള സമാനമായ കുടുംബ പേരുള്ള ഹാൻസ് കുടുംബങ്ങളെ വിവാഹം കഴിക്കുന്നതിനും വിലക്കുണ്ട്. വ്യത്യസ്ത കുടുംബ പേരുള്ള ഹാൻസ് പെൺകുട്ടികളെ വിവാഹം ചെയ്യുന്നതിനെയും നിരുത്സാഹപ്പെടുത്തുന്നുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="392709" url="https://ml.wikipedia.org/wiki?curid=392709" title="നൊരോദോം സിഹാമണി">
നൊരോദോം സിഹാമണി

 
നൊരോദോം സിഹാമണി (Khmer: ; born 14 May 1953) കമ്പോഡിയയിലെ ഇപ്പോഴത്തെ രാജാവാണ്. 2004 ഒക്ടോബർ 14-ന് അദ്ദേഹം കംബോഡിയയുടെ രാജാവായി അഭിഷേകം ചെയ്യപ്പെട്ടു. നൊരോദോം സിഹാനൂക് രാജാവിൻറെയും നൊരോദോ മോണിനീത്തിൻറെയും മൂത്ത പുത്രനാണ് ഇദ്ദേഹം. യുനെസ്കോയിലെ കമ്പോഡിയയുടെ അംബാസഡറായിരുന്ന അദ്ദേഹം, പിതാവായിരുന്ന നോറോദം സിഹാനൂക്ക് 2004 ൽ രാജിവെച്ചതിനെ തുടർന്ന് ഒൻപത് അംഗ സിംഹാസന കൗൺസിലിൽ നാമനിർദ്ദേശം ചെയ്തതിനെത്തുടർച്ച് അടുത്ത രാജാവായി. സിംഹാസനാരോഹണം നടത്തുന്നതിനുമുമ്പ് നൊരോദോം സിഹാമണി യൂറോപ്പിലെ സാംസ്കാരിക അംബാസിഡർ എന്ന നിലയിൽ പ്രശസ്തനായിരുന്നു. ക്ലാസിക്കൽ നൃത്ത പരിശീലകനായി അദ്ദേഹം പഴയ ചെക്കോസ്ലോവാക്യയിലെ പ്രാഗിൽ നിന്ന് പ്രത്യേക ബിരുദം നേടിയിരുന്നു. 
ആദ്യകാലജീവിതം.
അദ്ദേഹത്തിന്റേയും ഇളയ  സഹോദന്റേയും ജനന കാലത്ത്, ഒരു ഫ്രഞ്ച്-കോർസിക്കൻ- ഇറ്റാലിയൻ, ഖെമർ വംശപരമ്പരയുള്ള കമ്പോഡിയൻ പൌരയായ  മാതാവ് മോനിക്വെ ഇസ്സി, 1951 ൽ ഒരു ദേശീയ സൌന്ദര്യ മത്സരത്തിൽ ഒന്നാം സമ്മാനം നേടുന്ന സമയത്ത് കണ്ടുമുട്ടിയ ദിവസം മുതൽ രാജാവ് നോരോദം സിഹാനൂക്കിന്റെ സന്തത സഹചാരിയായിരുന്നു. 1952 ൽ രാജാവ് നോരോദം സിഹാനൂക്കുമായുള്ള വിവാഹവേളയിൽ “നീക്ക് മോനീങ്” എന്ന സ്ഥാനപ്പേരിനോടൊപ്പം അവരുട പേര് മോണിനീത്ത്  എന്നാക്കി മാറ്റുകയും ചെയ്തു.  അതുകൂടാതെ രാജ്ഞി മോണിനീത്ത്, കംബോഡിയയിലെ അന്തരിച്ച മുൻ രാജകുമാരൻ നോരോദം ഡുയോങ്ച്ചാക്കിന്റെ അർദ്ധ-പൌത്രിയും പോമ്മെ പീങ്ങിന്റെയും അവരുടെ രണ്ടാമത്തെ ഭർത്താവും ഒരു ഫ്രഞ്ച്-ഇറ്റാലിയൻ ബാങ്കുടമയുമായിരുന്ന ജീൻ-ഫ്രാങ്കോയിസ് ഇസ്സിയുടേയും മകളായിരുന്നു. 
കംബോഡിയൻ രാജകുടുംബത്തിന്റെ വംശാവലി വ്യക്തമാക്കുന്ന രാജകീയ വെബ്സൈറ്റിൽ, സിഹാനുക്കും മോണിനീത്ത് രാജ്ഞിയും രണ്ടു തവണ വിവാഹം കഴിച്ചതായി വ്യക്തമാക്കിയിരിക്കുന്നു. ആദ്യത്തേത് 1952 ഏപ്രിൽ 12 ന് അവർക്ക് 15 വയസുള്ളപ്പോഴും രണ്ടാമത്തേത് 1955 മാർച്ച് 5 നുമായിരുന്നു (വെബ് സൈറ്റ് പ്രകാരം "കൂടുതൽ ഔപചാരികമായ") സിഹാനൂക്കിന്റെ ഏഴാമത്തെ സഹധർമ്മിണിയായി അവർ വെബ്സൈറ്റ് പ്രകാരം അറിയപ്പെടുന്നു.1953-ൽ സിഹമോണി ജനിച്ചു. നോറോഡൊം സിഹമോണിക്ക് 14 അർദ്ധ സഹോദരന്മാരും സഹോദരിമാരുമുണ്ട്. അദ്ദേഹത്തിൻറെ പൂർണ്ണമായുള്ള ഇളയ സഹോദരനായ സംദെച്ച് നൊരോദം നരിന്ദ്രാപോങ്ങ് 1954 ൽ ജനിക്കുകയും 2003 ൽ മരണമടയുകയും ചെയ്തു. തൻറെ ജീവിതത്തിന്റെ ഭൂരിഭാഗവും കംബോഡിയക്ക് പുറത്തായിരുന്ന അദ്ദേഹം ചെലവഴിച്ചിരുന്നത്. 
പഠനവും വിദേശജീവിതവും.
സിഹാമണി തന്റെ ജീവിതത്തിന്റെ ഭൂരിഭാഗവും കംബോഡിയക്ക് പുറത്തായിരുന്ന ചെലവഴിച്ചത്. കുട്ടിയെന്ന നിലയിൽ വിദ്യാഭ്യാസത്തിനായി 1962 ൽ ചെക്കോസ്ലോവാക്യയിലെ പ്രാഗിവിലേക്ക് പിതാവ് അദ്ദേഹത്തെ അയച്ചു. 1970 ലെ ലോൺ നോളിന്റെ നേതൃത്വത്തിൽ നടന്ന അട്ടിമറിയുടെ സമയത്തും സിഹാമണി ചെക്കോസ്ലോവാക്യയിൽ തന്റെ വിദ്യാഭ്യാസം തുടരുകയും അവിടെ പ്രാഥമിക വിദ്യാഭ്യാസം, ഹൈസ്കൂൾ വിദ്യാഭ്യാസം പ്രാഗിലെ അക്കാദമി ഓഫ് പെർഫോമിംഗ് ആർട്സിലെ വിദ്യാഭ്യാസം എന്നിങ്ങനെ ത്രിതല വിദ്യാഭ്യാസം നടത്തിയിരുന്നു. 1975 ൽ ബിരുദം നേടുന്നതുവരെ നിരന്തരമായി അവിടെ ക്ലാസിക്കൽ നൃത്തവും സംഗീതവും അഭ്യസിച്ചു. രാജകുമാരൻ തന്റെ ജീവിതത്തിലെ ബാല്യം, കൌമാരം എന്നിവയെല്ലാം പ്രാഗിൽ ചിലവഴിച്ചതിനാൽ അദ്ദേഹത്തിന് ചെക്ക് ഭാഷയിൽ അതിയായ പ്രാവീണ്യമുണ്ടായിരുന്നു. വ്ലാഡിമിർ സിസ് സംവിധാനം ചെയ്ത 1967 ലെ “ദ അദർ ലിറ്റിൽ പ്രിൻസ് ” (Jiný malý princ) ചലച്ചിത്രം രാജകുമാരന്റെ  പ്രാഗിലെ ജീവിതെക്കുറിച്ചു പ്രതിപാദിക്കുന്നു. 1975 ൽ ബിരുദപഠനത്തിനുശേഷം അദ്ദേഹം വടക്കൻ കൊറിയയിൽ ചലച്ചിത്രനിർമ്മാണം പഠിക്കാൻ പോകുകയും 1977 ൽ കംബോഡിയയിലേക്ക് മടങ്ങിയെത്തുകയും ചെയ്തു. ഭരണത്തിലുണ്ടായിരുന്ന ഖാമർ റൂഷ് സർക്കാർ പെട്ടെന്നൊരു ദിവസം രാജവാഴ്ച്ചക്കെതിരെ നീങ്ങുകയും സിഹാമണി ഉൾപ്പെടെയുള്ള രാജകുടുംബത്തെ വീട്ടുതടങ്കലിലാക്കുകയും 1979 ലെ വിയറ്റ്നാം അധിനിവേശം വരെ ഈ നില തുടരുകയും ചെയ്തിരുന്നു.
1981-ൽ അദ്ദേഹം ബാലെ പഠിപ്പിക്കുവാൻ ഫ്രാൻസിലേക്ക് പോയി. അവിടെ അദ്ദേഹം ഖെമർ ഡാൻസ് അസോസിയേഷന്റെ പ്രസിഡന്റായിരുന്നു. ഏകദേശം 20 വർഷക്കാലം ഫ്രാൻസിൽ ജീവിക്കുയും ചെയ്തു.  ഫ്രാൻസിലെ ജീവിതത്തിനിടയിൽ അദ്ദേഹം  തന്റെ ബാല്യവും കൌമാരവും ചെലവഴിച്ചിരുന്ന പ്രാഗ് പതിവായി സന്ദർശിച്ചിരുന്നു.
പാരീസിൽ വച്ച്  1993 ൽ സിഹാമണി യുനെസ്കോയിലെ കംബോഡിയൻ പ്രതിനിധിയായി നിയമിതനായി. കമ്പോഡിയൻ സംസ്കാരത്തോടുള്ള അദ്ദേഹത്തിന്റെ പ്രതിബദ്ധതയാലും കഠിനാധ്വാനത്താലും അവിടെ പ്രശസ്തനായിരുന്നു. ഫ്രാൻസിലേക്കുള്ള കമ്പോഡിയൻ അംബാസഡർ എന്ന സ്ഥാനത്തേയ്ക്കുള്ള നിയമനം അദ്ദേഹം മുമ്പ്  നിഷേധിച്ചിരുന്നു. സ്വന്തം ഭാഷയായ ഖെമറിനു പുറമേ ചെക്ക് ഭാഷ ഒഴുക്കോടെ സംസാരിക്കുന്ന ഭരണത്തിലുള്ള ഏക രാജാവാണ് നൊരോദോം സിഹാമണി. ചെക്ക് ഭാഷയ്ക്കു പുറമേ ഫ്രഞ്ച്, ഇംഗ്ലീഷ്, റഷ്യൻ എന്നീ ഭാഷകളും അദ്ദേഹം ഒഴുക്കോടെ സംസാരിക്കുന്നു.
ഭരണകാലം.
2004 ഒക്റ്റോബർ 14-ന് ഒരു തിരഞ്ഞെടുപ്പ് പ്രക്രിയയുടെ ഭാഗമായി, പ്രത്യേക ഒമ്പത് അംഗ കൗൺസിലിൽ അദ്ദേഹത്തെ രാജാവായി ഉടനടി തിരഞ്ഞെടുത്തു. ഇതു സംഭവിച്ചത് ഏകദേശം ഒരാഴ്ച മുൻപ് നിലവിലെ രാജാവ് നോരോഡൊം സിഹാനൂക്ക് അപ്രതീക്ഷിതമായി രാജിവച്ചതിനെത്തുടർന്നായിരുന്നു. സിഹാമണിയുടെ നിയമനം പ്രധാനമന്ത്രി ഹുൻ സെന്നും ദേശീയ അസംബ്ലി സ്പീക്കറും നിയുക്ത രാജാവിന്റെ അർ‌ദ്ധ സഹോദരനുമായിരുന്ന നൊരോദോ രണരീധും അംഗീകരിച്ചിരുന്നു. രണ്ടുപേരും പ്രിവി കൌൺസിലിലെ അംഗങ്ങളുമായിരുന്നു.
2004 ഒക്ടോബർ 29 ന് അദ്ദേഹം ഔദ്യോഗികമായി രാജാവന്റെ പദവി ഏറ്റെടുത്തു. രാജാവ് സിഹാമണി, അദ്ദേഹത്തിന്റെ മാതാപിതാക്കളായ രാജപിതാവ് നൊറോഡൊം സിഹാനൂക്, രാജ്ഞി നോരോഡാം മോണിനീത്ത എന്നിവർ കിരീടാധാരണച്ചടങ്ങുകൾ ഏറ്റവും ലളിതമായി നടത്തണമെന്ന ഉദ്ഘോഷിച്ചിരുന്നു.  ഈ മഹാമഹത്തിനായി രാജ്യത്തെ ജനങ്ങളുടെ  കൂടുതൽ പണം ചെലവാക്കാൻ അവർ ആഗ്രഹിച്ചിരുന്നില്ല. 2014 ഒക്ടോബർ 29-ന് അദ്ദേഹത്തിന്റെ കിരീടധാരണത്തിന്റെ പത്താം വാർഷികാഘോഷം നടന്നിരുന്നു.
സ്ഥാനങ്ങൾ 

</doc>
<doc id="392710" url="https://ml.wikipedia.org/wiki?curid=392710" title="നൊരോദോ സിഹാമണി">
നൊരോദോ സിഹാമണി



</doc>
<doc id="392711" url="https://ml.wikipedia.org/wiki?curid=392711" title="ബർമ്മീസ് ക്യാറ്റ്">
ബർമ്മീസ് ക്യാറ്റ്

ബർമ്മയിലെ കറൻസിയാണ് ബർമ്മീസ് ക്യാറ്റ് അല്ലെങ്കിൽ ബർമീസ് ചാറ്റ് (, or ; ബർമ്മീസ്: ]; ISO 4217 code MMK). "K" (ഏകം) അല്ലെങ്കിൽ "Ks" (ബഹുവചനം) എന്ന് ഇതിനെ ചുരുക്കി എഴുതുന്നു. 
നിലവിലെ വിനിമയ നിരക്കുകൾ.
2001-2012 കാലയളവ് മുതൽ,ഔദ്യോഗിക വിനിമയ നിരക്ക് പ്രതി യു.എസ്. ഡോളറിന് 5.75 - 6.70 ക്യാറ്റുകൾ (8.20 to 7.00 kyats per euro) എന്നാണ്. 
ചരിത്രം.
ആദ്യത്തെ ക്യാറ്റ്, 1852-1889.
1889-വരെ ബർമ്മയിൽ പ്രചാരത്തിലുണ്ടായിരുന്ന സ്വർണ്ണ നാണയങ്ങൾക്കും, വെള്ളിനാണയങ്ങൾക്കും കൂടിയുള്ള പൊതുവേയുള്ള പേരായിരുന്നു "ക്യാറ്റ്". ഒരു ക്യാറ്റിന്റെ 20 "പെ" ആയി വിഭജിച്ചിരിക്കുന്നു, 4 "പ്യ" കൂടുന്നതാണ് ഇത്. 2പെ, 4പെ എന്നിവ യഥാക്രമം മ്യു, മാറ്റ് എന്നും അറിയപ്പെടുന്നു. പേരിനുമാത്രമായി, 16 വെള്ളില്യാറ്റുകൾ ചേരുന്നതായിരുന്നു 1 സ്വർണ്ണ ക്യാറ്റ്. വെള്ളിക്യാറ്റിന്റെ മൂല്യം ഒരു ഇന്ത്യൻ രൂപയ്ക്ക് തുല്യമായിരുന്നു. ആയതിനാൽ ബ്രിട്ടീഷുകാർ ബർമ്മയിൽ അധിനിവേശിച്ചതോടെ ക്യാറ്റിനു പകരമായി ഇന്ത്യൻ രൂപയും പ്രചാരത്തിൽ വന്നു.
രണ്ടാമത്തെ ക്യാറ്റ്, 1943-1945.
1942-ൽ ജപ്പാൻ ബർമ്മ കീഴടക്കിയതിനെ തുടർന്ന്, അവർ പുതിയ ഒരു കറൻസി കൊണ്ടുവന്നു. ബർമ്മീസ് രൂപയെ ആധാരമാക്കിയായിരുന്നു ഇത്. പിന്നീട് ഇവയ്ക്ക് പകരമായി ക്യാറ്റ് ബാങ്ക് നോട്ടുകളും വന്നു. ഈ ക്യാറ്റ് 100 "സെന്റുകളായാണ്" വിഭജിച്ചിരുന്നത്. പിന്നീട് നടന്ന യുദ്ധങ്ങൾക്കുശേഷം 1945-ൽ ബർമ്മീസ് രൂപ വീണ്ടും കൊണ്ടുവന്നതോടുകൂടി ഈ ക്യാറ്റിന്റെ മൂല്യം നഷ്ടപ്പെട്ടു.
മൂന്നാമത്തെ ക്യാറ്റ്, 1952-.
ഇന്ന് പ്രചാരത്തിലുള്ള ക്യാറ്റ് 1952 ജൂലൈ 1നാണ് നിലവിൽ വന്നത്. ബർമീസ് രൂപയ്ക്ക് ബദലായിരുന്നു ഈ പുതിയ നാണയം. ഇത്തവണ ക്യാറ്റിനെ വിഭജിച്ചിരുന്നത് 100 "പ്യ" ആയിട്ടാണ്.
നാണയങ്ങൾ.
ആദ്യ ക്യാറ്റ്.
1852ൽ, ബർമീസ് രാജാവായിരുന്ന മിൻഡോൺ, റോയൻ മിന്റ് എന്ന നാണയം കൊണ്ടുവന്നു. നാണയത്തിന്റെ അച്ച് പാരീസിലായിരുന്നു നിർമ്മിച്ചത്. 1 പെ, 1 മ്യു (2 പെ), 1 മാറ്റ് (4 പെ), 5 മ്യു (10 പെ) 1 ക്യാറ്റ് എന്നിങ്ങനെയുള്ള നാണയങ്ങൾ വെള്ളിയിലും, 1 പെ 1 മ്യു നാണയങ്ങൾ സ്വർണ്ണത്തിലും നിർമ്മിച്ചു.
രണ്ടാമത്തെ ക്യാറ്റ്.
ഈ കറനിയോടൊപ്പം പുതിയ നാണയങ്ങൾ ഒന്നുമ്മ് തന്നെ കൊണ്ടുവന്നില്ല.
മൂന്നാമത്തെ ക്യാറ്റ്.
1956-ൽ, 1, 5, 10, 25, 50 എന്നീ മൂല്യങ്ങളുള്ള പ്യാകളും 1ക്യാറ്റ് നാണയവും അവതരിപ്പിച്ചു. 

</doc>
<doc id="392719" url="https://ml.wikipedia.org/wiki?curid=392719" title="ഖിയു സംഫാൻ">
ഖിയു സംഫാൻ

കമ്പോഡിയൻ കമ്മ്യൂണിസ്റ്റ് പാർട്ടിയുടെ അദ്ധ്യക്ഷനും ഖമർ റൂഷ് ഭരണകാലത്തെ പ്രമുഖ നേതാവും ആയിരുന്നു ഖിയു സംഫാൻ (ജ:27 ജൂലൈ 1931).1976 - 1979 കാലഘട്ടത്തിൽ ഡമോക്രാറ്റിക് കമ്പൂച്ചിയയുടെ രാഷ്ട്രത്തലവനായും ഖിയു സേവനം അനുഷ്ഠിച്ചിട്ടുണ്ട്.പോൾ പോട്ടിനു ശേഷം പാർട്ടിയിലെ രണ്ടാമനായി ഖിയുവിനെ കരുതിപ്പോന്നിരുന്നു. ഖമർ റൂഷിന്റെ മറ്റൊരു നേതാവായ നുവോൺ ചിയയ്ക്കൊപ്പം ഖിയുവിനെ 2014 ആഗസ്റ്റിൽ മനുഷ്യരാശിയ്ക്കെതിരായ കുറ്റകൃത്യങ്ങൾക്കും ഖമർറൂഷ് ഭരണകാലത്തെ നിഷ്ഠൂര കൊലപാതകങ്ങൾക്കും ജീവപര്യന്തം തടവിനു പ്രത്യേക കോടതി ശിക്ഷിച്ചു 
അവലംബം.
&lt;templatestyles src="Reflist/styles.css" /&gt;

</doc>
<doc id="392720" url="https://ml.wikipedia.org/wiki?curid=392720" title="കമ്പൂച്ചിയ">
കമ്പൂച്ചിയ



</doc>
<doc id="392727" url="https://ml.wikipedia.org/wiki?curid=392727" title="സുഡാനി ഫ്രം നൈജീരിയ">
സുഡാനി ഫ്രം നൈജീരിയ

സക്കരിയ സംവിധാനം ചെയ്ത ഒരു മലയാള ചലച്ചിത്രമാണ് സുഡാനി ഫ്രം നൈജീരിയ. സൗബിൻ സാഹിർ നായകനായി എത്തുന്ന ആദ്യ സിനിമയാണ് ഇത്. 2018 -ലെ മികച്ച ജനപ്രിയചലച്ചിത്രത്തിനുള്ള കേരളസംസ്ഥാന അവാർഡ് കരസ്ഥമാക്കി. 2018 -ലെ മികച്ച നടൻ, മികച്ച തിരക്കഥ, മികച്ച നവാഗത സംവിധായകൻ, മികച്ച സ്വഭാവനടിമാർ എന്നിങ്ങനെ 5 സംസ്ഥാന ചലചിത്ര പുരസ്കാരങ്ങൾ നേടി. 
സമീർ താഹിറും ഷൈജു ഖാലിദും ആണ് സിനിമയുടെ നിർമ്മാതാക്കൾ. കോഴിക്കോട്, മലപ്പുറം എന്നിവിടങ്ങളിലായാണ് ചിത്രീകരണം നടന്നത്.
ഇതിവൃത്തം.
മലപ്പുറത്തെ സെവൻസ് ഫുട്‌ബോൾ പശ്ചാത്തലത്തിൽ ഒരുക്കിയ ചിത്രമാണിത്. ഫുട്‌ബോൾ ക്ലബിന്റെ മാനേജരായ മജീദ് എന്ന കഥാപാത്രമാണ് സൗബിന്റേത്. മജീദിന്റെ ടീമിൽ കളിക്കാൻ വരുന്ന നൈജീരിയക്കാരനാണ് സാമുവൽ അബിയോള റോബിൻസൺ. സാമുവേലിന് പരുക്കേൽക്കുന്നതും പിന്നീടുള്ള സംഭവങ്ങളുമാണ് സിനിമയുടെ ഇതിവൃത്തം.
ഗാനങ്ങൾ.
റെക്സ് വിജയനും ഷഹബാസ് അമനുമാണ് ചിത്രത്തിലെ ഗാനങ്ങൾക്ക് ഈണം നൽകിയിരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="392732" url="https://ml.wikipedia.org/wiki?curid=392732" title="ലീ ഹ്സ്യെൻ ലൂങ്">
ലീ ഹ്സ്യെൻ ലൂങ്

ലീ ഹ്സ്യെൻ ലൂങ് (; : லீ சியன் லூங்; ജനനം: 10 ഫെബ്രുവരി 1952) സിംഗപ്പൂരിലെ ഒരു രാഷ്ട്രീയ നേതാവും സിംഗപ്പൂരിൻറെ പ്രധാനമന്ത്രിയുമാണ്. 2004 ൽ പ്രധാനമന്ത്രിയായിരുന്ന ഗോ ചോക് തോങ് പുതിയ മുതിർന്ന മന്ത്രിയായി സ്ഥാനമേൽക്കുന്നതിനായി തൻറെ സ്ഥാനം രാജിവച്ചതിനുശേഷം പീപ്പിൾസ് ആക്ഷൻ പാർട്ടി (PAP) യുടെ നേതൃത്വമേറ്റെടുത്ത് ലീ ഹ്സ്യെൻ ലൂങ്, സിങ്കപ്പൂരിന്റെ മൂന്നാമത്തെ പ്രധാനമന്ത്രിയായിത്തീർന്നു. 2006, 2011, 2015 കാലഘട്ടങ്ങളിൽ നടന്ന പൊതുതിരഞ്ഞെടുപ്പുകളിൽ ലീ ഹ്സ്യെൻ ലൂങ് പാർട്ടിയെ അധികാരത്തിലേയ്ക്കു നയിച്ചു. 2016 ജനുവരി 15 ന് അദ്ദേഹം തന്റെ നിലവിലുള്ള ഭരണം ആരംഭിച്ചു (സിംഗപ്പൂരിലെ 13-ാം പാർലമെന്റ് ആരംഭിച്ചതിനെ തുടർന്ന്). ലീ, സിംഗപ്പൂരിന്റെ ആദ്യ പ്രധാനമന്ത്രിയായിരുന്ന ലീ കുവാൻ യൂവൻറെ മൂത്ത മകനാണ്.
ലീ ഹ്സ്യെൻ ലൂങ്, കേംബ്രിഡ്ജ് സർവകലാശാലയിലെ ട്രിനിറ്റി കോളജിൽനിന്ന് 1974 ൽ സീനിയർ റാൻഗ്ലർ (കേംബ്രിഡ്ജ് യൂണിവേഴ്സിറ്റിയിലെ ഉന്നത ഗണിതശാസ്ത്ര ബിരുദമാണ് സീനിയർ റാൻഗ്ലർ; ബ്രിട്ടനിൽ നേടാവുന്ന ഏറ്റവും മികച്ച ധൈഷണിക നേട്ടം) ആയി ബിരുദമെടുത്തിരുന്നു (ഇതോടൊപ്പം കമ്പ്യൂട്ടർ സയൻസിൽ ഡിപ്ലോമയും നേടി), പിന്നീട് ഹാർവാഡിലെ കെന്നഡി സ്കൂൾ ഓഫ് ഗവൺമെന്റിൽനിന്ന് മാസ്റ്റർ ഓഫ് പബ്ലിക് അഡ്മിനിസ്ട്രേഷൻ ബിരുദാനന്തരബിരുദം നേടി. 1971 മുതൽ 1984 വരെ അദ്ദേഹം സിംഗപ്പൂർ സായുധ സേനയിൽ സേവനമനുഷ്ഠിക്കുകയും അവിടെ ബ്രിഗേഡിയർ ജനറൽ പദവിവരെ എത്തുകയും ചെയ്തു. പീപ്പിൾസ് ആക്ഷൻ പാർടിയിലെ അംഗമായിരുന്ന അദ്ദേഹം 1984  ൽ പാർലമെന്റ് അംഗമായി ആദ്യ തിരഞ്ഞെടുപ്പിൽ വിജയംവരിച്ചു. സിംഗപ്പൂരിന്റെ രണ്ടാമത്തെ പ്രധാനമന്ത്രിയായിരുന്ന ഗോഹ് ചോക് ടോങിന്റെ കീഴിൽ തൊഴിൽ-വ്യവസായ മന്ത്രി, ഡപ്യൂട്ടി പ്രധാനമന്ത്രി എന്നീ തസ്തികകളിൽ വിജയകരമായ പ്രവർത്തനം നടത്തി.
പശ്ചാത്തലം.
1952 ഫെബ്രുവരി 10 ന് സിങ്കപ്പൂരിലെ ആദ്യ പ്രധാനമന്ത്രിയായിരുന്ന ലീ ക്വാൻ യുവിന്റെയും അദ്ദേഹത്തിന്റെ പത്നി ക്വ ഗിയോക്ക് ചൂവിന്റെയും സീമന്തപുത്രനായി സിംഗപ്പൂരിലാണ് ലീ ജനിച്ചത്. അദ്ദേഹത്തിന്റെ പിതാവു വഴിയുള്ള മുത്തശ്ശിയായ ചുവാ ജിം നിയോ ഒരു ഹോക്കിൻ ന്യോന്യ വംശക്കാരിയും  അദ്ദേഹത്തിന്റെ അമ്മയുടെ പിന്തുടർച്ച ചൈനയിലെ ടോൻഗാൻ ജില്ലയിൽ ക്സിയാമെനിലെ ഫുജിയാനിലാണ്.   ലീ കുവാൻ യുവിന്റെ ജീവചരിത്രമനുസരിച്ച്, യുവാവായ ലീ 5 വയസിൽ ജാവ സ്ക്രിപ്റ്റ് പഠിച്ചിരുന്നു.  സിങ്കപ്പൂരിന്റെ രാഷ്ട്രീയ കാര്യങ്ങളിൽ അതീവ താല്പര്യമുണ്ടായിരുന്ന ലീ, 1963 മുതൽക്കു തന്നെ റാലി മൈതാനങ്ങളിൽ അച്ഛനെ പിന്തുടർന്നു പോകാറുണ്ടായിരുന്നു.
വിദ്യാഭ്യാസം.
നാന്യാങ് പ്രാഥമിക വിദ്യാലയത്തിലെ പഠനത്തിനുശേഷം അദ്ദേഹം കാത്തലിക് ഹൈസ്കൂളിൽനിന്ന് സെക്കണ്ടറി വിദ്യാഭ്യാസം നേടി. ശേഷം നാഷണൽ ജൂനിയർ കോളജിൽ പഠനത്തിനു ചേർന്നു (അവിടെ അസോസിയേറ്റ് പ്രൊഫസറായിരുന്ന ഹോ ഹ്വീ ലോങ്ങിൽ നിന്ന് ക്ലാരിനെറ്റ് ഉപയോഗിക്കുവാൻ പരിശീലനം നേടിയിരുന്നു). 1971 ൽ കേംബ്രിഡ്ജ് സർവ്വകലാശാലയിലെ ട്രിനിറ്റി കോളെജിൽ ഗണിതശാസ്ത്ര പഠനത്തിനായി ഒരു പ്രസിഡന്റിന്റെ സ്കോളർഷിപ്പും  പബ്ലിക്ക് സർവീസ് കമ്മീഷൻ നൽകുന്ന സിംഗപ്പൂർ സായുധ സേനയുടെ ഒരു വിദേശ പഠന സ്കോളർഷിപ്പും നേടിയിരുന്നു. 1973 ൽ സീനിയർ റാങ്ലർ ആയിരുന്ന അദ്ദേഹം 1974 ൽ ഒന്നാം റാങ്കോടെ മാത്തമാറ്റിക്സിൽ ബിരുദം നേടി. അതോടൊപ്പം ഉയർന്ന മാർക്കോടെ കമ്പ്യൂട്ടർ സയൻസിൽ ഡിപ്ലോമയും നേടി (കമ്പ്യൂട്ടർ സയൻസിൽ MSc യ്ക്കു തുല്യമായത്). 1980-ൽ അദ്ദേഹം ഹാർവാർഡ് യൂണിവേഴ്സിറ്റിയിലെ ജോൺ എഫ്. കെന്നഡി സ്കൂൾ ഓഫ് ഗവൺമെന്റിൽനിന്ന് മാസ്റ്റർ ഓഫ് പബ്ലിക് അഡ്മിനിസ്ട്രേഷൻ പൂർത്തിയാക്കിയിരുന്നു.
സ്വകാര്യ ജീവിതം.
ലീയുടെ ആദ്യ ഭാര്യയായിരുന്ന വോങ് മിങ് യാങ് മലേഷ്യയിൽ ജനിച്ച് ഒരു ഒരു ഡോക്ടറായിരുന്നു. അവർ 1982 ഒക്ടോബർ 28 ന് തന്റെ 31 ആമത്തെ വയസിൽ ഹൃദയാഘാതം  മൂലം മരണമടഞ്ഞു. ലീയുടെ ആദ്യപുത്രനായ ലി യിപ്പെങിന് ജന്മം നൽകിയതിനുശേഷം മൂന്നു ആഴ്ചകൾക്കുശേഷമായിരുന്നു ഈ മരണം.
1985 ൽ 33 വയസുള്ളപ്പോൾ, ടെമാസെക്ക് ഹോൾഡിംഗ്സിന്റെ എക്സിക്യൂട്ടീവ് ഡയറക്ടർ, ചീഫ് എക്സിക്യൂട്ടീവ് ഓഫീസർ എന്നീ തസ്തികകളിൽ എത്തിയ ഹൊ ചിംഗിനെ അദ്ദേഹം വിവാഹം കഴിച്ചു. ലീയ്ക്ക്, ക്സിയൂക്വി  എന്ന പേരിൽ ഒരു പുത്രിയുണ്ട്. കൂടാതെ യിപെങ്, ഹോങ്‍യി, ഹവോയി എന്നിങ്ങനെ മൂന്ന് ആൺ മക്കളുമുണ്ട് (ലീയുടെ ആദ്യ വിവാഹത്തിൽ മൂത്ത മകൻ ഉൾപ്പെടെയാണിത്). അദ്ദേഹത്തിന്റെ മൂത്ത പുത്രൻ ലീ ഹോങ്‍യി, സിംഗപ്പൂർ സായുധ സേനയിലെ ഒരു ഉദ്യോഗസ്ഥനായിരുന്നു.ഇപ്പോൾ പ്രധാന മന്ത്രിയുടെ ഓഫീസിന്റെ നിയന്ത്രണത്തിലുള്ള സിംഗപ്പൂർ ഗവണ്മെന്റ് ടെക്നോളജി ഏജൻസിയിലെ ഡെപ്യൂട്ടി ഡയറക്ടറാണ്.

</doc>
<doc id="392738" url="https://ml.wikipedia.org/wiki?curid=392738" title="അക്ഷരത്തെറ്റ്">
അക്ഷരത്തെറ്റ്

1989ൽ ഐ.വി. ശശി സംവിധാനം ചെയ്ത മലയാള സിനമയാണ് അക്ഷരത്തെറ്റ്. സുരേഷ് ഗോപി, മുകേഷ്, ജഗതി ശ്രീകുമാർ, ഉർവശി എന്നിവരാണ് ഇതിൽ അഭിനയിച്ചിരിക്കുന്നത്. ഇംഗ്ലീഷ് ചിത്രമായ ഫേറ്റൽ അറ്റ്രാക്ഷന്റെ പുനർനിർമ്മാണമാണ് ഈ ചിത്രം.
പാട്ടുകൾ.
ശ്രീകുമാരൻ തമ്പിയുടെ വരികൾക്കു ശ്യാം ഈണം നൽകിയ മൂന്ന് പാട്ടുകളാണ് ഈ ചിത്രത്തിലുള്ളത്

</doc>
<doc id="392741" url="https://ml.wikipedia.org/wiki?curid=392741" title="അനുരാഗി (ചലച്ചിത്രം)">
അനുരാഗി (ചലച്ചിത്രം)



</doc>
<doc id="392743" url="https://ml.wikipedia.org/wiki?curid=392743" title="റാറ ദേശീയോദ്യാനം">
റാറ ദേശീയോദ്യാനം

 
നേപ്പാളിലെ ഹിമാലയൻ പ്രദേശത്തെ ഒരു സംരക്ഷിത പ്രദേശമാണ് റാറ ദേശീയോദ്യാനം. "മുഗു, ജുംല" എന്നീ ജില്ലകളിലായി ഏകദേശം 106 ചതുരശ്ര കിലോമീറ്റർ (41 ചതുരശ്ര മൈൽ) വിസ്തൃതിയിൽ വ്യാപിച്ചുകിടക്കുന്നതും 1976-ൽ നിലവിൽവന്നതുമായ നേപ്പാളിലെ ഏറ്റവും ചെറിയ ദേശീയോദ്യാനമാണിത്. കോണിഫെറസ് വനങ്ങളാൽ നിബിഡമായതാണ് ഈ പ്രദേശം. ഈ ദേശീയോദ്യാനത്തിന്റെ ഒരു പ്രധാന സവിശേഷതയെന്നു പറയാവുന്നത് സമുദ്രനിരപ്പിൽ നിന്നും ഏകദേശം 2,990 മീറ്റർ (9,810 അടി) ഉയരത്തിൽ സ്ഥിതിചെയ്യുന്ന, പൈൻമരക്കാടുകളാൽ ആവൃതമായ നയനാനന്ദകരമായ റാറ തടാകമാണ്. ഈ തടാകത്തിന്റെ പരമാവധി ആഴം 167 മീറ്ററാണ്. അണ്ഡാകൃതിയിലുള്ള ഈ തടാകത്തിന് ഏകദേശം 5 കിലോമീറ്ററോളം നീളവും, 3 കിലോമീറ്റർവരെ വീതിയുമുണ്ട്.
നേപ്പാളിലെ ഹുംല - ജുംല എന്നീ ഭൂപ്രദേശങ്ങളിലെ തദ്ദേശീയ സസ്യജീവജാലങ്ങളെ സംരക്ഷിക്കുന്നതിനൊപ്പം തടാകത്തിന്റെ തന്നെ അപൂർവ്വ മനോഹാരിത സംരക്ഷിക്കണമെന്ന ഉദ്ദേശത്തോടെയാണ് ഈ ദേശീയോദ്യാനം രൂപീകരിക്കപ്പെട്ടത്. നേപ്പാളിലെ പടിഞ്ഞാറൻ ഹിമാലയൻ പ്രദേശത്തെ അനതിവിദൂരമായ കർണലി പ്രദേശിലാണ് ഈ തടാകം സ്ഥിതി ചെയ്യുന്നത്. ഒരു ശുദ്ധജലതടാകമായ ഇത് "മഹേന്ദ്ര താൽ" എന്ന അപരനാമത്തിലും അറിയപ്പെടുന്നു. ഉദ്യാനമേഖലയിലെ മറ്റ് ഉയരമുള്ള കൊടുമുടികളിൽ തടാകത്തിനു വടക്കു ഭാഗത്തായുള്ള 3,731 മീറ്റർ ഉയരമുള്ള റുമ കുണ്ട്, 3,444 മീറ്റർ ഉയരമുള്ള മാലിക കുണ്ട് എന്നിവ ഉൾപ്പെടുന്നു. ഈ ഉദ്യാനത്തിന്റെ വടക്കുകിഴക്കുഭാഗത്തെ അതിരിൽ ചുചേമര തടാകവും തെക്കുവശത്തെ ചെങ്കുത്തായ ചരിവിൽ ഗുർച്ചി തടാകവും കാണപ്പെടുന്നു.
കാലാവസ്ഥ.
തികച്ചും സുഖദമായ വേനൽക്കാലം അനുഭവപ്പെടുന്ന ഇവിടെ ശരത്കാലം തണുപ്പേറിയതാണ്. സെപ്റ്റംബർ മുതൽ ഒക്ടോബർ വരെയുള്ള കാലവും ഏപ്രിൽ മുതൽ മെയ് വരെയുമുള്ള കാലവുമാണ് ഉദ്യാന സന്ദർശനത്തിനുള്ള ഏറ്റവും മികച്ച സമയം. ഡിസംബർ മുതൽ മാർച്ച് വരെയുള്ള മാസങ്ങളിൽ വെള്ളം തണുത്തുറയുന്ന കാലാവസ്ഥയാണ്. ഈ സമയം ഒരു മീറ്റർ വരെയുള്ള അളവിൽ മഞ്ഞുപൊഴിയുന്നു. ഏപ്രിൽ മുതൽ ജൂൺ വരെയുള്ള കാലം ഇളംചൂടുള്ള കാലാവസ്ഥയാണ്. ജൂലൈ മുതൽ ഒക്ടോബർ വരെയുള്ള മൺസൂൺ കാലം ഹ്രസ്വമാണ്. 1994 മുതൽ 2003 വരെയുള്ള കാലത്തെ ശരാശരി വർഷപാതത്തിന്റെ അളവ് 800 മില്ലീമീറ്റർ ആയിരുന്നു. തടാകത്തിന്റെ ഉപരിതല താപനില 7.5°C മുതൽ 7.6°C വരെയാണ്.
സസ്യമൃഗജാലങ്ങൾ.
റാറ ദേശീയോദ്യാനത്താൽ വലയം ചെയ്പ്പെട്ടു കിടക്കുന്ന റാറ തടാക മേഖലയിൽ അത്യപൂർവ്വമായ ജന്തുസസ്യവിഭാഗങ്ങളെ കണ്ടുവരുന്നു. റോഡോഡെൻഡ്രോൺ, ഫിർ, ബർച്ച്, ഓക്ക് (മരം), തുടങ്ങിയ സ്പീഷീസുകൾ ഉപ-ആൽപൈൻ പ്രദേശത്ത് കാണപ്പെടുന്നു. 1074 തരം വൃക്ഷലതാദികൾ ഇവിടെനിന്ന് തിരിച്ചറിയപ്പെട്ടിട്ടുണ്ട്. ഇതിൽ 16 തരം സസ്യങ്ങൾ തദ്ദേശീയമായി മാത്രം കണ്ടുവരുന്നവയാണ്. ശരത്കാലത്ത് ഇലകൾ കൊഴിഞ്ഞുപോകുന്ന തരം വൃക്ഷങ്ങൾ തിങ്ങിനിറഞ്ഞ ഉദ്യാനത്തിൽ ഹിമാലയൻ ഹോഴ്സ്-ചെസ്റ്റ് നട്ട് ("Aesculus indica"), വാൽനട്ട് ("Junglans regia") എന്നീ വൃക്ഷങ്ങളും കാണപ്പെടുന്നു. 51 തരം സസ്തനികളെ തിരിച്ചറിഞ്ഞിട്ടുണ്ട്. അതുപോലെ തന്നെ 241 ഇനം പക്ഷികൾ തടാകമേഖലയിലുള്ളതായി സ്ഥിരീകരിക്കപ്പെട്ടിരിക്കുന്നു.
1976-ൽ സ്ഥാപിതമായ റാറ ദേശീയോദ്യാനത്തിൽ സംരക്ഷിത വർഗ്ഗങ്ങളായ ഹിമാലയൻ കറുത്ത കരടി, ചുവന്ന പാണ്ട, കസ്തൂരിമാൻ, ഗൊറാലുകൾ (ആടുകളുടെയോ, കൃഷ്ണമൃഗത്തിന്റെയോ ഛായയുള്ള മൃഗം) ഹിമാലയൻ താർ, കാട്ടു പന്നി എന്നിവയെ കണ്ടുവരുന്നു. പുള്ളിപ്പുലി, ചെന്നായ എന്നിവയെയും അപൂർവ്വമായി ഇവിടെ കണ്ടുവരുന്നുണ്ട്. തടാകത്തിനു സമീപമുള്ള വനങ്ങളിൽ അനേകജാതി പക്ഷികൾ കൂടുകൂട്ടിയിരിക്കുന്നതിനാൽ പക്ഷിനിരീക്ഷകരുടെ പറുദീസയെന്ന നിലയിൽ ഈ വനമേഖല പ്രസിദ്ധമാണ്. ഈ മേഖലയിൽ മാത്രം കണ്ടുവരുന്ന 3 തരം മത്സ്യ വർഗ്ഗങ്ങളും തവളയുടെ ഒരു വർഗ്ഗവും (നനോരന റാറിക്ക) തടാകത്തിലുണ്ട്. ഇവിടെയുള്ള ശുദ്ധ ജലവാസിയായ മത്സ്യങ്ങളുടെ ഒരു കുടുംബമാണ് സ്പ്രിനിഡെ അഥവാ പരൽ. 1979-ൽ റാറ സ്നോട്രൗട്ട്, നേപ്പാളീസ് സ്നോട്രൗട്ട് എന്നീ സ്പ്രിനിഡെ മത്സ്യങ്ങൾ ആദ്യമായി കണ്ടെത്തിയത് റാറ തടാകത്തിലായിരുന്നു.
വിനോദസഞ്ചാരം.
ദേശീയോദ്യാനം സന്ദർശിക്കാനെത്തുന്ന വിനോദസഞ്ചാരികളെ ആകർഷിക്കുന്ന ഒരു പ്രധാനഘടകം റാറ തടാകമാണ്. വേനൽക്കാലത്ത് നിലത്ത് പറ്റിപിടിച്ച് വളരുന്ന 100 ൽപ്പരം പൂക്കൾ വിരഞ്ഞ് പരവതാനി വിരിച്ചതുപോലെ പരന്നുകിടക്കുന്നത് നയനാന്ദകരമായ കാഴ്ചയാണ്. തടാകത്തിന്റെ ദക്ഷിണഭാഗത്തുള്ള ചുചേമറ കൊടുമുടിയും (4048 മീ.) വനമേഖലകൾ നിറഞ്ഞ കുന്നുകളും സന്ദർശകർത്ത് മനോഹരമായ കാഴ്ചകൾ സമ്മാനിക്കുന്നു.
കാഠ്മണ്ഡുവിൽ നിന്ന് വായുമാർഗ്ഗം 371 കി.മീ. സഞ്ചരിച്ചാൽ റാറ ദേശീയോദ്യാന പ്രദേശത്ത് എത്തിച്ചേരാം. ജുംലയിൽ സ്ഥിതി ചെയ്യുന്ന എയർ സ്ട്രിപ്പിൽ നിന്ന് മൂന്നു മണിക്കൂർ കാൽനട യാത്രയിൽ ഈ ദേശീയോദ്യാനത്തിലെത്തിച്ചേരാൻ സാധിക്കുന്നതാണ്. കൂടാതെ ജുംലയിൽ നിന്ന് 2.5 ദിവസത്തെ ട്രക്കിംഗിലൂടെയോ, സുർഖേറ്റിൽ നിന്ന് 10 ദിവസത്തെ ട്രക്കിംഗിലൂടെയോ ഉദ്യോനത്തിലെത്തിച്ചേരാവുന്നതാണ്. റാറ ദേശീയോദ്യാനത്തിൽ താമസസൗകര്യവും ആരോഗ്യകേന്ദ്രത്തിന്റെ അപര്യാപ്തതയും കൊണ്ട് വിനോദസഞ്ചാരമേഖല പൂർണ്ണമായി വികസിതമല്ല. വിനോദസഞ്ചാരികൾക്ക് വേണ്ട യാത്രാക്രമീകരണങ്ങൾ നടപ്പിലാക്കുന്നത് ഇവിടെയുള്ള ട്രക്കിംഗ് ഏജൻസിയാണ്.
സൂര്യോദയത്തിനു മുൻപും സൂര്യാസ്തമയത്തിനു ശേഷവും റാറ ദേശീയോദ്യാനത്തിലേയ്ക്കുള്ള സന്ദർശനം കർശനമായി നിരോധിച്ചിരിക്കുന്നു.

</doc>
<doc id="392750" url="https://ml.wikipedia.org/wiki?curid=392750" title="അൽത്തായ് മലകൾ">
അൽത്തായ് മലകൾ

മദ്ധ്യേഷ്യയിലെ ഒരു പർവതശൃംഖലയാണ് അൽത്തായ് മലകൾ (Altai Mountains , Altay Mountains; Altai: Алтай туулар, "Altay tuular"; Mongolian: ᠠᠯᠲᠠᠢ&lt;br&gt;ᠶᠢᠨ&lt;br&gt; ᠨᠢᠷᠤᠭᠤ , "Altai-yin niruɣu" (Chakhar) / Алтайн нуруу, "Altain nurû" (Khalkha); Kazakh: Алтай таулары, "Altay tawları", التاي تاۋلارى , "Altajskije gory"; Chinese; 阿尔泰山脉, "Ā'ěrtài Shānmài", Xiao'erjing: اَعَرتَىْ شًامَىْ; Dungan: Артэ Шанмэ). റഷ്യ, ചൈന,മംഗോളിയ എന്നീ രാജ്യങ്ങളുടെ അതിർത്തികൾ സന്ധിക്കുന്നിടത്താണ്‌ പർവതം സ്ഥിതിചെയ്യുന്നത്‌. വടക്കൻ അക്ഷാംശം 48º മുതൽ 53º വരെയ്‌ക്കും കിഴക്കൻ രേഖാശം 81º മുതൽ 90º വരെയ്‌ക്കും ഈ പർവതശൃംഖല വ്യാപിച്ചു കാണുന്നു; ഏറിയഭാഗവും റഷ്യൻ അധീനതയിലാണ്‌; തെക്കൻ ചരിവുകൾ ചൈനയിലെ സിങ്കിയാങ്‌ പ്രദേശത്തും, തെക്ക് കിഴക്കൻ ചരിവുകൾ മംഗോളിയൻ റിപ്പബ്ലിക്കിലും ഉൾപ്പെട്ടിരിക്കുന്നു.
റഷ്യ-ചൈന-മംഗോളിയ അതിരുകൾ സന്ധിക്കുന്ന കൂയ്‌തൻപർവതത്തിൽ (4,388 മീ.) നിന്ന്‌ ശാഖകൾപോലെ നീണ്ടുകാണുന്ന പർവതശിഖരങ്ങളെ ദക്ഷിണ-മധ്യ-പൂർവനിരകളും മംഗോളിയൻ ശാഖയുമുൾപ്പെടെ നാല്‌ ഭാഗങ്ങളായി തിരിക്കാവുന്നതാണ്‌. ദക്ഷിണ ആൽട്ടായ്‌ പടിഞ്ഞാറേക്കും, മധ്യ ആൽട്ടായ്‌ വടക്കു പടിഞ്ഞാറേക്കും, പൂർവ ആൽട്ടായ്‌ വടക്കുകിഴക്കേക്കും, മംഗോളിയൻ ആൽട്ടായ്‌ തെക്കുകിഴക്കേക്കും നീളുന്നു. ദക്ഷിണ ആൽട്ടായ്‌ നിരയുടെ പടിഞ്ഞാറേ അറ്റം നാരിം എന്ന പേരിൽ അറിയപ്പെടുന്നു. ഇർതിഷ്‌, ബുക്തർമ എന്നീ നദീതടങ്ങൾക്കിടയിലെ ജലവിഭാജകമായി വർത്തിക്കുന്ന ഈ നിരയുടെ ഏറ്റവും കൂടിയ ഉയരം 387 മീ. ആണ്‌. ദക്ഷിണ ആൽട്ടായ്‌ നിരയുടെ തെക്കൻ ചരിവിലാണ്‌ മാർക്കാകുൽ തടാകം സ്ഥിതിചെയ്യുന്നത്‌. സമാന്തരനിരകളായി വടക്കുപടിഞ്ഞാറുദിശയിൽ നീണ്ടുകാണുന്ന മധ്യ ആൾട്ടായി ശിഖരങ്ങൾ മിക്കവാറും മഞ്ഞുമൂടിക്കിടക്കുന്നു. ഈ നിരകളിലുൾപ്പെട്ട ബേലുഖാ പർവതമാണ്‌ ആൽട്ടായ്‌ ശൃംഖലയിലെ ഏറ്റവും ഉയരംകൂടിയഭാഗം (4,509 മീ.). പൂർവ ആൽട്ടായ്‌ ഓബ്‌, യെനീസി എന്നീ സൈബീരിയൻ നദികൾക്കിടയിലെ ജലവിഭാജകമായി വടക്കുകിഴക്കൻ ദിശയിൽ നീണ്ടുകിടക്കുന്നു. ഇതിന്റെ പടിഞ്ഞാറേ ചരിവിലാണ്‌ പ്രകൃതിമോഹനമായ തെലെത്‌സ്‌കോയേ തടാകം. മംഗോളിയൻ ആൽട്ടായ്‌, മംഗോളിയൻ റിപ്പബ്ലിക്കിനുള്ളിലേക്ക്‌ 1,440 കി.മീറ്ററോളം തെക്കുകിഴക്കുദിശയിൽ വ്യാപിച്ചുകാണുന്നു. ഈ നിരകൾ ക്രമേണ ഉയരം കുറഞ്ഞ്‌ ഗോബി മരുഭൂമിയിൽ ലയിക്കുന്നു, മുങ്കു-ഖായൻഖാൻ (4.234 മീ.) ആണ്‌ ഈ നിരകളിലെ ഏറ്റവും ഉയർന്നഭാഗം.
ഭൂവിജ്ഞാനപരമായി ആൽട്ടായ്‌ രണ്ട്‌ പർവതനങ്ങളിലൂടെയാണ്‌ (Orogen)ഇന്നത്തെ നിലയിൽ എത്തിയിരിക്കുന്നതെന്ന്‌ അനുമാനിക്കപ്പെടുന്നു. ആൽട്ടായ്‌നിരകളുടെ വടക്കുകിഴക്കുഭാഗം പാലിയോസോയിക്‌ കല്‌പത്തിന്റെ പൂർവപാദത്തിൽ കാലിഡോണിയൻ പർവതനത്തിലൂടെ ഉദ്‌ഭൂതമായി; എന്നാൽ തെക്കുപടിഞ്ഞാറുഭാഗങ്ങൾ (രുദ്‌നി ആൽട്ടായ്‌) ടെർഷ്യറി കാലഘട്ടത്തിൽ മാത്രമാണ്‌ പ്രാത്ഥാനവിധേയമായത്‌.
ഏഷ്യയുടെ മധ്യഭാഗത്തായി സ്ഥിതിചെയ്യുന്ന ആൽട്ടായ്‌ പ്രദേശത്ത്‌ ഉഷ്‌ണകാലത്ത്‌ കടുത്ത ചൂടും ശൈത്യകാലത്ത്‌ അതിശൈത്യവും അനുഭവപ്പെടുന്നു. ആൽട്ടായ്‌നിരകളുടെ താഴ്‌വാരങ്ങൾ സ്റ്റെപ്‌ മാതൃകയിലുള്ള പുൽപ്രദേശങ്ങളാണ്‌. 2,440 മീ. വരെ ഉയരമുള്ള മേഖലകളിൽ ലാർച്ച്‌, പൈൻ, ഫർ, സ്‌പ്രൂസ്‌ തുടങ്ങിയ സൂചികാഗ്രവൃക്ഷങ്ങൾ വളരുന്നു. അങ്ങിങ്ങായി ബെർച്ച്‌, ആസ്‌പെൻ തുടങ്ങിയവയുടെ ആധിക്യമുള്ള ഇല പൊഴിയും കാടുകളും കാണാം. കൂടുതൽ ഉയരത്തിലേക്കു പോകുന്തോറും ബെർച്ച്‌, ആസ്‌പെൻ തുടങ്ങിയവയുടെ ആധിക്യമുള്ള ഇലപൊഴിയും കാടുകളും കാണാം. കൂടുതൽ ഉയരത്തിലേക്കു പോകുന്തോറും ബെർച്ച്‌, വില്ലോ തുടങ്ങിയ ഉയരം കുറഞ്ഞ മരങ്ങളും അതിനും മുകളിൽ ആർട്ടിക്‌ മാതൃകയിലുള്ള ക്ഷുദ്രസസ്യങ്ങളും വളരുന്നു.
18-ാം ശതകത്തിന്റെ ആരംഭത്തിൽ ആൽട്ടായ്‌ പ്രദേശത്ത്‌ വെള്ളി ഖനനം ആരംഭിച്ചു; 19-ാം ശതകത്തിന്റെ മധ്യത്തോടെ ഖനനസാധ്യതകൾ അവസാനിക്കുകയും ചെയ്‌തു. ഇതേത്തുടർന്ന്‌ റഷ്യൻ കുടിയേറ്റക്കാർ കാർഷികവികസനത്തിൽ ശ്രദ്ധപതിപ്പിച്ചു. ഗോതമ്പ്, മധുരക്കിഴങ്ങ്, സൂര്യകാന്തി എന്നിവയാണ്‌ പ്രധാന വിളകൾ. ആൽട്ടായ്‌ പ്രദേശത്തെ ആദിവാസികൾ മംഗോൾ-തുങ്കു സങ്കരവർഗക്കാരായ ഒയ്‌രാത്തുകളായിരുന്നു. ഇക്കൂട്ടർ നായാടിയും ആടുവളർത്തിയും കാലയാപനംചെയ്‌തുപോന്ന സഞ്ചാരിവർഗമായിരുന്നു. ഇവരെ സ്ഥിരമായി പാർപ്പിച്ച്‌ പരിഷ്‌കൃതരാക്കിത്തീർക്കുന്ന പ്രക്രിയ വളരെയധികം വിജയിച്ചിട്ടുണ്ട്‌. ഖസാക്‌ എസ്‌.എസ്‌. ആറിൽ ഉൾപ്പെടുന്ന രുദ്‌നി ആൽട്ടായ്‌ പ്രദേശം ഒരു ഖനനകേന്ദ്രമായിത്തീർന്നിരിക്കുന്നു. ഈയവും നാകവുമാണ്‌ പ്രധാനമായും ഖനനംചെയ്യപ്പെടുന്നത്‌. ടങ്സ്റ്റൺ, തകരം, ചെമ്പ്‌, രസം എന്നിവയും സാമാന്യമായ തോതിൽ ലഭിച്ചുവരുന്നു. ഈ ഭാഗങ്ങളിൽ റയിൽപ്പാതകളും റോഡുകളുംവഴി ഗതാഗതസൗകര്യം ഏർപ്പെടുത്തിയിട്ടുണ്ട്‌. റഷ്യയെ മംഗോളിയൻ റിപ്പബ്ലിക്കുമായി ബന്ധിക്കുന്ന ചൂയാ താഴ്‌വരയിലൂടെയുള്ള റോഡ്‌ പ്രത്യേക പ്രാധാന്യമർഹിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392757" url="https://ml.wikipedia.org/wiki?curid=392757" title="Burmese kyat">
Burmese kyat



</doc>
<doc id="392760" url="https://ml.wikipedia.org/wiki?curid=392760" title="കൊക്കോ ദ്വീപുകൾ">
കൊക്കോ ദ്വീപുകൾ

മ്യാൻമറിന്റെ ഭാഗമായി ബംഗാൾ ഉൾക്കടലിൽ സ്ഥിതിചെയ്യുന്ന ഒരു കൂട്ടം ചെറുദ്വീപുകളെയാണ് കൊക്കോ ദ്വീപുകൾ എന്നുപറയുന്നത്. മ്യാൻമറിന്റെ കരഭാഗത്തു നിന്ന് 414 കിലോമീറ്റർ അകലെയായി ആൻഡമാൻ നിക്കോബാർ ദ്വീപസമൂഹത്തോടു ചേർന്നാണ് ഇവ സ്ഥിതിചെയ്യുന്നത്. ഗ്രേറ്റ് കൊക്കോ, ലിറ്റിൽ കൊക്കോ, ടേബിൾ, സ്ലിപ്പർ, റാറ്റ് , ബിന്നക്കിൾ പാറ, ജെറി എന്നിങ്ങനെയുള്ള ഏഴു ചെറുദ്വീപുകളുടെ സമൂഹമായ കൊക്കോ ദ്വീപുകൾക്ക് ആകെ 20.53 ചതുരശ്ര കിലോമീറ്റർ വിസ്തൃതിയാണുള്ളത്. ആയിരത്തിൽ താഴെ മാത്രം ജനസംഖ്യയുള്ള ഈ ദ്വീപുകളിൽ അപൂർവ്വയിനം കടലാമകളും പക്ഷികളും മറ്റു ജീവജാലങ്ങളും കാണപ്പെടുന്നു.
ചരിത്രം.
പതിനാറാം നൂറ്റാണ്ടിൽ പോർച്ചുഗീസ് നാവികരാണ് 'കൊക്കോ' എന്ന പേര് സംഭാവന ചെയ്തതെന്നു കരുതപ്പെടുന്നു. പോർച്ചുഗീസ് ഭാഷയിൽ നാളികേരത്തെ സൂചിപ്പിക്കാനാണ് 'കൊക്കൊ' എന്ന വാക്ക് ഉപയോഗിച്ചു വരുന്നത്. ധാരാളം തെങ്ങുകളുള്ള പ്രദേശമായതിനാലാവാം ദ്വീപുകൾക്ക് ആ പേരു ലഭിക്കാൻ കാരണമെന്നു വിശ്വസിക്കുന്നു.
പതിനെട്ടാം നൂറ്റാണ്ടിൽ ആൻഡമാൻ നിക്കോബാർ ദ്വീപുകളെയും കൊക്കോ ദ്വീപുകളെയും ബ്രിട്ടീഷുകാർ പിടിച്ചെടുത്തു. ഇന്ത്യയിൽ നിന്നും മറ്റുമുള്ള കുറ്റവാളികളെ പാർപ്പിക്കുവാനായി അവർ ആൻഡമാനിൽ സെല്ലുലാർ ജയിൽ നിർമ്മിച്ചു. തടവുകാർക്കു നൽകുവാൻ നാളികേരം ഉൾപ്പെടെയുള്ള ഭക്ഷ്യവസ്തുക്കൾ കൊക്കോ ദ്വീപുകളിൽ നിന്ന് ശേഖരിച്ചിരുന്നു. ബ്രിട്ടീഷുകാർ ബർമ്മയിലെ ഒരു ഉന്നത കുടുംബത്തിന് ദ്വീപുകളുടെ നടത്തിപ്പുചുമതല വിട്ടുകൊടുത്തു. കരയിൽ നിന്ന് ഏറെ ദൂരത്തായി ഒറ്റപ്പെട്ടു കിടക്കുന്ന കൊക്കോ ദ്വീപുകളിലെ ഭരണകാര്യങ്ങളൊന്നും ശരിയായി നടന്നിരുന്നില്ല. ബ്രിട്ടീഷുകാരുടെ നിയന്ത്രണത്തിലായിരുന്ന റങ്കൂണിലെ ലോവർ ബർമ്മാ ഭരണകൂടമാണ് കൊക്കോ ദ്വീപുകളുടെ ഭരണച്ചുമതല നിർവ്വഹിച്ചിരുന്നത്. 1882-ൽ ഈ ദ്വീപുകളെ ബ്രിട്ടീഷ് ഇന്ത്യയിലേക്ക് ഔദ്യോഗികമായി കൂട്ടിച്ചേർത്തു. 1937-ൽ ഇന്ത്യയിൽ നിന്നും ബർമ്മയെ വേർതിരിച്ചപ്പോൾ സ്വാഭാവികമായും കൊക്കൊ ദ്വീപുകൾ ബർമ്മയുടെ ഭാഗമായിത്തീർന്നു. 1942-ൽ ജപ്പാൻ സൈന്യം ആൻഡമാൻ നിക്കോബാറിനെയും കൊക്കോ ദ്വീപുകളെയും പിടിച്ചെടുത്തു. രണ്ടാം ലോകമഹായുദ്ധത്തിനു ശേഷം 1948-ൽ ബർമ സ്വതന്ത്രമായപ്പോൾ കൊക്കോ ദ്വീപുകൾ ബർമ്മീസ് യൂണിയന്റെ ഭാഗമായിത്തീർന്നു.
1959-ൽ ജനറൽ നി വിന്റെ നേതൃത്വത്തിലുള്ള താൽക്കാലിക പട്ടാള ഭരണകൂടം തടവുകാരെ പാർപ്പിക്കുന്നതിനായി കൊക്കോ ദ്വീപുകളിൽ കോളനി സ്ഥാപിച്ചു. 1962-ൽ പട്ടാള അട്ടിമറിയിലൂടെ രാജ്യത്തിന്റെ അധികാരം കൈവശപ്പെടുത്തിയ സൈന്യം ഇവിടേക്ക് കൂടുതൽ തടവുകാരെ കൊണ്ടുവന്ന് ക്രൂരമായ ശിക്ഷാവിധികൾക്കു വിധേയമാക്കിയിരുന്നു. 1969-ൽ ഇവിടെ രാഷ്ട്രീയത്തടവുകാരുണ്ടായിരുന്നു. മ്യാ തൻ ടിന്റിനെ പോലുള്ള ബർമ്മീസ് എഴുത്തുകാരും ഇവിടെ തടവിൽ കഴിഞ്ഞിട്ടുണ്ട്. 1971-ൽ കൊക്കോ ദ്വീപുകളിലെ എല്ലാ തടവുകാരെയും റംഗൂണിലുള്ള ജയിലിലേക്കു മാറ്റി. പിന്നീട് ബർമ്മീസ് നാവികസേന ഇവിടെയൊരു നേവൽ ബേസ് സ്ഥാപിച്ചു.
വിവാദങ്ങൾ.
ആൻഡമാൻ നിക്കോബാറിലെ ഇന്ത്യൻ നാവികസേനയുടെ പ്രവർത്തനങ്ങൾ നിരീക്ഷിക്കുന്നതിനായി 1992-ൽ ചൈന ഇവിടെയൊരു സിഗ്നൽസ് ഇന്റലിജൻസ് (SIGINT) സ്റ്റേഷൻ സ്ഥാപിച്ചുവെന്ന് അഭ്യൂഹമുണ്ടായിരുന്നു. അങ്ങനെയൊരു നിരീക്ഷണകേന്ദ്രം സ്ഥാപിച്ചിരുന്നുവെങ്കിൽ അവർക്ക് മലാക്കാ കടലിടുക്കിലൂടെയും ബംഗാൾ ഉൾക്കടലിലെയുമുള്ള കപ്പൽ ഗതാഗതം നിരീക്ഷിക്കുവാൻ കഴിയുമായിരുന്നു. കൂടാതെ ഐ.എസ്.ആർ. ഓ.യുടെ ഉപഗ്രഹ വിക്ഷേപണകേന്ദ്രമായ ശ്രീഹരിക്കോട്ടയും ഡി.ആർ.ഡി.ഓ.യുടെ മിസൈൽ പരീക്ഷണകേന്ദ്രമായ അബ്ദുൾ കലാം ദ്വീപും നിരീക്ഷണവലയത്തിൽ ഉൾപ്പെടുത്താനും സാധിക്കുമായിരുന്നു.
1994-ൽ കൊക്കൊ ദ്വീപുകൾ ചൈനയ്ക്കു വാടകയ്ക്കു നൽകിയതായി ആരോപണമുയർന്നെങ്കിലും മ്യാൻമാർ ഗവൺമെന്റും സൈന്യവും ഇത് നിഷേധിച്ചിരുന്നു.
ചൈനയ്ക്ക് കൊക്കൊ ദ്വീപുകളിൽ താവളമുണ്ടോ എന്ന കാര്യം ഇപ്പോഴും ചർച്ചാവിഷയമാണ്. ഇവിടെ യാതൊരു തരത്തിലുള്ള ചൈനീസ് പ്രവർത്തനവും നടക്കുന്നില്ലെന്ന് 1998-ൽ അമേരിക്ക പ്രസ്താവിച്ചിരൂന്നു. 2005 ഒക്ടോബറിൽ ഇന്ത്യൻ നാവികസേനാ മേധാവി ഇവിടെ ചൈനയുടെ നിരീക്ഷണകേന്ദ്രമില്ല എന്നു വ്യക്തമാക്കിയിരുന്നു. 2014-ൽ ഇന്ത്യൻ വ്യോമസേനയുടെ ആൻഡമാൻ നിക്കോബാർ കമാൻഡിന്റെ മേധാവി എയർമാർഷൽ പി.കെ. റോയ് ഇങ്ങനെ പറഞ്ഞു. "ചൈന ഇവിടെ സൈനികാവശ്യങ്ങൾക്കായി ഒരു റൺവേ നിർമ്മിക്കുന്നു. കൊക്കൊ ദ്വീപുകളിലെ ചൈനീസ് സാന്നിദ്ധ്യത്തെപ്പറ്റി മറ്റു റിപ്പോർട്ടുകളില്ല. ഇന്ത്യയ്ക്ക് ഇവിടെ യാതൊരു ഭീഷണിയൂമില്ല.
ഭൂമിശാസ്ത്രം.
പടിഞ്ഞാറ് ബംഗാൾ ഉൾക്കടലിനും കിഴക്ക് ആൻഡമാൻ കടലിനും ഇടയിലാണ് കൊക്കൊ ദ്വീപുകൾ സ്ഥിതിചെയ്യുന്നത്. 250 കിലോമീറ്റർ വടക്കായി മ്യാൻമറും 77 കിലോമീറ്റർ വടക്കുകിഴക്കായി മ്യാൻമറിന്റെ പ്രിപാരിസ് ദ്വീപും സ്ഥിതിചെയ്യുന്നു.
ഏഴു ദ്വീപുകൾ ചേർന്നതാണ് കൊക്കോ ദ്വീപസമൂഹം. ഗ്രേറ്റ് കൊക്കോ ദ്വീപ്, ലിറ്റിൽ കൊക്കോ ദ്വീപ്, ടേബിൾ ദ്വീപ് എന്നിവയാണ് പ്രധാനപ്പെട്ട ദ്വീപുകൾ. ഗ്രേറ്റ് കൊക്കോയെയും ലിറ്റിൽ കൊക്കോയെയും വേർതിരിക്കുന്ന സമുദ്രഭാഗമാണ് അലക്സാണ്ട്ര ചാനൽ. ഇന്ത്യയുടെ ഭാഗമായ ആൻഡമാൻ നിക്കോബാർ ദ്വീപസമൂഹത്തിലെ ലാൻഡ് ഫാൾ ദ്വീപിനെ കൊക്കോ ദ്വീപുകളിൽ നിന്നും വേർതിരിക്കുന്ന 20 കിലോമീറ്റർ നീളമുള്ള ചാനലാണ് കൊക്കോ ചാനൽ.
ദ്വീപുകൾ.
ഗ്രേറ്റ് കൊക്കോ ദ്വീപ്.
10.4 കിലോമീറ്റർ നീളവും 2 കിലോമീറ്റർ വീതിയുമുള്ള ഗ്രേറ്റ് കൊക്കോ ദ്വീപിൽ പച്ച നിറത്തിലുള്ള ആമകൾ ധാരാളമുണ്ട്. കടലാമകളെ സംബന്ധിച്ച് മ്യാൻമാർ സർക്കാർ ഇവിടെ പഠനം നടത്തുന്നുണ്ട്.
ജെറി ദ്വീപ്.
ഗ്രേറ്റ് കൊക്കോ ദ്വീപിന്റെ തെക്കുഭാഗത്തായി 1.1 കി.മീ. നീളവും 0.2 കി.മീ. വീതിയുമുള്ള ജെറി ദ്വീപ് സ്ഥിതിചെയ്യുന്നു.
ലിറ്റിൽ കൊക്കോ ദ്വീപ്.
ഗ്രേറ്റ് കൊക്കോ ദ്വീപിനു 16 കി.മീ. തെക്കുപടിഞ്ഞാറായി സ്ഥിതിചെയ്യുന്ന ലിറ്റിൽ കൊക്കോ ദ്വീപിന് 5 കി.മീ. നീളവും 1.2 കി.മീ. വീതിയുമുണ്ട്. ഇവിടെ ഒരു സമുദ്രനിരീക്ഷണകേന്ദ്രം സ്ഥാപിക്കാൻ ചൈനയ്ക്കു പദ്ധതിയുണ്ട്.
ടേബിൾ ദ്വീപ്.
ഗ്രേറ്റ് കൊക്കോയ്ക്ക് 2.5 കി.മീ. വടക്കായി 1.6 കി.മീ. നീളവും 1.2 കി.മീ. വീതിയുമുള്ള ടേബിൾ ദ്വീപ് സ്ഥിതിചെയ്യുന്നു. 1867-ൽ നിർമ്മിച്ച ഒരു വിളക്കുമാടം ഇവിടെയുണ്ട്.
സ്ലിപ്പർ ദ്വീപ്.
ടേബിൾ ദ്വീപിന് വടക്കുപടിഞ്ഞാറായി 0.4 കി.മീ. നീളവും 0.2 കി.മീ. വീതിയുമുള്ള സ്ലിപ്പർ ദ്വീപ് സ്ഥിതിചെയ്യുന്നു.
മറ്റു ദ്വീപുകൾ.
ഇവയ്ക്കു പുറമെ റാറ്റ് ദ്വീപ്, ബിന്നക്കിൾ പാറ എന്നീ ദ്വീപുകളും ഇവിടെയുണ്ട്. ദ്വീപുകളുടെ ആകെ വിസ്തൃതി 20.53 ചതുരശ്രകിലോമീറ്ററാണ്.
ജനവാസം.
7 ദ്വീപുകളുണ്ടെങ്കിലും ഗ്രേറ്റ് കൊക്കോ ദ്വീപിലും ലിറ്റിൽ കൊക്കോ ദ്വീപിലും മാത്രമാണ് ജനവാസമുള്ളത്. 200-ൽ കൂടുതൽ വീടുകളിലായി ഏകദേശം ആയിരത്തോളം പേരാണ് കൊക്കോ ദ്വീപുകളിൽ താമസിക്കുന്നത്. മ്യാൻമാർ നാവികസേനയുടെ ഇരുനൂറോളം സൈനികരും കുടുംബവുമാണ് ഇവിടെ പ്രധാനമായും താമസിക്കുന്നത്. എല്ലാവർക്കുമായി ഇവിടെ വലിയൊരു ജലസംഭരണിയുണ്ട്.
കാലാവസ്ഥ.
ഉഷ്ണമേഖലാ മൺസൂൺ കാലാവസ്ഥയാണ് ഇവിടെ അനുഭവപ്പെടുന്നത്. വർഷത്തിൽ കൂടുതൽ സമയവും ചൂട് അനുഭവപ്പെടുന്നു. ഏപ്രിൽ മുതൽ നവംബർ വരെ ഉഷ്ണകാലം അനുഭവപ്പെടുന്ന ദ്വീപുകളിൽ ഡിസംബർ മുതൽ മാർച്ച് വരെ ശൈത്യകാലമാണ്. സെപ്റ്റംബർ മാസത്തിൽ ശരാശരി 761 മില്ലിമീറ്റർ മഴ ലഭിക്കുന്നു.
ജീവജാലങ്ങൾ.
അപൂർവ്വയിനം ഉരഗങ്ങൾ, പക്ഷികൾ, സസ്തനികൾ മറ്റു ജീവജാലങ്ങൾ എന്നിവയുടെ വാസസ്ഥലം കൂടിയാണ് കൊക്കോ ദ്വീപുകൾ.
ഭരണം.
മ്യാൻമാർ സർക്കാരിനു കീഴിലുള്ള കൊക്കോക്യുൻ ടൗൺഷിപ്പാണ് ദ്വീപുകളുടെ ഭരണച്ചുമതല നിർവ്വഹിക്കുന്നത്. 2015-ലെ മ്യാൻമാർ പൊതുതെരഞ്ഞെടുപ്പിൽ ബാലറ്റ് പേപ്പറിൽ കൃത്രിമം കാണിച്ചതിലൂടെ ഈ ടൗൺഷിപ്പ് വാർത്തകളിൽ ഇടം നേടിയിരുന്നു.
ഗതാഗതം.
ഗ്രേറ്റ് കൊക്കോ ദ്വീപിൽ കൊക്കോ ഐലന്റ് വിമാനത്താവളം സ്ഥിതിചെയ്യുന്നു. ചൈന ഈ വിമാനത്താവളത്തെ സൈനികാവശ്യങ്ങൾക്കായി ഉപയോഗിക്കുന്നുവെന്ന് അഭ്യൂഹങ്ങളുണ്ട്. T
അവലംബം.
&lt;templatestyles src="Reflist/styles.css" /&gt;

</doc>
<doc id="392763" url="https://ml.wikipedia.org/wiki?curid=392763" title="Coco Islands">
Coco Islands



</doc>
<doc id="392764" url="https://ml.wikipedia.org/wiki?curid=392764" title="കൊക്കൊ ദ്വീപുകൾ">
കൊക്കൊ ദ്വീപുകൾ



</doc>
<doc id="392768" url="https://ml.wikipedia.org/wiki?curid=392768" title="Paramaribo">
Paramaribo



</doc>
<doc id="392772" url="https://ml.wikipedia.org/wiki?curid=392772" title="ഷൌക്കത്ത് മിർസിയോയേവ്">
ഷൌക്കത്ത് മിർസിയോയേവ്

 
ഷൌക്കത്ത് മിർസിയോയേവ് ( and ; ജനനം. 24 ജൂലൈ 1957) ഒരു ഉസ്ബക്ക് രാഷ്ട്രീയപ്രവർത്തകനും 2016 മുതൽ ഉസ്ബക്കിസ്ഥാൻറെ പ്രസിഡൻറുമാണ്. മുമ്പ് 2003  മുതൽ 2016 വരെ അദ്ദേഹം ഉസ്ബക്കിസ്ഥാനെ പ്രധാനമന്ത്രിയായിരുന്നു.
പ്രസിഡന്റ് ഇസ്ലാം കരിമോവിൻറെ മരണശേഷം, സുപ്രീം അസംബ്ലി, 2016 സെപ്റ്റംബർ 8-ന് ഉസ്ബക്കിസ്ഥാൻറെ ഇടക്കാല പ്രസിഡൻറായി അദ്ദേഹത്തെ ആയി നിയമിച്ചിരുന്നു. പിന്നീട് 2016-ൽ നടന്ന പ്രസിഡന്റ് തെരഞ്ഞെടുപ്പിൽഅദ്ദേഹം 88.6% വോട്ട് നേടി പ്രസിഡന്റായി തിരഞ്ഞെടുക്കപ്പെടുകയും, 2016 ഡിസംബർ 14 ന് സത്യപ്രതിജ്ഞ ചെയ്ത് അധികാരമേറ്റെടുക്കുകയും ചെയ്തു. 2021 ഒക്ടോബറിൽ ഷവ്കത് മിർസിയോവ് ഉസ്ബെക്കിസ്ഥാന്റെ പ്രസിഡന്റായി വീണ്ടും തിരഞ്ഞെടുക്കപ്പെട്ടു.
ജീവിതരേഖ.
1981-ൽ മിർസിയോയേവ് താഷ്കൻറ് ഇൻസ്റ്റിറ്റ്യൂട്ട് ഓഫ് ഇറിഗേഷൻ &amp; മെലിയൊറേഷനിൽനിന്ന് ബിരുദം നേടി. ടെക്നോളജിക്കൽ സയൻസസിൽ അദ്ദേഹത്തിന് പി.എച്ച്.ഡി. എടുത്തിട്ടുണ്ട്. 1996 മുതൽ 2001 സെപ്തംബർ വരെയുള്ള കാലഘട്ടത്തിൽ അദ്ദേഹം ജിസ്സാക്കി മേഖലയിലെ ഗവർണർ (ഹക്കീം) ആയി സേവനമനുഷ്ഠിച്ചിരുന്നു. 2001 സെപ്തംബർ മുതൽ 2003 ൽ പ്രധാനമന്ത്രിയായി നിയമിതനാകുന്നതുവരെ അദ്ദേഹം സമർഖണ്ഡ് പ്രദേശത്തിന്റെ ഗവർണ്ണറായിരുന്നു. 2003 ഡിസംബർ 12 ന് പ്രസിഡൻറ് ഇസ്ലാം കരിമോവ് അദ്ദേഹത്തെ പ്രധാനമന്ത്രിയായി നാമനിർദ്ദേശം ചെയ്യുകയും ഉസ്ബെക് പാർലമെൻറ് നാമനിർദ്ദേശത്തിന് അംഗീകാരം നൽകുകയും ചെയ്തു. പ്രധാനമന്ത്രിയായിരുന്ന ഒറ്റ്കിർ സുൽത്തോനോവിൻറെ പകരക്കാരനായിട്ടാണ് ഈ സ്ഥാനത്തേയ്ക്ക് ഉയർത്തപ്പെട്ടത്. അദ്ദേഹത്തിൻറെ ഡപ്യൂട്ടി എർഗാഷ് ഷോയിസ്‍മാറ്റോവ് ആണ്.
2006 സെപ്റ്റംബർ 25-ന് തെക്കൻ കൊറിയയുടെ പ്രധാനമന്ത്രിയായിരുന്ന ഹാൻ മൈയോങ്-സൂക്കും മിർസിയോയേവും താഷ്കെൻറിൽവച്ച് ഒരു കൂടിക്കാഴ്ച നടത്തുകയും നിരവധി കരാറുകൾ ഒപ്പിടുകയും ചെയ്തു. ഈ കരാറുകളിലൊന്ന്, 2010 മുതൽ 2014 വരെയുള്ള കാലത്ത് ഓരോ വർഷവും ഉസ്ബക്കിസ്ഥാൻ 300 ടൺ​ ഉസ്ബക് യൂറേനിയം അയിര് തെക്കൻ കൊറിയയിലേയ്ക്ക് അയക്കണമെന്നുള്ളതായിരുന്നു. നേരത്തേ ദക്ഷിണ കൊറിയയിലേയ്ക്കുള്ള ഉസ്ബെക്ക് യുറേനിയം അയിര് ഇറക്കുമതിക്ക് ഇടനിലക്കാരായി പ്രവർത്തിച്ചിരുന്ന യുഎസ് കമ്പനികളെ ഈ കരാർ പ്രകാരം ഒഴിവാക്കുവാൻ സാധിച്ചു. പ്രസിഡന്റ് ഇസ്ലാം കരിമോവ്, പാർലമെൻറ് സ്പീക്കർ എർകിൻ ക്സാലിലോവ് എന്നിവരുമായും ഹാൻ മൈയോങ്ങ്-സൂക്കും കൂടിക്കാഴ്ച നടത്തിയിരുന്നു.
ഊർജം, കൃഷി, നിർമ്മാണ മേഖല, വാസ്തുവിദ്യ, വിവര സാങ്കേതിക വിദ്യ എന്നീ മേഖലകളിൽ രാജ്യങ്ങൾ തമ്മിലുള്ള സഹകരണവും മിർസിയോയേവും ഹാൻ മൈയോങ്ങ് സൂക്കും ഊട്ടിയുറപ്പിച്ചു.സൗത്ത് കൊറിയയും ഉസ്ബക്കിസ്ഥാനും തമ്മിലുള്ള വ്യവസായം 2005 നും 2006 നും ഇടയിൽ 40% വർധിച്ച് 565 ദശലക്ഷം ഡോളറിലെത്തിയിരുന്നു.
പ്രസിഡൻറ് പദം.
സമർഖണ്ഡ് ഗോത്രത്തിലെ അംഗമായിരുന്ന മിർസിയോയേവ്, ഉസ്ബക്കിസ്ഥാൻ പ്രസിഡന്റ് എന്ന നിലയിൽ ഇസ്ലാം കരിമോവിൻറെ ഒരു പ്രധാന പിൻഗാമിയായി പരിഗണിക്കപ്പെട്ടിരുന്നു. കരിമോവിൻറെ പത്നിയായിരുന്ന തത്യാന കരിമോവ, ദേശീയ സുരക്ഷാ കൌൺസിൽ ചെയർമാൻ റസ്തം ഇനോയാറ്റോവ് എന്നിവരുമായി മിർസിയോയേവ് സൗഹൃദ ബന്ധം കാത്തുസൂക്ഷിച്ചിരുന്നു. കരിമോവിൻറെ മരണശേഷം 2016 സെപ്തംബർ 2 ന് മിർസിയോയേവ് പ്രസിഡൻറൻറെ ശവസംസ്കാരം സംഘടിപ്പിക്കുന്ന കമ്മിറ്റിയുടെ തലവൻ ആയി നിയമിക്കപ്പെട്ടു. കരിമോവിൻറെ പിൻഗാമിയായി മിർസിയോയേവ് നിയമിതനാകുമെന്നതിൻറെ ഒരു സൂചനയായിരുന്നു അത്. 2016 സെപ്തംബർ 8 ന് പാർലമെൻറിൻറെ രണ്ട് സഭകളുടേയും സംയുക്ത സമ്മേളനത്തോടെ ഉസ്ബക്കിസ്ഥാനിലെ ഇടക്കാല പ്രസിഡന്റായി അദ്ദേഹം നിയമിക്കപ്പെട്ടു. സെനറ്റിൻറെ ചെയർമാനായിരുന്ന നിഗ്മറ്റില്ല യുൾഡാഷേവ് ഭരണഘടനാപരമായി നിലയില് കരിമോവിൻറെ പിൻഗാമിയായി അംഗീകരിക്കപ്പെട്ടിരുന്നുവെങ്കിലും മിർസിയോയേവിൻറെ വർഷങ്ങളുടെ അനുഭവ സമ്പത്ത് പരിഗണിച്ച് യൽദേഷേവ്, പകരമായി മിർസിയോയേവിൻറെ പേര് ഇടക്കാല പ്രസിഡൻറായി നിർദ്ദേശിക്കുകയായിരുന്നു. കിർഗിസ്ഥാൻ, താജിക്കിസ്ഥാൻ തുടങ്ങിയ രാജ്യങ്ങളുമായുള്ള സൌഹൃദബന്ധം വീണ്ടെടുക്കാൻ മിർസിയോയേവിന് സാധിക്കുമെന്നും പ്രതീക്ഷിച്ചിക്കപ്പെട്ടിരുന്നു.
കിർഗിസ്ഥാനുമായിട്ടുണ്ടായിരുന്ന നീണ്ടകാലത്തെ അതിർത്തി തർക്കം പരിഹരിക്കാനുള്ള നടപടികൾ തുടങ്ങുകയും ഉസ്ബക്കിസ്താൻ, താജിക്കിസ്ഥാൻ തലസ്ഥാനങ്ങളുടെ ഇടയിൽ 1992 നുശേഷം മുടങ്ങിക്കിടന്ന പതിവ് വിമാന സർവീസുകൾ 2017 ജനുവരി ആദ്യവാരത്തിൽ പുനരാരംഭിക്കാൻ തീരുമാനിക്കുകയും ചെയ്തു.
മിർസിയോയേവ് ലിബറൽ ഡെമോക്രാറ്റിക് പാർട്ടി സ്ഥാനാർത്ഥിയായി 2016 ലെ പ്രസിഡന്റ് തെരഞ്ഞെടുപ്പിൽ മത്സരിക്കുമെന്ന് 2016 ഡിസംബറിൽ തെരഞ്ഞെടുപ്പ് കമ്മീഷൻ പ്രഖ്യാപിച്ചു. 2016 ഡിസംബർ 4 ന് നടന്ന തെരഞ്ഞെടുപ്പിൽ ഔദ്യോഗിക ഫലപ്രഖ്യാപനമനുസരിച്ച്, മിർസിയോയേവ്, 88.6% വോട്ടുകൾ നേടുകയും മൂന്ന് അപ്രധാന സ്ഥാനാർത്ഥികളെ തോൽപ്പിക്കുകയും ചെയ്തു.
വിദേശനയം.
മിർസിയോയേവിൻറെ വിദേശനയം അദ്ദേഹത്തിൻറെ മുൻഗാമിയുടെ നയത്തേക്കാൾ തുറന്നതായിരുന്നു.
സ്വകാര്യജീവിതം.
അദ്ദേഹത്തിൻറ പിതാവ്, മിറോമൊനോൺ മിർസിയോയേവ് അദ്ദേഹത്തിൻറെ ജീവിതത്തിൻറെ മരണം വരെ ഒരു ഭിഷഗ്വരനായിട്ടാണ് ജോലി ചെയ്തിരുന്നത്. സാമിനിലെ ക്ഷയരോഗ ചികിത്സാകേന്ദ്രത്തിൻറെ ചികിത്സാ തലവനായിരുന്നു അദ്ദേഹം. അദ്ദേഹത്തിന് രണ്ടു സഹോദരിമാരും ഒരു അർദ്ധ സഹോദരനും ഒരു സഹോദരിയുമാണുണ്ടായിരുന്നത്. മിർസിയോയേവിന് രണ്ട് പുത്രിമാരും ഒരു പുത്രനും അഞ്ച് കൊച്ചുമക്കളുമാണുള്ളത്.

</doc>
<doc id="392777" url="https://ml.wikipedia.org/wiki?curid=392777" title="ഇമോമാലി റഹ്മോൺ">
ഇമോമാലി റഹ്മോൺ

 
ഇമോമാലി റഹ്മോൺ (; ജനനം, 5 ഒക്ടോബർ 1952) ഒരു താജിക്കിസ്ഥാൻ രാഷ്ട്രീയപ്രവർത്തകനും 1992 മുതൽ താജിക്കിസ്ഥാൻറെ പ്രസിഡൻറുമായിരിക്കുന്ന (അല്ലെങ്കിൽ തുല്യമായ സ്ഥാനത്ത്) വ്യക്തിയാണ്. ഭരണത്തിൻറെ ആദ്യവർഷങ്ങളിൽ റഹ്മോൺ ഒരു ആഭ്യന്തരയുദ്ധം നേരിടുകയും ഇതിൽ ഏകദേശം 100,000 പേർ കൊല്ലപ്പെടുകുയം ചെയ്തിരുന്നു. 2013 ൽ അദ്ദേഹം തൻറെ അധികാരത്തിൻറെ നാലാംഘട്ടത്തിലേക്ക് തിരഞ്ഞെടുക്കപ്പെട്ടിരുന്നു.
ജീവിതരേഖ.
ഇമോമാലി ഷരിപ്പോവിച്ച് രഖ്‍മോനോവ് () എന്ന പേരിൽ കുലോബ് ഒബ്ലാസ്റ്റിലെ (ഇന്നത്തെ ഖറ്റ്ലോണ് പ്രോവിൻസ്) ഡൻഘാരയിൽ, കൃഷീവലനായിരുന്ന ഷരീഫ് ഷഹീഫ് റഹ്മോനോവ്, മറിയം ഷരീഫോവ എന്നിവരുടെ പുത്രനായാണ് അദ്ദേഹം ജനിച്ചത്.
1971 മുതൽ 1974 വരെ ഇദ്ദേഹം സോവിയറ്റ് യൂണിയന്റെ പസഫിക്  ഫ്ലീറ്റിൽ പ്രവർത്തിച്ചിരുന്നു. സൈനികസേവനം പൂർത്തീകരിച്ചതിനു ശേഷം റഹ്മോൺ തന്റെ സ്വന്തം ഗ്രാമത്തിലേക്ക് മടങ്ങുകയും അവിടെ ഒരു ഇലക്ട്രീഷ്യൻ എന്ന നിലയിൽ കുറേക്കാലം പ്രവർത്തിക്കുകയും ചെയ്തിരുന്നു.
രാഷ്ട്രീയം.
1990 ൽ ഇമോമാലി റഹ്മോൺ, താജിക് SSR ന്റെ സുപ്രീം സോവിയറ്റിലെ ജനങ്ങളുടെ ഡെപ്യൂട്ടി ആയി തിരഞ്ഞെടുക്കപ്പെട്ടു. 1992 ഓഗസ്റ്റിൽ താജിക്കിസ്ഥാനിലെ ആഭ്യന്തര യുദ്ധത്തിന്റെ ആദ്യ മാസങ്ങളിൽ പ്രസിഡന്റായിരുന്ന റഹ്മാൻ നബിയേവ് രാജിവയ്ക്കാൻ നിർബന്ധിതനായിത്തീർന്നു. സുപ്രീം സോവിയറ്റ് സ്പീക്കറായിരുന്ന അക്ബർഷോ ഇസ്കന്ദറോവ്, ഇടക്കാല പ്രസിഡന്റായി അവരോധിതനായി. ആഭ്യന്തര കലാപം അവസാനിപ്പിക്കാനുള്ള ഒരു യത്നത്തെത്തുടർന്ന് 1992 നവംബറിൽ ഇസ്കന്ദറോവ് രാജിവെച്ചു. അതേ മാസം, സുപ്രീം സോവിയറ്റ്, അതിന്റെ പതിനാറാം സെഷൻ ഖുജാന്തിൽ യോഗം ചേരുകയും താജിക്കിസ്ഥാൻ ഒരു പാർലമെന്ററി റിപ്പബ്ലിക്ക് ആയിരിക്കുമെന്നു പ്രഖ്യാപിക്കുകയും ചെയ്തു. സുപ്രീം സോവിയറ്റ് അംഗങ്ങൾ അതിന്റെ ചെയർമാനായി ആയി റഹ്മോണെ തിരഞ്ഞെടുത്തിരുന്നു. ഇത് പ്രസിഡന്റിന് തുല്യമായി ഒരു പോസ്റ്റായിരുന്നു. 
1992-97 കാലഘട്ടത്തിലുണ്ടായ ആഭ്യന്തര യുദ്ധസമയത്ത് റഹ്മോൺ ഭരണത്തെ യുണൈറ്റഡ് താജിക് ഓപ്പൊസിഷൻ എതിർത്തു. ആഭ്യന്തര യുദ്ധത്തിൽ ഏകദേശം 100,000 ആളുകൾക്കു ജീവൻ നഷ്ടപ്പെട്ടു. 1997 ഏപ്രിൽ 30 ന്, ഖുജാണ്ടിൽ വച്ചുണ്ടായ വധശ്രമത്തെയും 1997 ആഗസ്റ്റിലും 1998 നവംബറിലും നടന്ന രണ്ട് അട്ടിമറി ശ്രമങ്ങളെയും അദ്ദേഹം അതിജീവിച്ചിരുന്നു.
1994 ൽ ഒരു പുതിയ ഭരണഘടന, രാജ്യത്തിന്റെ പ്രസിഡന്റ് പദത്തെ പുനസൃഷ്ടിച്ചു. 1994 നവംബറിൽ ഈ സ്ഥാനത്തേയ്ക്ക് റഹ്മോൺ തെരഞ്ഞെടുക്കപ്പെടുകയും പത്തു ദിവസത്തിനു ശേഷം സത്യപ്രതിജ്ഞ ചെയ്ത് അധികാരമേറ്റെടുക്കുകയും ചെയ്തു. ഭരണഘടനയിൽ മാറ്റങ്ങൾക്കുശേഷം 1999 നവംബർ 6 ന് ഔദ്യോഗികമായി ലഭിച്ച് 97 ശതമാനം വോട്ടോടെ ഏഴ് വർഷത്തേയ്ക്ക് അദ്ദേഹം വീണ്ടും തിരഞ്ഞെടുക്കപ്പെട്ടു.
2003 ജൂൺ 22 ന് അദ്ദേഹം ഒരു ജനഹിത പരിശോധനയിലൂടെ 2006 ലെ ഭരണ കാലാവധി കഴിയുന്ന മുറയ്ക്ക് തുടർച്ചയായി 7 വർഷങ്ങൾ വീതമുള്ള രണ്ടു കാലാവധികൾ കൂടി ഭരണം തുടരാനുള്ള അനുവാദം നേടിയെടുത്തു. ഈ ഭേദഗതി ബോധപൂർവ്വം മറച്ചു വച്ച ഒരു തെരഞ്ഞെടുപ്പു തട്ടിപ്പായിരുന്നു എന്ന് പ്രതിപക്ഷം ആരോപിക്കുന്നു. 2006 നവംബര് 6 ന് നടന്ന വിവാദമായ വോട്ടെടുപ്പിൽ  ഔദ്യോഗിക ഫലപ്രഖ്യാപനമനുസരിച്ച് 79 ശതമാനം വോട്ടകളോടെ ഏഴ് വര്ഷക്കാലത്തേയ്ക്ക് വീണ്ടും അദ്ദേഹം തെരഞ്ഞെടുക്കപ്പെട്ടു.  2013 നവംബർ 6 ന് 84% വോട്ടുമായി അദ്ദേഹം മറ്റൊരു ഏഴ് വർഷത്തേയ്ക്കുകൂടി തെരഞ്ഞെടുക്കപ്പെട്ടു. 
2015 ഡിസംബറിൽ താജിക്കിസ്താൻ പാർലമെൻറ് പാസ്സാക്കിയ ഒരു നിയമമനുസരിച്ച്, ഇമോമാലി റഹ്മോണ് "സമാധാനത്തിന്റെയും ദേശീയ ഐക്യത്തിന്റെയും സ്ഥാപകൻ, രാജ്യത്തിന്റെ നേതാവ്" എന്ന പദവി ചാർത്തപ്പെട്ടു. "ലീഡർ ഓഫ് ദ നേഷൻ" എന്നു ചുരുക്കി ഈ പദവി പതിവായി ഉപയോഗിക്കപ്പെടുന്നു. റഹ്മോണ് പ്രോസിക്യൂഷനിൽനിന്നുള്ള  പ്രതിരോധം നൽകുന്നതിനു പുറമേ, എല്ലാ പ്രധാന സംസ്ഥാന തീരുമാനങ്ങളെയും വീറ്റോ ചെയ്യുന്നതിനുള്ള അധികാരം,  സുപ്രധാനമെന്നു തോന്നുന്ന എല്ലാ കാര്യങ്ങളിലും രാജ്യത്തെയും പാർലമെന്റിനെയും അഭിസംബോധന ചെയ്യാനുള്ള സ്വാതന്ത്ര്യം, എല്ലാ സർക്കാർ യോഗങ്ങളിലും പാർലമെന്റ് സെഷനുകളിലും പങ്കെടുക്കുവാനുള്ള അധികാരം ഉൾപ്പെടെ നിരവധി ദീർഘകാല അധികാരങ്ങളും അദ്ദേഹത്തിന് നൽകിയിട്ടുണ്ട്. 
2016 മെയ് 22 ന് ഒരു രാജ്യവ്യാപക ജനഹിതപരിശോധനയിലൂടെ രാജ്യത്തെ ഭരണഘടനയിൽ നിരവധി മാറ്റങ്ങൾ അംഗീകരിക്കപ്പെട്ടു. ഇതിൽ സുപ്രധാനമായ ഒന്ന് പ്രസിഡന്റിന്റെ ഭരണകാലാവധിക്ക് പരിധി ഉയർത്തി എന്നുള്ളതാണ്, ഈ നിയമപ്രകാരം റഹ്മോണ് അദ്ദേഹത്തിന് ഇഷ്ടമുള്ളത്ര കാലം അധികാരത്തിൽ തുടരാൻ അനുവദിക്കുന്നു. മറ്റ് പ്രധാനപ്പെട്ട മാറ്റങ്ങൾ, മതവിശ്വാസത്തെ അടിസ്ഥാനമാക്കി പ്രവർത്തിക്കുന്ന എല്ലാ രാഷ്ട്രീയ പാർടികളെയും നിയമവിരുദ്ധമാക്കി എന്നുള്ളതാണ്. അങ്ങനെ നിയമവിരുദ്ധമായ ഇസ്ലാമിക് റിവൈവൽ പാർട്ടി താജിക്കിസ്ഥാൻ രാഷ്ട്രീയത്തിൽ നിന്ന് പടിയിറക്കപ്പെട്ടു. മറ്റൊന്ന് പ്രസിഡന്റ് സ്ഥാനാർത്ഥികളുടെ കുറഞ്ഞ പ്രായപരിധി 35 ൽ നിന്ന് 30 ആയി കുറച്ചുവെന്നുള്ളതാണ്. റഹ്മോണിൻറെ മൂത്ത പുത്രൻ റസ്തം എമോമാലിയ്ക്ക് ഇതനുസരിച്ച്  2017-നു ശേഷം ഏതു സമയത്തും പ്രസിഡന്റ് തെരഞ്ഞെടുപ്പിൽ മത്സരിക്കാൻ സാധിക്കുന്നു. 2017 ജനുവരിയിൽ,  റസ്തം എമോമാലി  ദുഷാൻബെയിലെ മേയറായി ചുമതല ഏറ്റെടുത്തു. സർക്കാരിന്റെ ഉന്നത തലത്തിലേയ്ക്കു ഉയരാനുള്ള ആദ്യ ചവിട്ടുപടിയായി നിരീക്ഷർ ഇതിനെ വിലയിരുത്തുന്നു.
കുടുംബം.
റഹ്മോൺ, അസിസ്മോ അസദുല്ലായേവയെയാണ് വിവാഹം കഴിച്ചത്. ഏഴു പുത്രിമാരും രണ്ടു മക്കളുമുൾപ്പെടെ ഒൻപത് കുട്ടികളുണ്ട്. അദ്ദേഹത്തിന്റെ മക്കളായ റസ്തം എമോമാലി, ഒസോഡ റഹ്മോൺ എന്നിവരാണ് അദ്ദേഹത്തിന്റെ ഭരണനിർവഹണ കേന്ദ്രത്തിലെ മുതിർന്ന ഉദ്യോഗസ്ഥന്മാർ.

</doc>
<doc id="392778" url="https://ml.wikipedia.org/wiki?curid=392778" title="തുംപെങ്">
തുംപെങ്

ഇന്തോനേഷ്യയിലെ, പ്രത്യേകിച്ച് ജാവ, ബാലി, മദുര പ്രദേശങ്ങളിൽ പ്രചാരത്തിലുള്ള ചോറുകൊണ്ടുള്ള ഒരു ഭക്ഷണവിഭവമാണ് തുംപെൻങ്.(Tumpeng). മുമ്പ് ജനനം, മരണം, വിവാഹം, തുടങ്ങിയ ഒത്തുകൂടൽ ചടങ്ങുകൾക്ക് അവിഭാജ്യ ഘടകമായി വിളമ്പിയിരുന്ന വിശിഷ്ട വിഭവമായിരുന്നു തുംപെൻങ്.
രൂപം.
കുന്നു പോലെ കോൺ ആകൃതിയിൽ ചോറ് കുത്തിനിർത്തുന്നു. തംപ(tampah) എന്ന മുളക്കൂടാണ് ഇതിനു അച്ചായി ഉപയോഗിക്കുന്നത്. കോണിന്റെ/ചോറിന്റെ  മുകൾഭാഗം വാഴയില തൊപ്പി കൊണ്ട് അലങ്കരിക്കുന്നു. കുന്നിന്റെ താഴ്ഭാഗത്ത് പലതരം കറിവിഭവങ്ങൾ ചുറ്റിനും നിരത്തുന്നു. ഇവ സസ്യ/മാംസ വിഭവങ്ങളാകാം.
സാധാരണ ചോറ്, തേങ്ങാപാലിൽ പുഴുങ്ങിയ ചോറ്, മഞ്ഞൾ മുക്കിയുണ്ടാക്കിയ മഞ്ഞ ചോറ് തുടങ്ങിയ പലയിനങ്ങളിൽ തുംപെൻങ് ഉണ്ടാക്കാറുണ്ട്. ചുറ്റുമുള്ള കറികൾ കോഴിയിറച്ചി, മാട്ടിറച്ചി, മുട്ട, വിവിധയിനം പച്ചകറികൾ തുടങ്ങി പലതുമാവാം.
ഇന്തോനേഷ്യൻ സർക്കാർ ടൂറിസ്റ്റ് പ്രതീകങ്ങളായി തിരഞ്ഞെടുത്ത 30 ഭക്ഷണ വിഭവങ്ങളിൽ ഒന്ന് തുംപെൻങ് ആണ്. ദേശീയ വിഭവം എന്ന അംഗീകാരം 2014 മുതൽക്ക് ഇതിനുണ്ട്.
പ്രതീകാത്മകത.
വിശേഷ വേളകളിലെ ഈ വിശിഷ്ട ഭക്ഷണത്തിന് പിന്നിൽ ഗഹനമായ തത്ത്വങ്ങൾ അടങ്ങിയിരിക്കുന്നതായി കരുതപ്പെടുന്നു.
തയ്യാറാക്കുമ്പോൾ.
സ്ത്രീകളാണ് ചോറ് ഉണ്ടാക്കുന്നത്. പുരുഷന്മാർ കൂട്ടുകറികൾ ഉണ്ടാക്കാൻ കൂടുന്നു. ആർത്തവത്തിലുള്ള‍‍ സ്ത്രീകൾ പാചകം ചെയ്യാൻ പാടുള്ളതല്ല. പാചകം ചെയ്യുമ്പോൾ സ്ത്രീകളുമായി സംസാരിക്കാൻ പാടുള്ളതല്ല.
അലങ്കാരങ്ങൾ.
വാഴയിലയിലാണ് ചോറ് കമിഴ്ത്തുന്നത്. ഈ വാഴയില അലങ്കരിച്ചിരിക്കുന്നത് സൂര്യനെ തോന്നിപ്പിക്കും വിധമായിരിക്കും. ദൈവദത്തമാണെന്ന് സൂചിപ്പിക്കാനാണ് ഇത്.
ചോറുകുന്നിന്റെ മുകളിലുള്ള വാഴതൊപ്പിയിൽ കാന്താരിമുളകോ, മറ്റ് ഇനം മുളകുകളോ പിടിപ്പിച്ചിരിക്കും. അഗ്നിയുടെ പ്രതീകമാണ് മുളക്. കുന്നിന്റെ മുകളിലുള്ള ഈ അലങ്കാരം അഗ്നിപർവ്വത മേഖലയായ ഇന്തോനേഷ്യൻ ഭൂപകൃതിയെ സൂചിപ്പിക്കുന്നു.
കൂട്ടുകറികളിലെ വിഭവങ്ങളും പ്രതീകാത്മകമാണ്. കിഴങ്ങുവർഗ്ഗങ്ങൾ മണ്ണിനെ അനുസ്മരിക്കുന്നു. കോഴി, മാട്, മുട്ട എന്നിവയുടെ ഉല്പന്നങ്ങൾ ജന്തുലോകത്തെയും, മൽസ്യം സമുദ്രത്തെയും സൂചിപ്പിക്കുന്നു.
കൂട്ടുകറികൾ.
തുടങ്ങിയവ പ്രചാരത്തിലുള്ള കൂട്ടുകറികൾ ചിലത് മാത്രമാണ്
തുംപെങ് വൈവിധ്യം.
വിശിഷ്ടാവസങ്ങൾക്കനുസരിച്ച് തുംപെങിന്റെ ഘടനയിലും ഉള്ളടക്കത്തിലും വൈവിധ്യം  പ്രകടമാവുന്നു.
ആധുനിക കാലത്ത്.
പാശ്ചാത്യലോകം പ്രചാരത്തിലാക്കിയ ബർത്ത്ഡേ കേക്കിന്റെ ഇന്തോനേഷ്യൻ പതിപ്പായി ഇന്ന് തുംപെങ് മാറിയിരിക്കുന്നു. ഏത് സന്തോഷ വേളകളിലും, കൂടിച്ചേരലുകളിലും തുംപെങ് സാന്നിധ്യം അറിയിക്കുന്നു. കുറിക്കല്യാണം, കരയോഗങ്ങൾ, യാത്രയയപ്പ്, അരങ്ങേറ്റങ്ങൾ, എന്നിങ്ങനെയുള്ള ഏത് സന്ദർഭങ്ങളിലും തുംപെങ് വിഭവമാകുന്നു. 
സ്വാതന്ത്ര്യദിനം, വനിതാവിമോചന ദിനം തുടങ്ങിയ വേളകളിൽ തുംപെങ് പാചക മൽസരങ്ങൾ പതിവാണ്. കാഴ്ചയിലും സ്വാദിലും മികവ് പുലർത്തുന്നവ തയ്യാറാക്കുന്നവരാണ് ജേതാക്കൾ.
ദേശീയ വിമാന സർവ്വീസായ ഗരുഡ, 2009 മുതൽക്ക് ദേശീയ ആതിഥേയതിന്റെ പ്രതീകമായി തുംപെങ് യാത്രികർക്ക് നൽകി തുടങ്ങി.
സിങ്കപ്പൂർ, നെതർലാൻഡസ് തുടങ്ങിയ ചില വിദേശ രാജ്യങ്ങളിലെ ഇന്തോനേഷ്യൻ ഭക്ഷണശാലകളിൽ ഇന്ന് തുംപെങ് ലഭ്യമാണ്.
ജക്കാർത്തയിലുള്ള പൂർണ ഭക്തി പെർത്ത്വി മ്യൂസിയം (Purna Bhakti Pertiwi Museum) ഉണ്ടാക്കിയിരിക്കുന്നത് തുംപെങ് ആകൃതിയിലാണ്. 

</doc>
<doc id="392782" url="https://ml.wikipedia.org/wiki?curid=392782" title="Altai Mountains">
Altai Mountains



</doc>
<doc id="392788" url="https://ml.wikipedia.org/wiki?curid=392788" title="കുൻലുൻ പർവ്വതനിരകൾ">
കുൻലുൻ പർവ്വതനിരകൾ

ഏഷ്യയിലെ ഏറ്റവും ദൈർഘ്യം കൂടിയ പർവതനിരകളിൽ ഒന്നാണ്‌ കുൻലൂൻ പർവതനിരകൾ അഥവാ കുൻലൂൻ ഷാൻ(Kunlun Mountains , ]; Mongolian: , "Khöndlön Uuls"). മധ്യേഷ്യയിൽ 3,000 കിലോമീറ്ററിലേറെ നീളത്തിൽ സ്ഥിതി ചെയ്യുന്ന ഇത്‌ തിബത്തൻ പീഠഭൂമിയുടെ വടക്കേ അതിർത്തിയായി കണാക്കാക്കപ്പെടുന്നു. ജനവാസം പൊതുവേ കുറഞ്ഞ് പ്രദേശമാണ് ഇത്. താരിം നദീതടത്തിൽ ഉയ്ഘൂർ വർഗക്കാരും പടിഞ്ഞാറൻ ഭാഗങ്ങളി താജിക് വർഗക്കാരും താമസിക്കുന്നു. താവോ മതവിശ്വാസികളുടെ ഐതിഹ്യം അനുസരിച്ചുള്ള ഒരു സ്വർഗ്ഗത്തിന്റെ പേരിൽ നിന്നുമാണ് ഈ പേർ വന്നത്.
കിഴക്ക് താജിക്കിസ്താനിലെ പാമിർ മുതൽ തെക്ക് താരിം താഴ്വര വരെ സിൻജിയാങ്-തിബെത് അതിർത്തിയിലൂടെ ക്വിൻഗായിയിലെ സിനോ-തിബെത്തൻ നിര വരെ വ്യാപിച്ചുകിടക്കുന്നു. കരകാഷ് നദി ('Black Jade River'), ഖൊടാൻ മരുപ്പച്ചയിലൂടെ തകെലമഗൻ മരുഭൂമിയിലേക്കൊഴുകുന്ന യുരുങ്‌കാഷ് നദി ('White Jade River') എന്നിവയാണ്‌ പ്രധാന നദികൾ.
കുൻലൂൻ പർവതനിരകളിലെ പ്രധാന വടക്കൻ ശാഖകളിൽ അൽതുൻ താഗ്‌ മലനിരകളും, അതിന്റെ കിഴക്കൻ ഭാഗമായ ക്വിലാൻ ഷാൻ മലനിരകളും ഉൾപ്പെടുന്നു. പ്രധാന തെക്കൻ ശാഖകളിൽ മിൻ ഷാൻ. ബയാൻ ഹാർ മലനിരകളും ചൈനയിലെ ഏറ്റവും വലിയ നദികളായ യാങ്റ്റ്സി മഞ്ഞ നദി എന്നിവയുടെ വേർതിരിക്കുന്ന കുൻലൂൻ പർവതനിരയുടെ ഭാഗവും ഉൾപ്പെടുന്നു.
കുൻലൂൻ നിരകളെ പടിഞ്ഞാറും കിഴക്കും ഭാഗങ്ങളായി വിഭജിക്കാം. സമാന്തരമായ മൂന്നു മലനിരകൾ ഉൾക്കൊള്ളുന്നതാണ്‌ പടിഞ്ഞാറേ ഭാഗം. കിഴക്കുഭാഗത്ത്‌ സങ്കീർണങ്ങളായ വിവിധ ശാഖകളായി ഈ നിരകൾ വേർതിരിഞ്ഞിരിക്കുന്നു. തവിട്ടുനിറമുള്ള മണ്ണാണ്‌ പ്രധാനമായും കാണുന്നത്‌. തിബത്തൻ പീഠപ്രദേശങ്ങളിലും പാമീറിന്റെ ചില ഭാഗങ്ങളിലും വർഷത്തിൽ 40 സെന്റിമീറ്ററിൽക്കൂടുതൽ മഴ ലഭിക്കുന്നുണ്ട്‌. ഇതിൽ 80 ശതമാനം വേനൽക്കാലത്താണ്‌ ഉണ്ടാവുക. ഉയരത്തിനനുസരിച്ച്‌ അന്തരീക്ഷതാപനിലയിൽ ഗണ്യമായ ഏറ്റക്കുറച്ചിലുകൾ അനുഭവപ്പെടുന്നു.
ഈ മലനിരകളിൽ ഏറ്റവും ഉയരം കൂടിയ കൊടുമുടി കെരിയ പ്രദേശത്തിലെ ലിയൂഷി ഷാൻ (7,167 m) ആകുന്നു. കുൻലൂൻ പർവതനിരകളുടെ മദ്ധ്യത്തിലായി അർക താഗ് മലനിരകൾ (Arch Mountain) നിലകൊള്ളുന്നു, ഉലുഗ്‌ മുസ്‌ താഗ്‌ (6,973 m) ആണ്‌ അർക താഗ് മലനിരകളിലെ ഏറ്റവും ഉയരമുള്ള കൊടുമുടി.
മൂവായിരം കിലോമീറ്റർ ദൈർഘ്യമുണ്ടെങ്കിലും രണ്ട് പ്രധാന റോഡുകൾ മാത്രമെ കുൻലൂൻ നിരകളെ മുറിച്ചു കടക്കുന്നുള്ളൂ. അവ സിങ്കിയാങിലെ യെചെങിനെ ലാസയുമായി ബന്ധിപ്പിക്കുന്ന ഹൈവേ 219, കിഴക്കുഭാഗത്തായി സ്ഥിതിചെയ്യുന്നതും ലാസയെ ഗോൾമുഡുമായി ബന്ധിപ്പിക്കുന്ന ഹൈവേ 109 എന്നിവയാണ്‌.
ആഷിക്യൂൾ (Ashikule )എന്ന അഗ്നിപർവ്വതമേഖല ഇവിടെ സ്ഥിതി ചെയ്യുന്നു. ഇവിടെ എഴുപതോളം അഗ്നിപർവ്വതകോണുകൾ നിലകൊള്ളുന്നു. ലോകത്തിൽ ഏറ്റവും ഉയരത്തിൽ സ്ഥിതി ചെയ്യുന്ന അഗ്നിപർവ്വതമേഖലകളിൽ ഒന്നാണിത് , സമുദ്രനിരപ്പിൽ നിന്നും ഉയരമുണ്ട് ().
ഈ മേഖലകളിൽ ഏറ്റവും അവസാനം അഗ്നിപർവ്വതസ്ഫോടനം നടന്നത് 1951 മേയ് 27-നാണ്.
കാലാവസ്ഥ.
ഇന്ത്യൻ മഹാസമുദ്രത്തിൽ നിന്നും ശാന്തസമുദ്രത്തിൽനിന്നും ഉൽഭവിക്കുന്ന മൺസൂണുകൾ ഈ മേഖലയിൽ ലഭിക്കാറില്ല. താഴ്വരകളിലെ ശരാശാരി വർഷപാതം 50 മില്ലീമീറ്ററും ഉയർന്ന പ്രദേശങ്ങളിൽ 100 മുതൽ 150 മില്ലീമീറ്ററും പാമീറിന്റെ ചില ഭാഗങ്ങളിലും ടിബറ്റൻ പ്രദേശത്തുമുള്ള ചില ഭാഗങ്ങളിൽ വർഷത്തിൽ 460 മില്ലീമീറ്ററോളം മഴ ലഭിക്കുന്നുണ്ട്‌. വടക്കൻ സമതലങ്ങളിലെ ജൂലൈ മാസത്തിലെ ശാരാശരി താപനില 25 മുതൽ 28 °C വരെയും ജനുവരിയിലെ താഴ്ന്ന താപനില − 9 °C വരെയും എത്താറുണ്ട്. ടിബറ്റൻ പ്രദേശത്തുള്ള ജൂലൈ മാസത്തിലെ താപനില 10 °C ജനുവരിയിലെ താഴ്ന്ന താപനില (− 35 °C) വരെയുമാണ് 
അവലംബം.
&lt;templatestyles src="Reflist/styles.css" /&gt;

</doc>
<doc id="392789" url="https://ml.wikipedia.org/wiki?curid=392789" title="Kunlun Mountains">
Kunlun Mountains



</doc>
<doc id="392793" url="https://ml.wikipedia.org/wiki?curid=392793" title="ടിറ്റിവാങ്‍സ മലനിരകൾ">
ടിറ്റിവാങ്‍സ മലനിരകൾ

 
ഭൂമിശാസ്ത്രം.
വിശാല ടെനാസ്സെറിം പർവ്വത വ്യൂഹത്തിൻറെ ഭാഗമാണ് ഈ മലനിരകൾ. ഇന്തോ-മലയൻ കോർഡില്ലേറയുടെ ഏറ്റവും തെക്ക് ഭാഗത്തായി രൂപംകൊണ്ട് , ടിബറ്റിൽ നിന്ന് ക്രാ ഇസ്തമസ് വഴി മലയൻ ഉപദ്വീപിലേയക്ക് വരെ ഇതു നീളുന്നു. ടിറ്റി വാങ്സ മലനിരകൾ വടക്ക് ഭാഗത്ത് സങ്കലഘിരി മലനിരകളായി തുടങ്ങുകയും പറ്റാനി, തലുബാൻ, സോങ്ഘ്‍ല തുടങ്ങിയ ഉപ ശാഖകളെക്കൂടി ഉൾക്കൊള്ളുന്ന നഖോൺ സി തമ്മരാത് നിരകളുടെ ഒരു ദീർഘീകരണമായി സ്ഥിതിചെയ്യുകയും ചെയ്യുന്നു.
പ്രധാന ശ്രേണികൾ വടക്കുപടിഞ്ഞാറു മുതൽ തെക്ക്കിഴക്കു വരെ ഏകദേശം മലേഷ്യയുടെ അതിർത്തിക്കു കുറുകേകൂടി തെക്കു ദിക്കിൽ ജെലെബു, നെഗെറി സെമ്പിലാൻ എന്നിവിടങ്ങളിൽ അവസാനിക്കുന്നു. താഴ്‍വരയിലെ കുന്നുകൾ വീണ്ടും തെക്കുകിഴക്കൻ ഭാഗത്തേയ്ക്കു നീണ്ട് ജോഹർവരെ എത്തുന്നു. ഈ ഭാഗത്തെ ഏറ്റവും ഉയരം കൂടിയ പർവ്വതം 2,183 മീറ്റർ (7,162 അടി) ഉയരമുള്ള ഗുനുങ് കോർബു ആണ്. അത് ചുണ്ണാമ്പുകല്ലും ഗ്രാനൈറ്റും കൊണ്ട് രൂപപ്പെട്ട പാറക്കൂട്ടങ്ങളാണ്. തായ്‍ലാൻറ് ഭാഗത്തെ ഏറ്റവും ഉയരമുള്ള ഭാഗം, തായ്/മലേഷ്യൻ അതിർത്തിയിൽ യാലാ മേഖലയ്ക്കും (തായ്‍ലാൻറ്) പെരെക്കിനും (മലേഷ്യ) ഇടയിലുള്ള 1,533 മീറ്റർ ഉയരമുള്ള “ഉലു തിത്തി ബസാഹ്” (ยูลูติติ บาซาห์) ആണ്.  തെക്കൻ മലനിരകളിൽ ഉയരം കൂടിയത് 1,276 മീറ്റർ ഉയരമുള്ള മൌണ്ട് ഓഫിർ ആണ്.
വൈവിധ്യമാർന്ന ജീവജാലങ്ങളെയും സസ്യജാലങ്ങളെയും പിന്തുണക്കുന്ന ലോകത്തിലെ ഏറ്റവും പഴക്കം ചെന്ന മഴക്കാടുകളിലൊന്നാണ് ടിറ്റിവാങ്സ മൗണ്ടൻസ്. കൂടാതെ, ഈ സ്ഥലത്ത് നിന്ന് അതിമനോഹരങ്ങളായ കാഴ്ച്ചകൾ  ദർ‌ശിക്കുവാനും സാധിക്കുന്നു. ഈ പ്രദേശത്ത് മൌണ്ട് തഹാൻ കാൽനടയാത്രയ്ക്ക് ഉത്തമമായ പ്രദേശമാണ്. അതുപോലെതന്നെ തമൻ നെഗാറ എന്ന പ്രശസ്ത ദേശീയോദ്യാനം സമീപത്തായി സ്ഥിതിചെയ്യുന്നു. ഈ ഭാഗത്തെ ഉഷ്ണമേഖലാ വനങ്ങൾക്ക് ഏകദേശം 130 ദശലക്ഷം വരെ വർഷങ്ങൾ പഴക്കമുള്ളവയാണ്. ഈ പ്രദേശത്തെ മഴക്കാടുകളുടെ കാഴ്ച വളരെ ആവേശകരമാണ്. മക്കാക്വേ, കടുവ തുടങ്ങിയ മൃഗങ്ങളേയും റഫ്ലേഷ്യ സസ്യങ്ങളുടെ ഭീമാകാരങ്ങളായ പുഷ്പങ്ങളും ഈ മേഖലയിൽ കാണാൻ സാധിക്കുന്നു. വാസ്തവത്തിൽ, ഈ ഇനത്തിലെ Rafflesia arnoldii യാണ് ലോകത്തെ ഏറ്റവും വലിയ പുഷ്പം ഉത്പാദിപ്പിക്കുന്നത്. ചില സാഹചര്യങ്ങളിൽ ഈ പൂക്കൾ 100 സെന്റിമീറ്റർ വ്യാസം വരെയും 10 കിലോ തൂക്കംവരെയുമുള്ളതായിരിക്കും. എന്നാൽ ഈ വലിയ പൂവ് വിടരുമ്പോഴുള്ള അതിന്റെ വാസന അത്ര സുഖകരമല്ല. ഈ പൂവിന്റെ പരാഗണം നടത്തുന്ന കാരിയൺ ഈച്ചകളെ  (Calliphoridae) ആകർഷിക്കുന്നതിനായി പുഷ്പം ചീഞ്ഞ മാംസത്തിന്റെ ഗന്ധം പുറപ്പെടുവിക്കുന്നു.
റോയൽ ബെലൂം, കാമറൂൺ ഹൈലാന്റ്സ്, ജെന്റിങ് ഹൈലാൻഡ്സ്, ഫ്രാസേർസ് ഹിൽസ് തുടങ്ങിയ നിരവധി വിനോദ സഞ്ചാര കേന്ദ്രങ്ങൾ ഈ മേഖലയിലായി സ്ഥിതി ചെയ്യുന്നു. ടിറ്റി വാങ്സ വന കോംപ്ലക്സിനെ മുറിച്ചു നിരവധി റോഡുകൾ കടന്നു പോകുന്നു.

</doc>
<doc id="392795" url="https://ml.wikipedia.org/wiki?curid=392795" title="കാർക്കറലി">
കാർക്കറലി

 
കാർക്കറലി, () (, Karkaraly, Karkaralinsk) കസാഖിസ്ഥാനിലെ കരഗാൻഡ ഒബ്ലാസ്റ്റിലുള്ള (കരഗാൻഡ മേഖല) ഏറ്റവും പഴക്കമുള്ള നഗരമാണ്. കാർക്കറലിൻസ്ക് എന്ന പേരിലും ഈ നഗരം അറിയപ്പെടുന്നു. 1999 ലെ സെൻസസിൽ 8,773 ആയിരുന്ന ജനസംഖ്യ 2009 ലെ സെൻസസിൽ 9,212 ആയി വർദ്ധിച്ചിരുന്നു. ഒരു ചെറിയ, പുൽമൈതാനങ്ങൾ നിറഞ്ഞ ഗ്രാമമായിട്ടായിരുന്നു ഈ നഗരത്തിൻറെ തുടക്കം. പ്രാചീനകാലത്ത് മദ്ധ്യേഷ്യയിൽ നിന്നുള്ള കാരവനുകൾ സൈബീരിയയിലേക്കുള്ള യാത്രയിൽ ഈ ഗ്രാമത്തിലൂടെയാണ് സഞ്ചരിച്ചിരുന്നത്. 
കർക്കറാലി എന്ന പേര് ഉരുത്തിരിഞ്ഞുവന്നത്, കർകാറ("qarqara") എന്ന പദത്തിൽനിന്നാണ്. ഇത് കസാഖ്സ്ഥാനിൽ ഉപയോഗത്തിലുണ്ടായിരന്ന അമൂല്യമായ ഒരു അലങ്കാര തലപ്പാവാണ്. ഒരു ഐതിഹ്യം അനുസരിച്ച്, ഇപ്പോഴത്തെ കർക്കറാലി എന്ന പ്രദേശത്ത് പണ്ടുകാലത്ത് ഒരു മനോഹരിയായ പെൺകുട്ടിയുടെ കാർകാറ പതിക്കുകയും പെൺകുട്ടി ആ പ്രദേശം മുഴുവൻ ഇതു തിരഞ്ഞുവെങ്കിലും കണ്ടെടുക്കാനായില്ല. അത് അവളുടെ തിരയൽ വ്യർത്ഥമാക്കിക്കൊണ്ട് പുൽത്തകിടിയിൽ മറഞ്ഞുകിടന്നു. മനോഹരമായ കർക്കാര നഷ്ടപ്പെട്ടെങ്കിലും, ഈ ദേശത്തിന്റെ മനോഹാരിത കർക്കാര പോലെ മനോഹരമായി എന്നെന്നേക്കുമായി നിലനിൽക്കും എന്നാണ് ഐതിഹ്യം. മറ്റൊരു ഇതിഹാസം പ്രസിദ്ധനായ അബ്ലായി ഖാൻ  (1711 — May 23, 1781) "ഖാൻ" ആയി പ്രഖ്യാപിച്ച സ്ഥലമാണിതെന്നാണ്.
കാർക്കറലി ജില്ലയുടെ ഭരണകേന്ദ്രമാണ് കാർക്കറലി നഗരം. ജനസാന്ദ്രതയും സമ്പദ് വ്യവസ്ഥയും അനുസരിച്ച് കരഗാണ്ട മേഖലയിലെ ഏറ്റവും വലിയ ജില്ലയാണ് കാർക്കറലി ജില്ല. ജില്ല 35 ദശലക്ഷം ഹെക്ടറർ വിസ്തൃതിയുള്ളതും, 42,500 ജനങ്ങൾ അധിവസിക്കുന്നതുമാണ്.  ജനസംഖ്യയുടെ 75% കർക്കറാലി നഗര പരിധിക്ക് പുറത്തു വസിക്കുന്നു. കർക്കറലി ജില്ല 16 ഗോത്ര വംശങ്ങളെ പ്രതിനിധീകരിക്കുന്നു. ഇവയിൽ ഏറ്റവും കൂടുതൽ കസാക്കി വംശജരും (96.2%), ബാക്കി റഷ്യൻ (2.23%), ഉക്രേനിയൻ (0.49%) എന്നിങ്ങനെയുമാണ്.
ചരിത്രം.
1824 ൽ ഇവിടെ ഒരു കോട്ട പണിതുയർത്തപ്പെട്ടിരുന്നു. മൂന്നു വർഷത്തിനു ശേഷം കോസാക്കുകൾ അത് ഏറ്റെടുത്തു. 1869 ൽ കാർക്കറലിയ്ക്ക് ഒരു നഗരത്തിന്റെ പദവി നൽകപ്പെട്ടു. പത്തൊൻപതാം നൂറ്റാണ്ടിൽ ഈ നഗരം ഒരു പ്രധാന വ്യാപാര വ്യവസായ കേന്ദ്രമായിരുന്നു. ഇവിടെ നടന്നുവന്നിരുന്ന പ്രശസ്തമായ കൊയാണ്ടി മേള, വ്യാപാരം, സാമ്പത്തിക ബന്ധം, സംസ്കാരം എന്നിവയുടെ വികസനത്തിനു വളരെയധികം സഹായിച്ചിരുന്നു. ഇക്കാലത്ത്, സെമിപലടിൻസ്ക് മേഖലയുടെ തലസ്ഥാനമായിരുന്നു കാർക്കറലി. രാഷ്ട്രീയക്കാർ, കലാ സാഹിത്യ വാസനയുള്ളവർ, അധ്യാപകർ, ശാസ്ത്രജ്ഞർ, സഞ്ചാരികൾ എന്നിവർ ഇവിടെ തമ്പടിച്ചതോടെ ക്രമേണ, ഈ നഗരം ഒരു വലിയ ജനകീയ രാഷ്ട്രീയ കേന്ദ്രമായിത്തീർന്നു.
പ്രകൃതി.
കാർക്കറലി പർവ്വതനിരകൾക്ക് എതിർവശമാണ് കാർക്കറലി നഗരം സ്ഥിതിചെയ്യുന്നത്. ഇവിടെയുള്ള വനങ്ങളും മലനിരകളും 1884 മുതൽ വിവിധ സർക്കാർ ഏജൻസികളിലൂടെ പരിരക്ഷിക്കപ്പെട്ടു കൊണ്ടിരിക്കുന്നു. ഈ പ്രദേശം ചരിത്രപരമായി കരാഗണ്ടയിൽ നിന്നുള്ള കൽക്കരി, ലോഹ ഖനികളിലെ ജോലിക്കാർ വിശ്രമിക്കാൻ ഉപയോഗിച്ചിരുന്ന സ്ഥലമായിരുന്നു. 1998 ൽ ഈ പ്രദേശത്ത് കാർക്കറലി ദേശീയോദ്യാനം സ്ഥാപിക്കപ്പെട്ടു.  ഈ ദേശീയോദ്യാനം ഏകദേശം 112,120 ഹെക്ടർ വിസ്തൃതിയിൽ മലനിരകൾ, വനം, പുൽമേടുകൾ എന്നിവ ഉൾക്കൊള്ളുന്നതാണ്. ഈ ദേശീയോദ്യാനം കാർക്കറലിയും കെൻ്റ് മലനിരകളും കൂടി ഉൾക്കൊള്ളുന്ന  4 ഭൂമിശാസ്ത്രപരമായ മേഖലകളായി വേർതിരിച്ചിരിക്കുന്നു. 150-ലധികം ഇനം പക്ഷികളും, 46 തരം സസ്തനികളും, 6 ഇനം ഉരഗങ്ങളും 2 ഇനം ഉഭയജീവികളുമാണ് ഇവിടെ സാധാരണയായി കാണപ്പെടാറുള്ളത്. 2 തരം സസ്തനികളും 11 ഇനം പക്ഷികളും പരിരക്ഷിക്കപ്പെടുന്ന ഇനങ്ങളാണ്. ഇതിൽ അർഗാലി എന്ന ലോകത്തിലെ ഏറ്റവും വലിയ ഇനം കാട്ടാട്, സ്വർണ്ണപ്പരുന്ത് എന്നിവയും ഉൾപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392800" url="https://ml.wikipedia.org/wiki?curid=392800" title="Guruvayur Sri Parthasarathy Temple">
Guruvayur Sri Parthasarathy Temple



</doc>
<doc id="392822" url="https://ml.wikipedia.org/wiki?curid=392822" title="കുൻലുൻ">
കുൻലുൻ



</doc>
<doc id="392823" url="https://ml.wikipedia.org/wiki?curid=392823" title="മരക്കാശാവ്(Memecylon grande)">
മരക്കാശാവ്(Memecylon grande)



</doc>
<doc id="392824" url="https://ml.wikipedia.org/wiki?curid=392824" title="Phalaenopsis deliciosa">
Phalaenopsis deliciosa



</doc>
<doc id="392830" url="https://ml.wikipedia.org/wiki?curid=392830" title="ഇസ്രയേലി പുതിയ ഷെക്കൽ">
ഇസ്രയേലി പുതിയ ഷെക്കൽ

"" 
ഇസ്രയേലിലെ കറൻസിയാണ് ഇസ്രയേലി പുതിയ ഷെക്കൽ (ഇംഗ്ലീഷ്: Israeli new shekel; ഹീബ്രു: &lt;templatestyles src="Script/styles_hebrew.css" /&gt;שֶׁקֶל חָדָשׁ‬ '; അറബി: &lt;templatestyles src="Script/styles_hebrew.css" /&gt;شيقل جديد‬ '; sign: ₪; code: ILS) അഥവാ ഇസ്രയേലി ഷെക്കൽ. ഇസ്രായേലിനെ കൂടാതെ പാലസ്തീൻ മേഖലകളായ ഗാസാ സ്റ്റ്രിപ്പിലും, വെസ്റ്റ് ബാങ്കിലും നിയമപരമായി ഈ കറൻസി ഉപയോഗിക്കുന്നു. പുതിയ ഷെക്കലിനെ 100 അഗോറയായി വിഭജിച്ചിരിക്കുന്നു. 1986 ജനുവരി ഒന്നുമുതൽക്കാണ് പുതിയ ഷെക്കൽ പ്രചാരത്തിൽ വന്നത്. ഉയർന്ന നാണയപ്പെരുപ്പത്തെ തുടർന്ന് പഴയ ഷെക്കലിന് പകരമായി 1000:1 എന്ന അനുപാതത്തിലാണ് പുതിയ ഷെക്കൽ കൊണ്ടുവന്നത്.
പുതിയ ഷെക്കലിന്റെ കറൻസി ചിഹ്നം ⟨ ₪ ⟩, ഷെക്കൽ () ഹദാഷ് () (പുതിയത്) എന്ന വാക്കുകളുടെ ഹീബ്രു അക്ഷരങ്ങൽ ചേർത്ത് രൂപകല്പന ചെയ്തതാണ്. ഷെക്കൽ ചിഹ്നത്തോടൊപ്പം തന്നെ ചുരുക്കെഴുത്തായ NIS, അല്ലെങ്കിൽ എന്നിവയും തുക സൂചിപ്പിക്കാനാായി എഴുതാറുണ്ട്.
ചരിത്രം.
പുരാതനകാലത്ത് ഇസ്രായേലിൽ പ്രചാരത്തിലിരുന്ന നാണയം "ഷെക്കൽ" () എന്ന് തന്നെയാണ് അറിയപ്പെട്ടിരുന്നത് . പുരാതൻ ഇസ്രയേലിൽ ഷെക്കൽ എന്നൽ ഭാരത്തിന്റെ ഏതെങ്കിലും ഒരു ഏകകം എന്നോ, അല്ലെങ്കിൽ കറൻസിയുടെ ഏകകം എന്നായിരുന്നു അർത്ഥം. ആദ്യകാലത്ത് ബാർളിയുടെ ഭാരത്തെ സൂചിപ്പിക്കാനായിരിക്കാം ഷെക്കൽ എന്ന വാക്ക് ഉപയോഗിച്ചത്. പുരാതന ഇസ്രയേലിൽ, ഷെക്കൽ എന്നാൽ ഏകദേശം 180 ഗ്രെയിനിന് (11 ഗ്രാൻ അല്ലെങ്കിൽ .35 ട്രോയ് ഔൺസ്) തുല്യമായ അളവായിരുന്നു. 1952-ൽ, ആങോ-പാലസ്തീൻ ബാങ്ക് അതിന്റെ പേര് "ബാങ്ക് ലൂമി ലെ-യിസ്രയേൽ" (ഇസ്രയേൽ നാഷണൽ ബാങ്ക്) എന്ന് മാറ്റുകയുണ്ടായി. അതോടൊപ്പം കറൻസിയുടെ പേരും ഇസ്രയേലി പൗണ്ട് എന്നായി.

</doc>
<doc id="392833" url="https://ml.wikipedia.org/wiki?curid=392833" title="Israeli new shekel">
Israeli new shekel



</doc>
<doc id="392836" url="https://ml.wikipedia.org/wiki?curid=392836" title="സവണ്ണഖേത്">
സവണ്ണഖേത്

തെക്ക്‌-കിഴക്കൻ ഏഷ്യയിലെ ഒരു രാജ്യമായ ലാവോസിന്റെ 18 പ്രവിശ്യ(സംസ്ഥാനം)കളിലൊന്നാണ് സവണ്ണഖേത്. (English: ). സവണ്ണഖേതിന്റെ തലസ്ഥാന നഗരിയുടെ പേരും സവണ്ണഖേത് എന്ന് തന്നെയാണ്. അന്നാമിറ്റെ പർവ്വതനിരകളിലായി വ്യാപിച്ചുകിടക്കുന്ന ഈ പ്രവിശ്യയിലൂടെ മെകോങ് നദി ഒഴുകുന്നുണ്ട്.
പേരിന് പിന്നിൽ.
പഴയ പാലി ലിപിയിൽ നിന്നുമാണ് 'സ്വർണ്ണങ്ങളുടെ നാട്' എന്ന അർത്ഥം വരുന്ന ഈ പേര് ലഭിച്ചത്.
അതിർത്തി.
21,774 കിലോമീറ്റർ ചുറ്റളവിൽക്കിടക്കുന്ന ഈ പ്രവിശ്യ ലാവോസിയയുടെ ഏറ്റവും വലിയ പ്രവിശ്യയാണ്. കിഴക്ക് വിയറ്റ്നാമും പടിഞ്ഞാറ് തായ്‌ലൻഡും ലാവോസിന്റെ മറ്റൊരു പ്രവിശ്യകളായ ഖാമൗനെയുമായി വടക്കും തെക്ക് സലവൻഹുമായും അതിർത്തി പങ്കിടുന്നു. തലസ്ഥാന നഗരിയായ സവണ്ണഖേതിൽ നിന്നും വിയറ്റ്നാമും തായ്‌ലൻഡും 240 കിലോമീറ്റർ ദൂരത്തിൽ റോഡ് പങ്കിടുന്നുണ്ട് ഈ പ്രവിശ്യ. ഈ പ്രവിശ്യയെ ബന്ധിപ്പിച്ചാണ് 1,600 മീറ്റർ നീളവും 12 മീറ്റർ വീതിയും ഉള്ള രണ്ടാമത് തായ്–ലാവോ സൗഹൃദ പാലം മെകോങ് നദിയുടെ മുകളിലൂടെ തായ്‌ലന്റിലേക്ക് കടന്നുപോകുന്നത്.&lt;ref name="/en.people"&gt;&lt;/ref&gt;
ജനങ്ങൾ.
ആദ്യകാലത്ത് വിറ്റ്‌നാമിൽ നിന്നും അന്നാമിറ്റെ പർവ്വതനിരകളുടെ കിഴക്കൻ ഭാഗത്ത് നിന്നും കുടിയേറിയവരാണ് ഇവിടത്തെ ജനങ്ങളിൽ ഭൂരിഭാഗവും. മാർച്ച് 2005-ലെ ജനസംഖ്യാ കണെക്കെടുപ്പ് പ്രകാരം ഈ പ്രവിശ്യയിൽ നിരവധി വ്യത്യസ്തങ്ങളായ ഗോത്രവർഗ്ഗക്കാർ ഉൾപ്പെടെ 825,879ത്തോളം ജനങ്ങൾ വസിക്കുന്നുണ്ട്. ലോലൻഡ് ലാവ, ഫു-തായ്, ബ്രൂ, തായ് ഡാം, കടാങ്ങ്, മാങ്കോങ്, വാലി, ലാവാ, സൗയ്, കപോ, കലേയുങ്, ത-ഒയി തുടങ്ങിയ ഗോത്രവർഗ്ഗക്കാരും പരമ്പരാഗതമായി ജീവിച്ചു വരുന്ന വിറ്റ്‌നാമീസും ചൈനീസും ഇവിടെയുണ്ട്. എന്നാൽ, 2000-ലെ ജനസംഖ്യാ കണെക്കെടുപ്പ് പ്രകാരം ലോലൻഡ് ലാവ, ഫു-തായ്, ബ്രൂ എന്നീ മൂന്ന് വിഭാഗങ്ങളെ മാത്രമാണ് അംഗീകൃത ഗോത്രവിഭാഗങ്ങളായി കണക്കാക്കിയിട്ടുള്ളത്. അഭിരുചികളിലും സംസ്കാരത്തിലും ഉള്ള ഈ ധാരാളിത്തംകൊണ്ടുതന്നെ ഇവിടം വൈവിദ്ധ്യമാർന്ന ഭക്ഷണ വിഭവങ്ങളുടെ കേന്ദ്രം കൂടിയാണ്.
ചരിത്രം.
പന്തീരായിരം വർഷങ്ങൾക്ക് മുൻപുതന്നെ ഈ പ്രദേശത്തിന്റെ ചരിത്രം ആരംഭിച്ചിട്ടുണ്ട് എന്ന് പൗരാണിക രേഖകൾ പറയുന്നുണ്ട്. പുരാതന ഇൻഡോ-ചൈനയിലെ ഒരു പ്രബല സാമ്രാജ്യമായിരുന്ന സിഖോട്ടാബോങ് രാജവംശത്തിന്റെ ആസ്ഥാനമായിരുന്നു ഈ പ്രദേശം. പിന്നീട്, ഏഴാം നൂറ്റാണ്ട് മുതൽ പത്താം നൂറ്റാണ്ട് വരെ ചമ്പ (സാമ്രാജ്യത്തിന്റെ അധീനതയിലായിരുന്നു സവണ്ണഖേത് പ്രവിശ്യ ഉൾപ്പെട്ട ഭൂവിഭാഗം. പിന്നീട് പതിമൂന്നാം നൂറ്റാണ്ട് വരെ ഖമേർ രാജവംശത്തിന്റെ കീഴിലും തുടർന്ന്, പതിനാലാം നൂറ്റാണ്ട് വരെ ലാനേ സാങ് രാജവംശത്തിന്റെ കീഴിലും ആയിരുന്നു. അതിനുശേഷം ഫ്രഞ്ച് അധീനതയിലായിരുന്ന ഈ പ്രദേശം പത്തൊൻപതാം നൂറ്റാണ്ടോടുകൂടിയാണ് വികസനത്തിന്റെ പാതയിലെത്തിയത്. പത്തൊൻപതാം നൂറ്റാണ്ടിന്റെ മധ്യത്തോടുകൂടി ഫ്രഞ്ച് അധീനതയിൽ നിന്നും മോചനം ആവശ്യപ്പെട്ട് ഇവിടെ പ്രക്ഷോഭങ്ങൾ ആരംഭിച്ചു. ഫ്രഞ്ച് -തായ് വിയറ്റ്‌നാം യുദ്ധങ്ങളെത്തുടർന്ന് ലക്ഷക്കണക്കിന് ജനങ്ങൾ കൊല്ലപ്പെടുകയുണ്ടായി.
സംരക്ഷിത മേഖലകൾ.
പ്രവിശ്യയുടെ തെക്ക് ഭാഗത്തായി കിടക്കുന്ന സെ ബാങ്ക് നൗയാൻ നാഷണൽ ബയോഡിവേഴ്സിറ്റി കോൺസെർവഷൻ ഏരിയ, തെക്ക്-കിഴക്ക് ഭാഗത്തായി കിടക്കുന്ന ഡോങ് ഫൗ വിങ് നാഷണൽ പ്രൊട്ടക്ടഡ് ഏരിയ, വടക്ക് ഭാഗത്തായി കിടക്കുന്ന ഫൗ സാങ് ഹി നാഷണൽ പ്രൊട്ടക്ടഡ് ഏരിയ എന്നീ സ്ഥലങ്ങളാണ് സംരക്ഷിത മേഖലകൾ.
ജില്ലകൾ.
കയ്സോനെ ഫോംവിഹാനെ (പഴയ പേര്: ഖന്തബൗളി), ഔതോംഫോൺ, അസഫങ്തോങ്, ഫിനെ, സെപോൺ, നൊങ്, തപാങ്തോങ്, സോങ്ഖോനെ, ചംഫോൺ, സൊന്നാബൗളി, സായ്ബുലി, വിലബുലി, അറ്റ്സഫോൺ, സായ്ഫങ്തോങ്, ഫലൻക്സെ എന്നീ 15 ജില്ലകളാണ് ഈ പ്രവിശ്യക്കുള്ളത്.
സെപോൺ ഖനി.
ലോകത്തിലെ ഏറ്റവും വലിയ സ്വർണ്ണ ഖനിയായ സെപോൺ ഖനി ഈ പ്രവിശ്യയിലാണ് സ്ഥിതി ചെയ്യുന്നത്. 7.65 ദശലക്ഷം സ്വർണ്ണം ഇവിടെയുണ്ടെന്നാണ് കണക്കാക്കുന്നത്.അതുപോലെത്തന്നെ ചെമ്പ് ഉൽപ്പാദനത്തിലും ഈ ഖനി മുൻപന്തിയിൽ തന്നെയാണ്. 2013 മുതൽ ഇവിടെ സ്വർണ്ണഖനനം നിർത്തിയിരിക്കുകയാണ്. പകരം, ചെമ്പുൽപ്പാദനത്തിൽ ശ്രദ്ധ കേന്ദ്രീകരിച്ചിരിക്കുകയാണ്.
ചിത്രശാല.
‍‍

</doc>
<doc id="392837" url="https://ml.wikipedia.org/wiki?curid=392837" title="സാവന്നഖേത്">
സാവന്നഖേത്



</doc>
<doc id="392838" url="https://ml.wikipedia.org/wiki?curid=392838" title="ഡിലിജാൻ ദേശീയോദ്യാനം">
ഡിലിജാൻ ദേശീയോദ്യാനം

 
ഡിലിജാൻ ദേശീയോദ്യാനം റിപ്പബ്ലിക് ഓഫ് അർമേനിയയിലെ 4 സംരക്ഷിത ദേശീയോദ്യാനങ്ങളിലൊന്നാണ്. 240 ചതുരശ്ര കിലോമീറ്റർ വിസ്തൃതിയുള്ള ഈ പ്രദേശം, വടക്കു-കിഴക്കൻ അർമീനിയയിലെ താവ്ഷ് പ്രവിശ്യയിലാണ് സ്ഥിതി ചെയ്യുന്നത്. വനഭൂമികൾ, സമ്പന്നമായ ജൈവവൈവിധ്യങ്ങൾ, ഔഷധഗുണമുള്ള ധാതുജല നീരുറവകൾ, നൈസർഗ്ഗിക സാംസ്കാരിക സ്മാരകങ്ങൾ, കാൽനടയാത്രയുടെ വിപുലമായ ശ്രേണി എന്നിവയ്ക്ക് പേരുകേട്ടതാണ് ഈ ദേശീയോദ്യാനം.
ചരിത്രം.
ഡിലിജാൻ ദേശീയോദ്യാനം ഒരു സംസ്ഥാന റിസർവ് ആയി 2002 ലാണ് സ്ഥാപിതമായത്. 
ഭൂമിശാസ്ത്രം.
പാമ്പാക്, അരഗുനി, മിയാപർ, ഇജെവാൻ (കയേനി), ഹാലബ് എന്നീ പർവതനിരകളുടെ ചരിവുകളിൽ സമുദ്ര നിരപ്പിൽ നിന്ന് ഏകദേശം 1070 മുതൽ 2300 മീറ്റർ വരെ ഉയരത്തിലാണ് ഈ ദേശീയോദ്യാനം സ്ഥിതിചെയ്യുന്നത്. ഈ ഉയരത്തിനു മുകളിലുള്ള പർവത നിരകളിലെ ശാദ്വലപ്രദേശങ്ങൾ ദേശീയോദ്യാനത്തിൽ ഉൾപ്പെടുന്നില്ല. അഘ്‍സ്റ്റേവ് നദിയും അതിൻറെ പ്രധാന പോഷക നദികളായ ഹോവജർ, ഷ്‍റ്റോഘാനജർ, ബൽഡൻ, ഹഘാർട്സിൻ, ഗെറ്റിക് എന്നിവയും ദേശീയോദ്യാനത്തിനുള്ളിലൂടെ ഒഴുകുന്നു. പാർസ് ലിച്ച് (ക്ലിയർ ലേക്), റ്റ്‍സ്‍ർകാലിച്ച് (ലീച്ച് തടാകം), മറ്റ് ചെറു തടാകങ്ങൾ എന്നിവയും ഇവിടെ സ്ഥിതിചെയ്യുന്നു. 
സസ്യജാലം.
ഡിലിജാൻ ദേശീയോദ്യാനത്തിൽ കാണപ്പെടുന്ന സസ്യജാലങ്ങൾ 902 ഇനങ്ങളിലുള്ള വാസ്കുലർ സസ്യങ്ങൾ, ലിക്കോപോഡിയം (1 ഇനം), ഹോർസ്-ടെയിൽസ് (1 ഇനം), പന്നൽ (12 ഇനങ്ങൾ), ജിംനോസ്പെംസ് (7 ഇനങ്ങൾ), ആൻജിയോസ്പെംസ് (881 ഇനങ്ങൾ) എന്നിവയാണ്.  ഈ പ്രദേശത്ത് ഏതാണ്ട് 40 അപൂർവ്വയിനം സസ്യവർഗ്ഗങ്ങൾ നിലനിൽക്കുന്നു. 29 ഇനം സസ്യവർഗ്ഗങ്ങൾ അർമേനിയയുടെ വംശനാശ ഭീഷണിയിലുള്ള റെഡ് ബുക്കിലും 4 എണ്ണം സോവിയറ്റ് യൂണിയൻറെ വംശനാശഭീഷണിയുളള ഇനങ്ങളുടെ റെഡ് ഡാറ്റാ ബുക്കിലും രേഖപ്പെടുത്തിയിരിക്കുന്നവയാണ്.
ജന്തുജാലം.
ഈ ദേശീയോദ്യാനം ജന്തുവർഗ്ഗങ്ങളാൽ സമ്പന്നമാണ്. ഏകദേശം 800 ഇനം വണ്ടുകൾ, കൂടാതെ വിവിധയിനം ഉരഗങ്ങളെയും (അണലി - വിപേറ ലെബറ്റീന, അർമേനിയൻ, ഡാഹ്‍ൽ പല്ലികൾ - ഡരേവ്സ്കിയ അർമ്മനിയാക്ക, ഡി. ഡാഹ്‍ലി തുടങ്ങിയവ), ഉഭയജീവികൾ (ലേക്ക് ഫ്രോഗ് - റാണ റിഡിബുൻഡ, പച്ച പോക്കാന്തവള - ബുഫൊ വിരിഡിസ് മുതലായവ. ), മത്സ്യം (ട്രൗട്ട് - സാൽമോ ഫാരിയോ, ബാർബെൽ അല്ലെങ്കിൽ കുറ ബെഗ്‍ലൌ - ബാർബസ് ലാസെർട്ടാസിറി മുതലായവ). ഈ ദേശീയോദ്യാനത്തിൽ പക്ഷികളും ധാരാളമായിട്ടുണ്ട്. ബ്ലാക്ക് ഗ്രൌസ് (ടെട്രാവോ മ്ലോകോസീവിക്സി), സ്വർണ്ണപ്പരുന്ത് (അക്വില ക്രിസായെറ്റോസ്) ബിയാർഡ് ഈഗിൾ (ഗിപായെറ്റെസ് ബാർബറ്റസ് ഔറ്യൂസ്), കാസ്പിയൻ സ്നോകോക്ക് (ടെട്രാവോഗാല്ലസ് കാസ്പിയസ്) തുടങ്ങി ഏകദേശം 150 ഇനം പക്ഷികളാണ് ഇവയിൽ മുഖ്യമായിട്ടുള്ളത്.
40 ഇനങ്ങളിലധികം സസ്തനജീവികൾ ഈ ദേശീയ ഉദ്യാനത്തിൽ രേഖപ്പെടുത്തിയിട്ടുണ്ട്. ഇതിൽ ചുവന്ന മാൻ (സെർവസ് എലാഫസ്), ബ്രൌൺ കരടി (ഉർസസ് ആർക്ടോസ്), കുറുക്കന്, ലിൻക്സ്, ചെന്നായ, കാട്ടുപന്നി, കാട്ടുപൂച്ച (ഫെലിസ് സിൽവെസ്റ്റ്രിസ്), റോ (ഒരുതരം മാൻ), ബാഡ്ജർ (മെലെസ് മെലസ്), അണ്ണാൻ തുടങ്ങിയവ ഉൾപ്പെടുന്നു. ദേശീയോദ്യാനത്തിൻറെ ആകെയുള്ള പ്രദേശം 3 പ്രാദേശിക മേഖലകളായി തരം തിരിച്ചിരിക്കുന്നു: സംരക്ഷിത മേഖല, വിനോദമേഖല, സാമ്പത്തിക മേഖല എന്നിങ്ങനെ. സംരക്ഷിത മേഖലയിൽ പ്രകൃതിശാസ്ത്രപരമായ സാസ്കാരിക സന്തുലനത്തെ തടസ്സപ്പെടുത്താൻ സാധ്യതയുള്ള പ്രവർത്തനങ്ങളോ ശാസ്ത്രീയ സാംസ്കാരിക താൽപര്യങ്ങളോടെ സംരക്ഷിക്കപ്പെടുന്ന സ്മാരകങ്ങളുടെ അതിജീവനം അപകടത്തിലാക്കുന്നതോ ആയ എല്ലാ പ്രവർത്തനങ്ങളും നിരോധിച്ചിരിക്കുന്നു. ഇവിടുത്തെ മനുഷ്യൻറെ പ്രവർത്തനങ്ങൾ ശാസ്ത്ര ഗവേഷണത്തിലും ടൂറിസത്തിലും മാത്രമായാണ് ഒതുങ്ങുന്നത്. ദേശീയോദ്യാനത്തിൻറെ നിയന്ത്രണാധികാരമുള്ള ഏക ഏജൻസി റിപ്പബ്ലിക്ക് ഓഫ് അർമേനിയ പരിസ്ഥിതി സംരക്ഷണ മന്ത്രാലയം മാത്രമാണ്.
സാംസ്കാരിക സ്മാരകങ്ങൾ.
ഡിലിജാൻ ദേശീയ ഉദ്യാനത്തിലെ ഏറ്റവും പ്രധാനപ്പെട്ട സാംസ്കാരിക സ്മാരകങ്ങൾ ഹഘാർട്‍സിൻ മൊണാസ്ട്രി (10-13 നൂറ്റാണ്ട്), ഗൊഷവാങ്ക് മൊണാസ്ട്രി (12-13 നൂറ്റാണ്ട്), ജുഖ്‍താക്ക് വാങ്ക് (11-13 നൂറ്റാണ്ട്), മറ്റോസവാങ്ക് മോണാസ്ട്രി (10-13 നൂറ്റാണ്ട്), അഖ്‍നാബാറ്റ് പള്ളി (11 ആം നൂറ്റാണ്ട്) എന്നിവയാണ്.

</doc>
<doc id="392839" url="https://ml.wikipedia.org/wiki?curid=392839" title="Savannakhet">
Savannakhet



</doc>
<doc id="392842" url="https://ml.wikipedia.org/wiki?curid=392842" title="കുൻലുൻ പർവ്വതനിര">
കുൻലുൻ പർവ്വതനിര



</doc>
<doc id="392849" url="https://ml.wikipedia.org/wiki?curid=392849" title="ഷരിൻ കാന്യൻ">
ഷരിൻ കാന്യൻ

ഷരിൻ കാന്യൻ (ചരിൻ എന്നും അറിയപ്പെടുന്നു) കസാഖ്‍സ്ഥാനിലെ ഷരിൻ നദിയിൽ അൽമാറ്റിയിൽനിന്ന് ഏകദേശം 200 കിലോമീറ്റർ (120 മൈൽ) കിഴക്കായി സ്ഥിതിചെയ്യുന്ന ഒരു മലയിടുക്കാണ്. ഇത് ചൈനയുടെ അതിർത്തിയോട് ചേർന്നാണ് നിലനിൽക്കുന്നത്. മലയിടുക്ക് 80 മുതൽ 90 കിലോമീറ്റർ വരെ (50 മുതൽ 56 മൈൽ) വരെ ദൈർഘ്യമുള്ളതാണ്. ഷരിൻ നദിയുടെ താഴ്വാരത്താണ് ഇത് സ്ഥിതി ചെയ്യുന്നത്. ചാരിൻ ദേശീയോദ്യാനത്തിൻറെ ഭാഗമാണ് ഇത്. 2004 ഫെബ്രുവരി 23 ന് സ്ഥാപിതമായ ഈ ദേശീയോദ്യാനം അൽമാട്ടി പ്രവിശ്യയിലെ ഉയ്‍ഗർ ജില്ല, റൈംബെക്ക് ജില്ല, എൻബെൿഷികസാഖ് ജില്ല എന്നിവയുടെ പ്രദേശത്തിനള്ളിലായാണ് സ്ഥിതിചെയ്യുന്നത്. സഹസ്രാബ്ദങ്ങളായുള്ള കാലാവസ്ഥയുടെ പ്രഹരത്താൽ മലയിടുക്ക് വ്യത്യസ്ത ആകൃതികളും വലിപ്പവും വർണ്ണാഭമായ രൂപങ്ങളും കൈവരിച്ചിട്ടുണ്ട്. ഗ്രാൻഡ് കാന്യോണേക്കാൾ വളരെ ചെറുതാണെങ്കിലും, ഇത് അതേപോലെതന്നെ വളരെ മികച്ചതാണെന്ന് വിശേഷിപ്പിക്കപ്പെട്ടിരിക്കുന്നു.
മലയിടുക്കിലെ ഒരു ഭാഗം അതിലെ അസാധാരണമായ പാറകളുടെ രീപീകരണത്താൽ, "വാലി ഓഫ് കാസിൽസ്" ("Dolina Zamkov") എന്നു വിളിക്കപ്പെടുന്നു. അതിൻറെ ആകെ നീളം 3 കിലോ മീറ്ററും (1.9 മൈൽ) അഗാധത 100 മീറ്ററുമാണ് (330 അടി).
പദോത്‌പത്തി.
ഈ പ്രദേശത്തുകൂടി ഒഴുകുന്ന ഷരിൻ നദിയുടെ പേര് ആഷ്‍ മരങ്ങൾക്കുള്ള ("Fraxinus)" ഉയ്‍ഖർ പദമായ "ഷരിൻ" എന്നതിൽനിന്നാണെന്നു ചില പണ്ഡിതന്മാർ അനുമാനിക്കുന്നു. ഇതിൻറെ മറ്റൊരു വ്യാഖ്യാനം, കിഴുക്കാന്തൂക്ക്‌ എന്നർത്ഥം വരുന്ന ടർക്കിക്ക് മൂലപദമായ 'ചാർ' എന്നതിൽ നിന്ന് ഉരുത്തിരിഞ്ഞതാണെന്നാണ്. ഇവിടെ ആഷ് മരങ്ങൾ നിലനിൽക്കുന്നതിനാലും പ്രദേശം കിഴുക്കാംതൂക്കായി നിലകൊള്ളുന്നതിനാലും ഈ രണ്ട് വ്യാഖ്യാനങ്ങളും ഈ പ്രദേശത്തിൻറെ ഭൂപ്രകൃതിക്ക് നന്നായി ഇണങ്ങുന്നതാണ്.
പ്രത്യേകതകൾ.
മലയിടുക്കു രൂപപ്പെട്ടിരിക്കുന്നത് വടക്കൻ പ്രദേശത്തേയ്ക്കു അതിശീഘ്രമൊഴുകുന്ന 80 കിലോമീറ്റർ (50 മൈൽ) നീളമുള്ള (90 കിലോമീറ്റർ അല്ലെങ്കിൽ 56 മൈൽ എന്നും പറയപ്പെടുന്നു) ചരിൻ നദീതടത്തിനു സമാന്തരമായിട്ടാണ്. 393 കിലോമീറ്റർ (244 മൈൽ) ആകെ നീളമുള്ള ചരിൻ നദി, ഇലി നദിയുടെ ഒരു പോഷകനദിയാണ്. നദി ഉത്ഭവിക്കുന്നത് ടിയാൻ ഷാൻ പർവതനിരകളിൽ ("സ്വർഗീയ മലനിരകൾ") എന്നർത്ഥം) നിന്നാണ്. അവിടെനിന്ന് അൽമാട്ടിയ്ക്കു കിഴക്ക് ഭാഗത്തുള്ള അർദ്ധ മരുഭൂമിയിലേയ്ക്കു പരന്നൊഴുകുന്നു. ചില ഭാഗങ്ങളിൽ ഈ ഗിരികന്ദരം ആഴത്തിൽ വരെ എത്തുന്നുണ്ട്.
മലയിടുക്കിൻറ ഭൗമശാസ്ത്രപരമായ രൂപീകരണം, ചുവന്നനിറത്തിലുള്ള അവസാദ മണൽക്കല്ലുകളാണ്. ഇത് ഒരു 'അറ്റ്‍മോഗെനിക്' പ്രക്രിയയാൽ (അഗ്നിപർവതീയ നീരാവിയിൽ നിന്ന് നിക്ഷേപിക്കപ്പെട്ടതോ, കാറ്റിൻറെ പ്രവർത്തനമോ, കാലാവസ്ഥാ വ്യതിയാനത്താലെ സാന്ദ്രീകരണം സംഭവിച്ചത്) വെള്ളം, കാറ്റിൻറെ പ്രതിപ്രവർത്തനത്താലുള്ള ദ്രവീകരണം എന്നിവയാൽ വിചിത്രവും വർണ്ണാഭവുമായ കൊത്തുപണികൾക്കു സമാനമായ രൂപപ്പെടലുകൾക്കു വിധേയമായതുമാണ്.[""] 
ഗിരികന്ദരത്തിലേയ്ക്കുള്ള പ്രവേശനം, അൽമാട്ടിയിൽ നിന്ന് കിഴക്കു ഭാഗത്തേയ്ക്കു പോകുന്ന പ്രധാന റോഡിലൂടെയാണ്. ഇത് 190 കി.മീ (120 മൈൽ) അകലെ, ചിലിക്, ബെയ്‍സീറ്റ്, കോക്ൿപെക്ക് എന്നീ ചെറിയ ഗ്രാമങ്ങളിലൂടെ കടന്നുപോകുന്നു. ഇവിടെ നിന്ന് 9 കിലോമീറ്റർ (5.6 മൈൽ) അകലെയുള്ള ഗിരികന്ദരത്തിൻറെ പാർക്കിങ് സ്ഥലത്തേക്ക്, ഒരു കൈചൂണ്ടിപ്പലകയുള്ള റോഡ്, ഷാരിൻ (അല്ലെങ്കിൽ ചാറിൻ) ദേശീയോദ്യാനം വഴി കടന്നുപോകുന്നു. പാർക്കിങ് സ്ഥലത്തുനിന്നുള്ള ഒരു മാർഗ്ഗം ഗിരികന്ദരത്തിലേയ്ക്കു നയിക്കുന്നു. പാർക്കിംഗ് സ്ഥലത്തു നിന്ന് 1 കിലോമീറ്റർ (0.62 മൈൽ) നീളമുള്ള മറ്റൊരു പാത, ഗിരികന്ദരത്തിൻറെ കൂടുതൽ നയനാനന്ദകരമായ കാഴ്‍ച്ച നൽകുന്ന മറ്റൊരു പ്രദേശത്തേയ്ക്കു നയിക്കുന്നു. വൈറ്റ് വാട്ടർ റാഫ്‍റ്റിംഗ്, കനോയിംഗ് എന്നിവയാണ് ഇവിടത്തെ പ്രധാന സാഹസിക വിനോദങ്ങൾ. മീൻപിടുത്തതിനും യഥേഷ്ടം അവസരങ്ങളുണ്ട്. "നേക്കഡ് ഉസ്മാൻ"എന്ന പ്രാദേശിക മത്സ്യത്തെ നദിയിൽ പിടിക്കുന്നതാണ്.
ഗിരികന്ദരത്തിൻ വീണ്ടും താഴേയ്ക്കുള്ള ഭാഗം "റെഡ് കാന്യോൺ" അല്ലെങ്കിൽ "വാലി ഓഫ് കാസിൽസ്" എന്നറിയപ്പെടുന്ന താഴ്വരയുടെ ഒരു വരണ്ട മേഖലയാണ്. ഏതാണ്ട് ഒരു കിലോമീറ്റർ ദൈർഘ്യമുള്ളതും വരെ ആഴവുമുള്ളതാണിത്. ഈ ഗിരികന്ദരത്തിൻറെ താഴ്‍ന്ന ഭാഗത്ത് സ്വാഭാവികമായ ചുവന്ന മണൽക്കല്ലുകളാൽ അതിർവിരിച്ച ഒരു മാർഗ്ഗം നിലനിൽക്കുന്നു.

</doc>
<doc id="392858" url="https://ml.wikipedia.org/wiki?curid=392858" title="Maccabean Revolt">
Maccabean Revolt



</doc>
<doc id="392859" url="https://ml.wikipedia.org/wiki?curid=392859" title="I3 (window manager)">
I3 (window manager)



</doc>
<doc id="392860" url="https://ml.wikipedia.org/wiki?curid=392860" title="അലാ അർച്ച ദേശീയോദ്യാനം">
അലാ അർച്ച ദേശീയോദ്യാനം

 
അലാ അർച്ച ദേശീയോദ്യാനം, 1976 ൽ സ്ഥാപിതമായതു കിർഗിസ്ഥാനിലെ ടിയാൻ ഷാൻ പർവ്വതനിരകളിൽ സ്ഥിതിചെയ്യുന്നതുമായ ഒരു ആൽപിൻ ദേശീയോദ്യാനമാണ്. തലസ്ഥാനമായ ബിഷ്കെക്കിന് ഏകദേശം 40 കിലോമീറ്റർ തെക്കുമാറിയാണ് ഈ ദേശീയോദ്യാനം സ്ഥിതിചെയ്യുന്നത്. അല-ആർച്ച നദിയിലെ മലയിടുക്കും, ചുറ്റുപാടുമുള്ള പർവതങ്ങളും ഉൾപ്പെടുന്ന ഈ ദേശീയോദ്യാനം, വാരാന്ത്യ ഉല്ലാസയാത്രക്കാർ, കാൽനടയാത്രക്കാർ, കുതിര സവാരിക്കാർ, സ്കീയർമാർ, പർവ്വതാരോഹകർ തുടങ്ങി മഞ്ഞും പാറകളും ഇടകലർ‌ന്ന വഴിയിലൂടെയുള്ള സാഹസകത ഇഷ്ടപ്പെടുന്നവർക്കെല്ലാം പ്രിയങ്കരമായ ലക്ഷ്യസ്ഥാനമാണ്. ദേശീയോദ്യാനം വർഷം മുഴുവൻ തുറന്നു പ്രവർത്തിക്കുന്നുണ്ടെങ്കിലും ഏറ്റവും ജനത്തിരക്ക് അനുഭവപ്പെടുന്നത് വേനൽക്കാലത്തിൻറെ അവസാനവും ശൈത്യകാലത്തിൻറെ ആരംഭത്തിലുമാണ്. ഓരോ വർഷവും മെയ് 1 ന് ഇവിടെനടക്കുന്ന ആല്പിനാടാ ഉത്സവകാലത്ത് താഴ്വരയിൽ നൂറുകണക്കിന് ആളുകൾ തമ്പടിക്കുകയും കോംസോമോളെറ്റ്സ് കൊടുമുടി കയറുകയും ചെയ്യുന്നു.
ദേശീയോദ്യാനത്തിൻറെ പേരിനു നിദാനമായ "ആർച്ച" എന്ന പദം ഈ മേഖലയിൽ പലവർണ്ണങ്ങളിൽ കാണപ്പെടുന്നതായ ഒരുതരം ജൂണിപ്പർ മരങ്ങൾക്ക് കിർഗിസിൽ പറയുന്ന പേരാണ്. ഇത് കിർഗിസ് ജനത പരമ്പരാഗതമായി പ്രത്യേക ആദരവോടെ കാണുന്നതും ഇതിൻറെ തടി കത്തിക്കുമ്പോഴുള്ള പുക ദുർഭൂതങ്ങളെ നീക്കിക്കളയുന്നതിനുവേണ്ടി ഉപയോഗിക്കുന്നതുമാണ്. എന്നിരുന്നാലും, ആർച്ച വീടിനു സമീപം നട്ടുവളർത്താറില്ല. കാരണം, അത് അടുത്തുള്ള ജീവിക്കുന്ന മനുഷ്യരിൽ നിന്നുള്ള ഊർജ്ജത്തെ ക്രമേണ ചോർത്തിയെടുക്കുമെന്നു വിശ്വസിക്കപ്പെടുന്നു.
200 ചതുരശ്ര കിലോമീറ്റർ പ്രദേശത്തു വ്യാപിച്ചുകിടക്കുന്ന ഈ ദേശീയോദ്യാനത്തിൻറെ ഉയരം, പ്രവേശന കവാടത്തിൽ 1500 മീറ്ററിൽ തുടങ്ങി 4,895 മീറ്റർ ഉയരത്തിലുള്ള പീക്ക് സെമെനോവ ടിയാൻ ഷാൻസ്കിയിലേക്ക് എത്തുന്നു. ഇത് ടിയാൻ ഷാനിലെ കിർഗിസ് അലാ-ടൌ റേഞ്ചിലെ ഏറ്റവും ഉയർന്ന കൊടുമുടിയാണ്. ദേശീയോദ്യാനത്തിനുള്ളിലായി ഏകദേശം 20 ലധികം ചെറതും വലുതുമായ ഹിമാനികളും 50 ഓളം കൊടുമുടികളും ഉണ്ട്. രണ്ട് ചെറിയ നദികളായ അഡിജിൻ, അക്-സായി തുടങ്ങിയവ ഈ ഹിമാനികളിൽനിന്ന് ഉരുകിയൊഴുകുന്ന വെള്ളത്തിൽ നിന്നാണ് ഉദ്ഭവിക്കുന്നത്. വെള്ളച്ചാട്ടങ്ങൾ, ധാരാളം ട്രൗട്ട് മത്സ്യങ്ങൾ നിറഞ്ഞ അരുവികൾ, അതിമനോഹരമായ മരങ്ങൾ നിറഞ്ഞ താഴ്വരകൾ എന്നിവയാൽ സമൃദ്ധമാണ് അഡ്‍ജിൻ മലയിടുക്ക്. 
അമു ദാര്യ ട്രൌട്ടിനെക്കുറിച്ച് പഠിക്കാനായി കാർഗെ-ബുലക് നദിയിൽ ഒരു ചെറിയ റിസർവോയർ നിർമ്മിക്കപ്പെട്ടിരിക്കുന്നു. 2,500 മീറ്റർ ഉയരമുള്ള ആൽപൈൻ പുൽമൈതാനങ്ങളിലും മഞ്ഞുപാടങ്ങളിലും വളരെ അപൂർവ്വമായി ഹിമപ്പുലികൾ (കിർഗിസ് ഭാഷയിൽ: "ilbirs") കാണപ്പെടുന്നു. മറ്റു പ്രധാന വന്യജീവികളിൽ കാട്ടാടുകൾ, റോ മാനുകൾ ("Capreolus capreolus"), നിലയണ്ണാൻ എന്നിവയാണുള്ളത്. ക്രോക്കസ് അലാറ്റവിക്കസ് ഉൾപ്പെടെയുള്ള നിരവധി സസ്യങ്ങൾ ഈ ദേശീയോദ്യാനത്തിലുണ്ട്. ദേശീയോദ്യാനത്തിലേയ്ക്കുള്ള പ്രവേശനത്തിനു നാമമാത്രമായി ഫീസ് ഏർപ്പെടുത്തിയിരിക്കുന്നു. പ്രവേശനകവാടത്തിന് അകലെയായി പുതുതായി പുനരുദ്ധാരണം ചെയ്ത ഒരു ലോഡ്ജ് ഉൾപ്പെടെയുള്ള കെട്ടിടങ്ങൾ നിലനിൽക്കുന്ന പ്രദേശത്തേയ്ക്ക 12 കി.മീ. നീളത്തിലുള്ള പാത തുടരുന്നു. 
റോഡിന്റെ അവസാന ഭാഗത്തായി, ഇടതുവശത്തായി (കിഴക്ക്) ഉയരത്തിലേയ്ക്ക് അക്-സായി ഹിമാനിയിലേയക്കു നയിക്കുന്ന ഒരു വഴിത്താര നിലനിൽക്കുന്നു. ഇവിടെ കാണപ്പെടുന്ന അവശിഷ്ടങ്ങൾ, സോവിയറ്റ് കാലഘട്ടത്തിൽ നിലനിന്നിരുന്ന ഉയർന്ന നിലവാരമുള്ള പർവ്വതാരോഹണ താവളത്തെ സൂചിപ്പിക്കുന്നു. ക്ലൈംബിംഗ് അടിസ്ഥാനത്തിൽ പാർക്കിനുള്ളിലെസൂചിപ്പിക്കുന്ന അ-സായ് ഗ്ലേസിയർ ആണ്. കോറോണ (4860 മീറ്റർ), ഫ്രീ കൊറിയ (4740 മീറ്റർ) ഉൾപ്പെടെയുള്ള ഈ മേഖലയിലെ പ്രധാന കൊടുമുടികൾ അക്-സായി ഹിമാനിയിൽ നിന്നാണ് ഉയരത്തിലേയ്ക് പോകുന്നത്. അലഹ അർച്ച താഴ്വരയുടെ പടിഞ്ഞാറ്, അഡെഗെൻ താഴ്വരയിലേക്കു നയിക്കുന്ന ഒരു വഴിത്താരയാണ്. അവിടെ പർവ്വതാരോഹകരുടെ ഒരു സെമിത്തേരി സ്ഥിതിചെയ്യുന്നു. മൂന്നാമത്തെ പ്രധാന വഴിത്താര അലാ-അർച്ച താഴ്വരയുടെ കേന്ദ്രഭാഗത്തേയ്ക്കു നീളുന്ന 10 കിലോമീറ്റർ ദൂരമുള്ളതും, പഴക്കമുള്ളതും ഇപ്പോൾ ഉപേക്ഷിച്ചതുമായ ഒരു സ്കീയിംഗ് മേഖല, മറ്റ് അനവധി 4000 മീറ്റർവരെ ഉയരമുള്ള കൊടുമുടികൾ എന്നിവ സ്ഥിതിചെയ്യുന്ന ഭാഗത്തേയ്ക്കും നയിക്കുന്നതുമാണ്.

</doc>
<doc id="392863" url="https://ml.wikipedia.org/wiki?curid=392863" title="സെവാൻ തടാകം">
സെവാൻ തടാകം

സെവാൻ തടാകം (Armenian: , "Sevana lič̣") അർമേനിയയിലെയും കോക്കസസ് മേഖലയിലാകെയുമുള്ള ഏറ്റവും വലിയ തടാകമാണ്. ഇത് യൂറേഷ്യയിലെ ഏറ്റവും ഉയരത്തിലുള്ളതും (ആൽപൈൻ) ഏറ്റവും വലിപ്പമുള്ളതുമായ ശുദ്ധജല തടാകങ്ങളിൽ ഒന്നാണ്. ഈ തടാകം സമുദ്രനിരപ്പിൽ നിന്ന് 1,900 മീറ്റർ (6,234 അടി) ഉയരത്തിൽ ഗെഖാർകുനിക് പ്രവിശ്യയിലാണ് സ്ഥിതി ചെയ്യുന്നത്. തടാകത്തിൻറെ ആകെ ഉപരിതല വിസ്തീർണ്ണം ഏകദേശം 5,000 കി.മീ2 (1,900 ചതുരശ്ര മൈൽ) ആണ്. ഇത് അർമേനിയയുടെ ആകെ ഭൂപ്രദേശത്തിൻറെ 1/6 ആണ്.
ടൂറിസം.
ബീച്ചുകൾ.
അർമീനിയയിലെ ആകെയുള്ള ബീച്ചുകൾ സെവാൻ‌ തടാകത്തിലുള്ളതാണ്. അർമേനിയക്കാരുടെ പ്രശസ്ത ടൂറിസ്റ്റ് സങ്കേതമാണിത്. കടൽ ഇല്ലാതെ ചുറ്റും മറ്റു സ്ഥലങ്ങളാൽ വലയം ചെയ്യപ്പെട്ട രാജ്യമായ അർമേനിയയ്ക്ക് സെവാനിലെ ബീച്ചുകൾ തനതായ ഒരു അനുഭവം പ്രദാനം ചെയ്യുന്നു. ഹോട്ടലുകളോട് ചേർന്നുള്ള ചില ബീച്ചുകൾ സാധാരണയായി സ്വകാര്യവൽക്കരിക്കപ്പെട്ടിരിക്കുന്നതാണ്. ഈ തടാകത്തിനു സമാന്തരമായി നിരവധി ബീച്ചുകൾ നിലനിൽക്കുന്നു. ഇവയിൽ ഏറ്റവും ജനപ്രീതിയുള്ളവ, വടക്കൻ കരയിൽ ഏകദേശം 2.5 കി.മീ. (1 1/2 മൈൽ) നീളത്തിൽ നീണ്ടു കിടക്കുന്നതും ഉപദ്വീപിൽ നിന്ന് വടക്കു പടിഞ്ഞാറായി സ്ഥിതിചെയ്യുന്നവയുമാണ്. റിസോർട്ടുകളി‍ൽ ഹർസ്‍നഗർ ഹോട്ടൽ, ബെസ്റ്റ് വെസ്റ്റേൺ ബൊഹീമിയൻ റിസോർട്ട്, ചെറിയ സൌകര്യങ്ങളുളള നിരവധി റിസോർട്ടുകൾ എന്നിവ ഉൾപ്പെടുന്നു.
താത്പര്യമുണർത്തുന്ന സ്ഥലങ്ങൾ.
ഇരുപതാം നൂറ്റാണ്ടിന്റെ മധ്യം വരെ ഒരു ദ്വീപായിരുന്ന ഈ ഉപദ്വീപിൽ സ്ഥിതി ചെയ്യുന്ന ഏറ്റവും പ്രസിദ്ധമായ സാംസ്കാരിക സ്മാരകം സെവനാവാങ്ക് മൊണാസ്ട്രിയാണ്. പടിഞ്ഞാറൻ തീരത്തുള്ള മറ്റൊരു പ്രധാന ആശ്രമം ഹൈറാവാങ്കും വീണ്ടും തെക്കോട്ടു നീങ്ങിയാൽ നൊറാട്ടസ് ഗ്രാമവും അവിടെയുള്ള മൈതാനത്തു നിലനിൽക്കുന്ന "ഖച്ച്കാർ" (അർമേനിയൻ ക്രോസ് സ്റ്റോണുകൾ) അടങ്ങിയ ഒരു സെമിത്തേരിയുമാണ്. ഇവിടെ ഏകദേശം 900 ഖച്ച്കാറുകൾ നിലനിൽക്കുന്നു. തെക്കൻ തീരത്തെ നെർക്കിൻ ഗെറ്റാഷനിൽ കൂടുതൽ ഖച്ചുകാറുകൾ കണ്ടെത്തിയിട്ടുണ്ട്.
ജീവജാലങ്ങൾ.
മീൻ.
സെവാൻ ട്രൗട്ട് മത്സ്യം ("Salmo ischchan") തടാകത്തിൽ മാത്രം കണ്ടുവരുന്ന ഒരിനമാണ്. ചില എതിരാളികളായ ലേക്ക് ലഡോഗയിൽനിന്നുള്ള കോമൺ വൈറ്റ് ഫിഷ് ("Coregonus lavaretus"), ഗോൾഡ് ഫിഷ് ("Carrasius auratus") ക്രേഫിഷ് ("") തുടങ്ങിയ മത്സ്യങ്ങളുടെ തടാകത്തിലെ പ്രവേശനം കാരണമായി ഈ ഇനം മത്സ്യം ഇപ്പോൾ വംശനാശഭീഷണി നേരിടുന്നുണ്ട്. സെവൻ ട്രൌട്ട് മത്സ്യത്തിന് അതിന്റെ "തനതു" തടാകത്തിൽ വംശനാശം സംഭവിക്കുമെങ്കിൽക്കൂടി, അത് 1970-കളിൽ ഇസ്സിക്-കുൽ തടാകത്തിൽ (കിർഗിസ്ഥാന്) അവ പുനരവതരിപ്പിക്കപ്പെട്ടതിനാൽ വംശനാശഭീഷണിയെ അതിജീവിക്കുമെന്ന് വിശ്വസിക്കപ്പെടുന്നു. മനുഷ്യൻറെ അനിയന്ത്രിതമായ കടന്നുകയറ്റത്തിൻറെ ആഘാതത്താൽ തടാകത്തിൻറെ എല്ലാ ജൈവ ഘടകങ്ങളിലും മാറ്റങ്ങൾ സംഭവിച്ചുകൊണ്ടിരിക്കുന്നു. ബാക്ടീരിയ, ബെൻതോസ്, നാടൻമത്സ്യം എന്നിവയും പരിസ്ഥി ആഘാതത്തിൽ ഉൾപ്പെടുന്നു.
പക്ഷികൾ.
തടാകത്തിലെയും പരിസരങ്ങളിലെയും പക്ഷിസമ്പത്ത് ഏകദേശം 200-ൽ പരം ഇനങ്ങളാണ്, അതിൽ 95 ഇനം ഇവിടെത്തന്നെ വംശവർദ്ധനവുനടത്തുന്നവയുമാണ്. 4000-5000 ജോഡികളുള്ള അർമേനിയൻ ഗില്ലിൻറെ (Larus armenicus) ഒരു പ്രധാന പ്രജനനകേന്ദ്രമാണ് ഈ തടാകം.
മറ്റിനങ്ങൾ.
വേട്ടയാടലും ആവാസവ്യവസ്ഥയുടെ നഷ്ടവും മൂലം മൂഫ്ലോണുകളുടെ ("Ovis orientalis") (ഒരിനം കാട്ടാട്) ഒരു സംഖ്യ ക്രമാതീതമായി കുറഞ്ഞുവരുന്നു. സെവൻ ലേക്കിലെ മത്സ്യസമ്പത്തിൻറെ 30% ഉണ്ടായിരുന്ന സെവൻ ട്രൗട്ട് ഏതാണ്ട് അപ്രത്യക്ഷമായിരിക്കുന്നു. അർമേനിയൻ പുള്ളിപ്പുലി അല്ലെങ്കിൽ പാൻഥർ (പാന്തേറ പർഡസ് തുല്ലാനിയസ്) തടാകത്തിലെ വംശനാശഭീഷണിയുള്ള മറ്റൊരു സന്ദർശകൻ അർമേനിയൻ പുള്ളിപ്പുലിയാണ് ("Panthera pardus tullianus").

</doc>
<doc id="392864" url="https://ml.wikipedia.org/wiki?curid=392864" title="അപ്പാനി ശരത്">
അപ്പാനി ശരത്

മലയാള ചലച്ചിത്രവേദിയിലെ ശ്രദ്ധേയനായ ഒരു പുതുമുഖനടനാണ് അപ്പാനി ശരത്.. ലിജോ ജോസ് പെല്ലിശ്ശേരി സംവിധാനം ചെയ്ത അങ്കമാലി ഡയറീസ് എന്ന ആദ്യ സിനിമയിലെ അപ്പാനി രവി എന്ന കഥാപാത്രത്തെ ഗംഭീരമാക്കിയതുകൊണ്ട് ശരത് കുമാറിനെ അപ്പാനി രവി എന്ന് വിളിക്കുന്നു. അംഗമാലി ഡയറിക്ക് ശേഷം ലാൽജോസിന്റെ സംവിധാനത്തിൽ എത്തിയ വെളിപാടിന്റെ പുസ്തകത്തിൽ ഫ്രാന്ക്ലിൻ എന്ന കഥാപാത്രത്തെ അവതരിപ്പിച്ചു. ചിത്രത്തിലെ ജിമിക്കി കമ്മൽ എന്ന ഗാനം സോഷ്യൽ മീഡിയയിൽ പ്രശസ്തമായിരുന്നു. പിന്നീട് ജിജോ ആന്റണിയുടെ സംവിധാനത്തിൽ എത്തിയ പോക്കിരി സൈമൺ സന്തോഷ്‌ നായരുടെ സംവിധാനം ചെയ്യുന്ന സച്ചിൻ എന്ന ചിത്രത്തിലും അഭിനയിച്ചു. തമിഴ് സിനിമാതാരം വിശാലിന്റെ സണ്ടകോഴി എന്ന ചിത്രത്തിന്റെ രണ്ടാം ഭാഗത്തിലൂടെ ശരത് തമിഴ് സിനിമാലോകത്തേക്ക് പ്രവേശിച്ചു കഴിഞ്ഞു.
റഫറൻസുകൾ.
&lt;templatestyles src="Reflist/styles.css" /&gt;

</doc>
<doc id="392869" url="https://ml.wikipedia.org/wiki?curid=392869" title="ആന്റണി വർഗീസ്‌">
ആന്റണി വർഗീസ്‌

മലയാള ചലച്ചിത്രവേദിയിലെ ഒരു നടനാണ് ആന്റണി വർഗീസ്‌.. ലിജോ ജോസ് പെല്ലിശ്ശേരി സംവിധാനം ചെയ്ത അങ്കമാലി ഡയറീസ് എന്നഅരങ്ങേറ്റ ചിത്രത്തിലൂടെ നായകനായി. പെപ്പെ എന്ന പേരിലും അറിയപ്പെടുന്നു. 
സ്വകാര്യ ജീവിതം.
കേരളത്തിലെ അങ്കമാലിയിൽ വർഗീസ് അൽഫോൻസ എന്നിവരുടെ മകനായി ആന്റണി വർഗീസ് ജനിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="392870" url="https://ml.wikipedia.org/wiki?curid=392870" title="സ്വാതന്ത്ര്യം അർദ്ധരാത്രിയിൽ (ചലച്ചിത്രം)">
സ്വാതന്ത്ര്യം അർദ്ധരാത്രിയിൽ (ചലച്ചിത്രം)

 
ആന്റണി വർഗീസിനെ നായകനാക്കി ടിനു പാപ്പച്ചൻ സംവിധാനം ചെയ്ത് 2018-ൽ പുറത്തിറങ്ങിയ മലയാള ചലച്ചിത്രമാണ് സ്വാതന്ത്ര്യം അർദ്ധരാത്രിയിൽ. ദിലീപ് കുര്യൻ ആണ് ചിത്രത്തിനു തിരക്കഥ രചിച്ചത്. "അംഗമാലി ഡയറിസിനു" ശേഷം ആന്റണി നായകകഥാപാത്രത്തിൽ എത്തുന്ന രണ്ടാമത്തെ ചിത്രം എന്ന പ്രത്യേകത കൂടി ഇതിനുണ്ട്. സംവിധായകനായ ബി. ഉണ്ണികൃഷ്ണനും ബി സി ജോഷിയും ചേർന്നാണ് ചിത്രം നിർമ്മിച്ചിരിക്കുന്നത്. ലിജോ ജോസ് പെല്ലിശ്ശേരി, ചെമ്പൻ വിനോദ് ജോസ്‌ എന്നിവരും ചിത്രത്തിന്റെ നിർമ്മാണത്തിൽ പങ്കു ചേർന്നു. കോട്ടയത്തെ ഒരു ഫിനാൻസ് കമ്പനി മാനേജർ ആയ ഒരു യുവാവിന്റെ കഥയാണ് ചിത്രം പറയുന്നത്. ഒരു രാത്രിയിൽ നടക്കുന്ന ഒരു സംഭവം, അതിനെ ചുറ്റി പറ്റി നടക്കുന്ന കാര്യങ്ങൾ എന്നിവയാണ് ചിത്രം ചർച്ച ചെയ്യുന്നത്. കോട്ടയം ആണ് പ്രധാന ലൊക്കേഷൻ, മംഗലാപുരം, ഓസ്ട്രേലിയ എന്നിവിടങ്ങളിലും സിനിമയുടെ ചിത്രീകരണം നടന്നു.. 2018 മാർച്ച് 31-ന് ചിത്രം പ്രദർശനത്തിനെത്തി.
നിർമ്മാണം.
ലിജോ ജോസ് പെല്ലിശ്ശേരിയുടെ സംവിധാനസഹായിയായിരുന്ന ടിനു പാപ്പച്ചൻ ആദ്യമായി സംവിധാനം ചെയ്യുന്ന ചലച്ചിത്രമാണ് "സ്വാതന്ത്ര്യം അർദ്ധരാത്രിയിൽ". ഒരു സബ് ജയിലിനെയും അതിനുള്ളിലെ തടവുകാരെയും ചുറ്റിപ്പറ്റിയാണ് ചിത്രത്തിന്റെ കഥ പുരോഗമിക്കുന്നത്. ജയിലിനുള്ളിലെ രംഗങ്ങൾ തിരുവനന്തപുരത്താണ് ചിത്രീകരിച്ചത്. രാത്രിയിലെ രംഗങ്ങൾ ചിത്രീകരിക്കുന്നതിനായി ജയിലിന്റെ ഒരു സെറ്റും നിർമ്മിച്ചിരുന്നു. ഗോകുൽ ദാസ് ആണ് ചിത്രത്തിന്റെ കലാസംവിധായകൻ.
അവലംബം.
&lt;templatestyles src="Reflist/styles.css" /&gt;

</doc>
<doc id="392871" url="https://ml.wikipedia.org/wiki?curid=392871" title="സ്വാതന്ത്ര്യം അർദ്ധരാത്രിയിൽ(സിനിമ)">
സ്വാതന്ത്ര്യം അർദ്ധരാത്രിയിൽ(സിനിമ)



</doc>
<doc id="392873" url="https://ml.wikipedia.org/wiki?curid=392873" title="സ്വാതന്ത്ര്യം അർദ്ധരാത്രിയിൽ (സിനിമ)">
സ്വാതന്ത്ര്യം അർദ്ധരാത്രിയിൽ (സിനിമ)



</doc>
<doc id="392874" url="https://ml.wikipedia.org/wiki?curid=392874" title="ഫെയറി മെഡോസ്">
ഫെയറി മെഡോസ്

ഫെയറി മെഡോസ്, ( "Märchenwiese", ″ഫെയറി ടെയിൽ മെഡോസ്″) ഔദ്യോഗികമായി ഇന്ത്യയുടേയും പാകിസ്താൻ അന്യായമായി കൈവശം വച്ചിരിക്കുന്നതുമായ ഗിൽജിത്-ബാൾട്ടിസ്താനിലെ ഡയമർ ജില്ലയിൽ സ്ഥിതിചെയ്യുന്നതും നംഗ പർവ്വതത്തിന്റെ ഒരു ബേസ് ക്യാമ്പ് സൈറ്റിൽ സ്ഥിതിചെയ്യുന്നതുമായ ഒരു പുൽമേടാണ്. ഇത് തദ്ദേശീയ വാസികളുടെയിടയിൽ ജൂട്ട് എന്നറിയപ്പെടുന്നു. സമുദ്രനിരപ്പിന് ഏകദേശം 3,300 മീറ്റർ ഉയരത്തിലുള്ള ഈ പുൽമേട് നംഗ പർബത്തിന്റെ റഖിയോട്ട് മുഖത്തേയ്ക്കു സവാരി ചെയ്യുന്ന ട്രക്കിങ്ങുകാരുടെ ആരംഭ സ്ഥാനമായി പ്രവർത്തിക്കുന്നു. അധിനിവേശ പാകിസ്താൻ സർക്കാർ 1995 ൽ ഇതൊരു ദേശീയോദ്യാനമായി പ്രഖ്യാപിച്ചു.
സ്ഥാനം.
കാരക്കോറം ഹൈവേയിലെ റായ്ഖോട്ട് ഹൈവേ പാലത്തിലൂടെ ടാറ്റോ ഗ്രാമത്തിലേക്കുള്ള പന്ത്രണ്ട് കിലോമീറ്റർ ദൂരമുളള ജീപ്പു ഗതാഗതത്തിനു മാത്രം യോജിച്ച ട്രെക്കിംഗ് വഴിയിലൂടെ ഫെയറിമെഡോയ്ക്കു സമീപത്തുള്ള ടാറ്റോയിലെത്തിച്ചേരാവുന്നതാണ്. ടാറ്റോയിൽ നിന്ന് ഇത് മൂന്ന് മുതൽ നാല് മണിക്കൂർ വരെ സമയമെടുത്ത് നടന്നു കയറാവുന്ന 5 കിലോമീറ്റർ ട്രെക്കിംഗ് പാതയിലൂടെ ഫെയറി മെഡോയിലെത്തിച്ചേരാം.
നംഗ്ഗ പർബതിൽ നിന്ന് ഉത്ഭവിക്കുന്ന റൈഖോട്ട് ഹിമാനിയുടെ ഒരു അറ്റത്തു സ്ഥിതിചെയ്യുന്ന റായ്ഖോട്ട് താഴ്വരയിലാണ് ഈ പുൽമേടുകൾ സ്ഥിതി ചെയ്യുന്നത്. ഈ ഹിമാനി ഒരു അരുവിയെ ജലസമൃദ്ധമാക്കുകയും അത് അവസാനമായി സിന്ധു നദിയിൽ ചെന്നുചേരുകയുമാണ് ചെയ്യുന്നത്. 1992 മുതൽ പ്രദേശവാസികളുടെ ക്യാമ്പിംഗ് സൈറ്റുകൾ ഈ മേഖലയിൽ പ്രവർത്തിക്കുന്നുണ്ട്.
ടൂറിസം.
ഫെയറി മെഡോസിലെ ആറ് മാസക്കാലത്തെ ടൂറിസ്റ്റ് സീസൺ ഏപ്രിൽ മാസം മുതൽ ആരംഭിച്ച് സെപ്റ്റംബർ അവസാനം തീരുന്നു. ഈ സമയത്ത് രണ്ട് ഏക്കർ പ്രദേശത്തു പരന്നു കിടക്കുന്ന "റൈക്കോട്ട് സെറായ്" എന്ന ക്യാമ്പിംഗ് സൈറ്റിൽ സന്ദർശരുടെ ബാഹുല്യം അനുഭവപ്പെടുന്നു. ഫെയറി മെഡോകളുടെ സൈറ്റ്, ഭാഗികമായിട്ടു മാത്രമാണ് വികസിപ്പിച്ചിരിക്കുന്നതെങ്കിലും, വിനോദസഞ്ചാരത്തിൽ നിന്ന് ഏകദേശം 17 മില്ല്യൺ റിയാൽ രൂപ അധിനിവേശ പാകിസ്താൻ സർക്കാർ വരുമാനം ഉണ്ടാക്കുന്നു. ഇത് പ്രധാനമായും ഭക്ഷണം, ഗതാഗതം, താമസ സൗകര്യങ്ങൾ എന്നിവ നൽകുന്നതിൽക്കൂടിയാണ്. ഷാൻഗ്രില റിസോർട്ട്സ് എന്ന ഗിൽജിത് ബാൾട്ടിസ്ഥാനിലെ ടൂറിസം വികസന പദ്ധതികളുടെ പ്രഥമ പ്രവർത്തകർ പരിസ്ഥിതി സൌഹാർദ്ദപരമായ റിസോർട്ടുകൾ സ്ഥാപിക്കുന്നതിനുള്ള ഒരു പദ്ധതി പ്രഖ്യാപിച്ചിരിക്കുന്നു. ഫെയറി മെഡോസിലേയ്ക്കുള്ള പാത നിർമ്മിച്ചത് ഗിൽജിത് സ്കൌട്ട്സിലെ ഫസ്റ്റ് കമാണ്ടറായിരുന്ന ബ്രിഗേഡിയർ എം. അസ്ലം ഖാനായിരുന്നു. ഇത് ഇപ്പോൾ തദ്ദേശവാസികളുടെ നിയന്ത്രണത്തിലാണ്. വന സംരക്ഷണത്തിനും പ്രദേശത്തെ ടൂറിസത്തെ പ്രോത്സാഹിപ്പിക്കുന്നതിനും വേണ്ടി തദ്ദേശ സമൂഹം മരംവെട്ടുപോലുള്ള നശീകരണ പ്രവർത്തനങ്ങളെ തടയുന്നു.
സസ്യങ്ങളും ജന്തുക്കളും.
പുൽമേടിനു ചുറ്റുമായുള്ള പ്രദേശങ്ങൾ ആൽപൈൻ വനങ്ങളാൽ സമൃദ്ധമാണ്. ഉയർന്ന പ്രദേശങ്ങളും വടക്കുഭാഗത്തുള്ള ചരിവുകളിലും കൂടുതലായി കാണപ്പെടുന്നത് കോണിഫറസ് വനങ്ങളാണ്. വനത്തിൽ ', ', ' തുടങ്ങിയ മരങ്ങൾ കാണപ്പെടുന്നു.സൂര്യപ്രകാശം കുറച്ചു ലഭിക്കുന്ന ഉയർന്ന പ്രദേശങ്ങളിലെ വനങ്ങളിൽ ബിർച്ച്, വില്ലോ ഡ്വാർഫ് കുറ്റിച്ചെടകൾക്കാണ് ആധിപത്യമുള്ളത്. തെക്കൻ ചരിവുകളിൽ ജൂണിപ്പറും ', "J. turkesticana" തുടങ്ങിയവയുൾപ്പെട്ട സ്ക്രബ്ബ് വിഭാഗത്തിലുള്ള സസ്യങ്ങളാണ് കൂടുതൽ. താഴ്ന്ന തലങ്ങളിൽ കാണപ്പെടുന്ന പ്രധാന സസ്യങ്ങൾ ആർട്ടിമീസിയ, യെല്ലോ ആഷ്, സ്റ്റോൺ ഓക്ക്, ' എന്നിവയാണ്. പുൽമേടുകളിൽ കണ്ടെത്തിയ "Pinus wallichiana" യും അതിന്റെ സഹോദരി വർഗ്ഗമായ ബാൾക്കനിൽ കണ്ടെത്തിയ ' ഉം ഇലകളുടെ വലിപ്പത്തിലുള്ള സമാനതയും ഗവേഷകരുടെ പഠന പരിഗണനയിലാണ്.
സസ്തനികളിൽ, ഏതാനും തവിട്ട് കരടികളുടെ സാന്നിദ്ധം ഈ പ്രദേശത്ത് കാണ്ടെത്തിയിട്ടുണ്ടെങ്കിലും, അവയുടെ എണ്ണം ഗണ്യമായി കുറയുന്നത് ആശങ്കാജനകമാണ്. വംശനാശ ഭീഷണി നേരിടുന്ന കസ്തൂരി മാനുകളുടെ ഏതാനും എണ്ണം ഇവിടെയുണ്ട്.

</doc>
<doc id="392879" url="https://ml.wikipedia.org/wiki?curid=392879" title="ഡോച്ചുല പാസ്">
ഡോച്ചുല പാസ്

 
ഡോച്ചുല പാസ്, മഞ്ഞുമൂടിയ ഹിമാലയൻ പർവ്വതനിരകളിൽ, ഭൂട്ടാനിൽ തിമ്പുവിൽനിന്നു പുനാഖായാലേയ്ക്കുള്ള പാതയിലുള്ള ഒരു ചുരമാണ്. ഇവിടെ "ഡ്രക്ക് വാങ്ക്യാൽ ചോർട്ടൻസ്" എന്ന പേരിൽ 108 മെമ്മോറിയൽ സ്തൂപങ്ങൾ സ്ഥിതിചെയ്യുന്നു. ഏറ്റവും മൂത്ത രാജ്ഞി അമ്മ മഹാരാജ്ഞി ആഷി ദോർജി വാങ്മോ വാഞ്ചുക്കാണ് ഇതു നിർമ്മിച്ചത്. ചോർട്ടനുകൾക്കു പുറമേ ഡ്രക് വാങ്ക്യാൽ ലാഖാങ്ങ് (ക്ഷേത്രം) എന്ന പേരിൽ നാലാമത്തെ ഡ്രക് ഗ്യാൽപോയുടെ (ഭൂട്ടാൻ സംസ്ഥാന തലവൻ) സ്മരണയ്ക്കായി ജിഗ്മേ സിൻഗ്യേ വാഞ്ചുക്ക് നിർമ്മിച്ച ഒരു സന്യാസി മഠവും ഇവിടെ സ്ഥിതിചെയ്യുന്നു. ഇതിനു മുന്നിലെ തുറന്ന മൈതാനം ടോചുല ഡ്രക് വാൻഗ്യേൽ ഫെസ്റ്റിവലിൻറെ വേദിയാണ്. 108 മെമ്മോറിയൽ സ്തൂപങ്ങൾ നിലനിൽക്കുന്നത് രാജ്യത്തെ ആദ്യത്തെ റോയൽ ബൊട്ടാണിക്കൽ ഉദ്യാനത്തിനു സമീപത്തായാണ്. ഈ ചുരം 
ഭൂമിശാസ്ത്രം.
സമുദ്രനിരപ്പിൽ നിന്നും ഏകദേശം 3,100 മീറ്റർ (10,200 അടി) ഉയരത്തിൽ (3,140 മീറ്റർ (10,300 അടി), 3,150 മീറ്റർ (10,330 അടി എന്നിങ്ങനെയും സൂചിപ്പിക്കപ്പെടുന്നു) കിഴക്കു പടിഞ്ഞാറൻ പാതയിലൂടെ തിംപുവിൽനിന്നു പുനാഖയ്ക്കുള്ള വഴിയിൽ കൂടുതൽ കിഴക്കു ദിക്കിലേയ്ക്കു മാറി ഹിമാലയൻ മലനിരകളിലെ മഞ്ഞ് മൂടിയ മലനിരകളുടെ മധ്യത്തിലായാണ് ഈ ചുരം സ്ഥിതിചെയ്യുന്നത്. ചുരത്തിൻറെ കിഴക്കു ഭാഗത്ത് ഹിമാലയത്തിലെ മഞ്ഞുമൂടിയ മലനിരകളെ സ്പഷ്ടമായി കാണാൻ സാധിക്കുന്നു. ഇവയിൽ മുഖ്യമായത് ഭൂട്ടാനിലെ ഏറ്റവും ഉയരം കൂടിയ കൊടുമുടിയും 7,158 മീറ്റർ (23,484 അടി) ഉയരവുമുള്ള മസൻഗ്ഗാങ്ങ് ആണ്. ഇത് പ്രാദേശിക ഭാഷയിൽ ഗാങ്കർ പൂയെൻസം കൊടുമുടി എന്നറിയപ്പെടുന്നു. ചുരത്തിനു കിഴക്കുവശത്തുള്ള പാത കുറച്ചു ദൂരം കുത്തനെ മുകളിലേയ്ക്കു പോകുകയും തുടർന്ന് പുനാഖ താഴ്വരയിലേക്ക് ഇടത്തു തിരിഞ്ഞ് പുനഖായിയിലെ പുനഖ ഡിസോംഗിലേക്ക് (ഭൂട്ടാൻറെ പഴയ തലസ്ഥാനം) എത്തുകയും ചെയ്യുന്നു. രണ്ട് നദികളുടെ സംഗമസ്ഥാനത്താണ് ഈ സ്ഥലം സ്ഥിതിചെയ്യുന്നത്. കൂടുതൽ കിഴക്കു ദിക്കിലേയ്ക്കു നീണ്ടു പോകുന്ന പാത, പർവ്വതശിഖരത്തിലായി 7-ാം നൂറ്റാണ്ടിലെ ഒരു സന്യാസി മഠം സ്ഥിതിചെയ്യുന്ന വാങ്‍ഡി ഫോഡ്രോങ്ങിലെത്തുന്നു. ഈ താഴ്വരയിലൂടെ പുനറ്റ്സാങ്ച്ചു നദി ഒഴുകുന്നുണ്ട്. തിംപുവിനും പുനാഖയ്ക്കുമിടയിലുള്ളതും, ഡോച്ചു ലാ കേഫിൽനിന്നാരംഭിച്ച് ലാംപെറിയിൽ ഇന്നത്തെ റോഡിൽ സന്ധിക്കുന്നതുമായ ഡോച്ചു ലാ നേച്ചർ ട്രെയിൽ (1.2 കിലോമീറ്റർ) (0.75 മൈൽ), ലുമിറ്റ്സാവയിലെ പ്രധാന റോഡിൽ സന്ധിക്കുന്ന ലുമിറ്റ്സാവ പ്രാചീന ട്രെയിൽ എന്നീ പ്രാചീന നടത്താരകളുടെ ഭാഗമാണ് ഈ ചുരം. യഥാർത്ഥ പാതയുടെ ഭാഗങ്ങളാണ് ഈ രണ്ട് പാതകളും.
ചുരത്തിലെ കാലാവസ്ഥ മൂടൽ മഞ്ഞു മൂടിയതും മരംകോച്ചുന്നതുമാണ്. എന്നിരുന്നാലും ഒക്ടോബറിനും ഫെബ്രുവരിക്കുമിടയിളുള്ള മാസങ്ങളിൽ ഭൂട്ടാൻ ഹിമാലയത്തിൻറെ മനോഹര ദൃശ്യം കാണാൻ സാധിക്കുന്നു.
ചുരത്തിൻറ ചെരിവുകളിലുള്ള വനങ്ങളിലെ വൃക്ഷങ്ങളിൽ ഏറിയകൂറും സൈപ്രസ് മരങ്ങളാണ്. ചുരത്തിനു ചുറ്റുപാടുമുള്ള മലഞ്ചെരുവുകളിൽ ബുദ്ധമത വിശ്വാസികൾ തങ്ങളുടെ ആരാധനകളുടെ അടയാളമായി തോരണങ്ങളും വർണശബളമായ പതാകകളും കൊണ്ട് സമൃദ്ധമായി അലങ്കരിച്ചിരിക്കുന്നു. നീല (ആകാശം), വെള്ള (മേഘങ്ങൾ), ചുവപ്പ് (തീ), പച്ച (വെള്ളം), മഞ്ഞ (ഭൂമി) തുടങ്ങിയവയെ പ്രതിനിധാനം ചെയ്യുന്നതിനായി അഞ്ച് കളറുകളിലാണ് ഈ പതാകകൾ നിർമ്മിച്ചിരിക്കുന്നത്. രാജ്യത്തിനു സമൃദ്ധിയും സമാധാനവും കൈവരുവാനായി പതാകകളിൽ ബുദ്ധമത ഗ്രന്ഥങ്ങളിലെ പ്രാർത്ഥനകൾ ആലേഖനം ചെയ്തിരിക്കുന്നു.
ഫെബ്രുവരിയിൽ ഭൂട്ടാനീസ് പുതുവർഷത്തെക്കുറിക്കുന്ന ലോസാർ ഉത്സവത്തിനു ശേഷമുള്ള കാലത്ത്, മഞ്ഞുരുകുന്നതിനനുസരിച്ച്, ഈ ചുരത്തിൽ, "Primal Denticulata", "Primula Garcilipes" പോലുള്ള തരം പുഷ്പങ്ങളുടെ ഒരു വിസ്മയം തന്നെ അവതരിപ്പിക്കപ്പെടുന്നു. തുടർന്നുള്ള മാസങ്ങളിൽ rhododendrons (ചുവപ്പ്, വയലറ്റ് നിറങ്ങളിലുള്ള പൂക്കളുണ്ടാകുന്ന ഒരു കുറ്റിച്ചെടി) ൻറെ പുഷ്പങ്ങൾ ധാരാളമായി ഉണ്ടാകുന്നു.    
അവലംബം.
&lt;templatestyles src="Reflist/styles.css" /&gt;

</doc>
<doc id="392883" url="https://ml.wikipedia.org/wiki?curid=392883" title="ഇട്ടൂലി">
ഇട്ടൂലി

കേരളത്തിലെ  ഗ്രാമങ്ങളിൽ  കുട്ടികൾ കളിക്കുന്ന ഒരു കളി  ആണ്  ഇട്ടൂലി . വളരെച്ചെറിയ  നിയമവ്യവസ്ഥ ആണ്  ഇതിനുള്ളത്. സേഫ്റ്റിപിൻ, ബട്ടൻസ് തുടങ്ങിയവയാണ് കളിസാധനം. ഒരുകുട്ടി, സേഫ്റ്റിപിൻ മറ്റുള്ള കുട്ടികൾ കാണാതെ  മുൻ കൂട്ടി  തീരുമാനിച്ച  പരിധിക്കുള്ളിൽ  ഒളിപ്പിച്ചു  വെയ്കുന്നു. അതിനുശേഷം  ഇട്ടൂലി എന്ന് പറയുന്നു . സേഫ്റ്റിപിൻ എവിടെയെങ്കിലും  കുത്തി വച്ചാൽ  കുത്തുലീ  എന്നും , വച്ചാൽ  വച്ചൂലി  എന്നും, ഇട്ടാൽ ഇട്ടൂലി  എന്നും, മുടിവച്ചാൽ  മൂടുലി  എന്നും  മറ്റുള്ളവർക്ക്  ഏതു രീതിയിലാണ്  ഒളിപ്പിച്ചത് എന്ന് സൂചന കൊടുക്കുന്നു. ആദ്യംകണ്ടെത്തുന്നയാൾ  കളിയിൽ ജയിക്കുകയും അടുത്ത ഇട്ടൂലി ക്കുള്ള  അവസരം അയാൾക്ക് കിട്ടുകയും ചെയ്യുന്നു.

</doc>
<doc id="392888" url="https://ml.wikipedia.org/wiki?curid=392888" title="ഉന്നത തല ഭാഷ">
ഉന്നത തല ഭാഷ

 
കമ്പ്യൂട്ടർ സയൻസിൽ, കമ്പ്യൂട്ടറിന്റെ വിശദാംശങ്ങളിൽ നിന്ന് ലഭ്യമായ ശക്തമായ അബ്സ്ട്രാറ്റ് പ്രോഗ്രാമിംഗ് ഭാഷയാണ് ഉന്നത തല പ്രോഗ്രാമിംഗ് ഭാഷ. ലോ-ലെവൽ പ്രോഗ്രാമിംഗ് ഭാഷകളിൽ നിന്ന് വ്യത്യസ്തമായി, ഇത് സ്വാഭാവിക ഭാഷാ ഘടകങ്ങൾ ഉപയോഗിച്ചേക്കാം, ഉപയോഗിക്കാൻ എളുപ്പമുള്ളതാകാം, അല്ലെങ്കിൽ കമ്പ്യൂട്ടിംഗ് സിസ്റ്റങ്ങളുടെ സുപ്രധാന മേഖലകളിലായിരിക്കാം (ഉദാ: മെമ്മറി മാനേജ്മെന്റ്) ഓട്ടോമേറ്റ് (അല്ലെങ്കിൽ പൂർണ്ണമായും മറയ്ക്കുന്നതു പോലുള്ളവ), ഒരു പ്രോഗ്രാം വികസിപ്പിക്കുന്ന പ്രക്രിയ ലളിതമാക്കുകയും ചെയ്യാം. ലോ-ലെവൽ ഭാഷ ഉപയോഗിക്കുന്നതിനേക്കാൾ കൂടുതൽ മനസ്സിലാക്കുവാൻ സാധിക്കും. നൽകിയിരിക്കുന്ന അബ്സ്ട്രാക്ഷന്റെ അളവ് ഒരു പ്രോഗ്രാമിംഗ് ഭാഷ എങ്ങനെ "ഹൈ-ലെവൽ" ആകുന്നെന്ന് നിർവചിക്കുന്നു.
1960-കളിൽ, ഒരു കംപൈലർ ഉപയോഗിച്ചുള്ള ഒരു ഉന്നത തലത്തിലുള്ള പ്രോഗ്രാമിംഗ് ഭാഷയെ സാധാരണയായി ഓട്ടോകോഡ് എന്ന് വിളിച്ചിരുന്നു. ഓട്ടോകോഡുകൾക്ക് ഉദാഹരണങ്ങൾ കോബോൾ(COBOL), ഫോർട്രാൻ(Fortran)എന്നിവയാണ്.
കമ്പ്യൂട്ടറുകൾക്കായി രൂപകല്പന ചെയ്ത ആദ്യത്തെ ഉന്നത തല പ്രോഗ്രാമിംഗ് ഭാഷ കോൺറാഡ് സൂസ് സൃഷ്ടിച്ച പ്ലാങ്കാൽകൽ(Plankalkül) ആയിരുന്നു. എന്നിരുന്നാലും, അദ്ദേഹത്തിന്റെ കാലത്ത് അത് നടപ്പിലാക്കപ്പെട്ടില്ല, കൂടാതെ രണ്ടാം ലോകമഹായുദ്ധം മൂലമുണ്ടായ മറ്റ് സംഭവവികാസങ്ങളിൽ നിന്ന് അദ്ദേഹത്തിന്റെ യഥാർത്ഥ സംഭാവനകൾ ഏറെക്കുറെ ഒറ്റപ്പെട്ടു, ഹൈൻസ് റുട്ടിഷൗസറിന്റെ "സൂപ്പർപ്ലാൻ" ഭാഷയിൽ ഉള്ള ഭാഷയുടെ സ്വാധീനം മാറ്റിനിർത്തിയാൽ ഒരു പരിധി വരെ ആൽഗോൾ ഭാഷയ്ക്കും ഒറ്റപ്പെടൽ സംഭവിച്ചിട്ടുണ്ട്. ഐബിഎമ്മിന്റെ മുൻകാല ഓട്ടോകോഡ് സിസ്റ്റങ്ങളുടെ മെഷീൻ-സ്വതന്ത്ര വികസനമായ ഫോർട്രാൻ ആയിരുന്നു, വളരെ വ്യാപക ഉപയോഗമുണ്ടായിരുന്ന ആദ്യത്തെ ഉന്നത തല ഭാഷ. അൽഗോൾ കുടുംബത്തിൽപ്പെട്ട , 1958-ൽ നിർവചിക്കപ്പെട്ട അൽഗോൾ 58 ഉം അൽഗോൾ 60 യും 1960-ൽ യൂറോപ്യൻ, അമേരിക്കൻ കമ്പ്യൂട്ടർ ശാസ്ത്രജ്ഞരുടെ സമിതികൾ നിർവ്വചിച്ചു, ലെക്സിക്കൽ സ്കോപ്പിന് കീഴിൽ റിക്രക്ഷനും, നെസ്റ്റഡ് ഫംഗ്ഷനുകളും അവതരിപ്പിച്ചു. മൂല്യവും നെയിം പാരാമീറ്ററുകളും അവയുടെ അനുബന്ധ സെമാന്റിക്‌സും തമ്മിൽ വ്യത്യാസമുള്ള ആദ്യത്തെ ഭാഷയും അൽഗോൾ 60 ആയിരുന്നു. അൽഗോൾ നിരവധി ഘടനാപരമായ പ്രോഗ്രാമിംഗ് ആശയങ്ങളും അവതരിപ്പിച്ചു, അതായത്, codice_1, codice_2 കൺസ്ട്രക്‌റ്റുകളും അതിന്റെ വാക്യഘടനയും ഔപചാരിക നൊട്ടേഷനിൽ ആദ്യമായി വിവരിച്ചത് - ബാക്കസ്-നൗർ ഫോമിലാണ്(ബിഎൻഎഫ്). ഏകദേശം ഇതേ കാലയളവിൽ, കോബോൾ റെക്കോർഡുകൾ അവതരിപ്പിച്ചു (സ്‌ട്രക്‌ട്‌സ് എന്നും അറിയപ്പെടുന്നു) ലിസ്പ് ആദ്യമായി ഒരു പ്രോഗ്രാമിംഗ് ഭാഷയിൽ പൂർണ്ണമായും പൊതുവായ ലാംഡ അബ്സ്ട്രാക്ഷൻ അവതരിപ്പിച്ചു.
സവിശേഷതകൾ.
"ഉന്നത-തല ഭാഷ" എന്നത് യന്ത്രഭാഷയിൽ നിന്നുള്ള ഉയർന്ന തലത്തിലുള്ള അബ്സ്ട്രാക്ഷനെ സൂചിപ്പിക്കുന്നു. രജിസ്റ്ററുകൾ, മെമ്മറി അഡ്രസ്സുകൾ, കോൾ സ്റ്റാക്കുകൾ എന്നിവയുമായി ഇടപെടുന്നതിനുപകരം, ഉന്നത തല ഭാഷകൾ വേരിയബിളുകൾ, അറേകൾ, ഒബ്ജക്റ്റുകൾ, സങ്കീർണ്ണമായ ഗണിതങ്ങൾ അല്ലെങ്കിൽ ബൂളിയൻ എക്സ്പ്രഷനുകൾ, സബ്റൂട്ടീനുകളും ഫംഗ്ഷനുകളും, ലൂപ്പുകൾ, ത്രെഡുകൾ, ലോക്കുകൾ, മറ്റ് അബ്സ്ട്രാക്ട് കമ്പ്യൂട്ടർ സയൻസ് ആശയങ്ങൾ എന്നിവ കൈകാര്യം ചെയ്യുന്നു. ഒപ്റ്റിമൽ പ്രോഗ്രാം കാര്യക്ഷമതയേക്കാൾ ഉപയോഗക്ഷമതയിൽ ശ്രദ്ധ കേന്ദ്രീകരിക്കുക. ലോ-ലെവൽ അസംബ്ലി ഭാഷകളിൽ നിന്ന് വ്യത്യസ്തമായി, ഒരു മെഷീന്റെ നേറ്റീവ് ഒപ്‌കോഡുകളിലേക്ക് നേരിട്ട് വിവർത്തനം ചെയ്യുന്ന ഭാഷാ ഘടകങ്ങളുടെ ഉപയോഗം ഉന്നത തല ഭാഷകളിൽ കുറവാണ്. സ്ട്രിംഗ് കൈകാര്യം ചെയ്യൽ, റൂട്ടീൻസ്, ഒബ്ജക്റ്റ്-ഓറിയന്റഡ് ഭാഷാ സവിശേഷതകൾ, ഫയൽ ഇൻപുട്ട്/ഔട്ട്‌പുട്ട് എന്നിവ പോലുള്ള മറ്റ് സവിശേഷതകളും ഉണ്ടായിരിക്കാം. ഉന്നത തല പ്രോഗ്രാമിംഗ് ഭാഷകളിൽ ശ്രദ്ധിക്കേണ്ട ഒരു കാര്യം, പ്രോഗ്രാമറെ മെഷീനിൽ നിന്ന് വേർപെടുത്താനും ഈ ഭാഷകൾ അനുവദിക്കുന്നു. അതായത്, അസംബ്ലി അല്ലെങ്കിൽ മെഷീൻ ലാംഗ്വേജ് പോലുള്ള ലോ-ലെവൽ ഭാഷകളിൽ നിന്ന് വ്യത്യസ്തമായി, ഉന്നത തല പ്രോഗ്രാമിംഗിന് പ്രോഗ്രാമറുടെ നിർദ്ദേശങ്ങൾ വർദ്ധിപ്പിക്കാനും അവരുടെ അറിവില്ലാതെ പശ്ചാത്തലത്തിൽ ധാരാളം ഡാറ്റ ചലനങ്ങൾ ട്രിഗർ ചെയ്യാനും കഴിയും. നിർദ്ദേശങ്ങൾ നടപ്പിലാക്കുന്നതിനുള്ള ഉത്തരവാദിത്തവും അധികാരവും പ്രോഗ്രാമറിൽ നിന്ന് മെഷീന് കൈമാറ്റം ചെയതിട്ടുണ്ട്.

</doc>
<doc id="392900" url="https://ml.wikipedia.org/wiki?curid=392900" title="പൂർണ ഭക്തി പെർത്ത്വി മ്യൂസിയം">
പൂർണ ഭക്തി പെർത്ത്വി മ്യൂസിയം

 
ഇന്തോനേഷ്യയിലെ ജക്കാർത്തയിലുള്ള പ്രശസ്തമായ ഒരു ചരിത്ര മ്യൂസിയമാണ് പൂർണ ഭക്തി പെർത്ത്വി മ്യൂസിയം (Purna_Bhakti_Pertiwi_Museum). ആധുനിക ഇന്തോനേഷ്യൻ ചരിത്രത്തിലെ പ്രബലനും രാജ്യത്തിന്റെ രണ്ടാമത്തെ പ്രസിഡണ്ടുമായിരുന്ന സുഹാർത്തോയുടെ ജീവിതവുമായി ബന്ധപ്പെട്ടതാണ് ഇത്. അദ്ദേഹത്തോടുള്ള ആദരസൂചകമായി, തുംപെങ് ആകൃതിയിലാണ് ഇത് ഉണ്ടാക്കിയിരിക്കുന്നത്. 32 വർഷക്കാലത്തെ തന്റെ ഭരണകാലത്ത് സുഹാർത്തോ ശേഖരിച്ച വിലപിടിപ്പുള്ള വസ്തുക്കൾ എല്ലാം ഈ മ്യൂസിയത്തിൽ പ്രദർശിപ്പിച്ചിരിക്കുന്നു.
ചരിത്രം.
സുഹാർത്തോയുടെ രാഷ്ട്രീയ ഉപദേഷ്ടാവായും ഏറ്റവും അടുത്ത വിശ്വസ്തയുമായി അംഗീകരിക്കപ്പെടുന്ന, ഭാര്യയായിരുന്ന സിതി ഹർതിന മുൻകൈയെടുത്ത് പൂർണ ഭക്തി പെർത്ത്വി മ്യൂസിയത്തിന്റെ നിർമ്മാണം നടന്നു. സുഹാർത്തോയോട് ലോകരാജ്യങ്ങളും ഇന്തോനേഷ്യൻ ജനതയും നൽകുന്ന ശ്രദ്ധയ്ക്കും പിന്തുണയ്ക്കും ദൈവത്തോട് നന്ദി രേഖപ്പെടുത്തുന്നതിന് വേണ്ടിയായിരുന്നു മ്യൂസിയത്തിന്റെ നിർമ്മാണം പൂർണ ഭക്തി പെർത്ത്വി ഫൗണ്ടേഷനായിരുന്നു നിർമ്മാണം നടത്തിയത്. 1987 ൽ നിർമ്മാണ പ്രവർത്തനങ്ങൾ ആരംഭിച്ചു. 1992 പൂർത്തീകരിച്ച് 1993 ആഗസ്ത് 23 ന് പ്രസിഡണ്ട് സുഹാർത്തോ മ്യൂസിയം ഉദ്ഘാടനം ചെയ്തു.
നിർമ്മിതി.
വിസ്തൃതവും ആകർഷകവുമായ കെട്ടിടസമുച്ചയം പൂർണ ഭക്തി പെർത്ത്വി മ്യൂസിയത്തിനുണ്ട്. പ്രധാന കെട്ടിടം കൂടാതെ, ചിത്രശാലയും അനുബന്ധ കെട്ടിടങ്ങളും പുൽത്തകിടിയും മറ്റും ഉൾപ്പെടുന്ന സമുച്ചയം. 18,605 സ്ക്വയർ മീറ്റർ വിസ്തൃതിയുള്ള പ്രധാന കെട്ടിടത്തിൽ, മെയിൻ ഹാൾ, സവിശേഷ ഹാൾ, അഷ്ടഭ്രത ഹാൾ, ഗ്രന്ഥശാല എന്നിവ ഉൾപ്പെടുന്നു.
ഇവ കൂടാതെ, സ്വാഗത കവാടം, ഒരു ചെറിയ പള്ളി, കളിസ്ഥലം എന്നിവയുമുണ്ട്. അപൂർവ്വ സസ്യങ്ങൾ വളർത്തിയ ഒരു ഉദ്യാനവും ഇവയോടനുബന്ധിച്ച് നിർമ്മിച്ചിരിക്കുന്നു. 
തുംപെങ് ഘടന.
അതുല്യമായ ഘടനയാണ് പൂർണ ഭക്തി പെർത്ത്വി മ്യൂസിയത്തിന്റേത്. ഇന്തോനേഷ്യൻ സർക്കാർ ടൂറിസ്റ്റ് പ്രതീകങ്ങളായി തിരഞ്ഞെടുത്ത 30 ഭക്ഷണ വിഭവങ്ങളിൽ ഒന്നായ തുംപെങ് രൂപത്തിലാണ് മ്യൂസിയത്തിന്റെ നിർമ്മാണം. 
മ്യൂസിയത്തിന്റെ സ്തൂപീയ രൂപം തുംപെങ് അടിസ്ഥാനമാക്കിയാണ് സ്വീകരിച്ചിരിക്കുന്നത്. ദൈവത്തോടുള്ള നന്ദിസൂചകമായാണ് ഈ ഘടന അവലംബിച്ചിരിക്കുന്നത്. കൂടാതെ, ഇന്തോനേഷ്യൻ വിശ്വാസപ്രകാരമുള്ള ജീവിതചക്രത്തിലെ കൽപതരു, ജയകുസുമം (Jayakusuma flower), കക്ര മഞ്ചിലിംഗം (Cakra Manggilingan) എന്നിവയും മ്യൂസിയം നിർമ്മാണത്തിൽ പ്രതിഫലിച്ചിട്ടുണ്ട്.
&lt;br&gt;
പ്രദർശന ശേഖരം.
സുഹാർത്തോയുടെ ഭരണകാലത്ത് ശേഖരിച്ച വിലപിടിപ്പുള്ള അനേകം വസ്തുക്കൾ പൂർണ ഭക്തി പെർത്ത്വി മ്യൂസിയത്തിൽ പ്രദർശിപ്പിച്ചിരിക്കുന്നു. ലോകനേതാക്കളിൽ നിന്നും ഇന്തോനേഷ്യൻ ജനങ്ങളിൽ നിന്നും ലഭിച്ച വിലപിടിപ്പുള്ള ചിത്ര - കലാവസ്തുക്കൾ, സ്മരണികകൾ, ചരിത്രപ്രാധാന്യമുള്ള വസ്തുക്കൾ തുടങ്ങിയവയെല്ലാം ഇന്ന് മ്യൂസിയത്തിന്റെ ഭാഗമാണ്.
വിശിഷ്ടാതിഥികൾ സമ്മാനിച്ച ശിൽപങ്ങളും മറ്റും പ്രദർശിപ്പിച്ചിരിക്കുന്നത് പ്രധാന മുറിയിലാണ്. കമ്പോഡിയൻ പ്രധാനമന്ത്രി ഹുൻ സെൻ, മലേഷ്യൻ പ്രധാനമന്ത്രി മഹാതിർ മുഹമ്മദ് എന്നിവർ സമ്മാനിച്ച വെറ്റിലച്ചെല്ലങ്ങൾ ഇവിടെയുണ്ട്. ഡച്ച് പ്രധാനമന്ത്രി ലബ്ബേഴ്സ് സമ്മാനിച്ചിരിക്കുന്നത് വെള്ളിയിൽ നിർമ്മിതമായ പ്രാവിൻ പ്രതിമയാണ്. 
ഇന്തോനേഷ്യൻ വ്യവസായ പ്രമുഖർ, രാഷ്ട്രീയ നേതാക്കൾ, ഉദ്യോഗസ്ഥർ തുടങ്ങിയവരുടെ വകയായുള്ള സമ്മാനങ്ങളും പ്രദർശനവസ്തുക്കളിൽ ഉൾപ്പെടുന്നു. സോങ് രാജവംശത്തിലേയും മിങ് രാജവംശത്തിലേയുംചൈനീസ് രാജകുമാരിമാരുടെ കട്ടിലിന്റെ കട്ടിലുകൾ ഇവയിൽ ശ്രദ്ധേയമാണ് .
സവിശേഷ മുറിയിൽ പ്രജർശിപ്പിച്ചിരിക്കുന്നത് സുഹാർത്തോയ്ക്ക് ലഭിച്ച സെനിക മെഡലുകളും ബഹുമതികളുമാണ്. അറേബ്യൻ രാജ്യങ്ങളിൽ നിന്നും ബ്രൂണെയ്, സിങ്കപ്പൂർ, ജപ്പാൻ എന്നിവിടങ്ങളിൻ നിന്നുള്ള ബഹുമതികളും കൂട്ടത്തിലുണ്ട്. പലസ്തീൻ നാഷണൽ അഥോറിറ്റിയുടേയും പലസ്തീൻ ലിബറേഷൻ ഓർഗനൈസേഷന്റേയും ചെയർമാനായ യാസർ അറഫാത്ത് ക്രൊയേഷ്യൻ പ്രസിഡണ്ട് ഫ്രാഞ്ചോ ടുഡ്‌മാൻ എന്നിവർ സമ്മാനിച്ച വാളും ഇവയ്ക്കിടയിലെ ശ്രദ്ധേയ ഇനങ്ങളാണ്.
അഷ്ടഭ്രത ഹാളിൽ പ്രദർശിപ്പിച്ചിരിക്കുന്നത്, സുഹാർത്തോയുടെ തത്ത്വശാസ്ത്രപരമായ നേതൃത്വത്തെ കാണിച്ചുതരുന്ന ഇനങ്ങളാണ്. വ്യത്യസ്ത വ്യവസ്ഥിതികളിലെ സാഹിത്യ സംഭാവനകളും ഇവിടെയുണ്ട്.
ഇന്തോനേഷ്യൻ പടക്കപ്പലായിരുന്ന KRI Harimau കൂടി ഇതോടനുബന്ധിച്ച് മുറ്റത്ത് പ്രദർശിപ്പിച്ചിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392903" url="https://ml.wikipedia.org/wiki?curid=392903" title="ഗ്യാസ് സിലിണ്ടർ അപകടം">
ഗ്യാസ് സിലിണ്ടർ അപകടം



</doc>
<doc id="392904" url="https://ml.wikipedia.org/wiki?curid=392904" title="ലാഹോർ കോട്ട">
ലാഹോർ കോട്ട

പാകിസ്താനിലെ ലാഹോറിൽ സ്ഥിതിചെയ്യുന്ന ഒരു കോട്ടയാണ് ലാഹോർ കോട്ട അഥവാ ഷാക്വില. ലാഹോറിലെ വാൾഡ് സിറ്റിയുടെ വടക്കേ അറ്റത്തായി സ്ഥിതിചെയ്യുന്ന ഈ കോട്ട ഏകദേശം 20 ഹെക്ടേർ സ്ഥലത്തായി വ്യാപിച്ചുകിടക്കുന്നു. 1556-ൽ മുഗൾ ചക്രവർത്തിയായിരുന്ന അക്ബറാണ് കോട്ടയുടെ നിർമ്മാണം ആരംഭിച്ചത്. പിന്നീട് പല ഭരണാധികാരികളുടെയും ശ്രമഫലമായി പതിനേഴാം നൂറ്റാണ്ടോടുകൂടി കോട്ടയുടെ പണി പൂർത്തിയായി. ഹിന്ദു - മുസ്ലീം വാസ്തുവിദ്യാ ശൈലിയിൽ നിർമ്മിക്കപ്പെട്ട ഇരുപതിലധികം പുരാതന കെട്ടിടങ്ങളാണ് ഇവിടെയുള്ളത്.
മുഗൾ ചക്രവർത്തിയായിരുന്ന ഷാജഹാൻ കോട്ടയിലെ പലഭാഗങ്ങളും മോഡി പിടിപ്പിക്കുന്നതിനായി അമൂല്യമായ മാർബിളുകൾ ഉപയോഗിച്ചിരുന്നു. അദ്ദഹത്തിന്റെ പുത്രൻ ഔറംഗസേബാണ് ലാഹോർ കോട്ടയുടെ കവാടമായ ആലംഗിരി ഗേറ്റ് നിർമ്മിച്ചത്. മുഗൾ സാമ്രാജ്യത്തിന്റെ തകർച്ചയ്ക്കു ശേഷം സിഖ് സാമ്രാജ്യത്തിലെ രഞ്ജിത് സിങ് ലാഹോർ കോട്ട പിടിച്ചെടുത്തു. 1849 ഫെബ്രുവരിയിൽ നടന്ന ഗുജറാത്ത് യുദ്ധത്തിൽ സിഖുകാരെ പരാജയപ്പെടുത്തിക്കൊണ്ട് ബ്രിട്ടീഷുകാർ കോട്ട സ്വന്തമാക്കി. 1947-ൽ പാകിസ്താൻ സ്വതന്ത്രമായതോടെ ലാഹോർ കോട്ട സർക്കാർ ഏറ്റെടുത്തു. 1981-ൽ ഷാലിമാർ പൂന്തോട്ടത്തെയും ലാഹോർ കോട്ടയെയും യുനെസ്കോയുടെ ലോകപൈതൃക പട്ടികയിൽ ഉൾപ്പെടുത്തി. 
സ്ഥാനം.
ലാഹോറിലെ വാൾഡ് സിറ്റിയുടെ വടക്കൻ ഭാഗത്താണ് ലാഹോർ കോട്ട സ്ഥിതിചെയ്യുന്നത്. ബാദ്ശാഹി മോസ്ക്, റോഷ്നയി ഗേറ്റ്, രാജാ രഞ്ജിത് സിങ്ങിന്റെ സമാധിസ്ഥലം എന്നിവയോടു ചേർന്ന് ലാഹോർ കോട്ടയുടെ കവാടമായ ആലംഗീരി ഗേറ്റ് സ്ഥിതിചെയ്യുന്നു. കോട്ടയുടെ വടക്കൻ അതിർത്തിക്കു സമീപം ഇഖ്ബാൽ പാർക്കും മിനാരി പാകിസ്താനുമുണ്ട്. 
ചരിത്രം.
ലാഹോർ കോട്ട നിലനിൽക്കുന്ന സ്ഥലത്ത് മുമ്പ് ജനവാസം കുറവായിരുന്നു. ഇവിടെ ആദ്യകാലത്ത് ചെളിയും ഇഷ്ടികയും കൊണ്ടു നിർമ്മിച്ച മറ്റൊരു കോട്ടയുണ്ടായിരുന്നതായി പറയപ്പെടുന്നു. പതിനാന്നാം നൂറ്റാണ്ടിൽ മുഹമ്മദ് ഗസ്നിയുടെ കാലത്താണ് ഇവിടെയുള്ള കോട്ടയെപ്പറ്റി ചരിത്രത്തിൽ ആദ്യമായി പരാമർശിക്കപ്പെടുന്നത്. 1241-ലെ മംഗോളിയൻമാരുടെ ലാഹോർ ആക്രമണത്തെത്തുടർന്ന് കോട്ട തകർന്നു. പിന്നീട് ഡൽഹി സുൽത്താനത്തിലെ അടിമവംശ ഭരണാധികാരിയായ ഗിയാസുദ്ദീൻ ബാൽബൻ 1267-ൽ ഇവിടെ ഒരു കോട്ട നിർമ്മിച്ചു. 1398-ൽ തിമൂറിന്റെ ആക്രമണത്തോടെ ഈ കോട്ടയുടെ പല ഭാഗങ്ങളും നശിച്ചു. 1421-ൽ മുബാറക് ഷാ സയീദ് ഇതു പുനർനിർമ്മിച്ചു. 1430-കളിൽ കാബൂളിലെ ഷെയ്ഖ് അലി ലാഹോർ കോട്ട പിടിച്ചെടുത്തു. പിന്നീട് 1524-ൽ ബാബർ മുഗൾ സാമ്രാജ്യം സ്ഥാപിക്കുന്നതുവരെയും ലോധി സുൽത്താന്മാരാണ് കോട്ടയുടെ അവകാശികളായിരുന്നത്.
മുഗൾ ഭരണകാലത്ത്.
മുഗൾ ഭരണാധികാരിയായിരുന്ന അക്ബറാണ് ഇപ്പോഴുള്ള ലാഹോർ കോട്ടയുടെ നിർമ്മാണം തുടങ്ങിവച്ചത്. 1575-ഓടെ കോട്ടയുടെ ആദ്യ ഘട്ട നിർമ്മാണം പൂർത്തിയായി. അക്ബറിന്റെ കാലത്തുണ്ടായിരുന്ന പല നിർമ്മിതികളും പിന്നീടുവന്ന ഭരണാധികാരികൾ പുതുക്കിപ്പണിഞ്ഞു. അക്ബറിന്റെ പുത്രനായ ജഹാംഗീർ ഇവിടെയുള്ള കലാബുർജ് നിർമ്മിച്ചു. യൂറോപ്യൻ ശൈലിയിൽ നിന്ന് പ്രചോദനമുൾക്കൊണ്ട് യേശുക്രിസ്തുവിന്റെയും മഡോണയുടെയും ചിത്രങ്ങൾ കൂട്ടിച്ചേർത്തതും ജഹാംഗീറാണ്. 1606-ൽ സിഖ് ഗുരു അർജുൻ ദേവിനെ വധിക്കും മുമ്പ് തടവിൽ പാർപ്പിച്ചത് ലാഹോർ കോട്ടയിലായിരുന്നു. ജഹാംഗീറിന്റെ കാലത്താണ് ചിത്രപ്പണികൾ നിറഞ്ഞ കൂറ്റൻ മതിലിന്റെ നിർമ്മാണം പൂർത്തിയായത്. മതിലിന്റെ നിർമ്മാണത്തിനായി വിലപിടിപ്പേറിയ മൊസൈക്കും ടൈൽസും അദ്ദേഹം ഉപയോഗിച്ചു. ലാഹോർ കോട്ടയുടെ കിഴക്കായി മറിയം സമാനി ബീഗത്തിന്റെ പള്ളി നിർമ്മിച്ചതും ജഹാംഗീറാണ്.
ജഹാംഗീറിന്റെ പുത്രൻ ഷാജഹാൻ 1628 മുതൽ 1645 വരെയുള്ള കാലഘട്ടത്തിൽ ലാഹോർ കോട്ടയിലെ മോത്തി മസ്ജിദ്, നാൽപ്പത് തൂണുകളുള്ള ദിവാൻ-ഇ-ആം തുടങ്ങിയവ നിർമ്മിച്ചു. അദ്ദഹത്തിന്റെ പുത്രനായ ഔറംഗസേബാണ് ലാഹോർ കോട്ടയുടെ കവാടമായ ആലംഗിരി ഗേറ്റ് നിർമ്മിച്ചത്. അർദ്ധവൃത്താകാര ഗോപുരങ്ങളുള്ള ഈ നിർമ്മിതിയെ ലാഹോർ നഗരത്തിന്റെ പ്രതീകമായി കണക്കാക്കിവരുന്നു. ആലംഗീരി ഗേറ്റ് പാകിസ്താന്റെ കറൻസി നോട്ടിലും ഇടംപിടിച്ചിരുന്നു.
മുഗൾ ഭരണശേഷം.
മുഗൾ സാമ്രാജ്യത്തിന്റെ തകർച്ചയോടെ അഫ്ഗാനിലെ ദുറാനികളും പിന്നീട് മറാത്താ വംശജരും ലാഹോർ കോട്ടയുടെ അവകാശികളായിത്തീർന്നു. 1799-ൽ സിഖ് ഭരണാധികാരി രഞ്ജിത് സിങ് ലാഹോർ നഗരം പിടിച്ചെടുത്തതോടെ കോട്ടയും അദ്ദഹത്തിന്റെ സ്വന്തമായി. ലാഹോർ കോട്ടയെ അദ്ദേഹം വേനൽക്കാല വസതിയാക്കി. സിഖ് ഭരണകാലത്ത് ഇവിടെ സെഹ്ദാരി പവലിയനും നാഗക്ഷേത്രവും നിർമ്മിക്കപ്പെട്ടു. മോത്തി മസ്ജിദിനെ സിക്കുകാർ ഗുരുദ്വാരയാക്കി മാറ്റി.
1841-ൽ രഞ്ജിത് സിങ്ങിന്റെ പുത്രൻ ഷേർ സിങ് ഒരു യുദ്ധത്തിനിടെ കോട്ടയിലെ ദിവാൻ-ഇ-ആം എന്ന കെട്ടിടം നശിപ്പിച്ചു. 1849-ൽ സിഖ് സാമ്രാജ്യം ക്ഷയിച്ചതോടെ ബ്രിട്ടീഷുകാർ ലാഹോർ കോട്ട പിടിച്ചെടുത്തു. ഏറെക്കാലം ബ്രിട്ടന്റെ കൈവശമായിരുന്ന കോട്ട 1947-ൽ പാകിസ്താൻ സ്വതന്ത്രമായതോടെ പാക് ഭരണകൂടത്തിന്റെ നിയന്ത്രണത്തിലായി. 1959-ൽ ദിവാൻ-ഇ-ആമിനു സമീപം ഒരു പുരാതന സ്വർണ്ണ നാണയം ലഭിച്ചു. എ.ഡി. 1025-ൽ ഗസ്നിയിലെ മഹ്മൂദിന്റെ കാലത്താണ് ഈ നാണയം നിർമ്മിച്ചതെന്നു കരുതുന്നു. പിന്നീടു നടന്ന ഖനനത്തിൽ മണ്ണിനടിയിൽ നിന്നു പല നിർമ്മിതികളും കണ്ടെത്തി. 1981-ൽ ലാഹോർ കോട്ടയെയും ഷാലിമാർ പൂന്തോട്ടത്തെയും യുനെസ്കോ ലോകപൈതൃക പട്ടികയിൽ ഉൾപ്പെടുത്തിയതോടെ ഇവിടുത്തെ സംരക്ഷണ പ്രവർത്തനങ്ങൾ ഏറെ പ്രാധാന്യത്തോടെ നടന്നുവരുന്നു.
പ്രധാന നിർമ്മിതികൾ.
നൗലാഖാ പവലിയൻ.
1633-ൽ ഷാജഹാന്റെ കാലത്താണ് നൗലാഖാ പവലിയൻ നിർമ്മിച്ചത്. വെളുത്ത മാർബിൾ കൊണ്ടലങ്കരിച്ച മേൽക്കൂരയാണ് ഇവിടുത്തെ പ്രധാന ആകർഷണം. ഈ കെട്ടിടത്തിന്റെ നിർമ്മാണത്തിന് ഏകദേശം 9 ലക്ഷം രൂപ ചെലവായി. ഉർദ്ദുഭാഷയിൽ 9 ലക്ഷം എന്ന സംഖ്യയെ സൂചിപ്പിക്കാനാണ് 'നൗലാഖാ' എന്ന പദം ഉപയോഗിച്ചു വരുന്നത്. ലാഹോർ കോട്ടയുടെ വടക്കായി ശീഷ് മഹലിനു പടിഞ്ഞാറായാണ് നൗലാഖാ പവലിയൻ സ്ഥിതിചെയ്യുന്നത്. ഇംഗ്ലീഷ് നോവലിസ്റ്റായ റുഡ്യാർഡ് കിപ്ലിംഗ് അദ്ദഹത്തിന്റെ വീടിന് 'നൗലാഖാ' എന്ന പേരാണ് നൽകിയിരിക്കുന്നത്.
ചിത്രങ്ങൾ നിറഞ്ഞ മതിൽ.
ജഹാംഗീറിന്റെ കാലത്ത് ലാഹോർ കോട്ടയിൽ ചിത്രപ്പണികളോടുകൂടിയ ഒരു കൂറ്റൻ മതിൽ നിർമ്മിച്ചു. 1450 അടി നീളവും 50 അടി ഉയരവുമുള്ള ഈ മതിലിന്റെ നിർമ്മാണത്തിനായി തിളക്കമുള്ള ടൈൽസും മൊസൈക്കുമാണ് ഉപയോഗിച്ചിരിക്കുന്നത്. മുഗൾ ചിത്രരചനാശൈലിയിൽ വരച്ചു ചേർത്ത മാലാഖമാർ, ആനകൾ എന്നിവയുൾപ്പടെ ധാരാളം ചിത്രങ്ങൾ ഇവിടെയുണ്ട്.
ശീഷ് മഹൽ.
ലാഹോർ കോട്ടയിലെ ഷാ ബുർജ് ബ്ലോക്കിൽ സ്ഥിതിചെയ്യുന്ന മനോഹരമായ ഒരു കെട്ടിടമാണ് ശീഷ് മഹൽ. ദർപ്പണങ്ങൾ കൊണ്ടാണ് ഇവിടം അലങ്കരിച്ചിരിക്കുന്നത്. വിലപിടിപ്പേറിയ വെളുത്ത മാർബിളുകളും ധാരാളമായി ഉപയോഗിച്ചിട്ടുണ്ട്. 
സമ്മർ പാലസ്.
ശീഷ് മഹലിനു താഴെയായി സമ്മർ പാലസ് സ്ഥിതിചെയ്യുന്നു. ലാഹോർ കോട്ടയിലെ ഭരണാധികാരികളുടെ വേനൽക്കാല വസതിയായിരുന്ന ഈ കെട്ടിടത്തിൽ ധാരാളം വെന്റിലേഷൻ സൗകര്യങ്ങളുണ്ട്. രവി നദിയിലെ ജലം കടന്നുപോകുന്നതിനുള്ള സംവിധാനവും ജലധാരകളും ഈ കെട്ടിടത്തിന്റെ കുളിർമ്മ നിലനിർത്തുന്നു.
ഖിലാവത്ത് ഘാന.
1633-ൽ അന്തഃപുരത്തിലെ സ്ത്രീകൾക്കായി ഷാജഹാൻ നിർമ്മിച്ച കെട്ടിടമാണ് ഖിലാവത്ത് ഘാന. 
മറ്റു കെട്ടിടങ്ങൾ.
കലാ ബുർജ്, ലാൽ ബുർജ്, ദിവാൻ-ഇ-ഖാസ്, ദിവാൻ-ഇ-ആം, മോത്തി മസ്ജിദ് എന്നിങ്ങനെ ധാരാളം നിർമ്മിതികൾ ഇവിടെയുണ്ട്. ഇവ കൂടാതെ അക്ബർ ഗേറ്റ്, ആലംഗിരി ഗേറ്റ് എന്നീ കവാടങ്ങളുമുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="392906" url="https://ml.wikipedia.org/wiki?curid=392906" title="Lahore Fort">
Lahore Fort



</doc>
<doc id="392908" url="https://ml.wikipedia.org/wiki?curid=392908" title="എൽ.പി.ജി. സിലിണ്ടർ അപകടം">
എൽ.പി.ജി. സിലിണ്ടർ അപകടം



</doc>
<doc id="392909" url="https://ml.wikipedia.org/wiki?curid=392909" title="റോയൽ ബൊട്ടാണിക്കൽ പാർക്ക്, ലാമ്പെൾറി">
റോയൽ ബൊട്ടാണിക്കൽ പാർക്ക്, ലാമ്പെൾറി

റോയൽ ബൊട്ടാണിക്കൽ പാർക്ക്, ഭൂട്ടാനിലെ ആദ്യത്തെ സസ്യോദ്യാനം ആണ്. ഡോച്ചുല പാസിൻറെ പശ്ചാത്തലത്തിലാണ് ലാമ്പെൾറി സ്ഥിതി ചെയ്യുന്നത്. 125 ഏക്കർ (51 ഹെക്ടർ) വിസ്തൃതിയിൽ വ്യാപിച്ചുകിടക്കുന്ന ഈ സസ്യോദ്യാനം ജിഗ്മെ സിങ്കിയെ വാൻചുക് ദേശീയോദ്യാനത്തിനും ജിഗ്മെ ദോർജി വാൻചുക് ദേശീയോദ്യാനത്തിനുമിടയിലെ ജൈവശാസ്ത്ര ഇടനാഴിയായി പ്രവർത്തിക്കുന്നു. 
ഇവിടെ നട്ടുപിടിപ്പിച്ചിരിക്കുന്ന ആകെയുള്ള 46 ഇനം റോഡോഡെൻഡ്രോൺ സസ്യയിനങ്ങളിലെ, 18 വർഗ്ഗങ്ങൾ തദ്ദേശീയവും മറ്റു 28 ഇനങ്ങളെ ഭൂട്ടാനിലെ വിവിധ പ്രദേശത്തുനിന്ന് കൊണ്ടുവന്ന് ഇവിടെ നട്ടുവളർത്തുകയും ചെയ്തതാണ്. ഈ റോഡോഡെൻഡ്രോം സസ്യങ്ങൾ മാർച്ച് മദ്ധ്യത്തിനും ആഗസ്റ്റ് ആദ്യവും പുഷ്പിക്കുന്നു. ഈ സസ്യോദ്യാനത്തിൻറെ പരിധിയ്ക്കുള്ളിലായി 3100 മീറ്റർ ഉയരമുള്ള ഡോച്ചുള പാസിൽ 108 സ്തൂപങ്ങൾ (ചോർട്ടെൻസ്) നിലിൽക്കുന്നുണ്ട്. 
2008 ജൂൺ മാസത്തിൽ ഈ ഉദ്യാനം ജിഗ്മെ കെസാർ നംഗ്യാൽ വാൻചുക്കിൻറെ കീരീടാധാരണ വാർഷികം, ഭൂട്ടാനിലെ രാജവാഴ്ചയുടെ നൂറാം വാർഷികം എന്നീ ആഘോഷങ്ങളുടെ സമയത്താണ് ഔദ്യോഗികമായി തുറന്നുകൊടുത്തത്. ഫെൻഡെൻ ഗ്യാംറ്റ്ഷോ ആണ് പാർക്കിൻറെ നടത്തിപ്പുകാരൻ. ഇദ്ദേഹം ചെറുപ്പക്കാരും വിനീതരും കഠിനാധ്വാനികളുമായ ഒരു കൂട്ടം ജീവനക്കാരുടെ സാങ്കേതിക ടീമിനെ നയിക്കുന്നു. ഉദ്യാനത്തിൽ സന്ദർശകർക്കു സൌക്യര്യമൊരുക്കിക്കൊടുക്കുന്ന ഒരു കേന്ദ്രം വേനൽക്കാലത്ത് രാവിലെ 9 മണി മുതൽ വൈകിട്ട് 5 മണിവരെയും, ശൈത്യകാലത്ത് രാവിലെ 9 മണി മുതൽ വൈകിട്ട് 4 മണിവരെയും ഉദ്യാനത്തിനുള്ളിൽ പ്രവർത്തിക്കുന്നു. പൊതുജനങ്ങൾക്ക് മാലിന്യ നിർമാർജ്ജന പദ്ധതികളെക്കുറിച്ചു ബോധവത്കരണം നടത്താനുള്ള വിവിധ പരിപാടികളുമായി ഈ സസ്യോദ്യാനം മുന്നോട്ട് പോകുന്നു. ഗാർബേജ് ഇൻ, ഗാർബേജ് ഔട്ട് പോളിസിയ്ക്ക് ഈ ഉദ്യാനം പ്രാമുഖ്യം കൊടുക്കുന്നു.
ഭൂമിശാസ്ത്രം.
സമുദ്രനിരപ്പിൽ നിന്നും ഏകദേശം 2,100 മീറ്റർ (6,900 അടി) ഉയരത്തിനും 3,750 മീറ്റർ (12,300 അടി) ഉയരത്തിനും ഇടയിലാണ് ഈ സസ്യോദ്യാനം സ്ഥിതി ചെയ്യുന്നത്. സിൻചുല, ഹെലേല, ഡോച്ചുല എന്നീ മലനിരകളുടെ മുക്കവലയാണ് ഈ സസ്യോദ്യാനം.  അതിനുള്ളിലായി റോഡോഡെൻഡ്രോണുകളുടെ ഒരു ബൊട്ടാണിക്കൽ പാർക്ക് ഉണ്ട്. ബാരിറ്റ്ഷോ എന്ന പേരിലറിയപ്പെടുന്നതും തദ്ദേശീയരായ ആളുകൾ അർപ്പണ മനോഭാവത്തോടെ മതപരമായ ചടങ്ങുകൾ ചെയ്യുന്നതിനുപയോഗിക്കുന്നതുമായ ഒരു തടാകം ഈ ഉദ്യാനത്തിനുള്ളിലായിട്ടുണ്ട്. റോഡോഡെൻഡ്രോൺ വാക്ക് (1 കിലോമീറ്റർ), സെർച്ചു നേച്ചർ ട്രെയിൽ (1 കിലോമീറ്റർ - 0.62 മൈൽ), ഡോച്ചുല നേച്ചർ ട്രെയിൽ (1.5 കിലോമീറ്റർ - 0.93 മൈൽ), ലുമിറ്റ്സാവാ പ്രാചീന ട്രെയിൽ (4.7 കിലോമീറ്റർ - 2.9 മൈൽ), ലുങ്ച്ചു റ്റ്ഷെ തീർത്ഥാടന പാത (3.5 കിലോമീറ്റർ - 2.2 മൈൽ), താഡ്ന ജങ്കിൾ വാക്ക് (125 കിലോമീറ്റർ - 78 മൈൽ) എന്നിങ്ങനെ നിരവധി ട്രെക്കിങ്ങ് പാതകൾ ഇവിടെ നിലനിൽക്കുന്നു. തിംഫുവിൽ നിന്ന് 30 കിലോമീറ്റർ അകലെ ലാമ്പെരിയിലാണ് പാർക്ക് സ്ഥിതി ചെയ്യുന്നത്.
സസ്യജന്തുജാലം.
റോഡോഡെൻഡ്രോൺസിനു പുറമേ ഈ സസ്യോദ്യാനത്തിൽ 115 തരം പന്നൽച്ചെടികൾ ഉൾപ്പെടെ, അനേകം വർഗ്ഗങ്ങളിലുള്ള മറ്റ് സസ്യങ്ങളുമുണ്ട്. മറ്റു പ്രധാന വൃക്ഷങ്ങളിൽ ചിലത്, ഓക്ക്, മഗ്നോളിയ, ബിർച്ച് എന്നിവയാണ്.  പക്ഷി നിരീക്ഷണ മേഖലയും ഇവിടെയുണ്ട്. കൂടാതെ 46 ഇനങ്ങളിലായി ഒരു പ്രത്യേക പ്രദേശം, ആവാസവ്യവസ്ഥ, അല്ലെങ്കിൽ ഭൂമിശാസ്ത്രപരമായ പ്രത്യേകതകളിൽ ജീവിക്കുന്നയിനം പക്ഷികളെ ഇവിടെ കണ്ടെത്തിയിട്ടുണ്ട്. ചില അപൂർവ്വ ജനുസുകളെ റിപ്പോർട്ട് ചെയ്തതിൽ , ("Ithaginis cruentus") എന്നവ ഉൾപ്പെടുന്നു. കസ്തൂരിമാൻ, കടുവ, പുള്ളിപ്പുലി, ചുവന്ന പാണ്ട, പുള്ളിപ്പുലിപ്പൂച്ച എന്നിവയെല്ലാം ഉൾപ്പെടുന്ന 21 ഇനം മൃഗങ്ങളെയും ഇവിടെ കണ്ടെത്തിയിട്ടുണ്ട്.

</doc>
<doc id="392912" url="https://ml.wikipedia.org/wiki?curid=392912" title="ഉലു ടെമ്പുറോങ്ങ് ദേശീയോദ്യാനം">
ഉലു ടെമ്പുറോങ്ങ് ദേശീയോദ്യാനം

 
ഉലു തെമ്പുറോങ്ങ് ദേശീയോദ്യാനം ബ്രൂണെയിൽ സ്ഥാപിതമായ ആദ്യത്തെ ദശീയോദ്യാനമാണ്. 1991 മുതൽ സംരക്ഷിതമായ ബ്രൂണെയിലെ ഈ ഉദ്യാനം ഫത്തൽ പാർക്ക് എന്നും അറിയപ്പെടുന്നു. കിഴക്കൻ ബ്രൂണൈയിലെ ടെമ്പുറോങ്ങ് ജില്ലയിൽ സ്ഥിതി ചെയ്യുന്ന ഈ ദേശീയോദ്യാനം ജില്ലയുടെ തെക്കൻ മേഖലയിലെ 550 ചതുരശ്ര കിലോമീറ്റർ (210 ചതുരശ്ര മൈൽ) പ്രദേശത്തായി ഏകദേശം ജില്ലയുടെ 40 ശതമാനം ഉൾക്കൊളളുന്നു. ഇത് ബാത്തു അപ്പോയ് ഫോറസ്റ്റ് റിസർവിനുള്ളിലായാണ് സ്ഥിതിചെയ്യുന്നത്.  

</doc>
<doc id="392915" url="https://ml.wikipedia.org/wiki?curid=392915" title="സംസ്ഥാന കേരള ജംഇയ്യത്തുൽ ഉലമാ">
സംസ്ഥാന കേരള ജംഇയ്യത്തുൽ ഉലമാ



</doc>
<doc id="392916" url="https://ml.wikipedia.org/wiki?curid=392916" title="Dochula Pass">
Dochula Pass



</doc>
<doc id="392917" url="https://ml.wikipedia.org/wiki?curid=392917" title="Purna Bhakti Pertiwi Museum">
Purna Bhakti Pertiwi Museum



</doc>
<doc id="392918" url="https://ml.wikipedia.org/wiki?curid=392918" title="Pertiwi museum">
Pertiwi museum



</doc>
<doc id="392928" url="https://ml.wikipedia.org/wiki?curid=392928" title="ശെൽവരശ പത്മനാഥൻ">
ശെൽവരശ പത്മനാഥൻ

ശ്രീലങ്കയിലെ തീവ്രവാദ സംഘടനയായിരുന്ന എൽ.ടി.ടി.ഇയുടെ നേതാവായിരുന്നു ശെൽവരശൻ പത്മനാഥൻ എന്ന ഷൺമുഖം കുമാര ധർമ്മലിങ്കം. ഇയാൾ കുമാരൻ പത്മനാഥൻ എന്ന പേരിലും, കെ.പി എന്ന ചുരുക്കപേരിലും അറിയപ്പെട്ടിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392929" url="https://ml.wikipedia.org/wiki?curid=392929" title="കെൻറിങ്ങ് ദേശീയോദ്യാനം">
കെൻറിങ്ങ് ദേശീയോദ്യാനം

 
കെൻറിങ്ങ് ദേശീയോദ്യാനം തായ്‍വാനിലെ ഹെങ്‍ചുൻ ഉപദ്വീപിൽ പിങ്ടങ് കൗണ്ടിയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ഈ ദേശീയോദ്യാനം തായ്‍വാനിലെ ഹെങ്‍ചുൻ, ചെച്ചെങ്ങ്, മൻഷൌ ടൌൺഷിപ്പുകളെ ഉൾക്കൊള്ളുന്നു. 1984 ജനുവരി 1-ന് സ്ഥാപിതമായ ദേശീയോദ്യാനം, തായ്‍വാനിലെ ഏറ്റവും പഴക്കമുള്ളതും ഏറ്റവും തെക്കുമാറിയതും ബാഷി ചാനൽ ഉൾപ്പെടെ തായ്‍വാൻ ദ്വീപിൻറെ തെക്കൻ മേഖല ഉൾപ്പെടുന്നതുമാണ്.
തായ്‍വാൻ സർക്കാരിലെ ആഭ്യന്തര മന്ത്രാലയത്തിനു കീഴിലുള്ള എക്സിക്യൂട്ടീവ് യുവാൻറെ ഭരണ നിയന്ത്രണത്തിലുള്ള ഈ ഉദ്യാനം, ഇവിടുത്തെ ഉഷ്ണമേഖലാ കാലാവസ്ഥ, സൂര്യപ്രകാശം, സുന്ദരമായ മലനിരകൾ, ബീച്ച്, മാർച്ച് മാസത്തിൽ നടക്കുന്ന സ്പ്രിംഗ് സ്ക്രീം റോക്ക് ബാൻഡ് ഫെസ്റ്റിവൽ എന്നിവയാൽ പ്രശസ്തമാണ്. 2016 ൽ തായ്‍വാനിൽ 5.84 ദശലക്ഷം സന്ദർശകരുമുണ്ട്. തായ്‍വാനിലെ ഏറ്റവും ജനപ്രീതിയാർജ്ജിച്ച ടൂറിസ്റ്റ് കേന്ദ്രങ്ങളിലൊന്നായ ഇവിടെ 2016 ൽ 5.84 ദശലക്ഷം സന്ദർശകരെത്തിയിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392930" url="https://ml.wikipedia.org/wiki?curid=392930" title="Selvarasa Pathmanathan">
Selvarasa Pathmanathan



</doc>
<doc id="392933" url="https://ml.wikipedia.org/wiki?curid=392933" title="യുഷാൻ ദേശീയോദ്യാനം">
യുഷാൻ ദേശീയോദ്യാനം

 
യുഷാൻ ദേശീയോദ്യാനം തായ്‍വാനിലെ ഒൻപത് ദേശീയോദ്യാനങ്ങളിൽ ഒന്നാണ്. ദേശീയോദ്യാനത്തിലെ ഏറ്റവും ഉയർന്ന കൊടുമുടിയായ യുഷാൻറെ പേരാണ് ഈ ദേശീയോദ്യാനത്തിനു നൽകിയിരിക്കുന്നത്. സെൻട്രൽ പർവതനിരയിലെ വലിയ ഭാഗങ്ങൾ ഉൾപ്പെടെ 103,121 ഹെക്ടറോളം പ്രദേശത്തായി ഈ ദേശീയോദ്യാനം വ്യാപിച്ചു കിടക്കുന്നു. ഈ ദേശീയോദ്യാനത്തിൽ സമുദ്രനിരപ്പിൽനിന്ന് 3,000 മീറ്ററിൽ കൂടുതൽ ഉയരമുള്ള മുപ്പതിലധികം കൊടുമുടികൾ സ്ഥിതിചെയ്യുന്നതു കൂടാതെ ദേശീയോദ്യാനത്തിൻറെ മൂന്നിൽ രണ്ടു ഭാഗവും 2,000 മീറ്ററിൽ കൂടുതൽ ഉയരമുള്ളതാണ്. ദേശീയോദ്യാനത്തിൻറെ ഉയര വ്യത്യാസം 3,600 മീറ്റർ ആണ്. നിരവധി ഗിരികന്ദരങ്ങളും കിഴുക്കാംതൂക്കായ പാറക്കെട്ടുകളും താഴ്വരകളും ഇവിടെയുണ്ട്. ഇതിൻറെ വിദൂരസ്ഥമായ നിലനിൽപ്പും ഉദ്യാനത്തിലേയ്ക്കുള്ള പൊതുജനങ്ങളുടെ പ്രവേശന നിയന്ത്രണവും കാരണമായി, യുവൻ ദേശീയോദ്യാനം തായ്‍വാനിലെ ഏറ്റവും കൂടുതൽ സന്ദർശിക്കപ്പെടുന്ന ഒരു ദേശീയോദ്യാനമല്ല. എന്നിരുന്നാലും 2015 ൽ ഈ ദേശീയോദ്യാനം ഏകദേശം 1,044,994 പേർ സന്ദർശിച്ചിരുന്നു.
സസ്യജാലങ്ങൾ.
തനതായ ഭൂമിശാസ്ത്രവും ഹർഷോൻമാദമുണ്ടാക്കുന്ന ഭൂപ്രകൃതിയും കാരണമായി വ്യത്യസ്തങ്ങളായ കാലാവസ്ഥാ മേഖലകൾക്കും സമ്പന്നമായ ജൈവവൈവിധ്യങ്ങൾക്കും പേരുകേട്ടതാണ് യുഷാൻ ദേശീയോദ്യാനം. ഇവിടെ കാണപ്പെടുന്ന സസ്യജാലങ്ങളിൽ മലയടിവാരത്തിലെ ഉഷ്ണമേഖലാ സസ്യങ്ങൾ മുതൽ ഉത്തുംഗത്തിലെ ആൽപൈൻ സസ്യങ്ങൾ വരെ കാണപ്പെടുന്നു.
വ്യത്യസ്തമായ ഉയരങ്ങൾ, കിഴുക്കാംതൂക്കായ മലഞ്ചെരുവുകൾ, ആഴമുള്ള താഴ്‍വരകൾ എന്നിവ യുഷാൻ ദേശീയോദ്യാനത്തിന് വളരെ അസ്ഥിരമായ ഒരു കാലാവസ്ഥയാണ് പ്രദാനം ചെയ്യുന്നത്. ഒരേ സമയംതന്നെ താരതമ്യേന അടുത്തു കിടക്കുന്ന സ്ഥലങ്ങളിൽപ്പോലും ചൂട് മുതൽ തണുപ്പ് വരെയുള്ള താപനില മാറി മാറി അനുഭവപ്പെടുന്നു. അതിനാൽ ഇവിടെ കാണപ്പെടുന്ന സസ്യജാലങ്ങളുടെ വൈവിധ്യം തീർച്ചയായും ശ്രദ്ധേയമാണ്. തായ്‍വാനിലെ മൊത്തം ഭൂവിസ്തൃതിയുടെ 3% മാത്രം കണക്കിലെടുക്കുമ്പോൾപോലും, ദേശീയോദ്യാനത്തിലും അതിന്റെ അതിർത്തികൾക്കുള്ളിലും തായ്‍വാനിലെ തനതു സസ്യജാലങ്ങളുടെ പകുതിയോളവും വളരുന്നു. ദേശീയോദ്യാന മേഖലയിൽ നടത്തിയ ഒരു സർവേയിൽ ഏകദേശം 2,522 വ്യത്യസ്ത തരം സസ്യങ്ങളെ കണ്ടെത്തിയിട്ടുണ്ട്. ഉയരം വർദ്ധിച്ചു വരുന്നതനുസരിച്ച്, 
ദേശീയോദ്യാനത്തിൽ താഴെ പറയുന്ന ആറു സസ്യജാല മേഖലകൾ രൂപപ്പെടുന്നു :
ജന്തുജാലങ്ങൾ.
ദേശീയോദ്യാനം വിവിധയിനം പക്ഷികൾ, സസ്തനികൾ, ഉരഗങ്ങൾ, ഉഭയജീവികൾ, ചിത്രശലഭങ്ങൾ എന്നിവയുടേയും ആവാസമേഖലയാണ്. മാർച്ച്, മെയ് മാസങ്ങൾക്കിടയിൽ സന്ദർശകർക്ക് പർവ്വതനിരകളിലൂടെ പറന്നുല്ലസിക്കുന്ന ചിത്രശലഭങ്ങളുടെ കൂട്ടങ്ങളെ കാണുവാൻ സാധിക്കുന്നു. താഴെക്കാണുന്ന പട്ടികയിൽ, ദേശീയോദ്യാനത്തിനുള്ളിൽ കാണപ്പെടുന്ന വിവിധ തരം മൃഗങ്ങളെ കാണിക്കുന്നു:
കഴിഞ്ഞ കാലങ്ങളിൽ, ഈ ദേശീയോദ്യാനത്തിലെ ധാരാളം ജീവജാലങ്ങൾ അമിതമായ വേട്ടയാടൽ കാരണം നിലനിൽപ്പ് അപകടത്തിലായിരുന്നു. എന്നാൽ യൂഷാൻ ദേശീയോദ്യാനത്തിൻറെ സ്ഥാപനത്തോടെ ഈ ജീവികളുടെ എണ്ണത്തിൽ ക്രമേണയായി വർദ്ധനവു കണ്ടുവരുന്നു. വലിയ സസ്തനികളായ കറുത്ത കരടി, സാമ്പാർ മാൻ, തയ്‍വാൻ മകാക്വേ, സെറോ എന്നിവയെ ചിലപ്പോഴൊക്കെ കാണുവാനും അവയുടെ ശബ്ദം തിരിച്ചറിയാനും സാധിക്കുന്നു.
സാംസ്കാരിക പൈതൃകം.
വാൻഷിയാങ് (望 鄉), ഡോംഗ്‍പു (തുങ്പു, 東埔) മേഖലകളിൽ കണ്ടെത്തിയ ശിലാ ഉപകരണങ്ങളും മൺപാത്രങ്ങളും പോലുള്ള ചരിത്രാതീതകാലത്തെ അവശിഷ്ടങ്ങൾ ഈ പ്രദേശത്തുണ്ടായിരുന്ന ആദ്യകാല മനുഷ്യജീവിതത്തെക്കുറിച്ചു തെളിവുകൾ നൽകുന്നു. ബുനുൻ (布 農) എന്ന ഒരു ആദിമ ഗോത്രവർഗ്ഗം ഇന്ന് ഡോൻഗ്‍പു (തിൻഗ്‍പു;東埔), മെയ്‍ഷാൻ (梅山). ഗ്രാമത്തിൽ വസിക്കുന്നു. ഏകദേശം 300 വർഷങ്ങൾക്ക് മുമ്പ് അവർ തീരപ്രദേശങ്ങളിൽ നിന്ന് മലമ്പദേശങ്ങളിലേയ്ക്കു കുടിയേറിയവരാണ്. മറ്റൊരു ആദിവാസി സമൂഹം പാർക്കിന്റെ പടിഞ്ഞാറ് ഭാഗത്ത് താമസിക്കുന്നതും ബനുൻ സമൂഹവുമായി സാദൃശ്യമുള്ള "റ്റ്‍സൌ" ജനങ്ങളാണ്. ഇവർ ബുനുൻ ജനതയിൽനിന്ന് ഉരുത്തിരിഞ്ഞുവന്ന വർഗ്ഗമാണെന്ന് അനുമാനിക്കപ്പെടുന്നു. 
ക്വിങ് രാജവംശത്തിന്റെ കാലത്ത് 100 കിലോമീറ്റർ ദൈർഘ്യമുള്ള പാറ്റുങ്ങ്-കുവാൻ ഹിസ്റ്റോറിക്കൽ ട്രെയ്ൽ (ബാറ്റോങ്ഗുവാൻ ഹിസ്റ്റോറിക് ട്രൈൽ, 八 通 古 古道) പ്രതിരോധ ആവശ്യങ്ങൾക്കായി നിർമ്മിക്കുന്നതിൻറെ ഭാഗമായി 1874 ൽ കുടിയേറ്റക്കാർ ആദിവാസികളെ കുടിയിറക്കിയിരുന്നു. ചില കല്പടവുകൾ, ഭിത്തികൾ, ഗാർഡ്സ് പോസ്റ്റുകൾ എന്നിവ പഴയകാല അവശിഷ്ടങ്ങളായി ഇപ്പോഴും നിലനിൽക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392937" url="https://ml.wikipedia.org/wiki?curid=392937" title="വില്പട്ടു ദേശീയോദ്യാനം">
വില്പട്ടു ദേശീയോദ്യാനം

 
വില്പട്ടു ദേശീയോദ്യാനം ഇന്ത്യൻ മഹാസമുദ്രത്തിലെ ഒരു രാജ്യമായ ശ്രീലങ്കയിലെ ചരിത്രനഗരമായ അനുരാധപുരത്തിന്റെ ദക്ഷിണതീരത്തായി സ്ഥിതിചെയ്യുന്നു. ധാരാളം സാംസ്കാരിക പ്രാധാന്യമുള്ള പ്രദേശങ്ങളുമായി കൂടിച്ചേർന്ന് കാണപ്പെടുന്ന ഈ ഉദ്യാനം 1938-ൽ ഒരു ദേശീയോദ്യാനമായി പ്രഖ്യാപിക്കപ്പെട്ടു. കൊളംബോയിൽ നിന്നും 188 കി. മീ. ദൂരത്തിലും അനുരാധപുരത്തിൽ നിന്ന് തെക്ക് 30 കി.മീ. ദൂരത്തിലും, പുറ്റാലത്തു നിന്ന് വടക്ക് 26 കിലോമീറ്റർ ദൂരത്തിലൂമായി ഈ ഉദ്യാനം സ്ഥിതിചെയ്യുന്നു. ഇവിടെ ധാരാളമായി കാണപ്പെടുന്ന വരണ്ടകാടുകളും പ്രകൃതിദത്തമായി രൂപപ്പെട്ട മണൽക്കുഴികളിൽ ധാരാളം മഴവെള്ളം കെട്ടിക്കിടക്കുന്ന അവസ്ഥയിലുമുള്ളതിനാൽ ഈ ഉദ്യാനം ദേശാടനപക്ഷികളുടെ സങ്കേതമാണ്. പ്രകൃതിദത്തമായ അറുപതോളം തടാകങ്ങൾ ('വില്ലു') ഈ ഉദ്യാനത്തിന്റെ മാത്രം സവിശേഷതയാണ്. 1,317 ചതുരശ്ര കി.മീ.(131.693 ഹെക്ടർ), (സമുദ്രനിരപ്പിൽ നിന്നും 0-152 മീ. ഉയരത്തിൽ) പരന്ന് വിസ്തൃതമായി കിടക്കുന്ന വില്പട്ടു ദേശീയോദ്യാനം ശ്രീലങ്കയിലെ ഏറ്റവും പുരാതനവും വലുതുമായ ദേശീയോദ്യാനങ്ങളിലൊന്നാണിത്. ഈ ഉദ്യാനത്തിന്റെ തെക്കുഭാഗത്ത് ഉള്ള ഇടതൂർന്ന വനങ്ങൾ ധാരാളം വന്യമൃഗങ്ങളുടെ താവളമാണ്. ശ്രീലങ്കയിലെ വന്യമൃഗസംരക്ഷണസമിതി 2015 ജൂലായ് മുതൽ ഒക്ടോബർ വരെ വിദൂര നിയന്ത്രിത ക്യാമറ ഉപയോഗിച്ചു നടത്തിയ സർവ്വേയിൽ 49 പുലികളുടെ ചിത്രങ്ങൾ വില്പട്ടു ദേശീയോദ്യാനത്തിൽ നിന്നും ലഭിക്കുകയുണ്ടായി. ഉദ്യാനത്തിന്റെ 73% പ്രദേശം വനങ്ങൾ കൊണ്ടും കുറ്റിച്ചെടികൾകൊണ്ടും സമ്പന്നമാണഅ. ദേശീയോദ്യാനത്തിന്റെ ബാക്കി ഭാഗം തുറന്നപ്രദേശങ്ങളായി കാണപ്പെടുന്നു. ഈർപ്പമുള്ള ഉഷ്ണമേഖലനിത്യഹരിത വനങ്ങളിലെ മണ്ണിന് ചെമ്പ് നിറമാണ്. തെക്ക് ഭാഗത്ത് അരു നദിയും വടക്ക് ഭാഗത്ത് കലൈ ഓയ നദിയും അതിരു പങ്കിടുന്നു.
കാലാവസ്ഥ.
വില്പട്ടു ദേശീയോദ്യാനത്തിൽ വരണ്ട കാലാവസ്ഥയാണുള്ളത്. അവിടെ ധാരാളമായി കണ്ടുവരുന്ന ജലത്തിന്റെ ഉറവിടം സസ്യജാലങ്ങളെ വർഷം മുഴുവൻ പച്ചപിടിച്ച് നിൽക്കാൻ സഹായിക്കുന്നു. വർഷപാതത്തിന്റെ അളവ് ശരാശരി 900മില്ലിമീറ്റർ ആണ്. താപനില 27 °C - 30 °C വരെയാണ്. വടക്കുകിഴക്കൻ മൺസൂൺ (സെപ്റ്റംബർ - ഫെബ്രുവരി) ആണ് മഴയുടെ പ്രധാന ഉറവിടം. ഉദ്യാനത്തിൽ ജൂലായ് മുതൽ സെപ്റ്റംബർ വരെ വരണ്ട കാലാവസ്ഥയാണ് അനുഭവപ്പടുന്നത്.
സസ്യമൃഗജാലങ്ങൾ.
വില്പട്ടു ദേശീയോദ്യാനത്തിൽ വിവിധതരം സസ്യങ്ങളും കടലോരപ്രദേശത്ത് വളരുന്ന പുല്ലുകളും, മൺസൂൺകാടുകളിൽ കാണപ്പെടുന്ന പൊക്കമുള്ള വൃക്ഷങ്ങളും കൂടാതെ മൈല (മയിലെള്ള്) ("Vitex altissima"), പഴമൂൺപാല ("Manilkara hexandra"), വരിമരം ("Chloroxylon swietenia"), വീരമരം ("Drypetes sepiaria"), കുളിർമാവ് ("Alseodaphne semecarpifolia") എന്നീ വൃക്ഷങ്ങളും കാണപ്പെടുന്നു. 51 തരം സസ്തനികളും, എലികൾ, അണ്ണാൻ, അഗൂട്ടി, മുള്ളൻ പന്നി, ബീവർ, ഉടുമ്പ്, മുതല, മഗ്ലർ മുതല, മൂർഖൻ, ഇന്ത്യൻ മൂർഖൻ ("Naja naja") ചേര, പെരുമ്പാമ്പ്, ആമ എന്നീ ജീവജാലങ്ങളും കാണപ്പെടുന്നു. ആന ("Elephas maximus maximus"), തേൻകരടി ("Melursus ursinus inornatus"), പുലി ("Panthera parduskotiya"), നീർക്കുതിര ("Bubalus bubalis"), മ്ലാവ് ("Rusa unicolor unicolor"), കീരി മുതലായവയും ഈ ഉദ്യാനത്തിന്റെ പ്രത്യേകതയാണ്.
ചതുപ്പ് പ്രദേശങ്ങളിൽ കണ്ടുവരുന്ന വരി എരണ്ട, വാലൻ എരണ്ട, ചൂളൻ എരണ്ട, അമേരിക്കൻ വൈറ്റ് ഐബിസ്, കാറ്റിൽ ഈഗ്രറ്റ്, ചായമുണ്ടി എന്നീ പക്ഷികളും വിവിധ വർഗ്ഗത്തിൽപെട്ട ഗുൾ, മൂങ്ങ, ആള, കഴുകൻ മുതലായ പക്ഷികളെല്ലാം തന്നെ ഈ ഉദ്യാനത്തിൽ സ്വൈരവിഹാരം നടത്തുന്നത് കാണാം. തവളവായൻ കിളി (സിലോൺ മാക്കാച്ചിക്കാട) ("Batrachostomus moniliger"), പൊന്തവരിക്കാട("Perdicula asiatica vidali"), പാറവരിക്കാട ("Perdicula argoondah salimalii"), മയിൽ ("Pavo cristatus"), തണ്ടാൻ‌മരംകൊത്തി ("Dendrocopos nanus"), പാണ്ടൻ പൊന്നിമരംകൊത്തി ("Chrysocolaptes festivus"), പനങ്കാക്ക ("Coracias benghalensis indica"), പൊടിപ്പൊന്മാൻ ("Alcedo meninting coltarti"), നാട്ടുകുയിൽ ("Eudynamys scolopaceus"), കാക്കത്തമ്പുരാട്ടിക്കുയിൽ ("Surniculus lugubris dicruroids"), നീലക്കണ്ണൻ പച്ചച്ചുണ്ടൻ ("Phaenicophaeus viridirostris"), തത്തച്ചിന്നൻ ("Loriculus vernalis vernalis"), വൻതത്ത ("Psittacula eupatria"), അമ്പലംചുറ്റി ("Apus affinis"), കാട്ടുരാച്ചുക്ക് ("Caprimulgus indicus"), രാച്ചൗങ്ങൻ ("Caprimulgus atripennis"), ചെമ്പൻ നത്ത് ("Glaucidium radiatum"), ചെട്ടിക്കുരുവി ("Prinia sylvatica") തുടങ്ങി ധാരാളം പക്ഷികൾ വില്പട്ടു ദേശീയോദ്യാനത്തിലെ ഇടതൂർന്ന ഉഷ്ണമേഖല വനങ്ങളിൽ കണ്ടുവരുന്നു.
വൻ ചൊട്ടശലഭം (ഹൈപോലിമ്നാസ് ബൊളീന), കൃഷ്ണശലഭം ("Papilio polymnestor"), പൂങ്കണ്ണി ("Mycalesis_patnia"), നാട്ടുറോസ് ("Pachliopta aristolaochiae"), ചക്കരശലഭം (ചക്കരപാറ്റ്) ("Pachilopta hector"), എന്നീ അപൂർവ്വ ഇനം ശലഭങ്ങളെയും ഉദ്യാനത്തിൽ കാണാം.
വിനോദസഞ്ചാരം.
വില്പട്ടു ദേശീയോദ്യാനം സന്ദർശിക്കാൻ ഏറ്റവും അനുയോജ്യമായ കാലയളവ് ഫെബ്രുവരി മുതൽ ഒക്ടോബർ വരെയുള്ള മാസങ്ങളാണ്. വർഷം മുഴുവനും ഉദ്യാനം സന്ദർശിക്കാൻ സന്ദർശകർക്ക് സാധിക്കുന്നതാണ്. വിനോദസഞ്ചാരികൾക്ക് ജീപ്പ് സഫാരിയിലുടെ ഉദ്യാനം നോക്കിക്കണ്ട് ആസ്വദിക്കാൻ സാധിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392945" url="https://ml.wikipedia.org/wiki?curid=392945" title="ഡപ്പാങ്കൂത്ത്">
ഡപ്പാങ്കൂത്ത്

 
തമിഴ്‌നാട്ടിൽ കാണപ്പെടുന്ന ഒരു നാടോടി സംഗീത കലാരൂപമാണ് ഡപ്പാങ്കൂത്ത് . ഭരതനാട്യം , കഥകളി എന്നിവയിൽ നിന്നു വ്യത്യസ്തമായി ഇതൊരു അനൗപചാരിക നൃത്ത കലാ രൂപമാണ്. ഇതിനു കൃത്യമായ നൃത്തച്ചുവടുകളില്ല . തമിഴ്നാട്ടിലെ മറ്റ് കലാ രൂപങ്ങളായ കുമ്മി , കോലാട്ടം എന്നിവകളെ പോലെ ഇതും പാരമ്പര്യമായി കൈമാറി വരുന്നവയാണ്. 
വേഷം.
ഏതു വേഷവും ധരിക്കാമെങ്കിലും, അധികവും ലുങ്കിയാണ് ഉപയോഗിക്കുന്നത്. അതിന്റെ താഴ് ഭാഗം മുകളിലേക്ക് ഉയർത്തി കെട്ടുകയും ചെയ്യും. വരകളുള്ള ട്രൗസറുകൾക്ക് മുകളിലാണ് ലുങ്കി ധരിക്കാറുള്ളത്. രണ്ടോ മൂന്നോ ബട്ടണുകളുള്ള കുപ്പായവും നെഞ്ചിന്റെ ഭാഗം തുറന്ന രീതിയിൽ ധരിക്കും. അതിന്റെ താഴ്ഭാഗം പരസ്പരം കെട്ടിയിരിക്കും . കയ്യിലും നെറ്റിയിലും തുവാലകൾ കെട്ടുന്നതും സാധാരണയാണ്. 
കാണികളുടെ കൂകി വിളിയും , കൈയ്യടിയും , പടക്കം പൊട്ടിക്കലും ഈ നൃത്ത കലക്ക് കൊഴുപ്പേകാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="392946" url="https://ml.wikipedia.org/wiki?curid=392946" title="ഗാങ്ഖാർ പൂയെൻസം">
ഗാങ്ഖാർ പൂയെൻസം

ഗാങ്‍ഖാർ പൂയെൻസം ( കാങ്കാർ പൻസം, പകരമായി, ഗാങ്ഖാർ പൻസം അല്ലെങ്കിൽ Gankar Punzum) ഭൂട്ടാനിലെ ഏറ്റവും ഉയരം കൂടിയ പർവതമാണ്. 7,570 മീറ്റർ (24,836 അടി) ഉയരവും എഴുന്നു നിൽക്കുന്ന 2,995 മീറ്റർ (9,826 അടി). ഉയരമുള്ള ഒരു ഭാഗവുമായി ലോകത്തിലെ ഏറ്റവും ഉയരം കൂടിയ പർവതങ്ങളിലൊന്ന് എന്ന് അവകാശവാദമുന്നയിക്കാവുന്ന ഒരു പർവ്വതമാണ് ഗാങ്ഖാർ പൂയെൻസം. പ്രത്യേകിച്ച്, ഹിമാലയത്തിലെ മിക്ക കൊടുമുടികളും ദശാബ്ദങ്ങൾക്കു മുൻപുതന്നെ കീഴടക്കപ്പെട്ടു കഴിഞ്ഞുവെങ്കിലും ഗാങ്‍ഖാർ പൂയെൻസം ഇനിയും കീഴടക്കപ്പെടാതെ തുടരുന്നു. അതിൻറെ പേരിനർത്ഥം "മൂന്നു ആത്മീയ സഹോദരങ്ങളുടെ ധവള ശിഖരം" എന്നാണ്. ചൈനയുമായുള്ള അതിർത്തിയിലാണ് ഇതു നിലനിൽക്കുന്നത് എന്നിരുന്നാലും, അതിന്റെ കൃത്യമായ സ്ഥാനത്തെക്കുറിച്ചും അതിർത്തി രേഖയെക്കുറിച്ചും തർക്കങ്ങൾ നിലനിൽക്കുന്നു. ചൈനീസ് മാപ്പുകളിൽ ഇത് അതിർത്തിയിൽ പൂർണ്ണമായി ടിബറ്റിനുള്ളിലായും, മറ്റ് സ്രോതസ്സുകളിൽ പൂർണ്ണമായും ഭൂട്ടാനിലായും കാണിക്കുന്നു. ഭൂട്ടാൻ 1983 ൽ ഈ മേഖല മലകയറ്റത്തിനായി തുറന്നതിനു ശേഷം 1985 ലും 1986 ലും ഈ കൊടുമുടിയെ കേന്ദ്രീകരിച്ചു നടന്ന നാലു പര്യവേക്ഷണങ്ങളും പരാജയപ്പെടുകയായിരുന്നു. എന്നിരുന്നാലും, 1998 ൽ ടിബറ്റിൽ നിന്നുള്ള ഒരു സംഘം ഇവിടുത്തെ ഒരു ഉപ ശിഖരം വിജയകരമായി കീഴടക്കി.
ചരിത്രം.
1922 ൽ ഗാങ്‍ഖാർ പൂയെൻസം പർവ്വതത്തിൻറെ ഉയരം ആദ്യമായി കണക്കാക്കപ്പെട്ടിരുന്നു. എന്നാൽ സമീപ വർഷങ്ങൾ വരെ ഈ പ്രദേശത്തിന്റെ ഭൂപടങ്ങൾ കൃത്യമല്ലായിരുന്നു, അതുപോലെ പർവ്വതനിരകൾ വ്യത്യസ്ത സ്ഥലങ്ങളിൽ വ്യത്യസ്തമായ ഉയരങ്ങളിലാണ് പ്രദർശിപ്പിച്ചിരുന്നത്. മാപ്പിംഗ് അപര്യാപ്തമായതിനാൽ, കൊടുമുടി കീഴടക്കാൻ ശ്രമിച്ച ആദ്യത്തെ സംഘത്തിന് ഈ പർവ്വതംതന്നെ കണ്ടെത്താനായില്ല.
1986-ലെ ബ്രിട്ടീഷ് പര്യവേഷണത്തിൻറെ പുസ്തകത്തിൽ വിവരിക്കുന്നതുപ്രകാരം 24,770 അടി (7,550 മീറ്റർ) ഉയരമുള്ള ഗാങ്‍ഖാർ പൂയെൻസം പൂർണ്ണമായും ഭൂട്ടാനിലാണെന്നും, അടുത്തുള്ള കുല കാംഗ്രിയെന്ന പർവ്വതം പൂർണ്ണമായും തിബറ്റിലാണ് സ്ഥിതിചെയ്യുന്നതെന്നുമാണ്. ഒരു വ്യത്യസ്ത പർവ്വതമായ കുല കാംഗ്രി 7,554 മീറ്റർ ഉയരമുള്ളതും ഗാങ്‍ഖാർ പൂയെൻസത്തിന് 30 കിലോമീറ്റർ വടക്കുകിഴക്കായി സ്ഥിതിചെയ്യുന്നതുമാണ്. ഇത് ആദ്യമായി കീഴടക്കപ്പെട്ടത് 1986 ലായിരുന്നു. ടിബറ്റിൽ അല്ലെങ്കിൽ ഭൂട്ടാനിൽ എന്ന രീതിയിൽ വിവിധ മാപ്പുകളിൽ ഇത് വിവിധ തരത്തിൽ വിവരിക്കപ്പെട്ടിരിക്കുന്നു. 
1994 മുതൽ, ഭൂട്ടാനിൽ 6000 മീറ്ററിൽ കൂടുതൽ ഉയരമുള്ള പർവതാരോഹണം, പ്രാദേശിക ആത്മീയ വിശ്വാസങ്ങളോടുള്ള ബഹുമാനാർത്ഥം വിലക്കപ്പെട്ടിരുന്നു. മധ്യേഷ്യയിലുടനീളം പ്രാദേശിക ജനങ്ങൾ ഈ ഉയരം കൂടിയ കൊടുമുടികൾ ദൈവങ്ങളുടെയും ആത്മാക്കളുകളുടെയും പാവന ഭവനങ്ങളാണെന്നു കരുതുന്നു. ഈ പാരമ്പര്യങ്ങളെ ഭൂട്ടാനീസ് സർക്കാർ ആദരിക്കുന്നുമുണ്ട്. 2003 മുതൽ പർവ്വതാരോഹരണം പൂർണമായും നിരോധിച്ചിരുന്നു.1998 ൽ ഒരു ജപ്പാൻ പർവ്വതാരോഹണ സംഘത്തിന് മലകയറ്റത്തിന് ചൈനീസ് മൌണ്ടനീയറിംഗ് അസോസിയേഷിനിൽനിന്ന് അനുമതി ലഭിച്ചുവെങ്കിലും, ഭൂട്ടാനുമായി ഒരു രാഷ്ട്രീയ പ്രശ്നം കാരണമായി ഈ അനുമതി പിൻവലിക്കപ്പെട്ടു. പകരമായി, 1999 ൽ ഈ സംഘം തിബത്തിൽ നിന്ന് 7,535 മീറ്റർ ഉയരമുള്ള ഒരു ഉപ കൊടുമുടിയായ ലിയാൻകാങ് കാങ്രി (ഘാങ്‍ഖാർ പൂയെൻസം നോർത്ത് എന്നും അറിയപ്പെടുന്നു) വിജയകരമായി കീഴടക്കി. ഭൂരിഭാഗം മാപ്പുകളിൽ നിന്നും വ്യത്യസ്തമായി, ഈ പര്യവേക്ഷണസംഘത്തിൻറെ റിപ്പോർട്ടു പ്രകാരം ഈ കൊടുമുടി ടിബറ്റിനുള്ളിലായും തിബറ്റ്-ഭൂട്ടാൻ അതിർത്തി, 7,570 മീറ്റർ ഉയരമുള്ളതും ഭൂട്ടാനിലെ ഏറ്റവും ഉയരമുള്ള കൊടുമുടിയായി അവകാശപ്പെടുന്നതുമായ ഗാങ്‍ഖാർ പൂയെൻസത്തിൻറെ ഉച്ചസ്ഥായി മുറിച്ചു കടക്കുന്നതായും കാണിക്കുന്നു. ചൈനീസ് സ്രോതസ്സുകളെ അടിസ്ഥാനമാക്കി ജാപ്പനീസ് സ്രോതസ്സുകൾ ഈ അളവുകളേയും ഉയരത്തേയുമാണ് പിന്തുണയ്ക്കുന്നത്, എന്നാൽ ഭൂട്ടാൻ ഇവിടെ സർവേ നടത്തിയിട്ടില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="392950" url="https://ml.wikipedia.org/wiki?curid=392950" title="അനസൂയ സാരാഭായ്">
അനസൂയ സാരാഭായ്

അനസൂയ സാരാഭായ് (1885-1972) ഇന്ത്യയിലെ തൊഴിലാളി പ്രസ്ഥാനങ്ങളുടെ ആദ്യകാലപ്രവർത്തകരിലൊരാളായിരുന്നു. അഹമ്മദാബാദ് ടെക്സ്റ്റൈൽ ലേബർ അസോസിയേഷൻ(മജൂർ മഹാജൻ സൻഘ്) എന്ന ഇന്ത്യയിലെ ഏറ്റവും ആദ്യത്തെ ടെക്സ്റ്റൈൽ തൊഴിലാളികൾക്കായുള്ള ട്രേഡ് യൂണിയൻ സ്ഥാപിച്ചത് അവരാണ്.
ആദ്യകാലജീവിതവും വിദ്യാഭ്യാസവും.
1885 നവംബർ 11 ന് അഹമ്മദാബാദിൽ വ്യവസായികളുടെയും കച്ചവടക്കാരുടെയും കുടുംബത്തിൽ ജനിച്ചു. ഒൻപത് വയസ്സുള്ളപ്പോൾ മാതാപിതാക്കൾ മരണമടന്നു. അതോടെ രണ്ട് സഹോദരങ്ങളോടൊപ്പം അമ്മാവന്റെ വീട്ടിലേക്ക് അയക്കപ്പെട്ടു. പതിമൂന്ന് വയസ്സിൽ ഒരു ബാല്യവിവാഹത്തിൽ ഏർപ്പെടുകയും അത് പിന്നീട് പരാജയമായിത്തീരുകയും ചെയ്തു. അതോടെ സഹോദരന്റെ സഹായത്തോടെ 1912 ഇൽ ഇംഗ്ലണ്ടിലേക്ക് മെഡിക്കൽ ഡിഗ്രിപഠിക്കുന്നതിനു പോയി. എന്നാൽ മൃഗങ്ങളെ കീറിമുറിച്ചുള്ള അവയവപഠനം ജൈന വിശ്വാസത്തിനു വിരുദ്ധമാണെന്നത് കൊണ്ട് ലണ്ടൻ സ്കൂൾ ഓഫ് എക്കണോമിക്സിലേക്ക് മാറി. ഇക്കാലത്ത് ഫാബിയൻ സൊസൈറ്റിയുമായി ബന്ധപ്പെടുകയും സഫ്രജെറ്റ് പ്രസ്ഥാനത്തിന്റെ(വനിതാ സമ്മതിദാനാവകാശ പ്രവർത്തകർ) ഭാഗമാവുകയും ചെയ്തു.
രാഷ്ട്രീയ ജീവിതം.
1913 ഇൽ ഇന്ത്യയിലേക്ക് മടങ്ങുകയും സ്ത്രീകളുടെയും ദരിദ്രരുടെയും ഉന്നമനത്തിനായി പ്രവർത്തിക്കാൻ ആരംഭിക്കുകയും ചെയ്തു. അവർ ഒരു സ്കൂൾ ആരംഭിച്ചു. തൊഴിലാളി പ്രസ്ഥാനങ്ങളുമായി ചേർന്ന് പ്രവർത്തിക്കാൻ തീരുമാനിച്ചത് സ്ത്രീ തൊഴിലാളികൾ 36 മണിക്കൂർ ഷിഫ്റ്റിനുശേഷം അവശരായി തുണിമില്ലുകളിൽ നിന്ന് മടങ്ങിവരുന്നത് കണ്ടതിനുശേഷമാണ്. തുണിമിൽ തൊഴിലാളികളെ 1914 ഇൽ അഹമ്മദബാദിലെ ഒരു സമരത്തിനായി സംഘടിക്കാൻ സഹായിച്ചു. 1918 ഇൽ നെയ്ത്തുകാർ വേതനത്തിൽ 50% വർദ്ധന ആവശ്യപ്പെട്ടുകൊണ്ട് നടത്തിയ സമരത്തിൽ പങ്കെടുക്കുകയും ചെയ്തു. കുടുംബസുഹൃത്തായിരുന്ന മഹാത്മാ ഗാന്ധി അവരുടെ മാർഗ്ഗദർശിയായിരുന്നു. തൊഴിലാളികൾക്കു വേണ്ടി ഗാന്ധിജി  നിരാഹാര സമരം ആരംഭിക്കുകയും അതിന്റെ ഫലമായി 35% വേതന വർദ്ധനവ് നേടാൻ കഴിഞ്ഞു. ഇതിനെത്തുടർന്ന് 1920 ഇൽ അഹമ്മദബാദ് ടെക്സ്റ്റൈൽ ലേബർ അസോസിയേഷൻ രൂപീകരിക്കപ്പെട്ടു. 
ഗുജറാത്തിയിൽ മുതിർന്ന സഹോദരി എന്നർഥം വരുന്ന "മോട്ടാബെൻ" എന്നാണ് അവരെ വിളിച്ചിരുന്നത്. സെൽഫ് എംപ്ലോയ്ഡ് വിമൻസ് അസോസിയേഷൻ ഓഫ് ഇന്ത്യയുടെ (SEWA) സ്ഥാപകയായ ഇള ഭട്ടിന്റെ മാർഗ്ഗദർശിയായിരുന്നു അനസൂയ സാരാഭായ്. 
മരണം.
1972 ഇൽ മരണമടഞ്ഞു. 2017 നവംബർ 11 ന് സാരാഭായുടെ 132-ആം ജന്മദിനത്തിൽ ഗൂഗിൾ ഇന്ത്യൻ ഉപയോക്താക്കൾക്ക് ദൃശ്യമായ ഡൂഡിൽ ചേർത്തു. 

</doc>
<doc id="392954" url="https://ml.wikipedia.org/wiki?curid=392954" title="Dappan koothu">
Dappan koothu



</doc>
<doc id="392955" url="https://ml.wikipedia.org/wiki?curid=392955" title="കർണാഫുലി നദി">
കർണാഫുലി നദി

ബംഗ്ലാദേശിന്റെ തെക്കുകിഴക്കു ഭാഗത്തുകൂടി ഒഴുകുന്ന ഒരു നദിയാണ് കർണാഫുലി അഥവാ കർണഫൂലി (ബംഗാളി: ). ഇന്ത്യൻ സംസ്ഥാനമായ മിസോറാമിലെ ലുഷായ് കുന്നുകളിൽ നിന്ന് ഉത്ഭവിക്കുന്ന നദി 270 കിലോമീറ്റർ ദൂരം സഞ്ചരിച്ച് ബംഗ്ലാദേശിലെ ചിറ്റഗോങ് പട്ടണത്തിലൂടെ ഒഴുകി ബംഗാൾ ഉൾക്കടലിൽ പതിക്കുന്നു. 1960-കളിൽ കാപ്തായ് മേഖലയിൽ കർണാഫുലി നദിയിൽ ഒരു ജലവൈദ്യുത പദ്ധതി സ്ഥാപിച്ചിരുന്നു.
വാക്കിന്റെ ഉത്ഭവം.
കർണാഫുലി നദിക്ക് ആ പേരു ലഭിച്ചതിനെപ്പറ്റി ഒരു കഥയുണ്ട്. പണ്ട് ഒരു രാജകുമാരി കാമുകനായ രാജകുമാരനോടൊപ്പം നദിയിലൂടെ വള്ളത്തിൽ സഞ്ചരിക്കുകയായിരുന്നു. രാജകുമാരിയുടെ ചെവിയിൽ ചൂടിയിരുന്ന പൂവ് പെട്ടെന്നു നദിയിൽ വീണു. രാജകുമാരൻ സമ്മാനിച്ച ആ പൂവിനെ രാജകുമാരി അമൂല്യമായി കരുതിയിരുന്നു. പൂവ് കണ്ടെത്തുന്നതിനായി നദിയിലേക്കു ചാടിയ രാജകുമാരി ഒഴുക്കിൽപ്പെട്ട് മരണമടഞ്ഞു. ഇതുകണ്ട രാജകുമാരനും നദിയിലേക്കു ചാടി മരിച്ചു. രാജകുമാരിയുടെ ചെവിയിലെ പൂവ് വീണ ഈ നദിക്ക് അങ്ങനെ കർണാഫുലി എന്ന പേരു ലഭിച്ചു. 'കർണ്ണ' എന്ന വാക്കിനു 'ചെവി' എന്നും 'ഫൂൽ' എന്ന വാക്കിനു 'പൂവ്' എന്നും അർത്ഥമുണ്ട്.
ചിറ്റഗോങ് നഗരം.
ബംഗ്ലാദേശിൽ കർണ്ണാഫുലി നദിയുടെ തീരത്തായി സ്ഥിതിചെയ്യുന്ന ഒരു പ്രധാന നഗരമാണ് ചിറ്റഗോങ്. രാജ്യത്തിന്റെ തെക്കുകിഴക്കു ഭാഗത്തുള്ള ഈ പട്ടണത്തിനു സമീപം ഒരു തുറമുഖവും സ്ഥിതിചെയ്യുന്നുണ്ട്. ബംഗാൾ ഉൾക്കടലിലൂടെയുള്ള കപ്പൽ ഗതാഗത ശൃംഖലയിലെ ഒരു പ്രധാന തുറമുഖമാണിത്. ഈ തുറമുഖം രാജ്യത്തിന്റെ സമ്പദ്‌വ്യവസ്ഥയെ പരിപോഷിപ്പിക്കുന്നതിൽ പ്രധാന പങ്കുവഹിക്കുന്നു. തുറമുഖത്തോടു ചേർന്നുള്ള ചിറ്റഗോങ് മെട്രോപാളിറ്റൺ പ്രദേശത്ത് ഏതാണ്ട് 65 ലക്ഷത്തിലധികം പേർ താമസിക്കുന്നു. ബംഗ്ലാദേശിലെ ഏറ്റവും വലിയ രണ്ടാമത്തെ നഗരം കൂടിയാണ് ചിറ്റഗോങ്. ഈ നഗരത്തിൽ നിന്ന് 19 കിലോമീറ്റർ അകലെ വച്ചാണ് കർണ്ണാഫൂലി നദി ബംഗാൾ ഉൾക്കടലിൽ പതിക്കുന്നത്. ചിറ്റഗോങ്ങിലെ ആളുകൾ ഈ നദിയെ 'കിൻസ ക്യോങ്' (Kynsa Kyoung) എന്നും വിളിക്കാറുണ്ട്. ചിറ്റഗോങ് ഹിൽസ് ട്രാക്സ് മേഖലയിലൂടെ ഒഴുകുന്ന ഏറ്റവും വലിയ നദിയും കർണാഫുലിയാണ്. കർണാഫുലി നദിയിൽ നിന്നുള്ള ജലം ശുദ്ധീകരിക്കുന്നതിനായി ചിറ്റഗോങ് പോർട്ട് അതോറിറ്റി ഇവിടെ ഒരു പ്ലാന്റ് തുടങ്ങാൻ തീരുമാനിച്ചിട്ടുണ്ട്. ഈ പ്ലാന്റ് വരുന്നതോടുകൂടി ചിറ്റഗോങ് തുറമുഖം ജലലഭ്യതയിൽ സ്വയംപര്യാപ്തത നേടും.
പോഷകനദികൾ.
കർണാഫൂലി നദിയുടെ പ്രധാന പോഷകനദികളാണ് കാസലോങ്, ചെങ്കി, ഹാൾഡ, ദുറുങ്, സുബലോബ്, കാപ്തായ്, റിങ്ക്യോങ്, തേഗ എന്നിവ. 180 കിലോമീറ്റർ ദൂരം മലയിടുക്കുകളിലൂടെ ഒഴുകുന്ന കർണാഫുലി നദി രംഗമതിയിൽ വച്ച് സമതല പ്രദേശത്തേക്കു കടക്കുന്നു.
ഗതാഗതം.
കർണാഫുലി നദിയിലൂടെ ധാരാളം ചരക്കു കപ്പലുകൾ പരുത്തി, ചണം, കാട്ടിൽ നിന്നുള്ള വസ്തുക്കൾ എന്നിവയുമായി രംഗമതിയിലേക്കു പോകാറുണ്ട്. നദിയുടെ അന്തർ ഭാഗത്തായി രണ്ടുവരിപ്പാതയോടുകൂടിയ ഒരു തുരങ്കം നിർമ്മിക്കുവാൻ ബംഗ്ലാദേശ് സർക്കാരിനു പദ്ധതിയുണ്ട്. ഇതിനായി ചൈന കമ്മ്യൂണിക്കേഷൻ കൺസ്ട്രക്ഷൻ കമ്പനി (CCCC)യുമായി കരാർ ഒപ്പുവച്ചിട്ടുണ്ട്. പദ്ധതി യാഥാർത്ഥ്യമായാൽ ബംഗ്ലാദേശിലെ ആദ്യത്തെ അന്തർജല തുരങ്കമാകും ഇത്. തുരങ്ക നിർമ്മാണത്തിന് ഏകദേശം 100 കോടി ഡോളറാണ് ചെലവു പ്രതീക്ഷിക്കുന്നത്.
ജീവജാലങ്ങൾ.
കടുത്ത വംശനാശ ഭീഷണി നേരിടുന്ന ഗംഗാ ഡോൾഫിൻ പോലെയുള്ള ജീവികളുടെ ആവാസ കേന്ദ്രമാണ് കർണാഫുലി നദി. ബംഗ്ലാദേശിന്റെ ദേശീയ മത്സ്യമായ ഹിൽസയും ഇവിടെ കാണപ്പെടുന്നു. കടുത്ത മലിനീകരണം മൂലം ഹിൽസ മത്സ്യങ്ങളുടെ എണ്ണത്തിൽ കുറവു വന്നിട്ടുണ്ട്. 
കാപ്തായ് അണക്കെട്ട്.
1962-ൽ ബംഗ്ലാദേശിലെ കാപ്തായ് എന്ന സ്ഥലത്ത് കർണാഫുലി നദിക്കു കുറുകെ കാപ്തായ് അണക്കെട്ടു നിർമ്മിച്ചു. രാജ്യത്തെ ആദ്യ ജലവൈദ്യുത പദ്ധതിയും ഇവിടെ ആരംഭിച്ചു. കാപ്തായി അണക്കെട്ടിൽ നിന്നുള്ള വെള്ളം കാപ്തായ് തടാകത്തിലേക്ക് ഒഴുക്കിവിടുന്നു. ഈ ജലം ഉപയോഗിച്ച് വൈദ്യുതി നിർമ്മിക്കുവാൻ ഒരു നിലയവും സ്ഥാപിച്ചിട്ടുണ്ട്. ഈ നിലയത്തിൽ നിന്നും പ്രതിദിനം 230 മെഗാവാട്ട് വൈദ്യുതി ഉൽപ്പാദിപ്പിക്കുന്നു. തേയില, ചണം, പുകയില, പരുത്തി എന്നിവ ഉൽപ്പാദിപ്പിക്കുന്ന വ്യവസായ ശാലകൾ ഈ വൈദ്യുതി ഉപയോഗിച്ചാണു പ്രവർത്തിക്കുന്നത്. 1962-ൽ കാപ്തായി അണക്കെട്ട് നിർമ്മിച്ചപ്പോൾ ഇന്ത്യയിലെ പല സ്ഥലങ്ങളും വെള്ളത്തിനടിയിലായി. നാൽപ്പതിനായിരത്തോളം പേർക്ക് വീടും സ്ഥലവും നഷ്ടമായി. എങ്കിലും അണക്കെട്ടിന്റെ നിർമ്മാണത്തെ അന്നത്തെ ഇന്ത്യൻ പ്രധാനമന്ത്രി ജവഹർലാൽ നെഹ്റു എതിർത്തിരുന്നില്ല.
മലിനീകരണം.
ബംഗ്ലാദേശിലെ ഭൂരിഭാഗം നദികളെയും പോലെ കർണാഫുലി നദിയും കടുത്ത മലിനീകരണ ഭീഷണി നേരിടുന്നു. കാർഷികാവശ്യങ്ങൾക്കായുള്ള ഉപയോഗമാണ് നദിയെ പ്രധാനമായും മലിനമാക്കുന്നത്. നദീജലത്തിലെ ഓക്സിജന്റെ അളവ് കുറയുന്നത് ജലജീവികളുടെ നിലനിൽപ്പിനെ ദോഷകരമായി ബാധിച്ചിട്ടുണ്ട്. 2015-ൽ ഒരു തീവണ്ടിയിൽ നിന്നുള്ള എണ്ണ കർണാഫുലിയുടെ പോഷകനദികളിലൊന്നിൽ പതിച്ചത് കടുത്ത മലിനീകരണത്തിനിടയാക്കിയിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392957" url="https://ml.wikipedia.org/wiki?curid=392957" title="Karnaphuli River">
Karnaphuli River



</doc>
<doc id="392958" url="https://ml.wikipedia.org/wiki?curid=392958" title="കൊന്യാക്ക് (ജനവിഭാഗം)">
കൊന്യാക്ക് (ജനവിഭാഗം)

 
മ്യാൻമാറിലും ഇന്ത്യയിലെ നാഗാലാൻഡിലും അരുണാചലിലും വസിക്കുന്ന നാഗർ വിഭാഗം ആദിവാസികളാണ് കൊന്യാക്ക് (ജനവിഭാഗം). സ്വന്തം ഗ്രാമത്തിലേക്ക് നുഴഞ്ഞുകയറുന്നവരുടേയും ഗോത്രത്തിന്റെ ശത്രുക്കളുടേയും ശിരസ്സ് കൊയ്തെടുത്ത് വീടിന് മുന്നിൽ പ്രദർശിപ്പിച്ചു ഊറ്റം കൊളളുന്ന പോരാളി വംശമായിരുന്നു ഇവർ, . തലവേട്ട ഒഴികെയുള്ള ആദിമകാല പാരമ്പര്യവും ആചാരങ്ങളും ഇന്നും പിന്തുടരുന്ന വീര ഗോത്രമായ കൊന്യാക്കുകൾക്ക് കറുപ്പും കാട്ടിറച്ചിയും ഒഴിവാക്കാനാവാത്തവയാണ്. ഗോത്രരാജാവിന്റെ കൊട്ടാരത്തിന്റെ നേർ പകുതി ഇന്ത്യയിലും പകുതി മ്യാന്മാറിലുമാണ്.രാജ്യാന്തര അതിർത്തികൾ എന്ന പദവിയില്ലാതെ അവിടെയുള്ളവർ ആ അദൃശ്യരേഖ മറികടന്നു ജീവിക്കുന്നു.
ചരിത്രം.
19 നൂറ്റാണ്ട് വരെ പുറം ലോകവുമായി ബന്ധമില്ലാതെ ജീവിച്ച ഒരു ഗോത്രജനതയായിരുന്നു കൊന്യാക്കുകൾ. മറ്റു ഗോത്രങ്ങളോട് കലഹിച്ചും സൂര്യനെയും ചന്ദ്രനെയും ദൈവമായി ആരാധിച്ചും കഴിഞ്ഞിരുന്ന ദോൻയി പോളോ വിശ്വാസികൾ ആയിരുന്നു അവർ. ബ്രിട്ടീഷ് ഭരണത്തോടെ, ക്രിസ്ത്യൻ മിഷണറിമാർ നാഗാലാൻഡിലെത്തുകയും വിദ്യാഭ്യാസ സൗകര്യങ്ങൾ ഒരുക്കുകയും ചെയ്തു. അതോടൊപ്പം മതപരിവർത്തനവും നടന്നു. ഇപ്പോൾ ക്രീസ്തീയ വിശ്വാസികളാണ് ഭൂരിപക്ഷവും.
തൊഴിൽ.
കൊന്യാക്കുകളുടെ പ്രധാന തൊഴിൽ കൃഷിയാണ് . കരകൃഷിയാണ് കൂടുതലും. കുന്നിൻ ചെരിവുകളിൽ കാട് വെട്ടിത്തെളിച്ചു അരിയും തിനയും ചോളവും കൃഷി ചെയ്യുന്നു. കോഴി, പന്നി തുടങ്ങിയ ജീവികളേയും ഇവർ വളർത്തുന്നു.
അന്ധവിശ്വാസങ്ങൾ.
പ്രകൃതിദുരന്തങ്ങളും പകർച്ചവ്യാധികളും മറ്റ് ദുരന്തങ്ങളും ഉണ്ടാവുന്നതിന് കാരണം മാന്ത്രികശക്തിയുടെ കുറവുകൊണ്ടാണെന്ന് ഇവർ വിശ്വസിക്കുന്നു. വീരന്മാർ കൊയ്തെടുത്ത് കൊണ്ടുവരുന്ന അന്യ ഗോത്രക്കാരുടേയോ ശത്രുവിന്റേയോ ആത്മാവ് തങ്ങളുടെ ഗ്രാമം കാക്കുമെന്ന് കൊന്യാക്കുകൾ വിശ്വസിച്ചിരുന്നു. ഇങ്ങനെ ശത്രുക്കളുടെ ശിരസ്സുകൊണ്ടുവരുന്ന പോരാളിയുടെ മുഖത്ത് പച്ച കുത്തും. ഇത് വലിയ ചടങ്ങാണ്. പോരാളിയെ അനുഗമിച്ചവരുടെ നെഞ്ചിലാണ് പച്ചകുത്തുക. കൊല്ലപ്പെട്ടവന്റെ തലയോട്ടികൊണ്ടു വീടിന്റെ പൂമുഖം അലങ്കരിക്കും. തലവെട്ടിയ എണ്ണം സൂചിപ്പിക്കാൻ അത്രയും വെങ്കല രൂപങ്ങൾ ലോക്കറ്റായി തൂക്കിയിടും.
ശത്രുക്കളുടെ തല വെട്ടിയെടുത്ത് ഗ്രാമത്തിലേക്ക് കൊണ്ടുവരുന്നവരെ യഥാർത്ഥ കൊന്യാക്ക് നായകായി പരിഗണിച്ചിരുന്നു. ഒരു മനുഷ്യന്റെ തല വെട്ടിക്കൊണ്ടു വരാൻ സാധിക്കാതെ വരുന്നത് ഒരു വൻ മാനഭംഗമായി ഇവർ കരുതുകയും ചെയ്യുന്നു. മറ്റ് നാഗ ഗോത്രക്കാരുമായി പലപ്പോഴും പോരാടിക്കും. രാജകുമാരിക്ക് വേണ്ടിയോ കൃഷിയിടത്തിനോ നദിക്കോ വേണ്ടിയും മറ്റു ഗോത്രങ്ങളുമായി യുദ്ധമുണ്ടാകും.
തലവെട്ടൽ തുടങ്ങിയ പ്രാകൃതരീതികളെല്ലാം സർക്കാർ 1959 ൽ നിയമം മൂലം നിരോധിച്ചു. എങ്കിലും വിദൂര ഗ്രാമങ്ങളിൽ ഇത്തരം അന്ധവിശ്വാസങ്ങൾ പൂർണ്ണമായും ഇല്ലാതെയായിട്ടില്ല എന്ന് കരുതേണ്ടിയിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="392964" url="https://ml.wikipedia.org/wiki?curid=392964" title="കൊന്യാക്കു് (ജനവിഭാഗം)">
കൊന്യാക്കു് (ജനവിഭാഗം)



</doc>
<doc id="392965" url="https://ml.wikipedia.org/wiki?curid=392965" title="Konyak people">
Konyak people



</doc>
<doc id="392967" url="https://ml.wikipedia.org/wiki?curid=392967" title="രാഗിണിദേവി">
രാഗിണിദേവി

രാഗിണി ദേവി(Esther Luella Sherman)1896-ൽ യു എസ് എ ൽ ജനിച്ചു. എട്ടാമത്തെ വയസിൽ പഠനം തുടങ്ങി. കഥകളിയെന്ന കലാരൂപത്തെ വളരെയധികം സ്നേഹിച്ചു. ഒരു ഇന്ത്യൻ ഊർജ്ജതന്ത്ര ശാസ്ത്രജ്ഞൻ രാംലാൽ ബാജ് ഭയ്യെ വിവാഹം കഴിച്ചു. കേരളത്തിൽ എത്തിചേരുക എന്നത് അവരുടെ വലിയ ആഗ്രഹമായിരുന്നു. തിരുവിതാംകൂർ മഹാരാജിന്റെ ക്ഷണപ്രകാരം ആ ആഗ്രഹം സാധിച്ചു. ഉത്സവത്തിന് നൃത്തം അവതരിപ്പിക്കാനായിരുന്നു ആ ക്ഷണം. ഇന്ത്യ ഒട്ടാകെ നൃത്ത പരിപാടി അവതരിപ്പിച്ചു. അവർ ഒരു മികച്ച ഗായികയായിരുന്നു. അവർക്ക് സ്വന്തമായി കഥകളി ട്രൂപ്പുണ്ടായിരുന്നു. ബനാറസ്, മദ്രാസ്, കൊൽക്കട്ട, അന്ധ്രാ, അണ്ണാമലൈ എന്നീ സർവ്വകലാശാലയിൽ നിന്ന് ഇന്ത്യൻ ശാസ്ത്രീയ നൃത്തത്തിനെ കുറിച്ച് ലക്ച്ചറൽ ഡെമോൺസ്ട്രേഷൻ നടയിട്ടുണ്ട്.കൂടാതെ ധാരാളം സർവ്വകലാശാലകളിൽ നിന്നും നർത്തകിയെന്ന നിലയിൽ ക്ഷണം ലഭിച്ചിട്ടുണ്ട്. കഥകളി, നൃത്തനാടകങ്ങൾ, മൺമറഞ്ഞുപോയി കൊണ്ടിരുന്ന കാലഘട്ടത്തിൽ തന്റേതായ സംഭാവനകൾ നൽകി പുതുജീവൻ നൽകാൻ രാഗിണി ദേവിക്ക് കഴിഞ്ഞു. മൈസൂർ, ബറോഡ, പാട്യാല, ഭാവ്നഗർ, ഇൻഡോർ, ട്രാവൻകൂർ എന്നിവിടങ്ങളിലെ മഹാരാജാക്കന്മാരുടെ സദസ്സിൽ നൃത്തപരിപാടികൾ അവതരിപ്പിക്കാൻ സാധിച്ചു. 1928-ൽ പുറത്തിറങ്ങിയ രാഗിണി ദേവിയുടെ നൃത്താജ്ഞലിയാണ് ഇംഗ്ലീഷ് ഭാഷയിലുള്ള ആദ്യത്തെ ഇന്ത്യൻ ശാസ്ത്രീയ നൃത്തത്തിനെ കുറിച്ച് പ്രതിപാദിക്കുന്ന ഗ്രന്ഥം. കേരളത്തിലെത്തിയ രാഗിണി ദേവി കഥകളി പഠിക്കാനുള്ള ആഗ്രഹം മഹാകവി വള്ളത്തോൾ നാരായണ മേനോനെ അറിയിച്ചു. എന്നാൽ പാരമ്പര്യമായി കഥകളി അഭ്യസിച്ചിരുന്നത് പുരുഷന്മാരായിരുന്നു. ആ പാരമ്പര്യത്തെ മറികടന്ന് അവർ കഥകളി പഠിക്കാൻ ആരംഭിച്ചു. ഇത് കഥകളിക്ക് ലോക പ്രചാരം നേടി കൊടുക്കാൻ സഹായിച്ചു. ഒഡീസിയെ കുറിച്ച് കേട്ടറിഞ്ഞ രാഗിണി ദേവി മകളായ ഇന്ദ്രാണി റഹ്മാനെ ഒഡീസി പഠിക്കുവാനായി പ്രേരിപ്പിക്കുകയും അതിനു വേണ്ടി ഒറീസ്സയിലേക്ക് അയക്കുകയും ചെയ്തു. 1930-ൽ ഗൗരിയമ്മയുടെ കീഴിൽ രാഗിണി ദേവി ഭരതനാട്യം അഭ്യസിച്ചു.

</doc>
<doc id="392969" url="https://ml.wikipedia.org/wiki?curid=392969" title="ആംഗ്ലോ-നേപ്പാളി യുദ്ധം">
ആംഗ്ലോ-നേപ്പാളി യുദ്ധം

 
1814 മുതൽ 1816 വരെ നേപ്പാളിലെ ഗൂർഖ സൈന്യവും (ഇന്നത്തെ ഫെഡറൽ ഡെമോക്രാറ്റിക് റിപ്പബ്ലിക് ഓഫ് നേപ്പാൾ) ബ്രിട്ടീഷ് ഈസ്റ്റ് ഇന്ത്യ കമ്പനിയും തമ്മിൽ നടന്ന യുദ്ധമാണ് ആംഗ്ലോ-നേപ്പാളി യുദ്ധം. ഗൂർഖാ യുദ്ധം എന്നും ഇത് അറിയപ്പെടുന്നു. അതിർത്തിത്തർക്കത്തിൽ ആരംഭിച്ച യുദ്ധത്തിൽ, അമർ സിങ് ഥാപ, ഭീംസെൻ ഥാപ, രഞ്ജുർ സിങ് ഥാപ, ഭക്തി ഥാപ എന്നിവർ നേപ്പാളിനു വേണ്ടി പൊരുതി. ബ്രിട്ടീഷ് സൈന്യം കടന്നുകയറി ആക്രമണം നടത്തുകയായിരുന്നു. ഗൂർഖ ഭടന്മാർ ഇത് ചെറുത്തുകൊണ്ടിരുന്നു. ലോർഡ് മോയ്റയുടെ ഗവർണർ ഭരണത്തിൻ കീഴിൽ നടന്ന ഏറ്റവും ചിലവേറിയ യുദ്ധമായിരുന്നു ഇത്. സിഗൗലി സന്ധിയിൽ ഈ യുദ്ധം അവസാനിച്ചു. ഈ സന്ധിയെ തുടർന്ന് നേപ്പാളിന് ടറായി മേഖലയുടെ കുറെ ഭാഗം നഷ്ടപ്പെട്ടു. അതിനു പകരമായി ബ്രിട്ടിഷ് ഈസ്റ്റ് ഇന്ത്യ കമ്പനി രണ്ടു ലക്ഷം രൂപ നേപ്പാളിന് ആണ്ടുതോറും നൽകേണ്ടിയിരുന്നു.
ചരിത്രം.
മല്ല രാജവംശത്തിന്റെ അധീനതയിലുണ്ടായിരുന്ന കാഠ്മണ്ടു താഴ്‌വരയിലേക്ക് ഗൂർഖാ രാജാവായ പ്രിത്‌വി നാരായൺ ഷാ അതിക്രമിച്ചു കയറിയതോടെയാണ് പ്രശ്നങ്ങളുടെ തുടക്കം. അതുവരെ കാഠ്മണ്ടു മാത്രമാണ് നേപ്പാൾ എന്നറിയപ്പെട്ടിരുന്നത്. നേപ്പാളിലെ മല്ല രാജാവ് ഈസ്റ്റ് ഇന്ത്യ കമ്പനിയോട് സഹായം അഭ്യർത്ഥിച്ചു. 1767 ൽ ക്യാപ്റ്റൻ കിൽനോച്ചിന്റെ നേതൃത്വത്തിൽ ഈസ്റ്റ് ഇന്ത്യ കമ്പനി പട്ടാളത്തെ അയച്ചു. കൃത്യമായ തയ്യാറെടുപ്പില്ലാതെയും ആവശ്യത്തിന് ആയുധ സന്നാഹമില്ലാതെയും 2500 സേനാനികൾ മാത്രമുള്ള ഒരു സേന, ഗൂർഖാസൈന്യത്തെ ലക്ഷ്യമാക്കി നീങ്ങി. ബ്രിട്ടീഷ് സൈന്യത്തെ സംബന്ധിച്ച് ഇതൊരു ദുരന്തമായിരുന്നു. സൈനികരിൽ കുറെപ്പേർ മലേറിയ ബാധിച്ച് മരിച്ചു. അവശേഷിക്കുന്നവരെ ഗൂർഖാ പട്ടാളം എളുപ്പത്തിൽ കീഴടക്കി. അവരിൽ നിന്ന് പിടിച്ചെടുത്ത തോക്കുകളും അനുബന്ധ യുദ്ധ സാമഗ്രികളും ഗൂർഖാ സൈന്യത്തെ അമിത ആത്മവിശ്വാസമുള്ളവരാക്കി. എതിരാളികളുടെ ശക്തിയെ തിരിച്ചറിയുന്നതിന് ഇത് തടസ്സമായി. പിൽക്കാല യുദ്ധ പരാജയത്തിന് ഇത് കാരണമാവുകയും ചെയ്തു.
കാഠ്മണ്ഡുതാഴ്‌വര പിടിച്ചടക്കിയ പ്രിത്‌വി നാരായൺ ഷാ, ഗൂർഖാ രാജ്യ തലസ്ഥാനം ഗൂർഖയിൽ നിന്നും കാഠ്മണ്ഡുവിലേക്ക് മാറ്റി. അതിനു ശേഷം അവർ സ്ഥാപിച്ച സാമ്രാജ്യം നേപ്പാൾ എന്ന് അറിയപ്പെട്ടു. സമ്പത്-സമൃദ്ധമായ കാഠ്മണ്ഡു കൈവശപ്പെട്ടതിലൂടെ സമ്പന്നമായ നേപ്പാൾ, സമീപ പ്രദേശങ്ങൾ കൂടി കൈയടക്കാൻ ശ്രമമാരംഭിച്ചു. പക്ഷേ, കിഴക്കൻ മേഖലയിലെ കടന്നുകയറ്റം പരാജയത്തിൽ കലാശിച്ചു. ലിംബുവാൻ പടയോട് പരാജയപ്പെട്ട് അവരുമായി സമാധാന ഉടമ്പടിയിൽ ഏർപ്പെടേണ്ടി വന്നു. 
നേപ്പാളിന് ടിബറ്റിൽ വാണിജ്യപരമായി ഉണ്ടായിരുന്ന അവകാശത്തെ ചോദ്യം ചെയ്ത് ചൈന യുദ്ധം തുടങ്ങി. 1792 ൽ ചൈനീസ് ചക്രവർത്തിയായ Qianlong അയച്ച സൈന്യം ടിബറ്റിൽ നിന്നും നേപ്പാൾ സൈന്യത്തെ തുരത്തി. തലസ്ഥാനമായ കാഠ്മണ്ഡുവിന്റെ മൂന്ന് മൈൽ അകലെ വരെ ചൈനീസ് സൈന്യം കടന്നു കയറി.
കാരണങ്ങൾ.
നേപ്പാളിനോട് യുദ്ധം ആരംഭിക്കുന്നതിന് ഇംഗ്ലീഷ് ഈസ്റ്റ് ഇൻഡ്യ കമ്പനിക്ക് നിരവധി കാരണങ്ങൾ ഉണ്ട്.
നേപ്പാളിന്റെ വളർച്ച.
സമീപ രാജ്യങ്ങളെ കീഴ്പ്പെടുത്തി നേപ്പാൾ സാമ്രാജ്യം അതിന്റെ വിസ്തൃതി വികസിപ്പിച്ചു കൊണ്ടിരുന്നത്.
കച്ചവടം.
നേപ്പാളിൽക്കൂടി ടിബറ്റിലേക്ക് വ്യാപാര മാർഗ്ഗം സ്ഥാപിക്കാൻ നേപ്പാൾ നേപ്പാൾ അനുവദിക്കാതിരുന്നത്.
അതിർത്തി.
അതിർത്തി സംബന്ധിച്ച തർക്കം.
രാഷ്ട്രീയ സുരക്ഷ.
 മറാത്താ സൈന്യത്തെ നേരിടുന്നതിന് മുൻപ് അവരെ സഹായിക്കാൻ സാധ്യതയുള്ള നേപ്പാളിനെ തകർക്കുക.
യുദ്ധം.
ആൾ പരമായും സാമ്പത്തികമായും കനത്ത നാശമാണ് നേപ്പാളിന് യുദ്ധത്തിലുണ്ടായത്. ടിബറ്റുമായുള്ള രണ്ട് യുദ്ധങ്ങളിൽ വൻ ചെലവ് നേരിടേണ്ടി വന്ന നേപ്പാളിന് ബ്രിട്ടീഷ് സേനയോടുള്ള യുദ്ധത്തിൽ അതിന്റെ ഫലം അനുഭവിക്കേണ്ടതായി വന്നു.
1814 ഒക്ടോബർ ആദ്യം, ബ്രിട്ടീഷ് പട നേപ്പാൾ ലക്ഷ്യമാക്കി നീങ്ങി. ബ്രിട്ടീഷ് സൈന്യത്തിൽ കൂടുതലു ഇന്ത്യൻ പടയാളികളാണ്ഡി ഉണ്ടായിരുന്നത്. നാ ല് ഡിവിഷനുകളായാണ് അവരുടെ സൈന്യം മുന്നേറിയത്. ആദ്യഘട്ടത്തിലെ ഈ യുദ്ധത്തിൽ, 1815 മെയ് ആവുമ്പോഴേക്കും നേപ്പാളിന്റെ കുറെയേറെ ഭാഗം രാജ്യത്തിന് നഷ്ടപ്പെട്ടിരുന്നു.
രണ്ടാം ഘട്ട ഏറ്റുമുട്ടലിന് മുൻപ് 1815 നവംബർ 28 ന് ബ്രിട്ടീഷ് ഭരണകൂടം നേപ്പാളിന് പതിനഞ്ച്സ ദിവസത്തെ സമ ഇടവേള നൽകി സമാധാന ഉടമ്പടിക്കുള്ള അന്ത്യശാസനം നൽകി. പക്ഷേ, നേപ്പാളിനെ സംബന്ധിച്ച് ഉടമ്പടിയിലെ വ്യവസ്ഥകൾ എളുപ്പത്തിൽ അംഗീകരിക്കാൻ ആവുന്നവയായിരുന്നില്ല. കാലവധി കഴിഞ്ഞതോടെ, ആ കാരണം പറഞ്ഞ് രണ്ടാം ഘട്ട യുദ്ധം ആരംഭിച്ചു.
1815 മാർച്ച് അവസാനമാകുമ്പോഴേക്കും ബ്രിട്ടീഷ് സേന കാഠ്മണ്ഡു പിടിച്ചെടുക്കും എന്ന അവസ്ഥ സംജാതമായി. അങ്ങനെ സുഗോളി സന്ധിക്ക് (Treaty of Sugauli) നേപ്പാളിന് സമ്മതിക്കേണ്ടി വന്നു. 1815 ഡിസംബർ 2 ന് നിലവിൽ വന്ന അന്തിമ ഉടമ്പടി പ്രകാരം, നേപ്പാളിന് സ്വതന്ത്ര അധികാരം ലഭിച്ചുവെങ്കിലും രാജ്യത്തിന്റെ മൂന്നിലൊരു ഭാഗം ഇതിലൂടെ നഷ്ടപ്പെട്ടു.
അവലംബം.
&lt;templatestyles src="Reflist/styles.css" /&gt;

</doc>
<doc id="392970" url="https://ml.wikipedia.org/wiki?curid=392970" title="Anglo-Nepalese War">
Anglo-Nepalese War



</doc>
<doc id="392974" url="https://ml.wikipedia.org/wiki?curid=392974" title="അഷ്കർ അലി">
അഷ്കർ അലി

ഒരു മലയാളചലച്ചിത്ര അഭിനേതാവാണ് അഷ്കർ അലി. യുവനടനായ അസിഫ് അലിയുടെ സഹോദരനാണ് അഷ്കർ അലി.2017-ൽ പുറത്തിറങ്ങിയ ഹണീ ബീ 2.5 എന്ന ചിത്രത്തിലൂടെയാണ് സിനിമയിലേക്ക് അരങ്ങേറ്റം കുറിച്ചത്.പിന്നീട് അരുൺ വൈഗ സംവിധാനം ചെയ്ത ചെമ്പരത്തിപൂവ് എന്ന ചിത്രത്തിൽ അഭിനയിച്ചു.Binu sadanandan സംവിധാനം ചെയ്ത കാമുകി ആണ് അഷ്കറിന്റെ പുതിയ ചിത്രം.
ജീവിതരേഖ.
1993 ജനുവരി 6 ന് ഇടുക്കി ജില്ലയിലെ തൊടുപുഴയിൽ ജനിച്ചു. വിമൽ പബ്ലിക് സ്കൂൾ, ഡി പോൾ ഹയർ സെക്കണ്ടറി സ്കൂൾ, സെന്റ്‌ ജോർജ് എച് എസ് എസ് തൊടുപുഴ എന്നിവിടങ്ങളിൽ സ്കൂൾ വിദ്യാഭ്യാസവും കുട്ടിക്കാനം മരിയൻ കോളേജിൽ നിന്നും കോമ്മെർസിൽ ബിരുദവും നേടി. പഠനത്തിനു ശേഷം ചെന്നൈയിൽ സിനിമ സംവിധാന സഹായി ആയി. ഷൈജു അന്തിക്കാടിന്റെ സംവിധാനത്തിൽ എത്തിയ ഹണീ ബീ 2.5ലെ നായക കഥാപാത്രത്തോടെ മലയാള സിനിമയിലേക്ക് പ്രവേശിച്ചു.
References.
&lt;templatestyles src="Reflist/styles.css" /&gt;

</doc>
<doc id="392975" url="https://ml.wikipedia.org/wiki?curid=392975" title="ഭാരത്തീറിയം">
ഭാരത്തീറിയം

ഭാരത്തീറിയം ഇന്ത്യയിൽ മാസ്ട്രീഷിയൻ (ക്രെറ്റേഷ്യസ് യുഗത്തിന്റെ അവസാനം) സസ്തനിയായിരുന്നു. പാലിയോസീൻ ആകാം ഇതിന്റെ കാലം എന്നും കണക്കാകിവരുന്നു. ഈ ജീനസിൽ ഒരു ഏക സ്പിഷിസെ ഉള്ളു. ഭാരത്തീറിയം ബോണപ്പാർട്ടൈ ആണിത്. സുഡാമെറിസിഡേയിലെ ഗോണ്ട്വാനത്തീറി കുടുംബത്തിൽപ്പെട്ടതാണ്. ഇവ ക്രിട്ടേഷ്യസ് കാലഘട്ടത്തിന്റെ അന്ത്യത്തിൽ മഡഗാസ്കറിലും തെക്കെ അമെരിക്കയിലും ജീവിച്ചിരുന്നതായ ഫോസിൽ തെളിവുകളുണ്ട്. ആദ്യ ഇത്തരത്തിലുള്ള ഒരു സ്പീഷീസിനെ 1989ൽ ഫോസിൽ കണ്ടെത്തിയെങ്കിലും 1997ൽ ആണിതിന്റെ വിവരങ്ങൾ ജേണലുകളിൽ പ്രസിദ്ധീകരിച്ചത്. പക്ഷെ, ഈ മൃഗത്തെ 2007 വരെ പേരിട്ടിരുന്നില്ല. രണ്ടു ടീമുകൾ ഇതിനെ സ്വതന്ത്രമായി പേരിടുകയും അവരിലൊരു വിഭാഗം, ഭാരത്തീറിയം ബൊണാപ്പാർടെയി എന്നും മറ്റെ ടീം ദക്ഷിണ ജെദേരി എന്നും വിളിച്ചു. രണ്ടാമത്തെ പേര് ഇന്ന് ആദ്യത്തേതിനു തുല്യമായി അംഗീകരിച്ചിട്ടുണ്ട്. ഭാരത്തീറിയത്തിന്റെ 8 ഒറ്റയ്ക്കൊറ്റയ്ക്കുള്ള പല്ലുകൾ ലഭിച്ചിരുന്നു. ഒരു ഇൻസിസഋ, 7 മൊളാറിഫോംസ് എന്നിങ്ങനെയാണു ലഭിച്ചത്. 
കുറിപ്പുകൾ.
&lt;templatestyles src="Reflist/styles.css" /&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="392977" url="https://ml.wikipedia.org/wiki?curid=392977" title="വിനീത് കുമാർ">
വിനീത് കുമാർ

ഒരു മലയാളചലച്ചിത്ര അഭിനേതാവും സംവിധായകനുമാണ്‌ വിനീത് കുമാർ. പഠിപ്പുര എന്ന ചിത്രത്തിലൂടെ ബാലതാരം ആയാണ് സിനിമയിലേക്ക് പ്രവേശിച്ചത്. അയാൾ ഞാനല്ല എന്ന ചിത്രത്തിലൂടെ 2015-ൽ സിനിമാ സംവിധാന രംഗത്തേക്ക് പ്രവേശിച്ചു.
ജീവിതരേഖ.
കണ്ണൂർ ജില്ലയിലെ പഴയങ്ങാടിയിൽ ജനനം. കൂടാളി ഹയർ സെക്കണ്ടറി സ്കൂൾ, ഗവ: ബ്രണ്ണൻ കോളേജ് തലശ്ശേരി എന്നിവിടങ്ങളിൽ നിന്നും പ്രാഥമിക വിദ്യാഭ്യാസം. പതിനൊന്നാം വയസിൽ കേരള സ്കൂൾ കലോത്സവത്തിൽ കലാപ്രതിഭ ആയി. ഏറ്റവും പ്രായം കുറഞ്ഞ കലാപ്രതിഭയായിരുന്നു വിനീത്. 2009 ആഗസ്ത് 19ന് വിനീത് വിവാഹിതനായി.സന്ധ്യയാണ് ഭാര്യ. മകൾ മൈത്രയീ.
സംവിധാനം.
2. ഡിയർ ഫ്രണ്ട്. (2022)
റഫറൻസുകൾ.
&lt;templatestyles src="Reflist/styles.css" /&gt;

</doc>
<doc id="392978" url="https://ml.wikipedia.org/wiki?curid=392978" title="ഹോങ്കോങ്ങിന്റെ പതാക">
ഹോങ്കോങ്ങിന്റെ പതാക

ഹോങ്കോങ്ങിന്റെ പതാകയിൽ ഹോങ്കോങ്ങിലെ ഹോങ്കോങ് ഓർക്കിഡ് മരത്തിന്റെ അഞ്ചിതളുള്ള പൂവ് വെള്ളയും സ്റ്റൈൽ മാറ്റിയും ചുവന്ന പശ്ചാത്തലത്തിൽ മദ്ധ്യത്തിലായി വരച്ചുചേർത്തിട്ടുണ്ട്. 1990 ഏപ്രിൽ 4നാണ് ഏഴാംത ദേശീയ പീപ്പിൾസ് കോൺഗ്രസ് ഇതിന്റെ രൂപരേഖ തയ്യാറാക്കിയത്. ബെയ്ജിങ്ങിൽ കൂടിയ സ്റ്റേറ്റ് കൗൺസിലിന്റെ 58ആമത് എക്സിക്യുട്ടീവ് മീറ്റിങ്ങിലാണ് ഈ പതാകയുടെ കൃത്യമായ ഉപയൊഗക്രമം നിയമം വഴി നിയന്ത്രിച്ചത്. ഹോങ്കോങ്ങിന്റെ പ്രാദേശിക അടിസ്ഥാനനിയമത്തിൽ പ്രതിഷ്ഠിക്കപ്പെട്ടിരിക്കുന്നു. ആ പ്രദേശത്തിന്റെ ഭരണഘടനാപരമായ രേഖയനുസരിച്ച്, പ്രാദേശികമായ പതാകയുടെയും ചിഹ്നത്തിന്റെയും ഓർഡിനൻസുവഴി അതിന്റെ ഉപയോഗം, ഉപയൊഗം നിരോധിക്കൽ, ഉയർത്തൽ, അതിന്റെ നിർമ്മാണം എന്നിവ നിയന്ത്രിച്ചിരിക്കുന്നു. 1997 ജൂലൈ ഒന്നിനാണ് ഈ പതാക ഔദ്യോഗികമായി ഉയർത്തിയത്. ഹോങ്കോങ്ങിന്റെ ബ്രിട്ടനിൽനിന്നും ചൈനയിലേയ്ക്കുള്ള ഭരണമാറ്റസമയത്തായിരുന്നു ഇത് ആദ്യമായി ഉയർത്തിയത്.
ഹൊങ്കോങ് പതാകയുടെ ചരിത്രം.
ഇപ്പോഴത്തെ രൂപകൽപ്പന.
A selection of proposals during the 1987–1988 contest is shown below:
അവലംബം.
&lt;templatestyles src="Reflist/styles.css" /&gt;

</doc>
<doc id="392980" url="https://ml.wikipedia.org/wiki?curid=392980" title="ധ്യാൻ ശ്രീനിവാസൻ">
ധ്യാൻ ശ്രീനിവാസൻ

മലയാള സിനിമയിലെ ഒരു നടൻ ആണ് ധ്യാൻ ശ്രീനിവാസൻ. ചലച്ചിത്രനടൻ ശ്രീനിവാസന്റെ മകനാണ്. കണ്ണൂർ ജില്ലയിലെ കൂത്തുപറമ്പ് സ്വദേശി ആണ്. 1988 ഡിസംബർ 20ന് ജനനം. അദ്ദേഹത്തിന്റെ സഹോദരൻ വിനീത് അറിയപ്പെടുന്ന നടനും, സംവിധായകനും, ഗായകനും ആണ്. വിനീത് ശ്രീനിവാസൻ സംവിധാനം നിർവഹിച്ച തിര എന്ന ചിത്രത്തിലൂടെ മലയാള സിനിമാ രംഗത്തേക്ക് പ്രവേശിച്ചു. ധ്യാൻ മുഖ്യ വേഷത്തിലെത്തിയ ഗൂഢാലോചന എന്ന ചിത്രത്തിനു വേണ്ടി ധ്യാൻ ആദ്യമായി തിരക്കഥയെഴുതി. ലവ് ആക്ഷൻ ഡ്രാമ എന്ന് പേരിട്ടിരിക്കുന്ന നിവിൻ പോളി നയതാര ചിത്രത്തിലൂടെ ധ്യാൻ സംവിധായകൻ ആവുകയാണ്. ചിത്രത്തിന്റെ ഷൂട്ടിംഗ് അടുത്ത വര്ഷം ആദ്യം ആരംഭിക്കും.
അവലംബം.
&lt;templatestyles src="Reflist/styles.css" /&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="392982" url="https://ml.wikipedia.org/wiki?curid=392982" title="മുഹമ്മദ് ബിൻ സൽമാൻ">
മുഹമ്മദ് ബിൻ സൽമാൻ

 മുഹമ്മദ് ബിൻ സൽമാൻ ബിൻ അബ്ദുൽ അസീസ് അൽ സൗദ് (അറബി: &lt;templatestyles src="Script/styles_hebrew.css" /&gt;محمد بن سلمان بن عبدالعزيز آل سعود‬; born 31 August 1985), (എം ബി എസ് എന്നുമറിയപ്പെടുന്നു), സൗദി അറേബ്യയുടെ അടുത്ത കിരീടാവകാശിയും ഒന്നാം ഉപപ്രധാനമന്ത്രിയും ആണ്. മുഹമ്മദ് ബിൻ സൽമാൻ ബിൻ അബ്ദുൽ അസീസ് അൽ സൗദ് ലോകത്തെ ഏറ്റവും പ്രായം കുറഞ്ഞ പ്രതിരോധ മന്ത്രിയുമാണ്. മുഹമ്മദ് ബിൻ സൽമാൻ ബിൻ അബ്ദുൽ അസീസ് അൽ സൗദ്, ഇക്കണോമിക് ആന്റ് വികസനകാര്യ കൗൺസിലിന്റെ പ്രസിഡന്റും ആണ്. സൽമാൻ രാജാവിന്റെ അധികാരത്തിന്റെ പിന്നിൽ പ്രവർത്തിക്കുന്നയാൾ എന്നാണ് അറിയപ്പെടുന്നത്. അദ്ദേഹത്തെ കിരീടാവകാശിയായി 2017 ജൂണിൽ അധികാരത്തിലെത്തി. മുഹമ്മദ് ബിൻ നായിഫിനെ എല്ലാ സ്ഥാനങ്ങളിൽനിന്നും നീക്കിയാണ് മുഹമ്മദ് ബിൻ സൽമാൻ ബിൻ അബ്ദുൽ അസീസ് അൽ സൗദിനെ തന്റെ പിന്മുറക്കാരനായ കിരീടാവകാശിയാക്കി വാഴിച്ചത്.
ജീവചരിത്രം.
അവലംബം.
&lt;templatestyles src="Reflist/styles.css" /&gt;

</doc>
<doc id="392986" url="https://ml.wikipedia.org/wiki?curid=392986" title="രത്തനകോശിൻ രാജ്യം">
രത്തനകോശിൻ രാജ്യം

 
രത്തനകോസിൻ രാജ്യം (Thai: , ]) തായ്‌ലന്റിന്റെ (പഴയ സയാം) ചരിത്രത്തിലെ നാലാമത്തെതും ഇന്നുള്ളതുമായ പരമ്പരാഗതമായ ശക്തികേന്ദ്രമാണ്. 1782ൽ ആണിത് സ്ഥാപിച്ചത്. ഈ കാലത്താണ് ബാങ്കോക്ക് തലസ്ഥാനനഗരമായത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="392988" url="https://ml.wikipedia.org/wiki?curid=392988" title="മിങ്ടിയാവോ യുദ്ധം">
മിങ്ടിയാവോ യുദ്ധം

സിയാ രാജവംശവും ഷാങ് രാജവംശവും തമ്മിൽ നടന്ന ഐതിഹാസികമായ യൂദ്ധമാണ് മിങ്ടിയാവോ യുദ്ധം. യുദ്ധത്തിൽ ഷാങ് വംശം വിജയിക്കുകയും അത്  ഷാങ് വംശത്തിന്റെ ചൈന സിംഹാസാരോഹണത്തിന് കാരണമായി.
പശ്ചാത്തലം.
സിയ രാജവംശം Jie of സിയ, യിലേക്ക്  കൈമാറ്റം ചെയ്തപ്പോൾ സിയ ഗോത്രത്തിന്റെ ശക്തി മുൻപത്തെ അപേക്ഷിച്ച് കുറവ്  ആയിരുന്നു.  jie പൊതുവേ അഴിമതിക്കാരനും നിരുത്തരവാദിയും ആയിരുന്നു. യഥാർത്ഥ കൊട്ടാരം വളരെ ലളിതമാണെന്ന് അദ്ദേഹം ചിന്തിച്ചു. അതുകൊണ്ട് അദ്ദേഹം ചെരിഞ്ഞ കൊട്ടാരം നിർമ്മിക്കാൻ ആജ്ഞ നൽകി. ഈ കൊട്ടാരം നിർമ്മിക്കാൻ ഏഴു വർഷവും പതിനായിരക്കണക്കിന് അടിമകളും വേണ്ടിവന്നു. കൂടാതെ ഒരുപാട് പണവും ചെലവഴിച്ചു.  കർഷകർ ഇക്കാര്യത്തിൽ നീരസം കാണിച്ചു .
അതേസമയം, മഞ്ഞ നദി യുടെ താഴ് ഭാഗത്തുള്ള ഷാങ് ക്ലാനിന് അയൽപക്ക ആദിവാസിഗ്രാമങ്ങളിൽ നിന്ന് പിന്തുണ കിട്ടിയിരുന്നു.
അവരുടെ പൂർവികൻ ക്വി
യു ദി ഗ്രേറ്റ് നുവേണ്ടി പ്രവർത്തിച്ചിരുന്നു. സാങ് പ്രദേശം അദ്ദേഹത്തിന് നൽകിയിരുന്നു. 
താങ് ഓഫ് ഷാങിന്റെ ആധിപത്യ കാലത്ത്   കാർഷിക വികസനം കാരണം,ഷാങ് കൂടുതൽ കൂടുതൽ ശക്തിയാർജിച്ചു. താങ്ങ് അയൽവാസികളായ ആദിവാസികളോട് സഹകരിക്കുകുയും ദയയോടു കൂടി കാര്യങ്ങൾ നടത്തുകയും ചെയ്തു 
അദ്ദേഹത്തിന് Yi Yin ന്റെ പിന്തുണയും ഉണ്ടായിരുന്നു. Yi യഥാർത്ഥത്തിൽ അദ്ദേഹത്തിന്റെ അമ്മാവന്റെ അടിമയായിരുന്നു.  ടാങ് വിവാഹിതനായപ്പോൾ യി യിൻ ടാങിന്റെ ഷെഫ് ആയി മാറി. യി വർത്തമാനകാല സാമൂഹ്യ രാഷ്‌ട്രീയ സംഭവങ്ങളെ വിശകലനം ചെയ്തു. അങ്ങനെ അദ്ദേഹത്തിന്റെ വലതുകൈ ആയി മാറി.   അങ്ങനെ യി യി യിൻ ആയി മാറി.
സിയ രാജവംശം അവസാനിപ്പിക്കാൻ ഷിങ് ദൃഢനിശ്ചയമെടുത്തു. അദ്ദേഹം Jie ഉമായി അനുസരിക്കാമെന്നേറ്റു, പക്ഷെ  രഹസ്യമായി അദ്ദേഹത്തെ തകർക്കാൻ പദ്ധതിയിട്ടു. ആദ്യം ബോ എന്ന പ്രദേശത്തേക്ക് തന്റെ ജനങ്ങളെ അദ്ദേഹം നീക്കി. ബോയിൽ നിന്നും  സിയ തലസ്ഥാനത്തേക്കുള്ള സ്ഥലം വളരെ പരന്നതായിരുന്നു, ഏറെക്കുറേ മലകളോ നദികളോ അവരെ തടഞ്ഞുനിർത്താനില്ലായിരുന്നു. അദ്ദേഹം തന്റെ പ്രജകളോട് ക്ഷമിക്കുന്ന ആളായിരിന്നു. അതുകൊണ്ട് അവരുടെ പിന്തുണ അദ്ദേഹത്തിന് ലഭിച്ചു.
കൂടുതൽ ഗോത്രവിഭാഗജനതയും പ്രേതങ്ങളിൽ വിശ്വസിച്ചിരന്നു.അതുകൊണ്ടുതന്നെ ദൈവത്തെയും പൂർവികരെയും ആരാധിക്കൽ വളരെ പ്രധാനമാണെന്ന് അവർ കരുതി.  ഷാങ് നോട് ഭൂമിശാസ്ത്രപരമായി അടുത്ത് കിടക്കുന്ന ജീ എന്ന് പേരുള്ള  ആദിവാസി  സ്ഥിരമായി ദൈവത്തേയോ പൂർവികരെയോ ആരാധിച്ചിരുന്നില്ല. ടാങ് അവർക്ക് അതിജീവനത്തിനായി നലി‍കിയ കന്നുകാലികളെയും ആടുകളെയും അവർ ഭക്ഷണമാക്കി. ആ മൃഗങ്ങളെ നൽകിയ കുട്ടികളെ കൊന്നു. താങ്ങ് ഈ ഗോത്രത്തെ കീഴടക്കി. കുറച്ച് പേരെ പുറത്താക്കി. ഇത്രയൊക്കെ ആയിട്ടും താങ് jie  യുടെ സിംഹാസനത്തിന് ഒരു ഭീഷണിയാണെന്ന് തിരിച്ചറിഞ്ഞില്ല.
യുദ്ധം.
കുറച്ച് ആദിവാസികൾ സിയക്ക് എതിരെ കലഹം ആരംഭിച്ചപ്പോൾ  ആ സമയമെത്തിയെന്ന് ഷാങ് തീരുമാനിച്ചു. സിയകളുടെ മുകളിലുള്ള ആക്രമണം അദ്ദേഹം ആരംഭിച്ചു. ടാങിന്റെ ആക്രമണം അറിഞ്ഞയുടൻ  ചെറിയ പ്രദേശങ്ങളിായ ഗു, Wei, Kuenwu തുടങ്ങിയ സ്ഥലത്തുനിന്നുള്ള പോരാളികളെ അയച്ചു. യി  താങിനോട് യുദ്ധം ഒരു വർഷം നീട്ടികൊണ്ടുപോകാൻ ഉപദേശിച്ചു. പിന്നെ  ഗു, Wei എന്നീ പ്രദേശങ്ങൾ കീഴടക്കി, Kuenwu വിനെ കീഴടക്കി.
ആർമി പിന്നീട് മുന്നോട്ട് നീങ്ങുന്നതിന് മുമ്പ് ആർമിക്ക് ഒരു ഗുണപാഠ പ്രോത്സാഹനം നൽകണമെന്ന് ടാങിനോട് യി യിൻ പറഞ്ഞു. ടാങ് പ്രസിദ്ധമായ ഒരു പ്രസംഗം നടത്തി. അത് ചരിത്രത്തിൽ ടാങിന്റെ പ്രതിജ്ഞ എന്ന് അറിയപ്പെട്ടു. മിങ്ടിയാവിൽ രണ്ട് ആർമികൾ കണ്ടുമുട്ടുന്നതിന് മുമ്പ് (present-day , ) ഏകദേശം 1600 ബിസി.
ടാങിന്റെ ജനറലുകളും പട്ടാളക്കാരും ജയ് യെ വെറുത്തിരുന്നു.അതുകൊണ്ട് അവർ ധീരതയോടെ പോരാടി.സാങിന്റെ ശക്തി കണ്ട ജയ് യുടെ പട്ടാളം അദ്ദേഹത്തിന്റെ ആജ്ഞകൾ അനുസരിക്കാതായി. അവർ ഒളിച്ചോടുകയോ കീഴടങ്ങുകയോ ചെയ്തു. ഇതിന്റെ പരിണതഫലമായി സാങ് യുദ്ധം വിജയിക്കുകയും Shang dynasty സ്ഥാപിക്കുകയും ചെയ്തു
പാരമ്പര്യം.
ടാങ് ഓഫ് ഷാങ് മാന്യനായിരുന്നതുപോലെ അദ്ദേഹത്തിന്റെ വിപ്ലവം ചൈനചരിത്രത്തിലെ ആദ്യ വിശുദ്ധ വിപ്ലവം ആയി കണക്കാക്കപ്പെട്ടു.   അദ്ദേഹം ആരംഭിച്ച  Shang രാജവംശം,  ചൈന ചരിത്രത്തിൽ അടിമത്തം ആധാരമാക്കിയുള്ള രണ്ടാമത്ത രാജവംശമായിരുന്നു .
അവലംബം.
&lt;templatestyles src="Reflist/styles.css" /&gt;

</doc>
<doc id="392989" url="https://ml.wikipedia.org/wiki?curid=392989" title="Kunlun Shan">
Kunlun Shan



</doc>
<doc id="392990" url="https://ml.wikipedia.org/wiki?curid=392990" title="Taklimakan Desert">
Taklimakan Desert



</doc>
<doc id="392993" url="https://ml.wikipedia.org/wiki?curid=392993" title="ബോട്ടം സാകോർ ദേശീയോദ്യാനം">
ബോട്ടം സാകോർ ദേശീയോദ്യാനം

ബോട്ടം സാകോർ ദേശീയോദ്യാനം കംബോഡിയയിലെ ഏറ്റവും വലിയ ദേശീയോദ്യാനമാണ്. തായ്‍ലാൻറ് ഉൾക്കടൽത്തീരത്തു സ്ഥിതി ചെയ്യുന്ന ബോട്ടം സകോർ ദേശീയോദ്യാനം കാർഡമം മലനിരകളിൽനിന്ന് തെക്കുപടിഞ്ഞാറായി തള്ളിനിൽക്കുന്ന ഒരു അർദ്ധദ്വീപാണ്. 171,250 ഹെക്ടർ ഭൂമിയിൽ നിലനിൽക്കുന്ന ഈ ദേശീയോദ്യാനം കോഹ് കോങ് പ്രവിശ്യയിലെ കിരി സിക്കോർ, ബോട്ടം സാകോർ, കോഹ് കോങ്ങ് എന്നീ മൂന്നു ജില്ലകളിലേയ്ക്കു വ്യാപിച്ചുകിടക്കുന്നു. കമ്പോഡിയൻ പരിസ്ഥിതി മന്ത്രാലയത്തിന്റെ കീഴിലാണ് ഈ ഉദ്യാനം.
ബോട്ടം സാകോർ ദേശീയോദ്യാനത്തിൻറെ പ്രദേശങ്ങളിലധികവും നിത്യഹരിത മരങ്ങളും പുൽമേടുകളും മൂടിക്കിടക്കുന്ന ചരിഞ്ഞുകിടക്കുന്ന താഴ്‍ന്ന പ്രദേശങ്ങളും തീരദേശമേഖലയിൽ കണ്ടൽക്കാടുകൾ വളരുന്ന നദിയുടെ വെള്ളപ്പൊക്കപ്രദേശങ്ങളും ചതുപ്പുവനങ്ങളുമാണ്. ഉഷ്ണമേഖലാ മൺസൂൺ കാലാവസ്ഥ അനുഭവപ്പെടുന്ന ഇവിടെ പ്രതിദിനം രണ്ടുതവണ 1.5 മീറ്റർ ഉയരത്തിൽ വേലിയേറ്റമുണ്ടാകുന്നു. ബോട്ടം സാകോർ ദേശീയ ഉദ്യാനത്തിനുള്ളിലെ മനുഷ്യസമൂഹത്തെക്കുറിച്ചുള്ള വിവരങ്ങൾ ലഭ്യമല്ല.
ജന്തുജാലം.
ലോകത്തിലെ തന്നെ ഏറ്റവും വലിയ വന്യജീവി വൈവിധ്യം നിലനിൽക്കുന്ന ഒരു പ്രദേശമാണ് ബോട്ടം സാകോർ ദേശീയ ഉദ്യാനം. ഈ പ്രദേശത്തിൻറെ ജൈവവൈവിധ്യത്തെക്കുറിച്ച് ഇതുവരെ വളരെക്കുറച്ച് ഗവേഷണം മാത്രമേ നടത്തുകയും പ്രസിദ്ധീകരിച്ചിരിക്കുകയും ചെയ്തിട്ടുള്ളു. ദേശീയോദ്യാനത്തിൻറെ വിദൂരമേഖലകളിലെ അതികഠിനമായ ഭൂപ്രകൃതി കാരണം ഈ മേഖലയിൽ ഇതുവരെ ശാസ്ത്രീയ അന്വേഷണങ്ങളൊന്നുംതന്നെ നടന്നിട്ടില്ല. എന്നിരുന്നാലും, പരിമിതമായി ലഭ്യമായ അറിവുകളുടേയും മറ്റു ധാരണകളുടേയും അടിസ്ഥാനത്തിൽ, ഈ പ്രദേശം ആഗോളതലത്തിൽത്തന്നെ വളരെ വലിയ പ്രാധാന്യമുള്ളതാണെന്നും ഇവിടം വംശനാശഭീഷണി നേരിടുന്നതും അത്യപൂർവ്വവുമായ നിരവധി ജീവജാലങ്ങളുടെ ആവാസവ്യവസ്ഥയാണെന്നും മനസ്സിലാക്കാവുന്നതാണ്. ഗുരുതരമായ വംശനാശ ഭീഷണി നേരിടുന്ന ഏതാനും ജീവജാലങ്ങളെ അന്താരാഷ്ട്ര IUCN റെഡ് ലിസ്റ്റിൽ ഉൾപ്പെടുത്തിയിട്ടുണ്ട്. അതുകൊണ്ടുതന്നെ 1993 ൽ ഇതൊരു ദേശീയോദ്യാനമെന്ന നിലയിൽ സ്ഥാപിതമായത് ഭൂമിയിലെ ജൈവവൈവിധ്യം സംരക്ഷിക്കുന്നതിനുള്ള ഒരു സുപ്രധാനമായ ഒരു നീക്കമായി കണക്കാക്കപ്പെടുന്നു. 
സസ്തനികൾ.
2009-ലെ കണക്കനുസരിച്ച് ദേശീയോദ്യാനത്തിൻറെ അതിർത്തിക്കുള്ളിൽ 44 ൽ അധികം സസ്തനികളുടെ സാന്നിദ്ധ്യം കണ്ടെത്തിയിട്ടുണ്ട്. ഇതിൽ എട്ടുതരം സസ്തനികൾ സംരക്ഷണത്തിനു മുൻഗണന നൽകപ്പെടുന്നവയും IUCN റെഡ് ലിസ്റ്റിൽ ഇടം പിടിച്ചവയുമാണ്.
വംശനാശഭീഷണിയുളള ജീവികളിൽ സുന്ദ്ര ഈനാപേച്ചി ("Anis javanica"), ബംഗാളി സ്ലോ ലോറിസ് ("Nycticebus bengalensis"), ഇന്തോചൈനീസ് ലറ്റങ്ങ് ("Trachypithecus germaini"), കൂരൻ ("Axis porcinus"), കാട്ടുനായ ("Cuon alpinus"), മീൻപിടിയൻ പൂച്ച ("Prionailurus viverrinus"), ഏഷ്യൻ ആന ("Elephas maximus"), പൈലീറ്റഡ് ഗിബ്ബൺ ("Hylobates pileatus") എന്നിവയും ഉൾപ്പെടുന്നു.
പ്രാദേശിക ഒളിവേട്ടക്കാർ ഉറപ്പിച്ചുപറയുന്നത് ഇവിടെ കാണപ്പെടുന്ന പൈലീറ്റഡ് ഗിബ്ബണുകൾ ഗണ്യമായ ഒരു സംഖ്യയാണെന്നും, ഇവിടെ കാണപ്പെടുന്നവ, ലോകത്ത് ആകെയുള്ളതിൻറെ ഏകദേശം പത്ത് ശതമാനത്തിലേറെയാണെന്നുമാണ്. സമീപകാല ക്യാമറ ട്രാപ് തെളിവുകൾ സൂചിപ്പിക്കുന്നത്, വംശനാശ ഭീഷണി നേരിടുന്ന ഇന്തോചൈനീസ് കടുവകളുടെ ആവാസമേഖലയും കൂടിയാണ് ഈ ദേശീയോദ്യാനമെന്നാണ്. വംശനാശ ഭീഷണി നേരിടുന്ന മറ്റ് അനവധി ജീവികൾക്ക് ബോട്ടം സാകോർ ദേശീയോദ്യാനം സംരക്ഷണമരുളുന്നു. യഥാർത്ഥത്തിൽ ഇവിടെയുള്ള സസ്തനി വർഗ്ഗങ്ങളിലെ നാലിലൊരു ഭാഗം, ആഗോള സ്ഥിതിവിശേഷം കാരണമാണ് അവയുടെ സംരക്ഷണ താൽപര്യം നിലനിർത്തപ്പെടുന്നത്.  ഇവയിൽ ലാർജ്-ടൂത്‍ഡ്-ഫെറെറ്റ്-ബാഡ്‍ജർ ("Melogale personata"), ഹെയറി-നോസ്‍ഡ് ഓട്ടർ ("Lutra sumatrana"), സ്‍മൂത്ത്-കോട്ടഡ്-ഓട്ടർ ("Lutra perspicillata"), സാമ്പാർ മാൻ, വലിയ പുള്ളിയുള്ള വെരുക് എന്നിങ്ങനെ ഒട്ടനവധിയിനം ഉൾപ്പെടുന്നു. സൺ ബിയർ, ഏഷ്യൻ കറുത്ത കരടി (മൂൺ ബിയർ) എന്നിവ ഇവിടെയുണ്ടായിരിക്കാൻ സാദ്ധ്യതയുണ്ട്.
ഉഭയജീവികളും ഉരഗങ്ങളും.
ദേശീയോദ്യാന പരിസരത്ത് വളരെ കുറച്ച് എണ്ണം ഉഭയജീവികൾ മാത്രമാണ് കാണപ്പെടുന്നത്.

</doc>
<doc id="392994" url="https://ml.wikipedia.org/wiki?curid=392994" title="കാർഡമം മലനിരകൾ">
കാർഡമം മലനിരകൾ

കാർഡമം മലനിരകൾ (Khmer: , "Chuor Phnom Krâvanh"; Thai: , "Thio Khao Banthat", ]) അഥവാ ക്രാവാൻ മലനിരകൾ കംബോഡിയയുടെ തെക്കുകിഴക്കും കിഴക്കൻ തായ്‍ലാൻറിലുമായി സ്ഥിതിചെയ്യുന്ന മലനിരകളാണ്. കാർഡമം മലനിരകളുടെ നിഴൽ ചിത്രം തായ്‍‌ലാൻറിലെ ട്രാറ്റ് പ്രവിശ്യയുടെ പ്രാദേശിക മുദ്രയെന്നതുപോലെയാണ് ദൃഷ്ടിഗോചരമാകുന്നത്.
സ്ഥലവും വിവരണവും.
തായ്‍ലാന്റ് ഉൾക്കടൽ മേഖലയിലെ കോഹ് കോങ് പ്രവിശ്യയിൽ നിന്ന് തെക്ക്കിഴക്ക്-വടക്കുപടിഞ്ഞാറ് അച്ചുതണ്ടിനു സമാന്തരമായി പർസാറ്റ് പ്രവിശ്യയിലെ വീൽ വിയാങ്ങ് ജില്ലയിലേയ്ക്ക് മലനിരകൾ വ്യാപിച്ച് കിടക്കുന്നു.  ഇത് വീണ്ടും ഡാംരീ മലനിരകളിലൂടെ (എലഫന്റ് മൌണ്ടൻ) തെക്ക് കിഴക്കോട്ട് നീണ്ടു പോകുന്നു.  തായ്ലാന്റിലെ ചന്താബുരി പ്രവിശ്യയിലെ ശിഖരത്തിന്റെ വടക്കുപടിഞ്ഞാറൻ അറ്റം 'സായ് ഡാവോ മൗണ്ടൻസ്' (ഖാവോ സോയി ഡാവോ) എന്നും 'ചന്താബുരി റേഞ്ച്' എന്നിങ്ങനെയും ചില മാപ്പുകളിൽ അടയാളപ്പെടുത്തിയിരിക്കുന്നു.
ഇടതിങ്ങിയ ഉഷ്ണമേഖലാ മഴക്കാടുകളാൽ പ്രബലമായ ഈർപ്പമുള്ള പടിഞ്ഞാറൻ ചെരിവുകളിൽ 150 മുതൽ 200 ഇഞ്ച് വരെ (3,800-5,000 മില്ലീമീറ്റർ) വാർഷിക മഴ ലഭിക്കുന്നു. എന്നാൽ മരങ്ങൾ നിറഞ്ഞ കിഴക്കൻ ചെരിവുകളിലെ കമ്പോഡിയൻ സമതലത്തെ അഭിമുഖീകരിക്കുന്ന കിരിറോൺ ദേശീയോദ്യാനം പോലയുള്ള മഴ നിഴൽ പ്രദേശത്ത് 40 മുതൽ 60 ഇഞ്ച് വരെ (1,000 മുതൽ 1,500 മില്ലിമീറ്റർ വരെ) മഴയേ ലഭിക്കുന്നുള്ളൂ. കിഴക്കൻ ചരിവുകളിൽ ഏലക്ക, കുരുമുളക് എന്നിവ ഇപ്പോഴും വാണിജ്യാടിസ്ഥാനത്തിൽ കൃഷി ചെയ്യപ്പെടുന്നു.
തെക്കുപടിഞ്ഞാറൻ കംബോഡിയയിലെ വിദൂരമായ ഈ മഴക്കാടുകൾ ഇന്ന് യഥാർത്ഥത്തിൽ നാശത്തിന്റെ പാതയിലാണ്. ലോകത്തിലെ ഏറ്റവും ഭീകരമായ വനനശീകരണങ്ങളിൽ ഒന്നാണ് ഇവിടെ നടക്കുന്നത്. ഒരിക്കൽ തെക്ക്, തെക്കുകിഴക്കൻ ഏഷ്യ എന്നിവിടങ്ങളിലായി ഏകദേശം 237,300,000 ഹെക്ടർ (അതായത് ഏതാണ്ട് 500 ദശലക്ഷം ഏക്കർ) വ്യാപിച്ചു കിടന്നിരുന്ന ഈ മഴക്കാടുകളിൽ ഏതാണ്ട് 5 ശതമാനം മാത്രമേ ഇപ്പോൾ നിലവിലുള്ളൂ. ബാക്കി വനമേഖലയുടെ അഞ്ചിൽ ഒരു ഭാഗം കമ്പോഡിയയിലാണ് സ്ഥിതിചെയ്യുന്നത്. രാജ്യത്തിന്റെ മറ്റു ഭാഗങ്ങളുമായി താരതമ്യം ചെയ്യുമ്പോൾ, കാർഡമം മലനിരകൾ ശ്രദ്ധാപൂർവം സംരക്ഷിക്കപ്പെട്ടിരിക്കുന്നു. ഒരിക്കൽ ഖെമർ റൂജിന്റെ അവസാന ശക്തികേന്ദ്രമായിരുന്ന ഈ പ്രദേശം, ഗറില്ലകളാൽ നിയന്ത്രിക്കപ്പെട്ടിരുന്നു.
1990 കളിൽ അവസാനത്തെ ഗറില്ലയും ഇവിടെനിന്നു പുറംതള്ളപ്പെടുന്ന സമയത്ത് മനുഷ്യസ്പർശനമേൽക്കാത്തതും അതീവ ജൈവവൈവിധ്യവുമുള്ളതുമായ ഈ നിബിഡ മേഖലയിൽ  100 ലധികം സസ്തനികളുമുണ്ടായിരുന്നതിൽ പാങ്കോളിൻ, സൺ ബിയറുകൾ, മക്കാക്വേകൾ മുതലായവയുടെ അംഗസംഖ്യ വളരെ ദുർബലമായിരുന്നു. അനധികൃത തടിവെട്ടുകാർ, വേട്ടക്കാർ, വനഭൂമി വെട്ടിവെളുപ്പിച്ചു തോട്ട കൃഷി ചെയ്യുന്നവർ തുടങ്ങിയവരെല്ലാ ഈ പ്രധാനപ്പെട്ട കന്യാവനത്തെ നശിപ്പിക്കുന്നതിൽ അവരുടേതായ പങ്കുവഹിച്ചിരുന്നു.
കോങ് കോംഗ്, പർസാറ്റ് പ്രവിശ്യകളിലെ കാർഡമം മലനിരകൾ തെക്കുകിഴക്കൻ ഏഷ്യയിൽ ബാക്കിയായ അത്യപൂർവ്വമായ കന്യാവനങ്ങളാണ്. കമ്പോഡിയയുടെ തെക്കു പടിഞ്ഞാറൻ ഭാഗത്തായിട്ടാണ് കാർഡമം മലനിരകൾ സ്ഥിതിചെയ്യുന്നത്. ഈ മലനിരകളുടെ പടിഞ്ഞാറൻ അറ്റം തായ്‍ലാന്റ് അതിർത്തിയെ തൊട്ടാണ് നിലനിൽക്കുന്നത്.  എന്നാൽ ഇതിന്റെ ഏറ്റവും കിഴക്കുഭാഗം കമ്പോഡിയൻ തലസ്ഥാനമായ ഫ്നോം പെനിൽ നിന്നും ഏകദേശം അറുപതു മൈൽ വടക്കുപടിഞ്ഞാറ് അവസാനിക്കുന്നു. 
അനേകം വെള്ളച്ചാട്ടങ്ങളെ സൃഷ്ടിക്കുന്ന 5  പ്രധാന നദികകൾ കാർഡമം മലനിരകളിലുണ്ട്. ഏകദേശം 25,000 ആളുകൾ ഈ മേഖലയിൽ ജീവിക്കുന്നുണ്ട്. അവരിൽ ചിലർ തദ്ദേശീയ വംശീയ ന്യൂനപക്ഷങ്ങളായ പോർ (Porr) ജനങ്ങളാണ്. 1993 ൽ നൊരോദം സിഹാനൂക്ക് രാജാവിന്റെ ഉത്തരവിനാൽ സൃഷ്ടിക്കപ്പെട്ട രണ്ടു വന്യമൃഗസങ്കേതങ്ങൾ കാർഡമം മലനിരകളിൽ സ്ഥിതിചെയ്യുന്നു. ഇതിൽ മൌണ്ട സാംകോസ് വന്യമൃഗസങ്കേതം മലനിരകളുടെ പടിഞ്ഞാറൻ ഭാഗത്തും മൌണ്ട് ആറൽ വന്യമൃഗസങ്കേതം മലനിരകളുടെ കിഴക്കുഭാഗത്തുമാണ് സ്ഥിതിചെയ്യുന്നത്. ഇവ നിയമം മൂലം നില നിൽക്കുന്നുവെങ്കിലും വന്യജീവി സംരക്ഷണത്തിന് ആവശ്യമായ സജീവ മാനേജ്മെന്റിന്റെ അഭാവമുണ്ട്.
1979 ൽ അധികാരത്തിൽ നിന്ന് പുറത്തായ ശേഷം ഖേമർ റൂഷ് ഗറിലകൾ കാർഡമം വനനിരകളിലേയ്ക്കു പിൻവാങ്ങുകയും അടുത്ത ഇരുപതു വർഷം  അവർ അതിൽ സ്ഥാപിച്ചിരുന്ന മൈനുകളെ ഭയന്ന് ആരും പ്രദേശത്ത് പ്രവേശിക്കാൻ ധൈര്യപ്പെട്ടില്ല. തത്ഫലമായി, ഈ പ്രദേശം മനുഷ്യകരസ്പർശമേൽക്കാതെയും അവികസിതവുമായി നിലനിന്നു. ആയിരക്കണക്കിന് കമ്പോഡിയക്കാർ ഖമർ റൂഷിന്റെ കൂട്ടക്കൊലകളുടെ കാലത്തും അതിനുമുമ്പും ഈ വനനിരകൾ കാൽനടയായി താണ്ടി രാജ്യത്തിനു പുറത്തേക്കും തായ്‍ലാന്റിലെ അഭയാർത്ഥി ക്യാമ്പുകളിലേയ്ക്കും നീങ്ങിയിരുന്നു.
ഇന്ന്, കാർഡമം മലനിരകൾ തെക്കുകിഴക്കൻ ഏഷ്യയിലെ ഏറ്റവും വലിയ വന്യതയെ പുണർന്നുകിടക്കുന്ന വനമേഖലയാണ്. ലോകത്തിൽ മറ്റെവിടെയും കാണപ്പെടാത്തതും വംശനാശ ഭീഷണി നേരിടുന്നതുമായി നിരവധി ജീവികളെ ഇവിടെ കാണാം. എന്നിരുന്നാലും, ശരിയായ സംരക്ഷണമില്ലാത്തതിനാൽ ഈ വനമേഖലയും അതിലെ ജീവിവർഗ്ഗങ്ങളും ഇപ്പോൾ  തടിവെട്ടുകാരുടേയും അനധികൃത വേട്ടക്കാരുടേയും മേച്ചിൽപ്പുറങ്ങളായി മാറിയിരിക്കുന്നു.
സസ്യജന്തുജാലങ്ങൾ.
 2000 ൽ “ഫ്യൂണ ആന്റ് ഫ്ലോറ ഇന്റർനാഷണൽ, കൺസർവേഷൻ ഇന്റർനാഷണലും” കംബോഡിയൻ പരിസ്ഥിതി വന്യജീവി സംരക്ഷണ പരിപാടിയും ചേർന്ന് ഇവിടെ ഒരു സംയുക്ത സർവേ സംഘടിപ്പിച്ചിരുന്നു. പര്യവേഷണ പരിപാടി അതിവിശാലമായ വന്യതയുടെ ഏറ്റവും ചെറിയ ഒരു മേഖല ഉൾക്കൊള്ളിച്ചാണ് നടത്തിയതെങ്കിലും 30 വലിയ സസ്തനികളെയും 30 ചെറിയ സസ്തനികളെയും 450 ൽ അധികം പക്ഷികൾ, 64 തരം ഉരഗങ്ങളും, 30 ഉഭയജീവികളും, മറ്റ് പലവിധ സസ്യങ്ങൾ, പ്രാണികൾ എന്നിവയെ തിരിച്ചറിഞ്ഞിരുന്നു. തദ്ദേശീയ ജീവിവർഗ്ഗങ്ങളിൽ ആനകൾ, കടുവകൾ, മേഘപ്പുലികൾ, മറ്റു നിരവധി സസ്തനികളിലെ മലേഷ്യൻ സൺ ബിയർ, പ്ലീറ്റഡ് ഗിബ്ബണുകൾ, സയാമീസ് മുതലകൾ എന്നിവയും ഉൾപ്പെടുന്നു. വംശനാശ ഭീഷണി നേരിടുന്ന ജീവികളുടെ പട്ടികയിലെ ജീവികളിൽ മറ്റെവിടെയെങ്കിലും നിലവിലുള്ളതിനേക്കാൾ കൂടിയ അളവിൽ ഇവിടെ കാണപ്പെടുന്നു. തെക്കുപടിഞ്ഞാറൻ കമ്പോഡിയയിലെ കാർഡമം മലനിരകളിൽ ആദ്യമായി ബൃഹത്തായ രീതിയിൽ പഠനം നടത്തിയത് ഫ്യൂണ &amp; ഫ്ലോറ ഇന്റർനാഷണലായിരുന്നു. പൂർണ്ണമായും പര്യവേക്ഷണം ചെയ്യപ്പെടാത്തതും തരംതിരിക്കപ്പെടാത്തതുമായ വന്യജീവികളുടെ ആവാസവ്യവസ്ഥകൾ ഉൾക്കൊള്ളുന്ന ഇത് തെക്കുകിഴക്കൻ ഏഷ്യയിലെ ഏറ്റവും മികച്ച പ്രകൃതി വിഭവങ്ങളെ പ്രതിനിധീകരിക്കുന്നു.
കൊടുമുടികൾ.
കാർഡമം മലനിരകളിലെ ഏററവും ഉയരം കൂടിയ കൊടുമുടി 1,813 മീറ്റർ (5,948 അടി) ഉയരമുള്ള ഫ്നോം ആറാലാണ്. ഇത് കംബോഡിയയിലെ ഏറ്റവും ഉയരം കൂടിയ കൊടുമുടിയാണ്. ഫ്നോം സാംകോസ് (1,717 മീ.), ഫ്നോം തുമ്പോർ (1,516 മീറ്റർ), ഫ്നോം കുമോച്ച് (1,220 മീ.) എന്നിവയാണ് മറ്റ് പ്രധാനപ്പെട്ട കൊടുമുടികൾ. 

</doc>
<doc id="392995" url="https://ml.wikipedia.org/wiki?curid=392995" title="ഗൂർഖാ യുദ്ധം">
ഗൂർഖാ യുദ്ധം



</doc>
<doc id="392996" url="https://ml.wikipedia.org/wiki?curid=392996" title="താപ് ലാൻ ദേശീയോദ്യാനം">
താപ് ലാൻ ദേശീയോദ്യാനം

താപ് ലാൻ ദേശീയോദ്യാനം (อุทยานแห่งชาติทับลาน) തായ്‍ലാൻറിലെ പ്രാച്ചിൻബുരിയിലെ നഖോൺ, റാച്ചസിമ പ്രവിശ്യകളിലെ സൻകംഫായെങ്ങ് മലനിരകളിലെ ഒരു ദേശീയോദ്യാനമാണ്. 1981 ഡിസംബർ 23 ന് ഇത് രാജ്യത്തെ 40 ആമത്തെ ദേശീയോദ്യാനമായി രൂപീകരിക്കപ്പെട്ടു.  ലാൻ ഫോറസ്റ്റ് ആൻഡ് റിക്രിയേഷൻ ഗാർഡൻ (ป่าลานและสวนพักผ่อนหย่อนใจ); നാംടോക് താപ് ലാൻ (അല്ലെങ്കിൽ നാംടോക് ഹിയോ നോക് കോക്) (น้ำตกทับลานหรือน้ำตกเหวนกกก); താപ് ലാൻ റിസർവോയർ (อ่างเก็บน้ำทับลาน); നാംടോക് ഹുവായി യായി (น้ำตกห้วยใหญ่); ലാം മുൻ ബോൺ ഡാം (เขื่อนลำมูลบน); ഹാറ്റ് ചോം തവാൻ (หาดชมตะวัน) എന്നിവ ഈ ദേശീയോദ്യാനത്തിലെ പ്രധാന ആകർഷണങ്ങളിൽ ഉൾപ്പെടുന്നു.
ഭൂമിശാസ്ത്രം.
2,236 ചതുരശ്ര കിലോമീറ്റർ വിസ്തീർണ്ണമുള്ള (863 ച.മൈൽ) ഇത് തായ്‍ലാൻറിലെ രണ്ടാമത്തെ വലിയ ദേശീയോദ്യാനമാണ്. താപ് ലാൻ ദേശീയോദ്യാനത്തിന്റെ  പ്രധാന കാര്യാലയം സ്ഥിതിചെയ്യുന്നത് പ്രാച്ചിൻ ബുരി പ്രവിശ്യയിലെ നാ ഡിയിലുള്ള,  ബൂഫ്രാമിലാണ്. ഈ ദേശീയോദ്യാനത്തിന്റെ ഭാഗങ്ങളിൽ താംബോൺ ബൂ ഫ്രാം, ആംഫൊ നാ ഡി, പ്രാചിൻ ബുരി, ആംഫോ പാക്ക് തോങ് ചായി, വാങ് നാം ഖിയാവോ, ഖോൻ ബുരി, നഖോൺ രാച്ചസിമ പ്രവിശ്യയിലെ സോയെങ് സാങ്, ബരിറാം പ്രവിശ്യയിലെ ആംഫോ പഖാം എന്നിവയും ഉൾപ്പെടുന്നു. ഏറ്റവും ഉയരം കൂടിയ കൊടുമുടി 992 മീറ്റർ (3,255 അടി) ഉയരമുള്ള ഖാവോ ലാമാങ്ങാണ്.  മലനിരകൾ, താഴ്‍വരകൾ, ഗർത്തങ്ങൾ, വെള്ളച്ചാട്ടങ്ങൾ എന്നിവയടങ്ങിയതാണ് ഭൂപ്രകൃതി.
കാലാവസ്ഥ.
താപ് ലാൻ ദേശീയോദ്യാനത്തിൽ മൂന്ന് പ്രധാന ഋതുക്കളാണ് അനുഭവപ്പെടാറുള്ളത്. ഇവിടുത്തെ ശരാശരി വാർഷിക താപനില 28 ഡിഗ്രി സെൽഷ്യസാണ്. മെയ് മുതൽ ഒക്ടോബർ വരെയുള്ള മാസങ്ങളിലാണ് മഴക്കാലം. ഈ കാലത്ത് എല്ലാ ദിവസങ്ങളിലും മഴപെയ്യുന്നു. ഏറ്റവും ഈർപ്പമുള്ള മാസം ഒക്ടോബർ ആണ്. മഴക്കാലത്ത് ശരാശരി 269 മില്ലി മീറ്റർ മഴയാണ് താപ് ലാൻ ദേശീയോദ്യാനമേഖലയിൽ ലഭിക്കാറുള്ളത്. നവംബർ മുതൽ ഫെബ്രുവരി വരെയാണ് ഇവിടെ തണുപ്പുകാലം. ഡിസംബറിലാണ് ഏറ്റവും കൂടുതൽ തണുപ്പനുഭവപ്പെടാറുള്ളത്. ഈ സമയത്തെ ശരാശരി താപനില 24 ഡിഗ്രി സെൽഷ്യസാണ്. വേനൽക്കാലം മാർച്ച് മുതൽ ഏപ്രിൽ വരെയും, ഈ മാസങ്ങളിൽ താപനില 31 ഡിഗ്രി സെൽഷ്യസ് വരെ എത്താറുമുണ്ട്.
സസ്യജാലം.
താപ് ലാൻ ദേശീയോദ്യാനത്തിലെ ഭൂരിഭാഗവും വരണ്ട നിത്യഹരിത വനങ്ങളാൽ ആവൃതമായിരിക്കുന്നു, പ്രത്യേകിച്ച് താഴ്ന്ന മലഞ്ചെരിവുകളിൽ. ഡിപ്റ്റെറോക്കാർപ്സ്, ഹോപ്പിയ എന്നിവയുൾപ്പെടെ പ്രധാനപ്പെട്ട പലതരം സസ്യ ജനുസുകളും ഈ ദേശീയോദ്യാനത്തിലുണ്ട്. വരണ്ട പ്രദേശങ്ങളിൽ മുള സമൃദ്ധമായി കാണപ്പെടുന്നു. ബാൻ താപ് ലാൻ ദേശീയോദ്യാനത്തിനു സമീപമുള്ള ബാൻ ഖുൻ ശ്രി ബുപ്രാം, ബാൻ  വാങ് മൂയെഡ്, എന്നിവിടങ്ങൾ, അപൂർവമായ ഫാൻ പനകൾ അല്ലെങ്കിൽ താലിപ്പോട്ട് പനമരങ്ങൾ ഉൾക്കൊള്ളുന്ന വനങ്ങളാണ്. മുൻകാലങ്ങളിൽ ഈ വർഗ്ഗത്തിലെ പനമരങ്ങൾ തായ്‍ലാന്റിന്റെ വടക്കുകിഴക്കൻ ഭാഗങ്ങളിൽ സമൃദ്ധമായി കാണപ്പെട്ടിരുന്നെങ്കിലും കാർഷികവൃത്തിയുടെ വ്യാപനം ഭൂരിഭാഗം പനമരങ്ങളും നശിക്കുന്നതിനിടയാക്കി. ഇത്തരം പനമരങ്ങളുടെ തായ്‍ലാന്റിൽ അവശേഷിക്കുന്ന ഏതാനും വനങ്ങളിലൊന്നാണ് താപ് ലാൻ ദേശീയോദ്യാനം. തായ് സംസ്കാരത്തിൽ ഇത്തരം പനമരങ്ങൾ വലിയ സ്വാധീനം ചെലുത്തിയിരുന്നു ഇതിന്റെ പത്രങ്ങളിൽ അവർ ബുദ്ധിസ്റ്റ് ലിഖിതങ്ങൾ കോറിയിടാൻ ഉപയോഗിച്ചിരുന്നു. ഒരു പ്രാചീന സസ്യമാണ് ഫാൻ പനമരം. ഇവയുടെ ഭീമൻ പൂങ്കുലകൾ സസ്യകുടുംബത്തിലെ ഏറ്റവും വലുതും 60 ദശലക്ഷം വരെ പൂക്കൾ വരെ അടങ്ങിയിരിക്കുന്നതുമാണ്. ഈ പുഷ്പിക്കലിനുശേഷം മരം നശിച്ചുപോകുന്നു.
ജന്തുജാലം.
ഈ ദേശീയോദ്യാനത്തിന്റെ വിസ്തൃതിയും ഖാവോ യായി, പാങ് സിഡ, താ പ്രായ തുടങ്ങിയ ദേശീയദ്യാനങ്ങളുമായി ബന്ധിപ്പിച്ചിരിക്കുന്നതിനാലും  ഇവിടം കടുവ, ആന, കാട്ടുപോത്തുകൾ, ബന്റാങ്, സെറോ, കറുത്ത കരടി, സൺ കരടി, ക്രൌൺ ഗിബ്ബൺ തുടങ്ങിയ ധാരാളം വന്യമൃഗങ്ങളുടെ ആവാസകേന്ദ്രമാണ്.  വേഴാമ്പലുകൾ, ഫെസെന്റ്, തത്തകൾ തുടങ്ങിയ പക്ഷികളും ഇവിടുത്തെ ആവാസവ്യവസ്ഥയിലുൾപ്പെട്ടിരിക്കുന്നു. ഗവേഷകരുടെ അഭിപ്രായം, ചൈനയിലുള്ളതിനേക്കാൾ കടുവകൾ ഇവിടെയുണ്ടാകുമെന്നാണ്. ദേശീയോദ്യാനത്തിനുള്ളിൽ 149 ഇനം പക്ഷകളുള്ളതായി സ്ഥിരീകരിച്ചിട്ടുണ്ട്. ഇവയിൽ അപൂർവ്വ ഇനങ്ങളായ മേനിപ്രാവ്, കാക്ക മീൻകൊത്തി, സ്കെയിലി-ക്രൌൺഡ് ബാബ്ലർ എന്നിവയും ഉൾപ്പെട്ടിരിക്കുന്നു. 
ലോകത്തിലെ ഏറ്റവും വംശനാശ ഭീഷണി നേരിടുന്ന സസ്തനികളിൽ ഒന്നായ കുപ്രി (കാട്ടുകാള) ഇപ്പോഴും താപ് ലാൻ, പാൻഗ് സിഡ ദേശീയോദ്യാനങ്ങളിലുണ്ടാകുമെന്നാണ് വിശ്വസിക്കപ്പെടുന്നത്. പക്ഷേ കഴിഞ്ഞ 30 വർഷത്തിലേറെയായി തായ്‍ലാന്റിൽ ഒരാൾ പോലും ഇതിനെ കണ്ടിട്ടില്ല. ഈ ആദിമ കന്നുകാലി വർഗ്ഗങ്ങൾ ഗാർഹിക കന്നുകാലികളുടെ രോഗബാധയില്ലാത്ത ഇനങ്ങളെ ഉത്പാദിപ്പിക്കുന്നതിനുള്ള വിലയേറിയ ജീനുകൾ പ്രദാനം ചെയ്യുന്നു.

</doc>
<doc id="392997" url="https://ml.wikipedia.org/wiki?curid=392997" title="ഭോല ചുഴലിക്കൊടുങ്കാറ്റ് (1970)">
ഭോല ചുഴലിക്കൊടുങ്കാറ്റ് (1970)

1970 നവംബർ 13 ന് കിഴക്കൻ പാകിസ്താനിലും (ഇപ്പോഴത്തെ ബംഗ്ലാദേശ്) ഇന്ത്യയിലെ പശ്ചിമ ബംഗാളിലും വീശിയ ഭോല എന്ന ചുഴലിക്കൊടുങ്കാറ്റിൽ 5 ലക്ഷത്തോളം പേർ മരണമടഞ്ഞു.
മണിക്കൂറിൽ ശരാശരി 185 കിലോമീറ്റർ വേഗതയിലും ഒരു മിനുറ്റിൽ 240 പരമാവധി കിലോമീറ്റർ/മണിക്കൂർ വേഗതയിലും വീശിയടിച്ച ഈ ചുഴലിക്കാറ്റ് ലോകത്തിൽ ഏറ്റവുമധികം ആൾക്കാരുടെ മരണത്തിനിടയാക്കിയ ചുഴലിക്കാറ്റും ഏറ്റവും വലിയ പ്രകൃതിദുരന്തങ്ങളിലൊന്നുമാണ്‌. ഗംഗ ഡെൽറ്റയിലെ താഴ്ന്ന ദ്വീപുകളിലുണ്ടായ വെള്ളപ്പൊക്കമാണ്‌ ഇത്രയുമധികം നാശനഷ്ടത്തിനിടയാക്കിയത്. 1970 -ൽ ഇന്ത്യൻ മഹാസമുദ്രത്തിന്റെ വടക്കുഭാഗത്ത് രൂപം പ്രാപിച്ച കൊടുങ്കാറ്റുകളിൽ ആറാമത്തേതും ഏറ്റവും ശക്തികൂടിയതും ആയിരുന്നു ഭോല ചുഴലിക്കാറ്റ്.
നവംബർ 8- ആം തീയതി ബംഗാൾ ഉൾക്കടലിൽ രൂപം പ്രാപിച്ച ചുഴലിക്കാറ്റ് വടക്കോട്ട് നീങ്ങുകയും ശക്തി പ്രാപിക്കുകയും ചെയ്തു. പതിനൊന്നാം തീയതി ആയപ്പോഴേക്കും മണിക്കൂറിൽ പരമാവധി 185 കിലോമീറ്റർ വരെ വേഗതയിൽ വീശിയിരുന്ന ഭോല കിഴക്കൻ പാകിസ്താന്റെ തീരപ്രദേശങ്ങളിൽ അടുത്ത ദിവസം ഉച്ചയോടെ വീശാൻ തുടങ്ങി. ഈ ചുഴലിക്കാറ്റ് നിമിത്തമുണ്ടായ വെള്ളപ്പൊക്കം മേഖലയിലെ പല ദ്വീപുകളിലും നാശനഷ്ടങ്ങൾ വരുത്തിവെക്കുകയും 167,000 ജനസംഖ്യ ഉണ്ടായിരുന്ന ഭോല ജില്ലയിലെ താസുമുദ്ദീൻ ഉപജില്ലയിലെ 45 ശതമാനത്തോളം ആളുകളുടെ മരണത്തിനിടയാക്കുകയും ചെയ്തു.
ജനറൽ യഹ്യ ഖാന്റെ നേതൃത്വത്തിൽ പാകിസ്താൻ ഭരിച്ചിരുന്ന പട്ടാള ഭരണകൂടം രക്ഷാപ്രവർത്തങ്ങൾ തുടങ്ങാൻ വരുത്തിയ കാലതാമസം പ്രാദേശിക നേതാക്കളുടേയും അന്താരാഷ്ട്ര വാർത്താമാധ്യമങ്ങളുടെയും രൂക്ഷമായ വിമർശനത്തിനിടയാക്കി. ഒരു മാസത്തിനു ശേഷം നടന്ന പാകിസ്താൻ പൊതു തെരഞ്ഞെടുപ്പിൽ പ്രതിപക്ഷമായിരുന്ന അവാമി ലീഗിന്റെ വൻവിജയത്തിനും കാരണമാക്കി. പാകിസ്താൻ ഭരണത്തിനെതിരെ നടന്ന ബംഗ്ലാദേശ് ലിബെറേഷൻ യുദ്ധത്തിനും ബംഗ്ലാദേശ് കൂട്ടക്കൊലയ്ക്കും തുടർന്ന് സ്വതന്ത്ര ബംഗ്ലാദേശ് രൂപീകരണത്തിനും ഇത് കാരണമായി. ഈ ദുരിതങ്ങളിൽപ്പെട്ടവരെ സഹായിക്കനായി നേരത്തെ ബീറ്റിൽസ് അംഗമായിരുന്ന ജോർജ്ജ് ഹാരിസൺ, പണ്ഡിറ്റ് രവിശങ്കർ എന്നിവർ ന്യൂ യോർക്ക് നഗരത്തിലെ മാഡിസൺ സ്ക്വയർ ഗാർഡനിൽ "കൺസേട്ട് ഫൊർ ബംഗ്ലാദേശ്" എന്ന സംഗീതപരിപാടി നടത്തി.
അന്തരീക്ഷവിജ്ഞാന ചരിത്രം(Meteorological history).
ശാന്ത സമുദ്രത്തിൽ രൂപം കൊണ്ട ഉഷ്ണമേഖലാ ചക്രവാതമായിരുന്ന നോറ ദക്ഷിണ ചൈനാ കടലിൽ രണ്ട് ദിവസം വീശുകയും തുടർന്ന് നവംബർ അഞ്ചിനു മലയ ഉപദ്വീപ് കടന്ന് ബംഗാൾ ഉൾക്കടലിൽ പ്രവേശിക്കുകയും ചെയ്തു. ഇതിന്റെ അവശിഷ്ടമാണ്‌ പിന്നീട് നവംബർ എട്ടാം തീയതി കാലത്ത് ബംഗാൾ ഉൾക്കടലിന്റെ മദ്ധ്യ ഭാഗത്തായി പുതിയ ഒരു ന്യൂനമർദ്ദം രൂപീകരിക്കാൻ കാരണമായത്. ഈ ന്യൂനമർദ്ദം ശക്തി പ്രാപിക്കുകയും പതിയെ വടക്കോട്ട് നീങ്ങാൻ തുടങ്ങുകയും ചെയ്തു. അടുത്ത ദിവസം ഭാരതീയ കാലാവസ്ഥാ വകുപ്പ് ഇതിനെ ഒരു ഉഷ്ണമേഖലാ ചക്രവാതമായി പ്രഖ്യാപിച്ചു. അന്ന് തെക്കേ ഏഷ്യൻ മേഖലയിൽ കൊടുങ്കാറ്റുകൾക്ക് പേർ നൽകുന്ന പതിവ് നിലവിലുണ്ടായിരുന്നില്ല. വൈകുന്നേരത്തോടെ ഉത്തര അക്ഷാംശം 14.5°, കിഴക്കൻ രേഖാംശം 87° പ്രദേശത്ത് കേന്ദ്രീകരിച്ചിരുന്ന ഈ കൊടുങ്കാറ്റ് വേഗതയാർജ്ജിക്കുകയും നവംബർ പത്താം തീയതി വടക്കോട്ട് നീങ്ങാൻ ആരംഭിക്കുകയും ചെയ്തു.
വീണ്ടും കരുത്താർജ്ജിച്ച ഇത് നവംബർ പതിനൊന്നാം തീയതി വടക്ക് കിഴക്ക് ദിശയിലേക്ക് നീങ്ങാൻ തുടങ്ങി. ചുഴലിക്കാറ്റിന് വ്യക്തമായ കണ്ണ് (cyclone eye) രൂപപ്പെടുകയും അന്ന് വൈകുന്നേരത്തോടെ ഏറ്റവും ശക്തി നേടിയപ്പോൾ അന്തരീക്ഷമർദ്ദം 918 ഹെക്ടോപാസ്കലും വേഗത മണിക്കൂറിൽ 185 കിലോമീറ്ററും (3-minute sustained winds) ആയിരുന്നു. . നവംബർ പന്ത്രണ്ടാം തീയതി രാത്രി വേലിയേറ്റ സമയത്തുതന്നെ ബംഗ്ലാദേശ് തീരത്തെത്തി, കരയിലേക്ക് എത്തിയപ്പോൾ വേഗത കുറഞ്ഞ ഇതിന്റെ സ്ഥാനം നവംബർ പതിമൂന്നാം തീയതി അഗർത്തലയ്ക്ക് തെക്ക് തെക്കുകിഴക്ക് ആയിരുന്നു., വേഗത പിന്നേയും കുറഞ്ഞ ഭോല അന്ന് രാത്രിയോടെ തെക്കൻ അസാമിൽ പ്രവേശിച്ചു.
തയ്യാറെടുപ്പുകൾ.
ഭാരതീയ സർക്കാരിന് ബംഗാൾ ഉൾക്കടലിലെ കപ്പലുകളിൽനിന്നും കാലാവസ്ഥാ വിവരങ്ങൾ ലഭിച്ചിരുന്നു. പാകിസ്താനുമായി ശത്രുതയിലായിരുന്നതിനാൽ ഈ ചുഴലിക്കാറ്റിനെക്കുറിച്ച് എല്ലാ വിവരങ്ങളും അവർക്ക് കൈമാറിയിരുന്നില്ല. കിഴക്കൻ പാകിസ്താനിലെ വലിയ വിഭാഗം ജനങ്ങൾക്ക് കാര്യമായ മുന്നറിയിപ്പ് ലഭിച്ചിരുന്നില്ല. അന്ന് കിഴക്കൻ പാകിസ്താനിൽ നിലനിന്നിരുന്ന കാലാവസ്ഥാ മുന്നറിയിപ്പുകൾ നൽകുന്ന സംവിധാനം കൃത്യമായി ഉപയോഗപ്പെടാതിരുന്നത് ആയിരക്കണക്കിന് ആളുകളുടെ മരണത്തിനിടയാക്കി. നവംബർ പന്ത്രണ്ടാം തീയതി പാകിസ്താൻ കാലാവസ്ഥാ വകുപ്പ് തീരപ്രദേശങ്ങളിൽ മുന്നറിയിപ്പ് നൽകി. പാകിസ്താൻ റേഡിയോ "ഏറ്റവും അപകടകാരിയായ" ചുഴലിക്കാറ്റിനെക്കുറിച്ച് അപായ മുന്നറിയിപ്പ് സംപ്രേഷണം ചെയ്തു. എന്നാൽ ജനങ്ങൾ ഈ മുന്നറിയിപ്പ് വലിയ ഒരു ദുരന്തത്തെക്കുറിച്ചാണെന്ന് മനസ്സിലാക്കിയിരിന്നില്ല എന്നാണ് ചുഴലിക്കാറ്റിൽനിന്നും രക്ഷപ്പെട്ടവർ പറഞ്ഞത് .
1960 ഒക്ടോബറിൽ കിഴക്കൻ പാകിസ്താനിൽ പതിനാറായിരത്തോളം ആളുകളുടെ മരണത്തിൻ ഇടയാക്കിയ ചുഴലിക്കാറ്റിന് ശേഷം പാകിസ്താനി ഗവണ്മെന്റ്, ഇതുപോലുള്ള ദുരന്തങ്ങൾ ലഘൂകരിക്കാനുള്ള മാർഗ്ഗങ്ങൾ നിർദ്ദേശിക്കാൻ അമേരിക്കൻ ഗവണ്മെന്റിനോട് സഹായം അഭ്യർഥിച്ചിരുന്നു. അന്ന് അമേരിക്കയിലെ നാഷനൽ ഹരിക്കെയ്ൻ സെന്ററിലെ ഡയറക്റ്ററായിരുന്ന ഗോർഡൻ ഡൺ വിശദമായ ഒരു പഠനം നടത്തി സമർപ്പിച്ച നിർദ്ദേശങ്ങളിൽ പലതും പാകിസ്താനി ഗവണ്മെന്റ് പ്രാവർത്തികമാക്കിയിരുന്നില്ല.
അനന്തര ഫലങ്ങൾ.
ഇന്ത്യൻ സമുദ്രത്തിന്റെ ഉത്തരഭാഗത്ത് ഉഷ്ണമേഖലാ ചുഴലിക്കാറ്റുകൾ സാധാരണമല്ലെങ്കിലും ബംഗാൾ ഉൾക്കടലിന്റെ തീര പ്രദേശങ്ങളിൽ ചുഴലിക്കാറ്റുകൾ വ്യാപകമായ നാശം വിതക്കാറുണ്ട്. ഭോല ചുഴലികാറ്റ് നിമിത്തമുണ്ടായ ആൾനഷ്ടം കൃത്യമായി നിർണ്ണയിക്കാൻ സാധ്യമല്ലെങ്കിലും മരണസംഖ്യ മൂന്ന് ലക്ഷത്തിനും അഞ്ച് ലക്ഷത്തിനും ഇടയിൽ ആണെന്ന് കരുതപ്പെടുന്നു . ഈ മേഖലയിൽ ഉണ്ടായ ചുഴലിക്കാറ്റുകളിൽ ഭോലയുടെ ശക്തി താരതമ്യേന കുറവായിരുന്നെങ്കിലും ഇതേ മേഖലയിൽ 1991-ൽ വേഗതയിൽ വീശിയ ചുഴലിക്കാറ്റ് ഇത്രയും നാശം വിതച്ചില്ല. എന്നിരുന്നാലും ഭോല ലോകത്തിൽ ഏറ്റവുമധികം ആൾക്കാരുടെ മരണത്തിനിടയാക്കിയ ഉഷ്ണമേഖലാ ചുഴലിക്കാറ്റും സമീപകാല ചരിത്രത്തിനെ ഏറ്റവും വലിയ പ്രകൃതിദുരന്തങ്ങളിലൊന്നുമാണ്‌. സമീപകാലത്തുണ്ടായ പ്രകൃതിദുരന്തങ്ങളിൽ 1976-ലെ തങ്ഗഷാൻ ഭൂകമ്പം , 2004ലെ ഇന്ത്യൻ സമുദ്ര ഭൂകമ്പം എന്നിവ വ്യാപകമായ നാശത്തിനിടയാക്കിയെങ്കിലും ഇതിൽ ഏറ്റവും വിനാശിനിയായത് ഏതാണെന്ന് കൃത്യമായി പറയാൻ എളുപ്പമല്ല .
കിഴക്കൻ പാകിസ്താൻ.
ഭോല വീശിയ പാതയിൽ നിന്നും കിഴക്കുമാറി സ്ഥിതിചെയ്യുന്ന ചിറ്റഗോംഗിലെ കാലാവസ്ഥാ നിരീക്ഷണകേന്ദ്രം, 2200 UTC സമയത്ത് അവിടത്തെ അനിമോമീറ്റർ പൊട്ടിത്തകരുന്നതിനുമുമ്പെ വേഗതയിൽ വീശിയ കാറ്റ് രേഖപ്പെടുത്തിയിരുന്നു. 45 മിനുറ്റുകൾക്ക് ശേഷം, സമീപപ്രദേശത്തെ തുറമുഖത്തിൽ നങ്കൂരമിട്ടുകിടന്ന കപ്പൽ രേഖപ്പെടുത്തിയ കാറ്റിന്റെ ഏറ്റവും ഉയർന്ന വേഗത ആയിരുന്നു. ഗംഗാ സമതലത്തിൽ സമുദ്രജലം ഉയരത്തിൽ വരെയെത്താൻ ഭോല കാരണമായി.
ചിറ്റഗോങ് തുറമുഖത്തിലെ ജലനിരപ്പ് സമുദനിരപ്പിൽനിന്നും വരെ ഉയരുകയുണ്ടായി..
ചിറ്റഗോംഗിനടുത്ത പതിമൂന്ന് ദ്വീപുകളിൽ ആരും രക്ഷപ്പെട്ടില്ലെന്ന് പാകിസ്താൻ റേഡിയോ പറഞ്ഞു ഈ മേഖലയിൽ നടത്തിയ. വിമാനപര്യടനത്തിൽ ഭോല ദ്വീപിന്റെ തെക്കെ പകുതി പൂർണ്ണമായും നശിപ്പിക്കപ്പെടുവെന്നും ഭോല, ഹതിയ എന്നീ ദ്വീപുകളിലേയും സമീപത്തെ തീരപ്രദേശങ്ങളിലേയും നെൽക്കൃഷി പൂർണ്ണമായും നഷ്ടപ്പെട്ടുവെന്നും കണ്ടു
ഈ ചുഴലിക്കാറ്റ് നിമിത്തം ചിറ്റഗോംഗിലെയും മോംഗ്ലയിലെയും തുറമുഖത്തിലെ ജലയാനങ്ങൾക്ക് കേടുപാടുകൾ സംഭവിക്കുകയും ചിറ്റഗോംഗിലെയും കോക്സ് ബസാറിലേയും വിമാനത്താവളങ്ങളിൽ മണിക്കൂറുകളോളം ഒരു മീറ്ററിലധികം ഉയരത്തിൽ വെള്ളം കെട്ടിക്കിടന്നു 
മുപ്പത്തിയാറ് ലക്ഷം പേർ ഈ ചുഴലിക്കാറ്റിന്റെ കെടുതികൾക്കിരയായി. അന്നത്ത് 864 ലക്ഷം അമേരിക്കൻ ഡോളർ നാശനഷ്ടം വരുത്തിവച്ചു
ദുരിതബാധിതപ്രദേശങ്ങളിലെ 85% വീടുകൾ നശിപ്പിക്കപ്പെട്ടു, തീരദേശ പ്രദേശങ്ങളിലാണ്‌ നാശനഷ്ടം ഏറെയുണ്ടായത്. 9,000 മൽസ്യബന്ധന ബോട്ടുകൾക്ക് നാശം സംഭവിച്ചു. 77,000 മീൻപിടുത്തക്കാരിൽ 46,000 ചുഴലിക്കാറ്റിനാൽ കൊല്ലപ്പെട്ടു ഇതിനു സമാനമായ നാശം കൃഷിക്കും സംഭവിച്ചു. 2,80,000 കന്നുകാലികളുടെ നഷ്ടമുണ്ടായിദുരിതത്തിനു മൂന്നു മാസത്തിനു ശേഷം 75% ആൾക്കാർ ദുരിതാശ്വാസപ്രവർത്തകർ നൽകിയ ഭക്ഷണത്തെ ആശ്രയിച്ച് ജീവിക്കേണ്ടിവന്നു, 150,000 ആൾക്കാർ അവരുടെ ഭക്ഷണത്തിനെ പകുതിയോളത്തിനായി ദുരിതാശ്വാസപ്രവർത്തകരെ ആശ്രയിക്കേണ്ടിവന്നു 
ഇന്ത്യ.
നവംബർ എട്ട്, ഒൻപത് തീയതികളിലായി ആന്തമാൻ നിക്കോബാർ ദ്വീപുകളിൽ കനത്ത മഴ അനുഭവപ്പെട്ടു. പോർട്ട് ബ്ലെയറിൽ നവംബർ എട്ടാം തീയതി മഴ രേഖപ്പെടുത്തി. ആന്തമാൻ ദ്വീപസമൂഹത്തിലെ പല പ്രദേശങ്ങളിലും വെള്ളപ്പൊക്കമുണ്ടായി. കൊൽകത്തയിൽനിന്നും കുവൈറ്റിലേക്ക് സഞ്ചരിക്കുകയായിരുന്ന എം.വി. മഹാഗജമിത്ര എന്ന കപ്പൽ നവംബർ പന്ത്രണ്ടാം തീയതി മുങ്ങുകയും കപ്പലിൽ ആകെയുണ്ടായിരുന്ന അൻപത് പേരും മരണപ്പെടുകയും ചെയ്തു. അതീവ വേഗതയുള്ള കാറ്റിനെക്കുറിച്ച് കപ്പലിൽനിന്ന് അപായസന്ദേശം അയച്ചിരുന്നു .. പശ്ചിമ ബംഗാൾ, തെക്കൻ അസാം എന്നിവിടങ്ങളിലും കനത്ത മഴ അനുഭവപ്പെട്ടു. ഈ സംസ്ഥാനങ്ങളിൽ വീടുകൾക്കും കൃഷിക്കും നാശനഷ്ടങ്ങൾ വന്നു
അന്താരാഷ്ട്ര പ്രതികരണം.
പാകിസ്താനുമായി നല്ല നയതന്ത്രബന്ധം ഇല്ലാതിരുന്നെങ്കിലും ആദ്യമായി സഹായം വാഗ്ദാനം ചെയ്തത് ഇന്ത്യയായിരുന്നു നവംബർ അവസാനത്തോടെ 1.3 ദശലക്ഷം അമേരിക്കൻ ഡോളർ (നാണയപ്പെരുപ്പം കണക്കിലെടുത്താൽ 2007-ൽ ഏകദേശം $6.9ദശലക്ഷം അമേരിക്കൻ ഡോളർ തത്തുല്യമായ തുക) ഇന്ത്യ വാഗ്ദാനം ചെയ്തു. എന്നാൽ വ്യോമമാർഗ്ഗം അവശ്യവസ്തുക്കൾ കിഴക്കൻ പാകിസ്താനിലേക്ക് അയക്കാൻ ഇന്ത്യയെ പാകിസ്താനി ഗവണ്മെന്റ് സമ്മതിച്ചില്ലാത്തതിനാൽ അവ റോഡ് മാർഗ്ഗം അയച്ചതിനാൽ കാലതാമസം നേരിട്ടു. . പശ്ചിമ ബംഗാളിൽനിന്നും രക്ഷാപ്രവർത്തനത്തിനായി ഹെലികോപ്റ്ററുകളും ബോട്ടുകളും വിമാനങ്ങളും അയക്കാൻ ഇന്ത്യൻ ഗവണ്മെന്റ് സന്നദ്ധമായിരുന്നെങ്കിലും പാകിസ്താൻ ഗവണ്മെന്റ് ഈ സഹായങ്ങൾ നിരസിക്കുകയാണുണ്ടായത്.
ദ് കൺസേട്ട് ഫൊർ ബംഗ്ലാദേശ്.
1971-ൽ മുൻ ബീറ്റിൽസ് അംഗമായിരുന്ന ജോർജ്ജ് ഹാരിസൺ ഭോല ചുഴലിക്കാറ്റ്, ബംഗ്ലാദേശ് കൂട്ടക്കൊല, ബംഗ്ലാദേശ് ലിബെറേഷൻ യുദ്ധം എന്നീ ദുരിതങ്ങളിൽപ്പെട്ടവർക്ക് ധനശേഖരണത്തിനായി ന്യൂ യോർക്ക് നഗരത്തിലെ മാഡിസൺ സ്ക്വയർ ഗാർഡനിൽ കൺസേട്ട് ഫൊർ ബംഗ്ലാദേശ് എന്ന സംഗീതപരിപാടി നടത്തി. ദുരിതബാധിതർക്ക് ധനശേഖരണത്തിനായി നടത്തപ്പെട്ട ആദ്യത്തെ സംഗീതമേളയായിരുന്നെങ്കിലും, ഈ പ്രദേശത്തിന്റെ നിർഭാഗ്യകരമായ അവസ്ഥയെക്കുറിച്ച് അവബോധം വളർത്താനും, ധനസമാഹരണം വിജയകരമായി നടത്താനും, ഈ സംഗീതപരിപാടിക്ക് സാധിച്ചു..
മരണ സംഖ്യ.
പാകിസ്താൻ സൗത്ത് ഈസ്റ്റ് ഏഷ്യ ട്രീറ്റ് ഓർഗനൈസേഷൻ കോളറ റിസർച്ച് ലാബട്ടറി നവംബറിലും ഫിബ്രുവരി-മാർച്ച് മാസങ്ങളിലുമായി രണ്ട് മെഡിക്കൽ റിലീഫ് സർവ്വേകൾ നടത്തുകയുണ്ടായി. ദുരിതബാധിതർക്ക് അടിയന്തരമായി ലഭ്യമാക്കേണ്ട വൈദ്യസഹായം എന്താണെന്ന് നിർണ്ണയിക്കാനായിരുന്നു ആദ്യത്തെ സർവ്വേ. ദീർഘകാല ദുരിതാശ്വാസ പ്രവർത്തനങ്ങൾ ആസൂത്രണം ചെയ്യുക എന്ന ലക്ഷ്യത്തെ മുന്നിർത്തിയാൺ* ഈ പ്രദേശത്തെ 1.4% ആളുകളെ പങ്കെടിപ്പിച്ച കൂടുതൽ വിപുലമായ രണ്ടാമത്തെ സർവ്വെ നടത്തിയത്.
നോയ്ഖാലി സദർ ഉപജില്ലയിലെ ജലത്തിൽ 0.5% ഉപ്പു കലർന്നതായതിനാൽ ഉപയോഗ്യയോഗ്യമല്ലെന്നും മറ്റു ദുരിതബാധിതപ്രദേശങ്ങളിലെ ജലത്തിലെ ഉപ്പിന്റെ അളവ് സാധാരണനിലയിലണെന്നും ആദ്യ സർവ്വേ കണ്ടെത്തി. മരണനിരക്ക് ഏകദേശം ജനസംഖ്യയുടെ 14.2% അഥവാ 240,000 ആണെന്ന് കണ്ടെത്തി ചുഴലിക്കാറ്റുമായി ബന്ധപ്പെട്ട രോഗാവസ്ഥകൾ (morbidity) ചെറിയ പരിക്കുകളാണെന്നും കണ്ടെത്തി. എന്നാൽ സൈക്ലോൺ സിന്ഡ്രോം എന്ന പേർ വിളിക്കപ്പെട്ട അവസ്ഥയെപ്പറ്റിയും അവർ കണ്ടെത്തി, കടൽക്ഷോഭത്തിൽനിന്നും രക്ഷപ്പെടാൻ മരങ്ങളിൽ അള്ളിപ്പിടിച്ചിരുന്നതിനാൽ സംഭവിച്ച പോറലുകൾ ദുരന്തത്തെ അതിജീവിച്ചവരുടെ കൈകാലുകളിലും നെഞ്ചിലും വ്യാപകാമായി കാണപ്പെട്ടു. കോളറ, ടൈഫോയ്ഡ് എന്നിവ ഭോല കാറ്റിനെത്തുടർന്ന് വ്യാപകമായി പടർന്നുപിടിക്കുമെന്ന് കരുതപ്പെട്ടിരുന്നു എന്നാൽ ആദ്യ സർവേ പകർച്ചവ്യാധികൾ പടർന്നുപിടിക്കുന്നതായി കണ്ടെത്തിയില്ല.
മരണനിരക്ക് ചുരുങ്ങിയത് 224,000, ആണെന്നാണ് രണ്ടാമത്തെ സർവ്വേ കണ്ടെത്തിയത്, എന്നാൽ ഒരു ലക്ഷത്തോളം വരുന്ന അന്യദേശ കർഷക തൊഴിലാളികളെയോ എല്ലാ അംഗങ്ങളും മരണപ്പെട് കുടുംബങ്ങളേയോ, ദുരന്തത്തിനുശേഷം മറ്റുസ്ഥലങ്ങളിലേക്ക് കുടെയേറിയവരെയോ ഈ സർവ്വേയിൽ ഉൾപ്പെടുത്താതിരുന്നതിനാൽ മരണനിരക്ക് യഥാർത്ഥത്തിലേതിനെക്കാളും കുറവായാണ് ഈ സർവെ തിട്ടപ്പെടുത്തിയതെന്ന് കരുതപ്പെടുന്നു. ഈ ദുരന്തം ഏറ്റവും കൂടുതൽ ബാധിച്ചത് മരണനിരക്ക് 46.3% (ഏകദേശം 77,000 മരണങ്ങൾ) ആയിരുന്ന താസുമുദ്ദീൻ ഉപജില്ലയാണ്. ദുരന്തബാധിത പ്രദേശത്തെ ശരാശരി മരണനിരക്ക് 16.5% ആയിരുന്നു. ഈ ദുരന്തത്തെ അതിജീവിച്ചത് പതിനഞ്ച് മുതൽ നാല്പത്തിയൊൻപത് വയസുവരെ പ്രായമുള്ള പുരുഷന്മാരാണെന്നും മരണമടഞ്ഞവരിൽ പകുതിയിലധികം പത്തു വയസിൽ താഴെ പ്രായമുള്ള കുട്ടികളാണെന്നും രണ്ടാമത്തെ സർവ്വെ കണ്ടെത്തുകയുണ്ടായി.

</doc>
<doc id="392998" url="https://ml.wikipedia.org/wiki?curid=392998" title="1970 Bhola cyclone">
1970 Bhola cyclone



</doc>
<doc id="393009" url="https://ml.wikipedia.org/wiki?curid=393009" title="ദേശീയ പക്ഷിനിരീക്ഷണ ദിനം">
ദേശീയ പക്ഷിനിരീക്ഷണ ദിനം

 
പക്ഷിമനുഷ്യൻ എന്നറിയപ്പെടുന്ന, ലോകപ്രശസ്തനായ പക്ഷിനിരീക്ഷകൻ ഡോ. സാലിം അലിയുടെ ജന്മദിനമായ നവംബർ 12 ഇന്ത്യയിൽ ദേശീയ പക്ഷി നിരീക്ഷണദിനമായി ആഘോഷിക്കുന്നു. 1896 നവംബർ 12-ന് മുംബൈയിലായിരുന്നു ഇദ്ദേഹത്തിൻെറ ജനനം.
പ്രകൃതിയിലെ ജൈവവ്യവസ്ഥയെപ്പറ്റി മനസ്സിലാക്കാനും വംശനാശം സംഭവിക്കുന്ന പക്ഷികളെ കണ്ടെത്തി സംരക്ഷണസന്ദേശം നൽകാനും പക്ഷിനിരീക്ഷണം പ്രയോജനപ്പെടുന്നു. അതോടൊപ്പം, വിജ്ഞാനപ്രദവുമായ ഒരു ഹോബി കൂടിയാണ് ഇത്.
അവലംബം.
&lt;templatestyles src="Reflist/styles.css" /&gt;

</doc>
<doc id="393011" url="https://ml.wikipedia.org/wiki?curid=393011" title="പക്ഷിമനുഷ്യൻ">
പക്ഷിമനുഷ്യൻ



</doc>
<doc id="393013" url="https://ml.wikipedia.org/wiki?curid=393013" title="Birdwatching Day">
Birdwatching Day



</doc>
<doc id="393019" url="https://ml.wikipedia.org/wiki?curid=393019" title="കൊടുമുടി മകുടേശ്വരക്ഷേത്രം">
കൊടുമുടി മകുടേശ്വരക്ഷേത്രം

 
 
കൊടുമുടിയിലെ മകുടേശ്വരക്ഷേത്രം ബൃഹത്തായ ഒരു ക്ഷേത്രസങ്കേതമാണ്. കൊടുമുടി തന്നെ ഒരുപാട് ക്ഷേത്രങ്ങളുള്ള ഒരു നഗരമാണ്. ശിവനാണ് മുഖ്യമൂർത്തി. സ്വയംഭൂവായ ഈ ശിവലിംഗം ഒരു അർധഗോളാാകൃതി മാത്രമേ പുറത്ത് കാണൂ. താണുപോകുന്ന ശിവലിംഗത്തെ അഗസ്ത്യൻകൈകൊണ്ട് പിടിച്ചുനിർത്തി. ആ ലിംഗത്തിന്റെ മകുടം മാത്രം കാണൂന്നതുകൊണ്ട് ദേവൻ മകുടേശ്വരനും സ്ഥലം കൊടുമുടിയും ആയി എന്ന് ഐതിഹ്യം. കൊങ്ങുപ്രദേശത്തെ തേവാരം കൃതികളിൽ പറയുന്ന ആറാമത്തെ ക്ഷേത്രമാണ് കൊടുമുടിയിലേത്. കാവേരി നദീതീരത്താണ് ഈ ക്ഷേത്രം സ്ഥിതിചെയ്യുന്നത്.
സ്ഥാനം.
തമിഴ്‌നാട്ടിൽ ഈറോഡ് ജില്ലയിൽ പാലക്കാട്ട് നിന്നും നേരെ കിഴക്കോട്ട് 154 കി.മി. മാറി കാവേരി നദീതീരത്താണ് കൊടുമുടിയിലെ മകുടേശ്വർക്ഷേത്രം. ട്രിച്ചി ഈറോഡ് തീവണ്ടിപാതയിൽ കൊടുമുടി സ്റ്റേഷനിൽ ഇറങ്ങിയാൽ നടക്കാവുന്നദൂരമേ ക്ഷേത്രത്തിലേക്കുള്ളു.
ക്ഷേത്രസമുച്ചയം.
മകുടേശ്വരക്ഷേത്രം ഒരു വലിയ ക്ഷേത്രസമുച്ചയമാണ്. മുഖ്യദേവനായ മകുടേശ്വരനുപുറമേ ഏഴു ശ്രീകോവിലുകൾ പ്രധാനമായി ആ മതിലകത്തുണ്ട്. 
മകുടേശ്വരൻ.
ക്ഷേത്രത്തിലെ പ്രധാനമൂർത്തിയാണ് സ്വയംഭൂ ആയി കിഴക്കോട്ട് ദർശനമരുളുന്ന മകുടേശ്വരൻ. ഒരു അർദ്ധഗോളാകൃതിമാത്രമേ ശിവലിംഗത്തിൽ പുറത്ത് കാണാനുള്ളു. അഗസ്ത്യൻ പിടിച്ചുനിർത്തിയതാണെന്ന് ഐതിഹ്യം.
സുന്ദരനായകി (അമ്മൻ കോവിൽ).
മകുടേശ്വരന്റെ ഇടത് വശത്ത് അമ്മൻ കോവിൽ സ്ഥിതിചെയ്യുന്നു. 
വീരനാരായണപെരുമാൾ (അനന്തശയനവിഷ്ണൂ).
പൊതുവേ ശിവക്ഷേത്രങ്ങളിൽ വിഷ്ണുസാന്നിധ്യം തമിഴ്നാട്ടിൽ കുറവാണ് എന്നാൽ കൊടുമുടിക്ഷേത്രത്തിൽ അനന്തശായിയായി വീരനാരായണപ്പെരുമാൾ കുടികൊള്ളുന്നു. അനന്തശായിരൂപത്തിൽ വലിയ വിഗ്രഹമാണ് ഇത്. അഞ്ചുപത്തിയുള്ള അനന്തൻ തലയണയാകുന്നു. വിഭീഷണൻ, നാരദർ, ഹനുമാൻ, പ്രഹ്ലാദൻ എന്നിവർ ഭക്തരായി സമീപത്തുണ്ട്. ഭൂമിദേവിയും ലക്ഷ്മീദേവിയും പാദസേവചെയ്തുകൊണ്ട് കാൽക്കൽ ഉണ്ട്. ബ്രഹ്മാവ് നാഭിപത്മത്തിൽ എന്ന സങ്കല്പത്തിൽ പിറകിലുണ്ട്. ഇവരുടെയെല്ലം വിഗ്രഹങ്ങൾ ശ്രീകോവിലിൽ കാണാം. 
വഹ്നി മരം.
ഈ ക്ഷേത്രത്തിലെ ഒരപൂർവ്വതയാണ് പടുകൂറ്റൻ വന്നിമരം. സാധാരണ ഒരു 4-5 മീറ്റർ മാത്രം ഉയരം വക്കുന്ന വന്നി ഇവിടെ ഒരു വടവൃക്ഷം പോലെ വളർന്ന് നിൽക്കുന്നു. 2000-4000 വർഷം ആണ് ഈ വൃക്ഷത്തിന്റെ പ്രായമായി കണക്കാക്കുന്നത്. ബ്രഹ്മാവിഷ്ണുമഹേശ്വരന്മാരുടെ പൂർണ്ണ ചൈതന്യം ഉള്ള ഈ ക്ഷേത്രത്തിൽ മറ്റുരണ്ട് പേർക്കും ശ്രീകോവിലുള്ളപ്പോൾ ബ്രഹ്മാവിന്റെ ചൈതന്യം ഈ വന്നിമരത്തിലാണ് സങ്കല്പിക്കപ്പെടുന്നത്.
ആഞ്ജനേയസ്വാമി.
ക്ഷേത്രത്തിന്റെ തെക്ക് പടിഞ്ഞാറേ മൂലയിൽ ആഞ്ജനേയസ്വാമി കോവിൽ സ്ഥിതിചെയ്യുന്നു.
ശനീശ്വരൻ.
ക്ഷേത്രത്തിന്റെ വടക്ക് കിഴക്കേ മൂലയിൽ ശനീശ്വരന് പ്രത്യേകം കോവിൽ ഉണ്ട്. ക്ഷേത്രത്തിനുമുന്നിലുള്ള നവഗ്രഹമണ്ഡപത്തിനു പുറമേയാണിത്.
വീരഭദ്രസ്വാമി.
ക്ഷേത്രത്തിന്റെ വടക്ക് കിഴക്കേ മൂലയിൽ ശനീശ്വരന് സമീപത്ത് തെക്കോക്ക് തിരിഞ്ഞ് വീരഭദ്രസ്വാമി കുടികൊള്ളുന്നു.
സൂര്യനും ചന്ദ്രനും.
കിഴക്കേചുമരിൽ വാതിലിന് ഇരുപുറവുമായി സൂര്യന്റെയും ചന്ദ്രന്റെയും വിഗ്രഹങ്ങൾ ഈ ക്ഷേത്രത്തിൽ മാത്രം കാണുന്നതാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="393022" url="https://ml.wikipedia.org/wiki?curid=393022" title="ചിറ്റഗോങ് തുറമുഖം">
ചിറ്റഗോങ് തുറമുഖം

ബംഗ്ലാദേശിലെ ചിറ്റഗോങ്ങിൽ സ്ഥിതിചെയ്യുന്ന ഒരു പ്രധാന തുറമുഖമാണ് ചിറ്റഗോങ് തുറമുഖം (ബംഗാളി: ). ബംഗാൾ ഉൾക്കടലിന്റെ തീരത്തുള്ള ഏറ്റവും തിരക്കേറിയ തുറമുഖങ്ങളിലൊന്നാണിത്. ചരക്കുനീക്കത്തിനായി ബംഗാൾ ഉൾക്കടലിനെ ആശ്രയിക്കുന്ന രാജ്യങ്ങളിലെ ഏറ്റവും തിരക്കേറിയ രണ്ടാമത്തെ തുറമുഖം കൂടിയാണിത്. ലണ്ടനിലെ എൽലോയ്ഡ് എന്ന സ്ഥാപനത്തിന്റെ 2016-ലെ കണക്കുപ്രകാരം ലോകത്തിലെ ഏറ്റവും തിരക്കേറിയ തുറമുഖങ്ങളിൽ 76-ആം സ്ഥാനമാണ് ഇതിനുള്ളത്. ബംഗ്ലാദേശിലെ 90 ശതമാനം കയറ്റുമതിയും ഇറക്കുമതിയും ഈ തുറമുഖത്തിലൂടെയാണ് നടക്കുന്നത്. ഇന്ത്യയും നേപ്പാളും ഭൂട്ടാനും ചരക്കുനീക്കത്തിനായി ചിറ്റഗോങ് തുറമുഖത്തെ ആശ്രയിക്കുന്നുണ്ട്. ഇതുമൂലം ഇവിടുത്തെ തിരക്കു ക്രമാതീതമായി വർദ്ധിക്കുന്നു. ബംഗ്ലാദേശിലെ ഒരു പ്രധാന നദിയായ കർണാഫുലി നദി ചിറ്റഗോങ് തുറമുഖത്തിനടുത്തു വച്ചാണ് ബംഗാൾ ഉൾക്കടലിൽ പതിക്കുന്നത്.
ചരിത്രം.
പുരാതനകാലത്ത് തെക്കുകിഴക്കേ ഏഷ്യ, ചൈന, യൂറോപ്പ്, ആഫ്രിക്ക എന്നിവിടങ്ങളുമായി ചിറ്റഗോങ് തുറമുഖത്തിനു വ്യാപാര ബന്ധങ്ങളുണ്ടായിരുന്നു. ബി.സി. നാലാം നൂറ്റാണ്ടു മുതൽ തന്നെ ചിറ്റഗോങ് തുറമുഖത്തെക്കുറിച്ച് ചരിത്രത്താളുകളിൽ പരാമർശമുണ്ട്. രണ്ടാം നൂറ്റാണ്ടിൽ ടോളമി തയ്യാറാക്കിയ ഭൂപടത്തിലും ഈ തുറമുഖത്തെ അടയാളപ്പെടുത്തിയിട്ടുണ്ട്. പൗരസ്ത്യ ലോകത്തെ ഏറ്റവും മികച്ച തുറമുഖങ്ങളിലൊന്നായാണ് ഇതിനെ വിശേഷിപ്പിച്ചിരുന്നത്. ചെങ്കടൽ വഴി ആഫ്രിക്കൻ തീരങ്ങളിലേക്കും ഇന്ത്യൻ സമുദ്രതീരങ്ങളിലേക്കുമുള്ള സഞ്ചാരത്തെക്കുറിച്ച് ഒന്നാം നൂറ്റാണ്ടിൽ രചിക്കപ്പെട്ട ഗ്രീക്ക് സഞ്ചാരസാഹിത്യ കൃതിയായ "പെരിപ്ലസ് ഓഫ് ദി എറിത്രിയൻ സീ"യിൽ ചിറ്റഗോങ് തുറമുഖവും റോമൻ ഈജിപ്ഷ്യന്മാരും തമ്മിലുള്ള വ്യാപാരബന്ധത്തെക്കുറിച്ച് പരാമർശമുണ്ട്. ഒൻപതാം നൂറ്റാണ്ടിൽ അറബികളും ഇവിടെ വ്യാപാരത്തിനെത്തി. ചിറ്റഗോങ്ങിൽ ഇസ്ലാം മതം പ്രചരിപ്പിക്കുന്നതിൽ അറബികൾ പ്രധാന പങ്കുവഹിച്ചിട്ടുണ്ട്.
ബാഗ്ദാദിൽ നിന്നും ബസറയിൽ നിന്നുമുള്ള വ്യാപാരികൾ ചിറ്റഗോങ്ങുമായി വാണിജ്യബന്ധം പുലർത്തിയിരുന്നതായി 1154-ൽ അൽ ഇദ്രിസി രേഖപ്പെടുത്തിയിട്ടുണ്ട്. ചൈനീസ് സഞ്ചാരികളായ ഹുയാൻ സാങ്ങിന്റെയും മാഹുവാന്റെയും കൃതികളിൽ ചിറ്റഗോങ് തുറമുഖത്തെക്കുറിച്ച് പറയുന്നുണ്ട്. പോർച്ചുഗീസുകാരുടെ ആഗമനത്തോടെ തുറമുഖത്തും പരിസരത്തും അവരുടെ കോളനികൾ സ്ഥാപിതമായി. മുഗൾ സാമ്രാജ്യത്തിലെ ഭരണാധികാരികൾ പോർച്ചുഗീസുകാരെ പുറത്താക്കിക്കൊണ്ട് തുറമുഖത്തിന്റെ അവകാശികളായിത്തീർന്നു. 1757-ലെ പ്ലാസി യുദ്ധത്തോടെ ബ്രിട്ടീഷുകാർ ബംഗാൾ നവാബിനെ പരാജയപ്പെടുത്തി ചിറ്റഗോങ് തുറമുഖം പിടിച്ചെടുത്തു.
ആധുനിക തുറമുഖം.
ബ്രിട്ടീഷ് ഇന്ത്യയിലെ പോർട്ട് കമ്മീഷണേഴ്സ് ആക്ട് പ്രകാരം 1887-ൽ ചിറ്റഗോങ് തുറമുഖത്തെ നവീകരിക്കുകയുണ്ടായി. 1888-ൽ ഒരു കമ്മീഷണറുടെ മേൽനോട്ടത്തിൽ തുറമുഖം ഔദ്യോഗികമായി പ്രവർത്തനം ആരംഭിച്ചു. അക്കാലത്ത് കൽക്കട്ട, ധാക്ക, നാരായൺ ഗഞ്ച്, ബർമ്മയിലെ റംഗൂൺ, അക്യാബ് എന്നിവിടങ്ങളുമായി ചിറ്റഗോങ് തുറമുഖത്തിനു വിപുലമായ വ്യാപാരബന്ധമുണ്ടായിരുന്നു. 1889-90 കാലഘട്ടത്തിൽ ഈ തുറമുഖത്തിലൂടെ 125000 ടൺ ചരക്കുകൈമാറ്റം നടന്നു. തുറമുഖത്തിന്റെ പ്രാധാന്യം മനസ്സിലാക്കിയ ബ്രിട്ടീഷുകാർ 1905-11 കാലയളവിൽ ഇവിടെ ഒരു സ്ട്രാൻഡ് റോഡ് നിർമ്മിച്ചു. കിഴക്കൻ ബംഗാളിലെയും ആസാമിലെയും ചരക്കുകൈമാറ്റത്തിനായി ചിറ്റഗോങ് തുറമുഖത്തെ ആശ്രയിച്ചിരുന്നു. ഇരുപതാം നൂറ്റാണ്ടിൽ ബ്രിട്ടീഷ് ബർമ്മയും ബ്രിട്ടീഷ് ഇന്ത്യയുമായുള്ള വ്യാപാരത്തിനായി ഈ തുറമുഖത്തെ വ്യാപകമായി ഉപയോഗിച്ചുവന്നു. 1928-ൽ ബ്രിട്ടീഷ് ഭരണകൂടം ചിറ്റഗോങ് തുറമുഖത്തെ ഒരു മേജർ തുറമുഖമായി പ്രഖ്യാപിച്ചു.
അരി, ചണം എന്നിവയുടെ വ്യാപാരത്തെയും ആസാമിലെയും ബർമ്മയിലെയും പെട്രോളിയം വ്യവസായത്തെയും പരിപോഷിപ്പിക്കുന്നതിൽ ഈ തുറമുഖം പ്രധാന പങ്കുവഹിച്ചിട്ടുണ്ട്. രണ്ടാം ലോകമഹായുദ്ധകാലത്ത് ബർമ്മയിലെ ബ്രിട്ടീഷ് സൈന്യം ചിറ്റഗോങ് തുറമുഖത്ത് അണിനിരന്നിരുന്നു. 
1947-ൽ ഇന്ത്യയും പാകിസ്താനും സ്വതന്ത്രമായതോടെ ചിറ്റഗോങ് തുറമുഖം പാകിസ്താന്റെ ഭാഗമായി. അക്കാലത്ത് പാക് ഗവർണർ ജനറൽ മുഹമ്മദാലി ജിന്ന ഇവിടം സന്ദർശിക്കുകയും തുറമുഖത്തിന്റെ പ്രാധാന്യം മനസ്സിലാക്കുകയും ചെയ്തിരുന്നു. 1960-ൽ പൂർവ്വ പാകിസ്താനിൽ ചിറ്റഗോങ് പോർട്ട് ട്രസ്റ്റ് രൂപീകരിച്ചു. 1971-ലെ ബംഗ്ലാദേശ് വിമോചന യുദ്ധത്തിനു സാക്ഷ്യം വഹിച്ച തുറമുഖം ബംഗ്ലാദേശിന്റെ പിറവിയോടെ പാകിസ്താനിൽ നിന്നും സ്വതന്ത്രമായി. നിലവിൽ ബംഗ്ലാദേശ് സമ്പദ് വ്യവസ്ഥയുടെ അവിഭാജ്യ ഘടകമാണ് ചിറ്റഗോങ് തുറമുഖം.
മേൽനോട്ടം.
ചിറ്റഗോങ് പോർട്ട് അതോറിറ്റിയാണ് തുറമുഖത്തിന്റെ മേൽനോട്ടം വഹിക്കുന്നത്. ബംഗ്ലാദേശ് തീരസംരക്ഷണ സേനയ്ക്കാണ് തുറമുഖത്തിന്റെ സംരക്ഷണച്ചുമതലയുള്ളത്.
സൗകര്യങ്ങൾ.
ചരക്കുനീക്കം കൈകാര്യം ചെയ്യുന്നതിനായി വിപുലമായ സൗകര്യങ്ങളാണ് ചിറ്റഗോങ് തുറമുഖത്തിലുള്ളത്. വൻകിട വ്യവസായസ്ഥാപനങ്ങളുടേതുൾപ്പടെ ധാരാളം ടെർമിനലുകൾ ഇവിടെയുണ്ട്. ബംഗ്ലാദേശ് നാവികസേനയുടെ ഏറ്റവും വലിയ നേവൽ ബേസായ ബി.എൻ.എസ്. ഇസ്ലാഖാനും വ്യോമസേനയുടെ സഹ്റുൽ ഹഖ് എയർ ബേസും ഇവിടെ സ്ഥിതിചെയ്യുന്നു. തുറമുഖത്തിനു സമീപം ബംഗ്ലാദേശ് നാവിക അക്കാദമിയും ഒരു മിസൈൽ പരീക്ഷണകേന്ദ്രവും ഉണ്ട്. ചിറ്റഗോങ് തുറമുഖത്തിൽ വച്ച് വിവിധ രാജ്യങ്ങളുമൊത്തുള്ള സൈനികാഭ്യാസങ്ങളും നടത്താറുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="393025" url="https://ml.wikipedia.org/wiki?curid=393025" title="Port of Chittagong">
Port of Chittagong



</doc>
<doc id="393031" url="https://ml.wikipedia.org/wiki?curid=393031" title="Thukpa">
Thukpa



</doc>
<doc id="393032" url="https://ml.wikipedia.org/wiki?curid=393032" title="തുക്പ">
തുക്പ

ടിബറ്റിന്റെ കിഴ്ക്കു ഭാഗങ്ങളിലും നേപ്പാളിന്റെ പടിഞ്ഞാറേ ഭാഗങ്ങളിലുമായി കണ്ടുവരുന്ന ഒരു പ്രത്യേകതരം ടിബറ്റൻ സൂപ്പാണ് തുക്പ. ഇതിന്റെ രൂപാന്തരമായ "ആംഡോ തുക്പ (തെൻതുക്)" ടിബറ്റിലും നേപ്പാളിലെ ഹിമാലയൻ ജനതക്കിടയിലും പ്രസിദ്ധമാണ്. ഈ സൂപ്പ് നേപ്പാൾ, ഭൂട്ടാൻ എന്നീ രാജ്യങ്ങളിലും, ഇന്ത്യയിലെ സിക്കിം, അസ്സാം, അരുണാചൽപ്രദേശ്, ഹിമാചൽ പ്രദേശ്, എന്നീ സംസ്ഥാനങ്ങളിലും ലഡാക്കിൻറെ ചില ഭാഗങ്ങളിലും വളരെ പ്രസിദ്ധമാണ്. തുപ്കയുടെ മറ്റു രൂപാന്തരങ്ങളാണ്:
പദോത്പത്തി.
നൂഡിൽസിന്റെ കൂടെ സൂപ്പോ പുഴുക്കോ ചേര്ക്കുന്നതിനെ ടിബറ്റിൽ സാധാരണയായി വിളിക്കുന്ന പേരാണ് തുക്പ."
ഉണ്ടാക്കുന്ന രീതി.
പച്ചക്കറി തുക്പ.
ചേരുവകൾ:ടിബറ്റൻ നൂഡിൽ, ചീര, സവാള, വെളുത്തുള്ളി, ഇഞ്ചി, മഞ്ഞൾ, മുളകുപൊടി, ജീരകം, മുളക്, തക്കാളി, കടുകെണ്ണ, കുരുമുളകുപൊടി, സോയ സോസ്, പച്ചക്കറി ബ്രാത്ത്.
ചിക്കൻ തുക്പ.
ചേരുവകൾ:ടിബറ്റൻ നൂഡിൽ, ചീര, സവാള, വെളുത്തുള്ളി, ഇഞ്ചി, മഞ്ഞൾ, മുളകുപൊടി, ജീരകം, മുളക്, തക്കാളി, കടുകെണ്ണ, കുരുമുളകുപൊടി, സോയ സോസ്, ഗ്രില്ലഡ് ചിക്കൻ നുറുക്കിയത്, ചിക്കൻ ബ്രാത്ത്.
നേപ്പാളി തുക്പ.
നേപ്പാളി തുക്പയിൽ എരിവിനായി മുളകുപൊടിയും മസാലയും ചേർക്കുന്നു(സാധാരണയായി ഗരം മസാല). നേപ്പാളി തുക്പ ടിബറ്റൻ നൂഡിൽസിൽ നിന്നും തെക്കേ ഏഷ്യൻ മസാലകളിൽ നിന്നും പ്രചോദനം ഉൾകൊണ്ടിട്ടുള്ള ഒരു ഇന്തോ-ടിബറ്റൻ ഭക്ഷണമാണ്. 

</doc>
<doc id="393035" url="https://ml.wikipedia.org/wiki?curid=393035" title="കൊടുമുടി ബാലദണ്ഡായുധപാണി കോവിൽ">
കൊടുമുടി ബാലദണ്ഡായുധപാണി കോവിൽ

തമിഴ്നാട്ടിൽ ഈറോഡ് ജില്ലയിൽ കൊടുമുടി മകുടേശ്വരക്ഷേത്രത്തിനുകിഴക്ക് കാവേരിനദിക്കരയിൽ പടിഞ്ഞാട്ട് അഭിമുഖമായി ബാലദണ്ഡായുധപാണി കോവിൽ സ്ഥിതിചെയ്യുന്നു.
ഐതിഹ്യം.
വളരെ പഴക്കം ഉള്ള ഒരു ക്ഷേത്രമാണ് ദണ്ഡായുധപാണീയുടേത്. ഇവിടെ കുറേകാലം കേവലം ഒരു 2 അടിയോളം ഉയരം വരുന്ന പീഠം മാത്രമായിരുന്നത്രേ ഉണ്ടായിരുന്നത്. പത്തൊമ്പതാം നൂറ്റാണ്ടിന്റെ ആദ്യത്തിൽ ജീവിച്ചിരുന്ന വിഭൂതി സിദ്ധർ എന്ന ഒരു മഹായോഗി റെയിൽ മാർഗ്ഗം ഈ വഴിപോകുമ്പോൽ ഇവിടെ ഇറങ്ങി. ഇവിടുത്തെ ചൈതന്യവത്തായ പീഠത്തിൽ വിഗ്രഹം നിർമ്മിക്കാൻ നിർദ്ദേശിച്ചു. ഇവിടുത്തെ വിഗ്രഹം നൂറ്റാണ്ടുകൾക്ക് മുമ്പേ എന്തോ പ്രശ്നത്താൽ അന്നറ്റെ ക്ഷേത്രേശന്മാർ കൊണ്ടുപോയതാണെന്നും നേരെ പടിഞ്ഞാറ് കേരളത്തിൽ ഈ വിഗ്രഹം പൂജിക്കപ്പേടുന്നുണ്ടെന്നും അറിയിച്ചു. അദ്ദേഹം ഈ ക്ഷേത്രത്തിൽ തന്നെ സമാധിയാകാൻ മോഹിച്ച് വിഗ്രഹത്തിനു താഴെ ഒരു വഴിയും അറയും നിർമ്മിച്ചു. ഇവിടെ ധ്യാനം തുടങ്ങിയ അദ്ദേഹത്തോട് ഇവിടെ ഞാൻ മാത്രം മതി എന്ന് ഭഗവാൻ അറിയിച്ചതുകാരണം പിണങ്ങി നിരാശനായി മടങ്ങി എന്നും പറയപ്പെടുന്നു. വളരെ വലുതും പ്രസിദ്ധവുമായ മകുടേശ്വരനു സമീപം സിദ്ധർ ദണ്ഡായുധപാണിയെ ആണ് അന്വേഷിചെത്തിയത് എന്നത് ഈ ക്ഷേത്രത്തിന്റെ മാഹാത്മ്യം ആണ്.
ക്ഷേത്രനിർമ്മിതി.
പഴയ ഒരു കരിങ്കൽ ശ്രീകോവിൽ ആണ് ഈ ക്ഷേത്രത്തിന്റെ പുരാതന മായ രൂപം. ശ്രീകോവിലിനു ഇരുവശവുമായി സിദ്ധരുടെ ശൈലിയിൽ ഗണപതിയും സർപ്പവും പ്രതിഷ്ഠിക്കപ്പെട്ടിരിക്കുന്നു. മുമ്പിലായി മയിലിന്റെയും കരിങ്കൽ പ്രതിമ ഉണ്ട്. ഈ അടുത്തകാലത്ത് ഭജനമണ്ഡപവും മേൽപ്പുരയും നിർമ്മിച്ചിരിക്കുന്നു. 
എത്തിച്ചേരാൻ.
റെയിൽ- കൊടുമുടി സ്റ്റേഷൻ 500 മീറ്റർ
കരമാർഗ്ഗം - 

</doc>
<doc id="393041" url="https://ml.wikipedia.org/wiki?curid=393041" title="കന്നിമാർ കോവിൽ">
കന്നിമാർ കോവിൽ

 കന്നിമാർ കോവിൽ അഥവാ അഗസ്ത്യൻ പാറ തമിഴ്നാട്ടിൽ ഈറോഡ് ജില്ലയിൽ കൊടുമുടിയിൽ കാവേരിനദിക്കക്കരെ പുഴവക്കത്തുള്ള ഉള്ള ഒരു പാറക്ഷേത്രമാണ്. സപ്തമാതൃക്കൾ (കന്നിമാർ) ആണ് ഇവിടുത്തെ പ്രതിഷ്ഠ. നദിക്കരയിലുള്ള ഒരു വലിയ പാറക്കരികിൽ സപ്തമാതൃക്കളെ പ്രതിഷ്ഠിച്ചിരിക്കുന്നു. 
ശിലാലിഖിതം.
ഈ പാറയിൽ ഒരു ശിലാലിഖിതം ഉണ്ട്. 
പ്രതിമകൾ.
പാറയുടെ മറ്റൊരുഭാഗത്ത് ഗണപതി,അഗസ്ത്യൻ ദിവ്യൻ, കമണ്ഡലു എന്നിവ കൊത്തിവച്ചിരിക്കുന്നു.

</doc>
<doc id="393044" url="https://ml.wikipedia.org/wiki?curid=393044" title="കൊടുമുടി ബാലദണ്ഡേശ്വരർ കോവിൽ">
കൊടുമുടി ബാലദണ്ഡേശ്വരർ കോവിൽ



</doc>
<doc id="393047" url="https://ml.wikipedia.org/wiki?curid=393047" title="ഊരാഴ്ചിക്കോട്ട">
ഊരാഴ്ചിക്കോട്ട

തമിഴ്നാട്ടിൽ ഈറോഡ് ജില്ലയിൽ ഭവാനിയിൽ ഭവാനി-കാവേരി സംഗമ(കൂടൽതുരൈ)ക്ക് അടുത്ത് ഉള്ള ഒരു കുന്നാണ് ഊരാഴ്ചിക്കോട്ട. അവിടെ പ്രസിദ്ധമായ വേദഗിരീശ്വരർ കോവിൽ സ്ഥിതിചെയ്യുന്നു. ഈ മലയിൽ കാവേരി, ഭവാനിനദികളെ ആശ്രയിച്ചുകൊണ്ട് ഒരു ജലവിതരണപദ്ധതി പുരോഗമിക്കുന്നുണ്ട്.
ക്ഷേത്രം.
വേദഗിരീശ്വരൻ (ശിവൻ) ആണ് പ്രധാനദേവത. വേൽമുരുകൻ, സൗന്ദര്യനായകി അമ്മൻ, എന്നിവർ ഉപദേവരാണ്. ആ കോവിലിൽ നിന്നുമാറി പെരുമാൾ ക്ഷേത്രം സ്ഥിതിചെയ്യുന്നു. അതിനുസമീപം വേദവ്യാസന്റെ കോവിലും ഉണ്ട്.

</doc>
<doc id="393051" url="https://ml.wikipedia.org/wiki?curid=393051" title="ബിയോണ്ട് ദി ക്ലൌഡ്സ്">
ബിയോണ്ട് ദി ക്ലൌഡ്സ്

 
പ്രശസ്ത ഇറാനിയൻ ചലച്ചിത്ര സംവിധായകൻ മജീദ്‌ മജീദി ഒരുക്കുന്ന ആദ്യ ഇന്ത്യൻ ചിത്രമാണ് ബിയോണ്ട് ദി ക്ലൌഡ്സ്. പ്രശസ്ത ഇന്ത്യൻ സംഗീത സംവിധായകനായ എ. ആർ. റഹ്മാൻ ആണ് ചിത്രത്തിന്റെ സംഗീതം കൈകാര്യം ചെയ്യുന്നത്. ബോളിവുഡ് താരം ഷാഹിദ് കപൂറിന്റെ ഇളയ സഹോദരനായ ഇഷാൻ ഖട്ടർ, മാളവിക മോഹനൻ എന്നിവരാണ് മുഖ്യ വേഷങ്ങൾ കൈകാര്യം ചെയ്യുന്നത്. ദീപിക പദുകോണിനെ പിന്തള്ളിയാണ് മാളവിക ഈ വേഷം കരസ്തമാക്കിയത്. സിനിമയുടെ ഫസ്റ്റ് ലുക്ക് പോസ്റ്റർ എ. ആർ. റഹ്മാനാണ് പുറത്ത് വിട്ടത്. ഹിന്ദി, തമിഴ്, ഇംഗ്ലീഷ് എന്നിങ്ങനെ മൂന്ന് ഭാഷകളിലായി ആണ് ചിത്രം ഒരുങ്ങുന്നത്.
References.
&lt;templatestyles src="Reflist/styles.css" /&gt;

</doc>
<doc id="393053" url="https://ml.wikipedia.org/wiki?curid=393053" title="സെന്റ്.ജോസഫ്സ് ബോയ്സ് എച്ച്.എസ്.എസ് കോഴിക്കോട്">
സെന്റ്.ജോസഫ്സ് ബോയ്സ് എച്ച്.എസ്.എസ് കോഴിക്കോട്

കോഴിക്കോട് നഗരമധ്യത്തിൽ സ്ഥിതി ചെയ്യുന്ന 1793-ൽ സ്ഥാപിതമായ വിദ്യാഭ്യാസ സ്ഥാപനമാണ് സെന്റ് ജോസഫ് സ് ബോയ്സ് എച്ച്.എസ്സ്.എസ്സ്. ഈ വിദ്യാലയം കേരളത്തിലെ തന്നെ ഏറ്റവും പഴക്കമേറിയതാണ്. 1793-ൽ കൊടുങ്ങല്ലൂർ വികാരിയാത്തിന്റെ കീഴിലുള്ള കോഴിക്കോട് ദേവമാതാ പള്ളിമേടയീൽ ഫാ. ഗബ്രിയേൽ ഗോൺസാൽവസ് ആരംഭിച്ച രണ്ടു സ്കൂളുകളിൽ ഒന്നാണിത്. 
1793 മുതൽ 1860 വരെയുള്ള സ്കൂൾ ചരിത്രം പരിമിതമാണ്. 1861-ൽ കാർമ്മിലൈറ്റ് പാതിരിമാർ ഈ സ്ക്കുളിൻെറ ഭരണ നിർവഹണം ഏറ്റെടുത്തു. 1861 മുതൽ 1869 വരെയും 1873 മുതൽ 1884 വരെയുമായിരുന്നു പ്രവർത്തനഘട്ടം. 

</doc>
<doc id="393058" url="https://ml.wikipedia.org/wiki?curid=393058" title="ബന്ധൻ എക്സ്പ്രസ്">
ബന്ധൻ എക്സ്പ്രസ്

ഇന്ത്യയ്ക്കും ബംഗ്ലാദേശിനുമിടയിൽ ആഴ്ചയിലൊരിക്കൽ സർവീസ് നടത്തുന്ന തീവണ്ടിയാണ് ബന്ധൻ എക്സ്പ്രസ് (ഇംഗ്ലീഷ്: ). ഇന്ത്യൻ നഗരമായ കൊൽക്കത്തയിൽ നിന്നും ബംഗ്ലാദേശിലെ ഏറ്റവും വലിയ മൂന്നാമത്തെ നഗരമായ ഖുൽന വരെയാണ് ഈ തീവണ്ടി ഓടുന്നത്. ഇരു നഗരങ്ങളും തമ്മിലുള്ള 172 കിലോമീറ്റർ ദൂരം ഏകദേശം നാലര മണിക്കൂർ കൊണ്ട് ഓടിയെത്തുവാൻ ഈ തീവണ്ടിക്കു സാധിക്കുന്നു. പൂർണ്ണമായും എയർ കണ്ടീഷണർ ഘടിപ്പിച്ച തീവണ്ടിയിൽ ആകെ 456 സീറ്റുകളാണുള്ളത്. 2017 നവംബർ 9-ന് ഇന്ത്യൻ പ്രധാനമന്ത്രി നരേന്ദ്ര മോദി, ബംഗ്ലാദേശ് പ്രധാനമന്ത്രി ഷേഖ് ഹസീന, ബംഗാൾ മുഖ്യമന്ത്രി മമത ബാനർജി എന്നിവർ വീഡിയോ കോൺഫറൻസിങ്ങിലൂടെ തീവണ്ടിയുടെ ഉദ്ഘാടനം നിർവ്വഹിച്ചു. 2008-ൽ ആരംഭിച്ച കൊൽക്കത്ത – ധാക്ക മൈത്രി എക്സ്പ്രസും ഇരു രാജ്യങ്ങൾക്കുമിടയിൽ സർവീസ് നടത്തുന്നുണ്ട്.
ചരിത്രം.
ബ്രിട്ടീഷ് ഭരണകാലത്തു തന്നെ ബംഗാൾ പ്രവിശ്യയിലെ കൊൽക്കത്ത, ഗൊവലാണ്ട, ധാക്ക, നാരായൺഗഞ്ച് എന്നീ പ്രദേശങ്ങളിലൂടെ ഈസ്റ്റ് ബംഗാൾ മെയിൽ, ഈസ്റ്റ് ബംഗാൾ എക്സ്പ്രസ്, ബരിസാൽ എക്സ്പ്രസ് എന്നീ തീവണ്ടികൾ ഓടിയിരുന്നു. 1947-ൽ ഇന്ത്യയും പാകിസ്താനും സ്വതന്ത്രമായതോടെ പശ്ചിമ ബംഗാൾ ഇന്ത്യയുടെയും പൂർവ്വ ബംഗാൾ പാകിസ്താന്റെയും ഭാഗമായി മാറി. 1956-ൽ പൂർവ്വ ബംഗാളിനെ 'പൂർവ്വ പാകിസ്താൻ' എന്നു പുനർനാമകരണം ചെയ്തു. ഇന്ത്യാ വിഭജനം സൃഷ്ടിച്ച ആഘാതത്തിൽ ഇരു രാജ്യങ്ങളും തമ്മിലുള്ള റെയിൽ ഗതാഗതം തടസ്സപ്പെട്ടു. എങ്കിലും പശ്ചിമബംഗാളിലെ കൊൽക്കത്തയെയും പൂർവ്വ പാകിസ്താനിലെ ഖുൽനയെയും ബന്ധിപ്പിച്ചുകൊണ്ട് ഓടിയിരുന്ന ബരിസാൽ എക്സ്പ്രസ് സർവീസ് തുടർന്നു. 1965-ൽ ഇന്ത്യയും പാകിസ്താനും തമ്മിൽ യുദ്ധം ആരംഭിച്ചപ്പോൾ ഈ തീവണ്ടിയും നിർത്തലാക്കി. 1971-ലെ ഇന്തോ-പാക് യുദ്ധത്തോടെ പൂർവ പാകിസ്താൻ സ്വതന്ത്രമാവുകയും ബംഗ്ലാദേശ് എന്ന പുതിയ രാജ്യമായി മാറുകയും ചെയ്തു.
1965 വരെ കൊൽക്കത്തയ്ക്കും പൂർവ്വ ബംഗാളിലെ (ഇപ്പോഴത്തെ ബംഗ്ലാദേശിലെ) ഖുൽനയ്ക്കും ഇടയിൽ ബരിസാൽ എക്സ്പ്രസ് തീവണ്ടി ഓടിയിരുന്നു. 1965-ൽ ഇന്ത്യയും പാകിസ്താനും തമ്മിൽ യുദ്ധം ആരംഭിച്ചതിനെത്തുടർന്ന് ഈ തീവണ്ടിയുടെ പ്രവർത്തനം നിർത്തിവച്ചു. കൊൽക്കത്തയ്ക്കും ബംഗ്ലാദേശ് തലസ്ഥാനമായ ധാക്കയ്ക്കും ഇടയിൽ സർവീസ് നടത്തുവാനായി 2008-ൽ മൈത്രി എക്സ്പ്രസ് എന്ന പുതിയ തീവണ്ടി ഉദ്ഘാടനം ചെയ്തു. 2017 ഏപ്രിലിൽ ബംഗ്ലാദേശ് പ്രധാനമന്ത്രി ഷേഖ് ഹസീന ഇന്ത്യ സന്ദർശിച്ചപ്പോൾ ഇരുരാജ്യങ്ങളും തമ്മിലുള്ള ബന്ധം മെച്ചപ്പെടുത്തുന്നതിന്റെ ഭാഗമായി പുതിയ ഒരു തീവണ്ടി സർവീസ് കൂടി ആരംഭിക്കുമെന്ന് പ്രഖ്യാപനമുണ്ടായി.
ഉദ്ഘാടനം.
2017 നവംബർ 9-ന് ഇന്ത്യയുടെയും ബംഗ്ലാദേശിന്റെയും പ്രധാനമന്ത്രിമാരും ബംഗാൾ മുഖ്യമന്ത്രിയും ചേർന്ന് ബന്ധൻ എക്സ്പ്രസിന്റെ ഉദ്ഘാടനം നിർവ്വഹിച്ചു. ഇതോടൊപ്പം ചിറ്റഗോങ് – ധാക്ക പാതയിലെ ഭൈരവ്, തിതാസ് എന്നീ നദികൾക്കു മുകളിലുള്ള രണ്ടു പാലങ്ങളും ഉദ്ഘാടനം ചെയ്തു. ഏതാണ്ട് നൂറ് ദശലക്ഷം ഡോളറാണ് പാലങ്ങളുടെ നിർമ്മാണത്തിനു ചെലവായത്.
യാത്ര.
ഇന്ത്യയിലെ കൊൽക്കത്ത മുതൽ ബംഗ്ലാദേശിലെ ഖുൽന വരെയുള്ള 172 കിലോമീറ്റർ ദൈർഘ്യമുള്ള പാതയിലൂടെയാണ് ബന്ധൻ എക്സ്പ്രസ് ഓടുന്നത്. ഇതിൽ 77 കിലോമീറ്റർ ദൂരം ഇന്ത്യയിലും 95 കി.മീ. ദൂരം ബംഗ്ലാദേശിലും ഉൾപ്പെടുന്നു. എല്ലാ വ്യാഴാഴ്ചകളിലും ബന്ധൻ എക്സ്പ്രസ് സർവീസ് നടത്തുന്നു. കൊൽക്കത്തയിൽ നിന്നും രാവിലെ 7:10-നു പുറപ്പെടുന്ന തീവണ്ടി ഉച്ചയ്ക്ക് 12:30-ഓടെ ഖുൽനയിൽ എത്തിച്ചേരുന്നു. ഇന്ത്യയിലെ പെട്രോപോൾ സ്റ്റേഷനിലും ബംഗ്ലാദേശിലെ ബെനാപോൾ സ്റ്റേഷനിലും മാത്രമാണ് സ്റ്റോപ്പ് അനുവദിച്ചിരിക്കുന്നത്.
പ്രത്യേകതകൾ.
ബന്ധൻ എക്സ്പ്രസ്സിലെ എല്ലാ കോച്ചുകളും ശീതീകരിച്ചിരിക്കുന്നു. ആകെ 456 സീറ്റുകളുള്ളതിൽ 312 ചെയർ കാറും 144 ഫസ്റ്റ് ക്ലാസ് സീറ്റുകളും ഉൾപ്പെടുന്നു. ഏതാണ്ട് 36 കിലോമീറ്റർ/മണിക്കൂർ വേഗതയിലാണ് തീവണ്ടിയുടെ സഞ്ചാരം.
അവലംബം.
&lt;templatestyles src="Reflist/styles.css" /&gt;

</doc>
<doc id="393059" url="https://ml.wikipedia.org/wiki?curid=393059" title="തിച്ച് ഗ്വാങ് ഡൿ">
തിച്ച് ഗ്വാങ് ഡൿ

തിച്ച് ഗ്വാങ് ഡൿ (വിയറ്റ്നാമീസ്] (); 1897—11 ജൂൺ 1963), ഒരു വിയറ്റ്നാമീസ് മഹായാന സന്യാസി. 1963 ജൂൺ 11നു സൌത്ത് വിയറ്റ്നാമീസ് ഗവൺമെന്റെ ബുദ്ധിസ്റ്റുക്കൾക്കെതിരായ പീഠനങ്ങൾക്കെതിരെ പ്രധിക്ഷേധിക്കുന്നതിനിടയിൽ സൈഗൺ റോ‍ഡിന്റെ തിരക്കേറിയ ഇന്റർസെക്ഷനിൽ വച്ച് സ്വയം കത്തിയമർന്നു.  ഗ്വാങ് ഡൿന്റെ ജീവത്യാഗത്തിന്റെ ചിത്രങ്ങൾ ലോകമെമ്പാടും പ്രചരിക്കുകയും ഡിയെമിന്റെ നയങ്ങൾ ലോകശ്രദ്ധ നേടുകയും ചെയ്തു. അന്നത്തെ അമേരിക്കൻ പ്രസിഡന്റ് ജോൺ എഫ് കെന്നഡി, "ചരിത്രത്തിൽ ഒരു ചിത്രവും ലോകത്തിൽ ഇത്രത്തോളം വികാരം ചെലുത്തിയിട്ടുണ്ടാവില്ല" എന്നു ഈ ചിത്രത്തെ സൂചിപ്പിച്ചു പറയുകയുണ്ടായി. മാൽകം ബ്രൌണിനു ഈ ചിത്രത്തിനു പുലിറ്റസർ പുരസ്കാരം ലഭിക്കുകയുണ്ടായി.
ഗ്വാങ് ഡൿന്റെ ജീവത്യാഗം ഡിയമിനു മുകളിൽ അന്തർദേശീയ സമ്മർദ്ദം ചെലുത്തുകയും, ബുദ്ധിസ്റ്റുകളെ ശാന്തരാക്കാൻ ഡിയം പരിഷ്കാരങ്ങൾ പ്രഖാപിക്കുകയും ചെയ്തു. എന്നാൽ വാഗ്ദാനങ്ങൾ പാലിക്കപ്പെടാതിരിക്കുകയും, തർക്കം വഷളാവുകയും ചെയ്തു. തർക്കം തുടർന്നപ്പോൾ ഡിയമിന്റെ സഹോദരൻ ഗോ ഡിൻ നുവിനോട് കൂറുള്ള എ ആർ വി എൻ സ്പെഷ്യൽ ഫോർസ് രാജ്യവ്യാപകമായി ബുദ്ധിസ്റ്റ് പഗോഡകളിൽ റൈഡുകൾ നടത്തി ഗ്വാങ് ഡൿന്റെ ഹൃദയം ജപ്തി ചെയ്യുകയും ചെയ്തു. പരിണതഫലമായി രാജ്യവ്യാപകമായി മരണങ്ങളും വൻ നാശനഷ്ടങ്ങളും സഭവിച്ചു. ഗ്വാങ് ഡൿനെ പിന്തുടർന്നു മറ്റു ബുദ്ധ സന്യാസിമാരും ജീവത്യാഗം ചെയ്യാനാരംഭിച്ചു. ഒടുവിൽ, യു.എസ്. പിന്തുണയുള്ള സൈന്യം ദിവ്യുമിനെ കീഴടക്കുകയും, 1963 നവംബർ 2-ന് വധിക്കുകയും ചെയ്തു.
References.
&lt;templatestyles src="Reflist/styles.css" /&gt;

</doc>
<doc id="393062" url="https://ml.wikipedia.org/wiki?curid=393062" title="Bandhan Express">
Bandhan Express



</doc>
<doc id="393068" url="https://ml.wikipedia.org/wiki?curid=393068" title="നൂർസുൽത്താൻ നാസർബയേവ്">
നൂർസുൽത്താൻ നാസർബയേവ്

നൂർസുൽത്താൻ അബിഷുലി നാസർബയേവ് (ജനനം: 6 ജൂലൈ 1940) ഒരു കസാഖ്‍സ്ഥാൻ രാഷ്ട്രതന്ത്രജ്ഞനും 1991 മുതൽ കസാഖ്സ്ഥാൻ പ്രസിഡന്റ് ആയി പ്രവർത്തിക്കുന്നയാളുമാണ്. 1989 ൽ കസാഖ്‍സ്ഥാനിലെ SSR കമ്മ്യൂണിസ്റ്റ് പാർട്ടിയുടെ ഫസ്റ്റ് സെക്രട്ടറിയായിരുന്ന അദ്ദേഹം രാജ്യം സോവിയറ്റ് യൂണിയനിൽ നിന്ന് സ്വാതന്ത്ര്യം ലഭിച്ചതിനെത്തുടർന്ന് പ്രഥമ പ്രസിഡന്റായി അവരോധിതനായി."ലീഡർ ഓഫ് ദ നേഷൻ" എന്ന പദവി അദ്ദേഹം കയ്യാളുന്നു.  2015 ഏപ്രിലിൽ മാസത്തിൽ നാസർബായേവ് 98% വോട്ട് നേടി വീണ്ടും തെരഞ്ഞെടുക്കപ്പെട്ടു.
പല മനുഷ്യാവകാശ സംഘടനകളും അദ്ദേഹം മനുഷ്യാവകാശധ്വംസനങ്ങൾ നടത്തിയെന്ന് ആരോപിച്ചിട്ടുണ്ട്. "ദി ഗാർഡിയൻ" പറയുന്നതുപ്രകാരം, അദ്ദേഹം വിയോജിപ്പുകളെ അടിച്ചമർത്തി, ഒരു ഏകാധിപത്യ ഭരണകൂടത്തിനു നേതൃത്വം നൽകിയെന്നാണ്. കസാഖ്‍സ്ഥാൻ സ്വാതന്ത്ര്യം നേടിയതിനുശേഷം അവിടെ നടന്ന തെരഞ്ഞെടുപ്പുകളൊന്നുംതന്നെ പാശ്ചാത്യർ സ്വതന്ത്രമോ ന്യയമായതോ ആയി വിലയിരുത്തുന്നില്ല. 2010 ൽ ബഹു പാർട്ടി ജനാധിപത്യം പ്രോത്സാഹിപ്പിക്കുന്നതിനായി അദ്ദേഹം അനേകം പരിഷ്കാരങ്ങൾ പ്രഖ്യാപിച്ചിരുന്നു. 2017 ജനുവരിയിൽ പ്രസിഡന്റ് നാസർബയേവ്, കസാഖ്സ്ഥാൻ പാർലമെൻറിന് ഭരണഘടനാപരമായ അധികാരങ്ങൾ ലഭ്യമാകുന്ന രീതിയിൽ പരിഷ്കാരങ്ങൾ നടപ്പാക്കണമെന്ന് നിർദ്ദേശിച്ചിരുന്നു.
ജീവിതരേഖ.
കാസാഖ്‍സ്ഥാൻ സോവിയറ്റ് യൂണിയനിലെ റിപ്പബ്ലിക്കുകളിൽ ഒന്നായിരുന്ന കാലത്ത് അൽ‌മാട്ടിയ്ക്ക് അടുത്തുള്ള ഒരു ഉൾനാടൻ ഗ്രാമമായ ചേമോൾഗാനിലാണ് നൂർസുൽത്താൻ നാസർബയേവ് ജനിച്ചത്. അദ്ദേഹത്തിൻറെ പിതാവ് ഒരു സമ്പന്നമായ പ്രാദേശിക കുടുംബത്തിൽ ജോലി ചെയ്തിരുന്ന പാവപ്പെട്ട ഒരു തൊഴിലാളിയായിരുന്നു. സോവിയറ്റ് ഭരണത്തിനു കീഴിൽ 1930 കളിൽ ജോസഫ് സ്റ്റാലിൻറെ കൂട്ടിച്ചേർക്കൽ നയം അനുസരിച്ച് ആ കുടുംബത്തിൻറെ കൃഷിഭൂമികൾ പിടിച്ചെടുക്കുന്നതുവരെ പിതാവ് അവിടെ ജോലിയെടുത്തിരുന്നു. ഇതിനെത്തുടർന്ന്, പിതാവ് കുടുംബത്തെ മലനിരകളിലേക്ക് കൊണ്ടു പോകുകയും അവിടെ നാടോടികളുടേതിനു സമാനമായ ജീവിതരീതി നയിക്കുകയും ചെയ്തു. തീ പടരുന്നതിനിടെയുണ്ടായ ഒരു അപകടത്തിൽ പരിക്കു പറ്റി കൈകൾക്കു സ്വാധീനം കുറവായിരന്നതിനാൽ അദ്ദേഹത്തിൻറെ പിതാവായ ആബിഷ് നിർബന്ധിത സൈനികസേവനത്തിൽനിന്ന് ഒഴിവാക്കപ്പെട്ടിരുന്നു. രണ്ടാം ലോകമഹായുദ്ധത്തിന്റെ അവസാനത്തിൽ ഈ കുടുംബം ചേമോൽഗാൻ ഗ്രാമത്തിൽ തിരിച്ചെത്തുകയും നാസർബയേവ് റഷ്യൻ ഭാഷ പഠിക്കാൻ തുടങ്ങുകയും ചെയ്തു. സ്കൂളിൽ നന്നായി പഠിച്ച അദ്ദേഹം കസ്കെലനിലെ ബോർഡിംഗ് സ്കൂളിലേക്ക് അയയ്ക്കപ്പെട്ടു. സ്കൂൾ വിദ്യാഭ്യാസം കഴിഞ്ഞ് അദ്ദേഹം ടെമിർട്ടൗയിലെ കരഗണ്ട സ്റ്റീൽ മില്ലിൽ ഒരു വർഷത്തെ സർക്കാർ സ്കോളർഷിപ്പ് നേടി. അദ്ദേഹം ഡിനിപ്രോഡ്‍സെർഷിൻസ്കിലെ സ്റ്റീൽ പ്ലാൻറിൽ പരിശീലനത്തിനായ സമയം ചെലവഴിക്കുകയം ജോലി സാഹചര്യങ്ങളുടെ പേരിൽ അവിടെ കലാപം പൊട്ടിപ്പുറപ്പെട്ടപ്പോൾ ടെമിർട്ടൌവിൽനിന്ന് അകന്നുനിൽക്കുകയും ചെയ്തു.
ഇരുപതാം വയസ്സിൽ അദ്ദേഹം അത്യന്തം അപകടകരങ്ങളായ ജോലികളിൽ ഏർപ്പെടുകയും നല്ലനിലയിൽ സമ്പാദ്യമുണ്ടാക്കുകയും ചെയ്തു. 1962 ൽ കമ്മ്യൂണിസ്റ്റ് പാർട്ടിയിൽ ചേർന്ന അദ്ദേഹം, യങ് കമ്യൂണിസ്റ്റ് ലീഗിലെ ഒരു പ്രമുഖ അംഗമായിത്തീർന്നു. പാർട്ടിക്കുവേണ്ടി മുഴുവൻസമയ ജോലി ചെയ്യുകയും കാരഗാണ്ടി പോളിടെക്നിക് ഇൻസ്റ്റിറ്റ്യൂട്ടിൽ പങ്കെടുക്കുകയും ചെയ്തു. 1972 ൽ കാരാഗാണ്ട മെറ്റലർജിക്കൽ കോംബിനാറ്റിൻറെ കമ്യൂണിസ്റ്റ് പാർട്ടി കമ്മിറ്റിയിൽ അദ്ദേഹം നിയമിതനായി. നാലു വർഷത്തിനു ശേഷം കാരാഗാൻഡ റീജിയണൽ പാർട്ടി കമ്മിറ്റിയുടെ രണ്ടാം സെക്രട്ടറിയായിത്തീർന്നു.
ഒരു സർക്കാർ ഉദ്യോഗസ്ഥ ഉദ്യോഗസ്ഥൻ എന്ന നിലയിൽ, നസർബായേവ് നിയമപരമായ രേഖകൾ, ലോജിസ്റ്റിക് പ്രശ്നങ്ങൾ, വ്യാവസായിക തർക്കങ്ങൾ, അതുപോലെ തൊഴിലാളികളുടെ വ്യക്തിപരമായ പ്രശ്നങ്ങൾ എന്നവി പരിഹരിക്കാൻ മുൻകയ്യെടുത്തിരുന്നു. 
സ്വകാര്യജീവിതം.
നൂർസുൽത്താൻ നാസർബയേവ്, വിവാഹം കഴിച്ചത് സാറാ ആൽപിസ്ക്വിസി നാസർബയേവയെ ആണ്. അവർക്കു ദരിഗ, ദിനാറ, ആലിയ എന്നിങ്ങനെ മൂന്നു പെൺകുട്ടികളാണുള്ളത്. 

</doc>
<doc id="393085" url="https://ml.wikipedia.org/wiki?curid=393085" title="ലിംഗഭേദം (ജെന്റർ)">
ലിംഗഭേദം (ജെന്റർ)

ഒരു പ്രത്യേക ലിംഗവുമായി ബന്ധപ്പെട്ട ഒരു കൂട്ടം സ്വഭാവ സവിശേഷതകളെയാണ് ലിംഗഭേദം അഥവാ ജെൻഡർ എന്നുപറയുന്നത്. സ്ത്രൈണതയെന്നും പൗരുഷമെന്നും ട്രാൻസ്ജെൻഡർ എന്നും വേർതിരിക്കപ്പെട്ടിരിക്കുന്ന ഈ സ്വഭാവ സവിശേഷതകൾ ജൈവികവും കൂടി ആണ് (ഉദാ: പെണ്ണ്, ഇന്റർസെക്സ് എന്നിവ). ഇത് ലൈംഗികത സംബന്ധിച്ച സാമൂഹികഘടനാപരമോ ലിംഗഭേദം‌ വ്യക്തിത്വമോ ആകാം. ജെൻഡറിനെ സിസ്ജെജെൻഡർ, ട്രാൻസ്ജെജെൻഡർ, മിശ്രലിംഗം (ഇന്റർസെക്സ്) എന്നിങ്ങനെ മൂന്നായി തരം തിരിച്ചിരിക്കുന്നു. സിസ്ജെൻഡറിനെ ആണും പെണ്ണും എന്നിങ്ങനെ വീണ്ടും രണ്ടായി തിരിച്ചിരിക്കുന്നു, ട്രാൻസ്ജെൻഡറുകളിൽ ആകട്ടെ ട്രാൻസ്പുപുരുഷൻ, ട്രാൻസ് സ്‌ത്രീ എന്ന രണ്ട്‌ ഉപവിഭാഗങ്ങൾ ആണുള്ളത്. അടിസ്ഥാനപരമായി തന്റെ ജൻഡർ എന്താണെന്ന് തീരുമാനിക്കേണ്ടത് ആ വ്യക്തി തന്നെ ആണ്. ഇവിടെ സാമൂഹിക ഘടകങ്ങൾ മാത്രമല്ല മത്തിഷ്ക്കത്തിന്റെ പ്രത്യേകതയും ജനതികമായ സവിശേഷതയുമെല്ലാം സ്വാധീനം ചെലുത്താറുണ്ട്. 
സമൂഹം ഓരോ ജെൻഡറുകൾക്കും കല്പ്പിച്ചു കൊടുത്ത ധർമങ്ങളെയും കടമകളും വിലക്കുകളും (Gender roles and norms) തന്നെയാണ് പൊതുവേ അസമത്വത്തിന്റെ അടിസ്ഥാനം. പലതും ഗോത്രകാലഘട്ടം മുതൽക്കേ ഉണ്ടായതാവാം. ലിംഗ- ലൈംഗിക ന്യൂനപക്ഷങ്ങൾ (LGBTIAQ+) പലപ്പോഴും മുഖ്യധാരയിൽ നിന്നും അകറ്റി നിർത്തപ്പെടുന്നു. ചില സംസ്കാരങ്ങളിൽ, ഇന്ത്യയിലും പാകിസ്താനിലും ഹിജഡ (ചക്ക), ശിവശക്തി (അർദ്ധനാരീശ്വരൻ) പോലെ സവിശേഷമായ ലിംഗഭേദ ധർമ്മങ്ങൾ കണ്ടുവരുന്നു. എല്ലാ ലിംഗവിഭാഗത്തിൽ പെട്ടവർക്കും തുല്യനീതി എന്നതാണ് സർക്കാരിന്റെയും ഐക്യരാഷ്ട്ര സംഘടന, ലോകാരോഗ്യ സംഘടന എന്നിവയുടെയും പൊതുവായ നയം. ലിംഗനീതി, ലിംഗസമത്വം (Gender Equality/ Equity) തുടങ്ങിയവ ജൻഡറുമായി ബന്ധപ്പെട്ട് ഉപയോഗിക്കുന്ന പദങ്ങളാണ്. ആരോഗ്യം, വിദ്യാഭ്യാസം, സാമ്പത്തികം, രാഷ്ട്രീയം, തൊഴിൽ, കുടുംബം, പ്രത്യുത്പാദനം, ലൈംഗികത തുടങ്ങി സാമൂഹിക വ്യവസ്ഥയിൽ വരെ ജൻഡറിന് പങ്കുള്ളതായി വിദഗ്‌ദ്ധർ ചൂണ്ടിക്കാട്ടുന്നു. ജൻഡറിന്റെ അടിസ്ഥാനത്തിൽ വിവേചനങ്ങളും അതിക്രമങ്ങളും പലരും നേരിടാറുണ്ട്. സ്ത്രീകൾ നേരിടുന്ന പ്രശ്നങ്ങൾ, അതിക്രമങ്ങൾ, ബലാത്സംഗം തുടങ്ങിയവ ഇതിന്‌ ഉദാഹരണമായി ചൂണ്ടിക്കാണിക്കപ്പെടുന്നു. ഇത് സാമൂഹികമായ ആരോഗ്യത്തിന്റെയും വികസനത്തിന്റെയും ഒരു സൂചിക കൂടിയാണ്. പല രാജ്യങ്ങളിലും ജൻഡർ ചെറിയ ക്ലാസുകൾ മുതലേ ഒരു പഠനവിഷയമാണ്.
References.
&lt;templatestyles src="Reflist/styles.css" /&gt;

</doc>
<doc id="393086" url="https://ml.wikipedia.org/wiki?curid=393086" title="ഋയ്ലി വിസരണം">
ഋയ്ലി വിസരണം



</doc>
<doc id="393092" url="https://ml.wikipedia.org/wiki?curid=393092" title="പൂവാറൻതോട്">
പൂവാറൻതോട്

 
കോഴിക്കോട് ജില്ലയിലെ ഒരു ഗ്രാമമാണ് പൂവാറൻതോട് (Poovaranthode). ഇത് തിരുവമ്പാടി നിയോജകമണ്ഡലത്തിൽ, കൂടരഞ്ഞി ഗ്രാമപഞ്ചായത്തിന്റെ ഭാഗമാണ്‌. തദ്ദേശീയരിൽ ഏറിയപേരും കൃഷിയെ ആശ്രയിച്ചു ജീവിക്കുന്നു. മുഖ്യ കാർഷിക വിള ജാതിയാണ്. മുതുവാൻ വിഭാഗത്തിൽപ്പെട്ട നാൽപ്പതോളം ആദിവാസി കുടുംബങ്ങൾ ഇവിടെ വസിക്കുന്നുണ്ട്.
ചരിത്രം.
പൂവാറൻതോട്ടിൽ തിരുവിതാംകൂറിൽ നിന്നും കുടിയേറിയവർ ധാരാളം പേരുണ്ട്. 1940 മുതലാണ് ഇവിടെ കുടിയേറ്റം ആരംഭിക്കുന്നത്. കുടിയേറ്റക്കാരിൽ ഭൂരിഭാഗവും സുറിയാനി ക്രിസ്ത്യാനികൾ ആയിരുന്നു. മരക്കച്ചവടക്കാരായ മുക്കം മുതലാളിമാരുടെ ഭൂമി വാങ്ങിയാണ് ഇവിടെ കുടിയേറ്റം നടന്നത്. കോട്ടയം, പാലാ, തൊടുപുഴ എന്നിവടങ്ങളിൽ നിന്നും കുടിയേറ്റമുണ്ടായി. 
പദോല്പത്തി.
പൂവാറൻതോടിൽ പല തോടുകളുണ്ട്. പ്രധാന തോട്ടിൻക്കരയിൽ പണ്ട് പൂക്കൾ പാറിവീഴുന്ന മരങ്ങളുണ്ടായിരുന്നു. ആദ്യ കാലത്ത് ആദിവാസികൾ ആ തോട്ടിൻ വക്കത്തായിരുന്നു ഒത്തുകൂടിയിരുന്നതും വിശ്രമിക്കാൻ ഇരുന്നിരുന്നതും. പൂക്കൾ പാറി തോട്ടിൽ കെട്ടിക്കിടന്നതുകൊണ്ട് പൂ പാറിയ തോട് പൂപാറൻതോട് എന്നും അത് ലോപിച്ച് പൂവാറൻതോട് ആയതാണെന്നും പറയപ്പെടുന്നു. ( പൂക്കൾ വാരിയെടുക്കാൻ കഴിഞ്ഞിരുന്ന തോട് - പൂ വാരുന്ന തോട് - പൂവാറൻതോട് ആയതാണെന്നും അഭിപ്രായമുണ്ട്.)
സ്ഥലം.
കോഴിക്കോട് നഗരത്തിൽ നിന്നും 39 കിലോമീറ്റർ അകലെയുള്ള കൂടരഞ്ഞിയിൽ നിന്നും പിന്നെയും 9 കിലോമീറ്റ കൂടി സഞ്ചരിച്ചാൽ പൂവാറൻതോട്ടിലെത്താം. പിന്നെയും മുന്നോട്ടു പോയാൽ കല്ലംപുല്ലിലും തമ്പുരാൻകൊല്ലി മലയിലും എത്തും. അതിനപ്പുറം വയനാടൻ കാടുകളും നിലമ്പൂർ കാടുകളുമാണ്.
വടക്ക് കാടോത്തിക്കുന്നും തെക്ക് ഉടുമ്പു പാറയും പടിഞ്ഞാറ് ഓളി മലയും വടക്കുകിഴക്ക് കല്ലം പുല്ലും തെക്കുകിഴക്ക് മേടപ്പാറയുമാണ്. ജലസമ്യദ്ധമായ ഈ പ്രദേശത്ത് നിരവധി ചെറു നീർച്ചാലുകളുണ്ട്. അതിനാൽ ആദ്യകാലത്ത് ഡൈനാമോ ഉപയോഗിച്ചാണ് വൈദ്യുതി ആവശ്യങ്ങൾ നിറവേറ്റിയിരുന്നത്. 
കൃഷി.
കേരളത്തിൽ ഏറ്റവും കൂടുതൽ ജാതി കൃഷി ചെയ്യുന്നതും നല്ല ജാതിക്ക വിളയുന്നതും ഇവിടെയാണ്.[2] ജാതിയ്ക്ക് പുറമെ കൊക്കൊ, പുൽത്തൈലം, കുരുമുളക്, ഗ്രാമ്പൂ, ഏലം, ഇഞ്ചി, കാപ്പി, കമുക്, തെങ്ങ് തുടങ്ങിയ വിളകളും ഇവിടെ ധാരാളമായി കൃഷി ചെയ്തിരുന്നു. സമീപകാലങ്ങളിൽ വാഴക്കൃഷിയും കോഴി ഫാമുകളും പന്നി ഫാമുകളും നടത്തിവരുന്നു.
വിനോദസഞ്ചാരം.
പൂവാറൻതോടിലെ ചതുപ്പ് വഴിയും മേടപ്പാറ ജംഗ്ഷൻ വഴിയും ഉടുമ്പു പാറയിലേക്ക് ട്രക്കിങ് നടത്താം. പോയി വരാൻ രണ്ടു മണിക്കൂർ സമയം വേണ്ടിവരും. പൂവറൻ തോട് ഗവ.എൽ.പി.സ്കൂളും കുന്ദമംഗലം ബി.ആർ.സിയും ചേർന്ന് 2017 നവം 11ന് ഉടുമ്പുപാറയിലേക്ക് ഒരു ട്രക്കിങ് നടത്തി. അന്നു മുക്കം - കുന്ദമംഗലം ഉപജില്ലകളിൽ നിന്നായി ആയിരത്തേളം വിദ്യാർഥികൾ പങ്കെടുത്തു. അതിനുശേഷമാണ് ഉടുമ്പുപാറയിലേക്കുള്ള ട്രക്കിങ്ങും പഠനയാത്രയും സജീവമായത്. 
ഉടുമ്പുപാറയുടെ മുകളിലെത്തിയാൽ നല്ല തണുത്ത കാറ്റാണ്. പാറയുടെ പടിഞ്ഞാറ് ഭാഗത്ത് കാഴ്ചയെ മറച്ചുകൊണ്ടു കുറച്ചു പച്ചപ്പുല്ലുകളും (കറാച്ചിപ്പുല്ല്) വള്ളിപ്പടർപ്പുകളും വളർന്നു നിൽക്കുന്നുമുണ്ട്. 
ഗതാഗതം.
ആദ്യ കാലങ്ങളിൽ നിലവിലുണ്ടായിരുന്ന കൂപ്പ് റോഡാണ് ഗതാഗതത്തിനു ഉപയോഗിച്ചിരുന്നത്. 4x4 ജീപ്പ് സർവീസ് മാത്രമേ തുടക്കത്തിൽ ഉണ്ടായിരുന്നുള്ളൂ. പിന്നീടാണ് ടാർ റോഡ് വന്നത്. ഇപ്പോൾ കെസ്ആർടിസി സർവീസ് നടത്തുന്നുണ്ട്.
പൊതു സ്ഥാപനങ്ങൾ.
&lt;mapframe latitude="11.387148" longitude="76.077147" zoom="13" width="579" height="318" align="right" /&gt;

</doc>
<doc id="393098" url="https://ml.wikipedia.org/wiki?curid=393098" title="ഖാവോ ഫ്രാ വിഹാൻ ദേശീയോദ്യാനം">
ഖാവോ ഫ്രാ വിഹാൻ ദേശീയോദ്യാനം

ഖാവോ ഫ്രാ വിഹാൻ ദേശീയോദ്യാനം (തായ് : : อุทยานแห่งชาติเขาพระวิหาร) തായ്‍ലാന്റിലെ സിസാക്കെറ്റ് പ്രവിശ്യയിലുള്ള ഒരു സംരക്ഷിത പ്രകൃതിദത്ത ദേശീയോദ്യാനമാണ്. ഇവിടെ പതിനൊന്നാം നൂറ്റാണ്ടിൽ നിലനിന്നിരുന്ന ഖെമർ സാമ്രാജ്യത്തിന്റെ അനേകം അവശിഷ്ടങ്ങൾ ചിതറിക്കിടക്കുന്നു. സിസാക്കെറ്റ് നഗരത്തിന്റെ 98 കിലോമീറ്റർ (61 മൈൽ) ദൂരെ തെക്കു ഭാഗത്തായി, തായ് ഹൈവേ 221 അവസാനിക്കുന്നിടത്താണ് ഈ ദേശീയോദ്യാനത്തിന്റെ സ്ഥാനം. ഡാൻഗ്രെക് മലനിരകളുടെ ഭാഗവും ഖൊരാത് പീഠഭൂമിയുടെ തെക്കേ വിളുമ്പിൽ സ്ഥിതിചെയ്യുന്നതുമായ ഒരു ചുവന്ന കിഴുക്കാംതൂക്കായ മലഞ്ചെരിവ്, തായ്‍ലന്റിലെ സിസാക്കെറ്റ് പ്രവിശ്യക്കും കംബോഡിയയിലെ പ്രിഹ് വിഹിയാർ പ്രവിശ്യക്കുമിടയിലുള്ള അന്താരാഷ്ട്ര അതിർത്തിയെ തൊട്ട് സ്ഥിതിചെയ്യുന്നു. ഈ മലഞ്ചെരിവിന്റെ പേര് റോയൽ തായി ജനറൽ സിസ്റ്റം ഓഫ് ട്രാൻസ്ക്രിപ്ഷനിൽ (തായ് പദങ്ങളെ ലാറ്റിനിലേയ്ക്കു വിവർത്തനം ചെയ്യുന്നതിനുള്ള ഔദ്യോഗിക സംവിധാനം) “ഫാ മോ ഐ ഡായെങ്” എന്നറിയപ്പെടുന്നു.
പ്രവേശനകവാടം.
ഫാ മോ ഐ ഡായെങ്ങിനു മുകളിലുള്ള ഈ ഉദ്യാനം, പ്രസാത് പ്രീഹ് വിഹിയർ ക്ഷേത്രവുമായി ബന്ധപ്പെട്ടു കിടക്കുന്ന അവശിഷ്ടങ്ങളിലേയ്ക്കു നയിക്കുന്ന തായ് കവാടമായി അറിയപ്പെടുന്നു. പ്രവേശനഫീസ് നല്കുന്നതനുസരിച്ച് ഇത് എല്ലാവർക്കുമായി തുറന്നുകൊടുക്കുന്നു. ഇരു രാജ്യങ്ങളും തമ്മിലുള്ള ബന്ധം സാധാരണ നിലയിലാണെങ്കിൽ, ക്ഷേത്രാവശിഷ്ടങ്ങൾ നിലനിൽക്കുന്ന ഭാഗത്തേയ്ക്ക്  തായ് സൈഡിൽ നിന്നും എത്തുവാൻ സാധിക്കുന്നു. ഇത്തരം പ്രവേശനത്തിന് രണ്ടു ഭാഗത്തുനിന്നും അധിക പ്രവേശന ഫീസ് ഈടാക്കാറുണ്ട്. എന്നാൽ കമ്പോഡിയക്ക് ഇവിടേയ്ക്കു വിസകൾ ആവശ്യമില്ല. കമ്പോഡിയൻ ഭാഗത്തുനിന്നും ഉള്ള പ്രവേശനം ക്ഷേത്രത്തിന്റെ അവശിഷ്ടങ്ങൾ നിലനിൽക്കുന്ന പ്രദേശത്തേയ്ക്കു മാത്രമായി പരിമിതപ്പെടുത്തിയിരിക്കുന്നു.
1962 ൽ അന്താരാഷ്ട്ര നീതിന്യായക്കോടതി, ക്ഷേത്രാവശിഷ്ടങ്ങൾ നിലനിൽക്കുന്ന പ്രദേശം കംബോഡിയക്ക് കൊടുത്തു.  പക്ഷേ ഇവ സ്ഥിതിചെയ്യുന്നത് തായ്‍ലാന്റ് ഇപ്പോഴും അവകാശപ്പെട്ടുകൊണ്ടിരിക്കുന്ന 4.6 ചതുരശ്ര കിലോമീറ്റർ പ്രദേശത്താണ്. എന്നിരുന്നാലും, 2008 ൽ വേൾഡ് ഹെറിറ്റേജ് കമ്മിറ്റിയുടെ 32 ആം സമ്മേളനം പ്രീഹ് വിഹിയർ ക്ഷേത്രം ഒരു യുനെസ്കോ വേൾഡ് ഹെറിറ്റേജ് സൈറ്റായി പ്രഖ്യാപിച്ചു. ഇതെത്തുടർന്ന് ഇവിടെ ഒരു സായുധ തർക്കം ആരംഭിക്കുകയും ചെയ്തു. സന്ദർശകരുടെ സുരക്ഷയ്ക്കായി, ലാൻഡ്നൈൻ ഉള്ള പ്രദേശങ്ങൾ വ്യക്തമായി അടയാളപ്പെടുത്തിയിരിക്കുന്നു.
തർക്കവിഷയം.
2007 ൽ കമ്പോഡിയ ലോക പൈതൃക സമിതിയുടെ മുപ്പത്തൊന്നാം സെഷനോട് പ്രീഹ് വിഹീർ സംരക്ഷണകേന്ദ്രം  യുനസ്കോയുടെ ലോക പൈതൃക പട്ടികയിൽ ഉൾപ്പെടുത്തുവാൻ നിർദ്ദേശിച്ചിരുന്നു. കംബോഡിയയും തായ്‍‍ലാൻറും തമ്മിൽ ഈ മേഖലയുമായി ബന്ധപ്പെട്ട അതിർത്തി തർക്കങ്ങൾ പരിഹരിക്കപ്പെടാതെ കിടന്നതിനാൽ തീരുമാനം പിരിഗണനക്കെടുക്കാതിരിക്കുകയും അതിന്റെ 32-ആം സെഷനിലേയ്ക്കു മാറ്റിവയ്ക്കുകയും കംബോഡിയയോട് ആ പ്രദേശത്തിന്റെ ഒരു സമ്പൂർണ്ണ മാനേജ്മെന്റ് പ്ലാൻ നൽകുവാനും അവർ ആവശ്യപ്പെട്ടു. 2008 ജനുവരി ആദ്യം കമ്പോഡിയ തായ് വിദഗ്ദ്ധരെ സമീപിക്കുകയും ബഫർ സോണിന്റെ സൈറ്റ് സർവ്വേയിൽ പങ്കെടുക്കാൻ‌ അഭ്യർത്ഥിക്കുയും കംബോഡിയൻ പ്രദേശത്ത് ഈ പദ്ധതി ആവിഷ്കരിക്കുന്നതിൽ അന്താരാഷ്ട്ര വിദഗ്ദ്ധരുടെ ഒരു സംഘവുമായി സഹകരിച്ചു പ്രവർത്തിക്കുന്നതിന് കമ്പോഡിയയിലെ സിയെം റീപ്, ഫ്നാം പെൻ എന്നിവിടങ്ങളിലേയ്ക്ക് ക്ഷണിക്കുകയും ചെയ്തു. അവതരിപ്പിക്കപ്പെട്ട രേഖകളിൽ തായ് വിദഗ്ദ്ധർ "അസ്വീകാര്യമായ കൃത്യതയില്ലായ്മ" കണ്ടെത്തുകയും ഈ ഗ്രൂപ്പിൽ നിന്ന് സ്വയം വേർപിരിയുകയും തുടർന്ന് പ്രീഹ് വിഹാർ പർവ്വതത്തിനും അതിലെ സജ്ജീകരണങ്ങൾക്കും വേണ്ടി വേണ്ടി ഒരു സ്വന്തം മാനേജ്മെന്റ് പ്ലാനുമായി പ്രതികരിക്കുകയും ചെയ്തു. ഈ പ്ലാനിന്റെ ഒരു ഇംഗ്ലീഷ് പതിപ്പ് തയ്യാറാക്കി പ്രസിദ്ധീകരിക്കുകയും ചെയ്തു.
2011 ഫെബ്രുവരിയിൽ, തായ് സൈനികർ ഈ പ്രദേശത്തു നിന്ന് പുറത്തു പോകാൻ ഉത്തരവിടണെന്ന കംബോഡിയയുടെ അഭ്യർത്ഥനെയെത്തുടർന്ന് ഈ പ്രശ്നം അന്താരാഷ്ട്ര കോടതിയുടെ ന്യായാധിപന്മാർ വോട്ടിനിടുകയും കമ്പോഡിയക്ക് അനുകൂലമായി വിധിയുണ്ടാകുകയും ചെയ്തു (വോട്ടുനില 11-5) ഇരുരാജ്യങ്ങളുടെ ഉടനടി ഈ പ്രദേശത്തുനിന്ന് തങ്ങളുടെ സൈനികശക്തി പിൻവലിക്കണമെന്ന് ഉത്തരവിടുകയും പ്രദേശത്തെ പോലീസ് സേനയുടെ പ്രവർത്തനങ്ങൾക്ക് നിയന്ത്രണമേർപ്പെടുത്തുകയും ചെയ്തു. തായ്‍ലാൻഡ്, കംബോഡിയ എന്നീ രാജ്യങ്ങളുടെ അതിർത്തികൾ എവിടെയാണെന്ന കാര്യത്തിലുള്ള മുൻവിധിയല്ല ഇതെന്നും ആ തീരുമാനത്തിലെത്താൻ മാസങ്ങളോ വർഷങ്ങളോ കോടതി നടപടികളിലൂടെ പോകേണ്ടവരുമെന്നും കോടതി ഓർമ്മിപ്പിക്കുകയും ചെയ്തു. 
രണ്ടുരാജ്യങ്ങളുടേയും പരസ്പരധാരണയിലൂടെയുള്ള ഒരു പിന്മാറ്റമുണ്ടാകുന്നതുവരെ തായ് സൈനികർ തർക്കഭൂമിയിൽനിന്നു പിന്മാറുന്നതല്ല എന്ന് 2011 ലെ തായ് ജനറൽ ഇലക്ഷനു മുന്നോടിയായി നിയമിതനായ കെയർടേക്കർ പ്രധാനമന്ത്രി അഭിസിത് വെജ്ജജിവ പറഞ്ഞു.

</doc>
<doc id="393102" url="https://ml.wikipedia.org/wiki?curid=393102" title="മൈത്രി എക്സ്പ്രസ്">
മൈത്രി എക്സ്പ്രസ്

ഇന്ത്യയ്ക്കും ബംഗ്ലാദേശിനുമിടയിൽ സർവീസ് നടത്തുന്ന ഒരു അന്താരാഷ്ട്ര പാസഞ്ചർ തീവണ്ടിയാണ് മൈത്രി എക്സ്പ്രസ് ("ഹിന്ദി: "; ബംഗാളി: ). പേരു സൂചിപ്പിക്കുന്നതുപോലെ ഇരു രാജ്യങ്ങളും തമ്മിലുള്ള സൗഹൃദം മെച്ചപ്പെടുത്തുന്നതിനായാണ് ഇങ്ങനെയൊരു തീവണ്ടി ആരംഭിച്ചത്. ഇന്ത്യൻ നഗരമായ കൊൽക്കത്തയിൽ നിന്നും ബംഗ്ലാദേശിന്റെ തലസ്ഥാന നഗരമായ ധാക്ക വരെയാണ് തീവണ്ടി ഓടുന്നത്. ഇരു നഗരങ്ങളും തമ്മിലുള്ള 375 കിലോമീറ്റർ ദൂരം ഏകദേശം 11 മണിക്കൂർ കൊണ്ട് ഓടിയെത്തുവാൻ ഈ തീവണ്ടിക്കു സാധിക്കുന്നു. വർഷങ്ങൾക്കു മുമ്പ് രണ്ടു രാജ്യങ്ങൾക്കുമിടയിൽ ഓടിയിരുന്ന ബരിസാൽ എക്സ്പ്രസ് 1965-ലെ ഇന്ത്യാ-പാക് യുദ്ധത്തോടെ നിർത്തിവച്ചിരുന്നു. 43 വർഷങ്ങൾക്കുശേഷം 2008 ഏപ്രിൽ 14-ന് അന്നത്തെ ഇന്ത്യൻ വിദേശകാര്യ മന്ത്രി പ്രണബ് മുഖർജി മൈത്രി എക്സ്പ്രസിന്റെ ഉദ്ഘാടനം നിർവ്വഹിച്ചു. 
ആഴ്ചയിൽ ആറു ദിവസവും സർവീസ് നടത്തുന്ന ഈ തീവണ്ടിയിൽ ആകെ 360 സീറ്റുകളാണുള്ളത്.ഏറെ സുരക്ഷാ സൗകര്യങ്ങൾ ഒരുക്കിയിരിക്കുന്ന തീവണ്ടിയിൽ യാത്ര ചെയ്യുന്നതിനു വിസയും പാസ്പോർട്ടും അത്യാവശ്യമാണ്. മൈത്രി എക്സ്പ്രസ്സിനു പുറമെ ഇന്ത്യയ്ക്കും ബംഗ്ലാദേശിനുമിടയിൽ സർവീസ് നടത്തുന്ന തീവണ്ടിയാണ് ബന്ധൻ എക്സ്പ്രസ്. 2017 നവംബർ 9-ന് ഉദ്ഘാടനം ചെയ്ത ഈ തീവണ്ടി കൊൽക്കത്തയെ ബംഗ്ലാദേശിലെ ഏറ്റവും വലിയ മൂന്നാമത്തെ നഗരമായ ഖുൽനയുമായി ബന്ധിപ്പിക്കുന്നു.
ചരിത്രം.
ബ്രിട്ടീഷ് ഭരണകാലത്തു തന്നെ ബംഗാൾ പ്രവിശ്യയിലെ കൊൽക്കത്ത, ഗൊവലാണ്ട, ധാക്ക, നാരായൺഗഞ്ച് എന്നീ പ്രദേശങ്ങളിലൂടെ ഈസ്റ്റ് ബംഗാൾ മെയിൽ, ഈസ്റ്റ് ബംഗാൾ എക്സ്പ്രസ്, ബരിസാൽ എക്സ്പ്രസ് എന്നീ തീവണ്ടികൾ ഓടിയിരുന്നു. 1947-ൽ ഇന്ത്യയും പാകിസ്താനും സ്വതന്ത്രമായതോടെ പശ്ചിമ ബംഗാൾ ഇന്ത്യയുടെയും പൂർവ്വ ബംഗാൾ പാകിസ്താന്റെയും ഭാഗമായി മാറി. 1956-ൽ പൂർവ്വ ബംഗാളിനെ 'പൂർവ്വ പാകിസ്താൻ' എന്നു പുനർനാമകരണം ചെയ്തു. ഇന്ത്യാ വിഭജനം സൃഷ്ടിച്ച ആഘാതത്തിൽ ഇരു രാജ്യങ്ങളും തമ്മിലുള്ള റെയിൽ ഗതാഗതം തടസ്സപ്പെട്ടു. എങ്കിലും പശ്ചിമബംഗാളിലെ കൊൽക്കത്തയെയും പൂർവ്വ പാകിസ്താനിലെ ഖുൽനയെയും ബന്ധിപ്പിച്ചുകൊണ്ട് ഓടിയിരുന്ന ബരിസാൽ എക്സ്പ്രസ് സർവീസ് തുടർന്നു. 1965-ൽ ഇന്ത്യയും പാകിസ്താനും തമ്മിൽ യുദ്ധം ആരംഭിച്ചപ്പോൾ ഈ തീവണ്ടിയും നിർത്തലാക്കി. 1971-ലെ ഇന്തോ-പാക് യുദ്ധത്തോടെ പൂർവ പാകിസ്താൻ സ്വതന്ത്രമാവുകയും ബംഗ്ലാദേശ് എന്ന പുതിയ രാജ്യമായി മാറുകയും ചെയ്തു.
ആരംഭം.
ഇന്ത്യയും ബംഗ്ലാദേശും തമ്മിലുള്ള സൗഹൃദം മെച്ചപ്പെടുത്തുന്നതിന്റെ ഭാഗമായി ഇരു രാജ്യങ്ങൾക്കുമിടയിൽ ഒരു തീവണ്ടി സർവീസ് വേണമെന്ന ആവശ്യമുയർന്നു. ഇതുമായി ബന്ധപ്പെട്ട് 2001-ൽ ഇരുരാജ്യങ്ങളും തമ്മിൽ ധാരണാപത്രത്തിൽ ഒപ്പുവച്ചു. 2007 ഫെബ്രുവരിയിൽ അന്നത്തെ ഇന്ത്യൻ വിദേശകാര്യ മന്ത്രി പ്രണബ് മുഖർജി ബംഗ്ലാദേശ് തലസ്ഥാനമായ ധാക്ക സന്ദർശിച്ചതോടെ തീവണ്ടി സർവീസ് ആരംഭിക്കുന്നതു സംബന്ധിച്ച് അന്തിമ തീരുമാനമുണ്ടായി. അതേവർഷം ജൂലൈ 8-ന് കൊൽക്കത്തയ്ക്കും ധാക്കയ്ക്കുമിടയിൽ തീവണ്ടിയുടെ പരീക്ഷണ ഓട്ടം നടന്നു. 2008 ഏപ്രിൽ 14-ന് പെഹലാ ബൈശാഖ് ദിനത്തിൽ മൈത്രി എക്സ്പ്രസ്സിന്റെ ഉദ്ഘാടനം നടന്നു. ബംഗാളികളുടെ പുതുവത്സരാഘോഷ ദിനത്തെയാണ് പെഹലാ ബൈശാഖ് എന്നുപറയുന്നത്.
ഉദ്ഘാടനം.
വിപുലമായ ആഘോഷങ്ങളോടെയാണ് മൈത്രി എക്സ്പ്രസിന്റെ ഉദ്ഘാടനച്ചടങ്ങു നടന്നത്. അന്നത്തെ ഇന്ത്യൻ റെയിൽവേ മന്ത്രി ലാലു പ്രസാദ് യാദവ്, ഇൻഫർമേഷൻ ആൻഡ് ബ്രോഡ്കാസ്റ്റിംഗ് മന്ത്രി പ്രിയ രഞ്ജൻ ദാസ് മുൻസി, പശ്ചിമ ബംഗാൾ ഗവർണർ ഗോപാൽ കൃഷ്ണ ഗാന്ധി, ഇന്ത്യയിലേക്കുള്ള ബംഗ്ലാദേശ് സ്ഥാനപതി ലിയാഖത്ത് അലി ചൗധരി എന്നിവർ കൊൽക്കത്തയിലെ ഉദ്ഘാടന ചടങ്ങിൽ പങ്കെടുത്തു. ഇന്ത്യൻ വിദേശകാര്യ മന്ത്രിയായിരുന്ന പ്രണബ് മുഖർജി കൊൽക്കത്തയിൽ നിന്നും ധാക്കയിലേക്കുള്ള മൈത്രി എക്സ്പ്രസിന്റെ ആദ്യ യാത്രയ്ക്കു പച്ചക്കൊടി വീശി. ഇതേസമയം ധാക്കയിൽ നിന്നും കൊൽക്കത്തയിലേക്ക് മറ്റൊരു തീവണ്ടിയും ഓടിയിരുന്നു. ആകെ 360 സീറ്റുകളുള്ള കൊൽക്കത്ത-ധാക്ക മൈത്രി എക്സ്പ്രസിന്റെ ഉദ്ഘാടന ഓട്ടത്തിൽ രാഷ്ട്രീയക്കാരും മാധ്യമ പ്രവർത്തകരും ഉൾപ്പെടെ 65 പേർ മാത്രമാണ് യാത്ര ചെയ്തത്. ധൃതി പിടിച്ചു നടത്തിയ ഉദ്ഘാടനമായതിനാലാണ് യാത്രക്കാരുടെ എണ്ണത്തിൽ കുറവുണ്ടായതെന്നാണ് ഇന്ത്യൻ റെയിൽവേ നൽകിയ വിശദീകരണം.
പ്രതികരണം.
മൈത്രി എക്സ്പ്രസിന്റെ ഉദ്ഘാടനം ജനങ്ങൾക്കിടയിൽ സമ്മിശ്ര പ്രതികരണമാണുണ്ടാക്കിയത്. കൊൽക്കത്ത - ധാക്ക തീവണ്ടിപ്പാതയിലെ ഇന്ത്യയുടെ അവസാനത്തെ സ്റ്റേഷനായ ഗേദേയിൽ മൈത്രി എക്സ്പ്രസിന്റെ ഉദ്ഘാടനം കാണുവാനായി ആയിരക്കണക്കിനാളുകൾ ഒത്തുകൂടി. ബംഗ്ലാദേശിലെ ഹിന്ദു അഭയാർത്ഥികളുടെ സംഘടനയായ 'നിഖിൽ ബംഗ നാഗരിക സംഘ' (ഓൾ ബംഗാൾ സിറ്റിസെൻസ് കമ്മിറ്റി) തീവണ്ടിയുടെ ഉദ്ഘാടന യാത്ര തടസ്സപ്പെടുത്തി. ബംഗ്ലാദേശിലെ ഹിന്ദുക്കൾക്കു നേരെയുള്ള അതിക്രമങ്ങൾ അവസാനിപ്പിക്കുക, ഹിന്ദു അഭയാർത്ഥികളെ പുനരധിവസിപ്പിക്കുക എന്നീ ആവശ്യങ്ങളാണ് അവർ മുന്നോട്ടുവച്ചത്. തീവണ്ടി തടഞ്ഞതിനു 11 സ്ത്രീകൾ ഉൾപ്പെടെ 87 പേരെ പോലീസ് അറസ്റ്റ് ചെയ്തു. തീവണ്ടിയുടെ ഉദ്ഘാടന ദിവസത്തിനു തലേന്ന് മൂന്നു ബോംബുകൾ ഇവിടെ കണ്ടെത്തി നിർവ്വീര്യമാക്കിയിരുന്നു. ഹിന്ദു അഭയാർത്ഥി സംഘടനയാണ് ബോംബു വച്ചതെന്നാണ് പോലീസിന്റെ അഭിപ്രായം.
യാത്ര.
കൊൽക്കത്തയ്ക്കും ധാക്കയ്ക്കും ഇടയിലുള്ള 375 കിലോമീറ്റർ ദൈർഘ്യമുള്ള പാതയിലൂടെയാണ് മൈത്രീ എക്സ്പ്രസ് ഓടുന്നത്. യാത്രയ്ക്കായി ഏകദേശം 10-11 മണിക്കൂർ വേണ്ടിവരുന്നു. ഇന്ത്യൻ ഭാഗത്ത് ഗേദേ സ്റ്റേഷനിലും ബംഗ്ലാദേശ് ഭാഗത്ത് ദർസാന സ്റ്റേഷനിലും മാത്രമാണ് സ്റ്റോപ്പുകൾ അനുവദിച്ചിരിക്കുന്നത്. ഈ രണ്ടു സ്ഥലങ്ങളിലും ഇമിഗ്രേഷൻ സംബന്ധമായ പരിശോധനകളുണ്ട്. ബംഗ്ലാദേശ് ഭാഗത്തു വൈദ്യുതീകരിച്ചിട്ടില്ലാത്തതിനാൽ യാത്രയിലുടനീളം ഡീസൽ ലോക്കോമോട്ടീവ് എഞ്ചിനാണ് മൈത്രി എക്സ്പ്രസിൽ ഉപയോഗിക്കുന്നത്. ദർസാനയിൽ വച്ച് ഒരു രാജ്യത്തെ ജീവനക്കാർ മറ്റേ രാജ്യത്തെ ജീവനക്കാർക്ക് തീവണ്ടിയുടെ നിയന്ത്രണച്ചുമതല കൈമാറുന്നു. മൈത്രി എക്സ്പ്രസിന്റെ സഞ്ചാരപാതയിൽ പത്മ നദിക്കു കുറുകെയുള്ള ഹാർഡിംഗ് പാലവും ജമുനാ നദിക്കു മുകളിലുള്ള പാലവും ഉൾപ്പെടുന്നു. കൃത്യസമയം പാലിച്ചാണ് മൈത്രി എക്സ്പ്രസ് ഓടുന്നത്. ഈ തീവണ്ടിയിലൂടെയുള്ള യാത്രയ്ക്ക് കൊൽക്കത്ത - ധാക്ക ബസ് യാത്രയെക്കാൾ ചെലവു കുറവാണ്.
ടിക്കറ്റ് ബുക്കിംഗ്.
ഐ.ആർ.സി.ടി.സി. വെബ്സൈറ്റിലൂടെ മറ്റു ട്രെയിനുകൾ ബുക്കുചെയ്യുന്നതു പോലെ മൈത്രി എക്സ്പ്രസ് ബുക്കുചെയ്യാനാകില്ല. ധാക്കയിലുള്ളവർക്ക് കമലാപൂർ റിസർവേഷൻ കൗണ്ടറിലും കൊൽക്കത്തയിലുള്ളവർക്ക് ഫെയർലി പ്ലെയ്സിലെയും കൊൽക്കത്താ സ്റ്റേഷനിലെയും കൗണ്ടറുകളിലും മാത്രമേ മൈത്രി എക്സ്പ്രസിൽ യാത ചെയ്യാനുള്ള ടിക്കറ്റ് ലഭിക്കുകയുള്ളൂ. ടിക്കറ്റ് ലഭിക്കുന്നതിന് വിസയും പാസ്പോർട്ടും നിർബന്ധമാണ്. തീവണ്ടിയിലെ യാത്രക്കാരെ സുരക്ഷാ പരിശോധനയ്ക്കും വിധേയരാക്കാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="393103" url="https://ml.wikipedia.org/wiki?curid=393103" title="Maitree Express">
Maitree Express



</doc>
<doc id="393107" url="https://ml.wikipedia.org/wiki?curid=393107" title="Poovaranthode">
Poovaranthode



</doc>
<doc id="393113" url="https://ml.wikipedia.org/wiki?curid=393113" title="Kesari Nayanar Award">
Kesari Nayanar Award



</doc>
<doc id="393116" url="https://ml.wikipedia.org/wiki?curid=393116" title="ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം">
ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം

ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം, തായ്‍ലാന്റിലെ ഫാങ് ൻഗ പ്രവിശ്യയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ദേശീയോദ്യാനത്തിലെ രണ്ട് പ്രത്യേക വിഭാഗങ്ങൾ കാരണമാണ് പേരു നൽകിയിരിക്കുന്നത്. ഉദ്യാനത്തിന്റെ ഭാഗമായ ലാമ്പി പർവ്വതനിരയും ഉദ്യാനത്തിന്റെ ബീച്ച് വിഭാഗമായ ഹാറ്റ് തായ് മ്യൂയാങുമാണ് ഈ രണ്ടു വിഭാഗങ്ങൾ.
ഭൂമിശാസ്ത്രം.
ഖാവോ ലാമ്പി-ഹാറ്റ് തായ് മ്യൂയാങ് ദേശീയോദ്യാനം, തായി മ്യൂയാങ്  ജില്ലയിൽ, ഫുകെറ്റ് നഗരത്തിന് 75 കിലോമീറ്റർ‌ (47 മൈൽ) വടക്കായും ഫാങ് ൻഗ നഗരത്തിന് ഏകദേശം 60 കിലോമീറ്റർ (37 മൈൽ) പടിഞ്ഞാറുമായിട്ടാണ് സ്ഥിതിചെയ്യുന്നത്. ഓഫ് റൂട്ട് 4 (ഫെറ്റ്കാസെം റോഡ്) ന് സമീപത്താണ് ദേശീയോദ്യാനത്തിന്റെ സ്ഥാനം. ഈ ദേശീയോദ്യാനത്തിന്റെ ആകെ വിസ്തീർണ്ണം 72 ചതുരശ്ര കിലോമീറ്ററാണ് (28 ചതുരശ്ര മൈൽ). ദേശീയോദ്യാനത്തിലെ ഏറ്റവും ഉയരമുള്ള കൊടുമുടിയായ യോട്ട് ഖാവോ കാനിം പർവ്വതം, കിഴക്കൻ മേഖലയുടെ വടക്കൻ ഭാഗത്ത് സമുദ്രനിരപ്പിൽനിന്ന് 622 മീറ്റർ (2,040 അടി) ഉയരത്തിൽ സ്ഥിതിചെയ്യുന്നു.
ചരിത്രം.
ഈ ദേശീയോദ്യാനം മുൻകാലങ്ങളിൽ ലാമ്പി വാട്ടർഫാൾ &amp;  ലാമ്പി ഫോറസ്റ്റ് പാർക്ക് എന്നാണ് അറിയപ്പെട്ടിരുന്നത്. ഖാവോ ലാമ്പി-ഹാറ്റ് തായി മ്യൂയാങ് ദേശീയോദ്യാനം തായിലാന്റിലെ 52-ആമത്തെ ദേശീയോദ്യാനമായി 1986 ഏപ്രിൽ 14 നാണ് രൂപീകൃതമായത്.
ആകർഷണങ്ങൾ.
മലനിരകളുടെ കിഴക്കൻ ഭാഗത്തുള്ള ഉയരം കൂടിയ വെള്ളച്ചാട്ടങ്ങളാൽ ഈ ദേശീയോദ്യാനം പ്രശസ്തമാണ്. ഇതിൽ ഏറ്റവും വലിയ വെള്ളച്ചാട്ടം ടോൺ ഫ്രായി വെള്ളച്ചാട്ടമാണ്. 40 മീറ്റർ (130 അടി) ഉയരമുള്ള ഈ വെള്ളച്ചാട്ടം മഴക്കാലത്ത് ഏറ്റവും മികച്ചതായി മാറുന്നു. ദേശീയോദ്യാനത്തിന്റെ പേരിനു കാരണമായ ലാമ്പി വെള്ളച്ചാട്ടത്തിന് ഏകദേശം അത്രതന്നെ ഉയരമുണ്ടെങ്കിലും വെള്ളത്തിന്റെ അളവു കുറവും നിരവധി തട്ടുകളായി താഴേയ്ക്കു പതിക്കുന്നവയുമാണ്. 
ഈ ദേശീയോദ്യാനത്തിലെ ഹാറ്റ് തായി മ്യൂയാങ് ഭാഗം പ്രാക്തനമായ 13 കിലോമീറ്റർ (10 മൈൽ) വിസ്തൃതിയുള്ള വെളുത്ത മണൽവിരിച്ചതും കണ്ടൽവനങ്ങളുടെ പശ്ചാത്തലത്തിലുള്ളതുമായ ആന്തമാൻ കടൽ ബീച്ചാണ്. ബീച്ചിലെ ഒരു പ്രധാന സവിശേഷത ഇത് കടലാമകളുടെ മുട്ടയിൽ പ്രദേശമാണെന്നുള്ളതാണ്. ഇതു സംരക്ഷിതമേഖലയായതിന്റെ പ്രധാന കാരണവും ഇതുതന്നെയാണ്. നവംബർ മുതൽ ഫെബ്രുവരി വരെയുള്ള കാലഘട്ടത്തിൽ കടലാമകൾ മുട്ടയിടാൻ വേണ്ടി ബീച്ചിന്റെ തീരത്ത് എത്തുന്നു. മാർച്ചിൽ പുതുതായി വിരിഞ്ഞ കുഞ്ഞു കടലാമകൾ കടലിലേക്ക് പോകുന്ന സമയം ഇവിടുത്തെ ഒരു പ്രാദേശിക ഉത്സവമാണ്.
സസ്യജന്തുജാലം.
ഈ ദേശീയോദ്യാനത്തിന്റെ കിഴക്കൻ ഭാഗം ഉഷ്ണമേഖലാ മഴക്കാടുകളാൽ ആവൃതമാണ്. ഈ കാടുകളിൽ Dipterocarpus, Anisoptera costata, Hopea odorata, bullet wood തുടങ്ങിയ വൃക്ഷങ്ങൾക്കാണ് പ്രാമുഖ്യം. മുള, ചൂരൽ തുടങ്ങിയവ താഴ്ന്നനിരപ്പിൽ കാണപ്പെടുന്നു.
ദേശീയോദ്യാനത്തിന്റെ ബീച്ച് സെക്ഷനിൽ ഇടതൂർന്ന കണ്ടൽവനങ്ങളും അവയ്ക്കുള്ളിൽ അനേകം കനാലുകളുമുണ്ട്. വെള്ളത്തിന്റെ ഉയർന്ന പ്രദേശത്തുനിന്നുള്ള അരിക്കൽ, സമുദ്രജീവികളുടെ പ്രജനന കേന്ദ്രം എന്നിങ്ങനെ നിരവധി തരത്തിൽ കണ്ടൽവനങ്ങൾ പാരിസ്ഥിതികമായ പ്രാധാന്യമുണ്ട്. കൂടാതെ 2004 ലെ സുനാമി തരംഗത്തിന്റെ തീവ്രത കുറക്കുന്നതിൽ ഇവിടെ നിലനിന്നിരുന്ന കണ്ടൽവനങ്ങൾ അതിന്റെതായ പങ്കുവഹിച്ചിരുന്നു. ചതുപ്പു വനവും ഇവിടെയുണ്ട്. ഇത്തരം ആവാസവ്യവസ്ഥയുള്ള ആൻഡമാൻ തീരപ്രദേശത്തെ ഏതാനും ചില പ്രദേശങ്ങളിലൊന്നാണ് ഈ പ്രദേശം.
ഇവിടെ കാണപ്പെടുന്ന സസ്തനങ്ങളിൽ സുമാത്രൻ സെറോ, മലയൻ ടപ്പിർ, ലാർ ഗിബ്ബൺ, മലയൻ സൺ ബിയർ, മരപ്പട്ടി, മ്ലാവ് എന്നിവ ഉൾപ്പെടുന്നു. കടലാമകളുടെ ഇനങ്ങളിൽ ലതർബാക്ക്, ഗ്രീൻ, ഹോക്ക്സ്ബിൽ എന്നിവയും ഇവിടെ കാണാം. പെരുമ്പാമ്പുകൾ, മലയൻ പിറ്റ് വൈപ്പറുകളുടേയും സാന്നിദ്ധ്യം ഇവിടെയുണ്ട്.
ശുദ്ധജല മത്സ്യങ്ങളിൽ അത്യപൂർവ്വയിനങ്ങളും പ്രാദേശകമല്ലാത്തതുമായ നൈൽ ടിലാപിയ, ഉപ്പ് വെള്ളത്തിൽ വളരുന്ന ഈൽ, ഹെമിസ്ബാഗ്രസ് വൈക്കി ഇനത്തിലുളള കൂരി എന്നിവയുമുണ്ട്. ന്യൂഹോഫ്‍സ് വാക്കിങ്ങ് കാറ്റ്ഫിഷ്, ബ്ലൂ പഞ്ചാക്സ് പോലുള്ള അപൂർവ ഇനം മത്സ്യങ്ങളെയും ഇവിടെ കാണാം.
ഖാവോ ലാമ്പി-ഹാറ്റ് തായ് മ്യൂയാങ് ദേശീയോദ്യാനം 188 ഇനം വൈവിധ്യമാർന്ന പക്ഷികളുടെ ആവാസകേന്ദ്രമാണ്. ഇവയിൽ black-thighed falconet, തേൻകൊതിച്ചിപ്പരുന്ത്, ചുവന്ന കാട്ടുകോഴി, thick-billed pigeon എന്നിവ ഉൾപ്പെടുന്നു.

</doc>
<doc id="393119" url="https://ml.wikipedia.org/wiki?curid=393119" title="ലാർ ദേശീയോദ്യാനം">
ലാർ ദേശീയോദ്യാനം

 
ഇറാനിലെ മാസന്ദരാൻ, തെഹ്റാൻ എന്നീ പ്രവിശ്യകളിലായി സ്ഥിതിചെയ്യുന്ന ഒരു ദേശീയോദ്യാനമായ ലാർ ദേശീയോദ്യാനം (പേർഷ്യൻ پارک ملی لار park-e melli-e lar) ഒരു സംരക്ഷിതമേഖലയായി 1982-ൽ പ്രഖ്യാപിക്കപ്പെട്ടു. ഇറാനിലേയും മധ്യേഷ്യയിലെയും ഏറ്റവും വലിയ പർവ്വതമായ ദാമവന്ത് പർവ്വതത്തിന്റെ അടിവാരത്തുള്ള അൽബോർസ് മലനിരകളുടെ മധ്യഭാഗത്ത് സ്ഥിതിചെയ്യുന്ന ഈ ഉദ്യാനം ഏകദേശം 30,000 ഹെക്ടർ (74000ഏക്കർ) വിസ്തൃതിയിൽ വ്യാപിച്ചുകിടക്കുന്നു. മദ്ധ്യ അൽബോർസ് മേഖലകളിൽ മധ്യ ഭാഗത്തായി ട്രിയാസിക്, ജുറാസിക് പാറകൾ കാണപ്പെടുന്നു. 5610 മീറ്റർ ഉയരമുള്ള ദാമവന്ത് പർവ്വതം ഇറാനിലെ ഉയരം കൂടിയ പർവ്വതങ്ങളിലൊന്നാണ്. 1992-ൽ ഉദ്യാന സംരക്ഷകരിൽ മുഖ്യനായ നാക്കി മിർസ കരീമി, ഇറാൻ ഡെയിലി ദിനപത്രത്തിന്റെ ഞായറാഴ്ച പതിപ്പിൽ ഉദ്യാനത്തിലെ ചില പ്രദേശങ്ങളിൽ വേട്ടയാടൽ നിരോധിച്ചതായി പറയുകയുണ്ടായി. അനധികൃതമായി മൃഗങ്ങളെ കൊല്ലുന്നതിനാൽ ഇവിടെ പലതിനും വംശനാശം സംഭവിച്ചിരിക്കുന്നു. കാലിമേച്ചിൽ നടത്താൻ അനുവാദമുള്ള ലോകത്തിലെ ഒരേയൊരു ദേശീയോദ്യാനമാണ് ലാർ ദേശീയോദ്യാനം. എന്നാൽ പുൽമേടുകൾ തേടി മാറി മാറി പാർക്കുന്ന ജനവർഗ്ഗത്തിൽപ്പെട്ടവരുടെ ആടുമാടുകളെ ഇവിടെ യഥേഷ്ടം മേയ്ക്കുന്നതിനാൽ ഉദ്യാനത്തിൽ തഴച്ചുവളരുന്ന പച്ചസസ്യങ്ങൾ നശിക്കുകയും നദികൾ മാലിന്യം നിറഞ്ഞതായി തീരുകയും ചെയ്യുന്നു. തുടർന്ന് സംരക്ഷിതമേഖലയായി മാറ്റുകയും ആടുമാടുകൾക്ക് ഉദ്യാനത്തിനെ മേച്ചിൽസ്ഥലമാക്കുന്നതിൽ നിന്നും പരിസ്ഥിതി വകുപ്പ് നിയന്ത്രണവും ഏർപ്പെടുത്തുകയും ചെയ്തു.
വിനോദസഞ്ചാരികളെ ആകർഷിക്കുന്ന ലാർ അണക്കെട്ട് ഈ ഉദ്യാനത്തിൽ സ്ഥിതിചെയ്യുന്നു. 
കാലാവസ്ഥ.
ലാർ ദേശീയോദ്യാനത്തിൽ വളരെ തണുത്ത ശൈത്യമാണ്‌ അനുഭവപ്പെടാറുള്ളത്. മഴക്കാലത്ത് ഫെബ്രുവരി മുതൽ മാർച്ച് മാസം പകുതിവരെ ശരാശരി 95 മി.മീ. കാലവർഷമാണ് ലഭിക്കുന്നത്. സെപ്റ്റംബറിൽ ഈ കാലവർഷത്തിന്റെ തോത് 14.5 മി.മീ വരെയാകുന്നു. തണുപ്പുള്ള മാസങ്ങളിലെ താപനില ശരാശരി മൈനസ് 37ഡിഗ്രി സെൽഷ്യസാണ്, ചൂടുള്ള മാസങ്ങളിൽ അനുഭവപ്പെടുന്ന താപനില 30ഡിഗ്രി സെൽഷ്യസാകുന്നു. വർഷപാതം ശരാശരി 553 മി.മീ. ആണ് ലഭിക്കുന്നത്.
സസ്യമൃഗജാലങ്ങൾ.
ലാർ ദേശീയോദ്യാനത്തിൽ നാനാതരത്തിലുള്ള സസ്യ-ജന്തു ജീവജാലങ്ങൾ കാണപ്പെടുന്നു. ഈ ഉദ്യാനമേഖലയിൽ 400 വ്യത്യസ്തയിനം സസ്യങ്ങളും, അതിൽ 35 തരം സസ്യങ്ങളുടെ ജന്മദേശം ഇറാന് അവകാശപ്പെടാവുന്നതാണ്. ചിക്കറി (ശാസ്ത്രീയനാമം: "Cichorium intybus"), പേർഷ്യൻ ഹോഗ് വീഡ്("Heracleum persicum"), ഇരട്ടിമധുരം (ശാസ്ത്രീയനാമം: "Glycyrrhiza glabra"). സെയിന്റ് ജോൺസ് വർട്ട് ("Hypericum perforatum"), സ്റ്റാർ ഫ്ളവർ ("Borago officinalis"), ചുവന്നുള്ളി ("Allium cepa"), ഗാൽബാനം ("Ferula gummosa") ഈ സസ്യങ്ങളെ കൂടാതെ രണ്ടിൽ കൂടുതൽ ഇനമുള്ള ഫംഗസുകളും ഈ ദേശീയോദ്യാനത്തിൽ കാണാം. കാലിമേച്ചിൽ മൂലം ആസ്റ്റ്രേസീ കുടുംബത്തിൽപ്പെട്ട ഡെയിസി പോലുള്ള സസ്യങ്ങൾ അസ്‌ട്രാഗാലസ് ജീനസിൽപ്പെട്ട സസ്യങ്ങൾ അസ്‌ട്രാഗാലസ് ട്രഗാകാന്ത ("Astragalus tragacanthus"), ജൂനിപെർ, എക്കിനോപ്സ് മുതലായ സസ്യങ്ങൾക്ക് വംശനാശഭീഷണി ഉണ്ടാക്കുന്നു.
അപകടകാരികളായ വിഷപ്പാമ്പുകളുടെ സങ്കേതമാണ് ഈ ഉദ്യാനം. ലാറ്റിഫെർ വൈപർ ("Montivipera latifii") ഉടുമ്പ് ("Varanus bengalensis"), പല്ലി, തവള മുതലായ ഉരഗങ്ങളെയും ഇവിടെ കാണാം. ഐയുസിഎൻ റെഡ് ലിസ്റ്റിൽപ്പെട്ട ലാറ്റിഫെർ വൈപറിനെ ഈ ഉദ്യാനത്തിൽ സംരക്ഷിക്കുന്നു. ലാറ ദേശീയോദ്യാനത്തിൽ കാണപ്പെടുന്ന റെഡ്-സ്പോട്ടഡ് ട്രൗട്ട് ("Salmo macrostigma") ഇറാന്റെ തനതായ ജലജീവികളിലൊന്നാണ്. ഗ്രേ പാട്രിഡ്ജ് ("Perdix perdix"), കഴുകൻ, കൊക്ക്, നീർക്കാക്ക തുടങ്ങിയ പക്ഷികളും കുറുനരി, കുറുക്കൻ, ആട്, പുലി, കാട്ടുപന്നി, ചെന്നായ തുടങ്ങിയ സസ്തനികളും ഉദ്യാനത്തിലെ ജീവജാലങ്ങളിൽ ഉൾപ്പെടുന്നു.
വിനോദസഞ്ചാരം.
ഹറാസ് റോഡിലൂടെ (റോഡ് 77) കാറിൽ യാത്ര ചെയ്താൽ ഉദ്യാനത്തിലും, തെഹ്റാൻ പ്രവിശ്യയിൽ നിന്നും 70 കി.മീ.സഞ്ചരിച്ചാൽ ലാർ അണക്കെട്ടിൽ എത്തിച്ചേരാം. മെയ് മുതൽ ആഗസ്റ്റ് പകുതി വരെ ലാർ ദേശീയോദ്യാനം സന്ദർശിക്കാം. എന്നാൽ കാട്ടുപൂക്കൾ പുൽമേടുകളിൽ വിരിഞ്ഞു നിൽക്കുന്ന മെയ് മാസം മുതൽ ജൂൺ അവസാനം വരെയാണ് ലാർ ദേശീയോദ്യാനം സന്ദർശിക്കാൻ നല്ല സമയം. വർഷത്തിൽ ബാക്കി സമയം ദേശീയോദ്യാനം അടച്ചിട്ടിരിക്കും.
അവലംബം.
&lt;templatestyles src="Reflist/styles.css" /&gt;

</doc>
<doc id="393127" url="https://ml.wikipedia.org/wiki?curid=393127" title="അലോഹ (സിനിമ)">
അലോഹ (സിനിമ)

അലോഹ, കാമറോൺ ക്രോവ് നിർമ്മിച്ച്, സംവിധാനം ചെയ്തതും 2015-ൽ പുറത്തിറങ്ങിയതുമായ ഒരു അമേരിക്കൻ റൊമാന്റിക് കോമഡി-ഡ്രാമ സിനിമയാണ്. ബ്രാഡ്‍ലി കൂപ്പർ, എമ്മ സ്റ്റോൺ, റേച്ചൽ മക് ആഡംസ്, ബിൽ മുറേ, ജോൺ ക്രാസിൻസ്കി, ഡാനി മക്ബ്രൈഡ്, അലെക് ബാൾഡ്വിൻ എന്നിവർ അഭിനയിച്ച ഈ ചിത്രം 2015 മെയ് 29 നാണ് റിലീസ് ചെയ്തത്.

</doc>
<doc id="393132" url="https://ml.wikipedia.org/wiki?curid=393132" title="ഗ്യൂമ്രി">
ഗ്യൂമ്രി

അർമേനിയയിലെ രണ്ടാമത്തെ വലിയ നഗരവും രാജ്യത്തിന്റെ വടക്കുപടഞ്ഞറൻ ഭാഗത്തുള്ള ശിരാക് പ്രവിശ്യയുടെ തലസ്ഥാനവുമാണ് ഗ്യൂമ്രി (Armenian: ]). പത്തൊൻപതാം നൂറ്റാണ്ടിന്റെ അവസാനത്തിൽ, ഈ നഗരം അലക്സാണ്ട്രോപോൾ എന്ന് അറിയപ്പെട്ടിരുന്നകാലത്ത്, യെറിവാൻ നഗരത്തിലേതിനു തുല്യമായ ജനസംഖ്യയുള്ള റഷ്യൻ ഭരണത്തിലുള്ള കിഴക്കൻ അർമീനിയയിലെ ഏറ്റവും വലിയ നഗരങ്ങളിൽ ഒന്നായിരുന്നു ഇത്. സോവിയറ്റ് കാലഘട്ടത്തിൽ ഈ നഗരത്തിൻറെ പേര് ലെനിനാകാൻ എന്നാക്കി മാറ്റിയിരുന്നു.
1988-ലെ സ്പിറ്റക് ഭൂകമ്പത്തിൽ നഗരം തകരുന്നതിനു മുമ്പുള്ള കണക്കെടുപ്പിൽ നഗരത്തിലെ ജനസംഖ്യ 200,000-ത്തിനു മുകളിലായിരുന്നു. 2011 ലെ സെൻസസ് പ്രകാരം നഗരത്തിൽ 121,976 ആളുകളാണ് ഉണ്ടായിരുന്നത്. ഇത് 2001 ലെ സെൻസസിലെ 150,917 എന്ന സംഖ്യയേക്കാൾ കുറവായിരുന്നു. അർമേനിയൻ അപ്പോസ്റ്റോലിക് ചർച്ച് ഉൾപ്പെടുന്ന ഷിരാക്ക് രൂപതയുടെ ആസ്ഥാനമാണ് ഗ്യൂമ്രി.
പേരിൻറെ ഉത്ഭവം.
ആധുനിക ഗ്യൂമ്രിയുടെ പ്രദേശം ഉരാർട്ടു സാമ്രാജ്യത്തിൻറെ കാലത്ത് കുമായിരി എന്ന് അറിയപ്പെട്ടിരുന്നു. ഈ പ്രദേശം കീഴടക്കി കുടിയേറ്റകേന്ദ്രം സ്ഥാപിച്ച സിമ്മേറിയൻസിൽനിന്നാണ് ആ പേര് വന്നത് എന്ന് അനുമാനിക്കപ്പെടുന്നു. തുർക്കി ഗോത്രവർഗ്ഗത്തിൻറെ മേൽക്കോയ്മയ്ക്കു കീഴിൽ കുമായിരി എന്നത് തുർക്കി ഭാഷാന്തരമായി ഗുംരു എന്നായിത്തീർന്നു. 1837-ൽ കുമായിരിയുടെ പേര്, സാർ നിക്കോളാസ് ഒന്നാമൻറെ ഭാര്യ അലെക്സാണ്ട്ര ഫിയോഡോറോവ്നയുടെ പേരിനെ ആസ്പദമാക്കി അലക്സാണ്ട്രോപോൾ എന്ന് പുനർനാമകരണം ചെയ്യപ്പെട്ടു. 1924 നും 1990 നും ഇടയിൽ വ്ലാഡിമിർ ലെനിന്റെ ബഹുമാനാർത്ഥം ലെനിനാകൻ എന്നായിരുന്നു ഈ നഗരം അറിയപ്പെട്ടിരുന്നത്. സോവിയറ്റ് യൂണിയനിൽനിന്നുള്ള സ്വാതന്ത്ര്യത്തിനു ശേഷം, ഗ്യൂമ്രി എന്ന എന്ന പേര് തെരഞ്ഞെടുക്കപ്പെടുന്നതുവരെ കുമായിരി എന്ന യഥാർത്ഥ പേര് 1992 വരെ ഉപയോഗിച്ചിരുന്നു.
ചരിത്രം.
സോവിയറ്റ് കാലഘട്ടത്തിൽ നടന്ന ആർക്കിയോളജിക്കൽ ഗവേഷണ ഫലങ്ങൾ, ആധുനികകാല ഗുമ്രിയിൽ ഏകദേശം ബി.സി. മൂന്നാം സഹസ്രാബ്ദം മുതൽ മനുഷ്യവാസമുണ്ടായിരുന്നുവെന്നാണ്. ക്രിസ്തുവിനു മുമ്പ് എട്ടാം നൂറ്റാണ്ടിലെ ചരിത്രപരമായ യൂരാർഷ്യൻ ലിഖിതങ്ങളിൽ ഈ സ്ഥലത്തെ കുമായിരി എന്ന് പരാമർശിച്ചിട്ടുണ്ട്. ക്രി.മു. 720-ൽ സിമ്മേറിയക്കാർ ഈ പ്രദേശം കീഴടക്കുകയും, കുമായിരി അവരുടെ കുടിയേറ്റ കേന്ദ്രമാക്കുകയും ചെയ്തു. പുരാതന അർമേനിയക്കാർ സിമ്മേറിയക്കാരെ സൂചിപ്പിക്കുവാൻ ഉപയോഗിച്ചിരുന്ന പദത്തിൻറെ സ്വരസൂചകമായ സാദൃശ്യം ഇതിനുണ്ട്. കരിങ്കടലിലേയ്ക്കുള്ള തന്റെ തിരിച്ചുപോക്കിൻറെ സമയത്ത് പുരാതന ഗ്രീക്ക് തത്ത്വചിന്തകനും സോക്രട്ടീസിൻറെ ശിഷ്യനുമായിരുന്ന സെനഫോൺ കുമായിരിയിലൂടെ കടന്നുപോയിരിക്കാമെന്ന് ചരിത്രകാരന്മാർ വിശ്വസിക്കുന്നു, ഈ അനശ്വരയാത്ര സെനഫോൺ തൻറെ അനാബാസിസ് എന്ന കൃതിയിൽ വിവരിച്ചിട്ടുണ്ട്.
ക്രി.മു. ആറാം നൂറ്റാണ്ടിന്റെ രണ്ടാം പകുതിയിൽ ഉരാർട്ടു രാജവംശം ക്ഷയിച്ചപ്പോൾ കുമായിരി അക്കീമെനിഡ് സാമ്രാജ്യത്തിന്റെ ഭാഗമായിത്തീർന്നു. ഗ്യൂമ്രിയുടെ തെക്ക്, ബെന്യാമിൻ ഗ്രാമത്തിനു സമീപം കണ്ടുപിടിക്കപ്പെട്ട അഞ്ചാം നൂറ്റാണ്ട് മുതൽ ക്രി.മു. 2 വരെയുള്ള നൂറ്റാണ്ടുകൾ പഴക്കമുള്ള രാജവംശത്തിന്റെ അവശിഷ്ടങ്ങൾ, ഈ പ്രദേശത്തെ അക്കീമെനിഡി സ്വാധീനത്തിന്റെ പ്രധാനപ്പെട്ട ഉദാഹരണമാണ്. എന്നാൽ ബി.സി അഞ്ചാം നൂറ്റാണ്ടിന്റെ തുടക്കത്തിൽ, ഒറോണ്ടിഡ് രാജവംശത്തിനു കീഴിൽ അർമേനിയിലെ സത്രാപി മേഖലയുടെ ഭാഗമായി കുമായിരി മാറി. എന്നാൽ ഒരു ബദൽ സിദ്ധാന്തം സൂചിപ്പിക്കുന്നത് ക്രി.മു. അഞ്ചാം നൂറ്റാണ്ടിന്റെ പ്രാരംഭത്തിൽ (ഏകദേശം 401 ബി.സി.) ഗ്രീക്ക് കോളനിസ്റ്റുകൾ ഇതൊരു, ഒരു നാഗരിക കുടിയേറ്റകേന്ദ്രമായി  വികസിപ്പിച്ചെടുത്തതാണെന്നാണ്.
പിന്നീട് ക്രി.മു. 331-ൽ, ശിരാക് കാന്റന്റെ ഭാഗമായി ഈ പ്രദേശം മുഴുവനായി, പുരാതന അർമീനിയൻ രാജ്യത്തിലെ അയ്‍രാരാത് പ്രവിശ്യയിൽ ഉൾപ്പെടുത്തി. 190 BC യ്ക്കും 1 നും ഇടയിൽ കുമായാരി അർമേനിയയിലെ അർട്ടാക്സിയാഡ് രാജവംശത്തിന്റെ ഭരണത്തിൻ കീഴിലായിരുന്നു. ക്രി.വ. ഒന്നാം നൂറ്റാണ്ടിൽ, ശിരാക്ക്, കംസരാക്കാൻ കുടുംബത്തിന് നൽകപ്പെടുകയും ഇവർ അർസാസിഡ് രാജവംശത്തിന്റെ കാലത്ത് കുമയൂരിയിൽ ഭരണം നടത്തിയിരുന്നു.

</doc>
<doc id="393135" url="https://ml.wikipedia.org/wiki?curid=393135" title="Han Taiwanese">
Han Taiwanese



</doc>
<doc id="393145" url="https://ml.wikipedia.org/wiki?curid=393145" title="പാക്കിസ്താൻ ഇസ്ലാം">
പാക്കിസ്താൻ ഇസ്ലാം

റിപബ്ലിക് ഓഫ് പാകിസ്താനിലെ ഏറ്റവും വലിയ മതവും സ്റ്റേറ്റ് മതവും ആണ് ഇസ്ലാം. രാഷ്ട്രീയ ഇസ്ലാമിന്റെ കേന്ദ്രം എന്നും പാകിസ്താൻ അറിയപ്പെടന്നു. 
ഏകദേശം 97.0% പാകിസ്താനികളും മുസ്ലിംഗളാണ്. ഇന്ത്യോനേഷ്യക്ക് ശേഷം ലോകത്തിലെ രണ്ടാമത്തെ മുസ്ലിം അംഗസംഖ്യയുള്ളത് പാകിസ്താനിലാണ്. സുന്നി വിഭാഗത്തിലുള്ളവരാണ് അതിൽ ഭൂരിഭാഗവും (75-95 %) ഷിയാ വിഭാഗത്തിലുള്ളവർ 5 മുതൽ 20 ശതമാനം വരെ കൈയ്യാളുന്നു. അഹമ്മദികൾ (ചിലർ മുസ്ലിം അല്ലാത്തവരായി കരുതുന്നു). ഒന്നുമുതൽ രണ്ടു ശതമാനം വരെ ആണ്.
ചരിത്രം.
നവ പാകിസ്താനിലെ ഇസ്ലാമിന്റെ പ്രവേശം.
മുസ്ലീം സാമ്രാജ്യങ്ങളെ കൂട്ടുപിടിച്ച് ആധുനിക പാകിസ്താനിലോട്ടുള്ള മുസ്ലിംകൾടെ ആഗമനം സൗത്ത് ഏഷ്യയിൽ മതപരമായ അതിർത്തി ഉണ്ടാക്കിയെടുക്കുകയും തന്മൂലം ആധുനിക പാകിസ്താൻ്റെ പുരോഗതിക്കും സൗത്ത് ഏഷ്യയിലാകമാനം ഇസ്ല്ലാം ഭരണം പടർന്നു പിടിക്കുന്നതിനുള്ള ചവിട്ടുപടിയാവുന്നതിനു കാരണമാവുകയും ചെയ്തു.
ഗസ്നാവിദ് സാമ്രാജ്യം, ഗോറിദ് സാമ്രാജ്യം ഡൽഹി സുൽത്താനേറ്റ് എന്നിവയുൾപ്പെടെയുള്ള നിരവധി ഇസ്ലാമിക്ക് സാമ്രാജ്യത്തിൻ്റെ ഭരണത്തെ പിന്തുടർന്നു വന്ന മുഗൾ വംശം 1526 മുതൽ 1739 വരെ ആ പ്രദേശത്തെ തങ്ങളുടെ ഭരണ പരിധിയിലാക്കി. മിഡിൽ ഇസ്റ്റിൽ നിന്നും സെൻ്റട്രൽ ഏഷ്യയിൽ നിന്നും പല സൂഫി മിഷനറീസും  ദക്ഷിണേഷ്യ യിൽ ടിയേറി പാർക്കുകയും തന്മൂലം ബഹു ഭൂരിഭാഗം ജനങ്ങളും ഇസ്ലാമിലോട്ട് മാറുകയും ചെയ്തു. പാകിസ്താനിലെ സൂഫിസം എന്നത് രാജ്യത്ത് വളരെയധികം പ്രാധാന്യമർഹിക്കുന്ന ഒന്നായ് മാറി.
ദില്ലി സുൽത്താനത്തും പിന്നീട് മുഗൾ സാമ്രാജ്യവും വടക്കേ ഇന്ത്യയുടെ ഭാഗം ഭരിച്ചു.  ദില്ലി സുൽത്താനത്തിന്റെയും മുഗൾ ഭരണത്തിന്റെയും കാലഘട്ടത്തിൽ മുസ്ലീം അഭയാർഥികൾ, പ്രഭുക്കൾ, സാങ്കേതികവിദഗ്ദ്ധർ, ഉദ്യോഗസ്ഥർ, പടയാളികൾ, വ്യാപാരികൾ, ശാസ്ത്രജ്ഞർ, ആർക്കിടെക്റ്റുകൾ, കലാകാരന്മാർ, അധ്യാപകർ, കവികൾ, കലാകാരന്മാർ, ദൈവശാസ്ത്രജ്ഞന്മാർ, സുഫികൾ  മറ്റു ഇസ്ലാം ജനത എന്നിവരെ ഇസ്ലാമിലേക്ക് ആകർഷിപ്പിച്ചു. അങ്ങനെ അവർ കൂട്ടമായി പാലായനം ചെയ്യുകയും ദക്ഷിണേഷ്യയിൽ സ്ഥിരതാമസമാക്കുകയും ചെയ്തു.  സുൽത്താൻഗിയാസുദ്ദീൻ ബാൽബന്റെ ഭരണകാലത്ത്  (1266-1286) ഖാവരെസ്മിയയിൽ മുഗളിന്റെ കടന്നാക്രമണം കാരണം 15 ചക്രവർത്തിമാരുൾപ്പടെ ആയിരക്കണക്കിന് മധ്യേഷൻ മുസ്ലിംങ്ങൾ രാഷ്ട്രീയ ആശ്രയം തേടിയെത്തി.
മധ്യേഷ്യൻ വംശഹത്യയിൽ നിന്നും രക്ഷപ്പെടുന്ന ആദ്യ മുസ്ലീം അഭയാർഥികൾ, ഇറാനിൽ നിന്നുള്ള ഭരണാധികാരികൾ, ചൈനയിൽ നിന്നുള്ള ചിത്രകാരന്മാർ, സമർകണ്ട്, നിഷാപൂർ, ബുഖാറ, മുസ്ലീം രാജ്യങ്ങളിൽ നിന്നുള്ള വിശുദ്ധന്മാരും വിശുദ്ധന്മാരും, എല്ലാ മേഖലകളിൽ നിന്നുള്ള ശില്പികളുമായും പുരുഷന്മാരുമായും, ഗ്രീക്ക് വൈദ്യശാസ്ത്രത്തിൽ ഡോക്ടർമാരും, എല്ലായിടത്തുനിന്നുമുള്ള തത്ത്വചിന്തകന്മാരും സുൽത്താൻ ഇൽത്തെമിഷിന്റെ കോടതിയിൽ ഉണ്ടായിരുന്നു. 
വ്യത്യസ്ത വിഭാഗത്തിലുള്ള മുസ്ലിം പട്ടാളക്കാരുടെ സഹായത്തോടെ മുഗൾ രാജവംശം ലോഡി വംശത്തെ പരാജയപ്പെടുത്തിയ പാനിപ്പത്ത് യുദ്ധത്തിന് ശേഷം (1526)  അവർക്ക് എസ്റ്റേറ്റുകൾ സമ്മാനിക്കപ്പെട്ടു. തുടർന്ന് നവപാകിസ്താനിൽ അവർ സ്ഥിരതാമസമാക്കി.
സിന്ധിലെ ഉമയ്യദ് കയ്യേറ്റം.
711 CE യിൽ മുഹമ്മദ് ബിൻ ക്വാസിമിന്റെ നേതൃത്വത്തിൽ ഉമയ്യദ് രാജവംശം മുസ്ലിം അറബ് ആർമിയെ സിന്ധ് ഭരണാധിയായ രാജാ ദാഹിറിന് എതിരായി അയച്ചു.
പഞ്ചാബ്.
 7-ആം നൂറ്റാണ്ടിന്റെ ആരംഭത്തിൽ അറേബ്യയിൽ ഇസ്ലാമിന്റെ ഉത്ഭവത്തെ തുടർന്ന്, മുസ്ലിം അറബികൾ 7-ാം നൂറ്റാണ്ടിന്റെ മദ്ധ്യത്തിൽ പടിഞ്ഞാറേ ഇന്ത്യയുടെ പ്രധാന ശക്തിയായി സൗരാഷ്ട്രയിലെ പേർഷ്യൻ സാമ്രാജ്യം സ്ഥാപിച്ചു. 711-713 AD യിൽ ഡമാസ്കസിന്റെ ഉമയാദ് ഖലീഫയിൽ നിന്നുള്ള അറബ് സൈന്യം സിന്ധു പിടിച്ചടക്കി ഇന്നത്തെ തെക്കൻ പഞ്ചാബിലേക്ക് മുൾട്ടാൻ നിയന്ത്രണം ഏറ്റെടുക്കുകയും ഇസ്ലാമിലെ ഇസ്മയിൽ വിഭാഗത്തിന്റെ കേന്ദ്രമായി മാറുകയും ചെയ്തു.
ഇസ്ലാമും പാകിസ്താൻ മൂവ്മെന്റും.
1930 ൽ അലഹബാദിലെ മുസ്ലീം ലീഗിനെ അഭിസംബോധന ചെയ്തപ്പോഴാണ്  മുസ്ലിം പണ്ഡിതനും കവിയുമായ സർ അല്ലമ മുഹമ്മദ് ഇഖ്ബാൽ വടക്ക് പടിഞ്ഞാറ് ദക്ഷിണേഷ്യയെ മുസ്ലിം സ്റ്റേറ്റ് ആക്കാനുള്ള ആദ്യം തന്റെ നിർദ്ദേശം മുന്നോട്ട് വെച്ചത്. പഞ്ചാബ്, സിന്ധ്, ബലൂചിസ്ഥാൻ, വടക്കുപടിഞ്ഞാറൻ എന്നീ നാലു പ്രവിശ്യകളെയാണ് അദ്ദേഹം നിർദ്ദേശിച്ചത്. 
സുന്നി.
CIA World Factbook ന്റെ അടിസ്ഥാനത്തിലും ഓക്സ്ഫോർഡ് സെന്റർ ഫോർ ഇസ്ലാമിക് സ്റ്റഡീസിന്റെ അടിസ്ഥാനത്തിലും 95 മുതൽ 97 ശതമാനം വരെയുള്ള പാകിസ്താൻ ജനങ്ങൾ മുസ്ലിംങ്ങളാണ്. പാകിസ്താനി മുസ്ലിംഗളിൽ ഭൂരിഭാഗവും സുന്നി ഹനഫി മദ്ഹബിൽ പെടുന്നവരാണ്.  (school of jurisprudence) പാകിസ്താനിലെ സുന്നികളുടെ കണക്ക് ഏകദേശം 75 മുതൽ 95 ശതമാനം വരെയാണ്. 
ഇസ്ലാമിലേക്കുള്ള മതം മാറ്റം.
പാകിസ്താനിലെ മത ന്യൂനപക്ഷങ്ങളിൽ നിന്ന് ഇസ്ലാമിലേക്ക് പരിവർത്തനം ചെയ്യപ്പെട്ടിട്ടുണ്ട്. സിന്ധ് പ്രവിശ്യയിലെ ബാഡിൻ ജില്ലയിൽ മാറ്റ്ലിയിൽ നിന്നുള്ള ഒരു മുസ്ലീം മിഷനറിയാണ് ഡെൻ മുഹമ്മദ് ഷെയ്ഖ്. 110,000 ഹിന്ദുക്കൾ ഇസ്ലാം മതത്തിലേക്ക് മാറ്റപ്പെട്ടു.

</doc>
<doc id="393150" url="https://ml.wikipedia.org/wiki?curid=393150" title="റെഡ് സ്റ്റാർ ഒഎസ്">
റെഡ് സ്റ്റാർ ഒഎസ്

ഒരു ഉത്തര കൊറിയൻ ഗ്നു/ലിനക്സ് ഓപ്പറേറ്റിങ് സിസ്റ്റമാണ് റെഡ് സ്റ്റാർ ഒഎസ്. 2001ൽ കൊറിയ കമ്പ്യൂട്ടർ സെന്ററിൽ (KCC) വികസനം ആരംഭിച്ചു. ഈ ഓപ്പറേറ്റിങ് സിസ്റ്റം പുറത്തിറങ്ങുന്നതിന് മുൻപ് ഉത്തര കൊറിയയിലെ കമ്പ്യൂട്ടറുകളിൽ മൈക്രോസോഫ്റ്റ് വിൻഡോസ് ആണ് പ്രധാനമായും ഉപയോഗിച്ചിരുന്നത്.
2013ൽ പതിപ്പ് 3.0 പുറത്തിറങ്ങി, എന്നാൽ 2014ലെ കണക്കുകൾ പ്രകാരം, പതിപ്പ് 1.0 കൂടുതൽ വ്യാപകമായി ഉപയോഗിക്കുന്നു. കൊറിയൻ ഭാഷാ പതിപ്പിൽ മാത്രമാണ് ഇത് നൽകുന്നത്, ഉത്തര കൊറിയൻ പദങ്ങളും സ്പെല്ലിംഗും പ്രാദേശികവൽക്കരിച്ചിട്ടുണ്ട്.
സവിശേഷതകൾ.
റെഡ് സ്റ്റാർ ഒഎസിൽ നേനര എന്ന പേരിൽ അറിയപ്പെടുന്ന മോസില്ല ഫയർഫോക്സ് ബ്രൌസറിന്റെ പരിഷ്ക്കരിച്ച പതിപ്പാണ് വടക്കൻ കൊറിയൻ ഇൻറർനെറ്റ് ശൃംഖലയിൽ ക്വാൻഗ്മിയോംഗ് എന്നറിയപ്പെടുന്ന നേനര വെബ് പോർട്ടലിലെ വിവരരൂപങ്ങളുമായി സംവദിക്കുന്നതിനു ഉപയോഗിക്കുന്നത്. നേനര എന്ന വാക്കിന് കൊറിയൻ ഭാഷയിൽ "എന്റെ രാജ്യം" എന്നാണർത്ഥം. നേനരയിൻ രണ്ടു തിരച്ചിൽ യന്ത്രങ്ങളുണ്ട്. മറ്റ് സോഫ്‌റ്റ്‌വെയറുകളായി ഒരു ടെക്സ്റ്റ് എഡിറ്റർ, ഇ-മെയിൽ ക്ലൈന്റ്, ഓഡിയോ, വീഡിയോ പ്ലെയറുകൾ, ഗെയിമുകൾ എന്നിവ ഉൾക്കൊള്ളുന്നു. 3-ാം പതിപ്പ്, മുൻപത്തെ പതിപ്പുകളെ പോലെ, വിൻഡോസ് പ്രോഗ്രാമുകൾ ലിനക്സിൽ പ്രവർത്തിപ്പിക്കാൻ അനുവദിക്കുന്ന വൈൻ സോഫ്‌റ്റ്‌വെയർ ഉൾക്കൊള്ളുന്നു.
റെഡ് സ്റ്റാർ ഓഎസ്. 3.0, അതിന്റെ മുൻപതിപ്പുകളിലേത് പോലെ, കെഡിഇ 3 ഡസ്ക്ടോപ്പ് ഉപയോഗിക്കുന്നു. എന്നാൽ, 3.0 ആപ്പിളിന്റെ ഒസ് X-നോട് സാദൃശ്യമുള്ളതും അതിന് മുമ്പത്തെ പതിപ്പുകൾ വിൻഡോസ് എക്സ്പിയോട് സാദൃശ്യമുള്ളതും ആയിരുന്നു; നിലവിലെ ഉത്തര കൊറിയൻ നേതാവ് കിം ജോംഗ് യുൻ 2013 ലെ ഒരു ഫോട്ടോയിൽ ഐമാക്കുമായി കാണപ്പെട്ടത് റെഡ് സ്റ്റാർ ഓഎസിന്റെ പുനർരൂപകൽപ്പനയുമായി ബന്ധപ്പെടുത്താവുന്ന സൂചനയാണ്.
ഇൻസ്റ്റാളേഷൻ ഡിവിഡി 25 യുഎസ് സെന്റിന് ഉത്തര കൊറിയയിൽ ലഭ്യമാണ്.
മാധ്യമ ശ്രദ്ധ.
ജപ്പാനിൽ നിന്നുള്ള, ഉത്തര കൊറിയയുമായി ബന്ധമുള്ള ചോസോൻ സിൻബോ ദിനപത്രം 2006 ജൂണിൽ രണ്ട് റെഡ് സ്റ്റാർ ഒഎസ് പ്രോഗ്രാമർമാരുമായി അഭിമുഖം നടത്തിയിരുന്നു. 2010 ഫെബ്രുവരിയിൽ, പ്യോങ്യാങിലെ കിം ഇൽ-സങ് സർവകലാശാലയിലെ ഒരു റഷ്യൻ അന്താരാഷ്ട്ര വിദ്യാർത്ഥി ഒരു കോപ്പി വാങ്ങിയതിന് ശേഷം തന്റെ ലൈവ്ജേണൽ അക്കൗണ്ടിൽ അതിനെപ്പറ്റി പ്രസിദ്ധീകരിച്ചു; റഷ്യൻ ടെലിവിഷൻ സ്റ്റേഷൻ ആർടി ഈ ലൈവ്ജേണൽ പോസ്റ്റ് ഇംഗ്ലീഷിലേക്ക് വിവർത്തനം ചെയ്തു. എൻഗാഡ്ജറ്റ്, ഒഎസ്ന്യൂസ്, ദക്ഷിണ കൊറിയൻ കമ്പനിയായ യോൻഹാപ് തുടങ്ങിയവ ഉൾപ്പെടെയുള്ള ഇംഗ്ലീഷ് ഭാഷാ സാങ്കേതികവിദ്യ ബ്ലോഗുകൾ ഇത് പുനഃപ്രസിദ്ധീകരിച്ചു. 2013 അവസാനം പ്യോങ്യാങ് ശാസ്ത്രസാങ്കേതിക സർവകലാശാല സന്ദർശിച്ച വിൽ സ്കോട്ട്, ദക്ഷിണ പ്യോംഗ്യാങിലെ KCC റീട്ടെയിലറിൽ നിന്ന് 3-ാം പതിപ്പിന്റെ ഒരു പകർപ്പ് വാങ്ങി ഇന്റർനെറ്റിൽ സ്ക്രീൻഷോട്ടുകൾ പ്രസിദ്ധീകരിച്ചു.
2015ൽ രണ്ട് ജർമ്മൻ ഗവേഷകർ കയോസ് കമ്മ്യൂണിക്കേഷൻ കോൺഗ്രസ്സിൽ സംസാരിക്കവേ ഒഎസിന്റെ ആന്തരിക പ്രവർത്തനത്തെപ്പറ്റി പരാമർശിച്ചിരുന്നു. വിദേശ സിനിമകൾ, സംഗീതം, എഴുത്തുകൾ എന്നിവ കൈമാറ്റം ചെയ്യുന്നതിനുള്ള യുഎസ്ബി ഫ്ലാഷ് ഡ്രൈവുകളുടെ നിയമവിരുദ്ധ വിപണിയെ നിരീക്ഷിക്കാൻ ഉത്തര കൊറിയൻ സർക്കാർ ലക്ഷ്യമിടുന്നുണ്ട്, അതിനാൽ കമ്പ്യൂട്ടറുകൾ ഉപയോഗിക്കുന്ന പോർട്ടബിൾ മീഡിയയിലെ എല്ലാ ഫയലുകളും വാട്ടർമാർക്ക് ചെയ്യുന്നു.
അപകടസാധ്യതകൾ.
2016 ൽ, സുരക്ഷാ കമ്പനിയായ ഹാക്കർഹൌസ് സംയോജിത വെബ് ബ്രൗസറായ നേനരയിൽ ഒരു സുരക്ഷാവീഴ്ച്ച കണ്ടെത്തി. ദുരുദ്ധേശപൂർവ്വം തയ്യാറാക്കിയിരിക്കുന്ന ഒരു ലിങ്ക് ഉപയോക്താവ് ക്ലിക്ക് ചെയ്താൽ കമ്പ്യൂട്ടറിലുള്ള കമാൻഡുകൾ പ്രവർത്തിപ്പിക്കുവാൻ ഈ സുരക്ഷാവീഴ്ച്ച സഹായിക്കുന്നു. ഇത് പ്രധാനമായും അനാവശ്യമായ കോഡ് ശകലങ്ങൾ വൃത്തിയാക്കാതെ, മെയിൽറ്റു അല്ലെങ്കിൽ കലണ്ടർ പോലുള്ള സേവനങ്ങൾ നിർവഹിക്കുന്ന യുആർഎല്ലുകൾ പ്രോസസ്സ് ചെയ്യുന്നത് കൊണ്ടായിരിക്കാം.
അവലംബം.
&lt;templatestyles src="Reflist/styles.css" /&gt;

</doc>
<doc id="393151" url="https://ml.wikipedia.org/wiki?curid=393151" title="റോങ്ബക് ബുദ്ധവിഹാരം">
റോങ്ബക് ബുദ്ധവിഹാരം

ടിബറ്റൻ ബുദ്ധമതത്തിന്റെ ഈ വിഹാരം റോങ്ബക് ബുദ്ധവിഹാരം (ഇംഗ്ലീഷ്: Rongbuk Monastery) (; other spellings include Rongpu, Rongphu, Rongphuk and Rong sbug ()),ദ്സരൊങ്പു or ദ്സരോങ്, എന്നെല്ലാം അറിയപ്പെടുന്നു . ചൈനയിലെ സ്വയംഭരണപ്രദേശമായ ഷിഗാത്സെയിലെ ടിൻ ഗ്രി കൌണ്ടിയിൽ ബാസും പ്രവിശ്യയിലെ ഈ ഈ വിഹാരം ബുദ്ധമതത്തിലെ ന്യിങ്മ എന്ന സമ്പ്രദായമാണ് അനുവർത്തിക്കുന്നത്.
സ്ഥാനം.
എവറസ്റ്റ്‌ കൊടുമുടിയുടെ താഴെ വടക്ക് വശത്ത് ദ്സാകർ ചു താഴ്വരയിൽ സമുദ്രനിരപ്പിൽനിന്നും 4980 മീറ്റർ ഉയരത്തിൽ റോങ്ബക് ബുദ്ധവിഹാരം . റോങ്ബക് ബുദ്ധവിഹാരം ലോകത്തിലെത്തന്നെ ഏറ്റവും ഉയരത്തിലുള്ള ബുദ്ധവിഹാരമായി അവകാശപ്പെടുന്നു. in the world. ഏവറസ്റ്റിന്റെ തെക്കൻ താഴവാരങ്ങളിൽ നേപ്പാളിലെ കുംബു പോലുള്ള ഗ്രാമങ്ങളിൽ താമസിക്കുന്ന ഷെർപ്പ ജനവിഭാഗത്തിന് റോങ്ബക് ബുദ്ധവിഹാരം ഒരു പ്രധാന തീർത്ഥാടനകേന്ദ്രമാണ്. ഹിമാലയത്തിലെ നാങ്പ ലാ പ്രദേശത്തുകൂടി ദിവസങ്ങളോളം ഉള്ള ഒരു യാത്രയാണ് ഈ തീർത്ഥാടനം. . 1920-30കളിൽ ഡാർജിലിങിൽനിന്നും 4-5 ആഴ്ചനീളുന്ന സാഹസികപർവ്വതാരോഹണം വഴി എവറസ്റ്റ് കയറുന്നവരും ഇവിടേക്ക് എത്തിയിരുന്നു. പണ്ടുമുതലേ എവറസ്റ്റ് കയറുന്നത് വടക്കുനിന്നാണെങ്കിലും തിബത്തിൽ നിന്നും ഉള്ളവർ ബുദ്ധവിഹാരത്തിന്റെ 8 കിമി തെക്ക് വശത്തുനിന്നും റോങ്ബക് ഹിമാനിയെചുറ്റി ആണ് കയറുക പതിവ്. അപ്പോൾ ഇവിടം അവരുടെ ഇടത്താവളമാക്കുന്നു. 
ഇപ്പോൾ പഴയ ടിങ്ഗ്രിയിൽ (ടിങ്ഗ്രി നഗരം) നിന്നായാലും പുതിയ ടിങ്ഗ്രിയിൽ (ഷെൽകർ) നിന്നായാലും ടിബറ്റിലെ ഫ്രന്ഷിപ് ഹൈവേയിലൂടെ രണ്ട്- മൂന്ന് മണിക്കൂർ യാത്രയിലൂടെ ഇവിടെയെത്താം. റോങ്ബക് ബുദ്ധവിഹാരത്തിൽ നിന്നും എവറസ്റ്റിന്റെ വടക്ക് വശത്തിന്റെ കാഴ്ച അനുപമമാണ്. ആദ്യമായി ഇവിടെയെത്തിയ ബ്രിട്ടീഷുകാരിൽ പ്രശസ്തനായ ജോൺ നോയൽ വർണ്ണിക്കുന്നു: "Some colossal architect, who built with peaks and valleys, seemed here to have wrought a dramatic prodigy—a hall of grandeur that led to the mountain. ഒരു മഹാനായ ശിൽപ്പി താഴ്വരകളും കൊടുമുടികളൂം സൃഷ്ടിച്ചപ്പോൾ ഇവിടെ കലാത്മകമായ അത്ഭുതങ്ങൾ വരച്ചുവച്ചു."
ശില്പവിദ്യ.
ബുദ്ധവിഹാരത്തിനുമുമ്പിൽ ഒരു വലിയ വൃത്താകാരമായ മേൽക്കൂരയുള്ള സ്ഥൂപമുണ്ട്.
ചരിത്രം.
നയിങ്മാപ ലാമയായ ങവാങ് റ്റെൻസിൻ നൊർബു 1902ൽ സ്ഥാപിച്ചതാണ് റൊങ്ബക് ബുദ്ധവിഹാരം in an area of meditation huts and caves that had been in use by communities of nuns since the 18th century. സന്യാസിമഠങ്ങളുടെ ചുറ്റുമുള്ള മലഞ്ചെരുവുകൾ താഴ്വരയിൽ നിന്ന് താഴേക്ക് താഴേക്കിറങ്ങുന്നതാണ് ആശ്രമധ്യാന ഗുഹകൾ.മണി കല്ലുകൾ, , പ്രാർത്ഥനകൾ എന്നിവ ഉപയോഗിച്ച് ഭിത്തികൾ അലങ്കരിച്ചിരിക്കുന്നു.
ഈ ആശ്രമത്തിന്റെ സ്ഥാപക ലാമ ആയ റ്റാങ്ബാക്ക് എന്ന പേരിൽ അറിയപ്പെടുന്ന റാൻഗ്ബൂക് ലാമയെ , ടിബറ്റുകാർ ഏറെ ബഹുമാനിച്ചിരുന്നു.ആദ്യകാല മലകയറ്റക്കാരെ റബ്ബർക് ലാമ കാണുമ്പോൾ, അദ്ദേഹം അവരെ സംരക്ഷിക്കുകയും മാംസം, തേയില എന്നിവ കഴിക്കാൻ നൽകുകയും, അവരുടെ മാനസാന്തരത്തിനായി പ്രാർത്ഥിക്കുകയും ചെയ്യുന്നു.നംഗ്യാൽ വാങിഡി എന്ന പേരുള്ള ടെൻസിങ് നോർഗെ ക്ക് ചെറിയകുഞ്ഞ് എന്ന അർത്ഥം വരുന്ന നവാബു ടെൻസിൻ നോർബു എന്നു പേരു നൽകിയത് റോങ്ബുക്ക് ലാമ.
മതപരവും സാമൂഹികവുമായ സാധ്യതകൾ.
മുമ്പ് ഈ വിഹാരം വർഷത്തിൽ പലപ്പോഴും മതപരമായ ചർച്ചകളും പഠനങ്ങളും ആയി സജീവമായിരുന്നു..

</doc>
<doc id="393157" url="https://ml.wikipedia.org/wiki?curid=393157" title="ചെത്തിപ്പുഴ തിരുഹൃദയ പള്ളി">
ചെത്തിപ്പുഴ തിരുഹൃദയ പള്ളി

കോട്ടയം ജില്ലയിലെ ചങ്ങനാശ്ശേരി താലൂക്കിൽ വാഴപ്പള്ളി ഗ്രാമപഞ്ചായത്തിലെ ചെത്തിപ്പുഴ ഗ്രാമത്തിൽ സ്ഥിതി ചെയ്യുന്ന റോമൻ കത്തോലിക്ക പള്ളിയാണ് ചെത്തിപ്പുഴ തിരുഹൃദയ പള്ളി. സീറോ മലബാർ സഭയുടെ ചങ്ങനാശ്ശേരി അതിരൂപതയുടെ കീഴിലാണ് ഈ പള്ളി സ്ഥിതി ചെയ്യുന്നത്.

</doc>
<doc id="393158" url="https://ml.wikipedia.org/wiki?curid=393158" title="Chethipuzha Sacred Heart Church">
Chethipuzha Sacred Heart Church



</doc>
<doc id="393159" url="https://ml.wikipedia.org/wiki?curid=393159" title="Gurkha War">
Gurkha War



</doc>
<doc id="393160" url="https://ml.wikipedia.org/wiki?curid=393160" title="ഗോറിസ്">
ഗോറിസ്

ഗോറിസ് (Armenian: Գորիս), അർമേനിയയുടെ തെക്കൻ സ്യൂനിക് പ്രവിശ്യയിലെ ഒരു നഗരമാണ്. ഗോറിസ് (അല്ലെങ്കിൽ വരാരക്ക്) നദിയുടെ താഴ്‍വരയിൽ സ്ഥിതി ചെയ്യുന്ന ഈ നഗരം, അർമേനിയൻ തലസ്ഥാനമായ യെരേവാനിൽ നിന്ന് 254 കിലോമീറ്റർ ദൂരത്തിലും പ്രവിശ്യാ തലസ്ഥാനമായ കാപനിൽ നിന്ന് 67 കിലോമീറ്റർ ദൂരത്തിലുമാണ് സ്ഥിതിചെയ്യുന്നത്. ഒരു നഗര സമൂഹമായ ഗോറിസ്, സ്യൂനിക് പ്രവിശ്യയിലെ രണ്ടാമത്തെ വലിയ നഗരവുമാണ്. 2011 ലെ കനേഷുമാരി കണക്കുകൾ പ്രകാരം ഈ നഗരത്തിലെ ജനസംഖ്യ 20,591 ആയിരുന്നു. ഇത് 2001 ലെ കനേഷുമാരി പ്രകാരമുള്ള 23,261 ൽനിന്ന് അൽപ്പം കുറവായിട്ടാണ് റിപ്പോർട്ട് ചെയ്യപ്പെട്ടത്.  എന്നാൽ 2016 ഓദ്യോഗിക കണക്കനുസരിച്ച് നിലവിൽ ഗോരിസിലെ ജനസംഖ്യ 20,300 ആണ്.
2016 ലെ ഏതാനും സമൂഹങ്ങളുടെ ലയിപ്പിക്കലിനു ശേഷം അക്നർ, ബാർഡ്സ്റാവൻ, ഹർടാഷൻ, കരാഹഞ്ച്, ഖണ്ഡ്സോറെസ്ക്, നെർക്കിൻ ഖണ്ഡ്സോറെസ്ക്, ഷുർനുഖ്, വെരിഷെൻ, വൊറോട്ടൻ തുടങ്ങിയ ഗ്രാമങ്ങളെ ഉൾപ്പെടുത്തി ഗോറിസ് നഗരസഭ വികസിപ്പിക്കപ്പെട്ടു. അർമീനിയൻ അപ്പോസ്തോലിക സഭ ഉൾപ്പെടുന്ന സ്യൂനിക് രൂപതയുടെ കേന്ദ്രമാണ് ഗോറിസ് നഗരം.
പേരിന്റെ ഉത്ഭവം.
ചരിത്രത്തിലുടനീളം ഗോറിസ് നഗരം “കോറസ്”, “ഗോരായ്ക്ക്” എന്നീ പേരുകളിലാണ് അറിയപ്പെട്ടിരുന്നത്. എന്നിരുന്നാലും പേരിന്റ ഉത്ഭവത്തെക്കുറിച്ച് നിരവധി വിശദീകരണങ്ങൾ നിലനിൽക്കുന്നുണ്ട്. ഗോറിസ് എന്ന പേര് ഉരുത്തിരിഞ്ഞുവന്നത് പാറക്കെട്ടുകൾ നിറഞ്ഞത് എന്നർത്ഥമുള്ള ഇന്തോ-യൂറോപ്യൻ പ്രാചീനഭാഷാ പദങ്ങളിൽനിന്നാണെന്ന് അനുമാനിക്കപ്പെടുന്നു. ഇന്നത്തെ നഗരത്തിന്റെ അതേ പ്രദേശത്ത് പുരാതന കാലത്ത് ഒരു വാസസ്ഥലം ഉണ്ടായിരുന്നു. ഗോറിസ് എന്ന പേരിന്, ഗോറിസ്റ്റ്സ, കോറെസ്, ഗോറസ്, ഗൊരൈക്, ഗോറു, ഗെറ്യൂസി തുടങ്ങി നിരവധി വ്യതിയാനങ്ങൾ ഉണ്ടായിരുന്നു. 
പുരാതന, മദ്ധ്യകാലഘട്ട ചരിത്രം.
ഗോറിസ് പ്രദേശത്ത് ശിലായുഗകാലം മുതൽക്കുതന്നെ ജനവാസമുണ്ടായിരുന്നു. യുറേഷ്യൻ കാലഘട്ടത്തിലാണ് ഗോറിസിനെക്കുറിച്ച് ചരിത്രത്തിൽ ആദ്യമായി പരാമർശിക്കപ്പെടുന്നത്. ബി.സി. 735 നും 713 നും ഇടയിൽ അധികാരത്തിലിരുന്ന ഉറാത്തുവിലെ രാജാവ് റൂസ ഒന്നാമന്റേതായി കണ്ടെടുക്കപ്പെട്ട ക്യൂണിഫോം എഴുത്തിൽ (ആപ്പെഴുത്ത്) അദ്ദേഹം പിടിച്ചെടുത്ത 23 രാജ്യങ്ങളിൽ ഒന്നായ ഗൊറിസ്റ്റ്സ എന്ന രാജ്യത്തെക്കുറിച്ച് പരാമർശിക്കുന്നു. ഇത് ഗോറിസ് തന്നെ ആയിരിക്കുമെന്നു ശാസ്ത്രജ്ഞന്മാർ കരുതുന്നു. 
മദ്ധ്യകാലഘട്ടത്തിൽ, ഗോറിസ് നദിയുടെ ഇടത്തേ കരയിൽ, ഇന്നത്തെ ഗോറിസ് നഗരത്തിന്റെ കിഴക്ക് ഭാഗത്തായാണ്  കുടിയേറ്റ കേന്ദ്രം സ്ഥിതി ചെയ്തിരുന്നത്. ഈ കുടിയേറ്റ പ്രദേശം കോറസ് എന്നു വിളിക്കപ്പെട്ടു.  സ്റ്റീഫൻ ഓർബെലിയാൻ തന്റെ “ഹിസ്റ്ററി ഓഫ് സ്യൂനിക് പ്രോവിൻസ്” എന്ന പുസ്തകത്തിൽ പരാമർശിച്ച ഗ്രാമങ്ങളായ ഗോറു, ഗോറായിക് എന്നിവയുടെ പേരുമായി ഈ ഗ്രാമത്തിനുള്ള സാദൃശ്യം യാദൃച്ഛികമല്ല. 12-ഉം 15-ഉം നൂറ്റാണ്ടുകൾക്കിടയിൽ, സ്യൂനിക്ക്, അർമേനിയയുടെ ചരിത്രപരമായ മറ്റു പ്രദേശങ്ങൾക്കൊപ്പം സെൽജുക്, മംഗോളിയർ, അക് ഖോയുൻലു, കര കോയുൻലു എന്നിവരുടെ ആക്രമണത്തിനിരയായി.
പേർഷ്യൻ കാലഘട്ടം.
പതിനാറാം നൂറ്റാണ്ടിന്റെ ആരംഭത്തിൽ സ്യൂനിക്, സഫാവിദ് പേർഷ്യയുടെ ഉള്ളിലുള്ള എറിവൻ ബെഗ്ലാർബെഗിയുടെ ഭാഗമായി. പേരിന്റെ ഇപ്പോഴത്തെ സ്പെല്ലിംഗ് ആദ്യമായി ബാർസെഘ് യേററ്റ്സിന്റെ കൈയക്ഷരത്തിൽ 1624 ൽ പരാമർശിക്കപ്പെട്ടു. 17 മുതൽ 18 വരെയുള്ള നൂറ്റാണ്ടുകളിൽ ഈ പ്രദേശത്ത് മെലിക് ഹസെന്യാൻസ് രാജകുമാരൻ ഭരണം നടത്തി. 18-ആം നൂറ്റാണ്ടിന്റെ ആരംഭത്തിൽ, സഫാവിദ് പേർഷ്യയ്ക്കെതിരേയും ആക്രമണകാരികളായ ഒട്ടോമൻ തുർക്കികൾക്കെതിരേയുമുള്ള ഡേവിഡ് ബെക്കിന്റെ നേതൃത്വത്തിലുള്ള അർമേനിയൻ വിമോചന പ്രചാരണത്തിന്റെ കേന്ദ്രമായിരുന്നു ഇത്. 1750 ൽ പുതുതായി രൂപീകരിക്കപ്പെട്ട കറാബാഖ് ഖാനേറ്റിന്റെ ഭാഗമായിത്തീർന്നു ഈ പ്രദേശം.
പത്തൊൻപതാം നൂറ്റാണ്ടിന്റെ ആരംഭത്തിൽ, 1804-13 ലെ റൂസ്സോ-പേർഷ്യൻ യുദ്ധത്തേത്തുടർന്ന് 1813 ഒക്ടോബർ 24 ന് റഷ്യയും ക്വാജ പേർഷ്യയും തമ്മിൽ ഒപ്പിട്ട “ട്രീറ്റി ഓഫ് ഗുലിസ്റ്റാൻ” കരാർ പ്രകാരം  പഴയ കോറസ് ഓഫ് സ്യൂനിക് മേഖല ഉൾപ്പെടെയുള്ള അർമേനിയയുടെ പല പ്രദേശങ്ങളും റഷ്യൻ സാമ്രാജ്യത്തിന്റെ ഭാഗമായി മാറി.

</doc>
<doc id="393161" url="https://ml.wikipedia.org/wiki?curid=393161" title="എവറസ്റ്റ് സമാധാന ദൗത്യം">
എവറസ്റ്റ് സമാധാന ദൗത്യം

ഏവറസ്റ്റ് സമാധാനദൗത്യം എന്നത് (ഇംഗ്ലീഷ് Everest Peace Project) അമേരിക്ക ആസ്ഥാനമായി പ്രവർത്തിക്കുന്ന ഒരു സന്നദ്ധസേവകരായ പർവ്വതാരോഹകരുടെ ഒരു കൂട്ടായ്മയാണ്. ലോകത്തിന്റെ പല ഭാഗങ്ങളിൽ നിന്നുള്ള പല സംസ്കാരങ്ങൾ ഉൾക്കൊള്ളുന്ന പല വർഗ്ഗത്തിലും ഭാഷയിലും ഉള്ള ജനങ്ങൾ ഈ ദൗത്യത്തിൽ ഒത്തുകൂടുന്നു. വലിയ പർവ്വതശിഖരങ്ങൾ ഒന്നിച്ച് കീഴടക്കുക വഴി സാംസ്കാരികത പങ്കിടുക എന്നതാണ് ഇതിന്റെ ലക്ഷ്യം 
ല്
അവലംബം.
&lt;templatestyles src="Reflist/styles.css" /&gt;

</doc>
<doc id="393176" url="https://ml.wikipedia.org/wiki?curid=393176" title="കോൽഖെട്ടി ദേശീയോദ്യാനം">
കോൽഖെട്ടി ദേശീയോദ്യാനം

കോൽഖെട്ടി ദേശീയോദ്യാനം, വടക്കൻ ജോർജിയയിലെ ചരിത്രപ്രാധാന്യമുള്ള കോൽച്ചിസ് മേഖലയിൽ സ്ഥിതിചെയ്യുന്ന ഒരു ദേശീയോദ്യാനമാണ്. ഇത് കരിങ്കടലിലെ തീരദേശ സമതലത്തിൽ ടിക്കോരി, സുപ്സ എന്നീ നദികളുടെ അഴിമുഖത്ത് സുഗ്‍ദിദി, ഖോബി,  ലാഞ്ച്ഖുട്ടി, സെനകി, അബാഷ എന്നീ ജില്ലകളിലായി വ്യാപിച്ചു കിടക്കുന്നു. ജോർജിയയുടെ സംയോജിത തീരദേശ പരിപാലന പദ്ധതിയുടെ ഭാഗമായി 1998, 1999 കാലഘട്ടത്തിൽ ഈ ദേശീയോദ്യാനം സ്ഥാപിക്കപ്പെട്ടു. ലോകബാങ്ക് (WB), ഗ്ലോബൽ എൻവയോൺമെന്റൽ ഫെസിലിറ്റി (GEF) എന്നിവ ഇതിന് സാമ്പത്തികമായ പിന്തുണ നൽകി. കോൽഖെട്ടി ദേശീയോദ്യാനം 28,940 ഹെക്ടർ പ്രദേശം ഉൾക്കൊള്ളുന്നു. 1947 ൽ സ്ഥാപിതമായ 500 ഹെക്ടർ വിസ്തൃതിയുള്ള കോൽഖെട്ടി സ്റ്റേറ്റ് നേച്ചർ റിസർവിന്റെ ഭൂമിയും പാലിയോസ്റ്റോമി തടാകം ഉൾപ്പെടെ ചുറ്റുമുള്ള തണ്ണീർത്തടങ്ങളും ഇതുമായി സംയോജിപ്പിക്കപ്പെട്ടു.
ചരിത്രം.
പുരാതന ചരിത്രം.
കോൽഖെട്ടി ദേശീയോദ്യാനം ഒരു കാലത്ത് യുറേഷ്യൻ ഭൂഖണ്ഡത്തിലാകെ വ്യാപിച്ചുകിടന്നിരുന്ന ടെർഷ്യറി കാലഘട്ടത്തിലെ ഉഷ്ണമേഖല, ഭാഗിക ഉപോഷ്ണ മേഖലകളുടെ ഭാഗമായിരുന്നു. ഏകദേശം 2000-ബി.സി.യിൽ, ആദ്യത്തെ ജോർജ്ജിയൻ സംസ്ഥാനമായ കോല‍ഖെട്ടി ("കോൽച്ചിസ്" എന്ന പേരിൽ അറിയപ്പെടുന്നു) ഇവിടെ സൃഷ്ടിക്കപ്പെടുകയും "കോൽഖുരി ടെട്രി" എന്ന പേരിൽ ആദ്യ ജോർജിയൻ നാണയം മിൻറ് ചെയ്യപ്പെടുകയും ചെയ്തു.
കൊൽച്ചിസ്, ഗ്രീക്ക് മിത്തോളജിയിൽ, ലോകത്തിന്റെ വക്ക് എന്ന നിലയിൽ പരാമർശിക്കപ്പെടുകയും പടിഞ്ഞാറൻ ഏഷ്യയിലേയും കിഴക്കൻ യൂറോപ്പിലേയും ചരിത്രഗ്രന്ഥങ്ങളിൽ രേഖപ്പെടുത്തപ്പെടുകയും ചെയ്തിട്ടുണ്ട്. അപ്പോളോണിയസ് റോഡിയസ് രചിച്ച "Argonautica" യിലെ ജാസനേയും അർഗോനോട്ടുകളുടെയും കുറിച്ചു വിവരിക്കുന്ന ഗ്രീക്ക് ഇതിഹാസകാവ്യത്തിലും, സ്വർണ്ണത്തോൽ കണ്ടെത്താനുള്ള അയാളുടെ ഉദ്യമത്തിലും കോൾച്ചീസിനെക്കുറിച്ചു പരാമർശനമുണ്ട്. അഗ്നിയുടെ രഹസ്യം മോഷ്ടിച്ചു മനുഷ്യർക്കു നൽകിയതിൽ കോപിച്ച് ദേവന്മാർ പ്രോമിത്യൂസിനെ കോക്കാസസിലെ പാറയിൽ ചങ്ങലയാൽ ബന്ധിച്ച് തളച്ചിട്ടതും അദ്ദേഹത്തിന്റെ കരൾ കൊത്തിതിന്നാൻ കഴുകന്മാരെ അയച്ചതും കോൾച്ചിസിൽ വച്ചായിരുന്നുവെന്ന് ഐതിഹ്യം. ഏയ്റ്റെസ്, ഇഡിയ്യ, പാപ്പാ, സേർസ്, മെഡിയ, ചാൽസിയോപ്പ്, അബിസ്കസ് എന്നിവരുടെ പ്രധാന കഥാപാത്രങ്ങളാണ് കൊൾച്ചികൾ. കൊൽച്ചിസിൽനിന്നുള്ള പ്രധാന ഇതിഹാസ കഥാപാത്രങ്ങൾ അയീറ്റസ്, ഇഡിയ, പാസിഫെയ്, സിർസ്, മെഡിയ, ചാൽസിയോപ്പ്, അബ്‍സിർട്ടസ് എന്നിവരാണ്.
വികസിതമായ സമ്പദ്‍വ്യവസ്ഥ, പ്രദേശത്തിൻറെ അനുകൂലമായ ഭൂമിശാസ്ത്രം, പ്രാകൃതിക സാഹചര്യങ്ങൾ എന്നിവ കൊൽച്ചിയൻ തീരം കോളനികളാക്കി മാറ്റുന്നതിന് മൈലേഷ്യൻ ഗ്രീക്കുകളെ ആകർഷിച്ച സ്വാഭാവിക ഘടകങ്ങളാണ്. ക്രി.മു. അഞ്ച്, ആറ് നൂറ്റാണ്ടുകളിൽ ഫാസിസ്, ഗ്യോനോസ്, സുഖുമി എന്നീ സ്ഥലങ്ങളിൽ അവർ വ്യവസായ കേന്ദ്രങ്ങൾ സ്ഥാപിച്ചിരുന്നു. ക്രി.മു. നാലാം നൂറ്റാണ്ടിൽ മഹാനായ അലക്സാണ്ടർ ചക്രവർത്തി കീഴടക്കിയ പ്രദേശങ്ങളുടെ പുറത്താണ് ഈ സൈറ്റുകൾ സ്ഥിതിചെയ്യുന്നത്. പേർഷ്യൻ സാമ്രാജ്യം അസ്തമിച്ചതിനു ശേഷം, കൊൽക്കിസിന്റെ ഒരു പ്രധാന ഭാഗം എഗ്രിസി എന്നറിയപ്പെടുകയും ഏകദേശം ബി.സി. 302 ൽ സമീപകാലത്തു രൂപീകരിക്കപ്പെട്ട ഐബീരിയൻ സാമ്രാജ്യത്തോട് (കാർട്ട്‍ലി) കൂട്ടിച്ചേർക്കുകയും ചെയ്തു. ഏകദേശം ക്രി.മു. 101-ൽ പോണ്ടസിലെ മിത്രിഡേറ്റസ് VI കീഴടക്കുന്നതുവരെ ഈ പ്രദേശം സ്വാതന്ത്ര്യത്തിന്റെ ഒരു ഒരംശം നിലനിർത്തിയിരുന്നു.
ഈ പ്രദേശത്ത് ഏറെക്കുറെ ബന്ധപ്പെട്ടിരിക്കുന്നതും എന്നാൽ ഭിന്നവുമായ പല ഗോത്രവർഗ്ഗക്കാർ അധിവസിച്ചിരുന്നു. അവർ അധിവസിച്ചിരുന്ന പ്രദേശങ്ങൾ പ്രധാനമായും കരിങ്കടലിൻറെ തീരമായിരുന്നു. ഈ ഗോത്രവർഗ്ഗക്കാരിൽ മച്ചിലോണുകൾ, ഹെനിയോച്ചി, സിഡ്രെറ്റെയ്, ആപ്സിലെയ്, ലാസി, ചാലിബസ്, ടബാൽ, ടിബറെനി, മോസിനോയെകി, മാക്രോണുകൾ, മുഷ്കി, മാരെസ് എന്നിവർ ഉൾപ്പെട്ടിരുന്നു.
ആധുനിക ചരിത്രവും വികസനവും.
ആധുനിക കാലഘട്ടത്തിൽ, സോവിയറ്റ് അധികാരികൾ നടപ്പാക്കിയ വൻതോതിലുള്ള വെള്ളം വാർക്കൽ, പ്രത്യേകിച്ച് 1920 കളിൽ സമ്പദ് വ്യവസ്ഥയെ വികസിപ്പിച്ചെടുക്കാനുളള വികസന പരിപാടികൾ ഇവിടെയുണ്ടായിരുന്ന ചതുപ്പുനില ജൈവവ്യവസ്ഥയിൽ ഒരു ഭീകരമായ ആഘാതം ഉണ്ടാക്കിയിരുന്നു. 1947 ൽ കോൽഖെട്ടി സ്റ്റേറ്റ് നേച്ചർ റിസർവ്വ് എന്ന പേരിൽ ഒരു ചെറിയ 500 ഹെക്ടർ റിസർവ് ഇവിടെ സ്ഥാപിക്കപ്പെട്ടു. 

</doc>
<doc id="393183" url="https://ml.wikipedia.org/wiki?curid=393183" title="പോതപ്പുല്ല്">
പോതപ്പുല്ല്

 
കേരളത്തിൽ കാണപ്പെടുന്ന ഒരു അധിനിവേശ സസ്യമാണ് പോതപ്പുല്ല്. (ഇംഗ്ലീഷ്: crimson fountain grass).
ശാസ്ത്രനാമം: Pennistum setaceum. 
പശുപ്പുല്ല്, പുഴുപ്പുല്ല്, കോതപ്പുല്ല്, പോതപ്പുല്ല് എന്നീ പേരുകളിൽ ഇത് അറിയപ്പെടാറുണ്ട്.
ഘടന.
മൂന്ന് അടിയോളം ഉയരത്തിൽ വളരുന്ന ഇവയ്ക്ക് ആകർഷകമായ നിറങ്ങളോടെയുള്ള ധാരാളം പൂങ്കുലകൾ ഉണ്ടാകുന്നു. പൂങ്കുലകൾക്ക് ആറിഞ്ച് മുതൽ പതിനഞ്ച് ഇഞ്ച് വരെ വലിപ്പമുണ്ടാകാറുണ്ട്. വളരെ ചെറിയ കായ്കൾ. ഉണങ്ങിയ വിത്തുകൾക്ക് കാറ്റിൽ പറന്നു പോകാൻ സഹായകമായ വിധത്തിലുള്ള രോമങ്ങൾ ഉണ്ട്.
ജന്മദേശം.
വടക്കേ ആഫ്രിക്കയാണ് പോതപ്പുല്ലിന്റെ ജന്മദേശം. അമേരിക്ക, ഏഷ്യ എന്നിവിടങ്ങളിലേക്ക് ഒരു അലങ്കാരച്ചെടിയായി എത്തിച്ചേരുകയായിരുന്നു. വഴിവക്കിൽ നട്ടുവളർത്തിയ ചെടിയിൽ നിന്നും വായു, വെള്ളം, ജന്തുക്കൾ, മനുഷ്യർ എന്നിവയുടെ സഹായത്തോടെ വിത്തു വിതരണം നടന്ന് ലോകത്തിന്റെ മറ്റ് ഭാഗങ്ങളിലേക്ക് പടർന്നു .
ആവാസ സ്ഥലം.
ഏത് കാലാവസ്ഥയിലും പോതപ്പുല്ല് വളരുമെങ്കിലും വരണ്ട മണ്ണിലാണ് കൂടുതലായി കാണപ്പെടുന്നത്. മരുഭൂമികളിൽ പോലും ഇതിന്റെ സാന്നിദ്ധ്യമുണ്ട്. വരൾച്ചയെ പ്രതിരോധിക്കാൻ കഴിവുള്ള ഈ പുല്ല് വളരെ വേഗം വളരുന്നു.
ഉപയോഗം.
ഇളം പുല്ല് കന്നുകാലികൾക്ക് തീറ്റയായി നൽകാറുണ്ട്. അലങ്കാരച്ചെടിയായും ഇവയുടെ ചില ഇനങ്ങളെ വളർത്താറുണ്ട്.
പരിസ്ഥിതി ഭീഷണി.
ഇത് ഒരു കളസസ്യമെന്ന തരത്തിൽ പരിസ്ഥിതിക്ക് ദോഷമുണ്ടാക്കുന്നു. എളുപ്പത്തിൽ പടർന്ന് പിടിച്ച് വളരുന്ന ഈ പുൽച്ചെടി, മറ്റ് സസ്യങ്ങളുടെ വളർച്ചയെ തടയുകയോ അവയെ പാടെ നശിപ്പിക്കുകയോ ചെയ്യുന്നു. ഉണങ്ങിയ പുല്ലിന് പെട്ടെന്ന് തീ പടരുന്നതിനാൽ കാട്ടുതീയുണ്ടാവുകയും മറ്റ് സസ്യങ്ങൾ കത്തിനശിക്കാൻ കാരണമാകുകയും ചെയ്യുന്നു. എന്നാൽ, പോതപ്പുല്ല് തീ കത്തിയാലും അതിന്റെ കുറ്റിയിൽ നിന്ന് ശക്തിയോടെ വളർന്നു വരുന്നു. മരുഭൂമിയിലെ ജന്തുക്കൾക്ക് വളരെയേറെ സഹായകമായ velvet mesquite (Prosopis velutina) and the saguaro cactus (Carnegiea giganteus) എന്നീ ചെടികളുടെ നാശത്തിനു പോലും പോതപ്പുല്ല് കാരണമാവുന്നു. പുതുതായി നിർമ്മിക്കുന്ന പാലങ്ങൾ , റോഡുകൾ , ചതുപ്പുകൾ എന്നിവയിൽ ഉണ്ടാവാറുള്ള മണ്ണൊലിപ്പ് തടയുക എന്ന ലക്ഷ്യത്തോടെ ഉപയോഗിക്കാറും ഉണ്ട്
അവലംബം.
&lt;templatestyles src="Reflist/styles.css" /&gt;

</doc>
<doc id="393185" url="https://ml.wikipedia.org/wiki?curid=393185" title="Pennisetum setaceum">
Pennisetum setaceum



</doc>
<doc id="393186" url="https://ml.wikipedia.org/wiki?curid=393186" title="Crimson fountain grass">
Crimson fountain grass



</doc>
<doc id="393191" url="https://ml.wikipedia.org/wiki?curid=393191" title="സിലിക്കൺ കണ്ട്രോൾഡ് റെക്ടിഫയർ">
സിലിക്കൺ കണ്ട്രോൾഡ് റെക്ടിഫയർ

തൈറിസ്റ്ററുകളിൽ പ്രധാനപെട്ട ഒന്നാണ് സിലിക്കൺ കണ്ട്രോൾഡ് റെക്ടിഫയർ (SCR silicon controlled rectifier /semiconductor controlled rectifier ).നാല് സെമി കണ്ടക്ടർ ക്രിസ്റ്റലുകൾ തട്ടുകളായി ചേർത്തു വച്ചാണ് ഇവ നിർമ്മിക്കുന്നത്. ഇതിന്റെ ലീഡുകളെ ആനോഡ്, കാതോഡ്, ഗേറ്റ് എന്നിങ്ങനെ അറിയപ്പെടുന്നു.ഒരു SCR ഇൽ കൂടി രണ്ടു വിധത്തിൽ കറന്റ്‌ കണ്ടക്ഷ്ൻ സാധ്യമാകും. ഒന്നാമത് ഗേറ്റിൽ വോൾടേജ് കൊടുക്കാതെ ആനോഡിനും കാതോഡിനും കുറുകെ വോൾട്ടേജ് കൊടുത്തു കൊണ്ടുള്ള രീതി. രണ്ടാമത്തെ രീതിയിൽ ഗേറ്റിൽ ഒരു ചെറിയ പോസിറ്റീവ് വോൾടേജ് കൊടുത്തു കൊണ്ടുള്ള താണ്. ഗേറ്റ് ഓപ്പൺ ആക്കി ആനോഡിനും കാതോഡിനും കുറുകെ ഒരു ഫോർവേഡ് ബയസ് കൊടുക്കുമ്പോൾ SCR -ൽ കൂടി കറന്റ്‌ പ്രവാഹം നടക്കുകയില്ല. പക്ഷേ, ഈ വോൾട്ടേജ് വർദ്ധിപ്പിച്ചു കൊണ്ടിരുന്നാൽ ഒരു പ്രത്യേക വോൾടേജ് ആകുമ്പോൾ SCR-ൽ കൂടി കറന്റ്‌ പ്രവാഹം നടക്കും. ഈ വോൾടേജ് "ബ്രേക്ക്‌ ഓവർ വോൾടേജ് "എന്ന് അറിയപ്പടുന്നു. എന്നാൽ രണ്ടാമത്തെ രീതിയിൽ ഗേറ്റിൽ ഒരു പോസിറ്റീവ് വോൾട് കൊടുക്കുന്നതിനാൽ ബ്രേക്ക്‌ ഓവർ വോൾട്ടിൽ എത്തുന്നതിന് മുൻപ് കറന്റ്‌ പ്രവാഹം നടക്കും.കറന്റ്‌ പ്രവാഹം തുടങ്ങി കഴിഞ്ഞാൽ പിന്നെ gate വോൾടേജ് നീക്കം ചെയ്താലും scr ൽ ക്കൂടി കറന്റ്‌ ഒഴുകി കൊണ്ടിരിക്കും. ആനോഡിനും കാതോഡിനും ഇടയിൽ '0'volt ആയാൽ മാത്രമേ കറന്റ് നിലയ്ക്കുകയുള്ളൂ.

</doc>
<doc id="393197" url="https://ml.wikipedia.org/wiki?curid=393197" title="വഹാബി യുദ്ധം">
വഹാബി യുദ്ധം

വഹാബി യുദ്ധം
വഹാബി യുദ്ധം, ഓട്ടമൻ-സൗദ് യുദ്ധം, ഓട്ടൊമൻ-വഹാബി യുദ്ധം, ഓട്ടൊമൻ-സലഫി യുദ്ധം എന്നിങ്ങനെയുള്ള വിവിധ പേരുകളിൽ അറിയപ്പെടുന്ന ഈ യുദ്ധവേള 1811 മുതൽ 1818 വരെ നീണ്ടു നിന്ന ഒരു അറബ്-ഓട്ടമൻ തുർക്കി സംഘർഷാവസ്ഥയ്ക്ക് നൽകുന്ന പേരാണ്.
ഓട്ടൊമൻ സുൽത്താന്റെ സൈന്യാധിപനായ മുഹമ്മദലി പാഷ, ദിരിയ ആസ്ഥാനമാക്കി ഭരിച്ച് പോന്നിരുന്ന പ്രഥമ സൗദി ഭരണകൂടത്തെ നിശ്ശേശം കീഴ്പ്പെടുത്തുകയായിരുന്നു ഈ യുദ്ധത്തിനൊടുവിൽ.
മുൻചരിത്രം.
വഹാബിസം എന്ന് പിൽക്കാലത്ത് വിളിക്കപ്പെട്ട ഇസ്ലാമിക ചിന്താധാരയുടെ ഉപജ്ഞാതാവായ മുഹമ്മദ് ബിൻ അബ്ദുൽ വഹാബ് (1703-1792) മുഹമ്മദ് ബിൻ സൗദ് എന്ന ഗോത്ര  പ്രമുഖനുമായി ചേർന്ന് തുർക്കി ഭരണത്തിന്റെ  സർവ്വാധിപത്യത്തിനു വെല്ലുവിളി ഉയർത്തികൊണ്ട്  ദിരിയ്യ പ്രദേശം ആസ്ഥാനമാക്കി ഒരു ഭരണകൂടം സ്ഥാപിച്ചു. ഇതിനെ പ്രഥമ സൗദി ഭരണകൂടം (First Saudi State ) എന്ന് ചരിത്രക്കാരന്മാർ വിശേഷിപ്പിക്കുന്നു.
ഇസ്ലാമിന്റെ പരിശുദ്ധ നഗരങ്ങളായ മക്കയും മദീനയും നൂറ്റാണ്ടുകളായി നിയന്ത്രിച്ച് പോന്നിരുന്ന വൈദേശികരായ തുർക്കുകളിൽ (ഓട്ടൊമൻ ഭരണം) നിന്നും 1805 ആയപ്പോഴേക്കും വഹാബികൾ തിരിച്ച് പിടിച്ചു.അതോടൊപ്പംതന്നെ ഓട്ടൻ വാണിജ്യസംഘങ്ങളെ ആക്രമിച്ച് ഭരണക്കർത്താക്കളുടെ സാമ്പത്തിക അടിത്തറയ്ക്ക് ക്ഷതം ഏൽപ്പിക്കാനും വഹാബികൾക്കായി.മുസ്ലിം ലോകത്തിന്റെ ഖലീഫയും പരിശുദ്ധദേവാലയങ്ങളുടെ സംരക്ഷക പട്ടവും ചോദ്യംചയ്യപ്പട്ടത്തോടെ ഓട്ടമൻ സുൽത്താനു അടിയന്തര സൈനിക ഇടപെടലുകൾ നടത്താതെ വയ്യെന്നായി. 
ഓട്ടമൻ ഭരണത്തിന്റെ ഈജ്യപ്ത്തിലെ പ്രതിനിധിയായിരുന്ന മുഹമ്മദലി എന്ന പാഷയെ (ജനറൽ) അറേബ്യൻ നാടുകൾ തിരിച്ചുപിടിക്കൻ സുൽത്താൻ മുസ്തഫ നാലാമൻ ദൗത്യമേൽപ്പിച്ചു. ഈജിപ്ത്തിൽ തന്റേതായ ഒരു സാമ്രാജ്യം സ്ഥാപിക്കനായി പാഷ മുഹമ്മദലി ശ്രമിക്കുന്നുണ്ടുന്ന് മനസ്സിലാക്കിയിട്ടു കൂടിയാണ് സുൽത്താൻ അയാളെ അറേബ്യയിലേക്ക് നിയോഗിച്ചത്. വഹാബികൾ തോറ്റാലും , അതല്ല മറിച്ച് പാഷ പരാജിതനായാലും സുൽത്താനു തന്നെയായിരിക്കും നേട്ടമെന്ന് സുൽത്താൻ കണക്കു കൂട്ടി. and the Ottoman Empire, suspicious of the ambitious Muhammad Ali, instructed him to fight the Wahhabis, as the defeat of either would be beneficial to them.
1807ൽ അറേബ്യൻ യുദ്ധങ്ങൾക്ക് നിർദ്ദേശം ലഭിച്ചെങ്കിലും പാഷ മുഹമ്മദലി ഒരുമ്പെട്ടില്ല. 1811ൽ മാത്രമാണ് മക്കയും  മദീനയും തിരിച്ചു പിടിക്കാൻ സാധിച്ചത്. തുടർന്നും അനവധി പോരാട്ടങ്ങൾ  വഹാബികളുമായി അറേബ്യൻ ദേശങ്ങളിൽനടന്നതിന്റെ ഫലമായി വഹാബികൾ 1818ൽ സമ്പൂർണ്ണനായി കീഴടങ്ങുകയായിരുന്നു. അപ്പോഴേക്കും മുഹമ്മദലിയുടെ മകൻ ഇബ്രാഹിം പാഷ സൈനിക മേധാവിത്തം ഏറ്റെടുത്തിരുന്നു. ഇബ്രാഹിമിന്റെ നയതന്ത്ര ചാരുതകൊണ്ട് വിവിധ അറബ് ഗോത്രങ്ങളുമായി സഖ്യമുണ്ടാക്കുകയും  വഹാബി    തലസ്ഥാനമായ ദിരിയ്യയിലേക്ക്  പടയോട്ടം നടത്തുകയും ചെയ്തു. പാഷയുടെ സൈന്യം അത്ര മികച്ചൊതൊന്നുമല്ലാത്തതിനാലാവാം, ദിരിയ്യ പിടിക്കാൻ ആറുനാസത്തോളം വേണ്ടി വന്നു.  കീഴടങ്ങലിനു ശേഷം 1819ൽ ദിരിയ്യ പൂർണ്ണമായും നശിപ്പിക്കപ്പെട്ടു.ഈജ്യിപ്ഷ്യൻ പട്ടാളക്കാർ നാടൊട്ടാകെ താവളങ്ങൾ ഉറപ്പിച്ചു. സൗദി ഭരണക്കർത്താവായിരുന്ന അബ്ദുല്ല ഇബ്നു സൗദ് തടവുകാരനാക്കപ്പെട്ടു. അബ്ദുല്ല  തുർക്കിയിലേക്ക് കൊണ്ടുവരപ്പെട്ടു. ഇബ്രാഹിം പാഷ അദ്ദേഹത്തിനു സുരക്ഷ വാഗ്ദാനം ചെയ്തിട്ടുണ്ടായിരുന്നു, കൂടാതെ മുഹമ്മദലി പാഷയും അബ്ദുല്ലയ്ക്ക് വേണ്ടി  വാദിച്ച് നോക്കിയെങ്കിലും, വിചാരണയ്ക്കൊടുവിൽ അബ്ദുല്ല വധിക്കപ്പെടുകയായിരുന്നു  .
പിൽക്കാലം.
1818ൽ ഒന്നാം സൗദി ഭരണകൂടം  ഈജ്പിത്/ഓട്ടൊമൻ സംയുക്തസഖ്യത്തിനു കീഴ്പെടേണ്ടി വരികയും  ഭരണാധികാരി വധിക്കപ്പെടുകയും ചെയ്തു. സൗദ് കുടുംബത്തിലെ തന്നെ അവേശിക്കുന്ന അംഗങ്ങളുടെ , പ്രത്യേകിച്ച് വധിക്കപ്പെട്ട അബ്ദുല്ലയുടെ സഹോദരങ്ങളുടെ ശ്രമഫലമായി 1824 ചില മേഖലകൾ തിരിച്ച് പിടിക്കുകയും രാജവംശാവലി പുനർജ്ജീവിപ്പിക്കുകയും ചെയ്തു.1824ൽ പുനസഥാപിച്ച ഈ വംശാവലി രണ്ടാം സൗദി ഭരണകൂടം (second Saudi state)എന്ന് ചരിത്രക്കാരന്മാർ വിശേഷിപ്പിക്കുന്നു.രൂക്ഷമായ ഉൾപ്പോരുകളുൾ നിറഞ്ഞ ഈ രാജവംശം 1891വരെ നീണ്ടുനിന്നു.

</doc>
<doc id="393198" url="https://ml.wikipedia.org/wiki?curid=393198" title="ഹാതിക്വ">
ഹാതിക്വ

യഹൂദരുടെ ഒരു കവിതയും, ഇസ്രയേലിന്റെ ദേശീയ ഗാനവുമാണ് "ഹാതിക്വ" (ഹീബ്രു: &lt;templatestyles src="Script/styles_hebrew.css" /&gt;הַתִּקְוָה‬, : ], lit. ഇംഗ്ലീഷ്: "The Hope"). Its lyrics are ഉക്രൈനിലെ സോളോഷീവിൽ ജനിച്ച ജൂത കവിയായിരുന്ന നഫ്താലി ഹേർസ് ഐംബെറിന്റെ കവിതയിൽ നിന്നാണ് ഇതിന്റെ വരികൾ എടുത്തിരിക്കുന്നത്. 1877-ലാണ് ഐംബർ ഈ കവിതയുടെ ആദ്യ പതിപ്പ് രചിച്ചത്. ഇസ്രയേൽ ഭൂമിയിലേക്ക് മടങ്ങിയെത്താനും, അതിനെ പുനഃരുജ്ജീവിപ്പിക്കാനും, അതിനെ പരമാധികാര രാഷ്ട്രമാക്കി മാറ്റാനുമുള്ള ജൂത ജനതയുടെ 2000-ത്തോളം വർഷമുള്ള പഴക്കമുള്ള സ്വപ്നമാണ് ഈ കവിതയുടെ ഇതിവൃത്തം.
വരികൾ.
നഫ്താലി ഹേർസ് ഐംബറിന്റെ യഥാർത്ത കവിതയിൽ 9 ഗണ്ഡികകളാണുള്ളത്. ഇതിൽനിന്നും അടർത്തിയെടുത്ത ആദ്യത്തെ കവിതഖണ്ഡികയിൽ ചിലമാറ്റങ്ങളോട് കൂടിയാണ് ദേശീയ ഗാനമായി അംഗീകരിച്ചിട്ടുള്ളത്. യഥാർത്ത ഹീബ്രൂ വരികളും, അവയുടെ തർജ്ജമയും താഴെ കൊടുക്കുന്നു.

</doc>
<doc id="393201" url="https://ml.wikipedia.org/wiki?curid=393201" title="ഓർഡിനറി (film)">
ഓർഡിനറി (film)



</doc>
<doc id="393202" url="https://ml.wikipedia.org/wiki?curid=393202" title="Hatikvah">
Hatikvah



</doc>
<doc id="393203" url="https://ml.wikipedia.org/wiki?curid=393203" title="ഇസ്രയേലിന്റെ ദേശീയഗാനം">
ഇസ്രയേലിന്റെ ദേശീയഗാനം



</doc>
<doc id="393205" url="https://ml.wikipedia.org/wiki?curid=393205" title="മംഗോളിയൻ ദറാദുകൾ">
മംഗോളിയൻ ദറാദുകൾ

 
മംഗോളിയയിലെ അവശേഷിക്കുന്ന പ്രാചീന ഗോത്രസംസ്ക്കാരങ്ങളിൽ പ്രമുഖരാണ് ദറാദുകൾ. വടക്ക് റഷ്യയും മറ്റു മൂന്നു ഭാഗങ്ങളിലും ചൈനയും അതിരിടുന്ന മംഗോളിയ മധ്യേഷ്യയിലെ വിശാലമായ ഭൂവിഭാഗമാണ്. രാജ്യത്തിന്റെ വടക്കേ അതിർത്തിയോട് ചേർന്നുള്ള ദറാദ് താഴ്വരയിലാണ് ഈ ഗോത്രത്തിന്റെ കേന്ദ്രസ്ഥാനം. തലസ്ഥാനമായ ഉലാൻബാതറിൽ നിന്ന് രണ്ടുദിവസം സഞ്ചരിച്ചാൽ മാത്രമേ ദറാദ് താഴ്വരയിലെത്തൂ. യൂറോപ്യൻ സംസ്കാരം ഉൾക്കൊണ്ടിട്ടുള്ളവരാണ് ദറാദ് ഗോത്രക്കാർ. സംസാരഭാഷ, മംഗോളിയൻ നാട്ടുഭാഷയാണ്. അവരുടെ ശരീരപ്രകൃതി പേരു സൂചിപ്പിക്കുന്നതു പോലെ മംഗോളിയൻ പ്രത്യേകതകൾ ഉള്ളതാണ്. പതിഞ്ഞമൂക്കും കട്ടിയില്ലാത്ത പുരികങ്ങളും ഇളം മഞ്ഞനിറമുള്ള ശരീരവും ചെമ്പിച്ച മുടിയും ഇവരുടെ പ്രത്യേകതയാണ്. സമതലപ്രദേശങ്ങളിലെ വയലുകളിൽ ഗോതമ്പും മറ്റുധാന്യങ്ങളും കൃഷി ചെയ്തുവരുന്നു. നാടോടികളാണെങ്കിലും പോകുന്നിടത്തൊക്കെ അവർക്കൊപ്പം പശുക്കളും മറ്റു കന്നുകാലികളുമുണ്ടാകും. ദറാദ് ഗോത്രക്കാർ സഞ്ചാരത്തിനായി ഒട്ടകങ്ങളുടെയും കുതിരകളുടെ കൂട്ടങ്ങളെയും ഉപയോഗിക്കുന്നു. ദറാദ് ഗോത്രക്കാർ കൂടാരങ്ങളിലാണ് താമസിക്കുക. അയൽക്കാരുമായുള്ള സൗഹൃദബന്ധത്തിന് വലിയ വിലകൽപ്പിക്കുന്നവരാണ് ദറാദുകൾ.
കൂടാരവാസികൾ.
വരണ്ട പുൽപ്രദേശങ്ങളിലായിരിക്കും ഇവരുടെ കൂടാരങ്ങൾ. കൃഷിയിടത്തിൽ നിന്ന് ഏറെ അകലെയല്ലാതുള്ള കൂടാരങ്ങൾ അടുത്തടുത്തുണ്ടാകും. കട്ടിയുള്ള തുണികൾ കൊണ്ടുള്ള കൂടാരങ്ങളെ 'ജെർ' എന്നാണ് വിളിക്കുക. പൊതുവെ മഞ്ഞും തണുപ്പും വർഷം മുഴുവൻ നിലനിൽക്കുന്ന കാലാവസ്ഥയ്ക്കനുസരിച്ച് താമസസ്ഥലം മാറ്റിമാറ്റിപ്പോകുന്ന ഇവർക്കു കൂടാരങ്ങൾ സൗകര്യപ്രദമായ താമസസംവിധാനമാണ്. ഷാമിയാനപോലെ മരക്കാലുകളിലാണ് ഈ കൂടാരം ഉയർത്തിനിർത്തുക. ചുവരുകൾ കട്ടിയുള്ള തുണികൊണ്ട് നിർമ്മിക്കുന്നു. കടുത്ത തണുപ്പിനെ അകറ്റിനിർത്താനായി കൂടാരത്തിന് കൂടുതൽ വാതിലുകളോ ജനലുകളോ ഉണ്ടാകില്ല. രാത്രിയിൽ പലപ്പോഴും തണുപ്പ് പൂജ്യത്തിലും കുറഞ്ഞ് മൈനസ് ഡിഗ്രി (-54ഡിഗ്രി സെൽഷ്യസ്) വരെ താഴും. 
കൂടാരത്തിന്റെ മധ്യത്തിൽ കത്തികൊണ്ടിരിക്കുന്ന ഒരു നെരിപ്പോട് ഉണ്ടാവും. തറയിൽ കട്ടിയുള്ള കാർപ്പെറ്റ് വിരിച്ചിട്ടുണ്ടാവും. തുണികൊണ്ടുള്ള ചുവരുകൾ ചിത്രങ്ങളും രേഖാചിത്രങ്ങളും കൊണ്ട് അലങ്കരിച്ചിട്ടുണ്ടാകും. എല്ലാറ്റിലും മംഗോളിയൻ നാടോടി സംസ്കാര തനിമ കാണാം. മഞ്ഞുകാലവും നായാട്ടും അവർക്ക് സ്ഥിരം ശല്യക്കാരായ ചെന്നായ്ക്കളെയുമെല്ലാം ഈ ചിത്രങ്ങളിൽ കാണാം.
ഭക്ഷണരീതി.
പാലും മാംസവും അവരുടെ ഭക്ഷണക്രമത്തിലെ പ്രധാന ഘടകങ്ങളാണ്. പാലും, ചായയും, വെണ്ണക്കട്ടിയുമൊക്കെ ഇവരുടെ പതിവു ഭക്ഷണങ്ങളിലുൾപ്പെടും. ചൈനീസ് ഭക്ഷണമായ നൂഡിൽസ് ഇവർ ഇഷ്ടപ്പെടുന്ന പ്രധാനവിഭവമാണ്. ചെമ്മരിയാടുകളെ കൊന്നുണ്ടാക്കുന്ന മാംസാഹാരം പതിവായി കഴിക്കുന്ന ദറാദ് ഗോത്രക്കാർക്ക് ഇത് തണുപ്പിനെ നേരിടാനുള്ള വേണ്ടത്ര ഊർജ്ജം ലഭിക്കുന്നുണ്ടെന്നാണ് പറയുന്നത്. 
ദേശാടനം.
മഞ്ഞുകാലമടുക്കുമ്പോൾ ദറാദുകൾ ദേശാടനത്തിന് തയ്യാറെടുപ്പ് ആരംഭിക്കും. അപ്പോഴേക്കും കൃഷിയെല്ലാം തീർന്നിരിക്കും. കെയ്ത്തുകഴിഞ്ഞ് കിട്ടാവുന്നത്ര ധാന്യങ്ങൾ അവർ ഭാണ്ഡങ്ങളിൽ നിറച്ചിട്ടുണ്ടാവും. വർഷംതോറും ആവർത്തിക്കുന്ന യാത്രയ്ക്കുള്ള ഒരുക്കം ദറാദ് ഗോത്രത്തിലെ ഓരോ കുടുംബത്തിന്റെയും സ്വന്തംകാര്യമാണ്. മലനിരകളാൽ ചുറ്റപ്പെട്ട ദറാദ് താഴ്വരയിൽ നിന്ന് ഉയർന്ന പർവ്വതനിരയിലെ ചുരം കടന്ന് മറുഭാഗത്തെത്തണം. തണുപ്പുകുറഞ്ഞ ഹൂവ്സോൾ തടാകക്കരയിൽ വിശാലമായ പുൽമേടുകളുണ്ട്. അവിടെ കന്നുകാലികളെ യഥേഷ്ടം മേയ്ക്കാം. മഞ്ഞുവീഴ്ചയില്ലാത്ത ആ പ്രദേശത്തായിരിക്കും മഞ്ഞുകാലം കഴിയും വരെ ദറാദുകളുടെ താമസം. താഴ്വരയിൽ നിന്ന് ഒട്ടേറെ കുടുംബങ്ങൾ എല്ലാ മഞ്ഞുകാലത്തും നടത്തുന്ന ഈ യാത്രയെ മംഗോളിയൻ ഭാഷയിൽ "നദുവൂൽ" എന്നാണ് വിളിക്കുക. ഈ ദേശാടനയാത്രയിൽ ദറാദുകൾ തങ്ങളുടെ കൂടാരവും അതിലെ സർവ്വസാധനങ്ങളും കന്നുകാലികളെയും വളർത്തുപക്ഷികളെയുമെല്ലാം കൂടെ കൊണ്ടുപോകും. മഞ്ഞുകാലത്തിൽ നിന്നുള്ള രക്ഷപെടലാണിത്. ഹൂവ്സോൾ തടാകക്കരയിൽ വർഷം തോറും ആവർത്തിക്കുന്ന ദേശാടനമാണ്. മഞ്ഞുകാലം കഴിഞ്ഞ് ദറാദ് താഴ്വരയിൽ വെയിൽ പരക്കുമ്പോൾ അവർ തിരിച്ചുവരുന്നു.
ദേശാടനയാത്ര ദുർഘടം നിറഞ്ഞതാണ്. കുതിരപ്പുറത്തും യാക്കുകളുടെ പുറത്തുമായി സാധനസാമഗ്രികൾ കെട്ടിവയ്ക്കും. കുട്ടികളെയും നടക്കാൻ പറ്റാത്ത വൃദ്ധരെയുമൊക്കെ ചെറിയ ചക്രവണ്ടിയിലിരുത്തി യാക്കുകളെ കൊണ്ട് വലിപ്പിക്കും. കുണ്ടും കുഴിയുമായി കിടക്കുന്ന മലമ്പാതയിലൂടെയാണ് യാത്രമുഴുവൻ. മലഞ്ചെരിവിലൂടെ പതുക്കെ പതുക്കെ നീങ്ങുന്ന സഞ്ചാരം ചെന്നെത്തുന്നത് മലയുടെ മുകളിലാണ്. അവിടെ ചുരങ്ങളുണ്ട്. ചുരങ്ങളിലൂടെ വേണം പർവ്വതത്തിനപ്പുറം കടക്കാൻ. കുത്തനെയുള്ള മലഞ്ചെരിവിലൂടെ ചുരത്തിലെത്തുമ്പോഴേക്കും സംഘം ക്ഷീണിച്ച് അവശരായിരിക്കും. പിന്നെ വിശ്രമം തുടർന്ന് വീണ്ടും യാത്ര. ചുരത്തിൽ മഞ്ഞുകാറ്റടിക്കാനുള്ള സാധ്യതയേറെ. അതുപോലെ യാത്രയിൽ മറ്റു അപകടങ്ങളുമുണ്ടാകാം. മലയിടിച്ചിൽ, അസുഖങ്ങൾ, കാറ്റ് തുടങ്ങിയവ എല്ലാം അതിജീവിച്ചുവേണം തടാകക്കരയിലെത്താൻ. അങ്ങനെ രണ്ടോ മൂന്നോ ദിവസം കൊണ്ടുള്ള യാത്ര ദറാദുകളുടെ ജീവിതത്തിന്റെ ഭാഗമാണ്. മറ്റു താഴ് വരയിൽ നിന്നുള്ള ഗോത്രവർഗ്ഗക്കാരും ചൂടുപ്രദേശങ്ങൾ തേടി അവിടെ എത്തിയിട്ടുണ്ടാകും. അവിടെ പുതിയ ജീവിതം തുടങ്ങുകയാണവർ. അടുത്ത ഏതാനും മാസങ്ങളിൽ പുതിയ ജീവിതം! പുതിയ സൗഹൃദങ്ങൾ! അങ്ങനെ കാലത്തിനും കാലാവസ്ഥക്കുമിടയിൽ പ്രകൃതിയോടിണങ്ങി, പ്രകൃതിയുടെ ഭാഗമായി, മംഗോളിയയുടെ വിദൂരഭൂമികളിൽ പുറംലോകത്തെ കുറിച്ച് അധികമൊന്നുമറിയാതെ ജീവിക്കുന്ന ഒരു ജനവിഭാഗമാണ് ദറാദുകൾ.

</doc>
<doc id="393209" url="https://ml.wikipedia.org/wiki?curid=393209" title="പാർഡസ് (ഓപ്പറേറ്റിങ് സിസ്റ്റം)">
പാർഡസ് (ഓപ്പറേറ്റിങ് സിസ്റ്റം)

തുർക്കി ഗവൺമെന്റിന്റെ പിന്തുണയോടെ വികസിപ്പിച്ചെടുത്ത ഒരു ലിനക്സ് വിതരണമാണ് പാർഡസ്. പാർഡസിന്റെ പ്രധാന ശ്രദ്ധ കേന്ദ്രീകരിക്കുന്നത് ഓഫീസ് സംബന്ധമായ ജോലികളിലാണ്, തുർക്കി സർക്കാർ ഏജൻസികൾക്ക് ഉപയോഗിക്കാവുന്നതുൾപ്പെടെ. എന്നിരുന്നാലും, പാർഡസ് പല ഭാഷകളിലും ലഭ്യമാണ്. എളുപ്പത്തിൽ ഉപയോഗിക്കാം എന്നതിനാലും സൗജന്യമായി ലഭിക്കും എന്നതിനാലും ലോകത്തെമ്പാടുമുള്ള ധാരാളം കമ്മ്യൂണിറ്റികൾ ഇത് ഏറ്റെടുത്തിട്ടുണ്ട്.
വികസനം.
ടർക്കിഷ് നാഷണൽ റിസർച്ച് ഇൻസ്റ്റിറ്റ്യൂട്ട് ഓഫ് ഇലക്ട്രോണിക്സ് ആന്റ് ക്രിപ്റ്റോളജിയും (UEKAE) തുർക്കി ശാസ്ത്ര ഗവേഷണ കൗൺസിലിന്റെ (TÜBİTAK) ഒരു വിഭാഗവും ചേർന്നാണ് പാർഡസ് പദ്ധതി ആരംഭിച്ചത്.
പാർഡസിന്റെ ആദ്യത്തെ ലൈവ് സിഡി പതിപ്പ് ജെന്റു ലിനക്സിന്റെ ഒരു പരിഷ്കൃത പതിപ്പായിരുന്നു. നിലവിലുള്ള പതിപ്പ് ഡെബിയന്റെ പരിഷ്കൃത പതിപ്പാണ്.
പിസി പാക്കേജ് മാനേജ്മെന്റ്.
പിസി (ഉദ്ദേശിച്ചത് പോലെ പാക്കേജുകൾ വിജയകരമായി ഇൻസ്റ്റാൾ ചെയ്തു എന്ന അർത്ഥം വരുന്ന ഇംഗ്ലീഷ് വാചകത്തിലെ വാക്കുകളുടെ ആദ്യാക്ഷരങ്ങൾ ചേർന്നത്; പുള്ളിപ്പുലിയുടെ വർഗ്ഗനാമമുള്ള പാർഡസ് ലിനക്സ് വിതരണത്തിന്റെ പേരിനെ അപേക്ഷിച്ച് തമാശരൂപേണയായി, "പൂച്ചക്കുട്ടി" എന്ന് തുർക്കിയിൽ അർത്ഥം വരുന്നത്.) പാർഡസിനു വേണ്ടി വികസിപ്പിച്ച ഒരു പാക്കേജ് മാനേജ്മെൻറ് സംവിധാനമാണ്. വിതരണത്തിന്റെ ആദ്യപതിപ്പുകളിൽ ഇത് ഉപയോഗിച്ചിരുന്നു, എന്നാൽ പ്രോജക്റ്റ് ഡെബിയന്റെ അടിത്തറയിലേക്ക് നീങ്ങിയതിനാൽ ആപ്റ്റിന് അനുകൂലമായി ഉപേക്ഷിച്ചു. 2011 സെപ്റ്റംബർ 19ന് പുറത്തിറക്കിയ പാർഡസ് 2011.2 ആണ് പിസി ഉപയോഗിച്ച അവസാന പാർഡസ് പതിപ്പ്.
യാലി.
യാലിയാണ് (ഇനിയും മറ്റൊരു ലിനക്സ് ഇൻസ്റ്റാളർ എന്ന അർത്ഥം വരുന്ന ഇംഗ്ലീഷ് വാചകത്തിലെ വാക്കുകളുടെ ആദ്യാക്ഷരങ്ങൾ ചേർന്നത്) ഒരു ഉപയോക്താവ് നേരിടുന്ന ആദ്യ പാർഡസ് സോഫ്റ്റ്‌വെയർ. അടിസ്ഥാനപരമായി, ഇത് ഹാർഡ്‌വെയറിനെ തിരിച്ചറിയുകയും ഇൻസ്റ്റാളേഷൻ മാധ്യമത്തിൽ നിന്ന് (അതായത് സിഡി) ഉപയോക്താവ് തിര‍ഞ്ഞെടുത്ത ഒരു ഹാർഡ് ഡിസ്ക് പാർട്ടീഷനിലേക്ക് ഇൻസ്റ്റാൾ ചെയ്യുകയും ചെയ്യുന്നു. ഡിസ്കിൽ ലഭ്യമായ എൻടിഎഫ്എസ് പാർട്ടീഷനുകളുടെ വ്യാപ്തി കൈകാര്യം ചെയ്യാൻ യാലിക്ക് കഴിയും.
കേപ്റ്റൻ.
ഓപ്പറേറ്റിങ് സിസ്റ്റം പ്രവർത്തനം ആരംഭിക്കുമ്പോൾ തന്നെ തുടങ്ങുന്ന ഒരു ഡെസ്ക്ടോപ്പ് ഗ്രീറ്ററാണ് കേപ്റ്റൻ. മൌസ്, കീബോഡ്, ഭാഷാ സജ്ജീകരണങ്ങൾ, സമയവും തീയതിയും, കെഡിഇ മെനുകൾ, വാൾപേപ്പറുകൾ, പാക്കേജ് മാനേജർ സജ്ജീകരണങ്ങൾ, സ്മോൾട്ട്, ഡസ്ക്ടോപ്പുകളുടെ എണ്ണം എന്നിവ മാറ്റുന്നതിന് ഒരു ഉപയോക്താവിനെ ഇത് സഹായിക്കുന്നു. കേപ്റ്റൻ എന്ന പദത്തിന് തുർക്കിയിൽ കപ്പിത്താൻ എന്നാണ് അർഥം.
സ്വീകാര്യത.
2006ൽ ആ വർഷത്തിൽ അത് വരെയുള്ളതിൽ തന്നെ ഏറ്റവും അധികം സംപ്രീതനാക്കിയ വിതരണങ്ങളിലൊന്നാണ് പാർഡസ് എന്ന് ഡിസ്ട്രോവാച്ചിന്റെ സ്രഷ്ടാവായ ലാഡിസ്ലാവ് ബോഡ്നാർ ലിനക്സ്/*നിക്സിൽ എഴുതി.
ലിനക്സ് യൂസർ ആൻഡ് ഡെവലപ്പറിന്റെ രചയിതാവായ ദിമിത്രി പൊപോവ്, പാർഡസ് 2011 ബീറ്റ ആ വർഷത്തിലെ ഏറ്റവും അതിശയിപ്പിക്കുന്ന   വിതരണം ആണെന്ന് വിശേഷിപ്പിച്ചു.
പാർഡസ് അധിഷ്ഠിത വിതരണങ്ങൾ.
2013 ഏപ്രിൽ 12-ന് ഡെബിയൻ അടിസ്ഥാനമാക്കിയുള്ള പാർഡസ് കമ്മ്യൂണിറ്റി പതിപ്പ് പുറത്തിറങ്ങി.
പിസി അടിസ്ഥാനമാക്കിയ പർഡസിൽ നിന്നും പിസി ലിനക്സ്, പാർഡസ്-ആൻക പ്രോജക്ടും രൂപപ്പെട്ടു. ഒരു കൂട്ടം സന്നദ്ധസേവകർ ചേർന്ന് പിസിയും പാർസിന്റെ മറ്റ് ഫീച്ചറുകളും സ്വതന്ത്രമായി വികസിപ്പിക്കുക എന്ന ലക്ഷ്യത്തോടെ പ്രവർത്തിക്കുന്നു.
പിസി ലിനക്സ് രണ്ടു പുതിയ പതിപ്പുകൾ പുറത്തിറക്കി. പിസി, കേപ്റ്റൻ എന്നിവയുടെ പുതുക്കിയ പതിപ്പുകൾ ഉൾപ്പെടുന്ന ഈ പതിപ്പുകൾ, പാർഡസ് 2011.2 64 ബിറ്റ് പതിപ്പിന്റെ നേരിട്ടുള്ള തുടർച്ചയാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="393210" url="https://ml.wikipedia.org/wiki?curid=393210" title="Park Ji-sung">
Park Ji-sung



</doc>
<doc id="393211" url="https://ml.wikipedia.org/wiki?curid=393211" title="Pa">
Pa



</doc>
<doc id="393212" url="https://ml.wikipedia.org/wiki?curid=393212" title="പാർക്ക് ജി-സുങ്ങ്">
പാർക്ക് ജി-സുങ്ങ്

&lt;/table&gt;
പാർക്ക് ജി-സുങ്ങ് (ഹാങ്കുല്: 박지성; Hanja: 朴智星; ]; ജനനം ഫെബ്രുവരി 25 1981) ഒരു സൗത്ത്
കൊറിയൻ ഫുട്ബോളർ ആണ്.അദ്ദേഹം ഇപ്പോൾ മാഞ്ചസ്റ്റർ യുണൈറ്റഡിൻറ്റെ ക്ളബ് അംബാസഡർ ആണ്.
&lt;br&gt;
അദ്ദേഹം ജനിച്ചത് ഗോഹെങ്ങ് എന്ന സ്ഥലത്താണ്.പാരക്ക് അദ്ദേഹത്തിൻറ്റെ വിരമിക്കൽ വരെ ദക്ഷിണകൊറിയയുടെ ക്യാപ്റ്റൻ ആയിരുന്നു.ഏഷ്യൻ ഫുട്ബോൾ ചരിത്രത്തിൽ തന്നെ ഏറ്റവും പ്രഗൽഭനായ കളിക്കാരൻ ആയിരുന്നു പാർക്ക് ജി സുങ്ങ്.19 കരിയർ ട്രോഫികൾ അദ്ദേഹത്തിനു നേടാൻ ആയിട്ടുണ്ട്.യൂറോപ്യൻ ചാമ്പ്യൻമാർക്കുള്ള ചാമ്പ്യൻസ് ലീഗ് കിരീടം നേടിയ ആദ്യ ഏഷ്യൻ കളിക്കാരൻ കൂടി ആണ് അദ്ദേഹം. ചാമ്പ്യൻസ് ലീഗ് ഫൈനൽ കളിച്ച ആദ്യ ഏഷ്യക്കാരൻ,ഫിഫ ക്ളബ് വേൾഡ് കപ്പ് കളിച്ച ആദ്യ എഷ്യക്കാരൻ എന്നീ ബഹുമതികളും അദ്ദേഹത്തിനുണ്ട്.മധ്യനിരയിൽ എവിടെയും കളിക്കാനുള്ള പ്രാഗൽഭയം അദ്ദേഹത്തിനുണ്ടായിരുന്നു.അപാരമായ ശാരീരിക ക്ഷമത,അച്ചടക്കം,ഓഫ് ദി ബോൾ നീക്കങ്ങൾ എന്നിവ അദ്ദേഹത്തിൻറ്റെ ശ്രദ്ധേയമായ കഴിവുകൾ ആയിരുന്നു.അദ്ദേഹത്തിൻറ്റെ പ്രതിരോധശേഷിയും,വേഗതയും "മൂന്നു ശ്വാസകോശം" പാർക്ക് എന്ന അപരനാമം സമ്മാനിച്ചു.
കൊറിയൻ ആഭ്യന്തര ലീഗ് ടീം ആയ മ്യോങ്ജി യൂണിവേർസിറ്റിക്കു വേണ്ടി ആണ് അദ്ദേഹം ആദ്യം ആയി കളിച്ചു തുടങ്ങിയത്.അതിനു ശേഷം ജപ്പാനിലെ ക്യോട്ടോ പർപ്പിൾ സാങ്ന എന്ന ക്ളബിനു വേണ്ടിയും കളിച്ചു.കൊറിയൻ നാഷ്ണൽ ടീം മാനേജർ ആയ ഗൂസ് ഹിഡിംഗ് നെതർലാൻറ്റ് ക്ളബ് ആയ പി,എസ്.വി എെന്തോവനിലേക്ക് മാറിപ്പോൾ,ഒരു വർഷത്തിനു ശേഷം പാർക്കും ആ പാത പിൻതുടർന്നു നെതർലാൻറ്റിലെത്തി.2004-2005 സീസണിൽ പി.എസ്.വി ചാമ്പ്യൻസ് ലീഗ് സെമിയിൽ എത്തിയപ്പോൾ പാർക്കിൻറ്റെ പ്രകടനം മാഞ്ചസ്റ്റർ യുണൈറ്റഡ് പരിശീലകൻ അലക്സ് ഫെർഗൂസൻൻറ്റെ ശ്രദ്ധയിൽപ്പെടുക ഉണ്ടായി. ജൂലായ് 2005 ഇൽ 4 മില്യൺ യൂറോക്ക്,അദ്ദേഹത്തെ മാഞ്ചസ്റ്റർ സൈൻ ചെയതു.ആ കാലഘട്ടത്തിൽ നാലു തവണ പ്രീമിയർ ലീഗ്,2007-2008 സീസണിലെ ചാമ്പ്യൻസ് ലിഗ്,ക്ളബ് വേൾഡ് കപ്പ് എന്നിവ നേടാൻ അദ്ദേഹത്തിനായി.ഒടുവിൽ മാഞ്ചസ്റ്ററിലെ കളികളുടെ എണ്ണം കുറഞ്ഞ് തുടങ്ങിയപ്പോൾ മറ്റൊരു ഇംഗ്ളിഷ് ക്ളബ് ആയ ക്വിൻസ് പാർക്ക് റേഞ്ചേഴ്സിലേക്ക് 2012 ഇൽ അദ്ദേഹം ചേക്കേറി.ആ സീസണിൽ പരിക്കു മൂലം വലഞ്ഞ അദ്ദേഹം പിന്നീട് പി.എസ്.വിയീലേക്ക് തന്നെ ലോൺ അടിസ്ഥാനത്തിൽ പോകാൻ നിർബന്ധിതൻ ആയി.
കൊറിയൻ നാഷ്ണൽ ടീം ക്യാപ്റ്റൻ എന്ന നിലയൽ 100 കളികളിൽ നിന്നു 13 ഗോളുകൾ നേടാൻ അദ്ദേഹത്തിനായി.2002 ഫിഫ ലോകക്കപ്പിൽ കൊറിയൻ ടീം നാലാം സ്ഥാനത്ത് എത്തിക്കാനും അദ്ദേഹത്തിനായി.കൂടോതെ 2006,2010 ലോകകപ്പിൽ ടീമിൽ ഇടം നേടാനും അദ്ദേഹത്തിനായി.ഈ മൂന്നു ടൂർണമെൻറ്റിലും ഗോൾ നേടുന്ന ആദ്യ കൊറിയൻ കളിക്കാരനും ആവാൻ അദ്ദേഹത്തിനായി.ലോകക്കപ്പിൽ കൂടുതൽ ഗോളുകൾ നേടുന്ന ഏഷ്യക്കാരുടെ കാര്യത്തിൽ സഹകളിക്കാരൻ ആയ ആൻ ജങ്ങ് ഹ്വാൻ,ആസ്ട്രേലിയയുടെ ടിം കാഹിൽ ,സൗദി അറേബ്യയുടെ സമി അൽ ജബ്ബാർ എന്നിവർക്കൊപ്പം ആണ് അദ്ദേഹത്തിൻറ്റെ സ്ഥാനം.(മൂന്നൂ ഗോളൂകൾ).ജനുവരി 2011 ഇൽ അദ്ദേഹം രാജ്യാന്തര ഫുട്ബോളിൽ നിന്നും വിരമിച്ചു.കൊറിയൻ വാർത്ത സമ്മേളനത്തിലാണ് അദ്ദേഹം ഇക്കാര്യം അറിയിച്ചത്.
കാൽമുട്ടിനേറ്റ പരിക്ക് ഗുരുതരമായതിനാൽ മേയ് 14,2014 ഇൽ അദ്ദേഹം ഫുട്ബോളിൽ നിന്നും വിരമിക്കൽ പ്രഖ്യാപിച്ചു.
ഒക്ടോബർ 2,2014 ഇൽ പാർക്ക് മാഞ്ചസ്റ്റർ യൂണൈറ്റഡിലേക്ക് ഗ്ളോബൽ അംബാസിഡർ ആയി തിരിച്ചെത്തി.അത് അവതരിപ്പിച്ചത് അലക്സ് ഫെർഗൂസനും ആണ്.എവർട്ടണിനെതിരെയുള്ള കളിയിൽ ആണ് അത് നടന്നത്.മാഞ്ചസ്റ്റർ യുണൈറ്റഡിൻറ്റെ അംബാസിഡർ ആവുന്ന ആദ്യ എഷ്യക്കാരനും കൂടി ആണ് പാർക്ക് ജി സുങ്ങ്.
അവലംബം.
&lt;templatestyles src="Reflist/styles.css" /&gt;

</doc>
<doc id="393214" url="https://ml.wikipedia.org/wiki?curid=393214" title="തത്സമയ സംപ്രേഷണം">
തത്സമയ സംപ്രേഷണം

തത്സമയ സംപ്രേഷണം (Live telecast(Real time video)) എന്നത് ഭൂതലത്തിലെ ഏതെങ്കിലുമൊരു കേന്ദ്രത്തിൽ സംപ്രേഷണത്തിനു വിധേയമാകുന്ന ദൃശ്യ-ശ്രാവ്യ പരിപാടികളെ അതേ രൂപത്തിൽ, അതിവിദൂര സ്ഥലങ്ങളുൾപ്പെടെയുള്ള ഇതര കേന്ദ്രങ്ങളിൽ, ദൃശ്യ-ശബ്ദ വീചികൾ എത്തിച്ചേരുന്നതിലുള്ള സമയാന്തരം മാത്രം ഉൾക്കൊണ്ട്, സംപ്രേഷണം ചെയ്യുന്ന സമ്പ്രദായവും അതിനുള്ള സംവിധാന ക്രമങ്ങളുമാണ്. തത്സമയ സംപ്രേഷണത്തിനു പ്രയോജനപ്പെടുത്തിവരുന്ന പ്രധാന മാധ്യമങ്ങൾ ടെലിവിഷൻ, ഇന്റർനെറ്റ് എന്നിവയാണ്. ഈ സമ്പ്രദായം ടെലിവിഷൻ രംഗത്ത് ലൈവ് ടെലികാസ്റ്റ് (live telecast) എന്നും കംപ്യൂട്ടർ മേഖലയിൽ റിയൽ ടൈം വീഡിയോ (Real time vedio) എന്നും അറിയപ്പെടുന്നു. പരിപാടികൾ പുനഃസംപ്രേഷണം ചെയ്യുന്നതിൽ മില്ലിസെക്കൻഡ് (10-3 സെ.) അളവിൽ, നന്നേ നിസ്സാരമായ സമയവിളംബം മാത്രമേ ഉണ്ടാവുന്നുള്ളൂ; തന്മൂലം ലോകത്തിന്റെ ഏതു ഭാഗത്തുമുള്ള പ്രേക്ഷകന് പ്രേഷിത വിവരങ്ങൾ തത്സമയംതന്നെ പ്രാപ്തമാകുന്നതിനാൽ തത്സമയ സംപ്രേഷണം എന്ന പ്രയോഗം അന്വർഥമായിത്തീരുന്നു.
ലൈവ് ടെലികാസ്റ്റ്. പരിപാടികളിലെ ശ്രാവ്യ/ദൃശ്യ സിഗ്നലുകളെ അപ്പപ്പോൾത്തന്നെ സമീപസ്ഥമായ ഒരു ഭൂസ്ഥിര വാർത്താ വിനിമയ ഉപഗ്രഹത്തിലേക്ക് അപ്ലിങ്ക് ചെയ്തശേഷം ചാനൽ ഏജൻസികളുടെ കൺട്രോൾറൂം സംവിധാനത്തിലേക്കോ പ്രേക്ഷകന്റെ ടെലിവിഷൻ സെറ്റുകളിലേക്കോ തുടർച്ചയായി ഡൌൺലിങ്കു ചെയ്യുന്നതിലൂടെ ലൈവ് ടെലികാസ്റ്റ് പ്രാവർത്തികമാക്കാൻ സാധിക്കുന്നു. ഈ സമ്പ്രദായത്തെ സാറ്റ്ലൈറ്റ് ന്യൂസ് ഗാതറിങ് (Satellite News Gathering- എസ്എൻജി) എന്നു വിശേഷിപ്പിക്കുന്നു. സിഗ്നലുകളെ മൾട്ടിമീഡിയാ ഫയലുകളാക്കി പരിവർത്തനം ചെയ്ത ശേഷം മൾട്ടിമീഡിയാ മെസ്സേജിങ് സർവീസ് (Multimedia Messaging Service-എംഎംഎസ്) സമ്പ്രദായത്തിലൂടെ ലക്ഷ്യങ്ങളിലെത്തിക്കുന്ന രീതിയും ലൈവ് ടെലികാസ്റ്റിനു പ്രയോജനപ്പെടുത്താറുണ്ട്. ഈ രീതിയെ മൾട്ടിമീഡിയാ മെസ്സേജിങ് സർവീസ് എന്നുതന്നെയാണു സൂചിപ്പിക്കാറുള്ളത്.
ഫാക്ലൻഡ്സ് യുദ്ധത്തിനിടയ്ക്ക് (1982) ആഗോള ന്യൂസ് കാസ്റ്റിങ്ങിനു വഴിയൊരുക്കുവാനാണ് എസ്എൻജി ആദ്യമായി പ്രാവർത്തികമാക്കപ്പെട്ടത്. തുടർന്നുണ്ടായ യുദ്ധരംഗങ്ങളിലും അനലോഗ് രീതിയിലുള്ള ഈ ക്രമീകരണം പ്രയോജനപ്പെടുത്തിയിരുന്നു. 1990-കളോടെ ഡിജിറ്റൽ-മോഡുലന സങ്കേതങ്ങൾ അവലംബിച്ച് എസ്എൻജിയുടെ പ്രയോഗക്ഷമത വളരെയേറെ വർധിപ്പിച്ചു; ബഹുവിധമായ ഉപയോഗത്തിനു സൗകര്യമുണ്ടാക്കുകയും ചെയ്തു.
തത്സമയ സംപ്രേഷണത്തിന് ക്ലാസ്സിക്എസ്എൻജി, കോംപാക്റ്റ്എസ്എൻജി തുടങ്ങിയ ആദ്യകാല സമ്പ്രദായങ്ങൾ ഇപ്പോഴും ഉപയോഗിക്കപ്പെടുന്നുണ്ടെങ്കിലും വർത്തമാനകാലത്ത് ഏറ്റവും പ്രചാരത്തിലുള്ളത് വെബ്എസ്എൻജി സംവിധാനമാണ്. വേൾഡ് വൈഡ് വെബ് (www) ശൃംഖല വഴി തത്സമയ സംപ്രേഷണം നിർവഹിക്കുന്ന രീതിയാണ് ഇത്. ദൃശ്യങ്ങളുടെ ചട്ടക്കൂട് (frame) റിയൽപ്ളെയർ, ക്വിക്ടൈം, മീഡിയാപ്ലെയർ തുടങ്ങിയ മൾട്ടിമീഡിയാ സോഫ്റ്റ് വയർ ഫോർമാറ്റുകളിൽ ചിട്ടപ്പെടുത്തുന്നു. സിസ്റ്റത്തിലെ ആന്റെന ക്രമീകരണം, ദിശാ നിയന്ത്രണം, ഉപഗ്രഹ ശൃംഖലയിലേക്കുള്ള ലോഗിൻ പ്രക്രിയ, സിഗ്നൽ അപ്ലിങ്കിങ് തുടങ്ങിയവ സ്വചാലിതമായി പ്രാവർത്തികമാക്കപ്പെടുന്നതിനാൽ സമ്പൂർണവും അനായാസവുമായ പകർത്തലിനു സാധ്യതയേറുന്നു. സെക്കൻഡിൽ 512 കിലോബിറ്റോ അതിൽക്കുറഞ്ഞതോ ആയ ബാൻഡ് വിഡ്ത്തുകളിൽപോലും മെച്ചപ്പെട്ട ഗുണനിലവാരം ഉറപ്പുവരുത്താനുമാകുന്നു.
റിയൽടൈം വീഡിയോ.
പരിപാടികൾ അരങ്ങേറുമ്പോൾതന്നെ പ്രസക്ത ദൃശ്യങ്ങൾ ഏതിനം കംപ്യൂട്ടർ ശൃംഖലയിലും എവിടെയും ഉള്ള പ്രേക്ഷകർക്ക് പ്രാപ്തമാക്കുവാനുള്ള സാങ്കേതിക മികവ് ഇനിയും സാധ്യമായിട്ടില്ല. പ്രേഷണ സ്രോതസ്സിനും ലക്ഷ്യസ്ഥാനത്തിനുമിടയ്ക്കുള്ള ദൂരം, കംപ്യൂട്ടർ ശൃംഖലയിലുണ്ടാകുന്ന ലേറ്റൻസി, ശൃംഖലയുടെ ബാൻഡ് വിഡ്ത് ക്ഷമത, ഡേറ്റാ പ്രവാഹത്തിനിടയിൽ നേരിടുന്ന ഡേറ്റാ പായ്ക്കറ്റ് നഷ്ടം തുടങ്ങിയവ സമയ വിളംബത്തിൽ വർധനവുണ്ടാക്കുന്നു. ലാൻ (LAN) ശൃംഖലകളിലൂടെ ഉപയോക്താക്കൾക്ക് നന്നേ കുറഞ്ഞ സമയവിളംബത്തോടെ പുനഃസംപ്രേഷണം ലഭ്യമാക്കാനാകുന്നു. 
കേരളത്തിൽ ആദ്യകാലത്ത് ഓണാഘോഷം, വള്ളംകളി, മകരവിളക്ക്, തൃശൂർ പൂരം തുടങ്ങിയ വിശേഷോത്സവങ്ങൾക്കും ഫുട്ബോൾ മത്സരം, താരനിശ തുടങ്ങിയ പരിപാടികൾക്കുമാണ് തത്സമയ സംപ്രേഷണം ഏർപ്പെടുത്തിയിരുന്നത്. ദൂരദർശൻ ആണ് കേരളത്തിൽ ആദ്യമായി ലൈവ് ടെലികാസ്റ്റ് നടത്തിയത്. ഇപ്പോൾ സ്വകാര് ടെലിവിഷൻ ചാനലുകൾ വാർത്താവതരണം ഉൾപ്പെടെയുള്ള മിക്ക പരിപാടികളിലും തത്സമയ സംപ്രേഷണം മത്സര ബുദ്ധ്യാ കലർത്തി പ്രസാരണം ചെയ്തുവരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="393215" url="https://ml.wikipedia.org/wiki?curid=393215" title="ലവച്ചാരാ ദേശീയോദ്യാനം">
ലവച്ചാരാ ദേശീയോദ്യാനം

ലവച്ചാരാ ദേശീയോദ്യാനം (ബംഗാളി: ) ബംഗ്ലാദേശിലെ ഒരു പ്രധാന ദേശീയോദ്യാനവും പ്രകൃതി സംരക്ഷണ മേഖലയുമാണ്. രാജ്യത്തിന്റെ വടക്കുകിഴക്കൻ മേഖലയിലെ മൗലവി ബസാർ ജില്ലയിലെ കമാൽഗഞ്ച് ഉപസിലയിലാണ് ഈ ദേശീയോദ്യാനം സ്ഥിതി ചെയ്യുന്നത്.
2,740 ഹെക്ടർ (27.4 കിമീ2) വിസ്തൃതിയുള്ള പടിഞ്ഞാറൻ ഭാനുഗാച്ച് റിസർവ്ഡ് വനത്തിനുള്ളിലാണ് ഇതിൻറെ സ്ഥാനം. ലവച്ചാരാ ദേശീയോദ്യാനം ഏകദേശം 1,250 ഹെക്ടർ (12.5 കിമീ2) ഭൂപ്രദേശത്തെ അർദ്ധ നിത്യഹരിതവനങ്ങളേയും മിശ്രിത ഇലപൊഴിയും കാടുകളും ഉൾപ്പെട്ട ആവാസവ്യവസ്ഥയെ ഉൾക്കൊള്ളുന്നു. 1974 ലെ വന്യജീവി നിയമം അനുസരിച്ച് 1996 ജൂലൈ ഏഴിന് ബംഗ്ലാദേശ് സർക്കാർ ഇതൊരു ദേശീയോദ്യാനമായി പ്രഖ്യാപിച്ചു.
സ്ഥാനം.
ലവച്ചാരാ ദേശീയോദ്യാനം ധാക്കയിൽ നിന്ന് 160 കി.മീ (99 മൈൽ) വടക്ക് കിഴക്കായും സിൽഹെട്ടിൽ നിന്ന് 60 കിലോമീറ്റർ അകലെയുമാണ് സ്ഥിതിചെയ്യുന്നത്. ശ്രീമൊംഗാലിൽ നിന്ന് 8 കിലോമീറ്റർ (5.0 മൈൽ) ദൂരമുണ്ട് ഇവിടേയ്ക്ക്. ലവച്ചാരായുടെ ഭൂപ്രദേശം ചിതറിക്കിടക്കുന്ന നിമ്‌നോന്നതമായ 10 മുതൽ 50 മീറ്റർ വരെ (33 മുതൽ 164 അടി വരെ) ഉയരമുള്ള മലകളാൽ ചുറ്റപ്പെട്ടിരിക്കുന്നു. പ്രാദേശികമായി ടില എന്നറിയപ്പെടുന്ന ഈ ചെറു കുന്നുകൾ പ്രധാനമായും മൃദുവായ അപ്പർ ടെർഷ്യറി മണൽക്കല്ലുകളടങ്ങിയതാണ്. നിരവധി മണൽ നിറഞ്ഞ അടിത്തട്ടുള്ള, പ്രാദേശികമായി "നല്ല" എന്നറിയപ്പെടുന്ന അനേകം അരുവികൾ ഈ ദേശീയോദ്യാനത്തെ മുറിച്ചു കടന്നു പോകുന്നു. അതിലൊരു ഉപ അരുവിയായ ലവച്ചാരയിൽനിന്നാണ് ദേശീയോദ്യാനത്തന് ഈ പേരു ലഭിച്ചത്. 5.333 ദശലക്ഷം മുതൽ 2.58 ദശലക്ഷം വർഷം വരെ ദൈർഘ്യമുള്ള പ്ലയോസീൻ ഭൌമശാസ്ത്ര കാലഘട്ടത്തിൽ ഉരുത്തിരിഞ്ഞ തവിട്ടുനിറമുള്ള മണൽകലർന്ന എക്കൽ കളിമണ്ണാണ് ലവാച്ചാരായിലുള്ളത്. ആഴം കുറഞ്ഞ വെള്ളം കെട്ടിനിൽക്കുന്ന (ഹാവോർ തണ്ണീർത്തടങ്ങൾ) പ്രദേശങ്ങൾ ഈ മേഖലയുടെ ഒരു സവിശേഷതയാണ്. ഈ താഴ്ന്ന പ്രദേശങ്ങൾ മിക്കപ്പോഴും വെള്ളപ്പൊക്കത്തിനു വിധേയമാകുന്നു.
ലവച്ചാറയിൽ പൊതുവേ സുഖകരമായ കാലാവസ്ഥയാണ് അനുഭവപ്പെടാറുള്ളത്. ഫെബ്രുവരിയിൽ 26.8 ഡിഗ്രി സെൽഷ്യസ് (80.2 ° F), ജൂണിൽ 36.1 ° C (97.0 ° F) എന്നിങ്ങനെയാണ് ശരാശരി താപനില. വർഷം മുഴുവനും ഈർപ്പം കൂടുതലായ ഇവിടെ പലപ്പോഴും മഴക്കാലം അനുഭവപ്പെടുകയും മറ്റു ചിലപ്പോൾ ചുഴലിക്കാറ്റുകളും അനുഭവപ്പെടുന്നു.
ജൈവവൈവിധ്യം.
ലവച്ചാരയിലെ ജൈവവൈവിധ്യത്തിൽ 460 തരം സസ്യ ജീവിവർഗ്ഗങ്ങളുണ്ട്. ഇതിൽ 167 സ്പീഷീസ് സസ്യങ്ങൾ, 4 ഉഭയജീവികൾ, 6 ഉരഗജീവികൾ, 246 തരം പക്ഷികൾ, 20 സസ്തനജീവികൾ, 17 തരം പ്രാണി വർഗ്ഗങ്ങൾ എന്നിവ ഉൾപ്പെടുന്നു. ഇതിൽ ഗുരുതരമായ വംശനാശഭീഷണിയുള്ള വെസ്റ്റേൺ ഹൂലോക്ക് ഗിബ്ബണുകളിൽ 62 എണ്ണം മാത്രമാണ് ഇവിടെ അധിവസിക്കുന്നത്.
സസ്യങ്ങൾ.
ഒരു സമ്മിശ്ര വനമാണ് ലവച്ചാറയിലുള്ളത്. സാധാരണയായി അടിവനങ്ങളിൽ നിത്യഹരിത സസ്യങ്ങളായ ഓക്ക് (ക്വെർകസ്), സൈസീജിയം, കുമ്പിൾ (ജിമെലീന), പുന്ന (ദില്ലേനിയ), ഉന്നം (ഗ്രേവിയ), ഫൈക്കസ് എന്നിവ ഉൾപ്പെടുന്നു. മേൽവനങ്ങളിൽ പ്രധാനമായും തേക്ക് (ടെക്റ്റോണ), ആർട്ടോകാർപസ് ചാപ്ലാഷ, ചീനി (ടെട്രാമെലസ്), ഹോപ്പിയ ഒഡോറാറ്റ തുടങ്ങിയ ഇലപൊഴിക്കും മരങ്ങളും ചന്ദനവേമ്പ് ( ടൂണ സിലിയാറ്റ), പിഗെനം തുടങ്ങിയ സസ്യങ്ങളും കാണപ്പെടുന്നു.
1920 കളിൽ യഥാർത്ഥ തനത് സമ്മിശ്ര ഉഷ്ണമേഖലാ സസ്യവനം നീക്കം ചെയ്യപ്പെടുകയോ മാറ്റി സ്ഥാപിക്കുകയോ ചെയ്തു. ഇപ്പോൾ ഭൂരിഭാഗവും ദ്വിതീയ വനമാണെങ്കിലും പ്രാഥമിക വനങ്ങളുടെ ചെറു അവശേഷിപ്പുകൾ നിലനിൽക്കുന്നുണ്ട്. അടിവനങ്ങളിൽ  ജായ് ബൻഷ് ഇനത്തിലുള്ള (ബംബുസാ ബർമാണിക്ക) മുളകളും മുളി ബാൻഷും (മെലോക്കാന ബക്കീഫെറ), കൂടാതെ പലയിനം പന്നൽച്ചെടികളും മറ്റു അധിസസ്യങ്ങളും വളരുന്നു.
2010 ൽ 123 വർഗ്ഗങ്ങളിലെ 60 കുടുംബങ്ങളിലുള്ള 159 ഇനം സസ്യങ്ങളെക്കുറിച്ച് പഠനം നടത്തിയിരുന്നു. ഇതിൽ 78 ഇനം മരങ്ങൾ, 14 ഇനം കുറ്റിച്ചെടികൾ, 42 ഇനം ഔഷധ സസ്യങ്ങൾ, 25 ഇനം വള്ളിച്ചെടികൾ എന്നിവ ഉൾപ്പെടുന്നു. ഫൈക്കസ് (അത്തി മരം) സൈസീജിയം (ബുഷ് ചെറികൾ), ഓരോന്നും 7 സ്പീഷീസുകളുള്ളവ, ഏറ്റവും വൈവിധ്യപൂർവമുള്ള വംശമായിരുന്നു. മറ്റു പ്രധാന വർഗ്ഗങ്ങൾ, നീർമരുത് (ടെർമിനലിയ), കാച്ചിലുകൾ (ഡയോസ്കോറിയ), ആർട്ടോകാർപസ്, ചൂരലുകൾ (കലാമസ്), കുരുമുളകുവള്ളി, ചിറ്റരത്ത (ആൽപൈനിയ) കുർക്കുമ എന്നിവയാണ്.
മുള്ളുവേങ്ങ (ബ്രിഡെലിയ റെറ്റൂസ), മുള്ളിലവ് (സാൻതോക്സിലം റെഷ്ട), ഏഴിലംപാല (അൽസ്റ്റോണിയ സ്ക്കോളാരിസ്), നെല്ലി (ഫില്ലന്തസ് ഇംബ്ലിക്ക), കണിക്കൊന്ന (കാസ്സിയ ഫിസ്റ്റുല), ഒറെക്സൈലം ഇൻഡിക്കം, സെമോകാർപസ് അനാക്കാർഡിയം, കാട്ടുകലശം (ഗരുഗ പിന്നാറ്റ) എന്നിവയാണ് വംശനാശ ഭീഷണി നേരിടുന്ന മറ്റു സസ്യവർഗ്ഗങ്ങൾ.

</doc>
<doc id="393217" url="https://ml.wikipedia.org/wiki?curid=393217" title="ജി. എച്ച്. എസ്. പാക്കം">
ജി. എച്ച്. എസ്. പാക്കം

കാഞ്ഞങ്ങാട് - കാസർഗോഡ് റോഡ്(N.H 17)പെരിയ ജംഗ്ഷനിൽനിന്ന് പെരിയ - പള്ളിക്കരറോഡിൽ 5 KM അകലത്തിലും ബേക്കൽഫോർട്ട് റയിൽവേസ്റ്റേഷനിൽനിന്നും പള്ളിക്കര പെരിയ റോഡിൽ 3KM അകലത്തിലും ഈ വിദ്യാലയം സ്ഥിതിചെയ്യുന്നു. 
ചരിത്രം.
കേരള സംസ്ഥാനം നിലവിൽവരുന്നതിന് കൃത്യം ഒരു വർഷം മുമ്പാണ് നാട്ടുകാരുടെ ശ്രമഫലമായി കൂക്കൾ രാഘവൻനായരുടെ നേതൃത്വത്തിൽ പാക്കത്ത് ഒരു വിദ്യാലയം സ്ഥാപിതമാകുന്നത്. കാസർഗോഡ് ജില്ല,ഹോസ്ദുർഗ് താലൂക്ക്,പള്ളിക്കരപഞ്ചായത്തിലെ പനയാൽ വില്ലേജിൽപ്പെട്ട ഈ വിദ്യാലയം പള്ളിക്കര - പെരിയ റോഡിനോരം ചേർന്ന് കണ്ണംവയൽ എന്ന സ്ഥലത്താണ് സ്ഥിതിചെയ്യുന്നത്. പെരിയാറോഡ് ജംഗ്ഷനിൽനിന്ന് ഏകദേശം രണ്ടരകിലോമീറ്റർ കിഴക്ക് മാറിയാണ് ഈ വിദ്യാലയം നിലകൊള്ളുന്നത്. 1955ൽ ഒരോലഷെഡ്ഡിലാണ് ഈ സ്ക്കൂൾ പ്രവർത്തനം ആരംഭിച്ചത്. ആദ്യ വെക്കേഷൻകാലത്ത് കാറ്റിൽ തകർന്നുപോയ സ്ക്കൂൾ പാക്കം കണ്ണംവയൽ അമ്പലത്തിന്റെ കലവറയിലേക്കു മാറി. തൊട്ടടുത്ത് ഓലയും പുല്ലുംകൊണ്ട് ഒന്നും രണ്ടും ക്ലാസ് മുറികൾ നിർമ്മിച്ചു. 1960ൽ കൂക്കൾ കുഞ്ഞമ്പുനായരുടെ വാടകകെട്ടിടത്തിൽ upക്ലാസുകൾ ആരംഭിച്ചു. അപ്പോഴും എല്ലാക്ലാസുകളും നടത്താൻ ആ കെട്ടിടം മതിയായില്ല. 1963ൽ ശ്രീ.കെ .ചന്ദ്രശേഖരൻ കേരളത്തിന്റെ നിയമകാര്യമന്ത്രിയായ അവസരത്തിലാണ് പാക്കം ഗവൺമെന്റ് ഹൈസ്ക്കൂളിലെ പ്രധാന കെട്ടിടം - പാക്കം ഗവൺമെന്റ് യു.പി സ്ക്കൂളിന് വേണ്ടി - ഉദ്ഘാടനം ചെയ്യപ്പെട്ടത്. അന്നുമുതൽ ഈ പ്രദേശത്തിന്റെ അക്ഷരവെളിച്ചമായി തീർന്ന ഈ വിദ്യാലയം 1990ൽ ഹൈസ്ക്കൂളായി ഉയർത്തപ്പെട്ടു. പള്ളിക്കര പഞ്ചായത്തിലുള്ള ഹൈസ്ക്കൂളുകളിൽവച്ച് ഉയർന്ന പഠന നിലവാരവും മികച്ച വിജയശതമാനവും തുടർച്ചയായി നേടുവാൻ ഈ വിദ്യാലയത്തിനു കഴിയുന്നുണ്ട്.
ഭൗതികസൗകര്യങ്ങൾ.
3.11 ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 11 കെട്ടിടങ്ങളിലായി 21 ക്ലാസ് മുറികളുമുണ്ട്. വിശാലമായ ഒരു കളിസ്ഥലം വിദ്യാലയത്തിനുണ്ട്.
ഹൈസ്കൂളിന് സുസ‍ജ്ജമായ കമ്പ്യൂട്ടർ ലാബുണ്ട്. 18 കമ്പ്യൂട്ടറുകളും രണ്ട് LCD പ്രോദക്റ്ററുകളും ഉണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാൺ.
കൂടുതൽ അറിയാൻ.
OUR BLOG 
മാനേജ്മെന്റ്.
സർക്കാര് വിദ്യാലയം
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.
നേട്ടങ്ങൾ.
ഗവ. എച്ച്. എസ്. പാക്കം. നേട്ടങ്ങൾകാണാൻ ഇവിടെ ക്ലിക്ക് ചെയ്യുക

</doc>
<doc id="393218" url="https://ml.wikipedia.org/wiki?curid=393218" title="ജി. എച്ച്. എസ്. എസ്. കല്ല്യോട്ട്">
ജി. എച്ച്. എസ്. എസ്. കല്ല്യോട്ട്

കാസറഗോഡ് ജില്ല ഹൊസദുർഗ്ഗ് താലൂക്ക് പെരിയ ഗ്രാമം കല്ല്യോട്ട് എന്ന മനോഹരമായ ഗ്രാമപ്രദേശത്ത് സ്ഥിതി ചെയ്യുന്ന സർക്കാർ വിദ്യാലയമാണിത്. ബേക്കൽ ഉപജില്ലയിലെ മലയോര മേഖലയിലെ ഏക വിദ്യാലയമാണിത്. കാഞ്ഞങ്ങാടുനിന്നും ഏകദേശം 18 കിലോമീറ്റർ അകലെയാണ് കല്ല്യോട്ട്. ഈ വിദ്യാലയത്തിലെ വിദ്യാർത്ഥികളിൽ ഭൂരിഭാഗവും സാമ്പത്തികമായി പിന്നാക്കം നിൽക്കുന്നവരാണ്.
ചരിത്രം.
1അമ്പത്തിയഞ്ചിലധികം വർഷം വിദ്യാദായിനിയായി കല്ല്യോട്ടിന്റെ പുണ്യഭൂമിയിൽ‍ വിരാജിച്ചു നിൽക്കുന്ന സരസ്വതീക്ഷേത്രം മരുമക്കത്തായം നിലനിന്നിരുന്ന കാലഘട്ടങ്ങളിൽ തറവാടുകളിലെയും പ്രമാണി കുടുംബങ്ങളിലെയും താളിയോലഗ്രന്ഥങ്ങളും ക്ഷേത്രകലയായ പൂരക്കളിയും കൈകാര്യം ചെയ്യാൻ വേണ്ടി നാട്ടെഴുത്തു പള്ളിക്കൂടങ്ങളും നാട്ടെഴുത്തച്ഛന്മാരുടെ കീഴിലുള്ള കളരികളും വിദ്യാഭ്യാസ സമ്പ്രദായങ്ങളും ഉണ്ടായിരുന്നു. സാർവത്രിക വിദ്യാഭ്യാസം അന്നുണ്ടായിരുന്നില്ല. ദാരിദ്ര്യത്തിന്റെ ആധിക്യം കൊണ്ടും സാഹചര്യം കൊണ്ടും താഴ്ന്ന വരുമാനക്കാരായ കുട്ടികൾക്ക് വിദ്യാഭ്യാസം ലഭിച്ചിരുന്നില്ല. അത്തരം കുട്ടികൾക്ക് വിദ്യാഭ്യാസം ലഭിക്കുന്നതിന് 1954 ൽ കുഞ്ഞാച്ചൻ വീട് കളപ്പുരയിൽ 25 കുട്ടികൾക്കായി തുടങ്ങിയ ഏകാധ്യാപക വിദ്യാലയമാണ് വിജ്ഞാന ദീപമായി ആയിരക്കണക്കിന് വിദ്യാർത്ഥികൾക്ക് അറിവിന്റെ നറുവെളിച്ചം വിതറിക്കൊണ്ട് കല്ല്യോട്ട് ഗവ. ഹൈസ്കൂളായി മാറിയിരിക്കുന്നത്. 1961 ൽ യു.പി ആയും 1980 ൽ ഹൈസ്കൂളായും 2004ൽ ഹയർ സെക്കന്ററിയായും ഉയർത്തപ്പെട്ടു. ഈ കാലഘട്ടത്തിൽ നാടിന്റെ സാമൂഹ്യ സാമ്പത്തിക സാംസ്കാരിക പുരോഗതികളിൽ ഉറവിടമാകാൻ ഈ വിദ്യാലയത്തിന് സാധിച്ചിട്ടുണ്ട്. കലാ കായിക പാഠ്യേതര പ്രവർത്തനങ്ങളിൽ മികച്ച നേട്ടമുണ്ടാക്കാൻ ഈ വിദ്യാലയത്തിന് സാധിച്ചിട്ടുണ്ട്. കഴിഞ്ഞ എസ്സ്.എസ്സ്. എൽ .സി യിൽ 100 ശതമാനവും ഹയർസെക്കന്ററിയിൽ 98 ശതമാനവും വിജയം കൈവരിക്കാൻ സാധിച്ചു. 800 ഓളം കുട്ടികൾ പഠിക്കുന്ന ഈ വിദ്യാലയം ഇന്ന് ഭൗതിക സാഹചര്യങ്ങളുടെ അപര്യാപ്തതയാൽ വീർപ്പുമുട്ടുകയാണ്.
ഭൗതികസൗകര്യങ്ങൾ.
9.68ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 4 കെട്ടിടങ്ങളിലായി 6 ക്ലാസ് മുറികളും ഹയർ സെക്കണ്ടറിക്ക് 3 കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. UP,LP, വിഭാഗങ്ങളിലായി 14 ക്ലാസ് മുറികളും പ്രവർത്തിക്കുന്നു.
ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം മുപ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. 
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393219" url="https://ml.wikipedia.org/wiki?curid=393219" title="ജി. എച്ച്. എസ്. എസ്. ഉദുമ">
ജി. എച്ച്. എസ്. എസ്. ഉദുമ

ഉദുമ നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു ഗവണ്മെന്റ് വിദ്യാലയമാണ് ഗവണ്മെന്റ്‍ ഹയർ സെക്കണ്ടറി സ്കൂൾ ഉദുമ". നാലാംവാതുക്കല് സ്കൂൾ"' എന്ന പേരിലാണ് പൊതുവെ അറിയപ്പെടുന്നത്. 
ചരിത്രം.
1964 ൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്..സ്കൂളായി. 1968-ൽ ഹൈസ്കൂളായും ഉയർത്തപ്പെട്ടു.1999 ൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.
ഭൗതികസൗകര്യങ്ങൾ.
മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 14 കെട്ടിടങ്ങളിലായി 43 ക്ലാസ് മുറികളും ഹയർ സെക്കണ്ടറിക്ക് 2 കെട്ടിടത്തിലായി 8 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.
ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. 3 ലാബുകളിലുമായി ഏകദേശം 30 കമ്പ്യൂട്ടറുകളുണ്ട്. രണ്ട് ലാബുകളില ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.
മാനേജ്മെന്റ്.
ഗവൺമെന്റ് സ്ഥാപനം
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393220" url="https://ml.wikipedia.org/wiki?curid=393220" title="ജി. വി.എച്ച്. എസ്. എസ്. കുനിയ">
ജി. വി.എച്ച്. എസ്. എസ്. കുനിയ

കുനിയ നഗരത്തിന്റെ ഹൃദയഭാഗത്തായി സ്ഥിതി ചെയ്യുന്ന ഒരു വിദ്യാലയമാണ് കുനിയ ഹയർ സെക്കണ്ടറി സ്കൂൾ. ഈ വിദ്യാലയം1974‍ സ്ഥാപിച്ചു.ഈ വിദ്യാലയം കാസ൪ഗോഡൂജില്ലയിലെ കാഞ്ഞങ്ങാട് വിദ്യാഭ്യാസ ജില്ലയിലെ ഏകമൂസ്ലിം വൊക്കേഷണൽ ഹയർ സെക്കന്ററി സ്കൂൾ ആണ്.ഉയ൪ച്ചയുടെ പടവൂകൾ ഒന്ന് ഒന്നായി 
കയറിക്കൊണ്ടിരിക്കുന്ന വിദ്യാലയങ്ങളിലൊന്നാണിത്.
ചരിത്രം.
1974മെയിൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്. 1994-ൽ ഹൈസ്കൂളായും ഉയർത്തപ്പെട്ടു. ഹൈസ്കൂളിന്റെ ആദ്യ പ്രധാനഅദ്ധ്യാപകന്റെ രൂപകല്പനയിലും മേൽനോട്ടത്തിലും വിദ്യാലയത്തിന്റെ ഇപ്പോൾ നിലവിലുള്ള പ്രധാന കെട്ടിടം നിർമ്മിക്കപ്പെട്ടു. 2006ത്തിൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.
ഭൗതികസൗകര്യങ്ങൾ.
മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 6 കെട്ടിടങ്ങളിലായി 13 ക്ലാസ് മുറികളും ഹയർ സെക്കണ്ടറിക്ക് 3കെട്ടിടത്തിലായി 4 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനില്ല.
ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളീല്ല. 16 കമ്പ്യൂട്ടറുകളുണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.
പാഠ്യേതര പ്രവർത്തനങ്ങൾ.
കൺവിന൪-ഷൈലജ.കെ.പി.
ഉദ്ഘാടനം-പ്രിൻസിപ്പൽ-ശോഭന.വി.വി
വായനാവാരം-
പൂസ്തകപൃദ൪ശനം-
1സോഷ്യല്സയന്സ്-കൺവിന൪-
ഉദ്ഘാടനം-പ്രിൻസിപ്പൽ-ശോഭന.വി.വി
a.റാലി-06/08/2009 b.റാലി-15/08/2009
2.സയന്സ്-കൺവിന൪-
a.പോസ്ട൪ രചന-5/06/2009 b.സെമിനാ൪-20/07/2009 c.റാലി-06/08/2009 
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393221" url="https://ml.wikipedia.org/wiki?curid=393221" title="എം. പി. എസ്. ജി. വി. എച്ച്. എസ്.എസ്.ബെള്ളിക്കോത്ത്">
എം. പി. എസ്. ജി. വി. എച്ച്. എസ്.എസ്.ബെള്ളിക്കോത്ത്

കാസർഗോഡ് ജില്ലയിലെ തീരദേശഗ്രാമമായ അജാനൂരിന്റെ തലസ്ഥാനമെന്ന് വെള്ളിക്കോത്തിനെ വിശേഷിപ്പിക്കാം.ഒട്ടേറെ ചരിത്രസംഭവങ്ങൾക്ക് സാക്ഷ്യം നിന്ന നാട്. വടക്കേ മലബാറിന്റെ ചരിത്രഗതിയെ മാറ്റിമറിച്ച പ്രസ്ഥാനങ്ങളും സ്ഥാപനങ്ങളും രൂപം കൊണ്ട പ്രദേശം. മലയാളഭാഷയെ സമ്പന്നമാക്കിയ കവിതകളും നാടകങ്ങളും രചിക്കപ്പെട്ട പ്രദേശം. വിദ്വാൻ പി. കേളുനായരുടെ കർമ്മകേന്ദ്രമെന്ന നിലയിലും മഹാകവി പി. കുഞ്ഞിരാമൻ നായരുടെ ജന്മദേശമെന്ന നിലയിലും പുകൾകൊണ്ട നാട്. ഈ ധന്യഭൂമി ആദ്യകാലത്ത് കാഞ്ഞങ്ങാട് പ്രദേശത്തിന്റെ സാംസ്കാരിക കേന്ദ്രവും അതോടൊപ്പം വാണിജ്യകേന്ദ്രവുമായിരുന്നു.
ചരിത്രം.
1906 ഏപ്രിൽ മാസം ബോർഡ് എലിമെന്ററി സ്കുൾ ആയി മദ്രാസ് ഗവൺമെന്റിന്റെ കീഴിലാണ് ഈ മഹദ് വിദ്യാലയം പ്രവർത്തനം തുടങ്ങുന്നത്. ഇതേ കാലയളവിൽ തന്നെയാണ് ദേശീയ സ്വാതന്ത്ര്യ പ്രസ്ഥാനത്തിന്റെ പൊൻകിരണങ്ങൾ ഈ ഗ്രാമത്തെ ഉണർത്തുപാട്ടായ് മാറ്റുന്നതിനായ് സ്വന്തം ജീവിതം തന്നെ ഉഴിഞ്ഞു വെച്ച വിദ്വാൻ പി. കേളുനായർ വിജ്ഞാനദായിനി എന്ന സംസ്കൃത പാഠശാലയുടെ പ്രവർത്തനവും ആരംഭിക്കുന്നത്. കൊല്ലടത്ത് കണ്ണൻ നായർ എന്ന മഹദ് വ്യക്തി സംഭാവന ചെയ്ത സ്ഥലത്താണ് ഈ ഏകാധ്യാപക വിദ്യാലയം പ്രവർത്തനമാരംഭിച്ചത്.
സ്വാതന്ത്ര്യാനന്തരം 1948-ൽ ആണ് ഈ വിദ്യാലയം ഹയർ എലിമെന്ററി സ്കൂൾ ആയി അപ്ഗ്രേഡ് ചെയ്യപ്പെട്ടത്. തുടർന്ന് വെള്ളിക്കോത്തിന്റെ സാമൂഹ്യ-സാംസ്കാരിക ചലനങ്ങളുടെ സിരാകേന്ദ്രമായ് വർത്തിച്ചത് ഈ സ്കൂളാണെന്നത് ആവേശകരമായ വസ്തുതയാണ്. ഈ കാലയളവിൽ അധ്യാപനം എന്ന മഹത് പ്രവർത്തനത്തിലൂടെ വിദ്യാർത്ഥി സമൂഹത്തെ ജീവിതത്തിന്റെ വ്യത്യസ്ത മേഖലകളിൽ ഉന്നത നിലവാരത്തിലെത്തിക്കാൻ തങ്ങളുടെ ജീവിതത്തിലൂടെ ശ്രമിച്ച ധന്യരാണ് ശ്രീ. സുബ്രഹ്മണ്യൻ നമ്പൂതിരി മാസ്റ്റർ, ശ്രീ. അപ്പു മാസ്റ്റർ, ശ്രീ. സത്യനാരായണൻ മാസ്റ്റർ, 
ശ്രീ. ഗോപാലൻ കുരിക്കൾ മാസ്റ്റർ, ശ്രീ. എൻ. സി. കണ്ണൻ മാസ്റ്റർ, ശ്രീ. കെ. ഗോപാലൻ മാസ്റ്റർ, ശ്രീ. മാധവൻ മാസ്റ്റർ, ശ്രീ. മാരാർ മാസ്റ്റർ എന്നീ ഗുരുഭൂതന്മാർ.
1976-ൽ ആണ് ഈ വിദ്യാലയം ഹൈസ്കൂൾ ആയി ഉയർത്തപ്പെടുന്നത്. 1979 ലാണ് ഈ വിദ്യാലയത്തിന് മലയാള സാഹിത്യത്തിലെ മേഘരൂപനായ മഹാകവി പി. കുഞ്ഞിരാമൻ നായരുടെ പേരു നല്കുന്നത്. അന്നുമുതൽ ഈ വിദ്യാലയം മഹാകവി പി. സ്മാരക ഹൈസ്കൂൾ ആയി പുനർനാമകരണം ചെയ്യപ്പെട്ടു. തുടർന്ന് 1992 ഒക്ടോബർ മാസത്തിൽ ഈ വിദ്യാലയം വൊക്കേഷണൽ ഹയർ സെക്കണ്ടറി സ്കൂളായി മാറി.
ഭൗതികസൗകര്യങ്ങൾ.
മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393222" url="https://ml.wikipedia.org/wiki?curid=393222" title="ജി. എച്ച്. എസ്. രാവണേശ്വർ">
ജി. എച്ച്. എസ്. രാവണേശ്വർ

കാസർഗോഡ് ജില്ലയിലെ അജാനൂർ പഞ്ചായത്ത്, രാവണീശ്വർ ഗ്രാമത്തിൽ സ്ഥിതി ചെയ്യുന്ന വിദ്യാലയമാണ് "ഗവ:‍ ഹയർ സെക്കണ്ടറി സ്കൂൾ രാവണീശ്വർ "എന്ന പേരിലാണ് പൊതുവെ അറിയപ്പെടുന്നത്.1957-ൽ സ്ഥാപിച്ച ഈ വിദ്യാലയം കാസർഗോഡ് ജില്ലയിലെ പഴക്കമേറിയ വിദ്യാലയങ്ങളിലൊന്നാണ്.
ചരിത്രം.
1957ൽ ഒരു ഏകാധ്യാപക വിദ്യാലയമായി മാക്കിയിൽ ഈ വിദ്യാലയം പ്രവർത്തനമാരംഭിച്ചു. 1967ൽ യു.പി സ്ക്കൂളായും 1980ൽ ഹൈസ്ക്കൂളായും 2006ൽ ഹയർസെക്കന്ററിയായും ഉയർത്തപ്പെട്ടു. ഇതിന്റെ എൽ.പി വിഭാഗം പ്രധാന വിദ്യാലയത്തിൽ നിന്നും ഏകദേശം 1.5 കി.മീ. അകലെയാണ്സ്ഥിതി ചെയ്യുന്നത്. കാസർഗോഡ് ജില്ലയിലെ അജാനൂർ പഞ്ചായത്തിലെ 1,2,3,11 വാർഡുകൾ ഉൾ പ്പെ ട്ടതാണ് രാവണീശ്വരം പ്രദേശം. ഈപ്രദേശങ്ങളിലുള്ള കുട്ടികളെല്ലാം വിജ്ഞാന സന്വാദനത്തിനായി ആശ്രയിക്കുന്നത് രാവണീശ്വരം ഗവ.ഹയർ സെക്കന്ററി സ്ക്കൂളിനെയാണ്. രാവണി തപസ്സിരുന്ന സ്ഥലമായിരുന്നതു കൊണ്ടത്രെ രാവണീശ്വരം എന്ന പേര് ലഭിച്ചത്.
ഭൗതികസൗകര്യങ്ങൾ.
എൽ.പി വിഭാഗം സ്ഥിതി ചെയ്യുന്നത് 1 ഏക്കർ സ്ഥലത്തും ഹൈസ്ക്കൂളും ഹയർസെക്കന്ററി വിഭാഗം സ്ഥിതി ചെയ്യുന്നത് 5 ഏക്കർ 7 സെന്റ് സ്ഥലത്തും ആണ്. 5 കെട്ടിടങ്ങളിലായി 15 ക്ലാസ് മുറികളും ഹയർ സെക്കണ്ടറിക്ക് രണ്ടു കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.
ഹൈസ്കൂളിനും ഹയർസെക്കണ്ടറിക്കും കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 25 കമ്പ്യൂട്ടറുകളുണ്ട്. ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. ഹയർ സെക്കന്ററി വിഭാഗത്തിന് അതിവിശാലമായ ലാബ് &amp; ലൈബ്രറി കോംപ്ലക്സിന്റെ പണി പൂർത്തിയായിക്കൊണ്ടിരിക്കുന്നു.
പാഠ്യേതര പ്രവർത്തനങ്ങൾ.
° ജൂനിയ‍‌‍‍൪ റെഡ്ക്രോസ്
കലാസാഹിത്യവേദിയിൽധാരാളം കുട്ടികൾഅംഗങ്ങളായിട്ടുണ്ട്.ഇതിന്റെ ആഭിമുഖ്യത്തിൽസ്ക്കൂൾതലത്തിൽനിരവധി വൈവിധ്യങ്ങളായ പ്രവർത്തനങ്ങൾനടത്തി വരുന്നു. മുണ്ടൂർസേതുമാധവനെപ്പോലുള്ള പ്രമുഖ സാഹിത്യകാരൻമാരുമായുള്ള അഭിമുഖം, ചർച്ച, സംവാദം എന്നിവ സംഘടിപ്പിച്ചു. ബഷീർചരമദിനം ആചരിക്കുന്നതിന്റെ ഭാഗമായി പ്രദർശനം നടത്തി. വിദ്യാരംഗം കലാസാഹിത്യവേദി സ്ക്കൂളിൽചിത്രരചനാ ക്യാന്വും നടത്തിയിട്ടുണ്ട്. കൂടാതെ വിദ്യാരംഗം കലാസാഹിത്യവേദി ക്ലാസ്സടിസ്ഥാനത്തിൽകൈയെഴുത്ത് മാസിക നിർമ്മിക്കുകയും മെച്ചപ്പെട്ടവ കണ്ടെത്തി വേണ്ടുന്ന പ്രോത്സാഹനം നൽകുകയും ചെയ്യുന്നു. വിദ്യാരംഗം കലോത്സവത്തിൽഉപജില്ലാതലത്തിലും ജില്ലാതലത്തിലും ശ്രദ്ധേയമായ നേട്ടങ്ങൾഈ സ്ക്കൂളിലെ കുട്ടികൾകൈവരിച്ചിട്ടുണ്ട്. 
ഹിന്ദി ക്ലബ്..- ഹിന്ദി ക്ലബിന്റെ ആഭിമുഖ്യത്തിൽ ഹിന്ദി അസംബ്ളി നടത്തി.. സ്വാതന്ത്ര്യദിനത്തിൽഹിന്ദി സാഹിത്യകാരൻമാരുടെ ഫോട്ടോ പ്രദർശനം നടത്തി. ഹിന്ദി പക്ഷാചരണം വിവിധ പരിപാടികളോടെ ആഘോഷിച്ചു. 
ഇംഗ്ലീഷ് ക്ലബ്..-ക്ലബിന്റെ നേതൃത്വത്തിൽആഴ്ചകൾതോറും 'LANGUAGE GAME' നടത്തി വരുന്നു.വിദ്യാർത്ഥികൾക്ക് ഇംഗ്ലീഷ് ന്യൂസ് പേപ്പർവായിക്കാനുള്ള സകര്യം ക്ലബ് ചെയ്തു കൊടുക്കുന്നുണ്ട്. 
ഹെൽത്ത് ക്ലബ്..- ക്ലബിന്റെ ആഭിമുഖ്യത്തിൽസ്ക്കൂളും പരിസരവും ശുചീകരിക്കുന്നു. ഓരോ വെള്ളിയാഴ്ചയും 'ഡ്രൈ ഡെ ' ആയി ആചരിക്കുന്നു. കന്വോസ്റ്റ് കുഴി നിർമ്മാണം പരിസര മലിനീകരണം ഒഴിവാക്കി. പ്രതിരോധ ഗുളികകളുടെ വിതരണം സി.ഡി പ്രദർശനം ,ഫസ്റ്റ് എയ്ഡ് തുടങ്ങിയവ ക്ലബിന്റെ ആഭിമുഖ്യത്തിൽനടക്കുന്നു. സീഡ് പദ്ധതി പ്രകാരം ലഭിച്ച അഞ്ഞൂറോളം വൃക്ഷത്തൈകൾസ്ക്കൂൾകോന്വോണ്ടിൽനട്ട് ജൈവവേലി കെട്ടി സംരക്ഷിച്ചു വരുന്നു. എന്റെ മരം പദ്ധതിയുടെ ഭാഗമായി ലഭിച്ച വൃക്ഷത്തൈകൾകുട്ടികൾക്ക് വിതരണം ചെയ്തു. ജൈവ വൈവിധ്യത്തെക്കുറിച്ചും പരിസ്ഥിതി സംരക്ഷണത്തെക്കുറിച്ചും ബോധവൽക്കരണ ക്ലാസ്സ് സംഘടിപ്പിച്ചു. 
സോഷ്യൽ സയൻസ് ക്ലബ് ..- ദിനാചരണങ്ങളുടെ ചുക്കാൻപിടിക്കുന്നു. ഗാന്ധി ഫോട്ടോ പ്രദർശനം, നാണയ പ്രദർശനം തുടങ്ങിയവ നടത്തി. പ്രാദേശിക ചരിത്രരചനയോടനുബന്ധിച്ച് ചരിത്ര സ്മാരകങ്ങളുടെ സന്ദർശനം 'രാവണി' തപസ്സിരുന്നു എന്നു കരുതുന്ന രാവണേശ്വരം ശ്രീ പെരും തൃക്കോവിലപ്പൻക്ഷേത്രത്തിലേക്കുള്ള പഠനയാത്ര പ്രോജക്ട് നിർമ്മാണം മുതലായവ നടത്തി. ഈ വർഷത്തെ ബേക്കൽഉപജില്ലാ മേളയിൽസാമൂഹിക ശാസ്ത്രവിഭാഗം ഹൈസ്ക്കൂൾതല ചാന്വ്യൻമാരാവുകയും റോളിംഗ് ട്രോഫി കരസ്ഥമാക്കുകയും ചെയ്തു. സൂര്യകിരീടം ,സ്വാതന്ത്രഗാനപതിപ്പ് ,ആജാനൂരിന്റെ ചരിത്രം തുടങ്ങിയവ കുട്ടികളുടെ മികവുറ്റ സൃഷ്ടികളാണ്
മാനേജ്മെന്റ്.
കേരള സർക്കാരാണ് വിദ്യാലയത്തിന്റെ ഭരണം നടത്തുന്നത്. കാഞ്ഞങ്ങാട് വിദ്യാഭ്യാസ ജില്ലയിൽ,ബേക്കൽ ഉപജില്ലയുടെ ഭാഗമാണ്. . ഹൈസ്കൂൾ വിഭാഗത്തിന്റെ ഹെഡ്മിട്രസ് രതീദേവി ഹയർ സെക്കണ്ടറി വിഭാഗത്തിന്റെ പ്രിൻസിപ്പൾ അരവിന്ദാക്ഷനുമാണ്
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.
ശ്രീ സി.എം.കുഞ്ഞിക്കണ്ണൻ 1948
ശ്രീ ടി.എ.കുഞ്ഞികൃഷ്ണൻ നായർ 1959
ശ്രീ വി.വി.നാരായണൻ നന്വീശൻ 1973
ശ്രീ കണ്ണൻ.വി 07/05/78
ശ്രീ കരുണാകരൻ നായർ. 1982
ശ്രീ സുന്ദരേശൻ.ആർ 09.10.1984-1987
ശ്രീ തങ്കച്ചൻ 31.05.1987-1989
ശ്രീ പത്മനാഭക്കുറുപ്പ് 17.07.1989-17.06.1991
ശ്രീ കുഞ്ഞികൃഷ്ണൻ നായർ 17.06.1991-08.06.1992
ശ്രീമതി ജെസ്സി.എൻ‍.എഫ് 26.10.1992-31.05.1993
ശ്രീമതി കെ. ശ്രീദേവിപിള്ള 18.06.1993
ശ്രീമതി എം.പി.രാധ 29.10.1993-26.05.1994
ശ്രീമതി എം.ആർകമലാദേവി 30.05.1994-15.05.1995
ശ്രീമതി പി. ലക്ഷ്മി 07.06.1995-31.05.1996
ശ്രീമതി ശാന്തകുമാരി പി.കെ 01.06.1996-1997
ശ്രീമതി കര്ലാക്ഷി 01.08.1997-06.98
ശ്രീ അബ്ദുൾഖാദർ 03.06.1998-09.05.2000
ശ്രീമതി ശശികലാദേവി.കെ 06-2001
ശ്രീ പുരുഷോത്തമൻ വി.ടി 2001-29.05.2002
ശ്രീമതി കുഞ്ഞിമേരി എം.ജെ 12.06.2002-06.05.2003
ശ്രീ കുഞ്ഞിക്കണ്ണൻ വി.വി 07.2003-31.05.2004
ശ്രീ രാജൻ.വി 06.2005-03.06.2006
ശ്രീമതി വത്സല 01.07.2006-31.05.2007
ശ്രീ വിനയകുമാർ കെ.എം 01.06.2007-03.06.2008
ശ്രീ അഗസ്റ്റിൻ ടി.ഡി 04.06.2008-28.07.2008
ശോഭന ഐ.പി 30.07.2008-16.06.2009
ശ്രീമതി രതീദേവി ടി.കെ 01/07/09
ശ്രീ രവിവര്മൻ 25/03/2010
വഴികാട്ടി.
വിദ്യാലയത്തിലേക്ക് എത്തുന്നതിനുള്ള മാർഗ്ഗങ്ങൾ

</doc>
<doc id="393223" url="https://ml.wikipedia.org/wiki?curid=393223" title="ജി. എച്ച്. എസ്. എസ്. മടിക്കൈ">
ജി. എച്ച്. എസ്. എസ്. മടിക്കൈ

സംസ്ഥാന പുനർ വിഭജനത്തിനു മുൻപ് മദിരാശി സംസ്ഥാനത്തിൽ തെക്കൻ കർണാടക ജില്ലയിൽ കാസറഗോഡ് താലൂക്കിൽ പെടുന്ന പ്രദേശമായിരുന്നു മടിക്കൈ അമ്പലത്തുകര. വിദ്യാഭ്യാസകാര്യത്തിൽ യാതൊരു സൗകര്യങ്ങളും ഉണ്ടായിരുന്നില്ല. വർഷങ്ങൾക്കുമുമ്പ് 'ചാമക്കൊച്ചി' എന്ന തൊട്ട പ്രദേശത്ത്" നിലവിലിരുന്ന മാനേജ്മെന്റ് സ്കൂളിന്റെ പ്രവർത്തനം പൂർണമായും നിലച്ചിരുന്നു. പ്രസ്തുത സാഹചര്യത്തിൽ വിദ്യാഭ്യാസ പ്രേമികളായ നാട്ടുകാർ യോഗം ചേരുകയും മടിക്കൈ അമ്പലത്തുകരയിൽ ഒരു വിദ്യാലയം സ്ഥാപിക്കുന്നതിനാവശ്യമായ പ്രവർത്തനങ്ങൾ ആരംഭിക്കുകയും ചെയ്തു. അപ്രകാരമാണ തെക്കൻ കർണാടക ജില്ലാബോർഡിന്റെ കീഴിൽ " ഏച്ചിക്കാൻ ബോർഡ് എലിമെന്ററി സ്കൂൾ “( B.E.S.Yechikan) എന്ന പേരിൽ 3-1-1955-ൽ ഈ വിദ്യാലയം ആരംഭിച്ചത്. അമ്പലത്തുകരയിൽ വിദ്യാലയ കെട്ടിടം പൂർത്തിയാകുന്നതുവരെ അന്നത്തെ സ്കൂൾ കമ്മിറ്റി പ്രസിഡന്റായിരുന്ന ശ്രീ.എം.രേർമ്മപൊതുവാളുടെ റാക്കോൽ എന്ന സ്ഥലത്തുള്ള വീടിന്റെ ഒരു ഭാഗത്താണ് ശ്രീ.സി. അമ്പാടിമാസ്റ്റർ ഏകാധ്യാപകനായി ഈ വിദ്യാലയം ആരംഭിച്ചത്. തുടക്കത്തിൽ പത്തൊൻപത് കുട്ടികളാണ് ഇവിടെ പഠിച്ചിരുന്നത്. അന്നത്തെ തെക്കൻ കർണാടക ജില്ലാ ബോർഡ് ആസ്ഥാനം മംഗലാപുരത്തായിരുന്നു.
ജില്ലാ ബോർഡ് പ്രസിഡന്റ് ഡോ.കെ.കെ.ഹെഗ്ഡെ, എം.ബി.ബി.എസ്സ് അവറുകളുടെ 28.3.1956-ലെ Ref.No.E6/2022/56 സർക്കുലർ പ്രകാരം ഒന്നാമത്തെ സ്കൂൾകമ്മിറ്റി 1-4-1956-ൽ 3 കൊല്ലക്കാലത്തേയ്ക്ക് 7 പേരെ നോമിനേറ്റ് ചെയ്തു.
എന്നിവരാണവർ. ഈ കമ്മിറ്റിയിൽ സ്കൂൾഹെഡ്മാസ്റ്റർ കൂടി അംഗമായിരിക്കുന്നതാണെന്നും അയാൾ കമ്മിറ്റിയുടെ കൺവീനർ ആയിരിക്കുന്നതാണെന്നും നിർദ്ദേശിച്ചു. 
പ്രസിഡന്റിനേയും വൈസ് പ്രസിഡന്റിനേയും അംഗങ്ങളിൽ നിന്ന് തെരഞ്ഞെടുക്കണമെന്നും സർക്കുലരിൽ നിരിദ്ദേശിക്കുന്നു. അക്കാലത്ത് തെക്കൻ കർണാടക ജില്ലാ ബോർഡിൽ കാസറഗോഡ് താലൂക്കിൽ ‍നിന്ന് ശ്രീമാന്മാർ നാരന്തട്ട കുഞ്ഞമ്പു നമ്പ്യാർ, കെ.കല്ലാളൻവൈദ്യര് എൻ.ജി.കമ്മത്ത് എന്നിവർ അംഗങ്ങളായിരുന്നു. ശ്രീ.എൻ.ജി. കമ്മത്തിന്റെയും കല്ലാളൻ വൈദ്യരുടെയും ശുപാർശ പ്രകാരമാണ് ഈ വിദ്യാലയം ആരംഭിക്കാൻ ഇടയായത്. സ്കൂൾ അമ്പലത്തുകരയിലേക്ക് മാറ്റുന്നതിന് 14-3-1955-ൽ ഓലമേഞ്ഞഷെഡ് നാട്ടുകാരുടെ സഹായത്തോടെ നിർമ്മിക്കപ്പെട്ടു. അപ്പോഴേയ്ക്കും കുട്ടികളുടെ എണ്ണം 51-ആയി. വർഷാവസാനം 52-ആയി.
ഭൗതികസൗകര്യങ്ങൾ.
11 ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 30 ക്ലാസ് മുറികളും ഹയർ സെക്കണ്ടറിക്ക് 2 കെട്ടിടത്തിലായി 6 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 30 കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. നല്ല സൌകര്യമുളള ഒരു അസംബ്ലി ഹാളും അതിനോടനുബന്ധിച്ച് തന്നെ ഒരു സ്റേറജും സ്കൂളിനുണ്ട്.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ : കാലയളവ്
വഴികാട്ടി.
NH 17, കാഞ്ഞങ്ങാട് നഗരത്തിൽ നിന്നും 5 കി.മി. അകലത്തായി മടിക്കൈ റോഡിൽ സ്ഥിതിചെയ്യുന്നു.

</doc>
<doc id="393224" url="https://ml.wikipedia.org/wiki?curid=393224" title="ജി. എച്ച്. എസ്. എസ്. ബളാന്തോട്">
ജി. എച്ച്. എസ്. എസ്. ബളാന്തോട്

കേരളത്തിൽ കാസറാഗോ‍ഡ് ജില്ലയിലെ പനത്തടി പഞ്ചായത്തിലുള്ള ഒരു ഗവൺമെൻറ് ഹയർ‍‍‍‍ സെക്കണ്ടറി സ്കൂൾ ആണ് ജി.എച്.എസ്.എസ് ബളാംതോട്. മലയോരമേഖലയിലെ വിദ്യാഭ്യാസ പുരോഗതി ലക്ഷ്യമാക്കി 1948 ലാണ് ഈ വിദ്യാലയം സ്ഥാപിച്ചത്.
ചരിത്രം.
 1948 ൽ‍‍‍ ലോവർ പ്രൈമറി സ്കുൾ എന്ന നിലയിലാണ് ഈവിദ്യാലയം സ്ഥാപിതമായത്. പാറക്കാടൻരാമൻനായ൪ എന്ന മഹാനുഭാവനാണ് സ്കൂൾ സ്ഥാപിക്കുന്നതിന് സ്ഥലം നല്കി സഹായിച്ചത്. തുടക്കത്തിൽ‍ ഏകാധ്യാപക വിദ്യാലയമായിരുന്ന ഈസ്ഥാപനം1959ൽ അപ്പർപ്രൈമറിയായും 1980ൽ ഹൈസ്കൂളായും 2000ൽ ഹയർസെക്കണ്ടറിസ്കൂളായും വളർന്നു. സ്കുളിന്റെ ആദ്യപ്രധാന അധ്യാപകൻ‍‍‍ ശ്രീനാരായണനാചാരിമാസ്റ്റർ‍‍‍ ആയിരിന്നു. ഹൈസ്കൂൾ ആയി ഉയർത്ത്പ്പെട്ടതിനെ തുടർന്ന് തിരുവന്തപുരം സ്വദേശിയായിരുന്ന ശ്രീ ശിവശങ്കരൻനായർഹെഡ്മാസ്റ്റർ ആയി ചുമതലയേറ്റു. ഇന്ന് നേഴ്സറി തലം മുതൽ ഹയർ സെക്കന്ററി തലം വരെ 2000-ൽ പരം വിദ്യാർത്ഥികൾക്ക് പഠന സൗകര്യം ഒരുക്കുന്ന വിദ്യാലയമാണ് ബ്ലാന്തോട് ഗവണ്മെന്റ് ഹയർ സെക്കന്ററി വിദ്യാലയം. എസ്. എസ്. എൽ. സി., പ്ലസ്‌ ടു റിസൾട്ടുകൾ ഓരോ വര്ഷവും കൂടുതൽ മികവു പുലർത്തി വരുന്നു. ഉച്ച ഭക്ഷണ വിതരണം കുറ്റമറ്റ രീതിയിൽ സ്കൂളിൽ പുരോഗമിക്കുന്നു. റെഡ് ക്രോസ്സ്, സ്ടുടന്റ്റ് പോലീസ് കേടെറ്റ്, ഭാരത്‌ സ്കൌട്സ് ആൻഡ്‌ ഗൈഡ്സ് എന്നീ സേനകളും സ്കൂളിൽ മികവുറ്റ രീതിയിൽ പ്രവർത്തിക്കുന്നു. 
ഭൗതികസൗകര്യങ്ങൾ‍.
രാമൻനായർ നല്കിയ മൂന്നേക്കറും പി.ടിഎ വാങ്ങിയ അരയേക്കറടക്കം മൂന്നരഏക്കർസ്ഥലത്താണ് സ്കൂൾസ്ഥിതിചെയ്യുന്നത്. പ്രൈമറിതലത്തിന് ഓടുമേഞ്ഞ 5 കെട്ടിടങ്ങളിലായി 17 ക്ലാസ്സ്മുറികളും ഹൈസ്കൂൾഹയർസെക്കണ്ടറി വിഭാഗങ്ങൾക്ക് 5 കെട്ടിടങ്ങളിലായി 33 ക്ലാസ്സ്മുറികളും കളിസ്ഥലവും വിദ്യാലയത്തിനുണ്ട്. ഹൈസ്കൂളിനും ഹയർസെക്കണ്ടറിക്കും സ്വന്തമായി കമ്പ്യൂട്ടർലാബുകളും ഏകദേശം അന്പതോളം കന്പ്യൂട്ടറുകളുമുണ്ട്. കൂടാതെബ്രോഡ്ബാന്റ് ഇന്റർനെറ്റ്സൗകര്യവും ലഭ്യമാണ്.
പഠന ഇതര പ്രവർത്തനങ്ങൾ.
വിദ്യാരംഗം കലാസാഹിത്യവേദി
 .എഴുത്തുകൂട്ടം
 .ടീൻസ് ക്ലബ്ബ്
 .ഇംഗ്ലീഷ് ഫോറം
 .സോഷ്യൽസയൻസ് ക്ലബ്ബ്
 .പരിസ്ഥിതി ക്ലബ്ബ്
 .ഗണിതശാസ്ത്ര ക്ലബ്ബ്
 .സയൻസ് ക്ലബ്ബ്
 .ഐ.ടി ക്ലബ്ബ്
പ്രദേശം.
പനത്തടി പഞ്ചായത്ത് പൂര്‌ണ്ണമായും കള്ളാർ, ബളാൽ, കുറ്റിക്കോൽ, കർണാടക സംസ്ഥാനത്തിലെ കരിക്കെ എന്നി പ‌ഞ്ചായത്തുൾ ഭാഗീകമായും ‍ചേരുന്നതാണ് സ്കൂളിന്റെ ഫീഡിംഗ് ഏരിയ. ചാമുണ്ടിക്കുന്ന്, പാണത്തൂർ, പെരുതടി, റാണിപുരം, ‍‍ചെറുപനത്തടി, മാനടുക്കം, പ്രാന്തർക്കാവ്, മാലക്കല്ല്, അടോട്ടുകയ എന്നിവയാണ് ഫീഡിംഗ് സ്ക്കൂളുകൾ.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393225" url="https://ml.wikipedia.org/wiki?curid=393225" title="ജി. എച്ച്. എസ്. ഉപ്പിലിക്കൈ">
ജി. എച്ച്. എസ്. ഉപ്പിലിക്കൈ

കാഞ്ഞങ്ങാട് മുൻസിപാലിറ്റിയിലെ അരയി, കാർത്തിക, മോനാച്ച വാഴുന്നോറൊടി , മധുരംകൈ ,ചൂട്ടുവം പുതുക്കൈ ,ചേടിറോഡ് എന്നീ പ്രദേശങ്ങളിലെ ജനങ്ങളുടെ വിദ്യാഭ്യാസകേന്ദ്രമാണ് ഉപ്പിലിക്കൈ ഗവർമെന്റ് ഹയർസെക്കന്ററി സ്കൂൾ.
ചരിത്രം.
ഉപ്പിലിക്കൈ ഗ്രാമത്തിന്റെ മധ്യഭാഗത്തായി സ്ഥിതി ചെയ്യുന്ന ഈ വിദ്യാലയത്തിന്റെ ചരിത്രം ആരംഭിക്കുന്നത് ഉപ്പിലിക്കൈ എന്ന സ്ഥലത്ത് 1953-ൽ ഏകാധ്യാപക സ്കൂളായിട്ടാണ്. 1953 സപ്തംബ൪ മാസം കൊങ്ങിണിയൻ വളപ്പി൯ ഏകാദ്ധ്യാപക സ്കൂളായി തുടങ്ങി .പിന്നീട് 1961 ഉപ്പിലികൈയിലേക്ക് മാററി ജി എൽ പി എസ് ഉപ്പിലിക്കൈ ആയി യുപിസ്കൂളായി ഉയ൪ത്തപ്പെട്ടു. ആദ്യ പി.ടി.എ.കമ്മിററി നിലവിൽ വന്നു. ശ്രീ. കുഞ്ഞിക്കോമൻമണിയാണി പ്രസിഡൻറ്.1961-62-ൽ ഒരു എൽ പി സ്കൂളായും ഉയർത്തപ്പെട്ടു. 1978ലാണ് സ്കൂൾ പി.ടി.എ രൂപീകരിച്ച് പ്രവർത്തിക്കുന്നത്. 1980 ൽ സിൽവർ ജൂബിലി ആഘോഷിച്ചു ഹൈസ്ക്കൂളാക്കി മാററാനുള്ള‍ ശ്രമം തുടങ്ങി. അതിനായി ശ്രീ വികെ വൈദ്യ൪ ജനറ‍ൽ സെ(കട്ടറിയും ശ്രീ കെ കൃഷ്ണമാരാ൪ (പസിഡ൯റും കുഞ്ഞികോമ൯മണിയാണി (ടഷററും ആയി ഒരു കമ്മിററി രൂപീകരിച്ചു.കമ്മിററിയുടെ (പവ൪ത്തനഫലമായി 1981-ൽ ഹൈസ്കൂളായിമാറി. 1983-84 അധ്യയന വർഷം SSLC ബാച്ച് ഉന്നത വിജയം കൈവരിച്ചൂ. 2002-03 വർഷത്തിൽ സുവർണജൂബിലി ആഘോഷിക്കുകയും ചെയ്തു. 2010-11-ൽ ഹയർസെക്കൻറിയായി ഉയർത്തപ്പെട്ടു. ഹയർസെക്കൻററിയിൽ കൊമാഴ്സ് സയൻസ് എന്നിവയാണ് ആദ്യബാച്ചായി അനുവദിച്ച് കിട്ടിയത്. 2010മുതൽ S S LC പരീക്ഷയിൽ നൂറ് ശതമാനം വിജയം കൈവരിച്ചുവരുന്നു.
നേട്ടങ്ങൾ.
2010 മുതൽ എസ് എസ് എൽ സി പരീക്ഷയിൽ 100 ശതമാനം വിജയം കൈവരിച്ചിട്ടുണ്ട്.

</doc>
<doc id="393226" url="https://ml.wikipedia.org/wiki?curid=393226" title="ജി. വി. എച്ച്. എസ്. എസ്. മടിക്കൈ">
ജി. വി. എച്ച്. എസ്. എസ്. മടിക്കൈ

ചരിത്രം.
1921 മെയിൽ ഒരു ലോവർ പ്രൈമറി സ്കൂൾ എന്ന നിലയിലാണ് ഈ വിദ്യാലയം സ്ഥാപിതമായത്. വിദ്യാലയം സ്ഥാപിച്ചത്. പോത്തനായിരുന്നു ആദ്യ പ്രധാന അദ്ധ്യാപകൻ. -ൽ ഇതൊരു സ്കൂളായി. -ൽ മിഡിൽ സ്കൂളായും 1981-ൽ ഹൈസ്കൂളായും ഉയർത്തപ്പെട്ടു. ഹൈസ്കൂളിന്റെ ആദ്യ പ്രധാന അദ്ധ്യാപകനായ രൂപകല്പനയിലും മേൽനോട്ടത്തിലും വിദ്യാലയത്തിന്റെ ഇപ്പോൾ നിലവിലുള്ള പ്രധാന കെട്ടിടം നിർമ്മിക്കപ്പെട്ടു. 2007ൽ വിദ്യാലയത്തിലെ ഹയർ സെക്കണ്ടറി വിഭാഗം പ്രവർത്തനമാരംഭിച്ചു.
ഭൗതികസൗകര്യങ്ങൾ.
മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് കെട്ടിടങ്ങളിലായി ക്ലാസ് മുറികളും ഹയർ സെക്കണ്ടറിക്ക് ഒരു കെട്ടിടത്തിലായി ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.
ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം 25 കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393227" url="https://ml.wikipedia.org/wiki?curid=393227" title="ജി. എച്ച്. എസ്. എസ്. കുട്ടമത്ത്.">
ജി. എച്ച്. എസ്. എസ്. കുട്ടമത്ത്.

ചെറുവത്തൂരിന്റെ ഹൃദയഭാഗമായ കുട്ടമത്ത് എന്ന സ്ഥലത്ത് സ്ഥിതി ചെയ്യുന്ന ഒരു വിദ്യാലയമാണ് ജി എച്ച് എസ് എസ് കുട്ടമത്ത്‍. കാസർഗോഡ് ജില്ലയിലെ മികച്ച വിദ്യാലയങ്ങളിലൊന്നാണ്.
ചരിത്രം.
1915 ൽ കുട്ടമത്ത് പഞ്ചിലാംകണ്ടം എന്നസ്ഥലത്ത് എൽ പി സ്കൂളായാണ് ആരംഭിച്ചത്. 
സ്താപക ഗുരുനാഥൻ : കുന്നിയൂർ പ്ടടിഞ്ഞാറെതുവഴിയിൽ ചിണ്ടക്കുറുപ്പ്.
പ്രശസ്തസാഹിത്യകാരനായ പവനന്റെ പിതാവുകൂടിയായ കുന്നിയൂർ കുഞ്ഞിശങ്കരക്കുറുപ്പ് വൈദ്യനെന്നറിയപ്പെടുന്ന കുന്നിയൂർ നാരായണക്കുറുപ്പ് ,പാലാട്ട് കൃഷ്ണനടിയോടി, കൃഷ്ണനടിയോടിയുടെ സഹോദരനായ കുഞ്ഞിരാമനടിയോടി, കൈതേരി വീട്ടുകാരൻ ,മനിയേരി രാമൻ നായർ , പരൂര് കുഞ്ഞമ്പു നായർ എന്നിവരാണ് സ്ഥാപക ഗുരുനാഥന്മാർ
1956ൽ വിദ്യാലയം യു പി.സ്കൂളായി ഉയർത്തി. പയ്യാടക്കത്ത് കുഞ്ഞമ്പു നായർ, പയ്യാടക്കത്ത് രാഘവൻ നായർ, പി സി നാരായണൻ അടിയോടി കെ.പി .നാരായണക്കുറുപ്പ് തുടങ്ങിയവരായിരുന്നു യു പി സ്കൂളിലെ പ്രധാനാദ്ധ്യാപകർ .1981 ൽ ഹൈസ്കൂളായി ഉയർത്തി.1982 ൽ പഠനം ആരംഭിച്ചു.സീനിയർ അസിസ്റ്റന്റ് ചാർജ്ജ് എൻ ദാമോദരൻ മാസ്റ്റർ ക്ക് നല്കി. 1985ൽ ആദ്യ എസ് എസ് എല് സി ബാച്ചിൽ 98% വിജയം നേടി അടുത്തവർഷം 1986 ൽ അത് 100% ആയി മാറ്റി.
ഭൗതികസൗകര്യങ്ങൾ.
മൂന്ന് ഏക്കർ ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 41 ക്ലാസ് മുറികളും ഹയർ സെക്കണ്ടറിക്ക് രണ്ട് കെട്ടിടങ്ങളിലായി 12 ക്ലാസ് മുറികളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്.
ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം അമ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393228" url="https://ml.wikipedia.org/wiki?curid=393228" title="ജി. എച്ച്. എസ്. പിലിക്കോട്">
ജി. എച്ച്. എസ്. പിലിക്കോട്

പഴയ അള്ളട സ്വരൂപ (നീലേശ്വരം രാജവംശം)ത്തിന്റെ കേന്ദ്രബിന്ദുവായ പടക്കളത്ത് (പടുവളം) നാഷണൽ ഹൈവേ 17 നോടു ചേർന്ന് കാസർകോട് ജില്ലയുടെ പ്രവേശന കവാടത്തിൽ കാലിക്കടവിൽ സ്ഥിതി ചെയ്യുന്ന സർക്കാർ വിദ്യാലയമാണ് ജി. എച്ച്. എസ്. പിലിക്കോട്. 
ചരിത്രം.
1888 ൽ മഞ്ഞരാമനെഴുത്തച്ഛൻ ചന്തേരയിൽ ഒരു കുടിപ്പള്ളിക്കൂടം ആരംഭിച്ചു. 1924 ൽ ചന്തേര ബോർഡ് എലിമെന്ററി സ്കൂളായി മാറിയ ഈ വിദ്യാലയം കേരളപ്പിറവിയോടെ മലബാർ ജില്ലാ ബോർഡിന്റെ നിയന്ത്രണത്തിലായി. 1957 ൽ ആദ്യത്തെ കേരളസർക്കാർ ജില്ലാബോർഡുകൾ നിർത്തലാക്കിയതോടെ ഈ വിദ്യാലയം സർക്കാർ മേഖലയിലായി. 1968 ലെ ഇ. എം. എസ്. മന്ത്രിസഭ അപ്പർ പ്രൈമറി സ്ക്കൂളായി ഉയർത്തി. 1980 ൽ ചന്തേര ഹൈസ്ക്കൂളായി അപ്ഗ്രേഡ് ചെയ്തു. 1987 ഫെബ്രുവരി 17 ന് ചന്തേര ജി.യു.പി. സ്ക്കൂളായും പിലിക്കോട് ജി.എച്ച്. സ്ക്കൂളായും വേർപിരിഞ്ഞു. 1997 ൽ ഹയർസെക്കൻററി വിഭാഗം ആരംഭിച്ചതോടെ പിലിക്കോട് ഗവണ്മെന്റ് ഹയർസെക്കന്ററി സ്കൂളായി മാറി. സയൻസ്, ഹ്യുമാനിറ്റീസ്, കൊമേഴ്സ് വിഭാഗങ്ങളോടൊപ്പം കമ്പ്യൂട്ടർ സയൻസ് കോമ്പിനേഷനുള്ള ഹയർസെക്കന്ററി ബാച്ച് 2007-2008 അധ്യയനവർഷം ആരംഭിച്ചു. മേൽ പ്രവർത്തനങ്ങൾക്കെല്ലാം ചുക്കാൻ പിടിച്ച് ഇന്നത്തെ നിലയിൽ സ്കൂളിനെ മാറ്റിയെടുക്കുന്നതിൽ അരങ്ങിലും അണിയറയിലും നേതൃത്വം നൽകിയത് ആധുനിക പിലിക്കോടിന്റെ ശിൽപി എന്ന് വിശേഷിപ്പിക്കാവുന്ന മുൻ പിലിക്കോട് പഞ്ചായത്ത് പ്രസിഡണ്ടു കൂടിയായ സി. കൃഷ്ണൻ നായരാണ്.
ഭൗതികസൗകര്യങ്ങൾ.
രണ്ട് ഏക്കർ എണ്പത്തിയാറു സെൻറ് ഭൂമിയിലാണ് വിദ്യാലയം സ്ഥിതി ചെയ്യുന്നത്. പുതുതായി പണികഴിപ്പിച്ച ലാബുസമുച്ചയം ഉൾപ്പെടെ 12 കെട്ടിടങ്ങളുണ്ട്. പൊതുവായ ഓഫീസുമുറി രണ്ടു സ്റ്റാഫ് റൂമുകൾ , 21 ക്ളാസ്സു മുറികൾ എന്നിവ വേണ്ട സൗകര്യങ്ങളോടെ ഇതിൽ പ്രവർത്തിക്കുന്നു.
നവീകരിച്ച മൾട്ടി മീഡിയ ക്ളാസുമുറി, ഒന്നാം തരം ലൈബ്രറി, പ്രത്യേകം ലാബുകൾ, പി.ഇ.ടി റൂം, സൊസൈറ്റി റൂം, രണ്ടു വിശാലമായ കമ്പ്യൂട്ടർ‍ ലാബുകള്(ബ്രോഡ്ബാൻറ്ഇൻറർ നെറ്റ് സൗകര്യം),കൗൺസിലിങ്ങ് സെൻറർ എന്നിവ സജീവം. 
വിശാലമായ കളിസ്ഥലം പ്രത്യേകം സജ്ജീകരിച്ചിരിക്കുന്
മാനേജ്മെന്റ്.
സർക്കാർ വിദ്യാലയം.കാസർകോട് റവന്യൂ ജില്ലയിലെ കാഞ്ഞങ്ങാട് വിദ്യാഭ്യാസ ജില്ലയിൽ ഉൾപ്പെടുന്നു.ഹെഡ്മാസ്റ്ററായി പി.എം.ശ്രീധരനും പ്രിൻസിപ്പാൾ ഇൻ ചാർജായി എം.കെ. ബാബുരാജും പ്രവർത്തിക്കുന്നു.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393229" url="https://ml.wikipedia.org/wiki?curid=393229" title="കപ്റ്റായി ദേശീയോദ്യാനം">
കപ്റ്റായി ദേശീയോദ്യാനം

കപ്‍റ്റായി ദേശീയോദ്യാനം, ബംഗ്ലാദേശിലെ രംഗമതി ജില്ലയിൽ സ്ഥിതിചെയ്യുന്ന ഒരു പ്രധാന ദേശീയ ഉദ്യാനമാണ്. 1999 ൽ രൂപീകൃതമായ ഈ ദേശീയോദ്യാനത്തിൻറെ ആകെ വിസ്തീർണ്ണം 5,464.78 ഹെക്ടർ (13,498.0 ഏക്കർ) ആണ്. ദേശീയോദ്യാനമായി പ്രഖ്യാപിക്കപ്പെടുന്നതിനുമുമ്പ് ഇത് സിതാപഹാർ റിസർവ് ആയിരുന്നു. യഥാർത്ഥ സിതാപാഹർ റിസർവ് മേഖല 14,448.0 ഏക്കർ പ്രദേശമായിരുന്നു. ഇതിൽനിന്ന് 100 ഏക്കർ വിസ്തൃതിയുള്ള ഒരു പ്രദേശം കാപ്റ്റായിലെ വ്യവസായ എസ്റ്റേറ്റ് സ്ഥാപിക്കുന്നതിനുവേണ്ടി നീക്കി വച്ചിരുന്നു. ചിറ്റഗോംഗ് നഗരത്തിൽ നിന്ന് ഏകദേശം 57 കിലോമീറ്റർ അകലെയാണ് ഈ ദേശീയോദ്യാനത്തിൻറെ സ്ഥാനം. ഇതിന് കപ്തായി റേഞ്ച്, കർണഫുലി റേഞ്ച് എന്നിങ്ങനെ രണ്ട് റേഞ്ചുകളാണുള്ളത്. സി.എച്ച്.റ്റി സൗത്ത് ഫോറസ്റ്റ് ഡിവിഷന്റെ കീഴിലാണ് കാപ്റ്റായി ദേശീയോദ്യാനം പ്രവർത്തിക്കുന്നത്. ബംഗ്ലാദേശിൽ ആദ്യമായി തേക്ക് (ടെക്ടോണ ഗ്രാൻറിസ്) തോട്ടങ്ങൾ ആരംഭിച്ചതിൻറെ പേരിൽ ചരിത്ര പ്രാധാന്യമുള്ളതാണ് ഈ പ്രദേശം. ഇതിൻറെ വനമേഖല ഇടകലർന്ന നിത്യഹരിത വനങ്ങളാണ്. 2009-ൽ IPAC (ഇൻറഗ്രേറ്റഡ് പ്രൊട്ടക്റ്റഡ് ഏരിയ കോ-മാനേജ്മെന്റ്) ഈ പരിരക്ഷാ മേഖലയിൽ അവരുടെ പ്രവർത്തനങ്ങൾ ആരംഭിച്ചു.
സാമൂഹ്യ-സാമ്പത്തിക പശ്ചാത്തലം.
കാപ്റ്റായി ദേശീയോദ്യാനം കപ്റ്റായി നഗരത്തിനകത്താണ് സ്ഥിതി ചെയ്യുന്നത്. ഇതിലെ പ്രകൃതി സൗന്ദര്യവും വളരെ ആകർഷകമായതിനാൽ വർഷം മുഴുവനും ധാരാളം സന്ദർശകർ ഇവിടേയ്ക്ക് ഒഴുകിയെത്തുന്നു.
ഏകദേശം 60 ഓളം തദ്ദേശവാസികൾ ഇവിടെ സേവനദാതാക്കളായി ജോലി ചെയ്യുന്നുണ്ട്. ഗതാഗത സൌകര്യങ്ങൾ നല്കുന്നവർ, കച്ചവടക്കാർ, റെസ്റ്റോറന്റ്സ്, ഗിഫ്റ്റ് ഷോപ്പുകൾ എന്നിവരിൻ നിന്ന് ഇതുമായി ബന്ധപ്പെട്ട സേവനം ലഭ്യമാണ്. കൃത്യമായി ആസൂത്രണം ചെയ്തു നടപ്പാക്കുന്നപക്ഷം ഈ ദേശീയോദ്യാനത്തിന് ഇക്കോ ടൂറിസം വഴി ഉയർന്ന സാമൂഹ്യ വികസന അവസരങ്ങൾ ലഭിക്കുന്നതാണ്. NTFPs വഴി തദ്ദേശവാസികൾക്ക് ഈ ദേശീയോദ്യാനം ഉപജീവനമാർഗവും നൽകുന്നുണ്ട്. ദേശീയോദ്യാനത്തിനു ചുറ്റുപാടുമുള്ള പ്രദേശത്തെ ജനസംഖ്യ ഏകദേശം 3000 ആണ്. ബംഗ്ളാദേശിലെ ഏറ്റവും വലിയ തടാകമായ കാപ്റ്റായി തടാകത്തിനു സമീപത്തായാണ് ഈ ഉദ്യാനത്തിന്റെ സ്ഥാനം ഇത് ഈ പ്രദേശത്തെ മറ്റൊരു വിനോദസഞ്ചാര ആകർഷണമാണ്.
വന്യജീവി വൈവിധ്യം.
ഉപഭൂഖണ്ഡത്തിലെ ആധുനിക വന പരിപാലനത്തിന്റെ തുടക്കം കുറിച്ച 1873, 1878, 1879 എന്നീ വർഷങ്ങളിലെ ചരിത്രപ്രാധാന്യമുള്ള തേക്കിൻ തോട്ടങ്ങൾക്ക്  ഒരു സവിശേഷ ആകർഷണമാണ്. സ്വാഭാവിക വനങ്ങളുടെ രൂപത്തിലുള്ള ഈ തോട്ടങ്ങൾ വന്യജീവികളെ പിന്തുണയ്ക്കുന്നതുമാണ്.
ഏഷ്യൻ ആനകൾ (എലിഫാസ് മാക്സിമസ്), പടിഞ്ഞാറൻ ഹൂലോക്ക് ഗിബ്ബൺ (ഹൈലോബെറ്റസ് ഹൂലക്ക്), ഫയർസ് ലീഫ് കുരങ്ങൻ (ട്രാച്ചിപ്പിറ്റക്കസ് ഫായ്റി), ക്യാപ്ഡ് ലീഫ് കുരങ്ങൻ (ട്രാച്ചിപ്പിത്തെക്കസ് പൈലിയേറ്റസ്), കാട്ടുനായ്ക്കൾ (കുവോൺ ആൽപിനസ്), കാട്ടുപന്നി (സൂസ് സ്ക്രോഫ), സാമ്പാർ മാൻ (സെർവസ് യൂണികളർ), കുരയ്ക്കും മാൻ(മുന്റിയാക്കസ് മുന്റ്ജാക്ക്), മേഘപ്പുലി (നെഫോളിസ് നെബുലൊസ), റോക്ക് പൈത്തൺ (പൈത്തൺ മോള്യുറസ്) തുടങ്ങിയവയാണ് ഇവിടെ കാണപ്പെടുന്ന പ്രധാന ജീവജാലങ്ങൾ.
ഇവയിൽ ആന, മേഘപ്പുലി, കാട്ടുനായ്ക്കൾ എന്നിവ ബംഗ്ലാദേശിൽ വംശനാശ ഭീഷണിയുള്ളവയാണ്. ആനകൾ, ഗിബ്ബൺ എന്നിവ വളരെ സാധാരണമാണെങ്കിലും, കാട്ടുനായ്ക്കൾ, സാമ്പാർ മാനുകൾ എന്നിവ വളരെ വിരളമാണ്.
പലയിനം കാട്ടു പക്ഷികളുടെ ഒരു കേന്ദ്രമാണ് ഈ ദേശീയോദ്യാനം. ചുവന്ന കാട്ടുകോഴി ("Gallus gallus"), കലിജ് ഫെസൻറ് ("Lophura leucomelanos"), ലിനീറ്റഡ് ബാർബറ്റ് ("Magalaima lineata)" ഓറിയൻറൽ പൈഡ് ഹോൺബിൽ ("Anthracoceros albirostris"), പനങ്കാക്ക ("Coracias benghalensis"), കാലിമുണ്ടി ("Bubulcus ibis"), പെരുമുണ്ടി ("Casmerodius albus"), കാടുമുഴക്കി ("Dicrurus paradiseus"), കിന്നരിമൈന ("Acridotheres fuscus"), ലാർജ് ബ്ലൂ ഫ്ലൈകാച്ചർ ("Cyornis magnirostris") എന്നിവയാണ് ഇവിടെ കാണപ്പെടുന്ന പക്ഷികളിൽ പേരെടുത്തു പറയാവുന്നവ. 
2014 ലെ ഒരു ക്യാമറ ട്രാപ്പ് പ്രൊജക്റ്റിൽ ബംഗ്ലാദേശിലെ ദേശീയോദ്യാനത്തിൻറെ വന്യതയിൽ ജീവിക്കുന്ന മേഘപ്പുലിയുടെ ആദ്യ ചിത്രം പതിഞ്ഞിരുന്നു. രാജ്യത്തെ ഒരു പുതിയ പക്ഷിയിനമായ ലാർജ് ബ്ലൂ ഫ്ലൈകാച്ചറിനേയും ഇത്തരത്തിൽ കണ്ടെത്തിയിരുന്നു. 

</doc>
<doc id="393234" url="https://ml.wikipedia.org/wiki?curid=393234" title="ഖോവ്‍സോൾ നുർ തടാകം">
ഖോവ്‍സോൾ നുർ തടാകം

ഖോവ്‍സോൾ തടാകം ഉൾക്കൊണ്ടിരിക്കുന്ന ജലത്തിൻറെ അളവനുസരിച്ച് മംഗോളിയയിലെ ഏറ്റവും വലിയ ശുദ്ധജല തടാകവും വിസ്തീർണ്ണമനുസരിച്ച് രണ്ടാമത്തെ വലിയ തടാകവുമാണ്.
ഭൂമിശാസ്ത്രം.
ഖോവ്സോൾ നുർ തടാകം റഷ്യൻ അതിർത്തിയോട് ചേർന്ന് മംഗോളിയയുടെ വടക്കുപടിഞ്ഞാറായി, കിഴക്കൻ സായാൻ പർവതനിരകളുടെ താഴ്വാരത്തിലാണ് സ്ഥിതിചെയ്യുന്നത്. സമുദ്രനിരപ്പിൽനിന്ന് 1,645 മീറ്റർ (5,397 അടി) ഉയരത്തിൽ, 136 കിലോമീറ്റർ (85 മൈൽ) നീളവും 262 മീറ്റർ (860 അടി) ആഴവുമാണ് ഈ തടാകത്തിനുള്ളത്. ഏഷ്യയിലെ രണ്ടാമത്തെ വലിയ ശുദ്ധജല തടാകമാണിത്. മംഗോളിയയിലെ ശുദ്ധജലത്തിന്റെ ഏകദേശം 70 ശതമാനവും ലോകത്തിലെ ആകെ ശുദ്ധജലത്തിന്റെ ഏകദേശം 0.4 ശതമാനവും ഈ തടാകം ഉൾക്കൊള്ളുന്നു. തടാകത്തിന്റെ തെക്ക് അറ്റത്തായി ഹറ്റ്ഗാൾ നഗരം സ്ഥിതി ചെയ്യുന്നു.
ഇതിന്റെ നീർത്തടങ്ങൾ താരതമ്യേന ചെറുതും ചെറിയ പോഷകനദികളുമാണുള്ളത്. ഈ തടാകത്തിൽനിന്ന് ഒഴുകുന്ന ഏക നദിയായ എഗിൻ ഗോൾ, സെലെൻജ് നദിയിലെത്തുകയും ആത്യന്തികമായി ബെയ്ക്കൽ തടാകത്തിലേക്കു പതിക്കുകയും ചെയ്തു. ഈ രണ്ട് തടാകങ്ങൾക്കുമിടയിൽ, 1,169 മീറ്റർ (3,835 അടി) ഉയരത്തിൽ നിന്ന് ഏകദേശം 1000 കി.മീറ്റർ ദൈർഘ്യത്തിൽ ജലം ഒഴുകുകയും ചെയ്യുന്നു.
അനേകം പർവ്വതനിരകളാൽ ചുറ്റപ്പെട്ടതാണ് തടാകം. ഏറ്റവും വലിയ പർവ്വതം 3,492 മീറ്റർ (11,457 അടി) ഉയരമുള്ള ബുറൻഖാൻ / മോൺഖ് സരിദാഗാണ് . തടാകത്തിൻറെ വടക്കുഭാഗത്തുള്ള ഇതിൻറെ കൊടുമുടി കൃത്യമായി റഷ്യ-മംഗോളിയൻ അതിർത്തിയിലാണ്. ശൈത്യകാലത്ത് തടാകത്തിന്റെ ഉപരിതലം പരിപൂർണമായി തണുത്തുറയുന്നു.
ശീതകാലത്ത് തടാകത്തിനു മുകളിൽ രൂപീകൃതമാകുന്ന ഐസ് കവചം വലിയ ട്രക്കുകളെ താങ്ങിനിർത്തുവാൻ പോലും ശക്തമാണെന്നതിനാൽ സാധാരണ റോഡുകളുടെ കുറുക്കുവഴികളായി ഈ തടാകത്തിന‍റെ ഉപരിതലം ഗതാഗതമാർഗ്ഗങ്ങൾക്കായി ഉപയോഗിക്കാറുണ്ട്. എന്നിരുന്നാലും ട്രക്കുകളിൽനിന്ന് എണ്ണ ഒഴുകിയിറങ്ങി മലിനീകരണമുണ്ടാക്കുന്നതും ട്രക്കുകൾ ഐസ് കവചം പൊട്ടിക്കുന്നതുമൊഴിവാക്കുന്നതിയായി ഈ പ്രവണത ഇപ്പോൾ നിരോധിക്കപ്പെട്ടിരിക്കുന്നു. ഇത്തരത്തിൽ കഴിഞ്ഞകാലങ്ങളിൽ 30 മുതൽ 40 വരെ വാഹനങ്ങൾ തടാകത്തിൽ മുങ്ങിയിട്ടുണ്ടെന്നു സംശയിക്കപ്പെടുന്നു.
പാരിസ്ഥിതിക പ്രാധാന്യം.
ലോകത്തിലെ പതിനേഴ് പുരാതന തടാകങ്ങളിൽ ഒന്നാണ് ഖുവുസുഗുൾ. ഇതിന് 2 മില്യൺ വർഷത്തിൽ കൂടുതൽ പഴക്കമുണ്ട്. ഏറ്റവും പ്രാക്തനമായതും (വോൾസ്റ്റോക് തടാകം ഒഴികെ), മംഗോളിയയിലെ ഏറ്റവും പ്രധാനപ്പെട്ട കുടിവെള്ള സംഭരണകേന്ദ്രവുമാണിത്. യാതൊരു ശുദ്ധീകരണവുമില്ലാതെ ഈ തടാകത്തിലെ ജലം നേരിട്ട് കുടിക്കുവാൻ ഉപയോഗിക്കാവുന്നതാണ്. ബെയ്ക്കൽ തടാകത്തെ അപേക്ഷിച്ച് ഈ തടാകത്തിൽ ന്റെ മത്സ്യസമ്പത്തു കുറവാണ്. 
യുറേഷ്യൻ പെർച്ച് ("Perca fluviatilis"), ബർബോട്ട് ("Lota lota"), ലെനോക്ക് ("Brachymystax lenok") എന്നിവ കൂടാതെ വംശനാശഭീഷണി നേരിടുന്നതും ഇവിടെ മാത്രം കാണപ്പെടുന്നതുമായ ഹോവ്സ്ഗോൽ ഗ്രേലിംഗ് ("Thymallus nigrescens") എന്നിങ്ങനെ വാണിജ്യപരവും വിനോദപരവുമായ താൽപര്യങ്ങൾക്ക് യോജിച്ച തരത്തിലുള്ള മത്സവർഗ്ഗങ്ങളാണ് തടാത്തിലുള്ളത്. അനധികൃത മത്സ്യവേട്ട തുടരുന്നതിനിടയിലും ഹൊവ്സ്ഗോൾ ഗ്രേയിംഗ് മത്സ്യത്തെ കൂടുതലായി തടാകത്തിൽ കണ്ടുവരുന്നു. 
തടാകമേഖല യെല്ലോസ്റ്റോൺ ദേശീയോദ്യാനത്തേക്കാൾ വലിയ ദേശീയോദ്യാനമാണ്. മദ്ധ്യ ഏഷ്യൻ സ്റ്റെപ്പികൾക്കും സൈബീരിയൻ ടൈഗയ്ക്കും ഇടയിലെ ഒരു പരിവർത്തന മേഖലയായി കണക്കാക്കി കർശനമായി ഈ പ്രദേശം സംരക്ഷിക്കപ്പെടുന്നു. ഖോവ്‍സോൾ തടാകം സംരക്ഷിത പദവിയിലാണെങ്കിൽക്കൂടി അനധികൃത മൽസ്യബന്ധം സർവ്വസാധാരണമാണ്, കൂടാതെ ഗിൽനെറ്റുപയോഗിച്ചുള്ള വാണിജ്യ മത്സ്യബന്ധനത്തിനെതിരെയുള്ള നിരോധനം അപൂർവ്വമായി മാത്രം നടപ്പാക്കപ്പെടുന്നു. കാലാവസ്ഥയുടെ പ്രത്യേകയാൽ ഈ മേഖലയിലെ മറ്റു തടാകങ്ങളും ഉപ്പുരസമുള്ളതാണെങ്കിലും ഖോവ്‍സോൾ തടാകത്തിൽ ശുദ്ധജലം ഉൾക്കൊള്ളുന്നതിനാൽ മേഖലയിലുള്ളവർ ഈ തടാകത്തെ പരമ്പരാഗതമായി പവിത്രമായി കണക്കാക്കുന്നു.
ഐബെക്സ്, നയാൽ, എൽക്, ചെന്നായ, വോൾവറിൻ, കസ്തൂരി മാൻ, ബ്രൗൺ കരടി, സൈബീരിയൻ മൂസ്, സാബിൾ തുടങ്ങിയ വൈവിധ്യമാർന്ന ജീവികൾക്ക് ഈ ദേശീയോദ്യാനത്തിലെ ആവാസവ്യവസ്ഥയിൽ നിലകൊള്ളുന്നു.
Panoramic view of Lake Khövsgöl

</doc>
<doc id="393236" url="https://ml.wikipedia.org/wiki?curid=393236" title="ബ്രിട്ടീഷ് ബർമ്മ">
ബ്രിട്ടീഷ് ബർമ്മ

ബർമ്മയിലെ ബ്രിട്ടീഷ് ഭരണം, എന്നതിനെ ബ്രിട്ടീഷ് ബർമ്മ, 1824 മുതൽ1948വരെ, ആംഗ്ലൊ- ബർമ്മീസ് യുദ്ധം മുതൽ ബ്രിട്ടീഷ് ഇന്ത്യയുടെ പ്രൊവിൻസ് ആയ "ബർമ്മ"യുടെ ഉത്ഭവത്തിലൂടെസ്വതന്ത്ര ഭരണ കോളനിയുടെ സ്ഥാപനവും അവസാനം സ്വാതന്ത്ര്യം വരെയും. രഖിനെ സംസ്ഥാനം, തനിന്തരി ഡിവിഷൻ അടക്കമുള്ള ബർമ്മയുടെ അതിർഥിയിലെ വിവിധ ഭാഗങ്ങൾ, ആദ്യ ആംഗ്ലൊ-ബർമ്മീസ് യുദ്ധത്തിന്റെ വിജയത്തിനുശേഷം ബ്രിട്ടീഷുകാർ കൂട്ടി ചേർക്കുകയുണ്ടായി. ലോവർ ബർമ്മ 1852ൽ രണ്ടാം ആംഗ്ലൊ-ബർമ്മീസ് യുദ്ധത്തിനു ശേഷം കൂട്ടി ചേർത്തതാണ്. കൂട്ടിച്ചേർത്ത ഭാഗങ്ങളെ 1862ൽ ബ്രിട്ടീഷ് ബർമ്മയുടെ "മൈനർ" പ്രൊവിൻസ് ആയി ന്ര്ണ്ണയിച്ചിരുന്നു.
1885ലെ മൂന്നാം ആംഗ്ലൊ-ബർമ്മീസ് യുദ്ധത്തിനു ശേഷം അപ്പർ ബർമ്മ കുട്ടിച്ചേർത്തു. പിന്നീട് 1897ൽ ബ്രിട്ടീഷ് ഇന്ത്യയിലെ പ്രധാന പ്രൊവിൻസ് ആയി. (ലെഫ്. ഗവർണർ ഭരണത്തിൽ കീഴിലായി.)ഈ ഏർപ്പാട് 1937ൽ ഇന്ത്യയുടേയും ബർമ്മയുടേയും സെക്രട്ടറി ഓഫ് സ്റ്റേറ്റിന്റെ കീഴിലുള്ള ബർമ്മ ഓഫീസിനു കീഴിൽ പ്രത്യേക ഭരണമാവുന്നതു വരെ തുടർന്നു. രണ്ടാം ലോക മഹാ യുദ്ധ കാലത്ത് ജപ്പാനീസ് അധിനിവേശം ഉണ്ടായപ്പോൾ ബ്രിട്ടീഷ് ഭരണം തടസ്സപ്പെട്ടു. 1948 ജനുവരി 4നു ബ്രിട്ടീഷ് ഭരണത്തിൽ നിന്ന് സ്വതന്ത്രയായി. കോളനി വൽക്കരണത്തിലും നടത്തിപ്പിലും സ്കോട്ടിഷുകാരുടെ സാന്നിദ്ധ്യം ധാരാളമായി ഉണ്ടായിരുന്നതുകൊണ്ട് "സ്കോട്ടിഷ് കോളനി" എന്നും സൂചിപ്പിക്കപ്പെട്ടിരുന്നു.സർ ജെയിംസ് ജോർജ്ജ് സ്കോട്ട്, ഇറവാഡി ഫ്ലോട്ടില്ല കമ്പനി എന്നിവരെ പേരെടുത്തു പറയേണ്ടതാണ്.
ബ്രിട്ടീഷ് ബർമയിലെ വിഭാഗങ്ങൾ.
1885-ന് ശേഷം ബർമയിലെ പ്രവിശ്യകൾ തഴെപ്പറയുന്ന രീതിയിൽ കൈകാര്യം ചെയ്യപ്പെട്ടു.
"ഫ്രോണ്ടിയർ മേഖലകൾ", "ഒഴിവാക്കിയ മേഖലകൾ" അല്ലെങ്കിൽ "പട്ടികജാതി പ്രദേശങ്ങൾ" എന്നും അറിയപ്പെടുന്ന ഇവ ബർമയിലെ ഭൂരിപക്ഷം സംസ്ഥാനങ്ങളിലും ഉൾക്കൊള്ളുന്നു. ഒരു ബർമ ഫ്രണ്ടിയർ സർവീസ് എന്ന രീതിയിൽ ബ്രിട്ടീഷുകാർ ഇത് പ്രത്യേകമായി നിയന്ത്രിച്ചിരുന്നു. ഫ്രോണ്ടിയർ പ്രദേശങ്ങളിൽ വംശീയ ന്യൂനപക്ഷങ്ങളായ ചിൻ, ഷാൻ, കച്ചിൻ, കരെന്നി തുടങ്ങിയവരാണ് അധിവസിച്ചിരുന്നത്.
1931 ൽ ബർമയ്ക്ക് അനേകെ ജില്ലകളായി വിഭജിക്കപ്പെട്ട 8 ഡിവിഷനുകൾ ഉണ്ടായിരുന്നു
പശ്ചാത്തലം.
ഒന്നാം ആംഗ്ലോ-ബർമീസ് യുദ്ധം, പടിഞ്ഞാറൻ മ്യാൻമറിലെ അരാക്കനുകളും വടക്ക് ബ്രിട്ടീഷ് ആധിപത്യത്തിലായിരുന്ന ചിറ്റഗോംഗും തമ്മിലുള്ള സംഘർഷത്തിൽനിന്നാണ് ഉയർന്നുവന്നത്. 1784-1785 കാലത്തെ ബർമയോട് അരാകാൻ രാജ്യം പരാജയപ്പെട്ടതിനു ശേഷം, 1823-ൽ ബർമീസ് സൈന്യം വീണ്ടും അതിർത്തി കടക്കുകയും ബ്രിട്ടീഷുകാർ കടൽമാർഗ്ഗം നടത്തിയ പ്രത്യാക്രമണത്തോടെ 1824-ൽ യുദ്ധം കൂടാതെ റംഗൂൺ പിടിച്ചടക്കപ്പെട്ടു. ആവയുടെ തെക്കുഭാഗത്ത് ഡാനുഫ്യൂവിൽ, ബർമൻ ജനറൽ മഹാ ബന്ദുല കൊല്ലപ്പെടുകയും അദ്ദേഹത്തിന്റെ സൈന്യം പരാജയപ്പെടുകയും ചെയ്തു. 1826 ലെ യാൻഡബോ ഉടമ്പടിയോടെ ബ്രിട്ടീഷ് ഇൻഡ്യൻ ചരിത്രത്തിലെ ഏറ്റവും നീളമേറിയതും ഏറ്റവും ചിലവേറിയതുമായ ഒന്നാം ആംഗ്ലോ-ബർമീസ് യുദ്ധം അവസാനിച്ചു. ഏകദേശം 15,000 യൂറോപ്യൻ, ഇന്ത്യൻ പട്ടാളക്കാർ കൊല്ലപ്പെട്ടതോടൊപ്പം ബർമീസ് സൈന്യത്തിന്റെ അജ്ഞാതമായ എണ്ണം പട്ടാളക്കാരും അനേകം സാധാരണ ജനങ്ങളും ഈ യുദ്ധത്തിൽ മരണമടയുകയും ചെയ്തു. ഈ യുദ്ധത്തിന് ബ്രിട്ടീഷുകാർക്ക് അഞ്ച് ദശലക്ഷം പൌണ്ട് സ്റ്റെർലിംഗ് മുതൽ 13 മില്യൺ പൌണ്ട് സ്റ്റെർലിംഗ് വരെ (ഏകദേശം 18.5 ബില്ല്യൺ ഡോളർ മുതൽ 48 ബില്ല്യൺ ഡോളർ) വരെ ചെലവായി. ഇത് 1833 ൽ ബ്രിട്ടീഷ് ഇന്ത്യയെ കടുത്ത സാമ്പത്തിക പ്രതിസന്ധിയിലേക്ക് നയിച്ചിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="393239" url="https://ml.wikipedia.org/wiki?curid=393239" title="കുടിപ്പള്ളിക്കൂടം">
കുടിപ്പള്ളിക്കൂടം

 
ഭാഷയുടെ അടിത്തറയും അക്ഷരജ്ഞാനവും ആവശ്യമായ അറിവുകളും കുട്ടികൾക്ക് പകർന്നു നൽകുന്നതിന് മുൻകാലങ്ങളിൽ കേരളത്തിൽ ഉണ്ടായിരുന്ന പാഠശാലയായിരുന്നു കുടിപ്പള്ളിക്കൂടം. ആശാൻ പള്ളിക്കൂടം, എഴുത്തുപള്ളി എന്നീ പേരുകളിലും ഇവ അറിയപ്പെട്ടിരുന്നു. നിലത്തെഴുത്ത് ആശാന്മാരാണ് കുടിപ്പള്ളിക്കൂടം നടത്തിയിരുന്നത്. അക്ഷരമാലകളും പ്രാഥമിക ഗണിതവും അഭ്യസിപ്പിക്കുന്നതിനൊപ്പം അനുസരണശീലവും ഗുരുത്വവും ശുചിത്വവും സാമാന്യവിജ്ഞാനവും കുടിപ്പള്ളിക്കൂടങ്ങൾ വഴി വിദ്യാർത്ഥികൾക്ക്‌ പകർന്നു നൽകിയിരുന്നു.
തുടക്കത്തിൽ മണലിലെഴുതിയാണ് കുട്ടികളെ പരിശീലിപ്പിക്കുന്നത്. തുടർന്ന് എഴുത്തോലയും എഴുത്താണിയും ഉപയോഗിച്ചും എഴുതുന്നു. അധുനിക വിദ്യാഭ്യാസ പദ്ധതി നടപ്പിൽ വന്ന ശേഷവും ചില സന്നദ്ധ സംഘടനകളുടേയും മറ്റും നേതൃത്വത്തിൽ കുടിപ്പള്ളിക്കൂടം പ്രവർത്തിക്കുന്നുണ്ട്..
അവലംബം.
&lt;templatestyles src="Reflist/styles.css" /&gt;

</doc>
<doc id="393241" url="https://ml.wikipedia.org/wiki?curid=393241" title="എഴുത്തുപള്ളി">
എഴുത്തുപള്ളി



</doc>
<doc id="393242" url="https://ml.wikipedia.org/wiki?curid=393242" title="ആശാൻ പള്ളിക്കൂടം">
ആശാൻ പള്ളിക്കൂടം



</doc>
<doc id="393243" url="https://ml.wikipedia.org/wiki?curid=393243" title="Kudippallikkoodam">
Kudippallikkoodam



</doc>
<doc id="393250" url="https://ml.wikipedia.org/wiki?curid=393250" title="പാങ്ങിൽ ഭാസ്കരൻ">
പാങ്ങിൽ ഭാസ്കരൻ

 
മലയാളത്തിലെ ഒരു നോവലിസ്റ്റും കഥാകൃത്തുമാണ് പാങ്ങിൽ ഭാസ്കരൻ.
ജീവിതരേഖ.
തൃശ്ശൂർ ജില്ലയിലെ കേച്ചേരിക്കടുത്ത് ഇയ്യാലിൽ പാങ്ങിൽ വീട്ടിൽ ഗോവിന്ദൻ്റേയും കല്യാണിയുടേയും മകനായി 1945 ഫെബ്രുവരിയിൽ ജനിച്ചു. കർഷകനായും പാരലൽ കോളേജ് അദ്ധ്യാപകനായും പത്രപ്രവർത്തകനായും പ്രവർത്തിച്ച ഭാസ്കരൻ, തലപ്പിളളി താലൂക്കാപ്പീസിൽ റെക്കോർഡ് സൂക്ഷിപ്പുകാരനായിരുന്നു. 2000ൽ വിരമിച്ചു. ഇപ്പോൾ കേച്ചേരിയിലെ മഴുവഞ്ചേരിയിൽ താമക്കുന്നു. നിലവിൽ സർഗസ്വരം എന്ന സംഘടനയുടെ പ്രസിഡണ്ടാണ്. ലീലയാണ് ഭാര്യ. ഷെൻഷി ജയരാജ്, മനീഷ ഗിരീഷ്, മാധ്യമ പ്രവർത്തകനും സാഹിത്യകാരനുമായ ഭാസി പാങ്ങിൽ എന്നിവർ മക്കളാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="393255" url="https://ml.wikipedia.org/wiki?curid=393255" title="അച്യുതക്കുറുപ്പ്">
അച്യുതക്കുറുപ്പ്

വോളിബോൾ താരവും ദേശീയ ടീം മുൻ പരിശീലകനുമായിരുന്ന അച്യുതക്കുറുപ്പ് വടകര ഓർക്കാട്ടേരിയിലാണ് ജനിച്ചത്.
1986 ൽ സോളിൽ നടന്ന ഏഷ്യൻ ഗെയിംസിൽ വെങ്കലം നേടിയ ഇന്ത്യൻ ടീമിന്റെ മുഖ്യപരിശീലകനായിരുന്നു ഇദ്ദേഹം. സർവീസസിനു വേണ്ടി കളിച്ചിട്ടുള്ള അച്യുതക്കുറുപ്പ് പിന്നീട് പരിശീലകനായി കായികരംഗത്ത് തുടർന്നു. 1966 മുതൽ ആറുവർഷം അന്താരാഷ്ട്ര മത്സരങ്ങളിൽ ഭാരതത്തെ പ്രതിനിധീകരിച്ചിട്ടുണ്ട്.
പരിശീലനരംഗത്ത്.
1986 ലാണ് ഇന്ത്യൻ ടീമിന്റെ പ്രധാന പരിശീലകനായി അച്യുതക്കുറുപ്പ് നിയമിതനാകുന്നത്. 1989 ൽ ജപ്പാനിൽ നടന്ന ഇന്റർനാഷണൽ ഫ്രണ്ട്ഷിപ്പ് വോളിബോൾ ചാമ്പ്യൻഷിപ്പിൽ ഇന്ത്യ വെള്ളി നേടിയത് അച്യുതക്കുറുപ്പിന്റെ ശിക്ഷണത്തിലായിരുന്നു 1987, 89 വർഷങ്ങളിലെ സാഫ് ഗെയിംസിൽ പുരുഷ ടീമിന്റെ പരിശീലകനായും സേവനം അനുഷ്ഠിച്ചിട്ടുണ്ട്. 2017 നവംബർ 14 നു ബംഗളൂരുവിൽ വച്ച്അന്തരിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="393258" url="https://ml.wikipedia.org/wiki?curid=393258" title="ഷോളൂർ">
ഷോളൂർ

തമിഴ്‌നാട് സംസ്ഥാനത്തിലെ നീലഗിരി ജില്ലയിൽ ഊട്ടിക്കടുത്ത ഒരു ഗ്രാമമാണ് ഷോളൂർ.
ഊട്ടി - ഗൂഡലൂർ വഴിയിലാണ് ഷോളൂർ ഗ്രാമം. ഒരു അണക്കെട്ടും പുൽമേടുകളും കുതിരസവാരിയുമായി ഒരു ചെറിയ വിനോദസഞ്ചാര കേന്ദ്രം കൂടിയാണി ഗ്രാമം.

</doc>
<doc id="393259" url="https://ml.wikipedia.org/wiki?curid=393259" title="Sholur">
Sholur



</doc>
<doc id="393274" url="https://ml.wikipedia.org/wiki?curid=393274" title="വാസ്‍ഗമുവ ദേശീയോദ്യാനം">
വാസ്‍ഗമുവ ദേശീയോദ്യാനം

 
വാസ്‍ഗമുവ ദേശീയോദ്യാനം, ശ്രീലങ്കയിലെ മറ്റെയിൽ, പോളന്നാരുവ ജില്ലകളിലായി സ്ഥിതി ചെയ്യുന്ന ഒരു പ്രകൃതിദത്ത ഉദ്യാനമാണ്. 1984 ൽ മഹാവലി വികസന പദ്ധതി നടപ്പിലാക്കിയതിനെത്തുടർന്ന് ഈ പ്രദേശത്തുനിന്ന് കുടിയിറക്കപ്പട്ട വന്യമൃഗങ്ങളെ സംരക്ഷിക്കുന്നതിനും അവയ്ക്ക് അഭയസങ്കേതം ഒരുക്കുന്നതിനുമായിട്ടാണ് ഈ ദേശീയോദ്യാനം പ്രഖ്യാപിക്കപ്പെട്ടത്. പദ്ധതിയുടെ കീഴിൽ നിർമ്മിക്കപ്പെട്ട നാല് ദേശീയ ഉദ്യാനങ്ങളിൽ ഒന്നാണിത്. യഥാർത്ഥത്തിൽ ഇത് ഒരു പ്രകൃതി സംരക്ഷണകേന്ദ്രമായി 1938 ൽ രൂപീകരിക്കപ്പടുകയും പിന്നീട് 1970 കളുടെ തുടക്കത്തിൽ പ്രദേശം ഒരു കർശന പ്രകൃതി സംരക്ഷണകേന്ദ്രമായി പുനർനിർണ്ണയിക്കപ്പെടുകയും ചെയ്തു. 
ശ്രീലങ്കൻ ആനകളെ വലിയ കൂട്ടങ്ങളായി കാണാൻ സാധിക്കുന്ന സുരക്ഷിത മേഖലകളിലൊന്നാണ് വാസ്‍ഗമുവ ദേശീയോദ്യാനം. ശ്രീലങ്കയിലെ ഒരു പ്രധാനപ്പെട്ട പക്ഷിസങ്കേതങ്ങളിലൊന്നുംകൂടിയാണിത്. വാസ്‍ഗമുവ എന്ന പേരു ഉരുത്തിരിഞ്ഞുവന്നത് "വലാസ് ഗുമുവ" എന്ന വാക്കുകളിൽ നിന്നാണ്. "വാലസ" എന്ന സിംഹള പദത്തിന് തേൻകരടി എന്നും "ഗമുവ" എന്നതിനർത്ഥം മരം, തടി എന്നിങ്ങനെയുമാണ്. കൊളംബോയിൽ നിന്ന് ഏകദേശം 225 കിലോമീറ്റർ അകലെയായിട്ടാണ് ഈ ദേശീയോദ്യാനത്തിൻറെ സ്ഥാനം.
ദേശീയ ഉദ്യാനത്തിന്റെ പ്രതിദിന താപനില 28° C (82° F) ആണ്. ഇവിടെ വരണ്ട കാലാവസ്ഥയുള്ള പ്രദേശമാണിത്. 1650 മുതൽ 2100 വരെ മില്ലിമീറ്ററാണ് ഈ പ്രദേശത്തു ലഭ്യമാകുന്ന വാർഷിക മഴ. വടക്ക് കിഴക്കൻ മൺസൂൺ കാലത്ത്, ഒക്ടോബർ മുതൽ ജനുവരി വരെയുള്ള മാസങ്ങളിൽ മഴ ലഭിക്കുന്നു. ജൂലൈ മുതൽ സെപ്റ്റംബർ വരെ ഈ പ്രദേശത്ത വരണ്ട കാലാവസ്ഥയാണ്. ദേശീയോദ്യാനത്തിലെ ഏറ്റവും ഉയരം കൂടിയ പ്രദേശം 474 മീറ്റർ (1,540 അടി) ഉയരമുള്ള സുദൂ കണ്ട (വെളുത്ത പർവ്വതം) ആണ്. ദേശീയ ഉദ്യാനത്തിന്റെ മണ്ണ് ക്വാർട്സ്, മാർബിൾ എന്നിവയടങ്ങിയതാണ്. ശ്രീലങ്കയിലെ വരണ്ട ഭൂപ്രദേശത്തെ വരണ്ട നിത്യഹരിത വനങ്ങളെ പ്രതിനിധീകരിക്കുന്നതാണ് വാസ്‍ഗമുവയിലെ വനങ്ങൾ. ദേശീയോദ്യാനത്തിൽ പ്രാഥമിക, ദ്വിതീയ, നദീതട വനങ്ങളും, പുൽമേടുകളുമുണ്ട്. 
ജന്തുജാലം.
വാസ്‍ഗമുവ ദേശീയോദ്യാനം 23 തരം സസ്തനികളുടെ വാസഭൂമിയാണ്. ഏകദേശം 150 ശ്രീലങ്കൻ ആനകളുടെ കൂട്ടം ഈ ദേശീയോദ്യാനത്തിലുണ്ടെന്നു കണക്കാക്കുന്നു. മഹാവേലി നദീ മേഖലയിൽ ചതുപ്പ് ആനകൾ (Elephas maximus vil-aliya) മേഞ്ഞുനടക്കുന്നു. പാർക്കിലെ കുരങ്ങന്മാരും, ധൂമ്രവസ്ത്രധാരികളായ ലംഗൂറും ടേക് മക്കായും, ശ്രീലങ്കയിലാണുള്ളത്. ശ്രീലങ്കയിലെ തനതു വർഗ്ഗമായ പർപ്പിൾ ഫേസ്‍ഡ് ലാങ്കർ, ടോക്വെ മകാക് തുടങ്ങിയി രണ്ടിനം കുരങ്ങന്മാരെയും ഇവിടെ കണ്ടുവരുന്നു. 
സസ്യജാലം.
ശ്രീലങ്കയിലെ സംരക്ഷിത മേഖലകളിൽ ഏറ്റവും കൂടുതൽ ജൈവവൈവിധ്യമുള്ളതാണ് വാസ്‍ഗമുവ ദേശീയോദ്യാനം. 150 ലേറെ പുഷ്പിക്കുന്ന സസ്യ ഇനങ്ങൾ ഈ ദേശീയോദ്യാനത്തിൽ രേഖപ്പെടുത്തപ്പെട്ടിരിക്കുന്നു.
ഭീഷണികളും സംരക്ഷണവും.
ദേശീയോദ്യാനത്തിലെ പുൽമേടുകളിലേയ്ക്ക് ഗ്രാമവാസികൾ കന്നുകാലികളെ മേയാനായി വിടുന്നത്, ഗാർഹിക മൃഗങ്ങളിൽനിന്ന് വന്യമൃഗങ്ങളിലേയ്ക്ക് രോഗം പടരുവാനുള്ള സാദ്ധ്യത വർദ്ധിപ്പിക്കുന്നു. ദേശീയോദ്യാനത്തിലെ മേച്ചിൽപ്രദേശങ്ങളിലും കുളങ്ങളിലും വീട്ടുമൃഗങ്ങൾ ആധിപത്യം പുലർത്തുന്നതിൻറെ ഫലമായി വന്യമൃഗങ്ങൾ അവരുടെ നിലനിൽപ്പിന് ഈ മൃഗങ്ങളുമായി മത്സരിക്കേണ്ടിവരുന്നു. ഈ കന്നുകാലികൾ ദേശീയോദ്യാനത്തിലെ വൈദ്യുത വേലികൾ തകരാറലാക്കുകയും ചെയ്തു. തടയാൻ ബുദ്ധിമുട്ടുള്ള രീതിയിൽ തുടരുന്ന നിയമവിരുദ്ധമായ മരംവെട്ടൽ ദേശീയോദ്യാനത്തിന് ഒരു വലിയ ഭീഷണിയാണ്. ആനകൾ ഗ്രാമവാസികളുടെ വസ്തുവകകൾ നശിപ്പിക്കുന്നതും അവക്കെതിരെയുള്ള മാരകമായ ആക്രമണങ്ങളും ദേശീയോദ്യാന മേഖലയിൽനിന്നു റിപ്പോർട്ട് ചെയ്യപ്പെടുന്നു. ആനകളുടെ സഞ്ചാരത്തിനുള്ള ഒരു ഇടനാഴി വാസ്‍ഗമുവ ദേശീയോദ്യാനത്തിൽ നടപ്പിലാക്കുന്നതിനെക്കുറിച്ച് നിർദ്ദേശങ്ങളുണ്ട്. മൊറാഗഹാകണ്ട റിസർവോയർ നിർമ്മാണവുമായി ബന്ധപ്പെട്ട് കുടിയിറക്കപ്പെട്ടവരെ പുനരധിവസിപ്പിക്കുന്നത് സംബന്ധിച്ച് പരിസ്ഥിതി പ്രവർത്തകർ ആശങ്ക പ്രകടിപ്പിക്കുന്നു. എന്നാൽ ദേശീയോദ്യാനമേഖലയിലെ പുനരധിവാസ പദ്ധതികൾ ആനകളും-മനുഷ്യനും തമ്മിലുള്ള സംഘർഷം കൂടുതൽ വർദ്ധിപ്പിക്കാൻ കാരണമായിട്ടുണ്ടെന്നു വിശ്വസിക്കപ്പെടുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="393283" url="https://ml.wikipedia.org/wiki?curid=393283" title="ഡോ. അംബേദ്കർ. ജി. എച്ച്. എസ്. എസ്. കോടോത്ത്">
ഡോ. അംബേദ്കർ. ജി. എച്ച്. എസ്. എസ്. കോടോത്ത്

 
കാസർഗോഡ് ജില്ലയിലെ കോടോം- ബേളൂർ പഞ്ചായത്തിലെ കോടോം ഗ്രാമത്തിലാണ് ഈ വിദ്യാലയം സ്ഥിതിചെയ്യുന്നത്
ചരിത്രം.
1954 ജൂൺമാസത്തിൽ ഒരു ലോവർപ്രൈമറി വിദ്യാലയമായി പ്രവർത്തനം ആരംഭിച്ചു. 1986 ൽ അപ്പർപ്രൈമറിയും 1990 ൽ ഹൈസ്കൂളും 2000 ൽ ഹയർസെക്കൻററിയും 2007 ൽ പ്രിപ്രൈമറിയും ആരംഭിച്ചു. 
ഭൗതികസൗകര്യങ്ങൾ.
ഏക്കർ ഭൂമിയിലാണ് വിദ്യാലയം സ്ഥിതിചെയ്യുന്നത്. കോടോത്ത് കെ. പി. കുഞ്ഞമ്പുനായർ ദാനമായി നൽകിയ ഭൂമിയാണിത്. പ്രൈമറിക്ക് 14 ക്ലാസ്സ്മുറികളും ഹൈസ്കൂളിന് 2 കെട്ടിടങ്ങളിലായി 6 ക്ലാസ്സ്മുറികളും ഹയർസെക്കൻററിക്ക് 12 ക്ലാസ്സ്മുറികളും നിലവിലുണ്ട്. ഹൈസ്കൂളിനും ഹയർസെക്കൻററിക്കും പ്രത്യേകം പ്രത്യേകം കമ്പ്യൂട്ടർ ലാബ്, സയൻസ്സ് ലാബ്, ലൈബ്രറി സൗകര്യങ്ങൾ ഉണ്ട്. സ്കൂളിൽ ബ്രോഡ്ബാൻറ് ഇൻറർനെറ്റ് സൗകര്യം ലഭ്യമാണ്.ആവശ്യമുള്ള വിദ്യാർത്ഥികൾക്കെല്ലാം വാഹനസൗകര്യം നൽകുന്നതിനായി മൂന്ന് സ്‌കൂൾ വാഹനങ്ങൾ സ്കൂളിന് സ്വന്തമായുണ്ട്. സ്വന്തമായ ഒരു കളിസ്ഥലം വിദ്യാലയത്തിനില്ല. 
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.
പൊതുവിദ്യാഭ്യാസ സംരക്ഷണയജ്ഞം.
പൊതുവിദ്യാഭ്യാസ സംരക്ഷണയജ്ഞം ഗംഭീരമായി കൊണ്ടാടി.
വഴികാട്ടി.
വിദ്യാലയത്തിലേക്ക് എത്തുന്നതിനുള്ള മാർഗ്ഗങ്ങൾ

</doc>
<doc id="393284" url="https://ml.wikipedia.org/wiki?curid=393284" title="ജി.ബി.എം.ആർ.എച്ച്.എസ്. കാസർഗോഡ്">
ജി.ബി.എം.ആർ.എച്ച്.എസ്. കാസർഗോഡ്

പട്ടികജാതി വികസനവകുപ്പിന്റെ കീഴിൽ കാസർഗോഡ് ജില്ലയിലെ നടക്കാവിൽ സ്ഥിതി ചെയ്യുന്ന ഗവണ്മെന്റെ ‍ വിദ്യാലയമാണ് ഗവ.മോഡൽ റസിഡ്ൻഷ്യൽ സ്കൂൾ ഫോർ ബോയ്സ് കാസർഗോഡ്. ജി. എം. ആർ. എച്ച്. എസ്. ഫോർ ബോയ്സ് കാസർഗോഡ് , നടക്കാവ് എന്ന പേരിലാണ് പൊതുവെ അറിയപ്പെടുന്നത്. 2002-ൽ സ്ഥാപിച്ച ഈ വിദ്യാലയം കാസർഗോഡ് ജില്ലയിലെ ആൺ കുട്ടികൾക്കായുള്ള വിദ്യാലയങ്ങളിലൊന്നാണ്.
ചരിത്രം.
2002 നവംബർ 1ന് 5ാംതരം ക്ലാസ്സോടുകൂടിയാണ ഈ വിദ്യാലയം സ്ഥാപിതമായത്. പട്ടികജാതി വികസനവകുപ്പിന്റെ കീഴിൽ കാസർഗോഡ് ജില്ലയിലെ ആദ്യത്തെ ആൺ കുട്ടികൾക്കായുള്ള വിദ്യാലയമാണിത്. മേരി ടീച്ചറാണ ആദ്യ പ്രധാന അദ്ധ്യാപിക.കാസർഗോഡ് ജില്ലയിലെ വെള്ളച്ചാൽ കൊടക്കാടിൽപ്രവർത്തിച്ചു വരികയാണ .2002 ൽ അഞാം തരമായി ആരംഭിച്ച ഈ വിദ്യാലയം ഇന്ന് പത്താം ക്ലാസ്സോടെ പ്രവർത്തിക്കുന്നു. നല്ല സൗകര്യത്തിലാണ ഇന്ന് ഈ വിദ്യാലയതിനു കുട്ടികൾ താമസിച്ച് പഠിക്കുന്ന വിദ്യാലയ മാണിത്.
ഭൗതികസൗകര്യങ്ങൾ.
. ഹൈസ്കൂളിന് 3 ക്ലാസ് മുറികളും യു.പി ക്ക് 3ക്ലാസ്സ് മുറികളുമുണ്ട്. ഒരു കളിസ്ഥലം പോലും ഈ വിദ്യാലയത്തിനില്ല. ഇത് കുട്ടികൾ താമസിച്ചു പഠിക്കുന്ന വിദ്യാലയമായതിനാൽ വിദ്യാലയത്തിനു സമീപത്തു തന്നെയാണ ഹോസ്റ്റൽ മുറിളും
ഹൈസ്കൂളിനും ഒരു കമ്പ്യൂട്ടർ ലാബുണട്. ഇതിൽ 18 കമ്പ്യൂട്ടറുകളുണ്ട്. ലാബിൽ ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.

</doc>
<doc id="393285" url="https://ml.wikipedia.org/wiki?curid=393285" title="ജി.എച്ച്.എസ്. ബാര">
ജി.എച്ച്.എസ്. ബാര

കേന്ദ്ര സർക്കാറിന്റെ ആർ.എം.എസ്.എ പദ്ധതി പ്രകാരം 2010/11 അദ്ധ്യയന വർഷത്തിലാണ് ബാര ഗവ. യു പി സ്കുളിനെ, ഹൈസ്കുളായി അപ്ഗ്രേഡ് ചെയ്തത്.യു പി സ്കുളിന്റെ ഭൗതിക സാഹചര്യങ്ങളുപയോഗിച്ച് 8,9,10 ക്ലാസുകളിൽ ഓരോ ഡിവിഷനിലായി അദ്ധ്യയനം ആരംഭിച്ചു.തുടക്കത്തിൽ വളരെ കുറച്ച് വിദ്യാർത്ഥികളും അദ്ധ്യാപകരും മാത്രമുണ്ടായിരുന്ന വിദ്യാലയം ഇപ്പോൾ 209 വിദ്യാർത്ഥികളും 9 അദ്ധ്യാപകരുമായി നല്ല രീതിയിൽ പ്രവർത്തിച്ചു വരുന്നു.
ഭൗതികസൗകര്യങ്ങൾ.
നിലവിൽ വിദ്യാലയത്തിന് മുന്ന് ബിൽഡിങ്ങുകളിലായി ഒരു ഓഫീസ് റൂം,ഒരു സ്റ്റാഫ് റൂം,ഐ ടി ലാബ്, എട്ട് ക്ളാസ് റും എന്നിവ ഉണ്ട്.

</doc>
<doc id="393286" url="https://ml.wikipedia.org/wiki?curid=393286" title="ജി.എം.ആർ.എസ്.ഫോർ ബോയ്സ്, നടക്കാവ്">
ജി.എം.ആർ.എസ്.ഫോർ ബോയ്സ്, നടക്കാവ്

ചരിത്രം.
2002 നവംബർ 1ന് കാസർഗോഡ് ജില്ലയിലെ നടക്കാവിൽ 35 കുട്ടികളുമായി അന്നത്തെ പട്ടികജാതി വികസനമന്ത്രി എം എ കുട്ടപ്പൻ ഉദ്ഘാടനം ചെയ്തു.നടക്കാവിൽ ഉദിനൂർ റോഡിൽ ഒരു വാടകക്കെട്ടിടത്തിലാണ് സ്കൂൾ പ്രവർത്തനമാരംഭിച്ചത് പരിമിതമായ സൗകര്യം മാത്രമേ അന്ന് സ്കൂളിലുണ്ടായിരുന്നുള്ളു. 2010 ജൂൺ മുതൽ വെള്ളച്ചാലിലുള്ള പുതിയ കെട്ടിടത്തിൽ പ്രവർത്തനം നടന്നുകൊണ്ടിരിക്കുന്നു.
മുൻ സാരഥികൾ.
സ്കൂളിന്റെ മുൻ പ്രധാനാദ്ധ്യാപകർ.
വഴികാട്ടി.
കണ്ണൂർ കാസർഗോഡ് നാഷണൽഹൈവേയിൽ പാലക്കുന്നിൽ നിന്ന് രണ്ടരകിലോമീറ്റർ യാത്രചെയ്താൽ സ്കൂളിലെത്തിച്ചേരാം.കൂടാതെ കാലികടവിൽ നിന്നും ഏച്ചിക്കുളങ്ങരക്ഷേത്രത്തിന് സമീപത്തുകൂടി ഓട്ടോമാർഗ്ഗം യാത്രചെയ്താൽ സ്കൂളിലെത്തിച്ചേരാം

</doc>
<doc id="393289" url="https://ml.wikipedia.org/wiki?curid=393289" title="ഗാർമൊ പർവ്വതം">
ഗാർമൊ പർവ്വതം

ഗാർമൊ പർവ്വതം മധ്യേഷ്യയിലെ താജിക്കിസ്ഥാനിലെ പാമീറിൽ 6,595 മീറ്റർ മുതൽ 6,602 മീറ്റർ വരെ ഉയരമുള്ള ഒരു പർവതമാണ്. ഗാർമോ പർവ്വതത്തിൽ ഒരു ഭീമാകാരമായ ഹിമാനി നിലനിൽക്കുന്നു. "ദ ഗ്രേറ്റ് ഫെഡ്ചെങ്കോ ഗ്ലേസിയർ" (ധ്രുവപ്രദേശങ്ങൾക്കു പുറത്തുള്ള ലോകത്തിലെ ഏറ്റവും നീണ്ട ഹിമാനി) എന്നറിയപ്പെടുന്ന അതിലെ ഒഴുക്ക് കിഴക്ക് ഭാഗത്തേക്കാണ്. ഏറ്റവും സമീപസ്ഥമായ താമസകേന്ദ്രം തെക്കോട്ട് പതിനഞ്ചു കിലോമീറ്റർ അകലെ (38° 39' 10 N, 71° 58' 2 E) 2785 മീറ്റർ ഉയരത്തിൽ സ്ഥിതിചെയ്യുന്ന പോയിമസോർ ആണ്.
ഗോമോ നിലനിൽക്കുന്ന സ്ഥലത്തെക്കുറിച്ചും ഇപ്പോൾ ആ പേരു വഹിക്കുന്ന കൊടുമുടിയുടെ യഥാർത്ഥ ഉയരത്തെക്കുറിച്ചും ചില അനിശ്ചിതത്വങ്ങൾ നിലനിൽക്കുന്നു. ഇപ്പോഴത്തെ സമവായമനുസരിച്ച് കൊടുമുടിയുടെ ഉയരം 6,595 മീറ്ററായി നിശ്ചയിച്ചിട്ടുണ്ടെങ്കിലും, 1973 ൽ അമേരിക്കൻ ആല്പൈൻ ജേർണൽ നൽകിയ റിപ്പോർട്ട് പ്രകാരം ഉയരം അടി 6,615 മീറ്ററായിരുന്നു (21,703 അടി).
ചരിത്രം.
മുൻപ് സോവിയറ്റ് യൂണിയനിലെ ഗാർമോ അക്കാദമി ഓഫ് സയൻസസ് നിരയിലെ ഒരു ഭാഗമായിരുന്ന ഗോമോ, അവിടെ ഡാർവോസ് നിരകളുമായി ബന്ധിക്കപ്പെട്ടിരിക്കുന്നു.
1928 ലെ ഒരു റഷ്യൻ പര്യവേക്ഷണം, ലെനിൻ കൊടുമുടിയിലേയ്ക്കുള്ള ആദ്യ പ്രവേശനമാർഗ്ഗം നിർമ്മിക്കുകയും ‘ഇമോമോൾ സൊമോണി പീക്ക്’ എന്ന് ഇപ്പോൾ ഔദ്യോഗികമായി അറിയപ്പെടുന്ന കൊടുമുടിയുടെ ഉയരം നിർണ്ണയിക്കുകയും ചെയ്തിരുന്നു.  ഈ കൊടുമുടി യഥാർത്ഥ ഗാർമോയുടെ വടക്കുഭാഗത്ത് ഏതാണ്ട് പതിനാറ് കിലോമീറ്റർ അകലെയാണു സ്ഥിതിചെയ്തിരുന്നതെങ്കിലും ഗാർ‌മോ ആയി  അക്കാലത്ത് തെറ്റിദ്ധരിക്കപ്പെട്ടിരുന്നു.
1962 ജൂലൈ മാസത്തിൽ ബ്രിട്ടീഷ് പർവ്വതാരോഹകരായിരുന്ന വിൽഫ്രീഡ് നോയ്സ്, യുവ സ്കോട്ടിക് കയറ്റക്കാരൻ റോബിൻ സ്മിത്ത് എന്നിവർ 4000 അടി (1,200 മീറ്റർ) ഉയരത്തിലെത്തി മരണമടഞ്ഞിരുന്നു. അക്കാലത്ത് പീക്ക് കമ്യൂണിസം എന്നറിയപ്പെട്ടിരുന്ന  ഇസ്മോയിൽ സോമോണിയിൽ സോവിയറ്റിനെതിരെ ബ്രിട്ടീഷ് ആക്രമണം സംഘടിപ്പിക്കുകയായിരുന്നു അവരുടെ ഉദ്ദേശം. റഷ്യക്കാരും ബ്രിട്ടീഷുകാരും തമ്മിലുള്ള കലഹങ്ങൾ പതിവായിരുന്നു. നോയ്സ്, സ്മിത്ത് എന്നിവരുടെ മരണശേഷം, പര്യടനത്തിന്റെ സഹ-നായകൻ സർ ജോൺ ഹണ്ട് ബ്രിട്ടനിലേക്ക് തിരിച്ചുപോയി. 1964 ൽ ബ്രിട്ടീഷ് മാധ്യമങ്ങൾ ഗാർമോയെ 21,800 അടി ഉയരമുളള “മൗണ്ട് ഗോർമോ" എന്നു വിളിച്ചു.
1920 കളിലും 1930 കളിലും, ഇപ്പോൾ ഇസ്മോയിൽ സൊമോണി എന്നു വിളിക്കപ്പെടുന്നതും മുമ്പ് കുറച്ചുകാലം പീക്ക് സ്റ്റാലിൻ, പീക്ക് കൊമ്യൂണിസ്മ എന്നിങ്ങനെ അറിയപ്പെട്ടിരുന്നതുമായ കൂടുതൽ ഉയരമുള്ള  പർവതവുമായി ഗോമോ ആശയക്കുഴപ്പമുണ്ടാക്കിയിരുന്നു. 2008 ൽ 7,000 മീറ്ററിലധികം ഉയരമുള്ള ഗാർമോയെ പാമീറിലെ ഏറ്റവും ഉയരം കൂടിയ പർവതമായി ഗാർമോയെ പല സ്രോതസ്സുകളും കണ്ടെത്തിയിരുന്നു.
ഗാർമോ പർവ്വതത്തിനു സമീപത്തുള്ള പ്രധാന മലനിരകൾ:.
ഇസ്മായിൽ സൊമോണി കൊടുമുടി
താജിക്കിസ്ഥാനിലെ ഏറ്റവും ഉയരം കൂടിയ പർവതനിരയാണ് ഇസ്മായൽ സോമോണി കൊടുമുടി. ഈ പ്രദേശം താജിക്കിസ്ഥാന്റേതാകുന്നതിനുമുമ്പ് മുൻ റഷ്യൻ സാമ്രാജ്യത്തിന്റെയും മുൻ സോവിയറ്റ് യൂണിയന്റെയും പ്രദേശമായിരുന്നു.  ഈ പർവ്വതം, സമാനിദ് രാജവംശത്തിലെ ഭരണാധികാരിയായിരുന്ന ഇസ്മായിൽ സമാനിയുടെ പേരാണ് നൽകിയിരിക്കുന്നത് 
കോർഷെനെവ്സ്കായ കൊടുമുടി
താജിക്കിസ്ഥാന്റെ പാമിർ പർവതനിരകളിലെ മൂന്നാമത്തെ ഏറ്റവും ഉയരം കൂടിയ കൊടുമുടിയാണിത്. മുൻ സോവിയറ്റ് യൂണിയനിലെ അഞ്ച് "സ്നോ ലെപേർഡ് കൊടുമുടികളിൽ" ഒന്നാണ് ഇത്. 1910 ആഗസ്റ്റിൽ ഈ കൊടുമുടി ആദ്യമായി കണ്ടെത്തിയ റഷ്യയുടെ ഭൂമിശാസ്ത്രജ്ഞനായിരുന്ന നിക്കോളായ് എൽ. കോർഷെനെവ്സ്കിയുടെ പത്നി ഇവ്ജിനിയ കോർഷെനെവ്സ്കായയുടെ പേരിലാണ് ഇത് അറിയപ്പെടുന്നത്.
ഇൻഡിപെൻഡൻസ് പീക് അഥവാ ക്വില്ലായ് ഇസ്റ്റിക്ലോൾ
താജികിസ്ഥാൻറെ ഗോർനോ-ബഡക്ഷാൻ സ്വയംഭരണ പ്രവിശ്യയുടെ മദ്ധ്യഭാഗത്തായി സ്ഥിതി ചെയ്യുന്നതും പാമിർ പർവ്വതനിരകളിലെ ഏഴാമത്തെ ഉയർന്ന കൊടുമുടിയുമാണിത്.  ഇത് യസ്ഗുലെം നിരയിൽ യസ്ഗുലെം നദിയുടെ ഉത്ഭവസ്ഥാനത്തിനു മുകളിലാണ് നിലനിൽക്കുന്നത്.     
ഗോറ ഗൊലോഡ്നായ സ്റ്റെന
താജിക്കിസ്ഥാനിലെ ഗോർനോ-ബഡാഖ്ഷനിൽ സ്ഥിതിചെയ്യുന്ന ഒരു മലയാണ് ഗൊലോഡ്നായ സ്റ്റെന. സമുദ്രനിരപ്പിൽനിന്ന്  5852 മീറ്റർ ഉയരമുള്ള പ്രദേശമാണിത്.
ലെനിൻ കൊടുമുടി
ലെനിൻ പീക്ക് അഥവാ ഇബ്നു സീന (അവിസെന്ന) കൊടുമുടി, താജിക്കിസ്ഥാന്റെയും കിർഗിസ്ഥാന്റെയും അതിർത്തിയിൽ ഗോർനോ ബഡാക്ഷനിൽ സ്ഥിതിചെയ്യുന്നു.  7,134 മീറ്റർ (23,406  അടി) ഉയരമുള്ള ഇത് ഇരു രാജ്യങ്ങളുടെയും രണ്ടാമത്തെ ഏറ്റവും ഉയർന്ന കേന്ദ്രമാണിത്.

</doc>
<doc id="393291" url="https://ml.wikipedia.org/wiki?curid=393291" title="കെ.ബാലകൃഷ്ണ കുറുപ്പ്">
കെ.ബാലകൃഷ്ണ കുറുപ്പ്

 
കുനിയേടത്ത് ബാലകൃഷ്ണ കുറുപ്പ് (20 ജനുവരി 1927 - 23 ഫെബ്രുവരി 2000) മലയാള സാഹിത്യകാരൻ ആയിരുന്നു രാഷ്ട്രീയത്തിലും, പത്രപ്രവർത്തനത്തിലും, അധ്യാപന മേഖലയിലും പ്രവർത്തിച്ചിട്ടുണ്ട്. ചരിത്രം, മനഃശാസ്ത്രം, ജ്യോതിഷം എന്നീ മേഖലകളിൽ പണ്ഡിതനായിരുന്നു, ഈ മേഖലകളിൽ പുസ്തകങ്ങൾ രചിച്ചിട്ടുണ്ട് .1998-ൽ "ആർഷ ഭൂമിയിലെ ഭോഗസിദ്ധി(തന്ത്ര വിദ്യ ഒരു പഠനം)" എന്ന കൃതിക്ക് കേരള സാഹിത്യ അക്കാദമി യുടെ കെ.ആർ.നമ്പൂതിരി എൻഡോവ്മെന്റ് ലഭിച്ചു. ദേശാഭിമാനി പത്രത്തിന്റെ എഡിറ്റോറിയൽ ബോർഡ് മെമ്പർ ആയിരുന്നു.
ജീവചരിത്രം.
കോഴിക്കോട് ജില്ലയിലെ ചേവായൂരിൽ അരീക്കോടി പറമ്പത്ത് നാരായണൻ അടിയോടി, കുനിയേടത് ചെറിയമ്മമ്മ എന്നിവരുടെ മകനായി 1927 ജനുവരി 20-ന് ജനനം. സ്കൂൾ പഠനകാലം മുതൽ തന്നെ സജീവ കമ്മ്യൂണിസ്റ്റ് പ്രവർത്തകനായിരുന്നു. 1960-കളിൽ സജീവരാഷ്ട്രീയം ഉപേക്ഷിച്ച ഇദ്ദേഹം ഇംഗ്ലീഷ് സാഹിത്യം, സാമ്പത്തികശാസ്ത്രം, സാമൂഹ്യ ശാസ്ത്രം എന്നീ വിഷയങ്ങളിൽ ബിരുദാനാന്തരബിരുദം നേടി. ബംഗാളിലായിരുന്ന സമയത്ത് ജ്യോതിഷത്തോട് തോന്നിയ താല്പര്യം കൊണ്ട് ജ്യോതിഷത്തിൽ പാണ്ഡിത്യം നേടി.ടീച്ചർ ട്രെയിനിങ് ഇൻസ്റ്റിറ്റ്യൂട്ടിൽ ദീർഘനാൾ അധ്യാപകനായി ജോലി ചെയ്തു. 
ചരിത്രം, ജ്യോതിഷം, മനഃശാസ്ത്രം, ഒക്ക്യൂലറ്റിസം, തത്വശാസ്ത്രം എന്നിവയാണ് ഇദ്ദേഹത്തിന്റ മേഖലകൾ.
ടി.വൈ. ദേവകിയമ്മയാണ് ഇദ്ദേഹത്തിന്റെ ഭാര്യ. നാലുമക്കളാണ് ഇവർക്കുണ്ടായിരുന്നത്. 2000 ഫെബ്രുവരി 23-ന് കോഴിക്കോട്ടെ സ്വവസതിയിൽ വച്ചുണ്ടായ ഹൃദയാഘാതത്തെത്തുടർന്ന് ഇദ്ദേഹം അന്തരിച്ചു. മരണസമയത്ത് 73 വയസ്സായിരുന്നു. "കോഴിക്കോടിന്റെ ചരിത്രം മിത്തുകളും യാഥാർഥ്യങ്ങളും" എന്ന കൃതി മരണാനന്തരം പ്രസിദ്ധീകരിച്ചു.

</doc>
<doc id="393296" url="https://ml.wikipedia.org/wiki?curid=393296" title="K. Balakrishna kurup">
K. Balakrishna kurup



</doc>
<doc id="393299" url="https://ml.wikipedia.org/wiki?curid=393299" title="ബെന്നി സാരഥി">
ബെന്നി സാരഥി

 
മലയാളത്തിലെ ഒരു ചലച്ചിത്ര സംവിധായകനായിരുന്നു ബെന്നി സാരഥി. 1996-ൽ മനോജ് കെ ജയൻ, സുകന്യ എന്നിവരെ കേന്ദ്രകഥാപാത്രമാക്കി മഞ്ഞുകാലവും കഴിഞ്ഞ് എന്ന സിനിമ സംവിധാനം ചെയ്തിട്ടുണ്ട്.
ജീവിതരേഖ.
തൃശൂർ ജില്ലയിലെ കുന്നംകുളത്തുള്ള കിഴൂരിൽ തോലത്ത് വീട്ടിൽ ഉക്രുവിന്റേയും ലില്ലിയുടേയും മകനാണ് ബെന്നി സാരഥി. അന്നമ്മയാണ് ഭാര്യ. വിധു ബി തോലത്ത്, അഞ്ജു ബെന്നി എന്നിവർ മക്കളാണ്.
ചലച്ചിത്രരംഗത്ത്.
പവിത്രന്റെ ഉപ്പിലൂടെ സഹസംവിധായകനായിട്ടാണ് ബെന്നി സാരഥി സിനിമയിൽ തുടക്കം കുറിച്ചത്. പവിത്രന്റെ ഉത്തരം, ബലി, കുട്ടപ്പൻ സാക്ഷി എന്നീ സിനിമകളിലും സഹസംവിധായകനായിരുന്നു. പിന്നീട്, കെ.ആർ. മോഹനൻ, ടി.വി. ചന്ദ്രൻ എന്നിവർക്കൊപ്പവും സഹസംവിധായകനായി പ്രവർത്തിച്ചിട്ടുണ്ട്. ടി.വി. ചന്ദ്രന്റെ പൊന്തൻമാട, ആലീസിന്റെ അന്വേഷണം, ഡാനി, ഓർമ്മകൾ ഉണ്ടായിരിക്കണം, സൂസന്ന, പാഠം ഒന്ന് ഒരു വിലാപം തുടങ്ങിയ ചിത്രങ്ങളുടേയും സഹായിയായി സഹസംവിധായകനായിരുന്നു. ബെന്നി സ്വതന്ത്രമായി സംവിധാനം ചെയ്ത മഞ്ഞുകാലവും കഴിഞ്ഞ് എന്ന സിനിമക്ക് ശേഷം മുഖ്യധാരാ സിനിമാ മേഖലയിൽ സജീവമല്ലാതായി. തുടർന്ന്, അഭിനേത്രി, അഷ്ട ബന്ധം, നിലാമഴ തുടങ്ങിയ സീരിയലുകൾ സംവിധാനം ചെയ്തു.
സി.വി. ശ്രീരാമന്റെ കഥയെ ആസ്പദമാക്കി ആമം എന്ന ഹ്രസ്വചിത്രവും സംഗീത സംവിധായകനായിരുന്ന ബാബുരാജിനെക്കുറിച്ച്‌ ഡോക്യൂമെന്ററിയും ചെയ്തിട്ടുണ്ട്. മലയാളം ചലച്ചിത്രപ്രവർത്തകരുടെ സംഘടനയായ നന്മയുടെ പ്രസിഡന്റായിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="393303" url="https://ml.wikipedia.org/wiki?curid=393303" title="മഞ്ഞുകാലവും കഴിഞ്ഞ്">
മഞ്ഞുകാലവും കഴിഞ്ഞ്

1998-ൽ ബെന്നി സാരഥി സംവിധാനം ചെയ്ത മലയാളചലച്ചിത്രമാണ് മഞ്ഞുകാലവും കഴിഞ്ഞ്.. മെയിൻസ്ട്രീം ഫിലിംസിനുവേണ്ടി മോൻസി ബി പുലിക്കോട്ടിൽ , എം ജയരാജൻ എന്നിവരാണ് ഈ ചിത്രം നിർമ്മിച്ചത്. മനോജ് കെ ജയൻ, സുകന്യ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്.
അവലംബം.
&lt;templatestyles src="Reflist/styles.css" /&gt;

</doc>
<doc id="393312" url="https://ml.wikipedia.org/wiki?curid=393312" title="കള്ളനും പോലീസും(ചലച്ചിത്രം)">
കള്ളനും പോലീസും(ചലച്ചിത്രം)

 
1992-ൽ ഐ വി ശശി സംവിധാനം ചെയ്ത ചലച്ചിത്രമാണു കള്ളനും പോലീസും. പ്രധാന വേഷങ്ങളിൽ അഭിനയിച്ചവർ മുകേഷ്, മനോജ് കെ. ജയൻ എന്നിവർ ആയിരുന്നു. ചിത്രത്തിന് സംഗീതം നൽകിയിരിക്കുന്നത് രവീന്ദ്രൻ ആണ് . പൂവച്ചൽ ഗാനങ്ങൾ എഴുതി
കഥാംശം.
ഒരു പോലീസുകാരനാണ് പ്രഭാകരൻ (മുകേഷ്). കുര്യാക്കോസ്(ഒടുവിൽ ഉണ്ണികൃഷ്ണൻ) ആണ് എസ് ഐ. അബ്ദുവും(മാമുക്കോയ) നാരായണപ്പിള്ളയും(കുതിരവട്ടം പപ്പു) അവിടെ കോൺസറ്റബിൾ മാർ. അച്ചനമ്മമാരും ചേച്ചിസൗദാമിനിയും(രാഗിണി) അനുജത്തിലീലയും(രോഷ്നി) എല്ലാം അവന്റെ വരുമാനത്തിലാണ്. ചേച്ചിയുടെ ഭർത്താവിനു(പവിത്രൻ) ഒരു പലചരക്ക് കട നൽകിയെങ്കിലും അത് നഷ്ടത്തിലാണ്. അച്ചൻ(ഇന്നസെന്റ്) നിരുത്തരവാദമായി കള്ളും കുടിച്ച് നടക്കുന്നു. ഈ ബാധ്യതകൾ അയാളെ ചെറിയ കൈക്കൂലികൾക്ക് കാരണമാക്കുന്നു. രാത്രി ബീറ്റിനിടയിൽ ഒരു ജ്വല്ലറിയിൽ നിന്നും മോഷ്ടിച്ച് പോകുന്നത് കണ്ട് പിന്തുടർന്ന അവർ വാസുവിനെ(മനോജ് കെ. ജയൻ) ആ കുറ്റത്തിനു പിടിക്കുന്നു. അയാൾ ജയിൽ ചാടുന്നു. ഇൻസ്പെക്ടർ ആശ അവിടെ പുതിയ എസ് ഐ ആയിവരുന്നു. കൂട്ടുകാരി സ്റ്റല്ലയുടെ (ബീന ആന്റണി )കൂടെ ആണ് അവൾ താമസം. അവൾക്ക് പ്രഭയോട് ഒരു അടുപ്പം രൂപപ്പെടുന്നു. അനുജത്തിലീല പൊടിമില്ലുടമ കൈമളിന്റെ(ശങ്കരാടി) മകൻ ശ്രീകൃഷ്ണനുമായി(കൈലാസ് നാഥ്) അടുപ്പമാണ്. ഈ വിവരം അറിഞ്ഞ അവരുടെ വിവാഹം ഉറപ്പിക്കുന്നു. ജയിലിൽ നിന്നും വന്ന വാസു മറ്റൊരു കള്ളനായ കൊല്ലൻ നാണുവിനൊപ്പം(എൻ.എൽ. ബാലകൃഷ്ണൻ) പ്രഭയെ പിന്തുടരുന്നു. ഓടി ഒരു മഴദിവസം അയാൾ ഒഴിഞ്ഞ ഒരു വീട്ടിൽ കയറുന്നു. അവിടെ അയാൾ ഒരു പെൺകുട്ടിയെ(രൂപശ്രീ) കാണുന്നു. ഇളയച്ചൻ തങ്കപ്പൻ(ജനാർദ്ദനൻ) ബേബി മുതലാളിക്ക്(രവികുമാർ) വിറ്റ ഇന്ദുവായിരുന്നു അവൾ. രക്ഷപ്പെട്ട് ഓടിയതാണ്. പ്രഭ അവളെ വീട്ടിലേക്ക് കൊണ്ടുവരുന്നു. അമ്മ,(കെപിഎസി ലളിത) എതിർക്കുന്നു. പ്രഭ സുഹൃത്ത് നളിനന്റെ(അഗസ്റ്റിൻ) വീട്ടിലേക്ക് മാറുന്നു. ശ്രീകൃഷ്ണന്റെ അമ്മ ദാക്ഷായണി വിവാഹത്തിൽ നിന്നും പിന്മാറുന്നു. അവർ പോലീസ് സ്റ്റേഷനിൽ ചെന്ന് വിവാഹം ചെയ്ത് തരണമെന്ന് അഭ്യർത്ഥിക്കുന്നു. തന്റെ കാമുകൻ മറ്റൊരു സ്ത്രീയൊടൊത്ത് കഴിയുന്നത് ആശക്ക നിരാശയും വിദ്വേഷവും ഉണ്ടാക്കുന്നു. വാസുവിനെ ർക്ഷിച്ച് കുറ്റത്തിനു പ്രഭ സസ്പെൻഷനിൽ ആകുന്നു. പ്രഭയെ തേടിവന്ന വാസു അയാൾ തന്റെ സഹോദരിയുടെ രക്ഷകനാണെന്ന് അറിഞ്ഞ് മനം മാറുന്നു. വാസുവിന്റെ സഹായത്തോടെ ജ്വല്ലറിയിളെ യത്ഥാർത്ഥ മോഷ്ടാവിനെ പിടികൂടുന്നു. പ്രഭ കുറ്റമുക്തനാകുന്നു.
ഗാനങ്ങൾ.
 
അവലംബം.
&lt;templatestyles src="Reflist/styles.css" /&gt;

</doc>
<doc id="393315" url="https://ml.wikipedia.org/wiki?curid=393315" title="ഇതാ ഒരു മനുഷ്യൻ">
ഇതാ ഒരു മനുഷ്യൻ

ഐ.വി. ശശി സംവിധാനം ചെയ്ത് 1978-ൽ പുറത്തിറങ്ങിയ മലയാള ചലച്ചിത്രമാണ് ഇതാ ഒരു മനുഷ്യൻ. മധു, ജയൻ, ഷീല, ജയഭാരതി എന്നിവർ പ്രധാന വേഷങ്ങളിൽ അഭിനയിച്ച ഈ ചിത്രം "അമാനുഷ്" എന്ന ബോളിവുഡ് ചലച്ചിത്രത്തിന്റെ റീമേക്കായിരുന്നു. എം.എസ്. വിശ്വനാഥനാണ് ഈ ചിത്രത്തിനു സംഗീതം നൽകിയിരിക്കുന്നത്.
ഗാനങ്ങൾ.
ശ്രീകുമാരൻ തമ്പി രചിച്ച ഗാനങ്ങൾക്ക് എം.എസ്. വിശ്വനാഥൻ സംഗീതം നൽകിയിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="393316" url="https://ml.wikipedia.org/wiki?curid=393316" title="തൃഷ്ണ (ചലച്ചിതം)">
തൃഷ്ണ (ചലച്ചിതം)

 
ജെ എം ജെ ആർട്സിന്റെ ബാനറിൽ എം.ടി. വാസുദേവൻ നായർ കഥയും തിരക്കഥയും സംഭാഷണവുമെഴുതി ഐ.വി. ശശി സംവിധാനം ചെയ്ത മലയാളചലച്ചിത്രമാണ് തൃഷ്ണ. മമ്മൂട്ടി, രതീഷ്, രാജലക്ഷ്മി, സ്വപ്ന, മല്ലിക സുകുമാരൻ തുടങ്ങിയവർ പ്രധാനവേഷങ്ങളിൽ അഭിനയിച്ച ഈ ചിത്രം 1981 ഒക്ടോബർ 30ന് തിയേറ്ററുകളിലെത്തി.ശ്യാം സംഗീതസംവിധാനം നിർവഹിച്ചു
കഥാംശം.
ധനികനും സ്വഭാവദൂഷ്യമുള്ള ചെറുപ്പക്കാരനുമായ ദാസ് (മമ്മൂട്ടി), അഭിസാരികയായ ജയ്ശ്രീ (സ്വപ്ന) യുമായി കൊടൈക്കനാലിലെ തന്റെ ബംഗ്ലാവിൽ എത്തുന്നു. പരിചാരകനായ പരമേശ്വരനും (ശങ്കരാടി) അദ്ദേഹത്തിന്റെ തമിഴ്നാട്ടുകാരിയായ ഭാര്യ കണ്ണമ്മയും (മല്ലിക സുകുമാരൻ) ചേർന്നാണ് ബംഗ്ലാവ് നോക്കിനടത്തുന്നത്. പരമേശ്വരന് ഗോപൻ (രാജ്കുമാർ) എന്നുപേരുള്ള ഒരു മകനുണ്ട്. അയാൾ അവിടെനിന്ന് മാറി വിദേശികൾക്ക് ഒരു ഗൈഡ് ആയി ജോലി ചെയ്യുകയാണ്. തന്റെ മുതലാളിക്ക് ചീത്തപ്പേരുണ്ടാകാതിരിക്കാൻ ജയ്ശ്രീ ദാസിന്റെ ഭാര്യയാണെന്ന് പരമേശ്വരൻ ഇരുവരോടും കള്ളംപറയുന്നു. താൻ വിലകൊടുത്തുവാങ്ങിയ ജയശ്രീയെ അവസരം കിട്ടുമ്പോഴെല്ലാം അവഹേളിക്കാനുള്ള അവകാശം തനിക്കുണ്ടെന്ന് ദാസ് കരുതുന്നു. ലൈംഗികതയല്ലാതെ, അവർക്കിടയിൽ മറ്റു ബന്ധങ്ങളൊന്നുമില്ല. ദാസിന്റെ മരിച്ചുപോയ അച്ഛന്റെ കുടുംബ സുഹൃത്തായ പണിക്കറുടെയും (ജോസ് പ്രകാശ്) കുടുംബത്തിന്റെയും അവിചാരിത സന്ദർശനം ദാസിനെ അസ്വസ്ഥനാക്കുന്നു. അവർ ദാസിന്റെ ഭാര്യയെ കാണാൻ വന്നതാണ്. അവരുടെ മുമ്പിൽ ഒരു ഭാര്യയായി അഭിനയിക്കാൻ ജയശ്രീയെ അയാൾ നിർബന്ധിക്കുന്നു. ആദ്യം വിസമ്മതിച്ചെങ്കിലും, അവർക്കുമുമ്പിൽ ഒരു നല്ല ഭാര്യയായി തന്നെ അവൾ അഭിനയിച്ചു. പണിക്കരുടെ കുടുംബത്തിൽ ഭാര്യ ചിന്നമ്മു അമ്മ (കവിയൂർ പൊന്നമ്മ), അമ്മായിയപ്പൻ റാവു ബഹാദൂർ ശങ്കരമേനോൻ (പ്രേംജി), രണ്ട് പെൺമക്കൾ, മൂത്തയാൾ നിർമ്മല (ബീന കുമ്പളങ്ങി) എഞ്ചിനീയർ രാമകൃഷ്ണനെയാണ് (ലാലു അലക്സ്) വിവാഹം ചെയ്തിരിക്കുന്നത്. ഇളയവൾ ശ്രീദേവി (രാജലക്ഷ്മി) ഭർത്താവുമായി വേർപിരിഞ്ഞു താമസിക്കയാണ്. രണ്ട് ബന്ധങ്ങൾ ഒരേസമയം ഉടലെടുക്കുന്നു. ഒരു വശത്ത്, ദാസിലെ സംഗീതത്തിന്റെ ഇഷ്ടം തിരികെ കൊണ്ടുവരാൻ ശ്രീദേവിക്ക് കഴിയുകയും ഇടയ്ക്കിടെയുള്ള കൂടിക്കാഴ്ചകളിലൂടെ അവർക്ക് പരസ്പരം മനസ്സിലാക്കാനാവുന്നു. മറുവശത്ത്, നിസ്സഹായതയുടെ ഇരയായ ഗോപൻ തന്നെപ്പോലെയാണെന്ന് ജയശ്രീക്ക് തോന്നുന്നു, അവൾ അവനോട് അടുക്കുന്നു. അങ്ങനെയിരിക്കെ പൊടുന്നനെ ഒരു നിമിഷത്തെ അഭിനിവേശത്തിന് ശേഷം, ജെയ്ശ്രീ ഗോപനോട് തന്നെക്കുറിച്ചുള്ള സത്യം തുറന്നുപറയുന്നു. അത് കേൾക്കുമ്പോ അവന് അവളോട് വെറുപ്പ് തോന്നുന്നു. അതേസമയം, ദാസ് തന്റെ പരസ്ത്രീഗമനം ശ്രീദേവിയോട് ഏറ്റുപറയുകയും വിവാഹാർത്ഥന നടത്തുകയും ചെയ്യുന്നു, പക്ഷേ അവൾക്കത് ഉൾകൊള്ളാനാവുന്നില്ല. ഒടുവിൽ, ജയ്ശ്രീ വീടുവിട്ടുപോകുന്നു, വഴിയിൽവെച്ച് ഗോപനും അവളോടൊപ്പം ചേരുന്നു. ശ്രീദേവിയുടെ വേർപിരിഞ്ഞ ഭർത്താവ് വിജയശങ്കർ (രതീഷ്) തന്റെ ബാലിശമായ പെരുമാറ്റത്തിന് അവളോട് ക്ഷമ ചോദിക്കുകയും അവൾ അയാളോടൊപ്പം മടങ്ങുകയും ചെയ്തു. അവസാനം, ദാസ് ഒറ്റയ്ക്ക് വണ്ടിയുമെടുത്തു എങ്ങോട്ടെന്നില്ലാതെ യാത്രതിരിക്കുന്നു.
പാട്ട്.
ബിച്ചു തിരുമല എഴ്തി ശ്യാം പകർന്ന പാട്ടുകളാണ്ണ് ഈ സിനിമയിൽ ഉള്ളത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="393317" url="https://ml.wikipedia.org/wiki?curid=393317" title="ഹംസഗീതം">
ഹംസഗീതം

'ഹംസഗീതം" 1981 ലെ മലയാള ചിത്രം ഇന്ത്യൻ സിനിമ Malayalam film, directed by ഐ വി ശശി സംവിധാനം ചെയ്ത. സിനിമയിൽ പ്രധാന സുകുമാരി, രതീഷ്, ബാലൻ കെ നായർ ഉം കുതിരവട്ടം പപ്പു in lead roles. The film had musical score by Shyam.
References.
&lt;templatestyles src="Reflist/styles.css" /&gt;

</doc>
<doc id="393318" url="https://ml.wikipedia.org/wiki?curid=393318" title="ദ ഹിന്ദുസ്ഥാൻ ടൈംസ്">
ദ ഹിന്ദുസ്ഥാൻ ടൈംസ്

ഇന്ത്യയിലെ ഒരു ഇംഗ്ലീഷ് ദിനപത്രമാണ് 1924-ൽ ആരംഭിച്ച ദ ഹിന്ദുസ്ഥാൻ ടൈംസ്. ഇന്ത്യയിലെ ഏറ്റവും വലിയ പത്രമാധ്യമങ്ങളിൽ ഒന്നാണിത്. ഓഡിറ്റ് ബ്യൂറോ ഓഫ് സർക്കുലേഷന്റെ കണക്കനുസരിച്ച്, 2015 നവംബറിൽ 1.16 ദശലക്ഷം പത്രങ്ങളാണ് വിതരണം ചെയ്യുന്നത്. ഇന്ത്യയിലെ ടൈംസ് ഓഫ് ഇന്ത്യയ്ക്ക് ശേഷം ഏറ്റവും കൂടുതൽ വായിക്കപ്പെടുന്ന ഇംഗ്ലീഷ് ദിനപത്രമായി ഇന്ത്യാ റീഡർഷിപ്പ് സർവേ 2014 വെളിപ്പെടുത്തുന്നു. ന്യൂഡൽഹി, മുംബൈ, കൊൽക്കത്ത, ലഖ്നൗ, പട്ന, റാഞ്ചി, ചണ്ഡീഗഡ് എന്നിവിടങ്ങളിൽ നിന്നുള്ള എഡിഷനുകൾ വടക്കേ ഇന്ത്യയിൽ പ്രചാരത്തിലിരിക്കുന്നു.

</doc>
<doc id="393320" url="https://ml.wikipedia.org/wiki?curid=393320" title="കാർമേലഗിരി എലിഫന്റ് പാർക്ക്">
കാർമേലഗിരി എലിഫന്റ് പാർക്ക്

കേരളത്തിലെ മുന്നാറിൽ സ്ഥിതിചെയ്യുന്ന ഒരു വിനോദ സഞ്ചാര കേന്ദ്രമാണ് കാർമേലഗിരി എലിഫന്റ് പാർക്ക്. മുന്നാറിലെത്തുന്ന വിനോദസഞ്ചാരികൾക്ക് ആനപ്പുറത്ത് കയറി വനസഞ്ചാരം ചെയ്യുവാനുള്ള സൗകര്യമാണ് ഇവിടെ പ്രധാനമായും ഒരുക്കിയിട്ടുള്ളത്.
യാത്ര മാർഗ്ഗം.
മൂന്നാർ മാട്ടുപ്പെട്ടി റോഡിൽ കണ്ണൻ ദേവൻ മലനിരകളിലായി മാട്ടുപ്പെട്ടി ഡാമിനോട് ചേർന്നാണ് ഈ പാർക്ക് നിൽക്കുന്നത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="393321" url="https://ml.wikipedia.org/wiki?curid=393321" title="കാർമ്മൽ ഗിരി എലിഫന്റ് പാർക്ക്">
കാർമ്മൽ ഗിരി എലിഫന്റ് പാർക്ക്



</doc>
<doc id="393332" url="https://ml.wikipedia.org/wiki?curid=393332" title="ശീഷ് മഹൽ (ലാഹോർ കോട്ട)">
ശീഷ് മഹൽ (ലാഹോർ കോട്ട)

പാകിസ്താനിലെ ലാഹോർ കോട്ടയുടെ ഭാഗമായി സ്ഥിതിചെയ്യുന്ന ഒരു കൊട്ടാരമാണ് ശീഷ് മഹൽ (ഉർദു: ). കോട്ടയുടെ വടക്കു പടിഞ്ഞാറ് ഭാഗത്തുള്ള ഷാബുർജ് ബ്ലോക്കിലാണ് ഇത് സ്ഥിതിചെയ്യുന്നത്. ചെറുതും വലുതുമായി ആയിരക്കണക്കിനു ദർപ്പണങ്ങൾ പതിപ്പിച്ച മതിലുകളും മേൽക്കൂരയുമാണ് ഈ കൊട്ടാരത്തിലെ പ്രധാന ആകർഷണം. പിയത്ര ദുരെ ശൈലിയിൽ വിലപിടിപ്പേറിയ രത്നക്കല്ലുകളും വെളുത്ത മാർബിളും കൊണ്ട് അലങ്കരിച്ചിരിക്കുന്ന ഈ കൊട്ടാരത്തെ 'സ്ഫടിക കൊട്ടാരം' (Palace of Mirrors) എന്നും വിളിക്കാറുണ്ട്. മുഗൾ ചക്രവർത്തിയായിരുന്ന ഷാജഹാൻ 1631-32 കാലഘട്ടത്തിൽ പണികഴിപ്പിച്ചതാണ് ഈ കൊട്ടാരം. മുഗൾ ഭരണാധികാരികൾ ലാഹോർ കോട്ടയിൽ നിർമ്മിച്ച 21 നിർമ്മിതികളിൽ ഉൾപ്പെടുന്ന ഈ കൊട്ടാരത്തെ 'ലാഹോർ കോട്ടയുടെ കിരീടത്തിലെ രത്നം' എന്നുവിശേഷിപ്പിക്കാറുണ്ട്. ലാഹോർ കോട്ടയിലെ ശീഷ് മഹൽ ഉൾപ്പെടെയുള്ള കെട്ടിടങ്ങളെ 1981-ൽ യുനെസ്കോ ലോകപൈതൃകപ്പട്ടികയിൽ ഉൾപ്പെടുത്തിയിരുന്നു.
വാക്കിന്റെ ഉത്ഭവം.
'ശീഷ് മഹൽ' എന്ന വാക്കിന് ഉർദ്ദു ഭാഷയിൽ 'സ്ഫടികങ്ങളുടെ കൊട്ടാരം' എന്നാണർത്ഥം. ദർപ്പണങ്ങളും വെളുത്ത മാർബിളുകളും നിറഞ്ഞ ഭിത്തിയും മേൽക്കൂരയും ഈ കെട്ടിടത്തെ ഒരു സ്ഫടിക കൊട്ടാരമാക്കിത്തീർക്കുന്നു. ആഗ്ര കോട്ടയിലും ആംബർ കോട്ടയിലും ശീഷ് മഹൽ പോലുള്ള നിർമ്മിതികളുണ്ട്.
ചരിത്രം.
മുഗൾ ചക്രവർത്തിയായിരുന്ന അക്ബർ 1556-ൽ ലാഹോർ കോട്ട പണികഴിപ്പിച്ചു. അദ്ദഹത്തിനു ശേഷം വന്ന മുഗൾ ഭരണാധികാരികൾ ഇവിടെ കൂടുതൽ കെട്ടിടങ്ങൾ നിർമ്മിച്ചു. വിലപിടിപ്പേറിയ മാർബിളുകളും മറ്റും ഉപയോഗിച്ച് ലാഹോർ കോട്ടയെ സമ്പന്നമാക്കിയത് ഷാജഹാനായിരുന്നു. അദ്ദേഹം ഇവിടെ ദിവാൻ-ഇ-ഖാസ്, മോത്തി മസ്ജിദ്, നൗലാഘാ പവിലിയൻ, ശീഷ് മഹൽ, വിശ്രമമുറികൾ എന്നിവ നിർമ്മിച്ചു. ജഹാംഗീറിന്റെ കാലത്തു നിർമ്മിക്കപ്പെട്ട ഷാ ബുർജ് ബ്ലോക്കാണ് ശീഷ് മഹൽ നിർമ്മിക്കുന്നതിനായി ഷാജഹാൻ തിരഞ്ഞെടുത്തത്. രാജാക്കന്മാരുടെ തന്ത്രപ്രധാനമായ യോഗങ്ങൾ നടന്നിരുന്ന ഈ കെട്ടിട സമുച്ചയത്തിൽ മന്ത്രിമാർ, രാജകുമാരന്മാർ എന്നിങ്ങനെ വളരെ കുറച്ചു പേർക്കു മാത്രമേ പ്രവേശനം അനുവദിച്ചിരുന്നുള്ളൂ. 1628 മുതൽ 1634 വരെ ഷാജഹാൻ ലാഹോർ കോട്ടയിൽ ധാരാളം മന്ദിരങ്ങൾ നിർമ്മിച്ചു. വിലപിടിപ്പേറിയ വെളുത്ത മാർബിളുകൾ ഉപയോഗിച്ചുള്ള നിർമ്മിതികൾക്കാണ് അദ്ദേഹം മുൻതൂക്കം നൽകിയിരുന്നത്. മുഗൾ ഭരണശേഷം അധികാരത്തിൽ വന്ന സിഖ് ഭരണാധികാരികളും ലാഹോർ കോട്ടയിൽ കെട്ടിടങ്ങൾ നിർമ്മിച്ചിട്ടുണ്ട്. സിഖ് ഭരണാധികാരിയായിരുന്ന രാജാ രഞ്ജിത് സിങ്ങിന്റെ ഇഷ്ട കേന്ദ്രങ്ങളിലൊന്നായിരുന്നു ശീഷ് മഹൽ. ഇതിനോടു ചേർന്ന് അന്തഃപുരത്തിലെ സ്ത്രീകൾക്കു താമസിക്കുന്നതിനായി ഒരു മുറി അദ്ദേഹം നിർമ്മിച്ചിരുന്നു. പ്രശസ്തമായ കോഹിനൂർ രത്നം സൂക്ഷിച്ചിരുന്നതും ശീഷ് മഹലിലായിരുന്നു.
ഘടന.
അർദ്ധ അഷ്ടഭുജാകൃതിയിലാണ് ശീഷ് മഹൽ നിർമ്മിച്ചിരിക്കുന്നത്. പ്രധാന ഭാഗത്ത് മാർബിൾ കൊണ്ടു നിർമ്മിച്ച അഞ്ചു കമാനങ്ങളുണ്ട്. ഇവ ഓരോന്നും രണ്ടു തുണുകളിലായി നിർത്തിയിരിക്കുന്നു. ദർപ്പണങ്ങളും രത്നക്കല്ലുകളും വെളുത്ത മാർബിളുകളും കൊണ്ട് കൊട്ടാരമാകെ അലങ്കരിച്ചിരിക്കുന്നു. തിളക്കമുള്ള വസ്തുക്കൾ പ്രത്യേക ജ്യാമിതീയ രൂപത്തിൽ അലങ്കരിച്ചിരുന്ന ഇന്തോ - പേർഷ്യൻ കലാരീതിയായ പിയത്ര ദുരെ ശൈലിയാണ് ഇവിടെ സ്വീകരിച്ചിരിക്കുന്നത്. കോൺവെക്സ് ദർപ്പണം ഉൾപ്പെടെ ആയിരക്കണക്കിനു ദർപ്പണങ്ങളും മൊസൈക്ക് ശകലങ്ങളും പതിപ്പിച്ച ഭിത്തിയാണ് ഇവിടെയുള്ളത്. ദർപ്പണങ്ങളുടെയും മാർബിളുകളുടെയും സാന്നിദ്ധ്യം മൂലം കൊട്ടാരമാകെ പ്രകാശ പൂരിതമായി കാണപ്പെടുന്നു. ശീഷ് മഹലിന്റെ മേൽക്കൂരയിൽ ആദ്യകാലത്ത് ധാരാളം ചിത്രങ്ങളുണ്ടായിരുന്നു. ഇവ പിന്നീട് മാറ്റുകയും വിവിധ വർണ്ണങ്ങളിലുള്ള മൊസൈക്ക് സ്ഥാപിക്കുകയും ചെയ്തു.
സംരക്ഷണം.
മുഗളൻമാർക്കു ശേഷം സിഖുകാരും ബ്രിട്ടീഷുകാരും ശീഷ് മഹൽ ഉൾപ്പെടെയുള്ള കെട്ടിടങ്ങൾ സംരക്ഷിച്ചുവന്നു. 1904-05 കാലഘട്ടത്തിൽ ഇവിടുത്തെ മേൽക്കൂരയുടെ ചില ഭാഗങ്ങൾ അടർന്നു വീണു. 1927-ൽ ബ്രിട്ടീഷ് പുരാവസ്തു വകുപ്പ് കെട്ടിടത്തിന്റെ കേടുപാടുകൾ പരിഹരിച്ചു. 1960-കളിലും കൊട്ടാരത്തിനു കേടുപാടുകൾ സംഭവിച്ചിരുന്നു. 1975-ൽ പാകിസ്താൻ ഭരണകൂടം ശീഷ് മഹലിനെ ഒരു സംരക്ഷിത സ്മാരകമായി പ്രഖ്യാപിച്ചു. 1981-ൽ ശീഷ് മഹൽ ഉൾപ്പെടെ ലാഹോർ കോട്ടയിലെ എല്ലാ കെട്ടിടങ്ങളും യുനെസ്കോ ലോകപൈതൃക കേന്ദ്രങ്ങളിൽ ഉൾപ്പെടുത്തി. 2006-ലാണ് ഇവിടെ അവസാനമായി അറ്റകുറ്റപ്പണികൾ നടന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="393334" url="https://ml.wikipedia.org/wiki?curid=393334" title="Sheesh Mahal (Lahore Fort)">
Sheesh Mahal (Lahore Fort)



</doc>
<doc id="393336" url="https://ml.wikipedia.org/wiki?curid=393336" title="നെമേഗ്ടോമയ്യ">
നെമേഗ്ടോമയ്യ

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഓവിറാപ്റ്റോഡ് എന്ന ഗണത്തിൽ പെട്ട ദിനോസർ ആണ് നെമേഗ്ടോമയ്യ. ഇവ ജീവിച്ചിരുന്നത് ഇന്നത്തെ മംഗോളിയയിൽ ആണ് . ആദ്യത്തെ ഫോസിൽ കിട്ടുന്നത് 1996 ൽ ആണ് , 2007 ൽ രണ്ടു ഫോസിലുകൾ കൂടെ കിട്ടി. മുട്ടകൾക്ക് അടയിരിക്കുന്ന രീതിൽ പെട്ട ഫോസ്സിൽ ആണ് ഇവയിൽ ഒന്ന് . ജാപ്പനീസ് പാലിന്റോളോജിസ്റ്റ് ആയ യോഷിസുഗു കൊബായാഷി ആണ് ഇവയുടെ ഫോസിൽ മംഗോളിയയിലെ ഗോബി മരുഭൂമിയിലെ നെമേഗ്ട് എന്ന ശിലാ ക്രമത്തിൽ നിന്നും കണ്ടെടുക്കുന്നത് .മുട്ടയ്ക്ക് അടയിരിക്കുന്ന രീതിയിൽ ഉള്ള ഫോസിലിൽ നിന്നാണ് ഇവയ്ക്ക് പേരിന്റെ പകുതി കിട്ടിയിട്ടുള്ളത് 'നല്ല അമ്മ' എന്നാണ് അത്. പേരിന്റെ ആദ്യഭാഗം ഇവയെ കണ്ടു കിട്ടിയ സ്ഥലത്തെ സൂചിപ്പിക്കുന്നു .
ശരീര ഘടന.
ഏകദേശം രണ്ടു മീറ്റർ നീളവും , നാൽപതു കിലോ ഭാരവും ഉണ്ടായിരുന്നു നെമേഗ്ടോമയ്യക്ക് . ഇരുകാലിയായ ഇവ വളരെ വേഗത്തിൽ സഞ്ചരിച്ചിരുന്ന ഇനമാകാൻ ആണ് സാധ്യത. ഒരു ഓവിറാപ്റ്റർ ആയതുകൊണ്ട് ഇവയ്ക്കു തൂവലുകൾ ഉണ്ടായിരുന്നിരിക്കണം. പല്ലുകൾ ഇല്ലാത്ത, തത്തയുടേതിന് സമാനമായ കൊക്കായിരുന്നു ഇവയ്ക്കു ഉണ്ടായിരുന്നത്, മുൻകൈകളിൽ മൂന്ന് വീതം വിരലുകൾ ഉണ്ടായിരുന്നു. ഇതിൽ തന്നെ ആദ്യ വിരലിൽ ഒരു ബലിഷ്ടമായ നഖവും ഉണ്ടായിരുന്നു. ഇവ സസ്യഭോജി ആയിരിക്കാൻ ആണ് സാധ്യത.
കൂട്.
ദിനോസറുകൾ കൂടുകൂട്ടിയാണ് മുട്ടയിട്ടിരുന്നത് എന്നതിന് ഉത്തമ ഉദാഹരണം ആയിരുന്നു നെമേഗ്ടോമയ്യ, ഇവയുടെ അടയിരിക്കുന്ന രീതിയിൽ ഉള്ള ഒരു ഫോസിൽ ശ്രദ്ധേയമാണ്. മുട്ടയുടെ ഒരു വൃത്തത്തിനു നടുക്ക് കൈകൾ, വാല് എന്നിവയിലെ തൂവലുകൾ കൊണ്ട് അവ മൂടുന്ന തരത്തിൽ വിരിച്ചിരിക്കുന്നതായിരുന്നു ഈ ഫോസിൽ. ഈ കൂട്ടിലെ മുട്ടയ്ക്ക് അഞ്ചു മുതൽ ആറുവരെ സെന്റിമീറ്റർ വീതിയും , പതിനാലു മുതൽ പതിനാറു സെന്റിമീറ്റർ വരെ നീളവും ഉണ്ടായിരുന്നു. കൂടും ഫോസ്സിലും കണ്ടുകിട്ടിയ സ്ഥലം വെച്ച് ഇവ കൂടുകൂട്ടാൻ നദിയുടെയോ അരുവികളുടെയോ തീരങ്ങൾ ആണ് തിരഞ്ഞെടുത്തിട്ടുണ്ടാകുക എന്ന് അനുമാനിക്കുന്നു .
ആഹാരരീതി.
ഓവിറാപ്റ്റർ ഇനത്തിൽ പെട്ട ദിനോസറുകളുടെ ഭക്ഷണ രീതികൾ വളരെ വ്യത്യസ്തം ആയിരുന്നു , ഓവിറാപ്റ്റർ എന്ന പേരിന്റെ അർഥം മുട്ട കള്ളൻ എന്നാണെകിലും ഇവ തികഞ്ഞ സസ്യഭോജി ആണ് എന്ന് പിൽക്കാലത്തു മറ്റു ഓവിറാപ്റ്ററുകളുടെ വയറിന്റെ ഭാഗത്തു നിന്നും കിട്ടിയിട്ടുള്ള ഗ്യാസ്‌ട്രോ ലിത് സസ്യ ഭക്ഷണം അരയ്ക്കാൻ സഹായകമായ ഉരുണ്ട ഇനം കല്ലുകൾ തെളിയിച്ചു , കോഡിപ്റ്റെറിക്സ് എന്ന ഓവിറാപ്റ്റർ ദിനോസറിന്റെ വയറ്റിൽ നിന്നും ആണ് ഇത് ലഭിച്ചത്. കരണ്ടു തിന്നുന്ന സ്വഭാവം കൊണ്ട് വന്നിട്ടുള്ള തേയ്മാനം സംഭവിച്ച ഇൻസിസിവോസോറസ് എന്ന ഓവിറാപ്റ്ററിന്റെ പല്ലുകളും ഈ വിഭാഗത്തിൽ പെട്ടവ സസ്യഭോജികൾ ആണ് എന്ന് തെളിയിച്ചു. ഇൻസിസിവോസോറസ് ഇനത്തിനെ പോലെ തന്നെ നെമേഗ്ടോമയ്യ ക്ക് ഉണ്ടായിരുന്നു മുകളിലെ ചുണ്ടിൽ രണ്ടു ചെറിയ ഉള്ളി പല്ലുകൾ . ഇത് കൂടാതെ 2013 ൽ പ്രൊഫെസർ ലു നടത്തിയ ഇവയുടെ പിന്കാലിലെ വളർച്ചയെ അടിസ്ഥാനമാക്കിയുള്ള ഗവേഷണവും ഇവ സസ്യഭോജി ആണ് എന്ന് ഉറപ്പിച്ചു . 
ജീവശാഖ.
ഓവിറാപ്റ്റർ ഗണത്തിൽ പെട്ടത് കൊണ്ട് തന്നെ ഇവ മറ്റു ഈ വിഭാഗത്തിലെ ദിനോസറുകളുമായി വളരെ ഏറെ സാമ്യം ഉള്ളവയായിരുന്നു , എന്നാൽ ഈ വിഭാഗത്തിലെ കോക്കിൽ ഒരു ശിഖിരം ഉണ്ടായിരുന്നത് ഇവയ്ക്ക് മാത്രം ആയിരുന്നു , ഹേയ്യുഅനിയ എന്ന ഓവിറാപ്റ്റർ ആയിരുന്നു ജീവശാഖ പ്രകാരം ഏറ്റവും അടുത്ത ബന്ധമുണ്ടായിരുന്നവ . 
അവലംബം.
&lt;templatestyles src="Reflist/styles.css" /&gt;

</doc>
<doc id="393337" url="https://ml.wikipedia.org/wiki?curid=393337" title="ജണ്ട">
ജണ്ട

 
സർക്കാർ ഭൂമിയുടെ അതിർവരമ്പുകൾ അടയാള പെടുത്താൻ ഉപയോഗിക്കുന്ന കല്ലിനാൽ കെട്ടി ഉണ്ടാക്കുന്ന ഒരു കുറ്റി ആണ് ജണ്ട. വനം-വന്യജീവി വകുപ്പാണ് വനഭൂമി സംരക്ഷണത്തിന് പ്രധാനമായും ജണ്ട നിർമ്മിക്കുന്നത്.
കരിങ്കൽ ഉപയോഗിച്ചാണ് മുൻകാലങ്ങളിൽ ജണ്ട നിർമ്മിച്ചിരുന്നത്. എന്നാൽ, കോൺക്രീറ്റ് ജണ്ടകളും ഇപ്പോൾ നിർമ്മിച്ചുവരുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="393339" url="https://ml.wikipedia.org/wiki?curid=393339" title="Janta">
Janta



</doc>
<doc id="393341" url="https://ml.wikipedia.org/wiki?curid=393341" title="Nemegtomaia">
Nemegtomaia



</doc>
<doc id="393342" url="https://ml.wikipedia.org/wiki?curid=393342" title="മക്കാലു ബരുൺ ദേശീയോദ്യാനം">
മക്കാലു ബരുൺ ദേശീയോദ്യാനം

 
മക്കാലു ബരുൺ ദേശീയോദ്യാനം, നേപ്പാളിലെ ഹിമാലയൻ പർവ്വതപ്രദേശത്തെ എട്ടാമത്തെ ദേശീയ ഉദ്യാനമാണ്. 1992 ൽ സാഗർമാതാ ദേശീയോദ്യാനത്തിന്റെ കിഴക്കോട്ടുള്ള തുടർച്ചയായി ഇത് സ്ഥാപിക്കപ്പെട്ടു. സോളുഖുമ്പു, സംഖുവസഭ ജില്ലകളിലായി ഏകദേശം 1,500 ചതുരശ്ര കിലോമീറ്റർ (580 ചതുരശ്ര മൈൽ) പ്രാദേശിക വിസ്തീർണ്ണമുള്ള ഈ ദേശീയോദ്യാനം, ഉഷ്ണമേഖലാ വനങ്ങളും മഞ്ഞ് മൂടിയ കൊടുമുടികളും ഇടകലർന്നതും 8000 മീറ്റർ (26,000 അടി) ഉയരമുള്ളതുമായ ലോകത്തിലെ ഏക സംരക്ഷിത പ്രദേശമാണ്. ദേശീയോദ്യാനത്തിന്റെ തെക്കൻ, തെക്കുകിഴക്കൻ അതിർത്തിയോട് ചേർന്നുകിടക്കുന്ന ബഫർസോൺ 830 ചതുരശ്ര കിലോമീറ്റർ (320 ചതുരശ്ര മൈൽ) വിസ്തൃതിയിലാണ് സ്ഥിതി ചെയ്യുന്നത്.
8,463 മീറ്റർ (27,766 അടി) ഉയരമുള്ളതും ലോകത്തിലെ ഏറ്റവും ഉയരം കൂടിയ അഞ്ചാമത്തെ പർവ്വതവുമായ മക്കാലു, ചാമലാങ്ങ് (7,319 മീറ്റർ (24,012 അടി), ബാരുൻട്സെ (7,129 മീറ്റർ (23,389 അടി), മേര (6,654 മീറ്റർ (21,831 അടി) എന്നിവ ദേശീയോദ്യാനത്തിൽ ഉൾപ്പെട്ടിരിക്കുന്നു.  സംരക്ഷിത മേഖല പടിഞ്ഞാറ് നിന്നും കിഴക്കോട്ട്  66 കിലോമീറ്റർ (41 മൈൽ) വരെയും വടക്കുമുതൽ തെക്കോട്ട് 44 കിലോമീറ്റർ (27 മൈൽ) വരെയും നീളുന്നു.  വടക്ക് ഭാഗത്ത് ടിബറ്റ് ഓട്ടോണോമസ് മേഖലയിലെ ഖോമോലാംഗ്മ ദേശീയ പ്രകൃതി സംരക്ഷണ   പ്രദേശവുമായി ഈ ദേശീയോദ്യാനം അന്താരാഷ്ട്ര അതിർത്തി പങ്കിടുന്നു. ഈ സംരക്ഷിത പ്രദേശം പവിത്രമായ ഹിമാലയൻ ഭൂപ്രദേശത്തിൻറ ഭാഗമാണ്.
1980 കളുടെ തുടക്കത്തിലും മധ്യത്തിലും 'ദ മൌണ്ടൻ ഇൻസ്റ്റിറ്റ്യൂട്ട്' (TMI) ഉദ്യോഗസ്ഥർ ബരുൺ താഴ്വരയിലെ ജൈവ സമൃദ്ധിയുടെ അളവു പരിശോധിക്കുന്നതിനു സർവേകൾ പഠനങ്ങൾ നടത്തിയിരുന്നു. ഈ സർവേകളുടെ ഫലം ഒരു പുതിയ സംരക്ഷിത മേഖല സൃഷ്ടിക്കുന്നതിലേക്ക് നയിച്ചു. ഇതു സംബന്ധമായി ഒരു നിർദ്ദിഷ്ട നിർദ്ദേശം 1985 ൽ രൂപീകരിച്ചു.  1988 ൽ മക്കലൂ-ബരുൺ കൺസർവേഷൻ ഏരിയാ പ്രൊജക്ട് (MBNPCA), ഡിപ്പാർട്ട്‍മെൻറ് ഓഫ് നാഷണൽ പാർക്ക്സ്, ദ മൌണ്ടൻ ഇൻസ്റ്റിറ്റ്യൂട്ട് (TMI) എന്നീ വകുപ്പുകളുടെ സംയുക്ത സംരംഭമായി ഈ ദേശീയദ്യോനം ആരംഭിച്ചു.
1991 ൽ MBNPCA ഔദ്യോഗികമായി ഗസറ്റ് ചെയ്യപ്പെട്ടു. അക്കാലത്ത് സംരക്ഷണ മേഖലയിലെ 12 വില്ലേജ് ഡവലപ്മെൻറ് കമ്മിറ്റികളിലായി ഷെർപ, റായ്, ഗുരുങ്ങ്, തമാങ്, മഗർ, നെവാർ, ബ്രാഹ്മിൻ, ഛെത്രി തുടങ്ങിയ വംശീയ സമൂഹത്തിൽപ്പെട്ടവരും കർഷികവൃത്തി നയിക്കുന്നവരുമായ ഏകദേശം 32,000 പേർ താമസിച്ചുവരുന്നുണ്ടായിരുന്നു. ജൈവ വൈവിധ്യത്തെ സംരക്ഷിക്കുന്നതിനു പ്രാധാന്യം നൽകിക്കൊണ്ട്, ഒരു നൂതവും സാമൂഹ്യാധിഷ്ഠിതവുമായ സംരക്ഷണ സമീപനം പ്രാദേശിക സമൂഹങ്ങളുമായി ഒത്തുചേർന്ന് കൈക്കൊള്ളുന്നതിനു തീരുമാനിക്കപ്പെട്ടു. നിയമാനുസൃതമായി വനപ്രദേശങ്ങൾ സ്ഥായിയായ അടിസ്ഥാനത്തിൽ ഉപയോഗിക്കുന്നതിന് നിയമപരമായ അവകാശങ്ങൾ ഉള്ള കമ്മ്യൂണിറ്റി ഫോറസ്റ്റ് ഉപയോക്തൃ ഗ്രൂപ്പുകൾ സൃഷ്ടിക്കപ്പെട്ടു. പ്രാദേശിക ജനവിഭാഗങ്ങൾക്ക് ജീവിക്കുവാനുള്ള മറ്റ സാഹചര്യങ്ങൾ സംജാതമാക്കുവാനും പകരമുള്ള അവസരങ്ങൾ വികസിപ്പിക്കുന്നതിനുമായി എക്കോടൂറിസം പ്രോത്സാഹിപ്പിക്കുകയും അതേസമയം ഇത് പരിസ്ഥിതിയെ ദോഷകരമായി ബാധിക്കാതെയിരിക്കുവാൻ ശ്രദ്ധിക്കുകയും ചെയ്യുന്നു. 
മനുഷ്യജീവിതത്തിന് ഭീഷണിയുള്ള അങ്ങേയറ്റത്തെ കേസുകൾ ഒഴികെ, അപൂർവവും നിലനിൽപ്പിനു ഭീഷണിയുള്ളതുമായ വന്യമൃഗങ്ങളെ വേട്ടയാടുന്നതും കെണിവച്ചു പിടിക്കുന്നതും MBNPCA കർശനമായി നിരോധിച്ചിരിക്കുന്നു. കാട്ടുമൃഗങ്ങൾ കർഷകരുടെ വസ്തുവകകളും കൃഷയും നശിപ്പിച്ചാൽ അവർക്ക് നഷ്ടപരിഹാം നൽകുന്നതിനുള്ള ഒരു വ്യവസ്ഥ ഉണ്ടായിരുന്നു.
1999-ൽ പരിരക്ഷിത മേഖല ഒരു ബഫർ സോണായി പരിവർത്തനം ചെയ്യപ്പെട്ടു. ബഫർ സോൺ മാനേജ്മെൻറിൻറെ മാർഗ്ഗനിർദ്ദേശങ്ങൾ അനുസരിച്ച് വനപ്രദേശങ്ങളുടെ സംരക്ഷണം, വന്യജീവികൾ, സാംസ്കാരിക വിഭവങ്ങൾ എന്നിവയ്ക്കു മുൻഗണന നൽകപ്പെട്ടു. മറ്റ് പ്രകൃതി വിഭവങ്ങളുടെ പരിരക്ഷയ്ക്കും ബദൽ ഊർജ്ജത്തിന്റെ വികസനത്തിനും മുൻഗണന നൽകപ്പെടുകയും ചെയ്തു.

</doc>
<doc id="393348" url="https://ml.wikipedia.org/wiki?curid=393348" title="ഏഷ്യൻ ഹൈവേ ശൃംഖല">
ഏഷ്യൻ ഹൈവേ ശൃംഖല

ഏഷ്യ, യൂറോപ്പ്, ഐക്യരാഷ്ട്ര സംഘടന എകണോമിൿ ആൻഡ് സോഷ്യൽ കമ്മീഷൻ ഫോർ ഏഷ്യ ആൻഡ് പസഫിൿ (ESCAP) എന്നിവയിൽ പെടുന്ന രാജ്യങ്ങൾ തമ്മിൽ സഹകരിച്ച് രൂപം നൽകിയിരിക്കുന്ന ഒരു പദ്ധതിയാണ് ഏഷ്യൻ ഹൈവേ (AH) പദ്ധതു അഥവാ വിശാല ഏഷ്യൻ ഹൈവേ. ഏഷ്യൻ രാജ്യങ്ങളിലെ ഹൈവേ ശൃംഖലകളെ തമ്മിൽ ബന്ധിപ്പിച്ചുകൊണ്ടുള്ള ഒരു വിശാല ഹൈവേ ശൃംഖലയാണ് ഇത്. ഏഷ്യൻ കര ഗതാഗത അടിസ്ഥാന സൗകര്യ (ALTID) പദ്ധതിയുടെ, മൂന്ന് നെടുംതൂണുകളിൽ ഒന്നാണ് ഏഷ്യൻ ഹൈവേ പദ്ധതി. ട്രാൻസ്-ഏഷ്യൻ റെയിൽവേ (TAR) കരഗതാഗത പദ്ധതികൾ സുഗമമാക്കൽ എന്നിവയാണ് മറ്റ് രണ്ട് പദ്ധതികൾ
32 രാജ്യങ്ങൾ ഈ ഉടമ്പടിയിൽ ഒപ്പുവെച്ചിട്ടുണ്ട്. ഏഷ്യൻ രാജ്യങ്ങളെതമ്മിൽ ബന്ധിപ്പിക്കുന്ന ഈ പാത യൂറോപ്പ് വരെ എത്തുന്നു. പദ്ധതി നിർവ്വഹണത്തിനാവശ്യമായ് തുകയുടെ വലിയൊരുഭാഗം, കൂടുതൽ ഉയർന്ന സാമ്പത്തിക അഭിവൃദ്ധി കൈവരിച്ച രാഷ്ട്രങ്ങളായ ജപ്പാൻ, ഇന്ത്യ, തായ്‌വാൻ, ദക്ഷിണ കൊറിയ, ചൈന എന്നിവയിൽനിന്നും, ഏഷ്യൻ വികസന ബാങ്ക് തുടങ്ങിയ അന്താരാഷ്ട്രസംഘടനകളിൽനിന്നുമാണ് വരുന്നത്.

</doc>
<doc id="393359" url="https://ml.wikipedia.org/wiki?curid=393359" title="ഏഞ്ചലിസ്, ഫിലിപ്പൈൻസ്">
ഏഞ്ചലിസ്, ഫിലിപ്പൈൻസ്

ഏഞ്ചലിസ് എന്ന, ഔദ്യോഗികമായി സിറ്റി ഓഫ് ഏഞ്ചലിസ്  City of Angeles, (Kapampangan; ), എന്നറിയപ്പെടുന്ന ഏഞ്ചലിസ് സിറ്റി Angeles City, ഫിലിപ്പൈൻസിലെ മദ്ധ്യ ലുസോണിലുള്ള അതിയായി നഗരവത്കരിക്കപ്പെട്ട ഒന്നാം നിരയിലുള്ള ഒരു പട്ടണമാണ്. 2015ലെ സെൻസസ് പ്രകാരം 411,634 ആണിവിടുത്തെ ജനസംഖ്യ.[./Angeles,_Philippines#cite_note-PSA15-03-3 [3]]
ഈ നഗരത്തിന്റെ വടക്ക്, മബലക്കാത്ത്; കിഴക്ക് മെക്സിക്കോ; തെക്കുകിഴക്കായി സാൻ ഫെർണ്ണാണ്ടോ; തെക്ക് ബാക്കോളോർ; പടിഞ്ഞാറും തെക്കു പടിഞ്ഞാറുമായി പൊറാക്ക് എന്നിങ്ങനെയാണ് അതിരുകൾ. പമ്പങ്ങ എന്ന വിശാലപ്രദേശത്തിൽനിന്നും സ്വയംഭരണമാർജ്ജിച്ച പ്രദേശമാണെങ്കിലും ആ പ്രവിശ്യയുടെ വാണിജ്യകേന്ദ്രമായി ഈ നഗരം നിലനിൽക്കുന്നു. 
ഏഞ്ചലിസ് പട്ടണത്തിൽ ക്ലാർക് സ്വതന്ത്രവിമാനത്താവള പ്രദേശത്തിലുൾപ്പെട്ട ക്ലാർക്ക് അന്താരാഷ്ട്ര വിമാനത്താവളം ഇവിടെയുണ്ട്. അമേരിക്കയുടെ രാജ്യത്തിനുവെളിയിലുള്ള ഏറ്റവും വലിയ എയർ ബേസ് ആയിരുന്ന ക്ലാർക്ക് എയർ ബേസ് ഇവിടെയായിരുന്നു നിലനിന്നത്. എന്നാൽ, 1991ൽ പൊട്ടിത്തെറിച്ച മൗണ്ട് പിനാറ്റൂബോയുടെ പൊട്ടിത്തെറിയേത്തുടർന്ന് ഈ സൈനികകേന്ദ്രത്തിന്റെ പ്രവർത്തനം നിർത്തേണ്ടിവന്നു. അക്കാലത്ത്, ഈ പ്രദേശത്തിന്റെ സാമ്പത്തികനില ഈ അമേരിക്കൻ സൈനികകേന്ദ്രത്തെ ആശ്രയിച്ചാണു നിലനിന്നത്.
1993ൽ അഗ്നിപർവ്വതത്തിന്റെ ചാരവും അവശിഷ്ടങ്ങളും നീക്കം ചെയ്യുവാനാരംഭിച്ചു. അതിനുശേഷം ഈ ബേസ് ക്ലാർക്ക് സ്പെഷ്യൽ ഇക്കണോമിക് സോൺ ആയി പരിവർത്തിപ്പിച്ചു. ഇങ്ങനെ പഴയ മിലിട്ടറി ബേസ് നിർത്തലാക്കിയതിന്റെ ജോലിനഷ്ടവും വരുമാനനഷ്ടവും ക്ലാർക്ക് സ്പെഷ്യൽ ഇക്കണോമിക് സോൺ പരിഹരിച്ചുവരുന്നുണ്ട്. ഇന്ന്, ഏഞ്ചലിസ്, ക്ലാർക്ക് സ്പെഷ്യൽ ഇക്കണോമിക് സോൺ എന്നിവ ബിസിനസ്സിന്റെയും ഇൻഡസ്ട്രിയുടെയും വിമാനയാത്രാസംവിധാനത്തിന്റെയും വിശ്രമത്തിന്റെയും വിനോദത്തിന്റെയും വിനോദസഞ്ചാരത്തിന്റെയും ചൂതാട്ടത്തിന്റെയും കേന്ദ്രമായി ഇതു മാറി.
അവലംബം.
&lt;templatestyles src="Reflist/styles.css" /&gt;

</doc>
<doc id="393360" url="https://ml.wikipedia.org/wiki?curid=393360" title="മസ്ഹർ ഹംസ">
മസ്ഹർ ഹംസ

മലയാളസിനിമയിലെ ഒരു വസ്ത്രാലങ്കാരകനാണ് മസ്ഹർ ഹംസ. മലപ്പുറം ജില്ലയിലെ താനൂരിലാണ് മസ്ഹർജനിച്ചത്.
സിനിമയിൽ.
പരസ്യചിത്രങ്ങൾക്കു വേണ്ടിയാണ്‌ ആദ്യമായി മസ്ഹർ വസ്ത്രാലങ്കാരം നിർ‌വഹിച്ചത്. 2013ൽ സമീർ താഹിർ സംവിധാനം ചെയ്ത നീലാകാശം പച്ചക്കടൽ ചുവന്ന ഭൂമി എന്ന ചലചിത്രത്തിലൂടെയാണ് മസ്ഹർ ആദ്യമായി സിനിമയിൽ വസ്ത്രാലങ്കാരം നിർവഹിക്കുന്നത്.

</doc>
<doc id="393361" url="https://ml.wikipedia.org/wiki?curid=393361" title="കൈലിൻ (ഓപ്പറേറ്റിങ്ങ് സിസ്റ്റം)">
കൈലിൻ (ഓപ്പറേറ്റിങ്ങ് സിസ്റ്റം)

പീപ്പിൾസ്‌ റിപ്പബ്ലിക്ക് ഓഫ്‌ ചൈനയുടെ നാഷണൽ യൂണിവേഴ്സിറ്റി ഓഫ് ഡിഫൻസ് ടെക്നോളജിയിലെ അക്കാദമിക വിഭാഗം 2001 മുതൽ വികസിപ്പിച്ച ഒരു ഓപ്പറേറ്റിങ് സിസ്റ്റമാണ് കൈലിൻ. കിലിൻ എന്ന ഒരു ഇതിഹാസ ജീവിയിൽ നിന്നാണ് കൈലിൻ എന്ന നാമം ഈ ഓപ്പറേറ്റിങ്ങ് സിസ്റ്റത്തിന് ലഭിച്ചത്. കൈലിന്റെ ആദ്യ പതിപ്പുകൾ ഫ്രീബിഎസ്ഡി അടിസ്ഥാനമാക്കിയുള്ളതും അവ ചൈനീസ് സൈന്യത്തിനും മറ്റ് സർക്കാർ സംഘടനകൾക്കും ഉപയോഗിക്കാൻ ഉദ്ദേശിച്ചുള്ളവയും ആയിരുന്നു. 3.0-ാം പതിപ്പ് മുതൽ കൈലിൻ ലിനക്സ് അടിസ്ഥാനമാക്കിയുള്ളതാവുകയും, നിയോ കൈലിൻ എന്ന പേരിൽ ഒരു പതിപ്പ് 2010ൽ പ്രഖ്യാപിക്കുകയും ചെയ്തു.
ഉബുണ്ടു ലിനക്സ് ഓപ്പറേറ്റിങ് സിസ്റ്റം ഉപയോഗിച്ചു് ഒരു പ്രത്യേക സംരംഭം 2013 ൽ പ്രഖ്യാപിച്ചു. ഏപ്രിൽ 2013ൽ ആണ് ഉബുണ്ടു കൈലിന്റെ ആദ്യഫ്രീബിഎസ്ഡിപുറത്തിറങ്ങിയത്.
ഫ്രീബിഎസ്ഡി പതിപ്പ്.
ചൈനയെ വിദേശ സാങ്കേതികവിദ്യകളിൽ നിന്ന് സ്വതന്ത്രമാക്കാൻ ഉദ്ദേശിച്ചുകൊണ്ടുള്ള '863 പരിപാടി'യുടെ കീഴിൽ ഒരു ഓപ്പറേറ്റിംഗ് സിസ്റ്റം വികസിപ്പിക്കുന്നതിനായി നാഷണൽ യൂണിവേഴ്സിറ്റി ഓഫ് ഡിഫൻസ് ടെക്നോളജിയെ നിയമിച്ചതിന്റെ ഭാഗമായി 2001ൽ കൈലിന്റെ വികസനം ആരംഭിച്ചു. "വിവിധ തരത്തിലുള്ള സെർവർ പ്ലാറ്റ്ഫോമുകളെ പിന്തുണയ്ക്കുക, മികച്ച പ്രകടനവും ലഭ്യതയും സുരക്ഷയും കൈവരിക്കുക, അതുപോലെ യുണിക്സ്, ലിനക്സ് ഓപ്പറേറ്റിങ് സിസ്റ്റങ്ങളുടെ അന്തർദേശീയ മാനദണ്ഡങ്ങൾ പാലിക്കുക" എന്നിവയായിരുന്നു ലക്ഷ്യം. "മാക്കിന് സമാനമായ അടിസ്ഥാന കേണൽ തലം, ബിഎസ്ഡിക്ക്  സമാനമായ സേവന തലം, വിൻഡോസിനു സമാനമായ ഡെസ്ക്ടോപ്പ് എൻവയോൺമെന്റ്" എന്നിവ ഉൾപ്പെടെയുള്ള ഒരു ശ്രേണി മാതൃക ഉപയോഗിച്ചാണ് ഇത് നിർമ്മിച്ചത്. യുണിക്സ് മാനദണ്ഡങ്ങൾ പാലിക്കുന്നതും ലിനക്സ് ആപ്ലിക്കേഷനുകളുമായി പൊരുത്തപ്പെടുന്നതുമായ രീതിയിലാണ് ഇത് രൂപകൽപ്പന ചെയ്തത്.
കൈലിൻ സെർവർ ഓപ്പറേറ്റിംഗ് സിസ്റ്റം വിജയകരമായ വികസിപ്പിച്ചെടുത്ത വിവരം 2006 ഫെബ്രുവരിയിൽ "ചൈന മിലിറ്ററി ഓൺലൈൻ" (പിഎൽഎ ഡെയ്ലി എന്ന ചൈനീസ് പീപ്പിൾസ് ലിബറേഷൻ ആർമി സ്പോൺസർ ചെയ്ത ഒരു വെബ് സൈറ്റ്)" റിപ്പോർട്ട് ചെയ്യുകയുണ്ടായി, "ഉയർന്ന സെക്യൂരിറ്റി ലെവൽ (ബി2 ക്ലാസ്) ഉള്ള ആദ്യ 64-ബിറ്റ് ഓപ്പറേറ്റിംഗ് സിസ്റ്റം" എന്നും "ഇന്റർനാഷണൽ ഫ്രീ സ്റ്റാൻഡേഡ്സ് ഗ്രൂപ്പിന്റെ ലിനക്സ് ഗ്ലോബൽ സ്റ്റാൻഡേഡ് ഓതന്റിക്കേഷൻ ലഭിക്കുന്ന ലിനക്സ് കെർണൽ ഇല്ലാത്ത ആദ്യ ഓപ്പറേറ്റിങ് സിസ്റ്റം" എന്നും അതിൽ പ്രതിപാദിച്ചിരുന്നു.
2006 ഏപ്രിലിൽ, കൈലിൻ ഓപറേറ്റിങ് സിസ്റ്റം ഫ്രീബിഎസ്ഡി 5.3 ൽ നിന്നും വലിയ തോതിൽ പകർത്തിയതാണെന്ന് പറയപ്പെടുന്നു. "ഡാൻസ്ഫയർ" എന്ന കപടനാമമുള്ള ഓസ്ട്രേലിയയിലെ ഒരു അജ്ഞാത ചൈനീസ് വിദ്യാർത്ഥി, ഒരു കേണൽ സമാനത പരിശോധന നടത്തി രണ്ട് ഓപ്പറേറ്റിങ് സിസ്റ്റങ്ങൾ തമ്മിലുള്ള സമാനതകൾ 99.45 ശതമാനത്തിലെത്തിയത് കാണിച്ചു. കൈലിൻ ‍ഡെവലപ്പർമാരിൽ ഒരാൾ ഇന്റർനാഷണൽ കോൺഫറൻസ് യൂറോബിഎസ്‍ഡികോൺ 2006ലെ ഒരു പ്രസംഗം നടത്തിയ സമയത്ത് ഫ്രീബിഎസ്ഡി അടിസ്ഥാനമാക്കിയാണ് കൈലിൻ വികസിപ്പിച്ചെടുത്തതെന്ന് സ്ഥിരീകരിച്ചു.
2009 ൽ ചൈന-യുഎസ് ചൈന സാമ്പത്തിക, സുരക്ഷാ അവലോകന കമ്മീഷന് മുമ്പാകെ അവതരിപ്പിച്ച ഒരു റിപ്പോട്ടിൽ സൈബർകുറ്റകൃത്യ രംഗത്ത് മത്സരിക്കുന്ന രാജ്യങ്ങളിൽ ചൈനീസ് കമ്പ്യൂട്ടറുകളെ അഭേദ്യമാക്കാനാണ് കൈലിൻ കൊണ്ട് ഉദ്ദേശിക്കുന്നത് എന്ന് പറയുന്നു. വാഷിങ്ങ്ടൺ പോസ്റ്റ് ഇങ്ങനെ പ്രസ്താവിക്കുന്നു:ചൈന ലക്ഷക്കണക്കിന് കമ്പ്യൂട്ടറുകൾക്കായി കൂടുതൽ സുരക്ഷിതമായ ഓപ്പറേറ്റിംഗ് സിസ്റ്റം വികസിപ്പിച്ചെടുക്കുകയും ബീജിംഗ് നെറ്റ്വർക്കുകൾ യുഎസ് സൈന്യത്തിനും ഇന്റലിജൻസ് ഏജൻസികൾക്കും അഭേദ്യമാക്കുമെന്ന് പ്രതീക്ഷിച്ച് ഇതിനകം ഇത് ഗവൺമെന്റ്, സൈനിക സംവിധാനങ്ങൾ എന്നിവയിൽ ഇൻസ്റ്റാൾ ചെയ്യുകയും ചെയ്യുന്നു.കൈലിൻ വിന്യസിക്കപ്പെട്ടത് വഴി "ചൈനയിലെ പ്രധാന സെർവറുകൾ കൂടുതൽ സുരക്ഷിതമായിരിക്കുന്നു".
അവലംബം.
&lt;templatestyles src="Reflist/styles.css" /&gt;

</doc>
<doc id="393367" url="https://ml.wikipedia.org/wiki?curid=393367" title="കോ സമൂയി">
കോ സമൂയി

കോ സമൂയി, തായ്‍ലാൻറിലെ ക്രാ ഇസ്മസ്സിന്റെ കിഴക്കൻ തീരത്തുനിന്ന് അകലെ സ്ഥിതിചെയ്യുന്ന ഒരു ദ്വീപാണ്. ഭൂമിശാസ്ത്രപരമായി ചുംഫോൺ ആർക്കിപെലാഗോയിൽ സ്ഥിതിചെയ്യുന്ന ഈ ദ്വീപ്, സൂററ്റ് താനി പ്രവിശ്യയുടെ ഭാഗമാണ്. എന്നിരുന്നാലും 2012 ൽ കോ സമൂയിയ്ക്ക് മുനിസിപ്പാലിറ്റി പദവി നൽകുകയും ഇപ്പോൾ തദ്ദേശ സ്വയംഭരണ പ്രദേശമായി മാറുകയും ചെയ്തു. ഫൂകെട്ട്, കോ ചാങ്ങ് എന്നിവ കഴിഞ്ഞാൽ തായ്‍ലാൻറിലെ മൂന്നാമത്തെ വലിയ ദ്വീപാണ് കോ സമൂയി. ഈ ദ്വീപിൻറെ വിസ്തീർണ്ണം 228.7 ചതുരശ്ര കിലോമീറ്ററാണ്. 63,000 ജനസംഖ്യയുള്ള കോ സമൂയിയിൽ സന്ദർശകരുടെ എണ്ണത്തിലുള്ള വർദ്ധനവനുസരിച്ച് ഹോട്ടലുകളിൽ ഏകദേശം 73 ശതമാനം സന്ദർശകരെ ഉൾക്കൊളളിക്കുവാൻ സാധിക്കുന്നു.  സന്ദർശകരെ ആകർഷിക്കുന്ന ധാരാളം വിഭവങ്ങൾ, മണൽ ബീച്ചുകൾ, പവിഴപ്പുറ്റുകൾ, തെങ്ങുകൾ എന്നിവയും കൊണ്ട് സമ്പന്നമാണ് ഈ ദ്വീപ്.
ചരിത്രം.
15 നൂറ്റാണ്ടുകൾക്കു മുൻപാണ് ഈ ദ്വീപിൽ ആദ്യം കുടിയേറ്റമുണ്ടായത്. മലയൻ ഉപദ്വീപ്, ദക്ഷിണ ചൈന എന്നിവിടങ്ങളിൽ നിന്നുള്ള മീൻപിടുത്തക്കാർ ഈ ദ്വീപിൽ താമസമുറപ്പിച്ചിരുന്നു.  1687 ൽ ചൈനയുടെ ഭൂപടങ്ങളിൽ പുലോ കോർണാം എന്ന പേരിൽ ഈ ദ്വീപ് പ്രത്യക്ഷപ്പെട്ടിരുന്നു. സാമുയി എന്ന പേര് തന്നെ നിഗൂഢമാണെന്നുള്ളതാമണു സത്യം. ഒരുപക്ഷേ അത് തദ്ദേശീയ മരങ്ങളിലൊന്നായ 'മുയി" എന്ന പേരിൻറെ ഒരു വിപുലീകരണവുമാകാം. "സാമുയി" എന്ന പദം മലയൻ വാക്കായ "സാബോയ്" അല്ലെങ്കിൽ "സുരക്ഷിത സങ്കേതം" എന്നതിൽനിന്നും ഉരുത്തിരിഞ്ഞതായി മറ്റു ചിലർ വിശ്വസിക്കുന്നു, എന്നാൽ ഇതിനു വിശ്വസനീയമായ ഉറപ്പ് ഇല്ലെന്ന് കരുതപ്പെടുന്നു. ദ്വീപിന് തായ് ഭാഷയിൽ പറയുന്ന പദമാണ് "കോ" എന്നത്.
ഇരുപതാം നൂറ്റാണ്ടിന്റെ അവസാനം വരെ, തായ്‍ലാൻറിലെ പ്രധാന കരയുമായി വളരെ കുറഞ്ഞ ബന്ധമുള്ളതും ഒറ്റപ്പെട്ടതുമായ ഒരു സ്വയം പര്യാപ്തമായ സമൂഹമായിരുന്നു കോ സമൂയി. 1970 കളുടെ ആരംഭം വരെ ദ്വീപിൽ റോഡുകളില്ലായിരുന്നു. ദ്വീപിന്റെ ഒരു വശത്തുനിന്നും മറ്റൊരു വശത്തേയ്ക്ക് 15 കിലോമീറ്റർ ദൂരമുള്ള യാത്രയ്ക്ക്, ദ്വീപിനു മദ്ധ്യത്തിലൂടെയുളള കൊടുംകാടുകളടങ്ങിയ മലഞ്ചെരിവുകളിലൂടെ ഒരു ദിവസത്തെ മുഴുവൻ കാൽനടയായി സഞ്ചരിക്കേണ്ടതുണ്ടായിരുന്നു. കോ സമൂയിയുടെ സമ്പദ്വ്യവസ്ഥ ഇപ്പോൾ പ്രാഥമികമായി ടൂറിസ്റ്റ് വ്യവസായത്തെ അടിസ്ഥാനമാക്കിയുള്ളതാണ്, അതുപോലെ തേങ്ങ, റബ്ബർ എന്നിവയുടെ കയറ്റുമതിയും സമ്പദ് വ്യവസ്ഥയെ താങ്ങിനിറുത്തുന്നു. സാമ്പത്തിക രംഗത്തെ വളർച്ച, ദ്വീപിൻറെ സമൃദ്ധി മാത്രമല്ല, പരിസ്ഥിതിയ്ക്കും സംസ്കാരത്തിനും വലിയ മാറ്റങ്ങളും വരുത്തിയിട്ടുണ്ട്.
ഭൂമിശാസ്ത്രം.
സൂററ്റ് താനി പട്ടണത്തിന് 35 കിലോമീറ്റർ വടക്കുകിഴക്കായി (9°N, 100°E) തായ്‍ലാൻറ് ഉൾക്കടലിലാണ് കോ സമൂയി സ്ഥിതിചെയ്യുന്നത്. ചുംഫോൺ ദ്വീപസമൂഹത്തിലെ ഏറ്റവും പ്രധാനപ്പെട്ട ദ്വീപാണ് ഇത്. ദ്വീപിൻറെ വിശാലമായ ഭാഗത്തിന് 25 കിലോമീറ്റർ വീതി കണക്കാക്കപ്പെടുന്നു. ഇതിൻറെ വടക്ക് ഭാഗത്ത് കോ ഫംഗാൻ, കൊ താവോ, കോ നാങ് യുവാൻ തുടങ്ങിയ റിസോർട്ട് ദ്വീപുകളാണ്.
കാലാവസ്ഥ.
കോപ്പെൻ കാലാവസ്ഥാ വർഗ്ഗീകരണത്തിന് അനുസൃതമായ ഒരു ഉഷ്ണമേഖലാ സാവന്നാ കാലാവസ്ഥയാണ് കോ സമൂയിയിൽ അനുഭവപ്പെടാറുള്ളത്. വർഷം മുഴുവനും ചൂടും, ഈർപ്പവുമുള്ള കാലാവസ്ഥയാണിവിടെ.
ഫൂകെറ്റിന്റെയും തെക്കൻ തായ്‍ലാൻറിലെ മറ്റ് ഭൂരിഭാഗം പ്രദേശങ്ങളുടെയും കാര്യമെടുത്താൽ, കോ സമൂയിയിലെ കാലാവസ്ഥ താരതമ്യേന വരണ്ടതാണെന്നു കാണാം. (സമൂയിയിൽ പ്രതിവർഷം 1,960 മില്ലീമീറ്റർ മഴ ലഭിക്കുന്നു, ഫൂകെറ്റിൽ ഇത് പ്രതിവർഷം 2,220 മില്ലീമീറ്ററാണ് (87 ഇഞ്ച്), ഫൂകെറ്റിലെ നനഞ്ഞ കാലാവസ്ഥ 6 മുതൽ 8 മാസം വരെ തുടരുന്നു. എന്നാൽ കോ സമൂയിയിൽ ഇത് രണ്ട് മാസം വരെയും അക്കാലത്ത് 212 മില്ലീമീറ്റർ (8 ഇഞ്ച്) മഴയും ലഭിക്കുന്നു. ഒക്ടോബർ, നവംബർ മാസങ്ങളിലാണ് ഏറ്റവുമധികം കനത്ത നീർവിഴ്ച്ച ലഭിക്കുന്നത്. ശേഷിക്കുന്ന കാലങ്ങളിൽ ഉഷ്ണമേഖലാ കാലാവസ്ഥയ്ക്കനുസരിച്ചുള്ള ചെറിയ മഴ ലഭിക്കുന്നു. 20 മുതൽ 60 മിനിട്ട് വരെ ദൈർഘ്യമുള്ള മഴ സാധാരണമാണ്.

</doc>
<doc id="393368" url="https://ml.wikipedia.org/wiki?curid=393368" title="ഓഷ്">
ഓഷ്

ഓഷ് കിർഗിസ്ഥാനിലെ രണ്ടാമത്തെ വലിയ നഗരമാണ്. രാജ്യത്തിൻറെ തെക്ക് ഭാഗത്തുള്ള ഫെർഗാന താഴ്വരയിൽ സ്ഥിതി ചെയ്യുന്ന ഈ നഗരം മിക്കപ്പോഴും "കാപ്പിറ്റൽ ഓഫ് ദ സൌത്ത്" എന്നറിയപ്പെടുന്നു. രാജ്യത്തെ ഏറ്റവും പഴക്കമുള്ള നഗരമായി കണക്കാക്കപ്പെടുന്ന ഓഷ് (ഏകദേശം 3000 വർഷത്തിൽ കൂടുതൽ പഴക്കം), 1939 മുതൽ ഓഷ് പ്രവിശ്യയുടെ ഭരണകേന്ദ്രമായി പ്രവർത്തിക്കുന്നു. ഈ നഗരത്തിൽ വംശീയമായി ഒരു മിശ്രിത ജനസംഖ്യയാണുള്ളത്. 2012 ലെ കണക്കുകൾപ്രകാരം കിർഗിസ്, ഉസ്ബക്, റഷ്യൻ, താജിക് തുടങ്ങിയ പ്രധാന വംശീയ വിഭാഗങ്ങളും മറ്റ് ചെറിയ വർഗ്ഗങ്ങളും ഉൾപ്പെടെ ഏകദേശം 255,800 ആണ് ഈ നഗരത്തിലെ ജനസംഖ്യ.
മദ്ധ്യേഷ്യയിലെ ഏറ്റവും വലുതും തിരക്കേറിയതും എല്ലായ്പ്പോഴും സജീവവുമായ മാർക്കറ്റ് ആണ് ഓഷ്. അതുപോലെ സിൽക്ക് റോഡിനു സമാന്തരമായുള്ള ഒരു പ്രധാന വ്യാപാരകേന്ദ്രമായ ഇതിൻറെ ചരിത്ര പ്രാധാന്യത്തെ പരാമർശിക്കുന്നതിന് ഗ്രേറ്റ് സിൽക്ക് റോഡ് ബസാർ എന്നു പേരു നൽകിയിരിക്കുന്നു. സോവിയറ്റ് കാലഘട്ടത്തിൽ സ്ഥാപിതമായ നഗരത്തിന്റെ വ്യാവസായിക അടിത്തറ സോവിയറ്റ് യൂണിയൻറെ തകർച്ചയ്ക്കു ശേഷം തകർന്നടിയുകയും അടുത്തകാലത്തുമാത്രം പുനരുജ്ജീവനം ചെയ്യാൻ തുടങ്ങിയതുമാണ്.
തെക്കൻ കിർഗിസ് "രാജ്ഞി" കുർമാൻജാൻ ദാറ്റ്കയുടെ സ്മാരകം, സോവിയറ്റ് കാലഘട്ടത്തിനുശേഷം അവശേഷിച്ച ഏതാനും ലെനിൻ പ്രതിമകൾ തുടങ്ങി നിരവധി ചരിത്ര സ്മാരകങ്ങൾ ഇവിടെ നിലനിൽക്കുന്നു. സോവിയറ്റ് യൂണിയന്റെ പതനത്തിനു ശേഷം തുറന്നുകൊടുത്ത ഒരു റഷ്യൻ ഓർത്തഡോക്സ് ദേവാലയം, രാജ്യത്തെ ഏറ്റവും വലിയ പള്ളി (വ്യാപാരകേന്ദ്രത്തിനു തൊട്ട് സ്ഥിതിചെയ്യുന്നു), പതിനാറാം നൂറ്റാണ്ടിൽ നിർമ്മിക്കപ്പെട്ട റാബത് അബ്ദുൽഖാൻ മസ്‍ജിദ് എന്നവയും ഇവിടെ കാണാവുന്നതാണ്. കിർഗിസ്ഥാനിലെ ഏക ലോക പൈതൃക സ്ഥലമായ സുലൈമാൻ പർവ്വതം ഓഷെ നഗരത്തിൻറെയും അതിൻറെ പരിസരപ്രദേശങ്ങളുടേയും മനോഹരമായ കാഴ്ച നൽകുന്നു. "സ്റ്റോൺ ടവർ" എന്നറിയപ്പെടുന്ന പുരാതനകാലത്തെ പ്രശസ്തമായ നാഴികക്കല്ലായി ചില ഗവേഷകരും ചരിത്രകാരന്മാരും ഈ പർവ്വതത്തെ കരുതുന്നു. ക്ലോഡിയസ് ടോളമി തന്റെ പ്രസിദ്ധമായ ഭൂമിശാസ്ത്രഗ്രന്ഥത്തിൽ (ടോളമി) ഇതേക്കുറിച്ച് എഴുതിയിട്ടുണ്ട്. യൂറോപ്പിനും ഏഷ്യയ്ക്കും ഇടയിൽ കാരവനുകൾ സഞ്ചരിച്ചിരുന്ന പുരാതന സിൽക് റോഡിലെ കരമാർഗ്ഗമുള്ള വ്യാപാര പാതയുടെ മദ്ധ്യ ബിന്ദുവായി ഓഷ് അറിയപ്പെട്ടിരുന്നു.  നാഷണൽ ഹിസ്റ്റോറിക്കൽ &amp; ആർക്കിയോളജിക്കൽ മ്യൂസിയം കോംപ്ലക്സ് സുലൈമാൻ ഈ പർവ്വതത്തിനുള്ളിൽ കൊത്തിയെടുത്തു നിർമ്മിച്ചതാണ്. പുരാവസ്തു, ഭൂമിശാസ്ത്രപരവും ചരിത്രപരവുമായ കണ്ടെത്തലുകൾ, പ്രാദേശിക സസ്യജാതികളുടെയും ജന്തുക്കളുടെയും വിവരങ്ങൾ എന്നിവയെക്കുറിച്ചെല്ലാമുള്ള വിവരങ്ങൾ ഇവിടെനിന്നു ലഭിക്കുന്നു.ആദ്യ പാശ്ചാത്യ-ശൈലിയിലുള്ള സൂപ്പർമാർക്കറ്റ് നരോഡ്നിയി 2007 മാർച്ചിൽ ഇവിടെ തുറന്നിരുന്നു.
ഓഷ് സിറ്റി 182.5 ചതുരശ്ര കിലോമീറ്റർ (70.5 ചതുരശ്രമൈൽ) വിസ്തൃതിയുള്ളതും തലസ്ഥാന നഗരമായ ബിഷ്കെക്ക് പോലെ ഏതെങ്കിലും പ്രവിശ്യയുടെ ഭാഗമല്ലാതെ പ്രത്യേകമായി നിയന്ത്രിക്കപ്പെടുന്നതുമാണ്. എന്നിരുന്നാൽക്കൂടി ഇത് ഒാഷ് മേഖലയുടെ ആസ്ഥാനവുമാണ്. നഗരപരിസരങ്ങൾക്കു പുറമെ മറ്റു 11 ഗ്രാമങ്ങളുടെ നിയന്ത്രണവും ഈ നഗരത്തിനാണ് നൽകിയിരിക്കുന്നത്. അൽമലിക്, അരക്, ഗുൽബാർ-ടോളോയ്ക്കോൺ, ജപലാക്, കെങ്കേശ്, കെർമെ-ടോ, ഓർക്കെ, പ്യാറ്റിലെറ്റ്ക, റ്റീക്, ഒസ്ഗർ, ടെലോയ്ക്കോൺ എന്നീ ഗ്രാമങ്ങളുടെ ഭാഗങ്ങൾ എന്നിവയാണിവ.
ജനസംഖ്യ.
ബിഷ്കെക്കിന് ശേഷം കിർഗിസ്ഥാനിലെ രണ്ടാമത്തെ വലിയ നഗരമാണ് ഓഷ്. 2009 ലെ സെൻസസ് പ്രകാരം ഈ നഗരത്തിലെ ആകെ ജനസംഖ്യ 258,111 ആയിരുന്നു. ഇതിൽ ഓഷ് നഗരത്താൽ നിയന്ത്രിക്കപ്പെടുന്ന 11 ഗ്രാമങ്ങളിലെ 25,925 പേരും ഉൾപ്പെടുന്നു.
Downtown Osh, seen from Sulayman Too on 7 August 2006.
ചരിത്രം.
ആദ്യകാല ചരിത്രം.
മധ്യേഷ്യയിലെ ഏറ്റവും പുരാതനമായ ജനവാസകേന്ദ്രങ്ങളിലൊന്നാണ് ഈ നഗരം. സിൽക്ക് റോഡിനു സമാന്തരമായി നിലനിൽക്കുന്ന ഒരു പ്രധാന സിൽക്ക് ഉത്പാദനകേന്ദ്രമായി എട്ടാം നൂറ്റാണ്ടിൻറെ പ്രാരംഭത്തിൽ ഓഷ് അറിയപ്പെട്ടിരുന്നു. ഈ പ്രശസ്തമായ വ്യാപാര മാർഗ്ഗം അലൈ മൗണ്ടൈൻസ് മുറിച്ച് കിഴക്ക് കാഷ്‍ഗറിലേക്ക് എത്തുന്നു.

</doc>
<doc id="393376" url="https://ml.wikipedia.org/wiki?curid=393376" title="ഡീപിൻ">
ഡീപിൻ

ഡീപിൻ (മുൻകാലത്ത് ലിനക്സ് ഡീപിൻ എന്നും ഹൈവീ‍‍ഡ് ലിനക്സ് എന്നും അറിയപ്പെ‍‍ട്ടിരുന്നു.) ഡെബിയൻ അധിഷ്ഠിതമായ ഒരു പ്രശസ്ത ചൈനീസ് ലിനക്സ് വിതരണമാണ്. ഒരു ഉപയോക്തൃ-സൌഹൃദ ഡെസ്ക്ടോപ്പ് ലിനക്സ് വിതരണമാവുന്നതിലാണ് അവരുടെ ശ്രദ്ധ. 2017ലെ ഡിസ്‍ട്രോവാച്ചിന്റെ കണക്ക് പ്രകാരം ഏറ്റവും പ്രശസ്തമായ ചൈനീസ് ലിനക്സ് വിതരണമാണിത്.
ചരിത്രം.
2004 ൽ ഹൈവീഡ് ലിനക്സ് എന്ന പേരിൽ ആണ് ഈ ലിനക്സ് വിതരണം ആരംഭിച്ചത്. തുടക്കത്തിൽ ഒരു ചൈനീസ് അടിസ്ഥാന കമ്മ്യൂണിറ്റി നയിക്കുന്ന ലിനക്സ് വിതരണമായിരുന്നു.
ഡീപിന്റെ വികസനം കൂടുതൻ മെച്ചപ്പെടുത്തുന്നതിനായി 2011ൽ വുഹാൻ ഡീപിൻ ടെക്നോളജിയായി ഡീപിൻ ഇൻകോർപ്പറേറ്റ് ചെയ്യപ്പെട്ടു. അതേ വർഷം തന്നെ ഇതിന് നിക്ഷേപം ലഭിച്ചു. 2014 മുതൽ, കമ്പനിയുടെ വരുമാനത്തിന്റെ ഒരു ഭാഗം ചൈനീസ് ഗവൺമെൻറുമായുള്ള സോഫ്റ്റ്‌വേർ കരാറുകളിൽ നിന്ന് ഉത്ഭവിച്ചിരുന്നു.
2015ൽ ഡീപിൻ ലിനക്സ് ഫൗണ്ടേഷനിൽ ചേർന്നു.
പാക്കേജുകൾ.
ഡെബിയൻ ബേയ്സിൽ നിന്നും എല്ലാ പാക്കേജുകളും നൽകുന്നതിനോടൊപ്പം, വിവാൽഡി പോലുള്ള ജനപ്രിയ സോഫ്റ്റ്വെയറുകൾ സ്വന്തം റെപ്പോസിറ്ററികളിലൂടെയും ലഭ്യമാക്കുന്നു.
കോഡ്വീവേഴ്സിന്റെ ഒരു തന്ത്രപ്രധാന പങ്കാളി ആണ് ‍‍ഡീപിൻ. കോഡ്വീവേഴ്സ് ക്രോസ്ഓവറിന്റെ ഒരു പതിപ്പ് ഡീപിനിൽ ഉൾക്കൊള്ളിച്ചിട്ടുണ്ട്.
ക്യുടി ടൂൾക്കിറ്റ് ഉപയോഗിച്ച് ഡീപിൻ ഡെസ്ക്ടോപ്പ് എൻവയോൺമെന്റ് എന്ന പേരിൽ സ്വന്തമായി വികസിപ്പിച്ചെടുത്ത പണിയിട പരിസ്ഥിതി ആണ് ഡീപിനിൽ ഉപയോഗിച്ചിരിക്കുന്നത്. ഇത് ഓപ്പൺ സോഴ്സ് ആണ്, അതിനാൽ ആർച്ച് ലിനക്സ് പോലുള്ള മറ്റു ലിനക്സ് വിതരണങ്ങളും അവരുടെ പാക്കേജ് റെപ്പോസിറ്ററികളിൽ ഇത് ഉൾപ്പെടുത്തിയിട്ടുണ്ട്. മഞ്ജാരോ ലിനക്സിന് ഡീപിനോട് കൂടി ലഭ്യമാകുന്ന കമ്മ്യൂണിറ്റി പിന്തുണയുള്ള ഒരു പതിപ്പുണ്ട്.
റിലീസുകൾ.
റിലീസ് ചക്രം വിവിധ സമയക്രമങ്ങൾ പിന്തുടർന്നിരുവെങ്കിലും ഇപ്പോൾ ഓരോ വർഷവും നാലു റിലീസുകൾ എന്നാണ് ലക്ഷ്യമിടുന്നത്. വികസനത്തിന്റെയും പരിശോധനയുടെയും പണി പൂർത്തിയാകുന്നില്ലെങ്കിൽ റിലീസുകൾ വൈകിക്കാറുണ്ട്.
‍ഡെബിയനും ഉബുണ്ടുവും ഡീപിനും തമ്മിലുള്ള താരതമ്യം.
ഡീപിൻ ഡെബിയൻ അടിസ്ഥാനമാക്കിയുള്ളതാണ്. രണ്ട് വിതരണങ്ങളും പൊതുവായുള്ള സോഫ്റ്റ്‌വേർ റെപ്പോസിറ്ററിയാണ് ഉപയോഗിക്കുന്നത്. മിക്ക വ്യത്യാസങ്ങളും ഡെസ്ക്ടോപ്പിൽ ആണ്. ഡീപിനേക്കാൾ ഡെബിയനാണ് വലിയ പിന്തുണയുള്ള സമൂഹം ഉള്ളത്. എന്നിരുന്നാലും, ഭൂരിഭാഗം ഡെബിയൻ സഹായവും ഉപദേശവും ‍ഡീപിനും ബാധകമാണ്. ഡെബിയനും ഡെബിയനും x86-64 സിപിയു ആർക്കിട്ടെക്ച്ചർ പിന്തുണക്കുന്നു.
ഡീപിനിൽ പല പ്രമുഖ മൾട്ടിമീഡിയ കോഡെക്കുകളും സ്വതേ ഇൻസ്റ്റാൾ ചെയ്തിട്ടില്ല. ഡെബിയൻ, ഉബുണ്ടു തുടങ്ങിയ ഗ്നു/ലിനക്സ് വിതരണങ്ങൾ പേറ്റന്റ് പ്രശ്നങ്ങൾ കാരണം ഈ കോഡെക്കുകൾ പ്രാരംഭ ഇൻസ്റ്റാൾ മീഡിയയിൽ വിതരണം ചെയ്യുന്നില്ല.
ഉബുണ്ടു അടിസ്ഥാനമാക്കിയുള്ളതാണ് ഡീപിൻ 2014.x; ഉബുണ്ടുവും, ഡീപിനും ഉപയോഗയോഗ്യതയിലാണ് ശ്രദ്ധ കേന്ദ്രീകരിക്കുന്നത്, എന്നാൽ ഡീപിൻ വ്യത്യസ്തമായ ഒരു ഉപയോക്തൃ അനുഭവം നൽകുന്നു (ഡിഡിഇ), മറ്റു ലിനക്സ് വിതരണങ്ങളെ അപേക്ഷിച്ച് ‍ഡീപിന്റെ രൂപവും ഭാവവും വളരെ ആകർഷകവും ആധുനികവും ആണ്. ഉബുണ്ടുവിൽ ലഭ്യമല്ലാത്ത അനേകം ആപ്ലിക്കേഷനുകൾ ഡീപിനിൽ ലഭിക്കുന്നു (ഡീപിൻ സ്റ്റോർ). ലിബ്രേഓഫീസിന് പുറമേ സ്വതന്ത്ര സോഫ്റ്റ്‌വേർ അല്ലാത്ത ഡബ്ല്യുപിഎസ് ഓഫീസും (മുൻകാലത്ത് കിംഗ്സോഫ്റ്റ് ഓഫീസ് എന്ന് അറിയപ്പെട്ടിരുന്നു) ഡീപിനിൽ സ്വതേ ഉൾപ്പെടുത്തിയിരിക്കുന്നു. ഇതിന് പുറമെ ഗൂഗിൾ ക്രോം ബ്രൗസർ, ‍ഡീപിൻ മ്യൂസിക് പ്ലെയർ, ‍ഡീപിൻ വീ‍ഡിയോ പ്ലെയർ, ‍ഡീപിൻ യുഎസബി ക്രിയേറ്റർ തുടങ്ങിയവയെല്ലാം ‍ഡീപിനിൽ സ്വതേ ഉൾപ്പെടുത്തിയിട്ടുണ്ട്. മൈക്രോസോഫ്റ്റ് വിൻഡോസ് ആപ്ലിക്കേഷനുകൾ‍ ലിനക്സ് വിതരണങ്ങളിൽ പ്രവർത്തിക്കുവാൻ സഹായിക്കുന്ന ക്രോസ്ഓവർ സൗജന്യമായി ഉൾപ്പെടുത്തിയിരിക്കുന്നു എന്നതും ഡീപിന്റെ പ്രത്യേകതയാണ്. എൻവിഡിയ ജിപിയു പോലുളള ഏതെങ്കിലും കുത്തക ഹാർഡ്വെയർ കണ്ടുപിടിച്ച് അത് പ്രവർത്തിപ്പിക്കാൻ സ്വതന്ത്രവും അല്ലാത്തതുമായ ഡ്രൈവറുകൾ കണ്ടെത്താൻ ഉപയോക്താവിനെ സഹായിക്കുന്ന ജോക്കി എന്ന ആപ്ലിക്കേഷനും ‍ഡീപിനിൽ ഉണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="393380" url="https://ml.wikipedia.org/wiki?curid=393380" title="ല്യൂക്കിസം">
ല്യൂക്കിസം

ഭാഗികമായി വർണവസ്തു നഷ്ടപ്പെടുന്ന അവസ്ഥയാണ് ല്യൂക്കിസം. തൊലി, മുടി, തൂവലുകൾ, ചെതുമ്പലുകൾ എന്നിവ വെളുത്തോ നിറം മങ്ങിയോ, അങ്ങിങ്ങായി നിറമുള്ള അവസ്ഥയിലോ  കാണപ്പെടും.  എന്നാൽ കണ്ണുകളിലെ വർണവസ്തു നഷ്ടപ്പെടുന്നില്ല. ആൽബിനിസത്തിൽ നിന്ന് വ്യത്യസ്തമായി മെലാനിന്റെ മാത്രം കുറവല്ല ല്യൂക്കിസത്തിനു കാരണം. മറിച്ച് ഒന്നിലധികം തരം വർണ്ണവസ്തുക്കളുടെ കുറവാണ്. 
വിശദാംശങ്ങൾ.
വർണകോശത്തിന്റെ വേർതിരിയലിൽ ഉള്ള തകരാറ് മൂലവും ഭ്രൂണാവസ്ഥയിൽ വർണകോശം ന്യൂറൽ ക്രെസ്റ്റിൽ( ) നിന്ന് തൊലി, മുടി, തൂവൽ തുടങ്ങിയവയിലേക്ക് കുടിയേറുന്നതിലുള്ള തകരാറുകൾ മൂലം ഉണ്ടാകുന്ന സ്ഥൂലരൂപമാണ് ല്യൂക്കിസം. ശരീര ഉപരിതലം ഇത് പൂർണമായോ ഭാഗികമായോ  വർണവസ്തുക്കൾ ഉൽപ്പാദിപ്പിക്കാൻ കഴിവുള്ള കോശങ്ങൾ ഇല്ലാതാകുന്നതിന് ഇടയാക്കുന്നു. 
എല്ലാ വർണവസ്തുക്കളും വിവിധ ശേഷികളുള്ള ഒരേ പൂർവഗാമി സെൽ ഇനങ്ങളിൽ നിന്ന് വേർതിരിഞ്ഞു വരുന്നതിനാൽ ല്യൂക്കിസം എല്ലാത്തരത്തിലുള്ള വർണവസ്തുക്കളുടെയും കുറവിലേക്ക് നയിക്കാം. എന്നാൽ ആൽബിനിസത്തിൽ ഇത്  മെലനോസൈറ്റുകൾ നിലനിലവിലുള്ളപ്പോൾ തന്നെ മെലാനിന്റെ ഉല്പാദനം കുറയുന്നതു മൂലമുള്ള മെലാനിൻ വർണവസ്തുവിന്റെ മാത്രം കുറവാണ്. സാന്തോഫോറുകൾ(xanthophore) പോലുള്ള മറ്റു വർണവസ്തുക്കൾ ഉള്ള സ്പീഷീസുകളിൽ ആൽബിനോകൾ പൂർണമായി വെളുപ്പിനു പകരം മങ്ങിയ മഞ്ഞനിറം ആയിരിക്കും.
പൂർണമായ വർണ അഭാവത്തിനു പകരം സ്വാഭാവികമായ നിറവും രൂപക്രമവും ഉള്ള ജീവിയുടെ ദേഹത്ത്, പ്രാദേശികമായതോ അപൂർണമായതോ ആയ വർണവസ്തുവിന്റെ കുറവ്(hypopigmentation) മൂലമുള്ള ക്രമരഹിതമായ വെളുത്ത പ്രദേശങ്ങൾ ഉള്ള രീതിയിൽ ആണ് ല്യൂക്കിസം സാധാരണയായി കാണുക. ഭാഗികമായ ല്യൂക്കിസം പുള്ളിക്കുത്തുകൾ ഉള്ള എന്ന അർഥത്തിൽ പൈഡ് അല്ലെങ്കിൽ പൈബാൾഡ്(pied or piebald effect) എന്ന് അറിയപ്പെടുന്നു. സ്വാഭാവിക നിറമുള്ള തൊലിയും വെളുത്ത തൊലിയും തമ്മിലുള്ള അനുപാതം തലമുറകൾക്കിടയിൽ മാത്രമല്ല, ഒരേ മാതാപിതാക്കളുടെ കുഞ്ഞുങ്ങൾക്കിടയിലും, ഒരുമിച്ച് ജനിച്ച കുഞ്ഞുങ്ങൾക്കിടയിലും ഗണ്യമായി മാറുന്നതായി കാണുന്നു. കുതിര, പശു, പൂച്ച, നായ, നഗരപ്രദേശങ്ങളെ കാക്കകൾ, പന്തുപാമ്പ് എന്നിവയ്ക്കിടയിൽ ഇത് ശ്രദ്ധാർഹമാണ്. 
ആൽബിനിസവും ല്യൂക്കിസവും തമ്മിലുള്ള മറ്റൊരു വ്യത്യാസം കണ്ണിന്റെ നിറമാണ്. റെറ്റിനൽ പിഗ്മെന്റെഡ് എപ്പിത്തീലിയത്തിലും ഐറിസിലും മെലാനിൻ ഉല്പാദനം ഇല്ലാത്തതു കൊണ്ട് അടിയിലൂടെ പോകുന്ന രക്തക്കുഴലുകളുടെ നിറം പുറത്തേക്ക് കാണുന്നതു കാരണം ആൽബിനിസം ബാധിച്ച ജീവികളിൽ കണ്ണുകൾ ചുവന്നിരിക്കും. എന്നാൽ മിക്കവാറും ല്യൂക്കിസ്റ്റിക് ജീവികളിൽ കണ്ണുകളുടെ നിറം സ്വാഭാവികമായിരിക്കും. റെറ്റിനൽ പിഗ്മെന്റെഡ് എപ്പിത്തീലിയത്തിലെ മെലനോസൈറ്റുകൾ ന്യൂറൽ ക്രെസ്റ്റിൽ നിന്ന് ഉൽഭവിക്കുന്നതല്ല. മറിച്ച് അവ ഒപ്റ്റിക് കപ്പും പിന്നീട് റെറ്റിനയും രൂപം കൊള്ളുന്ന ന്യൂറൽ ട്യൂബിന്റെ ഭാഗങ്ങളിൽ നിന്നാണ് ഉൽഭവിക്കുന്നത്. സ്വതന്ത്രമായ ഉൽഭവം ഉള്ളതുകൊണ്ട് തന്നെ ല്യൂക്കിസത്തിന്റെ ജനിതക കാരണം കണ്ണുകളുടെ നിറത്തെ ബാധിക്കുന്നില്ല.
ഉൾപരിവർത്തനം(mutation) സംഭവിച്ചാൽ ല്യൂക്കിസത്തിനു കാരണമാകുന്ന  ജീനുകൾ c-kit, mitf  EDNRB എന്നിവയാണ്.
നിരുക്തി.
ല്യൂക്കിസ്റ്റിക്, ല്യൂക്കിസം എന്നീ വാക്കുകൾ മെഡിക്കൽ ടെർമിനോളജിയിൽ നിന്ന് ഉൽഭവിച്ചതാണ്. ല്യൂക്ക്(leuc- ലാറ്റിൻ, leuk-ഗ്രീക്ക്) എന്ന വാക്കിന്റെ അർത്ഥം വെളുത്തത് എന്നാണ്.

</doc>
<doc id="393388" url="https://ml.wikipedia.org/wiki?curid=393388" title="പദ്മാവത് (ചലച്ചിത്രം)">
പദ്മാവത് (ചലച്ചിത്രം)

സജ്ഞയ് ലീല ബൻസാലി തിരക്കഥയെഴുതി സംവിധാനം ചെയ്ത് 2018 ജനുവരി 25-ന് പ്രദർശനത്തിനെത്തുന്ന ബോളിവുഡ് ചലച്ചിത്രമാണ് പദ്മാവത് ("ഹിന്ദി: "). സൂഫി കവി മാലിക് മുഹമ്മദ് ജയാസി 1540-ൽ അവധ് ഭാഷയിൽ രചിച്ച "പദ്മാവത്" എന്ന ഇതിഹാസ കാവ്യത്തെ ആസ്പദമാക്കിയാണ് ചിത്രം നിർമ്മിച്ചിരിക്കുന്നത്. രജപുത്ര റാണിയായ പദ്മാവതിയുടെ കഥയാണ് ചിത്രം പറയുന്നത്. ഡൽഹി സുൽത്താനായിരുന്ന അലാവുദ്ദീൻ ഖിൽജിക്ക് മേവാറിലെ രത്തൻ സിങ്ങിന്റെ ഭാര്യയായ പദ്മാവതിയോടു തോന്നുന്ന പ്രണയവും അതേത്തുടർന്നുണ്ടാകുന്ന യുദ്ധവുമാണ് ചിത്രത്തിന്റെ ഇതിവൃത്തം. 
ദീപിക പദുകോൺ കേന്ദ്ര കഥാപാത്രമായി അഭിനയിക്കുന്ന ചിത്രത്തിൽ അലാവുദ്ദീൻ ഖിൽജിയായി രൺവീർ സിങ്ങും രത്തൻ സിങ്ങായി ഷാഹിദ് കപൂറും വേഷമിടുന്നു. ഏകദേശം 200 കോടി രൂപയാണ് ചിത്രത്തിന്റെ നിർമ്മാണച്ചെലവ്. 2ഡി, 3ഡി, ഐമാക്സ് 3ഡി എന്നീ രൂപങ്ങളിലും ചിത്രം പ്രദർശനത്തിനെത്തുന്നു. ഐമാക്സ് 3ഡിയിൽ പുറത്തിറങ്ങുന്ന ആദ്യത്തെ ഇന്ത്യൻ ചലച്ചിത്രമാണ് "പദ്മാവത്".
2017 ഡിസംബർ 1-ന് പദ്മാവതി എന്ന പേരിൽ പ്രദർശനത്തിനെത്തുമെന്ന് പ്രഖ്യാപിച്ചിരുന്നെങ്കിലും ചില വിവാദങ്ങളെത്തുടർന്ന് ചിത്രത്തിന്റെ റിലീസ് നീട്ടിവയ്ക്കുകയായിരുന്നു. ചിത്രത്തിന് യു/എ സർട്ടിഫിക്കറ്റാണ് സെൻസർ ബോർഡ് അനുവദിച്ചത്. 'പദ്മാവതി' എന്ന പേര് 'പദ്മാവത്' എന്നാക്കി മാറ്റുന്നതുൾപ്പെടെ അഞ്ചു നിർദ്ദേശങ്ങളും ബോർഡ് മുന്നോട്ടുവച്ചിരുന്നു.
ചിത്രീകരണം തുടങ്ങിയ നാൾ മുതൽ വാർത്തകളിൽ ഇടം പിടിച്ച ചിത്രമാണ് പത്മാവത്. ചിത്രത്തിൽ അലാവുദ്ദീൻ ഖിൽജിയും പത്മാവതിയും തമ്മിലുള്ള പ്രണയ രംഗങ്ങളുണ്ടെന്ന അഭ്യൂഹം രജപുത്ര സമുദായത്തെ ചൊടിപ്പിച്ചതാണ് വിവാദങ്ങൾക്കു വഴിതെളിച്ചത്. ഖിൽജിക്കു മുമ്പിൽ കീഴടങ്ങാതെ ജൗഹർ അനുഷ്ഠിച്ചുകൊണ്ട് ജീവത്യാഗം ചെയ്ത പദ്മാവതിയെ ചിത്രത്തിൽ മോശമായി ചിത്രീകരിച്ചുവെന്ന ആരോപണവുമായി രാജസ്ഥാനിലെ രജപുത് കർണി സേന പോലുള്ള സംഘടനകൾ രംഗത്തെത്തി. ചിത്രീകരണം തടസ്സപ്പെടുത്തുകയും സംവിധായകനെ ആക്രമിക്കുകയും ചെയ്ത പ്രതിഷേധക്കാർ ചിത്രത്തിലെ നായിക ഉൾപ്പെടെയുള്ള അണിയറ പ്രവർത്തകർക്കു നേരെ വധഭീഷണി മുഴക്കി. ചിത്രം പ്രദർശനത്തിനെത്തുന്നത് തടയുമെന്നും പ്രഖ്യാപിച്ചു. ഇവർ പറയുന്നതു പോലെയുള്ള രംഗങ്ങൾ ചിത്രത്തിലില്ല എന്നാണ് സംവിധായകൻ ഉൾപ്പെടെയുള്ളവർ ആവർത്തിച്ചു പറഞ്ഞത്.
ഇതിവൃത്തം.
1540-ൽ സൂഫി കവി മാലിക് മുഹമ്മദ് ജയാസി അവധി ഭാഷയിൽ രചിച്ച "പദ്മാവത്" എന്ന ഇതിഹാസ കാവ്യത്തെ ആസ്ഥാനമാക്കിയുള്ള ചിത്രം രജപുത്ര രാജ്ഞിയായിരുന്ന പദ്മാവതിയുടെ കഥയാണ് പറയുന്നത്. ഈ കഥാപാത്രം തികച്ചും സാങ്കൽപികമാണ്. 'പദ്മാവത്' എന്ന കൃതിയിൽ മേവാറിലെ രജപുത്ര ഭരണാധികാരിയായിരുന്ന റവാൽ രത്തൻ സിങ്ങിന്റെ ഭാര്യയായാണ് പത്മാവതിയെ ചിത്രീകരിച്ചിരിക്കുന്നത്. അതീവ സുന്ദരിയായിരുന്ന പത്മാവതിയെ സ്വന്തമാക്കണമെന്ന് ആഗ്രഹിച്ച് ഡൽഹി സുൽത്താൻ അലാവുദ്ദീൻ ഖിൽജി 1303-ൽ മേവാറിലെ ചിത്തോർഗഢ് കോട്ട ആക്രമിച്ചതായി ഇതിൽ പറയുന്നു. മരിച്ചു വീഴും മുമ്പ് രജപുത്രർ അലാവുദ്ദീൻ ഖിൽജിയുടെ സൈന്യത്തോട് ശക്തമായി പോരാടി. ഖിൽജിക്കു മുമ്പിൽ കീഴടങ്ങാൻ വിസമ്മതിച്ച പത്മാവതി ഉൾപ്പെടെയുള്ള രജപുത്ര സ്ത്രീകൾ ചിതയിൽ ചാടി ആത്മഹത്യ ചെയ്തുവെന്നാണ് "പദ്മാവതി" കാവ്യത്തിൽ പറയുന്നത്. പത്മാവതിയെ രജപുത്രർ തങ്ങളുടെ ധീരവനിതയായി കരുതിപ്പോരുന്നു.
ആക്രമണങ്ങൾ.
പ്രദർശനത്തിനെത്തുന്നതിനു മുമ്പു തന്നെ ചിത്രം ദേശീയ ശ്രദ്ധ നേടിയിരുന്നു. രജപുത്ര റാണി പത്മാവതിയെ മോശമായി ചിത്രീകരിച്ചുവെന്നും സമുദായത്തെ അപമാനിക്കും വിധം ചരിത്രം വളച്ചൊടിച്ചുവെന്നും ആരോപിച്ചുകൊണ്ട് രാജസ്ഥാനിലെ രജപുത് കർണി സേന ഉൾപ്പെടെയുള്ള സംഘടനകൾ ചിത്രത്തിനെതിരെ രംഗത്തു വന്നു. 2017 ജനുവരിയിൽ ജയ്പൂർ കോട്ടയിൽ വച്ചുള്ള ചിത്രീകരണത്തിനിടെ സംവിധായകൻ സജ്ഞയ് ലീല ബൻസാലിക്കെതിരെ കർണി സേനാംഗങ്ങളുടെ ആക്രമണമുണ്ടായി. അദ്ദഹത്തെ ക്രൂരമായി തല്ലിയ അക്രമികൾ അദ്ദഹത്തിന്റെ തലമുടി പറിച്ചെടുത്തു. ഉപകരണങ്ങൾ നശിപ്പിച്ചുകൊണ്ട് ചിത്രീകരണം തടസ്സപ്പെടുത്തി.
2017 മാർച്ചിൽ മഹാരാഷ്ട്രയിലെ കോലാപ്പൂരിൽ ചിത്രത്തിന്റെ സെറ്റിനു നേരെ പെട്രോൾ ബോംബ് ആക്രമണമുണ്ടായി. 50000 ചതുരശ്ര അടി വിസ്തൃതിയിൽ ഒരുക്കിയിരുന്ന സെറ്റ് പൂർണ്ണമായും കത്തിനശിച്ചു.
2017 നവംബറിൽ ചിത്രത്തിന്റെ റിലീസുമായി ബന്ധപ്പെട്ട് രാജ്യത്തെ പല സംസ്ഥാനങ്ങളിലും തീയറ്ററുകൾക്കു നേരെ ആക്രമണമുണ്ടായി. ചിത്രം പുറത്തിറക്കുന്നതിനെതിരെ ഉത്തർ പ്രദേശിൽ കോലം കത്തിക്കൽ, മുദ്രാവാക്യം വിളിച്ചുള്ള റാലി, പോസ്റ്ററുകൾ നശിപ്പിക്കൽ എന്നിവയുണ്ടായി. കൊൽക്കത്തയിൽ ഭാരത് ക്ഷത്രിയ സമാജ് സംഘാംഗങ്ങൾ സംവിധായകന്റെ കോലം കത്തിച്ചു.
ഭീഷണികൾ.
ചിത്രം പ്രദർശിപ്പിക്കുന്ന ദിവസം ഭാരത് ബന്ദ് നടത്തുമെന്ന് രാജ്പുത് കർണി സേന പ്രഖ്യാപിച്ചു. ചിത്രത്തിലെ നായിക ദീപിക പദുകോണിനെ അധിക്ഷേപിച്ചുകൊണ്ട് രാജ്പുത് കർനി സേനാ മേധാവി ലോകേന്ദ്ര സിങ് കാല്വി വിവാദ പ്രസ്താവന നടത്തി. സുബ്രഹ്മണ്യൻ സ്വാമിയെപ്പോലുള്ള ബി.ജെ.പി. നേതാക്കളും ദീപികയ്ക്കും ചിത്രത്തിനുമെതിരെ രംഗത്തെത്തി. സംവിധായകൻ സജ്ഞയ് ലീല ബൻസാലിയുടെ തല കൊയ്യുന്നവർക്ക് 5 കോടി രൂപ പാരിതോഷികം പ്രഖ്യാപിച്ച രാജ്പുത് കർണി സേനാംഗങ്ങൾ ദീപികാ പദുകോണിന്റെ മൂക്ക് ചെത്തിക്കളയുമെന്നും ഭീഷണി ഉയർത്തിയിരുന്നു. ദീപികയുടെയും ബൻസാലിയുടെയും തല വെട്ടുന്നവർക്ക് ബി.ജെ.പി. നേതാവ് സൂരജ് പാൽ അമു 10 കോടി രൂപ പാരിതോഷികം പ്രഖ്യാപിച്ചതിനെതിരെ പോലീസ് കേസെടുത്തു. മധ്യപ്രദേശ്, പഞ്ചാബ്, രാജസ്ഥാൻ, ഗുജറാത്ത് എന്നീ സംസ്ഥാനങ്ങളിൽ ചിത്രം പ്രദർശിപ്പിക്കില്ലെന്ന് മുഖ്യമന്ത്രിമാർ പ്രഖ്യാപിച്ചു. പിന്നീട് പഞ്ചാബ് മുഖ്യമന്ത്രി അമരീന്ദർ സിംഗ് ഈ തീരുമാനത്തിൽ നിന്നു പിന്മാറുകയും ചിത്രത്തിന് പ്രദർശനാനുമതി നൽകുകയും ചെയ്തു.മേവാഡ് രാജകുടുംബത്തിന് എതിർപ്പില്ലെങ്കിൽ "പത്മാവതി"യുടെ റിലീസ് തടയില്ലെന്ന് രാജ്പുത് കർണി സേന പിന്നീട് അറിയിച്ചിരുന്നു.
പ്രദർശനാനുമതി.
"പത്മാവത്" ചലച്ചിത്രത്തിനു സർട്ടിഫിക്കറ്റ് നൽകുന്നതു സംബന്ധിച്ച അപേക്ഷ 2017 നവംബറിൽ നിർമ്മാതാക്കൾ സെൻസർ ബോർഡിനു സമർപ്പിച്ചു. അപേക്ഷയിൽ ചലച്ചിത്രം സാങ്കൽപിക കഥയാണോ ചരിത്രമാണോ എന്നു രേഖപ്പെടുത്തേണ്ട ഭാഗം പൂരിപ്പിച്ചിട്ടില്ല എന്ന കാരണത്താൽ ചിത്രം സർട്ടിഫിക്കേഷനില്ലാതെ തിരിച്ചയച്ചു. സർട്ടിഫിക്കറ്റ് ലഭിക്കുന്നതിനു മുമ്പ് മാധ്യമ പ്രവർത്തകർക്കായി ചിത്രം പ്രദർശിപ്പിച്ചതിനെതിരെ സെൻസർ ബോർഡ് അധ്യക്ഷൻ പ്രസൂൻ ജോഷി രംഗത്തെത്തിയിരുന്നു.
ചിത്രത്തിലെ വിവാദ ഭാഗങ്ങൾ നീക്കം ചെയ്യണമെന്നാവശ്യപ്പെടുന്ന ഹർജി സുപ്രീം കോടതി ചീഫ് ജസ്റ്റിസ് ദീപക് മിശ്ര അധ്യക്ഷനായ ബെഞ്ച് തള്ളി. 2017 ഡിസംബർ 1-ന് പ്രദർശനത്തിനെത്തുമെന്നു തീരുമാനിച്ചിരുന്നുവെങ്കിലും സെൻസർ ബോർഡിന്റെ അനുമതി ലഭിക്കുന്നതു വരെ ചിത്രത്തിന്റെ റിലീസ് നീട്ടി വയ്ക്കുന്നതായി നിർമ്മാതാക്കൾ അറിയിച്ചു. ഇതേ സമയം ബ്രിട്ടനിൽ ചിത്രത്തിനു പ്രദർശനാനുമതി ലഭിക്കുകയുണ്ടായി. ബ്രിട്ടീഷ് ബോർഡ് ഓഫ് ഫിലിം ക്ലാസിഫിക്കേഷൻ ചിത്രത്തിനു 12എ സർട്ടിഫിക്കറ്റാണു നൽകിയത്. അതായത് ചിത്രം കാണുന്ന 12 വയസ്സിൽ താഴെയുള്ള കുട്ടികൾക്കൊപ്പം മുതിർന്നവരും ഉണ്ടാകണം.
2017 ഡിസംബറിൽ സെൻസർ ബോർഡ് അധ്യക്ഷൻ പ്രസൂൻ ജോഷിയും ചരിത്രകാരന്മാരും ഉൾപ്പെട്ട വിദഗ്ദ്ധസമിതി "പദ്മാവത്" ചിത്രത്തിനു പ്രദർശനാനുമതി നൽകി. സെൻസർ ബോർഡ് തീരുമാനത്തിനെതിരെ രാജസ്ഥാൻ, മധ്യപ്രദേശ് സർക്കാരുകൾ സുപ്രീം കോടതിയെ സമീപിച്ചു. ചിത്രത്തിന്റെ പ്രദർശനം തടയണമെന്നാവശ്യപ്പെടുന്ന എല്ലാ ഹർജികളും സുപ്രീം കോടതി തള്ളി. ചിത്രത്തിനെതിരെയുള്ള പ്രതിഷേധം ശക്തമായിരുന്നിട്ടും 2018 ജനുവരി 25-ന് തന്നെ ചിത്രം പ്രദർശനത്തിനെത്തി.
അവലംബം.
&lt;templatestyles src="Reflist/styles.css" /&gt;

</doc>
<doc id="393389" url="https://ml.wikipedia.org/wiki?curid=393389" title="Padmavati (film)">
Padmavati (film)



</doc>
<doc id="393390" url="https://ml.wikipedia.org/wiki?curid=393390" title="പത്മാവതി (ചലച്ചിത്രം)">
പത്മാവതി (ചലച്ചിത്രം)



</doc>
<doc id="393406" url="https://ml.wikipedia.org/wiki?curid=393406" title="Gramapanchayath">
Gramapanchayath



</doc>
<doc id="393407" url="https://ml.wikipedia.org/wiki?curid=393407" title="Grama panchayath">
Grama panchayath



</doc>
<doc id="393408" url="https://ml.wikipedia.org/wiki?curid=393408" title="കരണ്ടി കൊക്കൻ കൊക്ക്">
കരണ്ടി കൊക്കൻ കൊക്ക്

കരണ്ടി കൊക്കാൻ കൊക്ക്, ചട്ടുക കൊക്ക്, കരണ്ടി കൊക്ക് (). പേര് സൂചിപ്പിക്കുന്നത് പോലെ കരണ്ടി (spoon) ആകൃതിയിലുള്ള ചുണ്ട് (കൊക്ക്) ഉള്ള ഈ പക്ഷി ഒരു ഹ്രസ്വദൂര ദേശാടന പക്ഷിയാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="393417" url="https://ml.wikipedia.org/wiki?curid=393417" title="ഉബോൽ രതന">
ഉബോൽ രതന

ഉബോൾ രതന രാജകുമാരി Princess Ubolratana (Thai: ; rtgsrtgs: Ubonrat; ]; born 5 April 1951 in Lausanne, Switzerland), അല്ലെങ്കിൽ ഉബോൾ രതന രാജകന്യ സിരിവദന ബറണവാദി Ubolratana Rajakanya Sirivadhana Barnavadi (Thai: ; rtgsrtgs: "Ubonrat Ratchakanya Siriwatthana Phannawadi"), തായ്‌ലന്റിലെ രാജകുമാരിയും ഭൂമിബോൽ അതുല്യതേജ് രാജാവിന്റെയും രാജ്ഞിയായ സിരിക്കിത്തിന്റെയും ഏറ്റവും മുത്ത മകളുമാണ്. അവർ തന്റെ രാജസ്ഥാനം ത്യജിച്ചശേഷം തന്റെ ഭർത്താവായ പീറ്റർ ലാഡ്ഡ് ജെൻസെനോടൊപ്പാം അമേരിക്കയിൽ സ്ഥിരവാസമുറപ്പിക്കുകയുമുണ്ടായി. പക്ഷേ, 1998ൽ വിവാഹമോചനം നേടിയശേഷം തായ്‌ലന്റിലേയ്ക്കു തിരികെ വന്നു. തന്റെ വിവാഹമോചനശേഷം അവർ തായ‌് ലന്റിൽ 2001ൽ സ്ഥിരവാസമുറപ്പിച്ചു. രാജകീയമായ അനേകം ചടങ്ങുകളിൽ അവർ തന്റെ മടങ്ങിവരവിനുശേഷം പങ്കെടുത്തു. 
തായ് ജനങ്ങളുടെ ജീവിതം മെച്ചപ്പെടുത്തുന്നതിനായി അവർ അനേകം ജീവകാരുണ്യപ്രവർത്തനങ്ങളിൽ മുഴുകിക്കൊണ്ടിരിക്കുന്നു. തായ്‌ലന്റിൽ ഏറ്റവും കൂടുതൽ അംഗീകാരം നേടിയതും അവിടത്തെ മാദ്ധ്യമങ്ങൾ സപ്പോർട്ട് ചെയ്തതുമായ അവരുടെ പ്രധാന പ്രവർത്തനം, അവർ തുടങ്ങിയ റ്റു ബീ നംബർ വൺ ഫൗണ്ടേഷൻ പ്രവർത്തനമാണ്. 2007ൽ ആണിതവർ തുടങ്ങിയത്. സേ നോ റ്റു ഡ്രഗ്സ് (മയക്കുമരുന്നിനോടു വിടപറയുക) എന്ന തായ് യുവാക്കളെ മയക്കുമരുന്നിന്റെ വലയത്തിൽനിന്നും രക്ഷിക്കുക എന്ന തായിരുന്നു ഈ സംഘടനയുടെ ദൗത്യം. അവർ തായ് യുവജനങ്ങളെ ഇത്തരം പ്രവർത്തനങ്ങളിലേയ്ക്കു ആകർഷിക്കാനായി പോപ്പ് സംഗീതനിശകൾ സംഘടിപ്പിച്ചു. അതുപോലെ അനേകം തായ് ചലച്ചിത്രങ്ങളിലും ടെലിവിഷൻ സീരിയലുകളിലും പങ്കെടുത്തു. 
മുൻകാലജീവിതം.
ഉബോൾ രതന രാജകന്യ തായ്‌ലന്റിലെ രാജകുമാരിയും ഭൂമിബോൽ അതുല്യതേജ് രാജാവിന്റെയും രാജ്ഞിയായ സിരിക്കിത്തിന്റെയും ഏറ്റവും മുത്ത മകളാണ്. 1951 ഏപ്രിൽ 5നു സ്വിറ്റ്സർലാന്റിൽ ല്യൂസെന്നെയിൽ ജനിച്ചു. അവർ തിരികെ തായ്‌ലന്റിലെത്തി അംഭോർൺസദൻ ത്രോൺ ഹാളിൽ താമസമാക്കി. അവരുടെ ആദ്യമാസ ജന്മദിനം (ഫ്രാ രാജ്ചഫിതി സൊംഫോത്ത് ദുയീൻ ലയെ ഖ്യീൻ ഫ്രാ (Phra Ratchaphithi Somphot Duean Lae Khuen Phra U; พระราชพิธีสมโภชเดือนและขึ้นพระอู่) രാജാവായിരുന്ന ഭൂമിബോൽ അതുല്യതേജ് അവർക്ക് അവരുടെ സ്ഥാനപ്പേര് ആയ ഉബോൽ രതന രാജകന്യ സിരിവധന ബർണ്ണാവതി നൽകി. അവരുടെ പേര് അനെകം പൂർവ്വികരുടെ പേരിൽനിന്നും ഉരുത്തിരിഞ്ഞതാണ്:
&lt;br&gt;
അവർ ചെറുപ്പത്തിൽത്തന്നെ രാജകീയധർമ്മങ്ങളിൽ മുഴുകിയിരുന്നു. 
1967ൽ ബാങ്കൊക്കിൽ നടന്ന സൗത്ത് ഐസ്റ്റ് ഏഷ്യൻ ഗെയിംസിൽ രാജകുമാരി സെയിലിങ് ഇനത്തിൽ പങ്കെടുത്ത് സ്വർണ്ണമെഡൽ നേടിയിട്ടുണ്ട്.
വിദ്യാഭ്യാസം.
ഉബോൾ രതന ചിറാലഡ സ്കൂളിൽ ആണ് തന്റെ പ്രാഥമികവിദ്യാഭ്യാസം മുതൽ സെക്കണ്ടറി വിദ്യാഭ്യാസം വരെ പഠിച്ചത്. തൃതീയ വിദ്യാഭ്യാസം അമേരിക്കൻ ഐക്യനാടുകളിൽ ആയിരുന്നു. മസാച്ച്യുസെറ്റ്സ് ഇൻസ്റ്റിട്യൂട്ട് ഓഫ് ടെക്നോളജിയിൽ 1971ൽ ഗണിതപഠനം പൂർത്തിയാക്കിയ അവർ ലോസ് ഏഞ്ചലിസിലെ കാലിഫോർണിയ സർവ്വകലാശാലയിൽനിന്നും 1973ൽ മാസ്റ്റേഴ്സ് ഡിഗ്രി പാസായി. 
മസാച്ച്യുസെറ്റ്സ് ഇൻസ്റ്റിട്യൂട്ട് ഓഫ് ടെക്നോളജിയിൽ പഠിക്കുമ്പോൾ കണ്ടുമുട്ടിയ പീറ്റർ ലാഡ്ഡ് ജെസെനെ അവർ വിവാഹം കഴിച്ചു. 
വിവാഹവും കുടുംബവും.
1972 ജൂലൈ 25 നു തന്റെ രാജകീയസ്ഥാനങ്ങൾ ത്യജിച്ച് അമേരിക്കൻ ഐക്യനാടുകളില്പോയി ജെൻസെനെ വിവാഹം കഴിച്ച് 26 വർഷത്തോളം അവിടെ താമസമാക്കി. വിദേശിയായതിനാൽ അവരുടെ ഭർത്താവിനു യാതൊരുവിധ രാജകീയ പദവികളും അനുവദിച്ചുകിട്ടിയില്ല. വളരെ വളരെ വർഷങ്ങൾ നീണ്ടുനിന്ന ദാമ്പത്യപ്രശ്നങ്ങൾക്കൊടുവിൽ അവർ ഭർത്താവിൽനിന്നും 1998 വിവാഹമോചനം നേടി. 2001 വരെ ഉബോൾ രതനയും അവരുടെ കുട്ടികളും സാൻ ഡീഗോയിൽ താമസിച്ചു. തുടർന്ന് അവർ തായ്‌ലന്റിലേയ്ക്കു തിരിച്ചുവന്നു. 
അവലംബം.
&lt;templatestyles src="Reflist/styles.css" /&gt;

</doc>
