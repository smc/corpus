<doc id="356363" url="https://ml.wikipedia.org/wiki?curid=356363" title="നീലം താഴ്വര">
നീലം താഴ്വര



</doc>
<doc id="356365" url="https://ml.wikipedia.org/wiki?curid=356365" title="അരിത ഫ്രാങ്ക്ലിൻ">
അരിത ഫ്രാങ്ക്ലിൻ

ഒരു അമേരിക്കൻ ഗായികയും ഗാനരചയിതാവും സംഗീതജ്ഞയുമാണ് അരിത ലൂയിസ് ഫ്രാങ്ക്ലിൻ (ജനനം: മാർച്ച് 25, 1942: മരണം ആഗസ്റ്റ് 16, 2018).
പതിനെട്ട് ഗ്രാമി പുരസ്കാരങ്ങൾ നേടിയിട്ടുള്ള ഫ്രാങ്ക്ലിൻ, 7.5 കോടി ആൽബങ്ങൾ ലോകമെമ്പാടുമായി വിറ്റഴിച്ചു കൊണ്ട് ഏറ്റവും കൂടുതൽ ആൽബങ്ങൾ വിറ്റഴിച്ചിട്ടുള്ള ഒരു കലാകാരിയാണ്. തന്റെ സംഗീത ജീവിതത്തിനിടയിൽ വിവിധ പുരസ്കാരങ്ങൾ ലഭിച്ചിട്ടുള്ള ഫ്രാങ്ക്ലിൻ 1987-ൽ റോക്ക് ആൻഡ് റോൾ ഹാൾ ഓഫ് ഫെയ്മിൽ ചേർക്കപ്പെട്ടിട്ടുണ്ട്. ഈ നേട്ടം കൈവരിക്കുന്ന ആദ്യ വനിതയാണ് ഇവർ. റോളിംങ്ങ് സ്റ്റോൺ മാഗസിന്റെ 100 എക്കാലത്തെയും മഹാന്മാരായ കലാകാരന്മാരിൽ ഒമ്പതാം സ്ഥാനത്തും എക്കാലത്തെയും 100 ഗായകരിൽ ഒന്നാം സ്ഥാനത്തും ഫ്രാങ്ക്ലിൻ എത്തിയിട്ടുണ്ട്.

</doc>
<doc id="356369" url="https://ml.wikipedia.org/wiki?curid=356369" title="പെനാങ്ങ് ടൈംസ് സ്ക്വയർ">
പെനാങ്ങ് ടൈംസ് സ്ക്വയർ

മലേഷ്യയിലെ Coordinates: 5°24′44″N 100°19′31″E﻿ / ﻿5.4123°N 100.3254°E﻿ / 5.4123; 100.3254ജോർജ്ജ് ടൗൺ പെനാങ്ങിൽ നടക്കുന്ന ഒരു നാഗരിക പുനർ വികസന പദ്ധതിയാണ് പെനാങ്ങ് ടൈംസ് സ്ക്വയർ. ഡാറ്റോ കെറമറ്റ് റോഡിലാണ് ഇത് സ്ഥിതിചെയ്യുന്നത്. ഓഫീസ് മന്ദിരങ്ങളും ഷോപ്പിംഗ് മാളുകളും വിനോദ കേന്ദ്രങ്ങളും എല്ലാം ഈ പദ്ധതിയിൽ ഉൾപ്പെടുത്തിയിട്ടുണ്ട്. ഐവറി പ്രോപ്പർട്ടി ഗ്രൂപ്പാണ് ഈ പദ്ധതി നടപ്പിലാക്കിവരുന്നത്. ആദ്യത്തെ രണ്ട് ഘട്ടങ്ങളും പൂർത്തിയായി മൂന്നും നാലും അഞ്ചും ഘട്ടങ്ങളുടെ പണി പുരോഗമിക്കുന്നു.
2016 ൽ എം മാൾ ഒ2ഒ എന്ന പേരിൽ ഒരു ഷോപ്പിംഗ് മാൾ പെനാംഗ് ടൈംസ് സ്ക്വയർ പദ്ധതിയുടെ രണ്ടാം ഘട്ടത്തിന്റെ ഭാഗമായി തുറന്നുകൊടുത്തു. 
ചരിത്രം.
ഇരുപതാം നൂറ്റാണ്ടിന്റെ അവസാന കാലം വരെ ഈ പദ്ധതിപ്രദേശം ഒരു ടിൻ ഉരുക്കുകേന്ദ്രമായിരുന്നു. ഈസ്റ്റേൺ സ്മെൽറ്റിംഗ് എന്ന കമ്പനിയുടെ ഉടമസ്ഥതയിലായിരുന്നു ഈ സ്ഥലം. 1897 മുതൽ ഇവിടെ കമ്പനിയുടെ ഒരു ടിൻ ഉരുക്കു ഫാക്ടറി പ്രവർത്തിച്ചിരുന്നു. തെക്കൻ തായ്‍ലാന്റിലെ പെറാകിൽ നിന്നും ടിൻ ഇറക്കുമതി ചെയ്യുകയും അത് ഉരുക്കി ടിന്നിന്റെ ഇൻഗോട്ടുകളാക്കി പെനാങ്ങിലെ തുറമുഖം വഴി കയറ്റുമതി ചെയ്യുകയും ചെയ്തിരുന്നു. ഇങ്ങനെയായിരുന്നു പെനാംങ്ങിലെ ടിൻ വ്യവസായം പ്രവർത്തിച്ചിരുന്നത്. 
മലേഷ്യയിലെ ടിൻ വ്യവസായത്തിന് കാലക്രമേണ ഇടിവ് സംഭവിക്കുകയും ഈ ടിൻ ഫാക്ടറിയുടെ പ്രവർത്തനം നിലയ്ക്കുകയും ചെയ്തു. പിന്നീട് ഈ പ്രദേശം ഐവറി പ്രോപ്പർട്ടീസ് ഏറ്റെടുക്കുകയും പെനാങ്ങ് ടൈംസ് സ്ക്വയർ പദ്ധതി എന്ന ഒരു പദ്ധതി തുടങ്ങുകയും ചെയ്തു. അഞ്ച് ഘട്ടങ്ങളുള്ള പെനാങ്ങ് ടൈംസ് സ്ക്വയർ പദ്ധതി 2005 ലാണ് നിർമ്മാണം ആരംഭിച്ചത്.
2016 ൽ ആദ്യ ഘട്ടവും രണ്ടാം ഘട്ടവും പൂർത്തിയായി. രണ്ടാം ഘട്ടത്തിന്റെ ഭാഗമായി എം മാൾ ഒ2ഒ ഔദ്യോഗികമായി 2016 ൽ പ്രവർത്തനമാരംഭിച്ചു. 2020 ആകുമ്പോഴേക്കും ബാക്കിയുള്ള മൂന്ന് ഘട്ടങ്ങളും കൂടി പൂർത്തിയാകുമന്ന് പ്രതീക്ഷിക്കപ്പെടുന്നു
ഷോപ്പിംഗ്.
ബിർച്ച് ദ പ്ലാസ.
പെനാംഗ് ടൈംസ് സ്ക്വയർ പദ്ധതിയുടെ ആദ്യ ഘട്ടത്തിന്റെ ഭാഗമായി ബിർച്ച് ദ പ്ലാസയുടെ ഉള്ളിൽ ഒരു ഷോപ്പിംഗ് മാൾ പ്രവർത്തനമാരംഭിച്ചു. ഓഫീസുകളും വ്യാവസായിക കെട്ടിടങ്ങളുമുള്ള ഒരു പോഡിയവും ഇതിലുണ്ടായിരുന്നു. ആദ്യത്തെ മൂന്ന് നിലകളിലായി ഷോപ്പിംഗ് മാൾ പ്രവർത്തിക്കുന്നു.
ഈ മാളിൽ റെസ്റ്റോറന്റുകൾ, ഫാഷൻ ബുട്ടീക്കുകൾ, നെയിൽ പാർലറുകൾ, ബ്യൂട്ടി സലൂണുകൾ, ഇലക്ട്രോണിക് സ്റ്റോറുകൾ മുതലായവയുണ്ട്. ഒന്നിലധികം നൈറ്റ് ക്ലബ്ബുകളും ഇവിടെ പ്രവർത്തിക്കുന്നു. ഇവിടത്തെ 'ഫുഡ് ഗാലറി' വിവിധ തരം ഭക്ഷണം നൽകുന്നു.
2016ൽ ഐവറി പ്രോപ്പർട്ടീസ് ബിർച്ച് ദ പ്ലാസക്ക് ആർഎം 10 മില്യൺ മുഖം മിനുക്കൽ പദ്ധതി നടപ്പിലാക്കുമെന്ന് റിപ്പോർട്ടുകളുണ്ട്.
എം മാൾ ഒ2ഒ.
ജോർജ്ജ് ടൗണിലെ ഏറ്റവും പുതിയ ഷോപ്പിംഗ് മാളാണ് എം മാൾ ഒ2ഒ. പെനാംഗ് ടൈംസ് സ്ക്വയർ പദ്ധതിയുടെ രണ്ടാം ഘട്ടത്തിലെ വിപണനകേന്ദ്രമാണിത്. 2016 ൽ പ്രവർത്തനമാരംഭിച്ച ഈ മാളിൽ പെനാംഗിലെ ആദ്യ വാക്സ് മ്യൂസിയം, വിവിധതരം സംസ്കാരിക ശൈലിയിലുള്ള നടപ്പാതകൾ എന്നിവയുണ്ട്.
എം എം മാൾ ഒ2ഒമാൾ ഒ2ഒഎം മാൾ ഒ2ഒഎം മാൾ ഒ2ഒഎം മാൾ ഒ2ഒ
എം മാൾ ഒ2ഒയിലും വിവിധതരം റെസ്റ്റോറന്റുകൾ, ഇലക്ട്രോണിക് സ്റ്റോറുകൾ സൗന്ദര്യവർദ്ധക ഷോപ്പുകൾ തുടങ്ങിയവയുണ്ട്.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="356370" url="https://ml.wikipedia.org/wiki?curid=356370" title="Penang Times Square">
Penang Times Square



</doc>
<doc id="356373" url="https://ml.wikipedia.org/wiki?curid=356373" title="മൈക്ക്ൽ ജാക്സൺ">
മൈക്ക്ൽ ജാക്സൺ



</doc>
<doc id="356377" url="https://ml.wikipedia.org/wiki?curid=356377" title="ലോലിത (ഇറ്റാലിയൻ ഗായിക)">
ലോലിത (ഇറ്റാലിയൻ ഗായിക)

ഒരു ഇറ്റാലിയൻ പോപ്പ് ഗായികയാണ് ലോലിത. ഗ്രാസിയേല ഫ്രാഞ്ചിനി എന്നാണ് യഥാർത്ഥ നാമം.
ജീവിതരേഖ.
1960 ന്റെ രണ്ടാം പകുതിയിൽ ഇറ്റലിയിലെ വെറോണ എന്ന ഗ്രാമത്തിലാണു ലോലിത ജനിച്ചത്. 1969 ൽ പ്രശസ്തമായ ഒരു സംഗീത പരിപാടിയുടെ ഫൈനൽ റൗണ്ടിൽ എത്തിയതോടെയാണ് ലോലിതയെ ലോകം അറിഞ്ഞു തുടങ്ങിയത്. Come le rose എന്നതായിരുന്നു ലോലിതയെ പ്രശസ്തമാക്കിയ ഗാനങ്ങളിലൊന്ന്.
അവലംബം.
&lt;templatestyles src="Reflist/styles.css" /&gt;

</doc>
<doc id="356379" url="https://ml.wikipedia.org/wiki?curid=356379" title="കരിയന്നൂർ">
കരിയന്നൂർ

 
കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് കരിയന്നൂർ. 
ജനസംഖ്യ.
2001 ലെ സെൻസസ് പ്രകാരം കരിയന്നൂരിലെ ആകെയുള്ള ജനസംഖ്യ 6000 ആണ്. അതിൽ 2906 പുരുഷന്മാരും 3094 സ്ത്രീകളും ആണ്. 

</doc>
<doc id="356381" url="https://ml.wikipedia.org/wiki?curid=356381" title="Kariyannur">
Kariyannur



</doc>
<doc id="356383" url="https://ml.wikipedia.org/wiki?curid=356383" title="8th Dalai Lama">
8th Dalai Lama



</doc>
<doc id="356384" url="https://ml.wikipedia.org/wiki?curid=356384" title="Jamphel Gyatso">
Jamphel Gyatso



</doc>
<doc id="356386" url="https://ml.wikipedia.org/wiki?curid=356386" title="എട്ടാം ദലായ് ലാമ">
എട്ടാം ദലായ് ലാമ

ജാംഫെൽ ഗ്യാറ്റ്സോ (1758–1804) ടിബറ്റിലെ എട്ടാമത്തെ ദലായ് ലാമയായിരുന്നു.
1758-ൽ തെക്കുപടിഞ്ഞാറൻ ടിബറ്റിലെ ലാറി ഗാങ് (ടോബ്ർഗ്യാൽ ലാറി ഗാങ്) എന്ന സ്ഥലത്താണ് ഇദ്ദേഹം ജനിച്ചത്. സോനം ധാർഗ്യേ എന്നായിരുന്നു ഇദ്ദേഹത്തിന്റെ അച്ഛന്റെ പേര്. ഫുൺട്സോക് വാങ്മോ എന്നായിരുന്നു അമ്മയുടെ പേര്. ഇവരുടെ രണ്ടാളിന്റെയും സ്വദേശം ഖാം ആയിരുന്നു.
ഗേസർ ഇതിഹാസത്തിലെ പ്രധാന കഥാപാത്രങ്ങളുടെ പരമ്പരയിൽ പെട്ടവരായിരുന്നു ഇദ്ദേഹത്തിന്റെ മാതാപിതാക്കൾ.
പരമ്പരാഗത ചരിത്രം.
ജാംഫെൽ ഗ്യാറ്റ്സോയുടെ അമ്മ ഗർഭിണിയായപ്പോൽ ഗ്രാമത്തിലെ കൃഷിയിടങ്ങളിൽ നല്ല വിളവ് ലഭിച്ചു. ഓരോ ബാർലിച്ചെടിയിലും മൂന്നോ നാലോ അഞ്ചോ കതിരുകളുണ്ടായത്രേ. ഇങ്ങനെയൊരു വിളവ് ഇതിനു മുൻപ് ടിബറ്റിൽ കാണപ്പെട്ടിട്ടില്ല. ജാംഫെലിന്റെ അമ്മ ഫുൺട്സോക് വാങ്മോയും ഒരു ബന്ധുവും ഉദ്യാനത്തിൽ രാത്രി ഭക്ഷണം കഴിച്ചുകൊണ്ടിരുന്നപ്പോൾ ഒരു വലിയ മഴവില്ല് പ്രത്യക്ഷപ്പെടുകയും അതിന്റെ ഒരറ്റം അമ്മയുടെ തോളിൽ സ്പർശിക്കുകയും ചെയ്തു എന്നും വിശ്വാസമുണ്ട്. ഒരു വിശുദ്ധൻ ജനിക്കുമ്പോൾ ഇത് സംഭവിക്കുമത്രേ. 
ജനനശേഷം ഫയർ ബുൾ വർഷത്തിന്റെ ആറാം മാസം (1758), കുട്ടി ധ്യാനത്തിലെന്ന പോലെ ആകാശത്തേയ്ക്ക് നോക്കിയിരിക്കാൻ ശ്രമിക്കുമായിരുന്നു. ആറാമത്തെ പഞ്ചൻ ലാമയായ ലോബ്സാങ് പാൽഡൻ യേഷി ഈ ബാലനെക്കുറിച്ച് കേട്ടപ്പോൾ ഇദ്ദേഹം ഇതാണ് ദലായ് ലാമയുടെ പുനരവതാരം എന്ന് പ്രഖ്യാപിച്ചു. രണ്ടര വയസ്സ് പ്രായത്തിൽ ജാംഫെലിനെ ലാമമാരുടെയും ഉദ്യോഗസ്ഥരുടെയും ഒരു വലിയ സംഘം ഷിഗാറ്റ്സെയിലെ തഷിൽഹുൺപോ സന്യാസാശ്രമത്തിലേയ്ക്ക് കൊണ്ടുപോയി. ഒരു മതപരമായ ചടങ്ങിലൂടെ ഇദ്ദേഹത്തെ പുനർജനിച്ച ദലായ് ലാമയായി വാഴിച്ചു.
ഇദ്ദേഹത്തെ ലാസയിലേയ്ക്ക് കൊണ്ടുപോയി ടിബറ്റൻ ജനതയുടെ നേതാവാക്കി പൊടാല കൊട്ടാരത്തിൽ വാഴിച്ചത് വാട്ടർ ഹോഴ്സ് വർഷത്തിന്റെ (1762) ഏഴാം മാസമാണ്. ബാലന് അഞ്ച് വയസ്സുള്ളപ്പോഴായിരുന്നു ഇത്. ഡെമോ ടുൽകു ജാംഫെൽ യേഷി എന്ന റീജന്റായിരുന്നു ഈ ചടങ്ങിന് നേതൃത്വം വഹിച്ചത്. പൊടാലയിലെ ക്ഷേത്രത്തിൽ വച്ചാായിരുന്നു ഈ ചടങ്ങ് നടന്നത്.
ഇതെത്തുടർന്ന് ഇദ്ദേഹത്തിന് സന്യാസ ദീക്ഷയും ജാംഫെൽ ഗ്യാറ്റ്സോ എന്ന പേരും നൽകപ്പെട്ടു. ലോബ്സാങ് പാൽഡൺ യേഷിയായിരുന്നു ഈ ചടങ്ങ് നടത്തിയത്. പൂർണ്ണ സന്യാസ ദീക്ഷ ലഭിച്ചത് 1777-ലായിരുന്നു.
ഇദ്ദേഹം യോൻറ്റ്സിൻ യെഷേ ഗ്യാൽറ്റ്സണിന്റെ (കുഷോക് ബകുല റിമ്പോ‌ച്ചെ) ശിഷ്യനായിരുന്നു.
1784 വരെ രാജ്യം റീജന്റ് ഭരണത്തിൻ കീഴിലായിരുന്നു. അതിനുശേഷം റീജന്റിനെ ചൈനയിലേയ്ക്ക് ഒരു അംബാസഡറായി അയയ്ക്കുകയും ദലായ് ലാമ 1790 വരെ ഒറ്റയ്ക്ക് ഭരണം നടത്തുകയും ചെയ്തു. 1790-ൽ റീജന്റ് ഭരണത്തിൽ സഹായിക്കാനായി തിരികെ വന്നു. 
1788-ൽ നേപ്പാളി കമ്പിളി വ്യാപാരികളുമായി ഒരു പ്രശ്നമുണ്ടാകുകയും ഗൂർഖകളുമായി ചെറിയ യുദ്ധമുണ്ടാവുകയും ചെയ്തു. 1790-ൽ ഗൂർഖകൾ തെക്കൻ റ്റിബറ്റ് ആക്രമിക്കുകയും ന്യാനാങ്, ക്യിഡ്രോങ് മുതലായ പല പ്രവിശ്യകളും പിടിച്ചെടുക്കുകയും ചെയ്തു. ഷിഗാറ്റ്സെ പട്ടണവും തഷിൽഹുൺപോ സന്യാസാശ്രമവും ഗൂർഖകൾ പിടിച്ചെടുക്കുകയും കൊള്ളയടിക്കുകയും ചെയ്തു. ക്വിങ് രാജവംശം ടിബറ്റിലേയ്ക്ക് സൈന്യത്തെ അയച്ചതിനെത്തുടർന്ന് 1791-ൽ ഗൂർഖ സൈന്യം നേപ്പാളിലേയ്ക്ക് തിരിച്ചോടി. 1796-ൽ ക്വിങ് രാജവംശവും ഗൂർഖകളും തമ്മിൽ ഒരു സമാധാന കരാർ ഉണ്ടായി.
നോർബുലിൻഗ്ക ഉദ്യാനവും വേനൽക്കാല കൊട്ടാരവും മറ്റ് പ്രവർത്തനങ്ങളും.
1783-ൽ നോർബുലിങ്‌ഗ്ക ഉദ്യാനം പണികഴിപ്പിച്ചത് ഇദ്ദേഹമാണ്. ലാസയുടെ പ്രാന്തപ്രദേശങ്ങളിൽ വേനൽക്കാല കൊട്ടാരം പണിതതും ഇദ്ദേഹത്തിന്റെ കാലത്താണ്. ദക്ഷിണ ടിബറ്റ് വാസികൾക്കായി ഇദ്ദേഹം ശ്രീ ബുദ്ധന്റെ ഒരു മിക‌ച്ച ചെമ്പ് പ്രതിമ പണിയുവാൻ നിർദ്ദേശം നൽകി. 1960-കളിൽ ഈ പ്രതിമ ഇന്ത്യയിലേയ്ക്ക് കൊണ്ടുവരപ്പെട്ടു. ഇപ്പോൾ ഈ പ്രതിമ ധർമശാലയിലെ ലൈബ്രറി ഓഫ് ടിബറ്റൻ വർക്ക്സ് ആൻഡ് ആർക്കൈവ്സിൽ സൂക്ഷിച്ചിരിക്കുന്നു.
പിൽക്കാല ജീവിതം.
ഇദ്ദേഹം നാല്പത്തിയേഴ് വയസ്സുവരെ ജീവിച്ചിരുന്നുവെങ്കിലും ലൗകിക കാര്യങ്ങളിൽ വലിയ താല്പര്യമില്ലാത്തതും എപ്പോഴും ചിന്തയിൽ മുഴുകിയിരിക്കുന്നതുമായ ഒരു വ്യക്തിയായിരുന്നു. ജീവിതത്തിൽ മിക്ക സമയങ്ങളിലും ഭരണം ഒരു റീജന്റ് നടത്തുന്നതിൽ ഇദ്ദേഹത്തിന് പൂർണ്ണ തൃപ്തിയായിരുന്നു.
1804-ൽ 47 വയസ്സ് പ്രായമുള്ളപ്പോൾ ഇദ്ദേഹം മരണമടഞ്ഞു.
അവലംബം.
&lt;templatestyles src="Reflist/styles.css" /&gt;

</doc>
<doc id="356387" url="https://ml.wikipedia.org/wiki?curid=356387" title="ഥമൂദ്">
ഥമൂദ്

തഥമൂദ് (; അറബി: &lt;templatestyles src="Script/styles_hebrew.css" /&gt;ثـمـود‬) അറേബ്യയിലെ ഹിജാസിൽ ഉണ്ടായിരുന്ന അതിപുരാതന സംസ്ക്കാരമാണ് ഥമൂദ്. ഥമൂദ് ഗോത്രം എന്നാണ് ഇസ്ലാമിക ലിഖിതങ്ങളിൽ പരാമർശിക്കാറുള്ളത്. ക്രിസ്തുവിനും ഒരു സഹസ്രാബ്ദം മുമ്പ് മുതൽക്ക് മുഹമ്മദിന്റെ ജീവിതകാലത്തിനടുത്ത് വരെ നിലനിന്നിരുന്ന സംസ്കാരമായിരുന്നത്രേ അവർ. അറേബ്യൻ ഉപദ്വീപിന്റെ തെക്ക് ഭാഗത്ത് നിന്നും വടക്ക് ഭാഗത്തേക്ക് കുടിയേറിയവരാണ് ഥമൂദ് എന്നാണ് പരമ്പരാഗത വിശ്വാസം. അഥലബ് മലഞ്ചെരുവുകളിൽ മദായിൻ സാലിഹിനടുത്തായിട്ടാണ് അവർ വാസമുറപ്പിച്ചിരുന്നത് എന്ന് കരുതപ്പെടുന്നു.
അനവധി ശിലാമുദ്രണങ്ങളും , ശിലാലിഖിതങ്ങളും അവശേഷിപ്പിച്ച ഒരു സംസ്കാരമാണ് ഥമൂദ്. അഥലബ് മലനിരക്കുകളിലും അറേബ്യയിലുടനീളമായും ഇത്തരം പുരാലിഖിതങ്ങൾ കണ്ടെത്തിയിട്ടുണ്ട്
ചരിത്രം.
 അസ്സിറിയക്കാർ കീഴ്പ്പെടുത്തിയ ഒരു ജനവിഭാഗമായിരുന്നു ഥമൂദ് ജനത എന്നാണ് അസ്സിറിയൻ രാജാവായിരുന്ന സാർഗോൺ രണ്ടാമൻ (Sargon II) രേഖപ്പെടുത്തിയത് .അതിനു മുമ്പേ തന്നെ അവർ അറേബ്യയിൽ വാസമുറപ്പിച്ചിട്ടുണ്ടാവും. എബ്രഹാമിനും മുമ്പ് ഥമൂദ് നിലനിന്നിരുന്നു എന്നാണ് ഇവരുടെ വംശാവലിയിൽ നിന്നും മനസ്സിലാവുന്നത്.
ടോളമി, പ്ലൈനി തുടങ്ങിയ ഗ്രീീക്ക് ചരിത്രക്കാരന്മാരും ഇവരെ പറ്റി പ്രതിപാദിച്ചിട്ടുണ്ട്. 'Thamudaei' എന്നായിരുന്നു യവനന്മാർ ഇവരെ പരാമർശിച്ചിരുന്നത്.
ഖുർആനിൽ.
ദൈവദൂതന്മാർ അയക്കപ്പെട്ടിട്ടുള്ളതായി ഖുർആൻ പറയുന്ന രണ്ട് അറേബ്യൻ ജനതകളാണ് ആദും (‘Ad) ഥമൂദും. ആദിനു ഭവിച്ച വിപത്തിൽ നിന്നും പാഠം ഉൾക്കൊള്ളാനാണ് ഥമൂദിനോട് പറയുന്നത്.
നോഹയുടെ ജനതയുടെ പിൻ ഗാമികളായിരുന്നു ആദ്. ആദിൻനു ശേഷം വന്ന ജനതയാണ് ഥമൂദ് എന്നും ഖുർ ആനിൽ നിന്നും മനസ്സിലാവുന്നു
ചരിത്ര പരാമർശങ്ങൾ.
സമ്പൂർണ്ണ ചരിത്രം  (അറബി: &lt;templatestyles src="Script/styles_hebrew.css" /&gt;الـكـامـل في الـتـاريـخ‬) ("al-Kamil fi at-tarikh") എന്ന പതിമൂന്നാം നൂറ്റാണ്ട് ഗ്രന്ഥത്തിൽ  അലി ഇബൻ അൽ ആത്തിർ എന്ന അറബ് ചരിത്രക്കാരൻ ഥമൂദിനെ പരാമർശിച്ചു കാണുന്നുണ്ട്
ഇബിനു ഖൽദൂൻ.
14ആം നൂറ്റാണ്ടിൽ രചിക്കപ്പെട്ട കിത്താബുൽ ഇബർ എന്ന തന്റെ ഗ്രന്ഥത്തിൽ വിശ്വ ചരിത്രകാരനായ ഇബുനു ഖൽദൂൻ ഥമൂദിനെപറ്റി നിരവധി നിരീക്ഷണങ്ങൾ നടത്തുന്നുണ്ട്. എന്നാൽകൂടൂതൽ വിവരങ്ങളൊന്നും അദ്ദേഹം നൽകിയിട്ടുമുല്ല.
ലിപി വിന്യാസം.
സെമിറ്റിക്ക് ലിപിയോട് സാദൃശ്യമുള്ള ഒരു ലിപി സംവിധാനം ഥമൂദിനുണ്ടായിരുന്നു. പിൽക്കാലത്ത് ഇത് ഥമൂദിക്ക് ലിപി എന്ന് വിളിക്കപ്പെടുകയായിരുന്നു. ഹിജാസിലും അറേബ്യയിലെ മറ്റ് പല ഭാഗങ്ങളിലും ഇവ പ്രത്യക്ഷപ്പെട്ടിട്ടുണ്ട്.  ഇന്നത്തെ സൗദി അറേബ്യ, യെമൻ, എന്നീ രാജ്യങ്ങളുടെ ഭാഗങ്ങളിലാണ് ഇവയിലേറെയും
ഉന്മൂലനം.
നാമാവശേഷമാക്കപ്പെട്ട ജനത ആയിട്ടാണ് ഥമൂദിനെ ഖുർആൻ ചിത്രീകരിക്കുന്നത്. 
പുരാതന അറേബ്യയിൽ അടിയ്ക്കടി സംഭിവിച്ചിട്ടുള്ള അഗ്നിപർവ്വത വിസ്ഫോടനങ്ങളിൽ ഒന്നായിരിക്കാം ഥമൂദ് ജനതയുടെ ഉന്മൂലനം കുറിച്ചത് എന്ന് കരുതപ്പെടുന്നു.”
References.
&lt;templatestyles src="Reflist/styles.css" /&gt;

</doc>
<doc id="356388" url="https://ml.wikipedia.org/wiki?curid=356388" title="ഡോയി ഇൻതാനോൺ">
ഡോയി ഇൻതാനോൺ

ഡോയി ഇൻതാനോൺ (Thai: ), തായ്‍ലാൻറിലെ ചിയാങ് മായി പ്രവിശ്യയിൽ, ചോം തോങ്ങ് ജില്ലയിൽ, തനോൺ തോങ്ങ് ചായി നിരയിലുള്ള ഒരു ദേശീയോദ്യാനമാണ്. ഈ ദേശീയോദ്യാനത്തെ "റൂഫ് ഓഫ് തായ്‍ലാൻറ്" എന്നു വിളിക്കാറുണ്ട്. രാജ്യത്തെ ഉയരം കൂടിയ പർവ്വതമായ ഡോയി ഇൻതാനോൺ പർവ്വതവും ഈ ദേശീയോദ്യാത്തിനുള്ളിലാണ്. 1972 രൂപീകരിച്ച ഈ ദേശീയോദ്യാനം 482 ചതുരശ്ര കിലോമീറ്റർ (186 ചതുരശ്ര മൈൽ) പ്രദേശത്തു സ്ഥിതി ചെയ്യുന്നു
ചരിത്രം.
ഡോയി ഇൻതാനോൺ എന്ന പേര് ചിയാങ്ങ് മായിയിലെ അവസാനത്തെ രാജാക്കന്മാരിൽ ഒരാളായ ഇൻതാവിച്ചായാനോണിൻറെ ബഹുമാനാർഥമാണ് നല്കിയിരിക്കുന്നത്. തായ്‍ലാൻറിൻറ വടക്കുഭാഗത്തുള്ള വനമേഖലകൾ സംരക്ഷിക്കുന്നതിൽ അദ്ദേഹം പ്രത്യേക താൽപര്യം കാണിച്ചിരുന്നു. അദ്ദേഹത്തിൻറ മരണശേഷം ശേഷിപ്പുകൾ ഈ ദേശീയോദ്യാനത്തിൽ സ്ഥാപിക്കുകയും ഉദ്യാനത്തിന് അദ്ദേഹത്തൻറെ പേരു നൽകുകയും ചെയ്തു. 
ഭൂമിശാസ്ത്രം.
 പട്ടണത്തിൽ നിന്ന് 60 കിലോമീറ്റർ (37 മൈൽ) ദൂരത്തിലാണ് ദേശീയോദ്യാനം സ്ഥിതി ചെയ്യുന്നത്. It includes , വില്ലേജുകളിലെ 4,500 ജനങ്ങളെയും ഇത് ഉൾക്കൊള്ളുന്നു ഈ പ്രദേശത്തിൻറെ ഉയരം വരെയാണ്. ഈ ദേശീയോദ്യാനത്തിൻറെ അതിരുകൾക്കുള്ളിൽ അനേകം വെള്ളച്ചാട്ടങ്ങൾ സ്ഥിതി ചെയ്യുന്നു. മായി ക്ലാങ്ങ് , വാച്ചിറാറ്റാൻ , സിരിഫും, മായി യാ വെള്ളച്ചാട്ടങ്ങൾ എന്നിവയാണ് അവയിൽ ചിലത്. വ്യത്യസ്ത കാലാവസ്ഥയും പരിസ്ഥിതി പരമായി വ്യത്യസ്ത പരിസ്ഥിതി മേഖലകളുമടങ്ങിയതാണ് ഈ ദേശീയോദ്യാനം.
ഡോയി ഇൻതാനോൺ പർവ്വതത്തിൻറെ പ്രഭാതകാലം ദർശനം ഗംഭീരമായ കാഴ്ചയാണ്. അനേകം വെള്ളച്ചാട്ടങ്ങളും അരുവികളും ഈ ഉദ്യാനത്തിനുള്ളിലായിട്ടുണ്ട്. മിക്കവാറും വെള്ളച്ചാട്ടങ്ങളിൽ വർഷം മുഴുവൻ ജലത്തിൻറെ ഒഴുക്കുണ്ടാകും. മെയ് മുതൽ നവംബർ വരെയുള്ള മഴക്കാലത്താണ് വെള്ളച്ചാട്ടങ്ങൾക്കു കൂടുതൽ ഗാംഭീര്യം അനുഭവപ്പെടുന്നത്. ജനുവരി ഫെബ്രുവരി മാസങ്ങളിൽ പുഷ്പിക്കുന്ന സയാമീസ് സക്കൂറ പൂക്കൾ മരങ്ങൾ മൂടി നിൽക്കുന്നത് സഞ്ചാരികളെ ആകർഷിക്കുന്ന ഒരു പ്രധാന ഘടകമാണ്. പക്ഷിനിരീക്ഷണത്തിനും പേരു കേട്ടതാണ് ഈ ദേശീയോദ്യാനം.
പാർക്കിലെ ആകർഷണങ്ങൾ.
ഹ്‍മോങ്ങ് (മിയോ) ഗോത്രക്കാരുടെ വില്ലേജായ ബാൻ ഖൂൻ ക്ലാങ്ങിൽ നിന്ന് 30.8 കിലോമീറ്റർ ദൂരത്തിലാണ് ഡോയി ഇൻതാനോൺ HQ സ്ഥിതി ചെയ്യുന്നത്. HQ യിൽ നിന്ന് 500 മീറ്റർ പടിഞ്ഞാറായി ഒരു വ്യാപരകേന്ദ്രം സ്ഥിതി ചെയ്യുന്നു. ഇവിടെ ഏതാനും ഹോട്ടലുകളും ഒരു എ.റ്റി.എം. മെഷീനുമുണ്ട്. 
ഡോയി ഇൻതാനോൺ കൊടുമുടി.
സമുദ്രനിരപ്പിൽ നിന്ന് 2565 മീറ്റർ ഉയരമുള്ള ഡോയി ഇൻതാനോൺ കൊടുമുടിയാണ് തായ്‍ലൻറിലെ ഉയരം കൂടിയ കൊടുമുടി. 
There is a shorter nature trail opposit the ranger station on the main road to a sphagnum bog, a good location for birdwatching of some exciting highland birds. 
കാലാവസ്ഥ.
ഉയരമുള്ള പ്രദേശമായതിനാല‍്‍ ആർദ്രമായതും വർഷം മുഴുവൻ തണുത്ത അന്തരീക്ഷവുമാണിവിടെ. ഒരു ദിവസത്തെ ശരാശിര താപനില 10-12 °C ആണ്.
സസ്യജന്തുജാലങ്ങൾ.
നിത്യഹരിത വനങ്ങളാണിവിടെയുള്ളത്. പക്ഷി വർഗ്ഗങ്ങൾ ഏറ്റവും കൂടുതലുള്ള തായ്‍ലാൻറിലെ രണ്ടാമത്തെ ദേശീയോദ്യാനമാണ് ഇത്. മഹിഡോൾ യൂണിവേഴ്സിറ്റിയുടെ കീഴിലുള്ള സെൻറർ ഫോർ വൈൽഡ് ലൈഫ്‍ റിസർച്ച്, 362 തരം പക്ഷികൾ ഈ ദേശീയോദ്യാനത്തിലുണ്ടെന്നു കണ്ടെത്തിയിട്ടുണ്ട്. കയെങ്ങ് ക്രാച്ചൻ ദേശീയോദ്യാനം കഴിഞ്ഞാൽ പക്ഷി വർഗ്ഗങ്ങളുടെ എണ്ണത്തിൽ രണ്ടാം സ്ഥാനമുള്ള ദേശീയോദ്യാനമാണിത്. ഇവിടെയുള്ള 190 തരം പക്ഷികൾ സമദ്ധമായി കാണപ്പെടുന്നവയാണ്. പൊതുവായി കാണപ്പെടുന്ന പക്ഷികൾ ഗ്രീൻ ടെയിൽഡ് സൺബേഡ്, ആഷി-ത്രോട്ടഡ് വാർബ്ലർ, ഗ്രീൻ/പർപ്പിൾ കൊച്ചോവ, സിക്കിം ട്രീക്രീപ്പർ, മറൂൺ ഒറിയോൾ, ബാർ-ത്രോട്ടഡ് മിൻല, ഗ്രീൻ-റ്റെയിൽഡ് സൺബേഡ്, റുഫൌസ്-വിങ്‍ഡ് ഫുൽവെറ്റ, സ്പെക്കിൾഡ്/ആഷി വുഡ് പിജിയൻസ് എന്നിവയാണ്. 65 തരം സസ്തനികളെ ഈ ദേശീയോദ്യാനത്തിൽ കണ്ടെത്തിയതിൽ പാതിയോളം വവ്വാൽ വർഗ്ഗങ്ങളാണ്. 

</doc>
<doc id="356390" url="https://ml.wikipedia.org/wiki?curid=356390" title="9th Dalai Lama">
9th Dalai Lama



</doc>
<doc id="356391" url="https://ml.wikipedia.org/wiki?curid=356391" title="Lungtok Gyatso">
Lungtok Gyatso



</doc>
<doc id="356392" url="https://ml.wikipedia.org/wiki?curid=356392" title="ഒൻപതാം ദലായ് ലാമ">
ഒൻപതാം ദലായ് ലാമ

ലുങ്ടോക് ഗ്യാറ്റ്സോ (ലോബ്സാങ് ടെൻപായി വാങ്ചുക് ലുങ്ടോക് ഗ്യാറ്റ്സോ എന്നതിന്റെ ചുരുക്കെഴുത്ത്; 1805 ഡിസംബർ 11815 മാർച്ച് 6) ടിബറ്റിലെ ഒൻപതാമത്തെ ദലായ് ലാമയായിരുന്നു. കുട്ടിക്കാലത്തുതന്നെ മരിച്ച ആദ്യത്തെ ദലായ് ലാമയായിരുന്നു ഇത്. ഇരുപത്തിരണ്ട് വയസ്സിനു മുൻപുതന്നെ മരിച്ച നാല് ദലായ് ലാമമാരിൽ ആദ്യത്തേതായിരുന്നു ഇദ്ദേഹം. 
ആദ്യകാല ജീവിതം.
1805 ഡിസംബർ 1-നായിരുന്നു ലുങ്ടോക്ക് ഗ്യാറ്റ്സോ ജനിച്ചത്. ഡാൻ ചോഖോർ എന്ന സന്യാസാശ്രമത്തിനു സമിപത്തായിരുന്നു ജനനം. പല സ്രോതസ്സുകളും ഇദ്ദേഹം ഒരു അനാഥനായിരുന്നു എന്നാണ് അവകാശപ്പെടുന്നത്. മറ്റു ചില സ്രോതസ്സുകൾ പറയുന്നത് ഇദ്ദേഹത്തിന്റെ അച്ഛന്റെ പേര് ടെൻഡ്സിൻ ചോക്യോങ് എന്നും അമ്മയുടെ പേര് ഡോൺഡ്രബ് ഡോൾമ എന്നുമായിരുന്നു എന്നാണ്. കുട്ടിക്കാലത്തുതന്നെ ഇദ്ദേഹം അടുത്ത ദലായ് ലാമയായി പരിഗണിക്കപ്പെടുന്നുണ്ടായിരുന്നു. കുട്ടിയെ ലാസയിലെ ഗുൺടാങ് സന്യാസാശ്രമത്തിൽ കൊണ്ടുവരുകയും ടിബറ്റൻ ഉദ്യോഗസ്ഥരും അംബാനുകൾ എന്ന ക്വിങ് പ്രതിനിധികളും ഇദ്ദേഹത്തെ പരിശോധിക്കുകയും ചെയ്തു. എട്ടാമത്തെ ദലായ് ലാമയുടെ ഭൃത്യന്മാരുടെ ഇഷ്ടപ്പെട്ട സ്ഥാനാർത്ഥി ഇദ്ദേഹമായിരുന്നു. ഏഴാമത്തെ പഞ്ചൻ ലാമയായ, ഗെഡുൺ ചോയെകി ന്യിമ ഇദ്ദേഹത്തെ ഒൻപതാം ദലായ് ലാമയായി തിരഞ്ഞെടുത്തു. 1808-ൽ ഗെഡുൺ ചോയെകി ന്യിമ തന്നെ ഇദ്ദേഹത്തിന്റെ തല മുണ്ഡനം ചെയ്യുകയും ലോബ്സാങ് ടെൻപായി വാങ്ചുക് ലുങ്ടോക് ഗ്യാറ്റ്സോ എന്ന പേരുനൽകുകയും ചെയ്തു.
ദലായ് ലാമ ആയുള്ള ജീവിതം.
1807-ലാണ് ഇദ്ദേഹത്തെ എട്ടാമത്തെ ദലായ് ലാമയുടെ അവതാരമായി തിരഞ്ഞെടുത്തത്. ലാസയിലേയ്ക്ക് വലിയ ഒരു ചടങ്ങിനെ ഭാഗമായാണ് ഇദ്ദേഹത്തെ കൊണ്ടുവന്നത്. 1810-ൽ ഇദ്ദേഹത്തെ പോടാല കൊട്ടാരത്തിൽ വച്ച് ഗാൻഡെൻ പോഡ്രാങ് ഗവണ്മെന്റിന്റെ സുവർണ സിംഹാസനത്തിൽ അവരോധിച്ചു. പഞ്ചൻ ലാമയിൽ നിന്നാണ് ഇദ്ദെഹം സന്യാസ ദീക്ഷ സ്വീകരിച്ചത്. ഇദ്ദേഹത്തിന് ലുങ്ടോക് ഗ്യാറ്റ്സോ എന്ന പേരുനൽകിയത് പഞ്ചൻ ലാമയാണ്. ഈ വർഷം തന്നെ പ്രായം ചെന്നിരുന്ന റീജന്റായിരുന്ന തടാസ്ക് ഗവാങ് ഗോൺപോ മരണമടയുകയും ഡെമോ ടുൾകു ഗവാങ് ലോസാങ് ടബ്‌ടെൻ ജിംഗ്മേ ഗ്യാറ്റ്സോ (മരണം 1819) ചുമതലയേൽക്കുകയും ചെയ്തു.
ലാസയിൽ 1812-ൽ എത്തിപ്പെട്ട തോമസ് മാനിംഗ് എന്ന ഇംഗ്ലീഷ് സഞ്ചാരി ഒൻപതാം ദലായ് ലാമയുമായുള്ള കൂടിക്കാഴ്ചയെപ്പറ്റി എഴുതിയിട്ടുണ്ട്. ആ സമയത്ത് ദലായ് ലാമയുടെ പ്രായം ഏഴുവയസായിരുന്നു. ലാമയുടെ സുന്ദരവും ശ്രദ്ധയാകർഷിക്കുന്നതുമായ മുഖത്തായിരുന്നു എന്റെ ശ്രദ്ധ മുഴുവൻ. ഇദ്ദേഹത്തിന്റെ പെരുമാറ്റം ഒരു രാജകുമാരന്റേതുപോലെ ലളിതവും സ്വാഭാവികവുമായിരുന്നു. മുഖം അതിസുന്ദരമാണെന്നാണ് ഞൻ കരുതിയത്. വളരെ സന്തോഷവാനായിരുന്നു അദ്ദേഹം. ലാമയുമായുള്ള എന്റെ സംഭാഷണം എന്നെ വല്ലാതെ സ്വാധീനിച്ചിരുന്നു. ഈ അസാധാരണമായ അനുഭവം മൂലം എന്റെ കണ്ണുകൾ ഒരുപക്ഷേ നിറഞ്ഞേനെ.
ഏഴാമത്തെ പഞ്ചൻ ലാമ ഈ കുട്ടിക്ക് 1812 സെപ്റ്റംബർ 22-ന് സന്യാസദീക്ഷ നൽകി. ലുങ്ഡോക് ഗ്യാറ്റ്സോയ്ക്ക് ധർമത്തിൽ വലിയ താല്പര്യമുണ്ടായിരുന്നു എന്നും നല്ല ബുദ്ധിശക്തി ഉണ്ടായിരുന്നു എന്നും പറയപ്പെടുന്നു. അഭിസാമ്യാലങ്കാര, മാധ്യമക, അഭിധർമകോശ എന്നിങ്ങനെയുള്ള ഗ്രന്ഥങ്ങളിലെ മന്ത്രങ്ങൾ ബാലന് ഹൃദിസ്തമായിരുന്നുവത്രേ. ഗവാങ് ന്യാൻഡാക് (അറുപത്തിയാറാമത് ഗാൻഡെൻ ട്രിപ), ജാങ്‌ചുബ് ചോപെൽ (ഇദ്ദേഹം പിന്നീട് അറുപത്തി ഒൻപതാം ഗാൻഡെൻ ട്രിപയായി) യേഷെ ഗ്യാറ്റ്സോ എന്നിവരായിരുന്നു ഇദ്ദേഹത്തിന്റെ അദ്ധ്യാപകരിൽ ചിലർ.
മരണം.
ഒൻപത് വയസ്സുണ്ടായിരുന്ന ദലായ് ലാമയ്ക്ക് വാർഷിക മോൻലാം പ്രാർത്ഥനാ ആഘോഷത്തിനിടെ പനി ബാധിച്ചു. കിടപ്പിലായ ഇദ്ദേഹം ടിബറ്റിൽ വച്ച് 1815 മാർച്ച് 6-ന് മരണമടഞ്ഞു. രാജ്യമാകെ ദുഃഖാർത്തരായി. ദുഃഖാചരണം അടുത്ത ദലായ് ലാമയെ എട്ടുവർഷങ്ങൾക്കുശേഷം കണ്ടെത്തുന്നതുവരെ തുടർന്നു. പൊടാല കൊട്ടാരത്തിലെ ഇതിനായി സ്വർണ്ണം കൊണ്ടുണ്ടാക്കിയ സംവിധാനത്തിലാണ് ഇദ്ദേഹത്തിന്റെ മൃതശരീരം സൂക്ഷിച്ചിരിക്കുന്നത്. ഇതിനെ സെർഡങ് സാസും ഗോങ എന്നാണ് വിളിക്കുന്നത്.
ഒനപതാം ദലായ് ലാമ മുതൽ പന്ത്രണ്ടാം ദലായ് ലാമ വരെയു‌ള്ളവർ അകാലത്തിൽ മരണമടഞ്ഞപ്പോൾ പഞ്ചൻ ലാമ ഈ വിടവ് നികത്തുവാൻ ശ്രദ്ധാലുവായിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="356393" url="https://ml.wikipedia.org/wiki?curid=356393" title="കരിമ്പൻ കേട്">
കരിമ്പൻ കേട്

പയർ ചെടികൾക്ക് വരുന്ന ഒരു കുമിൾരോഗമാണ് കരിമ്പൻ കേട്. കോളെറ്റൊട്രൈക്കം സ്പീഷ്യസ്സ് കുമിളാണ് ഇതിന് കാരണം. ചെടികളുടെ വേരൊഴികെ എല്ലാ ഭാഗങ്ങളിലും കറുത്ത പാടുകൾ കാണപ്പെടുന്നതാണ് രോഗലക്ഷണം.

</doc>
<doc id="356398" url="https://ml.wikipedia.org/wiki?curid=356398" title="വെള്ളുവങ്ങാട്">
വെള്ളുവങ്ങാട്

മലപ്പുറം ജില്ലയിൽ ഏറനാട് താലൂക്കിൽ പാണ്ടിക്കാട് പഞ്ചായത്തിൽ പെട്ട ഗ്രാമമാണ് വെള്ളുവങ്ങാട് (ഇംഗ്ലീഷ് - Velluvangad), മലപ്പുറം ജില്ലയിലെ ഒരു ചെറിയ ഗ്രാമങ്ങളിൽ ഒന്നാണ് വെള്ളുവങ്ങാട്. മഞ്ചേരിയുടെയും പാണ്ടിക്കാടിന്റെയും ഇടയിൽ കടലുണ്ടിപ്പുഴയോരത്ത് സ്ഥിതി ചെയ്യുന്ന ഒരു പ്രദേശമാണ് വെള്ളുവങ്ങാട്.
പ്രമുഖ സ്വാതന്ത്ര്യസമര നേതാവ് വാരിയൻ കുന്നത്ത് കുഞ്ഞഹമ്മദ് ഹാജിയുടെ ജന്മനാട് കൂടിയാണ് വെള്ളുവങ്ങാട്.
സമീപ പ്രദേശങ്ങൾ.
തൊട്ടടുത്ത പട്ടണങ്ങളായ മഞ്ചേരിയിലേക്ക് പത്തും പാണ്ടിക്കാട്ടേക്ക് മൂന്നും കിലോമീറ്റർ ദൂരമുണ്ട്. കരിപ്പൂർ വിമാനത്താവളം 34 കിലോമീറ്ററും പട്ടിക്കാട് റെയിൽവേ സ്റ്റേഷൻ 10 കിലോമീറ്ററും ദൂരെ സ്ഥിതിചെയ്യുന്നു. മഞ്ചേരി-പാണ്ടിക്കാട്‍ പാതയാണ് ഗ്രാമത്തിലെ മുഖ്യ റോഡ്‌. വെള്ളുവങ്ങാട്-നെല്ലിക്കുത്ത് പ്രദേശങ്ങളെ ബന്ധിപ്പിക്കുന്ന കാക്കത്തോടിന് കുറുകെയുള്ള പഴയ പാലം ചരിത്രരേഖകളിൽ സ്ഥാനം സ്ഥാനംപിടിച്ച ഒന്നാണ്.
സാമൂഹ്യചരിത്രം.
ക്രിസ്തുവർഷം ഏഴും എട്ടും നൂറ്റാണ്ടുകളിൽ കേരളത്തിലേക്ക് കുടിയേറിയ ആര്യവംശജരായ ബ്രാഹ്മണരാണ് ഇവിടുത്തെ ഭൂമി മുഴുവൻ കൈയ്യടക്കിവച്ചത്. എ.ഡി 600 വരെ, ഇവിടെ ബ്രാഹ്മണരോ, ബ്രഹ്മസ്വം-ദേവസ്വം സമ്പ്രദായങ്ങളോ ഉണ്ടായിരുന്നില്ലെന്നും, “അധഃകൃതർ” എന്നും “പട്ടികജാതിക്കാർ” എന്നും വിളിക്കപ്പെടുന്ന കേരളത്തിലെ ആദിമനിവാസികളായ, കീഴാള അടിസ്ഥാനവർഗ്ഗത്തിന്റേതായിരുന്നു ഇവിടുത്തെ ഭൂസ്വത്തുക്കൾ മുഴുവനുമെന്ന് ചരിത്രസൂചനകൾ സാക്ഷ്യപ്പെടുത്തുന്നു. [""] നാടുവാഴികൾ, കോവിലകങ്ങളിലും കൊട്ടാരങ്ങളിലും, ബ്രാഹ്മണർ ഇല്ലങ്ങളിലും മനകളിലുമാണ് താമസിച്ചിരുന്നത്.
സാംസ്‌കാരിക ചരിത്രം.
1921 മലബാർ സമര നായകരിൽ ഒരാളായ വാരിയൻകുന്നത്ത് കുഞ്ഞഹമ്മദ് ഹാജിയുടെ ജന്മനാട് ആണ് വെള്ളുവങ്ങാട്. എല്ലാവിധ മത വിഭാഗക്കാരും കലാരൂപങ്ങളുടെയും നാടൻ പാട്ടുകളുടെയും ഒരു നിധി ശേഖരം തന്നെ ഈ ഗ്രാമത്തിന് പൈതൃകമായികിട്ടിയിട്ടുണ്ട്. പഞ്ചായത്തിലെ എല്ലാ സാമൂഹ്യവിഭാഗങ്ങൾക്കും സ്വന്തമായ കലാരൂപങ്ങളും അനുഷ്ഠാനമാധ്യമങ്ങളും ഉണ്ടായിരുന്നു. തുയിലുണർത്തുപാട്ട്, കൈകൊട്ടികളിപാട്ട്, ചെറുമപാട്ട്, കല്ല്യാണപാട്ട്, ശീവോതിപാട്ട്, പുള്ളുവൻ പാട്ട്, തിരുവാതിരപാട്ട് തുടങ്ങിയ പാട്ടുരൂപങ്ങളും ചെറുമക്കളി, പറയൻകാള, കോൽക്കളി തുടങ്ങിയ നാട്ടുരൂപങ്ങളും ഗ്രാമീണ ജീവിതത്തിനു സാംസ്കാരികവെളിച്ചം നൽകി അടുത്ത കാലം വരെ സജീവമായി നിലനിന്നിരുന്നു. മാപ്പിളമാർക്കിടയിൽ വാമൊഴി രൂപത്തിൽ പ്രചരിച്ചുപോന്ന മാപ്പിളപാട്ടുകൾ പുതിയകാലത്ത് പുതിയ രൂപഭാവങ്ങളോടെ നിലനിൽക്കുന്നുണ്ട്.തറിപ്പടി സ്ഥിതി ചെയ്യുന്ന വെള്ളുവങ്ങാട് കരിങ്കാളികാവ് കാളീക്ഷേത്രത്തിലെ ആണ്ടോടാണ്ട് നടത്തിവരുന്ന ഉത്സവം ദേശവാസികൾ ജാതിമതഭേദമെന്യേ ആഘോഷിക്കുന്നു.വർഷങ്ങളുടെ പഴക്കമുള്ള വെള്ളുവങ്ങാട് വലിയ പള്ളി. മുൻകാലങ്ങളിൽ കൊണ്ടാടപ്പെട്ടിരുന്ന ആണ്ടുനേർച്ചകൾ ജാതിമതഭേദമെന്യേ ജനങ്ങൾ പങ്കുകൊണ്ടിരുന്ന ഉത്സവാഘോഷങ്ങളാണ്.വെള്ളുവങ്ങാട് പ്രദേശത്ത് 10-ൽ കൂടുതൽ ക്ലബുകൾ പ്രവർത്തിക്കുന്നുണ്ട്.
പേരിനു പിന്നിൽ.
വെള്ളം സുലഭമായി കിട്ടുന്ന അങ്ങാടിയായതിനാൽ 'വെള്ളാട്ടങ്ങാടി' എന്ന പേരിൽ പിന്നീട് അറിയപ്പെടാൻ തുടങ്ങി. വെള്ളാട്ടങ്ങാടിയിൽ നിന്ന് ക്രമേണ ജനങ്ങൾ താമസം മാറ്റി പോയതിനാൽ വെള്ളാട്ടങ്ങാടി കാട്ടു പ്രദേശമായി മാറി അതോടുകൂടി വെള്ളാട്ടങ്ങാടി വെള്ളാങ്കാടായും ക്രമേണ 'വെള്ളുവങ്ങാട് ' ആയും അറിയപ്പെടാൻ തുടങ്ങി.
ചേലക്കലാപം.
ടിപ്പുസുൽത്താന്റെ പടയോട്ടത്തിൽ ഞെരിഞ്ഞമർന്ന വെള്ളാട്ടങ്ങാടിയുടെ തിരുമുറ്റത്ത് നിന്നും പൊട്ടിപ്പുറപ്പെട്ട ഒരു ഒരു ഐതിഹാസിക സമരമാണ് ചേലക്കലാപം.സ്ത്രീകൾക്ക് മാറുമറയ്ക്കാൻ പാടില്ലാത്ത അക്കാലത്ത് മാറുമറക്കാനുള്ള അവകാശത്തിനു വേണ്ടിയുള്ള സമരമായിരുന്നു ചേലക്കലാപം. [""] മൂരിപ്പാടത്തിനും വല്യാത്രപ്പടിക്കും ഇടയിലുണ്ടായിരുന്ന ആ പുരാതന നാഗരികതയുടെ അവശിഷ്ടങ്ങൾ ഈ അടുത്ത കാലം വരെ അവിടുണ്ടായിരുന്നു.
മലബാർ കലാപവും വെള്ളുവങ്ങാടും.
ഇന്ത്യൻ സ്വാതന്ത്ര്യ സമര ചരിത്രത്തിലെ പ്രധാന സംഭവങ്ങളിലൊന്നായ മലബാർ കലാപത്തിൻറെ സ്മരണകൾ ഉറങ്ങുന്ന മണ്ണാണ് വെള്ളുവങ്ങാട്.
1700-കളുടെ ഉത്തരാർദ്ധം മുതൽ ഒറ്റപ്പെട്ട ഒട്ടേറെ കർഷകകലാപങ്ങൾ മലബാറിൽ അരങ്ങേറിയിട്ടുണ്ട്. 1790-കളിൽ ഒളിപ്പോർ വിദഗ്ദ്ധരായിരുന്ന എളംപുളശ്ശേരി ഉണ്ണിമൂസയുടെ നേതൃത്വത്തിൽ നടന്ന നികുതിനിഷേധ പ്രക്ഷോഭം കർഷകസമര ആദ്യസംഭവമായിരുന്നു. നേരിട്ടുള്ള യുദ്ധത്തിലൂടെ മാപ്പിള കർഷക കലാപകാരികളെ കീഴ്പ്പെടുത്താനാവില്ലെന്ന് ബോദ്ധ്യപ്പെട്ട വെള്ളക്കാർ കരിനിയമങ്ങളും നിരോധനങ്ങളും ഏർപ്പെടുത്തി അവരെ അടിച്ചമർത്താൻ തുടങ്ങി. “മാപ്പിള ആക്ട്” എന്ന കിരാതനിയമം പ്രയോഗത്തിൽ വരുത്തി.
1920-കളോടെ ദേശീയ സ്വാതന്ത്ര്യസമര പ്രസ്ഥാനം ഇവിടെ ആവേശകരമായി ഉയർത്തെഴുന്നൽക്കാൻ തുടങ്ങി. 1920 ഡിസംബറിൽ നാഗ്പൂരിൽ ചേർന്ന കോൺഗ്രസ് സമ്മേളനത്തോടെ നാടുനീളെ കോൺഗ്രസ് കമ്മിറ്റികളും ഖിലാഫത്തു കമ്മറ്റികളും സംഘടിപ്പിക്കപ്പെട്ടു. മഞ്ചേരിയിൽ വിപുലമായ രീതിയിൽ കോൺഗ്രസ് കോൺഫെറൻസ് നടന്നു. എ.പി.നാരായണമേനോന്റെയും കട്ടിളശ്ശേരി മുസ്ളിയാരുടെയും നേതൃത്വത്തിൽ പാണ്ടിക്കാട് ഖിലാഫത്ത് കമ്മിറ്റി രൂപികരിച്ചു. 1921 ആഗസ്റ്റ് 26-ന് 3000-ത്തോളം മാപ്പിള യോദ്ധാക്കളും, ക്യാപ്റ്റൻ മക്കന്റായിയുടെ നേതൃത്വത്തിലുള്ള വെള്ളപട്ടാളവും പൂക്കോട്ടൂരിൽ വച്ച് ഘോരമായ യുദ്ധം നടന്നു. ആഗസ്റ്റ് 31-ന് തിരൂരങ്ങാടിയിൽ രണ്ടാമത്തെ യുദ്ധം നടന്നു. മലബാർ കലാപത്തിന്റെ അധിനായകരിൽ പ്രധാനി ആയിരുന്നു വള്ളുവങ്ങാടിന്റെ അടുത്തുള്ള നെല്ലിക്കുത്ത് സ്വദേശി ആയ 
പാലത്തുമൂലയിൽ ഏരിക്കുന്നൻ ആലി മുസലിയാർ. 1922 ഫെബ്രുവരി 17-ന് കോയമ്പത്തൂർ ജയിലിൽ വെച്ച് ആലി മുസലിയാരെ തൂക്കിലേറ്റി.
വെള്ളുവങ്ങാട് കാരാകുർശ്ശി ജുമുഅത്തു പള്ളിയിൽ ഒത്തുകൂടി പ്രാർത്ഥനയോടെ മാത്രമേ മൊയ്തീൻ കുട്ടി ഹാജിയും പിന്നീട് കുഞ്ഞഹമ്മദ് ഹാജിയും യുദ്ധത്തിന് പുറപ്പെട്ടിരുന്നുള്ളൂ. ആലി മുസ്‌ലിയാരും കുഞ്ഞഹമ്മദ് ഹാജിയും പല സുപ്രധാന തീരുമാനങ്ങളും എടുത്തിരുന്നത് ഈ പള്ളിയിൽ വെച്ചായിരുന്നു. ഇവിടം വുദു എടുക്കുന്നതിനായി വലിയൊരു കുളമുണ്ട്. ഈ കുളത്തിനുള്ളിൽ മണ്ണാത്തിപ്പുഴയിലേക്കുള്ള ഒരു തുരങ്കം ഉണ്ടായിരുന്നു. ഏകദേശം ഒരു കിലോമീറ്ററിലധികമുള്ള തുരങ്കത്തിലൂടെ യുദ്ധസമയത്ത് യാത്ര ചെയ്തിരുന്നു എന്നത് കുഞ്ഞഹമ്മദ് ഹാജിയുടെ യുദ്ധതന്ത്രത്തിനും ബുദ്ധി സാമർഥ്യത്തിനും മതിയായ തെളിവാണ്. ഈ തുരങ്കത്തിന്റെ ചില ഭാഗങ്ങൾ ഇന്നും വെള്ളുവങ്ങാട് തെക്കേമണ്ണ കുന്നിൻ മുകളിൽ കാണാം. ബ്രിട്ടീഷുകാർ വെള്ളുവങ്ങാട്ടേക്കു കടക്കാതിരിക്കുന്നതിന് കാക്കത്തോട് പാലം കുഞ്ഞഹമ്മദ് ഹാജി തകർത്തിരുന്നു. അക്കാലത്തെ പ്രധാന പാതയിതായിരുന്നതിനാൽ ബ്രിട്ടീഷുകാർ പാലം പുതുക്കി പണിയുകയും ചെയ്തിരുന്നു. കാക്കത്തോട് വഴി കടലുണ്ടി പുഴയിലൂടെയായിരുന്നു ഹാജിയും കൂട്ടരും സഞ്ചരിച്ചിരുന്നത്.
വാരിയംകുന്നത്ത് കുഞ്ഞഹമ്മദ് ഹാജിയുടെയും ആലിമുസ്ലിയാരുടെയും ഗുരുനാഥൻ കുന്നുമ്മൽ കുഞ്ഞിക്കമ്മു മൊല്ലയായിരുന്നു.1872 ൽ കുഞ്ഞിക്കമ്മു മൊല്ലയുടെ ഓത്തുപള്ളി, മൊല്ല മാസ്റ്ററാൽ മലയാളം പഠിപ്പിക്കുന്ന എഴുത്തുപള്ളിക്കൂടമാക്കി മാറിയിരുന്നു.
മലയാള പാഠങ്ങൾ ഇവിടെ നിന്നാണ് കുഞ്ഞഹമ്മദ് ഹാജി കരസ്ഥമാക്കിയത്.എ.എം.എൽ.പി സ്‌കൂൾ വള്ളുവങ്ങാട് എന്ന പേരിൽ ഈ സ്‌കൂൾ ഇന്നും വെള്ളുവങ്ങാട് പ്രവർത്തിക്കുന്നുണ്ട്.
വാരിയൻകുന്നത്ത് കുഞ്ഞഹമ്മദ് ഹാജിയുടെ പേരിൽ 'വാരിയൻകുന്നത്ത് കുഞ്ഞഹമ്മദ് ഹാജി മെമ്മോറിയൽ കോൺഫറൻസ് ഹാൾ' എന്ന പേരിൽ 2018 ൽ ഒരു സ്മാരകം വെള്ളുവങ്ങാട് അങ്ങാടിയിൽ നിർമിച്ചു.
ഒന്നാം പാണ്ടിക്കാട് യുദ്ധം.
1894 ൽ മാർച്ച് 31 ന് വെള്ളുവങ്ങാട് തറിപ്പടിയിൽ നടന്ന ലഹള ഒന്നാം പാണ്ടിക്കാട് യുദ്ധം എന്നറിയപ്പെടുന്നു. കുടിയാൻമാരെ ഒഴിപ്പിക്കുന്നതിനെതിരെ പാലത്തിങ്ങൽ ഉണ്ണീൻ ഹാജിയുടെ നേതൃത്വത്തിൽ 34 പേർ ഈ സമരത്തിൽ പങ്കെടുത്തു. 32 പേർ കൊല്ലപ്പെട്ടതായി രേഖപ്പെടുത്തിയിട്ടുണ്ട്. ഈ സംഭവത്തെക്കുറിച്ച് കോട്ടയത്ത് നിന്ന് വാർത്താ വാരികയായി പ്രസിദ്ധീകരിച്ചിരുന്ന മലയാള മനോരമയിൽ 1894, ഏപ്രിൽ 14 ന് 'മാപ്പിള ലഹള' എന്ന പേരിൽ മുഖ പ്രസംഗം എഴുതിയിരുന്നു.( ആംഗ്ലോ മാപ്പിള യുദ്ധം: പേജ് :57)
മാളികപ്പുറത്ത് നിന്നും ചാടിയ കഥ.
കുടിയാന്മാരെ ഒഴിപ്പിക്കൽ കേസുമായി ബന്ധപ്പെട്ട് 1884-ൽ വെള്ളുവങ്ങാട് തറിപ്പടിക്കൽ പാലത്തിങ്ങൽ ഉണ്ണീന്റെ നേതൃത്വത്തിൽ ഉണ്ടായ കലാപത്തിൽ ജഡ്ജി വധിക്കപ്പെട്ടതായി ചരിത്ര രേഖകളിൽ കാണാം. ഉണ്ണീനെ കിട്ടാതെ അരിശം പൂണ്ട ബ്രിട്ടീഷ് പട്ടാളം അദ്ദേഹത്തിന്റെ മകൻ മൊയ്തീനെ പിടിച്ചു.അദ്ദേഹം മാളിക മുകളിൽ നിന്ന് താഴേക്ക് ചാടി രക്ഷപ്പെടുകയും ചെയ്തു.
ഇതും കാണുക.
ചെമ്പ്രശ്ശേരി
▪️വാരിയൻ കുന്നത്ത് കുഞ്ഞഹമ്മദ് ഹാജി
▪️പാണ്ടിക്കാട്
▪️പാണ്ടിക്കാട് ഗ്രാമപഞ്ചായത്ത് 
▪️പാണ്ടിക്കാട് യുദ്ധം

</doc>
<doc id="356399" url="https://ml.wikipedia.org/wiki?curid=356399" title="വരവൂർ (വിവക്ഷകൾ)">
വരവൂർ (വിവക്ഷകൾ)

 
വരവൂർ‍ എന്ന പദം കൊണ്ട് താഴെ പറയുന്നവയിൽ ഏതിനെയും വിവക്ഷിക്കാം.

</doc>
<doc id="356405" url="https://ml.wikipedia.org/wiki?curid=356405" title="പ്രാൻഗിൻ മാൾ">
പ്രാൻഗിൻ മാൾ

മലേഷ്യയിലെ ജോർജ്ജ് ടൗൺ പെനാങ്ങിൽ സ്ഥിതിചെയ്യുന്ന ഒരു ഷോപ്പിംഗ് മാളാണ് പ്രാൻഗിൻ മാൾ. പ്രാൻഗിൻ റോഡിൽ (ഇപ്പോൾ ജലൻ ഡോ ലിം ച്വീ ലിയോങ്ങ്) കൊംടാർ ടവറിന് സമീപമാണ് ഈ ഷോപ്പിംഗ് മാൾ സ്ഥിതിചെയ്യുന്നത്. ഈ മാളിൽനിന്ന് കൊംടാർ ടവറിലേക്കും ഫസ്റ്റ് അവന്യൂ മാളിലേക്കും ആകാശ പാലങ്ങൾ നിർമ്മിച്ചിട്ടുണ്ട്. കോലാലം പൂരിലെ സുംഗി വാങ്ങ് പ്ലാസക്ക്  സമാനമായ രീതിയിലാണ് പ്രാൻഗിൻ മാൾ പ്രവർത്തിക്കുന്നത്.
2001 ലാണ് പ്രാൻഗിൻ മാൾ പൊതുജനങ്ങൾക്കായി തുറന്നുകൊടുത്തത്. ഇത് കൊംടാർ പദ്ധതിയുടെ മൂന്നാം ഘട്ടമായാണ് പണികഴിപ്പിച്ചത്. ഈ ഷോപ്പിംഗ് മാളിന് പുതിയതായി നിർമ്മിച്ച ഫസ്റ്റ് അവന്യൂ ഷോപ്പിംഗ് മാളിൽനിന്നും മത്സരം നേരിടുന്നുണ്ട്. താഴേക്കിടയിലുള്ള വരുമാനക്കാർക്കും മദ്ധ്യ വർഗ്ഗ വരുമാനക്കാർക്കും വേണ്ടിയാണ് പ്രധാനമായും പ്രാൻഗിൻ മാൾ പ്രവർത്തിക്കുന്നത്. എന്നിരുന്നാലും മാളിന്റെ പ്രധാന ഷോപ്പായ പാർക്സൺ അവരുടെ വിൽപ്പനശാല മാളിൽത്തന്നെ നിലനിറുത്തിയിരിക്കുന്നു.
പ്രാൻഗിൻ മാളിന് ആകെ ആറ് നിലകളാണ് ഉള്ളത്. ഇതിൽ ഒരു ഭൂഗർഭനിലയും ഉൾപ്പെടുന്നു.
ചില്ലറ വിൽപ്പന ശാലകൾ.
പ്രാൻഗിൻ മാളിലെ പ്രധാന വിൽപ്പനശാലയാണ് പാർക്സൺ. ഈ മാളിന്റെ ആദ്യത്തെ നാല് നിലകളിലായി പാർക്സണിന്റെ വിൽപ്പനശാലകൾ പ്രവർത്തിക്കുന്നു.
ജോർജ്ജ് ടൗണിലെ പ്രധാന ഇലക്ട്രോണിക് വിൽപ്പനശാലയായി പ്രാൻഗിൻ മാൾ മാറിയിരിക്കുന്നു. ഇവിടെ വിലക്കുറവുള്ള ഇലക്ട്രോണിക് ഗാഡ്ജറ്റുകൾ വിൽക്കുന്ന അനേകം കടകൾ പ്രവർത്തിക്കുന്നുണ്ട്. നാലാം നിലയിൽ കമ്പ്യൂട്ടറുകൾക്കും ബന്ധപ്പെട്ട ഉപകരണങ്ങൾക്കും മാത്രമായി ഇ@പ്രാൻഗിൻ എന്ന പ്രത്യേക വിഭാഗം തന്നെ പ്രവർത്തിക്കുന്നുണ്ട്.
വളരെ കുറഞ്ഞവിലയിലുള്ള സാധനങ്ങൾ വിൽക്കുന്ന കടകളുടെ ആധിക്യം മൂലം വരുമാനം കുറഞ്ഞ മദ്ധ്യവർഗ്ഗവരുമാനമുള്ളവരുടെയും താഴ്ന്നവരുമാനമുള്ളവരുടെയും പ്രധാന വാങ്ങൽ കേന്ദ്രമായി ഈ മാൾ മാറിയിട്ടുണ്ട്. ഇവിടെ പ്രധാന ഫാഷൻ ബ്രാന്റുകളായ ബോഡിഗ്ലോവ്, ഗിയോർഡാനോ, പഡിനി, തകഷിമായ എന്നിവയുടെയെല്ലാം ഷോപ്പുകളും പ്രവർത്തിക്കുന്നുണ്ട്.
സ്റ്റാർബക്സ്, പിസ്സ ഹട്ട്, സബ്‍വേ, മക്ഡൊണാൾഡ് തുടങ്ങി വിവിധ ഭക്ഷണ ബ്രാൻഡുകളുടെ ഷോപ്പുകളും പ്രാൻഗിൻ മാളിലുണ്ട്.
വിനോദം.
ഒരു വലിയ സിനിമ തീയറ്ററും മറ്റ് പല വിനോദകേന്ദ്രങ്ങളും ഈ മാളിന്റെ ഏറ്റവും മുകളിലത്തെ നിലയിൽ പ്രവർത്തിക്കുന്നു. കുട്ടികൾക്കായുള്ള കളിസ്ഥലം, ആർക്കേഡുകൾ, ബോളിംഗ് അലൈ എന്നിവ ഇവിടെയുണ്ട്.
സ്ഥാനം.
ജോർജ്ജ് ടൗണിന്റെ മദ്ധ്യഭാഗത്തായി പ്രാൻഗിൻ റോഡിന് (ഇപ്പോൾ ജലൻ ഡോ ലിം ച്വീ ലിയോങ്ങ്) അരികിലായാണ് പ്രാൻഗിൻ മാൾ സ്ഥിതിചെയ്യുന്നത്. കൊംടാർ ടവറിന്റെയും ഫസ്റ്റ് അവന്യൂ മാളിന്റെയും ഇടയിലാണ് ഈ മാളിന്റെ സ്ഥാനം. ഒരു കാലത്ത് ഇവിടെയുണ്ടായിരുന്ന കനാലിന്റെ പേരായിരുന്നു പ്രാൻഗിൻ . ഈ പേരിൽനിന്നാണ്  പ്രാൻഗിൻ റോഡിന്റെയും മാളിന്റെയും പേര് വന്നത്. പ്രാൻഗിൻ കനാൽ ഇപ്പോൾ നിലവിലില്ല.
എത്തിച്ചേരാനുള്ള വഴി.
ജോർജ്ജ് ടൗണിന്റെ മദ്ധ്യഭാഗത്ത് കൊംടാറിലെ റാപിഡ് പെനാങ്ങ് ബസ് ടെർമിനലിനടുത്തായിട്ടാണ് പ്രാൻഗിൻ മാൾ സ്ഥിതിചെയ്യുന്നത്. അതുകൊണ്ടുതന്നെ വിനോദസഞ്ചാരികൾക്കും നാട്ടുകാർക്കും ഈ മാളിൽ എത്തിച്ചേരാൻ വളരെ എളുപ്പമാണ്. ജോർജ്ജ് ടൗണിലെ യുനെസ്കോ ഹെറിറ്റേജ് സൈറ്റിൽനിന്നും പണം കൊടുക്കാതെ യാത്രചെയ്യാവുന്ന റാപ്പിഡ് പെനാങ്ങ് സിഎറ്റി ബസ്സിൽ കയറിയാൽ എളുപ്പത്തിൽ പ്രാൻഗിൻ മാളിൽ എത്താം. പെനാങ്ങ് ദ്വീപിലെ മിക്ക റാപ്പിഡ് പെനാങ്ങ് ബസ്സ് റൂട്ടുകളും കൊംടാർ ബസ്സ് ടെർമിനലിലൂടെയാണ് കടന്നു പോകുന്നത്. കൊംടാറിലേക്ക് പോകുന്ന ഏത് റാപ്പിഡ് പെനാങ്ങ് ബസ്സ് മുഖാന്തരവും എളുപ്പത്തിൽ പ്രാൻഗിൻ മാളിൽ എത്തിച്ചേരാൻ കഴിയും.
പുറത്തേക്കുള്ള കണ്ണകൾ.
പ്രാൻഗിൻ മാൾ 
References.
&lt;templatestyles src="Reflist/styles.css" /&gt;

</doc>
<doc id="356408" url="https://ml.wikipedia.org/wiki?curid=356408" title="വരവൂർ-റാന്നി">
വരവൂർ-റാന്നി



</doc>
<doc id="356409" url="https://ml.wikipedia.org/wiki?curid=356409" title="വരവൂർ">
വരവൂർ



</doc>
<doc id="356411" url="https://ml.wikipedia.org/wiki?curid=356411" title="ലോബ്സാങ് ഗ്യാറ്റ്സോ">
ലോബ്സാങ് ഗ്യാറ്റ്സോ



</doc>
<doc id="356412" url="https://ml.wikipedia.org/wiki?curid=356412" title="ഗവാങ് ലോബ്സാങ് ഗ്യാറ്റ്സോ">
ഗവാങ് ലോബ്സാങ് ഗ്യാറ്റ്സോ



</doc>
<doc id="356415" url="https://ml.wikipedia.org/wiki?curid=356415" title="Valluvangad">
Valluvangad



</doc>
<doc id="356416" url="https://ml.wikipedia.org/wiki?curid=356416" title="തരാമണി">
തരാമണി

ചെന്നൈ നഗരത്തിലെ ഒരു പ്രദേശമാണ് തരാമണി. ഐ.ടി. പാർക്കുക്കൾ ഉള്ളതുകൊണ്ടും ധാരാളം ഗവേഷണ സ്ഥാപനങ്ങൾ ഉള്ളത് കൊണ്ടും പ്രസിദ്ധമാണ് ഈ സ്ഥലം. ചെന്നൈ നഗരത്തിന്റെ തെക്ക് അഡയാറിന് സമീപമായാണ് ഈ സ്ഥലം സ്ഥിതി ചെയ്യുന്നത്.
ഐ.ടി. പാർക്കുകൾ.
തെക്കേ ഇന്ത്യയിലെ ആദ്യ ഐ.ടി. പാർക്കായ ടൈഡൽ പാർക്ക് സ്ഥിതി ചെയ്യുന്നത് ഇവിടെയാണ്. ഇത് കൂടാതെ അസെന്റാസ് ഐ.ടി. പാർക്ക്, രാമാനുജൻ ഐ.ടി. പാർക്ക്, എൽനെറ്റ് സോഫ്റ്റ്]വെയർ സിറ്റി, ടിസെൽ ബയോ ടെക് പാർക്ക് എന്നിവയും ഇപ്പോൾ ഇവിടെ പ്രവർത്തിക്കുന്നു.

</doc>
<doc id="356417" url="https://ml.wikipedia.org/wiki?curid=356417" title="വില്ല് വായൻ ഗിത്താർമത്സ്യം">
വില്ല് വായൻ ഗിത്താർമത്സ്യം

കടൽ വാസിയായ ഒരു മൽസ്യമാണ് വില്ല് വായൻ ഗിത്താർമത്സ്യം അഥവാ Bowmouth Guitarfish. #തിരിച്ചുവിടുക . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.
ശരീര ഘടന.
വളരെ വലിയ മൽസ്യമായ ഇവ 9 അടി വരെ നീളവും 135 കിലോ വരെ ഭാരവും വെക്കുന്നു. മുതുകിൽ ഇവയ്ക്ക് സ്രാവിനെ പോലെ ഉള്ള ചിറക്ക് ഉണ്ട്. ശരീരത്തിലെ നിറയെ വെള്ള പുള്ളികളും കാണാം . മങ്ങിയ നീല കലർന്ന തവിട്ടു നിറമാണ് ഇവയ്ക്ക്.
ആവാസ വ്യവസ്ഥ.
300 അടി വരെ താഴ്ചയിൽ ഇവയെ കാണുന്നു . മണ്ണും മണലും നിറഞ്ഞ അടിത്തട്ട് ഇഷ്ടപെടുന്ന ഇവയെ തീര കടലിലും കാണാം.
അവലംബം.
&lt;templatestyles src="Reflist/styles.css" /&gt;
ഇതും കാണുക.
കേരളത്തിലെ മൽസ്യങ്ങളുടെ പട്ടിക

</doc>
<doc id="356418" url="https://ml.wikipedia.org/wiki?curid=356418" title="മോനോൺക്ക്‌സ്">
മോനോൺക്ക്‌സ്

മംഗോളിയയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് മോനോൺക്ക്‌സ് . അന്ത്യ ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് .
ശരീര ഘടന.
3.3 അടി മാത്രം നീളം ഉള്ള ചെറിയ ദിനോസർ ആയിരുന്നു ഇവ. കയ്യിനും കാലിനും മെലിഞ്ഞു നീണ്ട പ്രകൃതി ആയിരുന്നു. കൈയിൽ 7.5 സെന്റീ മീറ്റർ നീളമുള്ള ഒരു നഖം ഉണ്ടായിരുന്നു. 
ആവാസ വ്യവസ്ഥ.
നിരപ്പായ തീര പ്രദേശങ്ങളിൽ (നദിയുടെ ) ആവാം ഇവ ജീവിച്ചിരുന്നത് എന്ന് കരുതുന്നു . വളരെ നീണ്ടു മെലിഞ്ഞ കാലുകൾ ഇവ നല്ല ഒറ്റക്കാരായിരിക്കാൻ ഉള്ള സാധ്യതയെ വർധിപ്പിക്കുന്നു. 
കുടുംബം.
തെറാപ്പോഡ വിഭാഗത്തിൽ പെട്ടവയാണ് ഇവ. 
അവലംബം.
&lt;templatestyles src="Reflist/styles.css" /&gt;

</doc>
<doc id="356421" url="https://ml.wikipedia.org/wiki?curid=356421" title="Mononykus">
Mononykus



</doc>
<doc id="356422" url="https://ml.wikipedia.org/wiki?curid=356422" title="Rhina ancylostoma">
Rhina ancylostoma



</doc>
<doc id="356423" url="https://ml.wikipedia.org/wiki?curid=356423" title="കായെങ് ക്രാച്ചൻ">
കായെങ് ക്രാച്ചൻ

കായെങ് ക്രാച്ചൻ (Thai: ) തായ്‍ലാൻറിലെ ഏറ്റവും വലിയ ദേശീയോദ്യാനമാണ്. ബർമയുടെ (മ്യാൻമർ) അതിർത്തിയിൽ തനിൻതാർയി നേച്ചർ റിസർവ്വിനോട്‍ ചേർന്ന് ഇതു സ്ഥിതി ചെയ്യുന്നു. ഹുവാ-ഹിൻ എന്ന വിനോദസഞ്ചാര പട്ടണത്തിനു സമീപമാണിത്. തായ്‍ലാൻറലെ ഏറ്റവും വലിയ ദേശീയോദ്യാനമായി ഇതു കണക്കാക്കപ്പെടുന്നു. തായ്‍ലാൻറിൻറെ വടക്കും തെക്കും ഭാഗത്തുള്ള മഴക്കാടുകൾ മാത്രമല്ല ഇതിലുൾപ്പെടുന്നത്. മ്യാൻമറിനും തായ്‍ലാൻറിനുമിടയിലുള്ള വെസ്റ്റേണ് ഫോറക്സ് കോംപ്ലക്സിലെ, 19 സംരക്ഷിത മേഖലകൾ ഉൾപ്പെടുന്ന 18,730 ചതുരശ്ര കിലോമീറ്റർ പ്രദേശം കൂടി ഈ ദേശീയോദ്യാനത്തിലുൾപ്പെട്ടിരിക്കുന്നു.   
ഭൂമിശാസ്ത്രം.
തായ്‍ലൻറിലെ ജില്ലകളായ നോങ് യാ പ്ലോങ്, കായെങ് ക്രാച്ചൻ, ഫെച്ചാബുരി പ്രോവിൻസിലെ താ യാങ്, പ്രച്യൂവാപ് ഖിരി ഖാൻ പ്രോവിൻസിലെ ഹുവാ-ഹിൻ എന്നിവയുടെ ഭാഗങ്ങൾ ഈ ദേശീയോദ്യാനത്തിൻറെ പരിധിയിൽ വരുന്ന പ്രദേശങ്ങളാണ്. ടെനാസെറിം പർവ്വത നിരയുടെ കിഴക്കൻ ചെരുവിലെ മഴക്കാടുകളും ഇതിന്റെ പ്രധാന ഭാഗങ്ങളിൽ ഉൾപ്പെടുന്നു. തായ്‌ലാൻഡിന്റെയും മ്യാൻമറിന്റെയും സംയുക്ത ഉടമസ്ഥതയുള്ള ഒരു പ്രദേശത്തെ 1,513 മീറ്റർ ഉയരത്തിലുള്ള ഒരു സ്ഥലമാണ് ദേശീയോദ്യാനത്തിലെ ഏറ്റവും ഉയർന്ന പ്രദേശം. ഇവിടുത്തെ ഏറ്റവും ഉയരമുള്ള രണ്ടാമത്തെ പർവതശിഖരം 1,207 മീറ്റർ ഉയരത്തിലുള്ള കാവോ പാനൺ ടൂംഗ് ആണ്. പ്രാൺബുരി, ഫെറ്റ്ച്ചാബുരി നദികൾ ദേശീയോദ്യാന മേഖലയുടെ ഉള്ളിൽ നിന്ന് ഉത്ഭവിക്കുന്ന രണ്ടു പ്രധാന നദികളാണ്. ദേശീയോദ്യാനത്തിന്റെ കിഴക്കേ അതിരിൽ ഫെറ്റ്ച്ചാബുരി നദിയ്ക്കു കുറുകെ കായെങ് ക്രാച്ചൻ അണക്കെട്ടു നിർമ്മിക്കപ്പെട്ടിരിക്കുന്നു.1966 ൽ നിർമ്മിക്കപ്പെട്ട ഈ അണക്കെട്ടു സ്ഥിതി ചെയ്യുന്നിടത്ത് 46.5 ചതുരശ്ര കിലോമീറ്റർ വിസ്തീർണ്ണമുള്ള ഒരു വലിയ തടാകം രൂപപ്പെട്ടിരിക്കുന്നു. 
ചരിത്രം.
തായ്‍ലാൻറലെ ഇരുപത്തിയെട്ടാമത്തെ ദേശീയോദ്യാനമായി 1981 ജൂൺ 12 നാണ് ഇത് പ്രഖ്യാപിക്കപ്പെട്ടത്. യഥാർത്ഥത്തിൽ 2,478 ചതുരശ്ര കിലോമീറ്റർ പ്രദേശത്തായി വ്യാപിച്ചു കിടന്നിരുന്ന ഈ ദേശീയോദ്യാനം 1984 ഡിസംബർ മാസത്തിൽ ഫെറ്റ്ചാബുരി, പ്രച്യൂവാപ് ഖിരി ഖാൻ പ്രോവിൻസുകൾക്കിടയിലുള്ള അതിർത്തിപ്രദേശങ്ങൾ കൂടി ഉൾപ്പെടുത്തി വിപുലീകരിക്കപ്പെട്ടു. 
ആസിയാൻ പൈതൃക ഉദ്യാനങ്ങളുടെ പട്ടികയിൽ ഇത് ഉൾപ്പെടുത്തപ്പെട്ടിട്ടുണ്ട്. 2011 മുതൽ ഇതിനെ യുണെസ്കോയുടെ ലോക പൈതൃക കേന്ദ്രമായി പ്രഖ്യാപിക്കാനുള്ള ശ്രമം തായ്‍ലാൻഡ് സർക്കാർ നടത്തി വരുന്നുണ്ട്. തായ്‍ലാന്റിന്റെ അവകാശവാദത്തിലുള്ള മൂന്നിലൊന്ന് ഭൂമി, അതായത് ഏകദേശം 1,000 ചതുരശ്ര കിലോമീറ്ററോളം വരുന്ന ഭൂപ്രദേശം മ്യാൻമർ അവരുടെ താനിന്താരി മേഖലയുടെ ഭാഗമാണെന്ന് അവകാശപ്പെട്ടുകൊണ്ട് ഈ ശ്രമത്തെ എതിർക്കുകയും ചെയ്യുന്നു. 
വേട്ടക്കാരുടെ സാന്നിദ്ധ്യം ഏറെയുള്ള പ്രദേശമാണിത്. ഈ ദേശീയോദ്യാനത്തിൽ ആനകളെ അനിയന്ത്രിതമായി കൊന്നൊടുക്കപ്പെുന്നു. ഇതു തടയുന്നതിൽ അധികാരികൾ പലപ്പോഴും പരാജയപ്പെടുന്നു. ആനക്കൊമ്പു വ്യാപാരത്തിൽ ദേശീയോദ്യാനത്തിലെ ചില ഉദ്യോഗസ്ഥർ പോലും പങ്കുള്ളതായി ആരോപിക്കപ്പെടുന്നു.
ഈ ദേശീയോദ്യാനത്തിനു സമീപം ഏതാനും സ്വകാര്യ തോട്ടങ്ങളും നിലനിൽക്കുന്നുണ്ട്. ഇവിടെ സ്ഥാപിച്ചിരിക്കുന്നു വൈദ്യുതവേലികൾ പലപ്പോളും ആനകൾക്കും മറ്റും അപകടമുണ്ടാക്കുന്നു. 2013 ജൂൺ മാസത്തിൽ ഇങ്ങനെയുള്ള ചല സംഭവങ്ങൾ റിപ്പോർട്ട് ചെയ്യപ്പെട്ടിരുന്നു.
പാർക്കിൻറെ വടക്കു ദിക്കിൽ, അനേകം അരുവികൾ ഫെറ്റ്ചാബുരി നദിയിലേയ്ക്കു പ്രവഹിക്കുകയും ഇതൊന്നാകെ കായെങ് ക്രാച്ചൻ അണക്കെട്ടിലെ തടാകത്തിലെത്തുകയും ചെയ്യുന്നു.പ്രൺബുരി നദിയ്ക്കു കുറുകെയും മറ്റൊരു അണക്കെട്ട് നിർമ്മിക്കപ്പെട്ടിട്ടുണ്ട്. 1500 മീറ്ററ്‍ ഉയരമുള്ള മ്യാൻമറിനു സമാന്തരമായുള്ള ഒരു പർവ്വതമാണ് ഇവിടുത്തെ ഏറ്റവും ഉയർന്ന സ്ഥലം. രണ്ടാമത്തെ വലിയ കൊടുമുടി. ഫൊനോയെൻ തുങ് ക്യാമ്പ് സൈറ്റിൽ നിന്ന് ഒരു രാത്രിമുഴുവനുള്ള ട്രെക്കിങ്ങിൽ ഇവിടെയെത്തിച്ചാരാൻ മുമ്പ് സാധിച്ചിരുന്നു. എന്നാൽ 2014 മുതൽ ഇങ്ങോട്ടുള്ള വഴിത്താര പൂർണ്ണമായി അടച്ചിരിക്കുന്നു.  
സസ്യജന്തുജാലങ്ങൾ.
വന്യജീവികളുടെ വൈവിധ്യത്തിന് ഉത്തമോദാഹരണമാണ് ഈ ദേശീയോദ്യാനം. ഡിസംബർ - ജനുവരി മാസങ്ങളിലെ പ്രഭാതകാലത്തെ ചുറ്റുമുള്ള മലനിരകളെ പുൽകി നിൽക്കുന്ന കാഴ്ച സഞ്ചാരിളെ ത്രസിപ്പിക്കുന്നതാണ്.ജൈവവൈവിദ്ധ്യം നിറഞ്ഞതും ഉഷ്ണമേഖലാ സസ്യങ്ങൾ നിറഞ്ഞതുമാണീ ദേശീയോദ്യാനം. ഉഷ്ണമേഖല, മിതോഷ്‌മേഖലാ പ്രദേശത്തുള്ള വീതിയുള്ള ഇലകളോടു കൂടി മരങ്ങളും പലയിനം പനമരങ്ങളുടെയും കേദാരമാണീ ഭൂമി. 57 തരം സസ്തനജീവികളും 400 തരം പക്ഷി വർഗ്ഗങ്ങളേയും ഇവിടെ എണ്ണി തിട്ടപ്പെടുത്തിയിട്ടുണ്ട്.
ഈ ദേശീയോദ്യാനം തായ്‍ലാൻറിലെ പ്രമുഖ പക്ഷി-പൂമ്പാറ്റ നിരീക്ഷണ സ്ഥലമാണ്. ഏകദേശം 420 വർഗ്ഗങ്ങളിലുള്ള പക്ഷികൾ ദേശീയോദ്യാനത്തിൻറ പരിധിയിലുണ്ട്. തായ്‍ലാൻറിലെ മറ്റേതൊരു ദേശീയോദ്യാനത്തിലുള്ളതിലും വളരെ അധികമാണിത്. തിരിച്ചറിയപ്പെട്ട 57 വർഗ്ഗം സസ്തനജീവികളും. 300 വർഗ്ഗങ്ങളിലുള്ള പൂമ്പാറ്റകളും ഇവിടെയുള്ളതായി കണക്കാക്കിയിരിക്കുന്നു. 
വന്യസസ്തനികളായ പുള്ളിപ്പുലി, ക്ലൊഡഡ് പുള്ളിപ്പുലി, കരടി, സ്റ്റമ്പ്-ടെയിൽഡ് മകാക്വാസ്, വിവിധയിനം മാനുകൾ, ആനകൾ, കാട്ടുനായ്ക്കൾ, ഗോൾഡൻ കുറുക്കൻ, കാട്ടുപോത്തുകൾ, ഞണ്ടു തീനി കീരി എന്നിവ ഈ ദേശീയോദ്യാനത്തിൽ പ്രത്യേകമായി കാണാവുന്നതാണ്. ഇവിയിൽ ചിലതിലെ ഇവയുടെ അവയുടെ ഒളിഞ്ഞിര്ക്കുന്ന സ്വഭാവത്താൽ പെട്ടെന്നു കണ്ടെത്തുക ബുദ്ധിമുട്ടാണ്. മുള്ളൻപന്നി, വെരുക്, വലിയ കറുത്ത അണ്ണാൻ എന്നിവ സർവ്വസാധാരണമായി കാണപ്പെടുന്നു. കടുവകളെ അപൂർവ്വായി മാത്രം കണ്ടുവരുന്നു. 
കായെങ് ക്രാച്ചനിൽ കാണപ്പെടുന്ന അപൂർവ്വ പക്ഷിയിനങ്ങളായ റാചെറ്റ് ടെയിൽഡ് ട്രീപീ, വൈറ്റ് ഫ്രണ്ടഡ് സ്കോപ്സ് ഔൾ ജയൻറ് പാണ്ട, വൂളി നെക്ക്ഡ് സ്റ്റോർക്ക്, ഗ്രേ-ഹെഡഡ് ഫിഷ് ഈഗിൾ എന്നിവയെ കണ്ടുവരുന്നു. മലമുഴക്കി വേഴാമ്പലുകളുടെ ഏഴിനങ്ങളെ ഇവിടെ കണ്ടെത്തിയിട്ടുണ്ട്.  
തായ്‍ലാൻറിൽ കണ്ടുവരുന്ന അനേകം ഉരഗ വർഗ്ഗങ്ങളുടെയും പാമ്പു വർഗ്ഗങ്ങളുടെയും ആവാസമേഖലായാണിത്. Some species that can be encountered are ഓറിയൻറൽ വൈൻ സ്നേക്ക് (ഗ്രീൻ മോർഫ്), വൈറ്റ്-ലിപ്ഡ് പിറ്റ് വൈപ്പർ, പോപ്പെസ് പിറ്റ് വൈപ്പർ, ഡോട്ടഡ്-വൈറ്റ് സ്പോട്ടഡ് സ്ലഗ്-ഈറ്റിങ് സ്നേക്ക്, സയാമീസ് ക്യാറ്റ് സ്നേക്ക്, ട്രയാങ്കിൾ കീൽബാക്ക്, റെഡ്-നെക്ക്ഡ് കീൽബാക്ക്, സ്പെക്കിൾ ബെല്ലീഡ് കീൽബാക്ക്, അപൂർവ്വ പാമ്പിനമായ  ബ്രോൻജേർസ്മാസ് ഷോർട്ട്-ടെയിൽഡ് പൈതൻ, റെഡ്-ഹെഡഡ് ക്രെയിറ്റ്, സോറ്റൂത്ത്-നെക്ക്ഡ് ബ്രോണ്സ്ബാക്ക്, ബ്ലൂ കോറൽ സ്നേക്ക്, മൌണ്ടൻ പിറ്റ് വൈപ്പർ, റെഡ് മൌണ്ടൻ റേസർ, മൂന്നു വർഗ്ഗങ്ങളിലുള്ള മലമ്പാമ്പുകൾ എന്നിവയാണ് ഇവിടെയുള്ള പാമ്പുവർഗ്ഗങ്ങൾ.
ദേശീയോദ്യാനത്തിലെ ആകർഷക ഘടകങ്ങൾ.
പല-യു വെള്ളച്ചാട്ടം
ദേശീയോദ്യാത്തിന് തെക്കുപടിഞ്ഞാറായി ഒരു 16 തട്ടുകളുള്ള വെള്ളച്ചാട്ടം സ്ഥിതി ചെയ്യുന്നു. ഈ തട്ടുകൾ അധികം ഉയരമുള്ളവയല്ല. ഹുയ-ഹിൻ മേഖലയിൽ നിന്ന് റോഡ് നമ്പർ 3219 ലൂടെ എളുപ്പത്തിൽ ഇവിടെയെത്താൻ സാധിക്കും. പാർക്കിൻറെ മദ്ധ്യമേഖലയെ അപേക്ഷിച്ച് ഇവിടെ നിന്ന് വന്യമൃഗങ്ങളെ വളരെ നന്നായി കാണാനുള്ള സൌകര്യമുണ്ട്. റോഡുകളിൽ കൂട്ടമായി സഞ്ചരിക്കുന്ന ആനകളെയും കാണാം.   
മായെ സലിയാങ് വെള്ളച്ചാട്ടം
മായെ സലിയാങ, മൂന്നു തട്ടുകളായുള്ള ഒരു വെള്ളച്ചാട്ടമാണ്. 
ചോല്ലനാറ്റ് വെള്ളച്ചാട്ടം
ഇത് മൂന്നു തട്ടുകളായുള്ള മറ്റൊരു വെള്ളച്ചാട്ടമാണ്. പലാ-ഉ വെള്ളച്ചാട്ടത്തിനു സമീപമാണിത് സ്ഥിതി ചെയ്യുന്നത്. ദേശീയോദ്യാനത്തിലെ ഏറ്റവും ഉയരമുള്ള വെള്ളച്ചാട്ടവും ഇതു തന്നെ. 150 – 200 മീറ്ററാണ് ഈ വെള്ളച്ചാട്ടത്തിൻറെ ഉയരം.
പ്രാൺബുരി വെള്ളച്ചാട്ടം.
മൂന്നു തട്ടുകളായുള്ള ഈ വെള്ളച്ചാട്ടം ബാൻ ക്രാങ് ക്യാമ്പ് സൈറ്റിന് 4 കിലോമീറ്റർ പടിഞ്ഞാറായി സ്ഥിതി ചെയ്യുന്നു. 
തോർ തിപ് വെള്ളച്ചാട്ടം
ഫനോയെൻ തുങ് ക്യാമ്പിൽ നിന്ന് ഫെറ്റ്ചാബരി നദിയ്ക്കു സമാന്തരമായി ചെങ്കുത്തായ പ്രദേശത്തുകൂടി യാത്രചെയ്ത് ഈ വെള്ളച്ചാട്ടത്തിനു സമീപം എത്തിച്ചേരാൻ സാധിക്കുന്നതാണ്. ഇത് 9 തട്ടുകളുള്ള വെള്ളച്ചാട്ടമാണ്. ഫനോയെൻ തുങ് ക്യാമ്പിൽ നിന്ന് 6.5 കിലോമീറ്റർ ദൂരത്തിലുള്ള ദുർഘടമായ വഴിത്താര ഇവിടേയ്ക്കുണ്ട്. ഇവിടെയും പക്ഷിനീരീക്ഷണത്തിനു സാദ്ധ്യമായ ഇടമാണ്. 
ഹുവായ് ഡുങ്ല വെള്ളച്ചാട്ടം.
മൂന്നു തട്ടുകളുള്ള ഈ വെള്ളച്ചാട്ടം ദേശീയോദ്യാനത്തിൻറെ വടക്കൻ ഭാഗമായ ആംഫുർ നോങ് യാ പ്ലോങ്ങിലാണ് സ്ഥിതി ചെയ്യുന്നത്. ഖാവോ ഫൂ പ്ലൂവിലെ ചെക്കു പോസ്റ്റിൽ നിന്ന് 8 കിലോമീറ്റർ ദൂരമുണ്ട് ഇവിടേയ്ക്ക്. ഇത് വിനോദ സഞ്ചാരികൾക്കു പ്രവേശനമില്ലാത്ത മേഖലയാണ്. 

</doc>
<doc id="356428" url="https://ml.wikipedia.org/wiki?curid=356428" title="ഡ്രാഗൺ റ്റേൽ ഉപദ്വീപ്">
ഡ്രാഗൺ റ്റേൽ ഉപദ്വീപ്

 
തെക്ക്കിഴക്കൻ ഏഷ്യയിലെ ഒരു ഉപദ്വീപാണ് ഡ്രാഗൺ റ്റേൽ അല്ലെങ്കിൽ ഡ്രാഗൺസ് റ്റേൽ - Dragon's Tail . മധ്യ അറേബ്യയിലെയിലേയും നവോത്ഥാന യൂറോപ്പിലേയും ചാർട്ടുകളും ഭൂഗോളപടങ്ങളും വരച്ചിരുന്നവരും (cartographers) ഇതിനെ ഫാന്റം ഉപദ്വീപെന്നാണ് വിളിച്ചിരുന്നത്.
തായ്‌ലാന്റ് ഉൾക്കടലിന്റെ കിഴക്കൻ തീരത്തായും മലേഷ്യയിലെ ഗോൾഡൻ ഉപദ്വീപിന്റെ കിഴക്ക് വശത്തായുമാണ് ഇതിന്റെ സ്ഥാനം. 
പേരിന് പിന്നിൽ.
ആധുനിക കാട്രോഗ്രാഫേഴ്‌സുകൾക്കിടയിൽ ഡ്രാഗൺസ് റ്റേൽ എന്നും ടൈഗേർസ് റ്റേൽ എന്നും ഈ ഉപദ്വീപ് അറിയപ്പെടുന്നുണ്ട്. വ്യത്യസ്ത മാപ്പുകളിൽ വിവിധ പേരുകളിലാണ് ഡ്രാഗൺ റ്റേൽ അറിയപ്പെടുന്നത്.
ചരിത്രം.
ആദ്യകാല ചരിത്രം.
ഗ്രീക്ക് ഭൂഗോളശാസ്ത്രജ്ഞരുടയോ ടോളമിയുടെയോ ലഭ്യമായ ഒരു കൈയെഴുത്ത് പ്രതിയിലും ഡ്രാഗൺ റ്റേൽ ഉപദ്വീപിനെ കുറിച്ച് വിവരങ്ങൾ ലഭ്യമല്ല.
പേർഷ്യൻ ഗണിതശാസ്ത്രജ്ഞനും ഭൂമി ശാസ്ത്രജ്ഞനുമായ മുഹമ്മദ് ഇബ്‌നു മൂസ അൽ ഖവാരിസ്മി ഏകദേശം 833 എഡിയിൽ രചിച്ച ബുക്ക് ഓഫ് ഡിസ്‌ക്രിപ്ഷൻ ഓഫ് ദ എർത്ത് എന്ന പുസ്തകത്തിലാണ് ഈ ഉപദ്വീപിനെ കുറിച്ച് പരാമർശമുള്ളത്.
അറ്റ്‌ലാന്റിക് സമുദ്രത്തിലെ ചെറുദീപായ ഫോർച്ചുനേറ്റിന് 180 ഡിഗ്രി കിഴക്കായി ടോളമിയുടെ മാപ്പ് അവസാനിക്കുകയാണ്. ഇന്ത്യൻ മഹാസമുദ്രത്തിന്റെ കിഴക്കൻ തീരത്ത് എന്താണെന്നോ സിനായിലെ ദ്വീപുകൾക്ക് അപ്പുറമോ ഏഷ്യയിലെ സെറിക്കക്ക് അപ്പുറമോ എന്താണെന്നോ വിശദീകരിക്കാൻ ടോളമിക്ക് സാധിച്ചിട്ടില്ല.
കിഴക്കൻ തീരത്തുള്ള മിക്കവാറും ഭാഗം അൽഖവാരിസ്മിയും ഒഴിവാക്കി. എന്നാൽ, എന്നാൽ, പുതിയ ഒരു ഉപദ്വീപ് ഉള്ളതായി അടയാളപ്പെടുത്തി. ജ്വൽ ദ്വീപ്, ഇരുണ്ട കടൽ എന്നിവകൾക്ക് അപ്പുറമാണ് അദ്ദേഹം ഉപദ്വീപ് ഉള്ളതായി രേഖപ്പെടുത്തിയത്.
പോർച്ചുഗീസ് പര്യവേഷകനും പോർത്തുഗീസ് രാജകുടുംബത്തിലെ അംഗവുമായിരുന്ന കടൽ മാർഗ്ഗം ആഫ്രിക്കയുടെ ദക്ഷിണ മുനമ്പ് ചുററിക്കടന്ന പ്രഥമ യൂറോപ്യനായ ബർത്തലോമിയോ ഡയസ് (1451 29 മേയ് 1500) 1488ൽ ഒരു വൻ കൊടുങ്കാറ്റ് ഉണ്ടായതിന്റെ ഒന്നോ രണ്ടോ വർഷത്തിനിടക്ക് ഗുഡ് ഹോപ്പ് മുനമ്പ് വഴി കടന്നു പോയിരുന്നു, മാർട്ടില്ലസ് ജെർമനസ് എന്ന ഭൂമിശാസ്ത്രജ്ഞൻ പ്രസിദ്ധീകരിച്ച മാപ്പിൽ അറ്റാലാന്റിക മഹാസമുദ്രം ഇന്ത്യൻ സുമദ്രം എന്നിവയുടെ ബന്ധം കാണിക്കുന്നുണ്ട്. 
ആഫ്രിക്കയുടെ ദക്ഷിണ ഭാഗത്ത് ഇദ്ദേഹത്തിന്റെ യാത്ര ബന്ധപ്പെട്ടില്ലെന്നുള്ള കാര്യവും ഈ മാപ്പിൽ കാണിക്കുന്നുണ്ട്. ഇക്കാര്യങ്ങൾ അൽ ഖവാരിസ്മിയുടെ പുസ്തകത്തിലും സമാനമായ തരത്തിൽ വിവരിക്കുന്നുണ്ട്.
മാർക്കോപോളോയുടെയും മറ്റു യാത്രികരുടേയും വിവരണങ്ങളിലും ഈ പ്രദേശത്തിന്റെ വിവരങ്ങൾ ലഭ്യമാണ്. ഗോൾഡൻ ഉപദ്വീപിന്റെ സ്ഥാനം രേഖപ്പെടുത്തിയ ടോളമിയുടെ വിവരങ്ങളും ഇതിൽ അടങ്ങിയിട്ടുണ്ട്. 
1492ൽ ബോഹീമിയയിലെ മാർട്ടിൻ വരച്ച ഇർദാപ്‌ഫെൽ ഗ്ലോബിലും സമാനമായ ഉപദ്വീപിനെ കുറിച്ച് പ്രതിപാദിക്കുന്നുണ്ട്.
ഡ്രാഗൺ ഉപദ്വീപ് നിലനിൽക്കുന്നതായി ക്രിസ്റ്റഫർ കൊളംബസ് തുടക്കത്തിൽ തന്നെ വിശ്വസിച്ചിരുന്നുവെന്നാണ് രേഖകൾ. ഇതിന്റെ സ്ഥാനവും സമീപത്തുള്ള മറ്റു ദ്വീപുകളും ആഫ്രിക്കൻ തീരത്ത് നിന്ന് ഈസ്റ്റ് ഏഷ്യൻ ഭാഗത്തേക്ക് ഗണ്യമായ കുറവാണെന്നുമായിരുന്നു അദ്ദേഹത്തിന്റെ നിഗമനം.
കൊളംബസ് ആയിരുന്നിരിക്കണം മാർട്ടെല്ലസിന്റെ മാപ്പുകൾക്ക് മാർഗ്ഗനിർദ്ദേശം നൽകിയിരുന്നത്. ഫാന്റം ഉപദ്വീപിലെ കിഴക്കൻ കരയിൽ ആയിരിക്കും ചാമ്പയും ഭൂപട രചയിതാക്കളും എത്തിയതെന്ന് കൊളംബസ് പരിഗണിച്ചിരുന്നത്.
ഈ ഉപദ്വീപിന്റെ മറ്റൊരു രൂപം 1502ൽ കണ്ടെത്തിയിട്ടുണ്ട്. കാന്റിനോ വേൾഡ് മാപ്പ് പോർച്ചുഗലിലേക്ക് കടത്തിയിരുന്നു. 
വിവരങ്ങൾ.
ഡ്രാഗൺ റ്റേൽ ഉപദ്വീപിന്റെ തെക്കേ അറ്റം അവസാനിക്കുന്നത് വിയറ്റ്‌നാമിലെ ആൻ ജിയാങ് പ്രവിശ്യയിലെ കറ്റിഗറ മുനമ്പിലാണ്.
മാർറ്റെല്ലുസ് ജെർമനസ്സിന്റെ ലോക മാപ്പിൽ ഈ പ്രദേശം അടയാളപ്പെടുത്തിയിരിക്കുന്നത് സൗത്തേൺ വിയറ്റ്‌നാമിലെ ചാംമ്പയിലായിട്ടാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356429" url="https://ml.wikipedia.org/wiki?curid=356429" title="ഈക്കാട്ട്താങ്കൽ">
ഈക്കാട്ട്താങ്കൽ

തമിഴ്‌നാട്ടിലെ ചെന്നൈ നഗരത്തിന്റെ ഒരു അയൽപക്ക പ്രദേശമാണ് ഈക്കാട്ട്താങ്കൽ. ജാഫർഖാൻപേട്ട്, ഗിണ്ടി, രാമപുരം എന്നീ സ്ഥലങ്ങളാൽ ചുറ്റപ്പെട്ട പ്രദേശമാണിത്. ഒളിമ്പിയ ടെക് പാർക്ക് മുതലായ ഐ.ടി. പാർക്കുകളും ഹിൽട്ടൺ മുതലായ പഞ്ചനക്ഷത്ര ഹോട്ടലുകളും ഇവിടെ പ്രവർത്തിക്കുന്നു. ചെന്നൈ മെട്രോ റെയിലിന് ഈക്കാട്ട്താങ്കൽ നിലയം ഉണ്ട്.

</doc>
<doc id="356430" url="https://ml.wikipedia.org/wiki?curid=356430" title="Dragon's Tail (peninsula)">
Dragon's Tail (peninsula)



</doc>
<doc id="356434" url="https://ml.wikipedia.org/wiki?curid=356434" title="ഡോയി സുതെപ്-പൂയി">
ഡോയി സുതെപ്-പൂയി

ഡോയി സുതെപ്-പൂയി തായ്‍ലാൻറിലെ ചിയാങ് മായി പ്രവിശ്യയിലുള്ള ഒരു ദേശീയോദ്യാനമാണ്. ഈ ദേശീയോദ്യാനത്തിൽ ഒരു ബുദ്ധക്ഷത്രമായ വാറ്റ് ഫ്ര താറ്റ് ഡോയി സുതെപ്, രാജാവിൻറെയും കുടുംബത്തിൻറയും ശൈത്യകാല വസതിയായ ഭൂബിങ് കൊട്ടാരം എന്നിവയുൾപ്പെടുന്നു. ഈ ദേശീയോദ്യാനം സസ്യജന്തുജാലങ്ങളുടെ സംരക്ഷിത മേഖലയായി പ്രഖ്യാപിച്ചിരിക്കുന്നു.
ചരിത്രം.
ഈ മേഖലയുടെ പഴയ പേര് ഡോയി ഔയി ചാങ് എന്നായിരുന്നു. ദേശീയോദ്യാനം ചിയാങ് മായി പ്രവിശ്യയിസിലാണ് നിലനിൽക്കുന്നത്. 265 ചതുരശ്ര കിലോമീറ്റർ ചുറ്റളവുള്ള ഇതിന്റെ സ്ഥാനം ചിയാംങ് മായി പട്ടണത്തിന് ഏതാനും കിലോമീറ്റർ വടക്കുപടിഞ്ഞാറായിട്ടാണ്. പാളികളായ കൃഷ്ണശിലകൾ ഈ പ്രദേശത്തുടനീളം കാണാവുന്നതാണ്.
ഒരു താപസ ശ്രേഷ്ഠനായിരുന്ന പ്രരുസിവാസുദേപിൻറെ പേരാണ് ദേശീയോദ്യാനത്തിന്റെ പുതിയ പേരുമാറ്റത്തിനു നിദാനം. ഈ മുനിവര്യൻ ഈ മലഞ്ചെരുവിൽ അനേകവർഷം താമസിച്ചിരുന്നതായി പറയപ്പെടുന്നു. 1973 ൽ റോയൽ ഫോറസ്റ്റ് ഡിപാർട്ട്മെൻറ് സമീപത്തുള്ള 13 വനമേഖലകളെ സംയോജിപ്പിച്ച് ഒരു ദേശീയോദ്യാനം സ്ഥാപിക്കുന്നതിന് തീരുമാനിച്ചു. 1981 ൽ ഈ ദേശീയോദ്യാനം തായ്‍ലാൻറിലെ ഇരുപത്തിനാലാമത്തെ ദേശീയോദ്യാനമായി മാറി. ഇക്കാലത്ത് ഈ ദേശീയോദ്യാനം 261 ചതുരശ്ര കിലോമീറ്റർ പ്രദേശം ഉൾക്കൊണ്ടിരുന്നു.
ഭൂമിശാസ്ത്രം.
കുന്നുകൾ നിറഞ്ഞ ഈ ഭൂപ്രദേശം തനോൻ തോങ് ചായി മലനിരകളുടെ ഭാഗമാണ്. ഇവിടുത്തെ മൂന്നു പ്രധാന കൊടുമുടികൾ ഡോയി സുതെപ്, ഡോയി ബ്വാക് ഹ, ഡോയി പുയി എന്നിവയാണ്.ഇതിൽ അവസാനം പറഞ്ഞത് ഈ മേഖലയിലെ ഏറ്റവും ഉയരം കൂടിയ കൊടുമുടിയാണ്. ഈ കൊടുമുടിയുടെ ഉയരം 1685 മീറ്ററാണ്. ഈ ദേശീയോദ്യാനത്തിനുള്ളിൽ, ഹുയെ കയേവ്, മോൻ ത താൻ, ഡ്റ്റാറ്റ് മൂക്ക്, യോഡ് ഡോയി പുയി തുടങ്ങിയ വെള്ളച്ചാട്ടങ്ങളും സ്ഥിതി ചെയ്യുന്നു. 
കാലാവസ്ഥ.
ഈ മേഖലയിൽ സുഖപ്രദമായ തണുത്ത കാലാവസ്ഥയാണ് അനുഭവപ്പെടാറുള്ളത്. ഇവിടുത്തെ ശരാശരി താപനില 20 മുതൽ 23 °C വരെയാണ്. ശൈത്യകാലത്ത് ഇത് 6 °C വരെയാകാം. വേനലിനു ശേഷം ശക്തമായ മഴയെത്തുന്നു. ആഗസ്റ്റ് മാസം മുതൽ സെപ്റ്റംബർ മാസം വരെ നനവാർന്ന സമയമാണ്. ഈ സമയത്താണ് ഏറ്റവും കൂടുതൽ മഴയുള്ളത്
1000 മീറ്റർ വരെ ഉയരത്തിൽ നിത്യഹരിത വൃക്ഷങ്ങളും അതിനു താഴെ ഇലപൊഴിയും കാടുകളുമാണ്. ഇവ രണ്ടും ചേർന്നുള്ള കാടുകൾ മലയിടുക്കുകളിലും അരുവികൾക്കു സമീപവും കാണാവുന്നതാണ്. സാധാരണ കാണപ്പെടുന്ന വൃക്ഷങ്ങൾ ഓക്ക്, ഡിപ്റ്റെറോകാർപ്സ്, മാഗ്നോളിയ കുടുംബത്തിലുളള വൃക്ഷങ്ങളുമാണ്. ഈ ദേശീയോദ്യാനത്തിനുള്ളിൽ ഏതാനും വെള്ളച്ചാട്ടങ്ങളും കാണപ്പെടുന്നു.
ഡോയി സുതെപ്-പൂയിയിലെ ആകർഷക ഘടകങ്ങൾ.
വാറ്റ് ഫ്ര താറ്റ് ഡോയി സുതെപ്
പൊതുവെ ഡോയി സുതെപ് എന്നറിയപ്പടുന്ന ഈ ക്ഷേത്രം ഒരു തെരവഡ ബുദ്ധ ക്ഷേത്രമാണ്. ഈ ബുദ്ധക്ഷേത്രത്തിനുള്ളിലായി അനേകം പഗോഢകളും സ്തൂപങ്ങളും ചുവർ ചിത്രങ്ങളും കാണപ്പെടുന്നു. സമുദ്ര നിരപ്പിന് 1055 മീറ്റർ ഉയരത്തിൽ ഡോയി സുതെപ് പർവ്വതത്തിലാണ് ഈ ക്ഷേത്രം നിലനിൽക്കുന്നത്. ചിയാങ് മായി പട്ടണമദ്ധ്യത്തിൽ നിന്ന് (പഴയ പട്ടണം) 14.5 കിലോമീറ്റർ ദൂരമാണിവിടേയ്ക്ക്. ഈ മേഖലയിലെ ഏറ്റവും വലിയ പുണ്യസ്ഥലമായി ഈ ക്ഷേത്രത്തെ കണക്കാക്കുന്നു.  ക്ഷത്രം നിലനില്ക്കുന്നിട്ത്ത് ബുദ്ധദേവൻറെ ഒരു എമറാൾഡ് പ്രതിമയും ഹിന്ദു ദൈവമായ ഗണേഷൻറെ ഒരു പ്രതിമായും സ്ഥാപിച്ചിരിക്കുന്നതു കാണാം. 
ഭൂബിങ് കൊട്ടാരം
1961 ൽ നിർമ്മിക്കപ്പെട്ട രാജാക്കന്മാരുടെ ശൈത്യകാലവസതിയായ ഭൂബിങ് കൊട്ടാരം ഈ മേഖലയിലെ ഒരു പ്രധാന ആകർഷണമാണ്. വടക്കൻ തായ്‍ലൻറ് മേഖലയിൽ സന്ദർശനത്തിനെത്തിയിരുന്ന രാജാവും കുടുംബങ്ങളും പരിവാരങ്ങളും ഈ കൊട്ടാരത്തിലാണ് താമസിച്ചിരുന്നത്. കൊട്ടാരത്തിൻറെ ഔദ്യോഗികനാമം ഫ്രാ തംനാക് ഫു ഫിങ് എന്നാണ്.
വാറ്റ് ഫ്ര താറ്റ് ഡോയി സുതേപ്പിന് നാലു കിലോമീറ്റർ പടിഞ്ഞാറായിട്ടാണ് കൊട്ടാരം സ്ഥിതി ചെയ്യുന്നത്. രാജ്യത്തനകത്തു നിന്നും പുറത്തുനിന്നും എത്തുന്ന വിശിഷ്ടാതിഥികൾക്ക് താമസിക്കുവാൻ  കൊട്ടാരത്തോടനുബന്ധിച്ച് അനേകം ഗസ്റ്റ് ഹൌസുകളും ഇവിടെയുണ്ട്. രാജകുടുംബം ഇല്ലാത്ത വേളയിൽ കൊട്ടാരം പൊതുജനങ്ങൾക്ക് സന്ദർശനത്തിനു തുറന്നു കൊടുക്കാറുണ്ട്. കൊട്ടാരം നിലനിൽക്കുന്ന പ്രദേശം പക്ഷികൾ, പൂമ്പാറ്റകൾ തുടങ്ങിയവയെ നിരീക്ഷിക്കുന്നതിന് ഏറ്റവും ഉത്തമമായ സ്ഥലമാണ്. കൊട്ടാരത്തിലെ സന്ദർശന സമയം പകൽ 8:30 മുതൽ വൈകിട്ട് 4:15 വരെയാണ്.
ജന്തുജാലങ്ങൾ.
ക്രൊക്കഡയിൽ സാലമാണ്ടർ ("Tylototriton verrucosus") പോലുള്ള ജീവികളെ ഇവിടെ കണ്ടുവരുന്നു. ആസാം കുരങ്ങ്, ഏഷ്യൻ സ്വർണ്ണപ്പൂച്ച, മലയൻ മുള്ളൻപന്നി, കോമണ് മുൻറ്ജാക് ("Muntiacus muntjak") കരടി ("Sus scrofa") എന്നിവയുൾപ്പെടെയുള്ള സസ്തന ജീവികൾ ഇവിടെയുണ്ട്. പരുന്ത്, തത്ത, ബുൾബുൾ, മിൻവെറ്റ്സ് തുടങ്ങി ഏകദേശം മൂന്നൂറിനടുത്ത് പക്ഷിവർഗ്ഗങ്ങൾ ഇവിടെയുള്ളതായി കണക്കാക്കിയിരിക്കുന്നു.
ഇവിടെ കാണപ്പെടുന്ന സാധാരണ പക്ഷികൾ വൈറ്റ്-ക്രെസ്റ്റഡ് ലാഫിങ്ത്രഷ്, ഗ്രേ-ഹെഡഡ് കാനരി-ഫ്ലൈകാച്ചർ, ഗ്രേറ്റ് ബാർബറ്റ്, ബ്ലൂ-ത്രോട്ടഡ് ബാർബറ്റ്, ഗ്രേ-ക്യാപ്പ്ഡ് പിഗ്മി വുഡ്പെക്കർ, ഗ്രേ-ചിൻഡ് മിനിവെറ്റ്, ബ്ലിത്സ് ഷ്രൈക്-ബാബ്ലർ, യുന്നാൻ ഫുൾവെറ്റ, സ്ലേറ്റി-ബാക്ഡ് ഫ്ലൈകാച്ചർ എന്നിവയാണ്. 

</doc>
<doc id="356435" url="https://ml.wikipedia.org/wiki?curid=356435" title="ദിവ്യഗീതം">
ദിവ്യഗീതം



</doc>
<doc id="356436" url="https://ml.wikipedia.org/wiki?curid=356436" title="ദേവഗീത">
ദേവഗീത

ജയദേവ കവിയുടെ ഗീതഗോവിന്ദത്തിന്റെ ചങ്ങമ്പുഴ രചിച്ച മലയാള പരിഭാഷയാണ് ദേവഗീത

</doc>
<doc id="356438" url="https://ml.wikipedia.org/wiki?curid=356438" title="10th Dalai Lama">
10th Dalai Lama



</doc>
<doc id="356439" url="https://ml.wikipedia.org/wiki?curid=356439" title="Tsultrim Gyatso">
Tsultrim Gyatso



</doc>
<doc id="356440" url="https://ml.wikipedia.org/wiki?curid=356440" title="പത്താമത് ദലായ് ലാമ">
പത്താമത് ദലായ് ലാമ

ടിബറ്റിലെ പത്താമത്തെ ദലായ് ലാമ ആയിരുന്ന വ്യക്തി ആയിരുന്നു സുൾട്രിം ഗ്യാറ്റ്സോ (ജനനം: 1816 മാർച്ച് 29; മരണം: 1837 സെപ്റ്റംബർ 30). ഒൻപതാമത് ദലായ് ലാമയായിരുന്ന ലുങ്ടോക് ഗ്യാറ്റ്സോ 1815-ൽ മരിച്ചശേഷം പുതിയ ദലായ് ലാമയെ തിരഞ്ഞെടുക്കുവാൻ വർഷങ്ങളെടുത്തു. ദലായ് ലാമയുടെ തിരഞ്ഞെടുപ്പ് പ്രക്രിയ വളരെ ബുദ്ധിമുട്ടിലായപ്പോൾ അന്നത്തെ പഞ്ചൻ ലാമയായിരുന്ന പാൾഡൺ ടെൻപായി ന്യിമ ഇടപെടുകയും നറുക്കെടുപ്പ് ചരിത്രത്തിലാദ്യമായി ഈ പ്രക്രിയയിൽ ഉൾപ്പെടുത്തുകയും ചെയ്തു. അവസാനം സുൾട്രിം ഗ്യാറ്റ്സോയെ ദലായ് ലാമയായി തിരഞ്ഞെടുത്തു.
കിഴക്കൻ ടിബറ്റിലെ ചാംഡൊ എന്ന പ്രദേശത്ത് ഒരു ഇടത്തരം കുടുംബത്തിലാണ് സുൾട്രിം ജനിച്ചത്. 1822 -ൽ സന്യാസത്തിലേയ്ക്കുള്ള ആദ്യ പടവായ ദീക്ഷ സ്വീകരിച്ചതോടു കൂടി ഇദ്ദേഹത്തെ സ്വർണ്ണ സിംഹാസനത്തിൽ അവരോധിച്ചു. 1826-ൽ ഇദ്ദേഹം ഡ്രെപുങ് സന്യാസാശ്രമത്തിൽ വിദ്യാഭ്യാസത്തിനായി ചേർന്നു. സുൾട്രിം ഗ്യാറ്റ്സോ ഇവിടെനിന്ന് സൂത്ര, തന്ത്ര എന്നിവയിൽ പ്രാവീണ്യം നേടി. 1831-ൽ ഇദ്ദേഹം പൊടാല കൊട്ടാരം പുതുക്കിപ്പണിയുന്നതിന് മേൽനോട്ടം കൊടുത്തു. പത്തൊൻപത് വയസ്സിലാണ് ഇദ്ദെഹം പൂർണ്ണ സന്യാസദീക്ഷ പഞ്ചൻ ലാമയിൽ നിന്ന് സ്വീകരിച്ചത്. ഇദ്ദേഹം ടിബറ്റിന്റെ സാമ്പത്തിക രംഗത്ത് കാതലായ മാറ്റങ്ങൾ കൊണ്ടുവരുവാൻ ആഗ്രഹിച്ചിരുന്നു. സ്ഥിരമായി അസുഖങ്ങൾ ഉണ്ടാകുമായിരുന്ന ഇദ്ദേഹം 1837-ലാണ് മരിച്ചത്.
ജീവിതരേഖ.
ടിബറ്റിന്റെ കിഴക്കൻ മേഖലയിലെ ചാംഡൊ എന്ന പ്രദേശത്ത് ഒരു ഇടത്തരം കുടുംബത്തിലാണ് സുൾട്രിം ജനിച്ചത്. ഇദ്ദേഹത്തെ ഒൻപതാമത്തെ ദലായ് ലാമയായിരുന്ന ലുങ്ടോക് ഗ്യാറ്റ്സോയുടെ അവതാരമായി 1820 -ലാണ് തിരഞ്ഞെടുത്തത്. സുൾട്രിമിനെ ദലായ് ലാമയായി നൽകുമ്പോൾ ഇദ്ദേഹത്തിന്റെ കുടുംബത്തിന്റെ ഭൂമിക്ക് മറ്റൊരു അവകാശി പോലുമുണ്ടായിരുന്നില്ല. സുൾട്രിം ഗ്യാറ്റ്സോ എന്ന പേരോടുകൂടി ഇദ്ദേഹത്തെ 1822-ൽ പോടാല കൊട്ടാരത്തിൽ വച്ച് ദലായ് ലാമയായി വാഴി‌ച്ചു. 
ലുങ്ടോക് ഗ്യാറ്റ്സോ 1815-ൽ മരിച്ചശേഷം പുതിയ ദലായ് ലാമയെ തിരഞ്ഞെടുക്കുവാൻ വർഷങ്ങളെടുത്തു. ഈ കാലഘ‌ട്ടത്തിൽ നടന്ന രാഷ്ട്രീയ സംഭവവികാസങ്ങളെപ്പറ്റി അധികം വിവരങ്ങൾ ലഭ്യമല്ല. ദലായ് ലാമയുടെ തിരഞ്ഞെടുപ്പ് പ്രക്രിയ വളരെ ബുദ്ധിമുട്ടിലായപ്പോൾ പാൾഡൺ ടെൻപായി ന്യിമ ഇടപെടുകയും നറുക്കെടുപ്പ് ചരിത്രത്തിലാദ്യമായി ഈ പ്രക്രിയയിൽ ഉൾപ്പെടുത്തുകയും ചെയ്തു. ഈ പ്രക്രീയയ്ക്കായി ഒരു സ്വർണ്ണ കുംഭമാണ് ഉപയോഗിച്ചത്. ഇതിൽനിന്ന് സ്ഥാനാർത്ഥികളെ തിരഞ്ഞെടുക്കുകയായിരുന്നു ചെയ്തത്. 
1822 -ൽ സന്യാസത്തിലേയ്ക്കുള്ള ആദ്യ പടവായ ദീക്ഷ സ്വീകരിച്ചതോടു കൂടി ഇദ്ദേഹത്തെ സ്വർണ്ണ സിംഹാസനത്തിൽ അവരോധിച്ചു. പാൾഡെൻ ടെൻപായ് ന്യിമ ആണ് ഈ കർമം ചെയ്തത്. ഇദ്ദേഹം തന്നെയാണ് ദലായ് ലാമയ്ക്ക് സുൾട്രിം ഗ്യാറ്റ്സോ എന്ന പേര് നൽകിയതും. പൂർണ്ണ സന്യാസ ദീക്ഷ (ഗെലോങ് പ്രതി‌ജ്ഞ) സുൾട്രിമിന് നൽകിയതും പാൾഡെൺ ടെൻപായ് ന്യിമ ആണ്. 1931-ലായിരുന്നു ഇത്.
1826-ൽ ഇദ്ദേഹം ഡ്രെപുങ് സന്യാസാശ്രമത്തിൽ വിദ്യാഭ്യാസത്തിനായി ചേർന്നു. സുൾട്രിം ഗ്യാറ്റ്സോ ഇവിടെനിന്ന് സൂത്ര, തന്ത്ര എന്നിവയിൽ പ്രാവീണ്യം നേടി. ഇദ്ദേഹത്തിന്റെ ജീവിതത്തിന്റെ ശിഷ്ടകാലം ഇദ്ദേഹം ടിബറ്റൻ ബുദ്ധമത ഗ്രന്ഥങ്ങൾ പഠിക്കാനാണ് ചെലവഴിച്ചത്. 1831-ൽ ഇദ്ദേഹം പൊടാല കൊട്ടാരം പുതുക്കിപ്പണിയുന്നതിന് മേൽനോട്ടം കൊടുത്തു. പത്തൊൻപത് വയസ്സിലാണ് ഇദ്ദെഹം ഗെലോങ് പ്രതിജ്ഞ പഞ്ചൻ ലാമയിൽ നിന്ന് സ്വീകരിച്ചത്.
മരണം.
ഇദ്ദേഹം ടിബറ്റിന്റെ സാമ്പത്തിക രംഗത്ത് കാതലായ മാറ്റങ്ങൾ കൊണ്ടുവരുവാൻ ആഗ്രഹിച്ചു. ദൗർഭാഗ്യവശാൽ തന്റെ ആഗ്രഹം സഫലമാകുന്നത് കാണുവാൻ സാധിക്കുന്നതിന് മുൻപുതന്നെ ഇദ്ദേഹം മരണമടഞ്ഞു. ഒരിക്കലും പൂർണ്ണാരോഗ്യവാനല്ലാതിരുന്ന ഇദ്ദേഹം 1837-ലാണ് മരിച്ചത്.
കുറച്ചുകാലം മാത്രം ജീവിച്ചിരുന്ന ദലായ് ലാമമാരുടെ കാലം ഒൻപതാമത്തെ അവതാരം മുതൽ പന്ത്രണ്ടാമത്തെ അവതാരം വരെയായിരുന്നു. ഇക്കാലത്ത് കാര്യങ്ങൾ ഏറ്റെടുത്ത് നടത്തിയിരുന്നത് പഞ്ചൻ ലാമമാരായിരുന്നു. ബാല്യത്തിലും യൗവനത്തിലും മരണമടഞ്ഞ ദലായ് ലാമമാരുടെ വിടവ് ഭരണത്തിൽ പ്രതിഫലിക്കാതെ സൂക്ഷിച്ചത് പഞ്ചൻ ലാമമാരാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356442" url="https://ml.wikipedia.org/wiki?curid=356442" title="Tsultrim Gyatso, 10th Dalai Lama">
Tsultrim Gyatso, 10th Dalai Lama



</doc>
<doc id="356443" url="https://ml.wikipedia.org/wiki?curid=356443" title="11th Dalai Lama">
11th Dalai Lama



</doc>
<doc id="356444" url="https://ml.wikipedia.org/wiki?curid=356444" title="Khedrup Gyatso">
Khedrup Gyatso



</doc>
<doc id="356446" url="https://ml.wikipedia.org/wiki?curid=356446" title="ദലായ്‍ ലാമമാരുടെ പട്ടിക">
ദലായ്‍ ലാമമാരുടെ പട്ടിക

ടിബറ്റിലെ ദലയ്‍ലാമമാരുടെ പട്ടികയാണിത്. 14 ഔദ്യോഗിക ദലയ്‍ലാമ അവതാരങ്ങളാണ് ഉള്ളത്. 1707 ൽ ഒരു അനൗദ്യോഗിക ലാമ ( യെഷെ ഗ്യാറ്റ്സോ) ആറാമത്തെ ദലയ്‍ലാമയ്ക്കുമുൻപ് ഉണ്ടായിരുന്നു. പക്ഷെ അദ്ദേഹത്തെ ഔദ്യാഗിക ദലയ്‍ലാമയായി ഭൂരിഭാഗം ആളുകളും അംഗീകരിച്ചിട്ടില്ല.

</doc>
<doc id="356448" url="https://ml.wikipedia.org/wiki?curid=356448" title="List of Dalai Lamas">
List of Dalai Lamas



</doc>
<doc id="356449" url="https://ml.wikipedia.org/wiki?curid=356449" title="പതിനൊന്നാമത് ദലായ് ലാമ">
പതിനൊന്നാമത് ദലായ് ലാമ

ഖെഡ്രുപ് ഗ്യാറ്റ്സോ (ജനനം: 1838 നവംബർ 1; മരണം: 1856 ജനുവരി 31) ടിബറ്റിലെ പതിനൊന്നാം ദലായ് ലാമ ആയിരുന്നു.
ഇദ്ദേഹത്തിന്റെ അച്ഛന്റെ പേര് സെവാങ് ഡോൺഡ്രബ് എന്നും മാതാവിന്റെ പേര് യുൺഗോങ് ബുത്രി എന്നുമായിരുന്നു. ഇദ്ദേഹത്തെ 1840 -ലാണ് ദലായ് ലാമയുടെ അവതാരമായി അംഗീകരിച്ചത്. 1842-ൽ പൊടാല കൊട്ടാരത്തിൽ ഇദ്ദേഹത്തിന്റെ സിംഹാസനാരോഹണം നടന്നു. 1855 മാർച്ച് 1-ആം തിയതി ഇദ്ദേഹം ഭരണം ഏറ്റെടുത്തുവെങ്കിലും ഒരു വർഷത്തിനുള്ളിൽ മരണമടഞ്ഞു. ഇദ്ദേഹത്തിന്റെ ഭരണത്തിന്റെ അവസാന വർഷങ്ങളിൽ നേപ്പാൾ ടിബറ്റ് ആക്രമിക്കുകയും ആക്രമണത്തിൽ പരാജ്യപ്പെടുകയും ചെയ്തു. കുരങ്ങന്മാരുടെയും പക്ഷികളുടെയും കഥ എന്ന കവിതാപുസ്തകം അദ്ദേഹം രചിക്കുകയുണ്ടായി. 
ജീവിത രേഖയും ഭരണവും.
എർത്ത്-ഡോഗ് വർഷത്തിന്റെ ഒൻപതാം മാസത്തിലായിരുന്നു ഇദ്ദേഹം ജനിച്ചത് (1838 നവംബർ 1). ഇദ്ദേഹത്തിന്റെ അച്ഛന്റെ പേര് സെവാങ് ഡോൺഡ്രബ് എന്നും മാതാവിന്റെ പേര് യുൺഗോങ് ബുത്രി എന്നുമായിരുന്നു. എഴുപത്തിമൂന്നാമത് ഗാൻഡെൻ ട്രിപ ആയിരുന്ന ഗവാങ് ജാംപെൽ സുൾട്രിം ഗ്യാറ്റ്സോ ആണ് ഇദ്ദേഹത്തെ പത്താമത്തെ ദലായ് ലാമയുടെ അവതാരമായി മനസ്സിലാക്കിയത്. ബെയ്ജിങ്ങിലെ ക്വിങ് ഭരണകൂടം നിർദ്ദേശിച്ചതനുസരിച്ച് സ്വർണ്ണകുംഭത്തിൽ നിന്ന് നറുക്കെടുത്താണ് ഇദ്ദേഹത്തിന്റെ പേര് തീരുമാനിച്ചത്. മറ്റ് സ്ഥാനാർത്ഥികളുടെ പേര് സ്വർണ്ണകുംഭത്തിൽ ഇടുകയുണ്ടായോ എന്ന് ചില ചരിത്രകാരന്മാർ സംശയിക്കുന്നുണ്ട്.
ഇദ്ദേഹത്തെ 1840 -ലാണ് ദലായ് ലാമയുടെ അവതാരമായി അംഗീകരിച്ചത്. ഏഴാമത് ദലായ് ലാമയായിരുന്ന കെൽസാങ് ഗ്യാറ്റ്സോ ജനിച്ച ഗ്രാമത്തിൽത്തന്നെയാണ് ഇദ്ദേഹം ജനിച്ചത്. 1708-ലായിരുന്നു ഏഴാം ദലായ് ലാമയുടെ ജനനം. 1841-ൽ ഏഴാമത് പഞ്ചൻ ലാമയായ പാൾഡൻ ടെൻപായി ന്യിമ ഇദ്ദേഹത്തിന് സന്യാസ ദീക്ഷ നൽകി. ചടങ്ങിന്റെ ഭാഗമായി ഇദ്ദേഹത്തിന്റെ മുടി മുറിക്കുകയും ഖെഡ്രുപ് ഗ്യാറ്റ്സോ എന്ന പേര് ഇദ്ദേഹത്തിന് നൽകുകയും ചെയ്തു. 
1842-ൽ പൊടാല കൊട്ടാരത്തിൽ ഇദ്ദേഹത്തിന്റെ സിംഹാസന ആരോഹണം നടന്നു. 1849-ൽ പതിനൊന്ന് വയസ്സിൽ ഇദ്ദേഹം ഏഴാമത് പഞ്ചൻ ലാമയായിരുന്ന പാൾഡൻ ടെൻപായി ന്യിമയിൽ നിന്ന് സന്യാസപ്രതിജ്ഞ സ്വീകരിച്ചു.
ഖെൻഡ്രുപ് ഗ്യാറ്റ്സോയുടെ ജീവിതകാലത്ത് ലഡാഖ് പ്രദേശത്തിന്മേലുള്ള യുദ്ധം ടിബറ്റൻ പീഠഭൂമിയിൽ ലാമമാരുടെ അധികാരത്തിന് ഉലച്ചിലുണ്ടാക്കി. ഒന്നാം കറുപ്പ് യുദ്ധവും രണ്ടാം കറുപ്പ് യുദ്ധവും തായ്‌പിങ് കലാപവും ഇതേസമയത്ത് ടിബറ്റിന്മേൽ ചൈനയ്ക്കുള്ള സ്വാധീനവും കുറച്ചു. ഇദ്ദേഹത്തിന്റെ ഭരണത്തിന്റെ അവസാന വർഷങ്ങളിൽ നേപ്പാൾ ടിബറ്റ് ആക്രമിക്കുകയും ആക്രമണത്തിൽ പരാജ്യപ്പെടുകയും ചെയ്തു. നേപ്പാളി ടിബറ്റൻ യുദ്ധം 1855 - 1856 കാലഘട്ടത്തിലായിരുന്നു.
മരണം.
1842 മേയ് ഇരുപത്തഞ്ചിന് സ്ഥാനാരോഹണം നടന്ന ഇദ്ദേഹം ഭരണസംവിധാനത്തിന്റെ അഭ്യർത്ഥനയനുസരിച്ച് 1855 മാർച്ച് 1-ആം തിയതി ഇദ്ദേഹം ഭരണം ഏറ്റെടുത്തു. ഭരണം ഏറ്റെടുത്ത് ഒരു വർഷത്തിനുള്ളിൽ ഇദ്ദേഹം മരണമടഞ്ഞു. തുടർച്ചയായി ചെറു പ്രായത്തിൽ തന്നെ മരണമടയുന്ന മുന്നാമത്തെ ദലായ് ലാമയായിരുന്നു ഇദ്ദേഹം. ഭരണത്തിൽ ഉറച്ചിരിക്കുവാൻ ഈ മൂന്ന് ദലായ് ലാമമാർക്കും സാധിച്ചിരുന്നില്ല. 
കുറച്ചുകാലം മാത്രം ജീവിച്ചിരുന്ന ദലായ് ലാമമാരുടെ കാലം ഒൻപതാമത്തെ അവതാരം മുതൽ പന്ത്രണ്ടാമത്തെ അവതാരം വരെയായിരുന്നു. ഇക്കാലത്ത് കാര്യങ്ങൾ ഏറ്റെടുത്ത് നടത്തിയിരുന്നത് പഞ്ചൻ ലാമമാരായിരുന്നു. ബാല്യത്തിലും യൗവനത്തിലും മരണമടഞ്ഞ ദലായ് ലാമമാരുടെ വിടവ് ഭരണത്തിൽ പ്രതിഫലിക്കാതെ സൂക്ഷിച്ചത് പഞ്ചൻ ലാമമാരാണ്.
കൃതികൾ.
ഒരു കവിതാപുസ്തകം ഇദ്ദേഹം രചിക്കുകയുണ്ടായി. "കുരങ്ങന്മാരുടെയും പക്ഷികളുടെയും കഥ" ("") എന്നായിരുന്നു ഇതിന്റെ പേര്. പതിനെട്ടാം നൂറ്റാണ്ടിന്റെ അവസാനസമയത്ത് ടിബറ്റന്മാരും ഗൂർഖകളും (യഥാക്രമത്തിൽ 'പക്ഷികളും' 'കുരങ്ങന്മാരും') തമ്മിൽ നടന്ന യുദ്ധത്തിന്റെ ഒരു അന്യാപദേശമായിരുന്നു ഇത്.
മരണം.
പെട്ടെന്നായിരുന്നു ഇദ്ദേഹത്തിന്റെ മരണം. 1856 ജനുവരി 31-ന് ഇദ്ദേഹം ടിബറ്റിലെ പൊടാല കൊട്ടാരത്തിൽ വച്ച് മരണമടഞ്ഞു. 
അവലംബം.
&lt;templatestyles src="Reflist/styles.css" /&gt;

</doc>
<doc id="356451" url="https://ml.wikipedia.org/wiki?curid=356451" title="ഇരവാൻ ദേശീയോദ്യാനം">
ഇരവാൻ ദേശീയോദ്യാനം

ഇരവാൻ തായ്‍ലാൻറിലെ കാഞ്ചനബുരി പ്രവിശ്യയിലുള്ള ടെനാസെറിൻ കുന്നുകളിൽ സ്ഥിതി ചെയ്യുന്ന ദേശീയോദ്യാനമാണ്. 1975 ൽ തായ്‍ലൻറിലെ പന്ത്രണ്ടാമത്തെ ദേശീയോദ്യാനമായി ഇതു സ്ഥാപിക്കപ്പെട്ടു.
ഈ ദേശീയോദ്യാനത്തിലെ പ്രധാന ആകർഷണം ഇരവാൻ വെള്ളച്ചാട്ടമാണ്. ഹിന്ദു പുരാണത്തിലെ മൂന്നു തലയുള്ള വെള്ളാനയുടെ പേരാണ് ഇത്. ഏഴു തട്ടുകളായിട്ടാണ് ഈ വെളളച്ചാട്ടം താഴേയ്ക്കു പതിക്കുന്നത്. ദേശീയോദ്യാനത്തിനുള്ളിയായി നാലു ഗുഹകളും സ്ഥിതി ചെയ്യുന്നുണ്ട്. മി, രുവ, വാങ് ബഹ്ദാൻ, ഫർറ്റാറ്റ് എന്നിവയാണവ. ഈ വെള്ളച്ചാട്ടത്തിന് വടക്കുകിഴക്കായി എന്ന പേരിൽ ഒരു പർവ്വതം സ്ഥിതി ചെയ്യുന്നു.
ഈ ദേശീയോദ്യാനത്തിൻറ 81 ശതമാനവും ഇലപൊഴിയുംകാടുകളാണ്. ചുണ്ണാമ്പുകല്ലാലുള്ള കുന്നുകൾ നിറഞ്ഞ ഈ പ്രദേശം സമുദ്രനിരപ്പിൽ നിന്ന് 165 – 996 മീറ്റർ ഉയരത്തിലാണ് സ്ഥിതി ചെയ്യുന്നത്. ഈ വെള്ളച്ചാട്ടത്തിൻറെ ഏറ്റവും മുകളിലെ തട്ട് ആനത്തലയുടെ ആകൃതിയിലാണ്.
കാലാവസ്ഥ.
ഈ ദേശീയോദ്യാനം സ്ഥിതി ചെയ്യുന്ന മേഖലയിൽ മഴക്കാലം മെയ് മാസം മുതൽ ഒക്ടോബർ മാസം വരെയാണ്. ശൈത്യകാലം തണുപ്പുള്ളതു നവംബർ മുതൽ ജനുവരി വരെയുള്ള ഇടവേളയിലാണ് സംഭവിക്കുന്നത്. ഈ പ്രദേശത്തെ ശരാശരി താപനില 30°C ആണ്. വേനൽക്കാലം ഫെബ്രുവരി മുതൽ ഏപ്രിൽ വരെയാണ്.
ജന്തുജാലങ്ങൾ.
വനത്തിലേയ്ക്കുള്ള വഴിത്താരകൾ കുറവായതിനാൽ വെള്ളച്ചാട്ടത്തിനു സമീപത്തു നിന്ന് വന്യമൃഗങ്ങളെ ദർശിക്കുവാനുള്ള സൌകര്യം ഇവിടെ നാമമാത്രമേയുള്ളു. സിംഹവാലൻ കുരങ്ങുകൾ സാധാരണ കാഴ്ചയാണിവിടെ. ജലത്തെ ആശ്രയിച്ചു കഴിയുന്ന ഉടുമ്പുകളേയും ഇവിടെ കാണാം. ഉൾവനത്തിൽ കൂടുതൽ ജീവിവർഗ്ഗങ്ങളെ കാണുവാൻ സാധിക്കുന്നതാണ്. ഇന്ത്യൻ കുരയ്ക്കും മാൻ, ആനകൾ, നീളൻ കയ്യുളള കുരങ്ങുകൾ, കാട്ടുപന്നികൾ, സാംബാർ മാനുകൾ എന്നിവ ഇവിടെ യഥേഷ്ടം വിഹരിക്കുന്നു.
ഇവിടെ സാധാരണയായി കണ്ടുവരുന്ന പക്ഷികൾ ക്രസ്റ്റഡ് സെർപ്പൻറ് ഈഗിൾ, ബ്ലാക്ക്-നാപ്ഡ് മൊണാർക്ക്, ബ്ലൂ വിസ്ലിങ് ത്രഷ്, ബ്ലാക്ക്-ക്രെസ്റ്റഡ് ബുൾബുൾ, ബ്ലൂ-വിങ്ഡ് ലിഫ്ബേർഡ്, ഡാർക്ക്-നെക്ക്ഡ് ടെയിൽബേർഡ്, ഗ്രീൻ-ബെല്ലീഡ് മൽകോഹ, ഗ്രേ പിക്കോക്ക്-ഫെസൻറ്, കലിജ് ഫെസൻറ് എന്നിവയാണ്.
പ്രധാന ആകർഷക ഘടകങ്ങൾ.
ഇരവാൻ വെളളച്ചാട്ടം..
ദേശീയോദ്യാനത്തിൻറെ കിഴക്കു ദിക്കിലാണ് ഇരവാൻ വെളളച്ചാട്ടം സ്ഥിതി ചെയ്യുന്നത്. ഹിന്ദുപുരാണത്തിലെ മൂന്നു തലയുളള വെള്ളാനയെ അനുസ്മിരിച്ചു നാമകരണം ചെയ്തിരിക്കുന്ന ഈ വെള്ളച്ചാട്ടം ഇവിടുത്തെ ഒരു പ്രധാന ആകര്ഷണമാണ്. ഏഴു തട്ടുകളായിട്ടാണ് ഈ വെള്ളച്ചാട്ടം താഴേയ്ക്കു പതിക്കുന്നത്. ഓരോ തട്ടുകൾക്കിടയിലും അനേകം ചെറു വെള്ളച്ചാട്ടങ്ങളും മത്സ്യങ്ങൾ കളിച്ചുപുളയ്ക്കുന്ന വെള്ളം നിറഞ്ഞ ചെറുകുളങ്ങളുമുണ്ട്. ഓരോ തട്ടുകളും ചെറു കുളങ്ങളിലേയ്ക്കാണ് പതിക്കുന്നത്. ഇവിടെ നീന്തിത്തുടിയ്ക്കാനും സൌകര്യങ്ങളുണ്ട്. 
ഫർറ്റാറ്റ് ഗുഹ.
ദേശീയോദ്യാനത്തിന് 12 കിലോമീറ്റർ വടക്കു പടിഞ്ഞാറായി ഈ ഗുഹ സ്ഥിതി ചെയ്യുന്നു. ഈ ഗുഹയിലേയ്ക്ക് പോകുവാൻ ചെറിയൊരു വഴിത്താര മാത്രമേയുള്ളു.
റ്റ ഡുവാങ് ഗുഹ.
ദേശീയോദ്യാനത്തിൻറെ തെക്കുകിഴക്കേ മൂലയ്ക്ക് ഏകദേശം 30 കിലോമീറ്റർ ദൂരെ, താ തുങ് ന ഗ്രാമത്തിൽ നിന്ന് 700-800 മീറ്റർ അകലത്തിൽ വനത്തിലുള്ളിലായി സ്ഥിതി ചെയ്യുന്ന ഗുഹയാണിത്. ഗുഹയുടെ ഉള്ളിലെ ഭിത്തിയിൽ മരങ്ങൾ, മനുഷ്യരൂപങ്ങൾ തുടങ്ങിയവ കോറിയിട്ടിരിക്കുന്നു. പുരാതനകാലത്തെ മനുഷ്യവാസത്തിൻറെ അടയാളങ്ങളും മൺപാത്രങ്ങൾ, ഉപയോഗിച്ചിരുന്ന ഉപകരണങ്ങൾ എന്നിവയും ഇവിടെനിന്ന് കണ്ടെടുത്തിട്ടുണ്ട്. 
“മി” ഗഹ.
"മി" എന്ന പദത്തിന് തായ് ഭാക്ഷയിൽ കരടി എന്നർത്ഥം വരുന്നു. ഈ ഗുഹയുടെ പേരിനു നിദാനം ഇവിടെ കരടികൾ വസിച്ചിരുന്നതിനാലാണ് എന്നു വിശ്വസിക്കപ്പെടുന്നു. ദേശീയോദ്യാനത്തിൻറെ തെക്കുവശത്താണ് ഈ ഗുഹ സ്ഥിതി ചെയ്യുന്നത്. ബാൻ താപ് സില വില്ലേജ് വഴി ഈ ഗുഹയുള്ള സ്ഥലത്തേയ്ക്കു പ്രവേശിക്കുവാൻ സാധിക്കുന്നതാണ്. 
റിയുവ ഗുഹ.
“മി” ഗുഹയ്ക്ക് അധികം അകലെയല്ലാതെ റിയുവ ഗുഹ നിലനിൽക്കുന്നു. പാർക്കിന് തെക്കുവശത്തായി സ്ഥിതി ചെയ്യുന്ന ഈ ഗുഹ 40 – 50 മീറ്റർ ആഴമുള്ളതാണ്. ഇവിടെനിന്ന് കുറെ ശവക്കല്ലറകൾ കണ്ടെത്തിയിരുന്നു. ബാൻ താപ് സില വില്ലേജിൽ നിന്ന് ഏകദേശം ഒരു കിലോമീറ്റർ വനത്തിനുള്ളിലൂടെ നടന്നുവേണം ഇവിടെയെത്തുവാൻ.
വാങ് ബാഹ് ഡാൻ ഗുഹ.
ഈ ഗുഹ ദേശീയോദ്യാനത്തിൻറെ തെക്കുഭാഗത്തായിട്ടാണ് നിലനിൽക്കുന്നത്. ഛയ്യാഫുറുവേക് വില്ലജ് വഴി വനത്തിലൂടെ ഏതാനും കിലോമീറ്റർ ദൂരം സഞ്ചരിച്ച് ഇവിടെയെത്താം ഇതൊരു ചുണ്ണാമ്പുകല്ലുകൊണ്ടുള്ള ഗുഹയാണ്. ഗുഹയുടെ കവാടം ഇടുങ്ങിയതുമാണ്. 

</doc>
<doc id="356453" url="https://ml.wikipedia.org/wiki?curid=356453" title="ലവംഗി">
ലവംഗി

 
8-മതു് മേളരാഗമായ തോഡിയുടെ ജന്യനാഗമാണു് ലവംഗി. ഇതൊരു സ്വരാന്തരരാഗമാണു്. (ആരോഹണത്തിലും അവരോഹണത്തിലും നാലു സ്വരങ്ങൾ വീതം വരുന്ന രാഗം). ഈ രാഗം ആവിഷ്ക്കരിച്ചത് എം. ബാലമുരളീകൃഷ്ണയാണ്. അദ്ദേഹത്തിന്റെ 'ഓംകാരരൂപിണി' (രൂപകം) എന്ന കൃതിയാണു് ഇതിലുള്ളതു്.
ആരോഹണം : സരിമധസ&lt;/br&gt;
അവരോഹണം : സധമരിസ&lt;/br&gt;

</doc>
<doc id="356454" url="https://ml.wikipedia.org/wiki?curid=356454" title="Lavangi">
Lavangi



</doc>
<doc id="356458" url="https://ml.wikipedia.org/wiki?curid=356458" title="മായേ വോങ്">
മായേ വോങ്

 
മായേ വോങ് (Thai อุทยานแห่งชาติแม่วงก์) തായ്‍ലാൻറിലെ ഒരു ദേശീയോദ്യാനമാണ്. ഈ ദേശീയോദ്യാനം തായ്‍ലാൻറിൻറെ പടിഞ്ഞാറേ ദിക്കിൽ നഖോൻ സവാൻ പ്രോവിൻസിലെ  മായെ വാങ്, മായെ പോയെൻ ജില്ലകളിലും  കാംഫായെങ് ഫെറ്റ് പ്രോവിൻസിലെ പാങ് സില തോങ് ജില്ലയിലുമായി സ്ഥിതി ചെയ്യുന്നു.  തായ്‍ലാൻറിലെ അൻപത്തഞ്ചാമത്തെ ദേശീയോദ്യാനമായി 1987 സെപ്റ്റംബർ 14 ന് പ്രഖ്യാപിക്കപ്പെട്ടു.
ഭൂമിശാസ്ത്രം.
ഈ ദേശീയോദ്യാനം 894 സ്കയർ കിലോമീറ്റർ ചുറ്റവിൽ വ്യാപിച്ചു കിടക്കുന്നു. കുന്നുകളും കല്ലും നിറഞ്ഞ പരുക്കൻ ഭൂപ്രകൃതിയാണിവിടെ. ഇവിടുത്തെ ഏറ്റവും ഉയരമുള്ള കൊടുമുടി 1,964 മീറ്റർ ഉയരമുള്ള ഖാവോ മോകോ ചു ആണ്.
പക്ഷി നിരീക്ഷണത്തിനു പറ്റിയ സ്ഥലമാണീ ദേശീയോദ്യാനം. അപൂർവ്വ പക്ഷിയിനങ്ങളായ തുരുമ്പുകളർ കഴുത്തുള്ള മലമുഴക്കി വേഴാമ്പൽ, ബർമീസ് യുഹി, പവിഴ ചുണ്ടുള്ള ചോല കുടുവൻ, ചാരക്കളർ ചെമ്പോത്ത്, എറിയൻ എന്നിവയെ ഇവിടെ നിരീക്ഷിക്കുവാൻ സാധിക്കുന്നതാണ്. 450 തരം ദേശാടനപ്പക്ഷികൾ ഇവിടെയുള്ളതായി രേഖപ്പെടുത്തിയിരിക്കുന്നു. 
കടുവകളെയും ഇവിടെ കണ്ടുവരുന്നു. 2011 ആഗസ്റ്റ് മാസത്തിൽ DNP, വൈൽഡ് ലൈഫ് ആൻറ് പ്ലാൻറ് കൺസർവേഷൻ, WWF എന്നിവ സംയുക്തമായി പുറത്തിറക്കിയ ക്യാമറാ ട്രാപ്പ് റിക്കാർഡുകളിൽ ഇവിടെ ഏകദേശം 9 കടുവകളുള്ളതായി തെളിയിക്കപ്പെട്ടു. ഇവിടെ പ്രധാനമായി കാണപ്പെടുന്ന മറ്റു സസ്തനജീവികൾ ഏഷ്യൻ കറുത്ത കരടി, കണ്ണടക്കുരങ്ങ്, സ്വർണ്ണക്കുറുക്കൻ, വെള്ളക്കയ്യുള്ള കുരങ്ങൻ‍ (Lar gibbon), മലയൻ ടാപിർ തുടങ്ങിയവയാണ്. 
കാലാവസ്ഥ.
ഉയരം കൂടിയ പ്രദേശമായതിനാൽ താപനില രാത്രിസമയം 8-9° C ആണ്. ഈ മേഖലയിൽ മഴക്കാലം തുടങ്ങുന്നത് ജൂൺ മാസം മുതൽ ഒക്ടോബർ മാസം വരെയാണ്. നവംബർ മുതൽ ഫെബ്രുവരി വരെയുള്ള മാസങ്ങളിൽ തണുപ്പുള്ള കാലാവസ്ഥയാണ്. വേനൽക്കാലം മാർച്ച് മുതൽ മെയ് വരെയാണ്. ഇക്കാലത്ത് താപനില ഒരൽപ്പം ഉയർന്നതായിരിക്കും.
മുഖ്യ കാര്യാലയം.
ഖ്ലോങ്ങ് ലാൻ പട്ടണത്തിൽ നിന്ന് 16.5 കിലോമീറ്റർ ദൂരത്തിലും ചെക്ക് പോയിൻറിൽ നിന്ന് 6 കിലോമീറ്റർ വടക്കു പടിഞ്ഞാറായി ഈ ദേശീയോദ്യാനത്തിൻറെ മുഖ്യകാര്യാലയം പ്രവർത്തിക്കുന്നു. ഇവിടെ ഏതാനും ഹോട്ടലുകളും പാർക്കിംഗിനുള്ള സൌകര്യങ്ങളും മറ്റു ചെറിയ സ്ഥാപനങ്ങളും പ്രവർത്തിക്കുന്നുണ്ട്. മുഖ്യ കാര്യാലയത്തിന് 400 മീറ്റർ പടിഞ്ഞാറായി "പാ നാങ്ങ് കോയി" എന്ന പേരിൽ ഒരു ചെറിയ വെള്ളച്ചാട്ടം സ്ഥിതി ചെയ്യുന്നു. മുഖ്യകാര്യാലയത്തിൽ നിന്ന് ഇവിടെ ക്യാമ്പ് ചെയ്യുന്നതിനാവശ്യമായ സാമഗ്രകൾ വാടകയ്ക്കു ലഭിക്കുന്നതാണ്. ക്യാമ്പ് സൈറ്റിൽ നിന്ന് ഏതാനും കിലോമീറ്റർ അകലെ കായെങ്ങ് പാ നാങ്ങ് റോയ് റാപിഡ്സ് എന്ന പേരിൽ ഒരു തുറസായ പ്രദേശമുണ്ട്. ഇവിടെ സഞ്ചാരികൾക്ക് നിന്തുന്നതിനും പിക്നിക്കിനും അവസരങ്ങളുണ്ട്.
മായെ വോങ്ങ് അണക്കെട്ട് പ്രശ്നം.
2012 ഏപ്രിൽ 10 ന് തായ്‍ലാൻ‍റ് കാബിനറ്റ് 13 ബില്ല്യണ് ബഡ്ജറ്റുള്ള ബഹറ്റ് മായെ വോങ് ഡാം പ്രൊജക്റ്റ് പ്രഖ്യാപിച്ചു. വരൾച്ചയുള്ള സമയത്ത് ജലം സംഭരിക്കുന്നതിനും വർഷകാലത്ത് വെള്ളപ്പോക്കത്തിൽ നിന്നു രക്ഷനേടുന്നതിനുമായാണ് ഈ അണക്കെട്ട് നിർമ്മിച്ചത്. ഈ പദ്ധതിക്കെതിരായിരുന്നവർ, 1,760 ഹെക്ടർ (17.6 km2) വനഭൂമി നഷ്ടപ്പെടുകയും വന്യമൃഗങ്ങളുടെ സ്വഭാവിക ആവാസ വ്യവസ്ഥയെ തകർക്കുകയും ചെയ്യുമെന്ന കാരണത്താൽ ധാരാളം പേർ ഈ പദ്ധതിക്ക് അനുകൂലമായിരുന്നില്ള. അണക്കെട്ടിനെതിരെയുള്ള പ്രക്ഷോഭങ്ങളുടെ ഫലമായി തായ് സർക്കാര‍‍്‍ അണക്കെട്ടിനു പകരം വയ്ക്കാവുന്ന പദ്ധതികളെക്കുറിച്ച് പഠിച്ചു റിപ്പോർട്ട് സമർപ്പിക്കുന്നതാണെന്നു പ്രഖ്യാപിച്ചു. ഈ പദ്ധതി പ്രാവർത്തികമാക്കുന്നതിനെക്കുറിച്ച് ഇപ്പോഴും ചർച്ചകൾ നടന്നുകൊണ്ടിരിക്കുന്നു.
ഖുൻ‌ നാം യെൻ ക്യാമ്പ് സൈറ്റും നിരീക്ഷണ കേന്ദ്രവും..
ചോങ്ങ് യെൻ വില്ലേജിൽ നിന്ന് 3.7 കിലോമിറ്ററും മുഖ്യ കാര്യാലയത്തിൽ നിന്ന് 24 കിലോമീറ്റർ ദൂരത്തിലും ഈ ക്യമ്പ് സൈറ്റ് സ്ഥിതി ചെയ്യുന്നു. തായ്‍ലൻറിലെ ഏറ്റവും മികച്ച നിരീക്ഷണ കേന്ദ്രമായ ഇവിടം 1,248 മീറ്റർ ഉയരത്തിലാണ് സ്ഥിതി ചെയ്യുന്നത്.
ചോങ് യെൻ ക്യാമ്പ് സൈറ്റും നിരീക്ഷണ കേന്ദ്രവും..
ചോങ് യെൻ എന്ന സബ്-സ്റ്റേഷൻ ദേശീയോദ്യാനത്തിൻറെ പടിഞ്ഞാറേ അറ്റത്താണ് സ്ഥിതി ചെയ്യുന്നത്. 
ഖാവോ മൊകോജു ശൃംഗം..
മുഖ്യകാര്യാലയത്തിൽ നിന്ന് 38 കിലോമീറ്റർ അകലെ സമുദ്രനിരപ്പിൽ നിന്ന് 1964 മീറ്റർ ഉയരമുള്ള ഖാവോ മൊകോജു ഗിരി ശൃഗം സ്ഥിതി ചെയ്യുന്നു. 
മായെ ക്രാ സാ വെള്ളച്ചാട്ടം.
തനോൺ തോങ്ങ് ചായി മലനിരകളിൽ നിന്നുള്ള അരുവികളിൽ നിന്നു രൂപം കൊള്ളുന്ന 900 മീറ്റർ ഉയരമുള്ളതും 9 തട്ടുകളുള്ളതുമായ മായെ ക്രാ സാ വെള്ളച്ചാട്ടവും സഞ്ചാരികളെ വളരെ ആകർഷിക്കുന്ന ഘടകങ്ങളിലൊന്നാണ്. ദേശീയോദ്യാനത്തിൻറെ മുഖ്യകാര്യാലയത്തിൽ നിന്ന് 18 കിലോമീറ്റർ അകലെയാണിത്. 
മായെ ഗീ വെള്ളച്ചാട്ടം..
200 മീറ്റർ ഉയരത്തിൽ നിന്നു പതിക്കുന്ന ഈ വെള്ളച്ചാട്ടം തെക്കുകിഴക്കനേഷ്യയിലെ വലിയ വെള്ളച്ചാട്ടങ്ങളിലൊന്നാണ്. ഇത് ഉത്ഭവിക്കുന്നത് തനോൺ തോങ് ചായി പർവ്വതനിരകളിൽ നിന്നാണുത്ഭവിക്കുന്നത്. 
മായെ റെവാ വെള്ളച്ചാട്ടം.
അഞ്ചു തട്ടുകളായുള്ള ഈ വെള്ളച്ചാട്ടവും ഓരോ തട്ടിനു താഴെയുമുള്ള ചെറുതടാകങ്ങളും നയനാന്ദകരമായ കാഴ്ചയാണ്. ഇത് സ്ഥിതി ചെയ്യുന്നത് ദേശീയോദ്യാനത്തിൻറെ ഖ്യകാര്യാലയത്തിന് 21 കിലോമീറ്റർ അകലെയാണ്.

</doc>
<doc id="356461" url="https://ml.wikipedia.org/wiki?curid=356461" title="12th Dalai Lama">
12th Dalai Lama



</doc>
<doc id="356467" url="https://ml.wikipedia.org/wiki?curid=356467" title="Trinley Gyatso">
Trinley Gyatso



</doc>
<doc id="356468" url="https://ml.wikipedia.org/wiki?curid=356468" title="എലറ്റേറിയ">
എലറ്റേറിയ

 
സിഞ്ചിബറേസീ സസ്യകുടുംബത്തിലെ ഇന്ത്യയിലും, ശ്രീലങ്കയിലും, ബോർണിയോയിലും, സുമാത്രയിലും, മലേഷ്യയിലും, കാണപ്പെടുന്നതും മറ്റു പലയിടങ്ങളിലും എത്തിച്ചേർന്നതുമായ ഒരു ജനുസാണ് എലറ്റേറിയ (Elettaria).
ഈ ജനുസിലെ "ഏലം" വളരെയധികം വാണിജ്യപ്രധാനമായ ഒരു സ്പീഷിസ് ആണ്.
സ്പീഷിസുകൾ.
2014 ജൂലൈയിലെ കണക്കുപ്രകാരം ഈ ജനുസിലെ സ്വീകൃതമായ സ്പീഷിസുകൾ ഇവയാണ്.

</doc>
<doc id="356469" url="https://ml.wikipedia.org/wiki?curid=356469" title="Elettaria">
Elettaria



</doc>
<doc id="356470" url="https://ml.wikipedia.org/wiki?curid=356470" title="കുരുവി നിർമ്മാർജ്ജന മഹായജ്ഞം">
കുരുവി നിർമ്മാർജ്ജന മഹായജ്ഞം

ചതുർകീട യജ്ഞം (Four Pests Campaign) എന്നും കുരുവി നിർമ്മാർജ്ജന മഹായജ്ഞം () എന്നും (smash sparrow campaign), കുരുവിയെ കൊല്ലൂ സമരം (kill a sparrow ) () എന്നുമെല്ലാം പേരുകളുണ്ട് .
മാവോ സേതൂങിന്റെ  മുന്നോട്ടുള്ള മഹാ കുതിപ്പ് പദ്ധതിയുടെ ഭാഗമായ ഒരു ശുചിത്വ യജ്ഞമായിരുന്നു ചതുർകീട യജ്ഞം four pests campaign എന്ന് ചൈനീസ് അധികാരികൾ നാമകരണം ചെയ്ത പരിപാടി.
1958-1962 കാലഘട്ടത്തിൽ  നടന്ന മഹാ കുതിപ്പ് പദ്ധതിയിലെ ആദ്യ യജ്ഞമായിരുന്നു കുരുവി നിർമ്മാർജ്ജനം. നിർമ്മാർജ്ജനം ചെയ്യാൻ നിർദ്ദേശിക്കപ്പെട്ട നാല് കീടങ്ങൾ ഈച്ച, എലി, കൊതുക് കുരുവി എന്നിവയായിരുന്നു. കുരുവികളിൽ പ്രധാനമായും ലക്ഷ്യമിട്ടത് യുറേഷ്യൻ മരക്കുരുവികളേയാണ്. (Eurasian tree sparrows).   മനുഷ്യർ അധ്വാനിച്ചുണ്ടാക്കിയ ധാന്യവിളകൾ തിന്നു തീർക്കുന്നു എന്നത് കൊണ്ടാണ് കുരുവികളെ നിർമ്മാർജ്ജനം ചെയ്യാൻ അഹ്വാനം നൽകിയത്.
കുരുവിഹത്യ നടപ്പിലാവുന്നു..
പാത്രങ്ങൾ മുട്ടി ഒച്ചയുണ്ടാക്കി കുരുവികളെ പേടിപ്പിക്കലായിരുന്നു ഏറ്റവും പ്രചാരത്തിലുണ്ടായിരുന്ന കുരുവി ഉന്മൂലന തന്ത്രം. ഈ ഒച്ച കാരണം എങ്ങും പറന്നിറങ്ങാൻ സാധിക്കാതെ വന്ന കുരുവികൾ പറക്കലിനിടയിൽ ക്ഷീണിച്ച് ആകാശത്ത് നിന്നും ചത്ത് വീഴുകയോ. വീണു ചാവുകയോ ആയിരുന്നു. കുരുവി കൂടുകൾ നശിപ്പിക്കുക മുട്ടകൾ  പൊട്ടിച്ച് കളയുക, കുരുവി കുഞ്ഞുങ്ങളെ വകവരുത്തുക, കുരുവികളേയും മറ്റ് പറവകളേയും ആകാശത്ത് നിന്നും വെടിവെച്ചിടുക തുടങ്ങിയ &lt;refമുറകളും സ്കൂൾ വിദ്യാർത്ഥികൾ അടക്കമുള്ള ബഹു സഹസ്രം ജനം നടപ്പാക്കി. ധാരാളം പക്ഷികൾ വംശനാശത്തിന്റെ വക്കില്ലെത്തി. 
ഉന്മൂലം ചെയ്യുന്ന കീടങ്ങളുടെ തോതനുസരിച്ച് സ്കൂളുകൾക്കും മറ്റ് സംഘടനകൾക്കും, സർക്കാർ/ തൊഴിലാളി കൂട്ടായ്മകൾക്കും അംഗീകാരങ്ങളും പാരിതോഷികങ്ങളും നൽകപ്പെട്ടു. 
ചൈനീസ് പൗരനമാർക്ക് പ്രവേശനാനുമതിയില്ലാത്ത നയതന്ത്രകാര്യലായങ്ങളിലും ഭവനങ്ങളിലും ധാരാളം കുരുവികൾ ചേക്കേറി. അവയെ ആട്ടിപ്പായിക്കാൻ കാര്യാലയ പരിസരത്തേക്ക് കടക്കാൻ വിദേശികൾ അനുവദിക്കാതിരുന്നത് സംഘർഷങ്ങൾക്ക് ഇടനൽകി. പോളിഷ് എംബസി ഇത്തരത്തിൽ അനുമതി നിഷേധിച്ചപ്പോൾ ജനങ്ങൾ ചെണ്ടകളുമായി പരിസരം വളഞ്ഞു മുട്ടു തുടങ്ങി. പേടിച്ച് വിരണ്ട കിളികൾ പറക്കാൻ കൂട്ടാക്കാതെ രണ്ട് ദിവസത്തിനുള്ളിൽ കെട്ടിടത്തിൽ തന്നെ ചത്തോടുങ്ങി. ചത്ത കിളികളെ നീക്കം ചെയ്യാൻ  പോളിഷ് അധികൃതർ ഏറെ അധ്വാനിക്കേണ്ടി വന്നു.  
പ്രത്യാഘാതം : മഹാദുരന്തം.
1958ൽ തുടങ്ങിയ കുരുവിക്കൊല രണ്ട് വർഷത്തിനുള്ളിൽ തന്നെ ഭീകരമായ ദ്രുരന്തങ്ങൾ സൃഷ്ടിച്ചു. കുരുവികൾ ധാന്യവിളകൾ മാത്രമല്ല ഭക്ഷിക്കുന്നത് എന്നും ധാന്യവിളകളുടെ സ്വാഭാവിക പരാദങ്ങളായ(parasites)  അനവധി പ്രാണികളേയും അവ നശിപ്പിക്കുമായിരുന്നെന്നും വളരെ വൈകിയാണ് ചൈനീസ് ഭരണകൂടം തിരിച്ചറിഞ്ഞത്. കുരുവികളുടെ ഉന്മൂലനം വെട്ടുക്കിളികളടക്കമുള്ള പ്രാണികളുടെ അഭൂതപൂർവ്വമായ ആക്രമത്തിനു വഴിവെച്ചു. വ്യവസായവൽക്കരണത്തിനു വേണ്ടി നടത്തിയ വനനശീകരണം, പുതിയ ഇനം വളങ്ങൾ എന്നീ പുത്തൻ പരിഷ്കാരങ്ങളും കുരുവിഹത്യയും വെട്ടുക്കിളി ആക്രമവും എല്ലാം കൂടി ചേർന്നപ്പോൾ കൊടിയ ക്ഷാമം സംജാതമായി. ചൈനീസ് വൻക്ഷാമം (Great Chinese Famine) എന്ന് വിളിക്കപ്പെട്ട മനുഷ്യനിർമ്മിത ദുരന്തത്തിൽ മരണപ്പെട്ടത് നാലരകോടി (45 മില്യൺ )ആളുകളാണ് എന്ന് ചില കണക്കുകൾ പറയുന്നു. ചൈനീസ് അധികൃതരുടെ കണക്കുകൾ പ്രകാരം 15മില്യൺ അധിക മരണങ്ങളേ സംഭവിച്ചിട്ടുള്ളൂവത്രെ.
1960ൽ കുരുവിയെ ചതുർകീട പട്ടികയിൽ നിന്നും മാറ്റി പകരം മൂട്ടകളെ ഉൾപ്പെടുത്തി. പക്ഷേ അപ്പോഴേക്കും ക്ഷാമവും പട്ടിണി മരണങ്ങളും ആരംഭിച്ചിരുന്നു.

</doc>
<doc id="356471" url="https://ml.wikipedia.org/wiki?curid=356471" title="പന്ത്രണ്ടാമത് ദലായ് ലാമ">
പന്ത്രണ്ടാമത് ദലായ് ലാമ

ടിബറ്റിലെ പന്ത്രണ്ടാമത് ദലായ് ലാമ ആയിരുന്നു ട്രിൻലേ ഗ്യാറ്റ്സോ (1857 ജനുവരി 26 – 1875 ഏപ്രിൽ 25). 
രാഷ്ട്രീയ അരക്ഷിതാവസ്ഥയും ടിബറ്റിന്റെ അയൽരാജ്യങ്ങളിൽ യുദ്ധവും നടന്ന സമയമായിരുന്നു ഇദ്ദേഹത്തിന്റെ ഹ്രസ്വമായ ജീവിതകാലം. ക്വിങ് രാജവംശത്തിന്റെ തളർച്ച ടിബറ്റിനെയും തളർത്തി. ക്വിങ് രാജവംശം ബ്രിട്ടീഷ് സാമ്രാജ്യത്തിന്റെ വികാസശ്രമങ്ങൾക്കെ‌തിരായി ടിബറ്റിനെ സഹായിച്ചിരുന്നു. 
1858-ൽ ഇദ്ദേഹത്തെ ദലായ് ലാമയുടെ അവതാരമായി അംഗീകരിക്കുകയും 1860-ൽ കിരീടധാരണം നടക്കുകയും ചെയ്തു. ഇദ്ദേഹത്തിന്റെ പഠനകാലത്ത് യൂറോപ്യന്മാരെ ടിബറ്റിൽ പ്രവേശിക്കുന്നതിൽ നിന്ന് വിലക്കിയിരുന്നു. ബ്രിട്ടൻ സിക്കിമിനും ഭൂട്ടാനുമെതിരായി നടത്തിയ യുദ്ധങ്ങളായിരുന്നു ഇതിന് കാരണം. ഈ രണ്ടു രാജ്യങ്ങളെയും ടിബറ്റിലെ ലാമമാർ ഒരു പരിധി വരെ നിയന്ത്രിച്ചിരുന്നു. ഇവരുമായുള്ള യുദ്ധങ്ങൾ ടിബറ്റിനെയും കോളനിയാക്കാനുള്ള ശ്രമങ്ങളുടെ ഭാഗമായാണ് ലാമമാർ കണ്ടത്. ഇത് സ്വീകാര്യമായിരുന്നില്ല. മെകോങ്, സാൽവീൻ എന്നീ നദികൾ വഴി മിഷനറിമാരും ടിബറ്റിൽ പ്രവേശിക്കുവാൻ ശ്രമിച്ചുകൊണ്ടിരുന്നു. ടിബറ്റന്മാർ 1860 കളിൽ ടിബറ്റിന്മേൽ ക്വിങ് രാജവംശത്തിന്റെ അധികാരം ഉയർത്തിക്കാട്ടാനാണ് ശ്രമിച്ചിരുന്നത്.
ട്രിൻലേ ഗ്യാറ്റ്സോ 1873 മാർച്ച് 11-ന് ദലായ് ലാമയായി അധികാരത്തിലേറ്റു. ടിബറ്റിൽ അധികാരം സ്ഥാപിച്ചെടുക്കുന്നതിന് മുൻപുതന്നെ 1875 ഏപ്രിൽ 25-ന് അജ്ഞാതമായ ഒരു അസുഖം ബാധിച്ച് ഇദ്ദേഹം മരണമടഞ്ഞു.
കുറച്ചുകാലം മാത്രം ജീവിച്ചിരുന്ന ദലായ് ലാമമാരുടെ കാലം ഒൻപതാമത്തെ അവതാരം മുതൽ പന്ത്രണ്ടാമത്തെ അവതാരം വരെയായിരുന്നു. ഇക്കാലത്ത് കാര്യങ്ങൾ ഏറ്റെടുത്ത് നടത്തിയിരുന്നത് പഞ്ചൻ ലാമമാരായിരുന്നു. ബാല്യത്തിലും യൗവനത്തിലും മരണമടഞ്ഞ ദലായ് ലാമമാരുടെ വിടവ് ഭരണത്തിൽ പ്രതിഫലിക്കാതെ സൂക്ഷിച്ചത് പഞ്ചൻ ലാമമാരാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356475" url="https://ml.wikipedia.org/wiki?curid=356475" title="Kondazhy">
Kondazhy



</doc>
<doc id="356476" url="https://ml.wikipedia.org/wiki?curid=356476" title="13th Dalai Lama">
13th Dalai Lama



</doc>
<doc id="356477" url="https://ml.wikipedia.org/wiki?curid=356477" title="പതിമൂന്നാമത് ദലായ് ലാമ">
പതിമൂന്നാമത് ദലായ് ലാമ

തുബ്ടെൻ ഗ്യാറ്റ്സോ (തിബറ്റൻ: ཐུབ་བསྟན་རྒྱ་མཚོ་; വൈൽ: "Thub Bstan Rgya Mtsho"; 1876 ഫെബ്രുവരി 12 – 1933 ഡിസംബർ) ടിബറ്റിലെ പതിമൂന്നാമത് ദലായ് ലാമ ആയിരുന്നു.
1878-ൽ ഇദ്ദേഹം ദലായ് ലാമയുടെ പുനരവതാരമായി അംഗീകരിക്കപ്പെട്ടു. ലാസയിലേയ്ക്ക് ഇദ്ദേഹത്തെ കൊണ്ടുവരുകയും പഞ്ചൻ ലാമയായിരുന്ന, ടെൻപായ് വാങ്ചുക് സന്യാസദീക്ഷ നൽകുകയും ചെയ്തു. "ഗവാങ് ലോബ്സാങ് തുപ്ടെൻ ഗ്യാറ്റ്സോ ജിഗ്ദ്രാൽ ചോക്ലേ നംഗ്യാൽ" എന്നായിരുന്നു ഇദ്ദേഹത്തിന് നൽകിയ പേര്. 1879-ൽ ഇദ്ദേഹത്തിന് പൊടാല കൊട്ടാരത്തിൽ വച്ച് അധികാരം നൽകപ്പെട്ടു. പ്രായപൂർത്തി ആകാത്തതിനാൽ 1895 വരെ ഇദ്ദേഹം രാഷ്ട്രീയാധികാരം ഏറ്റെടുത്തില്ല.
തുബ്ടെൻ ഗ്യാറ്റ്സോ ഒരു ബുദ്ധിമാനായ പരിഷ്കരണവാദിയായിരുന്നു. ടിബറ്റ് ബ്രിട്ടിഷുകാരുടെയും റഷ്യക്കാരുടെയും മത്സരത്തിന്റെ വേദിയായപ്പോൾ ഒരു ഇരുത്തം വന്ന രാഷ്ട്രതന്ത്രജ്ഞനായി ഇദ്ദേഹം പ്രവർത്തിച്ചു. ടിബറ്റിലേയ്ക്കുള്ള ബ്രിട്ടീഷ് കടന്നുകയറ്റ‌ത്തെ തടഞ്ഞത് ഇദ്ദേഹമാണ്. സന്യാസിമാരുടെ കയ്യിൽ അധികാരം കുമിഞ്ഞുകൂടാതിരിക്കാൻ ഇദ്ദേഹം സിവിൽ ഉദ്യോഗസ്ഥന്മാരുടെ എണ്ണം വർദ്ധിപ്പിച്ചു.
കുടുംബം.
താക്പോ ലാങ്ഡുൺ എന്ന ഗ്രാമത്തിലാണ് പതിമൂന്നാമത് ദലായ് ലാമ ജനിച്ചത്. സാമ്യെ സന്യാസാശ്രമത്തിനടുത്താണിത്. കർഷകരായിരുന്നു ഇദ്ദേഹത്തിന്റെ മാതാപിതാക്കൾ. 
ടിബറ്റിലേയ്ക്കുള്ള സൈനിക നീക്കങ്ങൾ.
1904-ൽ ടിബറ്റിലേയ്ക്കുള്ള ബ്രിട്ടീഷ് സൈനികനീക്കത്തിനുശേഷം സർ ഫ്രാൻസിസ് യങ്‌ഹസ്ബന്റ് ദലായ് ലാമയെ മംഗോളിയയിലേയ്ക്ക് ഒളിച്ചോടുവാൻ പ്രേരിപ്പിച്ചു. ദലായ് ലാമ പോയയുടൻ ക്വിങ് രാജവംശം ഇദ്ദേഹം സ്ഥാനത്തുനിന്ന് പുറത്താക്കപ്പെട്ടതായി പ്രഖ്യാപിക്കുകയും ടിബറ്റിന്മേൽ പരമാധികാരം പ്രഖ്യാപിക്കുകയും ചെയ്തു. നേപ്പാൾ, ഭൂട്ടാൻ എന്നീ രാജ്യങ്ങൾക്കുമേലും ചൈന അവകാശവാദമുന്നയിച്ചു. ലാസ ഉടമ്പടി 1904 സെപ്റ്റംബർ 7-ന് ടിബറ്റും ബ്രിട്ടനും തമ്മിൽ ഒപ്പിട്ടു. ചൈനയുടെയും നേപ്പാളിന്റെയും ഭൂട്ടന്റെയും പ്രതിനിധികൾ ഈ അവസരത്തിൽ ഹാജരുണ്ടായിരുന്നു. 1906-ൽ ചൈനയും ബ്രിട്ടനും തമ്മിലുള്ള മറ്റൊരുടമ്പടിയിലൂടെ 1904-ലെ ഉടമ്പടിയിലെ ഉള്ളടക്കം അംഗീകരിച്ചു. ബ്രിട്ടീഷുകാർ ക്വിങ് ഭരണകൂടത്തിൽ നിന്ന് ഒരു തുക കൈപ്പറ്റി ടിബറ്റൻ ഭൂമി പിടിച്ചെടുക്കുകയില്ല എന്നും ടിബറ്റിന്റെ ഭരണത്തിൽ ഇടപെടുകയില്ല എന്നും പരസ്പരം സമ്മതിച്ചു. മറ്റ് വിദേശരാജ്യങ്ങളെ ടിബറ്റിന്റെ ആഭ്യന്തരകാര്യത്തിൽ ഇടപെടാൻ അനുവദിക്കുകയില്ല എന്ന് ചൈനയും ഉറപ്പുനൽകി.
ജോൺ വെസ്റ്റൺ ബ്രൂക്ക് (1906 ഒക്റ്റോബർ) ഇദ്ദേഹവുമായി കൂടിക്കാഴ്ച്ച നടത്തിയിരുന്നു. 
1908 സെപ്റ്റംബറിൽ ദലായ് ലാമയ്ക്ക് ഗുവാങ്സു ചക്രവർത്തിയുമായും ചക്രവർത്തിനി ഡോവേഗർ സിക്സിയുമായും കൂടിക്കാഴ്ച നടത്തുവാൻ അവസരം ലഭിച്ചു.
1908 ഡിസംബറിൽ ടിബറ്റിലേയ്ക്ക് മടങ്ങിയശേഷം ഇദ്ദേഹം ഭരണസംവിധാനം മാറ്റുവാൻ ആരംഭിച്ചു. ക്വിങ് സാമ്രാജ്യം 1910-ൽ ടിബറ്റിലേയ്ക്ക് സൈന്യത്തെ അയച്ചു. ഇദ്ദേഹത്തിന് ഇതെത്തുടർന്ന് ഇന്ത്യയിലേയ്ക്ക് ഓടിപ്പോകേണ്ടിവന്നു.
1911-ൽ സിൻഹായി വിപ്ലവത്തിലൂടെ ക്വിങ് രാജവംശം അധികാരത്തിൽ നിന്ന് പുറത്തായി. 1912 അവസാനത്തോടെ അവസാന ക്വിങ് സൈന്യവും ടിബറ്റിൽ നിന്ന് പുറത്തുപോയി. 
രാഷ്ട്രീയാധികാരം.
1895-ലാണ് ഇദ്ദേഹം അധികാരമേറ്റത്. രാജ്യത്തിന് പുറത്തുനിൽക്കേണ്ടിവന്ന കാലത്ത് (1904–1909) അന്താരാഷ്ട്ര രാഷ്ട്രീയ കാലാവസ്ഥയെക്കുറിച്ച് ഇദ്ദേഹത്തിന് ധാരണയുണ്ടായി. ഡാർജിലിങ്ങിൽ രണ്ടുവർഷം കഴിഞ്ഞ കാലത്ത് ഇദ്ദേഹത്തെ വൈസ്രോയി ലോഡ് മിന്റോ കൽക്കട്ടയിലേയ്ക്ക് ക്ഷണിച്ചിരുന്നു
1913 ജനുവരിയിൽ ഇദ്ദേഹം ലാസയിൽ തിരികെയെത്തി. പുതിയ ചൈനീസ് ഭരണകൂടം ക്വിങ് രാജവംശ‌ത്തിന്റെ പ്രവൃത്തികൾക്ക് മാപ്പുചോദിക്കുകയും ദലായ് ലാമയ്ക്ക് പഴയ സ്ഥാനം കൊടുക്കാം എന്ന് വാഗ്ദാനം ചെയ്യുകയും ചെയ്തു. ചൈനയുടെ സ്ഥാനമാനങ്ങളിൽ തനിക്ക് താല്പര്യമില്ല എന്നും താൻ ടിബറ്റിനെ ആത്മീയവും രാഷ്ട്രീയവുമായ നേതൃത്വം ഏറ്റെടുക്കുകയാണ് എന്നുമായിരുന്നു ഇദ്ദേഹത്തിന്റെ മറുപടി.
ഇദ്ദേഹം 1913-ൽ (ഫെബ്രുവരി 13) ചൈനയിൽ നിന്ന് സ്വാതന്ത്ര്യം പ്രഖ്യാപിച്ചു. ടിബറ്റിന്റെ പതാക ഇന്നുള്ള നിലയിലാക്കിയത് ഇദ്ദേഹമാണ്. 1912-ന്റെ അവസാനത്തോടെ ടിബറ്റിലെ ആദ്യ സ്റ്റാമ്പുകളും ആദ്യ കറൻസി നോട്ടുകളും പുറത്തിറക്കി. 1913-ൽ ഇദ്ദെഹം ഒരു മെഡിക്കൽ കോളേജ് ജോഖാങിനടുത്ത് സ്ഥാപിച്ചു.
നികുതി പിരിക്കാനുള്ള സംവിധാനവും അഴിമതി തടയാനുള്ള നിയമങ്ങളും ഇദ്ദേഹം കൊണ്ടുവന്നു. പോലീസ് സേന രൂപീകരിച്ചു. വധശിക്ഷ നിർത്തലാക്കുകയും ദേഹോപദ്രവം ശിക്ഷയായി നൽകുന്നത് കുറയ്ക്കുകയും ചെയ്തു. ജീവിതസാഹചര്യങ്ങളും ജയിലുകളും മറ്റും മെച്ചപ്പെടുത്തി.
മതപരമല്ലാത്ത വിദ്യാഭ്യാസം ആരംഭിക്കുകയും നല്ല വിദ്യാർത്ഥികളെ ഇംഗ്ലണ്ടിലേയ്ക്ക് പഠനത്തിനയയ്ക്കുകയും ജപ്പാൻ കാരെയും ബ്രിട്ടീഷുകാരെയും അമേരിക്കക്കാരെയും നാട്ടിലേയ്ക്ക് സ്വീകരിക്കുകയും ചെയ്തു.
1930-ൽ ടിബറ്റൻ സൈന്യം ക്വിങ്‌ഹായിലെ സികാങ് ആക്രമിച്ചു. ഇതായിരുന്നു സിനോ ടിബറ്റ് യുദ്ധത്തിന്റെ ആരംഭം. 1932-ൽ മുസ്ലീം ക്വിങ്‌ഹായി ഹാൻ ചൈനീസ് സിച്ചുവാൻ സൈന്യങ്ങൾ (നാഷണൽ റെവല്യൂഷണറി ആർമി) ചൈനീസ് മുസ്ലീം ജനറൽ മാ ബുഫാങിന്റെയും ഹാൻ ജനറൽ ലിയു വെൻഹുയിയുടെയും നേതൃത്ത്വത്തിൽ ക്വിൻഹായി ടിബറ്റ് യുദ്ധത്തിൽ ടിബറ്റിനെ തോൽപ്പിച്ചു. നഷ്ടപ്പെട്ട പല പ്രവിശ്യകളും മാ ബുഫാങ് തിരിച്ചുപിടിച്ചു. ഷ്ക്വു, ഡെങ്കെ തുടങ്ങിയ പ്രദേശങ്ങൾ ടിബറ്റിൽ നിന്ന് പിടിച്ചെടുത്തു. ടിബറ്റ് സൈനികർ ജിൻഷ നദിയുടെ മറുകരയിലേയ്ക്ക് പുറംതള്ളപ്പെട്ടു. മായും ലിയുവും ടിബറ്റൻ ഉദ്യോഗസ്ഥർക്ക് ഈ നദി കടക്കാൻ പാടില്ല എന്ന അന്ത്യശാസനം നൽകി. 1933-ൽ മായും ലിയുവും പ്രത്യേകം സമാധാന കരാറുകൾ ഉണ്ടാക്കിയതോടെ യുദ്ധം അവസാനിച്ചു.
പ്രവചനങ്ങളും മരണവും.
പതിമൂന്നാമത് ദലായ് ലാമ മരിക്കുന്നതിന് മുൻപ് ഒരു പ്രവചനം നടത്തിയിരുന്നു:
"മത‌വും രാഷ്ട്രീയവും സമാധാനപൂർണ്ണമായി മുന്നോട്ടുപോകുന്ന ഈ നാട്ടിൽ സമീപഭാവിയിൽത്തന്നെ വഞ്ചന പുറത്തുനിന്നും അകത്തുനിന്നും ഉണ്ടാകും. ആ സമയത്ത് നാം സ്വന്തം രാജ്യം സംരക്ഷിക്കുന്നില്ലെങ്കിൽ ദലായ് ലാമയും പഞ്ചൻ ലാമയുമുൾപ്പെടെയുള്ള ആത്മീയ രൂപങ്ങൾ ഒരു ശേഷിപ്പുമില്ലാതെ തുടച്ചെറിയപ്പെടും. പുനർജന്മം ലഭിച്ച ലാമമാരുടെ സ്വത്തുക്കളും താമസസ്ഥലങ്ങളും എടുത്തുമാറ്റപ്പെടും. മൂന്ന് ധർമരാജാക്കന്മാർ (ട്രൈ സോങ്ഡെറ്റ്സെൻ ഗാമ്പോ, ട്രൈ സോങ്ഡെറ്റ്സെൻ, ട്രൈ റാൽപാചൻ സൃഷ്ടിച്ച നമ്മുടെ രാഷ്ട്രീയ സംവിധാനം പൂർണ്ണമായി അപ്രത്യക്ഷമാകും. ഉയർന്നതും താഴ്ന്നതുമായ എല്ലാവരുടെയും സ്വത്തുക്കൾ പിടിച്ചെടുക്കുകയും ആൾക്കാർ അടിമകളാകുകയും ചെയ്യും. എല്ലാ ജീവികൾക്കും അവസാനമില്ലാത്ത പീഡനമായിരിക്കും ലഭിക്കുക. അവയെല്ലാം ഭയചകിതരായിരിക്കും. അങ്ങനെയൊരു സമയം വരും."
അവലംബം.
&lt;templatestyles src="Reflist/styles.css" /&gt;
കൂടുതൽ വായനയ്ക്ക്.
Wikisource has original text related to this article:

</doc>
<doc id="356480" url="https://ml.wikipedia.org/wiki?curid=356480" title="ചേലക്കോട്">
ചേലക്കോട്

 
കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ചേലക്കോട്. കൊണ്ടാഴി പഞ്ചായത്തിലാണ് ഈ ഗ്രാമം ഉൾപ്പെടുന്നത്. ചേലക്കോട് അന്തിമഹാകാളൻ ക്ഷേത്രം ഈ ഗ്രാമത്തിലാണ്. ഈ ക്ഷേത്രം പ്രകൃതിസുന്ദരമായ നെൽപ്പാടങ്ങളാൽ ചുറ്റപ്പെട്ട് കിടക്കുന്നു. 
ജനസംഖ്യ.
2011 ലെ സെൻസസ് പ്രകാരം ചേലക്കോടിലെ ആകെയുള്ള ജനസംഖ്യ 4236 ആണ്. അതിൽ 2027 പുരുഷന്മാരും 2209 സ്ത്രീകളൂം ആണ്. 

</doc>
<doc id="356482" url="https://ml.wikipedia.org/wiki?curid=356482" title="Chelakode">
Chelakode



</doc>
<doc id="356483" url="https://ml.wikipedia.org/wiki?curid=356483" title="മൃദുരോമപൂപ്പ്">
മൃദുരോമപൂപ്പ്

വെള്ളരി, പടവലം, പാവൽ, മത്തൻ തുടങ്ങിയ ചെടികളിൽ കണ്ടുവരുന്ന ഒരു കുമിൾരോഗമാണ് മൃദുരോമപുപ്പ്. സ്യൂഡോപെരോനോസ്പോറ ജനുസിൽപ്പെട്ട കുമിളുകളാണ് ഇതിന് കാരണം.

</doc>
<doc id="356485" url="https://ml.wikipedia.org/wiki?curid=356485" title="ഹാരി സ്റ്റൈൽസ്">
ഹാരി സ്റ്റൈൽസ്

ഒരു ബ്രിട്ടീഷ് ഗായകനും ഗാനരചയിതാവുമാണ് ഹാരി സ്റ്റൈൽസ് (ഇംഗ്ലീഷ്: , ജനനം 1 ഫെബ്രുവരി 1994). ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്.

</doc>
<doc id="356486" url="https://ml.wikipedia.org/wiki?curid=356486" title="Thevally">
Thevally



</doc>
<doc id="356488" url="https://ml.wikipedia.org/wiki?curid=356488" title="കച്ചേരി, കൊല്ലം">
കച്ചേരി, കൊല്ലം

കൊല്ലം നഗരത്തിലെ ഒരു പ്രദേശമാണ് കച്ചേരി (താലൂക്ക് കച്ചേരി) കൊല്ലം താലൂക്ക് ഓഫീസ് ഇവിടെയാണു സ്ഥിതി ചെയ്യുന്നത്. കൊല്ലം ജില്ലാ കോർപറേഷനിലെ നാല്പത്തിയൊൻപതാമതു വാർഡായ ഇവിടെയാണു കൊല്ലം കെ.എസ്.ആർ.ടി.സി ബസ് സ്റ്റാൻഡും ബോട്ടുജട്ടിയും സ്ഥിതി ചെയ്യുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="356489" url="https://ml.wikipedia.org/wiki?curid=356489" title="Cutchery">
Cutchery



</doc>
<doc id="356490" url="https://ml.wikipedia.org/wiki?curid=356490" title="ചാമക്കട">
ചാമക്കട

കൊല്ലം നഗരത്തിന്റെ വാണിജ്യകേന്ദ്രമാണു ചാമക്കട. മൊത്തക്കച്ചവടക്കാർക്കു പ്രസിദ്ധമാണു ഇവിടം. കൊല്ലം തോടിന്റെ വശത്തായി സ്ഥിതി ചെയ്യുന്ന ഇവിടെ നിന്നും ജലമാർഗ്ഗം തിരുവനന്തപുരം, ആലപ്പുഴ എന്നിവിടങ്ങളിലേക്കുള്ള ചരക്കുനീക്കം നടന്നിരുന്നു.

</doc>
<doc id="356491" url="https://ml.wikipedia.org/wiki?curid=356491" title="Chamakada">
Chamakada



</doc>
<doc id="356493" url="https://ml.wikipedia.org/wiki?curid=356493" title="ഇലനാട്">
ഇലനാട്

 
കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് എളനാട്. 
ജനസംഖ്യ.
2011 ലെ സെൻസസ് പ്രകാരം ഇലനാടിലെ ആകെയുള്ള ജനസംഖ്യ 11376 ആണ്. എല്ലാ ഫെബ്രുവരിയിലും ഇലനാട് വേല എന്ന പേരിൽ വലിയൊരു ഉത്സവം ഇവിടെ നടക്കാറുണ്ട്. സെന്റ് മേരീസ് ഓർത്തഡോക്സ് സിറിയൻ പള്ളിയാണ് ഇവിടുത്തെ ഏറ്റവും പഴക്കമുള്ള പള്ളി. 
സാമ്പത്തികം.
ഇവിടുത്തെ ജനങ്ങൾ പ്രധാനമായും കൃഷിയും അതുമായി ബന്ധപ്പെട്ട തൊഴിൽ ചെയ്തു ജീവിക്കുന്നവരാണ്. റബ്ബർ കൃഷിയും ചിലർ ചെയ്യുന്നുണ്ട്. ചേലക്കര നിയോജകമണ്ഡലത്തിൽ പെട്ടതാണ് ഈ ഗ്രാമം. മണ്ണത്തിപ്പാറ എന്ന പേരിൽ ഒരു വെള്ളച്ചാട്ടം ഉണ്ടിവിടെ. 

</doc>
<doc id="356494" url="https://ml.wikipedia.org/wiki?curid=356494" title="Elanad">
Elanad



</doc>
<doc id="356498" url="https://ml.wikipedia.org/wiki?curid=356498" title="കേരള ഭുവൻ പോർട്ടൽ">
കേരള ഭുവൻ പോർട്ടൽ

 
കേരളത്തിന്റെ വികസനത്തിന് ഉപഗ്രഹ സാങ്കേതികവിദ്യ ഉപയോഗപ്പെടുത്തുന്നതിന്റെ ഭാഗമായി, ഐ.എസ്.ആർ.ഒ.യുടെ സഹായത്തോടെ പ്രത്യേകം
തയ്യാറാക്കിയ ആപ്ളിക്കേഷനാണ് കേരള ഭുവൻ പോർട്ടൽ. കുടിവെള്ള പദ്ധതി, ദുരന്തനിവാരണം, വികേന്ദ്രീകൃതാസൂത്രണം, നഗര–ഗ്രാമ വികസനം, കൃഷിവികസനം തുടങ്ങിയവയ്ക്കെല്ലാം കേരളഭുവൻ സഹായകമാകും. 70 ശതമാനത്തിലേറെ തദ്ദേശസ്ഥാപനങ്ങളുടെ ജിയോ മാപ്പിങും കഡസ്ട്രൽ മാപ്പിങും പൂർത്തിയാക്കിയിട്ടുണ്ട്. ഭൂജല ലഭ്യത, വനം, കാർഷികമേഖല, തണ്ണീർതടങ്ങൾ, ജലാശയങ്ങൾ, തരിശുഭൂമി, റെയിൽ–റെയിൽ ഗതാഗത ശൃംഖല തുടങ്ങി എല്ലാ വിവരങ്ങളും ഇതിൽപെടും.
കേരള റിമോട്ട് സെൻസിംഗ് ആൻഡ് എവിറോൺമെന്റ് സെന്റർ.
ഐ. എസ്. ആർ.ഒയുമായി ചേർന്ന് ചീഫ് സെക്രട്ടറി അദ്ധ്യക്ഷനായി കേരള റിമോട്ട് സെൻസിംഗ് ആൻഡ് എൻവിറോൺമെന്റ് സെന്റർ എന്ന സ്ഥാപനം രൂപീകരിച്ചാണ് സംസ്ഥാനത്തെ 128 ഓളം സർക്കാർ വകുപ്പുകളേയും സ്ഥാപനങ്ങളേയും ബഹിരാകാശ സാങ്കേതിക വിദ്യയുടെ സഹായത്തോടെ ഭരണ നവീകരണവും വികസനവും സാധ്യമാക്കാനുള്ള ശ്രമം നടത്തുന്നത്

</doc>
<doc id="356500" url="https://ml.wikipedia.org/wiki?curid=356500" title="Kerala Bhuvan Portal">
Kerala Bhuvan Portal



</doc>
<doc id="356502" url="https://ml.wikipedia.org/wiki?curid=356502" title="തൊഴിലുറപ്പ് പദ്ധതി">
തൊഴിലുറപ്പ് പദ്ധതി



</doc>
<doc id="356503" url="https://ml.wikipedia.org/wiki?curid=356503" title="MGNREGS">
MGNREGS



</doc>
<doc id="356505" url="https://ml.wikipedia.org/wiki?curid=356505" title="ഇസ്ഫഹാൻ">
ഇസ്ഫഹാൻ

ഇറാനിലെ ഇസ്ഫഹാൻ പ്രവിശ്യയുടെ തലസ്ഥാനമാണ് രാജ്യതലസ്ഥാനമായ ടെഹ്റാനിൽനിന്നും തെക്കായി സ്ഥിതിചെയ്യുന്ന ഇസ്ഫഹാൻ അഥവാ എസ്ഫഹാൻ (Isfahan പേർഷ്യൻ: , ). 2011 ലെ സെൻസസ് കണക്കുകൾ പ്രകാരം ഈ നഗരത്തിലെ ജനസംഖ്യ 17,56,126 ആണ്.
ഇറാനിലെ പ്രധാന തെക്കുവടക്കൻ പാതയുടെയും കിഴക്കുപടിഞ്ഞാറൻ പാതയുടെയും സംഗമസ്ഥാനത്ത് സ്ഥിതിചെയ്യുന്ന ഈ നഗരം ഒരു കാലത്ത് ലോകത്തിലെ ഏറ്റവും വലിയ നഗരങ്ങളിലൊന്നായിരുന്നു. 1050 മുതൽ 1722 വരെ പ്രത്യേകിച്ചും 16-ആം നൂറ്റാണ്ടിലും 17-ആം നൂറ്റാണ്ടിലും സഫവി സാമ്രാജ്യത്തിന്റെ കീഴിൽ പേർഷ്യയുടെ തലസ്ഥാനമായി ഇസ്ഫഹാൻ അഭിവൃദ്ധിപ്പെട്ടു. ഇന്നും
ഈ നഗരം അതിന്റെ മുൻകാല പ്രാഭവം നിലനിർത്തിപ്പോരുന്നു. പേർഷ്യൻ-ഇസ്ലാമിക വാസ്തുകലക്ക് പ്രശസ്തമായ ഇവിടെ മനോഹരങ്ങളായ ഉദ്യാനശൃംഖലകൾ, പള്ളികൾ, മിനാരങ്ങൾ എന്നിവ നിലകൊള്ളുന്നതിനാലാണ് ഇസ്ഫഹാൻ ലോകത്തിന്റെ പകുതിയാണ് ("ഇസ്ഫഹാൻ നിസ്‌ഫെ ജഹാൻ - Esfahān nesf-e- jahān ast") എന്ന പേർഷ്യൻ പഴംചൊല്ലുണ്ടായത്. 
ലോകത്തിലെ പൊതു ചത്വരങ്ങളിൽ ഏറ്റവും വലിയവയിൽ ഒന്നാണ് നഖ്‌ഷെ ജഹാൻ. ഇറാനിയൻ-ഇസ്ലാമിക വാസ്തുകലയുടെ മകുടോദാഹരണമായ ഇത് ഒരു യുനെസ്കൊ ലോക പൈതൃകകേന്ദ്രമാണ്. 
ചരിത്രം.
ഈ പ്രദേശത്തിന്റെ മദ്ധ്യകാല പേർഷ്യൻ നാമമായിരുന്നു സ്പഹാൻ, അക്കാലത്തെ പല രേഖകളിലും കാണപ്പെടുന്ന പേരിന്റെ അറേബ്യൻ നാമമാണ് ഇസ്ഫഹാൻ 
ഇസ്ലാമിക കാലഘട്ടത്തിനു മുൻപെ.
ഇലമൈറ്റ് സംസ്കാരത്തിന്റെ (2700–1600 BCE) കാലഘട്ടത്തിലാണ് ഇവിടെ പ്രാദേശികമായി ആൾത്താമസം തുടങ്ങിയതെന്നും ഒരു നഗരമായി വികാസം പ്രാപിച്ചതെന്നും കരുതപ്പെടുന്നു..
സായന്ദേ നദിയുടെ കരയിലായി സ്ഥിതിചെയ്യുന്ന ഫലഭൂയിഷ്ടമായ ഈ പ്രദേശം മീഡിയൻ കാലഘട്ടത്തിൽ ഒരു പ്രാദേശിക കേന്ദ്രമായി വളർച്ച പ്രാപിച്ചു, അന്ന് അസ്പാന്ദാന അഥവാ ഇസ്പാന്ദാന എന്നാണ് ഈ പ്രദേശം അറിയപ്പെട്ടിരുന്നത്.
സൈറസ് (reg. 559–529 BCE) പേർഷ്യൻ-മീഡിയൻ പ്രദേശങ്ങളെ അക്കാമെനിഡ് സാമ്രാജ്യത്തിൽ ലയിപ്പിച്ചു (648–330 BCE), അന്ന് വിവിധ മതങ്ങളിലും വംശങ്ങളിലും ഉൾപ്പെട്ട ആളുകൾ അധിവസിച്ചിരുന്ന ഈ നഗരം അദ്ദേഹത്തിന്റെ മതസഹിഷ്ണുതക്ക് ഉദാഹരണമായിരുന്നു. 
അക്കാമെനിഡിന്റെ തകർച്ചക്ക് ശേഷം പാർത്തീനിയക്കാരും (250 BCE – 226 CE) അലക്സാണ്ടർ ചക്രവർത്തിയുടെ ഹെല്ലനിക സംസ്കാരവും ഇറാനിയൻ സംസ്കാരവും ഇഴുകിച്ചേരുന്നതിനെ പ്രോൽസാഹിപ്പിച്ചു. ഇക്കാലത്ത് അർസാകിഡ് ഗവർണർമാർ വിശാലമായ ഒരു ഭൂവിഭാഗം ഇസ്ഫഹാൻ കേന്ദ്രമായി ഭരിക്കാൻ തുടങ്ങിയത് ഒരു തലസ്ഥാന നഗരത്തിനു വേണ്ട വളർച്ച ഈ നഗരത്തിന് പ്രദാനം ചെയ്തു.
പിന്നീട് പേർഷ്യ ഭരിച്ച സസാനിയൻ സാമ്രാജ്യം,സൊറോസ്ട്രിയൻ മതം ഔദ്യോഗിക മതമാക്കുകയും കാർഷികരംഗത്ത് വലിയ മാറ്റങ്ങൾ നടപ്പിലാക്കുകയും ചെയ്തു. 
ഇസ്ലാമിക കാലഘട്ടം.
എ.ഡി. 642-ൽ മീഡിയ ആക്രമിച്ചു കൈയടക്കിയ അറബികൾ ഇസ്‌ഫഹാനെ അൽ ജിബാൽ (പർവത മേഖല) പ്രവിശ്യയിലെ പ്രധാനതാവളമാക്കി മാറ്റി. പത്താം ശതകത്തിൽ അബ്ബാസിയ്യാ ഖലീഫമാരുടെ പതനത്തെത്തുടർന്ന്‌ പേർഷ്യയിൽ അധികാരം സ്ഥാപിച്ച ബൂവായിദ്‌ (ബൂയിദ്‌) രാജാക്കന്മാരുടെ കാലത്താണ് ഇസ്‌ഫഹാൻ ഐശ്വര്യത്തിന്റെ ഉച്ചകോടിയിലെത്തിയത്. 11-ാം ശതകത്തിന്റെ മധ്യത്തോടെ സെൽജൂക്‌ രാജവംശത്തിന്റെ തലസ്ഥാനമായി. ഈ വംശത്തിലെ മാലിക്‌ ഷാ (1072-1092) ഇസ്‌ഫഹാന്റെ വികസനത്തിലും അഭിവൃദ്ധിയിലും ബദ്ധശ്രദ്ധനായിരുന്നു. 
സെൽജൂക്‌ വംശത്തിന്റെ പതനത്തോടെ ഇസ്‌ഫഹാന്റെ പ്രശസ്‌തിക്ക്‌ മങ്ങലേക്കുകയും തബ്രിസ്, ക്വാസ്വിൻ എന്നീ നഗരങ്ങൾക്ക് പ്രാധാന്യം ലഭിക്കുകയും ചെയ്തു. പിന്നീട് 1501 മുതൽ 1736 വരെ പേർഷ്യ ഭരിച്ച സഫവി സാമ്രാജ്യത്തിന്റെ കാലത്ത്‌ ഇസ്‌ഫഹാന്റെ നഷ്‌ടപ്പെട്ട പ്രതാപം വീണ്ടുകിട്ടി. 1598-ൽ ഷാ അബ്ബാസ്‌ (1587-1629)ക്വാസ്വിനിൽനിന്നും തലസ്ഥാനം ഇസ്‌ഫഹാനിലേക്ക് മാറ്റിയതോടെതോടെ ഈ നഗരത്തിന്റെ സുവർണദശ ആരംഭിച്ചു. ഇക്കാലത്ത്‌ ഇസ്‌ഫഹാന്റെ വ്യാപ്‌തി വർധിക്കുകയും മനോഹരങ്ങളായ വാസ്‌തുശില്‌പങ്ങൾ നിർമ്മിക്കപ്പെടുകയും പേർഷ്യൻ സംസ്ക്കാരം അഭിവൃദ്ധിപ്പെടുകയും ചെയ്‌തു. 
ഭൂമിശാസ്ത്രം.
സായന്ദേ നദിയുടെ വടക്കേ കരയിലായി സാഗ്രാസ്‌ മലനിരകളുടെ താഴ്‌വാരപ്രദേശത്താണ്‌ ഇസ്‌ഫഹാൻ സ്ഥിതിചെയ്യുന്നത്‌. വരണ്ട കാലാവസ്ഥയാണ് (Köppen: BSk) ഇവിടെ അനുഭവപ്പെടുന്നത്.ചൂടുകൂടിയ ഉഷ്ണകാലത്തെ ഉയർന്ന താപനില .ശൈത്യകാലത്ത് ഒരു തവണയെങ്കിലും (1986/1987, 1989/1990 എന്നീ ശൈത്യകാലങ്ങൾ ഒഴികെ) ഹിമപാതമുണ്ടാവാറുണ്ട്.

</doc>
<doc id="356512" url="https://ml.wikipedia.org/wiki?curid=356512" title="ഹോങ് ടിയാൻഗുയിഫു">
ഹോങ് ടിയാൻഗുയിഫു

ഹോങ് ടിയാൻഗുയിഫു (simplified Chinese: 
洪天贵福; traditional Chinese: 
洪天貴福; pinyin: "Hóng Tiānguìfú") (1849 നവംബർ 23 – 1864 നവംബർ 18), ഹെവൻലി കിംഗ്ഡം ഓഫ് തായ്പിനിന്റെ രണ്ടാമത്തെയും അവസാനത്തെയും രാജാവായിരുന്നു. ഹോങ് ടിയാൻക്വി എന്നും ക്വിങ് ചരിത്രരേഖകളിൽ ഹോങ് ഫുടിയാൻ (洪福瑱 Hóng Fútiàn) എന്നുമാണ് ഇദ്ദെഹം അറിയപ്പെടുന്നത്.  ഇദ്ദേഹം അറിയപ്പെട്ടിരുന്നത് കൊച്ചുതമ്പുരാൻ (幼主) എന്നർത്ഥം വരുന്ന ചൈനീസ് പ്രയോഗത്തിലാണ്. ഔദ്യോഗികമായി ഇദ്ദേഹത്തിന്റെ അച്ഛൻ ഹോങ് സിയുക്വാൻ സ്വർഗ്ഗത്തിന്റെ രാജാവ് (天王) എന്ന പേരിലായിരുന്നു അറിയപ്പെട്ടിരുന്നത്. ഇവർ തമ്മിൽ തിരിച്ചറിയുവാനായി ഇദ്ദേഹത്തെ സ്വർഗ്ഗത്തിന്റെ കൊച്ചുരാജാവ് (幼天王) എന്ന് വിളിച്ചിരുന്നു.
ചരിത്രം.
പതിനാല് വയസ്സിൽ ഇദ്ദേഹം തന്റെ അച്ഛനുശേഷം രാജാവായി അധികാരത്തിലേറി. അച്ഛന് രാജകുമാരന്മാർ നൽകിയിരുന്ന ബഹുമാനം ഇദ്ദേഹത്തിന് ലഭിച്ചിരുന്നില്ല. വളരെ മോശം അഭിപ്രായമായിരുന്നു ഇദ്ദെഹത്തെപ്പറ്റി. "ഷോങ് രാജകുമാരൻ ലി സിയുചെങ് സ്വയം വിശദീകരിക്കുന്നു" (《忠王李秀成自述》) എന്ന ആത്മകഥാംശമുള്ള കൃതിയിൽ ഹോങ് ടിയാൻഗുയിഫുവിനെ "പരിചയമില്ലാത്തയാൾ", "കഴിവില്ലാത്തയാൾ", "വഷളായിപ്പോയവൻ" എന്നിങ്ങനെയാണ് പരാമർശിച്ചിരിക്കുന്നത്. ഇതിന്റെ കർത്താവ് ഈ കൃതിയെഴുതി കുറച്ചുനാളുകൾക്കുള്ളിൽ വധിക്കപ്പെട്ടു. ഹോങ് ടിയാൻഗുയിഫു കുതിരയോട്ടം പഠിച്ചിരുന്നില്ല. യുദ്ധസമയത്ത് നേതാക്കന്മാർക്കും സൈനികത്തലവന്മാർക്കും കുതിരയോടിക്കാനറിയുക അത്യാവശ്യമാണ്. 
ഇദ്ദേഹത്തിന്റെ സിംഹാസനാരോഹണത്തിന് നാല് മാസങ്ങൾക്ക് ശേഷം തായ്പിങ് വിമതരുടെ തലസ്ഥാനമായ ടിയാൻജിങ് ക്വിങ് രാജവംശത്തിന്റെ സൈന്യം പിടിച്ചെടുത്തു. ഹോങ് ടിയാൻഗുയിഫു ജിയാങ്സുവിലെ ഡോങ്ബയിലേയ്ക്ക് (东坝) 1864 ജൂലൈയിൽ രക്ഷപെട്ടു. ഇവിടെ ഇദ്ദേഹത്തിന്റെ  ഗാൻ രാജകുമാരനായ (干王) ഹോങ് റെൻഗാൻ (洪仁玕) എന്നയാളുമായി ഇവർ സന്ധിച്ചു. ആൻഹുയിയിലെ ഗുവാങ്ഡെ കൗണ്ടിയിൽ പോയശേഷം ഇവർ ഷെജിയാങ്ങിലെ ഹുഷൗ (湖州) പ്രദേശത്ത് 1864 ഓഗസ്റ്റ് 13-ന് എത്തി. പ്രദേശത്തെ തായ്‌പിങ് കമാൻഡർ ഹുവാങ് വെൻജിൻ (黄文金) എന്നയാളുമായി ഇവർ ബന്ധം സ്ഥാപിച്ചു. ക്വിങ് രാജവംശം സുവോ സോങ്ടാങ്, ലി ഹോങ്ഷാങ് എന്നിവരെ ഈ പട്ടണം ആക്രമിക്കാനായി അയച്ചു. തെക്കുവശത്തെ നഗരദ്വാരം കാക്കുന്നതിന്റെ ചുമതലയുണ്ടായിരുന്ന സൈനികനേതാവായിരുന്ന ചെൻ സുവേമിങ് (陈学明) 1864 ഓഗസ്റ്റ് 26-ന് കീഴടങ്ങി. ഹോങ് ടിയാൻഗ്യിഫു, ഹോങ് റെൻഗാൻ, ഹുവാങ് വെൻജിൻ (黄文金) എന്നിവർക്ക് അടുത്ത രാത്രി നഗരം വിട്ടോടിപ്പോകേണ്ടിവന്നു. തനിക്കേറ്റ പരിക്കുകൾ കാരണം ഹുവാങ് വെൻജിൻ (黄文金) പെട്ടെന്നുതന്നെ മരണമടഞ്ഞു. ബാക്കിയുള്ളവർ അതിർത്തിപ്രദേശമായ ജിയാങ്സിയിലേയ്ക്ക് ഓടിപ്പോകാൻ ശ്രമിച്ചു. ലി സിക്ഷിയാന്റെ  (李世贤 നേതൃത്ത്വത്തിലുള്ള ബാക്കി സൈന്യവുമായി കൂടിച്ചേരാനായിരുന്നു ഇവരുടെ ശ്രമം. പക്ഷേ 1864 ഒക്റ്റോബർ 9-ന് ഇവർ വഴിയിൽ ആക്രമിക്കപ്പെട്ടു. ഷിചെങ് എന്ന സ്ഥലത്തുവച്ചായിരുന്നു (石城) ക്വിങ് സേന ഇവരെ ആക്രമിച്ചത്. ഹോങ് റെൻഗാൻ പിടിക്കപ്പെടുകയും 1864 നവംബർ 23-ന് ജിയാങ്സിയിലെ നാൻചാങ് (南昌) എന്ന സ്ഥലത്തുവച്ച് കൊല്ലപ്പെടുകയും ചെയ്തു. ഹോങ് ടിയാൻഗുയിഫു ഷിചെങ്ങിനടുത്തുവച്ച് അദ്ദേഹത്തിന്റെ ചെറിയ സേന തുടച്ചുനിക്കപ്പെട്ട ശേഷം പർവ്വതമേഖലയിലേയ്ക്ക് ഒളിച്ചോടി. ഇദ്ദേഹം1864 ഒക്റ്റോബർ ഇരുപത്തഞ്ചിന് പിടികൂടപ്പെട്ടു. 1864 നവംബർ 18-ന്  ആയിരം മുറിവുകളിലൂടെയുള്ള വധശിക്ഷയാണ്   ഇദ്ദേഹത്തിന് നൽകപ്പെട്ടത്. മരിക്കുമ്പോൾ പതിനാറ് വയസ്സായിരുന്നു പ്രായം. 
മരണം.
ഹോങ് ടിയാൻഗുയിഫുവിന്റെ സ്വഭാവത്തെപ്പറ്റി വധശിക്ഷയ്ക്ക് മുൻപുള്ള ഈ പ്രസ്താവനയിൽ നിന്ന് മനസ്സിലാക്കാവുന്നതാണ്. "ഗുവാങ്ഡോങ് ഒരു നല്ല സ്ഥലമല്ല. എനിക്ക് തിരികെപ്പോകണമെന്നില്ല. എനിക്ക് ഹുനാനിൽ മാസ്റ്റർ ടാങ്ങുമായി പഠനം തുടർന്നാൽ മതി. എനിക്കൊരു മികച്ച പണ്ഡിതനാകണം. (“廣東地方不好，我也不愿回去了，我衹愿跟唐老爺到湖南讀書，想進秀才。”) ആരാച്ചാരെ തെറ്റിദ്ധരിപ്പിച്ച് രക്ഷപെടാനുള്ള ഒരു വിഫലശ്രമമായാണ് ചിലർ ഇത് കാണുന്നത്.  തനിക്കും തന്റെ നഷ്ടപ്പെട്ട സാമ്രാജ്യത്തിനും എന്താണ് സംഭവിക്കുന്നതെന്നുള്ള ഒരു ധാരണയുമില്ലാത്ത വ്യക്തിയായിരുന്നു ഇദ്ദേഹം എന്നും ഇതിൽ നിന്ന് ഊഹിക്കാവുന്നതാണ്. 
ഹോങ് ടിയാൻഗുയിഫുവിന്റെ പേര് അസാധാരണമാണ്. മൂന്ന് അക്ഷരങ്ങളാണ് ടിയാൻഗുയിഫു എന്ന പേരിലുള്ളത്. ചൈനയിലെ പേരുകൾക്ക് ഒന്നോ രണ്ടോ അക്ഷരങ്ങളേ സാധാരണഗതിയിൽ കാണാറുള്ളൂ.
അവലംബം.
&lt;templatestyles src="Reflist/styles.css" /&gt;

</doc>
<doc id="356513" url="https://ml.wikipedia.org/wiki?curid=356513" title="അന്നണ്ടലെ ഗിത്താർമത്സ്യം">
അന്നണ്ടലെ ഗിത്താർമത്സ്യം

കടൽ വാസിയായ ഒരു മൽസ്യമാണ് അന്നണ്ടലെ ഗിത്താർമത്സ്യം അഥവാ Annandale's Guitarfish (Annandale's Shovelnose Ray). #തിരിച്ചുവിടുക . ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്. It reaches a length of approximately 56 cm. They are ovoviviparous fishes.
അവലംബം.
&lt;templatestyles src="Reflist/styles.css" /&gt;
ഇതും കാണുക.
കേരളത്തിലെ മൽസ്യങ്ങളുടെ പട്ടിക

</doc>
<doc id="356514" url="https://ml.wikipedia.org/wiki?curid=356514" title="Rhinobatos annandalei">
Rhinobatos annandalei



</doc>
<doc id="356516" url="https://ml.wikipedia.org/wiki?curid=356516" title="മഹാകാല">
മഹാകാല

മംഗോളിയയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് മഹാകാല . അന്ത്യ ക്രിറ്റേഷ്യസ് കാലത്തു ആണ് ഇവ ജീവിച്ചിരുന്നത് 
ശരീര ഘടന.
70 സെന്റീ മീറ്റർ മാത്രം നീളം ഉള്ള ചെറിയ ദിനോസർ ആയിരുന്നു ഇവ. കയ്യിനും കാലിനും മെലിഞ്ഞു നീണ്ട പ്രകൃതി ആയിരുന്നു. കൈയിൽ നീളമുള്ള ഒരു നഖം ഉണ്ടായിരുന്നു. 
കുടുംബം.
തെറാപ്പോഡ വിഭാഗത്തിൽ പെട്ടവയാണ് ഇവ.
അവലംബം.
&lt;templatestyles src="Reflist/styles.css" /&gt;

</doc>
<doc id="356519" url="https://ml.wikipedia.org/wiki?curid=356519" title="Mahakala">
Mahakala



</doc>
<doc id="356521" url="https://ml.wikipedia.org/wiki?curid=356521" title="ടെസ്ല മോട്ടോഴ്സ്">
ടെസ്ല മോട്ടോഴ്സ്



</doc>
<doc id="356522" url="https://ml.wikipedia.org/wiki?curid=356522" title="നാം നാവോ">
നാം നാവോ

നാം നവോ, സംരക്ഷത മേഖലയിലുള്ള ഒരു ദേശീയോദ്യാനമാണ്. ലോം സാക് ജില്ലയ്ക്ക് 55 കിലോമീറ്റർ (34 മൈൽ) കിഴക്കായിട്ടാണ് ഈ ദേശീയോദ്യാനം സ്ഥിതി ചെയ്യുന്നത്.1972 ൽ ദേശീയോദ്യാനമായി പ്രഖ്യാപിക്കപ്പെട്ട നാം നാവോ, വടക്കൻ തായ്‍ലാൻറിലെ ഫെറ്റ്ച്ചാബുൻ, ചൈയാപും പ്രോവിൻസുകളിലെ പർവ്വതമേലഘയിൽ നിന്നുള്ള 966 km² വനപ്രദേശം ഉൾക്കൊള്ളുന്നു. ഈ മേഖലയിലെ ഏറ്റവും മികച്ച ദേശീയോദ്യാനമാണിത്. വന്യജീവികളെ അടുത്തു നിന്ന് കണ്ടാസ്വദിക്കുന്നതിന് പറ്റിയ വളരെ നല്ല സാഹചര്യങ്ങൾ ഈ ദേശീയോദ്യാനത്തിൽ ഒരുക്കിയിരിക്കുന്നു. ഈ ഉദ്യാനത്തി‍ൽ IUCN ചുവന്ന വിഭാഗത്തിൽപ്പെടുത്തിയിട്ടുള്ള ഏതാനും അപൂർവ്വ ജന്തുക്കളും പക്ഷികളും ഉൾപ്പെടുന്നു. 
ഈ ദേശീയോദ്യാനം ഇപ്പോഴും അതിൻറ വന്യമായി അവസ്ഥ കാത്തു സൂക്ഷിക്കുന്നു. മനുഷ്യ ഇടപെടലുകൾ ഈ മേഖലയിൽ വളരെ കുറവാണ്. ഏകദേശം 100 വർഗ്ഗങ്ങളുലുള്ള പക്ഷികൾ ഈ ഉദ്യാനത്തിൽ കാണുവാൻ സാധിക്കുന്നതാണ്.
കാലാവസ്ഥ.
ഈ മേഖലയിലെ ശരാശരി വാർഷിക താപനില 25 ഡിഗ്രി സെൽഷ്യസ് ആണ്. ഡിസംബർ മുതൽ ജനുവരി വരെയുള്ള കാലയളവിൽ താപനില ക്രമേണ താഴ്ന്ന് 2-5 ഡിഗ്രി സെൽഷ്യസിലെത്തുന്നു. നാം നവോ ദേശീയോദ്യാനം ലെവൽ I "ടൈഗർ കൺസർവേഷൻ യൂണിറ്റ്" (TCU) ആണ്.  ഏകദേശം 1,000 സ്ക്വയർ കിലോമീറ്റർ (390 സ്ക്വയർ മൈൽ) പ്രദേശത്തായി ഈ ദേശീയോദ്യാനം പരന്നു കിടക്കുന്നു. 800 മീറ്റർ വരെ ഉയരത്തിലുള്ള ഈ ദേശീയോദ്യാനം വർഷം മുഴുവൻ സുഖകരമായ കാലാവസ്ഥ പ്രദാനം ചെയ്യുന്നു. രാത്രികാലങ്ങളില് താപനില അപൂർവ്വമായി 0 °C വരെയും വരാറുണ്ട്. 
സസ്യജാലങ്ങൾ.
ഈ ദേശീയോദ്യാനത്തില ഇലപൊഴിയും കാടുകളും നിത്യഹരിത സസ്യങ്ങളും ഇടകലർന്നു കാണപ്പെടുന്നു. മുളങ്കാടുകളും പൈൻ മരങ്ങളും, പുൽമേടുകളും ഉൾപ്പെടുന്ന അതിവിശാലമായ പ്രദേശവും ഈ ദേശീയോദ്യാനത്തിൽ ഉൾപ്പെടുന്നു. വാരാന്ത്യത്തിലും അവധി ദിവസങ്ങളിലും രാജ്യത്തിൻറെ നാനാ ഭാഗങ്ങളിൽ നിന്നായി അനേകായിരം ആളുകൾ ഇവിടം സന്ദർശിക്കുന്നു. ശിശിരകാലത്ത് വനമേഖല മുഴുവൻ മൂടിക്കിടക്കുന്ന മൂടൽ മഞ്ഞ് സഞ്ചാരികളുടെ മനസ്സിനെ കുളിരണിയിക്കുന്ന കാഴ്ചയാണ്.
ദേശീയോദ്യാനത്തിനുള്ളിൽ ഏതാനും വെള്ളച്ചാട്ടങ്ങളുമുണ്ട്. ഹായെവ് സായി (20 മീറ്റർ), സായി തോങ് (30 മീറ്റർ) എന്നിവയാണ് പ്രധാന വെള്ളച്ചാട്ടങ്ങൾ,
സമുദ്രനിരപ്പിൽ നിന്ന് 1,271 മീറ്റർ ഉയരമുള്ള ഫു ഫാ ചിറ്റ് കൊടുമുടിയാണ് ദേശീയോദ്യാനമേഖലിയിലെ ഉയരമുള്ള കൊടുമുടി. 
വന്യമൃഗങ്ങൾ.
വന്യമൃഗങ്ങളുടെ അപൂർവ്വ ജനുസുകളെ ഈ ദേശീയോദ്യാത്തിൽ കണ്ടത്തുവാൻ സാധിക്കുന്നതാണ്. ആനകൾ, കാട്ടുപോത്ത്, കാട്ടു കാളകൾ, പുള്ളിപ്പുലി, കുരയ്ക്കും മാൻ, സാംബാർ മാൻ, സ്വർണ്ണക്കുറുക്കൻ, ഏഷ്യൻ കറുത്ത കരടി, തേൻ കരടി, കാട്ടുപന്നി തുടങ്ങി വിവിധയിനം മൃഗങ്ങൾ ഈ ദേശീയോദ്യാനത്തിൽ മേഞ്ഞുനടക്കുന്നു. സമീപമുള്ള റോഡുകളിലൂടെ കൂട്ടമായി നീങ്ങുന്ന ആനകളെ ഏതു സമയത്തും കാണാവുന്നതാണ്. സന്ദർശകർക്കു താമസത്തിനായി ഒരുക്കിയിരിക്കുന്ന ബംഗ്ലാവുകൾക്കു ചുറ്റുമായി ഇലക്ട്രിക് വേലികൾ ഉറപ്പിച്ചിരിക്കുന്നു. 
പക്ഷിവർഗ്ഗങ്ങൾ.
നാം നാവോ ദേശീയോദ്യാനത്തിൽ ഏകദേശം 220 പക്ഷിവർഗ്ഗങ്ങളെ തിരിച്ചറിഞ്ഞിട്ടുണ്ട്. വനത്തിലെ ഉണങ്ങിയ കാലാവസ്ഥ പക്ഷിനിരീക്ഷണത്തിന് അനുകൂലമായി സാഹചര്യം സൃഷ്ടിക്കുന്നു. ദേശീയോദ്യാനത്തിൻറെ മുഖ്യകാര്യാലയത്തിനു സമീപമുള്ള പ്രദേശങ്ങളിൽ ചുവന്ന തലയൻ തീക്കാക്ക, ചുവന്ന കൊക്കുള്ള നീല മണ്ണാത്തിക്കിളി, വലിയ ആൽക്കിളി,  കാട്ടുമരംകൊത്തി, ചാരത്തലയൻ മരംകൊത്തി, ചാരത്തൊപ്പിയുള്ള പിഗ്മി മരംകൊത്തി, മുള മരംകൊത്തി, വലിയ അസുരക്കാടൻ, യൂറേഷ്യൻ സ്വർണ്ണചൂഡപ്പക്ഷി, കറുത്ത കഴുത്തുള്ള ചൂളക്കാക്ക, സ്വർണ്ണപ്പൂവുള്ള മൈന, മഞ്ഞക്കിളി എന്നിവയാണ് ഇവിടെ സാധാരണയായി കാണപ്പെടുന്ന പക്ഷിവർഗ്ഗങ്ങൾ.
നാം നാവോയിലെ ആകർഷക ഘടകങ്ങൾ.
ഗുഹകൾ.
നാം നവോ ദേശീയോദ്യാനത്തിൽ അനേകം ഗുഹകൾ സ്ഥിതി ചെയ്യുന്നു. ഗുഹാ പര്യവേക്ഷണത്തിന് അനുയോജ്യമാണീ മേഖല. ദേശീയോദ്യാനത്തിൻറെ വടക്കേ ദിക്കിൽ തായ്‍ലാൻറിലെ ഏറ്റവു നീളമുള്ള ഗുഹ സ്ഥിതി ചെയ്യുന്നു. മറ്റനേകം ഗുഹകൾ റോഡിനു സമീപവും ഉൾവനത്തിലും സ്ഥിതി ചെയ്യുന്നു.
താം യായി നാം നാവോ സിസ്റ്റം.
താം യായി പർവ്വതത്തിൽ സ്ഥിതി ചെയ്യുന്ന 9,817 മീറ്റർ നീളമുള്ള ഈ ഗഹയ്ക്ക് 76 മീറ്റര് താഴ്ചവരെയുണ്ട്. ഇത് സമുദ്രനിരപ്പിൽ നിന്ന് 700 മീറ്റർ ഉയരത്തിലാണ്. താം യായി നാം നാവോയാണ് തായ്‍ലൻറിലെ ഏറ്റവു നീളമുള്ള മൂന്നാമത്തെ ഗുഹ. ഇതന് 5 പ്രവേശന കവാടങ്ങളുണ്ട്. പാറയിൽ നിന്നൂറിവരുന്ന ചുണ്ണാമ്പുകൽപുറ്റും പാറയിൽ നിന്നൊലിച്ചു തൂങ്ങിയ ചുണ്ണാമ്പ്‌ കല്ലുകളും ഈ ഗുഹയുടെ പ്രത്യേകതയാണ്. മറ്റനേകം ഇടത്തരവും ചെറുതുമായി ഗുഹകൾ ഇവിടെ സ്ഥിതി ചെയ്യുന്നു. താം പാക് നൌ (30 മീറ്റർ നീളം), താം ഫായ നാക് സിസ്റ്റം (1,285 മീറ്റർ നീളത്തിൽ മൂന്ന് ഉപഗുഹകളോടു കൂടിയത്), താം മോൻഹ്വ, താം പാർ ഹോങ് (105 മീറ്റർ നീളം) എന്നിവയാണ് അവയിൽ ചിലത്.
ദേശീയോദ്യാനത്തിനുള്ളിൽ ഏതാനും വെള്ളച്ചാട്ടങ്ങളുമുണ്ട്. ഹായെവ് സായി (20 മീറ്റർ), സായി തോങ് (30 മീറ്റർ) എന്നിവയാണ് പ്രധാന വെള്ളച്ചാട്ടങ്ങൾ,  
സമുദ്രനിരപ്പിൽ നിന്ന് 1,271 മീറ്റർ ഉയരമുള്ള ഫു ഫാ ചിറ്റ് കൊടുമുടിയാണ് ദേശീയോദ്യാനമേഖലിയിലെ ഉയരമുള്ള കൊടുമുടി. 
വെസ്റ്റേൺ ഇസാൻ ഫോറസ്റ്റ് കോപ്ലക്സ്.
അതിവിശാലമായ “വെസ്റ്റേൺ ഇസാൻ ഫോറസ്റ്റ് കോപ്ലക്സിൻറെ” ഭാഗമാണ് നാം നാവോ ദേശീയോദ്യാനം. ഈ ദേശീയോദ്യാനവും സമീപത്തുള്ള മറ്റു നാലു ദേശീയോദ്യാനങ്ങളും നാല് വന്യജീവി സംരക്ഷണകേന്ദ്രവും ഒത്തു ചേർന്ന് ഏതാണ്ട് 4,594 km² പ്രദേശമാണ് വെസ്റ്റേൺ ഇസാൻ ഫോറസ്റ്റ് കോപ്ലക്സിനുള്ളിൽ വരുന്നത്. 
ഈ കോപ്ലക്സിനുള്ളിൽ വരുന്ന പ്രധാന മേഖലകൾ ഇവയാണ്.
1.   നാം നാവോ ദേശീയോദ്യാനം
2.   റ്റാഡ് മോക് ദേശീയോദ്യാനം
3.   ഫു പാ മാൻ ദേശീയോദ്യാനം
4.   ഫു ക്രാഡുയെങ് ദേശീയോദ്യാനം
5.   ഫു ഖിയോ വന്യജീവി സംരക്ഷണ കേന്ദ്രം
6.   ഫാ ഫുങ് വന്യജീവി സംരക്ഷണ കേന്ദ്രം
7.   ഫു ഭാ ഡായെങ് വന്യജീവി സംരക്ഷണ കേന്ദ്രം.
8.   തബോവ ഹൂയി യൂയി വന്യജീവി സംരക്ഷണ കേന്ദ്രം
The park as seen from Route 12

</doc>
<doc id="356523" url="https://ml.wikipedia.org/wiki?curid=356523" title="ഹൈ ഫോങ്">
ഹൈ ഫോങ്

വടക്കുകിഴക്കൻ വിയറ്റ്നാമിലെ ഒരു പ്രധാന നഗരമാണ് ഹൈ ഫോങ്. വിയറ്റ്നാമിലെ മൂന്നാമത്തെ ഏറ്റവും വലിയ നഗരമായ ഹൈ ഫോങ് ,തലസ്ഥാന നഗരമായ ഹാനോയിൽ നിന്നും 120 കിലോമീറ്റർ കിഴക്കുമാറിയാണ് നിലകൊള്ളുന്നത്. ടോങ്കിൻ ഉൾക്കടലിന്റെ തീരത്തായാണ് ഈ തുറമുഖനഗരത്തിന്റെ സ്ഥാനം. വിയറ്റ്നാമിലെ ഏറ്റവും പ്രാധാന്യമേറിയ തുറമുഖമായ ഹൈ ഫോങ് കേന്ദ്രമാക്കി ഇന്ന് പൽ വ്യാവസായികസ്ഥാപനങ്ങളും പ്രവർത്തിക്കുന്നു. നഗരത്തിലുടനീളം ഗുൽമോഹർ മരങ്ങൾ ഇടതൂർന്നു വളരുന്നതിനാൽ "ഗുൽമോഹർ നഗരം" എന്ന അപരനാമത്തിലും ഹൈ ഫോങ് അറിയപ്പെടുന്നു. ഔദ്യോഗിക ജനസംഖ്യാ കണക്കുകൾ പ്രകാരം 20 ലക്ഷത്തോളം ആളുകൾ ഈ നഗരത്തിൽ താമസിക്കുന്നു.
ചരിത്രം.
എ.ഡി എട്ടിൽ മാക് സാമ്രാജ്യത്തിന്റെ കീഴിലാണ് ഹൈ ഫോങ് നഗരം സ്ഥാപിതമായതെനു വിശ്വസിക്കപ്പെടുന്നു. മാക് രാജാക്കന്മാരുടെ കിഴക്കേ അതിരിലുള്ള തുറമുഖമായിരുന്നു ഈ പ്രദേശം. അതിഉശേഷം 19ആം നൂറ്റാണ്ടിൽ വന്ന ങുയിൻ സാമ്രാജ്യത്തിലെ ടു ഡുക് ചക്രവർത്തി ഹൈ ഫോങ് പട്ടണത്തിന്റെയും തുറമുഖത്തിന്റെയും വളർച്ചയിൽ നിർണ്ണായക പങ്ക് വഹിച്ചു.
രണ്ടാം ലോകമഹായുദ്ധത്തിലെ ജപ്പാന്റെ പരാജയത്തിനു ശേഷം, ഫ്രാൻസിൽനിന്നും സ്വാതന്ത്ര്യം നേടുനതിന്നായി വിയറ്റ്നാമിലെ ദേശീയവാദികൾ പ്രക്ഷോഭം ആരംഭിച്ചു. പ്രക്ഷോഭങ്ങളുടെ തുടർച്ചയായി നടന്ന ഇന്തോചൈനാ യുദ്ധത്തിൽ വടക്കൻ വിയറ്റ്നാമിലെ ഏക തുറമുഖമായിരുന്ന ഹൈ ഫോങ് തുറമുഖം അമേരിക്കൻ സൈന്യം ബോംബിട്ടു നശിപ്പിക്കുകയുണ്ടായി. യുദ്ധത്തിൽ താറുമാറായെങ്കിലും പിന്നീടു നടന്ന വ്യാവസായിക വിപ്ലവത്തിൽ കരുത്താർജ്ജിച്ച ഹൈ ഫോങ് ഇന്ന് വിയറ്റ്നാമില വൻകിട വ്യാവസായിക നഗരങ്ങളിലൊന്നാണ്.
ഭൂമിശാസ്ത്രം.
ഒരു കടലോര നഗരം ആണ് ഹൈ ഫോങ്. ഹൈ ഫോങ് തുറമുഖത്തുവെച്ചാണ് കാം നദി ടോങ്കിൻ ഉൾക്കടലിൽ പതിക്കുന്നത്. ക്വാ നിങ്ഹ്, ഹവി ഡോങ് എന്നീ പ്രവിശ്യകളുമായി ഹൈ ഫോങ് നഗരം അതിർത്തി പങ്കിടുന്നു. വിയറ്റ്നാമിലെ മറ്റ് പ്രദേശങ്ങളെപ്പോലെ ചൂടേറിയ കാലാവസ്ഥ ആണെങ്കിലും ഏപ്രിൽ മുതൽ ഒക്ടോബർ വരെയുള്ള കാലയളവിൽ ഇവിടെ കനത്ത മഴ ലഭിക്കാറുണ്ട്. ജനുവരി, ഫെബ്രുവരി മാസങ്ങളിലാണ് ഇവിടെ ശൈത്യകാലം.
ഗതാഗതം.
റോഡ് മാർഗം.
വിയറ്റ്നാമിലെ ദേശീയപാത 1-എ, ദേശീയപാത 5 എന്നീ പ്രധാന റോഡുകൾ കൂടിച്ചേരുന്നത് ഹൈ ഫോങിൽ വെച്ചാണ്. ഇവിടെ നിന്നും ദേശിയപാത 1-എയിൽ കൂടി 120 കി.മി പടിഞ്ഞാറേക്ക് സഞ്ചരിച്ചാൽ രാജ്യതലസ്ഥാനമായ ഹനോയിലെത്താം. രാജ്യത്തെ എല്ലാ പ്രധാന നഗരങ്ങളുമായും ഹൈ ഫോങ് റോഡ് മാർഗ്ഗം ബന്ധപ്പെട്ടു കിടക്കുന്നു.
വ്യോമ മാർഗം.
നഗരത്തിലെ വിമാനത്താവളമായ കാറ്റ്-ബി വിമാനത്താവളം 2011ൽ ഉദ്ഘാടനം ചെയ്യപ്പെട്ടു. പ്രാദേശിക വിമാനസർവീസുകൾക്കു പുറമേ ദക്ഷിണകൊറിയ, തായിലന്റ് എനീ വിദേശരാജ്യങ്ങളിലേക്കും ഇവിടെ നിന്നു വിമാനസർവീസുകൾ നടത്തിവരുന്നു. നിലവിൽ വടക്കൻ വിയറ്റ്നാമിലെ ഏറ്റവും വലുതും തിരക്കേറിയതുമായ വിമാനത്താവളമാണിത്.
റെയിൽ മാർഗം.
1902ൽ സ്ഥാപിതമായ ഹൈ ഫോങ് റെയിൽവെ സ്റ്റേഷനിൽ നിന്നും രാജ്യത്തെ പ്രധാന നഗരങ്ങളിലേക്ക് വിയറ്റ്നാം റെയിൽവെ സർവീസ് നടത്തിവരുന്നു. പണ്ട് ഹൈ ഫോങിൽ നിന്നും ചൈനയിലേക്ക് തീവണ്ടി സർവീസുണ്ടായിരുന്നെങ്കിലും നിലവിൽ താൽക്കാലികമായി അത് നിർത്തിവെച്ചിരിക്കുകയാണ്.
സ്ഥിതിവിവരക്കണക്കുകൾ.
ഹാനോയ്, ഹോചിമിൻ സിറ്റി എന്നീ നഗരങ്ങൾ കഴിഞ്ഞാൽ വിയറ്റ്നാമിലെ ഏറ്റവും ജനസംഖ്യയേറിയ നഗരമാണ് ഹൈ ഫോങ്. 2015 ലെ ഔദ്യോഗിക കണക്കുകൾ പ്രകാരം 20.1 ലക്ഷം ആളുകൾ ഹൈഫോങ് നഗരത്തിൽ താമസിക്കുന്നു. നഗരത്തിലെ ജനസംഖ്യയുടെ 50.4 % സ്ത്രീകളാണ്.
സഹോദരനഗരങ്ങൾ.
താഴെപ്പറയുന്ന നഗരങ്ങളുമായി ഹൈ ഫോങ് നഗരം ബന്ധം സ്ഥാപിക്കുന്നു.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
 വിക്കിവൊയേജിൽ നിന്നുള്ള 

</doc>
<doc id="356527" url="https://ml.wikipedia.org/wiki?curid=356527" title="മോൻ ജനത">
മോൻ ജനത

 
 
ബർമ്മയിലെ ഒരു ഗോത്ര ജനവിഭാഗമാണ് മോൻ ജനത-(Mon people). ഇപ്പോഴത്തെ മ്യാൻമറിലെ മോൻ സംസ്ഥാനത്തും പെഗു ഡിവിഷനും ബാഗോ ഡിവിഷനും ചേർന്നുള്ള ബാഗോ പ്രവിശ്യയിലുമാണ് ഈ ജനത വസിക്കുന്നത്. കൂടാതെ ബർമ്മയുടേയും തായ്‌ലാന്റിന്റേയും തെക്കൻ തീരത്തും ഇർറവാഡി നദീമുഖ തുരുത്തിലും മോൻ ജനങ്ങൾ വസിക്കുന്നുണ്ട്. തെക്കുകിഴക്കൻ ഏഷ്യയിലെ ആദ്യകാല ജനതയിൽ ഉൾപ്പെട്ട ഒരു വിഭാഗമാണ് മോൻ ജനത. ഇൻഡോചൈനയിൽ ബുദ്ധമതത്തിലെ ഒരു അവാന്തര വിഭാഗമായ ഥേരവാദ ബുദ്ധിസം പ്രചരിപ്പിച്ചത് ഈ ജനതയാണ്. ബർമ്മൻ സംസ്‌കാരത്തിന്റെ സ്വാധീനമായിരുന്നു മോൻ ജനതയുടെ പ്രധാന സ്രോതസ്സ്. 
ആസ്‌ട്രോഏഷ്യാറ്റിക് ഭാഷയായ മോൻ ഭാഷയാണ് ഇവർ സംസാരിക്കുന്നത്. 
ദക്ഷിണപൂർവേഷ്യൻ രാജ്യങ്ങളിൽ എട്ട് കോടിയോളം ജനങ്ങൾ ഉപയോഗിക്കുന്ന ഭാഷകളെ ദക്ഷിണപൂർവേഷ്യൻ ഭാഷകൾ എന്നോ ആസ്‌ട്രോഏഷ്യാറ്റിക് ഭാഷകൾ എന്നോ അറിയപ്പെടുന്നുടുന്നുണ്ട്. തായ്‌ലാന്റിലെ ആദിമ ജനവിഭാഗമായ നിയാഹ് കുർ ജനതയും മോൻ ജനതയുടെതും പൊതുവായ ഒരു ഉറവിടമാണെന്നാണ് കരുതുന്നത്. 
കിഴക്കൻ മോൻ ജനത തായ്‌ലാന്റിലെ നിലവിലെ രാജകുടുംബത്തിൽ പെട്ടവരാണ്, വളരെ മുൻപ് തായ് സംസ്‌കാരത്തിലേക്ക് സ്വംശീകരിച്ച മോൻ വംശജരാണ് ഇവർ. എന്നാലും ജങ്കിരി രാജവംശത്തിലെ സ്ത്രീകൾ അവരുടെ അനുഷ്ടാനങ്ങൾ ഇപ്പോയും നിലനിർത്തുന്നുണ്ട്. 
അവരുടെ മോൻ പാരമ്പര്യങ്ങളും തായ് കോർട്ടിൽ ഇപ്പോഴും സജീവമായി നിലനിർത്തുന്നുണ്ട്. 
ബർമ്മയിലെ പടിഞ്ഞാറൻ മോൻ ജനത, വലിയ തോതിൽ ബമർ സൊസൈറ്റിയാൽ ആഗിരണം ചെയ്യപ്പെട്ടിരിക്കുന്നു, എന്നാൽ, തങ്ങളുടെ ഭാഷയും സംസ്‌കാരവും കാത്തുസൂക്ഷിക്കുമെന്നും രാഷ്ട്രീയ സ്വയം ഭരണവകാശം വീണ്ടെടുക്കാനുള്ള പോരാട്ടം തുടരുകയാണ് ഇവർ
ബർമ്മയിലെ മോൻ ജനത അവരുടെ പരമ്പരാഗത് മേഖലകളെ അടിസ്ഥാനമാക്കി മൂന്ന് ഉപവിഭാഗങ്ങളായി തരംതിരിച്ചിരിക്കുന്നു. ഇർറാവഡി ഡൽറ്റയിലെ പത്തീനിലുള്ള മോൻ ജനത മാൻ നിയ എന്നും മധ്യ പ്രവിശ്യയിലെ ബാഗോവിലുള്ള മോൻ ജനങ്ങൾ മാൻ ദുയിൻ തെക്കുകിഴക്കൻ മൊട്ടമയിലുള്ള മോൻ വംശം മാൻ ഡ എന്ന പേരിലുമാണ് അറിയപ്പെടുന്നത്.
മോൻ ജനതയും ബമർ ജനതയും പൊതുവായി ജനിക പരമായി ചില സാമ്യതകൾ അടുത്ത കാലത്ത് നടന്ന പഠനങ്ങൾ സൂചിപ്പിക്കുന്ന തെളിവുകൾ കണ്ടെത്തിയിട്ടുണ്ട്. 
ചരിത്രം.
തെക്കുകിഴക്കൻ ഏഷ്യയുടെ വടക്ക് ഭാഗത്ത് ചൈനവരെയും,കിഴക്ക് ചൈനാ സമുദ്രം വരെയും വ്യപിച്ചു കിടക്കുന്ന മുനമ്പായ ഇന്തോചൈനയിലെ ആദ്യകാല ഗോത്രങ്ങളിൽ ഒന്നാണ് മോൻ ജനതയെന്നാണ് വിശ്വാസം. (ഇന്നത്തെ കംബോഡിയ,വിയറ്റ്‌നാം,ലാവോസ് എന്നീ രാജ്യങ്ങൾ ഉൾക്കൊള്ളുന്ന പ്രദേശമാണ് ഇന്തോചൈന. )
ഈ ജനത മധ്യ തായ്‌ലാന്റിൻ ആറു മുതൽ 13ആം നൂറ്റാണ്ടുവരെ ദ്വാരവതി (Dvaravati) നാഗരികത ഉൾപ്പെടെ ചില നാഗരികതകളും സ്ഥാപിച്ചിരുന്നു.
അവരുടെ സംസ്‌കാരം തായ്‌ലാന്റിലെ ഏറ്റവും വലിയ പ്രവിശ്യയായിരുന്ന ഇസാൻ വരെ വ്യാപിച്ചു.
മധ്യ ലാവോസിലെ ശ്രി ഗോതാപുര, നോർത്ത് ഈസ്‌റ്റേൺ തായ്‌ലാന്റ്, നോർത്തേൺ തായ്‌ലാന്റിലെ ഹരിപുൻചായി, താറ്റോൺ കിംഗ്ഡം വരെ ഇവരുടെ സ്വാധീനം വ്യാപിച്ചിരുന്നു. :63,76–77
തങ്ങളുടെ ഹിന്ദു സമകാലികരായ ഖെമർ, ചാം ജനങ്ങളിൽ നിന്നും വ്യത്യസ്തമായി ശ്രിലങ്കയിൽ നിന്നുള്ള ഥേരവാദ മിഷണറിമാരിൽ നിന്ന് ആദ്യമായി ബുദ്ധമതം സ്വീകരിച്ചത് മോൻ ജനതയായിരുന്നു.
എഡി 550ൽ ഉപയോഗിച്ചതെന്ന് കരുതുന്ന പുരാതന മോൻ കൈയെഴുത്ത് പ്രമാണങ്ങൾ മധ്യ തായ്‌ലാന്റിലെ സരബുരി പ്രവിശ്യയിലെ ഒരുഗുഹയിൽ നിന്ന് കണ്ടെത്തി. മോൻ ജനത പല്ലവ അക്ഷരമാല സ്വീകരിച്ചിരുന്നു.
എന്നാൽ, താറ്റോൺ രാജവംശവുമായി ബന്ധപ്പെട്ട യാതോരു അവശിഷ്ടങ്ങളും കണ്ടെത്തിയിട്ടില്ല. ബമർ ജനതയുടെയും നോർത്തേൺ തായ്‌ലാന്റിലെ ലന്ന രാജവംശത്തേയും കുറിച്ച് ഇതിൽ പരാമർശമുണ്ടായിരുന്നു.
കുറിപ്പുകൾ.
&lt;templatestyles src="Reflist/styles.css" /&gt;
&lt;templatestyles src="Reflist/styles.css" /&gt;
അവലംബം.
&lt;templatestyles src="Refbegin/styles.css" /&gt;

</doc>
<doc id="356530" url="https://ml.wikipedia.org/wiki?curid=356530" title="നാസിജർമനിയുടെ പോളണ്ടിലേക്കുള്ള അധിനിവേശം (1939)">
നാസിജർമനിയുടെ പോളണ്ടിലേക്കുള്ള അധിനിവേശം (1939)

1939 സെപ്റ്റംബർ 1-ന്‌, ജർമനി പോളണ്ടിനെ ആക്രമിക്കുന്നതോടു കൂടി രണ്ടാം ലോകമഹായുദ്ധത്തിന്‌ ആരംഭമായി. ഈ മിന്നലാക്രമണത്തിനു ജർമനി നൽകിയ പേരു 'ഓപ്പറേഷൻ വെയിസ്സ്' എന്നായിരുന്നു. ഇതേ തുടർന്നു സെപ്റ്റംബർ 3-ന്‌ ബ്രിട്ടൺ‍, ഓസ്ട്രേലിയ, ന്യൂസിലാൻഡ്, ഫ്രാൻസ്, ഇന്ത്യ[2] എന്നീ രാജ്യങ്ങളും സെപ്റ്റംബർ 6 ന്‌ ദക്ഷിണാഫ്രിക്ക, കാനഡ എന്നീ രാജ്യങ്ങളും ജർമനിയ്ക്കെതിരെ യുദ്ധം പ്രഖ്യാപിച്ചു. പടിഞ്ഞാറു ഭാഗത്തു നിന്നും നാസി ജർമനി പൊളണ്ടിനെ ആക്രമിച്ചുകൊണ്ടിരുന്നപ്പോൾ കിഴക്കു നിന്നും സോവിയറ്റ് യൂണിയനും പോളണ്ടിനെ ആക്രമിക്കുകയായിരുന്നു. ഒടുവിൽ സെപ്റ്റംബർ 27-നു പോളണ്ട് കീഴടങ്ങുകയും ഭൂപ്രദേശം ജർമനിയും സോവിയറ്റ് യൂണിയനും പങ്കിട്ടെടുക്കുകയും ചെയ്തു. 1940 ഏപ്രിൽ 9 നു നാസി ജർമനി ഓപ്പറേഷൻ വെസെൻബർഗ് എന്ന സൈനികനടപടിയിലൂടെ‍ ഡെന്മാർക്ക്, നോർ‌വേ എന്നീ രാജ്യങ്ങളേയും മേയ് 10-ന്‌ ഓപ്പറേഷൻ ഗെൽബ് എന്ന നടപടിയിലൂടെ ഹോള‍ണ്ട്, ബെൽജിയം, ലക്സംബർഗ്ഗ് എന്നീ രാജ്യങ്ങളേയും ആക്രമിച്ചു കീഴ്പ്പെടുത്തി. തുടർന്ന് ഫ്രാൻസിനെ ആക്രമിക്കാൻ തുടങ്ങി. 1940 ജൂൺ 25-ന്‌ ഫ്രാൻസ്, ജർമനിയുടെ മുൻപിൽ നിരുപാധികം കീഴടങ്ങി. ഫ്രാൻസ് അധിനിവേശത്തിനു ജർമനി നൽകിയ പേര് ഓപ്പറേഷൻ റെഡ് എന്നായിരുന്നു.

</doc>
<doc id="356531" url="https://ml.wikipedia.org/wiki?curid=356531" title="ജാപ്പനീസ് ചെന്നായ">
ജാപ്പനീസ് ചെന്നായ

വംശനാശം സംഭവിച്ച ഒരു ചെന്നായ ഉപവർഗ്ഗം ആണ് ജാപ്പനീസ് ചെന്നായ , ജപ്പാനിലെ തദ്ദേശീയമായി കാണപ്പെട്ട രണ്ടു ചെന്നായ ഉപവർഗ്ഗങ്ങളിൽ ഒന്നാണ് ഇവ. ഹോൻഷു ചെന്നായ (Honshū) എന്നും ഇവ അറിയപ്പെട്ടിരുന്നു . ജപ്പാനിലെ ഷിന്ടോ മത പ്രകാരം ഒകാമി ( ചെന്നായക്ക് ജപ്പാനിൽ ഉള്ള വിളി പേര് ) കാമി ആത്മാക്കളുടെ സന്ദേശ വാഹകർ ആണ് . ഇവ കാർഷിക വിളകളെ നശിപ്പിക്കുന്ന മൃഗങ്ങൾ ആയ കാട്ടു പന്നി , മാൻ എന്നിവയിൽ നിന്നും സംരക്ഷണവും നൽകുന്നു എന്നാണ് വിശ്വാസം . ഇവയെ ബന്ധപെടുത്തുന്നത് പർവ്വതങ്ങളിൽ ഉള്ള ആത്മാവായ യാമ നോ കാമിയുമായാണ് . 
പേര്.
ഗ്രേ വുൾഫിന്റെ ഉപവർഗ്ഗമായ പേര് വരുന്നത് രണ്ടു ഗ്രീക്ക് വാക്കുകളിൽ നിന്നാണ് , ഗ്രീക്ക് ഹൊഡോ ( വഴി ) , പഹ്‌യ്‌ലാക്സ് ( സംരക്ഷകൻ ) . ജാപ്പനീസ് നാടോടി കഥകളിൽ ചെന്നായയെ യാത്രകാരെ സംരക്ഷിക്കുകയും പിൻതുണക്കുകയും ചെയ്യുന്ന ജീവികൾ ആയാണ് കാണിക്കുന്നത് .
ശരീര ഘടന.
കാനിസ് ലൂപസ് ഹൊഡോ ഫിലസ് എന്ന ജീവ നാമം ഉള്ള ഇവയെ 1839 ൽ ടീമിനക്ക് ആണ് വർഗ്ഗീകരണം നടത്തിയത്. ചെന്നായെക്കാളും കുറിയ കാലുകൾ ആയിരുന്നു ഇവയുടെ ഒരു സവിശേഷത , രോമങ്ങൾ മൃദുവായതും ചെറുതും ആയിരുന്നു. ഏഷ്യയിലും അമേരിക്കയിലെയും മറ്റു ചെന്നായ്ക്കളെ അപേക്ഷിച്ചു വലിപ്പത്തിൽ ചെറുതായിരുന്നു ഇവ. തോളറ്റം ഉള്ള ഉയരം 56–58 സെന്റീ മീറ്റർ മാത്രം ആയിരുന്നു .
ആവാസ വ്യവസ്ഥ.
ജപ്പാനിലെ തദ്ദേശീയ ഇനമായിരുന്നു ഇവ . ("Canis lupus hodophilax" Temminck, 1893) ജപ്പാൻ ദീപുകൾ ആയ ഹോൻഷു , ഷിക്കോകൂ , കെയുഷു എന്നിവിടങ്ങളിൽ ആയിരുന്നു ഇവയെ സ്വാഭാവികമായി കണ്ടു വന്നിരുന്നത് . പക്ഷെ ഹൊക്കൈഡോ ദീപിൽ ഇവയെ കണ്ടിരുന്നില്ല , പകരം അവിടെ മറ്റൊരു ഉപവർഗ്ഗം ആയ ഹൊക്കൈഡോ ചെന്നായ ആയിരുന്നു ഉണ്ടായിരുന്നത് . റഷ്യയിലെ യാന നദിയുടെ തീരത്തു നിന്നും കിട്ടിയ ഒരു സ്പെസിമെൻ 28000 വർഷം പഴക്കമുള്ളതും ഇവയോട് പാരമ്പര്യമായി സാമ്യം പുലർത്തുന്നതും ആണെന്ന് കണ്ടെത്തി ഇത് ഇവ വളരെ മുൻ കാലങ്ങളിൽ ഏറെ സ്ഥലങ്ങളിൽ വ്യാപിച്ചിരുന്നതായും കണ്ടെത്താൻ സഹായിച്ചു , ഈ സ്പെസിമെനിലെ ഡി എൻ എ പഠനങ്ങൾ ആണ് ഇതിനു വഴി തെളിച്ചത് . 
വംശനാശം.
ജാപ്പനീസ് ചെന്നായെ വംശനാശം സംഭവിച്ച ജീവികളുടെ കൂട്ടത്തിൽ ആണ് പെടുത്തിയിട്ടുള്ളത് , ഇവയെ അവസാനമായി കണ്ടത് 1905 ൽ ജപ്പാനിലെ നര പരിധിയിൽ ഉള്ള ഹിഗാഷി-യോഷിനോ എന്ന ഗ്രാമത്തിൽ ആണ് . ഇതിനു ശേഷം 1997 വരെ നിരവധി തവണ ഇവയെ പോലെ കുറിയ കാലുള്ള ജീവികളെ കണ്ടതായി നിരവധി റിപ്പോർട്ടുകൾ ഉണ്ടെക്കിലും ഇവയൊന്നും ഇത് വരെ സ്ഥിരീകരിച്ചിട്ടില്ല . ഏറ്റവും അവസാനമായി 2000 ആണ്ടിൽ ഇവയെ കണ്ടു എന്ന വാദം തട്ടിപ്പ് ആണെന്ന് കണ്ടെത്തിയിരുന്നു , ജാപ്പനീസ് ജീവശാസ്ത്രജന്മാരുടെ അഭിപ്രായത്തിൽ ഇവയെല്ലാം തെരുവ് നായകളെ കണ്ടു തെറ്റിദ്ധരിച്ചാണ് ആവാൻ ആണ് സാധ്യത.
വംശനാശം സംഭവിക്കാൻ ഉള്ള പല കാരണങ്ങളും ചൂണ്ടി കാണിക്കപ്പെടുന്നു , പ്രബലമായ വാദങ്ങൾ ഇവയാണ് 1701 ൽ ഇവയെ കൊല്ലാൻ ഉത്തരവ് വന്നതായി രേഖകൾ ഉണ്ട് , 1742 യോടെ വേട്ടക്കാർ വേദി കോപ്പുകൾ കൊണ്ടും വിഷം വെച്ചും ഇവയെ കൊല്ലാൻ തുടങ്ങി . 1736 ൽ വ്യാപകമായി പേ വിഷ ബാധ പടർന്നു പിടിച്ചിരുന്നു , ഇതേ തുടർന്ന് ഇവയെ കൊല്ലാൻ ഉത്തരവ് ഇറങ്ങുകയും ഒരു തലമുറ മുഴുവനായും ഇവയെ കൊല്ലുകയും ചെയ്തത് , ഇവയുടെ ഉന്മൂല നാശത്തിനു കാരണമായി .
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
&lt;templatestyles src="Refbegin/styles.css" /&gt;

</doc>
<doc id="356532" url="https://ml.wikipedia.org/wiki?curid=356532" title="Japanese wolf">
Japanese wolf



</doc>
<doc id="356533" url="https://ml.wikipedia.org/wiki?curid=356533" title="Mon people">
Mon people



</doc>
<doc id="356536" url="https://ml.wikipedia.org/wiki?curid=356536" title="പാങ് സിഡ ദേശീയോദ്യാനം">
പാങ് സിഡ ദേശീയോദ്യാനം

പാങ് സിഡ തായ്‍ലാൻറിലെ സംകംഫായെങ് നിരയിലുള്ളതും 844 സ്ക്വയർ കിലോമീറ്റർ പ്രദേശമുൾക്കൊള്ളുന്നതുമായ ഒരു ദേശീയോദ്യാനമാണ്. കിഴക്കൻ തായ് പ്രോവിൻസായ ഇത് സ്ഥിതി ചെയ്യുന്നത്. പ്രോവിൻസിൻറെ തലസ്ഥാനമായ പട്ടണത്തിൽ നിന്ന് ദേശീയോദ്യാനത്തിലേയ്ക്ക് 28 കിലോമീറ്റർ ദൂരമുണ്ട്. ഈ ദേശീയോദ്യാനം സ കയ്യോ പ്രോവിൻസിലെ 844km² പ്രദേശം ഉൾക്കൊള്ളുന്ന പാങ് സിഡ 1982 ലാണ് ദേശീയോദ്യാനമായി പ്രഖ്യാപിച്ചത്. യുണെസ്കോയുടം ലോക പൈതൃക കേന്ദ്രമായ ഡോങ് ഫയായെൻ-ഖാവോ യായി ഫോറസ്റ്റ് കോംപ്ലക്സിനുള്ളിയായാണ് ഇതു സ്ഥിതി ചെയ്യുന്നത്. ഏതാനും സംരക്ഷിത മേഖലകളുൾക്കൊള്ളുന്നതും ഖാവോ യായി മുതൽ കമ്പോഡിയൻ അതിർത്തി വരെ ഇതു വ്യാപിച്ചു കിടക്കുന്നതുമാണ് ഈ മേഖല. 6,100 സ്ക്വയർ കിലോമീറ്റർ മൊത്തം ചുറ്റളവുള്ള ഈ ഫോറസ്റ്റ് കോംപ്ലക്സിൽ വരുന്ന മറ്റു സംരക്ഷിത പ്രദേശങ്ങൾ ഖാവോ യായി ദേശീയോദ്യാനം, താപ് ലാൻ ദേശീയോദ്യാനം, താ ഫ്രായ ദേശീയോദ്യാനം ഡോങ് യായി വന്യമൃഗസംരക്ഷണകേന്ദ്രം എന്നിവയാണ്.
ഭൂമിശാസ്ത്രം..
കിഴുക്കാംതൂക്കായ മലഞ്ചെരിവുകളും പുൽമേടുകളും വെള്ളച്ചാട്ടങ്ങളുമടങ്ങിയ ഈ പ്രദേശം ഉൾനാട്ടിലും വിദേശത്തുമുള്ള സഞ്ചാരികളുടെ പറുദീസയാണ്. നിത്യഹരിത വൃക്ഷങ്ങളും ഇലപൊഴിയും കാടുകളും ഈ ദേശീയോദ്യാനത്തിൽ ഉൾപ്പെട്ടിരിക്കുന്നു.
പാങ് സിഡ ദേശീയോദ്യാനം അതിലുൾപ്പെട്ടിരിക്കുന്ന വെള്ളച്ചാട്ടങ്ങൾ, അനേക ജാതി ചിത്രശലഭങ്ങൾ, വിവിധയിനം പക്ഷികൾ എന്നിവയാൽ പ്രസിദ്ധമാണ്. 400 ജാതിയിലധികം ചിത്രശലഭങ്ങളെ ഇവിടെ കണ്ടുവരുന്നു. ചില കാലാവസ്ഥകളിൽ ദേശീയോദ്യാനത്തിനുള്ളിലെ ധാതു പദാർത്ഥങ്ങളാൽ സമൃദ്ധമായ ചെളിക്കൂണ്ടിലും അരുവികളുടെയും നനവുള്ള തീരത്തുമെല്ലാം നൂറുകണക്കിന് ചിത്രശലഭങ്ങളെ കൂട്ടമായി ദർശിക്കുവാൻ സാധിക്കും. ദേശീയോദ്യാനം സ്ഥിതി ചെയ്യുന്ന മേഖലുയം സാ കയ്യോ പ്രോവിൻസും സംയുക്തമായി മൂന്നു മാസം നീണ്ടുനിൽക്കുന്ന ഒരു ശലഭനിരീക്ഷണ ഉത്സവം ഇവിടെ സംഘടിപ്പിക്കാറുണ്ട്. മെയ് മുതൽ ജൂലൈ വരെയുള്ള ഇടവേളയിലാണ് ഇതു സംഘടിപ്പിക്കാറുള്ളത്. ഈ കാലമാണ് ചിത്രശലഭങ്ങളെ നിരീക്ഷിക്കുന്നതിന് ഏറ്റവും ഉത്തമമായി കണക്കാക്കുന്നത്.  
കഴിഞ്ഞ ഏതാനും വർഷങ്ങളായി പാങ് സിഡ ദേശീയോദ്യാനം ഏതാനും ഒളിവേട്ടക്കാരുടെ പിടിയിലകപ്പെട്ടിരുന്നു. ഇതിലെ ഒരു സംഭവത്തിൽ 30 പേരടങ്ങിയ ഒരു സംഘത്തെ തോക്കുകളും മറ്റായുദ്ധങ്ങളുമായി ഇവിടെ നിന്ന് പിടികൂടിയിരുന്നു. കള്ളത്തടിവെട്ടുകാർ ഇവിടെ പലപ്പോഴും അതിക്രമിച്ചു കയറാറുണ്ട്. അവരുടെ പ്രധാന ഉന്നം സയാമീസ് റോസ് വുഡ് ആണ്. ഇത് IUCN ചുവന്ന പട്ടികയിൽ പെടുത്തിയിരിക്കുന്ന മരമാണ്. ഇവിടെ നിന്നു കടത്തിക്കൊണ്ടു പോകുന്ന സമാമീസ റോസ് വുഡ് ചൈന പോലുള്ള രാജ്യങ്ങളില് 2013 ലെ കണക്കുകൾ പ്രകാരം ക്യൂബിക് മീറ്ററിന് 95,000 ഡോളറിന് കച്ചവടം ചെയ്യുന്നു. സമീപകാലത്ത് ദേശീയോദ്യാനത്തിനുള്ളിൽ നിരീക്ഷണം ശക്തിപ്പെടുത്തുകയും ഏതാനും കള്ളക്കടത്തുകാരെ കസ്റ്റഡിയിലെടുക്കുകയും ചെയ്തിരുന്നു.
സസ്യ ജന്തുജാലങ്ങൾ.
പക്ഷികൾ, സസ്തനങ്ങൾ, ഇഴജന്തുക്കൾ മറ്റു ജന്തുജാലങ്ങൾ എന്നിവ മറ്റു ദേശീയോദ്യാനങ്ങളിലേതിനേക്കാൾ കൂടുതലായി ഇവിടെ കണ്ടെത്തുവാൻ സാധിക്കുന്നതാണ്. കടുവകൾ, ആനകൾ, കാട്ടുപോത്തുകൾ, കാട്ടുനായ്ക്കൾ, മാനുകൾ എന്നിവയാണ് ദേശീയോദ്യാനത്തിൽ പൊതുവായി കാണപ്പെടുന്ന മൃഗങ്ങൾ.  രണ്ടായിരാമാണ്ടിൽ സ്വരൂപിച്ച കണക്കുകളനുസരിച്ച് ഇവിടെ നട്ടെല്ലുള്ള ജന്തു വർഗ്ഗം 271, 81 തരം സസ്തനങ്ങൾ, 143 തരം പക്ഷികൾ (ഇതിൽ 131 വർഗ്ഗം ഇവിടെത്തന്നെയുള്ളതാണ്) 19 തരം ഇഴജന്തുക്കൾ, 16 തരം ഉഭയജീവികൾ,19 തരം ശുദ്ധജലമത്സ്യങ്ങൾ എന്നിവയാണുള്ളത്. ചെവിയൻ കാവി, വണ്ടാരക്കോഴി, മീൻകൊത്തി ചാത്തൻ, വേഴാമ്പലുകൾ എന്നിവയാണ് ഈ ദേശീയോദ്യാനത്തിൽ പൊതുവേ കണ്ടുവരുന്ന ഏതാനും ചില പക്ഷികൾ. 
2005 മുതൽ 2006 വരെയുള്ള കാലഘട്ടത്തിൽ, തായ്‍ലൻറിലെ “റോയൽ തായ് ഫോറസ്റ്റ് സർവ്വീസ് ആൻറ് ക്രൊക്കഡയിൽ മാനേജ്മെൻറ് അസോസിയേഷൻ” 20 സയാമീസ് മുതലകളെ പാർക്കിനുള്ളിലെ ആവാസ വ്യവസ്ഥയിലേയാക്കു തുറന്നു വിട്ടിരുന്നു. IUCN ൻറെ നിരീക്ഷണത്തിൽ ഈ മുതലകൾ ചുവപ്പു പട്ടികയിലുൾപ്പെട്ടതാണ്. ലോകത്തൊട്ടാകെ ഇത്തരം മുതലകൾ ഏതാനും ആയിരം എണ്ണം മാത്രമാണ് ബാക്കിയുള്ളത്. ഈ ദേശീയോദ്യാനത്തിൽ കടുവകളുടെ എണ്ണത്തിലും വർദ്ധനയുണ്ടായിട്ടുണ്ട്.
പാങ് സിഡയിലെ ആകർഷണങ്ങൾ.
പാങ് സിഡ വെള്ളച്ചാട്ടം.
ഇത് 10 മീറ്റർ ഉയരമുള്ള ഇത് ദേശീയോദ്യാനത്തിലെ പ്രധാന ആകർഷണമാണ്. പ്രധാന കാര്യാലയത്തിന് 1.7 കിലോമീറ്റർ വടക്കായിട്ടാണ് ഈ വെളളച്ചാട്ടം സ്ഥിതി ചെയ്യുന്നത്. പ്രധാന റോഡിൽ നിന്ന് കുറുക്കുവഴിയിലൂടെ ഇവിടെ എളുപ്പത്തിൽ എത്തിച്ചേരാൻ സാധിക്കുന്നതാണ്. ഈ വെള്ളച്ചാട്ടത്തിൽ വർഷം മുഴുവൻ ശക്തമായി നീരൊഴുക്കുണ്ട്. മഴക്കാലത്താണ് ഈ വെള്ളച്ചാട്ടം സന്ദർശിക്കുവാൻ കൂടുതൽ ആളുകളെത്തുന്നത്.
നംറ്റോക് ഫ തക്കീൻ വെള്ളച്ചാട്ടം..
പാങ് സിഡ വെള്ളച്ചാട്ടം സ്ഥിതി ചെയ്യുന്നിടത്തുനിന്ന് 2.4 കിലോമീറ്റർ ദൂരമുള്ള ഒരു ഒറ്റയടിപ്പാതവഴി നംറ്റോക് ഫ തക്കീൻ വെള്ളച്ചാട്ടത്തിലെത്താം.  വരണ്ട കാലാവസ്ഥയിൽ ഈ വെള്ളച്ചാട്ടത്തിൽ നീരൊഴുക്കു കുറവായിരിക്കുന്നതാണ്. അതുപോലെ തന്നെ ശിശിരകാലത്തും.  ഇവിടെനിന്നുള്ള ജലമാണ് പാങ് സിഡ വെള്ളച്ചാട്ടത്തിനു കരുത്തു പകരുന്നത്.  
ഹുവായ് നാം യെൻ വെള്ളച്ചാട്ടം.
ഹുവായ് നാം യെൻ ക്യാമ്പ് സൈറ്റിൽ നിന്ന് 2 കിലോമീറ്റർ അകലെ വനത്തിലൂടെയുള്ള ഒറ്റയടിപ്പാതയിലൂടെ ഈ വെളളച്ചാട്ടം സ്ഥിതി ചെയ്യുന്നിടത്ത് എത്തിച്ചേരാം 
താപ് സങ് വെള്ളച്ചാട്ടം..
ദേശീയോദ്യാനത്തിൻറെ മുഖ്യകാര്യാലയിത്തിന് വടക്ക് 21 കിലോമീറ്റർ ദൂരെ നിന്നാരംഭിക്കുന്നതും രണ്ടാം ക്യാമ്പ് (ഹുവായി നാം യെൻ ക്യാമ്പ് സൈറ്റ്) സൈറ്റിൽ നിന്ന് 2 കിലോമീറ്റർ ദൂരത്തിലും തുടങ്ങുന്ന രണ്ടു കിലോമീറ്റർ നീളമുള്ള ഒറ്റയടിപ്പാതയിലൂടെ ഈ വെള്ളച്ചാട്ടത്തിനു സമീപം ചെന്നുചേരാവുന്നതാണ്. ഉൾവനത്തിലേയ്ക്കു നീളുന്ന ഈ വഴിത്താര ഏതാനും കിലോമീറ്റർ പിന്നിട്ട് രണ്ടായി പിരിയുകയും ഇതിലെ ഒരു വഴി താൺ പ്ലാപ്ലുയെങ് വെള്ളച്ചാട്ടത്തിലേയ്ക്കും താം ഖാങ് ഖാവോ വെള്ളച്ചാട്ടത്തിലേയ്ക്കും നയിക്കുന്നു. സഞ്ചാരികൾക്ക് പലപ്പോഴും യഥാർത്ഥ വഴിത്താരയും മൃഗങ്ങളുടെ സഞ്ചാര പാതയും തമ്മിൽ മാറിപ്പോകാറുണ്ട്.
താപ് തെവാ വെള്ളച്ചാട്ടം.
ഈ വെള്ളച്ചാട്ടം സ്ഥിതി ചെയ്യുന്നത് ദേശീയോദ്യാനത്തിൻറെ മുഖ്യ കാര്യാലത്തിന് 14 കിലോമീറ്റർ കിഴക്കായിട്ടാണ്. ചോങ് ക്ലാം ബോൺ റിസർവോയറിനു സമീപത്തു നിന്നും റേഞ്ചർ സ്റ്റേഷനിൽ നിന്നും മൂന്നു കിലോമീറ്റർ ദൂരമുള്ള വഴിത്താരയിലൂടെ താപ് തെവാ വെളളച്ചാട്ടത്തിനടുത്തെത്താൻ സാധിക്കുന്നതാണ്.
One of the highlights of the park is Pang Sida waterfall.

</doc>
<doc id="356541" url="https://ml.wikipedia.org/wiki?curid=356541" title="ഫു ഹിൻ റോങ് ക്ല">
ഫു ഹിൻ റോങ് ക്ല

ഫു ഹിൻ റോങ് ക്ല, ഫിറ്റ്സാനുലോക് പ്രോവിൻസിലെ ഫിറ്റ്സാനുലോക് പട്ടണമദ്ധ്യത്തിൽ നിന്ന് 130 കിലോമീറ്റർ ദൂരെ, 307 km² പ്രദേശം ഉൾക്കൊള്ളുന്ന പർവ്വതങ്ങളും കുന്നുകളും നിറഞ്ഞ മേഖലയിൽ സ്ഥിതി ചെയ്യുന്ന ദേശീയോദ്യാനമാണ്. ഈ ദേശീയോദ്യാനത്തിൻറെ കിഴക്ക് ലോയെയ്, ഫെറ്റ്ചാബുൻ പ്രോവിൻസുകൾ സ്ഥിതി ചെയ്യുന്നു. ലാവോസ് അതിർത്തിയിൽ നിന്ന് ഇവിടേയ്ക്ക് 40 കിലോമീറ്റർ ദൂരമുണ്ട്.  ഇത് ലുവാങ് പ്രബാങ് മോൺടെയ്ൻ റെയിൻ ഫോറസ്റ്റ് എക്കോറീജിൻറെ ഭാഗവുമാണ്.
ഭൂമിശാസ്ത്രം.
ഈ ദേശീയോദ്യാനം സ്ഥിതി ചെയ്യുന്ന അക്ഷാംശ രേഖാംശങ്ങൾ 16°58′36″N 101°02′24″E ആണ്ഈ. ഈ മേഖല മുഴുവൻ ധാരാളം പരുക്കൻ മലനിരകൾ നിലകൊള്ളുന്നു. ഫെറ്റ്ചാബുന് പർവ്വതനിരകളിലെ "" ആണ് ഏറ്റവും ഉയരമുള്ള കൊടുമുടി. ഈ പർവ്വതം "ഫു മാൻ ഖാവോ" എന്നും അറിയപ്പെടുന്നു. 1794 മീറ്റർ ഉയരമുണ്ട് ഈ പർവ്വതത്തിന്. ഇത് സ്ഥിതി ചെയ്യുന്നത് ലോയെയ് പ്രോവിൻസിലുള്ള ഇത് ദേശീയോദ്യാനത്തിൻറെ പരിധിയിലാണ് നിലനിൽക്കുന്നത്. ദേശീയോദ്യാനത്തിൻറെ വടക്കു വശം ലാവോസിൻറെ അതിർത്തിയാണ്. പാർക്കിൻറെ തെക്കുവശം നീണ്ടുകിടക്കുന്നു. , , എന്നിവയാണ് പർവ്വതനിരയിലെ മറ്റു കൊടുമുടികൾ രണ്ടാമത്തെ വലിയ കൊടുമുടിയായ ഫു ലോം ലോയുടെ ഉയരം 1,664 മീറ്ററാണ്. Within the park are the sources of the , എന്നീ നദികൾ ദേശീയോദ്യാനത്തിനുള്ളിൽ നിന്നാണ് ഉത്ഭവിക്കുന്നത്. ചരിത്രം ഉറങ്ങുന്ന പ്രദേശങ്ങൾ കൂടാതെ ഈ ദേശീയോദ്യാനം അനേകം വെള്ളച്ചാട്ടങ്ങളും നിരീക്ഷണ കേന്ദ്രങ്ങളും ഉൾക്കൊള്ളുന്നു. ഈ ദേശീയോദ്യാനത്തിൽ വിവിധയിനം കാട്ടുപൂക്കളുടെ അനേകം വർഗ്ഗങ്ങൾ കാണപ്പെടുന്നു.
ചരിത്രം.
പരുക്കനും തന്ത്രപ്രധാനവുമായ മേഖലയായതിനാലും 1970 കളിൽ തായ്‍ലാൻറ് കമ്മ്യൂണിസ്റ്റ് പാർട്ടിയിലെ അംഗങ്ങൾ ഒളിപ്പോരു നടത്തിയിരുന്നത് ഈ മേഖല കേന്ദ്രീകരിച്ചായിരുന്നു. അവരുടെ പ്രധാന ശക്തികേന്ദ്രം ഇവിടെയായിരുന്നു. അക്കാലത്തെ അവരുടെ ഒളിസ്ഥലങ്ങളും ക്യാമ്പുളും ഇപ്പോഴും അവിടെ സ്ഥിതി ചെയ്യുന്നു. ഇത് ടൂറിസ്റ്റുകളുടെ ആകർഷിക്കുകയും ചെയ്യുന്നു. ഫു ഹിൻ റോങ് ക്ല ഒരു ദേശീയോദ്യാനമായി 1984 ലാണ് പ്രഖ്യാപിക്കപ്പെട്ടത്. 
ജന്തുജാലങ്ങൾ.
വലിയ സസ്തനജീവികളിൽ ഭൂരിപക്ഷവും കമ്യൂണിസ്റ്റുകളും സർക്കാരും തമ്മിലുള്ള യുദ്ധകാലത്ത് വംശനാശം സംഭവിച്ചു. എന്നിരുന്നാലും ഏതാനും കടുവകൾ ഇപ്പോഴും അപൂർവ്വമായി കാണപ്പെടുന്നുണ്ട്. കടുവ വംശത്തിന് അനുയോജ്യമായ വലിപ്പമല്ല ദേശീയോദ്യാനത്തിനുള്ളത്. അതുപോലെ തന്നെ ഈ ദേശീയോദ്യത്തിനു തൊട്ട് അങ്ങോട്ടുമിങ്ങോട്ടും സഞ്ചരിക്കുവാൻ പറ്റിയ മറ്റു ദേശീയോദ്യാനങ്ങളൊന്നും തന്നെ ഇതിനോടു ചേർന്നു സ്ഥിതി ചെയ്യുന്നില്ല. ഏഷ്യൻ കറുത്ത കരടി, പുള്ളിപ്പുലി, പൂച്ചപ്പുലി എന്നിവയെയും അപൂർവ്വമായി ഈ മേഖലയിൽ കാണുവാൻ സാധിക്കും.
പക്ഷികൾ.
നൂറുകണക്കിനു പക്ഷികളുടെ താവളമാണ് ഈ ദേശീയോദ്യാനം. ചുവന്ന ചുണ്ടുള്ള ചോലക്കുടുവൻ , വെള്ളിക്കാതുള്ള മെസിയ, ഈറ്റ പൊളപ്പൻ, ചെമ്പുകൊട്ടി, തവിടൻ  കത്രികപ്പക്ഷി, നേപ്പാൾ വീട്ടു കുരുവി എന്നിവയാണ് ഇവിടെ കാണപ്പെടുന്ന ഏതാനും പക്ഷിവർഗ്ഗങ്ങൾ.
ദേശീയോദ്യാനത്തിലെ ആകർഷക ഘടകങ്ങൾ.
വെള്ളച്ചാട്ടങ്ങൾ.
ദേശീയോദ്യാനത്തിനുള്ള ഏതാനും വെള്ളച്ചാട്ടങ്ങൾ സ്ഥിതി ചെയ്യുന്നുണ്ട്. ഇവയിൽ അധികവും വനത്തിനുള്ളിലെ, ദൂരം കുറഞ്ഞതും ദുർഘടമായതുമായ (4 മുതൽ 5 വരെ കിലോമീറ്റർ) വഴിത്താരയിലൂടെ കാൽനടയായി എത്തിച്ചേരാൻ സാധിക്കുന്നതാണ്. 
റോമ്ഗ്ലാവോ, പാരഡോൺ വെള്ളച്ചാട്ടങ്ങൾ.
ദേശീയോദ്യാനത്തിൻറെ മുഖ്യകാര്യാലയത്തിൽ നിന്ന് ഏകദേശം ഒരു കിലോമീറ്റർ ദൂരമുള്ള വഴിത്താരയിലൂടെ സഞ്ചരിച്ച് രണ്ടു വെള്ളച്ചാട്ടങ്ങളുടേയും സമീപത്തെത്താം. 
മാൻ ഡായെങ് വെള്ളച്ചാട്ടം.
ദേശീയോദ്യാനത്തിന് 22 കിലോമീറ്റർ തെക്കുകിഴക്കായി സ്ഥിതി ചെയ്യുന്ന 32 തട്ടുകളായി ഒഴുകുന്ന ഈ വെള്ളച്ചാട്ടം, പ്രധാന പാതയിലെ സന്ദർശക കേന്ദ്രത്തിൽ നിന്ന് 3.5 കിലോമീറ്റർ നീളമുള്ള വനപാതയിലൂടെ സഞ്ചരിച്ച് എത്താവുന്നതാണ്. ഇവിടേയ്ക്കു പോകുവാൻ ദേശീയോദ്യാനത്തിലെ ജീവനക്കാരുടെ അകമ്പടിയും നല്കുന്നു.
ശ്രീപാച്രിൻ വെള്ളച്ചാട്ടം.
ഈ ഇടത്തരം വെള്ളച്ചാട്ടം, ഹുയെ നംസായി വില്ലേജുവഴി 600 മീറ്റർ ദൂരമുള്ള വഴിത്താരയിലൂടെ എത്തിച്ചേരാവുന്നതാണ്. 
ഗാൻഗ്ലാഡ്, റ്റഡ്ഫ വെള്ളച്ചാട്ടങ്ങൾ.
ഇ ചെറിയ വെള്ളച്ചാട്ടം ഗാൻഗ്ലാഡ് വെള്ളച്ചാട്ടം ഹുയെ നംസായി വില്ലേജ് വഴി വനത്തിലെ ദുർഘടപാതയിലൂടെ രണ്ടുകിലോമീറ്റർ ദൂരം കാൽനടയായി സഞ്ചരിച്ച് എത്തിച്ചേരാം 

</doc>
<doc id="356546" url="https://ml.wikipedia.org/wiki?curid=356546" title="പടിഞ്ഞാറെ വെള്ളാനിക്കര">
പടിഞ്ഞാറെ വെള്ളാനിക്കര

കേരളത്തിലെ തൃശ്ശൂർ ജില്ലയിലെ പ്രധാന നഗരപ്രാന്തവും തൃശ്ശൂർ നഗര കവാടവുമായ മണ്ണുത്തിയോട് ചേർന്നുള്ള ഒരു ചെറുഗ്രാമമാണ് വെള്ളാനിക്കര. മാടക്കത്തറ ഗ്രാമപഞ്ചായത്തിന്റെ ഭാഗമാണിത്. കേരള കാർഷിക സർവ്വകലാശാല ഇവിടെ സ്ഥിതി ചെയ്യുന്നു.
തൃശ്ശൂർ ജില്ലയുടെ കിഴക്ക് പത്ത് കിലോമീറ്റർ മാറി , മണ്ണുത്തിയിൽ നിന്ന് രണ്ടു കിലോമീറ്റർ വടക്ക് മാറി വെള്ളാനിക്കര സ്ഥിതിചെയ്യുന്നു.
വെള്ളാനിക്കരയുടെ കിഴക്കേ ഭാഗമായ കിഴക്കേ വെള്ളാനിക്കരയിൽ ആണ് കേരള കാർഷിക സർവ്വകലാശാല കേരള വനശാസ്ത്ര കോളേജ് എന്നിവ സ്ഥിതി ചെയ്യുന്നത്. തൃശ്ശൂർ-മുക്കാട്ടുക്കര-മണ്ണുത്തി റോഡിൽ മര്യാദമൂല ജങ്ക്ഷനിൽ നിന്ന് ഒരു കിലോമീറ്റർ സഞ്ചരിച്ചാൽ പടിഞ്ഞാറെ വെള്ളാനിക്കരയിൽ എത്തിച്ചേരും. പ്രശസ്തമായ ശ്രീ ആണ്ടുണ്ണിദേവർ ശിവക്ഷേത്രം , ഗവ.ആയുർവേദ ആശുപത്രി,വെള്ളാനിക്കര സഹകരണബാങ്ക് ആസ്ഥാനം, വെള്ളാനിക്കര വില്ലേജ് ഓഫീസ്,പടിഞ്ഞാറെ വെള്ളാനിക്കര ഗ്രാമീണവായനശാല,വെള്ളാനിക്കര ശ്രീ അയ്യപ്പൻക്കാവ് ക്ഷേത്രം എന്നിവ ഇവിടെ സ്ഥിതിചെയ്യുന്നു.

</doc>
<doc id="356548" url="https://ml.wikipedia.org/wiki?curid=356548" title="Isfahan">
Isfahan



</doc>
<doc id="356551" url="https://ml.wikipedia.org/wiki?curid=356551" title="ഫു ഫാ തോയെപ്">
ഫു ഫാ തോയെപ്

ഫു ഫാ തോയെപ് (Thai: ), തായ്‍ലാൻറിലെ മുൿഡഹാൻ പ്രോവിൻസിലുള്ള ഒരു ദേശീയോദ്യാനമാണ്. ഈ ദേശീയോദ്യാനം നേരത്തേ അറിയപ്പെട്ടിരുന്നത് മുക്ഡഹാൻ ദേശീയ പാർക്ക് (Thai: ) എന്നായിരുന്നു. ഇത് രാജ്യത്തെ ഏറ്റവും ചെറിയ ദേശീയോദ്യാനമാണ്. ഈ ദേശീയോദ്യാന മേഖലയിൽ പുരാതന കാലത്തെ അനേകം ഗഹകളും ചുവർ ചിത്രങ്ങളും കാണപ്പെടുന്നു.
ഈ ദേശീയോദ്യാനം തായ്‍ലാൻറിൻറെ കിഴക്കു ഭാഗത്തുള്ള മുക്ഡഹാൻ പ്രോവിൻസിലെ 48.5 km² പ്രദേശത്തായി വ്യാപിച്ചു കിടക്കുന്നു. ലാവോസിനു സമീപമുള്ള മുക്ഡഹാൻ പട്ടണത്തിൽ നിന്ന് 17 കിലോമീറ്റർ ദൂരമാണ് ദേശീയോദ്യാനത്തിലേയ്ക്ക്.
ഇലപൊഴിയു കാടുകളുടെയും നിത്യഹരിതവനങ്ങളുടെയും മിശ്രണമാണിവിടുത്തെ വനം.
ഭൂമിശാസ്ത്രം.
ഈ ദേശീയോദ്യാനം സ്ഥിതി ചെയ്യുന്ന അക്ഷാംശ രേഖാംശങ്ങൾ 16°26′21″N 104°45′24″E ആണ്.
ചരിത്രം.
താം ഫ മുയെ ഡായെങ് ഗുഹയ്ക്ക് ഏകദേശം 3000 മുതൽ 5000 വരെ വർഷം പഴക്കമുള്ളതായി കണക്കാക്കിയിരിക്കുന്നു. ഗുഹയുടെ താം ഫ മുയെ ഡായെങ് എന്ന പേരിനു നിദാനം ഈ ഗുഹയുടെ ഉള്ളിലുള്ള പാറകളിൽ വരച്ചിരിക്കുന്ന ചിത്രങ്ങളിലെ ചുവന്ന നിറത്തിലുള്ള ചിത്രങ്ങളാണ്. ഈ പേരിന് തായ് ഭാക്ഷയിൽ "റെഡ് ഹാൻറ്"എന്നാണ്.
ജന്തുവിഭാഗങ്ങൾ.
മാൻ, കാട്ടുപന്നി, പറക്കും അണ്ണാൻ തുടങ്ങിയവയല്ലാതെ വലിയ സസ്തനജീവികളെ ഇവിടെ കണ്ടെത്തുവാൻ സാധിക്കുകയില്ല. കുറുക്കൻ, സയാമീസ് കാട്ടുമുയൽ, വെരുക്, കുരങ്ങു വർഗ്ഗങ്ങൾ, മുള്ളൻപന്നി എന്നിവയെയും ഇവിടെ ധാരാളമായി കാണാവുന്നതാണ്. 
പക്ഷിവർഗ്ഗങ്ങൾ.
ഇവിടെ കാണപ്പെടുന്ന ഏതാനും പക്ഷികൾ, ചുവന്ന കാട്ടുകോഴി, മയിൽ എന്നിവയാണ് ഒക്ടോബർ മുതൽ നവംബർ വരെയുള്ള മാസങ്ങളിൽ ഏകദേശം 10 വർഗ്ഗങ്ങളിലുള്ള കാട്ടുപൂക്കൾ ഇവിടെ വിരിയുന്നു. 420 മീറ്റർ ഉയരമുള്ള ഫൂ ജോൻഗ്സിയാണ് ഈ മേഖലയിലെ ഏറ്റവും ഉയരത്തിലുള്ള സ്ഥലം.
ഹിൻ തോയെപ്പ് പാറക്കൂട്ടങ്ങൾ.
മണൽക്കല്ലിനാൽ രൂപീകൃതമായ പാറക്കൂട്ടങ്ങൾ നിറഞ്ഞ ഈ മലനിരകൾ തുടർച്ചയായി തിരമാലകൾ പോലെ കാണപ്പെടുന്നു. സന്ദർശക കേന്ദ്രത്തിനു സമീപമുള്ള പ്രദേശത്തുനിന്നു കാണാവുന്ന തരത്തിൽ ഈ ഫു ഫോ തോയെപ്പ് പർവ്വതത്തിനരികിൽ സങ്കീർണ്ണമായമായതും കൂൺ ആകൃതിയിലുള്ളതുമായ അനേകം പാറക്കല്ലുകൾ നൂറുകണക്കിനു മീറ്റർ പ്രദേശത്തു വ്യാപിച്ചു കിടക്കുന്നു. പാറകളുടെ പലവിധത്തിലുള്ള രൂപങ്ങൾക്കു കാരണം മഴ, കാറ്റ്, സൂര്യപ്രകാശം തുടങ്ങിയവയാൽ നൂറു കണക്കിനു മില്ല്യൺ വർഷങ്ങളായി സംഭവിച്ചു കൊണ്ടിരിക്കുന്ന സ്വാഭാവിക ദ്രവീകരണത്തിൻറെ ഫലമായിട്ടാണ്. ചില പാറയിലെ രൂപങ്ങൾ അമ്പലങ്ങൾ, അരയന്നങ്ങൾ, കിരീടം, ഒട്ടകം, മുതല തുടങ്ങിയവയുടെ രൂപത്തെ അനുസ്മരിപ്പിക്കുന്നു. പർവ്വതശിഖരത്തിൽ ഒരു നിരീക്ഷണ സ്ഥലം നിലനിൽക്കുന്നു. ഇവിടെ നിന്നു നോക്കിയാൽ  മുക്ഡഹാൻ പട്ടണത്തിനു ചുറ്റുപാടുമുള്ള പ്രദേശങ്ങൾ, മിക്കോങ് നദി, നദിയുടെ മറുകരയിലെ മേഘയിലെ ലാവാസിന്റെ അതിർത്തി പ്രദേശങ്ങൾ എന്നിവ വളരെ വ്യക്തമായി കാണുവാൻ സാധിക്കുന്നു.
ലാൻ മുഛാലിൻ പീഠഭൂമി..
ഹിൻ തോയെപ്പ് പാറക്കൂട്ടങ്ങൾക്കു സമാന്തരമായി വനത്തിലെ വഴിത്താരയിലൂടെ സഞ്ചരിച്ചാൽ, പാറകൾ നിറഞ്ഞ ഒരു പീഠഭൂമിയിലെത്തിച്ചേരുന്നു. ഈ മേഖലയിൽ ഒക്ടോബർ നവംബർ മാസങ്ങളിൽ അപൂർവ്വങ്ങളായ കാട്ടു ചെടികളിൽ വിരിഞ്ഞ നിൽക്കുന്ന അനേക ശതം പുഷ്പങ്ങൾ ആസ്വദിക്കാവുന്നതാണ്. ഈ പീഠഭൂമിയും ചുറ്റുപാടുമുള്ള മേഖലകൾ നിരീക്ഷിക്കുവാൻ ഉത്തമമാണ്.
ഫൂ ടാം ഫ്ര വെള്ളച്ചാട്ടം.
മഴക്കാലത്തു മാത്രം ആസ്വദക്കുവാൻ സാധിക്കുന്ന ഒരു ചെറിയ വെള്ളച്ചാട്ടം ഇവിടെ നിലനിൽക്കുന്നു. വർഷത്തിലെ മറ്റു മാസങ്ങളിൽ ഇതു പൂർണ്ണമായും വറ്റി വരണ്ടു കിടക്കുന്നു.
താം ഫ മുയെ ഡായെങ് ഗുഹ..
താം ഫ മുയെ ഡായെങ് എന്ന പേരിൽ വളരെ പ്രാചീനമായ ഒരു ഗുഹ ഇവിടെ നിലനിൽക്കുന്നു. ഈ ഗുഹയിലെ ഭിത്തികളിൽ പ്രാചീനകാലത്തെ ജനങ്ങളുടെ കലാവിരുതുകൾ മനുഷ്യൻറെയും മൃഗങ്ങളുടേയും രൂപങ്ങളായി കോറിയിട്ടിരിക്കുന്നു. ദേശീയോദ്യാനത്തിൻറെ പ്രധാന ഭാഗത്തു നിന്ന് 8 കിലോമീറ്റർ വാഹനത്തിലും 1.5 കിലോമീറ്റർ ദൂരം കാൽനടയായും ഈ ഗുഹാമുഖത്ത് എത്തിച്ചേരാവുന്നതാണ്

</doc>
<doc id="356552" url="https://ml.wikipedia.org/wiki?curid=356552" title="1939 poland invasion">
1939 poland invasion



</doc>
<doc id="356558" url="https://ml.wikipedia.org/wiki?curid=356558" title="ചരിത്രാതീത തേര മ്യൂസിയം">
ചരിത്രാതീത തേര മ്യൂസിയം

 
ഈജിയൻ കടലിന്റെ തെക്കൻ ഭാഗത്ത് ഗ്രീസിന്റെ ഭൂപ്രദേശത്ത് നിന്ന്‌ ഏകദേശം 200 കിലോമീറ്റർ ( 120 മൈൽ) തെക്കുകിഴക്കായി സ്ഥിതിചെയ്യുന്ന സാന്റോറിനി (Santorini) ദ്വീപിന്റെ (പ്രാചീന കാലത്ത് തേര (Thera) എന്നും തിര (Thira) എന്നുമാണ്
ഇത് അറിയപ്പെട്ടിരുന്നത്.) തലസ്ഥാനമായ ഫിറയിൽ (Fira) സ്ഥിതിചെയ്യുന്ന ഒരു മ്യൂസിയമാണ് ചരിത്രാതീത തേര മ്യൂസിയം - Museum of Prehistoric Thera
1956ൽ ഇവിടെയുണ്ടായ ഒരു ഭൂകമ്പത്തെ തുടർന്ന് തകർന്ന ഒരു പഴയ യിപപന്തി ചർച്ച് (Ypapanti Church) നിന്നിടത്താണ് ഈ മ്യൂസിയം നിർമ്മിച്ചിരിക്കുന്നത്.
സാന്റോറിനിയിൽ നടത്തിയ വിവിധ ഖനനങ്ങളിൽ ലഭിച്ച നിരവധി അതിശയിപ്പിക്കുന്ന, മനുഷ്യന്റെ കരകൗശലസാമർത്ഥ്യഫലമായി നിർമ്മിതമായ ഉപകരണങ്ങളും വസ്തുക്കളും ഇവിടെ സൂക്ഷിച്ചിട്ടുണ്ട്. ദ്വീപിന്റൈ തെക്കുപടിഞ്ഞാറൻ ഭാഗമായ അക്രോത്‌റിയിലും മറ്റും നടത്തിയ ഖനനങ്ങളിൽ ലഭിച്ചവയാണിവ.
1867ൽ ഫ്രഞ്ച് ഭൗമശാസ്ത്രജ്ഞനായ എഫ് ഫൗഖ് നടത്തിയ ആദ്യ ഖനനം നടത്തിയത്. അതിന് ശേഷം ചില തദ്ദേശവാസികൾ ഒരു ഖനിയിൽ നിന്ന് പഴയ അവശിഷ്ടങ്ങൾ കണ്ടെത്തി.
പിന്നീട്, 1895-1900 വർഷത്തിൽ, ജർമ്മൻ പുരാവസ്തുശാസ്ത്രജ്ഞൻ ഫ്രഡറിക് ഹില്ലർ വോൻ ഗായിട്രിൻജൻ പുരാവസ്തുഗവേഷണം നടത്തി, തേര ദ്വീപിലെ മെസ വൗനോ മലമ്പ്രദേശത്ത് നടത്തിയ പുരാവസ്തു ഗവേഷണത്തിൽ പുരാതന തേരയുടെ അവശിഷ്ടങ്ങൾ കണ്ടെത്തി..
ബിസി ഒമ്പതാം നൂറ്റാണ്ടിൽ അവിടെ ഉണ്ടായിരുന്ന വാസസ്ഥലങ്ങൾ കേന്ദ്രീകരിച്ചായിരുന്നു അദ്ദേഹത്തിന്റെ ഗവേഷണം. ഇക്കാലയളവിൽ സ്പാർട്ട എന്ന പേരിൽ ഒരു കോളനി ഉണ്ടായിരുന്നതായി വിശ്വസിക്കപ്പെടുന്നുണ്ട്. 
അക്രോതിരിക്ക് സമീപമുള്ള പൊട്ടാമോസ് പ്രദേശത്ത് ഏതൻസിലുള്ള ജർമ്മൻ ആർക്കിയോളജിക്കൽ ഇൻസ്റ്റിറ്റിയൂട്ടിന്റെ മേൽനോട്ടത്തിൽ ആർ സഹ്ൻ ഖനനം നടത്തി. 
പ്രധാനപ്പെട്ട പുരാവസ്തു ഖനനം നടന്നത് ഏതൻസിലെ ആർക്കിയോളജിക്കൽ സോസൈറ്റിയുടെ മേൽനോട്ടത്തിൽ അക്രോതിരിയിലായിരുന്നു.
വിവരണം.
നവീന ശിലായുഗം മുതൽ വെങ്കല യുഗം വരെയുള്ള തേര ദ്വീപിന്റെ ചരിത്രം ഈ മ്യൂസിയത്തിൽ കാണാവുന്നതാണ്. 3300 ബിസി വരേയുള്ള അക്രോതിരിയുടെ ചരിത്രം ഇവിടെ കാണാം. ബിസി 17ആം നൂറ്റാണ്ടിലെ ഈ നഗരത്തിന്റെ ആഡംബരം വരച്ചുകാട്ടുന്ന അതിശയിപ്പിക്കുന്ന ധാരാളം പൂർവ്വകാല കരകൗശല വസ്തുക്കളും ഇവിടെ ഒരുക്കിയിട്ടുണ്ട്.
മൺപാത്രങ്ങൾ, ശിൽപങ്ങൾ, ആഭരണങ്ങൾ, ചുവർ ചിത്രങ്ങൾ, ആരാധനാ വസ്തുക്കൾ എന്നിവ കാലക്രമത്തിനനുസരിച്ച് ക്രമീകരിച്ചിട്ടുണ്ട് ഇവിടെ. കൂടാതെ, ചുവർ ചിത്രങ്ങളിലൂടെ സ്മാരക കല വിശദമായി അവതരിപ്പിച്ചിട്ടുണ്ട്.
നവശിലായുഗത്തിൽ ഉപയോഗിച്ചതെന്ന കരുതപ്പെടുന്ന തേര ദ്വീപിൽ നിന്ന് കണ്ടെടുത്ത് മൺപാത്രങ്ങൾ മ്യൂസിയത്തിൽ ഉദാഹരണ സഹിതം വിവരിക്കുന്നുണ്ട്. 
കൂടാതെ ആദ്യകാല വെങ്കലയുഗത്തിലെ മാർബിളിൽ തീർത്ത ചെറുപ്രതിമകളും ഇവിടെ സൂക്ഷിച്ചിട്ടുണ്ട്. 
ആദ്യകാല വെങ്കല യുഗം രണ്ടു മുതൽ ആദ്യകാല വെങ്കല യുഗം മൂന്ന് വരെയുള്ള കാലഘട്ടത്തിലെ സ്ഥിതി മാറ്റ ഘട്ടങ്ങൾ ഇവിടെ ഉദാഹരണ സഹിതം വിവരിക്കുന്നുണ്ട്. ക്രിസ്റ്റിയാന എന്ന ചെറുദ്വീപിൽ നിന്നും അക്രോതിരി എന്നിവിടങ്ങളിൽ നിന്നും കണ്ടെടുത്തതാണ് ഇവയിൽ മിക്കവയും. 
മധ്യ വെങ്കല യുഗത്തിലെ പാത്രങ്ങളിൽ ശ്രദ്ധേയമായ പക്ഷി കൂജകളാണ് പ്രതിനിധീകരിക്കുന്നത്, ഇവയുടെ ഒരു പരമ്പര തന്നെ ഇവിടെ സൂക്ഷിക്കുന്നുണ്ട്. 
പല പാത്രങ്ങളിളും മീവൽ പക്ഷികളാണ് ചിത്രീകരിച്ചിരിക്കുന്നത്. ബി.സി 18 ആം നൂറ്റാണ്ട് മുതൽ 20ആം നൂറ്റാണ്ട് വരെയുള്ള കാലയളവിൽ ഉപയോഗിച്ചവയാണിവ എന്നാണ് കണക്കാക്കപ്പെടുന്നത്. ഫ്‌റ്റെല്ലോസ്, മെഗലോച്ചോരി, അക്രോതിരി എന്നിവിടങ്ങളിൽ നിന്ന് കണ്ടെടുത്തവയാണ് ഈ പാത്രങ്ങൾ. 
തേര ദ്വീപിലെ വിവിധ പ്രദേശങ്ങളിൽ നിന്ന് കണ്ടെടുത്ത ആദ്യകാല വെങ്കല യുഗത്തിലെ ലോഹ കരകൗശല വസ്തുക്കൾ ഈ മ്യൂസിയത്തിൽ പ്രദർശിപ്പിക്കുന്നുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356560" url="https://ml.wikipedia.org/wiki?curid=356560" title="നൈജീരിയയിലെ കാച്ചിൽ ഉൽപ്പാദനം">
നൈജീരിയയിലെ കാച്ചിൽ ഉൽപ്പാദനം

 
ലോകത്തിൽ ആകെയുൽപ്പാദിപ്പിക്കുന്നതിന്റെ 70-76 ശതമാനം കാച്ചിൽ കൃഷി ചെയ്യുന്നത് നൈജീരിയയിൽ ആണ്. 1985 -ലെ ഭക്ഷ്യകാർഷികസംഘടനയുടെ റിപ്പോർട്ട് പ്രകാരം, നൈജീരിയ 15 ലക്ഷം ഹെക്ടർ കാച്ചിൽ കൃഷിയിലൂടെ 183 ലക്ഷം ടൺ കാച്ചിൽ ആണ് ഉൽപ്പാദിപ്പിക്കുന്നത്. ഇത് ആഫ്രിക്കയിലെ കാച്ചിൽ ഉൽപ്പാദനത്തിന്റെ 73.8 ശതമാനമാണ്. 2008 ആയപ്പോഴേക്കും 1985 -ലെ ഉൽപ്പാദനത്തിന്റെ ഇരട്ടിയായി നൈജീരിയയിലെ കാച്ചിലിന്റെ വിളവ്. US$5.654 ബില്ല്യൺ മൂല്യമുള്ള 350 ലക്ഷം ടൺ ആയിരുന്നു 2008 -ലെ നൈജീരിയയിലെ കാച്ചിൽ കൃഷിയുടെ അളവ്. താരതമ്യത്തിനായി 2008 -ൽ കാച്ചിൽക്കൃഷിയിൽ രണ്ടാംസ്ഥാനത്തുള്ള ഐവറി കോസ്റ്റിന്റെയും മൂന്നാമതുള്ള ഘാനയുടെയും ഉൽപ്പാദനം കേവലം 69 ലക്ഷം ടണ്ണും 48 ലക്ഷം ടണ്ണുമായിരുന്നു. ലോകത്തെ കാച്ചിൽ ഉൽപ്പാദനത്തിന്റെ 70 ശതമാനവും, ഏതാണ്ട് 2837000 ഹെക്ടറുകളിലായി 170 ലക്ഷം ടൺ കാച്ചിൽ ആണ് നൈജീരിയയിൽ കൃഷി ചെയ്യുന്നത്.
ഏതാണ്ട് 600 ഓളം സ്പീഷിസുകൾ ഉള്ള "കാച്ചിലുകളിൽ", ആറെണ്ണമാണ് സാമ്പത്തികമായി പ്രാധാന്യമുള്ളത്. "Dioscorea rotundata" (വെള്ള ഗിനിക്കാച്ചിൽ), "Dioscorea alata" (മഞ്ഞക്കാച്ചിൽ), "Dioscorea bulbifera" (അടാതാപ്പ്)," Dioscorea esculant" (ചൈനക്കാച്ചിൽ), "Dioscorea dumetorum" (മൂവിലക്കാച്ചിൽ) എന്നിവയാണവ. ഇവയിൽ "Dioscorea rotundata" (വെള്ളക്കാച്ചിലും) "Dioscorea alata" (കാച്ചിലും) ആണ് നൈജീരിയയിലെ ഏറ്റവും സാധാരണമായ ഇനങ്ങൾ. നൈജീരിയയിലെ തീരപ്രദേശങ്ങളിലെ മഴക്കാടുകളിലും പുൽമേടുകളിലും ഇവ കൃഷി ചെയ്യുന്നു.
ദിവസേന 200 കാലറി ഊർജ്ജം നൽകുന്നത്ര കാച്ചിൽ നൈജീരിയയിലെയും പശ്ചിമാഫ്രിക്കയിലെയും ജനങ്ങാൾ കഴിക്കുന്നുണ്ട്. നൈജീരിയയിൽ പലയിടത്തും "കാച്ചിലാണു ഭക്ഷണം, ഭക്ഷണമാണു കാച്ചിൽ" എന്നുപോലും പറയാറുണ്ട്. ഇപ്പോഴത്തെ നൈജീരിയയിലെ ആവശ്യത്തിനു തുല്യമായത്ര കാച്ചിൽ നൈജീരിയയിൽ ഉൽപ്പാദിപ്പിക്കുന്നില്ലത്രേ. സമൂഹത്തിലും മതപരമായ കാര്യങ്ങളിലും ഒരാളുടെ കഴിവ് അളക്കുവാൻ അയാളുടെ കൈവശമുള്ള കാച്ചിലിന്റെ അളവ് ഉപയോഗിക്കാറുണ്ടത്രേ.

</doc>
<doc id="356561" url="https://ml.wikipedia.org/wiki?curid=356561" title="Museum of Prehistoric Thera">
Museum of Prehistoric Thera



</doc>
<doc id="356563" url="https://ml.wikipedia.org/wiki?curid=356563" title="Yam production in Nigeria">
Yam production in Nigeria



</doc>
<doc id="356564" url="https://ml.wikipedia.org/wiki?curid=356564" title="സായി യോക്">
സായി യോക്

സായി യോക് (Thai: อุทยานแห่งชาติไทรโยค) തായ്‍ലാൻറിലെ  കാഞ്ചനബുരി പ്രോവിൻസിലുൾപ്പെട്ട, സായി യോക് ജില്ലയിലെ ഒരു ദേശീയോദ്യാനമാണ്. ഈ പാർക്കിനുള്ളില‍ായി അനേകം ചുണ്ണാമ്പുകല്ലുകൊണ്ടുള്ള മലകളും വെള്ളച്ചാട്ടങ്ങളും ഒട്ടനവധി ഗുഹകളും കാണപ്പെടുന്നു. വെസ്റ്റേണ് ഫോറസ്റ്റ് കോമ്പ്ലക്സിൽ ഉൾപ്പെട്ട സംരക്ഷിത പ്രദേശമാണിത്. ഈ ദേശീയോദ്യാനം ഇരവാൻ ദേശീയോദ്യാനത്തിനു പടിഞ്ഞാറേ ദിക്കിലാണ് സ്ഥിതി ചെയ്യുന്നത്. മ്യാൻമർ അതിർത്തിയ്ക്കും ഹൈവെ 323 നുമിടയിലാണീ ദേശീയോദ്യാനത്തിൻറെ കൃത്യമായ സ്ഥാനം.
ഭൂമിശാസ്ത്രം.
ഈ ദേശീയോദ്യാനം സ്ഥിതി ചെയ്യുന്ന അക്ഷാംശ രേഖാംശങ്ങൾ1 4°25′4″N 98°44′50″E ആണ്. സായി യോക്ക് ദേശീയോദ്യാനം, തും പട്ടണത്തിന് 100 കിലോമീറ്റർ (62 മൈൽ) വടക്കു പടിഞ്ഞാറായിട്ടുമാണ് സ്ഥിതി ചെയ്യുന്നത്. ദേശീയോദ്യാനത്തിൻറെ ആകെയുള്ള വിസ്തീർണ്ണം 500 സ്ക്വയർ കിലോമീറ്ററാണ് ( 190 സ്ക്വയർ മൈൽ). ("ഖാവി നദി") ദേശീയോദ്യാനത്തിനുള്ളിലൂടെ ഒഴുകുന്നു. ദേശീയോദ്യാനത്തിൻറെ കൂടുതൽ ഭാഗങ്ങളും ചുണ്ണാമ്പു കല്ലുകളാൽ രൂപീകൃതമായ മലകളാണ്. ഈ പ്രദേശത്തെ ഏറ്റവും കൂടി ഉയരം 1,328 മീറ്ററാണ്.
കാലാവസ്ഥ.
ഈ മേഖലയിലെ ശരാശരി താപനില 15–30 C ആണ്. ശൈത്യകാലത്തെ കാലാവസ്ഥ തികച്ചും തണുത്തതും ശക്തമായ മൂടൽമഞ്ഞു വ്യാപിക്കുന്ന തരത്തിലുമാണ്. മൺസൂണിൽ അതിശക്തമായി മഴപെയ്യുന്നു. ഡിസംബർ മുതൽ ജനുവരി വരെയുള്ള മാസങ്ങൾ വരണ്ടതാണ്. ശരാശരി വർഷപാതം 1,150 മില്ലീമീറ്ററാണ്. ഈ മേഖലയിൽ മൂന്ന് വ്യത്യസ്ത കാലാവസ്ഥകൾ അനുഭവപ്പെടുന്നു. മാർച്ച് മാസം മുതൽ മെയ് വരെയുള്ള ചൂടുള്ളതും വരണ്ടതുമായി കാലാവസ്ഥ, മെയ് മുതൽ ഒക്ടോബർ വരെയുള്ള മഴക്കാലം, നവംബർ മാസം മുതൽ ഫെബ്രുവരി മാസം വരെയുള്ള ശൈത്യകാലവുമാണിവ.
ചരിത്രം.
പണ്ടുകാലത്ത് സായി യോക് പ്രദേശം, അക്കാലത്തെ രാജാവ് രാമ അഞ്ചാമൻ സ്ഥിരമായി സന്ദർശിച്ചിരുന്നതും നീരാട്ടു നടത്തിയിരുന്നതുമായ സ്ഥലമായിരുന്നു. 1888 ൽ തായ്‍ലാൻറ് രാജാവ് രാമ അഞ്ചാമൻ ആദ്ദേഹത്തിൻറ ഭരണകാലത്ത് സഹോദരനായ നാരിസ് രാജകുമാരനോടൊപ്പം ഈ പ്രദേശം സന്ദർശിക്കുകയുണ്ടായി. ഈ വെള്ളച്ചാട്ടത്തിൻറെ അനുപമ സൌന്ദര്യത്തിൽ ആകൃഷ്ടനായ രാജകുമാരൻ, വെള്ലച്ചാട്ടത്തിൻറെ സൌന്ദര്യം വർണ്ണിച്ചു കൊണ്ട് “കമൻ സായി യോക്” എന്ന പേരിൽ ഒരു മനോഹര കാവ്യം രചിക്കുകയുണ്ടായി. വാരാന്ത്യത്തിൽ ഇവിടെ സന്ദർശകരുടെ തിരക്കു കൂടുതലാണ്.രാജ്യത്തെ ഒരു സംഗീതജ്ഞൻ ഈ വെള്ളച്ചാട്ടത്തെക്കുറിച്ച് ഒരു ഗാനം രചിക്കുകയും അതിനുശേഷം സായി യോക് വെള്ളച്ചാട്ടം വളരെ പ്രശസ്തമാകുകയും ചെയ്തു. ഈ ദേശീയോദ്യാനം 1980 ഒക്ടോബർ മാസത്തിൽ പതിനൊന്നാമത്തെ ദേശീയോദ്യാനമായി പ്രഖ്യാപിക്കപ്പെട്ടു. 
ജന്തുവിഭാഗങ്ങൾ.
സായി യോക് ദേശീയോദ്യാനത്തില‍്‍ ലോകത്തിലെ ഏറ്റവും ചെറിയ സസ്തനമായ "ഖുൻ കിറ്റി വാവൽ" ഉള്ളത് ഈ ദേശീയോദ്യാനത്തിലാണ്. 1973 ലാണ് ഈ വാവലകളെ കണ്ടുപിടിക്കപ്പെട്ടത്. ഇവയ്ക്ക് 2 ഗ്രാം വരെയേ തൂക്കമുണ്ടാകാറുള്ളു. 2.5 മുതൽ 3 സെൻറീമിറ്റർ നീളമുണ്ടാകും. ഇവയുടെ ചിറകിൻറെ വ്യാസം 10 സെൻറീമീറ്റർ വരെയാണ്. തായ്‍ലാൻറിലെ സായി യോക് ദേശീയോദ്യാനത്തിലെ ഗുഹകളിൽ മാത്രമാണ് ഇവയെ കണ്ടുവരുന്നത്. 50 വർഗ്ഗങ്ങളിലുള്ള സസ്തനജീവികളെ ഇവിടെ കണ്ടെത്തുവാൻ സാധിക്കും. കടുവ, പുള്ളിപ്പുലി, മലയണ്ണാൻ, കാട്ടുകാള, ചുവന്ന കാട്ട് പശു, കാട്ടുപന്നി സാംബാർ മാൻ, കുരയ്ക്കും മാൻ, ആന, വിവിധയിനം കുരങ്ങന്മാർ എന്നിവ ധാരാളമായി ഇവിടെയുണ്ട്. തായ്‍ലാൻറിൽ നിന്നു മ്യാൻമറിലേയ്ക്കും തിരിച്ചും മൃഗങ്ങൾ കുടിയേറുന്നു. ഈ ദേശീയോദ്യാനത്തിൽ 140 വർഗ്ഗങ്ങളിലുള്ള പക്ഷികളെ കണ്ടുവരുന്നു. ഇവിടെ കാണപ്പെടുന്ന അത്യപൂർവ്വവും വർണപ്പകിട്ടാർന്നതുമായ ഒരു ജീവിയാണ് ക്യൂൻ ക്രാബ്. ഇവ ചുവപ്പ്, വെള്ള, നീല നിറങ്ങളിലുണ്ട്. 1983 ലാണ് ഈ ജീവികൾ ആദ്യം ശ്രദ്ധയിൽപ്പെടുന്നത്. 
പ്രധാന കാഴ്ചകൾ.
ആകെ മൂന്ന് ചിത്രാപമ സുന്ദരമായ വെള്ളച്ചാട്ടങ്ങൾ ഇവിടെ സ്ഥിതി ചെയ്യുന്നുണ്ട്.

</doc>
<doc id="356565" url="https://ml.wikipedia.org/wiki?curid=356565" title="ലൂയിസ് ടോംലിൻസൺ">
ലൂയിസ് ടോംലിൻസൺ

ഒരു ബ്രിട്ടീഷ് ഗായകനും ഗാനരചയിതാവും അഭിനേതാവുമാണ് ലൂയിസ് വില്ല്യം ടോംലിൻസൺ (ജനനം 24 ഡിസംബർ 1991)
ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്.

</doc>
<doc id="356566" url="https://ml.wikipedia.org/wiki?curid=356566" title="മീലിയ">
മീലിയ

 
മഹാഗണിയുടെ കുടുംബമായ, മീലിയേസീയിലെ ഒരു ജനുസാണ് മീലിയ (Melia). ഗ്രീക്കുനാമമായ μηλια -യിൽ നിന്നും തിയോഫ്രാസ്റ്റസ് (c. 371 – c. 287 BC) ഈ നാമം ഉപയോഗിച്ചുതുടങ്ങിയത്. മീലിയയിലെ ഇലകളോടു സദൃശ്യമുള്ള "Fraxinus ornus" നാണ് അദ്ദേഹം ഈ പേരു നൽകിയത്.
 വിവരങ്ങൾ ശേഖരിച്ച ഇടങ്ങൾ : 
അവലംബം.
&lt;templatestyles src="Reflist/styles.css" /&gt;

</doc>
<doc id="356567" url="https://ml.wikipedia.org/wiki?curid=356567" title="Melia">
Melia



</doc>
<doc id="356568" url="https://ml.wikipedia.org/wiki?curid=356568" title="അക്കാനിയേസീ">
അക്കാനിയേസീ

 
ബ്രാസിക്കേൽസ് നിരയിലുള്ള പുഷ്പിക്കുന്ന സസ്യങ്ങളിലെ ഒരു കുടുംബമാണ് അക്കാനിയേസീ (Akaniaceae). രണ്ടു ജനുസുകളിലായി രണ്ടു സ്പീഷിസു മരങ്ങൾ മാത്രമേ ഈ കുടുംബത്തിലുള്ളൂ. "അകാനിയ"യും "ബ്രെട്‌ഷ്നേഐഡിയ"യും ആണ് അവ. ചൈന, വിയറ്റ്‌നാം, തായ്‌വാൻ, കിഴക്കേ ആസ്ത്രേലിയ എന്നിവിടങ്ങളിൽ ആണ് ഇവ കണ്ടുവരുന്നത്. 
അവലംബം.
&lt;templatestyles src="Reflist/styles.css" /&gt;

</doc>
<doc id="356569" url="https://ml.wikipedia.org/wiki?curid=356569" title="Akaniaceae">
Akaniaceae



</doc>
<doc id="356574" url="https://ml.wikipedia.org/wiki?curid=356574" title="ഡോട്ടർ ഓഫ് എർത്ത് (നോവൽ)">
ഡോട്ടർ ഓഫ് എർത്ത് (നോവൽ)

അമേരിക്കൻ എഴുത്തുകാരിയും പത്രപ്രവർത്തകയും ആയ ആഗ്നസ് സ്മെഡ്‌ലി 1929ൽ രചിച്ച ആത്മകഥാപരമായ നോവലാണ് ദ ഡോട്ടർ ഓഫ് എർത്ത്.

</doc>
<doc id="356575" url="https://ml.wikipedia.org/wiki?curid=356575" title="ഒപ്പിലിയേസീ">
ഒപ്പിലിയേസീ

 
11 ജനുസുകളിലായി, അറിയപ്പെടുന്ന 33 സ്പീഷിസുകൾ ഉള്ള സപുഷ്പികളിലെ ഒരു സസ്യകുടുംബമാണ് ഒപ്പിലിയേസീ (Opiliaceae). ഉഷ്ണമേഖലകളിൽ കാണുന്ന വൃക്ഷങ്ങളാണ് ഇവ. പല ജനുസുകളിലും പരാദസസ്യങ്ങൾ കാണാറുണ്ട്. അമേരിക്കയിൽ കാണുന്ന ഏക ജനുസായ അഗോണാന്ദ്രയാണ് (Agonandra) എണ്ണം കൊണ്ടും വലിപ്പം കൊണ്ടും ഏറ്റവും വലിയ ജനുസ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356577" url="https://ml.wikipedia.org/wiki?curid=356577" title="Opiliaceae">
Opiliaceae



</doc>
<doc id="356578" url="https://ml.wikipedia.org/wiki?curid=356578" title="കിറ്റീസ് പന്നിമൂക്കൻ വാവൽ">
കിറ്റീസ് പന്നിമൂക്കൻ വാവൽ

കിറ്റീസ് പന്നിമൂക്കൻ വാവൽ, (Craseonycteris thonglongyai), ലോകത്തിലെ ഏറ്റവും ചെറിയ വവ്വാൽ വംശമായി പരിഗണിക്കപ്പെടുന്നു. ഈ വവ്വാൽ "ബംബിൾ ബീ ബാറ്റ്" എന്ന പേരിലും അറിയപ്പെടുന്നു. അന്യം നിന്നു പോകാൻ സാദ്ധ്യതയുള്ളതും Craseonycteridae കുടുംബത്തിലെ നിലവിലുള്ള ഏക വർഗ്ഗവുമാണിത്. പടിഞ്ഞാറേ തായ്‍ലൻറിലും തെക്കു കിഴക്കേ ബർമയിലും ഇതിനെ കണ്ടുവരുന്നു. നദീ തീരങ്ങൾക്കു സമീപമുള്ള ചുണ്ണാമ്പുകൽ ഗുഹകളാണ് ഈ ജീവി വർഗ്ഗത്തിൻറെ പ്രധാന ആവാസസ്ഥാനം.
കിറ്റീസ് പന്നിമൂക്കൻ വവ്വാൽ, വവ്വാൽ വംശത്തിലെ ഏറ്റവും ചെറിയ വർഗ്ഗമാണ്. അതുപോലെ തന്നെ ലോകത്തിലെ ഏറ്റവും ചെറിയ സസ്തനജീവിയും ഇതു തന്നെ. സാധാരണായായി ഈ വാവലുകൾക്ക് ചുവപ്പു കലർന്ന തവിട്ടു നിറമോ, ചാരക്കളറോ ആയിരിക്കും. ഇതിൻറെ മൂക്ക് പന്നിയുടെ മൂക്കിനോട് സാദൃശ്യമുള്ളിതിനാലാണ് ഈ പേരു വന്നത്. ഇവയുടെ കോളനി വളരെ വലുതായിരിക്കും. ഏകദേശം ഇത്തരം 100 വാവലുകളെങ്കിലും ഒരു ഗുഹയിൽ കൂട്ടമായിട്ടുണ്ടാകും. വൈകുന്നേരവും വെളുപ്പിനുമാണ് ഈ വാവലുകൾ ഇരതേടിയിറങ്ങുന്നത്. വനമേഖലകൾക്കു സമീപത്തുനിന്ന് കീടങ്ങളേയും പ്രാണികളെയുമൊക്കെ ഇവ അകത്താക്കുന്നു. പെൺവാവലുകൾ വർഷത്തിലൊരിക്കൽ വവ്വാൽക്കുഞ്ഞുങ്ങൾക്കു ജന്മം നൽകുന്നു. ഇതു മിക്കവാറും ഏപ്രിൽ മാസത്തിലായിരിക്കും ഒരു തവണ ഒരു വവ്വാൽക്കുഞ്ഞു മാത്രമേ കാണുകയുള്ളു. 
ബർമ്മയിലുള്ള ഇവയുടെ എണ്ണം അറിവായിട്ടില്ല. തായ്‍ലാൻറിൽ ഒരേയൊരു പ്രവിശ്യയിൽ മാത്രമേ ഇവയുടെ സാന്നിദ്ധ്യം തിരിച്ചറിഞ്ഞിട്ടുള്ളു. ഇവയുടെ എണ്ണം വളരെ വേഗം കുറയുവാനുള്ള പ്രധാന കാരണം മനുഷ്യൻറെ പ്രകൃതിയിന്മേലുള്ള കൈകടത്തലുകളും സ്വാഭാവിക ആവാസ വ്യവസ്ഥ ദിനംപ്രതി ചുരുങ്ങിവരുന്നതുമാണ്.
വിവരണം.
കിറ്റീസ് പന്നിമൂക്കൻ വവ്വാലുകളുടെ വലിപ്പം കേവലം വെറും 29 മുതൽ 33 മില്ളീമീറ്റർ വരെയും (1.1 മുതൽ 1.3 ഇഞ്ച്) ഇതിൻറെ സാധാരണ പേര് "" എന്നാണ്. വാവലുകളിലെ ഏറ്റവും ചെറുതും ഏറ്റവും ചെറിയ സസ്തനവുമാണിത്.
ഈ വവ്വാലുകൾക്ക് ചീർത്ത് ഉന്തിയ പന്നികളെപ്പോലെയുള്ള മൂക്കാണ്. ഇവയുടെ ചെവികൾ പൊതുവേ അൽപ്പം വലിപ്പം കൂടിയവയും കണ്ണുകൾ വളരെ ചെറുതും രോമം മൂടിയതുമായിരിക്കും. 
ശരീരത്തിനു മുകൾ ഭാഗം പൊതുവെ ചുവപ്പു കലർന്ന തവിട്ടു നിറമാണ്. പക്ഷേ ശരീരത്തിനു താഴ്വശം പൊതുവേ മങ്ങിയതായിരിക്കും. ചിറകുകൾ വലുതും ഇരുണ്ടതുമാണ്.ഇവയ്ക്കു പുറത്തു കാണാവുന്ന രീതിയിൽ വാലുകളൊന്നുമില്ല.
കാണപ്പെടുന്ന പ്രദേശങ്ങൾ‌.
നദീ തീരത്തുടനീളം കാണപ്പെടുന്ന ചുണ്ണാമ്പകൽ ഗുഹകളിലാണ് ഇവ പൊതുവേ കാണപ്പെടുന്നത്. നിത്യഹരിതവനങ്ങളിലും ഇലപൊഴിയും കാടുകളിലും ഇവയെ കാണാറുണ്ട്. തായ്‍ലൻറിൽ കിറ്റീസ് പന്നിമൂക്കൻ വാവൽ കാഞ്ചനബുരി പ്രോവിൻസിലെ സായി യോക്ക് ജില്ലയിലുള്ള ടെനസെറിം കുന്നുകളിൽ മാത്രമാണ് കാണാറുള്ളത്. ഇവിടെ ഖാവെ നോയി നദിയ്ക്കു സമാന്തരമായിട്ടുള്ള ഗുഹകളിൽ ഇവയെ കൂട്ടങ്ങളായി കാണാം. കൂടുതൽ വാവലുകളും ദേശീയോദ്യാനത്തിനു പുറത്തുള്ളവ സംരക്ഷിതമല്ല.
ശീലങ്ങൾ.
കിറ്റീസ് പന്നിമൂക്കൻ​ വാവലുകൾ ചുണ്ണാമ്പു കുന്നുകളിലെ ഗുഹകളിലാണ് ചേക്കേറുന്നത്. ഇത് ഗുഹയുടെ പ്രവേശന കവാടത്തിൽ നിന്നു വളരെ അകന്നായിരിക്കും. മിക്കവാറും ഗുഹകളിൽ 10 മുതൽ 15 എണ്ണം വരെ ഒരുമിച്ചു കഴിയുന്നു. 100 മുതല് 500 എണ്ണം വരെയുള്ള കൂട്ടങ്ങൾ ചില ഗുഹകളിൽ കാണാം. ഇവ ഒരോന്നും ഒന്നിനോടൊന്നു തൊടാതെ ഗുഹയുടെ മച്ചിൽ തൂങ്ങിക്കിടക്കുന്നു. കാലാവസ്ഥാ വ്യതിയാനമനുസരിച്ച് ഇവ ഗുഹകളിൽ നിന്നു ഗുഹകളിലേയ്ക്കു മാറിത്താമസിക്കുന്നു. 
വൈകുന്നേരങ്ങളിൽ ഏകദേശം 30 മിനിട്ടും പുലർച്ചയ്ക്ക് വെറും 20 മിനിട്ടുമാണ് ഇവ ഇരതേടാനിറങ്ങുന്നത്. ഈ ചെറിയ സമയം ശക്തമായ മഴയിലും കഠിനമായി തണുപ്പിലും പലപ്പോഴും തടസ്സപ്പെടാറുണ്ട്. ഇത്തരം സാഹചര്യങ്ങളിൽ ഇവ സമീപത്തുള്ള മരങ്ങളിലോ മുളകളിലോ ഒക്കെ അഭയം തേടുന്നു. ചേക്കേറുന്ന സ്ഥലത്തിനു ഏകദേശം അടുത്തായിരിക്കും ഇത്. 

</doc>
<doc id="356579" url="https://ml.wikipedia.org/wiki?curid=356579" title="ചിരനെല്ലൂർ">
ചിരനെല്ലൂർ

 
കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ചിരനെല്ലൂർ. 
ജനസംഖ്യ.
2001 ലെ സെൻസസ് പ്രകാരം ചിരനെല്ലൂരിലെ ആകെയുള്ള ജനസംഖ്യ 8866 ആണ്. അതിൽ 4232 പുരുഷന്മാരും 4634 സ്ത്രീകളും ആണ്. 

</doc>
<doc id="356580" url="https://ml.wikipedia.org/wiki?curid=356580" title="Chiranellur">
Chiranellur



</doc>
<doc id="356583" url="https://ml.wikipedia.org/wiki?curid=356583" title="Ateshgah of Baku">
Ateshgah of Baku



</doc>
<doc id="356585" url="https://ml.wikipedia.org/wiki?curid=356585" title="ബാകുവിലെ അറ്റേഷ്ഗാഹ്">
ബാകുവിലെ അറ്റേഷ്ഗാഹ്

 
ബാകുവിലെ അറ്റേഷ്ഗാഹ് (from പേർഷ്യൻ: , "Atashgāh", Azerbaijani: ) സുരഖാനിയിലെ കോട്ട പോലുള്ള ഒരു ക്ഷേത്രമാണ്. അസർബൈജാനിലെ ബാകു പ്രദേശത്താണിത്. പേർഷ്യൻ ഭാഷയിലും സംസ്കൃതത്തിലുമുള്ള എഴുത്തുകളിൽ നിന്ന് ഇത് ഹിന്ദു ആരാധനാലയമായും സൊരാസ്ത്രിയൻ ക്ഷേത്രമായും ഉപയോഗിച്ചിരുന്നതായി മനസ്സിലാക്കാം. "അറ്റാഷ്" (آتش) എന്ന പേർഷ്യൻ വാക്കിന്റെ അർത്ഥം അഗ്നി എന്നാണ്. അഞ്ച് വശങ്ങളുള്ള ഈ സമുച്ചയം പതിനേഴാം നൂറ്റാണ്ടിലും പതിനെട്ടാം നൂറ്റാണ്ടിലുമാണ് പണികഴിപ്പിക്കപ്പെട്ടത്. 
ഇന്ത്യൻ ഉപഭൂഘണ്ഡത്തിന്റെ വടക്കുപടിഞ്ഞാറൻ ഭാഗത്തെ സൊരാസ്ത്രീയമതക്കാർ കാസ്പിയൻ പ്രദേശവുമായി വ്യാപാരത്തിലേർപ്പെട്ടിരുന്നു. അവർ ഈ ക്ഷേത്രം ഒരു തീർത്ഥാടനകേന്ദ്രമായി കണക്കാക്കിയിരുന്നു. സമീപ്രപ്രദേശത്തെ പെട്രോളിയം പ്ലാന്റുകൾ പ്രകൃതി വാതകം ഉപയോഗിക്കാൻ തുടങ്ങിയപ്പോൾ ഇവിടത്തെ കെടാവിളക്കിലെ അഗ്നി കെട്ടുപോവുകയും അതോടെ ഈ ക്ഷേത്രം ഉപേക്ഷിക്കപ്പെടുകയുമായിരുന്നു. 1975-ൽ ഇതൊരു മ്യൂസിയമാക്കി മാറ്റി. വർഷം 15000 ആൾക്കാർ ഇവിടം സന്ദർശിക്കുന്നുണ്ട്.
ചരിത്രം.
അബ്ഷെരോൺ ഉപദ്വീപിലാണ് ഇത് സ്ഥിതി ചെയ്യുന്നത്. യാനാർ ദാഗ് പോലെയുള്ള സ്ഥലങ്ങളിൽ ഇവിടെ മണ്ണിനടിയിൽ നിന്ന് എണ്ണ ഒലിക്കുകയും ബാഷ്പങ്ങൾ സ്ഥിരമായി കത്തിക്കൊണ്ടിരിക്കുകയും ചെയ്യുന്നുണ്ട്.
“എന്നും കത്തിക്കൊണ്ടിരിക്കുന്ന തീയുള്ള ഏഴ് ദ്വാരങ്ങൾ” 1683-ൽ ഇവിടം സന്ദർശിച്ച ജർമൻ സഞ്ചാരി എങ്കൽബെർട്ട് കേംഫർ രേഖപ്പെടുത്തിയിട്ടുണ്ട്. പത്താം നൂറ്റാണ്ടിൽ എസ്താഖ്രി ബാകുവിനടുത്തായി അഗ്നിയെ ആരാധിക്കുന്നവർ താമസിക്കുന്നുണ്ട് എന്ന് പരാമർശിച്ചിട്ടുണ്ട്. 
ഇന്ത്യക്കാരായ താമസക്കാരും ഹിന്ദുക്കളും.
മദ്ധ്യകാലഘട്ടത്തിൽ മദ്ധ്യേഷ്യയിൽ ധാരാളം ഇന്ത്യൻ സമൂഹങ്ങളുണ്ടായിരുന്നു. ബാക്കുവിൽ പഞ്ചാബിലെ മുൽത്താനിൽ നിന്നുള്ളവരും അർമേനിയക്കാരുമായിരുന്നു പ്രാദേശിക സമ്പദ് വ്യവസ്ഥ നിയന്ത്രിച്ചിരുന്നത്. കാസ്പിയൻ കടലിലെ കപ്പലുകളുടെ തടിപ്പണിയും ചെയ്തിരുന്നത് പൊതുവിൽ ഇന്ത്യക്കാരായിരുന്നു. ബാകുവിലെ ഇന്ത്യൻ സമൂഹമായിരിക്കണം അറ്റേഷ്ഗാഹ് നിർമ്മിക്കുകയും പുനരുദ്ധരിക്കുകയും ചെയ്തതെന്ന് ചിലർ വിശ്വസിക്കുന്നുണ്ട്.
യൂറോപ്യന്മാർ ഇവിടെ ധാരാളം ഇന്ത്യക്കാരെ കണ്ടതായി രേഖപ്പെടുത്തിയിട്ടുണ്ട്.
സാമുവൽ ഗോട്ട്ലിയെബ് ഗ്മെലിനിന്റെ "റീസെ ഡുർച് റസ്സ്ലാൻഡ്" (1771) എന്ന ഗ്രന്ഥം കാൾ ഐക്ക്വാൾഡ് "റീസ് ഇൻ ഡെൻ കോക്കസസ്" (സ്റ്റുട്ട്ഗാർട്ട്, 1834) എന്ന ഗ്രന്ഥത്തിൽ ഉദ്ധരിക്കുന്നുണ്ട്. ഗ്മെലിൻ ഇവിടെ ഭക്തർ യോഗാഭ്യാസം ചെയ്യുന്നത് കണ്ടിട്ടുണ്ട്. ഐക്ക്വാൾഡ് രാമൻ, കൃഷ്ണൻ, ഹനുമാൻ, അഗ്നി എന്നിവയുടെ ആരാധനയെപ്പറ്റി പറയുന്നു.
എഴുത്തുകളും നിർമ്മാണകാലവും.
അറ്റേഷ്ഗാഹിൽ ധാരാളം ലിഖിതങ്ങളുണ്ട്. സംസ്കൃതം പഞ്ചാബി എന്നീ ഭാഷകളിലാണ് മിക്കവയും. ഒരു പേർഷ്യൻ ഭാഷാ ലിഖിതം മാത്രമാണ് ഇവിടെയുള്ളത്. ഇതോടൊപ്പം ഗണപതിക്കും അഗ്നിക്കുമുള്ള പ്രാർത്ഥനകളുമുണ്ട്. പേർഷ്യൻ ഭാഷയിലെ എഴുത്തുകളിൽ വ്യാകരണപ്പിശകുകളുണ്ടെങ്കിലും സംസ്കൃതത്തിലെയും പേർഷ്യനിലെയും എഴുത്തുകൾ ഒരു വർഷം തന്നെയാണ് സൂചിപ്പിക്കുന്നത് (1745 കോമൺ ഈറ - സംവത്/संवत 1802/१८०२, ഹിജറ 1158/١١٥٨). എല്ലാ ലിഖിതങ്ങളിലെയും തീയതികൾ എടുത്തുനോക്കിയാൽ അവ സംവത് 1725 മുതൽ സംവത് 1873 വരെയുള്ള കാലത്തുള്ളവയാണ്. 1668 കോമൺ ഈറ മുതൽ 1816 കോമൺ ഈറ വരെയുള്ള കാലമാണ് ഇത്. ഇതും കെട്ടിടം പ്രായേണ പുതിയതാണ് എന്ന നിരീക്ഷണവും കൂട്ടിച്ചേർത്ത് പതിനാറാം നൂറ്റാണ്ടിലായിരിക്കാം ഇത് പണികഴിപ്പിച്ചത് എന്ന് ചില പണ്ഡിതർ കണക്കാക്കുന്നുണ്ട്.ഒരു പത്ര റിപ്പോർട്ട് പ്രകാരം ശ്രീവംശഃ രാജവംശത്തിന്റെ പതനവും റഷ്യൻ സാമ്രാജ്യം പേർഷ്യയും റഷ്യയുമായുള്ള യുദ്ധത്തിനുശേഷം ഈ പ്രദേശം പിടിച്ചെടുത്തതും അനുബന്ധിച്ചാണ് പ്രദേശത്തെ ഹിന്ദു വ്യാപാരി സമൂഹം ഈ ക്ഷേത്രം പണികഴിപ്പിച്ചത്.
ദേവനാഗരി ലിപിയിലുള്ള സംസ്കൃത ലിഖിതങ്ങളും ഗുരുമുഖി ലിപിയിലുള്ള പഞ്ചാബി ലിഖിതങ്ങളും സൂചിപ്പിക്കുന്നത് ഈ സ്ഥലം ഹിന്ദു ആരാധനയും സിഖ് ആരാധനയും നടന്നിരുന്ന സ്ഥലമാണ് എന്നാണ്. ജ്വാലാജിയ്ക്ക് വേണ്ടിയാണ് ഈ ക്ഷേത്രം നിർമിച്ചതെന്നാണ് രേഖപ്പെടു‌ത്തിയിരിക്കുന്നത്. ഇത് ആധുനിക കാലത്തെ ഹിന്ദു അഗ്നി ദേവസങ്കൽപ്പമാണ്. "ജ്വാല" (जवाला/ज्वाला) എന്ന വാക്കിന് സംസ്കൃതഭാഷയിലെ അർത്ഥം അഗ്നിനാളം എന്നാണ്. ഹിമാലയത്തിൽ ഹിമാചൽ പ്രദേശിലെ കാങ്ക്ര ജില്ലയിൽ ഒരു ജ്വാലാമുഖി ക്ഷേത്രമുണ്ട്. അറ്റേഷ്ഗാഹിന് ഈ ക്ഷേത്രത്തിന്റെ രൂപവുമായി നല്ല സാമ്യമുണ്ട്. വില്യംസ് ജാക്ക്സണെപ്പോലെയുള്ള വിദഗ്ദ്ധരുടെ അഭിപ്രായത്തിൽ ഈ ക്ഷേത്രം ജ്വാലാമുഖി ക്ഷേത്രത്തിന്റെ രൂപത്തിൽ നിർമിച്ചതായിരിക്കാൻ സാദ്ധ്യതയുണ്ട്. കാങ്ക്രയിലെ ക്ഷേത്രം ചെറിയ ജ്വാലാജി ആണെന്നും ബാകുവിലെ ക്ഷേത്രം വലിയ ജ്വാലാജി ആണെന്നും ആണ് അക്കാലത്തെ ഭക്തർ വിശേഷിപ്പിച്ചിരുന്നത് എന്നാണ് ചില പണ്ഡിതരുടെ അഭിപ്രായം. ഗണപതി, ശിവൻ എന്നീ ദൈവങ്ങളെപ്പറ്റിയും പരാമർശമുണ്ട്. പഞ്ചാബി ഭാഷയിലെ ലിഖിതങ്ങൾ ആദി ഗ്രന്ഥത്തിൽ നിന്നുള്ള വചനങ്ങളാണ്.
പ്രകൃതി വാതകം തീർന്നുപോയത്.
ഭൂമിക്കടിയിലെ പ്രകൃതിവാതകശേഖരത്തിൽ നിന്നായിരുന്നു. സോവിയറ്റ് ഭരണകാലത്ത് പ്രകൃതിവാതകം കൂടുതലായി ഉപയോഗിക്കാൻ തുടങ്ങിയപ്പോൾ ഇവിടുത്തെ അഗ്നി കെട്ടുപോയി. ഇന്ന് ഇവിടുത്തെ അഗ്നി ബാക്കുവിൽ നിന്നുള്ള വാതകം പൈപ്പിലൂടെ കൊണ്ടുവന്നാണ് കത്തിക്കുന്നത്.
അവലംബം.
&lt;templatestyles src="Reflist/styles.css" /&gt;
കൂടുതൽ വായനയ്ക്ക്.
&lt;templatestyles src="Refbegin/styles.css" /&gt;

</doc>
<doc id="356586" url="https://ml.wikipedia.org/wiki?curid=356586" title="പാർശ്വഫലം">
പാർശ്വഫലം

വൈദ്യ ചികിൽസയിൽ ഉദ്ദേശിക്കാതെ ഭവിക്കുന്ന ഫലത്തെയാണ് സൈഡ് ഇഫക്ട് (side effect ) അഥവ പാർശ്വ ഫലം എന്നു പറയുന്നത്. അങ്ങനെ ഭവിക്കുന്ന ഫലം രോഗിക്ക് ഗുണം ചെയ്തേക്കാം എങ്കിലും ഏറിയകൂറും, പാർശ്വ ഫലം അനിഷ്ടകരവും, പ്രതികൂലാവസ്ഥ സൃഷ്ടിക്കുന്നവയുമാണ് . പാർശ്വ ഫലങ്ങൾ സംജാതമാവുന്നത് മുഖ്യ ചികിൽസയെ താൽകാലികമായങ്കിലും തടസ്സപ്പെടുത്തുകയും ചെയ്യുന്നു.
പാർശ്വ ഫലം മുഖ്യ ചികിൽസയ്ക്ക് നിദാനമാവുന്ന സന്ദർഭങ്ങളുമുണ്ട്. ഉദാഹരണത്തിനു ശരീരത്തിന്റെ ഉൾഭാഗങ്ങൾ വീക്ഷിക്കാനായിരുന്നു ആദ്യം  എക്സ് റേ ഉപയോഗിച്ചിരുന്നത്. എന്നാൽ എക്സ് റേ രശ്മികൾ ശരീര കോശങ്ങളെ നശിപ്പിക്കുന്നു എന്നത് പിൽക്കാലത്ത് തിരിച്ചറിഞ്ഞു. അതിനു ശേഷമാണ് അവയുടെ കോശ നശീകരണ വശം അർബുദ കോശങ്ങളെ നശിപ്പിക്കാൻ ഉപയോഗിക്കാം എന്ന് കണ്ടെത്തിയത്. ഇന്ന് റേഡിയോ തെറാപ്പി അർബുദ രോഗ ചികിൽസയുടെ അവിഭാജ്യ ഭാഗമാണ്.
പാർശ്വ ഫലം : തരം തിരിവ്..
പാർശ്വ ഫലങ്ങളുടെ സങ്കീർണ്ണതയും സംഭവ്യതയും കണക്കിലെടുത്ത് അവയെ പലതായി തിരിക്കുന്നു.

</doc>
<doc id="356587" url="https://ml.wikipedia.org/wiki?curid=356587" title="ചൂർണപൂപ്പുരോഗം">
ചൂർണപൂപ്പുരോഗം

വൈവിധ്യമാർന്ന സസ്യങ്ങളെ ബാധിക്കുന്ന ഒരു ഫംഗസ് രോഗമാണ് ചൂർണ്ണപൂപ്പുരോഗം . ഇത് എറീസിഫാലസ് ഗണത്തിൽ പെട്ട പല സ്പീഷീസ് ഫംഗസുകൾ മുഖേന ഉണ്ടാകാറുണ്ട്. പോഡോസ്ഫീറാ ക്സാന്തീ എന്ന ഫംഗസ് മൂലമുള്ള താണ് സർവ്വസാധാരണമായി കാണുന്നത്. "എറിസിഫെ സികോറാസെറം" കരുതിയിരുന്നു. അതിന്റെ ലക്ഷണങ്ങൾ വളരെ പ്രകടമായതുകൊണ്ട് വളരെവേഗം തിരിച്ചറിയാൻ സാധിക്കുന്ന ഒരു രോഗമാണ് ചൂർണ്ണപൂപ്പുരോഗം. സസ്യങ്ങൾ ഇലകളിലും കാണ്ഡത്തിലും വെളുത്ത പൊടി പാടുകൾ കാണിക്കുന്നു. താഴത്തെ ഇലകളാണ് ഏറ്റവും കൂടുതൽ ബാധിക്കുന്നത്, പക്ഷേ ചെടിയുടെ മുകളിലുള്ള ഏതെങ്കിലും ഭാഗത്ത് പൊടിപോലെ പ്രത്യക്ഷപ്പെടാം. രോഗം പുരോഗമിക്കുമ്പോൾ, ധാരാളം ബീജരേണുക്കൾ രൂപം കൊള്ളുന്നതിനനുസരിച്ച് പാടുകൾ വലുതായിത്തീരുന്നു, കൂടാതെ ധൂളീപൂപ്പ് ചെടിയുടെ നീളം മുകളിലേക്കും താഴേക്കും വ്യാപിച്ചേക്കാം. 
കുറഞ്ഞ ഈർപ്പം, മിതമായ താപനില എന്നിവയുള്ള അന്തരീക്ഷത്തിൽ ചൂർണ്ണപൂപ്പ് നന്നായി വളരുന്നു. ഹരിതഗൃഹങ്ങൾ രോഗം പടരാൻ അനുയോജ്യമായ ഈർപ്പമുള്ളതും മിതശീതോഷ്ണവുമായ അന്തരീക്ഷം നൽകുന്നു. കാർഷിക, ഹോർട്ടികൾച്ചറൽ സമ്പ്രദായങ്ങൾക്ക് ഇത് ദോഷം ചെയ്യും, അവിടെ ഒരു ഹരിതഗൃഹ പശ്ചാത്തലത്തിൽ ചൂർണ്ണപൂപ്പ് തഴച്ചുവളരും. ഒരു കാർഷിക അല്ലെങ്കിൽ ഹോർട്ടികൾച്ചറൽ ക്രമീകരണത്തിൽ, രാസ രീതികൾ, ബയോ ഓർഗാനിക് രീതികൾ, ജനിതക പ്രതിരോധം എന്നിവ ഉപയോഗിച്ച് രോഗകാരിയെ നിയന്ത്രിക്കാൻ കഴിയും. ഫലമായുണ്ടാകുന്ന രോഗം പ്രധാനപ്പെട്ട വിള ഉൽ‌പാദനത്തെ ഗണ്യമായി കുറയ്‌ക്കുമെന്നതിനാൽ ചൂർണ്ണപൂപ്പ് അതിന്റെ പരിപാലനവും അറിഞ്ഞിരിക്കേണ്ടത് പ്രധാനമാണ്. 
പുനരുൽപാദനം.
ചൂർണ്ണപൂപ്പ് ഉണ്ടാകുന്ന ഫംഗസിനെ അവയുടെ ജീവനുള്ള സെൽ മാധ്യമത്തിൽ മാത്രമേ പുനർനിർമ്മിക്കാനും ലൈംഗികമായും അലൈംഗികമായും പുനരുൽപ്പാദിപ്പിക്കാനവൂ. ചൂർണ്ണപൂപ്പ് .ഉണ്ടാകുന്ന ഫംഗസ് അവയുടെ ആതിഥേയരുമായി പൊരുത്തപ്പെടണം. ഓരോ അസ്കോകാർപ്പിനുള്ളിലും നിരവധി അസ്സി ഉണ്ട് . 
ഏറ്റവും അനുകൂല സാഹചര്യങ്ങളിൽ, അസ്കോസ്പോറുകൾ പക്വത പ്രാപിക്കുകയും പുതിയ അണുബാധകൾക്ക് തുടക്കമിടുകയും ചെയ്യുന്നു . ബീജസങ്കലനത്തിന് ആവശ്യമായ വ്യവസ്ഥകൾ സ്പീഷിസുകൾക്കിടയിൽ വ്യത്യാസപ്പെട്ടിരിക്കുന്നു. അമ്മ ഫംഗസും സന്തതിയും ജനിതകപരമായി സാമ്യമുള്ള ഇടമാണ് സ്വവർഗ പുനർനിർമ്മാണം. ലൈംഗിക പുനരുൽപാദന എതിരാളികളുമായി താരതമ്യപ്പെടുത്തുമ്പോൾ അസംസ്കൃത പുനരുൽപാദനത്തിൽ നിന്ന് ഗോതമ്പ്, ബാർലി വർഗ്ഗങ്ങളുടെ ചൂർണ്ണപൂപ്പ് സന്തതികൾ കൂടുതൽ വിജയിക്കുന്നു. 
പ്രക്ഷേപണത്തിന്റെ വെക്ടറുകൾ.
കമ്പിളി മുഞ്ഞയും ( എറിയോസോമാറ്റിന ) മറ്റ് മുലകുടിക്കുന്ന പ്രാണികളും പലപ്പോഴും ചൂർണ്ണപൂപ്പ് രോഗമുണ്ടാക്കുന്നതിനും മറ്റ് പകർച്ചവ്യാധികൾക്കും പകരുന്ന വെക്റ്ററുകളാണ്. സാധാരണ മിതശീതോഷ്ണ കാലാവസ്ഥയിലെ കമ്പിളി മുഞ്ഞകൾ പൊടിപടലമുൾപ്പെടെ വിവിധ അണുബാധകളുടെ സൂചകമാണ്. മുഞ്ഞകൾ പലപ്പോഴും വസിക്കുന്ന സസ്യങ്ങളുടെ ഉപരിതലത്തിലേക്ക് തുളച്ചുകയറുകയും ശാരീരികവും ദഹനപരവും മലം സ്രവിക്കുകയും ചെയ്യുന്നതിലൂടെ ധാരാളം കുത്തിവയ്പ്പുകൾ നൽകുന്നു. പലപ്പോഴും മുഞ്ഞസസ്യങ്ങളുടെ മറ്റ് പ്രശ്നങ്ങളുടെ സൂചകമാണ് . 
നിയന്ത്രണം.
ഒരു കാർഷിക പശ്ചാത്തലത്തിൽ, രാസ രീതികൾ, ജനിതക പ്രതിരോധം, ശ്രദ്ധാപൂർവ്വം കാർഷിക രീതികൾ എന്നിവ ഉപയോഗിച്ച് രോഗകാരിയെ നിയന്ത്രിക്കാൻ കഴിയും. 
പരമ്പരാഗത രാസ നിയന്ത്രണം.
ചെടികളിലെ ചൂർണ്ണപൂപ്പ് രോഗം കൈകാര്യം ചെയ്യുന്നതിനുള്ള ഒരു ഫലപ്രദമായ മാർഗ്ഗമാണ് സാധാരണ കുമിൾനാശിനികൾ. ചൂർണ്ണപൂപ്പ് ലക്ഷണങ്ങളും അടയാളങ്ങളും ആദ്യം ശ്രദ്ധയിൽപ്പെട്ടാൽ പരമ്പരാഗത കുമിൾനാശിനികളുടെ സ്പ്രേ പ്രോഗ്രാമുകൾ ആരംഭിക്കാൻ നിർദ്ദേശിക്കുന്നു. പരമ്പരാഗത കുമിൾനാശിനികൾ രോഗത്തിനെതിരായ മികച്ച ഫലങ്ങൾക്കായി പതിവായി പ്രയോഗിക്കണം. 
കൺട്രോൾ സാധ്യമാണ് ത്രിഅദിമെഫൊന് ആൻഡ് പ്രൊപിചൊനജൊലെ . ഹെക്സഅചൊനജൊലെ, മ്യ്ച്ലൊബുതനില്, ഒപ്പം പെന്ചൊനജൊലെ. എന്നിവയും ഉപയോഗിക്കാവുന്നതാണ് 
പാരമ്പര്യേതര രാസ നിയന്ത്രണം.
ഇതര പ്രവർത്തന രീതികൾ വാഗ്ദാനം ചെയ്യുന്ന പാരമ്പര്യേതര രാസ നിയന്ത്രണ രീതികളുണ്ട്. 
പാൽ, പ്രകൃതിദത്ത സൾഫർ (എസ് 8 ), പൊട്ടാസ്യം ബൈകാർബണേറ്റ്, മെറ്റൽ ലവണങ്ങൾ, എണ്ണകൾ എന്നിവയാണ് ചൂർണ്ണപൂപ്പിനെതിരായ രാസ നിയന്ത്രണത്തിനുള്ള ഏറ്റവും ഫലപ്രദമായ മാർഗ്ഗങ്ങൾ. 
ലോഹ ഉപ്പ് കുമിൾനാശിനികൾ ചെടിയുടെ വിളവെടുപ്പ് വരെ പതിവായി പ്രയോഗിക്കണം. രോഗം വരുന്നതിനുമുമ്പ് സൾഫർ പ്രയോഗിക്കണം, കാരണം ഇത് ഫംഗസ് ബീജങ്ങൾ മുളക്കുന്നതിൽ നിന്ന് തടയുന്നു. ജൈവകൃഷിയിൽ അനുവദനീയമായ ഫലപ്രദമായ കുമിൾനാശിനിയാണ് കോപ്പർ സൾഫേറ്റ്, പക്ഷേ ഹോസ്റ്റ് പ്ലാന്റിന് ദോഷം ചെയ്യും. കുമ്മായം ചേർക്കുന്നത് ഈ പ്രശനത്തിനു പരിഹാരമാണ് . 
ഫംഗസിന്റെ പരിണാമത്തിൽ ഇടപെടുന്നതിലൂടെയും ബീജസങ്കലനം അവസാനിപ്പിക്കുന്നതിലൂടെയും വേപ്പ് ഓയിൽ പല ചെടികളിലുമുള്ള ചൂർണ്ണപൂപ്പ് കൈകാര്യം ചെയ്യുന്നു. ചൂർണ്ണപൂപ്പിനെതിരെ ഫലപ്രദമായ മിശ്രിതമാണ് സൾഫറും ഫിഷ് ഓയിലും എള്ളെണ്ണയും ചേർന്ന മിശ്രിതം. 
ചൂർണ്ണപൂപ്പ് ചികിത്സയായി പാൽ ഹോം തോട്ടക്കാർക്കും ചെറുകിട ജൈവ കർഷകർക്കും വളരെക്കാലമായി പ്രചാരത്തിലുണ്ട്. പാൽ വെള്ളത്തിൽ ലയിപ്പിക്കുകയും (സാധാരണയായി 1:10) അണുബാധയുടെ ആദ്യ ലക്ഷണത്തിൽ അല്ലെങ്കിൽ പ്രതിരോധ മാർഗ്ഗമായി, ആവർത്തിച്ചുള്ള പ്രതിവാര ആപ്ലിക്കേഷൻ പലപ്പോഴും രോഗത്തെ നിയന്ത്രിക്കുകയോ ഇല്ലാതാക്കുകയോ ചെയ്യുന്നു. പഠനവും ചില പരമ്പരാഗത കുമിൾനാശിനി പോലെ താരതമ്യപ്പെടുത്താവുന്ന പാൽ ഫലപ്രാപ്തി കാണിയ്ക്കുന്നത്, സമ്മർ സ്ക്വാഷ്, മത്തങ്ങകൾ, മുന്തിരി, റോസാപ്പൂവ് എന്നിവയുടെ ചൂർണ്ണപൂപ്പ് ചികിത്സയ്ക്ക് പാൽ ഫലപ്രദമാണെന്ന് തെളിഞ്ഞിട്ടുണ്ട്. നടപടി കൃത്യമായ സംവിധാനം അറിയില്ല 
ചൂർണ്ണപൂപ്പ് നിയന്ത്രിക്കുന്നതിന് സോഡിയം ബൈകാർബണേറ്റ് (ബേക്കിംഗ് സോഡ), പച്ചക്കറി അല്ലെങ്കിൽ മിനറൽ ഓയിൽ എന്നിവ അടങ്ങിയിരിക്കുന്ന നേർപ്പിച്ച സ്പ്രേകൾ പലപ്പോഴും ശുപാർശ ചെയ്യുന്നു, എന്നാൽ അത്തരം മിശ്രിതങ്ങൾക്ക് പരിമിതവും പൊരുത്തമില്ലാത്തതുമായ ഫലപ്രാപ്തി ഉണ്ട്. സോഡിയം ബൈകാർബണേറ്റ് ലാബ് പരിശോധനകൾ മില്ദെവ്സ് വളർച്ചയ്ക്ക് വരെ കുറയ്ക്കുന്നതായി കാണാമെങ്കിലും, ബേക്കിംഗ് സോഡ വെള്ളം മാത്രംഅടങ്ങുന്ന സ്പ്രയ്സ് അല്ല രോഗബാധയുള്ള സസ്യങ്ങൾ ഫംഗസ് രോഗങ്ങൾ നിയന്ത്രിക്കുന്നതിൽ ഫലപ്രദകാം. എന്നാൽ, സോഡിയം ഉയർന്ന സാന്ദ്രതയിൽ സസ്യങ്ങൾ ക്കു ദോഷകരമാണ്. 
ജൈവകൃഷിയിൽ ഉപയോഗിക്കാൻ അനുവദനീയമായ ചൂർണ്ണപൂപ്പ് , ആപ്പിൾ ചുണങ്ങു എന്നിവയ്ക്കെതിരായ ഫലപ്രദമായ കുമിൾനാശിനിയാണ് പൊട്ടാസ്യം ബൈകാർബണേറ്റ് . 
പാരമ്പര്യേതര രാസ ചികിത്സയിൽ കാൽസ്യം സിലിക്കേറ്റ് പരിഹാരം ഉപയോഗിച്ച് ചികിത്സിക്കുന്നു. ഹസ്റ്റോറിയയെ തരംതാഴ്ത്തുന്നതിലൂടെയും കോളോസും പാപ്പില്ലയും ഉൽ‌പാദിപ്പിക്കുന്നതിലൂടെയും ഫംഗസ് ആക്രമണത്തിനെതിരെ പ്രതിരോധിക്കാൻ സിലിക്കൺ സസ്യകോശങ്ങളെ സഹായിക്കുന്നു. സിലിക്കൺ ചികിത്സയിലൂടെ, എപിഡെർമൽ സെല്ലുകൾക്ക് ഗോതമ്പിന്റെ ചൂർണ്ണപൂപ്പ് വരാനുള്ള സാധ്യത കുറവാണ്. 
ജനിതക പ്രതിരോധം.
ചൂർണ്ണപൂപ്പ് ഉള്ള ഫംഗസിൽ നിന്ന് ഹോസ്റ്റ് ഇനങ്ങളെ സംരക്ഷിക്കുന്ന ഫലപ്രദമായ ജനിതക പ്രതിരോധ തന്ത്രമാണ് പിഎം 3 അല്ലെൽ. 
വിവിധ സസ്യങ്ങളുടെ ചൂർണ്ണപൂപ്പ്.
"ബ്ലൂമേരിയ ഗ്രാമിനിസ്" എഫ്. sp. "ട്രിറ്റിസി", ഗോതമ്പിന്റെ ചൂർണ്ണപൂപ്പ് ഉണ്ടാക്കുന്നു, അതേസമയം എഫ്. sp. "ഹോർഡി" ബാർലിയുടെ ചൂർണ്ണപൂപ്പ് ഉണ്ടാക്കുന്നു . 
പയർവർഗ്ഗങ്ങൾ.
സോയാബീൻ പോലുള്ള "പയർവർഗ്ഗങ്ങളെ മൈക്രോസ്‌ഫീറ ഡിഫ്യൂസ" ബാധിക്കുന്നു. 
മുന്തിരി.
"എറിസിഫെ നെക്കേറ്റർ" (അല്ലെങ്കിൽ "അൺസിനുല നെക്കേറ്റർ" ) മുന്തിരിയുടെ ചൂർണ്ണപൂപ്പുണ്ടാക്കുന്നു. 
ഉള്ളി.
ഉള്ളി ചൂർണ്ണപൂപ്പിനു കാരണമാകുന്ന ഫംഗസ് ആണ് "ലെവെഇല്ലുല തൌരിച" (അതിന്റെ അനമൊര്ഫ് പേര്, "ഒഇദിഒപ്സിസ് തൌരിച" അറിയപ്പെടുന്നത്). ഇത് ആർട്ടികോക്കിനെയും ബാധിക്കുന്നു. 
ആപ്പിളും പിയറും.
ആപ്പിളും പിയറും ."പൊദൊസ്ഫെര ലെഉചൊത്രിഛ" എന്ന ചൂർണ്ണപൂപ്പ്കാരണം രോഗബാധിതരാകുന്നു. 
കുമ്പളവും മത്തനുകളും.
ഒന്നിലധികം ഇനം ഫംഗസുകൾ ആണ് കുമ്പളങ്ങൾ, : വെള്ളരിക്കാ, (ഉൾപ്പെടെ മത്തങ്ങകൾ ), ലുഫ്ഫസ്, മത്തൻ, ഒപ്പം തണ്ണിമത്തൻ എന്നിവയിൽ ചൂർണ്ണപൂപ്പ് രോഗമുണ്ടാക്കുന്നത്. 
എസ് 2003 ൽ കണ്ടെത്തിയത് ഒരു പുതിയ റേസ്, ഒരു പ്രത്യേക തണ്ണിമത്തന് ചുല്തിവര് "(സി മിലോ-" വേരിയബിൾ. 'പി.ഐ. 313970' "അചിദുലുസ്)" ഉപയോഗിക്കുന്ന പിന്നീട് അത് പ്രതിരോധം കണ്ടെത്തി ബച്ക്ച്രൊഷിന്ഗ് മറ്റ് sulphurea സാധാരണ ൽ പ്രതിരോധം വർദ്ധിപ്പിക്കാൻ. പ്രത്യേക ഫംഗസ് വംശങ്ങളോടുള്ള ഫൈറ്റോപാത്തോളജിക്കൽ പ്രതിരോധത്തിനായി സസ്യങ്ങളുടെ അത്തരം ആധുനിക സെലക്ടീവ് ബ്രീഡിംഗിൽ ധാരാളം ജനിതക ഗവേഷണങ്ങൾ ഉൾപ്പെടുന്നു ; ഈ പി‌ഐ 313970 വേഴ്സസ് റേസ് എസ് കേസിൽ ഒരു മാന്ദ്യ ജീൻ, "പി‌എം-എസ്" എന്നിവ തുടർച്ചയായ തലമുറകളിൽ പ്രചരിപ്പിക്കുന്നതിനായി മൾട്ടി-സ്റ്റേജ് ഹൈബ്രിഡൈസേഷൻ ഉൾപ്പെട്ടിരുന്നു, 
ലിലാക്സ്.
"മിച്രൊസ്ഫെര സ്യ്രിന്ഗെ" ൽ ചൂർണ്ണപൂപ്പ് കാരണമാകുന്ന ഒരു ഫംഗസ് ആണ് . 
സ്ട്രോബെറി.
"പൊദൊസ്ഫെര അഫനിസ്" ആണ് സ്റ്റ്രോബരിയിൽ ചൂർണ്ണപൂപ്പിനു കാരണം 
മരം ഇലകൾ.
വൃക്ഷത്തിന്റെ ഇലകളിൽ ചൂർണ്ണപൂപ്പുണ്ടാക്കുന്ന ഒരു ഫംഗസാണ് "സവാഡിയ തുലാസ്നി" . ഈ ഫംഗസ് വടക്കേ അമേരിക്ക, ഗ്രേറ്റ് ബ്രിട്ടൻ, അയർലൻഡ് എന്നിവിടങ്ങളിലെ "ഏസർ പ്ലാറ്റനോയിഡുകളുടെ" (നോർവേ മേപ്പിൾ) ഇലകളെ ആക്രമിക്കുന്നു, "ഏസർ പൽമാറ്റം" (ജാപ്പനീസ് മേപ്പിൾ അല്ലെങ്കിൽ മിനുസമാർന്ന ജാപ്പനീസ് മേപ്പിൾ എന്നും അറിയപ്പെടുന്നു). 
ഒറിഗോൺ മുന്തിരി.
ഒറിഗോൺ മുന്തിരി ഇലകളിൽ ചൂർണ്ണപൂപ്പ് ഉണ്ടാക്കുന്ന ഒരു ഫംഗസാണ് "എറിസിഫെ ബെർബെറിഡിസ്" . 
അറബിഡോപ്സിസ്.
"അരാബിഡോപ്സിസ്" (രൊച്ക്ച്രെഷ്) ഇലയിൽ.ഒരൊംതീ ഗൊലൊവിനൊമ്യ്ചെസ് ന് ചൂർണ്ണപൂപ്പിനു കാരണമാകുന്നു 
പരാമർശങ്ങൾ.
&lt;templatestyles src="Reflist/styles.css" /&gt;

</doc>
<doc id="356588" url="https://ml.wikipedia.org/wiki?curid=356588" title="തെക്കുംകര">
തെക്കുംകര

 
കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് തെക്കുംകര. 
ജനസംഖ്യ.
2001 ലെ സെൻസസ് പ്രകാരം തെക്കുംകരയിലെ ആകെയുള്ള ജനസംഖ്യ 14236 ആണ്. അതിൽ 6697പുരുഷന്മാരും 7539 സ്ത്രീകളും ആണ്. 

</doc>
<doc id="356590" url="https://ml.wikipedia.org/wiki?curid=356590" title="Thekkumkara">
Thekkumkara



</doc>
<doc id="356592" url="https://ml.wikipedia.org/wiki?curid=356592" title="Www.അണുകുടുംബം.com">
Www.അണുകുടുംബം.com

Www.അനുകുടുമ്പം.com 2002-ൽ ഇറങ്ങിയ ഓ. എസ്. ഗിരീഷ് സംവിധാനം ചെയ്ത ഒരു മലയാളചലച്ചിത്രമാണ്. അത് നിർമ്മിച്ചത് അലെപ്പെയ് അഷറഫാണ്. ചലച്ചിത്രത്തിൽ അഭിനയിച്ച പ്രമുഖ അഭിനേതാക്കളിൽ സുരേഷ് ഗോപി, ശ്രീ അഷ്വിൻ തമ്പി, കൊച്ചിൻ ഹനീഫ, ഹരിശ്രീ അശോകൻ എന്നിവർ പെടുന്നു. ചലച്ചിത്രത്തിന്റെ സംഗീത സ്കോർ നടത്തിയത് സൻജീവ് ലാലും സൻജീവ് രാമനുമായിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="356595" url="https://ml.wikipedia.org/wiki?curid=356595" title="ആഗ്നേയഗ്രന്ഥിയുടെ വീക്കം">
ആഗ്നേയഗ്രന്ഥിയുടെ വീക്കം

 
 
പാൻക്രിയാറ്റിറ്റിസ് അഥവാ ആഗ്നേയഗ്രന്ഥിയെ ബാധിക്കുന്ന വീക്കം സാധാരണയായി കണ്ടുവരുന്ന ഒരു രോഗമാണ്. ആഗ്നേയഗ്രന്ഥി നമ്മുടെ ദഹനേന്ദ്രിയ വ്യവസ്ഥയിൽ വളരെ സുപ്രധാനമായ പങ്കുവഹിക്കുന്ന ഒരു അവയവമാണ് . ആഗ്നേയഗ്രന്ഥി നമ്മുടെ ഉദരത്തിനുള്ളിൽ ഏറ്റവും പുറകിൽ നട്ടെല്ലിനോട് ചേർന്നാണ് സ്ഥിതിചെയ്യുന്നത് . ആഗ്നേയഗ്രന്ഥിയുടെ പ്രധാന ജോലി ദഹനപ്രക്രിയയെ സഹായിക്കുകയും രക്തത്തിലെ പഞ്ചസാരയെ നിയന്ത്രിക്കാൻ ആവശ്യമായ ഇൻസുലിൻ ഹോർമോണിനെ ഉത്പാദിപ്പിക്കുകയും ആണ് .
പാൻക്രിയാസിനെ ബാധിക്കുന്ന ഏതു രോഗവും ദഹനപ്രക്രിയ തകരാറിൽ ആക്കുകയും പ്രമേഹ രോഗത്തിന്റെ സാധ്യത വർധിപ്പിക്കുകയും ചെയ്യും .
ആഗ്നേയഗ്രന്ഥിയുടെ വീക്കം (പാൻക്രിയാറ്റിറ്റിസ് ) രണ്ടു വിധത്തിൽ കാണപ്പെടാറുണ്ട് . പെട്ടെന്നുണ്ടാവുന്ന ആഗ്നേയഗ്രന്ഥിയുടെ വീക്കവും (അക്യൂട്ട് പാൻക്രിയാറ്റിറ്റിസ് ) ദീർഘകാലമായുണ്ടാകുന്ന ആഗ്നേയഗ്രന്ഥിയുടെ വീക്കവും(ക്രോണിക് പാൻക്രിയാറ്റിറ്റിസ് ) . പേരിൽ സാമ്യമുണ്ടെങ്കിലും ഇവ രണ്ടും വ്യത്യസ്തമായിട്ടുള്ള രോഗാവസ്ഥകളാണ് .
ആഗ്നേയഗ്രന്ഥിയുടെ പെട്ടെന്നുള്ള വീക്കം.
രോഗലക്ഷണങ്ങൾ.
പെട്ടെന്നുണ്ടാവുന്ന അതികഠിനമായ വയറുവേദനയാണ് ഈ രോഗത്തിന്റെ പ്രധാന ലക്ഷണം .
ഉദരത്തിന്റെ മുകൾഭാഗത്തായിട്ടാണ് വേദന സാധാരണയായി അനുഭവപ്പെടാറുള്ളത് . ചില രോഗികളിൽ വേദനയോടു കൂടി ഛർദിയും ഓക്കാനവും അനുഭവപ്പെടാറുണ്ട് . ഈ അസുഖത്തിന്റെ വേദന മറ്റു പല രോഗങ്ങളെയും (വയറിലെ പുണ്ണ്) ,പിത്തസഞ്ചിയിലെ കല്ല് , കുടലിലെ രക്തചംക്രമണം നിലക്കുക )
പോലെ തന്നെയാണ് ഉണ്ടാവാറുള്ളത് അതുകൊണ്ടു തന്നെ രോഗലക്ഷണങ്ങൾ കൊണ്ട് മാത്രം രോഗനിർണയം പലപ്പോഴും സാധ്യമാവാതെ വരാറുണ്ട് .
കാരണങ്ങൾ.
പിത്തസഞ്ചിയിലെ കല്ല് പിത്തനാളിയിലേക്കു ഇറങ്ങി ആഗ്നേയഗ്രന്ഥിയുടെ നാളിയെ തടസ്സപ്പെടുത്തുന്നതാണ് ഈ രോഗത്തിന്റെ പ്രധാന കാരണങ്ങളിൽ ഒന്ന് . പിത്തനാളിയിലെ കല്ലുകൾ സ്ത്രീകളിലാണ് കൂടുതലായി കണ്ടുവരാറുള്ളത്. വേദനയോടൊപ്പം ചില രോഗികളിൽ മഞ്ഞപ്പിത്തവും പനിയും വിറയലും കണ്ടു വരാറുണ്ട് .
അമിതമായ മദ്യപാനമാണ് മറ്റൊരു പ്രധാന കാരണം. ആഗ്നേയഗ്രന്ഥിക്ക് പറ്റുന്ന പരുക്കുകൾ ചില രോഗികളിൽ ആഗ്നേയഗ്രന്ഥിയിൽ വീക്കമുണ്ടാക്കാറുണ്ട് .
അപൂർവുമായി ചില മരുന്നുകളുടെ പാർശ്വഫലമായി ആഗ്നേയഗ്രന്ഥിയുടെ വീക്കം ഉണ്ടാവാറുണ്ട് .
അപസ്മാരചികിത്സക്കുപയോഗിക്കുന്ന വാൽപ്രോയിക് ആസിഡ്, കാൻസർ , ഓട്ടോഇമ്മ്യൂൺ എന്നീ രോഗങ്ങളുടെ ചികിത്സക്കുപയോഗിക്കുന്ന അസതിയോപ്രിൻ എന്നിവ ഉദാഹരണങ്ങളാണ് .
രക്തത്തിലെ കാൽസ്യം ലവണത്തിന്റെ അളവ് ക്രമാധീനമായി വർധിക്കുന്നതും ഈ രോഗത്തിന് കാരണമായേക്കാം.
വളരെ അപൂർവമായി ചില പകർച്ചവ്യാധികളുടെ ഭാഗമായും'ആഗ്നേയഗ്രന്ഥിക്ക് വീക്കമുണ്ടാവാറുണ്ട് . മുണ്ടി വീക്കം(മമ്പ്സ് ) ഒരു ഉദാഹരണമാണ്. ശസ്ത്രക്രിയ കഴിഞ്ഞ രോഗികളിലും അപൂർവമായി ആഗ്നേയഗ്രന്ഥിയുടെ വീക്കം ഉണ്ടാവാറുണ്ട് . ചില രോഗികളിൽ ആഗ്നേയഗ്രന്ഥിയുടെ വീക്കത്തിന് പ്രത്യേകകാരണങ്ങൾ ഒന്നും കണ്ടെത്താൻപറ്റാറില്ല (ഇഡിയോപ്പതിക് പാൻക്രിയാറ്റിറ്റിസ് )
രോഗതീവ്രത.
രോഗതീവ്രത അനുസരിച്ചു ഈ അസുഖത്തെ നേരിയ തോതിലുള്ള പാൻക്രിയാറ്റിറ്റിസ് എന്നും ഗുരുതരമായിട്ടുള്ള പാൻക്രിയാറ്റിറ്റിസ് എന്നും തരം തിരിക്കാം . ഗുരുതരമായ രീതിയിലുള്ള പാൻക്രിയാറ്റിറ്റിസ് മാരകമായേക്കാവുന്ന ഒരു രോഗമാണ് . ഇങ്ങനെയുള്ള രോഗികൾക്ക്‌ ഐ സി യൂ ചികിത്സ ആവശ്യം വരാറുണ്ട് . അതിഗുരുതരാവസ്ഥയിലുള്ള ആഗ്നേയഗ്രന്ഥിയുടെ വീക്കം ചില രോഗികളുടെ വൃക്കയുടെയും ശ്വാസകോശത്തിന്റെയും ദഹനേന്ദ്രിയ വ്യവസ്ഥയുടെയും പ്രവർത്തനങ്ങളെ തകരാറിലാക്കുകയും ചലപ്പോൾ മരണ കാരണമാവുകയും ചെയ്യാം 
രോഗനിർണയം.
അതികഠിനമായ വയറുവേദനയുമായി വരുന്ന രോഗികളിൽ ആഗ്നേയഗ്രന്ഥിയുടെ വീക്കത്തിന് സാധ്യതയുണ്ട് . എന്നാൽ രോഗനിർണയം ചില പരിശോധനകൾ കൊണ്ട് മാത്രമേ ഉറപ്പിക്കാൻ കഴിയുകയുള്ളു. ഇതിനായി രക്തത്തിലെ അമൈലേസ്, ലിപേസ് എന്നീ ദഹനരസങ്ങളുടെ അളവ് നിർണയിക്കാറുണ്ട് . ആഗ്നേയഗ്രന്ഥിയുടെ വീക്കം ഉള്ള രോഗികളിൽ ഈ ദഹനരസങ്ങൾ രക്തത്തിൽ കൂടുതലായി കാണപ്പെടുന്നു . സ്കാനിംഗ് വഴി ആഗ്നേയഗ്രന്ഥിയുടെ ഘടനയിലുണ്ടാവുന്ന മാറ്റങ്ങൾ നിരീക്ഷിക്കാൻ സാധിക്കുന്നതാണ് . ഇതിനായി അൾട്രാസൗണ്ട് സ്കാനിംഗ് , സി റ്റീ സ്കാനിംഗ് , എം ആർ ഐ സ്കാനിംഗ് എന്നിവ രോഗിയുടെ രോഗാവസ്ഥ അനുസരിച്ചു ഉപയോഗപ്പെടുത്താറുണ്ട് . 
സങ്കീർണതകൾ.
ആഗ്നേയഗ്രന്ഥിയിലെ വീക്കം സങ്കീർണമായ ചില അവസ്ഥകളിൽ രോഗിയെ എത്തിക്കാറുണ്ട് . പാൻക്രിയാസിൻറെ ചുറ്റും നീര് വരുക ,പഴുപ്പുണ്ടാകുക ,വയറിൻറെയോ ശ്വാസകോശത്തിന് ചുറ്റുമോ ആഗ്നേയരസങ്ങൾ കെട്ടികിടക്കുക , ആന്തരിക രക്തസ്രാവം ഉണ്ടാവുക എന്നിവ ഇവയിൽ ചിലതാണ് . ഇങ്ങനെയുള്ള പ്രശ്നങ്ങൾ ഉള്ള രോഗികൾക്കു എൻഡോസ്കോപ്പി ഉപയോഗിച്ചുള്ള ചികിത്സയോ അല്ലെങ്കിൽ ശസ്ത്രക്രിയയോ ചിലപ്പോൾ വേണ്ടി വരാറുണ്ട്.
രോഗീപരിചരണം.
നേരിയരീതിയിൽ ഉള്ള ആഗ്നേയഗ്രന്ഥി വീക്കം കുറച്ചു ദിവസത്തെ ചികിത്സ കൊണ്ട് ശരി ആക്കിയെടുക്കാൻ കഴിയുന്ന രോഗമാണ് . എന്നാൽ ഗുരുതരമായ രീതിയിൽ ഉള്ള രോഗങ്ങൾ ബാധിച്ച രോഗികൾക്കു തീവ്രപരിചരണവിഭാഗത്തിലെ ചികിത്സയും എൻഡോസ്കോപ്പ് ഉപയോഗിച്ചുള്ള ശസ്ത്രക്രിയയോ വേണ്ടിവരാറുണ്ട് .
ദീർഘകാലമായുള്ള ആഗ്നേയഗ്രന്ഥിവീക്കം.
ഈ രോഗം പ്രധാനമായും മൂന്ന് തരം രോഗലക്ഷണങ്ങളോട് കൂടിയാണ് പ്രത്യക്ഷപെടാറുള്ളത് .
വയറു വേദന , ഭക്ഷണപദാർത്ഥങ്ങളെ ദഹിപ്പിക്കാൻ ഉള്ള കഴിവില്ലായ്മ , പ്രമേഹ രോഗം എന്നിവയാണീ ലക്ഷണങ്ങൾ . ചില രോഗികളിൽ ഒന്നോ രണ്ടോ ലക്ഷണങ്ങൾ മാത്രമായോ അല്ലെ ങ്കിൽ എല്ലാ ലക്ഷണങ്ങളോടും കൂടിയോ രോഗം പ്രത്യക്ഷപ്പെടാം 
കാരണങ്ങൾ.
ചില ജനിതകവൈകല്യങ്ങൾ ആഗ്നേയഗ്രന്ഥിയുടെ ദീർഘകാലവീക്കത്തിന് കാരണമാകാം. അമിതമായ മദ്യപാനമാണ് ഈ രോഗത്തിനുള്ള ഏറ്റവും പ്രധാനപ്പെട്ട കാരണങ്ങളിൽ ഒന്ന്. രക്തത്തിലെ കാൽസ്യം ലവണം അമിതമാവുന്നതും കൊളെസ്ട്രോൾ ( ട്രൈഗ്ലിസറൈഡ് ) വർധിക്കുന്നതും ആഗ്നേയഗ്രന്ഥിയുടെ ദീർഘകാലവീക്കത്തിന് കാരണമാകാം.
ഉഷ്ണമേഖലാപ്രദേശത്തു ജീവിക്കുന്ന ആളുകളിൽ ദീർഘകാലമായുള്ള പാൻക്രീയാസിന്റെ വീക്കം കണ്ടു വരാറുണ്ട്. ഇങ്ങനെയുള്ള അസുഖം കൂടുതലായും കണ്ടുവരുന്നത് കേരളസംസ്ഥാനത്തിലും ചില ആഫ്രിക്കൻ രാജ്യങ്ങളിലുമാണ് (ട്രോപ്പിക്കൽ പാൻക്രിയാറ്റിറ്റിസ് ). അപൂർവമായി ഈ രോഗം മറ്റു പ്രദേശങ്ങളിലും കാണാറുണ്ട് .
രോഗലക്ഷണങ്ങൾ.
കഠിനമായ വയറുവേദന., ഭക്ഷണപദാർത്ഥങ്ങൾ ആഗിരണം ചെയ്യുന്നതിലുണ്ടാവുന്ന കുറവുകൾ കൊണ്ടുള്ള വയറിളക്കം, പോഷകാഹാരക്കുറവ്, ചെറുപ്പത്തിലേ കാണപ്പെടുന്ന പ്രമേഹ രോഗം എന്നിവ ഈ രോഗത്തിൻറെ പ്രത്യേകതകളാണ് . ഈ ലക്ഷണങ്ങൾ ഒറ്റക്കായോ എല്ലാം കൂടിയോ രോഗികളിൽ കണ്ടു വരാറുണ്ട്. ദീർഘകാലം ഈ രോഗം നീണ്ടു നിൽക്കുമ്പോൾ ആഗ്നേയഗ്രന്ഥിയുടെ ഘടനയെ ബാധിക്കുകയും , ഗ്രന്ഥിക്കുള്ളിലും, നാളിക്കുള്ളിലും കല്ലുകൾ ഉണ്ടാവുന്നതായും കാണാറുണ്ട് .
രോഗനിർണയം.
പ്രമേഹരോഗത്തിനുള്ള രക്തപരിശോധനയും പോഷകങ്ങളുടെ കുറവ് കണ്ടു പിടിക്കാനുള്ള പരിശോധനയും ആവശ്യമാണ് . ഭക്ഷണം ആഗിരണം ചെയ്യപ്പെടാത്തതു മൂലം മലത്തിൽകൂടി നഷ്ടപ്പെടുന്ന കൊഴുപ്പിന്റെ അളവ് രോഗിയുടെ മലം പരിശോധിക്കുന്നതിലൂടെ കണ്ടുപിടിക്കാൻ സാധിക്കുന്നതാണ്.
ഇതിനായി വിവിധപരിശോധനകൾ നിലവിൽ ഉണ്ട് . ദീർഘകാലമായുള്ള ആഗ്നേയഗ്രന്ഥി വീക്കം ഗ്രന്ഥിയുടെ ഘടന മാറ്റിമറിക്കുകയും ഗ്രന്ഥിയുടെ ഉള്ളിൽ കല്ലുകൾ ഉണ്ടാക്കുകയും ചെയ്യുന്നു .ഗ്രന്ഥിയിലെ മാറ്റത്തിന്റെ തോതു കണ്ടുപിടിക്കാൻ എക്സ് റേ പരിശോധന,അൾട്രാസൗണ്ട് സ്കാനിംഗ്, സി ടി സ്കാനിംഗ് , എം ആർ ഐ സ്കാനിംഗ് എന്നിവ ഉപയോഗിക്കുന്നു 
ചികിത്സ.
ദീർഘകാലമായുള്ള ആഗ്നേയഗ്രന്ഥി വീക്കത്തിന് ജീവിതകാലം മുഴുവൻ നീണ്ടു നിൽക്കുന്ന ചികിത്സ ആവശ്യമായി വരാറുണ്ട് . വിവിധ തരം വേദന സംഹാരികൾ, പോഷകങ്ങൾ വലിച്ചെടുക്കാൻ സഹായിക്കുന്ന കൃത്രിമ ദഹനരസങ്ങൾ ,പ്രമേഹത്തിന്റെ ചികിത്സ എന്നിവയാണ് ചികിത്സയുടെ കാതലായ ഭാഗം. ഭൂരിപക്ഷം രോഗികളിലും മരുന്നുകൾ കൊണ്ടുള്ള ചികിത്സ ഫലപ്രദമാവാറുണ്ട് . ഒരു ചെറിയ വിഭാഗം രോഗികളിൽ അപൂർവമായി ശസ്ത്രക്രിയ വേണ്ടിവരാറുണ്ട് . 
സങ്കീർണതകൾ.
ഈ രോഗം ദീർഘകാല ചികിത്സ ആവശ്യപ്പെടുന്ന ഒന്നാണ് . ചില രോഗികളിൽ ആഗ്നേയഗ്രന്ഥിക്ക് ചുറ്റും നീർക്കെട്ടുണ്ടാകുകയും അണുബാധ ഉണ്ടാവുകയും ചെയ്യാറുണ്ട് . വളരെ അപൂർവമായി ആഗ്നേയഗ്രന്ഥി അർബുദം ഈ രോഗികളിൽ ഉണ്ടാവാറുണ്ട് .
അവലംബം.
&lt;templatestyles src="Reflist/styles.css" /&gt;
1.pg.313, "Acute and Chronic Pancreatitis." Harrison's Principles of Internal Medicine, 18e.
2. Pancreatitis, Yamada's Textbook of Gastroenterology.

</doc>
<doc id="356597" url="https://ml.wikipedia.org/wiki?curid=356597" title="Yanar Dag">
Yanar Dag



</doc>
<doc id="356598" url="https://ml.wikipedia.org/wiki?curid=356598" title="യാനാർ ദാഗ്">
യാനാർ ദാഗ്

അസർബൈജാന്റെ തലസ്ഥാനമായ ബാകുവിനടുത്ത് കാസ്പിയൻ കടലിലേയ്ക്ക് തള്ളിനിൽക്കുന്ന അബ്ഷെറോൺ ഉപദ്വീപിലുള്ള ഒരു കുന്നിൻ ചരിവിലെ പ്രകൃതി വാതകം കത്തുന്നതുമൂലമുള്ള അണയാത്ത തീ നിലനിൽക്കുന്ന സ്ഥലമാണ് യാനാർ ദാഗ് (Azerbaijani: , "കത്തുന്ന കുന്ന്" എന്നാണർത്ഥം). അസർബൈജാനെത്തന്നെ "അഗ്നിയുടെ നാട്" എന്നാണ് വിശേഷിപ്പിക്കാറ്. ഇവിടെയുള്ള കട്ടികുറഞ്ഞതും ദ്വാരങ്ങളുള്ളതുമായ മണൽക്കല്ലുകളിൽ നിന്ന് അഗ്നിനാളങ്ങൾ 3 മീറ്ററോളം ഉയരത്തിൽ കത്തുന്നുണ്ട്. ഭരണപരമായി യാനാർ ദാഗ് അസർബൈജാനിലെ അബ്ഷെറോൺ ജില്ലയിലാണ് ഉൾപ്പെട്ടിരിക്കുന്നത്. 
മൺ ജ്വാലാമുഖികളിൽ നിന്ന് വ്യത്യസ്തമായി യാനാർ ദാഗിലെ അഗ്നി ഏകദേശം തുല്യമായ രീതിയിലാണ് ജ്വലിച്ചുകൊണ്ടിരിക്കുന്നത്. ഭൂമിയുടെ പ്രതലത്തിനടിയിൽ നിന്ന് സ്ഥിരമായി പ്രകൃതിവാതകം ഉയർന്നുകൊണ്ടിരിക്കുന്ന സാഹചര്യമാണുള്ളത്. 1950 കളിൽ അബദ്ധത്തിൽ ഒരു ഇടയൻ തീ കൊടുത്തപ്പോഴാണ് ഇത് ശ്രദ്ധയിൽ പെട്ടതെന്ന് അഭിപ്രായമുണ്ട്. ചെളിയോ ദ്രാവകങ്ങളോ ഊറി വരുന്ന പ്രതിഭാസം ഇവിടെയില്ല. ലോക്ബറ്റാ‌ൻ, ഗോബുസ്താൻ എന്നിവിടങ്ങളിലെ മൺ ജ്വാലാമുഖികളും യാനാർ ദാഗുമായുള്ള വ്യത്യാസം ഇതാണ്.
ഭൂമിശാസ്ത്രം.
യാനാർ ദാഗിലെ അഗ്നി ഒരിക്കലും കെടാറില്ല. തീ കത്തുന്നതിനു ചുറ്റുമുള്ള അന്തരീക്ഷത്തിൽ പെട്രോളിന്റെ മണമുണ്ട്. മണൽക്കല്ലുകളിലെ ചെറുദ്വാരങ്ങളിലൂടെ പുറത്തുവരുന്ന വാതകമാണ് 10 മീറ്റർ വരെ ഉയരത്തിൽ എത്തുന്നത്. ഒരു കുന്നിനടിയിലെ പത്തുമീറ്റർ വലിപ്പമുള്ള ഭാഗത്തുനിന്നാണ് വാതകം പുറത്തുവരുന്നത്. അസർബൈജാൻ ജിയോളജിക്കൽ സർവേ പറയുന്നത് യാനാർ ദാഗിലെ അഗ്നി ഒരു മീറ്റർ ഉയരത്തിൽ കത്തുന്നുണ്ടെന്നാണ്. തീയുള്ള ഭാഗത്തിന് 15 മീറ്റർ നീളമുണ്ട്. സ്ഥിരമായി വാതകം ബഹിർഗമിക്കുന്നതാണ് അഗ്നി അണയാതെ നിൽക്കുന്നതിന്റെ കാരണം.
യാനാർ ദാഗിലെ അരുവികളുടെ ഉപരിതലത്തിൽപ്പോലും തീപ്പെട്ടി ഉരച്ച് തീ കത്തിക്കുവാൻ സാധിക്കും. വിലാസ്കി നദിക്കടുത്ത് ഇത്തരം പല അരുവികളുമുണ്ട്. അസുഖങ്ങൾ ഭേദമാകാൻ നാട്ടുകാർ ഇവിടെ കുളിക്കാറുണ്ട്.
അലക്സാണ്ടർ ഡ്യൂമാസ് ഒരിക്കൽ ഈ പ്രദേശം സന്ദർശിച്ചിരുന്നു. സൊരാസ്ത്രിയൻ അഗ്നിക്ഷേത്രങ്ങൾ ഇതുപോലുള്ള അഗ്നികൾക്ക് ചുറ്റും നിർമിച്ചിട്ടുള്ളത് ഇദ്ദേഹം പരാമർശിച്ചിട്ടുണ്ട്. ഇത്തരം വളരെക്കുറച്ച് പ്രദേശങ്ങളേ ഇപ്പോൾ ലോകത്തുള്ളൂ. ഇതിൽ ഭൂരിഭാഗവും അസർബൈജാനിലാണുള്ളത്. മാർകോ പോളോ ഇത്തരം അഗ്നികളെക്കുറിച്ച് പരാമർശിച്ചിട്ടുണ്ട്.
കാരണങ്ങൾ.
ഭൗമ പ്രതലത്തിന്റെ അടിയിൽ നിന്നും വമിക്കുന്ന ഹൈഡ്രോകാർബൺ വാതകങ്ങൾ കത്തുന്നതാണ് യാനാർ ദാഗ് പ്രതിഭാസത്തിന് കാരണം എന്നാണ് വിശദീകരണം. യാനാർ ദാഗ് കൂടാതെ ഈ പ്രദേശത്ത് ഇതുപോലുള്ള മറ്റൊരു സ്ഥലമുള്ളത് ബാകുവിലെ അറ്റേഷ്ഗാഹ് ക്ഷേത്രമാണ്. ഇതൊരു ആരാധനാസ്ഥലമാണ്. "തെർമൽ മെറ്റമോർഫിസം" എന്ന പ്രതിഭാസത്തിന് ഇത്തരം അഗ്നികൾ കാരണമായേക്കാം എന്ന് അഭിപ്രായമുണ്ട്.
യാനാർ ദാഗിനെപ്പോലെതന്നെ അറ്റേഷ്ഗാഹിലും അഗ്നിയുണ്ടായിരുന്നത് ഭൂപ്രതലത്തിനടിയിൽ നിന്ന് ഉയർന്നുവരുന്ന പ്രകൃതിവാതകം കത്തുമ്പോഴാണ്. കുറച്ചുകാലം മുൻപ് അറ്റേഷ്ഗാഹിലെ ഈ പ്രതിഭാസം നിലച്ചുപോയി. ഇപ്പോൾ അറ്റേഷ്ഗാഹിലുള്ള പ്രതിഭാസം പൈപ്പിൽ കൊണ്ടുവരുന്ന വാതകം കൃത്രിമമായി കത്തിച്ചതാണ്. യാനാർ ദാഗിലെ അഗ്നി പൂർണ്ണമായും സ്വാഭാവികമാണ്. 
ജിയോളജിക്കൽ സർവേ ഓഫ് അസർബൈജാൻ നടത്തിയ പഠനഫലം കാണിക്കുന്നത് 103 mg•m22•d21 എന്ന അളവിൽ അഗ്നിക്ക് 30 മീറ്റർ അകലത്തിൽ വാതകബഹിർഗമനമുണ്ട് എന്നാണ്.
പൊതു സംസ്കാരത്തിൽ.
സന്ധ്യ സമയത്ത് ഇവിടുത്തെ തീ മനോഹരമായ കാഴ്ചയാണ്. വിനോദസഞ്ചാരികളും പ്രദേശവാസികളും ഇത് അടുത്തുള്ള ചായക്കടകളിൽ വന്നിരുന്ന് കണ്ടാസ്വദിക്കാറുണ്ട്. അഗ്നി അസർബൈജാനിൽ ധാരാളം ബിംബങ്ങളിലും കഥകളിലും മറ്റും പ്രത്യക്ഷപ്പെടുന്നുണ്ട്. ഈ പ്രദേശത്ത് 2000-ലധികം വർഷം മുൻപ് പ്രത്യക്ഷപ്പെട്ട സൊരാസ്ത്രീയമതം അഗ്നിയെ ആരാധിക്കുന്നുണ്ട്. പിൽക്കാലത്താണ് ഇവിടെ ഇസ്ലാമിക ഭരണത്തിൻ കീഴിലായത്. 
ഒരു ഫിന്നിഷ് ഒപ്പറ, ഒരു ഫ്രഞ്ച് കനേഡിയൻ നാടകം എന്നിവ പോലുള്ള കലാരൂപങ്ങളിൽ യാനാർ ദാഗ് പ്രത്യക്ഷപ്പെട്ടിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356601" url="https://ml.wikipedia.org/wiki?curid=356601" title="Weh Island">
Weh Island



</doc>
<doc id="356606" url="https://ml.wikipedia.org/wiki?curid=356606" title="Www.അനുകുടുമ്പം.com">
Www.അനുകുടുമ്പം.com



</doc>
<doc id="356610" url="https://ml.wikipedia.org/wiki?curid=356610" title="ടംബ്ലിംഗൻ തടാകം">
ടംബ്ലിംഗൻ തടാകം

ഇന്റോനേഷ്യയിൽ ബാലിയിലെ ബുലെലെങ് റീജൻസിയിലുള്ള ഒരു ക്രേറ്റർ തടാകമാണ് ടംബ്ലിംഗൻ തടാകം. ലെൻസുങ്ങ് പർവ്വതത്തിന്റെ അടിയിലായാണ് ഈ തടാകം സ്ഥിതിചെയ്യുന്നത്. ബുലെങ് റീജൻസിയിലുള്ള ബൻജാർഉപജില്ലയിലെ മുൻഡുക് അഡ്മിനിസ്ട്രേറ്റീവ് വില്ലേജിലാണ് ഈ തടാകം. ഒരു പുരാതന ക്രേറ്ററിന്റെ ഉള്ളിലുള്ള മൂന്ന് തടാകങ്ങളിൽ ഒന്നാണിത്. ബുയൻ തടാകം, ബ്രാട്ടൻ തടാകം എന്നിങ്ങനെയാണ് ഈ തടാകത്തിന് കിഴക്കായി സ്ഥിതിചെയ്യുന്ന മറ്റുരണ്ടെണ്ണം. 10-ാം നൂറ്റാണ്ടിൽ നിലനിന്നിരുന്ന ടംബ്ലിംഗൻ നാഗരികതയുടെ അവശിഷ്ടങ്ങൾ കാണപ്പെടുന്ന തടാകമാണിത്. നിബിഢ മഴക്കാടുകളാണ് ഈ തടാകത്തിനു ചുറ്റും ഉള്ളത്. തടാകവും അതിന്റെ ചുറ്റുപാടുകളും ആദ്ധ്യാത്മിക വിനോദസഞ്ചാരത്തിന്റെ ഭാഗമായി സംരക്ഷിക്കപ്പെട്ടിരിക്കുന്നു. ഈ തടാകത്തിനു ചുറ്റും എല്ലാവിധ ആധുനിക നിർമ്മാണപ്രവർത്തനങ്ങളും സർക്കാർ തടഞ്ഞിരിക്കുന്നു.
തടാകത്തെക്കുറിച്ച്.
അതിപുരാതനമായ ഒരു അഗ്നിപർവ്വത ക്രേറ്ററിന്റെ ഉള്ളിലാണ് ടംബ്ലിംഗൻ തടാകം സ്ഥിതിചെയ്യുന്നത്. ഈ ക്രേറ്റിന്റെ അകത്ത് അനേകം സുഷുപ്തിയിലുള്ള പുരാതന അഗ്നിപർവ്വതങ്ങളും മറ്റ് ക്രേറ്റർ തടാകങ്ങളും ഉണ്ട്. ബുയൻ തടാകം, ബ്രാടൻ തടാകം എന്നിവയാണ് മറ്റു തടാകങ്ങൾ. ഈ ക്രേറ്ററിലെ ഏറ്റവും ചെറിയ തടാകമാണ് ടംബ്ലിംഗൻ തടാകം.  1000 മീറ്റർ ഉയരത്തിലുള്ള ഒരു പീഠഭൂമിയിലുള്ള ഈ തടാകം ഒരു സുന്ദരമായ കാലാവസ്ഥ സൃഷ്ടിക്കുന്നു. ടംബ്ലിംഗൻ തടാകത്തിന്റെ ചുറ്റുപാടും വളരെ നിബിഢമായ മഴക്കാടുകളും ഓർക്കിഡ് ചെടികളും മറ്റ് സസ്യജാലങ്ങളും കൊണ്ട് നിറഞ്ഞിരിക്കുന്നു. തടാകത്തിന്റെ തെക്കേകരയിലായി ഗുബുംഗ് ഗ്രാമം സ്ഥിതിചെയ്യുന്നു. ഇവിടെയുള്ള ഏകഗ്രാമമാണിത്. 
മഴയുടെ ലഭ്യതയനുസരിച്ച് ടംബ്ലിംഗൻ തടാകത്തിലെ ജലനിരപ്പ് വ്യത്യാസപ്പെട്ടിരിക്കും. നല്ല മഴലഭിക്കുന്ന അവസരത്തിൽ തടാകത്തിന്റെ ചുറ്റുമുള്ള ചില അമ്പലങ്ങളിൽ വരെ വെള്ളം കയറാറുണ്ട്.
ചരിത്രം.
പുര എന്നറിയപ്പെടുന്ന ബാലിനീസ് അമ്പലങ്ങളാൽ ചുറ്റപ്പെട്ടതാണ് ടംബ്ലിംഗൻ തടാകം. ഇവയിൽ പലതും പുരാതന ടംബ്ലിംഗൻ നാഗരികതയുമായി ബന്ധപ്പെട്ടതാണ്. ടംബ്ലിംഗൻ തടാകത്തിന്റെ തെക്കുഭാഗത്ത് വസിച്ചിരുന്ന ടംബ്ലിംഗൻ നാഗരികതയെപ്പറ്റി 900 സി ഇ യിലുള്ള ചെമ്പുതകിടുകളിലാണ് ആദ്യ പരാമർശമുള്ളത്. മുൻഡുക് ഗ്രാമത്തിന്റെ അടുത്തുള്ള ഗോബ്ലെഗ് ഗ്രാമത്തിൽ നിന്നാണ് ഈ ചെമ്പുതകിടുകൾ കണ്ടെടുത്തത്. ടംബ്ലിംഗൻ തടാകത്തിന്റെ തെക്കേകരയിലുള്ള ഡാലെം ടംബ്ലിംഗൻ എന്ന പുര (ബാലിനീസ് അമ്പലം) ഇപ്പോഴും ഉപയോഗിക്കുന്നുണ്ട്. ഈ അമ്പലം ഗുബുഗ് ഗ്രാമത്തിലാണ് സ്ഥിതിചെയ്യുന്നത്. 
ചില അജ്ഞാത കാരണത്താൽ യഥാർത്ഥ ടംബ്ലിംഗൻ ഗ്രാമത്തിലുണ്ടായിരുന്ന ജനത തടാകത്തിന്റെ നാല് വ്യത്യസ്തസ്ഥലങ്ങളിലേക്ക് കുടിയേറുകയുണ്ടായി. അങ്ങനെ അവിടെ നാല് ഗ്രാമങ്ങൾ രൂപപ്പെട്ടു. ഇവ കാറ്റുർ ഡെസ (നാല് ഗ്രാമങ്ങൾ) എന്നറിയപ്പെടുന്നു. മുൻഡുക്, ഗോബ്ലെഗ്, ഗെസിംഗ്, ഉമെജെരോ എന്നിവയാണ് ഈ നാലു ഗ്രാമങ്ങൾ. ഈ നാലു ഗ്രാമങ്ങളും ഒരേ ആദ്ധ്യാത്മിക വിശ്വാസങ്ങൾ പിൻതുടർന്നിരുന്നു. ടംബ്ലിംഗൻ തടാകത്തിന്റെ പവിത്രത ഈ ഗ്രാമങ്ങൾ കാത്തുസൂക്ഷിച്ചിരുന്നു. ദൈവങ്ങളെ ആരാധിക്കുന്നതിനായി ടംബ്ലിംഗൻ തടാകത്തിനു ചുറ്റും അമ്പലങ്ങൾ നിർമ്മിക്കപ്പെട്ടിരുന്നു.
അമ്പലങ്ങൾ.
ചെറുതും വലുതുമായ അനേകം അമ്പലങ്ങള് ‍ടംബ്ലിംഗൻ തടാകത്തിനു ചുറ്റും കാണപ്പെടുന്നു. ഇവയിൽ ഏറ്റവും പ്രധാനപ്പെട്ട പുരയാണ് ഡാലെം ടംബ്ലിംഗൻ. ഇത് തടാകത്തിന്റെ കിഴക്കേ കരയിലാണ് സ്ഥിതിചെയ്യുന്നത്. ഗോബ്ലെഗ് ഗ്രാമത്തിൽ നിന്നും ലഭിച്ച 10-ാം നൂറ്റാണ്ടിലേതെന്നു കരുതപ്പെടുന്ന ഒരു ചെമ്പുതകിടിൽ ഈ അമ്പലത്തിനെപ്പറ്റി പരാമർശങ്ങളുണ്ട്.  ഇതേ കാലഘട്ടത്തിൽ നിർമ്മിക്കപ്പെട്ട മറ്റ് അമ്പലങ്ങളാണ് പുര എംബാഗും പുര ടുകാഗ് ടിംബാഗും. പുര ഡാലെം ടംബ്ലിംഗൻ പ്രകാരം മരണവും കൊടുക്കൽവാങ്ങലുകളും ആയി ബന്ധപ്പെട്ടാണ് ഒരു ഡാലെം അമ്പലം നിലനിൽക്കുന്നത്. ഒരു ബാലിനീസ് ഗ്രാമത്തിന്റെ തെക്കേ അറ്റത്തായി പണിയുന്ന പരമ്പരാഗത അമ്പലമാണ് ഡാലെം അമ്പലം.
ഗുബുഗ് ഗ്രാമത്തിൽ തടാകത്തിന്റെ തെക്കേ അറ്റത്തായി സ്ഥിതിചെയ്യുന്ന പുര ഉളുൻ ഡാനു ടംബ്ലിംഗൻ ആണ് മറ്റൊരു പ്രധാന ടംബ്ലിംഗൻ അമ്പലം. ടംബ്ലിംഗൻ തടാകത്തിനെയും ബുയൻ തടാകത്തിനെയും വേർതിരിക്കുന്ന മുനമ്പിലാണ് പുര പെകെമിറ്റൻ കംഗിൻ എന്ന ടംബ്ലിംഗൻ അമ്പലം സ്ഥിതിചെയ്യുന്നത്. ടംബ്ലിംഗൻ തടാകത്തിന്റെ തെക്ക് കിഴക്കേ മൂലയിലാണ് പുര ഡാലെം ഗുബുഗ് സ്ഥിതിചെയ്യുന്നത്. ടംബ്ലിംഗൻ തടാകത്തിന്റെ ചുറ്റുമുള്ള മറ്റ് അമ്പലങ്ങൾ പുര എൻഡെക്, പുര ടിർട മെൻഗെനിങ്ങ്, പുര നഗ ലോക, പുര പെൻഗുകിരൻ, പുര പെൻഗുകുസാൻ, പുര ബടുലെപാങ്ങ് എന്നിവയാണ്.
References.
&lt;templatestyles src="Reflist/styles.css" /&gt;
Cited works.
&lt;templatestyles src="Refbegin/styles.css" /&gt;

</doc>
<doc id="356612" url="https://ml.wikipedia.org/wiki?curid=356612" title="Lake Tamblingan">
Lake Tamblingan



</doc>
<doc id="356614" url="https://ml.wikipedia.org/wiki?curid=356614" title="മോൻ ഭാഷ">
മോൻ ഭാഷ

 
മോൻ ഭാഷ(,Mon: ; ബർമ്മീസ്: , Thai: ,മ്യാൻമറിലും തായ്‌ലാന്റിലും വസിക്കുന്ന മോൻ ജനത സംസാരിക്കുന്ന ആസ്‌ട്രോഏഷ്യാറ്റിക് ഭാഷ കുടുംബത്തിൽ പെട്ട ഒരു ഭാഷയാണ് മോൻ ഭാഷ - (Mon language). ഖ്‌മെർ ഭാഷയോട് സാമ്യമുള്ള ഒരു ഭാഷയാണിത്. എന്നാൽ മറ്റു തെക്കുകിഴക്കൻ ഏഷ്യൻ ഭാഷകളെ പോലെയല്ല മോൻ ഭാഷ. ഇത് ടോണൽ ഭാഷയല്ല.
പത്തുലക്ഷത്തിന് മുകളിൽ ജനങ്ങൾ ഇക്കാലത്ത് മോൻ ഭാഷ ഉപയോഗിക്കുന്നുണ്ടെന്നാണ് കണക്ക്. ഈ അടുത്ത വർഷങ്ങളിലായി, മോൻ ഭാഷയുടെ ഉപയോഗം പ്രത്യേകിച്ച് യുവതലമുറകൾക്കിടയിൽ അതിവേഗം കുറഞ്ഞുവന്നിട്ടുണ്ടെന്നും കണക്കുകൾ വ്യക്തമാക്കുന്നു. ബർമ്മയിലെ വിവിധ മോൻ വംശജർ ഒരു ഭാഷ മാത്രം സംസാരിക്കുന്നവരാണ്. മ്യാൻമറിൽ മോൻ സംസ്ഥാനത്താണ് മോൻ ഭാഷ കൂടുതലായി സംസാരിച്ച് വരുന്നത്. മ്യാൻമറിലെ ടനിൻതാരി പ്രവിശ്യയിലും കയിൻ സംസ്ഥാനത്തും മോൻ ഭാഷ സംസാരിക്കുന്ന ജനങ്ങളുണ്ട്. ദക്ഷിണേഷ്യ, ദക്ഷിണപൂർവേഷ്യ, തിബെത്ത് എന്നിവിടങ്ങളിലെ മിക്ക ലിപികളുടേയും മാതൃലിപിയായ ബ്രാഹ്മി ലിപിയിൽ നിന്ന് തന്നെയാണ് മോൻ ലിപിയും ആത്യന്തികമായി ഉദ്ഭവിച്ചിരിക്കുന്നത്.
ചരിത്രം.
ബർമ്മൻ ചരിത്രത്തിലെ ഒരു പ്രധാനഭാഷയാണ് മോൻ ഭാഷ. 12ആം നൂറ്റാണ്ട് വരെ മോൻ ഭാഷ ഇർറവാഡി താഴ്‌വരയിലെ ഒരു പൊതുഭാഷയായിരുന്നു. മോൻ രാജ വംശത്തിന് കീഴിലുള്ള ലോവർ ഇർറവാഡിയിൽ മാത്രമല്ല, ബമർ ജനതയുടെ അപ്‌റിവർ പഗൻ രാജവംശത്തിലും ഈ ഭാഷ ഒരു പൊതുഭാഷയായി ഉപയോഗിച്ചിരുന്നു.
മോൻ സംസ്ഥാനത്തെ തറ്റോൺ പ്രദേശത്ത് മോൻ രാജവംശം തകർന്നതിന് ശേഷം 1057ൽ പഗൺ രാജവംശം വരെ മോൻ ഭാഷ വ്യാപകമായി ഉപയോഗിച്ചിരുന്നു.
പഗൻ രാജാവായിരുന്ന ക്യാൻസിറ്റ്ത (ആർ. 1084-1113) മോൻ സംസ്‌കാരത്തെ ബഹുമാനിച്ചിരുന്നു. അദ്ദേഹം മോൻ ഭാഷയുടെ രക്ഷാധികാരിയായിരുന്നു. തന്റെ ഭരണകാലത്ത് അദ്ദേഹം മോൻ ലിപി ബർമ്മയിൽ പ്രയോഗവൽക്കരിച്ചിരുന്നു.
ക്യാൻസിറ്റ്തയുടെ മോൻ ഭാഷയിലുള്ള പല ലിഖിതങ്ങളും ഇപ്പോഴും ശേഷിക്കുന്നുണ്ട്. ഇക്കാലയളവിലെ മിയാസെദി ലിഖിതത്തിൽ പാലി, പിയു, മോൻ, ബർമ്മീസ് ലിപിയിൽ അക്കാലത്തെ കഥ ലിഖിതത്തിന്റെ നാലു ഭാഗത്തായി കൊത്തിവെച്ചിട്ടുണ്ട്.
എന്നിരുന്നാലും, ക്യാൻസിറ്റ്തയുടെ മരണ ശേഷം മോൻ ഭാഷയുടെ ഉപയോഗം ബമർ ജനതക്കിടയിൽ കുറഞ്ഞു. പിന്നീട് ഒരു പൊതുഭാഷ എന്ന നിലയിൽ മോൻ ഭാഷയുടെ സ്ഥാനത്ത് പിയു ഭാഷ ഉപയോഗിച്ചു തുടങ്ങി.
ആറാം നൂറ്റാണ്ട് മുതൽ 13ആം നൂറ്റാണ്ടു വരെ തായ്‌ലാന്റിലെ ദ്വാരവതിയിലുള്ള മോൻ രാജവംശത്തിന്റെ അവശിഷ്ടങ്ങളിൽ നിന്ന് മോൻ ലിപി കണ്ടെത്തിയിട്ടുണ്ട്. എന്നാൽ, ഇത് മോൻ ലിപി തന്നെയാണോ എന്ന് വ്യക്തമായിട്ടില്ല. മോൻ, മലായി, ഖ്‌മെർ ഭാഷകൾ ചേർന്ന സങ്കര ലിപിയാണോ എന്ന കാര്യം വ്യക്തമല്ല. പിന്നീടുള്ള ലിഖിതങ്ങളും ലാവോ രാജവംശത്തേയും ഖ്‌മെർ രാജവംശം കീഴ്‌പ്പെടുത്തുകയായിരുന്നു.
പഗാൻ രാജവംശത്തിന്റെ പതനത്തിന് ശേഷം, 1287 മുതൽ 1539 വരെ നിലനിന്ന മോൻ രാജവംശമായ ഹൻതാവാഡി കിംങ്ഡത്തിന്റെ കാലത്ത് മോൻ ഭാഷ വീണ്ടും പൊതുഭാഷയായി തിരിച്ചുവന്നു. ഇന്നത്തെ ലോവർ ബർമ്മയിലായിരുന്നു ഈ രാജവംശം ഭരണം നടത്തിയിരുന്നത്. പത്തൊൻപതാം നൂറ്റാണ്ടു വരെ ലോവർ ബർമ്മയിൽ മോൻ ഭാഷ സജീവമായി നിലനിന്നു. ഇപ്പോഴും ഈ മേഖലയിൽ മോൻ ജനത ധാരാളമായി വസിക്കുന്നുണ്ട്.
1852ൽ ലോവർ ബർമ്മ ബ്രട്ടീഷ് സാമ്രാജ്യം പിടിച്ചെടുത്തതോടെ ഇതിന് മാറ്റം വന്നു. ഇർറാവാഡി ഡെൽറ്റയിൽ കൃഷി ചെയ്യാനായി ജനങ്ങളെ കുടിയേറ്റത്തിന് പ്രേരിപ്പിക്കുകയായിരുന്നു അവർ.
ബർമ്മയുടെ വിവിധ പ്രദേശങ്ങളിൽ നിന്ന് ജനങ്ങൾ കൂട്ടമായി ഈ അഴി പ്രദേശത്തേക്ക് കുടിയേറ്റം ആരംഭിച്ചു. ഇന്ത്യ, ചൈന എന്നിവിടങ്ങളിൽ നിന്ന് വരെ കുടിയേറ്റം ആരംഭിച്ചതോടെ, മോൻ ഭാഷയുടെ രണ്ടാം ഘട്ടത്തിന് ശേഷമുള്ള പദവി പിൻതള്ളപ്പെട്ടു.
ബ്രിട്ടീഷ് കൊളോണിയൽ ഭരണകാലത്ത് മോൻ ഭാഷ ക്ഷയിച്ചു. 1948ൽ ബർമ്മയ്ക്ക് സ്വാതന്ത്ര്യം ലഭിച്ചതിന് ശേഷം മോൻ ഭാഷ സംസാരിക്കുന്നവരുടെ എണ്ണം കുറയുകയായിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="356616" url="https://ml.wikipedia.org/wiki?curid=356616" title="തേവലക്കര">
തേവലക്കര



</doc>
<doc id="356617" url="https://ml.wikipedia.org/wiki?curid=356617" title="കൂർത്ത മൂക്കൻ ഗിത്താർമത്സ്യം">
കൂർത്ത മൂക്കൻ ഗിത്താർമത്സ്യം

കടൽ വാസിയായ ഒരു മൽസ്യമാണ് കൂർത്ത മൂക്കൻ ഗിത്താർമത്സ്യം അഥവാ Sharpnose Guitar Fish. #തിരിച്ചുവിടുക . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.
അവലംബം.
&lt;templatestyles src="Reflist/styles.css" /&gt;
ഇതും കാണുക.
കേരളത്തിലെ മൽസ്യങ്ങളുടെ പട്ടിക

</doc>
<doc id="356618" url="https://ml.wikipedia.org/wiki?curid=356618" title="Glaucostegus granulatus">
Glaucostegus granulatus



</doc>
<doc id="356619" url="https://ml.wikipedia.org/wiki?curid=356619" title="Mon language">
Mon language



</doc>
<doc id="356620" url="https://ml.wikipedia.org/wiki?curid=356620" title="നാൻനിങ്ങ്സോറസ്">
നാൻനിങ്ങ്സോറസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു ദിനോസർ ആണ് നാൻനിങ്ങ്സോറസ് . ഫോസ്സിൽ കണ്ടു കിട്ടിയിട്ടുള്ളത് ചൈനയിൽ നിന്നും ആണ്.
കുടുംബം.
ഹദ്രോസറോയിഡ് കുടുംബത്തിൽ പെട്ട ഇവ ഈ വിഭാഗത്തിലെ ആദ്യ കാല ദിനോസറുകളിൽ ഒന്നാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356621" url="https://ml.wikipedia.org/wiki?curid=356621" title="വെഹ് ദ്വീപ്">
വെഹ് ദ്വീപ്

പുലാവു വെഹ്, പുലോ വെഹ് എന്നീ പേരുകളിൽ അറിയപ്പെടുന്ന ഒരു സജീവ അഗ്നിപർവ്വത ദ്വീപാണ് വെഹ് ദ്വീപ്. ഇത് സുമാത്രയ്ക്ക് വടക്കുപടിഞ്ഞാറായാണ് സ്ഥിതി ചെയ്യുന്നത്. 45 മിനിട്ട് മുതൽ 2 മണിക്കൂർ വരെയെടുക്കുന്ന കപ്പൽ/ഫെറി യാത്രയിൽ ഇവിടെയെത്താം. ഈ പ്രദേശം ആദ്യം സുമാത്രയിലെ പ്രധാന ഭൂഭാഗത്തോട് ചേർന്നായിരുന്നു കിടന്നിരുന്നത്. പ്ലീസ്റ്റോസീനിലെ അവസാന അഗ്നിപർവ്വതസ്ഫോടനത്തിനു ശേഷം ഈ ബന്ധം നഷ്ടപ്പെട്ടു. ആൻഡമാൻ കടലിലാണ് ഈ ദ്വീപ് സ്ഥിതി ചെയ്യുന്നത്. ദ്വീപിലെ വലിയ പട്ടണം സബാങ് ആണ്. ഇന്തോനേഷ്യയിലെ ഏറ്റവും വടക്കുള്ള മനുഷ്യവാസപ്രദേശമാണിത്. 
ഇവിടുത്തെ ജൈവ വൈവിദ്ധ്യം പ്രസിദ്ധമാണ്. ഇന്തോനേഷ്യൻ ഗവണ്മെന്റ് ഇവിടെ കരയും കടലുമായി 60 ചതുരശ്രകിമോലീറ്റർ പ്രദേശം ഒരു വന്യജീവി സംരക്ഷണകേന്ദ്രമായി പ്രഖ്യാപിച്ചിട്ടുണ്ട്. വിരളമായി മാത്രം കാണപ്പെടുന്ന ഒരു തരം മെഗാമൗത്ത് ഷാർക്ക് സ്പീഷീസിനെ ഇവിടെ കണ്ടെത്തിയിട്ടുണ്ട്. ഭീഷണി നേരിടുന്ന തവളയായ "ഡറ്റാഫ്രൈനസ് വൽഹല്ല" ഇവിടെമാത്രമാണ് കാണപ്പെടുന്നത്. ദ്വീപിന് ചുറ്റുമുള്ള പവിഴപ്പുറ്റുകളിൽ ധാരാളം തരം മത്സ്യങ്ങളുണ്ട്. 
ഭൂമിശാസ്ത്രം.
ആൻഡമാൻ കടലിലാണ് ഇത് സ്ഥിതിചെയ്യുന്നത്. നിക്കോബാർ ദ്വീപുകൾ, ആൻഡമാൻ ദ്വീപുകൾ എന്ന ദ്വീപസമൂഹങ്ങൾ സുമാത്രയിൽ നിന്ന് ബർമ പ്ലേറ്റ് വരെ ഒരു വരിയായി ഇവിടെ കാണപ്പെടുന്നു. നിങ്ങിക്കൊണ്ടിരിക്കുന്ന ചെറിയ ടെക്റ്റോണിക് പ്ലേറ്റിന് മുകളിലാണ് ആൻഡമാൻ കടൽ. ഈ പ്ലേറ്റിന്റെ നീക്കം കാരണം ഒരു മാല പോലെ ഈ കടലിൽ അഗ്നിപർവ്വത ദ്വീപുകൾ രൂപപ്പെട്ടിട്ടുണ്ട്.
156.3 ചതുരശ്ര കിലോമീറ്ററാണ് ദ്വീപിന്റെ വലിപ്പം. ഒരു ഫ്യുമറോളിക് അഗ്നിപർവ്വതമാണ് ഏറ്റവും ഉയരമുള്ള ഭാഗ്മ. ഇതിന് 617 മീറ്ററാണ് ഉയരം. 
മനുഷ്യർ.
അകേ പ്രവിശ്യയുടെ ഭാഗമാണ് ഈ ദ്വീപ്. 1993-ലെ സെൻസസ് പ്രകാരം ഇവിടെ 24,700 ആൾക്കാരുണ്ടായിരുന്നു. ഭൂരിപക്ഷം ആൾക്കാരും അകെനീസ് വിഭാഗത്തിൽ പെടുന്നു. ബാക്കിയുള്ളവർ മിനാൻകബൗ, ജാവനീസ്, ബറ്റാക്, ചൈനീസ് എന്നീ വിഭാഗങ്ങളിൽപ്പെടുന്നു. ഇവിടെ എപ്പോഴാണ് ആദ്യം മനുഷ്യവാസമാരംഭിച്ചത് എന്നതറിയില്ല. ഇസ്ലാം മതമാണ് പ്രധാന മതവിഭാഗം. ചില ക്രിസ്ത്യാനികളും ബുദ്ധമതക്കാരും ഈ ദ്വീപിലുണ്ട്. 
സമ്പദ് വ്യവസ്ഥ.
കൃഷിയാണ് പ്രധാന വരുമാനമാർഗ്ഗം. ക്ലോവ്, തേങ്ങ് എന്നിവയാണ് പ്രധാന വിളകൾ. തോട്ട പൊട്ടിച്ചും നഞ്ച് കലക്കിയുമായിരുന്നു ഇവിടെ മത്സ്യബന്ധനം നടത്തിയിരുന്നത്. 1982 മുതൽ മത്സ്യബന്ധനം 34 ചതുരശ്രകിലോമീറ്റർ കരഭാഗത്തും 26 ചതുരശ്രകിലോമീറ്റർ കടൽ ഭാഗത്തും നിരോധിച്ചിട്ടുണ്ട്.
ആവാസവ്യവസ്ഥ.
1997–1999 കാലത്ത് കൺസർവേഷൻ ഇന്റർനാഷണൽ ഈ പ്രദേശത്ത് ഒരു സർവേ നടത്തിയിരുന്നു. കോറലുകളുടെ വൈവിദ്ധ്യം കുറവാണെങ്കിലും ഈ പ്രദേശത്തുള്ള മത്സ്യങ്ങളുടെ ജൈവവൈവിദ്ധ്യം വലുതാണ്. "പോഗോനോപെർസ ഓസെല്ലാറ്റ്", "ചേറ്റഡോൺ ഗാർഡ്നേരി", "ചേറ്റഡോൺ സാന്തോസെഫാലസ്", "സെന്റോപൈഗേ ഫ്ലാവിപെക്ടറാലിസ്", "ജെനികാന്തസ് കൗഡോവിറ്റാറ്റസ്", "ഹാലിയോകോറസ് കോസ്മെറ്റസ്", "സ്റ്റെതോജുലിസ് ആൽബോവിറ്റാറ്റസ്", "സ്കാറസ് എന്നിയാകാന്തസ്", "സ്കാറസ് സ്കാബർ", "സെബ്രസോമ ഡെസ്ജാർഡീനി" തുടങ്ങിയവ് ഇവിടെ കാണപ്പെട്ട മത്സ്യങ്ങളാണ്.
ഒരിനം മെഗാമൗത്ത് സ്രാവിനെ ഇവിടെ കണ്ടെത്തിയിട്ടുണ്ട്. ഈ ഇനത്തിൽ പെട്ട സ്രാവ് ഇരുപത്തൊന്നാമതോ ഇരുപത്തിമൂന്നാമതോ തവണയാണ് നിരീക്ഷിക്കപ്പെടുന്നത്. 1976-ലാണ് ഇതിനെ ആദ്യമായി കണ്ടെത്തിയത്. 
"ഡറ്റാഫ്രൈനസ് വൽഹല്ലേ" എന്നയിനം മരത്തവളയെ ഇവിടെനിന്ന് കണ്ടെത്തിയിട്ടുണ്ട്. മുൻപ് "ബഫോ വൽഹല്ലേ" എന്നായിരുന്നു ഇതിന്റെ പേര്. കനത്ത വനനശീകരണം കാരണം ഈ ദ്വീപിൽ മാത്രം കാണപ്പെടുന്ന ഈ ഇനം തവള വംശനാശ‌ഭീഷണി നേരിടുന്നുണ്ട്.
ടൂറിസം.
വാഹനം വാടകയ്ക്കെടുത്ത് മാത്രമേ ഒരു ദിവസം കൊണ്ട് ചില കടൽത്തീരങ്ങൾ സന്ദർശിക്കാൻ സാധിക്കൂ. ഇവിടെ പൊതുഗതാഗതസംവിധാനം ഇല്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="356626" url="https://ml.wikipedia.org/wiki?curid=356626" title="Chandranath Temple">
Chandranath Temple



</doc>
<doc id="356627" url="https://ml.wikipedia.org/wiki?curid=356627" title="ചന്ദ്രനാഥ് ക്ഷേത്രം">
ചന്ദ്രനാഥ് ക്ഷേത്രം

ബംഗ്ലാദേശിലെ സീതാകുണ്ഡയ്ക്ക് അരികിലുള്ള ഒരു കുന്നിൻ മുകളിലെ ക്ഷേത്രമാണ് ചന്ദ്രനാഥ് ക്ഷേത്രം (ബംഗാളി: ). ഇതൊരു ശക്തി പീഠമായാണ് കണക്കാക്കപ്പെടുന്നത്. ഈ ക്ഷേത്രം ഒരു തീർത്ഥാടന കേന്ദ്രമാണ്. പല പുരാതന കൃതികളിലും ഈ സ്ഥലം പരാമർശിക്കപ്പെടുന്നുണ്ട്. ത്രിപുരയിലെ രാജാവ് ധന്യ മാണിക്യൻ ഇവിടുത്തെ ശിവന്റെ വിഗ്രഹം തന്റെ നാട്ടിലേയ്ക്ക് കൊണ്ടുപോകാൻ ശ്രമം നടത്തിയെങ്കിലും പരാജയപ്പെട്ടു. 
ചരിത്രത്തിലെ പരാമർശങ്ങൾ.
രാജമാലയിൽ 800 വർഷങ്ങൾക്ക് മുൻപ് രാജ ബിശ്വംബർ സുർ എന്നയാൾ ചന്ദ്രനാഥിൽ കടൽ മാർഗ്ഗം എത്താൻ ശ്രമിച്ചു എന്ന് രേഖപ്പെടുത്തിയിട്ടുണ്ട്. ഇദ്ദേഹം ഗൗറിലെ അടിസൗറിന്റെ പുത്രനായിരുന്നു. നിഗം കല്പതരുവിൽ കവിയായ ജയദേവ് ചന്ദ്രനാഥിൽ കുറച്ചുകാലം താമസിച്ചിരുന്നു എന്ന് രേഖപ്പെടുത്തിയിട്ടുണ്ട്. ത്രിപുരയുടെ ഭരണകർത്താവായ ധന്യ മാണിക്യന്റെ കാലത്ത് ചന്ദ്രനാഥിൽ ധാരാളം ധനം നേർച്ചയായി ലഭിച്ചിരുന്നു. ശിവന്റെ പ്രതിമ ഈ ക്ഷേത്രത്തിൽ നിന്നും തന്റെ നാട്ടിലേയ്ക്ക് കൊണ്ടുപോകുവാൻ ധന്യ മാണിക്യൻ ശ്രമിച്ചുവെങ്കിലും പരാജയപ്പെട്ടു.
ഐതിഹ്യം.
ശിവന്റെ ആദ്യ ഭാര്യയായിരുന്നു സതി എന്നാണ് വിശ്വാസം. സതിയുടെ പുനർജന്മമാണ് പാർവ്വതി. ദക്ഷ രാജാവിന്റെ മകളായിരുന്നു സതി. തന്റെ പിതാവ് ദക്ഷൻ നടത്തിയ യാഗത്തിലെ അഗ്നി കുണ്ഡത്തിൽ ചാടിയാണ് സതി ആത്മഹത്യ ചെയ്തത്. യാഗത്തിൽ ക്ഷണിക്കാതെ തന്നെയും തന്റെ ഭർത്താവിനെയും അപമാനിച്ചു എന്ന ദുഃഖത്താലാണ് സതി ഇപ്രകാരം ചെയ്തത്. തന്റെ ഭാര്യയുടെ മരണത്തിൽ ദു:ഖിതനായ ശിവൻ സതിയുടെ മൃതദേഹം തോലിലേറ്റി ലോകം ചുറ്റി താണ്ഡവനൃത്തമാടി. ഈ സാഹചര്യത്തിൽ അസ്വസ്ഥനായ വിഷ്ണു തന്റെ സുദർശനചക്രമുപയോഗിച്ച് സതിയുടെ മൃതദേഹം 51 കഷണങ്ങളായി മുറിച്ചു. ശരീര ഭാഗങ്ങൾ വീണ സ്ഥലത്തെല്ലാം പിൽക്കാലത്ത് ശക്തി പീഠം എന്ന പേരിൽ ശിവനും സതിയ്ക്കുമായി ക്ഷേത്രങ്ങൾ നിർമിച്ചു എന്ന് വിശ്വസിക്കുന്നവരുണ്ട്. ഇവ പ്രധാന തീർത്ഥാടന കേന്ദ്രങ്ങളാണ്. ശക്തി പീഠങ്ങൾ എന്നാണ് ഇവ അറിയപ്പെടുന്നത്. പാകിസ്താൻ, ബംഗ്ലാദേശ്, ശ്രീ ലങ്ക, നേപ്പാൾ എന്നീ രാജ്യങ്ങളിലും, ഇന്ത്യയിലും ശക്തി പീഠങ്ങളുണ്ട്. ദേവി, ശക്തി എന്നിവ സതിയുടെ മറ്റ് പേരുകളാണ്. വിഷ്ണുവിന്റെ അനുഗ്രഹത്തോടെ സതി ഹിമവാന്റെ മകളായി ജനിക്കുകയും അതിനാൽ പാർവ്വതി (പർവ്വതത്തിന്റെ പുത്രി) എന്ന പേര് ലഭിക്കുകയും ചെയ്തു. മൃഗശീർഷ മാസത്തിലാണ് പാർവ്വതി ജനിച്ചത്. ഇത് ശിവരാത്രി ആയി ആഘോഷിക്കപ്പെടുന്നു.
ശക്തി പീഠം.
ശക്തി പീഠങ്ങളിൽ ഒന്നാണ് ചന്ദ്രനാഥ് ക്ഷേത്രം എന്നാണ് കണക്കാക്കപ്പെടുന്നത്. ശക്തി ആരാധനയുടെ പ്രധാന കേന്ദ്രങ്ങളാണ് ശക്തി പീഠങ്ങൾ. ദക്ഷ യാഗവും സതിയുടെ ആത്മഹത്യയും സംബന്ധിച്ചുള്ള ഐതിഹ്യങ്ങളാണ് ശക്തി പീഠങ്ങളുടെയും അവിടങ്ങളിലെ ആരാധനയുടെയും പിന്നിൽ. ശക്തി പീഠങ്ങൾ സതീ ദേവിയുടെ ക്ഷേത്രങ്ങളാണ്. ആര്യാവർത്തത്തിൽ ശിവൻ സതിയുടെ മൃതദേഹവുമായി ദുഃഖാർത്തനായി അലഞ്ഞ കഥയുമായാണ് ശക്തി പീഠങ്ങളെ ഭക്തർ ബന്ധിപ്പിക്കുന്നത്. സംസ്കൃതത്തിലെ 51 അക്ഷരങ്ങളുമായും ബന്ധമുള്ള 51 ശക്തി പീഠങ്ങളുണ്ട്. എല്ലാ ക്ഷേത്രങ്ങളിലും ശക്തിയുടെയും കാലഭൈരവന്റെയും ആരാധന നടക്കുന്നുണ്ട്. സതീദേവിയുടെ ശരീരത്തിൽ നിന്ന് വലത് കൈ വീണത് ഇവിടെയാണെന്നാണ് സങ്കൽപ്പം. ഭവാനി എന്ന പേരിലാണ് ശക്തി ഇവിടെ അറിയപ്പെടുന്നത്.
സീതാകുണ്ഡം.
സീതാകുണ്ട പട്ടണം (ബംഗാളി: ) ഈ ക്ഷേത്രത്തിനടുത്താണ്. 36,650 ആണ് ഇവിടുത്തെ ജനസംഖ്യ. ചന്ദ്രനാഥ് ക്ഷേത്രം കൂടാതെ ഇവിടെ ഒരു ബുദ്ധക്ഷേത്രവുമുണ്ട്. അടുത്തായി ചൂടുവെള്ളം വരുന്ന ഒരു ഉറവയുമുണ്ട്.

</doc>
<doc id="356635" url="https://ml.wikipedia.org/wiki?curid=356635" title="ഹുവായി ഖ ഖായെങ് വന്യമൃഗസംരക്ഷണ കേന്ദ്രം, തായ്‌ലാന്റ്">
ഹുവായി ഖ ഖായെങ് വന്യമൃഗസംരക്ഷണ കേന്ദ്രം, തായ്‌ലാന്റ്

ഹുവായി ഖ ഖായെങ്, തായ്‍ലാൻറിലെ ഉതായി താനി, ടാക് പ്രോവിൻസുകളിലുൾപ്പെട്ട് ഒരു വന്യമൃഗസംരക്ഷണ കേന്ദ്രമാണ്. സമീപസ്ഥമായ തുങ് യായി വന്യമൃഗസംരക്ഷണ കേന്ദ്രത്തോടൊപ്പം 1974 ലാണ് ഈ വന്യമൃഗ സംരക്ഷണ കേന്ദ്രം രൂപീകൃതമായത്. ഈ കേന്ദ്രങ്ങൾ രണ്ടും ചേർന്ന് തെക്കുകിഴക്കൻ ഏഷ്യയിലെ ഏറ്റവും വലിയ വന്യമൃഗ സംരക്ഷണ കേന്ദ്രമായിരിക്കുന്നു. തായ്‍ലാൻറിൻറെ വടക്കുപടിഞ്ഞാറ്, ഡാവ്ന മലനിരകൾക്കു സമീപമാണിതു സ്ഥിതി ചെയ്യുന്നത്.  ഈ വന്യമൃഗസംരക്ഷണ കേന്ദ്രം 2780 ചതുരശ്ര കിലോമീറ്റർ പ്രദേശം ഉൾക്കൊള്ളുന്നു. പ്രധാനഭാഗങ്ങൾ ഉതായി താനി പ്രോവിൻസിലും ബാക്കി കാഞ്ചനബുരി, ടാക് പ്രോവിൻസുകളിലുമായി വ്യാപിച്ചു കിടക്കുന്നു. ഈ വന്യമൃഗസംരക്ഷണ കേന്ദ്രത്തിന് അതിരായി പടിഞ്ഞാറേ ദിക്കിൽ തുങ് യായി നരേസ്വാൻ വന്യമൃഗസംരക്ഷണ കേന്ദ്രവും സ്ഥിതി ചെയ്യുന്നു. ഈ രണ്ടു വന്യമൃഗസംരക്ഷണ കേന്ദ്രങ്ങളും ചേർത്ത് 1991 ൽ യുനെസ്കോയുടെ ലോകപൈതൃക കേന്ദ്രങ്ങളുടെ പട്ടികയിൽ ഉൾപ്പെടുത്തുകയുണ്ടായി. ഈ രണ്ടു സംരക്ഷണ കേന്ദങ്ങളും ഒന്നായി 622,200 ഹെക്ടർ പ്രദേശം ഉൾക്കൊള്ളുന്നു. 2014 കണക്കുകൾ പ്രകാരം വലിയ സസ്തനങ്ങളായ കരടികൾ ആനകൾ, മനുഷ്യക്കുരങ്ങുകൾ എന്നിവ ഈ കേന്ദത്തിൽ വസിക്കുന്നു.കാണ്ടാമൃഗം പോലുള്ള ചില വർഗ്ഗം ജന്തുക്കൾ ഇവിടെ നിന്ന് പൂർണ്ണമായി അപ്രത്യക്ഷമായിട്ടുണ്ട് 
ഹുവായി ഖ ഖായെങ് വന്യമൃഗ സംരക്ഷണ കേന്ദ്രം, തായ്‍ലാൻറിൽ വന്യമൃഗങ്ങളെ നിരീക്ഷിക്കുവാൻ ഏറ്റവും ഉത്തമമായ സ്ഥലമാണ്. തായ്‍ലാൻറിൽ കടുവകളുടെ ഏറ്റവും കുടുതൽ എണ്ണത്തെ സംരക്ഷിക്കപ്പെട്ടിരിക്കുന്നത് ഇവിടെയാണ്. ഈ വന്യമൃഗസംരക്ഷണ കേന്ദ്രത്തിൽ കാണപ്പെടുന്ന മറ്റു ജന്തുവർഗ്ഗങ്ങൾ ബാൻടെങ്, ആനകൾ, പുള്ളിപ്പുലികൾ എന്നിവയാണ്. പക്ഷി നിരീക്ഷണത്തിന് വളരെ അനുയോജ്യമായ സാഹചര്യാമാണ് ഈ വന്യമൃഗസംരക്ഷണ കേന്ദ്രത്തിലുള്ളത്. 
ഭൂപ്രകൃതി.
ഹുവായി ഖ ഖായെങ് സ്ഥിതി ചെയ്യുന്ന അക്ഷാംശ രേഖാംശങ്ങൾ1 5°25′05″N 99°13′57″E[1] ആണ്. ഹുവായി ഖ ഖായെങ് പ്രധാനമായി കുന്നുകൾ നിറഞ്ഞ പ്രദേശമാകുന്നു. നിത്യഹരിത സസ്യങ്ങളും, അർദ്ധ നിത്യഹരിത സസ്യങ്ങളും ഇലപൊഴിയും കാടുകളും മുളങ്കാടുകളും പുൽമേടുകളും ചേർന്നാണ് ഈ വനമേഖല രൂപപ്പെട്ടിരിക്കുന്നത്. പുൽമടുകളെ ചുറ്റിയൊഴുകുന്ന അനേകം വലിയ നദികൾ വന്യമൃഗസംരക്ഷണകേന്ദ്രത്തിനുള്ളിലായിട്ടുണ്ട്. 
ജന്തുജാലങ്ങൾ.
ഇവിടെ കാണപ്പെടുന്ന ജീവി വർഗ്ഗങ്ങൾ, ഇൻഡോ-ബർമീസ്, ഇൻഡോ-ചൈനീസ്‍, സൺഡെയ്ക്, സൈനോ-ഹിമാലയൻ എന്നിങ്ങനെ നാലു വിഭാഗത്തിൽപ്പെടുന്നവയാണ്. ഇവിടെ കാണപ്പെടുന്ന ജീവജാലങ്ങളിൽ പലതും അപൂർവ്വ ജനുസ്സിലുള്ളതുമാണ്. തെക്കുകിഴക്കൻ ഏഷ്യയിലെ അറിയപ്പെടുന്ന സസ്തനികളിലെ മൂന്നിലൊന്നു വിഭാഗങ്ങളും ഈ വന്യമൃഗസംരക്ഷണ കേന്ദ്രത്തിൽ കാണപ്പെടുന്നു. പലതിനേയും ഇവിടെ മാത്രം കണ്ടുവരുന്നതോ വംശം കുറ്റയറ്റു പോകാൻ സാദ്ധ്യതയുള്ളതോ ആണ്. 
മാൻ വർഗ്ഗങ്ങളുടെ നാലു വർഗ്ഗങ്ങളെ ഈ വന്യമൃഗസംരക്ഷണ കേന്ദ്രത്തിൽ കാണാവുന്നതാണ്. സാംബാർ മാനുകൾ, കുരയക്കും മാനുകൾ, ഇന്ത്യൻ ഹോഗ് മാനുകൾ, എൽഡ്സ് മാനുകൾ എന്നിവയാണവ. നീളൻ വാലൻ കുരങ്ങൻ, എഷ്യൻ പനവെരുക്, കാട്ടുപന്നി, ആന എന്നിവയെ ഇവിടെ ധാരാളമായിട്ടുണ്ട്. പുള്ളിപ്പുലികളും കടുവകളും ഉണ്ടെങ്കിലും അപൂർവ്വമായിട്ടേ അവയെ കാണാൻ സാധിക്കുകയുള്ളു.  
വളരെയധികം പക്ഷിവർഗ്ഗങ്ങൾ ഈ സംരക്ഷണ കേന്ദ്രത്തിൽ വന്നു പോകുകയും കൂടു കൂട്ടുകയും ചെയ്യുന്നു. പക്ഷി നിരീക്ഷണത്തിനു പറ്റിയ സാഹചര്യങ്ങൾ വേണ്ടുവോളമുണ്ട് ഇവിടെ. 
ഹുവായി ഖ ഖായെങ്ങിലെ ആകർഷണങ്ങൾ.
മുഖ്യ കാര്യാലയം.
ഈ വന്യമൃഗസംരക്ഷണ കേന്ദ്രത്തിൻറെ മുഖ്യകാര്യാലയം വന്യൃഗസംരക്ഷണകേന്ദ്രത്തിൻറെ വടക്കുകിഴക്കു ദിക്കിലായിട്ടാണ്. ഹൈവേ നമ്പർ 3438 വഴി ഇവിടേയ്ക്ക് എത്തിച്ചേരാന് സാധിക്കുന്നതാണ്. ഈ സ്ഥലത്ത് സപ് നഖാസാതിയാൻ മെമ്മോറിയൽ, സംരക്ഷണകേന്ദ്രത്തിൻറെ ഭരണ നിർവ്വഹണ കെട്ടിടങ്ങൾ, ഉദ്യോഗസ്ഥരുടെ താമസസ്ഥലം, കാമ്പ്സൈറ്റ്, സന്ദർശക കേന്ദ്രം, കാൻറീന് എന്നിവയാണുള്ളത്. 
ഹുവായി ഖ ഖായെങ് പ്രകൃതി, വന്യജീവി പഠന കേന്ദ്രം.
വന്യമൃഗസംരക്ഷണ കേന്ദ്രത്തിൻറെ മുഖ്യ കാര്യാലയത്തിനു തെക്കായി 40 മിനിട്ട് യാത്ര ചെയ്ത് സൈബർ റേഞ്ചർ സ്റ്റേഷനു സമീപമുള്ള ഈ പഠനകേന്ദ്രത്തിലെത്തിച്ചേരാം. 
സൈബർ വെള്ളച്ചാട്ടം.
വന്യമൃഗസംരക്ഷണ കേന്ദ്രത്തിൻറെ കിഴക്കു വശത്തായി, ഹൈവേ നമ്പർ 3282 ൽ നിന്ന് ഏകദേശം 700 – 800 മീറ്റർ ദൂരത്തിൽ, ഖോക് ഖ്വയി നദിയിലാണ് ഈ വെള്ളച്ചാട്ടം സ്ഥിതി ചെയ്യുന്നത്.

</doc>
<doc id="356639" url="https://ml.wikipedia.org/wiki?curid=356639" title="Phnom Bok">
Phnom Bok



</doc>
<doc id="356640" url="https://ml.wikipedia.org/wiki?curid=356640" title="വാറ്റ് ഫോ">
വാറ്റ് ഫോ

 
വാറ്റ് ഫോ (Thai: , ]), ഒരു ബുദ്ധക്ഷേത്രമാണ്. അതിപ്രശസ്തമായി ഈ ബുദ്ധക്ഷത്രം. തെക്കായി ഇതു സ്ഥിതി ചെയ്യുന്നത്. ഈ ക്ഷേത്രത്തിൻറെ ഔദ്യോഗിക നാമം വാറ്റ് ഫ്ര ചെതുഫോൺ വിമോൽമാങ്ക്ലറാറം രാജ്വരമഹാവിഹാരൺ എന്നാണ്. പൊതുവായി വാറ്റ് ഫ്രോ എന്നു വിളിക്കുന്നു.
അവലംബം.
&lt;templatestyles src="Reflist/styles.css" /&gt;
ബാഹ്യ ലിങ്കുകൾ.
Thai വിക്കിഗ്രന്ഥശാലയിൽ ഈ ലേഖനവുമായി ബന്ധപ്പെട്ട ഉള്ളടക്കം ഉണ്ട്: 

</doc>
<doc id="356641" url="https://ml.wikipedia.org/wiki?curid=356641" title="അതിചന്ദ്രൻ">
അതിചന്ദ്രൻ



</doc>
<doc id="356643" url="https://ml.wikipedia.org/wiki?curid=356643" title="മഹാ നഖോൺ">
മഹാ നഖോൺ

തായ്‍ലൻറിലെ ബാങ്കോക്കിൽ, സിലോം/സതോൻ സെൻട്രൽ ബിസിനസ് ഡിസ്ട്രിക്റ്റിൽ സ്ഥിതി ചെയ്യുന്ന അംബരചുംബിയായ ഒരു കെട്ടിടമാണ് മഹാ നഖോൺ (Thai: ). 2016 ആഗസ്റ്റിലാണ് പ്രവർത്തനമാരംഭിച്ചത്. ഉയരമുള്ള ഈ കെട്ടിടം തായ്‍ലാൻറിലെ ഏറ്റവും ഉയരമുള്ള കെട്ടിടമാണ്. ഇതിന് ആകെ 77 നിലകളുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356644" url="https://ml.wikipedia.org/wiki?curid=356644" title="ഫ്നോം ബോക്">
ഫ്നോം ബോക്

കംബോഡിയയുടെ കിഴക്കൻ ബറായ് പ്രവിശ്യയുടെ വടക്കുകിഴക്ക് ഭാഗത്തുള്ള ഒരു കുന്നാണ് ഫ്നോം ബോക്. ഈ പേരിൽ തന്നെയുള്ള ഒരു ക്ഷേത്രവും ഇവിടെയുണ്ട്&gt; "കുന്നുകളുടെ ത്രിമൂർത്തികളിൽ" പെട്ട ഒരു കുന്നാണിത്. ഈ കുന്നുകളുടെയെല്ലാം മുകളിൽ സമാനമായ രൂപത്തോടുകൂടിയ ഒരു ക്ഷേത്രമുണ്ട്. യശോവർമ്മൻ ഒന്നാമന്റെ കാലത്താണ് (889–910) ഈ ക്ഷേത്രങ്ങൾ പണികഴിപ്പിക്കപ്പെട്ടത്.:65 ഒൻപതാം നൂറ്റാണ്ടിനും പത്താം നൂറ്റാണ്ടിനുമിടയിൽ ഇദ്ദേഹം തലസ്ഥാനം അങ്കോറിലേയ്ക്ക് മാറ്റുകയും അതിന് യശോധപുര എന്ന് പേരുനൽകുകയും ചെയ്തിരുന്നു. അടുത്തുള്ള കുന്നുകളുടെ പേരിലാണ് സമാനമായ ക്ഷേത്രങ്ങളും അറിയപ്പെടുന്നത് (ഫ്നോം ബാഹെങ്, ഫ്നോം ക്രോം എന്നിവയാണ് സമാനമായ ക്ഷേത്രങ്ങൾ).:113
ഈ ക്ഷേത്രങ്ങൾക്ക് അങ്കോറിയൻ ഭരണകാലത്ത് മതപരമായ വലിയ പ്രാധാന്യമാണുണ്ടായിരുന്നത്. വാസ്തുശിൽപ്പകലയിൽ അങ്കോറിയൻ കാലത്ത് നടത്തിയ പരീക്ഷണങ്ങൾക്ക് ഉദാഹരണമാണ് ഈ ക്ഷേത്രങ്ങൾ. 
ഒരു ലിംഗം സൂക്ഷിക്കുവാനായി ഒരു ക്ഷേത്രം പണിയണം എന്നായിരുന്നു ഇദ്ദേഹത്തിന്റെ ആഗ്രഹം. അതിനായി പണിഞ്ഞ ക്ഷേത്രത്തിനൊപ്പം അടുത്ത കുന്നുകളിൽ ഇദ്ദേഹം വിഷ്ണുവിന്റെയും ബ്രഹ്മാവിന്റെയും ക്ഷേത്രങ്ങളും പണികഴിപ്പിച്ചു. ബാഖെങ് ശൈലിയിലാണ് (893–927) ക്ഷേത്രം പണികഴിപ്പിച്ചിരിക്കുന്നത്. അങ്കോർ നിർമിതികൾ പൊതുവിൽ സാൻഡ് സ്റ്റോൺ, ലാറ്ററൈറ്റ് എന്നിവയിലാണ് നിർമിച്ചിരിക്കുന്നത്. ഇഷ്ടികകളും ഉപയോഗിച്ചിട്ടുണ്ട്.
ഭൂമിശാസ്ത്രം.
സ്വാഭാവികമായി നിർമിച്ച കുന്നുകളിലെ ക്ഷേത്രങ്ങളിലൊന്നാണിത്. 221 മീറ്റർ ഉയരത്തിലാണിത്. കുന്ന് സയം റീപിന് 25 കിലോമീറ്റർ വടക്കുകിഴക്കായാണ്. ബാന്റേ സ്രൈയിൽ നിന്ന് ഇവിടെ റോഡ് മാർഗ്ഗം എത്താൻ സാധിക്കും. 635 പടവുകൾ കയറിയാൽ ഫ്നോം ബോക് ക്ഷേത്രം കാണാൻ സാധിക്കും. ക്ഷേത്രം ഏറെക്കുറെ പൂർണ്ണമായി നാശോന്മുഖമായിരിക്കുകയാണ്.
ഫ്നോം ക്രോമിനെപ്പോലെ, ഫ്നോം ബോകും സാൻഡ്സ്റ്റോൺ കൊണ്ടാണ് നിർമിച്ചിരിക്കുന്നത്.
ചരിത്രം.
ഇന്ദ്രവർമ്മൻ ഒന്നാമന്റെ (ഇദ്ദേഹത്തിന്റെ തലസ്ഥാനം ഹരിഹരാലയമായിരുന്നു) മകനായ യശോവർമ്മൻ ഒന്നാമൻ തന്റെ തലസ്ഥാനം യശോധരപുരത്തിലേയ്ക്ക് മാറ്റി. ഇതായിരുന്നു ആദ്യത്തെ അങ്കോർ തലസ്ഥാനം.). 910 എഡിയിൽ നിർമിച്ച ഫ്നോം ബോക് കൂടാതെ ലോലൈ (893 എഡി), പ്രാ വിഹേർ (893 എഡി), ഫ്നോം ബഖെങ് (900 എഡി), ഫ്നോം ക്രോം (910 എഡി) എന്നീ ക്ഷേത്രങ്ങളും ഇദ്ദേഹം നിർമിച്ചതാണ്. എന്നിരുന്നാലും യശോവർമൻ ഫ്നോം ബോക് ഉയരം കൂടുതലായതിനാൽ തലസ്ഥാനമായി തിരഞ്ഞെടുത്തില്ല. ഫ്നോം ക്രോം കുന്നും ടോൺലെ സാപ് തടാകത്തിനടുത്തായതിനാൽ ഇദ്ദേഹം തലസ്ഥാനമാക്കിയില്ല. ഫ്നോം ബാകൻ എന്ന കുന്നാണ് ഇദ്ദേഹം തലസ്ഥാനമായി തിരഞ്ഞെടുത്തത്. യശോധപുര എന്ന നഗരം അങ്കോർ സാമ്രാജ്യത്തിന്റെ ആദ്യ തലസ്ഥാനമായിരുന്നു.
ഒരു ലിംഗം സൂക്ഷിക്കുവാനായി ഒരു ക്ഷേത്രം പണിയണം എന്നായിരുന്നു ഇദ്ദേഹത്തിന്റെ ആഗ്രഹം. ഇതോടൊപ്പം അടുത്ത കുന്നുകളിൽ ഇദ്ദേഹം വിഷ്ണുവിന്റെയും ബ്രഹ്മാവിന്റെയും ക്ഷേത്രങ്ങളും പണികഴിപ്പിച്ചു.
ഹിന്ദു ത്രിമൂർത്തികളുടെ പ്രതിമകൾ ഫ്നോം ബോകിലും ഫ്നോം ക്രോമിലും കണ്ടെടുത്തിട്ടുണ്ട്.
രൂപകൽപ്പന.
ബാഖെങ് ശൈലിയിലാണ് (893–927) ക്ഷേത്രം പണികഴിപ്പിച്ചിരിക്കുന്നത്. പ്രത്യേകം ശ്രീകോവിലുകളുണ്ട്. ഉയർന്ന ഫൗണ്ടേഷനിലാണ് ക്ഷേത്രങ്ങൾ നിർമിച്ചിരിക്കുന്നത്. മുപ്പത്തിമൂന്ന് കോടി ഹിന്ദു ദേവതകളെ ക്ഷേത്രം പ്രതിനിധീകരിക്കുന്നു എന്നാണ് സങ്കൽപ്പം. ജടയിൽ ചന്ദ്രനുമായുള്ള ചന്ദ്രശേഖര രൂപമാണ് ശിൽപ്പങ്ങളിലൊന്ന്. ഫ്നോം ബോക് ക്ഷേത്രത്തിന്റെ പടിഞ്ഞാറേ വാതിലിലൂടെ ഉത്തര അയനാന്തം കാണാൻ സാധിക്കും.
ബാഖെങ് ശൈലിയിലുള്ള അങ്കോർ നിർമിതികൾ സാൻഡ് സ്റ്റോൺ, ലാറ്ററൈറ്റ് എന്നിവയിലാണ് നിർമിച്ചിരിക്കുന്നത്. ഇഷ്ടികകളും ഉപയോഗിച്ചിട്ടുണ്ട്. ഉയർന്ന പ്ലാഫ് ഫോമുകൾക്കും തറ പാകുന്നതിനും ഭിത്തികൾക്കും ലാറ്ററൈറ്റാണ് ഉപയോഗിച്ചിരുന്നത്. ചാരനിറം കലർന്ന മഞ്ഞ നിറത്തോടുകൂടിയ സാൻഡ്‌സ്റ്റോണുകളാണ് ശിൽപ്പങ്ങൾ നിർമ്മിക്കാനായി ഉപയോഗിച്ചിരുന്നത്. 
ക്ഷേത്രം നല്ല നിലയിലാണെങ്കിലും വലിയ രണ്ട് പ്ല്യൂമേറിയ മരങ്ങൾ ഗോപുരങ്ങൾക്ക് മുകളിൽ വളർന്ന് നിൽക്കുന്നുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356647" url="https://ml.wikipedia.org/wiki?curid=356647" title="പോപ്പ പർവ്വതം">
പോപ്പ പർവ്വതം

പോപ്പ, മദ്ധ്യ മ്യാൻമറിലെ ഒരു അഗ്നിപർവ്വതമാണ്. 518 മീറ്റർ (4981 അടി) ആണ് സമുദ്രനിരപ്പിൽ നിന്നുള്ള ഉയരം. പുരാതന പട്ടണമായ 50 കിലോമീറ്റർ 31 മൈൽ) തെക്കുകിഴക്കായിട്ടാണിതു സ്ഥിതി ചെയ്യുന്നത്. പോപ്പ എന്ന പേര് "പൂവ്" എന്നർത്ഥം വരുന്ന / പദമായ "പുപ്പ" യിൽ നിന്നാണ്.
ഗ്രീസിലെ ഒളിമ്പസ് പർവ്വതത്തിനു സമാനമായട്ടാണ് ഈ പർവ്വതത്തെ ബർമൻ ജനത കാണുന്നത്. ബർമ്മയിലെ വളരെ ശക്തിയുള്ള 37 "നാറ്റ്സ്്" (ബർമ്മൻ ആത്മാക്കൾ) കളുടെ ഇരിപ്പിടമായിട്ടാണ് ഈ പർവ്വതം സങ്കൽപ്പിക്കപ്പെടുന്നത്. ഈ 37 നാറ്റ്സുകളും പ്രതിമകളുടെ രൂപത്തിലാണ് സ്ഥാപിച്ചിരിക്കുന്നത്.
പോപ്പ പർവ്വതം ഒരു അണഞ്ഞുപോയ അഗ്നിപർവ്വതമാണ്. ഈ പർവ്വതത്തിൽ പോപ്പ ടൌങ്കലാറ്റ് സന്യാസിമഠം സ്ഥിതി ചെയ്യുന്നു സന്യാസിമഠത്തിനു ചുറ്റുമുള്ള ഭാഗം കിഴുക്കാംതൂക്കായ പാറക്കെട്ടുകളാണ്. ഇവിടെ നിന്നു നോക്കിയാൽ ചുറ്റുപാടുമുള്ള പ്രദേശങ്ങളുടെ വിശാലമായി ദൃശ്യം കാണുവാൻ സാധിക്കുന്നതാണ്.
2,500 അടി ഉയരത്തിൽ സ്ഥിതി ചെയ്യുന്ന ഈ സന്യാസി മഠം മ്യാൻമറിന്റെ മദ്ധ്യമേഖലയിലാണ്. ഇവിടേയ്ക്കു കയറുവാൻ 777 പടവുകൾ പണിതുയർത്തിയിരിക്കുന്നു. മഠത്തിന്റെ പരിസരപ്രദേശങ്ങളിൽ അനേകം കുരങ്ങുകൾ താവളമടിച്ചിരിക്കുന്നു.
പോപ്പ പർവ്വതം സമുദ്രനിരപ്പിൽ നിന്ന് 1500 മീറ്റർ ഉയരത്തിലാണ് സ്ഥിതി ചെയ്യുന്നത്. മൌണ്ട് പോപ്പ ദേശീയോദ്യാനത്തിലുൾപ്പെട്ട പർവ്വതമാണിത്. വരണ്ട പ്രദേശമാണെങ്കിലും ഒരു മരുഭൂമിയുടെ മദ്ധ്യത്തിലെ മരുപ്പച്ച പോലെ, പർവ്വതവും സമീപപ്രദേശങ്ങളും പച്ചപുതച്ചു നിൽക്കുന്നു. 
ഇവിടുത്തെ മണ്ണ് വളരെ ഫലഭൂയിഷ്ടമായതാണ്. ഈ ഭാഗത്ത് വളരെയധികം പുഷ്പങ്ങള് വിടർന്നു നിൽക്കുന്നു. പർവ്വതവും ദേശീയോദ്യാനവും നിൽക്കുന്ന പ്രദേശത്ത് ഒട്ടനവധി അരുവികളും വെള്ളച്ചാട്ടങ്ങളും സ്ഥിതി ചെയ്യുന്നു. 
ചരിത്രവും ഐതിഹ്യവും.
ഈ പർവ്വത്തെക്കുറിച്ച് പണ്ടു കാലം മുതൽ ഏതാനും ഐതിഹ്യങ്ങൾ നിലനിൽക്കുന്നുണ്ട്. വലിയൊരു ഭൂകമ്പത്തിൻറെ ഫലമായി രൂപപ്പെട്ട ഈ പർവ്വത്തിൽ സജീവമായിരുന്ന അഗ്നിപർവ്വതം 442 ബ.സി.യിൽ പൊട്ടിത്തെറിക്കുകയും ലാവ സമീപ പ്രദേശങ്ങളിലേയ്ക്കു പരക്കുകയും ചെയ്തു. ഇതൊരു നാറ്റ് ആരാധനാ കേന്ദ്രമാണ്. ബർമ്മയിലെ "മൌണ്ട് ഒളിമ്പസ്" എന്ന് ഈ പർവ്വതത്തെ വിളിക്കാറുണ്ട്.  
ഓരോ വർഷങ്ങളിലും അനേകം ബർമ്മീസ് തീർത്ഥാടകർ പോപ്പ പർവ്വതം സന്ദർശിക്കാനെത്താറുണ്ട്. "നയോൺ" എന്നറിയപ്പെടുന്ന പൂർണ്ണ ചന്ദ്രൻ പ്രത്യക്ഷമാകുന്ന (മെയ് മാസം മുതൽ ജൂൺ മാസം) സമയത്തും പൂർണ്ണ ചന്ദൻ ദൃശ്യമാകുന്ന "നഡവ്' (നവംബർ മാസം മുതൽ ഡിസംബർ മാസം) വരെയുള്ള കാലത്തുമാണ് ഏറ്റവും കൂടുതൽ തീർത്ഥാടകരും സഞ്ചാരികളും ഇവിടെയെത്തിച്ചേരാറുള്ളത്. പോപ്പ പർവ്വതത്തിനു താഴ്വാരത്തലെ 10 മൈൽ ദൂരത്തിലുള്ള ക്യാവുക്പഡവുങ്ങിലെ തദ്ദേശനിവാസികൾ പർവ്വത്തിനു മകളിലേയ്ക്കു ഡിസംബർ മാസത്തിൽ കൂട്ടമായി എത്താറുണ്ട്. അതുപോലെ ഏപ്രിൽ മാസത്തിൽ മ്യാൻമർ പുതുവർഷമായ "തിൻഗ്യാൻ" ആഘോഷിക്കുന്ന വേളയിലും ഇവർ പോപ്പ പർവ്വതമുകളിലെത്തുന്നു. അനവ്രറ്റ രാജാവിൻറെ ഭരണകാലത്ത് ഈ പർവ്വതത്തിനു മുകളിൽ ആഘോഷവേളകളിൽ നൂറു കണക്കിനു മൃഗങ്ങളെ നാറ്റുകൾക്ക് (ആത്മാക്കൾ) ബലി നൽകാറുണ്ടായിരുന്നു. 
ബർമ്മീസി വിശ്വാസമനുസരിച്ച്, തീർത്ഥാടകരോ സഞ്ചാരികളോ ചുവപ്പ്, പച്ച, കറുപ്പ് എന്നീ നിറങ്ങളുള്ള വസ്ത്രങ്ങൾ ഉപയോഗിക്കുകയോ ഇറച്ചി, പ്രത്യേകിച്ച പന്നിയിറച്ചി കൊണ്ടുവരുകയോ ചെയ്യാൻ പാടില്ലാത്തതാകുന്നു. ഇങ്ങനെ ചെയ്യുന്നത് "നാറ്റുകൾക്ക്" അപ്രിയമുണ്ടാകുമെന്ന് അവർ വിശ്വസിക്കുന്നു. ബർമ്മയിൽ പ്രാചീന കാലത്ത് കപ്പൽഛേദത്തിൽപ്പെട്ട് എത്തിയ രണ്ടു മുസ്ലിം സഹോദരങ്ങളാണ് ബ്യാത്തയും സഹോദരൻ ബ്യാത്വിയും.
പുരോഗതി.
ഈ പ്രദേശം സംരക്ഷിക്കേണ്ടതിൻറെ ആവശ്യകതയെ മുൻ നിറുത്തി പോപ്പ പർവ്വതവും സമീപ പ്രദേശങ്ങളും ഒരു പകൃതി സംരക്ഷണ പ്രദേശവും ദേശീയോദ്യാനവുമായി പ്രഖ്യാപിച്ചിരിക്കുന്നു. ഈ പർവ്വതത്തിനു സമീപത്താണ് ക്യെറ്റ്മാവുക് ജലാശയം സ്ഥിതി ചെയ്യുന്നത്. ഈ പ്രദേശത്ത് ഉൽപാദിപ്പിക്കുന്ന കാർഷിക വിളകൾക്കും ഉദ്യാനത്തിനും ആവശ്യമായ ജലം പ്രദാനം ചെയ്യുന്നത് ഈ ജലസംഭരണിയാണ്. ഇവിടെ ചക്ക, വാഴപ്പഴങ്ങൾ, മാങ്ങ, പപ്പായ എന്നിവയും പൂവിടുന്ന മരങ്ങളായ "സാഗ" (ചംപക്), ഗാൻറ് ഗാവ് ( Linn) എന്നിവയും കൃഷി ചെയ്ത് ഉൽപാദിപ്പിക്കുന്നു. 
പർവ്വത്തെക്കുറിച്ച് ബർമ്മയിലെ തദ്ദേശവാസികളുടെയിടയിൽ പല കെട്ടുകഥകളും നില നിൽക്കുന്നുണ്ട്. പോപ്പ സന്ദർശനം നടത്തി യുദ്ധത്തിനു പുറപ്പെട്ടാൽ വിജയം സുനിശ്ചിതമാണെന്നാണ് പൊതവായി വിശ്വസിക്കപ്പെട്ടിരുന്നത്. 
ചിത്രശാല.
  

</doc>
<doc id="356656" url="https://ml.wikipedia.org/wiki?curid=356656" title="ഫാരൽ വില്യംസ്">
ഫാരൽ വില്യംസ്

ഒരു അമേരിക്കൻ ഗായകനും, റാപ്പറും, ഗാനരചയിതാവും, റെക്കോർഡ് നിർമ്മാതാവും, ഫാഷൻ ഡിസൈനറും, സംരംഭകനുമാണ് ഫാരെൽ ലാൻസിലോ വില്യംസ് (/ fəˈrɛl /; ജനനം: ഏപ്രിൽ 5, 1973). ഉറ്റ ചങ്ങാതിയായ ചാഡ് ഹ്യൂഗോയ്‌ക്കൊപ്പം അദ്ദേഹം 1990 കളുടെ തുടക്കത്തിൽ ഹിപ് ഹോപ്പ്, ആർ &amp; ബി പ്രൊഡക്ഷൻ കൂട്ടായ്മയായ ദി നെപ്റ്റ്യൂൺസ് രൂപീകരിച്ചു.&lt;ref name="Sony/ATV"&gt;&lt;/ref&gt; 1999-ൽ അദ്ദേഹം ഹ്യൂഗോ, ഷേ ഹേലി എന്നിവരോടൊപ്പം ചേർന്ന് രൂപീകരിച്ച നേർഡ് (N.E.R.D) എന്ന ബാൻഡിന്റെ പ്രധാന ഗായകനായി.
വില്യംസ് തന്റെ ആദ്യ സോളോ ആൽബമായ ഇൻ മൈ മൈൻഡ് 2006 ൽ പുറത്തിറക്കി. 2013 ൽ റോബിൻ തിക്കും ടിഐയും ചേർന്നുള്ള "ബ്ലർഡ് ലൈൻസ്" എന്ന ഗാനത്തിൽ അദ്ദേഹം പ്രത്യക്ഷപ്പെട്ടു, കൂടാതെ അദ്ദേഹത്തിന്റെ "ഹാപ്പി" എന്ന ഗാനം 2013 ൽ പുറത്തിറങ്ങിയ ഡെസ്പിക്കബിൾ മി 2 എന്ന ചിത്രത്തിന്റെ ശബ്‌ദട്രാക്കിന്റെ പ്രധാന സിംഗിൾ ആയിരുന്നു. അതേ വർഷം തന്നെ ഡാഫ്റ്റ് പങ്കിന്റെ "ഗെറ്റ് ലക്കി" എന്ന സിംഗിളിലും വില്യംസ് ഭാഗമായി. ഈ ഗാനം മികച്ച റെക്കോർഡ്, മികച്ച പോപ്പ് ഡ്യുവോ / ഗ്രൂപ്പ് പ്രകടനം എന്നിവക്കുള്ള 56-ാമത് ഗ്രാമി അവാർഡ് നേടി. അദ്ദേഹത്തിന്റെ രണ്ടാമത്തെ ആൽബം ഗേൾ 2014 ൽ പുറത്തിറങ്ങി.
നിരവധി അംഗീകാരങ്ങളും നാമനിർദ്ദേശങ്ങളും വില്യംസിന് ലഭിച്ചിട്ടുണ്ട്. മൂന്ന് പ്രൊഡ്യൂസർ ഓഫ് ദി ഇയർ, നോൺ-ക്ലാസിക്കൽ (ഒന്ന് നെപ്റ്റ്യൂണിലെ അംഗമെന്ന നിലയിൽ) എന്നിവയടക്കം 13 ഗ്രാമി അവാർഡുകൾ അദ്ദേഹം നേടിയിട്ടുണ്ട്. 2014 ൽ മികച്ച "ഹാപ്പി" (ഡെസ്പിക്കബിൾ മി 2 ൽ നിന്ന്) ഒറിജിനൽ ഗാനത്തിനും, 2017 ൽ ഹിഡൻ ഫിഗേഴ്സ് എന്ന ചിത്രത്തിന്റെ നിർമ്മാതാവെന്ന നിലയിലും രണ്ടുതവണ അക്കാദമി അവാർഡ് നാമനിർദേശവും അദ്ദേഹത്തിന് ലഭിച്ചു. 
അവലംബം.
&lt;templatestyles src="Reflist/styles.css" /&gt;

</doc>
<doc id="356658" url="https://ml.wikipedia.org/wiki?curid=356658" title="ജിഗ്മെ സിന്ഗ്യെവാഞ്ചുക് ദേശീയോദ്യാനം">
ജിഗ്മെ സിന്ഗ്യെവാഞ്ചുക് ദേശീയോദ്യാനം

ജിഗ്മെ സിൻഗ്യെ വാഞ്ചുക് (മുമ്പത്തെ പേര്: ബ്ലാക്ക് മൌണ്ടൻസ് ദേശീയോദ്യാനം) 1,730 സ്കയർ കിലോമീറ്റർ (670 സ്ക്വയർ മൈൽ) പ്രദേശം ഉൾക്കൊള്ളുന്ന മദ്ധ്യ ഭൂട്ടാനിലെ ഒരു ദേശീയോദ്യാനമാണ്. കാലം ചെയ്ത ഭൂട്ടാനിലെ മൂന്നാമത്തെ രാജാവായിരുന്ന ജിഗ്മെ ഡോർജി വാഞ്ചുക്കിൻറെ സ്മരണാർത്ഥമാണ് 1974 ൽ ഈ ദേശീയോദ്യാനം പ്രഖ്യാപിക്കപ്പെട്ടത്. അക്കാലത്ത് രാജ്യത്തിൻറെ വടക്കൻ മേഖല മുഴുവൻ ദേശീയോദ്യാനത്തിൻറെ ഭാഗമായിരുന്നു. പിന്നീട് 1993 ൽ ദേശീയോദ്യാനത്തിൻറെ സംരക്ഷിത പ്രദേശങ്ങൾ പുനരവലോകനം ചെയ്യുകയും നവീകരിക്കുകയും ചെയ്തതിൻറെ ഫലമായി ദേശീയോദ്യാനത്തിൻറെ അതിരുകൾ ഭൂട്ടാൻറെ വടക്കു പടിഞ്ഞാറേ മേഖലയിലേയ്ക്കു മാത്രമായി ചുരുങ്ങുകയും ചെയ്തു.
ട്രോങ്സ ജില്ലയുടെ ഭൂരിഭാഗം പ്രദേശങ്ങളും ഈ ദേശീയോദ്യാനത്തിൻറ പരിധിയിൽ വരുന്ന പ്രദേശങ്ങളാണ്. അതുപോലെ തന്നെ സർപാങ്, റ്റ്സിറാങ്, വാങ്ഡ്യു ഫോഡ്രാങ്, ഷെംഗാങ് ജില്ലകളുടെ കുറച്ചു ഭാഗങ്ങളും ഈ ദേശീയോദ്യാനത്തിലുൾപ്പെട്ടിരിക്കുന്നു. ഈ ഉദ്യാനത്തിൻറെ തെക്കുകിഴക്കായി റോയൽ മാനസ് ദേശീയോദ്യാനം നിലനിൽക്കുന്നു. കിഴക്കു ദിക്കിൽ മങ്ഡെ ഛു നദിയുമാണുള്ളത്. ഉദ്യാനത്തിൻറ അതിർത്തിക്കു സമാന്തരമായി വടക്കു നിന്ന് തെക്കു കിഴക്കു ദിക്കിലേയ്ക്ക് ഭൂട്ടാനിലെ പ്രധാന ഹൈവേകൾ കടന്നു പോകുന്നു. ഭൂട്ടാൻറെ വടക്ക്, കിഴക്ക്, തെക്ക്, മദ്ധ്യ ഭാഗങ്ങളിലുള്ള മറ്റു ദേശീയോദ്യാനങ്ങളിലേയ്ക്കുള്ള വഴികൾ ഇവിടെ നിന്നു ബന്ധിപ്പിച്ചിരിക്കുന്നു. ജിഗ്മെ സിൻഗ്യെ വാഞ്ചുക്  നാഷണൽ പാർക്ക് (JSWNP) ഭൂട്ടാനിലെ രണ്ടാമത്തെ വലിയ ദേശീയോദ്യാനമാണ്. അതുപോലെ തന്നെ രാജ്യത്തെ ഏറ്റവും പഴയ ദേശീയോദ്യാനവുമാണിത്. ഈ ദേശീയോദ്യാനത്തിലെ പക്ഷിവർഗ്ഗങ്ങളുടെ എണ്ണം 391 ആയി കണക്കാക്കിയിരിക്കുന്നു. ഇത് ഈ മേഖലയിലെ മറ്റു ദേശീയോദ്യാനങ്ങളിലുള്ള പക്ഷി വർഗ്ഗങ്ങളേക്കാൾ കൂടുതലാണ്. ഈ ദേശീയോദ്യാനത്തിൽ മാത്രമാണ് ഭൂട്ടാൻ രാജ്യത്തിൻറ നാലു ദേശീയ ചിഹ്നങ്ങളും [മരം: സൈപ്രസ് (Cupressus corneyana), പുഷ്പം: ബ്ലൂ പോപ്പി (Meconopsis grandis), പക്ഷി: മലങ്കാക്ക (Corvus corax), മൃഗം: ടാകിൻ ((Budorcas taxicolor whitei) ] ഒന്നിച്ചു ദർശിക്കുവാൻ സാധിക്കുന്നത്.  
ഭൂമിശാസ്ത്രം.
ഈ ദേശീയോദ്യാനം നില നിൽക്കുന്ന അക്ഷാംശ രേഖാംശങ്ങൾ 27°16′57.82″N 90°23′3.84″E ആണ്. ഈ പ്രദേശം സമുദ്രനിരപ്പിൽ നിന്ന് 200 മുതൽ 5000 മീറ്റർ വരെ ഉയരത്തിലാണ്. ഈ ദേശീയോദ്യാനത്തിനുള്ളിലായി ഔഷധഗുണമുള്ള അനേകം ചുടു നീരുറവകൾ കാണപ്പെടുന്നു. പടിഞ്ഞാറൻ ഭൂട്ടാനിലെ നാലു പ്രധാന നദികളുടെ നീർത്തടമാണ് ഈ ദേശീയോദ്യാനം.  
ജന്തുജാലങ്ങൾ.
കടുവ, ചുവന്ന പാണ്ട, സ്വർണ്ണക്കുരങ്ങൻ, കസ്തൂരിമാൻ ഹിമാലയൻ കറുത്ത കരടി, ഏഷ്യൻ കാട്ടുനായ്, റോയൽ ബംഗാൾ കടുവ തുടങ്ങിയവ ഈ ദേശീയോദ്യാനത്തിലുള്ള ഏതാനും ജീവികളാണ്. ഈ ദേശീയോദ്യാനത്തിൻറെ കിഴക്കുഭാഗത്താണ് ഇവിടെ ആകെയുള്ള കടുവകളിലെ 20 ശതമാനത്തെയും കാണുവാൻ സാധിക്കുന്നത്.ലോകത്തിൽ ഈ ദേശീയോദ്യാനത്തിൽ മാത്രമാണ് റോയൽ ബംഗാൾ കടുവകൾ (Panthera tigris tigris) ഹിമപ്പുലികളുമായി (Uncia uncia) സന്ധിക്കുന്നത്. 
പക്ഷിവർഗ്ഗങ്ങൾ.
ഈ ദേശീയോദ്യാനത്തിലെ പക്ഷിവർഗ്ഗങ്ങളുടെ എണ്ണം 391 ആയി കണക്കാക്കിയിരിക്കുന്നു. ഇത് ഈ മേഖലയിലെ മറ്റു ദേശീയോദ്യാനങ്ങളിലുള്ള പക്ഷി വർഗ്ഗങ്ങളേക്കാൾ കൂടുതലാണ്. ചെമ്പൻ ചുണ്ടുള്ള വേഴാമ്പൽ, വെള്ള വയറുള്ള മുണ്ടി, തീക്കാക്ക തുടങ്ങിയ പക്ഷികളെയും ഇവിടെ കാണുവാൻ സാധിക്കുന്നതാണ്. ദേശീയോദ്യാനത്തിൻറ വടക്കു പടിഞ്ഞാറേ ദിക്കിൽ സ്ഥിതി ചെയ്യുന്ന ഫോബ്ജിഖ്വ താഴ്വര (ഉദ്യാനത്തിൻറെ ബഫർ സോണായി പരിഗണിക്കപ്പെടുന്ന ഭാഗം), കറുത്ത കഴുത്തുള്ള കൊക്കുകളുടെ (Grus nigricollis) ശൈത്യകാല വാസസ്ഥലമാണ്. ഓരോ വർഷവും ശൈത്യകാലത്ത് ഏകദേശം 260 ൽ കൂടുതൽ ഇത്തരം കൊക്കുകൾ ദേശാടനം ചെയ്ത് ഇവിടെയെത്തുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="356661" url="https://ml.wikipedia.org/wiki?curid=356661" title="മുണ്ടിഞ്ചിയേസീ">
മുണ്ടിഞ്ചിയേസീ

 
മാൽവേൽസ് നിരയിൽപ്പെട്ട ഒരു സപുഷ്‌പി സസ്യകുടുംബമാണ് മുണ്ടിഞ്ചിയേസീ (Muntingiaceae). ഇവയിൽ ആകെയുള്ള മൂന്നുജനുസുകളിൽ ഓരോ സ്പീഷിസുകൾ മാത്രമേ ഉള്ളൂ. "Dicraspidia", "Muntingia", "Neotessmannia "എന്നിവയാണ് ആ ജനുസുകൾ. മരങ്ങളായ ഇവ അമേരിക്കയിലെ ഉഷ്ണമേഖലാവാസികളാണ്. ഭക്ഷ്യയോഗ്യമായ പഴങ്ങൾ ഉള്ള "സിങ്കപ്പൂർ ചെറി (Muntingia calabura)" ഉഷ്ണമേഖലാ രാജ്യങ്ങളിൽ എല്ലാം തന്നെ എത്തിയിട്ടുണ്ട്. ഈ കുടുംബത്തിലെ മറ്റു രണ്ടു സ്പീഷിസുകൾ "Dicraspidia donnell-smithii" യും "Neotessmannia uniflora" യും ആണ്. ഇതിൽ രണ്ടാമത്തേതിനെപ്പറ്റി സൂക്ഷിച്ചുവച്ചിട്ടുള്ള മാതൃകകളിൽ നിന്നും മാത്രമേ അറിവു ലഭിച്ചിട്ടുള്ളൂ.

</doc>
<doc id="356662" url="https://ml.wikipedia.org/wiki?curid=356662" title="Muntingiaceae">
Muntingiaceae



</doc>
<doc id="356663" url="https://ml.wikipedia.org/wiki?curid=356663" title="Muntingia">
Muntingia



</doc>
<doc id="356665" url="https://ml.wikipedia.org/wiki?curid=356665" title="സൌഹൃദച്ചീര">
സൌഹൃദച്ചീര

ഇല ഭക്ഷ്യയോഗ്യമായ ഒരു ചെടിയാണിത്.ഇതിന്റെ ഇല തോരനുണ്ടാക്കാൻ ഉപയോഗിക്കുന്നു.അലങ്കാരച്ചെടിയുമാണ്.

</doc>
<doc id="356666" url="https://ml.wikipedia.org/wiki?curid=356666" title="ചായമാൻസ">
ചായമാൻസ



</doc>
<doc id="356670" url="https://ml.wikipedia.org/wiki?curid=356670" title="ഇഷ്ടി (സംസ്കൃത ചലച്ചിത്രം)">
ഇഷ്ടി (സംസ്കൃത ചലച്ചിത്രം)

 
2016 ലെ ഗോവ അന്താരാഷ്ട്ര ചലച്ചിത്രമേളയിൽ ഉദ്ഘാടന ചിത്രമായി പ്രദർശിപ്പിച്ച സംസ്കൃത ചലച്ചിത്രമാണ് ഇഷ്ടി. ദീർഘകാലം സംസ്കൃത അധ്യാപകനായിരുന്ന പ്രഭയാണ് ഈ ചിത്രത്തിന്റെ സംവിധായകൻ. മലയാള കവി അക്കിത്തം ആദ്യമായി ഗാനരചന നടത്തിയ ചിത്രം കൂടിയാണിത്. രാജ്യാന്തര മൽസരവിഭാഗത്തിലും ഇഷ്ടി മൽസരിക്കുന്നുണ്ട്. കേരളത്തിന്റെ അന്തർദേശീയ ചലച്ചിത്രോത്സവത്തിൽ തെരഞ്ഞെടുക്കാത്തത് വിവാദമായിരുന്നു.
പ്രമേയം.
1930കളിൽ വി.ടി. ഭട്ടതിരിപ്പാട് നടത്തിയ ചെറുത്തുനിൽപ്പിന്റെ ചുവടുപിടിച്ചാണ് ഇഷ്ടി നിർമ്മിച്ചിരിക്കുന്നത്. നമ്പൂതിരി സമുദായത്തിൽ നിലനിന്നിരുന്ന അനാചാരങ്ങൾക്കെതിരെ 1930കളിലുണ്ടായ ചെറുത്തുനിൽപുകളുടെ കഥയാണ് ഈ സിനിമ പറയുന്നത്. അകത്തളങ്ങളിൽ അടിച്ചമർത്തപ്പെടുന്നവരുടെ കഥ ഒരു പെൺകുട്ടിയുടെ കാഴ്ചപ്പാടിലൂടെ അവതരിപ്പിക്കുകയാണ് ഈ ചിത്രത്തിൽ. 
അഭിനേതാക്കൾ.
നെടുമുടി വേണു, ആതിരപട്ടേൽ എന്നിവരണ് പ്രധാന കഥാപാത്രങ്ങളെ അവതരിപ്പിക്കുന്നത്. ലക്ഷ്മി ഗോപകുമാർ, എ. അനൂപ്, പി.ആർ. ജിജോയ്, പ്രജില, മീനാക്ഷി, പ്രീജ മധുസൂദനൻ, വാസൻ, ടി.എം. ദയാനന്ദൻ, തുടങ്ങിയവരും ചിത്രത്തിലുണ്ട്. 
ബി.ജെ.പി. വിരുദ്ധ രാഷ്ട്രീയമുള്ളതിനാലാണ് ദേശീയ അവാർഡ് ലഭിക്കാതെപോയതെന്ന് ചിത്രത്തിന്റെ എഡിറ്റർകൂടിയായ ബി. ലെനിൻ അഭിപ്രായപ്പെട്ടിരുന്നു. 

</doc>
<doc id="356671" url="https://ml.wikipedia.org/wiki?curid=356671" title="Ishti">
Ishti



</doc>
<doc id="356672" url="https://ml.wikipedia.org/wiki?curid=356672" title="വിയറ്റ്നാമീസ്">
വിയറ്റ്നാമീസ്



</doc>
<doc id="356677" url="https://ml.wikipedia.org/wiki?curid=356677" title="ബാലിനീസ് അമ്പലം">
ബാലിനീസ് അമ്പലം

ഇന്തോനേഷ്യയിലെ ബാലിനീസ് ഹിന്ദുക്കളുടെ ആരാധനസ്ഥലമാണ് പുര അല്ലെങ്കിൽ ബാലിനീസ് ഹിന്ദു അമ്പലം. ബാലിനീസ് വാസ്‌തുവിദ്യയിൽ കാണപ്പെടുന്ന ശൈലിയും നിയമങ്ങളും ക്രിയാവിധിയും അനുസരിച്ചാണ് പുരകൾ (ബാലിനീസ് അമ്പലം) നിർമ്മിക്കപ്പെട്ടിട്ടുള്ളത്. ബാലിദ്വീപിലാണ് ഏറ്റവും കൂടുതൽ പുരകൾ നിർമ്മിക്കപ്പെട്ടിട്ടുള്ളത്. ഹിന്ദുമതമാണ് ഈ ദ്വീപിലെ ഏറ്റവും പ്രമുഖമായ മതം. ഇന്തോനേഷ്യയുടെ വിവിധ ഭാഗങ്ങളിലും പുരകൾ കാണപ്പെടുന്നു. ബെസാകിഹിലെ മാതൃക്ഷേത്രമാണ് ബാലിയിലെ ഏറ്റവും പ്രധാനപ്പെട്ടതും ഏറ്റവും വലുതും ഏറ്റവും പവിത്രവുമായ  ക്ഷേത്രം. ബാലിയിൽ അനേകം പുരകൾ കാണപ്പെടുന്നതുകൊണ്ട് ബാലിയെ "ആയിരം പുരകളുടെ ദ്വീപ്" എന്ന് വിളിക്കുന്നു.
പേരിനുപിന്നിൽ.
"കൊട്ടാരം", "ഗോപുരങ്ങളുള്ള നഗരം", "ചുമരുകളുള്ള നഗരം", "നഗരം" എന്നിങ്ങനെയെല്ലാം അർത്ഥം വരുന്ന സംസ്കൃത പദത്തിൽ (പുരി, പുര, പുരം, പൊരെ ) നിന്നാണ് പുര എന്ന വാക്കുണ്ടായത്. ബാലിനീസ് ഭാഷയുടെ വികാസ പരിണാമത്തിൽ പുര എന്ന പദത്തിന്  ക്ഷേത്രസമുച്ചയം  എന്നും പുരി എന്നതിന് കൊട്ടാരം (രാജാക്കന്മാരുടെയും ഭരണാധികാരികളുടെയും വാസസ്ഥലം) എന്നും അർത്ഥം ഉരുത്തിരിഞ്ഞുവന്നു.
രൂപകൽപ്പനയും വിന്യാസവും.
സാധാരണ ഹിന്ദു അമ്പലങ്ങളിൽനിന്നും വ്യത്യസ്തമായി വലിയ ചുമരുകൾക്കുള്ളിൽ ധാരാളം വായുസഞ്ചാരമുള്ള സ്ഥലങ്ങളിൽ ആരാധനകൾ നടത്താവുന്നരീതിയിലാണ് പുരകൾ രൂപകല്പനചെയ്തിട്ടുള്ളത്. ഇവയ്ക്കുള്ളിൽ പരസ്പരബന്ധിതമായ ധാരാളം ചിത്രപണികളോടുകൂടിയ വാതിലുകൾ വിവിധ മുറ്റങ്ങളെ വേർതിരിക്കാനായി ഉണ്ടായിരിക്കും. മതിലുകളാൽ ചുറ്റപ്പെട്ട ഈ മുറ്റങ്ങൾക്കുള്ളിൽ അനേകം ഗോപുരങ്ങളും പവിലിയനുകളും ചെറിയ ശ്രീകോവിലുകളും ഉണ്ടായിരിക്കും. മൂന്നു മണ്ഡലങ്ങൾ അടങ്ങിയ ത്രിമണ്ഡല രൂപത്തിലുള്ള ബാലിനീസ് സ്ഥല ചുറ്റുപാടാണ് പുരകളുടെ സാധാരണ രൂപം. പരിശുദ്ധതയുടെ ആരോഹണത്തിലാണ് മൂന്നു മണ്ഡലങ്ങളുടെയും വിന്യാസം.
നിസ്തമണ്ഡല (ജബ പിസൻ): tഏറ്റവും പുറമെയുള്ള മണ്ഡലയാണിത്. ഇത് പുരയുടെ ചുറ്റുപാടുമുള്ള സ്ഥലവുമായി നേരിട്ട് ബന്ധപ്പെട്ടിരിക്കുന്നു. ഇതാണ് ക്ഷേത്രത്തിലേക്കുള്ള പ്രവേശനകവാടവുമായി വർത്തിക്കുന്നത്. ഇത് സാധാരണ ഒരു വെളിമ്പ്രദേശമോ പൂന്തോട്ടമോ ആയിരിക്കും. ഇത് വിവിധ നൃത്തപരിപാടികളോ കലാപ്രകടനങ്ങളോ നടത്താനുള്ള ഇടമായും വിവിധ ഉത്സവങ്ങൾക്കുള്ള തയ്യാറെടുപ്പുകൾ നടത്താനുള്ള ഇടമായും ഉപയോഗിക്കുന്നു.
മദ്ധ്യ മണ്ഡല (ജബ ടെങ്കാഹ്): tക്ഷേത്രത്തിന്റെ മദ്ധ്യമണ്ഡലമാണിത്. ഭക്തരുടെയും അനുയായികളുടെയും പ്രാർഥനകൾ നടക്കുന്ന ഇടമാണിത്. ക്ഷേത്രത്തിനുവേണ്ട പിൻതുണകൾ നല്കാനുള്ള ഇടമാണിത്. ഇവിടെ അനേകം പവിലിയനുകൾ ഉണ്ടായിരിക്കും. ബാലെ കുൾകുൾ(തടികൊണ്ടുള്ള സ്ലിറ്റ് ഡ്രം ഗോപുരം), ബാലെ ഗോങ്ങ്(ഗമേലാൻ പവിലിയൻ), വാണ്ടിലൻ(കൂടിക്കഴ്ച പവിലിയൻ), ബാലെ പെസണ്ടെകാൻ, ബാലെ പെരണ്ടെനാൻ(ക്ഷേത്രത്തിലെ പാചകപ്പുര) എന്നിവ ഇവിടെയുണ്ടായിരിക്കും.
ഉത്തമ മണ്ഡല (ജെറോ): പുരയിലെ ഏറ്റവും പരിശുദ്ധമായ മണ്ഡലമാണിത്. ഇവിടെ സാധാരണയായി ഒരു പദ്മാസന, ഏറ്റവും ഉയർന്ന ദൈവത്തിന്റെ താമര സിംഹാസന ഗോപുരം, അചിന്ത്യ (സാങ്ങ് ഹ്യാങ്ങ് വിധി വാസ, ആധുനിക ബാലിനീസിൽ "ഓൾ-ഇൻ-വൺ ഗോഡ്" ), പെലിങ്കിഹ് മെരു ( അനേക നിലയുള്ള ഗോപുരാകൃതിയിലുള്ള ഒരു കെട്ടിടം, ചൈനീസ്, ജാപ്പനീസ് മാതൃകയിലുള്ള പഗോഡയുടെതു പോലുള്ളത്), മറ്റു വിവിധ പവിലിയനുകൾ, ബാലെ പവേഡാൻ(വേദങ്ങൾ ചൊല്ലാനുള്ള പവിലിയൻ), ബാലെ പിയാസൻ, ബാലെ മുർഡ, ഗെഡോങ്ങ് പെൻയിംപെനാൻ(ക്ഷേത്രത്തിന്റെ തിരുശേഷിപ്പുകൾ സൂക്ഷിക്കുന്ന ഇടം).&lt;br&gt; 
പുറമെയുള്ള രണ്ടുമണ്ഡലയുടെയും (നിസ്തമണ്ഡല, മദ്ധ്യമണ്ഡല) രൂപഘടന വളരെ അയവുള്ളതാണ്.  വിവിധ ഘടകങ്ങൾ അങ്ങോട്ടും ഇങ്ങോട്ടും മാറ്റം വരുത്തിയ രീതിയിൽ കാണപ്പെടാറുണ്ട്. ബാലെ കുക്കുൾ ഏറ്റവും പുറത്തെ ഗോപുരമായും പെരണ്ടെനാൻ(ക്ഷേത്രത്തിലെ പാചകപ്പുര) നിസ്തമണ്ഡലയിലും എല്ലാം കാണാറുണ്ട്. 
വാതിലുകൾ.
ബാലിനീസ് വാസ്തുവിദ്യയിൽ രണ്ടുതരത്തിലുള്ള വാതിൽ രൂപകൽപന കാണപ്പെടുന്നു. കാൻഡി ബെൻടാർ എന്നറിയപ്പെടുന്ന സ്പ്ലിറ്റ് ഗേറ്റുകൾ. കോറി അഗ്യുങ്ങ് എന്നറിയപ്പെടുന്നു പഡുരക്സ രീതിയിലുള്ള മേൽക്കൂരകളോടുകൂടിയ വാതിലുകൾ. രണ്ടുരീതിയിലുള്ള വാതിലുകൾക്കും ബാലിനീസ് വാസ്തുവിദ്യയിൽ അതിന്റേതായ പ്രത്യേക റോളുകൾ ഉണ്ട്. കാൻഡി ബെൻടാർ രീതിയിലുള്ള വാതിലുകൾ നിസ്തമണ്ഡലയിലാണ്  ഉപയോഗിക്കുന്നത്. കോറി അഗ്യൂങ്ങ് രീതിയിലുള്ള വാതിലുകൾ മദ്ധ്യ മണ്ഡലയ്ക്കും ഉത്തമമണ്ഡലയ്ക്കും ഇടയിലുള്ളവയാണ്. ഗേറ്റുകളുടെ ഈ നിയമങ്ങളെല്ലാം മതാചാരപ്രകാരമല്ലാത്ത പുരികൾക്കും ബാധകമാണ്. ഇവ വിശുദ്ധരുടെയും രാജാക്കന്മാരുടെയും വാസസ്ഥലങ്ങളായിരിക്കും.
Notes.
&lt;templatestyles src="Reflist/styles.css" /&gt;

</doc>
<doc id="356680" url="https://ml.wikipedia.org/wiki?curid=356680" title="എമു യുദ്ധം">
എമു യുദ്ധം

എമു യുദ്ധം (The Emu war) എമു മഹായുദ്ധം (The Great Emu War) എന്നും വിളിക്കപ്പെടുന്നു.
1932ൽ ഓസ്ട്രേലിയയിൽ നടത്തിയ ഒരു വന്യജീവീശല്യ നിവാരണ യജ്ഞമാണ് എമു യുദ്ധം എന്ന പേരിലറിയപ്പെടുന്നത്. കൃഷിയിടങ്ങളിൽ വൻനാശം വിതച്ച എമു പക്ഷികളെ ഇല്ലാതാക്കാൻ എല്ലാ മാർഗ്ഗങ്ങളും പരാജയപ്പെട്ടപ്പോൾ തോക്കുകളേന്തിയ പട്ടാളക്കാരെ അയക്കാൻ സർക്കാർ തീരുമാനിക്കുകയായിരുന്നു. അപ്പോൾ പത്ര മാധ്യമങ്ങൾ നൽകിയ പേരാണ് എമു യുദ്ധം എന്നത്. രണ്ട് തവണകളായി നടന്ന നിർമ്മാർജ്ജന യജ്ഞത്തിലെ അന്തിമ വിജയം പക്ഷികൾക്ക് തന്നെയായിരുന്നു. നിർമ്മാർജ്ജനം യജ്ഞം ഉദ്ദേശിച്ച ഫലം കണ്ടില്ല.
പശ്ചാത്തലം.
ഒന്നാം ലോകമഹായുദ്ധം കഴിഞ്ഞ് മടങ്ങിയെത്തിയ പട്ടാളക്കാരെ പുനരധിവസിപ്പിക്കാൻ ഓസ്ട്രേലിയൻ  സർക്കാർ അവർക്ക് ഭൂമി പതിച്ച് നൽകുകയും ഗോതമ്പ് കൃഷി പ്രോൽസാഹിപ്പിക്കുകയും ചെയ്യുകയുണ്ടായി.. ധാരാളം ഭൂമി ജനവാസത്തിൽ നിന്നും അകന്ന് ഒറ്റപ്പെട്ട ഇടങ്ങളിലുള്ളവയായിരുന്നു. എന്നാൽ അപ്രകാരം കൃഷി ആരംഭിച്ച വിമുക്ത ഭടന്മാർക്ക് ആഗോള മഹാസാമ്പത്തികമാന്ദ്യം വലിയ തിരിച്ചടിയായി. വിള വർദ്ധനയ്ക്ക് സർക്കാർ അഹ്വാനം ചെയ്യുകയും സബ്സ്ഡി വാഗ്ദാനം ചെയ്യുകയും ചെയ്യുകയുണ്ടായി. എന്നാൽ വിള വില ഇടിഞ്ഞു കൊണ്ടേയിരുന്നു. 
ഈ പ്രശനബാധിത കാർഷിക രംഗത്തേക്കാണ് ഇമു പക്ഷികളുടെ അധിനിവേഷം നടക്കുന്നത്. ഓസ്ട്രേലിയയിലെ ഒരോ ഉൾ നാടൻ മേഖലയിൽ നിന്നും തീര ദേശം ലക്ഷ്യമാക്കി ഇമുകൾ സാധാരണയായി ദേശാടനം നടത്താറുണ്ട്. ഇണ ചേരൽ .മാസങ്ങൾ കഴിഞ്ഞാൽ സംഭവിക്കുന്ന ഒരു സ്വാഭാവിക പ്രതിഭാസമാണ് ഈ ദേശാടനം.
എന്നാൽ മാറിയ സാഹചര്യത്തിൽ പുതുതായി ഉണ്ടായ കൃഷിയിടങ്ങളും ശുദ്ധജല ലഭ്യതയും, കന്നുകാ ലികൾക്കും കുതിരകൾക്കുമായി കരുതി വച്ചിരുന്ന കാലി തീറ്റയും എല്ലാം ഒത്തു കൂടിയപ്പോൾ അത് എമുകൾക്ക് പറുദീസയായി. അവ കൂട്ടത്തോടെ കൃഷിയിടങ്ങൾ കൈയ്യേറി വിളകൾ തിന്നൊടുക്കുകയും നശിപ്പിക്കുകയും ചെയ്തു. വേലികൾ പൊളിച്ച് കയറിയിരുന്നതിനാൽ ആ പൊളിഞ്ഞ വേലികൾ മുയലുകൾക്കും മറ്റും പ്രവേശന വാതിലുകളുമായത് കൂടുതൽ വിനാശകരമായി.
സർക്കാർ ഇടപ്പെടുന്നു.
മുൻ സൈനികരടങ്ങുന്ന ഒരു കർഷക നിവേദക സംഘം  കേന്ദ്ര പ്രതിരോധ മന്ത്രിയായ സർ ജോർജ്ജ പിആർസിനെ (Sir Geroge Pearce) കണ്ടു. ഒന്നാം  ലോകയുദ്ധത്തിൽ രംഗ പ്രവേശം ചെയ്ത യന്ത്ര തോക്കുകളുടെ കാര്യക്ഷമത മനസ്സിലാക്കി കഴിഞ്ഞിരുന്ന മുൻസൈനിക കർഷകർ  ഇമു നിർമ്മാർജ്ജനത്തിനു യന്ത്രതോക്കുകൾ വിട്ടു തരാൻ മന്ത്രിയോട് ആവശ്യപ്പെടുകയുണ്ടായി. ദുരിത ബാധിത പ്രദേശമായ വെസ്റ്റേൺ ഓസ്ട്രേലിയ പ്രവശ്യ സർക്കാർ ചെലവു വഹിക്കണമെന്ന നിബന്ധയോടെ കേന്ദ്ര സർക്കാർ യന്ത്രതോക്കുകളേയും  അത് ഉപയോഗിക്കാൻ സൈന്യത്തേയും വിട്ടുകൊടുത്തു.. ദൗത്യം ചിത്രീകരിക്കാൻ ചലച്ചിത്ര ഫോട്ടൊഗ്രാഫറേയും സർക്കാർ വിന്യസിച്ചു.
യുദ്ധം.
മേജർ മെർഡിത്ത് (Major. G.P.W.Meredith)ന്  ആയിരുന്നു ദൗത്യസേനയുടെ ചുമതല. 10,000 ചുറ്റ് വെടിയുണ്ടകളും രണ്ട് ലൂയിസ് മെഷീൻ ഗണുകളും (Lewis Guns), രണ്ട് പട്ടാളക്കാരും അടങ്ങുന്നതായിരുന്നു എമു നിർമ്മാർജ്ജന സേന. 1932 ഒക്ടോബറിൽ തുടങ്ങാനിരുന്ന ദൗത്യം മഴമൂലം മാറ്റി , നവംബർ  രണ്ടാം തീയതി ആരംഭിച്ചു. ഓസ്ട്രേലിയൻ അശ്വവ്യൂഹത്തിനു തൊപ്പിയുണ്ടാക്കാനായി 100 എമു  തുകലുകൾ സംഘടിപ്പിക്കണം എന്ന് എമുവേട്ടക്കാരെ ചട്ടം കെട്ടിയതായി പറയപ്പെടുന്നു.
ഒന്നാം യുദ്ധം.
കാമ്പ്യൻ (Campion) ആയിരുന്നു എമു ശല്യത്തിന്റെ സിരാകേന്ദ്രം. അവിടെയെത്തിയ ദൗത്യസേനയ്ക്ക് 50 പക്ഷികളടങ്ങുന്ന കൂട്ടത്തെ കാണാൻ സാധിച്ചു. അവയെ സേന പതിയിരിക്കുന്ന സ്ഥലത്തേക്ക് പായിക്കാൻ പരിസര വാസികൾ ശ്രമിച്ചെങ്കിലും എമുകൾ ചെറുകൂട്ടങ്ങളായി പിരിഞ്ഞു പല ദിക്കിലേക്കും പായുകയായിരുന്നു. ആദ്യ ദിവസം അവസാനിച്ചപ്പോൾ “ഏറിയാൽ ഒരു ഡസൻ “ എമുകളെ കൊന്നിട്ടുണ്ടാവും എന്നായിരുന്നു ഒരു റീപ്പോർട്ട്.
രണ്ട് നാളുകൾക്ക് ശേഷം ഒരു അണക്കെട്ടിനു സമീപം ആയിരത്തോളം വരുന്ന എമുകളെ കണ്ടെത്തി. അവ ദൗത്യസേനയെ ലക്ഷ്യമാക്കി അടുക്കുകയായിരുന്നു. സേന പതിയിരുന്ന സ്ഥലത്തിനടുത്തെതിയപ്പോൾ പട്ടാളക്കാർ വെടിയുതിർത്തു തുടങ്ങി.  എന്നാൽ പന്ത്രണ്ട് പക്ഷികൾ ചത്ത് വീണശേഷം തോക്കുകൾ കേടായി. ബാക്കി പക്ഷികൾ  എല്ലാം തന്നെ ചിതറിയോടി.
കൂടുതൽ മെരുക്കമുള്ള എമുകളുടെ പിന്നാലെയായി പിന്നീട് പാച്ചിൽ. എന്നാൽ അവിടെയും കാര്യമായ നേട്ടങ്ങൾ കൊയ്യാനായില്ല. ട്രക്കിൽ യന്ത്രതോക്ക് ഘടിപ്പിച്ച് എമുകളുടെ പിന്നാലെ പാഞ്ഞ് വെടിക്കാനുള്ള ശ്രവവും വിഫലമായി. കുലുക്കമുള്ള യാത്രയിൽ ഒരു വെടി പോലും ഉതിർക്കാൻ സാധിച്ചില്ല. പക്ഷികളുടെ വേഗത്തിൽ ദുർഘടമായ റോഡിൽ ട്രക്കിനു പോകാനൊട്ട് സാധിച്ചുമില്ല.
ദൗത്യം എട്ട് ദിവസം പിന്നിട്ടപ്പോൾ 2500 ചുറ്റ് വെടിവെച്ചിരുന്നു. ചത്തത് 50 എമുക്കൾ മാത്രം എന്നാണ് പല റിപ്പോർട്ടുകളും പറയുന്നത്. 200-500 വരെ പക്ഷികളെ കൊന്നു എന്നും മറ്റ് ചില റിപ്പോർട്ടുകൾ പറയുന്നുണ്ട്. സേനയ്ക്ക് ആൾ നാശമൊന്നും ഉണ്ടായില്ല എന്ന് മെർഡിത്ത് റിപ്പോർട്ട് ചെയ്തു.
ദൗത്യത്തെപ്പെറ്റി അന്നത്തെ പക്ഷി നിരീക്ഷകനായ ഡൊമിനിക് സെർവെന്റി (Dominic Serventy) നടത്തിയ രസകരമായ കണ്ടെത്തൽ ഇതാണ്. “ എമു കൂട്ടത്തിനിടയിലേക്ക് ഇരച്ചുകയറി അവയെ നിഷ്പ്രയാസം കശാപ്പ് ചെയ്തുകളയാം എന്ന മെഷീൻ ഗണ്ണർമരുടെ വ്യാമോഹങ്ങളെല്ലാം വൃഥാവിലാവു കയായിരുന്നു. എമു സൈന്യം ഗറില്ല തന്ത്രം പയറ്റാൻ തീരുമാനിക്കുകയായിരുന്നു. സ്വതേ അച്ചടക്ക രഹിതരായ അവ പല ചെറു സംഘങ്ങളായി പിരിഞ്ഞു. ഒരോ ചെറു സംഘത്തിന്റേയും പിന്നാലെ വിലപിടിപ്പുള്ള യന്ത്ര സാമഗ്രഗികളുമായി പായുക സൈന്യത്തിനു അസാധ്യവും ആയിരുന്നു. ഹതഭാഗ്യരും വിഷണ്ണരുമായി സേന  ഒരു മാസത്തിനു ശേഷം യുദ്ധമുന്നണിയിൽ നിന്നും പിൻവാങ്ങി “ 
ദൗത്യം ആരംഭിച്ചത് 1932 നവംബർ രണ്ടിനായിരുന്നു. എട്ടാം തീയതി ഓസ്ട്രേലിയൻ പാർലമെന്റ് സ്ഥിതിഗതികൾ അവലോകനം ചെയ്തു. മാധ്യമങ്ങളിൽ നിന്നും പൊതുജനങ്ങളിൽ നിന്നുമുള്ള നിശിതമായ വിമർശനങ്ങ ളുടേയും വെളിച്ചത്തിൽ പ്രതിരോധ മന്ത്രി പിആർസ് സൈന്യത്തേയും തോക്കുകളേയും നവംബർ  എട്ടാം തീയതി  പിൻ വലിച്ചു.  
രണ്ടാം യുദ്ധം.
സൈനികപിന്മാറ്റം എമുകൾ അറിഞ്ഞതായി തോന്നിയില്ല. അവ കൃഷി  നശീകരണം തുടർന്നു കൊണ്ടേയിരുന്നു. വർൾച്ചയും വേനലും കൂടി ആയിരകണക്കിനു എമുകളേയാണ് കൃഷിയിടങ്ങളിലേക്ക് എത്തിച്ചുകൊണ്ടിരുന്നത്. കർഷകർ വീണ്ടും സഹായഭ്യർഥനയുമായി സർക്കാരിനെ സമീപിച്ചു. മന്ത്രി പിആർസ് സൈന്യത്തെ പുനർവിന്യസിക്കാമെന്ന് ഏറ്റു. കഴിവുറ്റ മെഷീൻ ഗണ്ണർമാരുടെ എണ്ണക്കുറവ് കാരണം വീണ്ടും മേജർ മെർഡിത്ത് തന്നെ നിയോഗിക്കപ്പെട്ടു.  
പിൽക്കാലത്ത്..
ദൗത്യത്തിന്റെ ഗതി അറിഞ്ഞിരുന്നിട്ടും 1934, 1938, 1943, 1948 വർഷങ്ങളിലും കർഷകർ സമാനമായ സർക്കാർ സഹായം ആവശ്യപ്പെടുകയുണ്ടായി. എന്നാൽ എല്ലായപ്പോഴും സർക്കാർ  അഭ്യർഥന നിരാകരിക്കുകയാണുണ്ടായത്. സമ്മാന വാഗ്ദ്ദാന പദ്ധതി (bounty system) കൂടുതൽ ഫല ചെയ്തത്രേ. ഈ പദ്ധതി പ്രകാരം 1934ൽ ആറുമാസ കാലത്തിനുള്ളിൽ 57034 പേർ സമ്മാന ജേതാക്കളായി.  

</doc>
<doc id="356682" url="https://ml.wikipedia.org/wiki?curid=356682" title="Huaihai Campaign">
Huaihai Campaign



</doc>
<doc id="356685" url="https://ml.wikipedia.org/wiki?curid=356685" title="ഹുവായ്‌ഹായ് യുദ്ധം">
ഹുവായ്‌ഹായ് യുദ്ധം

ഹുവായ്‌ഹായ് യുദ്ധം, () സുപെങ് യുദ്ധം, (, സു-ബെങ് യുദ്ധം) 1948 മുതൽ 1949 വരെ നടന്ന ഒരു പോരാട്ടമായിരുന്നു. ചൈനയിലെ ആഭ്യന്തരയുദ്ധത്തിലെ ഒരു നിർണായക ഘട്ടമായിരുന്നു ഇത്. റിപ്പബ്ലിക് ഓഫ് ചൈനയുടെ (കുമിംഗ്താങ് നേതൃത്വത്തിലുള്ളത്) 550,000 സൈനികരെ സുഷൗ എന്ന സ്ഥലത്തുവച്ച് വളയുകയും കമ്യൂണിസ്റ്റ് പീപ്പിൾസ് ലിബറേഷൻ ആർമി ഇവരെ വകവരുത്തുകയും ചെയ്തു. ചൈനയിൽ കുമിങ്താങ് കക്ഷിയുടെ ഭരണം ഇല്ലാതെയാക്കിയ മൂന്ന് പോരാട്ടങ്ങളിലൊന്നായിരുന്നു ഇത്. മറ്റുരണ്ട് പോരാട്ടങ്ങൾ ലിയാവോഷെൻ യുദ്ധവും പിങ്‌ജിൻ യുദ്ധവുമായിരുന്നു.
റിപ്പബ്ലിക് ഓഫ് ചൈനയുടെ സേനാവിന്യാസം.
1948-ൽ ഷാൻഡോങ് പ്രവിശ്യയുടെ തലസ്ഥാനമായ ജിനാൻ കമ്യൂണിസ്റ്റുകളുടെ പിടിയിലായതോടെ സുഷൗ അടുത്ത ലക്ഷ്യമായി മാറി. സുഷൗ പിടിക്കപ്പെട്ടാൽ നാ‌ൻജിങ്, ഷാങ്ഹായി എന്നീ നഗരങ്ങളും വിമതർക്ക് ലക്ഷ്യം വയ്ക്കാൻ സാധിക്കും എന്നതിനാൽ ജനറലിസ്സിമോ ചിയാങ് കൈഷക് തന്റെ മികച്ച അഞ്ച് സേനകളെ ഇവിടെ വിന്യസിച്ചു. ചിയാങ് ഷാൻഡോങ് പ്രവിശ്യയിൽ നിന്ന് സൈന്യത്തെ പിൻവലിക്കാനും തീരുമാനിച്ചിരുന്നു. ഇക്കാര്യം പീപ്പിൾസ് റിപ്പബ്ലിക്കൻ ആർമി കമാൻഡർമാർക്ക് വിവരം ലഭിച്ചു.
പീപ്പിൾസ് ലിബറേഷൻ ആർമിയുടെ തന്ത്രം.
സു യു തയ്യാറാക്കിയ പദ്ധതി റിപ്പബ്ലിക് ഓഫ് ചൈനയുടെ ആറാം സേനയെയും ഏഴാം സേനയെയും ഷാങ്ഡോങ് പ്രവിശ്യയിലായിരിക്കുമ്പോൾ തന്നെ ആക്രമിക്കുക എന്നായിരുന്നു. വാർ കൗൺസിൽ ഈ പദ്ധതി പെട്ടെന്നുതന്നെ അംഗീകരിച്ചു. മദ്ധ്യ സമതലത്തിൽ നിന്നുള്ള സേനയെ (ലിയു ബോചെങ്, ചെയ്ൻ യി, ഡെങ് സിയാവോപിങ് എന്നിവരുടെ നേതൃത്വത്തിൽ) ഹെനാനിലും ആൻഹുയിയിലുമുള്ള സേനയെ ആക്രമിക്കാനും ചുമതലപ്പെടുത്തി. The Huaihai campaign had begun.
യുദ്ധത്തിന്റെ മൂന്ന് ഘട്ടങ്ങൾ.
മൂന്ന് ഘട്ടങ്ങളായി ഈ യുദ്ധത്തെ തിരിക്കാറുണ്ട്
ഒന്നാം ഘട്ടം.
റിപ്പബ്ലിക് ഓഫ് ചൈനയുടെ ആറാമത്തെയും ഏഴാമത്തെയും സേനകൾ സുഷൗവിലേയ്ക്ക് പിൻവാങ്ങാൻ ആരംഭിച്ചു. ഗ്രാന്റ് കനാലിലൂടെയായിരുന്നു ഇത്. നവംബർ 8-ന് 23,000 സൈനികരടങ്ങിയ രണ്ട് കോർ കമ്യൂണിസ്റ്റുകാർക്ക് കീഴടങ്ങി. ഇവരുടെ കമാൻഡർമാരായ ഹെ ജിഫെങ്, ഷാങ് കെക്സിയ എന്നിവർ രഹസ്യ കമ്യൂണിസ്റ്റുകളായിരുന്നു. ഇതോടെ സുഷൗവിലേയ്ക്ക് പിൻവാങ്ങാനുള്ള സാദ്ധ്യത ഇല്ലാതെയായി. ഏഴാം ആർമിയുടെ 70,000 സൈനികർ നിയാൻഷുവാങിൽ വലയം ചെയ്യപ്പെട്ടു. 30,000 സെനികരെ നദി കടക്കുന്നതിനിടെ തുടച്ചു നീക്കുന്നതിൽ കമ്യൂണിസ്റ്റുകൾ വിജയിച്ചു. ഇതോടെ ലഫ്റ്റനന്റ് ജനറൽ ഡു യുമിങ് മദ്ധ്യ സമതലം ആക്രമിച്ച് സു സിയാൻ (宿县) എന്ന റെയിൽ ജംഗ്ഷൻ കമ്യൂണിസ്റ്റുകാരിൽ നിന്ന് പിടിച്ചെടുക്കാനുള്ള തീരുമാനമെടുത്തു. ഹുവാങ് ബൈറ്റാവോയുടെ ഏഴാം സൈന്യത്തെ രക്ഷിക്കാനായിരുന്നു ഇത്. ചിയാങ് കൈഷക് പക്ഷേ ഈ പദ്ധതി നടക്കാൻ അനുവദിച്ചില്ല. സുഷൗ ഗാരിസണ് ഏഴാം സേനയെ നേരിട്ട് സഹായിക്കാനുള്ള ഉത്തരവ് നൽകി.
കമ്യൂണിസ്റ്റുകാർ അവരുടെ സേനയുടെ പകുതിയിലധികവും ഈ നീക്കം തടയാൻ നീക്കിവച്ചു. ലഫ്റ്റനന്റ് ജനറൽ ക്വിയു ക്വിങ്‌കാൻ അമേരിക്കക്കാരിൽ നിന്ന് പരിശീലനം ലഭിച്ച അഞ്ചാം കോറിനെ പോരാട്ടത്തിനയയ്ക്കാതിരുന്നതും കമ്യൂണിസ്റ്റുകാർക്ക് ഗുണകരമായിരുന്നു. ഏഴാം സേന 16 ദിവസത്തേയ്ക്ക് സഹായമൊന്നും ലഭിക്കാതെ പിടിച്ചുനിന്നു. പീപ്പിൾസ് ലിബറേഷൻ ആർമിയുടെ 49,000 സൈനികർക്ക് പരിക്ക് പറ്റുകയോ മരിക്കുകയോ ചെയ്യുന്നതിന് ഏഴാം സേനയുടെ ഈ ചെറുത്തുനിൽപ്പ് കാരണമായി. ഹുവാങ് ബായിടാവോ 1948 നവംബർ 22-ന് തന്റെ സൈനിക കേന്ദ്രത്തിൽ ആത്മഹത്യ ചെയ്തു.
രണ്ടാം ഘട്ടം നവംബർ 23 മുതൽ ജനുവരി 6 വരെ.
ഏഴാം സൈന്യം ഇല്ലാതായതോടെ സുഷൗവിന്റെ കിഴക്കുഭാഗത്ത് പ്രതിരോധമില്ലാതായി. സുഷൗവിലെ ജനറൽ ഹെഡ്ക്വാർട്ടേഴ്സിന് തെക്കോട്ട് പിൻവാങ്ങാൻ നിർദ്ദേശം ലഭിച്ചു. മദ്ധ്യസമതലങ്ങളിലെ കമ്യൂണിസ്റ്റ് സേന ഹുവാങ് വേയ്‌യുടെ പന്ത്രണ്ടാം ആർമിയെ വളഞ്ഞു. ഇവർ ഹെനാനിൽ നിന്ന് സഹായത്തിനായി എത്തിയതായിരുന്നു. ലിയു റുമിങ്ങിന്റെ എട്ടാം സേനയും ലഫ്റ്റനന്റ് ജനറൽ ലി യാന്നിയാന്റെ ആറാം സേനയും ഇവരെ സഹായിക്കാൻ ശ്രമിച്ചുവെങ്കിലും സാധിച്ചില്ല. ഒരു മാസത്തോളമെടുത്ത് പീപ്പിൾസ് ലിബറേഷൻ ആർമി 12-ആം ആർമിയെ പൂർണ്ണമായി നശിപ്പിച്ചു. യുദ്ധത്തടവുകാരെ കമ്യൂണിസ്റ്റുകാർ തങ്ങളുടെ സേനയിൽ ചേർക്കുകയുണ്ടായി. ഹു ലിയൻ മാത്രമാണ് 8,000 സൈനികരുമായി രക്ഷപെടുന്നതിൽ വിജയിച്ചത്. 
മൂന്നാം ഘട്ടം.
പന്ത്രണ്ടാം ആർമിയെ തുടച്ചുനീക്കിയ ദിവസമായ ഡിസംബർ 15-ന് 16-ആം ആർമി ജനറൽ സൺ യുവാൻലിയാങിന്റെ നേതൃത്ത്വത്തിൽ കമ്യൂണിസ്റ്റ് വലയം ഭേദിച്ച് പുറത്തുചാടുന്നതിൽ വിജയിച്ചു. മിക്ക സൈനികരും ഓഫീസർമാരും മരിക്കുകയോ പിടിയിലാകുകയോ ചെയ്തു. പതിമൂന്നാം ആർമിയും കമ്യൂണിസ്റ്റ് വലയത്തിലായിരുന്നു. ഇവരുടെ ഭക്ഷണത്തിന്റെയും ആയുധങ്ങളുടെയും നില പരിതാപകരമായിരുന്നു. 10,000 സൈനികരോളം ഭക്ഷണത്തിനു വേണ്ടി കീഴടങ്ങി. ഒടുവിൽ കമ്യൂണിസ്റ്റുകാർ ഡു യുന്മിങ്ങിനെ പിടികൂടി. ജനറൽ ക്വിയു ക്വിങ്‌കുവാൻ വെടിവച്ച് ആത്മഹത്യ ചെയ്തു. ജനറൽ ലി മി മാത്രമേ നാൻ‌ജിങ്ങിലേയ്ക്ക് രക്ഷപെടുന്നതിൽ വിജയിച്ചുള്ളൂ. റിപ്പബ്ലിക് ഓഫ് ചൈനയുടെ ആറാം സേനയും എട്ടാം സേനയും ഹുവായ് നദിയുടെ തെക്കോട്ട് പിൻവാങ്ങി. ഇതോടെ യുദ്ധം അവസാനിച്ചു.
അനന്തരഫലം.
ചിയാങ് കൈഷകിന്റെ വാംപോവ സേന ഈ യുദ്ധത്തിൽ പരാജയപ്പെട്ടതുകാരണം ഇദ്ദേഹത്തിന്റെ സ്ഥാനം അപകടത്തിലായി. വൈസ് പ്രസിഡന്റ് ലി സോങ്റെൻ, പ്രതിരോധമന്ത്രി ബായ് ചോങ്സി എന്നിവർ ഇദ്ദേഹത്തെ ആക്രമിക്കുകയും കൈഷക് 11 ദിവസങ്ങൾക്ക് ശേഷം രാജി വയ്ക്കുകയും ചെയ്തു. വടക്കൻ ചൈനയിലും മദ്ധ്യ ചൈനയിലും കമ്യൂണിസ്റ്റ് സേനയ്ക്ക് വ്യക്തമായ മുൻതൂക്കം ലഭിച്ചിരുന്നു. റിപ്പബ്ലിക് ഓഫ് ചൈനയുടെ ഏറ്റവും മികച്ച സേനയും അമേരിക്കയിൽ നിന്ന് ലഭിച്ച ഉപകരണങ്ങളും നഷ്റ്റപ്പെട്ടതിനാൽ യാങ്സി നദീതടം പ്രതിരോധിക്കാൻ തക്ക ബലം റിപ്പബ്ലിക് ഓഫ് ചൈനയ്ക്ക് ഇല്ലായിരുന്നു. അമേരിക്കൻ പ്രസിഡന്റ് ഹാരി എസ്. ട്രൂമാന് അഴിമതിയിൽ മുങ്ങിയ റിപ്പബ്ലിക് ഓഫ് ചൈന ഗവണ്മെന്റിൽ പൂർണ്ണമായി വിശ്വാസം നഷ്ടപ്പെട്ടിരുന്നു. അതിനാൽ അധികം സൈനിക സഹായവും സാമ്പത്തികസഹായവും നൽകുകയില്ല എന്ന് അമേരിക്ക തീരുമാനമെടുത്തു. ഇത് റിപ്പബ്ലിക് ഓഫ് ചൈന ഗവണ്മെന്റിന്റെ വൻകരയിലെ പതനം അനിവാര്യമാക്കി.
മരിച്ചവരും പരിക്ക് പറ്റിയവരും.
മരിച്ചവരോ പരിക്കുപറ്റിയവരോ ആയ സൈനികരുടെ സംഖ്യ 133,000 ആണെന്നാണ് ഔദ്യോഗിക കണക്ക്. ഇതിലും വളരെയധികം കമ്യൂണിസ്റ്റ് പാർട്ടി സൈനികർക്ക് പരിക്കേൽക്കുകയോ മരിക്കുകയോ ചെയ്തിട്ടുണ്ടാകാം എന്ന് കരുതപ്പെടുന്നു. ഹുവായ്‌ഹായ് മ്യൂസിയത്തിൽ 30,000 ആൾക്കാരുടെ പേരുകളേ എഴുതിവച്ചിട്ടുള്ളൂ
ചലച്ചിത്രങ്ങൾ.
1980 കളിൽ ചൈനയിലെ കമ്യൂണിസ്റ്റ് പാർട്ടി മൂന്ന് ഐതിഹാസിക യുദ്ധചിത്രങ്ങൾ നിർമിച്ചു. 2007 ലെ ചിത്രം "അസംബ്ലിയും" ഹുവായ്‌ഹായ് യുദ്ധം സംബന്ധിച്ചുള്ളതായിരുന്നു. ഷാങ്‌ഹായ് ഫിലിം സ്റ്റുഡിയോ (上海电影制片厂) 2009-ലെ "ദ ഫൗണ്ടിംഗ് ഓഫ് എ റിപ്പബ്ലിക്" എന്ന ചലച്ചിത്രവും നിർമിച്ചു. ഈ യുദ്ധം സംബന്ധിച്ച ഒരു സീൻ ഈ ചിത്രത്തിലുണ്ടായിരുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="356686" url="https://ml.wikipedia.org/wiki?curid=356686" title="Nepenthaceae">
Nepenthaceae



</doc>
<doc id="356689" url="https://ml.wikipedia.org/wiki?curid=356689" title="ആൽബേൻ ഡബ്ല്യൂ. ബർക്ക്ലേ">
ആൽബേൻ ഡബ്ല്യൂ. ബർക്ക്ലേ

 
1949 മുതൽ 1953 വരെ അമേരിക്കൻ ഐക്യനാടുകളുടെ മുപ്പത്തഞ്ചാമത്തെ വൈസ് പ്രസിഡന്റായിരുന്നു ആൽബേൻ .ഡബ്ല്യൂ. ബർക്ക്ലേ
Alben William Barkley (; നവംബർ 24, 1877 – ഏപ്രിൽ 30, 1956) കെന്റക്കിയിൽനിന്നുമുള്ള ഒരു അഭിഭാഷകനായിരുന്നു അദ്ദേഹം. ലിബറൽ നിലപാടുള്ള ഡെമോക്രാറ്റിക് പാർട്ടി അംഗമായിരുന്ന അദ്ദേഹം യു.എസ് സെനറ്റ് അംഗമായും , യു.എസ് കോൺഗ്രസ് അംഗമായും തെരഞ്ഞെടുക്കപ്പെട്ടിട്ടുണ്ട്.

</doc>
<doc id="356691" url="https://ml.wikipedia.org/wiki?curid=356691" title="വാട്ടരോഗം">
വാട്ടരോഗം

പച്ചക്കറിവിളകളെ ബാധിക്കുന്ന ഒരു രോഗമാണ് വാട്ടരോഗം. സ്യൂഡോ മോണാസ് സോളാനേസിയാറം എന്നയിനം ബാക്റ്റീരിയം ആണ് ഇതിനുകാരണം. രോഗാണുബാധയേറ്റാൽ ഒരാഴ്ചകൊണ്ട് ചെടി വാടി നശിക്കുന്നു. വെള്ളത്തിന്റെ ദൗർലഭ്യം മൂലം ചെടികൾക്ക് സംഭവിക്കുന്ന വാടൽപോലെയാണ് ലക്ഷണം കണ്ടുതുടങ്ങുക. ക്രമേണ ഇലകൾ വാടി ചെടി ഉണങ്ങിനശിക്കുന്നു.

</doc>
<doc id="356692" url="https://ml.wikipedia.org/wiki?curid=356692" title="Japanese invasions of Korea (1592–98)">
Japanese invasions of Korea (1592–98)



</doc>
<doc id="356694" url="https://ml.wikipedia.org/wiki?curid=356694" title="പേരകം">
പേരകം

 
കേരളത്തിലെ തൃശൂർ ജില്ലയിലുള്ള ഒരു പട്ടണമാണ് പേരകം. 
ജനസംഖ്യ.
2001 ലെ ഇന്ത്യൻ സെൻസസ് പ്രകാരം പേരകത്തെ ആകെയുള്ള ജനസംഖ്യ 10356 ആണ്. മൊത്തം ജനസംഖ്യയുടെ 47% പുരുഷന്മാരും 53% സ്ത്രീകളൂമാണ്. ദേശീയ ശരാശരി സാക്ഷരത 59.5% ആണ്, അതിലും കൂടുതൽ ആണ് പേരകത്തെ ജനങ്ങളുടെ സാക്ഷരത, 84%. പുരുഷന്മാരുടെ സാക്ഷരത 85 ആണ്. സ്ത്രീകളുടേത് 84 ഉം. ആകെയുള്ള ജനസംഖ്യയുടെ 11% ആറ് വയസിൽ താഴെയുള്ള കുട്ടികളാണ്. 

</doc>
<doc id="356697" url="https://ml.wikipedia.org/wiki?curid=356697" title="Perakam">
Perakam



</doc>
<doc id="356698" url="https://ml.wikipedia.org/wiki?curid=356698" title="കൊറിയ കീഴടക്കാനുള്ള ജപ്പാന്റെ ശ്രമങ്ങൾ (1592-98)">
കൊറിയ കീഴടക്കാനുള്ള ജപ്പാന്റെ ശ്രമങ്ങൾ (1592-98)

രണ്ട് പ്രാവശ്യമാണ് 1592-98 കാലത്താണ് കൊറിയ കീഴടക്കാനുള്ള ജപ്പാന്റെ ശ്രമങ്ങൾ നടന്നത്. 1592-ൽ ആക്രമണം നടത്തിയെങ്കിലും 1596-ൽ യുദ്ധത്തിന് വിരാമം നൽകുന്ന കരാറുണ്ടാക്കപ്പെട്ടു. 1597-ൽ അടുത്ത ആക്രമണം നടത്തി. 1598-ൽ ജപ്പാന്റെ സൈന്യം പിൻവാങ്ങിയതോടെ യുദ്ധം അവസാനിച്ചു. തീരപ്രദേശങ്ങളിൽ നടന്ന യുദ്ധത്തിന് പുരോഗതിയുണ്ടാകാത്ത സാഹചര്യത്തിലാണ് കൊറിയൻ ഉപദ്വീപിൽ നിന്ന് ജപ്പാന്റെ സൈന്യം പിൻവാങ്ങിയത്.
ആരംഭം.
ടോയോടോമി ഹിഡെയോഷിയാണ് ആക്രമണങ്ങൾ നടത്താൻ ഉത്തരവിട്ടത്. കൊറിയയും ചൈനയും കീഴടക്കുക എന്നതായിരുന്നു ടോയോടോമി ഹിഡെയോഷിയുടെ ലക്ഷ്യം. പെട്ടെന്നുതന്നെ കൊറിയൻ ഉപദ്വീപിന്റെ വലിയ ഭാഗങ്ങൾ കീഴടക്കുന്നതിൽ ജപ്പാന്റെ സൈന്യം വിജയിച്ചു. പക്ഷേ മിംഗ് രാജവംശം സൈനികവും അല്ലാത്തതുമായ സഹായങ്ങൾ നൽകാൻ ആരംഭിച്ചത് യുദ്ധത്തിന്റെ ഗതി തിരിച്ചുവിട്ടു. ജോസിയോൺ നാവികസേന ജപ്പാന്റെ കപ്പലുകളെ ആക്രമിച്ച് സാമാനങ്ങൾ കൊണ്ടുവരുന്നത് തടഞ്ഞതും ഒരു പ്രശ്നമായിരുന്നു. ഈ പ്രശ്നങ്ങ‌ൾ കാരണം ജപ്പാന്റെ സേന പ്യോങ്യാങ്ങിൽ നിന്നും വടക്കൻ പ്രദേശങ്ങളിൽ നിന്നും തെക്കോട്ട് പിൻവാങ്ങി. ജപ്പാൻ ഹാൻസിയോങ് പ്രദേശം അധിനിവേശത്തിൻ കീഴിൽതന്നെ വച്ചു. ഇന്നത്തെ സോൾ നഗരമാണ് ഈ പ്രദേശം. ജോസിയോൺ സിവിലിയൻ മിലിഷ്യകൾ നടത്തിയ ഗറില്ല ആക്രമണവും സാമാനങ്ങൾ ലഭിക്കുവാനു‌ള്ള ബുദ്ധിമുട്ട് രണ്ട് വശങ്ങളെയും അലട്ടിയതും മറ്റ് കാരണങ്ങളായിരുന്നു. ജപ്പാന്റെ സൈന്യമോ മിംഗ് സൈന്യമോ കൂടുതൽ പ്രദേശങ്ങൾ പിടിച്ചെടുക്കുന്നതിൽ വിജയിച്ചില്ല. ഹാൻസിയോഗ്ൻ, കേസോങ് എന്നീ പ്രദേശങ്ങൽക്ക് നടുവിൽ രണ്ടു സൈന്യങ്ങളും ഒരേ സ്ഥിതിയിൽ തുടർന്നു.
സമാധാന കരാർ.
ആക്രമണത്തിന്റെ ആദ്യഘട്ടം 1592 മുതൽ 1596 വരെ നീണ്ടുനിന്നു. ഇതെത്തുടർന്ന് ജപ്പാനും മിംഗ് രാജവംശവും തമ്മിൽ സമാധാന ചർച്ചകൾ നടന്നു. 1596 -നും 1597 -നും ഇടയിലായിരുന്നു ഇത്തരം ചർച്ചകൾ നടന്നത്.
1597-ൽ ജപ്പാൻ രണ്ടാമതൊന്നുകൂടി കൊറിയ ആക്രമിച്ചു. ആദ്യത്തേതുപോലെ തന്നെയായിരുന്നു രണ്ടാമത്തെ ആക്രമണവും. ജപ്പാന്റെ സൈന്യം കരയിൽ വലിയ വിജയങ്ങൾ നേടി. ധാരാളം നഗരങ്ങളും കോട്ടകളും ഇവർ പിടിച്ചെടുത്തു. പക്ഷേ മുന്നേറ്റം തടയുന്നതിൽ മിംഗ് സൈന്യവും ജോസിയോൺ സൈന്യവും വിജയിച്ചു. തെക്കൻ തീരപ്രദേശങ്ങളിൽ നിന്ന് പിൻവാങ്ങുവാൻ ജപ്പാന്റെ സൈന്യം നിർബന്ധിതരായി. മിംഗ് സൈന്യവും ജോസിയോൺ സൈന്യവും ജപ്പാന്റെ സേനയെ അവർ പിടിച്ചെടുത്ത കോട്ടകളിൽ നിന്നും പുറത്താക്കുന്നതിൽ പരാജയപ്പെട്ടു. തെക്കൻ തീരപ്രദേശങ്ങളിലെ ചില ശക്തികേന്ദ്രങ്ങളിലും പിടിച്ചുനിൽക്കുന്നതിൽ ജപ്പാൻ വിജയിച്ചു. പത്തുമാസം നീണ്ട ബലാബലത്തിൽ രണ്ട് കക്ഷികൾക്കും വിജയങ്ങളൊന്നുമുണ്ടായില്ല. 
പിന്മാറ്റം.
ഹിഡയോഷി 1598-ൽ മരണമടഞ്ഞു. കരയിൽ യുദ്ധവിജയം നേടുവാൻ സാധിക്കാ‌ത്ത സാഹചര്യമായിരുന്നു നിലനിന്നത്. സാമാനങ്ങൾ കൊണ്ടുവരുന്ന കപ്പലുകൾ ജോസിയോൺ നാവികസേന ആക്രമിച്ചുകൊണ്ടിരുന്നു. ഇക്കാര്യങ്ങൾ പരിഗണിച്ച് അഞ്ച് മൂപ്പന്മാരുടെ കൂട്ടം ജപ്പാന്റെ സൈനികരെ കൊറിയ വിട്ട് തിരികെ ജപ്പാനിലെത്താൻ ഉത്തരവ് നൽകി. രണ്ട് കക്ഷികളും തമ്മിലുള്ള സമാധാന ചർച്ചകൾ ധാരാളം വർഷങ്ങൾ നീണ്ടുനിന്നു. അവസാനം ഈ രാജ്യങ്ങൾ തമ്മിലുള്ള ബന്ധം സാധാരണ സ്ഥിതിയിലെത്തി.
നഷ്ടങ്ങളും ലാഭങ്ങളും.
ആക്രമണങ്ങൾക്ക് ചെലവായ പണം ടോയോടോമി ക്ലാന്റെ ജപ്പാനിലെ സ്വാധീനം കുറയുവാനിടയാക്കി. ഹിഡെയോഷിയുടെ മരണശേഷം മകൻ ടോയോടോമി ഹിഡെയോറി ക്ലാൻ തലവനായി. സൈനികരുടെ നഷ്ടം പടിഞ്ഞാറൻ പ്രദേശങ്ങളായ ക്യുഷു, പടിഞ്ഞാറൻ ഹോൺഷു എന്നിവിടങ്ങളിലായിരുന്നു. ഇത് ഹിഡെയോഷി മുന്നണിയുടെ ദൗർബല്യത്തിന് കാരണമായി. കിഴക്കൻ പ്രദേശത്തുള്ള തോകുഗാവ കുടുംബം ഇതോടെ ശക്തരായി. 1603-ൽ ടോകുഗാവ ജപ്പാനെ ഏകീകരിക്കുകയും ഷോഗൺ ആവുകയും ചെയ്തു.
മിങ് ചൈനയ്ക്കും നഷ്ടങ്ങൾ നേരിടേണ്ടിവന്നു. മഞ്ചൂറിയയിൽ ചൈനയുടെ കൈവശമുണ്ടായിരുന്ന പ്രദേശങ്ങൾ നുർഹാചി എന്ന തലവൻ പിടിച്ചെടുത്തു. നുർഹാചിയുടെ പ്രവൃത്തികൾ മിങ് രാജവംശത്തിന്റെ പതനത്തിനും 1644-ൽ ക്വിങ് രാജവംശത്തിന്റെ രൂപീകരണത്തിനും വഴിവച്ചു. 
ആകെ പത്ത് ലക്ഷം സൈനികരും സാധാരണക്കാരും യുദ്ധത്തിൽ മരിച്ചിട്ടുണ്ടാകാം എന്ന് കണക്കാക്കപ്പെടുന്നു. പണ്ഡിതരും പണിക്കാരും മരുന്ന് നിർമാതാക്കളും സ്വർണ്ണ നിർമാതാക്കളും മറ്റും ജപ്പാനിലേയ്ക്ക് കൊണ്ടുവരപ്പെട്ടിരുന്നു. ഇത് ജപ്പാന്റെ സാംസ്കാരികവും സാങ്കേതികവുമായ വളർച്ചയ്ക്ക് കാരണമായി. 
അന്താരാഷ്ട്ര ശ്രദ്ധ.
കിഴക്കൻ ഏഷ്യയിൽ പരക്കെ ചർച്ച ചെയ്യപ്പെട്ടുവെങ്കിലും പാശ്ചാത്യ രാജ്യങ്ങളിൽ ഈ ആക്രമണം അറിയപ്പെട്ടിരുന്നില്ല. 
അവലംബങ്ങൾ.
&lt;templatestyles src="Reflist/styles.css" /&gt;
ഗ്രന്ഥസൂചിക.
&lt;templatestyles src="Refbegin/styles.css" /&gt;

</doc>
<doc id="356704" url="https://ml.wikipedia.org/wiki?curid=356704" title="സിംഹളർ">
സിംഹളർ

ശ്രീലങ്കയിലെ തദ്ദേശീയരായ ഇന്തോ-ആര്യൻ ജനവിഭാഗമാണ് സിംഹളർ. ശ്രീലങ്കയിലെ ആകെ ജനസംഖ്യയുടെ എഴുപത്തിയഞ്ച് ശതമാനവും (75%) സിംഹളരാണ്. ഇത് ഒന്നരക്കോടിയിലധികം വരും. ഭാഷയിലും മതവിശ്വാസത്തിലും പാരമ്പര്യത്തിലും അധിഷ്ടിതമാണ് സിംഹളരുടെ തനിമ. ഇന്തോ-ആര്യൻ ഭാഷാ വിഭാഗത്തിൽ ഉൾപ്പെടുന്ന സിംഹള ഭാഷയാണ് ഇവരുടെ വിനിമയ ഭാഷ. ഥേരവാദ ബുദ്ധമതവിശ്വാസികളാണ് ഭൂരിഭാഗം സിംഹളരും. ചെറിയൊരു ശതമാനം ക്രിസ്തുമതവിശ്വാസികളും ഉണ്ട്.
പേരിനുപിന്നിൽ.
സംസ്കൃതത്തിൽ "സിംഹള" എന്നാൽ സിംഹത്തെ സംബന്ധിക്കുന്നത് എന്നാണു അർഥം. മഹാവംശം എന്ന കൃതിയിലാണ് സിംഹളരുടെ വംശോൽപ്പത്തിയെക്കുറിച്ചും ചരിത്രത്തെക്കുറിച്ചും രേഖപ്പെടുത്തിയിട്ടുള്ളത്. ഇവർ ഇന്ത്യയിൽ നിന്നെത്തിയ ആര്യന്മാരുടെ പിൻഗാമികളാണെന്ന് പറയപ്പെടുന്നു.
മഹാവംശം എന്ന കൃതിയിലാണ് സിംഹള ജനതയുടെ ഉത്ഭവത്തെക്കുറിച്ചും ചരിത്രത്തെക്കുറിച്ചും പരാമർശമുള്ളത്‌.
ചരിത്രം.
സിംഹളരുടെ ആദ്യകാല ചരിത്രത്തെ സമ്പന്ധിച്ച് പരാമർശിക്കുന്ന രണ്ട് ഗ്രന്ഥങ്ങളാണ് സി.ഇ. നാലാം നൂറ്റാണ്ടിൽ പാലി ഭാഷയിൽ എഴുതപ്പെട്ട മഹാവംശവും സി.ഇ. പതിമൂന്നാം നൂറ്റാണ്ടിൽ എഴുതപ്പെട്ടതെന്ന് കരുതപ്പെടുന്ന കുലവംശവും. അനുരാധപുരം, പൊളന്നറുവ എന്നീ പുരാതന രാജവംശങ്ങളെക്കുറിച്ച് 
പ്രതിപാദിക്കുന്ന ആദ്യകാല ഗ്രന്ഥങ്ങളാണിവ.
സംസ്കാരം.
ഥേരവാദ ബുദ്ധമതത്താൽ സമ്പന്നമാക്കപ്പെട്ട രണ്ടായിരത്തിഅറനൂറോളം വർഷത്തെ പാരമ്പര്യമുള്ള അനന്യമായ സംസ്കാരമാണ് സിംഹളരുടെത്. നൃത്തം, ശിൽപ്പവിദ്യ, ചിത്രകല, സാഹിത്യം, പരമ്പരാഗത വിശ്വാസങ്ങൾ എന്നിവ കൊണ്ട് സമ്പുഷ്ടമാണ് സിംഹളീസ് സംസ്കാരം. പുരാതനമായ ശിൽപ്പങ്ങളും ശിലാലിഖിതങ്ങളും ലോകപ്രസിദ്ധമാണ്. പരമ്പരാഗത സിംഹളീസ് വാദ്യോപകരണങ്ങളാൽതീർക്കുന്ന വിശിഷ്ടമായ സംഗീതം ബുദ്ധമതാഘോഷങ്ങൾക്ക് ഉപയോഗിച്ചുവരുന്നുണ്ട്.
വസ്ത്രധാരണം.
ഇന്ത്യൻ വസ്ത്രധാരണ രീതികളോട് ഏറെ സാമ്യമുള്ളതാണ് സിംഹളരുടെ/ശ്രീ ലങ്കയിലെ വസ്ത്രധാരണ രീതികൾ. കേരളീയരുടെ മുണ്ടിനോട് സാദൃശ്യമുള്ള, സിംഹള ഭാഷയിൽ "സരോമ" എന്നറിയപ്പെടുന്ന സരോംഗ് ആണ് സിംഹളരുടെ പരമ്പരാഗത വസ്ത്രം. ഇതിൻറെ കൂടെ, പുരുഷന്മാർ ജുബ്ബ പോലുള്ള നീളൻ ഷർട്ടും സ്ത്രീകൾ പകുതി കൈയ്യുള്ളതും അനുയോജ്യമായതുമായ ജാക്കറ്റും ധരിക്കുന്നു. നഗരങ്ങളിൽ പാശ്ചാത്യ രീതിയിലുള്ള വസ്ത്രധാരണവും കണ്ടുവരുന്നു. ആചാരപരമായ ചടങ്ങുകളിൽ സിംഹള സ്ത്രീകൾ, അവരുടെ ദേശീയ വസ്ത്രമായ കണ്ട്യൻ വസ്ത്രധാരണരീതിയാണ് അവലംബിക്കുന്നത്.
ഭക്ഷണവിഭവങ്ങൾ.
ദക്ഷിണേഷ്യയിലെ ഭക്ഷണരീതികളിൽ ഏറെ സങ്കീർണ്ണവും സമ്മിശ്രവുമാണ് ശ്രീ ലങ്കയിലെ ഭക്ഷണരീതികൾ. ദക്ഷിണേന്ത്യയോട് തോട്ടുകിടക്കുന്നതിനാൽ ശ്രീ ലങ്കയിലെ ഭക്ഷണവിഭവങ്ങളിൽ ഇന്ത്യൻ സ്വാധീനം പ്രകടമാണ്. അരിയാഹാരമാണ് മുഖ്യമായ ഭക്ഷണം. പലതരം കറികളും ഉപയോഗിക്കുന്നുണ്ട്. ചില വിഭവങ്ങൾക്ക് കേരളത്തിലെ ഭക്ഷണവിഭവങ്ങളോട് ഏറെ സാമ്യമുണ്ട്‌.
സുഗന്ധവ്യഞ്ജനങ്ങൾക്ക് പേരുകേട്ട നാടാണ് ശ്രീ ലങ്ക. ഏലക്കായയുടെ ജന്മദേശം ശ്രീ ലങ്കയാണ്. സുഗന്ധവ്യഞ്ജനങ്ങൾക്കായി ലോകത്തിൻറെ നാനാഭാഗത്തുനിന്നും ശ്രീ ലങ്കയിൽ എത്തിയവർ അവരുടെ ഭക്ഷണരീതിയും അവിടെ പ്രചരിപ്പിച്ചു. ഡച്ച്-പോർച്ചുഗീസ് മധുരപലഹാരങ്ങൾക്ക് ഇന്നും പ്രചാരമുണ്ട്. മാട്ടിറച്ചി വരട്ടിയതും കോഴിയിറച്ചി വരട്ടിയതും ഇംഗ്ലീഷുകാരുടെ സംഭാവനയാണ്. 
പ്രധാന ഭക്ഷണവിഭവങ്ങൾ കേരളീയ ഭക്ഷണത്തോട് സാമ്യമുള്ളതാണ്. ചോറും കറിയും ആണ് ശ്രീ ലങ്കയിലെ പ്രധാന ഭക്ഷണം. കറികൾക്ക് സാധാരണയായി മത്സ്യമോ കോഴിയിറച്ചിയോ ആണ് ഉപയോഗിക്കുന്നത്. കൂടാതെ പച്ചക്കറികളും പരിപ്പും ഉപയോഗിക്കുന്നുണ്ട്. തൊടുകറികളായി അച്ചാർ, ചമ്മന്തിയും ഉപയോഗിച്ചുവരുന്നുണ്ട്. 
ഭാഷയും സാഹിത്യവും.
സിംഹളരുടെ മാതൃഭാഷയാണ് സിംഹള ഭാഷ (සිංහල siṁhala [ˈsiŋɦələ]) അഥവാ "സിംഹളീസ്". ബ്രാഹ്മി ലിപിയിൽനിന്ന് രൂപപ്പെട്ട സിംഹള ലിപി ഉപയോഗിച്ചാണ് സിംഹള ഭാഷ എഴുതുന്നത്. ഇന്തോ യൂറോപ്യൻ ഭാഷകളിലെ ഇന്തോ-ആര്യൻ വർഗ്ഗത്തിൽപ്പെടുന്ന സിംഹള, ശ്രീലങ്കയിലെ രണ്ട് ഔദ്യോഗികഭാഷകളിൽ ഒന്നാണ്. പാലി, സംസ്കൃതം എന്നീ ഭാഷകൾ സിംഹള ഭാഷയിൽ സ്വാധീനം ചെലുത്തിയിട്ടുണ്ട്. ഈ ഭാഷകളിൽ നിന്നും അനേകം പദങ്ങൾ സിംഹളയിൽ കടംകൊണ്ടിട്ടുണ്ട്. 
ബുദ്ധ സംന്യാസികളാൽ രചിക്കപ്പെട്ട സന്ദേശ കാവ്യങ്ങൾ ലോകസാഹിത്യത്തിലെ തന്നെ അമൂല്യരചനകളായാണ് കരുതപ്പെടുന്നത്.
കലയും വാസ്തുവിദ്യയും.
ശ്രീലങ്കൻ കലയിലും കരകൌശലവിദ്യയിലും ബുദ്ധമത സ്വാധീനം പ്രകടമാണ്. ശ്രീ ലങ്കൻ കലയുടെ ഉത്ഭവം തന്നെ ബുദ്ധമത വിശ്വാസവുമായി ബന്ധപ്പെട്ടാണ് കിടക്കുന്നത്. ചിത്രകലയിലും ശില്പകലയിലും വാസ്തുവിദ്യയിലുമായി ശ്രീലങ്കൻ കല വ്യാപിച്ചുകിടക്കുന്നു. ഗുഹാചിത്രങ്ങളും ക്ഷേത്രങ്ങളിലെ ചിത്രങ്ങളും ശ്രദ്ധേയമാണ്.
മതം.
സിംഹളർ ബുദ്ധമതവിശ്വാസികളാണ്‌. ഥേരവാദ ബുദ്ധമതമാണ് അവലംബിക്കുന്നത്. 1988 ൽ 93% സിംഹളരും ബുദ്ധമത വിശ്വാസികളായിരിന്നു. ചെറിയൊരു വിഭാഗം സിംഹളർ ക്രിസ്തുമത വിശ്വാസികളാണ്. 

</doc>
<doc id="356706" url="https://ml.wikipedia.org/wiki?curid=356706" title="പേൾ ഗൌറാമി">
പേൾ ഗൌറാമി

പേൾ ഗൌറാമി ("Trichopodus leerii") തെക്കുകിഴക്കനേഷ്യയിൽ കാണപ്പെടുന്ന ഒരു മത്സ്യ വംശം ആണ്.
ഈ വർഗ്ഗത്തിലും മത്സ്യങ്ങൾ ഏകദേശം വരെ വലുപ്പം വയ്ക്കുന്നവയാണ്. ഇവയ്ക്ക് തവിട്ടു കലർന്ന വെള്ളി നിറമാണ്. ശരീരം മുഴുവൻ മുത്തിന്റെ ആകൃതിയിലുള്ള അലങ്കാരവുമുണ്ട്. ശരീരത്തിന് ഒത്ത നടുവിലൂടെ, മത്സ്യത്തിൻറ തലയുടെ ഭാഗത്തു നിന്നാരംഭിക്കുന്ന കറുത്ത വരയും കാണാം. ഈ വര വാൽഭാഗത്തേയ്ക്കെത്തുമ്പോൾ ക്രമേണ നേർത്തു വരുന്നു. ഈ മത്സ്യത്തിന് ലെയ്സ് ഗൌറാമി, മോസയ്ക് ഗൌറാമി എന്നിങ്ങനെ മറ്റു ചില പേരുകളുമുണ്ട്.
മറ്റു വർഗ്ഗങ്ങളിലുള്ള ഗൌറാമി മത്സ്യങ്ങളെപ്പോലെ തന്നെ ഇവയുടെ ആൺമത്സ്യം വലിപ്പം കൂടിയവും പെൺമത്സ്യങ്ങളേക്കാൾ വർണ്ണാഭവുമായിരിക്കും. ആൺ മത്സ്യങ്ങൾക്ക് പ്രജനനകാലത്ത് അവയുടെ കഴുത്തിനു സമീപമുള്ള ഭാഗങ്ങളിൽ ശോഭാമയമായി ഓറഞ്ചുനിറം വ്യാപിച്ചിരിക്കും. ഇത് ഇണയെ ആകർഷിക്കുന്നതിനുള്ള ഉപായമാണ്. ഈ ഓറഞ്ചു നിറം ചെകിളയുടെ ഭാഗത്തേയ്ക്കും വ്യാപിച്ചു കാണാറുണ്ട്.
പ്രധാന വാസസ്ഥലങ്ങൾ.
പേൾ ഗൌറാമിയുടെ ജന്മദേശം തായ്‍ലാൻറ്, മലേഷ്യ, ഇന്തോനേഷ്യ എന്നീ രാജ്യങ്ങളാണ്. ഇവയെ സുമാത്രായ്ക്കും, ബോർണിയോ ദ്വീപുകൾക്കു സമീപവും കാണാവുന്നതാണ്. ആഴം കുറഞ്ഞ ചതുപ്പു നിറഞ്ഞ പ്രദേശങ്ങളിലാണ് ഇവയെ കൂടുതലായി കണ്ടുവരുന്നത്.
വളർത്തു മത്സ്യം.
ഒരു ജോഡി പേൾ ഗൌറാമികളെ വീടുകളിൽ വളർത്തുന്നതിന് ഏകദേശം 120 ലിറ്റർ (30 ഗാലൻ) വെള്ളം ഉൾക്കൊള്ളുന്ന ഗ്ളാസ് ടാങ്കാണ് അഭികാമ്യം. ചെറിയ ടാങ്കുകൾ ഇത്തരം മത്സ്യങ്ങൾക്ക അനുയോജ്യമല്ല. ബന്ധനത്തിലകപ്പെട്ട മത്സ്യങ്ങൾ സാധാരണയായി അസ്വസ്തതയും ആക്രമണസ്വഭാവവും കാണിക്കാറുണ്ട്. ടാങ്കിലെ താപനില 22 മുതൽ 28° (72–82) വരെയായി നിയന്ത്രിച്ചു നിറുത്തേണ്ടതുണ്ട്. ടാങ്കിന് വേണ്ട രീതിയിൽ പ്രകാശം, ഫിൽറ്റർ സംവിദാനം എന്നവ ഉണ്ടായിരിക്കേണ്ടതാണ്. ഈ ശുദ്ധജലമത്സങ്ങള വളരെക്കാലം ജീവിക്കുന്നവയാണ്. 

</doc>
<doc id="356709" url="https://ml.wikipedia.org/wiki?curid=356709" title="ശാരദാ പീഠ്">
ശാരദാ പീഠ്

ശാരദാ പീഠ് (: Śārada Pīṭh, : ), ഔദ്യോഗികമായി ഇന്ത്യയുടെയും, പാകിസ്താൻ അന്യായമായി കൈവശം വച്ചിരിക്കുന്നതുമായ കാശ്മീർ പ്രദേശത്തെ "ശാരദ" എന്ന വില്ലേജിലെ ഒരു അമ്പലമാണ്. ഇത് വെടിനിറുത്തൽ രേഖയ്ക്കു തൊട്ടടുത്തായിട്ടാണ്. ഈ അമ്പലത്തിലെ പ്രതിഷ്ഠ സരസ്വതി (ശാരദ) ദേവിയാണ്. നീലം നദിയുടെ തീരത്ത് പാകിസ്താൻ കൈപ്പിടിയിലാക്കിയ ഇന്ത്യൻ പ്രദേശത്താണ് ഇതു സ്ഥിതി ചെയ്യുന്നത്.

</doc>
<doc id="356710" url="https://ml.wikipedia.org/wiki?curid=356710" title="ശ്രീ സ്വാമിനാരായൺ മന്ദിർ, കറാച്ചി">
ശ്രീ സ്വാമിനാരായൺ മന്ദിർ, കറാച്ചി

ശ്രീ സ്വാമിനാരായൺ മന്ദിർ (ഉർദു: ) പാകിസ്താനിലെ കറാച്ചിയിലുള്ള ഒരു ഹൈന്ദവ ആരാധനാലയമാണ്.

</doc>
<doc id="356713" url="https://ml.wikipedia.org/wiki?curid=356713" title="അറേബ്യൻ മരംകൊത്തി">
അറേബ്യൻ മരംകൊത്തി

 
അറേബ്യൻ മരംകൊത്തി (Dendrocoptes dorae) അറേബ്യൻ ഉപദ്വീപിൽ , പ്രത്യേകിച്ച്, സൌദി അറേബ്യയുടെ തെക്കുപടിഞ്ഞാറു ഭാഗങ്ങൾ, യമൻ എന്നിവിടങ്ങളിൽ കാണപ്പെടുന്ന ഒരിനം മരംകൊത്തിയാണ്. പർവ്വത പ്രദേശങ്ങളിലെ ചെറുകാടുകളിലെ മരങ്ങളിലാണ് ഇവയെ പൊതുവായി കാണാറുള്ളത്. അറേബ്യൻ ഉപദ്വീപിൽ കാണപ്പെടുന്ന ഒരേയൊരു മരം കൊത്തിവർഗ്ഗമാണ് ഇത്.
ഈ വർഗ്ഗത്തിൻ നിലനിൽപ്പ് ആദ്യമായി മനസ്സിലാക്കിയത് 1935 ൽ അമേരിക്കൻ പ്രകൃതിശാസ്‌ത്രൻ ജോർജ്ജ് ലാറ്റിമെർ ബെയ്റ്റ്സും സ്കോട്ടീഷ് സുവോളജിസ്റ്റ് നോർമൻ ബോയ്‍ഡ് കിന്നിയറുമായിരുന്നു. ഈ വർഗ്ഗത്തിൻറ ശാസ്ത്രീയനാമം നിർദ്ദേശിച്ചത് അവരുടെ വല്ലപ്പോഴുമുള്ള സഹായിയായിരുന്ന ബ്രിട്ടീഷ്-അറബിസ്റ്റ് ജോൺ ഫിൽബിയായിരുന്നു. അദ്ദേഹത്തിൻറെ ഭാര്യയായിരുന്ന ഡോറ ഫിൽബിയോടുള്ള ബഹുമതിയായിട്ടായിരുന്നു ഇത്.
ചെറുവിവരണം.
അറേബ്യൻ മരംകൊത്തി ഏകദേശം വരെ വളരുന്നു. ആൺ പക്ഷിയുടെ തലഭാഗം തവിട്ടു നിറമോ വിളറിയ ചാര നിറമോ ആയിരിക്കും. തലയിലെ ഒരു കിരീടം ചൂടിയതു പോലെ കടും ചുവപ്പു നിറമാണ്. ചിറകുകളും വാലും ഒലിവ്-ഗ്രേ മുതൽ തവിട്ടു നിറം വരെയാകാം. ചിറകിൽ വെള്ള നിറത്തിൽ പുള്ളികളുണ്ട്. ശരീരത്തിനു അടിവശം മങ്ങിയ നിറവും അത് വാൽ വരെ നീളുന്നതുമാണ്. ചാരനിറവും വയറിൻറെ മദ്ധ്യഭാഗം ഒരൽപ്പം ചുവന്നുമാണ് കാണപ്പെടുക. പെൺപക്ഷിയുടെ ശാരീരിക പ്രത്യേകതകൾ ആൺപക്ഷികളുടേതിന് സമാനമാണെങ്കിലും തലയിൽ ചുവന്ന പൂവുപോലെ തോന്നിക്കുന്ന നിറം ഉണ്ടായിരിക്കുയില്ല.
കാണപ്പെടുന്ന പ്രദേശങ്ങൾ.
ഈ വർഗ്ഗത്തിലുള്ള മരം കൊത്തികൾ ഈ നാട്ടിൽ മാത്രം കാണപ്പെടുന്നവയാണ്. അറേബ്യൻ ഉപദ്വീപിൻറെ തെക്കു പടിഞ്ഞാറുള്ള മലനിരകളിലും മലഞ്ചെരിവകളിലുമാണ് സാധാരണയായി കാണപ്പെടുന്നത്. സൌദി അറേബ്യയുടെ തെക്കു പടിഞ്ഞാറും പടിഞ്ഞാറൻ യമനിലും ഇവയെ കണ്ടുവരുന്നു. ഉയരം കുറഞ്ഞ പ്രദേശത്തെ മരങ്ങളിലും ഈന്തപ്പനകളിലുമൊക്കെ അവ കൂടു കൂട്ടാറുണ്ട്. അറേബ്യയിലെയും യെമനിലെയും ചെറുകാടുകൾ, കുറ്റിക്കാടുകൾ നിറഞ്ഞ പ്രദേശം എന്നിവിടങ്ങളിലെ 1,000 മുതൽ 2,800 മീറ്റർ വരെ ഉയരമുള്ള പ്രദേശങ്ങളിലാണ് ഇവയടെ പ്രധാന ആവാസ കേന്ദ്രങ്ങൾ. 
മറ്റു മരംകൊത്തികളേപ്പോലെ തന്നെ അറേബ്യൻ മരംകൊത്തിയും പ്രാണികളെയും മരത്തിൻറെ പോടുകളിൽ മറഞ്ഞിരിക്കുന്ന കീടങ്ങളേയും പുഴുക്കളേയുമൊക്കെ ആഹാരമാക്കുന്നു. മരങ്ങളിലെ പോടുകളിൽ നിന്നു പ്രാണികളെ പിടിയിലാക്കാൻ അവ നീണ്ട നാക്കുപയോഗപ്പെടുത്തുന്നു. ചിലന്തികൾ, കടന്നലുകൾ തുടങ്ങിയവയെയും ഇവ അകത്താക്കാറുണ്ട്. 
പ്രത്യുൽപാദനം.
ഉണങ്ങി വീഴാറായ മരങ്ങളിൽ തൻറെ ശക്തിയറിയതും മൂർച്ചയുള്ളതുമായ നീണ്ട ചുണ്ടുകളുയോഗിച്ച് പോടുകളുണ്ടാക്കി അവ കൂടുണ്ടാക്കുന്നു. മാർച്ചു മാസം മുതൽ മെയ് മാസം വരെയാണ് ഈ മരം കൊത്തി വർഗ്ഗത്തിൻറെ പ്രത്യുൽപ്പാദന കാലം. പക്ഷെ യെമനിൽ അപൂർവ്വമായി നവംബർ മാസത്തിലാണ്. വെള്ളനിറമുള്ള മൂന്നു മുട്ടകൾ വരെ ഇടുന്നു. ഈ മുട്ടകൾക്കു മുകളിൽ ആൺ മരം കൊത്തിയും പെൺമരംകൊത്തിയും മാറി മാറി അടയിരിക്കുന്നു. ഏകദേശം ഇരുപത്തി രണ്ടു ദിവസം കൊണ്ട് മുട്ടകൾ വിരിഞ്ഞ് കുഞ്ഞുങ്ങൾ പുറത്തു വരുന്നു. 
ഇന്നത്തെ അവസ്ഥ.
അറേബ്യൻ മരംകൊത്തി അപൂർവ്വമായ ഒരു വർഗ്ഗമാണ്. ഏകദേശം 633 എണ്ണം മാത്രമാണ് അറേബ്യയിലും യെമനിലുമായി ബാക്കിയുള്ളതായി കണക്കെടുത്തിട്ടുണ്ട്. വീടുകളിലും മറ്റും നിയമവിരുദ്ധമായി കൂട്ടിലിട്ടു വളർത്തുന്നവയുടെയും മറ്റും കൃത്യമായ എണ്ണം അറിയാൻ സാധിച്ചിട്ടില്ല. ഇത്തരം പക്ഷകളുടെ എണ്ണം ഭീതിതമായി ചുരുങ്ങിവരുന്നതിന് കാരണം അവയുടെ സ്വാഭാവിക ആവാസ വ്യവസ്ഥ അതിവേഗം ചുരുങ്ങി വരുന്നതാണ്. വന മേഖലകൾ കാർഷകാവശ്യത്തിനു വേണ്ടി വെട്ടി നശിപ്പിക്കുന്നത്, ഉണക്കമരങ്ങൾ കരിയുടെ ഉപയോഗത്തിനായി കത്തിക്കുന്നത് എന്നിവയാണ് ഇതിനു പ്രധാന കാരണം. ഇവയും എണ്ണം വർദ്ധിപ്പിക്കുന്നതിനുള്ള ഉദ്യമങ്ങളുടെ ഭാഗമായി അറേബ്യയിലെ ചില സ്ഥലങ്ങളിൽ മരങ്ങളും മറ്റും വച്ചുപിടിപ്പിച്ചു വരുന്നു. എളുപ്പത്തിൽ വംശമറ്റു പോകാൻ സദ്ധ്യതയുള്ള പക്ഷിവർഗ്ഗമായിട്ടാണ് ഇതിനെ ഇൻറർ നാഷണൽ യൂണിയൻ ഫോർ കൺസർവേഷൻ ഓഫ്‍ നേച്ചർ പരിഗണരിച്ചിരിക്കുന്നത്.

</doc>
<doc id="356723" url="https://ml.wikipedia.org/wiki?curid=356723" title="ശ്രീ സ്വാമിനാരായൺ മന്ദിർ">
ശ്രീ സ്വാമിനാരായൺ മന്ദിർ



</doc>
<doc id="356724" url="https://ml.wikipedia.org/wiki?curid=356724" title="Manthoppu Maithanam">
Manthoppu Maithanam



</doc>
<doc id="356728" url="https://ml.wikipedia.org/wiki?curid=356728" title="ഗ്ലോബ">
ഗ്ലോബ

 
ഇഞ്ചി കുടുംബത്തിലെ ഒരു ജനുസ് ആണ് ഗ്ലോബ (Globba)"." നൂറ് സ്പീഷിസുകൾ ഉള്ള ഇവയിലെ അംഗങ്ങൾ ചൈന, ഇന്ത്യൻ ഉപഭൂഖണ്ഡം, തെക്കുകിഴക്കേഷ്യ, ന്യൂ ഗിനിയ, എന്നിവിടങ്ങളിലെ സ്വദേശിയാണ്. നൃത്തരൂപം ചെയ്യുന്നപോലെയുള്ള പുഷ്പങ്ങൾ ഉണ്ടാവുന്ന ഈ ജനുസിനെ "ഡാൻസിംഗ് ലേഡീസ്" എന്നു വിളിക്കാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356729" url="https://ml.wikipedia.org/wiki?curid=356729" title="Globba">
Globba



</doc>
<doc id="356730" url="https://ml.wikipedia.org/wiki?curid=356730" title="ഹുവായി ഖ ഖായെങ്">
ഹുവായി ഖ ഖായെങ്



</doc>
<doc id="356738" url="https://ml.wikipedia.org/wiki?curid=356738" title="ഖ്‌മെർ ജനങ്ങൾ">
ഖ്‌മെർ ജനങ്ങൾ



</doc>
<doc id="356739" url="https://ml.wikipedia.org/wiki?curid=356739" title="Khmer people">
Khmer people



</doc>
<doc id="356741" url="https://ml.wikipedia.org/wiki?curid=356741" title="ലാവോ">
ലാവോ



</doc>
<doc id="356744" url="https://ml.wikipedia.org/wiki?curid=356744" title="അന്നാമിറ്റെ പർവ്വതനിര">
അന്നാമിറ്റെ പർവ്വതനിര

 
തെക്കു കിഴക്കേ ഏഷ്യയിൽ വടക്ക് ഭാഗം ചൈനവരെയും,കിഴക്ക് ചൈനാ സമുദ്രം വരെയും വ്യപിച്ചു കിടക്കുന്ന ഇന്തോ-ചൈനയുടെ കിഴക്കൻ ഭാഗത്ത് സ്ഥിതിചെയ്യുന്ന പർവ്വത നിരയാണ് അന്നാമിറ്റെ പർവ്വതനിര - Annamite Range. ഇത് അന്നാമീസ് പർവ്വതങ്ങൾ (Annamese Mountains) എന്നും അറിയപ്പെടുന്നുണ്ട്. ലാവോസ്, വിയറ്റ്‌നാം, വടക്കു കിഴക്കൻ കംബോഡിയയുടെ ഒരു ചെറിയ പ്രദേശം അടക്കം ഏകദേശം 1100 കിലോമീറ്റർ (680 മൈൽ) വ്യാപിച്ചുകിടക്കുകയാണ് ഈ പർവ്വതനിര.
വിയറ്റനാമീസ് ഭാഷയിൽ ഇത് Dãy Trường Sơn, ലാവോസ് ഭാഷയിൽ Xai Phou Luang (ພູ ຫລວງ) എന്ന പേരിലും ഫ്രഞ്ച് ഭാഷയിൽ Chaîne Annamitique എന്ന പേരിലുമാണ് ഈ പർവ്വതം അറിയപ്പെടുന്നത്. 
ഇവയ്ക്ക് പുറമെ, Annamese Range, Annamese Mountains, Annamese Cordillera, Annamite Mountains and Annamite Cordillera തുടങ്ങിയ വിശേഷണങ്ങളിലും ഇത് അറിയപ്പെടുന്നുണ്ട്.
2,819 മീറ്റർ (9,242 അടി) ഉയരമുള്ള ഫൗ ബിയ ( Phou Bia) ആണ്‌ അന്നാമിറ്റെ പർവ്വതനിരയിലെ ഏറ്റവും ഉയരം കൂടിയ കൊടുമുടി.
2720 മീറ്റർ ഉയരമുള്ള ഫു സായി ലായി ലെൻഗ്, 2589 മീറ്റർ ഉയരമുള്ള ന്‌ഗോക് ലിൻഹ് (ന്‌ഗോക് പാൻ) ആണ് എന്നിവയാണ് ഈ പർവ്വത നിരയിലെ ഉയരമുള്ള മറ്റു കൊടുമുടികൾ.
ഇതിൽ, ന്‌ഗോക് ലിൻഹ് മധ്യവിയറ്റനാമിലെ വടക്കൻ പടിഞ്ഞാറൻ വക്കിലായി സ്ഥിതിചെയ്യുന്നു.
വിയറ്റ്‌നാമീസ് തീരത്തിന് സമാരമായാണ് അനാമിറ്റെ പർവ്വതനിര നിലകൊള്ളുന്നത്. സൗത്ത് ചൈന നദിയുടെ വിയറ്റ്‌നാമിന്റെ ഇടുങ്ങിയ തീരത്ത് നിന്ന് മെകോങ് നദിയെ വേർത്തിരിക്കുന്ന ഒരു ചെറിയ വളവുണ്ട് ഇതിന്. 
പർവ്വതത്തിന്റെ മിക്ക ഭാഗങ്ങളും ലാവോയുടെ ഭാഗത്താണ്. പർവ്വത നിരയുടെ കിഴക്കൻ ചെരിവ് കുത്തനെ ഉയർന്നാണ് നിൽക്കുന്നത്. ഇവിടെ നിരവധി ചെറു നദികൾ ഒലുച്ചുപോവുന്നുണ്ട. 
പർവ്വത നിരയുടെ പടിഞ്ഞാറൻ ചെരുവ് വളരെ ശാന്തമാണ്. ഉയർന്ന് നിരപ്പായ ഭൂമിയാണ് ഇവിടെ. മൂന്ന് പ്രധാന പീഠഭൂമികളുണ്ട് ഈ പർവ്വത നിരക്ക്. വടക്ക് ഭാഗം മുതൽ തെക്കോട്ട്, ഫൗനി പീഠഭൂമി, നകായി പീഡഭൂമി, ബൊലവെൻ പീഠഭൂമി എന്നിവയാണവ.
പരിസ്ഥിതിവിജ്ഞാനം.
അന്നാമിറ്റെ പർവ്വത നിര ഇപ്പോൾ പ്രധാനപ്പെട്ട് ഉഷ്ണ മേഖല കാലികമായ വനവും ആഗോള പാരിസ്ഥിതിക മേഖലയുമാണ്. ശുദ്ധജലം ലഭ്യമാവുന്നതും മറൈൻ പാരിസ്ഥിതിക പ്രദേശവുമാണ് ഇത്.
തെക്ക്‌-കിഴക്ക് ഏഷ്യയിൽ കരയാൽ മാത്രം ചുറ്റപ്പെട്ടു കിടക്കുന്ന ലവോസ്. കുന്നുകളും മലകളും നിറഞ്ഞ നിരപ്പല്ലാത്ത ഭൂപ്രകൃതിയാണ് ഇവിടത്തേത്. 2,817 മീറ്റർ (9,242 അടി) ഉയരമുള്ള ഫൗ ബിയ ആണ്‌ ഉയരം കൂടിയ കൊടുമുടി. പടിഞ്ഞാറ് വശത്തുള്ള മീകോങ്ങ് നദി തയ്‌ലാൻഡുമായുള്ള അതിർത്തിയുടെ ഭൂരിഭാഗമായി കിടക്കുന്നു. അത്പോലെ കിഴക്ക്‌വശത്ത് അന്നാമിറ്റെ പർവ്വതനിര വിയറ്റ്നാമുമായുള്ള അതിർത്തി നിർണ്ണയിക്കുന്നു.
വടക്കൻ അന്നാമിറ്റെ വനങ്ങളും തെക്കൻ അന്നാമിറ്റെ വനങ്ങളും മഴയോട് കൂടിയ നിത്യഹരിത വനങ്ങളാണ്.
ഈ പർവ്വത നിര അപൂർവ്വ ഇനം ജീവികളുടെ വാസസ്ഥലമാണ്. അന്നാമിറ്റെ മുയൽ, കൃഷ്ണമൃഗം, പൈഗാത്രിസ് ഗണത്തിൽ പെട്ട കുരങ്ങായ ഡൗക് ലങ്കുർ, വലിയ കാട്ടുപോത്ത്, ചൈനീസ് ഈനാംപേച്ചി, ഇൻഡോചൈനീസ് ടൈഗർ എന്നിവയുടെ വാസകേന്ദ്രമാണ് അന്നാമിറ്റെ പർവ്വതനിരകൾ.
ചരിത്രം.
അന്നാമിറ്റെ പർവ്വതത്തിലെ മിക്ക് ഉയർന്ന പ്രദേശങ്ങളും വിയറ്റ്‌നാമിലെ മധ്യ ഹൈലാൻഡും ഇരുപതാം നൂറ്റാണ്ടിന്റെ തുടക്കത്തിൽ ഗോത്ര ന്യൂനപക്ഷങ്ങളുടെ വാസസ്ഥലമായിരുന്നു. 1976 മുതൽ 1990വരെ ഇവിടങ്ങളിൽ ജനസംഖ്യ 60 ലക്ഷം വരെ (താമസക്കാർ) ഉണ്ടായിരുന്നുവെന്നാണ് കണക്ക്. ഈ േേഹറേഞ്ചുകളിൽ ഏറ്റവും കൂടതൽ വസിച്ചിരുന്ന പ്രാദേശിക വംശീയ ഗോത്രമായ കിൻഹ് ജനതയാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356745" url="https://ml.wikipedia.org/wiki?curid=356745" title="Annamite Range">
Annamite Range



</doc>
<doc id="356747" url="https://ml.wikipedia.org/wiki?curid=356747" title="ചാവോ ഫ്രായാ നദി">
ചാവോ ഫ്രായാ നദി

ചാവോ ഫ്രായാ (Thai: ) തായ്‍ലാൻറലെ ഒരു പ്രധാന നദിയാണ്. ഈ നദി ബാങ്കോക്ക് നഗരത്തിലൂടെ ഒഴുകി തായ്‍ലാൻറ് ഉൾക്കടലിൽ പതിക്കുന്നു.
അനേകം പ്രാചീന യൂറോപ്യൻ ഭൂപടങ്ങളിൽ ഈ നദിയുടെ പേര് തായ് ഭാക്ഷയിൽ നദി എന്നർത്ഥം വരുന്ന "മെനാം" എന്നോ "മായെ നാം" (തായ്: แม่น้ำ) എന്നോ രേഖപ്പെടുത്തിയിരിക്കുന്നു. 
ഭൂമിശാസ്ത്രം.
ഈ പ്രദേശം നില നിൽക്കുന്ന അക്ഷാംശ രേഖാംശങ്ങൾ 13° 32′ 25″ N, 100° 35′ 23″ E ആണ്. ചാവോ ഫ്രായാ നദി, നഖോൺ സവാൻ പ്രോവിൻസിൽ, പിംഗ്, നാൻ എന്നീ നദികളുടെ സംഗമ സ്ഥാനത്തു നിന്നാണ് പ്രയാണം ആരംഭിക്കുന്നത്. ഇവിടെ നിന്നു 372 കിലോമീറ്റർ ദൂരം (231 മൈൽ) മദ്ധ്യ സമതലത്തിലൂടെ ഒഴുകി ബാങ്കോക്കിലെത്തി അവിടെ നിന്ന് തായ്‍ലാൻറ് ഉൾക്കടലിലേയ്ക്കു പതിക്കുന്നു.
ചായോ ഫ്രായാ നദിയ്ക്കു സമാന്തരമായി വടക്കു നിന്നു തെക്കോട്ട് സ്ഥിതി ചെയ്യുന്ന പട്ടണങ്ങൾ നഖോണ് സവാൻ, ഉതായി താനി, ചായി നാറ്റ്, സിങ് ബുരി, ആങ് തോങ്ങ്, ആയുത്തായ, പതും താനി, നോന്താബൂരി, ബാങ്കോക്ക്, സമുത് പ്രകാൻ എന്നിവയാണ്. ഈ പട്ടണങ്ങൾ ചരിത്രപരമായി വളരെ പ്രാധാന്യാമുള്ളവയാണ്. അതുപോലെ നദിതടത്തിനു സമീപത്തായതിനാൽ ഈ പട്ടണങ്ങളിൽ ജനങ്ങൾ ഇടതിങ്ങി ജീവിക്കുന്നു.
കാലാവസ്ഥ.
ഈ പ്രദേശത്ത് ഒരു വർഷം ഏകദേശം മഴ ലഭിക്കുന്നുണ്ട്. താപനില 24 മുതൽ 33°C (75 മുതൽ 91°F) വരെയാണ്.
നദിയിലെ കനാലുകൾ.
ചായോ ഫ്രായാ നദിയുടെ താഴ്ഭാഗത്ത് മനുഷ്യ നിർമ്മിതമായ അനേകം കനാലുകൾ പണിതീർത്തിട്ടുണ്ട്. തലസ്ഥാന നഗരിയിൽ നിന്ന് നദയിലെ കുറുക്കുവഴിയിലൂടെ കടലിലെത്താനുള്ള വഴികളാണ് ഇവയിൽ കൂടുതലും. 
ഗതാഗതം.
ബാങ്കോക്കിൽ ചായോ ഫ്രായാ നദിയ്ക്കു കുറുകെ കടന്നു പോകുന്ന പ്രധാന പാലങ്ങളിലൊന്ന് റെയിൽ റോഡ് പാലമാകുന്നു. 
ബാങ്കോക്കിനു സമീപം ഈ നദിയിൽ ജലഗതാഗതം വളരെ തിരക്കുള്ളതാണ്. ഏകദേശം പതിനഞ്ചിലധികം ബോട്ട് പാതകള് നദിയിലുടനീളം സ്ഥിതി ചെയ്യുന്നു. 
പോഷക നദികൾ.
ഈ നദിയുടെ പ്രധാന പോഷക നദികൾ പാ സാക് നദി, സാകെയ് ക്രാങ് നദി, നാൻ നദി, യോം നദി, പിങ് നദി, വാങ് നദി, താ ചിൻ നദി എന്നിവയാണ്. ഈ ഒാരോ പോഷകനദികൾക്കും മറ്റനവധി ചെറു പോഷകനദികളുമുണ്ട്. 
ചോവാ ഫ്രായോ നീർത്തടം.
ചാവോ ഫ്രോയോ നദീതട വ്യവസ്ഥ തായ്‍ലാൻറിലെ ഏറ്റവും വലിയ നദീതട വ്യവസ്ഥയാണ്. ഇത് രാജ്യത്തെ 35 ശതമാനം പ്രദേശം ഉൾക്കൊള്ളുന്നു. 
നദിയുടെ നീർത്തടം താഴെപ്പറയുന്ന ഏതാനും ചില മേഖലകളായി തരം തിരിച്ചിരിക്കുന്നു. 
പടിഞ്ഞാറേ ദിക്കിൽ തായ്‍ലാൻറിൻറെ മദ്ധ്യ സമതലങ്ങളുടെ ദാഹമകറ്റുന്നത് മായേ ക്ലോങ് നദിയും കിഴക്കു ദിക്കിൽ ബാങ് പക്കോങ് നദിയുമാണ്. ഈ രണ്ടു നദികളും ചാവോ ഫ്രായാ നദീതടവ്യവസ്ഥയുടെ ഭാഗമല്ല.
നദീതടം വളരെ വിശാലവും പരന്നതും നദിയിലെ എക്കൽ അടിഞ്ഞുകൂടി ഫലഭൂയിഷ്ടമായതുമാണ്. ഡെൽറ്റയിൽ നിന്നു നദിയുടെ താഴ്ഭാഗത്തുള്ള, ആങ് തോങ് പ്രോവിൻസിനു വടക്കുള്ള ഭൂമി നിരപ്പായതും സമുദ്രനിരപ്പിൽ നിന്ന് രണ്ട് മീറ്റർ ഉയരമുള്ളതുമാണ്. സമതലത്തിനു വീണ്ടു വടക്കോട്ട്, പിങ്, നാൻ എന്നിവ ഉൾപ്പെടുന്ന സമതലമാണ്. ഇവിടെ സമുദ്രനിരപ്പിൽ നിന്നുള്ള ഉയരം 20 മീറ്ററാണ്.
മലിനീകരണം.
ഗൾഫ് ഓഫ് തായ്‍ലാൻറിൻറെ ഉപരിഭാഗത്തേയ്ക്കു പതിക്കുന്ന പ്രധാന നദികളിൽ കഴിഞ്ഞ കുറെ ദശകങ്ങളായി ഗുരുതരമായി മലിനീകരണമുണ്ടെന്ന് തായി മലിനീകരണ നിയന്ത്രണ ബോർഡ് റിപ്പോർട്ട് ചെയ്തിരുന്നു. ഈ ബോർഡ്, ചാവോ ഫ്രായ നദിയുടെ താഴേയ്ക്കുള്ള ഭാഗങ്ങളിലെ ജലത്തിൽ ചില ബാക്ടീരിയകളും ഫോസ്ഫേറ്റുകൾ, ഫോസ്ഫറസ്, നൈട്രജൻ തുടങ്ങിയവയുടെ മലിനികരണമുണ്ടെന്നു കണ്ടെത്തി. 

</doc>
<doc id="356748" url="https://ml.wikipedia.org/wiki?curid=356748" title="Sino-Vietnamese War">
Sino-Vietnamese War



</doc>
<doc id="356751" url="https://ml.wikipedia.org/wiki?curid=356751" title="ചൈന-വിയറ്റ്നാം യുദ്ധം">
ചൈന-വിയറ്റ്നാം യുദ്ധം

ചൈന-വിയറ്റ്നാം യുദ്ധം (; ) 1979-ന്റെ തുടക്കത്തിൽ പീപ്പിൾസ് റിപ്പബ്ലിക് ഓഫ് ചൈനയും സോഷ്യലിസ്റ്റ് റിപ്പബ്ലിക് ഓഫ് വിയറ്റ്നാമും തമ്മിൽ നടന്ന അതിർത്തിയുദ്ധമാണ്. മൂന്നാം ഇന്തോ ചൈന യുദ്ധം എന്നും ഇത് അറിയപ്പെടുന്നു. വിയറ്റ്നാം 1978-ൽ കംബോഡിയയിൽ അധിനിവേശം നടത്തിയതിനെത്തുടർന്നാണ് ചൈന വിയറ്റ്നാമിനെ ആക്രമിച്ചത്. വിയറ്റ്നാമിന്റെ കംബോഡിയ ആക്രമണം ചൈനയുടെ പിന്തുണയുണ്ടായിരുന്ന ഖമർ റൂഷ് ഭരണത്തിന് അവസാനം കുറിച്ചിരുന്നു. ഹെൻട്രി കിസ്സിഞ്ചറുടെ അഭിപ്രായത്തിൽ “സോവിയറ്റ് യൂണിയൻ ദക്ഷിണപൂർവ്വേഷ്യയിൽ വ്യാപിക്കുക എന്ന ലക്ഷ്യത്തോടെ തിന്മയുടെ നീരാളിപ്പിടി മുറുക്കുന്നതിന്റെ ശ്രമമായാണ്“ ഡെങ് സിയാവോപിങ് ഇതിനെക്കണ്ടത്. ചൈനയും സോവിയറ്റ് യൂണിയനും തമ്മിലുള്ള ബന്ധത്തിലെ വിള്ളലിന്റെ സൂചനയായിരുന്നു ഇത്. “എന്തൊക്കെ പോരായ്മകളുണ്ടെങ്കിലും ചൈനയുടെ ആക്രമണം ദീർഘകാലാടിസ്ഥാനത്തിലുള്ള തന്ത്രപരമായ വിശകലനത്തിന്റെ സൂചനയാണ് നൽകുന്നത്“ എന്ന് കിസ്സിഞ്ചർ അഭിപ്രായപ്പെടുകയുണ്ടായി.
ചൈനയുടെ സൈനികർ വടക്കൻ വിയറ്റ്നാമിൽ പ്രവേശിക്കുകയും അതിർത്തിക്കടുത്തുള്ള പല പട്ടണങ്ങളും പിടിച്ചെടുക്കുകയും ചെയ്തു. 1979 മാർച്ച് 6-ന് ഹാനോയിയിലേയ്ക്കുള്ള കവാടം തുറന്നുകിടക്കുകാണെന്നും ശിക്ഷിക്കാനായി ഉദ്ദേശിച്ചുള്ള തങ്ങളുടെ ശ്രമം വിജയം കണ്ടു എന്നും പ്രഖ്യാപിക്കുകയും സേനയെ വിയറ്റ്നാമിൽ നിന്ന് പിൻവലിക്കുകയും ചെയ്തു. ഇരുപതാം നൂറ്റാണ്ടിലെ അവസാനത്തെ ഇന്തോചൈന യുദ്ധത്തിൽ ചൈനയും വിയറ്റ്നാമും വിജയം അവകാശപ്പെട്ടു. വിയറ്റ്നാം സൈനികർ 1989 വരെ കംബോഡിയയിൽ തുടർന്നു. കംബോഡിയയിലെ അധിനിവേശത്തിൽ നിന്ന് വിയറ്റ്നാമിനെ പിന്തിരിപ്പിക്കുവാൻ ചൈനയ്ക്ക് സാധിച്ചില്ല എന്ന് ഇതിൽ നിന്ന് മനസ്സിലാക്കാം. സോവിയറ്റ് യൂണിയന്റെ തകർച്ചയെത്തുടർന്ന് ചൈനയും വിയറ്റ്നാമും തമ്മിലുള്ള അതിർത്തി നിർണയിക്കപ്പെട്ടു. 
വിയറ്റ്നാമിനെ കംബോഡിയയിൽ നിന്ന് പിൻവലിപ്പിക്കുന്നതിൽ വിജയിച്ചില്ലെങ്കിലും ചൈനയ്ക്ക് തങ്ങളുടെ എതിരാളിയായിരുന്ന സോവിയറ്റ് യൂണിയന് വിയറ്റ്നാമിനെ സംരക്ഷിക്കാനായില്ല എന്ന് തെളിയിക്കാൻ സാധിച്ചു. സോവിയറ്റ് യൂണിയനും ചൈനയും തമ്മിലുള്ള ബന്ധം വഷളായതിനെത്തുടർന്ന് 15 ലക്ഷം ചൈനീസ് സൈനികർ സോവിയറ്റ് അതിർത്തിയിൽ ഒരു യുദ്ധത്തിന് സന്നദ്ധരായി ഈ സമയത്ത് കാത്തുനിൽക്കുന്നുണ്ടായിരുന്നു.
അനന്തരഫലങ്ങൾ.
ചൈനയ്ക്കും വിയറ്റ്നാമിനും ആയിരക്കണക്കിന് സൈനികരെ നഷ്ട്ട്പ്പെട്ടു. 344.6 കോടി യുവാൻ ആണ് ചൈനയ്ക്ക് യുദ്ധത്തിനായി ചെലവായത്. ഇത് 1979–80 വർഷത്തെ സാമ്പത്തിക പദ്ധതി പൂർത്തിയാക്കുന്നത് വൈകുന്നതിനിടയാക്കി. യുദ്ധത്തെത്തുടർന്ന് ചൈനയുമായി ബന്ധമുണ്ടാകാൻ സാദ്ധ്യതയുള്ളതോ ബന്ധമുള്ളതോ ആയ ആൾക്കാരെ വിയറ്റ്നാം അമർച്ച ചെയ്യാനാരംഭിച്ചു. 1979-ൽ 8,000 ഹോവ ജനതയെ ഹാനോയിയിൽ നിന്ന് തെക്കുള്ള "പുതിയ സാമ്പത്തിക മേഖലകളിലേയ്ക്ക്" പുറന്തള്ളി. ‌ഹ്മോങ് ഗോത്രവർഗ്ഗക്കാരെയും മറ്റ് ന്യൂനപക്ഷങ്ങലെയും വടക്കൻ പ്രവിശ്യകളിൽ നിന്ന് ഭാഗികമായി നീക്കം ചെയ്തു. ഹൊവാങ് വാൻ ഹോവൻ കൂറുമാറിയതിനെത്തുടർന്ന് വിയറ്റ്നാം കമ്യൂണിസ്റ്റ് പാർട്ടിയിൽ വലിയ ശുദ്ധീകരണം നടന്നു. 1979-ൽ ചൈനയ്ക്കനുകൂലമായി നിലപാടെടുത്ത 20,468 അംഗങ്ങളെ പാർട്ടിയിൽ നിന്ന് പുറത്താക്കി. 
വിയറ്റ്നാം കംബോഡിയയിൽ തുടർന്നുവെങ്കിലും ഈ അധിനിവേശത്തിനെതിരായി അന്താരാഷ്ട്ര അഭിപ്രായം ഏകീകരിക്കുവാൻ ചൈനയ്ക്ക് സാധിച്ചു. നോരോദോം സിഹാനുക്, കമ്യൂണിസ്റ്റ് വിരുദ്ധ നേതാവ് സോൺ സാൻ, ഖമർ റൂഷ് നേതാക്കൾ എന്നിവർക്ക് കംബോഡിയൻ പീപ്പിൾസ് പാർട്ടി ഭരണത്തിന് നയതന്ത്ര അംഗീകാരം ലഭിക്കുന്നത് തടയാൻ സാധിച്ചു. സോവിയറ്റ് ബ്ലോക്കിൽ നിന്നുമാത്രമാണ് കംബോഡിയൻ പീപ്പിൾസ് പാർട്ടി ഗവണ്മെന്റിന് പിന്തുണ ലഭിച്ചത്. ചൈന ആസിയാനുമായുള്ള ബന്ധം മെച്ചപ്പെടുത്തുകയും തായ്‌ലാന്റിനും സിങ്കപ്പൂരിനും വിയറ്റ്നാമിൽ നിന്നുള്ള ആക്രമണത്തിനെതിരേ സംരക്ഷണം നൽകാം എന്ന് അറിയിക്കുകയും ചെയ്തു. വിയറ്റ്നാം കൂടുതൽ സോവിയറ്റ് യൂണിയനെ ആശ്രയിക്കാൻ ആരംഭിച്ചു. കാം റാൻ ബേയിൽ വിയറ്റ്നാം സോവിയറ്റ് യൂണിയന് ഒരു നാവികത്താവളം അനുവദിച്ചു. ചില ചരിത്രകാരന്മാരുടെ അഭിപ്രായം ഡെങ് സിയാവോപിങ് ഈ യുദ്ധം ആരംഭിച്ചത് താൻ അധികാരത്തിൽ പിടിമുറുക്കുന്നതുവരെ ചൈനയുടെ സൈന്യത്തിന്റെ ശ്രദ്ധ തിരിക്കുവാൻ വേണ്ടിയായിരുന്നു എന്നാണ്. "
തടവുകാർ.
ചൈന 1,636 വിയറ്റ്നാം കാരെ തടവുകാരായി പിടിച്ചിരുന്നു. വിയറ്റ്നാമിന്റെ കൈവശം 238 ചൈനക്കാർ തടവുകാരായുണ്ടായിരുന്നു.1979 മേയ്-ജൂൺ മാസങ്ങളിൽ ഇവർ കൈമാറ്റം ചെയ്യപ്പെട്ടു.
യുദ്ധശേഷം ചൈനയും വിയറ്റ്നാമും തമ്മിലുള്ള ബന്ധം.
അതിർത്തിയിലെ സംഘർഷം 1980-കൾ മുഴുവൻ തുടർന്നു. 1984 ഏപ്രിലിൽ കാര്യമായ ഒരു സംഘർഷമുണ്ടായിരുന്നു. 1988-ലെ നാവിക സംഘർഷം എടുത്തുപറയാവുന്ന ഒന്നാണ്. സ്പാർട്ട്‌ലി ദ്വീപുകൾ സംബന്ധിച്ചായിരുന്നു ഇത്. ജോൺസൺ സൗത്ത് റീഫ് സ്കിർമിഷ് എന്നാണ് ഇതറിയപ്പെടുന്നത്.
വർഷങ്ങളോളമെടുത്ത ചർച്ചയ്ക്ക് ശേഷം 1999-ൽ ചൈനയും വിയറ്റ്നാമും ഒരു അതിർത്തിക്കരാറിൽ ഒപ്പിട്ടു. യുദ്ധത്തിൽ തങ്ങൾക്ക് നഷ്ടപ്പെട്ട കരഭൂമി വിയറ്റ്നാം ചൈനയ്ക്ക് നൽകി. കാലങ്ങളായി ചൈനയും വിയറ്റ്നാമും തമ്മിലുള്ള അതിർത്തിയായി കണക്കാക്കിയിരുന്ന ഐ നാം ക്വാൻ ഗേറ്റ് ചൈനയ്ക്ക് നൽകിയത് വിയറ്റ്നാമിൽ വലിയ പ്രതിഷേധത്തിനിടയാക്കി. പാരാസെൽ ദ്വീപുകളും സ്പാർട്ട്‌ലി ദ്വീപുകളും ഇപ്പോഴും തർക്കത്തിലാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="356758" url="https://ml.wikipedia.org/wiki?curid=356758" title="Sino-Soviet border conflict">
Sino-Soviet border conflict



</doc>
<doc id="356759" url="https://ml.wikipedia.org/wiki?curid=356759" title="ജോൺ എഫ് നാഷ്">
ജോൺ എഫ് നാഷ്

ഗെയിം തിയറിയിൽ മൌലികവും സുപ്രധാനവുമായ സംഭാവനകൾ നൽകിയ ലോകപ്രശസ്ത ഗണിതശാസ്ത്രജ്ഞനാണ് "ജോൺ എഫ് നാഷ് ജൂനിയർ". ഗെയിം തിയറിയിൽ ഉള്ള അദ്ദേഹത്തിൻറെ സംഭാവനകൾ പരിഗണിച്ചു കൊണ്ട് 1994-ലെ സാമ്പത്തികശാസ്ത്രത്തിനുള്ള നോബൽ പുരസ്‌കാരം അദ്ദേഹത്തിന് ലഭിക്കുകയുണ്ടായി. 2015-ൽ ഗണിതശാസ്ത്രത്തിലെ പരമോന്നത പുരസ്കാരങ്ങളിൽ ഒന്നായ ആബേൽ പുരസ്‌കാരവും ലഭിച്ചു.
1995ഇൽ അദ്ദേഹത്തിനു സ്കിസോഫ്രീനിയ എന്ന അസുഖം പിടിപെട്ടു. അദ്ദേഹത്തിന്റെ ജീവിതവും, രോഗവുമായുള്ള പോരാട്ടം ആസ്പദമാക്കി നിർമിച്ച ഹോളിവുഡ് ചലച്ചിത്രമാണ്‌ "എ ബ്യൂട്ടിഫുൾ മൈൻ‌ഡ്".
2015 മെയ്‌ 23 ന് ന്യൂ ജെഴ്സിയിലെ ടേൺപൈക്കിൽ ഉണ്ടായ കാറപകടത്തിൽ നാഷും അദ്ദേഹത്തിന്റെ ഭാര്യ അലീഷ്യ നാഷും അന്തരിച്ചു.
ബാല്യകാലവും വിദ്യഭ്യാസവും.
ജോൺ ഫോർബസ് നാഷ്- മാർഗരെറ്റ് വിർജിനിയ ദമ്പതികളുടെ മകനായി 1928 ജൂൺ 13 ന് വെസ്റ്റ് വിർജിനിയായിലെ ബ്ലൂ ഫീൽഡിൽ അദ്ദേഹം ജനിച്ചു. ചെറുപ്പത്തിൽ വളരെ ഏകാകിയും ഉൾവലിഞ്ഞ പ്രകൃതവും ഉള്ളയാളായിരുന്നു അദ്ദേഹം.
ജോർജ് വെസ്റിംഗ്ഹൌസ് സ്കോളർഷിപ്പിന്റെ ദേശീയതലത്തിലെ 10 വിജയികളിൽ ഒരാളായിരുന്നു അദ്ദേഹം. ഇത് മുഖേന മുഴുവൻ സ്കോളർഷിപോടെ കാർനെജി ഇൻസ്റ്റിറ്റ്യൂട്ട് ഓഫ് ടെക്നോളജിയിൽ പ്രവേശനം ലഭിച്ചു. അവിടെ അദ്ദേഹം കെമിക്കൽ എഞ്ചിനീയറിങ്ങിനാണ് ആദ്യം ചേർന്നത്‌. പിന്നീട് കെമിസ്ട്രിയിലേക്കും ശേഷം ഗണിതശാസ്ത്രതിലെക്കും അദ്ദേഹം‍ മാറി. 1948-ൽ ഗണിതശാസ്ത്രത്തിൽ B.S ഉം M.S ഉം ഒരുമിച്ചു കരസ്ഥമാക്കി. തുടർന്നുള്ള ബിരുദാനന്തര പഠനങ്ങൾക്കായി പ്രിൻസ്ടൺ സർവ്വകലാശാലയിൽ ചേർന്നു. നാഷ് സംതുലിതാവസ്ഥ എന്ന് പിൽക്കാലത്ത് അറിയപ്പെട്ട ഇക്വിലിബ്രിയം തിയറിയിൽ ആണ് അവിടെ അദ്ദേഹം പ്രധാനമായും പ്രവർത്തിച്ചത്.
ഗണിത ശാസ്ത്രത്തിലെ സംഭാവനകൾ.
1950-ൽ "നോൺ കോ-ഓപ്പറേറ്റീവ് ഗെയിം തിയറി"യെക്കുറിച്ചുള്ള തെസിസിനു Ph.D ലഭിച്ചു. വർഷങ്ങൾക്കു ശേഷം 1994-ൽ നാഷിനു നോബേൽ പുരസ്കാരം നേടിക്കൊടുത്തത് ഇതേ തെസിസ് ആയിരുന്നു.
1952 മുതൽ മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ ഇൻസ്ട്രക്ടർ അയി സേവനം അനുഷ്ടിച്ചു.
ഭാഗിക അവകലന സമവാക്യങ്ങൾ (Partial Differential Equation), ഡിഫറെൻഷ്യൽ ജ്യോമെട്രി (Differential Geometry) തുടങ്ങിയവയാണ് അദ്ദേഹം പ്രവർത്തിച്ച ഗണിതശാസ്ത്രത്തിലെ മറ്റു മേഖലകൾ.
മാനസിക രോഗം.
1959-ൽ ആണ് സ്കിസോഫ്രീനിയയുടെ ആദ്യ ലക്ഷണങ്ങൾ കാണിച്ചു തുടങ്ങിയത്. അസുഖത്തിൻറെ ആദ്യ സൂചനകൾ ചിത്തഭ്രമം ആയിരുന്നു. ചുവന്ന ടൈ കെട്ടിയവരെല്ലാം കമ്മ്യൂണിസ്റ്റുകാരാണെന്ന് അദ്ദേഹം‍ തെറ്റിദ്ധരിച്ചു. അവർ തനിക്കും രാജ്യത്തിനും എതിരായി ഗൂഢാലോചന നടത്തുകയാണെന്നായിരുന്നു അദ്ദേഹത്തിന്റെ തോന്നൽ. അമേരിക്കൻ സർകാർ, കമ്മ്യൂണിസ്റ്റ്‌കാർ അയയ്ക്കുന്ന രഹസ്യ കോഡുകൾ ഡീകോഡ് ചെയ്യാൻ തന്നെ ഏൽപ്പിച്ചതായും കരുതി. കമ്മ്യൂണിസ്റ്റുകാർ നടത്തുന്ന ഗൂഢാലോചനയെക്കുറിച്ച് നാഷ് അമേരിക്കൻ എംബസ്സിക്ക് കത്തുകൾ അയയ്കാൻ തുടങ്ങി. 
ഒരിക്കൽ അമേരിക്കൻ മാത്തമറ്റിക്കൽ സൊസൈറ്റിയിൽ റീമാൻ പരികല്പനയെക്കുറിച്ച് ഒരു പ്രഭാഷണം നൽകുമ്പോൾ അസുഖം കൂടുതൽ വഷളായി. അവിടെ ഇരിക്കുന്ന ആർക്കും അദ്ദേഹം പറയുന്നത് തിരിച്ചറിയാൻ പറ്റാതെയായി. ഇതിനു ശേഷമാണ് അദ്ദേഹം ഈ രോഗത്തിനു ചികിത്സ സ്വീകരിയ്ക്കാൻ തുടങ്ങിയത്. എന്നാൽ ചികിൽസയ്ക്ക് വിധേയനാകാൻ അദേഹത്തിന് തീരെ താല്പര്യം ഇല്ലായിരുന്നു. ഇടയ്ക്കൊക്കെ അദ്ദേഹം മരുന്നുകൾ കഴിക്കാതെ ഇരിക്കുമായിരുന്നു. 1970-ന് ശേഷം ആശുപത്രിയിൽ പോകുന്നതും മരുന്ന് കഴിക്കുന്നതും സ്വന്തം ഇഷ്ടപ്രകാരം നിർത്തി.
ഏകദേശം 1995 ആയപ്പോഴേയ്ക്കും അസുഖം മാറി. സാധാരണ ഗതിയിൽ സ്കിസോഫ്രീനിയ വരുന്നതിൽ 20 ശതമാനം ആൾക്കാർ രോഗത്തിൽ നിന്നും മോചനം നേടാറുണ്ട്.
മരണം.
2015 മെയ്‌ 23ന് ന്യൂ ജെഴ്സി ടേൺപൈക്കിൽ ഉണ്ടായ കാറപകടത്തിൽ നാഷും അദ്ദേഹത്തിന്റെ ഭാര്യ അലീഷ്യ നാഷും അന്തരിച്ചു. നോർവയിൽ നിന്നും ആബേൽ പുരസ്‌കാരം വാങ്ങി എയർപോർട്ടിൽ നിന്നും തിരിച്ചുവരുന്ന വഴി അദ്ദേഹം സഞ്ചരിച്ചിരുന്ന വാഹനത്തിൻറെ നിയന്ത്രണം നഷ്ടപ്പെടുകയും, തുടർന്നുണ്ടായ അപകടത്തിൽ മരണപ്പെടുകയും ആയിരുന്നു. മരിക്കുമ്പോൾ അദ്ദേഹത്തിനു 86 വയസ്സായിരുന്നു.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="356761" url="https://ml.wikipedia.org/wiki?curid=356761" title="ചൈനയും സോവിയറ്റ് യൂണിയനുമായുള്ള അതിർത്തി സംഘർഷം">
ചൈനയും സോവിയറ്റ് യൂണിയനുമായുള്ള അതിർത്തി സംഘർഷം

ഏഴുമാസം നീണ്ട അപ്രഖ്യാപിത യുദ്ധമായിരുന്നു ചൈനയും സോവിയറ്റ് യൂണിയനുമായുള്ള അതിർത്തി സംഘർഷം എന്നറിയപ്പെടുന്നത്. 1969-ൽ സോവിയറ്റ് യൂണിയനും ചൈനയും തമ്മിലുള്ള പിളർപ്പിന്റെ മൂർദ്ധന്യത്തിലായിരുന്നു ഈ സംഭവം നടന്നത്. ആ വർഷം തന്നെ സംഘർഷങ്ങൾ അവസാനിച്ചുവെങ്കിലും 1991-ലെ അതിർത്തി ഉടമ്പടി ഉണ്ടാകുന്നതുവരെ പ്രശ്നങ്ങൾ പരിഹരിക്കപ്പെട്ടിരുന്നില്ല.
അതിർത്തിയിലെ ഏറ്റുമുട്ടലുകളിൽ ഏറ്റവും പ്രശ്നമുണ്ടായിരുന്നത് ഷെൻബാവോ (ഡമാൻസ്കി) ദ്വീപിനടുത്തും ഉസ്സൂറി (വുസൂളി) നദിയ്ക്കടുത്തുമാണ്. ഷെൻബാവോ ദ്വീപ് സംഭവം എന്നാണ് ചൈനീസ് ചരിത്രകാരന്മാർ ഈ പ്രശ്നത്തെ വിശേഷിപ്പിക്കുന്നത്.
പശ്ചാത്തലം.
ചൈനയിലെ സാംസ്കാരിക വിപ്ലവം സോവിയറ്റ് യൂണിയനുമായുള്ള സംഘർഷങ്ങൾ വർദ്ധിപ്പിക്കുവാൻ കാരണമായി. അതിർത്തിയിലെ പട്രോളുകൾ തമ്മിൽ തർക്കങ്ങളുണ്ടാവുകയും 1969 മാർച്ചിൽ വെടിവെപ്പുണ്ടാവുകയും ചെയ്തു. സോവിയറ്റ് യൂണിയൻ ടാങ്കുകളും കവചിത വാഹനങ്ങളും ഉപയോഗിക്കുകയും വെടിവെപ്പിലേർപ്പെടുകയും ചെയ്തു. പീപ്പിൾസ് ലിബറേഷൻ ആർമി സോവിയറ്റ് അധിനിവേശം തടയുകയും എല്ലാ സോവിയറ്റ് സേനകളെയും ഷെൻബാവോ ദ്വീപിൽ നിന്ന് പുറത്താ‍ാക്കുകയും ചെയ്തു. രണ്ട് പ്ലറ്റൂൺ കാലാൾപ്പടയെയും പീരങ്കികളെയുമാണ് ചൈന യുദ്ധത്തിന് നിയോഗിച്ചത്. സോവിയറ്റ് യൂണിയൻ ആദ്യം 60 സൈനികരെയും ആറ് ബിടിആർ-60 കളെയും നിയോഗിക്കുകയും രണ്ടാമത്തെ ആക്രമണത്തിൽ 100 സൈനികരെയും 14 കവചിത വാഹനങ്ങളെയും പീരങ്കികളെയും നിയോഗിച്ചു എന്നുമാണ് ചൈന അവകാശപ്പെടുന്നത്. ഈ യുദ്ധത്തിനായി പീപ്പിൾസ് ലിബറേഷൻ ആർമി രണ്ടു മൂന്ന് മാസങ്ങളായി തയ്യാറെടുക്കുന്നുണ്ടായിരുന്നു. യുദ്ധപരിചയമുള്ള ഓഫീസർമാരെയും 900 സൈനികരെയുമാണ് ചൈന നിയോഗിച്ചത്. ഇവർക്ക് പ്രത്യേക പരിശീലനവും സാമഗ്രികളും നൽകിയിരുന്നു. ഷെൻബാവോ ദ്വീപിൽ പ്രവേശിച്ച് ഒരുക്കങ്ങൾ നടത്തുവാൻ ഇവരെ രഹസ്യമായി അയച്ചിരുന്നു. 
മാർച്ച് 2-ൽ സോവിയറ്റ് യൂണിയൻ ആക്രമണം നടത്തിയപ്പോൾ വലിയ സൈന്യത്തെയാണ് അവർക്ക് നേരിടേണ്ടിവന്നത്. ചൈനയുടെ ജനറൽ ചെൻ സിലിയൺ പ്രസ്താവിച്ചത് യുദ്ധത്തിൽ ചൈനയ്ക്ക് വ്യക്തമായ വിജയം നേടാനായി എന്നാണ്. മാർച്ച് 15-ന് സോവിയറ്റ് യൂണിയൻ 30 സൈനികരെയും 6 കവചിത വാഹനങ്ങളെയും ഷെ‌ൻബാവോ ദ്വീപിലേയ്ക്കയച്ചു. ഒരു മണിക്കൂർ യുദ്ധത്തിനുള്ളിൽ ചൈന രണ്ട് സോവിയറ്റ് വാഹനങ്ങൾ തകർത്തു. ഏതാനം മണിക്കൂറുകൾക്ക് ശേഷം സോവിയറ്റ് യൂണിയൻ മറ്റൊരു സംഘം സൈനികരെക്കൂടി അയച്ചു. അഞ്ച് സോവിയറ്റ് വാഹനങ്ങൾ കൂടി ചൈന തകർത്തു. മൂന്നാമത് ആക്രമണം നടത്തിയപ്പോൾ ചൈനയുടെ പീരങ്കിപ്പടയ്ക്ക് ഒരു സോവിയറ്റ് ടാങ്കും നാല് കവചിതവാഹനങ്ങളും തകർക്കാനും രണ്ട് വാഹനങ്ങൾക്ക് കേടുവരുത്തുവാനും സാധിച്ചു. ചൈനയുടെ അഭിപ്രായത്തിൽ ചൈനയുടെ സൈനികരുടെ ബുദ്ധിശക്തിയും ആത്മവിശ്വാസവും കാരണമാണ് അവർക്ക് വിജയിക്കാനായത്.
അനന്തരഫലങ്ങൾ.
ചൈനയിൽ യുദ്ധാവേശം മുറുകിയപ്പോൾ അപകടം വർദ്ധിക്കാതിരിക്കാനുള്ള നടപടികൾ മോസ്കോയും ബൈജിങ്ങും എടുക്കുകയുണ്ടായി. 1969 സെപ്റ്റംബർ 11-ന് സോവിയറ്റ് പ്രധാനമന്ത്രി അലക്സി കോസിജിൻ ഹോ ചി മിന്നിനെ സന്ദർശിച്ച് മടങ്ങിവരുന്ന വഴി ബൈജിങ്ങിൽ വിമാനമിറങ്ങി ഷൂ എൻലായിയുമായി ചർച്ച നടത്തി. തിരിച്ചുവിളിച്ച നയതന്ത്രപ്രതിനിധികളെ വീണ്ടും അയയ്ക്കാൻ ഇരു രാജ്യങ്ങളും തീരുമാനമെടുത്തു. അതിർത്തിതർക്കങ്ങളെപ്പറ്റി ചർച്ച നടത്താനുള്ള തീരുമാനവുമുണ്ടായി.
ഈ സംഘർഷങ്ങൾ അമേരിക്കയുമായുള്ള ബന്ധം മെച്ചപ്പെടുത്തുവാൻ മാവോയ്ക്ക് പ്രേരണയായി എന്നാണ് പാശ്ചാത്യ ചരിത്രകാരന്മാരുടെ അഭിപ്രായം. റഷ്യൻ ചരിത്രകാരന്മാർ പറയുന്നത് യുദ്ധത്തിന്റെ അനന്തരഫലങ്ങൾ അന്താരാഷ്ട്രതലത്തിൽ കൂടുതൽ മെച്ചപ്പെട്ട നിലയിലെത്താനുള്ള ചൈനയുടെ ആഗ്രഹത്തിന്റെ ഫലമാണ് എന്നാണ്. അത്തരം സൂചന നൽകുവാനാണ് ചൈന ഈ യുദ്ധത്തിലേർപ്പെട്ടതെന്നാണ് സോവിയറ്റ് ചരിത്രകാരുടെ നിലപാട്. സോവിയറ്റ് യൂണിയന്റേതിൽ നിന്ന് വ്യത്യസ്തമായ നിലപാടെടുക്കുവാനുള്ള ശ്രമം ചൈന 1950ൽ തന്നെ തുടങ്ങിയിരുന്നു. 1960 -കൾ മുതൽ തന്നെ ചൈന ഈ മേഖലയിൽ സൈനികനീക്കം ശക്തമാക്കുന്നത് സോവിയറ്റ് അതിർത്തി പെട്രോളുകളുടെ ശ്രദ്ധയിൽ പെട്ടിരുന്നു.
1971-ൽ ഷു എൻലായിയുമായി ചർച്ച നടത്തുവാനായി അമേരിക്ക ഹെൻട്രി കിസിഞ്ചറിനെ രഹസ്യമായി ചൈനയിലേയ്ക്കയച്ചിരുന്നു. പിന്നീട് റിച്ചാഡ് നിക്സൺ ചൈന സന്ദർശിച്ച് മാവോയുമായി 1972-ൽ ചർച്ച നടത്തി.
ചൈനയും സോവിയറ്റ് യൂണിയനുമായുള്ള ബന്ധങ്ങൾ ഇതിനുശേഷം മോശമായി തുടർന്നു. സാംസ്കാരിക വിപ്ലവം ഒരു പുതിയ ഘട്ടത്തിലേയ്ക്ക് കടന്നു. സൈനികവൽക്കരണമായിരുന്നു പ്രധാന ലക്ഷ്യം. സോവിയറ്റ് യൂണിയൻ ചൈനയുമായും മംഗോളിയയുമായും ഉള്ള അതിർത്തിയിലെ സൈനിക സാന്നിദ്ധ്യം വർദ്ധിപ്പിച്ചു.
കുറിപ്പുകൾ.
People &amp; Events: Sino-Soviet Border Disputes (March 1969) PBS
അവലംബം.
&lt;templatestyles src="Reflist/styles.css" /&gt;

</doc>
<doc id="356767" url="https://ml.wikipedia.org/wiki?curid=356767" title="മിരുസുവിൽ കൂട്ടക്കൊല">
മിരുസുവിൽ കൂട്ടക്കൊല

2000 ഡിസംബർ 20 ന് കുട്ടികളുൾപ്പടേയുള്ള എട്ടു ശ്രീലങ്കൻ തമിഴ് വംശജരെ കൊലപ്പെടുത്തി, മൃതദേഹങ്ങൾ അഗ്നിക്കിരയാക്കിയ സംഭവമാണ് മിരുസുവിൽ കൂട്ടക്കൊല എന്നറിയപ്പെടുന്നത്.
കൂട്ടക്കൊല.
ശ്രീലങ്കയിലെ ആഭ്യന്തര യുദ്ധത്തിൽപ്പെട്ട് അഭയാർത്ഥികളായി മാറേണ്ടി വന്ന കുറേ ശ്രീലങ്കൻ തമിഴ് വംശജർ നശിപ്പിക്കപ്പെട്ട തങ്ങളുടെ വീടുകളും, സ്വത്തുകളും പരിശോധിക്കാനായി പോകവേ ശ്രീലങ്കൻ സൈന്യം അറസ്റ്റു ചെയ്തു. ഇവർ പിന്നീട്, യാതൊരു വിചാരണയും, കൂടാതെ കൊല ചെയ്യപ്പെട്ടു. ജാഫ്ന നഗരത്തിനു കിഴക്ക് 16 മൈലകലെ ഈ മൃതദേഹങ്ങൾ സൈന്യം കൂട്ടത്തോടെ സംസ്കരിച്ചു.
ഉദുപ്പിഡിയിലെ അഭയാർത്ഥി ക്യാംപിൽ നിന്നും ആണു ഇവർ മിരുസുവിൽ ഗ്രാമത്തിലേക്ക് വന്നത്. കലാപ കാലത്ത് ഇവർ തങ്ങൾക്കുള്ളതെല്ലാം വിട്ടെറിഞ്ഞ ജീവൻ രക്ഷിക്കാനായി അഭയാർത്ഥി ക്യാംപുകളിലേക്കു മാറി താമസിക്കുകയായിരുന്നു. ഡിസംബർ പത്തൊമ്പതാം തീയതി ഇവരിൽ ചിലർ തങ്ങളുടെ വീടുകളുടെ സ്ഥിതി അന്വേഷിക്കാനായി മിരുസുവിലിലേക്കു വരുന്നവഴി ശ്രീലങ്കൻ സൈന്യം അപ്രതീക്ഷിതമായി അറസ്റ്റു ചെയ്യുകയായിരുന്നു. സൈന്യത്തിന്റെ നിയന്ത്രണത്തിലിരിക്കുന്ന ഈ സ്ഥലം സന്ദർശിക്കുവാനായുള്ള അനുമതി ഇവർക്ക് സർക്കാരിൽ നിന്നും മുൻകൂട്ടി ലഭിച്ചിരുന്നു. യാതൊരു പ്രകോപനവുമില്ലാതെ, സൈന്യം ഇവരെ നിഷ്ഠൂരമായി കൊലപ്പെടുത്തി. ഇവരെയെല്ലാം കഴുത്തറുത്താണ് കൊലപ്പെടുത്തിയതെന്ന് ജില്ലാ മെഡിക്കൽ ഓഫീസറുടെ മൊഴിയിൽ രേഖപ്പെടുത്തിയിരിക്കുന്നു. കൊല്ലപ്പെട്ടവരിൽ മൂന്നു കൗമാരക്കാരും, അഞ്ചു വയസ്സുള്ള ഒരു കുട്ടിയുമുണ്ടായിരുന്നു.
തടവിലാക്കപ്പെട്ടവരിൽ നിന്നും രക്ഷപ്പെട്ട പൊന്നുതുരൈ മഹേശ്വരൻ തന്റെ ബന്ധുക്കളെ ഈ വിവരം അറിയിച്ചതോടെയാണ് പുറം ലോകം കൂട്ടക്കൊലയെക്കുറിച്ച് അറിയുന്നത്. സംഭവം പുറത്തായതോടെ, സംഭവത്തിൽ ഉത്തരവാദികളായ അഞ്ചു സൈനികരെ ശ്രീലങ്കൻ സർക്കാർ സൈനിക സേവനത്തിൽ നിന്നും പിരിച്ചുവിട്ടു.
പ്രതികരണങ്ങൾ.
മിരുസുവിൽ പ്രദേശത്ത് പാതി വെന്ത നിലയിൽ ഒരു സ്ത്രീയുടെ ശരീരം കണ്ടെത്തിയെന്നും, അവിടെ വേറേയും ശവശരീരങ്ങൾ കൂട്ടത്തോടെ ദഹിപ്പിച്ചിട്ടുണ്ടാവാമെന്നും, അതുകൊണ്ട് തൽപ്രദേശത്ത് ഒരു അന്വേഷണം വേണമെന്നും കാണിച്ചുകൊണ്ട് സ്ഥലത്തെ പാർലമെന്റംഗം ശ്രീലങ്കൻ പ്രസിഡന്റ് ചന്ദ്രിക കുമാരതുംഗെക്ക് കത്തയച്ചിരുന്നു. മിരുസുവിൽ കൂട്ടക്കൊലക്കു ഉത്തരവാദികളായവരെ ശിക്ഷിക്കണമെന്നും ആവശ്യപ്പെട്ടുകൊണ്ട് മനുഷ്യാവകാശ സംഘടനകൾ, പ്രക്ഷോഭങ്ങൾ നടത്തി. പതിനാലു സൈനികരെ ഇതിന്റെ ഫലമായി അറസ്റ്റു ചെയ്തു. ഇവരെ പിന്നീടു റിമാൻഡു ചെയ്തു.
മിരുസുവിൽ കൂട്ടക്കൊലയുമായി ബന്ധപ്പെട്ടുണ്ടായ കേസ്, പിന്നീട് അനുരാധപുര കോടതിയിലേക്കു മാറ്റി. ഈ കേസിന്റെ വിചാരണക്കു വേണ്ടി മാത്രം, മൂന്നു ന്യായാധിപന്മാരെ അറ്റോർണി ജനറൽ നിയമിച്ചു. ധാരാളം അഭിഭാഷകർ ഈ കേസിൽ ഇരകൾക്കു വേണ്ടി കോടതിയിൽ ഹാജരായി. ഇരകൾക്ക് നീതി ലഭിക്കാൻ വേണ്ടി ഇവരെല്ലാവരും തന്നെ സന്നദ്ധപ്രവർത്തനം നടത്തുകയാണുണ്ടായത്. കേസു പിന്നീട് കൊളംബോ ഹൈക്കോടതിയിലേക്കു മാറ്റി.
വിചാരണ.
യാതൊരു പ്രകോപനവുമില്ലാതെ സൈന്യം തങ്ങളെ ഉപദ്രവിക്കുകയായിരുന്നുവെന്ന് സംഭവത്തിൽ ദൃക്സാക്ഷിയായിരുന്ന ഒരാളു മൊഴിയിൽ രേഖപ്പെടുത്തിയിരിക്കുന്നു. കാട്ടിൽ വിറകു ശേഖരിക്കാൻ പോയ ഗ്രാമീണരെ സൈന്യം അന്യായമായി തടവിലാക്കുകയായിരുന്നു. പിന്നീട്, അവരുടെ ഉടുതുണി അഴിച്ച് കണ്ണുകൾ കെട്ടിയശേഷം, അഞ്ജാതമായ ഒരിടത്തേക്കു കൊണ്ടുപോയി. കത്തികളുമായി നിൽക്കുന്ന സൈനികരുടെ അടുത്തേക്കാണ് അവരെ കൊണ്ടുപോയത്, അവിടെ ചോരപ്പാടുകൾ കണ്ടതായി ഇയാൾ മൊഴിയിൽ പറഞ്ഞിട്ടുണ്ട്. സൈനികർ തമ്മിൽ സംസാരിച്ചുകൊണ്ടു നിക്കുമ്പോൾ, പ്രധാന സാക്ഷിയായ പൊന്നുതുരൈ മഹേശ്വരൻ ഓടി രക്ഷപ്പെട്ടുവെന്നു ദൃക്സാക്ഷി മൊഴിയിൽ രേഖപ്പെടുത്തിയിരിക്കുന്നു.
മിരുസുവിൽ കൂട്ടക്കൊലയുൾപ്പടെ മറ്റു പല മനുഷ്യാവകാശ ലംഘന കേസുകളുടേയം വിചാരണയും മറ്റു നടപടികളും വൈകുന്നതിൽ പ്രതിഷേധിച്ച്, മനുഷ്യാവകാശ സംഘടനകൾ ഉന്നതാധികാരിളെ സമീപിച്ചിരുന്നു.
വധശിക്ഷ.
തുടക്കത്തിൽ കേസുമായി ബന്ധപ്പെട്ട് 14 സൈനികരെ കസ്റ്റഡിയിലെടുത്തുവെങ്കിലും, അതിൽ 9 പേർ കുറ്റക്കാരല്ലെന്നു കണ്ട് വിട്ടയച്ചിരുന്നു. അഞ്ചു പേർക്കെതിരേ അറ്റോർണി ജനറൽ കുറ്റപത്രം തയ്യാറാക്കി. പതിമൂന്നു വർഷങ്ങൾ നീണ്ട വിചാരണക്കു ശേഷം, സൈനിക തലവനായിരുന്ന സർജന്റ്. സുനിൽ രത്നായകെ മിരുസുവിൽ കൂട്ടക്കൊലക്കു ഉത്തരവാദിയാണെന്നു കണ്ടെത്തുകയും, അദ്ദേഹത്തെ വധശിക്ഷക്കു വിധിക്കുകയും ചെയ്തു. എന്നാൽ മറ്റു നാലുപേർക്കും കൂട്ടക്കൊലയുമായി ബന്ധമുണ്ടായിരുന്നു എന്നതിനു നേരിട്ടുള്ള തെളിവുകൾ ഇല്ല എന്നും കോടതി കണ്ടെത്തി.
അവലംബം.
&lt;templatestyles src="Reflist/styles.css" /&gt;

</doc>
<doc id="356768" url="https://ml.wikipedia.org/wiki?curid=356768" title="Mirusuvil massacre">
Mirusuvil massacre



</doc>
<doc id="356769" url="https://ml.wikipedia.org/wiki?curid=356769" title="വിം (എഴുത്തുപകരണം)">
വിം (എഴുത്തുപകരണം)

 
വിം(/vɪm/; Vi IMproved എന്നതിന്റെ ഒരു ചുരുക്കരൂപം) യുണിക്സിനുള്ള ഒരു സ്വതന്ത്രവും ഓപ്പൺ സോഴ്‌സ്, സ്‌ക്രീൻ അധിഷ്ഠിത ടെക്സ്റ്റ് എഡിറ്റർ പ്രോഗ്രാമാണ്. ബിൽ ജോയിയുടെ വിയുടെ(vi)മെച്ചപ്പെടുത്തിയ ക്ലോണാണിത്. യൂണിക്സിൽ ഉപയോഗിച്ച് കൊണ്ടിരുന്ന വി.ഐ. എന്ന സോഫ്റ്റ്‌വെയറിന്റെ പരിഷ്കരിച്ച പതിപ്പാണ് വിം. കമാന്റ് ലൈനിൽ കമാന്റ് ലൈൻ സോഫ്റ്റ്‌വെയറായും ഗ്രാഫിക്കൽ യൂസർ ഇന്റർ ഫെയിസിൽ പ്രത്യേക സോഫ്റ്റ്‌വെയറായും വിം പ്രവർത്തിക്കുന്നു.വിമ്മിന്റെ രചയിതാവ്, ബ്രാം മൂലേനാർ, പേഴ്സണൽ കമ്പ്യൂട്ടറായ അമിഗ യിൽ ലഭ്യമായ സ്റ്റീവി ടെക്സ് എഡിറ്റർ പോർട്ടിൽ നിന്നാണ് വിം ഉരുത്തിരിഞ്ഞത്, ഇത് 1991-ൽ പൊതുജനങ്ങൾക്കായി ഒരു പതിപ്പ് പുറത്തിറക്കി. വിം ഒരു കമാൻഡ്-ലൈൻ ഇന്റർഫേസിൽ നിന്നും ഒരു ഗ്രാഫിക്കൽ യൂസർ ഇന്റർഫേസിൽ ഒരു സ്വതന്ത്ര ആപ്ലിക്കേഷനായും ഉപയോഗിക്കുന്നതിന് രൂപകൽപ്പന ചെയ്തിട്ടുള്ളതാണ്. യുഗാണ്ടയിലെ കുട്ടികൾക്ക് സംഭാവന നൽകുന്നത് പരിഗണിക്കാൻ സോഫ്റ്റ്‌വെയർ ആസ്വദിക്കുന്ന ഉപയോക്താക്കളെ പ്രോത്സാഹിപ്പിക്കുന്ന ചില ചാരിറ്റിവെയർ ക്ലോസുകൾ ഉൾപ്പെടുന്ന വിം ലൈസൻസിന് കീഴിലാണ് വിം പുറത്തിറക്കുന്നത്. ഗ്നൂ ജിപിഎൽ(GNU GPL)പതിപ്പ് 2.0 അല്ലെങ്കിൽ അതിനുശേഷമുള്ള പരിഷ്‌ക്കരിച്ച പകർപ്പുകൾ വിതരണം ചെയ്യാൻ അനുവദിക്കുന്ന ഒരു പ്രത്യേക വ്യവസ്ഥയിലൂടെ വിം ലൈസൻസ് ഗ്നൂ(GNU) ജനറൽ പബ്ലിക് ലൈസൻസുമായി പൊരുത്തപ്പെടുന്നു.
അമിഗയ്ക്ക്(Amiga)വേണ്ടി പുറത്തിറങ്ങിയതുമുതൽ, ക്രോസ്-പ്ലാറ്റ്ഫോം ഡെവലപ്മെന്റ് മറ്റ് പല സിസ്റ്റങ്ങളിലും ഇത് ലഭ്യമാക്കിയിട്ടുണ്ട്. 2006-ൽ, ലിനക്സ് ജേർണൽ വായനക്കാർക്കിടയിൽ ഏറ്റവും ജനപ്രീതിയുള്ള എഡിറ്ററായി ഇത് തിരഞ്ഞെടുക്കപ്പെട്ടു;2015-ൽ സ്റ്റാക്ക് ഓവർഫ്ലോ ഡെവലപ്പർ സർവേ ഇത് മൂന്നാമത്തെ ഏറ്റവും ജനപ്രിയമായ ടെക്സ്റ്റ് എഡിറ്ററായും 2019-ൽ അഞ്ചാമത്തെ ജനപ്രിയ വികസന പരിതസ്ഥിതിയായും കണ്ടെത്തി. 2019-ൽ അഞ്ചാമത്തെ ഏറ്റവും ജനപ്രീതിയുള്ള ഡെവലപ്മെന്റ് എൺവയൺമെന്റും ആണിത്.
ചരിത്രം.
വിമ്മിന്റെ മുൻഗാമി, സ്റ്റീവി (വിഐ താൽപ്പര്യക്കാർക്കുള്ള ST എഡിറ്റർ), 1987-ൽ അറ്റാരി എസ്ടി(Atari ST)ക്ക് വേണ്ടി ടിം തോംപ്സൺ സൃഷ്ടിച്ചതാണ് കൂടാതെ ടോണി ആൻഡ്രൂസും ജി.ആർ. (ഫ്രെഡ്) വാൾട്ടർ എന്നിവരും ഇതിൽ പ്രവർത്തിച്ചു.
സ്റ്റീവിയെ അടിസ്ഥാനമാക്കി, ബ്രാം മൂലേനാർ 1988-ൽ അമിഗ കമ്പ്യൂട്ടറിനായി വിമ്മിൽ പ്രവർത്തിക്കാൻ തുടങ്ങി, 1991-ൽ ആദ്യത്തെ പൊതു റിലീസ് (Vim v1.14).
ആദ്യ റിലീസ് സമയത്ത്, "വിം" എന്ന പേര് "വിഐ ഇമിറ്റേഷൻ(Vi IMitation)" എന്നതിന്റെ ചുരുക്കെഴുത്തായിരുന്നു, എന്നാൽ 1993-ൽ ഇത് "വിഐ ഇംപ്രൂവ്ഡ്(Vi IMproved)"എന്നായി മാറി.

</doc>
<doc id="356771" url="https://ml.wikipedia.org/wiki?curid=356771" title="ജി എഡിറ്റ്">
ജി എഡിറ്റ്

ഗ്നു/ലിനക്സ് ഗ്നോം പണിയിട സംവിധാനത്തിൽ സ്വതേ ഉള്ള ടെക്സ്റ്റ് എഡിറ്ററാണ് ജി എഡിറ്റ്. ആർക്കം എളുപ്പത്തിൽ ഉപയോഗിക്കാവുന്ന ലളിതമായ ഒരു സോഫ്റ്റ്‌വെയറാണ് ഇത്. സോഫ്റ്റ്‌വെയറുകളുടെ സ്രോതസ്സ് കോഡ് എഡിറ്റ് ചെയ്യാൻ സഹായിക്കുന്ന ചില ഉപകരണങ്ങളും ഇതിലുണ്ട്. ജി എഡിറ്റ് ഒരു സ്വതന്ത്ര സോഫ്റ്റ്‌വെയറാണ്. വിന്റോസ് ഒ.എസിലും മാക്ക് ഒ.എസിലും ജി എഡിറ്റ് പ്രവർത്തിക്കും.

</doc>
<doc id="356772" url="https://ml.wikipedia.org/wiki?curid=356772" title="ജി ന്യുമെറിക്ക്">
ജി ന്യുമെറിക്ക്

ഗ്നോം പണിയിടത്തിലുള്ള ഒരു സ്വതന്ത്ര സ്പ്രെഡ് ഷീറ്റ് സോഫ്റ്റ്‌വെയറാണ് ജി ന്യുമെറിക്ക്. 2001 ഡിസംബർ 31 നാണ് ഇത് ആദ്യമായി പുറത്തിറങ്ങിയത്. ജി.പി.എൽ ലൈസൻസിൽ പുറത്തിറങ്ങുന്ന ജി ന്യുമെറിക്ക് മൈക്രസോഫ്റ്റ് എക്സലിന് ബദലായി തുടങ്ങിയ സ്വതന്ത്ര സോഫ്റ്റ്‌വെയർ പ്രൊജക്റ്റാണ്. സി.എസ്.വി, എക്സൽ (xls, xlsx) തുടങ്ങി പല രൂപത്തിലുള്ള സ്പ്രെഡ് ഷീറ്റുകളിൽ നിന്ന് ഉള്ളടക്കം ഇറക്കുമതി ചെയ്യാനും ഉള്ള ഉള്ളടക്കം വിവിധ രുപത്തിൽ സൂക്ഷിക്കാനും കെൽപ്പുള്ള സോഫ്റ്റ്‌വെയറാണിത്.

</doc>
<doc id="356775" url="https://ml.wikipedia.org/wiki?curid=356775" title="John nash">
John nash



</doc>
<doc id="356780" url="https://ml.wikipedia.org/wiki?curid=356780" title="വീതിമൂക്കൻ ഗിത്താർമത്സ്യം">
വീതിമൂക്കൻ ഗിത്താർമത്സ്യം

കടൽ വാസിയായ ഒരു മൽസ്യമാണ് വീതിമൂക്കൻ ഗിത്താർമത്സ്യം അഥവാ Widenose Guitar Fish. #തിരിച്ചുവിടുക . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.
അവലംബം.
&lt;templatestyles src="Reflist/styles.css" /&gt;
ഇതും കാണുക.
കേരളത്തിലെ മൽസ്യങ്ങളുടെ പട്ടിക

</doc>
<doc id="356781" url="https://ml.wikipedia.org/wiki?curid=356781" title="യുങ്ക്സിയാനോസോറസ്">
യുങ്ക്സിയാനോസോറസ്

2001 ൽ ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് യുങ്ക്സിയാനോസോറസ് . ഇവ ജീവിച്ചിരുന്നത്‌ അന്ത്യ ക്രിറ്റേഷ്യസ് കാലത്ത് ആണ്. സോറാപോഡ് വംശത്തിൽ പെട്ട ദിനോസറുകളിൽ ഒന്നാണ് ഇവ. ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു. ഇവയുടെ ഫോസിൽ ഇത് വരെ വർഗ്ഗീകരിച്ചിട്ടില്ല. ഇപ്പോൾ ഉള്ള പേര് താൽക്കാലികം ആണ് . 
അവലംബം.
&lt;templatestyles src="Reflist/styles.css" /&gt;

</doc>
<doc id="356782" url="https://ml.wikipedia.org/wiki?curid=356782" title="വൈഡൂര്യം">
വൈഡൂര്യം

നവരത്നങ്ങളിൽ ഒന്നാണ് വൈഡൂര്യം. (സംസ്കൃതത്തിൽ മാർജ്ജാരനയനം, വൈഡൂര്യ (बैडूर्य) ആംഗലേയത്തിൽ Chrysoberyl - cats-eye) 
വൈഡൂര്യം എന്നത് ബറിലിയത്തിൻറെ ഒരു അലുമിനേറ്റായ 'ക്രിസോസോബറിൽ' ആണ്. ഇതിൻറെ കാഠിന്യം 8.5 ഉം ആപേക്ഷിക സാന്ദ്രത ഏകദേശം 3.75 ഉം ആകുന്നു.
BeAl2O4 സമവാക്യത്തോടുകൂടിയ ബെറിലിയത്തിന്റെ അലുമിനേറ്റാണ് ധാതു അല്ലെങ്കിൽ രത്നം ക്രിസോബെറിൻ. ക്രിസോബെറിൻ എന്ന പേര് ഗ്രീക്ക് പദങ്ങളായ χρυσός ക്രിസോസ്, βήρυλλος ബെറിലോസ് എന്നിവയിൽ നിന്നാണ് ഉരുത്തിരിഞ്ഞത്. അതായത് "സ്വർണ്ണ-വെളുത്ത സ്പാർ". അവയുടെ പേരുകളിൽ സമാനത ഉണ്ടെങ്കിലും, ക്രിസോബെറിൽ ബെറിൽ എന്നിവ തികച്ചും വ്യത്യസ്തമായ രണ്ട് രത്നക്കല്ലുകളാണ്. എന്നിരുന്നാലും അവയിൽ രണ്ടും ബെറിലിയം അടങ്ങിയിരിക്കുന്നു. കൊറണ്ടം (9), ടോപസ് (8) എന്നിവയ്ക്കിടയിലുള്ള ധാതു കാഠിന്യത്തിന്റെ തോത് മോസ് സ്കെയിലിൽ 8.5 ആണ്. ഏറ്റവും കഠിനമായ മൂന്നാമത്തെ പ്രകൃതിദത്ത രത്നമാണ് ക്രിസോബെറിൻ.

</doc>
<doc id="356784" url="https://ml.wikipedia.org/wiki?curid=356784" title="പവിഴം">
പവിഴം

കടലിൽ ജീവിക്കുന്ന ഒരു തരം ജീവിയുടെ ആവാസസ്ഥാനമാണ് പുറ്റുകൾ. Corallium ജനുസിൽ പെട്ട പവിഴപ്പുറ്റുകളിൽ നിന്നാണ് പവിഴം എന്ന രത്നം ലഭിക്കുന്നത്. ഇതിനെ ആഭരണം ഉണ്ടാക്കാൻ ഉപയോഗിക്കുന്നു. നവരത്നങ്ങളിൽ ഒന്നാണ് പവിഴം.
ആവാസവ്യവസ്ഥ.
കടലിൽ പത്ത് മീറ്റർ മുതൽ മുന്നൂറു മീറ്റർ വരെ താഴ്ചയിൽ ആണ് ചുവന്ന പവിഴപ്പുറ്റുകൾ വളരുന്നത്. വെളിച്ചം കുറവുള്ള ഗുഹകളിലും കല്ലുകളുടെ കീഴിലും ഇവയെ കാണാം. 
വംശങ്ങൾ.
പവിഴപ്പുറ്റ് ജെനുസിലെ കണ്ടെത്തിയിട്ടുള്ള സ്പീഷീസുകൾ:
&lt;templatestyles src="Div col/styles.css"/&gt;2The unnamed parameter 2= is no longer supported. Please see the documentation for .
ആഭരണമായി ഉപയോഗം.
പുറ്റുകൾ അറുത്തെടുത്ത് ആകൃതി വരുത്തിയാണ് ആഭരണമായി ഉപയോഗിക്കുന്നത്. ഓറഞ്ച്, ചുവപ്പ്, വെള്ള എന്നീ നിറങ്ങളിൽ ആണ് പ്രധാനമായും കണ്ടു വരുന്നത്. 
അന്ധവിശ്വാസങ്ങൾ.
അബോർഷൻ തടയും, സുഖ പ്രസവം നടക്കും, പേരും, പ്രശസ്തിയും ലഭിക്കുവാൻ പവിഴം ധരിക്കുക.
ചൊവ്വയുടെ രത്‌നമാണ് പവിഴം. ഇത് ലഭിക്കുന്നത് സമുദ്രത്തിൽ നിന്നാണ് അതിനാൽ തന്നെ ഇത് തേയുന്നതാണ്. ചൊവ്വാ ഗ്രഹത്തിന് വേണ്ടി ധരിക്കുമ്പോൾ ഓറഞ്ചോ ചുവപ്പോ ധരിക്കുന്നതാണ് ഉത്തമം. മുത്തുപോലെ തന്നെ ശീതളമാണ് പവിഴവും. ഇന്ത്യൻ മഹാ സമുദ്രത്തിലും മെഡിറ്ററെനിയൻ കടലിലും ജപ്പാൻ തീരങ്ങളിലും ഉള്ളവ ആകൃതിയുള്ളവയാണ്.
സൂര്യന്റെയും ചൊവ്വയുടേയും നിറമാണ് ചുവപ്പ്. ധൈര്യത്തിന്റെയും ശൗര്യത്തിന്റെയും നിറമാണിത്. ആത്മ വിശ്വാസവും അഭിമാനവും തരുന്ന നിറമാണ് ഈ നിറത്തിലുള്ള കല്ലുകൾ ധരിച്ചാൽ അക്രമ വാസന കുറയുമെന്നും വിഷം എല്ക്കില്ലെന്നും ഭൂത പ്രേതാധികൾ ബാധിക്കില്ലെന്നും പഴമക്കാർ വിശ്വസിച്ചിരുന്നു. സ്ത്രീകളുടെ ആർത്തവ ക്രമക്കേട് മാറ്റിയെടുക്കും ചൊവ്വയുടെ ദോഷങ്ങൾ തീർത്ത് തരും. മംഗള കാരകനാണ് - മംഗല്യം വേഗം നടക്കും ആരോഗ്യവും ലൈഗീകശേഷിയും ഉന്മേഷവും പ്രധാനം ചെയ്യും. ഗർഭമലസ്സൽ ഇല്ലാതാകും. അബോർഷൻ മൂലം ദു:ഖിക്കുന്നവർ ജ്യോതിഷിയുടെ നിർദ്ദേശാനുസരണം പവിഴം ധരിക്കുക.
പവിഴം പ്രശസ്തിയും സന്തോഷവും ജീവിത വിജയവും നേടിത്തരും. പുത്ര ഭാഗ്യം, ഭാഗ്യപുഷ്ടി, ദാരിദ്ര്യ ശമനം എന്നീ ഗുണങ്ങളും പവിഴം ധരിക്കുന്നതിനാൽ ലഭ്യമാകും.
മിലിട്ടറി ഉദ്യോഗസ്ഥർ, സെക്യുരിറ്റി ജോലിക്കാർ, പോലിസ് വകുപ്പിലുള്ളവർ, ഹോട്ടൽ, ഇലക്ട്രിക്കൽ, റിയൽ എസ്‌റ്റേറ്റ് ബിസിനസ്സ് നടത്തുന്നവർ എന്നിവരെയൊക്കെ പവിഴം ഭാഗ്യരത്‌നമായി ഉപയോഗിക്കാവുന്നതാണ്.
മാണിക്യ(Ruby)ത്തെപ്പോലെ തന്നെ Sunburn തടുക്കാനുള്ള കഴിവ് പവിഴത്തിനുമുണ്ട്. സൂര്യ രശ്മികളിൽ നിന്നുള്ള നെഗറ്റീവ് എഫക്റ്റ്‌സ് ഇല്ലാതാകും. വിളർച്ചയെയും ക്ഷീണത്തെയും നശിപ്പിക്കും. മൂത്ര സംബന്ധ രോഗങ്ങളെ കുറയ്ക്കും. മലബന്ധം ഇല്ലാതാക്കും. വെളുത്ത പവിഴത്തിന് ചെവി, മൂക്ക്, തൊണ്ട എന്നിവിടങ്ങളിലുണ്ടാകുന്ന അസുഖം മാറ്റുവാനുള്ള കഴിവുണ്ട്. ഇത് ധരിച്ചാൽ ചിക്കൻപോക്‌സ്, വസൂരി തുടങ്ങയവ വരില്ല. അപകടങ്ങളാൽ ഉണ്ടാകുന്ന മുറിവ്, ചതവ് എന്നിവയെ ശമിപ്പിക്കും. നേത്ര രോഗങ്ങൾ ഇല്ലാതാകും.
ആർക്കൊക്കെ പവിഴം ധരിക്കാം?
ജാതകത്തിൽ ചൊവ്വ അനുകൂല ഭാവാധിപൻ ആയിരിക്കണം. മേടം, വൃശ്ചികം, ചിങ്ങം, മീനം എന്നീ ലഗ്‌നക്കാർക്ക് പവിഴം ധരിക്കാം. മേട വൃശ്ചിക ലഗ്‌നക്കാരുടെ ബെർത്ത് സ്‌റ്റോൺ പവിഴമാണ്. ദീർഘായുസ്സ്, സത്ബുദ്ധി, സാത്വിക ഗുണങ്ങൾ, ഭൂമി ലാഭം, ആരോഗ്യം നേതൃത്വ പാടവം, ക്ഷമാശീലം, സമ്പത്ത് എന്നിവ സ്വായത്തമാകും. അപകടങ്ങളെ മുൻകൂട്ടി കാണുവാനുള്ള കഴിവുണ്ടാകും. കർക്കിടക ലഗ്‌നക്കാർക്ക് യോഗകാരകനാണ്. ചൊവ്വ പുത്രഭാഗ്യം, കർമ്മഗുണം, സന്താനങ്ങൾക്ക് നന്മ കായിക വിനോദങ്ങളിൽ വിജയം, അന്തസ്സും ആഭിജാത്യവും ഷെയർ ബിസിനസ്സ് വിജയം എന്നിവയും പവിഴം ധരിക്കുന്നതു കൊണ്ടുണ്ടാകും. കുജനും ചന്ദ്രനും ബന്ധുക്കളായതിനാലും ഈ രത്‌നം ധരിക്കുന്നത് ഉത്തമ ഗുണങ്ങളെ പ്രധാനം ചെയ്യും.
ചിങ്ങ ലഗ്‌നക്കാർക്കും ചൊവ്വ യോഗകാരകനാണ് രവിയും ചൊവ്വയും വ്യാഴവും ബന്ധുക്കളുമാണ്. വിദേശ യാത്രാ ഗുണം, ഭാഗ്യം, പൂർവ്വപുണ്യങ്ങൾ, ദൈവിക ചിന്ത എന്നീ നേട്ടങ്ങൾ പവിഴ ധാരണം കൊണ്ടുണ്ടാകും. ഈ ലഗ്‌നക്കാരുടെ ജാതകത്തിൽ ചൊവ്വയുടെ സ്ഥിതി അനിഷ്ട സ്ഥാനങ്ങളിൽ ആണെങ്കിൽ പവിഴ ധാരണത്താൽ ദോഷങ്ങൾ മാറി ഗുണഫലം ലഭിക്കുന്നതാണ്. മന:സുഖവും ധൈര്യവും വന്നു ചേരും ധനു ലഗ്‌നക്കാർ മന:സുഖത്തിനായും പുത്ര ഭാഗ്യത്തിനായും രത്‌നം ധരിക്കാം. ഈശ്വരാധീനവും ലഭിക്കും. നക്ഷത്ര പ്രകാരവും നാമ സംഖ്യ ജനന തീയതി എന്നിവ പ്രകാരവും പവിഴം ധരിക്കാവുന്നതാണ്. എന്നാൽ ഗുണഫലം താരതമ്യേന കുറവായിരിക്കും. മകയിര്യം, ചിത്തിര, അവിട്ടം നക്ഷത്രക്കാരുടെ ജനനം കുജ ദശയിലാണ്. അതിനാൽ നക്ഷത്രാധിപൻ ചോവ്വയാണ് ഇവർക്ക് പവിഴം ധരിക്കാം. കുജൻ 6,8,12 ഭാവാധിപനായാൽ ഗുണത്തെക്കാളേറെ ദോഷം ചെയ്യും. അതിനാൽ നല്ലൊരു ജ്യോതിഷിയുടെ ഉപദേശ പ്രകാരം മാത്രം ധരിക്കുക 9,18,27 എന്നീ ജനന തീയതി വരുന്നവരും നാമ സംഖ്യകൾ തമ്മിൽ കൂട്ടുമ്പോൾ ഈ തീയതികൾ വരുന്നവരും പവിഴം ധരിക്കാവുന്നതാണ്. ഏപ്രിൽ 15നും മെയ് 15 ഇടയ്ക്കും നവംബർ 15 നും ഡിസംബർ 15നും ഇടയ്ക്ക് ജനിച്ചവർ (മേട വൃശ്ചിക മാസങ്ങൾ)ക്കും പവിഴം ധരിക്കാം. ഭാഗ്യം, ഊർജ്ജസ്വലത, ഭൂമിലാഭം എന്നിവയുണ്ടാകും. ഇക്കൂട്ടർക്കും ചൊവ്വ 6,8,12 ഭാവാധിപൻ ആകരുത്.
ചൊവ്വക്ക് തീരെ ബലക്കുറവുള്ളവർക്ക് 4 കാരറ്റ് ധരിക്കണം അല്ലാത്തവർ 2നും 3നും ഇടയ്ക്ക് ധരിച്ചാൽ മതി. ഹസ്ത രേഖാ ശാസ്ത്ര പ്രകാരം ചൂണ്ടു വിരലിന്നു താഴെ പേരു വിരലിൽ ശുക്ര മണ്ഡലത്തിന് മുകളിലായും ചെറു വിരലിനു താഴെ ബുധ മണ്ഡലത്തിനും ചന്ദ്രമണ്ഡലത്തിനും ഇടയിലായും കുജ മണ്ഡലം സ്ഥിതി ചെയ്യുന്നു. അതിനാൽ ചൂണ്ടു വിരലിൽ പവിഴം ധരിക്കാം സൂര്യനും ചൊവ്വയും ബന്ധുക്കളായതിനാൽ മോതിര വിരലിലും ധരിക്കാവുന്നതാണ്.ചൊവ്വാഴ്ച്ച രാവിലെ ഉദയ ശേഷം 1 മണിക്കൂറിനുള്ളിൽ ശരീര ശുദ്ധി വരുത്തി ധ്യാനിച്ച ശേഷം പൂജിച്ച മോതിരം ധരിക്കുക സ്വർണ്ണമോ വെള്ളിയോ മോതിരത്തിന് ഉപയോഗിക്കാം.
ധ്യാന ശ്ലോകം
ധരണീ ഗർഭസംഭൂതം
വിദ്യുത് കാന്തി സമ പ്രദം
കുമാരം ശക്തി ഹസ്തം തം
മംഗളം പ്രണമാമ്യഹം.
ജാതകത്തിലെ ചൊവ്വയുടെ സ്ഥിതിയനുസരിച്ച് സുബ്രമണ്യ കാരകത്വമോ ഭദ്രകാളി ചാമുണ്ഠി ഭൈരവൻ തുടങ്ങിയ കാരകത്വമോ എന്നറിഞ്ഞ് അവരുടെ നാമം കൂടി ജപിച്ചാലെ പൂർണ്ണഫലം ലഭിക്കൂ.
അവലംബം.
&lt;templatestyles src="Reflist/styles.css" /&gt;

</doc>
<doc id="356786" url="https://ml.wikipedia.org/wiki?curid=356786" title="ബർമ്മീസ് ഭാഷ">
ബർമ്മീസ് ഭാഷ

 
മ്യാൻമാറിന്റെ ഔദ്യോഗിക ഭാഷയാണ് ബർമ്മീസ് ഭാഷ. -Burmese language (ബർമ്മീസ്: , MLCTS: "myanma bhasa", IPA: ] ബർമ്മീസ് ഭാഷയിൽ ഇതിനെ മ്യാൻമ ഭാശ എന്നാണ് അറിയപ്പെടുന്നത്. മ്യാൻമാർ ഭരണഘടന ഔദ്യോഗികമായി ഇതിനെ ഇംഗ്ലീഷിൽ മ്യാൻമാർ ലാംഗ്വാജ് (Myanmar language) എന്നാണ് നിയമസാധുത നൽകുന്നത്.
എന്നാൽ, ഇംഗ്ലീഷ് സംസാരിക്കുന്ന മിക്കവരും ഇതിനെ ്ബർമ്മീസ് ഭാഷയെന്നാണ് പരാമർശിക്കുന്നത്. 
2007ൽ, ബമർ (ബർമൻ) ജനങ്ങൾ പ്രാഥമിക ഭാഷയായി ഉപയോഗിച്ചിരുന്നു. 33 ദശലക്ഷം പേർ ഈ ഭാഷയെ പ്രാഥമിക ഭാഷയായി പരിഗണിച്ച് സംസാരിച്ചിരുന്നു ഇക്കാലയളവിൽ. 10 ദശലക്ഷംപേർ ഉപ ഭാഷയായും ഉപയോഗിച്ചിരുന്നു. മ്യാൻമാറിലും അയൽ രാജ്യങ്ങളിലുമുള്ള ഗോത്ര ന്യൂനപക്ഷങ്ങൾ ഈഭാഷ ഉപയോഗിക്കുന്നുണ്ട്. 
ബർമ്മീസ് ഭാഷ ഛാന്ദസമായ, സമകാലികതയുള്ള, സ്വരപ്രമാണമുള്ള ഒരു ഭാഷയാണ്. സംഭാഷണ ശബ്ദങ്ങളുടെ അനുക്രമമുള്ള അക്ഷരങ്ങളുള്ള വ്യാകരണ ബന്ധങ്ങളുള്ള ഒരു ഭാഷയാണ് ബർമ്മീസ്. വിഷയം - വസ്തു - ക്രിയ എന്നതാണ് ഭാഷയിലെ പദങ്ങളു ക്രമം. 
സിനോ റ്റിബറ്റൻ ഭാഷാ കുടുംബത്തിലെ ലോലോ ബർമ്മീസ് ഗ്രൂപ്പിൽ ഉൾപ്പെട്ടതാണ് ബർമ്മീസ് ഭാഷ. ബർമ്മീസ് അക്ഷരമാല ആത്യന്തികമായി ഒരു ബ്രാഹ്മി അക്ഷരമാല കുടുംബത്തിൽ നിന്നുള്ളതോ, അല്ലെങ്കിൽ കടമ്പ ലിപിയോ പല്ലവ ലിപിയിൽ നിന്ന് ഉരുത്തിരിഞ്ഞവയാണ്.
വർഗ്ഗീകരണം.
ബർമ്മീസ് ഭാഷ സിനോ ടിബറ്റൻ ഭാഷകളിൽ തെക്കൻ ബർമ്മിസ് ശാഖയിൽ പെട്ടതാണ്. നോൺ സിനിറ്റിക് സിനോ ടിബറ്റൻ ഭാഷകളിലാണ് ബർമ്മീസ് വളരെ വ്യാപകമായി സംസാരിക്കുന്നത്.. എഴുത്ത് സമ്പ്രദായം വികസിപ്പിച്ചെടുത്ത അഞ്ചാമത്തെ സിനോ ടിബറ്റൻ ഭാഷയാണ് ബർമ്മീസ്. ചൈനീസ് അക്ഷരങ്ങൾ, പിയു അക്ഷരങ്ങൾ, ടിബറ്റൻ അക്ഷരമാല, തങ്കുത്ത് അക്ഷരമാല എന്നിവയാണ് മറ്റു നാലെണ്ണം.
ഭാഷാഭേദങ്ങൾ.
മ്യാൻമറിലെ ഏറ്റവും നീളം കൂടിയ നദിയായ ഇരാവതി (ഐയർവാഡി ) തീരത്ത് താമസിക്കുന്ന ബർമ്മീസ് സംസാരിക്കുന്നവർ സമാനമായ വകഭേദങ്ങളോടെ നിരവധി പ്രാദേശിക ഭാഷകൾ ഉപയോഗിക്കുന്നു. എന്നാൽ, ബർമ്മയുടെ പ്രാന്തപ്രദേശത്തുള്ള ഒരു ന്യൂനപക്ഷ വിഭാഗം ഗുണനിലവാരമില്ലാത്ത ചില വകഭേദങ്ങൾ സംസാരിക്കുന്നുണ്ട്. 
താനിൻതാരിയി പ്രവിശ്യയിലുള്ളവർ മെർഗ്യൂസ്, തവോയാൻ പാലവ് വകഭേദങ്ങളാണ് സംസാരിക്കുന്നത്. 
ബർമ്മയിലെ മഗ്‌വായി മേഖലയിലുള്ളവർ യാവ് എന്ന ബർമ്മീസ് ഭഷയിലെ പ്രാദേശിക രൂപമാണ് ഉപയോഗിക്കുന്നത്. 
ഷാൻ സംസ്ഥാനത്ത് ഇൻത, തഹുൻഗിയോ, ദനു എന്നീ പ്രാദേശിക ബർമ്മീസ് ഭാഷയാണ് സംസാരിക്കുന്നത്.
ബർമ്മയിലെ റഖീൻ സംസ്ഥാനത്തും ബംഗ്ലാദേശിലെ മർമ ജനങ്ങളും സംസാരിക്കുന്ന അറകനീസ് ഭാഷയും ചിലപ്പോൾ ബർമ്മീസ് ഭാഷയുടെ വകഭേദമായി പരിഗണിക്കാറുണ്ട്. ചിലപ്പോൾ ഇക് പ്രത്യേകം ഭാഷയായും കണക്കാക്കാറുണ്ട്. 
പദാവലിയിലും ഉച്ചാരണത്തിലും വ്യത്യാസങ്ങൾ ഉണ്ടെങ്കിലും ബർമ്മീസ് വകഭേദങ്ങൾക്കിടയിൽ മിക്ക ഭാഗത്തും പരസ്പര സാമ്യതയുണ്ട്. ഇവ നാലും ഒരേ സ്വരമാണ്. വ്യഞ്ജനാക്ഷരങ്ങളുടെ കൂട്ടങ്ങളും ബർമ്മീസ് അക്ഷരത്തിന്റെ ഉപയോഗത്തിലും ഈ നാല് വകേദങ്ങളും പരസ്പരം കൃത്യത പുലർത്തുന്നുണ്ട്. 
എന്നിരുന്നാലും, പദാവലിയിലെ ബഹുമാനം, വാക്കുകളെ സംബന്ധിച്ച വകഭേദത്തിലും ഉച്ചാരണ തുല്യതയിലും നിരവധി വകഭേദങ്ങളിൽ ഗണ്യമായ ഭിന്നതയുണ്ട്.
ഇരാവതി നദി താഴ്‌വരയിൽ.
ഇരാവതി നദി താഴ്‌വരയിൽ ആണ് ഗുണമേൻമയുള്ള ബർമ്മീസ് (സ്റ്റാൻഡേർഡ് ഭാഷ) സംസാരിക്കുന്നത്. മ്യാൻമാറിലെ രണ്ടാമത്തെ ഏറ്റവും വലിയ നഗരവും അവസാന അവസാനത്തെ രാജകീയ തലസ്ഥാനവുമായിരുന്ന മണ്ടലയ്, ബർമയിലെ ഏറ്റവും വലിയ നഗരവും മുൻ തലസ്ഥാനവുമാണ് യംഗോൺ അഥവാ റംഗൂൺ എന്നിവിടങ്ങളിൽ സ്റ്റാൻഡേർഡ് ഭാഷയാണ് സംസാരിക്കുത്. അപ്പർ ബർമ്മ, ലോവർ ബർമ്മ എന്നിവിടങ്ങളിലെ ഭാഷകൾ തമ്മിൽ വ്യത്യാസമുണ്ട്. അപ്പർ ബർമ്മയിൽ മണ്ടലായി വകഭേഗവും ലോവർ ബർമ്മയിൽ റംഗൂൺ വകഭേദവുമാണ് ഉപയോഗിക്കുന്നത്.
ലോവർ ബർമ്മയിലെ ബർമ്മീസ് ഭാഷയുടെ പ്രചാരണം.
ബർമ്മീസ് ഭാഷ സംസാരിക്കുന്നവർക്കിടയിൽ ശ്രദ്ധേയമായ ഒരു കാര്യം അതിലെ സാമ്യതയാണ്. പ്രത്യേകിച്ച് ഇരാവതി നദി താഴ്‌വരയിൽ ജീവിക്കുന്ന സ്റ്റാൻഡേർഡ് ബർമ്മീസ് സംസാരിക്കുന്നവർക്കിടയിൽ ഇത് സാമ്യതകളുണ്ട്. ഇതിന്റെ ആദ്യത്തെ പ്രധാനകാരണം പരമ്പരാഗത ബുദ്ധ സന്യാസിമാരുടെ വിദ്യാഭ്യാസ സമ്പ്രദായമാണ്. അപ്പർ ഇരാവതി താഴ്‌വരയിൽ ഇവർ വിദ്യാഭ്യാസവും ഭാഷയിലെ സമാനതയും പ്രോത്സാഹിപ്പിച്ചു. അപ്പർ ഇരാവതി താഴ് വരയാണ് പരമ്പരാഗത് ബമർ ജനതയുടെ മാതൃഭൂമി.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
വിക്കിപീഡിയ സ്വതന്ത്ര സർവ്വവിജ്ഞാനകോശത്തിന്റെ 

</doc>
<doc id="356787" url="https://ml.wikipedia.org/wiki?curid=356787" title="Burmese language">
Burmese language



</doc>
<doc id="356788" url="https://ml.wikipedia.org/wiki?curid=356788" title="Phyllanthus">
Phyllanthus



</doc>
<doc id="356792" url="https://ml.wikipedia.org/wiki?curid=356792" title="കാഷ്യ">
കാഷ്യ

 
ഫാബേസീ സസ്യകുടുംബത്തിലെ ഒരു ജനുസാണ് കാഷ്യ (Cassia). ഇതിലെ സ്പീഷിസുകൾ പൊതുവേ കാഷ്യകൾ എന്ന് അറിയപ്പെടാറുണ്ട്. (ലോറേസീ സസ്യകുടുംബത്തിലെ ചില കറുവപ്പട്ടകൾ ഇംഗ്ലീഷ് ഭാഷയിൽ കാഷ്യ എന്ന് അറിയപ്പെടാറുണ്ട്, അതുമായി അർത്ഥം മാറിപ്പോകാതെ നോക്കേണ്ടതുണ്ട്). സെന്ന ജനുസിലെ പല സ്പീഷിസുകളും മുൻപ് കാസ്യ സ്പീഷിസിൽ ആണ് ഉൾപ്പെടുത്തിയിരുന്നത്. ഈ ജനുസിലെ മിക്ക അംഗങ്ങളും ഇടത്തരം വലിപ്പമുള്ള മരങ്ങളാണ്.
പരിസ്ഥിതി.
പലതരം കാലാവസ്ഥകളിലും കാണുന്ന കാഷ്യ സ്പീഷിസുകൾ അലങ്കാരവൃക്ഷങ്ങളായി വ്യാപകമായി നട്ടുവളർത്താറുണ്ട്. വനവൽക്കരണത്തിനും മരുവൽക്കരണത്തെ തടയാനുമെല്ലാം ഇവ ഉപയോഗപ്രദമാണ്. പല ശലഭങ്ങളുടെയും പുഴുക്കൾ ഇവയുടെ ഇലകൾ ഭക്ഷിച്ചുവളരാറുണ്ട്. ഉദാഹരണത്തിന് "മഞ്ഞത്തകരമുത്തി," "തകരമുത്തി"എന്നിവ കണിക്കൊന്നയുടെ ഇലകൾ ഭക്ഷിക്കാറുണ്ട്.
ഉപയോഗം.
ഭക്ഷ്യാവശ്യത്തിനുള്ള ഒരു പശയുണ്ടാക്കാൻ "ചക്രത്തകര", ഉപയോഗിക്കുന്നുണ്ട്. ആയുർവേദത്തിൽ കണിക്കൊന്ന ഉപയോഗിക്കുന്നുണ്ട്. ചില സ്പീഷിസുകളുടെ വിത്തുകളിൽ വിഷമുണ്ടെങ്കിലും മറ്റു ചിലവ ഭക്ഷ്യയോഗ്യമാണ്.
നാമകരണങ്ങൾ.
നൂറുകണക്കിനു കാഷ്യ സ്പീഷിസുകൾ ഉണ്ടെങ്കിലും കൃത്യം എത്രയുണ്ടെന്ന് പറയാനാവില്ല. ചില കണക്കുകളിൽ ഇത് 692 ആണ്. വേറെയെവിടെയും ചേർക്കാൻ പറ്റാത്ത സ്പീഷിസുകളെ കൊണ്ടുപോയി തള്ളുന്ന ഒരു ജനുസ് ആയിരുന്നു വളരെക്കാലം കാഷ്യ. ചില കാലഘട്ടങ്ങളിലി കാഷ്യയിൽ ആയിരത്തിലേറെ സ്പീഷിസുകൾ ഉണ്ടായിരുന്നു. ഇതിൽ പൊഅലതിനെയും പിൽക്കാലത്തെ സെന്ന പോലുള്ള കൂടുതൽ യോജിച്ച ജനുസുകളിലേക്ക് മാറ്റുകയുണ്ടായി.
അവലംബം.
&lt;templatestyles src="Reflist/styles.css" /&gt;

</doc>
<doc id="356793" url="https://ml.wikipedia.org/wiki?curid=356793" title="Cassia">
Cassia



</doc>
<doc id="356795" url="https://ml.wikipedia.org/wiki?curid=356795" title="ബട്ടൂര">
ബട്ടൂര

ബട്ടൂര.(Bhatoora) ഒരു ഉത്തരേന്ത്യന് ഭക്ഷണ വിഭവമാണ് ബട്ടൂര.
അവലംബം.
&lt;templatestyles src="Reflist/styles.css" /&gt;
External links.
വിക്കി ഈ ലേഖനം ഉണ്ട്

</doc>
<doc id="356798" url="https://ml.wikipedia.org/wiki?curid=356798" title="സർജിക്കൽ സ്ട്രൈക്ക്">
സർജിക്കൽ സ്ട്രൈക്ക്

കൃത്യതയാർന്ന സൈനിക ആക്രമണ തന്ത്രമാണ് സർജിക്കൽ സ്ട്രൈക്ക്. ആക്രമിക്കപ്പെടുന്ന ശത്രുവ്യൂഹം, കെട്ടിടങ്ങൾ, വാഹനങ്ങൾ , തുടങ്ങിയവയ്ക്കല്ലാതെ മറ്റാന്നിനും നാശമോ, ഹാനിയോ ഏൽപ്പിക്കാതെ (minimum or no collateral damage) ഉദ്ദിഷ്ട പ്രഹരണ ലക്ഷ്യം കൈവരിക്കുന്നതിനേയാണ് സർജിക്കൽ സ്ട്രൈക്ക് എന്ന് വിശേഷിപ്പിക്കുന്നത്.
അതികൃത്യ ബോംബിംഗും ചുരുൾ ബോംബിംഗും..
അതികൃത്യ ബോമ്പിംഗ് (Precision Bombing) ലക്ഷ്യത്തെ മാത്രം പ്രഹരിക്കുന്നു. ചുറ്റിനുമുള്ള കെട്ടിടങ്ങൾക്കൊ ജനത്തിനോ ഹാനി സംഭവിക്കാറില്ല.
ചുരുൾ ബോമ്പിഗ് അഥവാ (carpet bombing) കാർപ്പറ്റ് ബോമ്പിംഗ് – പറക്കുന്ന വിമാനത്തിൽ നിന്നും ആയിരക്കണക്കിനു ബോംബുകൾ വർഷിക്കുന്ന തന്ത്രമാണ് കാർപറ്റ് ബൊംമ്പിംഗ്. പരവതാനി ചുരുൾ അഴിച്ചാൽ എന്നപോലെയാണ് ബോമ്പുകൾ വീഴുന്നത്. ഒരു വലിയ ഭൂവിസ്തൃതിയിൽ ആകെ നാശം വിതയ്ക്കുകയും വലിയ ജനവിഭാഗത്തിനു ജീവഹാനിയോ പരിക്കോ ഏൽപ്പിക്കുകയും ചെയ്യുന്നതാണ് ഈ വിദ്യ. അതികൃത്യ ബോംബിംഗ് സർജിക്കൽ സ്ട്രൈക്കായി വിനിയോഗിക്കാറുണ്ട്.കാർപറ്റ് ബോംബിംഗ് സർജിക്കൽ സ്ട്രൈക്കിൽ പെടില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="356799" url="https://ml.wikipedia.org/wiki?curid=356799" title="ചെസ്സ് (വിവക്ഷകൾ)">
ചെസ്സ് (വിവക്ഷകൾ)

രണ്ട് പേർ തമ്മിൽ കളിക്കുന്ന ഒരു ബോർഡ് കളിയാണ് ചെസ്സ്.
ചെസ്സ് എന്നതുകൊണ്ട് ഉദ്ദേശിക്കുന്നത്:

</doc>
<doc id="356801" url="https://ml.wikipedia.org/wiki?curid=356801" title="Indosticta deccanensis">
Indosticta deccanensis



</doc>
<doc id="356803" url="https://ml.wikipedia.org/wiki?curid=356803" title="ജസ്റ്റീഷ്യ">
ജസ്റ്റീഷ്യ

 
അക്കാന്തേസീ സസ്യകുടുംബത്തിലെ ഒരു ജനുസ് ആണ് ജസ്റ്റീഷ്യ (Justicia). അംഗീകൃതമായ 658 സ്പീഷീസുകൾ കൂടാതെ മറ്റൊരു 611 സ്പീഷിസുകൾ കൂടി തീരുമാനമാവാതെ ഇതിലുണ്ട്. അമേരിക്ക, ആഫ്രിക്ക, ഇത്യ എന്നിവിടങ്ങളിലെ ഉഷ്ണമേഖലാ പ്രദേശങ്ങളിൽ ഇവയെ കാണുന്നു. സ്കോട്ടിഷ് സസ്യകാരനായ ജെയിംസ് ജസ്റ്റിസിന്റെ (1698–1763) പേരിലാണ് ഈ ജനുസ് അറിയപ്പെടുന്നത്.  Pachystachys ജനുസുമായി ഇവയ്ക്ക് അടുത്ത ബന്ധമുണ്ട്.
വിവരണം.
നിത്യഹരിത-ബഹുവർഷ കുറ്റിച്ചെടികൾ ആണ് ഇവ. ഇലകളിൽ ഞരമ്പുകൾ തടിച്ചുനിൽക്കുന്നതുകാണാം. പലനിരങ്ങളിലുള്ള പൂക്കൾക്കായി നട്ടുവളർത്താറുണ്ട്.
തെരഞ്ഞെടുത്ത സ്പീഷിസുകൾ.
&lt;templatestyles src="Div col/styles.css"/&gt;*"Justicia adhatoda" 
പര്യായങ്ങൾ.
Genera which have been brought into Synonymy with "Justicia" include "Acelica, Adhatoda, Amphiscopia, Anisostachya, Aulojusticia, Averia, Beloperone, Calliaspidia, Calymmostachya, Chaetothylopsis, Chiloglossa, Cyphisia, Cyrtanthera, Cyrtantherella, Dianthera, Dimanisa, Drejerella, Duvernoia, Emularia, Ethesia, Glosarithys, Harnieria, Heinzelia, Hemichoriste, Heteraspidia, Ixtlania, Jacobinia, Kuestera, Libonia, Lophothecium, Lustrinia, Nicoteba, Orthotactus, Parajusticia, Petalanthera, Plagiacanthus, Plegmatolemma, Porphyrocoma, Psacadocalymma, Rhacodiscus, Rhiphidosperma, Rhyticalymma, Rodatia, Rostellaria, Rostellularia, Saglorithys, Salviacanthus, Sarotheca, Sericographis, Simonisia, Solenochasma, Stethoma, Tabascina, Thalestris, Thamnojusticia," and "Tyloglossa".
അവലംബം.
&lt;templatestyles src="Reflist/styles.css" /&gt;

</doc>
<doc id="356804" url="https://ml.wikipedia.org/wiki?curid=356804" title="Justicia">
Justicia



</doc>
<doc id="356805" url="https://ml.wikipedia.org/wiki?curid=356805" title="Ipsea malabarica">
Ipsea malabarica



</doc>
<doc id="356806" url="https://ml.wikipedia.org/wiki?curid=356806" title="കനകകാന്തി">
കനകകാന്തി

 
തെക്കെപശ്ചിമഘട്ടതദ്ദേശവാസിയായ ഉയർന്നപ്രദേശങ്ങളിൽ കാണപ്പെടുന്ന ഓർക്കിഡേസീ കുടുംബത്തിലെ ഒരു നില-ഓർക്കിഡ് ആണ് കനകകാന്തി. #തിരിച്ചുവിടുക . Malabar daffodil orchid എന്നും അറിയപ്പെടുന്നു. ഏറെക്കാലം വന്യതയിൽ കാണപ്പെടാതിരുന്ന ഈ ഓർക്കിഡ് 1982 -ൽ കെ. എസ്. മണിലാൽ ആണ് സൈലന്റ് വാലിയിൽ നിന്നും കണ്ടെത്തിയത്. വംശനാശഭീഷണിയുള്ള ഈ ചെടിയെ ടിഷ്യൂ കൾച്ചർ വഴി കൂടുതലായി ഉത്പ്പാദിപ്പിച്ച് വനത്തിൽ പ്രചരിപ്പിക്കാൻ ശ്രമങ്ങൾ നടത്തുന്നുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356807" url="https://ml.wikipedia.org/wiki?curid=356807" title="ലിയൻ പെയ്ൻ">
ലിയൻ പെയ്ൻ

ഒരു ബ്രിട്ടീഷ് ഗായകനും ഗാനരചയിതാവുമാണ് ലിയൻ ജെയിംസ് പെയ്ൻ (ഇംഗ്ലീഷ്: , ജനനം 29 ആഗസ്റ്റ് 1993).ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="356808" url="https://ml.wikipedia.org/wiki?curid=356808" title="Silent Valley">
Silent Valley



</doc>
<doc id="356809" url="https://ml.wikipedia.org/wiki?curid=356809" title="Ipsea malabarica (Reichb.f.) Hook. f.">
Ipsea malabarica (Reichb.f.) Hook. f.



</doc>
<doc id="356810" url="https://ml.wikipedia.org/wiki?curid=356810" title="Asclepiadaceae">
Asclepiadaceae



</doc>
<doc id="356811" url="https://ml.wikipedia.org/wiki?curid=356811" title="ആന്ത്രാക്നോസ്">
ആന്ത്രാക്നോസ്



</doc>
<doc id="356813" url="https://ml.wikipedia.org/wiki?curid=356813" title="ധാക്ക സർവ്വകലാശാലയിലെ കൂട്ടക്കൊല 1971">
ധാക്ക സർവ്വകലാശാലയിലെ കൂട്ടക്കൊല 1971

ബംഗ്ലാദേശിന്റെ വിമോചനവുമായി ഏറെ ബന്ധപ്പെട്ടുകിടക്കുന്ന ഒരു വിദ്യാഭ്യാസസ്ഥാപനമാണ് ധാക്ക സർവ്വകലാശാല. ബംഗ്ലാദേശ് വിമോചനസമരത്തിനു ഏറെ സംഭാവനകൾ നൽകിയിട്ടുള്ള ഒരു സ്ഥാപനം കൂടിയാണ് ധാക്ക സർവ്വകലാശാല. 1971 മാർച്ച് മാസത്തിൽ ബംഗ്ലാദേശിന്റെ വിമോചനത്തെ തകർക്കുക എന്ന ലക്ഷ്യത്തോടെ പാകിസ്താൻ പ്രസിഡന്റായിരുന്ന യാഹ്യാ ഖാന്റേയും, രാഷ്ട്രീയനേതാവായിരുന്ന സുൽഫിക്കർ അലി ഭൂട്ടോയുടേയും നേതൃത്വത്തിൽ ഓപ്പറേഷൻ സർച്ച് ലൈറ്റ് എന്നൊരു സൈനിക നടപടി ആരംഭിച്ചിരുന്നു. ഈ സൈനിക നടപടിയുടെ ഭാഗമായിട്ടായിരുന്നു ധാക്ക സർവ്വകലാശാലയിൽ നടന്ന കൂട്ടക്കൊല.
പശ്ചാത്തലം.
ഇന്ത്യാ വിഭജനത്തിനു മുമ്പ് പാസ്സാക്കിയ ലാഹോർ പ്രഖ്യാപനത്തെത്തുടർന്ന് മുസ്ലീം ജനവിഭാഗത്തിനു പ്രത്യേക രാജ്യം വേണമെന്ന ആശയത്തിനു വീണ്ടും ജീവൻ വെച്ചു. എന്നാൽ ബ്രിട്ടീഷ് ഭരണാധികാരികൾ അതിനു സമ്മതം നൽകുവാൻ തയ്യാറായില്ല. 1947 ൽ ഇന്ത്യാ പാകിസ്താൻ എന്നീ രണ്ടു രാജ്യങ്ങൾ നിലവിൽ വന്നതോടെ, ഏറേയും മുസ്ലിം ജനവിഭാഗം താമസിക്കുന്ന ബംഗ്ലാദേശ്, കിഴക്കൻ പാകിസ്താൻ എന്നും അറിയപ്പെട്ടു. കിഴക്കൻ പാകിസ്താന്റെ ഭരണം വെല്ലുവിളി നിറഞ്ഞ ഒന്നായിരുന്നു. 1971 മാർച്ച് 25 ന് കിഴക്കൻ പാകിസ്താനിൽ നടന്ന ഒരു തിരഞ്ഞെടുപ്പിൽ അവാമി ലീഗിന്റെ നേതൃത്വത്തിലുള്ള ഒരു ഭരണസംവിധാനം നിലവിൽ വന്നുവെങ്കിലും, അതിനെ അംഗീകരിച്ചുകൊടുക്കാൻ പടിഞ്ഞാറൻ പാകിസ്താൻ തയ്യാറായിരുന്നില്ല. ബംഗ്ലാദേശിന്റെ വിമോചന ആവശ്യത്തിനു ചെവികൊടുക്കാതെ അതിനെ അടിച്ചമർത്താനായിരുന്നു പാകിസ്താൻ ശ്രമിച്ചത്. ഓപ്പറേഷൻ സർച്ച് ലൈറ്റ് എന്നു പേരിട്ട സൈനിക നടപടിയിലൂടെ പാകിസ്താൻ ബംഗ്ലാദേശിന്റെ ഭരണ കൈയ്യടക്കാൻ തീരുമാനിച്ചു. 1971 മാർച്ച് 26 നു അവാമി ലീഗ് നേതാവ്, ഷെയ്ഖ് മുജീബുർ റഹ്‌മാൻ സ്വതന്ത്ര ബംഗ്ലാദേശ് നിലവിൽ വന്നതായി പ്രഖ്യാപിച്ചു. പാകിസ്താന്റെ അധികാരം തിരികെപിടിക്കാൻ പാകിസ്താൻ ഭരണകൂടവും തീരുമാനിച്ചതോടെ, യുദ്ധം പൊട്ടിപ്പുറപ്പെട്ടു.
കൂട്ടക്കൊല.
1971 മാർച്ച് 25 രാത്രി പാകിസ്താൻ സൈന്യം ധാക്ക സർവ്വകലാശാല ആക്രമിച്ചു. പതിനെട്ടാം പഞ്ചാബി റെജിമെന്റ്, 22 ആം പഷ്തൂൺ റെജിമെന്റ്, 32 ആം പഞ്ചാബി റെജിമെന്റ് എന്നിവ കൂടാതേ നിരവധി ബറ്റാലിയനുകളും സൈനിക നടപടിയിൽ പങ്കെടുത്തു. ടാങ്കുകളും, യന്ത്രവത്കൃത തോക്കുകളും, റോക്കറ്റ് ലോഞ്ചറുകളുമൊക്കെയായി ഇവർ ധാക്ക സർവ്വകലാശാലയെ മൂന്നു ഭാഗത്തു നിന്നും വളഞ്ഞു.
അധ്യാപകരുടെ മരണം.
സർവ്വകലാശാലയിലെ പത്തോളം അധ്യാപകർ ഈ സൈനിക നടപടിയിൽ കൊല്ലപ്പെട്ടു.
വിദ്യാർത്ഥികളുടെ മരണം.
ഇൻഡിപെന്റന്റ് ബംഗ്ലാദേശ് സ്റ്റുഡന്റ്സ് മൂവ്മെന്റ് കൗൺസിൽ എന്ന സംഘടയുടെ പേരിൽ ഒരു നിസ്സഹകരണ പ്രസ്ഥാനം ധാക്ക സർവ്വകലാശാലയിലെ വിദ്യാർത്ഥികൾ തുടങ്ങിയിരുന്നു. ഓപ്പറേഷൻ സർച്ച് ലൈറ്റിന്റെ ആദ്യ ലക്ഷ്യവും ഈ സംഘടനയായിരുന്നു. 1975 മാർച്ച് 25 നു ജഹ്രുൾ ഹോഗ് ഹാളിൽ നിന്നും, അവാമി ലീഗിന്റെ വിദ്യാർത്ഥി സംഘടനയായ ഛത്രാ ലീഗിന്റെ എല്ലാ വിദ്യാർത്ഥി നേതാക്കളും രക്ഷപ്പെട്ടിരുന്നു. പ്രൊഫസ്സർ. കെ.എ.മുനിമിന്റെ കണക്കു പ്രകാരം ഈ ഹാളിലുണ്ടായിരുന്നു 200 ഓളം വിദ്യാർത്ഥികളെ സൈന്യം കൊലപ്പെടുത്തി.
12 മണിയോടെ ജഗന്നാഥ ഹാളിൽ കടന്ന സൈന്യം, കണ്ണിൽ കണ്ട എല്ലാവരേയും വകവരുത്തി. 34 വിദ്യാർത്ഥികൾ ജഗന്നാഥ ഹാളിൽ മാത്രം കൊല്ലപ്പെട്ടു. പുറമേ നിന്നും വിദ്യാർത്ഥികളുടെ അതിഥികളായി എത്തിയവരും ആക്രമണത്തിൽ കൊല്ലപ്പെട്ടിരുന്നു. "പെൺകുട്ടികളുടെ പൊതു ശയനമുറിയിലേക്കു ഇരച്ചു കയറിയ സൈന്യം, രക്ഷപ്പെടാൻ ശ്രമിച്ചവർക്കു നേരെ തുരുതുരാ നിറയൊഴിച്ചു." ഏതാണ്ട് 300 ഓളം വിദ്യാർത്ഥികൾ കൊല്ലപ്പെട്ടതായി, മിലിറ്ററി കൺട്രോൾ റൂമിൽ നിന്നുമുള്ള സന്ദേശത്തിൽ വ്യക്തമായതായി അന്നത്തെ അമേരിക്കൻ കൗൺസിലർ ജനറലായിരുന്ന ആർച്ചർ ബ്ലഡ് തന്റെ "ദ ക്രുവൽ ബർത്ത് ഓഫ് ബംഗ്ലാദേശ്" എന്ന പുസ്തകത്തിൽ രേഖപ്പെടുത്തിയിരിക്കുന്നു.
ജീവനക്കാരുടെ മരണം.
ജുഹുറുൾ ഹാൾ ആക്രമിച്ച സൈന്യം, അവിടത്തെ സുരക്ഷാ ഉദ്യോഗസ്ഥരേയും കൊലപ്പെടുത്തി. ചിലരേയെല്ലാം കുടുംബത്തോടൊപ്പമാണ് വകവരുത്തിയത്. പ്രസിഡന്റ് ഹൗസ് സുരക്ഷാ ഉദ്യോഗസ്ഥരേയും സൈന്യം കൊലപ്പെടുത്തി.
അവലംബം.
&lt;templatestyles src="Reflist/styles.css" /&gt;

</doc>
<doc id="356814" url="https://ml.wikipedia.org/wiki?curid=356814" title="1971 Dhaka University massacre">
1971 Dhaka University massacre



</doc>
<doc id="356815" url="https://ml.wikipedia.org/wiki?curid=356815" title="നഷ്ടങ്ങളുടെ അനന്തരാവകാശം">
നഷ്ടങ്ങളുടെ അനന്തരാവകാശം

 
കിരൺ ദേശായി രചിച്ച നോവലാണ് നഷ്ടങ്ങളുടെ അനന്തരവകാശം അഥവാ "ദ ഇൻഹെറിറ്റൻസ് ഓഫ് ലോസ്". (The Inheritance of Loss)
2006-ൽ മാൻ ബുക്കർ സമ്മാനം ലഭിച്ച നോവലാണിത്. 2007-ലെ നാഷണൽ ബുക് ക്രിട്ടിക്‌സ് അവാർഡും ,2006-ലെ വോഡഫോൺ ക്രോസ്സ്‌വേഡ് ബുക്ക് അവാർഡും ഈ കൃതിക്ക് ലഭിച്ചിട്ടുണ്ട്
അവലംബം.
&lt;templatestyles src="Reflist/styles.css" /&gt;

</doc>
<doc id="356822" url="https://ml.wikipedia.org/wiki?curid=356822" title="ഞാൻ ഒന്നു പറയട്ടെ">
ഞാൻ ഒന്നു പറയട്ടെ

 
ഞാൻ ഒന്നു പറയട്ടെ 1982-ൽ ഇറങ്ങിയ കെ. എ. വേണുഗോപാൽ സംവിധാനം ചെയ്ത ഒരു മലയാളചലച്ചിത്രമാണ്. അത് നിർമ്മിച്ചത് നസർ മലിയെക്കലും ബാബു മേനോനുമാണ്. ചലച്ചിത്രത്തിൽ അഭിനയിച്ച പ്രമുഖ അഭിനേതാക്കളിൽ മോഹൻ, നെടുമുടി വേണു, കലാരഞ്ജിനി, ജയഭാരതി, മോഹൻലാൽ എന്നിവർ പെടുന്നു. ചലച്ചിത്രത്തിന്റെ സംഗീത സ്കോർ നടത്തിയത് കെ. രാഘവനാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356828" url="https://ml.wikipedia.org/wiki?curid=356828" title="Soviet invasion of Xinjiang">
Soviet invasion of Xinjiang



</doc>
<doc id="356829" url="https://ml.wikipedia.org/wiki?curid=356829" title="സിൻജിയാങിലെ സോവിയറ്റ് അധിനിവേശം">
സിൻജിയാങിലെ സോവിയറ്റ് അധിനിവേശം

1934-ൽ ചൈനയിലെ സിൻജിയാങ് പ്രവിശ്യയിൽ നടന്ന സൈനികനീക്കമാണ് സിൻജിയാങ്ങിലെ സോവിയറ്റ് അധിനിവേശം എന്നറിയപ്പെടുന്നത്. സോവിയറ്റ് റെഡ് ആർമിയുടെ സഹായത്തോടെ വൈറ്റ് റഷ്യൻ പ്രസ്ഥാനമാണ് ആക്രമണം നടത്തിയത്.
പശ്ചാത്തലം.
റിപ്പബ്ലിക് ഓഫ് ചൈനയുടെ കുമിംഗ്താങ് സർക്കാരിന്റെ സഹായത്തോടെ 1934-ൽ മാ ഷോങ്യിങിന്റെ ചൈനീസ് മുസ്ലീം സേന സോവിയറ്റ് സഹായത്തോടെ ഭരിച്ചിരുന്ന ഷെങ് ഷികായിയെ തോൽപ്പിക്കും എന്ന സ്ഥിതിയിലായിരുന്നു. 
ജനറൽ മാ ‌ഷോങ്യിങ് ഒരു ഹുയി വിഭാഗത്തിൽപ്പെട്ട ചൈനീസ് മുസ്ലീമായിരുന്നു. ഇദ്ദേഹം നാൻജിങ്നിലെ വാം‌പോവ സൈനിക അക്കാദമിയിൽ 1929-ൽ പഠിച്ചിരുന്നു. ആ സമയത്ത് ഇത് ചിയാങ് കൈഷകിന്റെ നടത്തിപ്പിലായിരുന്നു.
കുമിംഗ്താങ് ഗവണ്മെന്റിന്റെ പിന്തുണയോടെ സോവിയറ്റ് ചായ്‌വുള്ള പ്രാദേശിക ഗവണ്മെന്റിനെ മറിച്ചിടാൻ മാ ഷോ‌ങ്‌യിങ്ങിനെ അയച്ചു. കുമൂൾ ഖാനേറ്റിനെ പിന്തുണയ്ക്കുന്നവരോടൊന്നിച്ച് മാ ഇവിടം ആക്രമിച്ചു. ഇദ്ദേഹത്തിന്റെ സേനയെ 36-ആമത് ഡിവിഷനായി കുമിങ്താങ് ഗവണ്മെന്റ് അംഗീകരിച്ചിരുന്നു. 193-ൽ ഹാൻ ചൈനീസ് കമാൻഡറായ ഷാങ് പൈ‌യുവാനും അദ്ദേഹത്തിന്റെ സൈന്യവും പ്രാദേശിക ഭരണകൂടം വിട്ട് മാ ഷോങ്യിങ്ങിന്റെ സേനയോടൊപ്പം ചേർന്നു. 
സോവിയറ്റ് അധിനിവേശം.
1934-ൽ രണ്ട് ബ്രിഗേഡ് (ഏകദേശം 7,000 സോവിയറ്റ് ജി.പി.യു. സൈനികർ) ടാങ്കുകളുടെയും വിമാനങ്ങളുടേയും പീരങ്കികളുടെയും മസ്റ്റാർഡ് ഗ്യാസ് ആക്രമണത്തിന്റെയും സഹായത്തോടെ അതിർത്തി കടന്ന് ഗവർണർ ഷെങ് ഷികായിയെ സഹായിക്കുവാനായി എത്തി. ഈ സമയത്ത് ഷെങ്ങിന്റെ മഞ്ചൂറിയൻ സൈനികർ യുദ്ധത്തിൽ തോൽവിയുടേ വക്കിലായിരുന്നു. ചൈനയുടെയും വൈറ്റ് റഷ്യയുടെയും സം‌യുക്ത സേന "അൾട്ടായ് സന്നദ്ധസൈനികർ" എന്നായിരുന്നു അറിയപ്പെട്ടിരുന്നത്. സോവിയറ്റ് സൈനികർ വൈറ്റ് റഷ്യൻ സേനയ്ക്കൊപ്പം ചേർന്നിരുന്നു.
ആദ്യ ദിവസങ്ങളിൽ വിജയങ്ങളുണ്ടായെങ്കിലും ഷാങിന്റെ സേന ചുങുചാകിലെ കുൽജ എന്ന സ്ഥലത്തുവച്ച് തോൽപ്പിക്കപ്പെടുകയും പിടികൂടപ്പെടുന്നത് ഒഴിവാക്കാനായി ഇദ്ദേഹം മുസാർട്ട് മലയിടുക്കിൽ വച്ച് ആത്മഹത്യ ചെയ്യുകയും ചെയ്തു. 
സോവിയറ്റ് റഷ്യൻ സൈനികർക്ക് മെച്ചപ്പെട്ട സാങ്കേതികവിദ്യയും സൈനികരുമുണ്ടായിരുന്നുവെങ്കിലും ആഴ്ചകളോളം അവരെ തടുത്തുനിർത്തുകയും വലിയ നാശനഷ്ടങ്ങളേൽപ്പിക്കുകയും ചെയ്യാൻ ചൈനീസ് സേനയ്ക്കായി. സോവിയറ്റ് സേന ഷെങ്ങിന് സൈനിക ഉപകരണങ്ങൾ നൽകുന്നത് തടയാൻ ചൈനയ്ക്കായി.
മാ ഷോങ്‌യിങിനെ സഹായിക്കുവാൻ ഒരു സേനാ വിഭാഗത്തെ ഹുവാങ് ഷാവോഹോങ് എന്നയാളുടെ നേതൃത്വത്തിൽ അയയ്ക്കുവാൻ ചിയാങ് കൈഷക് തയ്യാറായിരുന്നുവെങ്കിലും സോവിയറ്റ് അധിനിവേശത്തെക്കുറിച്ചറിഞ്ഞപ്പോൾ ഇത് വേണ്ടെന്നുവച്ചു.
ടുടുങ് യുദ്ധം.
ടുടുങിനടുത്താണ് ആദ്യം യുദ്ധം ആരംഭിച്ചത്. ഏകദേശം 7,000 സോവിയറ്റ് ജി.പി.യു. സൈനികർ ടാങ്കുകളുടെയും വിമാനങ്ങളുടേയും പീരങ്കികളുടെയും മസ്റ്റാർഡ് ഗ്യാസ് ആക്രമണത്തിന്റെയും സഹായത്തോടെയാണ് ആക്രമണം ആരംഭിച്ചത്. തണുത്തുറഞ്ഞ ടുടുങ് നദിയിൽ ആഴ്ചകളോളം യുദ്ധം നടന്നു. രണ്ടുവശത്തും വലിയ ആൾനാശമുണ്ടായി. മാ ഷോങ്യിങ് തന്റെ സേനയെ ഇവിടെനിന്ന് പിൻവലിച്ചതോടെ ഈ പോരാട്ടം അവസാനിച്ചു.
പിന്മാറ്റം.
മാ ഷോങ്‌യിന്റെ സൈന്യം കാഷ്ഗാറിലേയ്ക്ക് പിൻവാങ്ങി. ഇവർ 1934 ഏപ്രിൽ 6-നാണ് ഇവിടെയെത്തിയത്. സോവിയറ്റ് സൈന്യം ടർഫാൻ കടന്ന് മുന്നോട്ട് വന്നില്ല. വൈറ്റ് റഷ്യന്മാർ, മംഗോളുകൾ, ഷെങ് ഷികായിയുടെ ചൈനീസ് മഞ്ചൂറിയൻ സേന എന്നിവ്ർ അക്സു വരെ മാ ഷോങ്യിങ്ങിനെ പിന്തുടർന്നു. പിന്തുടർന്ന സൈന്യം പതിയെ ഇതവസാനിപ്പിച്ചു. സൊവിയറ്റ് സേന മാ ഷോങ്യിങ്ങിന്റെ സേനയെ ബോംബാക്രമണം നടത്തുന്നത് തുടർന്നുകൊണ്ടിരുന്നു.
കാഷ്ഗറിലെ ബ്രിട്ടീഷ് കോൺസുലേറ്റിനോട് ജനറൽ മാ പറഞ്ഞത് അദ്ദേഹത്തിന് പെട്ടെന്നുതന്നെ റഷ്യൻ സേനയ്ക്കെതിരേ സഹായം ആവശ്യമുണ്ടെന്നാണ്. ചൈനീസ് ഗവണ്മെന്റിനോട് തനിക്ക് കൂറുണ്ടെന്നും സിൻജിയാങ്ങിനെ റഷ്യക്കാരുടെ പിടിയിൽ നിന്ന് രക്ഷിക്കാൻ തനിക്കാഗ്രഹമുണ്ടെന്നും അദ്ദേഹം വെളിപ്പെടുത്തി. മരാൽ ബാഷിയിലും ഫൈസാബാദിലും ഇദ്ദേഹം താവളമുറപ്പിച്ചു. സോവിയറ്റ്, പ്രാദേശിക ശക്തികളുടെ ആക്രമണത്തിൽ നിന്ന് രക്ഷയ്ക്കായി ഇദ്ദേഹം പ്രതിരോധങ്ങൾ തീർത്തിരുന്നു. മാ ഹുഷാൻ ഈ പ്രതിരോധപ്രവർത്തനങ്ങൾക്ക് നേതൃത്ത്വം നൽകി. മരാൽ ബാഷിയിൽ ജൂണിലും ബോംബിങ് തുടർന്നതിനാൽ മാ ഷോങ്യിങ് തന്റെ സൈനികരോട് കഷ്ഗറിൽ നിന്ന് ഖോതാനിലേയ്ക്ക് മാറാൻ നിർദ്ദേശിച്ചു. ഇതെത്തുടർന്ന് മാ ഷോങ്യിങ് സോവിയറ്റ് യൂണിയനിലേയ്ക്ക് പ്രവേശിച്ചു. ഇതെന്തിനായിരുന്നു എന്ന് ധാരണയില്ല. ഇദ്ദേഹത്തെപ്പറ്റി ഇതിനുശേഷം വിവരങ്ങളൊന്നും ലഭിച്ചിട്ടില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="356831" url="https://ml.wikipedia.org/wiki?curid=356831" title="Contest to kill 100 people using a sword">
Contest to kill 100 people using a sword



</doc>
<doc id="356834" url="https://ml.wikipedia.org/wiki?curid=356834" title="വാളുപയോഗിച്ച് 100 പേരെ കൊല്ലാനുള്ള മത്സരം">
വാളുപയോഗിച്ച് 100 പേരെ കൊല്ലാനുള്ള മത്സരം

ജപ്പാന്റെ ചൈനീസ് അധിനിവേശത്തിനിടെ ആദ്യം ആർക്കാണ് 100 പേരെ വാളുപയോഗിച്ച് വധിക്കാൻ സാധിക്കുന്നതെന്നത് സംബന്ധിച്ച് ജപ്പാനീസ് സൈന്യത്തിലെ രണ്ട് ഓഫീസർമാർ തമ്മിൽ നടന്ന മത്സരമാണ് വാളുപയോഗിച്ച് 100 പേരെ കൊല്ലാനുള്ള മത്സരം (百人斬り競争, hyakunin-giri kyōsō) എന്നറിയപ്പെടുന്നത്. ഈ രണ്ട് ഉദ്യോഗസ്ഥർക്കും യുദ്ധക്കുറ്റങ്ങൾ ആരോപിച്ച് പിന്നീട് വധശിക്ഷ നൽകുകയുണ്ടായി. ആ സമയം മുതൽ ഈ സംഭവം നടന്നിട്ടുണ്ടോ ഇല്ലയോ എന്നതുസംബന്ധിച്ച് ചൂടേറിയ വാദപ്രതിവാദങ്ങൾ നടക്കുന്നുണ്ട്. നാൻകിങ് കൂട്ടക്കൊല നടന്നിട്ടില്ല എന്ന് വാദിക്കുന്ന ജാപ്പനീസ് ദേശീയവാദികളും റിവിഷനിസ്റ്റ് ചരിത്രകാരന്മാരുമാണ് ഈ സംഭവത്തിനെതിരായി വാദിക്കുന്നത്. ഈ രണ്ട് ഓഫീസർമാരുടെ പിൻതലമുറക്കാരും ഈ സംഭവം നടന്നിട്ടില്ല എന്ന് വാദിക്കുന്നുണ്ട്.
യുദ്ധസമയത്തുതന്നെ ജപ്പാനിലെ പത്രങ്ങളിൽ ഈ സംഭവം വാർത്തയയിരുന്നു. ചൈനക്കാരെ കൊന്ന സംഭവം ഈ ഓഫീസർമാരുടെ വീരകൃത്യമാണ് എന്ന തരത്തിലാണ് ആദ്യം വാർത്ത വന്നത്. ഏറ്റവും മുൻപേ 100 പേരെ കൊല്ലാൻ ആർക്ക് സാധിക്കും എന്ന മത്സരമായിരുന്നു ഈ ഓഫീസർമാർ തമ്മിൽ എന്നാണ് പത്രങ്ങൾ റിപ്പോർട്ട് ചെയ്തിരുന്നത്. ഈ വിഷയം 1970 കളിൽ വീണ്ടും ചർച്ചയായി. 
ആദ്യ പത്രവാർത്തകളിൽ ഈ കൊലകൾ പരസ്പരയുദ്ധത്തിലാണ് നടന്നതെന്നാണ് പരാമർശിക്കുന്നത്. പ്രതിരോധിക്കാൻ കഴിയാത്ത തടവുകാർക്കുമേലാണ് ഈ മത്സരം നടന്നതെന്നാണ് ചരിത്രകാരന്മാരുടെ അഭിപ്രായം.
യുദ്ധസമയത്തെ വാർത്ത.
1937-ൽ "ഒസാക മൈനിചി ഷിംബൂൺ", സഹോദരപത്രമായ "ടോക്യോ നിചി നിചി ഷിം‌ബൂൺ" എന്നീ പത്രങ്ങളിലാന് ടോഷിയാകി മുകായി (向井敏明), സുയോഷി നോഡ (野田毅) എന്നീ ഓഫീസർമാർ തമ്മിലുള്ള മത്സരത്തെപ്പറ്റി വാർത്ത വന്നത്. വാളുപയോഗിച്ച് ആദ്യം ആരാണ് 100 പേരെ കൊല്ലുന്നത് എന്ന കാര്യത്തിൽ ഇവർ രണ്ടാ‌ളും തമ്മിൽ മത്സരമുണ്ടായിരുന്നു എന്നായിരുന്നു വാർത്ത. നാൻജിങ്ങിലേയ്ക്കുള്ള വഴിയിൽ നാൻജിങ് കൂട്ടക്കൊലയ്ക്ക് മുൻപാണ് ഇത് നടന്നതെന്നായിരുന്നു വാർത്ത. നവംബർ 30 മുതൽ ഡിസംബർ 13 വരെ നാല് വാർത്തകൾ ഇത് സംബന്ധിച്ച് പ്രസിദ്ധീകരിക്കപ്പെട്ടിരുന്നു. അവസാന വാർത്ത ജപ്പാൻ അഡ്വർട്ടൈസർ എന്ന പത്രത്തിൽ തർജ്ജമ ചെയ്ത് പ്രസിദ്ധീകരിച്ചിരുന്നു.
രണ്ട് ഉദ്യോഗസ്ഥന്മാരും യുദ്ധത്തിനിടെ ഈ ലക്ഷ്യം മറികടന്നിരുന്നതിനാൽ ആരാണ് ജയിച്ചതെന്ന് കണ്ടുപിടിക്കാനായില്ല എന്നായിരുന്നു വാർത്ത. അതിനാൽ അവർ ഉടൻ തന്നെ ആരാണ് 150 പേരെ കൊല്ലുന്നത് എന്ന് അടുത്ത മത്സരം ഉടൻ തന്നെ ആരംഭിച്ചു എന്നാ‍ണ് പത്രലേഖകരായ അസാമി കുസാവോ, സുസുകു ജിറോ എന്നിവർ റിപ്പോർട്ട് ചെയ്തത്. ("ടോക്യോ നിചി-നിചി ഷിംബൂൺ", ഡിസംബർ 13). 
ഇത്തരത്തിൽ പോരാട്ടത്തിൽ 100 പേരെ കൊല്ലുന്നതിന്റെ അസംഭാവ്യത ആൾക്കാർ ചൂണ്ടിക്കാട്ടിയിട്ടുണ്ട്. പോരാട്ടത്തിലല്ല, തടവുകാരെയാണ് ഇത്തരത്തിൽ കൊന്നതെന്ന് നോഡ തന്നെ പ്രസ്താവിച്ചിട്ടുണ്ട്.
നാലഞ്ചുപേരെയേ ഞാൻ യുദ്ധത്തിൽ വാളുപയോഗിച്ച് കൊലപ്പെടുത്തിയിട്ടുള്ളൂ. ഒരു ട്രഞ്ച് പിടികൂടിക്കഴിഞ്ഞാൽ "നി, ലായി-ലായി!" (നീ അടുത്തുവരൂ!) എന്ന് വിളിച്ചാൽ മണ്ടന്മാരായ ചൈനീസ് സൈനികർ ഉടൻ തന്നെ പുറത്തുവരും. ഞങ്ങൾ അവരെ ഒരു വരിയായി നിറുത്തി വെട്ടി വീഴ്ത്തുകയാണ് ചെയ്തിരുന്നത്. നൂറുപേരെ കൊന്നതിന് എന്നെ ആൾക്കാർ പ്രശംസിക്കുന്നു. പക്ഷേ അതിൽ ബഹുഭൂരിപക്ഷത്തിനെയും ഇങ്ങനെയാണ് കൊന്നത്. ഞങ്ങൾ തമ്മിൽ ഒരു മത്സരമുണ്ടായിരുന്നു എന്നത് ശരിയാണ്. ഇതൊരു വലിയ സംഭവമാണോ എന്ന് അതിനുശേഷം എന്നോട് പലരും ചോദിച്ചിരുന്നു. ഇതൊരു വലിയ സംഭവമല്ല എന്നാണ് എനിക്ക് പറയാനുള്ളത്. ...
വിചാരണയും വധശിക്ഷയും.
യുദ്ധശേഷം ഈ സംഭവം സംബന്ധിച്ച രേഖകൾ പൂർവ്വേഷ്യയിലെ അന്താരാഷ്ട്ര മിലിട്ടറി ട്രിബ്യൂണലിന് ലഭിച്ചു. ഇതിനുശേഷം ഈ രണ്ട് സൈനികരെയും ചൈനയിലേയ്ക്ക് നൽകി. ഇവരെ നാൻജിങ്ങിലെ യുദ്ധക്കുറ്റങ്ങൾക്കായുള്ള ട്രിബ്യൂണലിൽ ശിക്ഷിക്കുകയും 1948 ജനുവരി 28-ന് രണ്ട് സൈനികരെയും യുഹാതായിയിൽ വച്ച് വധിക്കുകയും ചെയ്തു.
അവലംബം.
സൈറ്റേഷനുകൾ.
&lt;templatestyles src="Reflist/styles.css" /&gt;
ഗ്രന്ഥസൂചിക.
&lt;templatestyles src="Refbegin/styles.css" /&gt;
കൂടുതൽ വായനയ്ക്ക്.
&lt;templatestyles src="Refbegin/styles.css" /&gt;

</doc>
<doc id="356837" url="https://ml.wikipedia.org/wiki?curid=356837" title="Trần Hưng Đạo">
Trần Hưng Đạo



</doc>
<doc id="356841" url="https://ml.wikipedia.org/wiki?curid=356841" title="ട്രാൻ ഹങ് ഡാവോ">
ട്രാൻ ഹങ് ഡാവോ

ട്രാൻ രാജവംശക്കാലത്ത് വിയറ്റ്നാമിന്റെ പരമോന്നത സേനാധിപനായിരുന്നു ട്രാൻ ഹങ് ഡാവോ (1228–1300).
ട്രാൻ ക്വോക് ടുവാൻ രാജകുമാരനായാണ് (陳國峻) ഇദ്ദേഹം ജനിച്ചത്. പതിമൂന്നാം നൂറ്റാണ്ടിൽ വിയറ്റ്നാം കീഴടക്കുവാനായി മംഗോൾ സേന നടത്തിയ മൂന്ന് ആക്രമണങ്ങൾക്കിടെ വിയറ്റ്നാം സേനയെ നയിച്ചത് ഇദ്ദേഹമാണ്. കുബ്ലായി ഖാന്റെ കീഴിലുള്ള യുവാൻ രാജവംശത്തിനെതിരായി ഇദ്ദേഹം നേടിയ വിജയങ്ങൾ ലോക ചരിത്രത്തിലെത്തന്നെ ഏറ്റവും മികച്ച സൈനികവിജയങ്ങളായി കണക്കാക്കപ്പെടുന്നു. ഇദ്ദേഹം യുദ്ധതന്ത്രങ്ങളെപ്പറ്റി ധാരാലം ഗ്രന്ഥങ്ങൾ രചിച്ചിട്ടുണ്ട്. ചരിത്രത്തിലെ ഏറ്റവും മികച്ച യുദ്ധതന്ത്രജ്ഞരിൽ ഒരാളായാണ് ഇദ്ദേഹത്തെ കരുതുന്നത്. 
കുടുംബം.
ട്രാൻ രാജവംശം ലൈ രാജവംശത്തിനുശേഷം 1225 എഡിയിൽ അധികാരത്തിൽ വന്നതിന് ശേഷമാണ് ഇദ്ദേഹം ജനിച്ചത്. 
ട്രാൻ ലിയു രാജകുമാരൻ (ട്രാൻ തായി ടോങ് എന്ന കുട്ടിയായിരുന്ന ചക്രവർത്തിയുടെ മൂത്ത സഹോദരൻ) ആയിരുന്നു ട്രാൻ ഹങ് ഡാവോയുടെ അച്ഛൻ. .
ആദ്യ മംഗോൾ ആക്രമണം.
1226 എഡിയിൽ രാജ്ഞിയായിരുന്ന ലൈ ചിയെവു തന്റെ ഭർത്താവായിരുന്ന ട്രാൻ കാനിന് അധികാരം കൈമാറിയതോടെ ലൈ രാജവംശത്തിന് ശേഷം ട്രാൻ രാജവം ശം അധികാരത്തിലെത്തി. അധികാരമേറ്റ ട്രാൻ രാജവംശം അവർക്ക് ഭീഷണിയായ എല്ലാവരെയും ഇല്ലായ്മ ചെയ്യുകയും അധികാരത്തിൽ പിടിമുറുക്കുകയും ചെയ്തു. 
ഈ സമയത്ത് മംഗോളുകൾ മദ്ധ്യേഷയും കിഴക്കൻ യൂറോപ്പും കീഴടക്കിയിരുന്നു. ഇവർ ദാലി രാജ്യവും സോങ് ചൈനയും കീഴടക്കുവാനായി തെക്കോട്ട് വന്നു. 1254 എഡിയിൽ ദാലി രാജ്യത്തെ മംഗോളുകൾ തുടച്ചുനീക്കി. ഇതിനുശേഷം ഡായി വെറ്റ് രാജ്യത്തേയ്ക്ക് (വിയറ്റ്നാം) ഇവർ സന്ദേശവാഹകരെ അയച്ചു. സോങ് രാജ്യത്തെ ആക്രമിക്കുവാനായി തങ്ങളുടെ സൈന്യത്തിന് വിയറ്റ്നാമിലൂടെ നീങ്ങാൻ അനുമതി നൽകണം എന്നായിരുന്നു അഭ്യർത്ഥന. മംഗോൾ ആക്രമണത്തിനുള്ള ഒരു തന്ത്രമാണ് ഇതെന്ന് സംശയിച്ച ട്രാൻ ചക്രവർത്തി അനുമതി നിഷേധിച്ചു. 1258-ൽ മംഗോളുകൾ ദായി വെറ്റ് ആക്രമിച്ചു. ഇതായിരുന്നു ആദ്യത്തെ മംഗോൾ-വിയറ്റ്നാം യുദ്ധം. 
രണ്ടാം മംഗോൾ ആക്രമണം.
1285-ൽ കുബ്ലായി ഖാൻ ഡായി വെറ്റിനോട് തന്റെ സൈന്യത്തിന് ആധുനിക വിയറ്റ്നാമിന്റെ മദ്ധ്യഭാഗത്തായി അന്നുണ്ടായിരുന്ന ചമ്പ രാജ്യം ആക്രമിക്കാനായി പ്രവേശനാനുമതി അഭ്യർത്ഥിച്ചു. ഡായി വെറ്റ് ചക്രവർത്തിയായിരുന്ന ട്രാൻ നാൻ ടോങ് അനുമതി നിഷേധിച്ചു. ടോഗാൻ രാജകുമാരന്റെ നേതൃത്വത്തിൽ ഇതോടെ മംഗോൾ സേന ഡായി വെറ്റ് ആക്രമിച്ചു. ഥാങ് ലോങ് (ആധുനിക ഹാനോയി) എന്ന ഡായി വെറ്റ് തലസ്ഥാനം ഇവർ പിടിച്ചെടുത്തു. തലസ്ഥാനം കത്തിച്ചശേഷം കുലീനവർഗ്ഗം തെക്കോട്ട് രക്ഷപെട്ടു. മംഗോൾ സേനയ്ക്ക് കൊള്ളമുതലൊന്നും ഇവിടെ നിന്ന് ലഭിച്ചില്ല. ട്രാൻ ഹങ് ഡാവോയും സേനാധിപന്മാരും രാജകുടുംബത്തോടൊപ്പം തെക്കോട്ട് കടന്നു. തൊട്ടുപിന്നാലെ മംഗോൾ സേനയുമുണ്ടായിരുന്നു. മംഗോൾ സേനയുടെ സാമാനങ്ങൾ തീരുകയും അസുഖങ്ങൾ ആരംഭിക്കുകയും ചെയ്തതോടെ ട്രാൻ ഹങ് ഡാവോ പ്രത്യാക്രമണങ്ങൾ നടത്താനാരംഭിച്ചു. മംഗോൾ സേനയുടെ കുതിരപ്പടയെ ഉപയോഗിക്കാൻ സാധിക്കാത്ത വിധത്തിൽ നാവിക സേനയെയും മറ്റും ഉപയോഗിച്ചാണ് ഇദ്ദേഹം യുദ്ധത്തിലേർപ്പെട്ടത്. ശക്തമായ മംഗോൾ കുതിരപ്പടയുടെ മേധാവി സോഗേറ്റു യുദ്ധത്തിൽ പരാജയപ്പെട്ടു. ഡായി വെറ്റിൽ നിന്ന് തിരികെപ്പോകുന്ന വഴി ഹ്മോങ് വംശജരും യാവോ വംശജരും മംഗോളുകളെ ആക്രമിച്ചു. 
മൂന്നാം മംഗോൾ ആക്രമണം.
1287-ൽ കുബ്ലായി ഖാൻ തന്റെ പ്രിയ പുത്രനായ ടോഘാൻ രാജകുമാരനെ ഡായി വെറ്റ് കീഴടക്കാൻ മറ്റൊരു ശ്രമം നടത്താനായി അയച്ചു. അഞ്ച് ലക്ഷം പേർ വരുന്ന കാലാൾപ്പടയും നാവിക സേനയുമായാണ് ആക്രമണം നടത്തിയത്. 
അതിർത്തിയിലെ ഡായി വെറ്റ് സൈന്യത്തെ മംഗോളുകൾ പെട്ടെന്നുതന്നെ പരാജയപ്പെടുത്തി. മംഗോൾ നാവികസേന ജനറൽ ജനറൽ ട്രാൻ ഘാൻ ഡുവിന്റെ നാവികസേനയെ വാൻ ഡോണിൽ പരാജയപ്പെടുത്തി. കുതിരപ്പടയും രണ്ട് ഗാരിസണുകൾ പിടിച്ചെടുക്കുന്നതിൽ വിജയിച്ചു. സാമാനങ്ങളുമായി പിന്നാലെ വരുകയായിരുന്ന മംഗോൾ കപ്പലുകൾ ജനറൽ ട്രാൻ ഖാൻ ഡുവിന്റെ സേന തടഞ്ഞു. 
ഡായി വെറ്റ് സേന മംഗോളുകൾക്കെതിരേ ഗറില്ല യുദ്ധമുറ ഉപയോഗിച്ച് ആക്രമണങ്ങൾ നടത്തി. ഥാങ് ലോങ്ങിലേയ്ക്ക് മംഗോളുകൾ തങ്ങളുടെ കുതിരപ്പടയുടെ ശക്തിയിൽ മുന്നേറുന്നുണ്ടായിരുന്നു. ചക്രവർത്തി ഥാങ് ലോങ് ചുട്ടെരിക്കാനുള്ള ഉത്തരവ് ഇതിനിടെ നൽകി. മംഗോളുകൾ കരയിൽ വിജയം നേടിയെങ്കിലും നാവിക യുദ്ധത്തിൽ പരാജയം നേരിട്ടു. 
ബാക്ക് ദാങ് നദിയിലെ യുദ്ധം.
മംഗോൾ സേനയ്ക്ക് ഈ നദിയുടെ പ്രത്യേകതകൾ അറിയാമായിരുന്നില്ല. മംഗോൾ സേനയുടെ വഴി മനസ്സിലാക്കിയ ട്രാൻ ഹങ് ഡാവൊ നദിയിൽ വേലിയേറ്റ സമയത്ത് കാണാൻ സാധിക്കാത്ത രീതിൽ ഉരുക്ക് മുനകളോട് കൂടിയ കുന്തങ്ങൾ സ്ഥാപിച്ചു. ചെറിയ നൗകകളുപയോഗിച്ച് വിയറ്റ്നാം സേന മംഗോളുകളുടെ കപ്പലുകളെ ഈ കുന്തങ്ങളിലേയ്ക്ക് നയിച്ചു. ധാരാളം മംഗോൾ കപ്പലുകൾ മുങ്ങിപ്പോയി. 400 കപ്പലുകൾ വിയറ്റ്നാം സേന കത്തിച്ചുകളഞ്ഞു. മംഗോൾ നാവികസേനയുടെ മേധാവി ഒമാറിനെ പിടികൂടി വധിച്ചു. 
ടോഘാൻ രാജകുമാരന്റെ കുതിരപ്പട ചൈനയിലേയ്ക്ക് പിൻവാങ്ങി. ഇതിനിടെ പല സ്ഥലങ്ങളിൽ വച്ച് അവർ ആക്രമിക്കപ്പെട്ടു.
ഭരണകൂടത്തോടുള്ള കൂറ്.
ട്രാൻ സൈന്യം പൂർണ്ണമായി ഇദ്ദേഹത്തിന്റെ നിയന്ത്രണത്തിലായിരുന്നുവെങ്കിലും ഒരിക്കലും ഭരണകൂടത്തിനെതിരായി ഇദ്ദേഹം നീങ്ങിയിരുന്നില്ല. 
സ്ഥാനമാനങ്ങൾ കൊടുക്കുവാനുള്ള അനുമതി.
ഡായി വെറ്റിന്റെ പരമോന്നത കമാൻഡർ എന്ന സ്ഥാനം ചക്രവർത്തി ഇദ്ദേഹത്തിന് നൽകുകയുണ്ടായി. സ്ഥാനങ്ങൾ ആർക്ക് വേണമെങ്കിലും നൽകാൻ ചക്രവർത്തി ഇദ്ദേഹത്തിന് അനുവാദവും നൽകി. ഇദ്ദേഹം പക്ഷേ ഈ അധികാരം ഒരിക്കലും ഉപയോഗിച്ചില്ല. യുവാൻ രാജവംശം ആക്രമിച്ചപ്പോൾ ഇദ്ദേഹം തന്റെ സൈന്യത്തെ സഹായിക്കാൻ പണക്കാരോട് അഭ്യർത്ഥിച്ചു. പക്ഷേ ഇതിന് പകരമായി ചെറിയ സ്ഥാനങ്ങളേ അവർക്ക് നൽകിയുള്ളൂ. 
കവി.
ഇദ്ദേഹം ഒരു മികച്ച കവിയായിരുന്നു. മംഗോൾ ആക്രമണങ്ങളില്ലായിരുന്നുവെങ്കിൽ ഇദ്ദേഹം ഒരുപക്ഷേ പ്രസിദ്ധനായ ഒരു കവി ആകുമായിരുന്നു. ഇദ്ദേഹത്തിന്റെ ജീവിതത്തിന്റെ അറുപത് വർഷം മംഗോളുകളെ തടയാനാണ് ചിലവഴിച്ചത്.
മരണം.
1300 എഡിയിൽ അസുഖം ബാധിച്ചാണ് ഇദ്ദേഹം മരിച്ചത്. 73 വയസ്സായിരുന്നു. മൃതദേഹം ദഹിപ്പിക്കുകയും ചാരം ഇദ്ദേഹത്തിന് ഇഷ്ടപ്പെട്ട ഒരു ഓക്ക് മരത്തിന്റെ കീഴിൽ വിതറുകയും ചെയ്തു. ഇദ്ദേഹം തന്നെയാണ് ഈ മരം നട്ടിരുന്നത്. മരണശേഷം ഇദ്ദേഹത്തിന്റെ ബഹുമാനാർത്ഥം ചക്രവർത്തി "ഹങ് ഡാവോ ഡായി വുവോങ്" (ഗ്രേറ്റ് ലോഡ് ഹങ് ഡാവോ) എന്ന പദവി നൽകി.
ശേഷിപ്പുകൾ.
ട്രാൻ ഹങ് ഡാവോ തന്റെ വിജയങ്ങൾ നേടിയത് പരാജമയറിയാതെ നിന്ന മംഗോൾ സേനയോടാണ്. മികച്ച ആയുധങ്ങളോ സംവിധാനങ്ങളോ ഇല്ലാതെ യുദ്ധത്തിനിറങ്ങിയ കർഷകരെക്കൊണ്ടാണ് ഈ വിജയങ്ങൾ അദ്ദേഹം നേടിയത് എന്നത് അത്ഭുതകരമാണ്. യുദ്ധതന്ത്രത്തിലെ മികവാണ് യുദ്ധങ്ങളിലെ വിജയത്തിന് കാരണം. 
1285-ൽ മംഗോൾ ആക്രമണത്തിന് മുൻപായി ഇദ്ദേഹം ഓഫീസർമാരോട് നടത്തിയ പ്രഖ്യാപനം പ്രസിദ്ധമാണ്. 
ദേവാലയങ്ങൾ.
വിയറ്റ്നാം ജനത ഇദ്ദേഹത്തെ ഒരു ദേശീയ ഹീറോ ആയാണ് കണക്കാക്കുന്നത്. ഇദ്ദേഹത്തെ ആരാധിക്കുന്ന പല ദേവാലയങ്ങളുണ്ട്. വിയറ്റ്നാമിലെ മിക്ക നഗരങ്ങളിലും ഒരു റോഡ് ഇദ്ദേഹത്തിന്റെ പേരിലാണ് അറിയപ്പെടുന്നത്.
അവലംബം.
&lt;templatestyles src="Reflist/styles.css" /&gt;
ഗ്രന്ഥസൂചിക.
Hung Dao Resources 2015

</doc>
<doc id="356842" url="https://ml.wikipedia.org/wiki?curid=356842" title="ടിബറ്റിലെ നീലക്കരടി">
ടിബറ്റിലെ നീലക്കരടി

ടിബറ്റൻ നീലക്കരടി (ശാസ്ത്ര നാമം : "Ursus arctos pruinosus") കിഴക്കൻ ടിബറ്റൻ പീഠഭൂമിയിൽ കാണപ്പെടുന്നതും തവിട്ടു നിറമുള്ള കരടികളുടെ ("Ursus arctos") ഒരു ഉപവർഗ്ഗവുമാണ്.
ഈ കരടി വർഗ്ഗങ്ങളെ ഹിമാലയൻ നീലക്കരടി, ഹിമാലയൻ ഹിമക്കരടി, ടിബറ്റൻ തവിട്ടു കരടി, കുതിരക്കരടി എന്നൊക്കെയുള്ള പേരിലും അറയപ്പെടാറുണ്ട്. ടിബറ്റൻ ഭാക്ഷയിൽ ഇതിന് ഡോം ഗ്യാമുക് എന്നാണ് വിളിക്കുന്നത്..
ലോകത്തിലെ അപൂർവ്വങ്ങളിൽ അപൂർവ്വമായ കരടികളുടെ ഉപവിഭാഗത്തിൽപ്പെട്ടതാണ് ഇവ. നീലക്കരടികളെ അപൂർവ്വമായി മാത്രമേ പുറത്തു കാണപ്പെടാറുളളൂ. പടിഞ്ഞാറൻ രാജ്യങ്ങൾ ഇവയെ അറിയുന്നത് ഏതാനും എല്ലുകളുടെയും രോമ സാമ്പിളുകളിൽ നിന്നുമാണ്. നീലക്കരടികളെ ആദ്യമായി ഇനം തിരിച്ചത് 1854 കാലഘട്ടത്തിലാണ്.
 ചിലപ്പോഴൊക്കെ രൂപശാസ്ത്രപരമായി നീലക്കരടിയായി കരുതാറുണ്ട്. ഇവ ടിബറ്റൻ നീലക്കരടികളുടെ അതേ ഉപവർഗ്ഗം തന്നെയാണ്. ചിലയാളുകൾ കരുതുന്നത് മരുഭൂവാസികളായി ഗോബി തവിട്ടു കരടികൾ, നീലക്കരടികളുടെ അവശിഷ്ടവർഗ്ഗമായിരിക്കാമെന്നാണ്. പക്ഷേ ഗോബി തവിട്ടു കരടികൾക്ക് മറ്റ് ഏഷ്യൻ കരടികളുമായിട്ടാണ് കൂടുതൽ സാദൃശ്യം. ഇന്ത്യയിലെ വടക്കൻ പർവ്വതനിരകളിലും ഹിമാലയത്തിൻറെ മറ്റു ചില പ്രദേശങ്ങളിലും അൽപം മങ്ങിയ ചുവപ്പും വെള്ളയും ഇടകലർന്ന രോമങ്ങളുള്ള കരടികളെ പ്രദേശവാസികളായ ആട്ടിടയൻമാരും മറ്റും കാണാറുണ്ട്. ഇവയ്ക്ക് ടിബറ്റൻ നീലക്കരടികളുടെ വിദൂരഛായയുണ്ട്.
ടിബറ്റൻ നീലക്കരടികൾ, ഹിമാലയൻ കറുത്ത കരടിയിൽ നിന്നു വ്യത്യസ്തമായ വർഗ്ഗമാണ്. ഇവ മഞ്ഞുമൂടിയ പ്രദേശങ്ങളിൽ കഴിയാൻ താൽപര്യപ്പെടുന്നു. മുതിർന്ന കരടികൾക്ക് ഇളം തവിട്ടു നിറത്തിലുള്ള ഒരു അടയാളം കഴുത്തിലും നെഞ്ചിലും കാണാം. മുഖം ചുവപ്പുകലർന്ന മഞ്ഞയാണ്. സമീപകാലത്ത് ഇവയെ കണ്ടെത്തിയായി രേഖകളില്ല. ഇവ 6 മുതൽ 7 അടി (2 മീറ്റർ) ഉയരം വയ്ക്കുന്നു. കരടിക്കുട്ടികൾ ഒരു വർഷം വരെ അമ്മക്കരയിയുടെ സംരക്ഷണത്തിലാണ്. മൂന്നു മുതൽ നാലു വർഷങ്ങൾക്കൊണ്ട് അവ പ്രായപൂർത്തിയാകുന്നു.
വാസസ്ഥലം.
ടിബറ്റിലെ ഉയർന്ന പർവ്വതനിരകളിലേയ്ക്കുള്ള യാത്രാമദ്ധ്യ അപൂർവ്വായമാിയ ഇവയെ കണ്ടെത്താൻ സാധിച്ചെക്കാവുന്നതാണ്.ഹിമാലത്തിൻറെ പടിഞ്ഞാറൻ ഭാഗങ്ങളിലാണ് പ്രധാനമായി ഇവയുടെ വാസസ്ഥാനം. കിഴക്കൻ ടിബറ്റൻ മലനിരകൾ, പടിഞ്ഞാറൻ ചൈന, നേപ്പാൾ, ഭൂട്ടാൻ എന്നിവിടങ്ങളിലും ഇവയുടെ സാന്നിദ്ധ്യമുള്ളതായി രേഖപ്പെടുത്തിയിട്ടുണ്ട്. ഭക്ഷണ സാധനങ്ങളുടെ ദൌർലഭ്യവും ഇണയെ തെരഞ്ഞുള്ള ഇവയുടെ യാത്രയിലുമൊക്കെ ഇവയെ പുറത്തു കണ്ടോക്കാം. എന്നിരുന്നാലും ഇവയുടെ വാസ സ്ഥലത്തെക്കുറിച്ചും എണ്ണത്തെെക്കുറിച്ചും വളരെക്കുറഞ്ഞ അറവുകളേയുള്ളു. പഴയകാല പർവ്വതാരോഹകർ ഇവയെ സാങ്കൽപ്പിക ജീവിയായ "യെതി" എന്ന ജീവിയായി കണക്കു കൂട്ടുന്നു. മഞ്ഞുമൂടിയ പർവ്വതശിഖരങ്ങളിലും മറ്റും യെതി എന്ന മൃഗത്തെക്കുറിച്ച് പലപ്പോഴും റിപ്പോർട്ട് ചെയ്യപ്പെട്ടിട്ടുണ്ട്. 1960 ൽ എഡ്‍മണ്ട് ഹിലാരിയുടെ നേതൃത്വത്തിൽ യെതിയുടെ നിലനിൽപ്പിനെക്കുറച്ച് പഠനത്തിനിറങ്ങിയ ഒരു സംഘം കരടിയുടേതിനു സാമാനമായ ഒരു മൃഗത്തിൻറെ രോമം ഉൾപ്പെടെയുള്ള രണ്ട് അവശിഷ്ടങ്ങൾ കണ്ടെത്തിയിരുന്നു. പ്രദേശവാസികൾ ഈ സാമ്പിളുകൾ നിരീക്ഷിച്ചതിനു ശേഷം അഭിപ്രയപ്പെട്ടത്, അത് "യതി" എന്ന മൃഗത്തിൻറെ രോമങ്ങളാണെന്നാണ്. പിന്നീട് ശാസ്ത്രീയ പഠനങ്ങളിലൂടെ ഈ അവശിഷ്ടങ്ങൾ ടിബറ്റൻ നീലക്കരടികളുടേതാണെന്ന് കണ്ടുപിടിക്കപ്പെട്ടു. 
ടിബറ്റൻ നീലക്കരടികൾ പ്രവർത്തന നിരതമായിരിക്കുന്നത് സൂര്യോദയ സമയത്തും അസ്തമയത്തിൻറെ സമയത്തുമാണ്. കയ്യിൽക്കിട്ടുന്ന എന്തും ഇവർ ആഹാരമാക്കുന്നു. പഴങ്ങൾ, കായ്കൾ, തേൻ, കീടങ്ങൾ, മരത്തിൻറെ വേരുകൾ എന്നിയവായി പൊതുവായുള്ള ആഹാരങ്ങള്. സ്വാഭാവികമായുള്ള ഭക്ഷണം ലഭിക്കാതെ വരുന്ന സമയത്ത് അവ ആടുകൾ കന്നുകാലികള് എന്നിവയെ ആക്രമിച്ചു ഭക്ഷിക്കുന്നു. ശക്തമായ മഞ്ഞുകാലത്ത് ഇവ നിഷ്ക്രിയമായിരിക്കുന്നു (hibernate). ഈ സമയത്താണ് പെൺകരടി കുഞ്ഞുങ്ങൾക്കു ജന്മം നൽകുന്നത്. 
പരിപാലനനില.
ടിബറ്റൻ നീലക്കരടികളുയെ യഥാർത്ഥ പരിപാലന സ്ഥിതിവിവരങ്ങൾ ലഭ്യമല്ല എന്നതാണ് വസ്തുത. അമേരിക്കയിൽ (യു.എസ്.) ഇവയുടെ സാമ്പിളുകളോ ഇവ അടങ്ങിയ പദാർത്ഥങ്ങളോ കച്ചവടം ചെയ്യുന്നതോ സൂക്ഷിക്കുന്നതോ നിയമം മൂലം () നിരോധിച്ചിരിക്കുന്നു. CITES ൻറെ ( ) പട്ടികയിലെ അനുബന്ധം 1 ൽ ഇവയെ സംരക്ഷിത ഇനമായി രേഖപ്പെടുത്തിയിട്ടുണ്ട്. ചൈനയിലെ ചില പരമ്പരാഗത മരുന്നുകളിലെ ചേരുവ നീലക്കരടികളുടെ ഭാഗങ്ങളാണ്.
ഈ മേഖലയിലെ ആളുകൾ ഇവയെ അത്യധികം ഭയപ്പെടുന്നു. ചൈനീസ് അധികാരികളുടെ കണക്കുകളിൽ ഓരോ വർഷങ്ങളിലും ഏകദേശം 1,500 ആളുകൾ ഈ കരടികളുടെ ആക്രമണത്തിൻറെ ഫലമായി കൊല്ലപ്പെടുന്നുണ്ടെന്നാണ്. ഈ സംഖ്യ സത്യവുമായി ബന്ധമുണ്ടോയെന്ന കാര്യത്തിൽ സംശയമാണ്. പക്ഷ തദ്ദേശവാസികളുടെ അഭിപ്രായത്തിൽ ഇതു വിശ്വാസയോഗ്യമാണെന്നുള്ളതാണ് വസ്തുത. പുതിയ കൃഷിയിടങ്ങളുടെ വ്യാപനത്തിനായി വൻതോതിൽ കരടികളുടെയും മറ്റും ആവാസ വ്യവസ്ഥ മനുഷ്യർ കയ്യേറുന്നതിനാൽ ഇവ ഗ്രാമപ്രദേശങ്ങളിലേയ്ക്കു അതിക്രമിച്ചു കടക്കുകയും മനുഷ്യരേയും മൃഗങ്ങളേയും അപായപ്പെടുത്താറുമുണ്ട്. പലപ്പോഴും തോക്കു കൈവശമുള്ള പ്രദേശവാസികൾ ഇവയെ വെടിവച്ചു കൊല്ലാറുമുണ്ട്.

</doc>
<doc id="356847" url="https://ml.wikipedia.org/wiki?curid=356847" title="Katasraj temple">
Katasraj temple



</doc>
<doc id="356848" url="https://ml.wikipedia.org/wiki?curid=356848" title="കടാസ്‌രാജ് ക്ഷേത്രം">
കടാസ്‌രാജ് ക്ഷേത്രം

 
പാകിസ്താനിലെ പഞ്ചാബിലെ ചക്‌വാൾ ജില്ലയിൽ ചോവ സൈഡൻഷായിലെ കടാസ് ഗ്രാമത്തിൽ സ്ഥിതി ചെയ്യുന്ന ഒരു ഹിന്ദു ക്ഷേത്രസമുച്ചയമാണ് കടാസ്‌രാജ് ക്ഷേത്രം (പഞ്ചാബി, ഉർദു: ) എന്നറിയപ്പെടുന്നത്. ശിവക്ഷേത്രമായ ഇത് മഹാഭാരത കാലത്ത് നിലവിലുണ്ടായിരുന്നു എന്നാണ് വിശ്വാസം. പാണ്ഡവർ വനവാസത്തിലെ വലിയൊരു പങ്ക് ഇവിടെയാണ് ചിലവഴിച്ചതെന്നും പിന്നീട് കൃഷ്ണനാണ് ക്ഷേത്രത്തിന്റെ തറക്കല്ലിട്ടത് എന്നുമാണ് ഐതിഹ്യം. ഒരു ലോക പൈതൃക സ്ഥാനമായി ഈ ക്ഷേത്രസമുച്ചയം നിർദ്ദേശിക്കാൻ പാകിസ്താൻ ഭരണകൂടം ആലോചിക്കുന്നുണ്ട്. 2007-ൽ ക്ഷേത്രം പുനരുദ്ധാരണം നടത്താനും ആലോചനയുണ്ടായിരുന്നു. 2012-ൽ ഭൂഗർഭജലശോഷണം മൂലം ക്ഷേത്രക്കുളം വറ്റുന്ന അവസ്ഥയുണ്ടായിരുന്നു.
ചരിത്രം.
ചരിത്രാതീതകാലം.
ശിലായുഗകാലത്തെ മഴുവും ടെറാക്കോട്ട വളകളും പാത്രാവശിഷ്ടങ്ങളും ഇവിടെ നിന്ന് കണ്ടെത്തിയിട്ടുണ്ട്. മദ്ധ്യത്തിലുള്ള വലിയ ക്ഷേത്രത്തിന് ചുറ്റുമായി നിർമിച്ചിട്ടുള്ള ചെറിയ ക്ഷേത്രങ്ങൾ ഏകദേശം 900 വർഷങ്ങൾക്ക് മുൻപുള്ളതാണെന്ന് കരുതപ്പെടുന്നു. ഇതിൽ ആദ്യത്തെ ക്ഷേത്രം എ.ഡി. ആറാം നൂറ്റാണ്ടിലേതാണ്.
ആധുനിക ചരിത്രം.
1947-ൽ ഹിന്ദുക്കൾ കിഴക്കൻ പഞ്ചാബിലേയ്ക്ക് പലായനം ചെയ്തപ്പോൾ ഈ ക്ഷേത്രം ഉപേക്ഷിക്കപ്പെട്ടു. ഇപ്പോഴും ഇത് ഒരു തീർത്ഥാടനകേന്ദ്രമാണ്.
ഹിന്ദുമതത്തിലെ പ്രാധാന്യം.
മഹാഭാരത കാലത്തോളം ഇതിന് പഴക്കമുണ്ടെന്നാണ് വിശ്വാസം. പല ഐതിഹ്യങ്ങളും ഈ ക്ഷേത്രവുമായി ബന്ധപ്പെട്ട് നിലവിലുണ്ട്. സംസ്കൃതത്തിലെ ഇതിഹാസ കഥയായ മഹാഭാരതത്തിലെ വീരന്മാരായ പാണ്ഡവർ ഇവിടെ താമസിച്ചിരുന്നു എന്നാണ് ഒരു വിശ്വാസം. പതിമൂന്ന് വർഷത്തെ വനവാസക്കാലത്ത് നാലുവർഷം പാണ്ഡവർ ഇവിടെയാണ് കഴിഞ്ഞതെന്ന് ഐതിഹ്യം അവകാശപ്പെടുന്നു. ക്ഷേത്ര സമുച്ചയത്തിന്റെ മദ്ധ്യത്തിലുള്ള കുളത്തിലെ വെള്ളം ശിവന്റെ കണ്ണുനീർ കൊണ്ട് നിറഞ്ഞതാണെന്ന് വിശ്വസിക്കുന്നവരുണ്ട്. ഈ തീർത്ഥത്തിലെ വെള്ളത്തിന് മാന്ത്രിക ശക്തിയുണ്ടെന്നാണ് വിശ്വാസം. പാണ്ഡവരിലെ മൂത്ത സഹോദരനായ യുഥിഷ്ടിരൻ യക്ഷനെ തന്റെ ബുദ്ധിയുപയോഗിച്ച് പരാജയപ്പെടുത്തിയത് ഇവിടെവച്ചാണെന്ന് ഒരു ഐതിഹ്യ കഥയുണ്ട്. 
ശിവന്റെ പത്നിയായ സതിയുടെ മരണം സംബന്ധിച്ചുള്ളതാണ് മറ്റൊരു ഐതിഹ്യം. സതി മരിച്ചപ്പോൾ ശിവൻ ദുഃഖത്താൽ ഒഴുക്കിയ കണ്ണുനീരാണ് ഈ തീർത്ഥത്തിൽ എന്നാണ് വിശ്വാസം. ശിവന്റെ കണ്ണുനീരാൽ ഉണ്ടായ രണ്ട് കുളങ്ങളിൽ മറ്റൊന്ന് ഇന്ത്യയിലെ അജ്‌മേറിലെ പുഷ്കാരയാണ്. കേതാക്ഷ (പെയ്യുന്ന കണ്ണുകൾ) എന്ന പാകിസ്താനിലെ കുളമാണ് ലോപിച്ച് "കടാസ്" എന്ന സ്ഥലപ്പേരുണ്ടായത്. മറ്റൊരു കഥയനുസരിച്ച് കടാസ്‌രാജും നൈനിതാളുമാണ് ഈ രണ്ട് കുളങ്ങൾ.
മറ്റൊരു കഥയിൽ ശിവന്റെ കുതിരയായ കടാസ് ആണ് മരിക്കുന്നത് (സതിയല്ല). ആദ്യ ശിവലിംഗം കടാസിലായിരുന്നു എന്നും ഒരു കഥയുണ്ട്. ചില രേഖകളനുസരിച്ച് കടാസ് രാമൻ ജനിച്ച ഭൂമിയാണ് എന്നും അവകാസപ്പെടുന്നുണ്ട്. ഈ പ്രദേശത്തെ ഹിന്ദുക്കൾ ഇത് രാമൻ ജനിച്ച ഭൂമിയാണെന്ന് വിശ്വസിച്ചിരുന്നില്ല.
സ്ഥാനം.
ചക്‌വാൾ ജില്ലയിൽ നിന്ന് 40 കിലോമീറ്റർ ദൂരത്താണ് ക്ഷേത്രങ്ങൾ. ഇസ്ലാമാബാദ്- ലാഹോർ റോഡായ എം2 മോട്ടോർവേയിൽ നിന്ന് കല്ലാർ കഹാറിൽ വച്ച് തിരിഞ്ഞ് ചോവ സൈദൻ ഷായിലേയ്ക്ക് 24 കിലോമീറ്റർ യാത്രചെയ്താൽ ക്ഷേത്ര സമുച്ചയത്തിലെത്താം. 
വാസ്തുശിൽപ്പ ശൈലി.
ഇവിടെ "സത്ഗൃഹ" എന്ന് പേരുള്ള ഏഴ് പുരാതന ക്ഷേത്രങ്ങളുണ്ട്. ഒരു ബുദ്ധമത സ്തൂപത്തിന്റെ അവശിഷ്ടങ്ങളും ഏതാനം പുരാതന ക്ഷേത്രങ്ങളുടെ അവശിഷ്ടങ്ങളും ചില ഹവേലികളും അടുത്ത കാലത്തായി നിർമിച്ച ചില ക്ഷേത്രങ്ങളുമാണ് ഇവിടെയുള്ളത്. ഹിന്ദുക്കൾ പുണ്യതീർത്ഥമായി കരുതുന്ന ഒരു കുളത്തിന് ചുറ്റുമാണ് ഇവ സ്ഥിതി ചെയ്യുന്നത്. ചതുരാകൃതിയിലാണ് ക്ഷേത്രങ്ങൾ നിർമിച്ചിട്ടുള്ളത്. 
പാകിസ്താൻ ഗവണ്മെന്റിന്റെ പുനർനിർമ്മാണ ശ്രമങ്ങൾ.
പതിറ്റാണ്ടുകളായി ഈ ക്ഷേത്രസമുച്ചയം നാശോന്മുഖമായിരുന്നു. കുളത്തിൽ ചപ്പുചവറുകൾ നിറഞ്ഞുകിടക്കുകയായിരുന്നു. ക്ഷേത്രത്തിനുള്ളിലെ ചുവർ ചിത്രങ്ങൾ കാലക്രമേണ നശിച്ചുപോയി. ഇവ സംരക്ഷിക്കാനുള്ള ശ്രമങ്ങളൊന്നും നടന്നിരുന്നില്ല. 
2006-07-ൽ പാകിസ്താൻ ഹിന്ദു ദൈവങ്ങളുടെ പ്രതിമകൾ ക്ഷേത്രത്തിൽ സ്ഥാപിക്കുവാനും ക്ഷേത്രം പൂർവ്വസ്ഥിതിയിലാക്കി സന്ദർശകരെ ആകർഷിക്കാനും തീരുമാനിച്ചു. 5.106 കോടി രൂപയായിരുന്നു ഇതിനനുവദിച്ച ബഡ്ജറ്റ്. ലാൽ കൃഷ്ണ അദ്വാനി 2005-ൽ ഈ ക്ഷേത്രം സന്ദർശിച്ചിട്ടുണ്ട്. ഇന്ത്യയിലെയും പാകിസ്താനിലെയും വിവിധ സ്ഥലങ്ങളിൽ നിന്ന് ഇവിടേയ്ക്ക് പ്രതിമകൾ കൊണ്ടുവരാൻ പാകിസ്താൻ ഗവണ്മെന്റ് തീരുമാനമെടുക്കുകയുണ്ടായി. മൂന്നംഗ ആർക്കിയോളജി സംഘം ഇന്ത്യ, നേപ്പാൾ, ശ്രീലങ്ക എന്നിവിടങ്ങൾ സന്ദർശിച്ച് വിഗ്രഹങ്ങൾ ശേഖരിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="356851" url="https://ml.wikipedia.org/wiki?curid=356851" title="ബമർ ജനത">
ബമർ ജനത

 
മ്യാൻമാറിലെ ഒരു പ്രമുഖ ഗോത്ര വംശമാണ് ബമർ ജനങ്ങൾ. Bamar (Burmese: ဗမာလူမျိုး; MLCTS: ba. ma lu myui:; IPA: [bəmà lùmjó])
മ്യാൻമാറിലെ ഇരാവതി നദീ തടപ്രദേശത്താണ് ഇവർ പ്രധാനമായും വസിക്കുന്നത്. മ്യാൻമാറിന്റെ ഔദ്യോഗിക ഭാഷയായ ബർമ്മീസ് ഭാഷയാണ് ഇവർ സംസാരിക്കുന്നത്. ബമർ ജനതയുടെ ആചാരങ്ങളും വ്യക്തിത്വവും ബർമ്മീസ് അതിർത്തിയിലെ സംസ്‌കാരവുമായി വളരെ അടുത്ത് ഇഴചേർന്നിരിക്കുന്നു.
ബമർ ജനങ്ങളെ പലപ്പോഴും കൃത്യതയില്ലാതെ ബർമ്മീസ് എന്ന് വിളിക്കുന്നുണ്ട്. വംശപരമായി പരിഗണിക്കാതെ ഈ പദം പലപ്പോഴും മ്യാനമാർ ജനതയെ മൊത്തത്തിൽ അഭിസംബോധന ചെയ്യാൻ സമകാലിനത്തിൽ ഉപയോഗിച്ച് വരുന്നുണ്ട്.
ഉത്ഭവം.
പൂർവ്വേഷ്യൻ വംശജരാണ് ബമർ ജനത. സിനോ-ടിബറ്റൻ ഭാഷ സംസാരിക്കുന്നവരാണ് ബമർ. 1200-1500 വർഷങ്ങൾക്ക മുൻപ് ചൈന-ഇന്ത്യ അതിർത്തി പ്രദേശത്ത് നിന്ന് അപ്പർബർമ്മയിസെ ഇരാവതി നദീ തടപ്രദേശത്തേക്ക് കുടിയേറിയ ജനതയാണ് ബമർ. 
കഴിഞ്ഞ സഹസ്രാബ്ദം വരെ, ബമർ ജനത വ്യാപകമായി ഓസ്‌ട്രോ ഏഷ്യാറ്റിക് ഭാഷയായ മോൻ ഭാഷയും സിനോ ടിബറ്റൻ ഭാഷ സംസാരിക്കുന്ന പിയു സിറ്റി സംസ്ഥാനത്തെക്കും ആഗിരണം ചെയ്തു..
ഭാഷ.
മ്യാൻമാറിന്റെ ഔദ്യോഗിക ഭാഷയായ ബർമ്മീസ് ഭാഷയാണ് ഭൂരിപക്ഷം ബമർ ജനതയും സംസാരിക്കുന്നത്. മറ്റു ന്യൂനപക്ഷ ഗോത്ര വംശങ്ങളും ഈ ഭാഷ തന്നെയാണ് സംസാരിക്കുന്നത്.
ബർമ്മീസ് ഭാഷ ഛാന്ദസമായ, സമകാലികതയുള്ള, സ്വരപ്രമാണമുള്ള ഒരു ഭാഷയാണ്. സംഭാഷണ ശബ്ദങ്ങളുടെ അനുക്രമമുള്ള അക്ഷരങ്ങളുള്ള വ്യാകരണ ബന്ധങ്ങളുള്ള ഒരു ഭാഷയാണ് ബർമ്മീസ്. വിഷയം - വസ്തു - ക്രിയ എന്നതാണ് ഭാഷയിലെ പദങ്ങളു ക്രമം.
സിനോ റ്റിബറ്റൻ ഭാഷാ കുടുംബത്തിലെ ലോലോ ബർമ്മീസ് ഗ്രൂപ്പിൽ ഉൾപ്പെട്ടതാണ് ബർമ്മീസ് ഭാഷ. ബർമ്മീസ് അക്ഷരമാല ആത്യന്തികമായി ഒരു ബ്രാഹ്മി അക്ഷരമാല കുടുംബത്തിൽ നിന്നുള്ളതോ, അല്ലെങ്കിൽ കടമ്പ ലിപിയോ പല്ലവ ലിപിയിൽ നിന്ന് ഉരുത്തിരിഞ്ഞവയാണ്.
1800കളിൽ ഇംഗ്ലീഷ് ഭാഷ ഒരു വാണിജ്യ ഭാഷ എന്ന നിലയിൽ ബമർ ജനങ്ങൾക്കിടയിൽ സ്വാധീനം നേടിയിരുന്നു, ബ്രിട്ടീഷുകാർക്ക് വ്യാപാരം നടത്താൻ വേണ്ടിയായിരുന്നു, പിന്നീട് ബമർ ജനത ബ്രിട്ടീഷ് കൊളോണിയൽ ഭരണത്തിൻ കീഴിലായി തുടർന്നു.
വ്യാപനം.
ബമർ ജനത ഏറ്റവും കൂടുതൽ വസിക്കുന്നത് മ്യാൻമാറിലാണ്. ഏറ്റവും വലിയ വംശീയ വിഭാഗണാണ് ഇത്. ധാരാളം ബമർ ജനങ്ങൾ യൂറോപ്പിൽ സ്ഥിരതാമസമാക്കിയിട്ടുണ്ട്. പ്രത്യേകിച്ച് ബ്രിട്ടനിലാണ് ഇവർ കൂടുതൽ ഉള്ളത്. രണ്ടാം ലോക മാഹാ യുദ്ധകാലം മുതൽക്ക് ബർമ്മീസ് കുടിയേറ്റം ആരംഭിച്ചിട്ടുണ്ട്. പ്രധാനമായും സൈനിക ഭരണകൂടത്തിന്റെ കാലത്തും സമീപ കാലത്തും ഈ പ്രതിഭാസം തുടർന്നുകൊണ്ടിരിക്കുകയാണ്. മ്യാൻമറിന്റെ വംശീയ വൈവിധ്യം പ്രതിഫലിക്കും.
1948ൽ ബർമ്മ സ്വതന്ത്രമായതിനെ തുടർന്ന് ആംഗ്ലോ ബർമ്മീസ് ആദ്യമായി, യുനൈറ്റ്ഡ് കിംഗ്ഡം, ഓസ്‌ട്രേലിയ, ന്യൂസ്‌ലാന്റ്, നോർത്ത് അമേരിക്ക എന്നിവിടങ്ങളിലേക്ക് കുടിയേറ്റം ആരംഭിച്ചു. തുടർന്ന് ബമർ ജനങ്ങൾ സ്വന്തമായി മലേഷ്യ, സിംഗപ്പൂർ, ഹോങ്കോംഗ്, തായ്‌വാൻ, ഓസ്‌ട്രേലിയ, കൊറിയ, ജപ്പാൻ എന്നിവിടങ്ങളിലേക്ക് കുടിയേറ്റം നടത്തി.
സംസ്കാരവും സമൂഹവും.
ബമർ സംസ്‌ക്കാരം അയൽ രാജ്യങ്ങളിലുടെ സംസ്‌കാരങ്ങളുമായി ഏറെ സ്വാധീനം ചെലുത്തുന്നുണ്ട്. ഇത് അവരുടെ ഭാഷ, ഭക്ഷണ രീതികൾ, സംഗീതം, നൃത്തം, നാടക വേദികൾ, കല, സാഹിത്യം എന്നിവയിൽ വ്യക്തമാകുന്നുണ്ട്.
ചരിത്രപരമായി പ്രാദേശിക തലത്തിൽ തേർവാദ ബുദ്ധിസത്തിന്റെ ഏറെ സ്വാധീനമുണ്ട്.
പരമ്പരാഗത വസ്ത്രം.
ബമർ ജനതയുടെ പരമ്പരാഗത വസ്ത്രം സരോങ്ക്‌സ് എന്ന പേരിൽ അറിയപ്പെടുന്ന ബർമ്മീസ് ലുങ്കിയാണ്. ബമർ വനിതകൾ ഉപയോഗിക്കുന്ന സരോങ്ക് അറിയപ്പെടുന്നത് ഹ്തമയ്ൻ എന്നാണ്. അരയിൽ ചുറ്റിയെടുക്കുന്ന ഒരു നീളൻ തുണിയാണിത്.
അവലംബം.
&lt;templatestyles src="Reflist/styles.css" /&gt;

</doc>
<doc id="356854" url="https://ml.wikipedia.org/wiki?curid=356854" title="ദിയാല നദി">
ദിയാല നദി

ദിയാല (കുർദിഷ്: and പേർഷ്യൻ: സിർവാൻ, سيروان, അറബിക്: نهر ديالى‎‎, പേർഷ്യൻ: سیروان ), കിഴക്കൻ ഇറാക്കിലൂടെ ഒഴകുന്ന ടൈഗ്രീസ് നദിയുടെ ഒരു പോഷക നദിയാണ്. ഇത് ഇറാനിൽ നിന്ന് ഉത്ഭവിക്കുന്നത് സിർവാൻ എന്ന പേരിൽ ഇറാക്കിൻറ കിഴക്കൻ മേഖലയിലൂടെ ഒഴുകുന്നു. 445 കിലോമീറ്റർ (277 മൈൽ) ദൂരത്തിലാണ് ഈ നദി ഒഴകുന്നത്.
ഇറാനിലെ ഹംദാനു സമീപമുള്ള, സാഗ്രോസ് മലകളിൽ നിന്നാണ് നദി രൂപം കൊള്ളുന്നത്. മലനിരകളിലൂടെ താഴേയ്ക്ക് ഒഴുകി ഏകദേശം മുപ്പത്തി രണ്ടു കിലോമീറ്റർ ദൂരത്തിൽ ഇറാൻ - ഇറാക്ക് അതിർത്തിയിലെത്തിച്ചേരുന്നു. ബാഗ്ദാദിലെത്തുന്നതിനു മുമ്പ് ഇത് ടൈഗ്രീസ് നദിയിൽ ലയിച്ചു ചേരുന്നു. ദിയാലാ നദിയുടെ മുകൾ ഭാഗത്ത് മലയിടുക്കളുടെ സാന്നിദ്ധ്യത്താൽ ജലഗതാഗതം ദുഷ്കകരമാണ്. നദിയുടെ താഴ്വര ഇറാനും ഇറാക്കിനുമിടയ്ക്കുള്ള വ്യാപാര പാതയാണ്.
ഈ പേരിൻറെ ഉത്ഭവം കുർദിഷ്, പേര‍്‍ഷ്യൻ ഭാക്ഷകളിൽ നിന്നുള്ള സിർവാൻ ആണ്. സിർവാൻ എന്നാൽ ഈ ഭാക്ഷകളിൽ "അലറുന്ന കടൽ", "അട്ടഹാസം മുഴക്കുന്ന നദി" എന്നൊക്കെയാണ്. ഈ പേരിൽ ഇറാനിൽ ഒരു പുരാതന നഗരവും നില നിന്നിരുന്നു.' പുരാതന ഇസ്ലാമിക് കാലഘട്ടത്തിലും സാസാനിദ് സാമ്രാജ്യത്തിൻറെ കാലഘട്ടത്തിലും ഈ നദിയുടെ താഴേയ്ക്കുള്ള ഭാഗം നഹ്‍രവാൻ കനാലിൻറെ ഭാഗമായിരുന്നു. ഇറാക്കിലെ ദിയാലാ പ്രവിശ്യാ ഭരണകൂടമാണ് നദിയ്ക്ക് "ദിയാലാ" എന്ന പേരു നൽകിയത്.
ചരിത്രം.
ഹെറോഡോട്ടസിൻറെ' "ഹിസ്റ്ററീസ്"  എന്ന് പുസ്തകത്തിൽ ഈ നദി "ജിൻഡെസ്" എന്ന പേരിൽ പറഞ്ഞിരിക്കുന്നു. ഈ നദിയിൽ പരിശുദ്ധമായി കരുതിയിരുന്ന ഒരു കുതിര മൃതിയടഞ്ഞതിൻറെ ശിക്ഷയായി മഹാനായ സൈറസ് രാജാവ് ഈ നദിയെ 360 ചാനലുകളായി കീറി നശിപ്പിച്ചു. ഈ ചാനലുകള് കാലക്രമേണ മണൽ മൂടിപ്പോകുകയും നദി അതിൻറെ പൂർവ്വസ്ഥിതി വീണ്ടെടുക്കുകയും ചെയ്തു.. 
ബി.സി. 693 ൽ ഈ നദീതീരത്താണ് അസീറിയൻ സാമ്രാജ്യവും തെക്കൻ ഇറാനിലെ എലാമിറ്റ്സുകളും തമ്മിൽ ദിയാലാ നദിയിലെ യുദ്ധം നടന്നത്.
പുരാവസ്‌തുശാസ്‌ത്രം.
ഈ മേഖല , പുരോഗതിയാർജ്ജിച്ചിരുന്നു. ഈ മേഖലെ ഏറ്റവും കൂടുതൽ അഭിവൃദ്ധിപ്പെട്ടത് ലാർസ കാലഘട്ടത്തിലും എഷ്‍നുന്ന കാലഘട്ടങ്ങളിലുമായിരുന്നു. ദിയാലാ നദീതീരത്ത് 1930 കളിൽ ഏതാനും പുരുവസ്തു ഖനനങ്ങൾ നടന്നരുന്നു. ഇവ യൂണിവേഴ്സിറ്റി ഓഫ് ചിക്കാഗോ ഓറിയൻറൽ ഇൻസ്റ്റിറ്റ്യൂട്ട് (1930 - 1937), യൂണിവേഴ്സിറ്റി ഓഫ് പെൻസിൽവാനിയ (1938 - 1939) എന്നിവയുടെ നേതൃത്വത്തിലാണ് ഖനന പ്രവർത്തനങ്ങൾ നടന്നത്. ടെൽ അഗ്രാബ്, ടെൽ അസ്മാർ (പുരാതന എഷ്‍നുന്ന), ഇഷ്‍ചാലി (പുരാതന നെരിബ്‍ടം), ഖഫ്‍ജി (പുരാതന ടുതുബ്) എന്നീ പ്രദേശങ്ങളിൽ ഖനനപ്രവർത്തനങ്ങൾ നടത്തിയിരുന്നു. ടെൽ അസ്‍മാറിലെയും ടെൽ അസ്‍മാർ ഹോർഡിലെയും ഖനനങ്ങൾ മുഖ്യാമായിരുന്നു. ആദ്യ ഡൈനാസ്റ്റിക് കാലഘട്ടത്തിലെ (2900 BC-2350 BC) 12 പ്രതിമകൾ ഇവിടെ നിന്നു കണ്ടെടുത്തിരുന്നു.
നദിയിലെ അണക്കെട്ടുകൾ.
ഇറാനിൽ കെർമാൻഷാ പ്രോവിൻസിൽ, ദരിയാൻ പട്ടണത്തനു സമീപം ദരിയാൻ അണക്കെട്ട് നിർമ്മാണം പൂർത്തിയായിക്കൊണ്ടിരിക്കുന്നു. തെക്കൻ ഇറാനിലേയ്ക്ക് കാർഷിക മേഖലയുടെ അഭിവൃദ്ധിക്കായി 48 കിലോമീറ്റർ (30 മൈൽ) ദൂരം വരുന്ന ഒരു തുരങ്കം (നോസൂദ് വാട്ടർ കൺവെയൻസ് ടണൽ) നിർമ്മിച്ച് നദിയുടെ ഭാഗങ്ങൾ തിരിച്ചു വിടുകയും അവിടെ അണക്കെട്ടിനുള്ളിൽ വെള്ളം തടഞ്ഞു നിർത്തി വൈദ്യുതി ഉത്പാദിപ്പിക്കുകയുമാണ് ഈ പദ്ധതി കൊണ്ടുദ്ദേശിക്കുന്നത്. ഇറാക്കിൽ ദയാലാ നദി, ആദ്യം ഒഴുകിയെത്തുന്നത് ദർബാൻഡിഖാൻ അണക്കെട്ടിലാണ്. ഈ അണക്കെട്ടിലെ ജലം വൈദ്യൂതോൽപ്പാദനത്തിനും ജലസേചനത്തിനുമായാണ് ഉപയോഗിക്കുന്നത്. അണക്കെട്ടിനു താഴെ നദി വീണ്ടും ഒഴകി അതേ ആവശ്യങ്ങൾക്കായുള്ള ഹെമ്‍റിൻ അണക്കെട്ടിലെത്തിച്ചേരുന്നു. ബാഗ്ദാദിനു സമീപമുള്ള ദിയാലാ താഴ്വരയിൽ നദിയെ "ദിയാലാ വെയർ" എന്ന അണക്കെട്ടു തടഞ്ഞ നിർത്തുന്നു. ഇത് ഈ മേഖലയിലെ വെള്ളപ്പൊക്കത്തെ നിയന്ത്രിക്കുകയും ബാഗ്ദാദിൻറെ വടക്കുകിഴക്കൻ മേഖലയിൽ ജലസേചനത്തിനും ഉപകരിക്കുന്നു.
ദിയാലാ നദിയിലെ പ്രധാന അണക്കെട്ടുകൾ :

</doc>
<doc id="356855" url="https://ml.wikipedia.org/wiki?curid=356855" title="Bamar people">
Bamar people



</doc>
<doc id="356857" url="https://ml.wikipedia.org/wiki?curid=356857" title="Tilla Jogian">
Tilla Jogian



</doc>
<doc id="356860" url="https://ml.wikipedia.org/wiki?curid=356860" title="ടില്ല ജോഗിയാൻ">
ടില്ല ജോഗിയാൻ

പാകിസ്താനിലെ പഞ്ചാബിലെ കിഴക്കൻ സാൾട്ട് റേഞ്ചുകളിൽ സ്ഥിതി ചെയ്യുന്ന ഒരു ക്ഷേത്രസമുച്ചയമാണ് ടില്ല ജോഗിയാൻ (പഞ്ചാബിയിൽi ٹلہ جوگیاںഉർദു: ) എന്ന ക്ഷേത്രസമുച്ചയം സ്ഥിതി ചെയ്യുന്നത്. ടില്ല ജോഗിയാൻ ക്ഷേത്രസമുച്ചയം ബിസി ഒന്നാം നൂറ്റാണ്ടിൽ നിർമിച്ചതാണ്. ഇത് ഹിന്ദുക്കളും സിഖുകാരും ഒരു പുണ്യസ്ഥലമായി കണക്കാക്കുന്നുണ്ട്.
സ്ഥാനം.
ടില്ല ജോഗിയാൻ സ്ഥിതി ചെയ്യുന്നത് സമുദ്ര നിരപ്പിൽ നിന്ന് 975 മീറ്റർ (3200  അടി) ഉയരത്തിലാണ്. ഝലം പട്ടണത്തിൽ നിന്ന് ഏകദേശം 25 കിലോമീറ്റർ പടിഞ്ഞാറാണ് ഈ ക്ഷേത്ര സമുച്ചയം. ഖുഖ എന്ന മാതൃകാ ഗ്രാമത്തിൽ നിന്ന് ഏകദേശം 10 കിലോമീറ്റർ വടക്കായാണ് ഇത് സ്ഥിതി ചെയ്യുന്നത്. വളരെ മനോഹരമായ കാഴ്ചയാണ് ടില്ലയുടെ മുകളിൽ നിന്നുള്ളത്. റോഹ്താസ് കോട്ട ടില്ല ജോഗിയാനിൽ നിന്ന് കിഴക്കായി ദിനയിൽ നിന്ന് 7 കിലോമീറ്റർ ദൂരെയായാണ് സ്ഥിതി ചെയ്യുന്നത്. ഗ്രാന്റ് ട്രങ്ക് റോഡിലെ അതിവേഗം വികസിക്കുന്ന ഒരു പട്ടണമാണിത്.
"ടില്ല ജോഗിയാൻ" കുന്ന് മണ്ടി ബഹാവുദ്ദീൻ, ഗുജറാത്, ഝലം, ചക്‌വാൾ എന്നീ ജില്ലകളിൽ നിന്ന് കാണാവുന്നതാണ്. ഝലം നദിക്കടുത്ത് ഒരു പ്രധാന സ്ഥാനത്താണ് ഈ കുന്ന്. 3200 അടി ഉയരത്തിൽ നിന്ന് വളരെ മനോഹരമായ ദൃശ്യങ്ങൾ കണാവുന്നതാണ്. 
ടില്ല ജോഗിയാൻ ക്ഷേത്രസമുച്ചയം.
2000 വർഷങ്ങളെങ്കിലുമായി ടില്ല ജോഗിയാൻ ക്ഷേത്ര സമുച്ചയം ഒരു ഹിന്ദു തീർത്ഥാടന കേന്ദ്രമാണ്. "കൻഫാട്ട" യോഗികളിൽ ഒരാളായിരുന്ന ഗുരു ഗോരക്‌ നാഥാണ് ബിസി ഒന്നാം നൂറ്റാണ്ടിൽ ഈ ക്ഷേത്രസമുച്ചയം സ്ഥാപിച്ചത്. പഞ്ചാ‌ബി ഭാഷയിൽ ടില്ല ജോഗിയാൻ എന്ന പ്രയോഗത്തിന്റെ അർത്ഥം "സന്യാസിമാരുടെ കുന്ന്" എന്നാണ്. കാത് കുത്തുമായിരുന്ന "കൻഫാട്ട ജോഗികൾ" ഇവിടെ ഒരു സന്യാസാശ്രമം സ്ഥാപിച്ചിരുന്നു. ഗുരു ഗോരക്നാഥ് ആണ് ഈ സന്യാസസമൂഹം ആരംഭിച്ചത്.
മൂന്ന് കുളങ്ങളും രണ്ട് ചെറിയ തടയണകളും ഉള്ള ഒരു ഹിന്ദു ക്ഷേത്രസമുച്ചയമാണ് ഇവിടെയുള്ളത്. വെള്ളം കൊണ്ടുപോകാനായി പല ചാലുകളുമുണ്ട്. പല മാർഗ്ഗങ്ങളിലൂടെ കുന്നിൻ മുകളിലെത്താം. രോഹ്താസ് കോട്ടയുടെ വശത്തുനിന്നും സൻഘോയിയിൽ നിന്നും (ഝലം നദി) കുന്നിൻ മുകളിലെത്താൻ മാർഗ്ഗങ്ങളുണ്ട്.
ഹീർ രാഞ്ജ എന്ന കഥയിലെ മുറാദ് ബക്ഷ് (രാഞ്ജ) എന്ന നായകൻ ഈ സ്ഥലത്ത് ജോഗികളുടെ സമൂഹത്തിൽ ചേരാൻ ശ്രമിക്കും. സിഖ് മതസ്ഥാപകനായ ഗുരു നാനാക്ക് (1469-1539 സി.ഇ.) ഇവിടെ 40 ദിവസം പ്രാർത്ഥിച്ചിരുന്നു. മുഗൾ ചക്രവർത്തിയായ അക്ബർ (1542 - 1605 സിഇ) ഇവിടം രണ്ടു പ്രാവശ്യം സന്ദർശിക്കുകയും ഒരു കുളം പണിയാനുള്ള നടപടിയെടുക്കുകയും ചെയ്തു. മുഗൾ ചക്രവർത്തിയായ ജഹാംഗീർ (1605 - 1627 സിഇ) ഇവിടം സന്ദർശിച്ചിട്ടുണ്ട്. അഹമദ് ഷാ ദുറാനി സന്യാസാശ്രമം നശിപ്പിക്കുകയും കൊള്ളയടിക്കുകയും ചെയ്തു. 
മഹാരാജ രഞ്ജിത് സിങ്ങ് (1780 - 1839 സിഇ) ഇവിടം സന്ദർശിക്കുകയും ഒരു വലിയ കുളം നിർമ്മിക്കാൻ നടപടിയെടുക്കുകയും ചെയ്തു. ഈ കുളം ഇന്നും നിലനിൽക്കുന്നുണ്ട്. ഗുരു നാനാക് 40 ദിവസം പ്രാർത്ഥിച്ച സ്ഥലത്ത് ഇദ്ദേഹം ഒരു സ്മാരകം പണികഴിപ്പിച്ചിരുന്നു. ഇത് നശിപ്പിക്കപ്പെട്ടിട്ടുണ്ട്. ഇതിന്റെ വടക്കേ ഭിത്തിയിൽ ഒരു ദ്വാരമുണ്ടാക്കുകയും മേൽക്കൂര പൊളിക്കുകയും ചെയ്തിരുന്നു. 2005-ന്റെ അവസാനത്തോടെ ഈ നശികരണപ്രവർത്തനം വിപുലപ്പെടുത്തുകയും തറ കുഴിക്കുകയും ചെയ്തിരുന്നു. 
ബ്രിട്ടീഷ് ഭരണകാലത്ത് ഇവിടെ ഒരു റോഡും ഒരു കുളവും നിർമിച്ചിരുന്നു. ഹിന്ദു ക്ഷേത്രസമുച്ചയവും മഠവും ഇന്ന് നശിച്ച അവസ്ഥയിലാണ്.
നശീകരണപ്രവർത്തനങ്ങൾ.
"ദ എക്സ്പ്രസ് ട്രിബ്യൂൺ" എന്ന പാകിസ്താനി പത്രം ഈ ക്ഷേത്രസമുച്ചയം ക്രമേണ നശിപ്പിക്കപ്പെട്ടുകൊണ്ടിരിക്കുകാണ് എന്ന് റിപ്പോർട്ട് ചെയ്തിരുന്നു. അക്ബറിന്റെ കുളത്തിന് സമീപമുള്ള സമാധികൾ ബാബറി മസ്ജിത് തകർത്തതിനെത്തുടർന്ന് നശിപ്പിക്കപ്പെട്ടു. 1990 കളുടെ അവസാനത്തിൽ രണ്ട് ക്ഷേത്രങ്ങളുടെ തറ കുഴിച്ച് നശിപ്പിക്കപ്പെട്ടു. പുരാതന നാണയങ്ങൾക്കായാണ് ഇത് ചെയ്തിരുന്നത്. അധികാരികൾ ഇത് സംരക്ഷിക്കാനായി ഒന്നും ചെയ്തിരുന്നില്ല.
അവലംബം.
&lt;templatestyles src="Reflist/styles.css" /&gt;

</doc>
<doc id="356864" url="https://ml.wikipedia.org/wiki?curid=356864" title="Multan Sun Temple">
Multan Sun Temple



</doc>
<doc id="356866" url="https://ml.wikipedia.org/wiki?curid=356866" title="മുൽത്താനിലെ സൂര്യക്ഷേത്രം">
മുൽത്താനിലെ സൂര്യക്ഷേത്രം

പാകിസ്താനിലെ പഞ്ചാബിലെ മുൽത്താനിൽ സ്ഥിതി ചെയ്യുന്ന ഒരു പുരാതന ഹിന്ദു ക്ഷേത്രമാണ് മുൽത്താനിലെ സൂര്യക്ഷേത്രം. ആദിത്യ സൂര്യക്ഷേത്രം എന്നും അറിയപ്പെടുന്ന ഈ ക്ഷേത്രത്തിൽ സൂര്യനെയാണ് (ആദിത്യൻ) ആരാധിക്കുന്നത്.
515 ബിസിയിൽ ഈ വഴി കടന്നുപോയ ഗ്രീക്ക് അഡ്മിറൽ സ്കൈലാക്സ് ഈ സൂര്യക്ഷേത്രത്തെപ്പറ്റി പരാമർശിച്ചിട്ടുണ്ട്. 641 എ.ഡി.യിൽ ഹുയാൻ സാങ് ഈ ക്ഷേത്രം സന്ദർശിച്ചിട്ടുണ്ടെന്ന് പറയപ്പെടുന്നു. എ.ഡി. എട്ടാം നൂറ്റാണ്ടിൽ മുഹമ്മദ് ബിൻ കാസിമിന്റെ നേതൃത്ത്വത്തിൽ ഉമയ്യദ് കാലിഫേറ്റ് മുൽത്താൻ കീഴടക്കി. ക്ഷേത്രം കൊള്ളയടിച്ച കാസിം വിഗ്രഹം നിലനിർത്തി. മുൽത്താൻ ആക്രമിക്കാൻ വരുന്ന ഹിന്ദു രാജാക്കന്മാരോട് വിലപേശാനുള്ള ഒരു ഉപകരണമായും ഈ ക്ഷേത്രത്തെ കാസിം ഉപയോഗപ്പെടുത്തിയിട്ടുണ്ട്. ആക്രമിക്കാൻ വരുന്നവരോട് താൻ ഈ വിഗ്രഹം നശിപ്പിക്കാൻ പോവുകയാണ് എന്ന ഭീഷണി മുഴക്കുമ്പോൾ അവർ പിൻവാങ്ങിയിരുന്നു. 
സൂര്യക്ഷേത്രത്തിന്റെ കൃത്യമായ സ്ഥാനം എന്തായിരുന്നുവെന്നത് വ്യക്തമല്ല. 
ഐതിഹ്യം.
കൃഷ്ണന്റെ പുത്രനായ സാംബനാണ് ഈ ക്ഷേത്രം നിർമിച്ചതെന്നാണ് ഐതിഹ്യം. കുഷ്ടരോഗത്തിൽ നിന്ന് സയ്ഖ്യം ലഭിക്കുവാനായാണ് ഈ ക്ഷേത്രം അദ്ദേഹം നിർമിച്ചതെന്നാണ് വിശ്വാസം. 
ചരിത്രം.
515 ബിസിയിൽ ഈ വഴി കടന്നുപോയ ഗ്രീക്ക് അഡ്മിറൽ സ്കൈലാക്സ് ഈ സൂര്യക്ഷേത്രത്തെപ്പറ്റി പ്രതിപാദിക്കുന്നുണ്ട്. മുൽത്താൻ പണ്ടുകാലത്ത് കശ്യപപുരം എന്നായിരുന്നു അറിയപ്പെട്ടിരുന്നത്. ഹെറോഡോട്ടസും ഈ ക്ഷേത്രത്തെപ്പറ്റി പരാമർശിച്ചിട്ടുണ്ട്. 
641 എ.ഡി.യിൽ ഹുയാൻ സാങ് ഈ ക്ഷേത്രം സന്ദർശിച്ചിട്ടുണ്ടെന്ന് പറയപ്പെടുന്നു. ശുദ്ധമായ സ്വർണ്ണത്തിൽ നിർമിച്ച ഒരു സൂര്യവിഗ്രഹവും അതിറ്റ്നെ കണ്ണുകളായി ചുവന്ന വലിയ റൂബികളും ഉണ്ടായിരുന്നുവെന്ന് അദ്ദേഹം പരാമർശിച്ചിട്ടുണ്ടത്രേ. കെട്ടിടത്തിന്റെ വാതിലുകളിലും തൂണുകളിലും ശിഖരത്തിലും സ്വർണ്ണവും വെള്ളിയും രത്നങ്ങളും ധാരാളമായി ഉപയോഗിച്ചിരുന്നു. ധാരാളം ജനങ്ങൾ സൂര്യദേവനെ ആരാധിക്കുവാൻ മുൽത്താനിലേയ്ക്ക് യാത്ര ചെയ്തിരുന്നു. ഹുയാൻ സാങ് ക്ഷേത്രത്തിൽ പല "ദേവദാസിമാരെയും" കണ്ടിരുന്നു എന്ന് പ്രസ്താവിച്ചിട്ടുണ്ട്. ശിവന്റെയും ബുദ്ധന്റെയും വിഗ്രഹങ്ങളും ക്ഷേത്രത്തിലുണ്ടായിരുന്നു എന്ന് സഞ്ചാരികളായ ഹുയാൻ സാങ്, ഇഷ്ടഖരി മുതലായവർ പ്രസ്താവിച്ചിട്ടുണ്ട്.
മുസ്ലീം ആക്രമണവും നാശവും.
എ.ഡി. എട്ടാം നൂറ്റാണ്ടിൽ മുഹമ്മദ് ബിൻ കാസിമിന്റെ നേതൃത്ത്വത്തിൽ ഉമയ്യദ് കാലിഫേറ്റ് മുൽത്താൻ കീഴടക്കിയ ശേഷം ഈ സൂര്യക്ഷേത്രം മുസ്ലീം ഗവണ്മെന്റിന് വലിയൊരു വരുമാന മാർഗ്ഗമായി മാറി. മുഹമ്മദ് ബിൻ കാസിം ക്ഷേത്രത്തിന്റെ നടത്തിപ്പുകാരായ 6000 പേരെ തടവിലാക്കുകയും ക്ഷേത്രത്തിന്റെ സമ്പത്ത് കൊള്ളയടിക്കുകയും ചെയ്തു. വിഗ്രഹം മാത്രം ഇദ്ദേഹം കൊള്ളയടിച്ചില്ല. മരം കൊണ്ടുണ്ടാക്കി ചുവന്ന തുകൽ കൊണ്ട് പൊതിഞ്ഞ് കണ്ണുകളുടെ സ്ഥാനത്ത് ചുവന്ന വൈരങ്ങൾ വച്ചിരുന്ന വിഗ്രഹമായിരുന്നു ഇവിടെയുണ്ടായിരുന്നത്. രത്നങ്ങൾ കൊണ്ട് അലങ്കരിച്ച ഒരു സ്വർണ്ണക്കിരീടവും വിഗ്രഹത്തിനുണ്ടായിരുന്നു. പരിഹസിക്കുക എന്ന ഉദ്ദേശത്തോടെ മുഹമ്മദ് ബിൻ കാസിം ഒരു കഷണം പശുമാംസം വിഗ്രഹത്തിന്റെ കഴുത്തിൽ തൂക്കിയിട്ടു. 
മുഹമ്മദ് ബിൻ കാസിം ഈ ക്ഷേത്രത്തിനടുത്തായി ഒരു പള്ളി നിർമിച്ചു. ബസാറിന്റെ മദ്ധ്യത്തിൽ ഏറ്റവും തിരക്കുള്ള സ്ഥലത്തായിരുന്നു ഇത്. പിന്നീട് മുൽത്താൻ ആക്രമിക്കാൻ വരുന്ന ഹിന്ദു രാജാക്കന്മാരോട് വിലപേശാനുള്ള ഒരു ഉപകരണമായും ഈ ക്ഷേത്രത്തെ കാസിം ഉപയോഗപ്പെടുത്തിയിട്ടുണ്ട്. ആക്രമിക്കാൻ വരുന്നവരോട് താൻ ഈ വിഗ്രഹം നശിപ്പിക്കാൻ പോവുകയാണ് എന്ന ഭീഷണി മുഴക്കുമ്പോൾ അവർ പിൻവാങ്ങിയിരുന്നത്രേ. അൽ ബുരാനി എ.ഡി. പത്താം നൂറ്റാണ്ടിൽ മുൽത്താൻ സന്ദർശിച്ചിരുന്നു. ക്ഷേത്രത്തെപ്പറ്റി അദ്ദേഹം വിശദീകരിച്ചിട്ടുണ്ട്. 1026-ൽ മുഹമ്മദ് ഗസ്നി ഒടുവിൽ ഈ ക്ഷേത്രം നശിപ്പിച്ചു. പതിനൊന്നാം നൂറ്റാണ്ടിൽ ഹിന്ദു തീർഥാടകർ ഈ ക്ഷേത്രം സന്ദർശിച്ചിരുന്നില്ല എന്ന് അൽ ബരുണി രേഖപ്പെടുത്തിയിട്ടുണ്ട്. ഈ സമയത്തോടെ ക്ഷേത്രം പൂർണ്ണമായി നശിച്ചിരുന്നുവെന്നും ആരും അതിനെ പുനർനിർമിച്ചില്ല എന്നും അദ്ദേഹം വിശദീകരിക്കുന്നു.
സൂര്യക്ഷേത്രത്തിന്റെ കൃത്യമായ സ്ഥാനം എന്തായിരുന്നുവെന്നത് വ്യക്തമല്ല. 
അവലംബം.
&lt;templatestyles src="Reflist/styles.css" /&gt;

</doc>
<doc id="356868" url="https://ml.wikipedia.org/wiki?curid=356868" title="Prahladpuri Temple, Multan">
Prahladpuri Temple, Multan



</doc>
<doc id="356870" url="https://ml.wikipedia.org/wiki?curid=356870" title="മുൽത്താനിലെ പ്രഹ്ലാദ്‌പുരി ക്ഷേത്രം">
മുൽത്താനിലെ പ്രഹ്ലാദ്‌പുരി ക്ഷേത്രം

പാകിസ്താനിലെ പഞ്ചാബിലെ മുൽത്താനിലുള്ള ഒരു പുരാതന ഹിന്ദുക്ഷേത്രമാണ് പ്രഹ്ലാദ്‌പുരി ക്ഷേത്രം. പ്രഹ്ലാദന്റെ പേരാണ് ക്ഷേത്രത്തിന് നൽകിയിട്ടുള്ളത്. നരസിംഹമാണ് ക്ഷേത്രത്തിലെ ആരാധനാമൂർത്തി. ഇന്ന് ക്ഷേത്രം നശിച്ച നിലയിലാണ്. 1992-ൽ ഇന്ത്യയിൽ അയോദ്ധ്യയിലെ ബാബറി മസ്ജിദ് തകർത്തതിന് പകരം എന്ന നിലയ്ക്ക് മുസ്ലീം സംഘം ഈ ക്ഷേത്രം നശിപ്പിച്ചിരുന്നു.
ചരിത്രം.
ഹിരണ്യകശിപുവിന്റെ മകനായ പ്രഹ്ലാദനാണ് ഇവിടെ പണ്ടുണ്ടായിരുന്ന ക്ഷേത്രം നിർമിച്ചതെന്നാണ് ഐതിഹ്യം. ഇദ്ദേഹം മുൽത്താനിലെ (കശ്യപപുരം) രാജാവായിരുന്നുവത്രേ. വിഷ്ണുവിന്റെ നരസിംഹാവതാരത്തിറ്റ്നെ ബഹുമാനാർത്ഥമാണ് ഈ ക്ഷേത്രം പണികഴിപ്പിക്കപ്പെട്ടത്. പ്രഹ്ലാദനെ സഹായിക്കുവാനായി ഒരു തൂണ് പിളർന്ന് പുറത്തുവന്ന നരസിംഹം ഹിരണ്യകശിപുവിനെ വധിച്ചു.
മുൽത്താൻ മുസ്ലീങ്ങൾ പിടിച്ചെടുത്തതിനു ശേഷം സൂര്യക്ഷേത്രം പോലെ പ്രഹ്ലാദപുരി ക്ഷേത്രവും നശിപ്പിക്കപ്പെട്ടു. സ്വത്തുക്കൾ നഷ്ടപ്പെട്ട പ്രഹ്ലാദപുരി ക്ഷേത്രം പത്തൊൻപതാം നൂറ്റാണ്ടോടെ ഒരു സാധാരണ ക്ഷേത്രമായി മാറി. മുൽത്താൻ കോട്ടയ്ക്കുള്ളിൽ ഒരു ഉയർന്ന സ്ഥലത്താണ് ക്ഷേത്രം സ്ഥിതി ചെയ്യുന്നത്. ഇതിനടുത്തായി ഹസ്രത്ത് ബഹാവുൾ ഹക് സകറിയയുടെ ശവകുടീരമുണ്ട്. പിന്നീട് ക്ഷേത്രത്തിനടുത്തായി ഒരു പള്ളി പണിയപ്പെട്ടു. 1810 -കളിൽ ഒരു വട്ടം ഈ ക്ഷേത്രം പുനർ നിർമ്മിക്കപ്പെട്ടു എന്ന് ഡോ. എ.എൻ. ഖാൻ സൂചിപ്പിക്കുന്നു. ഈ പ്രദേശം സിഖ് സാമ്രാജ്യത്തിന്റെ ഭരണത്തിൻ കീഴിലായിരുന്നപ്പോഴായിരുന്നു ഇത്. 1831-ൽ ക്ഷേത്രം സന്ദർശിച്ച അലക്സാണ്ടർ ബേൺസ് ക്ഷേത്രം ഉപേക്ഷിക്കപ്പെട്ട നിലയിലായിരുന്നുവെന്നും മേൽക്കൂര ഉണ്ടായിരുന്നില്ലെന്നും രേഖപ്പെടുത്തിയിട്ടുണ്ട്. 1849-ൽ ബ്രീട്ടിഷുകാർ മുൽ രാജിനെതിരായ നീക്കത്തിൽ മുൽത്താൻ കോട്ട ഉപരോധിക്കുകയുണ്ടായി. ഒരു ഷെൽ കോട്ടയ്ക്കകത്തെ വെടിമരുന്ന് ശാലയിലായിരുന്നു വീണത്. വെടിമരുന്ന് പൊട്ടിത്തെറിച്ച് ബഹാവുദ്ദീൻ സകറിയയുടെയും മക്കളുടേയും ശവകുടീരങ്ങളും പ്രഹ്ലാദ്പുരി ക്ഷേത്രവും ഒഴികെയുള്ള കോട്ടയ്ക്ക് വലിയ നാശനഷ്ടമുണ്ടായി. ചതുരാകൃതിയിലുള്ളതും ഇഷ്ടിക കൊണ്ട് നിർമിച്ചതുമായ ഒരു ക്ഷേത്രമാണിതെന്നായിരുന്നു 1853-ൽ ഇവിടം സന്ദർശിച്ച അലക്സാണ്ടർ കണ്ണിംഗ്‌ഹാം സൂചിപ്പിച്ചത്. മേൽക്കൂര താങ്ങാനായി മരം കൊണ്ടുള്ള തൂണുകളും ഉണ്ടായിരുന്നു. ഇപ്പോഴുള്ള ക്ഷേത്രം 1861-ൽ മഹന്ത് ബാവൽ റാം ദാസ് 11,000 രൂപ പൊതുജനങ്ങളിൽ നിന്ന് പിരിച്ചെടുത്ത് നിർമിച്ചതാണ്. 1881-ൽ ക്ഷേത്രം പുനർനിർമ്മിക്കുന്നതിനിടെ ശിഖരത്തിന്റെയും അടുത്തുള്ള ശവകുടീരത്തിന്റെയും ഉയരം സംബന്ധിച്ച് ഹിന്ദുക്കളും മുസ്ലീങ്ങളും തമ്മിൽ വലിയ തർക്കമുണ്ടായി. ഇതിനോടനുബന്ധിച്ച കലാപത്തിൽ 2 പള്ളികളും 22 ക്ഷേത്രങ്ങളും നശിപ്പിക്കപ്പെട്ടു. ബ്രിട്ടീഷ് ഗവണ്മെന്റ് കലാപം അടിച്ചമർത്താനായി ഒന്നും ചെയ്തില്ല. പ്രഹ്ലാദപുരി ക്ഷേത്രവും ഇക്കൂട്ടത്തിൽ നശിപ്പിക്കപ്പെട്ടു. സമ്പന്നരായിരുന്ന മുൽത്താനിലെ ഹിന്ദു സമൂഹം പെട്ടെന്നുതന്നെ ക്ഷേത്രം പുനർനിർമിച്ചു.
പാകിസ്താൻ രൂപീകരിച്ച ശേഷം മിക്ക ഹിന്ദുക്കളും ഇന്ത്യയിലേയ്ക്ക് കുടിയേറി. ക്ഷേത്രകാര്യം കൈകാര്യം ചെയ്തിരുന്നത് നാട്ടിലെ ന്യൂനപക്ഷമായ ഹിന്ദുക്കളായിരുന്നു. നരസിംഹത്തിന്റെ പ്രതിമ ബാബ നാരായൺ ദാസ് ബത്ര ഇന്ത്യയിലേയ്ക്ക് കൊണ്ടുവന്നിരുന്നു. ഇത് ഇപ്പോൾ ഹരിദ്വാറിലെ ഒരു ക്ഷേത്രത്തിൽ സൂക്ഷിച്ചിട്ടുണ്ട്.
1992-ൽ ഒരു ആൾക്കൂട്ടം ഈ ക്ഷേത്രം പൂർണ്ണമായി നശിപ്പിച്ചു. ബാബറി മസ്ജിദ് തകർത്തതിന്റെ പ്രതികാരമായിരുന്നു ഇത്.
പ്രാധാന്യം.
പുരാതനമായ ക്ഷേത്രമാണിത്. പ്രഹ്ലാദൻ ക്ഷേത്രം നിർമിച്ചു എന്ന് കരുതുന്ന സ്ഥലത്തുതന്നെയാണ് ക്ഷേത്രം നിൽക്കുന്നതെന്നാൺ വിശ്വാസം. ഹോളികാ ദഹനം എന്ന ആചാരം ഇവിടെയാണ് ആരംഭിച്ചതെന്ന് ചിലർ വിശ്വസിക്കുന്നു.
നിലവിലെ സ്ഥിതി.
1992-ലെ നശീകരണത്തിനു ശേഷം ക്ഷേത്രം അതേ സ്ഥിതിയിൽ തുടരുകയാണ്. 2006-ൽ ബഹാ-ഉദ്-ദിൻ സകറിയയുടെ ഉർസ് സമയത്ത് മന്ത്രി വുസു കർമ്മത്തിനുള്ള സൗകര്യങ്ങൾ നിർമ്മിക്കാൻ ഉത്തരവിറക്കി. 2008-ൽ ലങ്കാറിനുള്ള സൗകര്യങ്ങൾ ഒരുക്കിയതും ക്ഷേത്രത്തിലാണ്. ഇത് ഭരണഘടനാ വിരുദ്ധമാണെന്ന് ചില എൻ.ജി.ഒ.കൾ ആരോപിക്കുകയുണ്ടായി. ഒരു മുസ്ലീം നിർമിതിയും മറ്റൊരു മതത്തിന്റെ ആരാധനാലയത്തിനുള്ളിൽ സ്ഥാപിക്കാൻ പാടില്ല എന്ന വാദമാണ് ഇവർ ഉയർത്തിയത്. നിർമ്മാണപ്രവർത്തനങ്ങൾ കോടതി സ്റ്റേ ചെയ്യുകയുണ്ടായി.
അവലംബം.
&lt;templatestyles src="Reflist/styles.css" /&gt;

</doc>
<doc id="356876" url="https://ml.wikipedia.org/wiki?curid=356876" title="Hinglaj Mata">
Hinglaj Mata



</doc>
<doc id="356879" url="https://ml.wikipedia.org/wiki?curid=356879" title="ഹിങ്ക്‌ലാജ് മാത">
ഹിങ്ക്‌ലാജ് മാത

പാകിസ്താനിലെ ബലൂചിസ്ഥാൻ പ്രവിശ്യയിൽ ലാസ്ബേല ജില്ലയിലെ മക്രാൻ തീരത്തുള്ള ഹിങ്കളാജ് പട്ടണത്തിനടുത്തുള്ള ഒരു ക്ഷേത്രമാണ് ഹിങ്ക്‌ളാജ് മാത ക്ഷേത്രം. ഹിങ്ക്‌ളാജ് ദേവി, ഹിങ്കുള ദേവി, നാനി മന്ദിർ എന്നീ പേരുകളിലും ഈ ഹിന്ദുക്ഷേത്രം അറിയപ്പെടുന്നുണ്ട്. ഹിങ്കോൾ ദേശീയോദ്യാനത്തിന് നടുവിലാണ് ഈ ക്ഷേത്രം. സതിയുടെ ശക്തി പീഠങ്ങളിൽ ഒന്നാണ് ഇതെന്നാണ് കണക്കാക്കപ്പെടുന്നത്. ഹിങ്കോൾ നദിയുടെ തീരത്തുള്ള ഒരു മലയിലെ ഗുഹയിലാണ് ക്ഷേത്രം സ്ഥിതി ചെയ്യുന്നത്.
ഭൂമിശാസ്ത്രവും സ്ഥാനവും.
ബലൂചിസ്ഥാൻ പ്രവിശ്യയിൽ ഒരു ചെറിയ മലയിടുക്കിലാണ് ഈ ക്ഷേത്രം സ്ഥിതി ചെയ്യുന്നത്. കറാച്ചിയ്ക്ക് 250 കിലോമീറ്റർ വടക്ക് പടിഞ്ഞാറായി അറബിക്കടലിൽ നിന്ന് 12 കിമോലീറ്റർ ഉള്ളിലായാണ് ക്ഷേത്രത്തിന്റെ സ്ഥാനം. സിന്ധുനദിയുടെ മുഖത്തിൽ നിന്ന് 80 കിലോമീറ്റർ പടിഞ്ഞാറാണിത്. ഖീർതാർ പർവ്വതനിർകളിലെ ഒരറ്റത്താണിത്. ഹിങ്കോൾ നദിയുടെ പടിഞ്ഞാറേ തീരത്താണ് ഈ ക്ഷേത്രം. ഹിങ്കോൾ ദേശീയോദ്യാനത്തിനുള്ളിലാണ് ക്ഷേത്രം.
ഒരു ചെറിയ സ്വാഭാവിക ഗുഹയ്ക്കുള്ളിലാണ് ക്ഷേത്രം. മണ്ണുകൊണ്ടുണ്ടാക്കിയ ഒരു ചെറിയ പൂജാസ്ഥലമുണ്ട്. ദേവിയുടെ മനുഷ്യനിർമിതമായ രൂപമില്ല. രൂപമില്ലാത്ത ഒരു ചെറിയ കല്ലാണ് ഹിങ്കളാജ് മാതാവായി ആരാധിക്കപ്പെടുന്നത്. 
മതപരമായ പ്രാധാന്യവും ഐതിഹ്യങ്ങളും.
ഹിങ്കളാജ് മാതയെ ആരാധിക്കുന്ന ക്ഷേത്രങ്ങൾ ഗുജറാത്തിലും രാജസ്ഥാനിലുമുണ്ടെങ്കിലും ഇതാണ് പ്രധാന ക്ഷേത്രം. 
സതിയുമായി ബന്ധപ്പെട്ട ഐതിഹ്യമാണ് ഏറ്റവും പ്രധാനം. ദക്ഷ "പ്രജാപതിയുടെ" മകളായ സതി അദ്ദേഹത്തിന്റെ ഇഷ്ടാനുസരണമല്ലാതെ ശിവനെ വിവാഹം കഴിച്ചു. ദക്ഷൻ ഒരു വലിയ യാഗം നടത്തുവാൻ തീരുമാനിച്ചുവെങ്കിലും സതിയെയും ശിവനെയും ക്ഷണിച്ചില്ല. സതി യാഗം നടക്കുന്ന സ്ഥലത്തെത്തിയെങ്കിലും ദക്ഷൻ സതിയെ ശ്രദ്ധിക്കാതിരിക്കുകയും ശിവനെപ്പറ്റി മോശമായി സംസാരിക്കുകയും ചെയ്തു. ഈ അപമാനം താങ്ങാനാവാതെ സതി യാഗാത്നിയിൽ ചാടി ആത്മഹത്യ ചെയ്തു. സതി മരിച്ചുവെങ്കിലും മൃതദേഹം കത്തിയില്ല. ശിവൻ ദക്ഷനെ വധിച്ചുവെങ്കിലും പിന്നീട് മാപ്പുനൽകി പുനരുജ്ജീവിപ്പിച്ചു. ശിവൻ സതിയുടെ മൃതദേഹവുമായി ദുഃഖാർത്തനായി ലോകമെമ്പാടും അലഞ്ഞു. വിഷ്ണു സതിയുടെ ശരീരം 52 കഷണങ്ങളായി മുറിച്ചു. ഇതിൽ ഓരോ ഭാഗവും വീണ സ്ഥലങ്ങൾ ഓരോ ശക്തി പീഠങ്ങളായി. ശിവനെ ഇവിടെ ഭൈരവരൂപത്തിൽ ആരാധിക്കുന്നുണ്ട്. സതിയുടെ ശിരസ്സ് വീണത് ഹിങ്കളാജിലായിരുന്നു.
ത്രേതായുഗത്തിൽ വിചിത്രന്റെ മക്കളായിരുന്ന ഹിങ്കോളും സുന്ദറുമാണ് മറ്റൊരു ഐതിഹ്യത്തിലെ പ്രധാന കഥാപാത്രങ്ങൾ. ഹിങ്കോളിനെ ഈ ഗുഹയിൽ വച്ചാണ് ദേവി വധിച്ചതെന്നാണ് വിശ്വാസം. ബ്രഹ്മക്ഷത്രിയ എന്നൊരു ജാതികകർ ഹിങ്കളാജ് മാതാവിനെ തങ്ങളുടെ കുലദൈവമായി ആരാധിക്കുന്നുണ്ട്. പരശുരാമൻ ക്ഷത്രിയരെ വധിച്ചുകൊണ്ടിരുന്ന കാലത്ത് ചില ബ്രാഹ്മണർ 12 ക്ഷത്രിയരെ സംരക്ഷിച്ചുവെന്നും ഇവരെ ഹിങ്കളാജ് മാതയും സംരക്ഷിക്കുവാൻ സഹായിച്ചുവെന്നുമാണ് ഐതിഹ്യം. ഇവരുടെ പിൻതലമുറക്കാരാണ് ഈ ജാതിക്കാർ.
ഈ പ്രദേശത്തുള്ള മുസ്ലീങ്ങൾ ഈ ക്ഷേത്രം സംരക്ഷിക്കുന്നുണ്ട്. "നാനി മന്ദിർ" (അമ്മവഴിയുള്ള മുത്തശ്ശിയുടെ ക്ഷേത്രം) എന്നാണ് വിളിക്കുന്നത്. പ്രതിഷ്ടയെ മുസ്ലീങ്ങൾ ബീബി നാനി എന്നാണ് വിളിക്കുന്നത്. കുശാന നാണയങ്ങളിൽ പ്രത്യക്ഷപ്പെടുന്ന നാന എന്ന ദേവതയായിരിക്കാം ഒരു പക്ഷേ ബീബി നാനി. പശ്ചിമേഷ്യയിലും മദ്ധ്യേഷ്യയിലും നാന എന്ന ദേവത പരക്കെ ആരാധിക്കപ്പെട്ടിരുന്നു. നാട്ടുകാരായ മുസ്ലീങ്ങളും തീർത്ഥാടനത്തിൽ പങ്കുചേരാറുണ്ട്. "നാനി കി ഹജ്ജ്" എന്നാണ് അവർ ഇതിനെ വിശേഷിപ്പിക്കുന്നത്.
തീർത്ഥാടനം.
എല്ലാ വർഷവും ഏപ്രിൽ മാസത്തിലാണ് ഹിങ്കളാജ് മാത ക്ഷേത്രത്തിലേയ്ക്ക് നാലു ദിവസം നീണ്ടുനിൽക്കുന്ന തീർത്ഥാടനം നടക്കുന്നത്. മൂന്നാം ദിവസമാണ് പ്രധാന ചടങ്ങ്. പൂജാരിമാർ മന്ത്രങ്ങൾ ചൊല്ലുകയും ഭക്തരുടെ സമ്മാനങ്ങൾ സ്വീകരിക്കാൻ അഭ്യർത്ഥിക്കുകയും ചെയ്യും. മൂന്ന് തേങ്ങകൾ വീതമാണ് നേർച്ചയായി നൽകുന്നത്. ചിലർ നാല് ദിവസവും ഹിങ്കളാജിൽ തങ്ങുന്നവരാണ്. മറ്റുള്ളവർ ഒരു ദിവസം മാത്രം ഇവിടം സന്ദർശിച്ച് തിരികെപ്പോവുകയാണ് ചെയ്യുന്നത്. കറാച്ചിയിലെ "നാനാദ് പന്തി അഖാടയിൽ" നിന്നാണ് സാധാരണഗതിയിൽ തീർത്ഥാടനം ആരംഭിക്കുന്നത്. സംഘങ്ങളായി പോകുന്ന തീർത്ഥാടകർക്ക് നേതൃസ്ഥാനത്ത് ഒരു വടി പിടിച്ചയാളുണ്ടാകും ("ചാഡിദാർ").
പാകിസ്താനിൽ നിന്നും ഇന്ത്യയിൽ നിന്നുമുള്ള തീർത്ഥാടകർ ഇവിടം സന്ദർശിക്കാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356880" url="https://ml.wikipedia.org/wiki?curid=356880" title="തലോർ">
തലോർ

 
തൃശ്ശൂർ നഗരത്തിൽ നിന്നും ഏകദേശം 9 കിലോമീറ്റർ തെക്കോട്ട്‌ മാറി, തൃശ്ശൂർ താലൂക്കിൽ കൊടക്കര ബ്ലോക്കിൽ നെൻമണിക്കര ഗ്രാമപഞ്ചായത്തിൽ സ്ഥിതി ചെയ്യുന്ന സ്ഥലമാണ്‌ തലോർ. എൻ.എച്ച്.47 തലോർ വഴി കടന്നു പോകുന്നു. ഒല്ലൂർ, പുതുക്കാട് എന്നിവയാണ് അടുത്തുള്ള റയിൽവേ സ്റ്റേഷനുകൾ.

</doc>
<doc id="356883" url="https://ml.wikipedia.org/wiki?curid=356883" title="അറേബ്യൻ ചെന്നായ">
അറേബ്യൻ ചെന്നായ

അറേബ്യൻ ചെന്നായ ("Canis lupus arabs") ഒരു കാലത്ത് അറേബ്യൻ ഉപദ്വീപിൽ ഉടനീളം കാണപ്പെട്ടിരുന്ന ചാരക്കളറുള്ള ചെന്നായുടെ ഒരു ഉപവർഗ്ഗമാണ്. പക്ഷേ ഇന്നത്തെക്കാലത്ത് ഇവയെ തെക്കൻ ഇസ്രായേൽ, തെക്ക്-പടിഞ്ഞാറേ ഇറാക്ക്, ഒമാൻ, യെമൻ, ജോർദാൻ, സൌദി അറേബ്യ എന്നീ രാജ്യങ്ങളിലെ ഏതാനും പ്രദേശങ്ങളിൽ മാത്രമായി ഇവയുടെ ആവാസ വ്യവസ്ഥ ചുരുങ്ങിയിരിക്കുന്നു. ഈജിപ്തിലെ സിനായി ഉപദ്വീപിലും ഇവയുള്ളതായി രേഖപ്പെടുത്തിയിരിക്കുന്നു.
ഇവയടെ ആകെയുള്ള എണ്ണം തിട്ടപ്പെടുത്തിയിട്ടില്ല. 1,000 നും 2,000 ത്തിനുമിടിയലുള്ള ഇത്തരം ചെന്നായ്ക്കള‍് പശ്ചിമേഷ്യൻ പ്രദേശങ്ങളിലാകെ ഉണ്ടെന്നാണ് ഏകദേശ കണക്കുകൾ. 1970 കളിൽ ഈ ചെന്നായ് വർഗ്ഗങ്ങൾ യുണൈറ്റഡ് ആരബ് എമിറേറ്റ് പോലെയുള്ള രാജ്യങ്ങളിലെ മരുഭൂമികളിൽ യഥേഷ്ടം വിഹരിച്ചിരുന്നു. അവയില് ‍ബഹുഭൂരിപക്ഷവും പിന്നീടുള്ള വർഷങ്ങളിൽ പലവിധ കാരണങ്ങളാൽ ചത്തൊടുങ്ങി. 
അറേബ്യൻ ചെന്നായ ചെറുതും മരുഭൂ വാസത്തിന് അനുയോജ്യമായ ശാരീരിക ഘടനകളോടു കൂടിയതു ജന്തു വർഗ്ഗമാണ്. എത്ര പ്രതികൂലമായി കാലാവസ്ഥയിലും ഇവയ്ക്കു ജീവിക്കുവാൻ സാധിക്കുന്നു. ഇവയ്ക്ക് ചുമലിൽ നിന്നുള്ള ഉയരം 26 ഇഞ്ച് (66 സെൻറീമീറ്റർ) ആണ്. ശരാശരി തൂക്കം 40 പൌണ്ട് (18.14 കിലോഗ്രാം) ആണ്. ഇവയുടെ മറ്റു വർഗ്ഗങ്ങളെ അപേക്ഷിച്ച് അറേബ്യൻ ചെന്നായകളുടെ ചെവികൾ സാധാരണയിലും അധികം വലിപ്പമുള്ളതാണ്. ഇവയുടെ ചർമ്മം കനം കുറഞ്ഞതും നീളം കുറഞ്ഞ രോമങ്ങൾ നിറഞ്ഞതുമാണ്. ഇവ മങ്ങിയ നിറം ആണ്. ഇവയുടെ പുറകു വശത്തുള്ള രോമം നീളം കൂടിയതാണ്. ഈ വർഗ്ഗത്തിലെ പെൺചെന്നായക്കൾക്ക് ആൺ വർഗ്ഗത്തേക്കാൾ അൽപം വലിപ്പം കുറവായിരിക്കും. ജനുവരി മുതൽ മാർച്ച് വരെയുള്ള കാലത്താണ് പൊതുവെ ഇവ ഇണചേരാറുള്ളത്. ഗർഭകാലം 60 മുതല‍്‍ 63 ദിവസം വരെയാണ്. ഒരു സമയം ഒന്നു മുതൽ പതിനാലു വരെ കുഞ്ഞുങ്ങളുണ്ടാകും. ശരാശരി നാലു മുതൽ ആറെണ്ണം വരെയാണ്. അറേബ്യൻ ചെന്നായ്ക്കൾ സാധാരണയായി കൂട്ടമായി താമസിക്കാറില്ല. എന്നാൽ വേട്ടയാടുന്ന സന്ദർഭങ്ങളിൽ ഇവ ജോഡിയായോ അല്ലെങ്കില് മൂന്നോ നാലോ എണ്ണമുള്ള കൂട്ടമായോ ആണ് കാണപ്പെടുക. എന്നിരുന്നാനലും 2013 ലെ "വൈൽഡ് അറേബ്യ" എന്ന ബി.ബി.സി.യുടെ ഡോക്യൂമെൻറ്രിയിൽ ഏകദേശം 12 വരെയുള്ള ഒരു കൂട്ടത്തെ ചിത്രീകരിച്ചിട്ടുണ്ട്. ഈ ഉപവിഭാഗത്തിലുളള ചെന്നായക്കളെ അപൂർവ്വമായിണ് കാണാൻ സാധിക്കുന്നത്. ഇവയുടെ ഒരു പ്രത്യേകത ഇവ ഓരിയിടാറല്ല എന്നുള്ളതാണ്. 
ഭക്ഷണ രീതി.
ഒരു ആടിൻറ വലിപ്പമുള്ള ഇരയെ ആക്രമിച്ചു കീഴടക്കി ഭക്ഷിക്കുവാൻ ഈ ചെന്നായ്ക്കൾക്ക് യാതൊരു പ്രയാസവുമില്ല. ഭക്ഷണത്തിനു ദൌർലഭ്യം നേരിടുന്ന വേളയിൽ പലപ്പോഴും ഇവ മനുഷ്യവാസമുള്ള പ്രദേശങ്ങളിൽ അതിക്രമിച്ചു കടന്നു വളർത്തുമൃഗങ്ങളെയും മറ്റും ഭക്ഷണമാക്കാറുണ്ട്. കര്ഷകരും മറ്റു ഇവയെ കാണുന്ന മാത്രയിൽ വെടിവച്ചു കൊല്ലുകയോ കെണിയിലകപ്പെടുത്തുകയൊ വിഷം വച്ചു കൊല്ലുകയോ ചെയ്യാറുണ്ട്. മുയലുകൾ, മരുഭൂമിയിൽ കാണപ്പെടുന്ന എലികൾ എന്നിവയും ഇവയുടെ പ്രധാന ഭക്ഷണങ്ങളാണ്. ഇവ ഭക്ഷണത്തിനായി മരുഭൂമിയിൽ വളരെയധികം കിലോമീറ്ററുകൾ സഞ്ചരിക്കുന്നു. അറേബ്യൻ ചെന്നായ്ക്കൾ ചെറുതു മുതൽ ഇടത്തരം വലിപ്പമുള്ള ഇരകളെ വേട്ടയാടിപ്പിടിക്കുന്നു. 
ഇപ്പോഴത്തെ അവസ്ഥ.
അറേബ്യൻ ചെന്നായ്ക്കളെ വംശനാശത്തിൻറെ വക്കിലുള്ള ജീവികളായിട്ടാണ് IUCN രേഖകളിൽ ഉൾപ്പെടുത്തിയിരിക്കുന്നത്. ഈ ചെന്നായ് വർഗ്ഗത്തെ വേട്ടയാടി കൊല്ലുന്നത് ഒമാൻ കർശനമായി നിരോധിച്ചിരിക്കുന്നതിനാൽ ഇവിടെ ഇത്തരം ചെന്നായ്ക്കളുടെ എണ്ണത്തിൽ വർദ്ധനവുണ്ടായിട്ടുണ്ട്. ഇസ്രായേലിൽ 100 മുതൽ 150 വരെ അറേബ്യൻ ചെന്നായ്ക്കൾ ഉള്ളതായി രേഖപ്പെടുത്തിയിരിക്കുന്നു. ഇറാക്കിൽ ഇവയുടെ എണ്ണത്തിൽ വർദ്ധനവുണ്ട്. അതിനാൽ ഗ്രാമവാസികൾ ഇവയെ മനുഷ്യനു ഭിക്ഷണിയുള്ള ജീവിയായി കണക്കാക്കുന്നു.

</doc>
<doc id="356884" url="https://ml.wikipedia.org/wiki?curid=356884" title="നയാപൈസ">
നയാപൈസ

 
ഇന്ത്യയിൽ 1957 ഏപ്രിൽ 1 ന് നിലവിൽ വന്ന നാണയം. അന്നുവരെ അണയായിരുന്നു ഉപയോഗിച്ചിരുന്നത്.

</doc>
<doc id="356889" url="https://ml.wikipedia.org/wiki?curid=356889" title="Manāt">
Manāt



</doc>
<doc id="356891" url="https://ml.wikipedia.org/wiki?curid=356891" title="നെല്ലായി">
നെല്ലായി

 
pavana family is the feudal lords of nellai
തൃശ്ശൂർ ജില്ലയിൽ പുതുക്കാടിനും കൊടകരക്കും മധ്യേ ദേശീയപാത കടന്നു പോകുന്ന ഒരു ഗ്രാമമാണ് നെല്ലായി.

</doc>
<doc id="356892" url="https://ml.wikipedia.org/wiki?curid=356892" title="മനത്">
മനത്

 (അറബി: &lt;templatestyles src="Script/styles_hebrew.css" /&gt;مناة‬  ], ]; ") മക്കയിലെ പ്രധാന ദേവതകളിൽ ഒന്നായിരുന്നു. മുഹമ്മദ് നബിയുടെ നിർദ്ദേശപ്രകാരം 630 ജനുവരിയിൽ (ഹിജറ 8 ഒൻപതാം മാസം) അൽ മുഷല്ലലിലുള്ള മനതിന്റെ പ്രധാന ക്ഷേത്രം ആക്രമിക്കുകയും വിഗ്രഹം നശിപ്പിക്കുകയും ചെയ്തു. പേരിലുള്ള സാമ്യവും മനതിന്റെ വിഗ്രഹം ഇന്ത്യയിലേയ്ക്ക് കൊണ്ടുവന്നിരുന്നു എന്ന വിശ്വാസവുമാണ് സോമനാഥക്ഷേത്രത്തിന്റെ ആക്രമണത്തിന് പിന്നിൽ എന്നൊരു വാദമുണ്ട്. 
ചരിത്രം.
ഇസ്ലാം മതത്തിന് മുൻപുള്ള അറബികൾ മനത് വിധിയുടെ ദേവതയാണ് എന്നാണ് കരുതിയിരുന്നത്. മഴയ്ക്കുവേണ്ടിയും ശത്രുക്കളിൽ നിന്ന് വിജയം നേടാനായും അവർ മനതിനോട് പ്രാർത്ഥിച്ചിരുന്നു. ഇഷ്താർ എന്ന മെസപ്പൊട്ടേമിയൻ ദേവതയുമായി ഒരു പക്ഷേ മനതിന് ബന്ധമുണ്ടായിരുന്നിരിക്കാം. "മേനിതു/മേനുതു" എന്നീ പേരുകളും ഇഷ്താറിനുണ്ടായിരുന്നു.
"മനാവത്" എന്ന പേരിലും മനത് അറിയപ്പെട്ടിരുന്നു. ജോർദ്ദാനിലെ പെട്രയിലെ നബാതിയന്മാർ മനതിനെ ഗ്രീക്കോ-റോമൻ ദേവതയായ നെമസിസ് ആയാണ് കണക്കിലെടുത്തിരുന്നത്. ഹുബാളിന്റെ ഭാര്യയാണ് മനത് എന്ന വിശ്വാസവുമുണ്ടായിരുന്നു. മിത്രായിസം എന്ന മതത്തിലെയും സുർവാൻ മിഥോളജിയിലെയും ക്രോണോസുമായും മനതിന് ബന്ധമുണ്ട്. 
"വിഗ്രഹങ്ങളുടെ പുസ്തകത്തിൽ" മനതിനെപ്പറ്റിയുള്ള പ്രസ്താവന ഇപ്രകാരമാണ്:
"മനത് ആയിരുന്നു ഈ വിഗ്രഹങ്ങളിൽ ഏറ്റവും പഴയത്. അറബികൾ തങ്ങളുടെ കുട്ടികളെ അബ്ദ് മനത് എന്നും സയ്ദ് മനത് എന്നും പേരുകൊടുത്ത് വിളിക്കുമായിരുന്നു. മദീനയ്ക്കും മക്കയ്ക്കും ഇടയിലായി അൽ-മുഷല്ലൽ എന്ന സ്ഥലത്ത് കടൽത്തീരത്ത് മനത് വിഗ്രഹം സ്ഥാപിക്കപ്പെട്ടിരുന്നു. എല്ലാ അറബികളും മനതിനെ ആരാധിക്കുകയും ബലി നൽകുകയും ചെയ്തിരുന്നു. അവ്സ്, ഖസ്രാജ്, മദീനയുടെയും മക്കയുടേയും നിവാസികൾ, പരിസരപ്രദേശത്തുള്ളവർ എന്നിവരൊക്കെ മനതിനെ ആരാധിക്കുകയും നേർച്ചകൾ കൊണ്ടുവരുകയും ചെയ്തിരുന്നു. അവ്സും ഖസ്രാജും യാത്റിബ് ജനതയും ഇങ്ങോട്ടേയ്ക്ക് തീർത്ഥാടനത്തിന് പോവുകയും നിശ്ചയിച്ച സ്ഥലങ്ങളിൽ പ്രാർത്ഥിക്കുകയും ചെയ്തിരുന്നു. അവർ ശിരസ്സ് വടിച്ചിരുന്നില്ല. തീർത്ഥാടനത്തിന്റെ അവസാനം മനത് വിഗ്രഹത്തിനടുത്ത് ഇവർ ശിരസ്സ് വടിച്ചിട്ടായിരുന്നു തിരികെപ്പോയിരുന്നത്. മനതിനെ സന്ദർശിക്കാതെ തീർത്ഥാടനം പൂർത്തിയായി എന്ന് അവർ കരുതിയിരുന്നില്ല."
മദീനയിലെ ഭരണകർത്താക്കളും മറ്റ് അറബികളും മുഹമ്മദിന്റെ കാലം വരെ മനതിനെ ആരാധിച്ചിരുന്നു.
മുഹമ്മദിന്റെ നിർദ്ദേശപ്രകാരം 630 ജനുവരിയിൽ (ഹിജറ 8 ഒൻപതാം മാസം) മനതിന്റെ ക്ഷേത്രം ആക്രമിക്കുകയും വിഗ്രഹം നശിപ്പിക്കുകയും ചെയ്യപ്പെട്ടിരുന്നു. 
സോമനാഥ ക്ഷേത്രം.
1024-ൽ മുഹമ്മദ് ഗസ്നി സോമനാഥ ക്ഷേത്രം ആക്രമിച്ചത് ഒരുപക്ഷേ മനതുമായി ബന്ധപ്പെട്ട ഒരു വിശ്വാസം മൂലമായിരുന്നിരിക്കാം. മനതിന്റെ വിഗ്രഹം രഹസ്യമായി സൗദി അറേബ്യയിൽ നിന്ന് സോമനാഥ ക്ഷേത്രത്തിലേയ്ക്ക് മാറ്റി എന്ന് ഒരു വിശ്വാസം നിലവിലുണ്ടായിരുന്നു. ഗസ്നിയുടെ സദസ്സിലെ കവിയായിരുന്ന ഫറൂഖി സിസ്താനി അവകാശപ്പെടുന്നത് അദ്ദേഹം ഗസ്നിയോടൊപ്പം ഈ ആക്രമണത്തിൽ പങ്കെടുത്തിരുന്നു എന്നാണ്. സോമനാഥ് എന്നതിന്റെ പേർഷ്യൻ രൂപം "സു-മനത്" എന്നായിരുന്നു. ഇത് മനത് ദേവിയുടെ വിശേഷണമാണ് എന്നായിരുന്നു വിശ്വാസം. ഫറൂഖി സിസ്താനിയും ഗർദീസി എന്ന പിൽക്കാല ഗസ്നവിദ് ചരിത്രകാരനും പറയുന്നത് മറ്റ് ദേവതമാരുടെ രൂപങ്ങൾ അറേബ്യയിൽ നശിപ്പിച്ചിരുന്നുവെങ്കിലും മനതിന്റെ രൂപം രഹസ്യമായി ആധുനിക ഗുജറാത്തിലെ കത്തിയവാറിലേയ്ക്ക് അയച്ചിരുന്നു എന്നാണ്. മനതിന്റെ പ്രതിമ കറുത്ത കല്ലിൽ പ്രത്യേക രൂപമൊന്നുമില്ലാതെ നിർമിച്ചതായിരുന്നതിനാൽ സോമനാഥ ക്ഷേത്രത്തിലെ ശിവലിംഗവും ഇതുമായി തെറ്റിദ്ധരിക്കാൻ നല്ല സാദ്ധ്യതയുണ്ടായിരുന്നു. മുഹമദ് ഗസ്നി സോമനാഥിലെ ശിവലിംഗം തകർക്കുകയും അതിന്റെ കഷണങ്ങൾ ജനങ്ങൾ ചവിട്ടി നടക്കുന്ന വിധത്തിൽ സ്ഥാപിക്കുകയും ചെയ്തു എന്ന് പറയപ്പെടുന്നു. ഖലീഫേറ്റിലേയ്ക്കുള്ള കത്തുകളിൽ ഗസ്നി ശിവലിംഗത്തിന്റെ വലിപ്പം പെരുപ്പിച്ചാണ് കാണിച്ചിരുന്നത്. സോമനാഥ ക്ഷേത്രത്തിന്റെ സ്വത്തുക്കളും മതപരമായ പ്രാധാന്യവും മറ്റും ഗസ്നി വളരെ ഉയർത്തിയാണ് ഖലീഫയെ അറിയിച്ചത്. ഇതിന് പകരമായി വലിയ പദവികൾ മുഹമ്മദ് ഗസ്നിക്ക് ലഭിക്കുകയുണ്ടായി.
കുറിപ്പുകൾ.
&lt;templatestyles src="Reflist/styles.css" /&gt;
അവലംബം.
&lt;templatestyles src="Refbegin/styles.css" /&gt;

</doc>
<doc id="356894" url="https://ml.wikipedia.org/wiki?curid=356894" title="Al-‘Uzzá">
Al-‘Uzzá



</doc>
<doc id="356897" url="https://ml.wikipedia.org/wiki?curid=356897" title="അൽ ഉസ്സ">
അൽ ഉസ്സ

അൽ-ഉസ്സ (അറബി: &lt;templatestyles src="Script/styles_hebrew.css" /&gt;العزى‬ ]) ഇസ്ലാമിന് മുൻപുള്ള അറേബ്യൻ മതങ്ങളിലെ മുന്ന് പ്രധാന ദേവതകളിൽ ഒന്നായിരുന്നു. അല്ലത്, മനത് എന്നീ ദേവതകൾക്കൊപ്പം അൽ ഉസ്സയെയും ജനങ്ങൾ ആരാധിച്ചിരുന്നു. നബാതിയന്മാർ അൽ ഉസ്സയെ ഗ്രീക്ക് ദേവതയായ ആഫ്രോഡൈറ്റി ഔറാനിയയ്ക്ക് (റോമൻ വീനസ് കേലസ്റ്റിസ്) തുല്യയായിട്ടാണ് കരുതിയിരുന്നത്. മക്കയ്ക്കടുത്തുള്ള അത്-തായിഫിലെ ഒരു സമചതുരക്കട്ട അൽ ഉസ്സ വിശ്വാസത്തിന്റെ ഭാഗമായി ആരാധിച്ചിരുന്നു. ഖുറാനിലെ സൂറ 53:19-ൽ ജനങ്ങൾ ആരാധിച്ചിരുന്ന ഒരു ദേവതയായി അൽ ഉസ്സയെപ്പറ്റി പരാമർശമുണ്ട്. 
ഹുബാളിനെപ്പോലെ അൽ ഉസ്സയോടും കുറേഷ് ഗോത്രവർഗ്ഗക്കാർ സംരക്ഷണത്തിനായി പ്രാർത്ഥിച്ചിരുന്നു. "624-ൽ 'ഉഹുദ് യുദ്ധത്തിൽ' കുറേഷ് വംശജരുടെ യുദ്ധാഹ്വാനം ഇപ്രകാരമായിരുന്നു: "ഉസ്സയുടെ ജനങ്ങളേ, ഹുബാളിന്റെ ആൾക്കാരേ!" സാത്താന്റെ വചനങ്ങൾ സംബന്ധിച്ച ഇബ്ൻ ഇഷാക്കിന്റെ പ്രസ്താവനയിലും അൽ ഉസ്സ പ്രത്യക്ഷപ്പെടുന്നുണ്ട്.
അൽ ഉസ്സയുടെ ക്ഷേത്രവും വിഗ്രഹവും ഖാലിദ് ഇബ്ൻ അൽ വാലിദ് 630 എഡിയിൽ നശിപ്പിച്ചിരുന്നു.
ക്ഷേത്രം തകർത്തത്.
മക്ക കീഴടക്കിയതിന് പിന്നാലെ മുഹമ്മദ് ഇസ്ലാമിക കാലത്തിനു മുൻപുള്ള വിഗ്രഹങ്ങൾ നശിപ്പിക്കുവാൻ ആരംഭിച്ചു. 
ഖാലിദ് ഇബ്ൻ അൽ-വാലിദിനെ 630 എഡിയിലെ റംസാനിൽ അദ്ദേഹം നഖ്‌ല എന്ന സ്ഥലത്തേയ്ക്കയച്ചു. ക്വറൈഷ്, കിനാന എന്നീ ഗോത്രക്കാർ ഇവിടെ അൽ ഉസ്സയുടെ വിഗ്രഹം ആരാധിച്ചിരുന്നു. ബാനു ഷൈബാനിൽ നിന്നുള്ളവരായിരുന്നു ആരാധനാലയത്തിന്റെ മേൽനോട്ടക്കാർ. അൽ ഉസ്സ ഈ പ്രദേശത്തെ ഏറ്റവും പ്രധാനപ്പെട്ട ദേവതയായാണ് കരുതപ്പെട്ടിരുന്നത്. 
30 കുതിരക്കാരുമായി ഖാലിദ് ക്ഷേത്രം തകർക്കാൻ പുറപ്പെട്ടു. അവിടെ അൽ ഉസ്സയുടെ രണ്ട് വിഗ്രഹങ്ങളുണ്ടായിരുന്നു. ഒന്ന് യഥാർത്ഥ വിഗ്രഹമായിരുന്നുവെങ്കിലും ഒരെണ്ണം ശരിയായ വിഗ്രഹമായിരുന്നില്ല. ഖാലിദ് ആദ്യം തെറ്റായ വിഗ്രഹമാണ് കണ്ടുപിടിച്ച് നശിപ്പിച്ചത്. അതിനുശേഷം അദ്ദേഹം മുഹമ്മദിനടുത്ത് തിരികെയെത്തി താൻ വിജയിച്ചു എന്നറിയിച്ചു. "നീ എന്തെങ്കിലും അസാധാരണമായി കണ്ടുവോ?" എന്ന് പ്രവാചകൻ ചോദിച്ചു. ഖാലിദ് "ഇല്ല" എന്ന് മറുപടി പറഞ്ഞപ്പോൾ "എങ്കിൽ നീ അൽ ഉസ്സയെ നശിപ്പിച്ചിട്ടില്ല" എന്നും "ഒരിക്കൽ കൂടി പോകൂ" എന്നും ആജ്ഞാപിച്ചു. 
തെറ്റുപറ്റിയതിലെ ദേഷ്യവുമായി ഖാലിദ് നഖ്‌ലയിലേയ്ക്ക് ഒന്നുകൂടി യാത്ര ചെയ്തു. ഇത്തവണ അൽ ഉസ്സയുടെ യഥാർത്ഥ ക്ഷേത്രം കണ്ടുപിടിച്ച ഖാലിദ് ക്ഷേത്രത്തിൽ പ്രവേശിച്ചു. ക്ഷേത്ര നടത്തിപ്പുകാർ ഓടി രക്ഷപെട്ടിരുന്നുവെങ്കിലും വിഗ്രഹത്തിന് സ്വയം പ്രതിരോധിക്കാൻ കഴിയും എന്ന വിശ്വാസത്തിൽ ഒരു വാൾ വിഗ്രഹത്തിന്റെ കഴുത്തിൽ തൂക്കിയിരുന്നു. ഖാലിദ് ക്ഷേത്രത്തിൽ പ്രവേശിച്ചപ്പോൾ ഇരുണ്ട നിറമുള്ള നഗ്നയായ ഒരു സ്ത്രീ മാർഗ്ഗതടസ്സമുണ്ടാക്കി നിന്നുകൊണ്ട് കരയുന്നുണ്ടായിരുന്നു. ഈ സ്ത്രീ വിഗ്രഹം സംരക്ഷിക്കാനാണോ തന്നെ വശീകരിക്കാനാണോ നിൽക്കുന്നതെന്ന് ഖാലിദിന് മനസ്സിലായില്ല. ഖാലിദ് അള്ളാഹുവിന്റെ നാമത്തിൽ വാളൂരി ഒറ്റ വെട്ടിന് ഈ സ്ത്രീയെ രണ്ടായി മുറിച്ചു. എന്നിട്ട് ഖാലിദ് വിഗ്രഹം തച്ചുടയ്ക്കുകയും തിരികെ മക്കയിലെത്തുകയും ചെയ്തു. പ്രവാചകനോട് എന്താണ് നടന്നതെന്ന് പറഞ്ഞപ്പോൾ അദ്ദേഹം "അതെ, അത് അൽ ഉസ്സയായിരുനു; ഇനി അവൾ നിന്റെ നാട്ടിൽ ഒരിക്കലും ആരാധിക്കപ്പെടുകയില്ല" എന്നും പറഞ്ഞു
ഉസ്സയുടെ കൾട്ട്.
ഹിഷാം ഇബ്ൻ അൽ-കൽബി എഴുതിയ "ബുക്ക് ഓഫ് ഐഡൽസ്" ("കിതാബ് അൽ-അസ്നാം") എന്ന പുസ്തകത്തിൽ ഇപ്രകാരം പറയുന്നു:
അവൾക്കുമീതേ [ഒരു അറബി] "ബസ്സ്" എന്ന കെട്ടിടം പണിതു. ഇതിൽ ആളുകൾക്ക് പ്രവചനങ്ങൾ ലഭിക്കുമായിരുന്നു. അറബികളും കുറേഷുകളും തങ്ങളുടെ കുട്ടികൾ അബ്ദുൾ ഉസ്സ എന്ന് പേരിട്ടുവിളിക്കുമായിരുന്നു. കുറേഷുകൾക്കിടയിലെ ഏറ്റവും വലിയ വിഗ്രഹമായിരുന്നു ഇത്. അവർ അൽ ഉസ്സയ്ക്കടുത്തേയ്ക്ക് സമ്മാനങ്ങളുമായി യാത്ര ചെയ്യുമായിരുന്നു. ബലികളിലൂടെ അവളുടെ അനുഗ്രഹം അവർ തേടുമായിരുന്നു.
ക‌അബയെ ചുറ്റിക്കൊണ്ട് കുറേഷുകൾ ഇപ്രകാരം പറയുമായിരുന്നു,
അല്ലത്, അൽ-ഉസ്സ,
അടുത്തുതന്നെയുള്ള വിഗ്രഹമായ അൽ മനത്, 
ഇവർ "അൽ-ഖരാനിക്" തന്നെ
ഇവരുടെ ഇടപെടൽ തേടേണ്ടതാണ്.
ഈ പ്രാർത്ഥനയിലെ അവസാന വരി സാത്താന്റെ വചനങ്ങളിൽ ഉൾപ്പെട്ടിട്ടുണ്ട്. "ബഹുമാനിക്കപ്പെടുന്ന സ്ത്രീകൾ" എന്നാണ് ഫാരിസ് വിഗ്രഹങ്ങളുടെ പുസ്തകത്തിൽ ഈ വരി തർജ്ജമ ചെയ്യുന്നത്. "അക്ഷരാർത്ഥത്തിൽ നുമിഡിയയിലെ കൊക്കുകൾ" എന്നാണ് ഈ വാക്കിന്റെ അർത്ഥം എന്ന് അദ്ദേഹം പറയുന്നുണ്ട്. 
ഈ മൂന്ന് ദേവതകൾക്കും മക്കയ്ക്കടുത്ത് പ്രത്യേകം ആരാധനാലയങ്ങളുണ്ടായിരുന്നു. അൽ ഉസ്സയുടെ ഏറ്റവും പ്രശസ്തമായ ക്ഷേത്രം ക്വുദ്യാദിനടുത്തുള്ള നഖ്ല എന്ന സ്ഥലമായിരുന്നു. ഉസ്സയ്ക്ക് പ്രിയപ്പെട്ട മൂന്ന് മരങ്ങൾ അവിടെയുണ്ടായിരുന്നു. അറബി കവിതകളിൽ അൽ ഉസ്സ എന്ന പേര് സൗന്ദര്യത്തെ സൂചിപ്പിക്കാൻ ഉപയോഗിച്ചിർന്നു. ആളുകൾ അൽ ഉസ്സയുടെ നാമത്തിൽ പ്രതിജ്ഞയെടുത്തിരുന്നു.
അൽ ഉസ്സയുടെയും അല്ലത്തിന്റെയും വ്യക്തിത്ത്വങ്ങൾ മദ്ധ്യ അറേബ്യയിൽ ഒന്നായിരുന്നു എന്ന് സൂസൻ ക്രോൺ സൂചിപ്പിക്കുന്നുണ്ട്.
മാലാഖ.
യഹൂദമതത്തിലും ക്രിസ്ത്യൻ പാരമ്പര്യത്തിലും ഉസ്സ മാലാഖ എന്ന അർത്ഥത്തിൽ ഉപയോഗിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="356898" url="https://ml.wikipedia.org/wiki?curid=356898" title="കോരിമൂക്കൻ ഗിത്താർമത്സ്യം">
കോരിമൂക്കൻ ഗിത്താർമത്സ്യം

കടൽ വാസിയായ ഒരു മൽസ്യമാണ് കോരിമൂക്കൻ ഗിത്താർമത്സ്യം അഥവാ Shaw's Shovelnose Guitar Fish. #തിരിച്ചുവിടുക . ഐ യു സി എൻ പട്ടികപ്രകാരമുള്ള പരിപാലന സ്ഥിതി വേണ്ടത്ര പഠനം നടക്കാത്ത ജീവിവർഗ്ഗങ്ങൾ എന്നാണ്.
അവലംബം.
&lt;templatestyles src="Reflist/styles.css" /&gt;
ഇതും കാണുക.
കേരളത്തിലെ മൽസ്യങ്ങളുടെ പട്ടിക

</doc>
<doc id="356899" url="https://ml.wikipedia.org/wiki?curid=356899" title="Rhinobatos thouiniana">
Rhinobatos thouiniana



</doc>
<doc id="356901" url="https://ml.wikipedia.org/wiki?curid=356901" title="ഉഡാനോസെററ്റോപ്സ്">
ഉഡാനോസെററ്റോപ്സ്

അന്ത്യ ക്രിറ്റേഷ്യസ് കാലത്തു ജീവിച്ചിരുന്ന ഒരു ദിനോസർ ആണ് ഉഡാനോസെററ്റോപ്സ്. മംഗോളിയയിൽ നിന്നും ആണ് ഫോസിൽ കണ്ടു കിട്ടിയിട്ടുള്ളത്.
ഫോസിൽ.
തലക്ക് പിൻ ഭാഗത്തായി അസ്ഥിയുടെ ആവരണം ആയ ഫ്രിൽ ഉണ്ടായിരുന്നു. ഹോളോ ടൈപ്പ് ഏകദേശം പൂർണമായ തലയോട്ടി ആണ് .
ആഹാര രീതി.
തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.
കുടുംബം.
സെറാടോപിയ എന്ന വിഭാഗത്തിൽ പെട്ട ദിനോസർ ആണ്. നാലു കാലിൽ സഞ്ചരിച്ചിരുന്ന സസ്യഭോജികൾ ആയിരുന്നു ഇവ. ലെപ്റ്റോസെറാടോപിയ എന്ന കുടുംബത്തിൽ ആണ് ഇവയെ വർഗ്ഗീകരിച്ചിരിക്കുന്നതു .
അവലംബം.
&lt;templatestyles src="Reflist/styles.css" /&gt;

</doc>
<doc id="356902" url="https://ml.wikipedia.org/wiki?curid=356902" title="Nellayi">
Nellayi



</doc>
<doc id="356903" url="https://ml.wikipedia.org/wiki?curid=356903" title="Udanoceratops">
Udanoceratops



</doc>
<doc id="356905" url="https://ml.wikipedia.org/wiki?curid=356905" title="Yunxianosaurus">
Yunxianosaurus



</doc>
<doc id="356906" url="https://ml.wikipedia.org/wiki?curid=356906" title="Rhinobatos obtusus">
Rhinobatos obtusus



</doc>
<doc id="356913" url="https://ml.wikipedia.org/wiki?curid=356913" title="ഇസ്ഫാനാ">
ഇസ്ഫാനാ

ഇസ്‍ഫാനാ (Kyrgyz: Исфана; ഉസ്‍ബെക്: "Isfana, Исфана"; റഷ്യൻ: Исфана) ബാറ്റ്കെൻ മേഖലയുടെ പടിഞ്ഞാറേ അറ്റത്തുള്ള കിർഗിസ്ഥാനിലെ ഒരു പട്ടണമാണ്. ഫെർഗാനാ താഴ്വരയുടെ വക്കിലായാണിതു സ്ഥിതി ചെയ്യുന്നത്. ഈ താഴ്വരയുടെ മൂന്നു ഭാഗങ്ങളും ചുറ്റി താജിക്കിസ്ഥാൻ നിലകൊള്ളുന്നു.
ലെയ്‍ലെക് ജില്ലയുടെ ഭരണകേന്ദ്രമാണ് ഇസ്‍ഫാനാ. ഇവിടെയുള്ള മറ്റു വില്ലേജുകളായ മിർസ-പാറ്റ്ച, സമത്, ചിംഗെൻ, ടയ്‍ലാൻ, അക്-ബുലാക്, ഗോൾബോ എന്നിവയും ഇസ്‍ഫാനായിലെ മേയറുടെ ഓഫീസാണ് ഭരിക്കുന്നത്. പട്ടണത്തിലെ ഓഫീസ് വെബ്‍സൈറ്റിലെ വിവരങ്ങൾ പ്രകാരം ഈ പട്ടണത്തിലെയും സമീപ ഗ്രാമങ്ങളിലെയുമുൾപ്പെടെയുള്ള ആകെ ജനസംഖ്യ ഏകദേശം 28,085. ഇസ്‍ഫാനാ പട്ടണത്തിലെ മാത്രം ജനസംഖ്യ 18,200 ആണ്.
ഭൂമിശാസ്ത്രം.
ഇസ്‍ഫാനാ പട്ടണം സ്ഥിതി ചെയ്യുന്ന അക്ഷാംശ രേഖാശങ്ങൾ 39°50′14″N 69°32′0″E ആണ്. ബാറ്റ്കെൻ മേഖലയുടെ പടിഞ്ഞാറായി സ്ഥിതി ചെയ്യുന്ന ഇസ്‍ഫാനാ, സമുദ്രനിരപ്പിൽ നിന്ന് 1,320 മീറ്റർ ഉയരത്തിലാണ് സ്ഥിതി ചെയ്യുന്നത്. പട്ടണത്തിൻറെ മൂന്നു വശങ്ങളും പർവ്വതങ്ങളാൽ ചുറ്റപ്പെട്ടിരിക്കുന്നു. എല്ലാ പർവ്വതങ്ങളും പട്ടണത്തിൽ നിന്ന് ഏതാനും കിലോമീറ്റർ മാത്രം ദൂരെയാണ്. ഈ പർ‌വ്വതങ്ങളിൽ ഏറ്റവും വലുത് തുർക്കിസ്ഥാൻ നിരകളാണ്.
ചരിത്രം.
"ഇസ്‍ഫാനാ" എന്ന പദം പദം "അസ്ബാനികാറ്റ", "അസ്ബാനികെൻറ്" അല്ളെങ്കിൽ "അസ്‍പാനാകെൻറ്" എന്ന സോഗ്‍ദിയൻ പദത്തിൽ നിന്നാണെന്നു പൊതുവേ വിശ്വസിക്കപ്പെടുന്നു. ഈ പദത്തിൻറെ അർത്ഥം "കുതിരകളുടെ നാട്" എന്നാണ്. ഇസ്‍ഫാനാ ഒൻപതാം നൂറ്റാണ്ടുമുതൽ ആളുകൾ പാർത്തു തുടങ്ങിയിരുന്നു. സോവിയറ്റ് ഭരണകാലത്ത് ഈ പ്രദേശം അനേകം മാറ്റങ്ങൾക്കു വിധേയമായി. The (ഗ്രാമ സഭ) 1937 ൽ നിലവിൽ വന്നു. സെൽസോവിയറ്റ് വില്ലേജ് ഭരണകേന്ദ്രമായി 1996 ൽ രൂപാന്തരം പ്രാപിച്ചു. 2001 ൽ ഈ വില്ലേജ് ഒരു പട്ടണമായി ഉയർത്തപ്പെട്ടു. പന്ത്രണ്ടാം നൂറ്റാണ്ടു മുതൽ പതിമൂന്നാം നൂറ്റണ്ടു വരെയുള്ള കാലഘട്ടത്തില‍ ഈ പട്ടണത്തിൻറ പേരു അസ്ബാനി, അപ്‍സാന, അവ്‍സോന, ഇസ്‍വോന എന്നിങ്ങനെയും അവസാനം ഇസ്‍ഫാനയെന്ന പേര് ഉറപ്പിക്കുകയും ചെയ്തു. 
"ഇസ്‍ഫാന" എന്ന പദം കിർഗിസ് അല്ലെന്നതിനാൽ കിർഗിസ് ദേശീയവാദികൾ പട്ടണത്തിൻറെ പേരിൻറെ കാര്യത്തിൽ പുനർവിചിന്തനം വേണമെന്ന് ആവശ്യപ്പെടുകയുണ്ടായി. അവർ നിർദ്ദേശിച്ച പേര് കിർഗിസ് കമ്യൂണിസ്റ്റ് പാർട്ടിയുടെ ആദ്യ സെക്രട്ടറിയായിരുന്ന ഇസ്ഖാൻ റാസാകോവിൻറ പേരാണ്.
ആദ്യകാലചരിത്രം.
ഇസ്‍ഫാനാ പട്ടണം സ്ഥിതി ചെയ്യുന്ന സ്ഥലത്തിൻറെ ആദ്യകാല ചരിത്രം മനസ്സിലാക്കണമെങ്കിൽ ഒൻപതു മുതൽ പതിനാറു വരെയുള്ള നൂറ്റണ്ടുകളിലേയ്ക്കു മടങ്ങണം. 1957 ൽ പുരാവസ്തു ഗവേഷകനായ വൈ. എ. സാഡ്‍നെപ്രോവ്‍സ്കി 14 മുതൽ 16 വരെയുള്ള നൂറ്റാണ്ടുകളിലെ വസ്തുക്കൾ പട്ടണം നിലനിൽക്കുന്ന പ്രദേശത്തു നിന്നു കണ്ടെടുക്കുകയുണ്ടായി. നുമോൺ നെഗ്‍മാറ്റോവിൻറെ അഭിപ്രായത്തിൽ ഇസ്‍ഫാന മദ്ധ്യകാലഘട്ടത്തിലെ പട്ടണമായിരുന്ന അസ്ബാനിക്കാറ്റ ആയിരുന്നുവെന്നാണ്. ഈ പട്ടണം ആദ്യം ഒസ്രുഷാനായുടെ ഭാഗമായിരുന്നുവെങ്കിലും പിന്നീട് സമാനിഡ്‍സ് ആക്രമിച്ചു കീഴടക്കി. 1221 ൽ ഇസ്‍ഫാനാ പട്ടണം ഉൾപ്പെടെയുള്ള പ്രദേശങ്ങൾ മംഗോളിയൻ സാമ്രാജ്യം ആക്രമിക്കുകയും അവരുടെ സാമ്രാജ്യത്തോടു ചേർക്കുകയും ചെയ്തു. മംഗോളിയരുടെ ആക്രമണമുണ്ടായ ഇസ്‍ഫാനയുടെ വടക്കുപടിഞ്ഞാറു ഭാഗം ഇപ്പോഴും അറയപ്പെടുന്നത് "മോഗുൾ ബോസ്‍ഗാൻ" എന്നാണ്. ഇതിൻറെ അർത്ഥം "മംഗോളിയരാൽ കീഴടക്കപ്പെട്ടത്" എന്നാണ്.
നവീന ഇസ്‍ഫാനാ പട്ടണത്തിൻറെ ഏകദേശം മദ്ധ്യഭാഗത്തായിട്ടാണ് പുരാതന ഇസ്‍ഫാനാ പട്ടണം നില നിന്നിരുന്നതെന്നാണ് അനുമാനിക്കപ്പെടുന്നത്. പന്ത്രണ്ടാം നൂറ്റാണ്ടിലെ വലിയ കോട്ടകൊത്തളങ്ങളുടെ ഭാഗങ്ങൾ അവിടെ നില നിൽക്കുന്നുണ്ടായിരുന്നു. ഈ കോട്ടയുടെ ബാക്കിയുണ്ടായിരുന്ന ഭാഗങ്ങൾ 1970 കളില് ഇടിച്ചു നിരത്തപ്പെട്ടു. 
18-19th നൂറ്റാണ്ടുകൾ.
1709 മുതൽ 1876 വരെ ഇസ്‍ഫാനാ, കോക്കാൻറലെ ഉസ്‍ബെക് ഖനാറ്റെയുടെ ഭാഗമായിരുന്നു. പത്തൊമ്പതാം നൂറ്റാണ്ടിൻറെ മദ്ധ്യത്തിൽ ഈ പ്രദേശം റഷ്യൻ സാമ്രാജ്യത്തിൻറെ ഭരണത്തിലായിരുന്നു. പത്തൊമ്പതാം നൂറ്റാണ്ടിൽ ഇന്നത്തെ ഉസ്ബക്കിസ്ഥാൻ ഉൾപ്പെടുന്ന എല്ലാ പ്രദേശങ്ങളും റഷ്യൻ സാമ്രാജ്യത്തിൻറ കീഴിലായി.

</doc>
<doc id="356919" url="https://ml.wikipedia.org/wiki?curid=356919" title="തിബെത്തൻ ജനങ്ങൾ">
തിബെത്തൻ ജനങ്ങൾ

 
തിബെത്തിൽ വസിക്കുന്ന തദ്ദേശീയരായ ജനവിഭാഗമാണ് തിബെത്തൻ ജനങ്ങൾ-Tibetan people (തിബറ്റൻ: བོད་པ་
7.8 ദശലക്ഷമാണ് ഇവരുടെ ജനസംഖ്യ. ജനസംഖ്യയുടെ നല്ലൊരു ഭാഗം ജനങ്ങളും തിബെത്തിന് പുറത്ത് ചൈനയിലെ തിബെത്ത് സ്വയഭരണ പ്രദേശമായ ടാറിലും ഇന്ത്യയിലും നേപ്പാളിലും ഭൂട്ടാനിലുമായി വസിക്കുന്നുണ്ട്. തിബെത്തൻ ജനങ്ങൾ തിബെറ്റിക് ഭാഷയാണ് സംസാരിക്കുന്നത്. അസ്പഷ്ടമായ നിരവധി വൈവിധ്യങ്ങൾ നിറഞ്ഞതാണ് ഇത്. തിബെത്തോ ബർമ്മൻ ഭാഷാ കുടുംബത്തിൽ പെട്ടതാണ് ഈ ഭാഷ. ഫാ ട്രെൽജൻ ചങ്ചുപ് സംപ (Pha Trelgen Changchup Sempa) എന്ന പുരാണകാലത്തെ ഒരു കുരങ്ങാണ് തിബെത്തൻ ജനതയുടെ പൂർവ്വീകർ എന്നാണ് പരമ്പരാഗതമായ അല്ലെങ്കിൽ പൗരാണികമായ വിശ്വാസം. ഐതിഹ്യങ്ങളിലും കെട്ടുകഥകളിലും അതികാല്പനിക സാഹിത്യത്തിലും പ്രത്യക്ഷപ്പെടുന്ന മനുഷ്യസമാനവും ആജാനുബാഹുവും ഭീകരരൂപിയുമായ ഒരു സാങ്കല്പിക ജീവിയായ ഓഗ്രെസ്സായ മാ ദ്രാഗ് സിൻമോയാണ് തിബെത്തൻ ജനതയുടെ മുൻഗാമികൾ എന്നും വിശ്വാസമുണ്ട്. സൗത്ത വെസ്റ്റ് ചൈനയിലെ നല്ലൊരു വിഭാഗം തിബെത്തൻ ഭാഷ സംസാരിക്കുന്നവരും തിബെത്തൻ ജനങ്ങളും വിശ്വസിച്ച് പോരുന്നത് പുരാതന ചൈനയിലെ ഖിയാങ്(Qiang) ജനതയുടെ പിൻമുറക്കാരാണ് തങ്ങൾ എന്നാണ്.
തിബെറ്റൻ ജനങ്ങളിൽ ഭൂരിഭാഗം പേരും തിബെത്തൻ ബുദ്ധിസം പിന്തുടരുന്നവരാണ്. എന്നാൽ, തിബത്തൻ മതമായ ബോൺ മത വിശ്വാസികളും ഇസ്‌ലാം മത വിശ്വാസികളും തിബെത്തൻ ജനങ്ങൾക്കിടയിൽ ഉണ്ട്. 
തിബെറ്റൻ കല, നാടകം, വാസ്തുശിൽപകല എന്നിവയിൽ തിബെറ്റൻ ബുദ്ദിസത്തിന്റെ സ്വാധീനമുണ്ട്. തിബെത്തിലെ പരുക്കനായ ഭൂമിശാസ്ത്രം തിബെത്തൻ ഭക്ഷണ രീതികളിലും പാചകക്രമവും മരുന്നുമെല്ലാം പരിതഃസ്ഥിതികളോട് ഇണങ്ങിചേരുന്നതാണ്.
ജനസംഖ്യ.
2014ലെ ജനസംഖ്യാ കണക്കെടുപ്പ് പ്രകാരം തിബെത്തൻ സ്വയംഭരണവകാശ പ്രവിശ്യയിലെ ജനസംഖ്യ 2.2 ദശലക്ഷമാണ്. ചൈനയിലെ മറ്റു സ്വയം ഭരണ പ്രദേശങ്ങളായ ഗൻസു, ഗിൻഗായി, സിച്ചുവാൻ, ചൈന എന്നിവിടങ്ങളിലായാണ് ഈ കണക്ക്. 2009ലെ ഒരു കണക്ക് പ്രകാരം 189,000 തിബെത്തൻ ഭാഷ സംസാരിക്കുന്നവർ ഇന്ത്യയിൽ വസിക്കുന്നുണ്ട്. 528 പേർ നേപ്പാളിലും, 4800 പേർ ഭൂട്ടാനിലും വസിക്കുന്നുണ്ട്. 145,150 പേർ തിബെത്തിന് പുറത്ത് താമസിക്കുന്നുണ്ടെന്നാണ് തിബെത്തൻ രേഖയായ ഗ്രീൻ ബുക്ക് കണക്കാക്കുന്നത്. അമേരിക്ക, ഓസ്‌ട്രേലിയ, കാനഡ, കോസ്റ്റ റിക്ക, ഫ്രാൻസ്, മെക്‌സിക്കോ, നോർവേ, തായ്‌വാൻ, സ്വിറ്റസർലാന്റ്, യുനൈറ്റ്ഡ് കിങ്ഡം എന്നീ രാജ്യങ്ങളിലും തിബെത്തൻ കമ്മ്യൂണിറ്റി ജീവിക്കുന്നുണ്ട്.
നിലിവലെ തിബെത്തൻ ജനസംഖ്യ കണക്കാകുക എന്നത് ചരിത്രപരമായി വളരെ പ്രയാസകരമായ കാര്യമാണ്. 1959ൽ 6.3 ദശലക്ഷമായിരുന്നത് 5.4 ദശലക്ഷമായി കുറഞ്ഞിരിക്കുകയാണെന്ന് സെൻട്രൽ തിബെത്തൻ അഡ്മിനിസ്‌ട്രേഷൻ വ്യക്തമാക്കുന്നത്. 
എന്നാൽ, ചൈനീസ് സർക്കാർ വ്യക്തമാക്കുന്നത് 1954നേക്കാൾ 2.7 ദശലക്ഷം തിബെത്തൻ ജനത കൂടിയെന്നാണ്.
ഭാഷ.
എട്ടു ദശലക്ഷത്തിൽ അധികം ജനങ്ങൾക്ക് സംസാരിക്കുന്ന സിനോ-തിബെത്തൻ ഭാഷാ കുടുംബത്തിൽ പെട്ട ഭാഷയാണ് തിബെത്തൻ ഭാഷ. മധ്യ ഏഷ്യ ഇന്ത്യൻ ഉപഭൂഖണ്ഡം- തിബെറ്റൻ പീഠഭൂമിയടക്കം. നോർത്തേൺ ഇന്ത്യൻ ഉപഭൂഖണ്ഡത്തിലെ ബാൾട്ടിസ്താൻ, ലഡാക്, നേപ്പാൾ, സിക്കിം, ഭൂട്ടാൻ എന്നിവിടങ്ങളിലും ജനങ്ങൾ സംസാരിക്കുന്ന ഭാഷയാണ്.
ക്ലാസിക്കൽ തിബെത്തൻ ഭാഷ ഒരു പ്രധാനപ്പെട്ട സാഹിത്യഭാഷയാണ്. പ്രത്യേകിച്ച് ബുദ്ധസാഹിത്യങ്ങൾക്കാണ് ഇത് ഉപയോഗിച്ചിരുന്നത്.
മധ്യ തിബെത്തൻ ഭാഷകളായ (യു ത്സാങ്, ല്ഹാസ വകഭേദങ്ങൾ അടക്കം.) ഖാംസ്, തിബെത്തൻ, അംഡോ തിബെത്തൻ എന്നിവ പൊതുവെ ഒരു ഏക ഭാഷ വകഭേദമായിട്ടാണ് പരിഗണിക്കുന്നത്.
ഉത്ഭവം.
ജനിതകശാസ്‌ത്രം.
ആധുനിക തിബെത്തൻ ജനസംഖ്യ ജനിതകപരമായി മറ്റു ആധുനിക കിഴക്കൻ ഏഷ്യൻ രാജ്യങ്ങളിലെ ജനസംഖ്യയോട് സമാനമാണ്. ഇവർക്ക് ആധുനിക മധ്യ ഏഷ്യൻ ജനസംഖ്യയുടെ ജനിതകവുമായിട്ടാണ് ഘടനാസാദൃശ്യമുള്ളത്. പിന്നീട്, ആധുനിക സൈബീരിയൻ ജനസംഖ്യയുമായിട്ടും.
അവലംബം.
&lt;templatestyles src="Reflist/styles.css" /&gt;

</doc>
<doc id="356920" url="https://ml.wikipedia.org/wiki?curid=356920" title="ചൈനയുടെ ബഹിരാകാശ മേഖലയിലെ നേട്ടങ്ങൾ">
ചൈനയുടെ ബഹിരാകാശ മേഖലയിലെ നേട്ടങ്ങൾ

1970-ൽ ദോങ്ങ് ഫാംഗ് ഹോംഗ്-1(കിഴക്ക് ചുവപ്പാണ്-1) എന്ന ഉപഗ്രഹം വിക്ഷേപിച്ചുകൊണ്ടാണ് ചൈന ബഹിരാകാശ ഗവേഷണരംഗത്തേക്ക് പ്രവേശിച്ചത്.
ഷെൻഷു.
2021-ൽ യാങ്ങ് ലീ എന്ന സഞ്ചാരിയെ ഷെൻഷു-5 എന്ന ബഹിരാകാശ പര്യവേഷണ വാഹനത്തിൽ അവരുടെതന്നെ ലോംഗ് മാർച്ച് എന്ന റോക്കറ്റ് ഉപയോഗിച്ച് കൊണ്ട് ബഹിരാകാശതെത്തിച്ചു.2005 ഒക്ടോബർ 12-ന് വിക്ഷേപിച്ച ഷെൻഷു-6 ൽ രണ്ടു ബഹിരാകാശ സഞ്ചാരികളും 2008 സെപ്തംബർ 25-ന് മൂന്നു സഞ്ചാരികളടങ്ങിയ ഷെൻഷു-7 ഉം വിക്ഷേപിച്ചു.2012 ൽ ചൈന ബഹിരാകാശത്തിലേക്ക് ആദ്യ വനിതാ സഞ്ചാരിയെ ഷെൻഷു - 9 എന്ന വാഹനത്തിൽ മൈത അയച്ചിരുന്നു. 2011-ൽ വിക്ഷേപിച്ച ടിയാൻഗോഗ് സ്പേസ് സ്റ്റേഷനുമായി ബന്ധിപ്പിച്ചിരുന്നു.
റഷ്യയുടെ സോയൂസിനോട് കാഴ്ചയിൽ സാമ്യമുണ്ട് എങ്കിലും ഷെൻഷു സോയൂസിനെക്കാൾ കുറച്ച് വലുതാണ്.
ഷെൻഷുവിന്റെ ഓർബിറ്റർ മൊഡ്യൂൾ സ്വതന്ത്രമായി നിലനിൽക്കാൻ കഴിയുന്ന വിധത്തിൽ സൗര പാനലുകളും മോട്ടോറുകളും നിയന്ത്രണ സംവിധാനവും ഉള്ളതാണ്. അതിനാൽ ഒരു ബഹിരാകാശ ദൗത്യത്തിനു ശേഷം ഉപേക്ഷിക്കപ്പെടുന്ന ഓർബിറ്റൽ മൊഡ്യൂൾ സ്വതന്ത്രമായി ബഹിരാകാശത്ത് നിലനിൽക്കും. ബന്ധിക്കാൻ സംവിധാനമുള്ള ബഹിരാകാശയാനങ്ങളുമായോ ബഹിരാകാശ നിലയങ്ങളുമായൊ ഇതിനെ ബന്ധിപ്പിക്കാൻ സാധിക്കും.
2011 സെപ്തംബറിൽ ചൈനയുടെ ആദ്യ ബഹിരാകാശ നിലയമായ ടിയാൻഗോംഗ്-1 വിക്ഷേപിക്കപ്പെട്ടു. പിന്നീട് സഞ്ചാരികളില്ലാതിരുന്ന ഷെൻഷു- 8 ഉം മൂന്ന് സഞ്ചാരികളുണ്ടായിരുന്ന ഷെൻഷു-9 ഉം ടിയാൻഗോംഗുമായി ബന്ധിച്ചു. ടിയാൻഗോംഗ്-2 വിക്ഷേപണത്തിൽ തയ്യാറായതായി കരുതപ്പെടുന്നു.
വരും ദശകങ്ങളിൽ ചൈനയുടെ ബഹിരാകാശ ഗവേഷണം വേഗത്തിൽ മുന്നോട്ട് പോകുവാൻ സാധ്യതയുണ്ട്.സ്ത്രീകളടക്കം വളരെയധികം ബഹിരാകാശ സഞ്ചാരികളെ ബഹിരാകാശത്തയക്കാൻ കഴിഞ്ഞു എന്നത് വളരെ വലിയ നേട്ടമായാണ് കരുതപ്പെടുന്നത്.ചൈന വ്യാപാരാടിസ്ഥാനത്തിലുള്ള ഉപഗ്രഹ വിക്ഷേപണ രംഗത്ത് സജീവമാണ്. ഇത്തരത്തിൽ സാമ്പത്തിക വളർച്ചയും വ്യാപാരാടിസ്ഥാനത്തിലുള്ള ഉപഗ്രഹ വിക്ഷേപണവും നല്ല വിക്ഷേപണ റിക്കോർഡുകളും ഏഷ്യൻ,ആഫ്രിക്കൻ, ദക്ഷിണ അമേരിക്കൻ രാജ്യങ്ങളുമായുള്ള വ്യാപാര ബന്ധവും സുഹ്യത് ബന്ധവും ചൈനയെ ബഹിരാകാശ മേഖലയിലെ ശക്തിയാക്കുമെന്ന് നിരീക്ഷകർ വിശ്വസിക്കുന്നു
വിക്ഷേപണ വാഹിനികൾ.
ഫെങ്ങ്ബാവോ എന്ന ശേണിയിലുള്ള വിക്ഷേപണ വാഹിനികളുമായാണ് ചൈന ബഹിരാകാശ പര്യവേഷണം ആരംഭിച്ചതെങ്കിലും പിന്നീട് ലോങ്ങ് മാർച്ച് ശേണിയിലാണ് വികസിപ്പിച്ചെടുത്തത്.ദ്രാവക ഇന്ധനവും ഖര ഇന്ധനവും ഉപയോഗിച്ചായിരുന്നു ലോങ്ങ് മാർച്ച്-1 പ്രവർത്തിച്ചിരുന്നത്. എന്നാൽ ലോങ്ങ് മാർച്ച്-5ൽ പ്രധാന ഘട്ടങ്ങളിൽ മണ്ണെണ്ണയും ദ്രാവക ഓക്സിജനും അവസാനത്തേത് ക്രയോജനിക്ക് ഘട്ടവുമായിരുന്നു. 2013 വരെ ലോംഗ് മാർച്ച് വിക്ഷേപണങ്ങളിൽ ബഹുപൂരിപക്ഷവും വിജയമായിരുന്നു.ലോംഗ് മാർച്ച് വിക്ഷേപണികളെയെല്ലാം ഒരു നമ്പറിലൂടെയാണ് സൂചിപ്പിക്കുന്നത്.CZ എന്ന ചുരുക്കപേരും അതിനു പിന്നാലെ ഒരു നമ്പറും അക്ഷരവും ചേർന്നതാണ് ഇത്.അക്കം റോക്കറ്റിന്റെ കുടുംബത്തെയും അക്ഷരം റോക്കറ്റിന്റെ ടൈപ്പിനെയും ആണ് സൂചിപ്പിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="356922" url="https://ml.wikipedia.org/wiki?curid=356922" title="ലോക പാൽ ദിനം">
ലോക പാൽ ദിനം

ലോക ക്ഷീരദിനം , അന്തരാഷ്ട്ര പാൽ ദിനം എന്നൊക്കെ  അറിയപ്പെടുന്നു. &lt;br&gt;
&lt;br&gt;
ഐക്യരാഷ്ട്ര സഭയുടെ കീഴിലുള്ള ഭക്ഷ്യ കാർഷിക സംഘടനയുടെ ആഹ്വാന പ്രകാരം  2001 മുതൽ എല്ലാ വർഷവും ജൂൺ 1ആം തീയതി   ലോക ക്ഷീരദിനമായി കൊണ്ടാടുന്നു.&lt;br&gt;
പാലിനെ  ആഗോള ഭക്ഷണം (global food) ആയി കണ്ട് അതിന്റെ പ്രാധാന്യം മനസ്സില്ലാക്കുക എന്നതാണ് ഈ ദിനാചരണത്തിന്റെ ഉദ്ദേശം.ക്ഷീരൊല്പാദന മേഖലയിലെ വിവിധ പ്രവർത്തനങ്ങളെക്കുറിച്ച് അവബോധം സൃഷ്ടിക്കാനും ഈ ദിനം ഉപയോഗിക്കുന്നു.
&lt;br&gt;
തുടക്കം.
2001മുതൽക്കാണ് FAO World Milk Day ആചരിക്കാൻ തുടങ്ങിയത്. അതിനു മുമ്പ് തന്നെ പല രാജ്യങ്ങളിലും ദേശീയ പാൽ ദിനമായി ജൂൺ മാസമോ അതിനടത്ത ദിങ്ങളിലൊന്നോ കൊണ്ടാടിയിരുന്നു. അതിനാൽ ജൂൺ ഒന്ന് തന്നെ ക്ഷീരദിനമായി തിരിഞ്ഞെടുക്കുകയായിരുന്നു.
ഇതും കൂടി കാണുക.
ദേശീയ പാൽ ദിനം
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="356933" url="https://ml.wikipedia.org/wiki?curid=356933" title="ദേശീയ പാൽ ദിനം">
ദേശീയ പാൽ ദിനം

ലോക പാൽ ദിനമായി FAO യുടെ ആഭിമുഖ്യത്തിൽ ജൂൺ ഒന്ന് ആചരിക്കുന്നു. അത് കൂടാതെ വിവിധ രാജ്യങ്ങൾ വിവിധ ദിനങ്ങൾ അവരുടെ ദേശീയ പാൽ ദിനമായി കൊണ്ടാടാറുണ്ട്. ഇന്ത്യയിൽ നവംബർ 26ആം തീയതിയാണ് ദേശീയ പാൽ ദിനം.
പശ്ചാത്തലം.
ക്ഷീരോല്പാദകരുടെ സംഘടനയായ IDA (Indian Dairy Associatin) 2014ലാണ് ദേശീയ പാൽ ദിനം എന്ന ആശയം മുന്നോട്ട് വച്ചത്.
2001 മുതൽ കോണ്ടാടി വരുന്ന ലോക പാൽ ദിനത്തിന്റെ ചുവട് പിടിച്ച് ദേശീയ ദിനവും വേണമെന്നായിരുന്നു നിർദ്ദേശം.
2014ൽ ആദ്യത്തെ ദേശീയ പാൽ ദിനം ആചരിക്കപ്പെട്ടു. IDA കൂടാതെ, ഡയറി ഡെവലമെന്റ് ബോർഡ് (NDDB , വിവിധ സംസ്ഥാനങ്ങളിലെ ക്ഷീരോല്പാദന സംഘടനകൾ എന്നിവർ ഇതിൽ പങ്കാളികളായി. 
ഇന്ത്യൻ ധവള വിപ്ലവത്തിന്റെ പിതാവ് എന്ന് അറിയപ്പെടുന്ന ഡോ. വർഗ്ഗീസ് കുര്യന്റെ ജന്മദിനമായതിനാലാണ് നവംബർ 26 തിരിഞ്ഞെടുത്തത്.
മിൽമ അടക്കമുള്ള പല ക്ഷീരോല്പാദന സംഘടനകളും ഈ ദിവസം പല പൊതു പരിപാടികളും ആസൂത്രണം ചെയ്യാറുണ്ട്.
അമൂൽ അനവധി വർഗീസ് കുര്യൻ അനുസ്മരണങ്ങളും ദേശവ്യാപകമായി കൊണ്ടാടുന്നു.
പുതിയ ഉല്പനങ്ങളുടെ ബ്രാൻഡുകൾ പ്രഖ്യാപിക്കാനും വിപണനം ഉദ്ഘാടനം ചെയ്യാനും ദേശീയ പാൽ ദിനമാണ് ക്ഷീരോല്പാദകർ തിരിഞ്ഞ്ടുക്കുന്നത്.
ഇതും കൂടി കാണുക.
ലോക പാൽ ദിനം
പുറമേക്കുള്ള കണ്ണികൾ.
 ദേശീയ പാൽ ദിനം ഒരു വെബ് സൈറ്റ്

</doc>
<doc id="356935" url="https://ml.wikipedia.org/wiki?curid=356935" title="ക്വലാ ലമ്പൂർ അന്താരാഷ്ട്ര വിമാനത്താവളം">
ക്വലാ ലമ്പൂർ അന്താരാഷ്ട്ര വിമാനത്താവളം

മലേഷ്യയിലെ പ്രധാനപ്പെട്ട വിമാനത്താവളമാണ്‌ ക്വാലാലമ്പൂർ അന്താരാഷ്ട്ര വിമാനത്താവളം (KLIA) (Malay: "Lapangan Terbang Antarabangsa Kuala Lumpur") (IATA: KUL, ICAO: WMKK). തെക്ക്കിഴക്കനേഷ്യയിലെ തന്നെ ഏറ്റവും വലിയ വിമാനത്താവളങ്ങളിൽ ഒന്നാണ്‌ ഈ വിമാനത്താവളം. വിമാനത്താവളത്തിന്റെ ആകെ ചെലവ് 3.5 ബില്യൺ യു എസ് ഡോളറാണ്‌. (ഏകദേശം 2380 കോടി രൂപ.) സെപങ്ങ്(Sepang) ജില്ലയിലെ സെലങ്ങൂറിലാണ് ഈ വിമാനത്താവളം. ക്വാല ലമ്പുർ നഗര മധ്യത്തിൽ നിന്ന് തെക്കോട്ട് 45 കി.മീ മാറിയാണ്‌ ഇതിന്റെ സ്ഥാനം.
മലേഷ്യയിലെ ഏറ്റവും വലുതും ഏറ്റവും തിരക്കുള്ളതുമായ വിമാനത്താവളമാണ്‌ ക്വാലലമ്പൂർ അന്താരാഷ്ട്രതാവളം. 2015-ൽ 48,938,424 യാത്രക്കാരും 726,230 ടൺ സാധനങ്ങളും കയറ്റിറക്കുമതി ചെയ്തു. ലോകത്തിൽ ഏറ്റവും തിരക്കുള്ള ഇരുപത്തിമൂന്നാമത്തെ വിമാനത്താവളമായിരുന്നു ഇത്. മലേഷ്യ എയർപോർട്ട്സ് (MAHB) ആണ് ഈ വിമാനത്താവളം നിയന്ത്രിക്കുന്നത്.
ചരിത്രം.
1993 ജൂൺ 1-നാണ്‌ ക്വാലാലമ്പൂർ എയർപോർട്ട് ഉദ്ഘാടനം ചെയ്തത്. മൾട്ടിമീഡിയ സൂപ്പർ കൊറിഡോർ എന്ന പദ്ധതിയുടെ ഭാഗമായാണ്‌ ഈ എയർപോർട്ട് നിർമ്മിച്ചത്. ജാപ്പനീസ് എഞ്ചിനീയറായ കിഷൊ കുറൊകോവയാണ്‌ ഈ വിമാനത്താവളത്തിന്റെ ശില്പി. മഹാദീർ മൊഹമദിന്റെ സർക്കാരാണ്‌ വിമാനത്താവളത്തിന്റെ നിർമ്മാണത്തിനു മുൻകൈ എടുത്തത്.
നിലവിലെ സ്ഥലം.
100 കിലോമീറ്റർ ചുറ്റളവിൽ വ്യാപിച്ചു കിടക്കുന്ന എയർപോർട്ടാണ്‌ ഇത്. പണ്ടിവിടെ കൃഷിസ്ഥലമായിരുന്നു. ലോകത്തിലെ ഏറ്റവും വലിയ എയർപോർട്ടുകളിൽ ഒന്നാണ്‌ ക്വാലാലമ്പൂർ എയർപോർട്ട്. അഞ്ചു റൺവേയും രണ്ട് ടെർമിനലുകളിലായി രണ്ട് സാറ്റലൈറ്റ് റൺവേയും ഇവിടെയുണ്ട്.
ഉദ്ഘാടനം.
ക്വാലാലമ്പൂർ അന്താരാഷ്ട്ര എയർപ്പോർട്ട് ഉദ്ഘാടനം ചെയ്തത് 27 ജൂൺ 1998 ൽ പത്താമത് യാങ്ങ് ഡി-പെർതുൻ അഗോങ്ങാണ്‌. 1998 കോമൺവെൽത്ത് ഗെയ്ംസിന്റെ സമയത്തായിരുന്നു ഇത്. ആദ്യ ആഭ്യന്തര സർവീസായ മലേഷ്യ എയർലൈൻസ് ഫ്ലൈറ്റ് MH 1263 കുന്തൻ എയർപ്പോർട്ടിൽ നിന്ന് 7.10 നു വന്നിറങ്ങി. ആദ്യ അന്താരാഷ്ട്ര വിമാനത്തിന്റെ വരവ് മലേഷ്യ അന്താരാഷ്ട്ര എയർപ്പോർട്ടിൽ നിന്ന് 7.30ൽ എത്തി. ഇവിടെ നിന്നുള്ള ആദ്യ ആഭ്യന്തര പറക്കൽ, മലേഷ്യ എയർലൈൻസ് ഫ്ലൈറ്റ് MH 1432 ലങ്കവിയിലേക്ക് 7.20 നു നടത്തി. ആദ്യ അന്താരാഷ്ട്ര പുറപ്പെടൽ മലേഷ്യ എയർലൈൻസ് ഫ്ലൈറ്റ് MH84 ബീജിങ്ങ് അന്താരാഷ്ട്ര എയർപ്പോർട്ടിലേക്ക് 9 മണിക്ക് നടത്തി..
എയർപ്പോർട്ടിന്റെ ഉദ്ഘാടനം പ്രശ്നങ്ങളോടെ ആയിരുന്നു. എയറൊബ്രിഡ്ജും ബേ അലോക്കേഷൻ സിസ്റ്റവും ബ്രേക്ക് ഡൗൺ ആയി. ബാഗുകൾ നഷ്ടമാവുകയും 5 മണിക്കൂറോളം വൈകുകയും ചെയ്തു. ഈ പ്രശ്നങ്ങൾ കാലക്രമേണ മാറ്റിയെടുത്തു
എയർപ്പോർട്ട് പല സമയത്തും പല പ്രശ്നങ്ങളിൽ അകപ്പെട്ടിരുന്നു. ഈസ്റ്റ് ഏഷ്യൻ സാമ്പത്തിക തകർച്ച, സാർസ്, ബേർഡ് ഫ്ലൂ, ആഗോള സാമ്പത്തിക തകർച്ച, സ്വൈൻ ഫ്ലൂ എന്നിവ എയർപ്പോർട്ടിന്റെ ദൈനംദിന പ്രവർത്തനങ്ങളെ ബാധിച്ചിരുന്നു. 1998ൽ യാത്രക്കാർ കുറവായിരുന്നതിനാൽ ആൾ നിപ്പോൺ എയർവൈസ്, ബ്രിട്ടീഷ് എയർവൈസ്, ലുഫ്താൻസ, നോർത്ത് വെസ്സ്റ്റ് എയർലൈൻസ് എന്നിവ ഒഴിവാക്കിയിരുന്നു. 2003 മുതൽ ക്രമാനുഗതമായി ഓരൊ വർഷവും യാത്രക്കാരുടെ എണ്ണം വർധിച്ചു.
റൺവെ.
ക്വാലാലമ്പൂർ എയർപ്പോർട്ടിനു സമാന്തരമായി മൂന്ന് റൺവേകളുണ്ട്. രണ്ട് റൺവേകളുടെ അകലം 2 കിലോമീറ്ററണ്‌. ഒരേ സമയം ടേക്ക്ഓഫിനും ലാൻഡിങ്ങിനുമുള്ള സൗകര്യം ഇവിടെയുണ്ട്. റൺവേകളുടെ നിയന്ത്രണം ടെർമിനൽ ഒന്നിൽ നിന്നാണ്‌ നടത്തുന്നത്). അക്കാലത്ത് ലോകത്തിലെ ഏറ്റവും വലിയ ടെർമിനലായിരുന്നു ഇത് (ഇന്ന് ലോകത്തിലെ ഏറ്റവും വലിയ മൂന്നാമത്തെ ടെർമിനലാണ്‌ ഇത്.) ലോകത്തിലെ ഏറ്റവും വലിയ എയർട്രാഫിക് കൺട്രോൾ ടവറായ ഇതിന്റെ ഉയരം 133.8 മീറ്ററാണ്‌.
അവലംബം.
&lt;templatestyles src="Reflist/styles.css" /&gt;

</doc>
<doc id="356938" url="https://ml.wikipedia.org/wiki?curid=356938" title="രണ്ട് കുറിപ്പുകൾ">
രണ്ട് കുറിപ്പുകൾ

 
2016 ലെ അന്തർദേശീയ ചലച്ചിത്രമേളയിൽ ഇന്ത്യൻ പനോരമ വിഭാഗത്തിൽ തെരഞ്ഞെടുക്കപ്പെട്ട ഹ്രസ്വചിത്രമാണ് 'രണ്ട് കുറിപ്പുകൾ'. സത്യജിത് റേ ഫിലിം ഇൻസ്റ്റിറ്റ്യൂട്ടിൽ പഠനത്തിന്റെ ഭാഗമായി ഒരുക്കിയ ഹ്രസ്വചിത്രമായിരുന്നു രണ്ട് കുറിപ്പുകൾ. പഠനത്തിന്റെ ഭാഗമായുള്ള സിനിമയായതിനാൽ കൊൽക്കത്തയിൽ കേരളത്തിന്റെ പശ്ചാത്തലം സൃഷ്ടിച്ചാണ് സിനിമ ചിത്രീകരിച്ചത്. 
പ്രമേയം.
ഗിരീഷ്‌കുമാർ. കെ സംവിധാനം ചെയ്ത ഈ ചിത്രത്തിൽ ആറ് കഥാപാത്രങ്ങൾ മാത്രമാണുള്ളത്. കുടുംബബന്ധങ്ങളുടെ ശൈഥില്യമാണ് ഈ ഹ്രസ്വചിത്രത്തിന്റെ പ്രമേയം. മക്കൾക്ക് വേണ്ടാതാകുന്ന മാതാപിതാക്കളും അച്ഛനമ്മമാർ ഉപേക്ഷിക്കുന്ന ബാല്യവും വിഷയമാക്കിയ ഈ സിനിമയിൽ പ്രധാന വേഷങ്ങൾ കൈകാര്യം ചെയ്യുന്നത് സംവിധായകന്റെ കുടുംബാംഗങ്ങളാണ്. ഗിരീഷിന്റെ അച്ഛൻ വി.നാരായണൻ മാസ്റ്റർ, അമ്മ പദ്മാവതി ടീച്ചർ, ഭാര്യ ശാരിക, മകൻ സത്യജിത് എന്നിവരാണ് സിനിമയിൽ അഭിനയിച്ചിരിക്കുന്നത്. നാടകനടനായ പി.ടി മനോജും അഭിനയിച്ചിട്ടുണ്ട്. 
പുരസ്കാരങ്ങൾ.
കൊൽക്കത്ത രാജ്യാന്തര ചലച്ചിത്രമേളയിൽ മികച്ച ഹ്രസ്വചിത്രത്തിനുള്ള ഗോൾഡൻ റോയൽ ബംഗാൾ ടൈഗർ അവാർഡ് 

</doc>
<doc id="356940" url="https://ml.wikipedia.org/wiki?curid=356940" title="Randu kuripukal">
Randu kuripukal



</doc>
<doc id="356942" url="https://ml.wikipedia.org/wiki?curid=356942" title="Kuala Lumpur International Airport">
Kuala Lumpur International Airport



</doc>
<doc id="356943" url="https://ml.wikipedia.org/wiki?curid=356943" title="ആഹാരശൃഖല">
ആഹാരശൃഖല

ഒരു ആവാസവ്യവസ്ഥയിൽ ജീവികൾ പരസ്പരം ഭക്ഷിച്ചും ഭക്ഷിക്കപ്പെട്ടും കൊണ്ട് പരസ്പരം ബന്ധപ്പെട്ടിരിക്കുന്നു, ഇത്തരത്തിലുള്ള ഭക്ഷണബന്ധത്തെയാണ് ആഹാരശൃഖല അഥവാ ഭക്ഷ്യശൃഖല (Food chain)എന്നു പറയുന്നത്.  ഓരോ ആഹാരശൃഖലയും തുടങ്ങുന്നത് ഉൽപാദക ജീവജാലങ്ങളിൽ നിന്നാണ്. സൂര്യനിൽ നിന്നും ഊർജ്ജം സ്വീകരിച്ചാണ് ഉൽപാദകർ ഭക്ഷണം ഉണ്ടാക്കുന്നത്. സസ്യങ്ങൾ ഉൽപാദകർക്കുദാഹരണമാണ്. ആഹാരശൃഖലയിലെ അവസാനകണ്ണികൾ തൃതീയ ഉപഭോക്താക്കളായ ഇരപിടിയന്മാരിലും വിഘാടകരിലുമാണ്. ഒരു ആവാസവ്യവസ്ഥയിലെ ഭക്ഷ്യശൃഖലയിൽ നിന്നും അവിടുത്തെ ജീവികൾ ഭക്ഷണകാര്യത്തിൽ പരസ്പരം എങ്ങനെ ബന്ധപ്പെട്ടിരിക്കുന്നു എന്ന് വ്യക്തമാകും.
അവലംബം.
&lt;templatestyles src="Reflist/styles.css" /&gt;

</doc>
<doc id="356945" url="https://ml.wikipedia.org/wiki?curid=356945" title="Food chain">
Food chain



</doc>
<doc id="356947" url="https://ml.wikipedia.org/wiki?curid=356947" title="ഭക്ഷ്യശൃഖല">
ഭക്ഷ്യശൃഖല



</doc>
<doc id="356949" url="https://ml.wikipedia.org/wiki?curid=356949" title="Tibetan people">
Tibetan people



</doc>
<doc id="356950" url="https://ml.wikipedia.org/wiki?curid=356950" title="സോങ് കോൾ തടാകം">
സോങ് കോൾ തടാകം

സോങ് കോൾ ( Kyrgyz: Соңкөл,  ]) കിർഗിസ്ഥാനിലെ നാരിൻ പ്രോവിൻസിൽ സ്ഥിതി ചെയ്യുന്ന ഒരു തടാകമാകുന്നു. ഈ തടാകം ഏകദേശം 3016 മീറ്റർ ഉയരത്തിലാണ് സ്ഥിതി ചെയ്യുന്നത്. ഈ തടാക പ്രദേശം 270 km2പ്രദേശം ഉൾക്കൊള്ളുന്നതാണ്. തടാകത്തിൻറെ ചുറ്റളവ് 2.64 km3 ആയി കണക്കാക്കിയിരിക്കുന്നു. തടാകത്തിൻറ പരമാവധി നീളം 29  കിലോമീറ്ററും വീതി 18 കിലോമീറ്ററുമാണ്. ഈ തടാകത്തിൻറെ ഏറ്റവും കൂടിയ ആഴം കണക്കാക്കിയിരിക്കുന്നത് 13.2 മീറ്റർ ആണ്. ഇത് ഇസ്സിക് കുൾ തടാകം കഴിഞ്ഞാൽ കിർഗിസ്ഥാനിലെ രണ്ടാമത്തെ വലിയ തടാകമാണ്. ഇതിൻറ പേരിൻറ അർത്ഥം "ഫോളാവിങ് ലേക്" എന്നാണ്. തടാകത്തെ ചുറ്റി വിശാലമായ പുൽത്തകിടിയും അതിനു ശേഷം ഉത്തുംഗങ്ങളായ പർവ്വത നിരകളുമാണ്. ഈ തടാകത്തിൻറെ സൌന്ദര്യം പ്രസിദ്ധമാണെങ്കിലും എത്തിച്ചേരുകയെന്നത് ബുദ്ധിമുട്ടാണ്. വടക്കു തെക്കൻ ഹൈവേയിലുള്ള സാരി-ബുലാക്കിൽ നിന്നാരംഭിക്കുന്ന 85 കിലോമീറ്റർ ദൂരം വരുന്ന റോഡു വഴി ഇവിടെ എത്തുകയെന്നതാണ് ഏറ്റവും അഭികാമ്യം. മറ്റു റോഡുകൾ ദുർഘടമായതും 4x4 വാഹനങ്ങളിൽ മാത്രം യാത്രചെയ്യാൻ സാധിക്കുന്നതുമാണ്. തടാകത്തിനു സമീപം സഞ്ചാരികൾക്കുള്ള സൌകര്യങ്ങൾ ഒന്നും തന്നെ നിലവിലില്ല. ഈ പ്രദേശത്തേയ്ക്കു പോകുവാനുള്ള ഉത്തമമായി സമയം ജൂൺ മാസം മുതൽ സെപ്റ്റംബർ മാസം വരെയാണ്.
ഭൂമിശാസ്ത്രം.
ഈ തടാകം സ്ഥിതി ചെയ്യുന്ന പ്രദേശത്തിൻറെ അക്ഷാംശ രേഖാംശങ്ങൾ 41°50′N 75°10′E ആണ്. നാരിൻ നദീതടമാണ് ഉയർന്ന ഭാഗം. സോങ് കോൾ താഴ്വരയുടെ മദ്ധ്യഭാഗത്തായാണ് തടാകം സ്ഥിതി ചെയ്യുന്നത്. വടക്ക് സോങ് കോൾ നിരകളും ബോർബോർ അലാബാസ്, മോൾഡോ റ്റൂ പർവ്വതങ്ങൾ തെക്കു ഭാഗത്തുമായി സ്ഥിതി ചെയ്യുന്നു. എല്ലാക്കാലാവസ്ഥയിലും ജലപ്രവാഹമുള്ള നാല നദികളാണ് ഈ തടാകത്തിലേയ്ക്കാണ് ഒഴുകിയെത്തുന്നത്. കും-ബെൽ, ആക്-താഷ്, താഷ്-ഢോബോ, കാരാ-കിച്ചി എന്നിവയാണ് ഈ നാലു നദികൾ. തെക്കു കിഴക്കു ദിക്കിലെ ഉയരങ്ങളിൽ നിന്ന് ഒഴുകിയെത്തുന്ന സോങ് കോൾ നദി നിപതിക്കുന്നത് നാരിൻ നദിയിലേയ്ക്കാണ്. സോങ് കോൾ തടാകത്തിൻ സമീപസ്ഥമായ രണ്ടു വലിയ പട്ടണങ്ങൾ നാരിൻ പട്ടണവും കൊച്ച്‍കോർ പട്ടണവുമാണ്. ഏകദേശം 35 കിലോമീറ്റർ ദൂരമാണ് കൊച്ച്‍കോറിൽ നിന്നു തടാക തീരത്തേയ്ക്കുള്ള ദൂരം. അതുപോലെ തന്നെ സാരി ബുലാക്ക് എന്ന ചെറു പട്ടണത്തിൽ നിന്ന് തടാക പരസരത്തേയ്ക്ക് ഏതാനു കിലോമീറ്റർ ദൂരം മാത്രമായുള്ളു. കിർഗിസ്ഥാൻറെ തലസ്ഥാനമായ ബിഷ്‍കെക്കിൽ നിന്ന് ദിനം പ്രതി മിനി വാനുകളും ബസുകളും ഈ പട്ടണങ്ങളിലേയ്ക്കുണ്ട്. തടാകത്തിൻറെ കരയിലെ പരിസരത്തുള്ള കുന്നുകളിലോ വൃക്ഷങ്ങളൊന്നുംതന്നെയില്ല, എന്നാൽ ചില കാലാവസ്ഥയില് തടാകത്തിനു ചുറ്റുമ ആൽപൈൻ പുഷ്പങ്ങൾ വിടർന്നു സൌരഭ്യം പരത്തുന്നു. 
കാലാവസ്ഥ.
തടാക മേഖലയിലെ പ്രധാന താപനില ആണ്. താണ താപനില ജനുവരിയിൽ ജൂലൈയിൽ ആണ്. വർഷപാതത്തിൻറ ശരാശരി അളവ് 300 മുതൽ 400 മില്ളീമീറ്റർ (ഏപ്രിൽ മുതൽ ഒക്ടോബർ വരെയും) 100 മുതല് 150 മില്ളീമീറ്റർ (നവംബർ മുതൽ മാർച്ച് വരെ) എന്നിങ്ങനെയാണ്. വർഷത്തിൽ 180 മുതൽ 200 ദിവസം വരെ തടാകത്തിൻറെ ഉപരിതലം മഞ്ഞുമൂടിക്കിടക്കുന്നു. ശൈത്യകാലത്ത് ഉപരിതലത്തിൽ 1-1.2 മീറ്റർ കനത്തിൽ മഞ്ഞു പുതച്ചു കിടക്കുന്നു. സോങ് കോൾ തടാകത്തിൻറെ ഉപരിതലത്തിലെ ഉറച്ചു കിടക്കുന്ന മഞ്ഞ ഉരുകുന്ന പ്രക്രിയ ഏപ്രിൽ മദ്ധ്യത്തോടെയോ, ഏപ്രിൽ അവസാനമോ തുടങ്ങി, മെയ് അവസാനത്തോടെ പൂർണ്ണമായി ഉരുകിത്തീരുന്നു. ശൈത്യകാലത്ത് ഏതു സമയത്തും മഞ്ഞ് പൊഴിയാൻ സാദ്ധ്യതയുണ്ട്. സന്ദർശിക്കുവാന് പറ്റിയ സമയം ജൂലൈ മുതൽ സെപ്റ്റംബർ മദ്ധ്യം വരെയാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356951" url="https://ml.wikipedia.org/wiki?curid=356951" title="സ്വപോഷികൾ">
സ്വപോഷികൾ

 
ചില ജീവികൾ അവരുടെ ചുറ്റുപാടുകളിൽ നിന്നും ലഘുവായ പദാർത്ഥങ്ങൾ ഉപയോഗിച്ച് അതിൽ നിന്നും സങ്കീർണ്ണമായ ഓർഗാനിക് സംയുക്തങ്ങൾ നിർമ്മിക്കാറുണ്ട്, അത്തരം ജീവികളെയാണ് സ്വപോഷികൾ (autotroph)[α] ("self-feeding", from the Greek "autos" "self" and "trophe" "nourishing") എന്നു വിളിക്കുന്നത്. പ്രകാശം ഉപയോഗിച്ച് ചെടികളിൽ നടക്കുന്ന പ്രകാശസംശ്ലേഷണം ഇതിനുദാഹരണമാണ്. കാർബോഹൈഡ്രേറ്റ്, കൊഴുപ്പ്, മാംസ്യം തുടങ്ങിയവ സ്വപോഷണത്തിന്റെ ഉത്പന്നങ്ങളാണ്. ഭക്ഷ്യശൃഖലയിലെ പ്രഥമകണ്ണികൾ ഇത്തരം സപോഷികളാണ് (ഉദാഹരണത്തിന് ജലത്തിൽ ആൽഗകൾ, കരയിൽ സസ്യങ്ങൾ).   
ചരിത്രം.
1982 ൽ Albert Bernhard Frank ആണ് എന്ന autotroph എന്ന ജർമൻ പദം ഉണ്ടാക്കിയത്.
തരം.
സ്വപോഷികൾ പ്രധാനമായും രണ്ടുതരമാണുള്ളത്. പ്രകാശം ഉപയോഗിച്ച് സ്വപോഷണം നടത്തുന്ന ജീവികളെ പ്രകാശസ്വപോഷികൾ എന്നും രാസവസ്തുക്കൾ ഉപയോഗിച്ച് സ്വപോഷണം നടത്തുന്ന ജീവികളെ രാസ സ്വപോഷികൾ എന്നുമാണ് അറിയപ്പെടുന്നത്. 
അവലംബം.
&lt;templatestyles src="Reflist/styles.css" /&gt;
കുറിപ്പ്.
α. ^ The word autotroph comes from the Greek "autos" "self" and "trophe" "nutrition," related to "trephein" "to make solid, congeal, thicken".

</doc>
<doc id="356952" url="https://ml.wikipedia.org/wiki?curid=356952" title="നിയൽ ഹൊറൻ">
നിയൽ ഹൊറൻ

ഒരു ഐറിഷ് ഗായകനും ഗാനരചയിതാവും ഗിറ്റാറിസ്റ്റുമാണ് നയൽ ജെയിംസ് ഹൊറൻ (ഇംഗ്ലീഷ്: , ജനനം സെപ്റ്റംബർ 13, 1993).ബ്രിട്ടീഷ് ബാലസംഗീത സംഘം വൺ ഡയറക്ഷനിലെ അംഗമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356954" url="https://ml.wikipedia.org/wiki?curid=356954" title="Autotroph">
Autotroph



</doc>
<doc id="356960" url="https://ml.wikipedia.org/wiki?curid=356960" title="കാൻഡിയിലെ ബുദ്ധക്ഷേത്രം ആക്രമണം 1998">
കാൻഡിയിലെ ബുദ്ധക്ഷേത്രം ആക്രമണം 1998

ഗൗതമബുദ്ധന്റെ തിരുശേഷിപ്പായ ഒരു പല്ല് സൂക്ഷിച്ചിട്ടുള്ള ശ്രീലങ്കയിലെ കാൻഡിയിലുള്ള പുരാതനമായ ഒരു ക്ഷേത്രം, തീവ്രവാദി സംഘടനയായ എൽ.ടി.ടി.ഇ ആക്രമിച്ച സംഭവമാണ് കാൻഡിയിലെ ബുദ്ധക്ഷേത്രം ആക്രമണം എന്നറിയപ്പെടുന്നത്. ബുദ്ധമതക്കാർ വളരെ പരിപാവനമായി കരുതിപ്പോരുന്നതും, യുനെസ്കോ പൈതൃക നഗരങ്ങളുടെ പട്ടികയിൽ പെടുത്തിയിട്ടുള്ളതുമായ ഒരു ക്ഷേത്രം കൂടിയായിരുന്നു ഇത്.
പശ്ചാത്തലം.
1990 കളുടെ അവസാനം വരെ ശ്രീലങ്കയിൽ ആഭ്യന്തര യുദ്ധം അതിന്റെ മൂർച്ഛയിലെത്തി നിൽക്കുകയായിരുന്നു. 1995 ൽ തീവ്രവാദി സംഘടനയായിരുന്ന എൽ.ടി.ടി.ഇയുടെ കൈവശമിരുന്നിരുന്ന ജാഫ്ന ശ്രീലങ്കൻ സൈന്യം തിരികെ പിടിച്ചു. ഇതിനുള്ള പ്രതികാരമെന്നോണം, ശ്രീലങ്കൻ സൈന്യത്തിനു കനത്ത ആഘാതമേൽപ്പിച്ചുകൊണ്ട് മുല്ലത്തീവ് എൽ.ടി.ടി.ഇ അവരുടെ അധീനതയിലാക്കി. ഓപ്പറേഷൻ ജയസികുരുവി എന്ന സൈനിക നടപടിയിലൂടെ, എൽ.ടി.ടി.ഇയുടെ നിയന്ത്രണത്തിലായിരുന്ന പല നിർണ്ണായക പ്രദേശങ്ങളും ശ്രീലങ്കൻ സർക്കാർ അവരുടെ അധീനതയിലാക്കി. സർക്കാർ സ്ഥാപനങ്ങളിലും, സൈന്യത്തിനു നേരേയും, മനുഷ്യബോംബുകളെ പ്രയോഗിച്ചു കനത്ത നാശനഷ്ടങ്ങളുണ്ടാക്കിക്കൊണ്ടാണ് എൽ.ടി.ടി.ഇ തിരിച്ചടിച്ചത്.
1998 ന്റെ തുടക്കത്തിൽ ശ്രീലങ്ക ബ്രിട്ടനിൽ നിന്നും സ്വതന്ത്രമായതിന്റെ അമ്പതാം വാർഷികം ആഘോഷിക്കാനുള്ള തയ്യാറെടുപ്പിലായിരുന്നു. ചാൾസ് രാജകുമാരനായിരുന്നു മുഖ്യാതിഥിയായി പങ്കെടുക്കേണ്ടിയിരുന്നത്. ലോകത്തിന്റെ വിവിധ ഭാഗങ്ങളിൽ നിന്നുമുള്ള പ്രമുഖ നേതാക്കൾ വരും ദിവസങ്ങളിൽ ശ്രീലങ്കയിൽ എത്തിച്ചേരുവാനുണ്ടായിരുന്നു. ആഘോഷവേദിയായി കാൻഡി ആണു നിശ്ചയിച്ചിരുന്നത്. കൂടാതെ 16വർഷങ്ങൾ നീണ്ട ആഭ്യന്തര യുദ്ധത്തിനുശേഷം, ഒരു പ്രാദേശിക തിരഞ്ഞെടുപ്പിനു ഒരുങ്ങുകയായിരുന്നു ശ്രീലങ്ക. കിള്ളിനോച്ചി പോലുള്ളിടങ്ങളിൽ അപ്പോഴും ചെറിയ പ്രശ്നങ്ങൾ നിലനിന്നിരുന്നുവെങ്കിലും, ശ്രീലങ്ക സമാധാനത്തിലേക്കു തിരിച്ചു വരികയാണെന്നു അവർക്കു പുറംലോകത്തെ അറിയിക്കേണ്ടതുണ്ടായിരുന്നു.
ആക്രമണം.
1998 ജനുവരി 25 ആം തീയതി എൽ.ടി.ടി.ഇ ക്ഷേത്രത്തിനുള്ളിൽ അതി ഭയങ്കരമായ ഒരു ബോംബാക്രമണം നടത്തി. സ്ഫോടകവസ്തുക്കൾ നിറച്ച് ഒരു ട്രക്ക് ക്ഷേത്ര മതിൽക്കെട്ടിനകത്തു വെച്ച് പൊട്ടിത്തെറിക്കുകയായിരുന്നു. രാവിലെ 6.10ന് കനത്ത സുരക്ഷാവലയങ്ങളെ ഭേദിച്ച് എൽ.ടി.ടി.ഇ തീവ്രവാദികൾ രാജവീഥിയിലൂടെ ട്രക്ക് ഓടിച്ചുകയറ്റി സ്വയം പൊട്ടിത്തെറിക്കുകയായിരുന്നു. രണ്ടു തവണ ഉഗ്രമായ സ്ഫോടനം കേട്ടതായി സമീപവാസികൾ പറയുന്നു. 400 കിലോഗ്രാം വരുന്ന സ്ഫോടകവസ്തുക്കൾ നിറച്ച ട്രക്കായിരുന്നു തീവ്രവാദികൾ ഉപയോഗിച്ചത്. മൂന്നു തീവ്രവാദികളും, പിഞ്ചുകുഞ്ഞുൾപ്പട്ടെ മറ്റു പതിമൂന്നു പേരും സ്ഫോടനത്തിൽ മരണമടഞ്ഞു. നാലു സ്ത്രീകൾ, ഒരു ബുദ്ധഭിക്ഷു, ഒരു പോലീസ് ഓഫീസർ എന്നിവരുൾപ്പടെ ഇരുപത്തഞ്ചോളം ആളുകൾക്കു പരുക്കേറ്റു. സ്ഫോടനത്തിന്റെ ആഘാതത്തിൽ 5 കിലോമീറ്റർ ചുറ്റളവിലുള്ള നിരവധി കെട്ടിടങ്ങൾക്കു ക്ഷതം സംഭവിച്ചു, ജനാലചില്ലുകൾ പൊട്ടിച്ചിതറി.
അനന്തരഫലങ്ങൾ.
കുപിതരായ ജനക്കൂട്ടം, പെട്ടെന്നു തടിച്ചകൂടുകയും, അവിടെയുണ്ടായ ചില വാഹനങ്ങൾ അഗ്നിക്കിരയാക്കുകയും ചെയ്തു. അവർ ഒരു ഹിന്ദു ആരാധനാലയത്തിനു തീവെക്കുകയും ചെയ്തു. പോലീസ് ഉടൻ കണ്ണീർവാതകം പ്രയോഗിച്ച് ജനക്കൂട്ടത്തെ പിരിച്ചു വിട്ടതിനാൽ കൂടുതലിടത്തേക്കു അക്രമം പടർന്നുപിടിച്ചില്ല. സിംഹളീസ് ജനതയോടു സമചിത്തത പാലിക്കാൻ പ്രസിഡന്റ്, ചന്ദ്രിക കുമാരതുംഗെ ആവശ്യപ്പെട്ടു. തമിഴ് വംശജരോടു, പ്രതികാരമരുതെന്നും സംഭവസ്ഥലം സന്ദർശിച്ചശേഷം, അവർ പറഞ്ഞു.
തൊട്ടടുത്ത ദിവസം, എൽ.ടി.ടി.ഇ എന്ന സംഘടനയെ ശ്രീലങ്കൻ സർക്കാർ രാജ്യത്തു നിരോധിച്ചു. എൽ.ടി.ടി.ഇ യുമായി സർക്കാർ നടത്തിവന്നിരുന്ന എല്ലാ സമാധാന ചർച്ചകളും നിറുത്തിവെച്ചു. ശ്രീലങ്കയുടെ പ്രതിരോധ മന്ത്രി അനിരുദ്ധ റാത്വാറ്റ് സുരക്ഷാ പിഴവിന്റെ ഉത്തരവാദിത്തം ഏറ്റെടുത്തുകൊണ്ട് രാജിവെച്ചു. സ്വാതന്ത്ര്യ ദിനാഘോഷങ്ങൾ ശ്രീലങ്കയുടെ തലസ്ഥാനമായ കൊളംബോയിലേക്കു മാറ്റി. ശ്രീലങ്കയോടു ആഭിമുഖ്യം പ്രഖ്യാപിച്ചുകൊണ്ട്, ചാൾസ് രാജകുമാരനുൾപ്പടെ ക്ഷണിക്കപ്പെട്ട എല്ലാ അതിഥിതികളും ആഘോഷത്തിനു എത്തിച്ചേർന്നു. യാദൃച്ഛികമെന്നോണം, രാജീവ് ഗാന്ധി വധക്കേസിൽ എൽ.ടി.ടി.ഇ തലവൻ വേലുപ്പിള്ള പ്രഭാകരനും, മറ്റു 25 പേർക്കുമെതിരേ മദ്രാസ് ഹൈക്കോടതി വാറണ്ടു പുറപ്പെടുവിച്ചു.
പ്രതികരണങ്ങൾ.
ബുദ്ധ ക്ഷേത്ര മുഖ്യപരിപാലകൻ ഈ ആക്രമണത്തിൽ അഗാധമായ നടുക്കം രേഖപ്പെടുത്തി. ബുദ്ധക്ഷേത്രത്തിനു നേരെ നടന്ന ഈ ഭീരുത്വം നിറഞ്ഞ ആക്രമണത്തെ അങ്ങേയറ്റം അപലപിക്കുന്നതായി ഹിന്ദു കൗൺസിൽ പ്രസി‍ഡന്റ്, യോഗേന്ദ്ര ദ്വരൈസ്വാമി ക്ഷേത്ര പരിപാലകനയച്ച കത്തിൽ പറഞ്ഞു. സാമാന്യബുദ്ധിയുള്ള ആരും ചെയ്യാൻ മടിക്കുന്ന ഒന്നായിരുന്നു ഈ ആക്രമണമെന്നാണ് കൊളംബോ ആർച്ച് ബിഷപ്പ് ഇതിനെതിരേ പ്രതികരിച്ചത്. ശ്രീലങ്കൻ ഇസ്ലാമിക് സെന്ററും, ബുദ്ധമതക്കാരുടെ അന്താരാഷ്ട്ര സംഘടയും സംഭവത്തെ അപലപിച്ചു. ശ്രീലങ്കയുടെ പൈതൃകത്തിനു നേരെ നടന്ന ആക്രമണമായിരുന്നു ഇതെന്നാണ്, പ്രതിപക്ഷ നേതാവ് റാണിൽ വിക്രമസിംഗ പാർലിമെന്റിൽ പ്രസ്താവിച്ചത്.
ക്ഷേത്രത്തിനുനേരെ നടന്ന ആക്രമണം തികച്ചും നിഷ്ഠൂരവും, ദുഷ്പ്രവൃത്തിയുമായിരുന്നുവെന്ന് സ്വാതന്ത്ര്യ ദിനാഘോഷവേളയിൽ പ്രസംഗിക്കവേ, ചാൾസ് രാജകുമാരൻ പ്രസ്താവിച്ചു. ആക്രമിക്കപ്പെട്ട ബുദ്ധക്ഷേത്രം, ശ്രീലങ്കയുടേയോ, ബൗദ്ധരുടേയോ മാത്രമല്ല, അതു ലോകത്തിന്റെ പൈതൃകമാണ്. അതുകൊണ്ടു തന്നെ, അതിന്റെ പഴയപ്രതാപത്തിലേക്കു ക്ഷേത്രത്തെ തിരിച്ചുകൊണ്ടുവരുവാനുള്ള ശ്രീലങ്കയുടെ ശ്രമങ്ങൾക്ക് എല്ലാ വിദേശ രാജ്യങ്ങളുടേയും സഹകരണം ഉണ്ടാവുമെന്നും രാജകുമാരൻ കൂട്ടിച്ചേർത്തു.
ജനീവ കൺവെൻഷനിൽ പാസ്സാക്കിയ അന്താരാഷ്ട്ര മനുഷ്യാവകാശനിയമങ്ങളെ എൽ.ടി.ടി.ഇ അനുസരിക്കേണ്ടതുണ്ടെന്ന്, സംഭവത്തെ അപലപിച്ച ആംനസ്റ്റി ഇന്റർനാഷണൽ ആവശ്യപ്പെട്ടു. ജനീവ കൺവെൻഷനിലെ പ്രോട്ടോക്കോൾ രണ്ടിന്റെ നഗ്നമായ ലംഘനമാണ് നിരപരാധികളെ കൊലപ്പെടുത്തുക വഴി എൽ.ടി.ടി.ഇ ചെയ്തിരിക്കുന്നതെന്നും ആംനസ്റ്റി വക്താവ് കൂട്ടിച്ചേർത്തു.
നാശനഷ്ടവും പുനർനിർമ്മാണവും.
ആക്രമണത്തിൽ ക്ഷേത്രത്തിനു സാരമായ കേടുപാടുകൾ പറ്റി. മേൽക്കൂരയും, മുഖപ്പുമാണ് ഏറ്റവും കൂടുതൽ തകർന്നത്. എന്നാൽ അകത്തെ മുറികൾക്കും, പല്ലു സൂക്ഷിച്ചിരുന്ന മുറിക്കും കേടുപാടുകൾ പറ്റിയിരുന്നില്ല. അഷ്ടഭുജം, ക്ഷേത്രത്തിന്റെ പ്രധാന കവാടം, ക്ഷേത്രത്തിലെ ലൈബ്രറി എന്നിവക്കും നാശനഷ്ടങ്ങളുണ്ടായി. ക്ഷേത്രത്തിനു സമീപം സ്ഥിതി ചെയ്തിരുന്ന ക്വീൻസ് ഹോട്ടൽ, സെന്റ് പോൾസ് ദേവാലയം എന്നിവക്കും നാശനഷ്ടങ്ങൾ സംഭവിച്ചിരുന്നു.
ആക്രമണത്തിന്റെ അവശിഷ്ടങ്ങൾ നീക്കം ചെയ്തതിനുശേഷം, ഫെബ്രുവരി പത്താം തീയതി ക്ഷേത്രം ജനങ്ങൾക്കായി തുറന്നു കൊടുത്തു. ഏതാണ്ട് ഒന്നരവർഷമെടുത്താണ് ക്ഷേത്രത്തിന്റെ പുനർനിർമ്മാണം പൂർണ്ണമായ രീതിയിൽ പൂർത്തിയായത്. ശ്രീലങ്കൻ സർക്കാർ ആദ്യ ഗഡു എന്ന നിലയിൽ രണ്ടു ദശലക്ഷം ശ്രീലങ്കൻ രൂപ പുനർനിർമ്മാണത്തിനായി നൽകി. എന്നാൽ പുനർനിർമ്മാണത്തിനു നിശ്ചയിച്ചിരുന്ന തുകയേക്കാൾ മൂന്നു മടങ്ങു അധികം പൊതുജനങ്ങളിൽ നിന്നും സംഭാവനയായി കിട്ടി. 1999 ഏപ്രിൽ മാസത്തിൽ ക്ഷേത്രം, പഴയ നിലയിൽ സജ്ജമായി.
അവലംബം.
&lt;templatestyles src="Reflist/styles.css" /&gt;

</doc>
<doc id="356961" url="https://ml.wikipedia.org/wiki?curid=356961" title="1998 Temple of the Tooth attack">
1998 Temple of the Tooth attack



</doc>
<doc id="356962" url="https://ml.wikipedia.org/wiki?curid=356962" title="ക്രോട്ടൻ">
ക്രോട്ടൻ

 
യൂഫോർബിയേസീ സസ്യകുടുംബത്തിലെ ഒരു ജനുസ് ആണ് ക്രോട്ടൻ (Croton). ഈ ജനുസിനെപ്പറ്റി വിവരണം നൽകിയതും യൂറോപ്പിലേക്ക് അവയെ കൊണ്ടുവരികയും ചെയ്തതും ജോർജ് എബെർഹാന്റ് റുംഫിയസ് ആണ്. (യൂഫോർബിയേസീയിലെ തന്നെ കളർച്ചെടികളായ "Codiaeum variegatum". എന്നവയും ക്രോട്ടൻ എന്ന് അറിയപ്പെടുന്നുണ്ട്.) ഈ ജനുസിന്റെ പേരു വന്നത് ഗ്രീക്കുഭാഷയിലെ ("") എന്ന വാക്കിൽ നിന്നാണ്. ഇതിനർത്ഥം "tick(പട്ടുണ്ണി)" എന്നാണ്. ചില സ്പീഷിസുകളിലെ വിത്തിന്റെ ആകൃതിയുമായി അതിനുള്ള സാമ്യം നിമിത്തമാണിത്.
വിവരണം.
കുറ്റിച്ചെടികൾ മുതൽ മരങ്ങൾ വരെ ഇതിൽ കാണപ്പെടുന്നുണ്ട്. ഈ ജനുസിലെ പ്രസിദ്ധമായ ഒരു സ്പീഷിസ് ആണ് തെക്കുകിഴക്കേഷ്യ തദ്ദേശവാസിയായ "നീർവാളം". Cristóbal Acosta ക്രിസ്റ്റോബാൽ അക്കോസ്റ്റയാണ് 1578 -ൽ ഈ ചെടിയെപ്പറ്റി lignum pavanae എന്ന പേരിൽ ആദ്യമായി യൂറോപ്പിൽ അറിവുകൊടുത്തത്. ഇതിന്റെ വിത്തിൽ നിന്നും വേർതിഉരിക്കുന്ന നാട്ടുവൈദ്യങ്ങളിൽ ഉപയോഗിക്കുന്ന എണ്ണ വയറിളക്കാനുള്ള അതിശക്തിയുള്ള ഒരു മരുന്നാണ്. ഇക്കാലത്ത് ഇതിനെ സുരക്ഷിതമായ രീതിയായി കണക്കാക്കാറില്ല.
ഉപയോഗങ്ങൾ.
നാടൻ ഉപയോഗങ്ങൾ.
"നീർവാളത്തിന്റെ" എണ്ണ ചൈനയിലെ നാട്ടുവൈദ്യത്തിൽ മലബന്ധത്തിനെതിരെ ഉപയോഗിക്കാറുണ്ട്.
ഭക്ഷ്യാവശ്യത്തിന്.
ചില മധ്യങ്ങൾക്ക് രുചി നൽകാൻ ക്രോട്ടൻ യുലുടേറിയ ഉപയോഗിക്കുന്നു.
ജൈവ ഇന്ധനമായി.
ജട്രോഫയേക്കാൾ ജൈവഇന്ധനം ചില ക്രോട്ടൻ സ്പീഷിസുകളിൽ നിന്നും ലഭിക്കുമെന്ന് കെനിയയിൽ നടന്ന പരീക്ഷണങ്ങളിൽ കണ്ടിട്ടുണ്ട്. ജട്രോഫയിൽ നിന്നു  ഒരു ലിറ്റർ എണ്ണ ലഭിക്കുന്നതിന് ഏതാണ്ട് 2000 ലിറ്റർ ജലം വേണ്ടിവരുന്നുണ്ടെന്നാണ് കെനിയയിൽനിന്നുമുള്ള കണക്കുകൾ കാണിക്കുന്നത്. എന്നാൽ കാട്ടിൽ വളരുന്ന ക്രോട്ടൻ മരങ്ങളുടെ ഒരു കിലോ വിത്തിൽ നിന്നും 350 മില്ലീലിറ്റർ എൺന കിട്ടുമത്രേ.
പാരിസ്ഥിതികം.
ചില ശലഭ ലാർവകൾ ക്രോട്ടൻ സ്പീഷിസിലെ ചെടികളുടെ ഇലകൾ ഭക്ഷണമാക്കാറുണ്ട്. "Schinia citrinellus എന്ന നിശാശലഭം ക്രോട്ടൻ ഇലകളേ തിന്നാറുള്ളൂ."
വിതരണം.
കൂടുതലായും ഉഷ്ണമേഖലാപ്രദേശങ്ങളിലാണ് ഇവ കാണുന്നത്. മഡഗാസ്കറിലെ സപുഷ്പികളിലെw ഏറ്റവും ഗഹനമായ സ്പീഷിസുകളിൽ ഒന്ന് ക്രോട്ടന്റേതാണ്. അവിടെയുള്ള ക്രോട്ടനുകളിൽ 150 -തോളം സ്പീഷിസുകൾ തദ്ദേശീയമാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="356964" url="https://ml.wikipedia.org/wiki?curid=356964" title="Croton">
Croton



</doc>
<doc id="356967" url="https://ml.wikipedia.org/wiki?curid=356967" title="മാങ്ങായണ്ടി ചെള്ള്">
മാങ്ങായണ്ടി ചെള്ള്

മാങ്ങയണ്ടിയിലോ മാങ്ങയുടെ കാമ്പിലോ കണ്ടുവരുന്ന കടും തവിട്ടുനിറത്തിലുള്ള ഒരു ഇടത്തരം ചെള്ളാണ് മാങ്ങായണ്ടി ചെള്ള്. #തിരിച്ചുവിടുക . ഈ കീടം ഇന്ത്യൻ മാമ്പഴങ്ങളുടെ വിദേശവിപണിയെ ഒരു സമയത്ത് പ്രതികൂലമായി ബാധിച്ചിരുന്നു. പുളിയുറുമ്പുകൾ ഇവയെ നിയന്ത്രിക്കാൻ വലിയരീതിയിൽ സഹായിക്കുന്നുണ്ട്.

</doc>
<doc id="356968" url="https://ml.wikipedia.org/wiki?curid=356968" title="Sternochetus mangiferae">
Sternochetus mangiferae



</doc>
<doc id="356970" url="https://ml.wikipedia.org/wiki?curid=356970" title="വള്ളച്ചിറ">
വള്ളച്ചിറ

 
കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് വള്ളച്ചിറ. 
ജനസംഖ്യ.
2001 ലെ സെൻസസ് പ്രകാരം വള്ളച്ചിറയിലെ ആകെയുള്ള ജനസംഖ്യ 13443 ആണ്. മൊത്തം ജനസംഖ്യയുടെ 49% പുരുഷന്മാരും 51% സ്ത്രീകളുമാണ്. ദേശീയ ശരാശരി സാക്ഷരത 59.5% ആണ്. അതിനേക്കാൾ കൂടുതൽ ആണ് വള്ളച്ചിറയിൽ, 83%. പുരുഷന്മാരുടെ സാക്ഷരത 85% സ്ത്രീകളുടെ സാക്ഷരത 81% ആണ്. ജനസംഖ്യയുടെ 11% വരുന്നത് ആറ് വയസ്സിൽ താഴെയുള്ള കുട്ടികളാണ്. 
വിനോദസഞ്ചാരം.
വിനോദസഞ്ചാരികളെ ആകർഷിക്കുന്ന മുട്ടിക്കൽ ഡാം, പള്ളിക്കൽ ഹിൽടോപ്പ്, നെല്പാടങ്ങൾ, വല്ലച്ചിറ ക്ഷേത്രം, ചതകുടം ക്ഷേത്രം, സെന്റ് തോമസ് പള്ളി എന്നിവസ്ഥിതി ചെയ്യുന്നതിവിടെയാണ്. തൈക്കാട്ടുശ്ശേരി, ചെർപ്പു, ആറാട്ടുപുഴ, ഇറവക്കാട്, പെരുംചേരി എന്നിവ പരിസര പ്രദേശങ്ങളാണ്.

</doc>
<doc id="356971" url="https://ml.wikipedia.org/wiki?curid=356971" title="ഐ എൽ ഡി എം">
ഐ എൽ ഡി എം

കേരളത്തിലെ റവന്യൂ വകുപ്പു ജീവനക്കാർക്ക് വിവിധ വിഷയങ്ങളിൽ പരിശീലനം കൊടുക്കുന്നതിനുള്ള തിരുവനന്തപുരത്തെ ഒരു സ്ഥാപനമാണു ഐ.എൽ.ഡിഎം(ILDM). ഇൻസ്റ്റിറ്റ്യൂട്ട് ഓഫ് ലാൻഡ് ആൻഡ് ഡിസാസ്റ്റർ മാനേജ്മെന്റ് എന്നാണു പേരിന്റെ പൂർണ്ണരൂപം. റവന്യൂ വകുപ്പിനു കീഴിലുള്ള ഒരു സ്വയംഭരണ സ്ഥാപനമാണിത്. പി.റ്റി.പി.നഗർ എന്ന സ്ഥലത്താണു സ്ഥിതി ചെയ്യുന്നത്. റവന്യൂ വകുപ്പു മന്ത്രി ചെയർമാനും, ലാൻഡ് റവന്യൂ കമ്മീഷണർ വൈസ് ചെയർമാനുമായ ഒരു സമിതി ഭരണ നിർവഹണത്തിന്റെ ചുമതല വഹിക്കുന്നു.

</doc>
<doc id="356972" url="https://ml.wikipedia.org/wiki?curid=356972" title="Vallachira">
Vallachira



</doc>
<doc id="356975" url="https://ml.wikipedia.org/wiki?curid=356975" title="യി ജനത">
യി ജനത

 
ചൈന, വിയറ്റ്‌നാം, തായ്‌ലാന്റ് എന്നീ രാജ്യങ്ങളിൽ വസിക്കുന്ന ഒരു ആദിമ ജനവിഭാഗമാണ് യി ജനങ്ങൾ - Yi people അല്ലെങ്കിൽ ലോലോ ജനങ്ങൾ - Lolo people എന്ന് അറിയപ്പെടുന്നത്.
80 ലക്ഷത്തോളമാണ് ഇവരുടെ മൊത്തം ജനസംഖ്യ കണക്കാക്കിയിരിക്കുന്നത്. 
ചൈനയിലെ ആദിമ ജനവിഭാഗങ്ങളിൽ ജനസംഖ്യയുടെ കാര്യത്തിൽ ഇവർ ഏഴാം സ്ഥാനത്താണ്. ചൈനയിലെ ഗ്രാമീണ മേഖലയിലാണ് ഇവർ പ്രധാനമായും വസിക്കുന്നത്. സിച്ചുവാൻ, യുന്നൻ, ഗുയിസോഹു ഗുഹാങ്‌സി എന്നീ ഗ്രാമ പ്രദേശത്താണ് ഇവർ കൂടുതലും വസിക്കുന്നത്. സാധാരണയായി മലമ്പ്രദേശങ്ങളിലാണ് ഇവരുടെ വാസം. 1999 ലെ കണക്കു പ്രകാരം നോർത്ത് ഈസ്‌റ്റേൺ വിയറ്റനാമിലെ ലാവോ കായി പ്രവിശ്യയിലെ ഹാ ഗിയാങ്, ലാവോ കായി എന്നിവിടങ്ങളിൽ 3300 ലോ ലോ ജനങ്ങൾ താമസിക്കുന്നുണ്ട്. 
യി ജനങ്ങൾ ലോലോയിഷ് ഭാഷയുടെ വിവിധ വകഭേദങ്ങൾ സംസാരിക്കുന്നുണ്ട്. സിനോ തിബെത്തൻ ഭാഷാ കുടുംബത്തൽ ഉൾപ്പെട്ട ബർമ്മീസ് ഭാഷയോട് വളരെ സാമ്യമുള്ള ഭാഷയാണ് ലോലോയിഷ് ഭാഷ. യി അക്ഷരമാല ഉപയോഗിച്ച് എഴുതുന്ന നുഒസു ഭാഷയാണ് ഇതിലെ പ്രിസ്റ്റിജ് ഭാഷ.
സ്ഥാനം.
80 ലക്ഷത്തോളം വരുന്ന യി ജനങ്ങളിൽ, 4.5 ദശലക്ഷത്തിൽ അധികം പേർ വസിക്കുന്നത് യുന്നാൻ പ്രവിശ്യയിലാണ്. 2.5 ദശലക്ഷം പേർ തെക്കൻ സിച്ചുവാൻ പ്രവിശ്യയിലും. ഗുയിസോഹു പ്രവിശ്യയുടെ വടക്കുപടിഞ്ഞാറൻ മൂലയിലാണ് 10 ലക്ഷത്തോളം യി ജനങ്ങൾ വസിക്കുന്നത്. മിക്കവാറും യി ജനങ്ങളും സാധാരണയായി വസിക്കുന്നത് പർവ്വത മേഖലകളിലാണ്. ചൈനയുടെ നഗരങ്ങളിൽ നിന്ന് ദൂരെയുള്ള പർവ്വതങ്ങളുടെ ചെരിവുകളിലും ഇവർ വസിക്കുന്നുണ്ട്.
ഉപവിഭാഗങ്ങൾ.
യി ജനങ്ങളിലെ വിവിധ വിഭാഗങ്ങൾ തങ്ങളെ കാണുന്നത് പല രീതിയിലാണ്. നിസു, സാനി, അക്‌സി, ലോ ലോ, അച്ചേഹ് എന്നീ ഉപ വിഭാഗങ്ങളുണ്ട്. ചിലപ്പോൾ ഇവർ പരസ്പരം സ്പഷടമല്ലാത്ത ഭാഷകൾ സംസാരിക്കുന്നു. ചൈനീസ് ഭാഷയുടെ ഏക വംശീയതയുടെ അടിസ്ഥാനത്തിലാണ് വിഭാഗമായിരിക്കുന്നത്,
വിവിധ പ്രാദേശിക സ്ഥാനപ്പേരിന്റെ അടിസ്ഥാനത്തിൽ ഇവരെ മൂന്നായി തരംതിരിച്ചിരിക്കുന്നു.:
ചരിത്രം.
ഇന്നത്തെ പശ്ചിമ ചൈനയിലെ പുരാതന ഖിയാങ് ജനങ്ങളാണ് യി ജനങ്ങളാണ് യി ജനങ്ങളുടെ പൂർവ്വീകരെന്നാണ് ചില പണ്ഡിതൻമാർ വിശ്വസിക്കുന്നത്. തിബെത്തൻ, നാക്‌സി, ഖിയാങ് ജനങ്ങളുടെ പൂർവ്വീകരാണ് ഇവർ എന്നും അഭിപ്രായമുണ്ടിവർക്ക്.
തെക്കുകിഴക്കൻ തിബെത്തിൽ നിന്ന് സിച്ചുവാൻ വഴി യുന്നൻ പ്രവിശ്യയിലേക്ക് കൂടിയേറിയവരാണ് യി ജനങ്ങൾ. ഇപ്പോൾ യി ജനങ്ങൾ ഏറ്റവും കൂടുതൽ വസിക്കുന്ന പ്രദേശമാണ് യുന്നാൻ. 
അചേതനവസ്തുക്കളിലും പ്രകൃതിയുടെ പ്രതിഭാസങ്ങളിലും ജീവനുണ്ടെന്ന സിദ്ധാന്തമാണ് അനിമിസം പിൻപറ്റുന്ന ജനവിഭാഗമാണ് യി ജനത.ബിമോയിസം ആദിമ മതമാണ് ഇവർ വിശ്വസിക്കുന്നത്. 
യി ജനങ്ങൾ അവരുടെ അതുല്യമായ സചിത്ര അക്ഷരങ്ങളിൽ ഏതാനും പുരാതന മതഗ്രന്ഥങ്ങൾ ഇപ്പോഴും നിലനിർത്തിയിട്ടുണ്ട്. ബുദ്ധമതം ദാവോയിസം എന്നിവയിലെ പലകാര്യങ്ങളും ഇവരുടെ മതത്തിൽ അടങ്ങിയിട്ടുണ്ട്.
ലിയാങ്ഷാൻ പടിഞ്ഞാറൻ യുന്നാൻ എന്നിവിടങ്ങളില പല യി ജനങ്ങളും അടിമത്തത്തിന്റെ സങ്കീർണതകൾ പേറുന്നവരാണ്. നുവോഹുവോ അല്ലെങ്കിൽ കറുത്ത യി (കുലീനർ), ഖുനുവോ - വെളുത്ത യി (സാധാരണക്കാർ), അടിമകൾ എന്നിങ്ങനെ ജനങ്ങൾ ഇവരെ വേർത്തിരിക്കുന്നുണ്ട്. വെളുത്ത യി ജനങ്ങൾ സ്വതന്ത്രരും സ്വന്തമായി ആസ്തിയുള്ളവരുമാണ്. എന്നാൽ, അടിമകൾ യജമാനന്മാരാൽ കെട്ടിയിട്ട രൂപത്തിതാണ്. മറ്റു വംശീയ വിഭാഗങ്ങൾ അടിമകളായി പിടിക്കപ്പെടുന്നു.
ഐതിഹ്യം.
മിക്കവാറും യി ജനങ്ങൾ അവരുടെ അവരുടെ മുൻഗാമി ഒരേയാളാണെന്നാണ് വിശ്വാസം - അപു ദുമു ꀉꁌꅋꃅ or ꀉꁌꐧꃅ (Axpu Ddutmu or Axpu Jjutmu).
അപു ദുമുവിന് മൂന്ന് ഭാര്യാമാരും ആറ് ആൺമക്കളുമായിരുന്നു. ഓരോ ഭാര്യമാലരിലും രണ്ടു മക്കൾ വീതം.
ഏറ്റവും മൂത്ത രണ്ട് ആൺമക്കൾ യുന്നാൻ പിടിച്ചെടുക്കുകയും അവിടെ താമസം ആരംഭിക്കുകയും ചെയ്തു എന്നാണ് ഐതിഹ്യം.
അവലംബം.
&lt;templatestyles src="Reflist/styles.css" /&gt;

</doc>
<doc id="356976" url="https://ml.wikipedia.org/wiki?curid=356976" title="ഇടത്തുരുത്തി">
ഇടത്തുരുത്തി

 
കേരളത്തിലെ തൃശൂർ ജില്ലയിലുള്ള ഒരു ഗ്രാമമാണ് ഇടത്തുരുത്തി. 
ജനസംഖ്യ.
2001 ലെ സെൻസസ് പ്രകാരം ഇടത്തുരുത്തിയിലെ ആകെയുള്ള ജനസംഖ്യ 12880 ആണ്. അതിൽ 5972 പുരുഷന്മാരും 6908 സ്ത്രീകളും ആണ്. 

</doc>
<doc id="356977" url="https://ml.wikipedia.org/wiki?curid=356977" title="Edathiruthy">
Edathiruthy



</doc>
<doc id="356980" url="https://ml.wikipedia.org/wiki?curid=356980" title="കാപ്തൈ തടാകം">
കാപ്തൈ തടാകം

കാപ്തൈ, ബംഗ്ലാദേശിലെ ഏറ്റവും വലിയ മനുഷ്യ നിർമ്മിത തടാകമാണ്. ഇത് സ്ഥിതി ചെയ്യുന്നത് ചിറ്റഗോങ് ഡിവഷനിലെ രംഗമതി ജില്ലയിലുൾപ്പെട്ട കാപ്തൈ ഉപാസിലയിലാണ്. ഈ തടാകം നിലവിൽ വരുന്നത് കർണ്ണഫുലി ഹൈഡ്രോ-ഇലക്ട്രിക് പ്രോജക്റ്റനു വേണ്ടി, കർണ്ണഫുലി നദിയിൽ കാപ്തൈ ഡാം നിർമ്മിച്ച കാലയളവിലാണ്. ഈ കൃത്രിമ തടാകത്തിൻറെ ശരാശരി ആഴം 100 അടിയും (30 മീറ്റർ) കൂടിയ ആഴം 490 അടിയുമാണ് (150 മീറ്റർ).
ചരിത്രം.
1956 ലാണ് ജലവൈദ്യൂത പദ്ധതിയ്ക്കായി ഇവിടെ ഒരു അണക്കെട്ടു നിര‍്‍‍മ്മിക്കുവാനുള്ള പദ്ധതിയ്ക്ക് കിഴക്കൻ പാകിസ്താൻ നടപടികൾ സ്വീകരിച്ചത്. ഈ അണക്കെട്ടു നിർമ്മാണം പൂർത്തിയായപ്പോൾ രംഗമതി ജില്ലയിലെയും സമീപ ഉപാസിലകളിലെയും കൃഷിസ്ഥലം ജലസമാധിയിലായി. ഈ ജലവൈദ്യുത പദ്ധതിയ്ക്കായുള്ള എല്ലാ ചെലവുകൾ യുണൈറ്റഡ് സ്റ്റേറ്റ്സ് ആണ് വഹിച്ചത്. ഈ ജലവൈദ്യത പദ്ധതി 1962 ൽ നിർമ്മാണം പൂർത്തിയാക്കി. ഡാം നിർമ്മിക്കുന്നതിനായുള്ള കരാർ ഉറപ്പിച്ചത് സംയുക്തമായി ഇൻറർനാഷണൽ എൻജിനീയറിംഗ് കമ്പനിയും ഉട്ടാ ഇൻറർനാഷണലുമായിട്ടായിരുന്നു. ഈ അണക്കെട്ടിൻറെ ആകെ നീളം 670.8 മീറ്ററും ഉയരം 54.7 മീറ്ററുമായിരുന്നു. അണക്കെട്ടിന് നീളമുള്ള സ്പിൽവേ 16 ഗെറ്റുകളോടെ നിർമ്മിക്കപ്പെട്ടു. ഈ സ്പിൽവേ വഴി ജലം കടത്തിവിടാൻ സാധിച്ചിരുന്നു. 
അണക്കെട്ടു നിർമ്മാണം വഴി വെള്ളത്തിനടിയിലായ പ്രദേശത്തിലെ നാൽപ്പതു ശതമാനം ഭാഗം കൃഷിക്കുപയുക്തമായ പാടങ്ങളായിരുന്നു. അതുപോലെ തന്നെ സമാന്തരമായുണ്ടായിരുന്നു സർക്കാർ വക നിബിഢ വനത്തിലെ, പ്രദേശവും മറ്റൊരു വനപ്രദേശവും ഈ പദ്ധതിയുടെ പേരിൽ വെള്ളത്തിനടിയിലായി. ഏകദേശം 18,000 കുടുംബങ്ങളിയായി 100,000 ജനങ്ങൾ മാറ്റപ്പാർപ്പിക്കപ്പെട്ടു. ചൿമാസ് രാജാവിൻറ രാജധാനിയും വെള്ളത്തിനടിയിലായ പ്രധാന കെട്ടിടങ്ങളിലുൾപ്പെടുന്നു.
ഇംഗ്ലീഷ് അക്ഷരമാലയിലെ 'H' ഷേപ്പിലുള്ള അണക്കെട്ടിനു രണ്ടു കൈകളുണ്ട്. ഇവ രണ്ടും ഷുബാലോങിനു സമീപമുള്ള ഒരു മലയിടുക്കുവഴി ബന്ധിപ്പിച്ചിരിക്കുന്നു. കാസലോങ് എന്ന അണക്കെട്ടിൻറ വലതു കൈ വഴിയിലേയ്കള്ള ജലം ഒഴുകിയെത്തുന്നത് മായ്നി, കാസലോങ് എന്നീ രണ്ട് വലിയ അരുവികളാണ്. അണക്കെട്ടിൻറ ഇടതു കൈവഴിയിയായ രംഗമതി-കാപ്തൈയിലേയ്ക്കു ജലം എത്തുന്നത് വടക്കുള്ള ചെംഗിയിൽ നിന്നും തെക്കുള്ള റിൻഘോയോങ് അരുവികളിൽ നിന്നുമാണ്. 
ഈ അണക്കെട്ടിൻറെ കാലാവധി കണക്കാക്കിയിരിക്കുന്നത് 90 വർഷങ്ങളാണ്. ഈ കാലയളവെത്തുമ്പോൾ അണക്കെട്ടിൻറ അടിത്തട്ട് എക്കൽ നിറഞ്ഞിരിക്കുമെന്നു കരുതപ്പെടുന്നു. ഈ അണക്കെട്ട് മത്സ്യങ്ങളുടെ ഹാച്ചറിയായും പ്രവർത്തിക്കുന്നു. ഇവിടെ ഉത്പാദിപ്പിക്കുന്ന മത്സ്യങ്ങൾ സാധാരണ കമ്പോളങ്ങളിലും ധാക്ക, രാജ്യത്തിൻറ മററു ഭാഗങ്ങളിലേയ്ക്കും വിതരണം ചെയ്യുന്നു. മത്സ്യങ്ങളുടെ വാർഷിക വിളവെടുപ്പ് 7,000 ടണ്ണാണ്. 
ഈ അണക്കെട്ട് ഒരു ജലഗതാഗത മാർഗ്ഗമായു ഉപയോഗിക്കാറുണ്ട്. നേരത്ത ഒരു ദിവസം വരെയെടുത്തു യാത്ര ചെയ്തിരുന്ന പല സ്ഥലങ്ങളിലേയ്ക്കും സ്പീഡ് ബോട്ട് വഴിയുള്ള യാത്രയിൽ ഒരു മണിക്കൂർ സമയം കൊണ്ട് എത്തിച്ചേരാൻ സാധിക്കുന്നു. തടാകം നിലനിൽക്കുന്ന പ്രദേശമാകെ ഒരു വിനോദ സഞ്ചാരകേന്ദ്രമായി മാറിയിട്ടുണ്ട്. 
ഭൂമിശാസ്ത്രം.
കാപ്തൈ അണക്കെട്ടു നില നിൽക്കുന്ന പ്രദേശത്തിൻറെ അക്ഷാംശ രേഖാംശങ്ങൾ 22°09'N and Longitude 92°17'E ആണ്. കുന്നുകൾ നിറഞ്ഞ ജില്ലയായ രംഗമതിയിലും ഉപാസിലകളായ രംഗമതി സദർ, കാപ്തൈ, നന്നെർചാർ, ലാംഗഡു, ബഘായിഛാരി, ബർക്കൽ, ജുറയ്‍ഛാരി, ബെലെയ്‍ഛാരി എന്നിവിടങ്ങളിലുമായി അണക്കെട്ടു പരന്നു കിട്ക്കുന്നു. 

</doc>
<doc id="356981" url="https://ml.wikipedia.org/wiki?curid=356981" title="Yi people">
Yi people



</doc>
<doc id="356987" url="https://ml.wikipedia.org/wiki?curid=356987" title="Institute of Land and Disaster Management">
Institute of Land and Disaster Management



</doc>
<doc id="356988" url="https://ml.wikipedia.org/wiki?curid=356988" title="ILDM">
ILDM



</doc>
<doc id="356989" url="https://ml.wikipedia.org/wiki?curid=356989" title="ഇൻസ്റ്റിറ്റ്യൂട്ട് ഓഫ് ലാന്റ് ആന്റ് ഡിസാസ്റ്റർ മാനേജ്‌മെന്റ്">
ഇൻസ്റ്റിറ്റ്യൂട്ട് ഓഫ് ലാന്റ് ആന്റ് ഡിസാസ്റ്റർ മാനേജ്‌മെന്റ്



</doc>
<doc id="356993" url="https://ml.wikipedia.org/wiki?curid=356993" title="Al-Lat">
Al-Lat



</doc>
<doc id="356994" url="https://ml.wikipedia.org/wiki?curid=356994" title="അല്ലത്">
അല്ലത്

ഇസ്ലാമിന് മുൻപുള്ള അറേബ്യയിൽ ആരാധിച്ചിരുന്ന ഒരു ദേവതയാണ് അല്ലത് ', ' (അറബി: &lt;templatestyles src="Script/styles_hebrew.css" /&gt;اللات‬  ]). മനത്, അൽ ഉസ്സ എന്നിവർക്കൊപ്പം മക്കയുടെ പ്രധാന ദേവതയായിരുന്നു അല്ലത്. "ദേവത" എന്നാണ് ഈ പേരിന്റെ അറബിയിലുള്ള അർത്ഥം. ലാത എന്ന ദൈൈവത്തിൻെ ഭാര്യയാണിതെന്ന് പേര് സുചിപ്പിിക്കുന്നനു.(അൽ_ലാത) ലേത് എന്ന സെമിറ്റിക് ദൈവത്തിറ്റ്നെ പത്നിയായ എലാതിന്റെ (അഷേറ) തുല്യസ്ഥാനമാണ് അല്ലതിനുണ്ടായിരുന്നത്. പുരാതന സ്രോതസ്സുകളിൽ സുമേറിയൻ ദേവതയായ എറേഷ്കിഗാളിന്റെ തുല്യസ്ഥാനമാണ് അല്ലതിനുള്ളത്. ഗ്രീക്കുകാർ അഥീനയും ആഫ്രോഡൈറ്റിയുമായി അല്ലതിനെ സാമ്യപ്പെടുത്തിയിരുന്നു.
തായിഫിലെ ക്ഷേത്രം അബു സയാഫിന്റെ പടയോട്ടത്തിനിടെ മുഹമ്മദ്നബിയുടെ നിർദ്ദേശപ്രകാരം നശിപ്പിക്കപ്പെട്ടു. തബുക് യുദ്ധം നടന്ന അതേ വർഷമായിരുന്നു ഇത് (630 സി.ഇ.). തയീഫ് ഗോത്രവർഗ്ഗക്കാരോട് സമാധാനമുണ്ടാകുന്നതിനു മുൻപായി ഇത് തകർക്കപ്പെടണം എന്നത് മുഹമ്മദ് മുന്നോട്ടുവച്ച ഉപാധിയായിരുന്നു.
രൂപം.
പഴയ സ്രോതസ്സുകളിൽ മെസപ്പൊട്ടേമിയയിലെ അധോലോകത്തിൻറെ ദേവതയുടെ മറ്റൊരു പേരാണ് അല്ലത്. എർഷ്കിഗാൽ എന്നാണ് ഈ ദേവത അറിയപ്പെടുന്നത്. അല്ലതിനെ കാർത്തേജിൽ അല്ലതു എന്ന പേരിൽ ആരാധിച്ചിരുന്നതായി സൂചനയുണ്ട്.
പെട്രയിലെ നബാതിയന്മാരും ഹത്രയിലെ ജനങ്ങളും അല്ലതിനെ ആരാധിച്ചിരുന്നു. ഗ്രീക്ക് ദേവതകളായ അഥീന, ടൈക്കെ, റോമൻ ദേവതയായ മിനർവ എന്നിവരായി അല്ലതിനെ കണ്ടിരുന്നു. ഗ്രീക്ക് ലിഖിതങ്ങളിൽ അല്ലതിനെ "മഹത്തായ ദേവത" എന്ന് വിളിച്ചിരുന്നു. വെൽ ഹൗസന്റെ അഭിപ്രായത്തിൽ നബാത്തിയന്മാർ ഹുബാളിന്റെ മാതാവും മനതിന്റെ അമ്മായിയമ്മയുമാണ് അല്ലത് എന്നാണ് കരുതിയിരുന്നത്.
ഗ്രീക്ക് ചരിത്രകാരനായ ഹെറോഡോട്ടസ് ബിസി അഞ്ചാം നൂറ്റാണ്ടിൽ ആഫ്രോഡൈറ്റിയ്ക്ക് തുല്യയാണ് മന്നത് എന്ന് കരുതിയിരുന്നു:"അസീറിയക്കാർ ആഫ്രോഡൈറ്റിയെ "മൈലിറ്റ" എന്നും അറബികൾ "അലിലത്" [ഗ്രീക്ക് എഴുത്ത്: Ἀλιλάτ] പേർഷ്യക്കാർ "മിത്ര" എന്നുമാണ് വിളിച്ചിരുന്നത്."
ഇന്ത്യയിലെ വേദകാല ദൈവമായ മിത്രനുമായി ബന്ധിപ്പിക്കുന്നതാണ് ഈ വിശദീകരനം. പേർഷ്യൻ മൂർത്തിയും ഇന്ത്യൻ മൂർത്തിയും പ്രോട്ടോ-ഇന്തോ ഇറാനിയൻ മിത്ര എന്ന സങ്കൽപ്പത്തിൽ നിന്ന് ഉരുത്തിരിഞ്ഞുണ്ടായതാണ്. ഹെറോഡോട്ടസിന്റെ അഭിപ്രായത്തിൽ പുരാതന അറബികൾ രണ്ട് ദേവതകളെയേ ആരാധിച്ചിരുന്നുള്ളൂ: "ഡയോനൈസസ് സ്വർഗ്ഗത്തിലെ ആഫ്രോഡൈറ്റി എന്നിവരൊഴികെ മറ്റ് ദൈവങ്ങളിലൊന്നും അവർക്ക് വിശ്വാസമില്ല; അവർ തങ്ങളുടെ മുടി ഡയോനൈസസിനെപ്പോലെയാണ് ധരിക്കുന്നത് എന്നാണ് അവകാശപ്പെടുന്നത്. തലയ്ക്ക് ചുറ്റുമുള്ള മുടി മുറിക്കുകയും നെറ്റിക്ക് ഇരുവശവും വടിക്കുകയും ആണ് അവർ ചെയ്തിരുന്നത്. ഡയോനൈസസിനെ അവർ "ഓറോതാൾറ്റ്" എന്നും ആഫ്രോഡൈറ്റിയെ, "അലിലത്" എന്നുമാണ് വിളിക്കുന്നത്."
ഖുറാനിൽ അൽ ഉസ്സയ്ക്കും മന്നത്തിനുമൊപ്പം സൂറ 53:19–23 -ൽ അല്ലതിനെക്കുറിച്ച് പരാമർശമുണ്ട്. എന്ന ഗോത്രത്തിനെക്കുറിച്ചുള്ള (തൂണുകളുടെ ഇറാം) പരാമർശം സൂറ 89:5–8 -ലുണ്ട്. ഇറാമിൽ നിന്ന് ഉദ്ഘനനം നടത്തി ലഭിച്ച അല്ലതിനെക്കുറിച്ചുള്ള ലിഖിതങ്ങൾ ഈ പേരിലുള്ള ഒരു ഗോത്രം അവരുടെ സംരക്ഷകയായി അല്ലതിനെ കരുതിയിരുന്നു എന്ന് സൂചിപ്പിക്കുന്നു.
ഇസ്ലാമിന് മുൻപുള്ള കാലത്തെപ്പറ്റി ചർച്ച ചെയ്യുന്ന ഇസ്ലാമിക ഗ്രന്ഥങ്ങളിലും അല്ലതിനെപ്പറ്റി പരാമർശമുണ്ട്. ഹിഷാം ഇബ്ൻ അൽ കൽബിയുടെ "വിഗ്രഹങ്ങളുടെ ഗ്രന്ഥം" ("" എന്ന പുസ്തകത്തിൽ അല്ലത് വസിച്ചിരുന്നതായി വിശ്വാസമുണ്ടായിരുന്നു എന്നും ഇതിനുള്ളിൽ അല്ലതിന്റെ ഒരു വിഗ്രഹമുണ്ടായിരുന്നു എന്നും പരാമർശമുണ്ട്: “ബാനു അതാബ് ഇബ്ൻ മാലിക്കിന്റെ കൈവശമായിരുന്നു അവളുടെ സൂക്ഷിപ്പ്. താക്വിഫിൽപ്പെട്ട ഇദ്ദേഹം അവൾക്കുമീതേ ഒരു കൂര പണിതിരുന്നു. കുറേഷുകളും മറ്ററബികളും ഇവളെ ആരാധിച്ചിരുന്നു. കുട്ടികളെ ഇവർ "സെയ്ദ് അല്ലത്", "തയിം അല്ലത്" മുതലായ പേരുകളിട്ട് വിളിച്ചിരുന്നു. [...] താക്വീഫുകൾ ഇസ്ലാം മതം സ്വീകരിക്കുന്നതുവരെ അല്ലത് ആരാധിക്കപ്പെട്ടിരുന്നു. അതിനുശേഷം മുഹമ്മദ് അൽ മുഗിരഹ് ഇബ്ൻ സുബാഹിനെ അവളെ നശിപ്പിക്കുവാനും ക്ഷേത്രം ചാമ്പലാക്കാനുമായി അയച്ചു.”
വിഗ്രഹവും ക്ഷേത്രവും നശിപ്പിച്ചത്.
തായിഫിലെ അല്ലത്തിന്റെ ക്ഷേത്രം അബു സുഫ്യാൻ ഇബ്ൻ ഹർബ് മുഹമ്മദിന്റെ ഉത്തരവ് പ്രകാരം നശിപ്പിക്കുകയുണ്ടായി. ഇത് നടന്നത് തബുക് യുദ്ധം നടന്ന അതേ വർഷമായിരുന്നു. (സി.ഇ. 630 -നാണ് ഇത് സംഭവിച്ചത്. ). മുഹമ്മദ് അബു സുഫ്യാനെ ഒരു സംഘം യോദ്ധാക്കളോടൊപ്പം അല്ലതിന്റെ വിഗ്രഹം നശിപ്പിക്കുവാനായി അയച്ചു. വിഗ്രഹം നശിപ്പിച്ച ശേഷമേ തയിഫ് നിവാസികളുമായി എന്തെങ്കിലും സമാധാനം സാദ്ധ്യമാകൂ എന്നായിരുന്നു മുഹമ്മദിന്റെ നിലപാട്.
ആധുനിക കൃതികളിലെ അല്ലത്.
ഫ്രാങ്ക് ഹെർബർട്ടിന്റെ "ഡ്യൂൺ" നോവൽ പരമ്പരയിൽ ഭൂമിയുടെ നക്ഷത്രത്തിന് നൽകിയിരിക്കുന്ന പേര് അല്ലത് എന്നാണ്. 
അവലംബം.
&lt;templatestyles src="Reflist/styles.css" /&gt;
&lt;templatestyles src="Refbegin/styles.css" /&gt;

</doc>
<doc id="356997" url="https://ml.wikipedia.org/wiki?curid=356997" title="Hubal">
Hubal



</doc>
<doc id="356998" url="https://ml.wikipedia.org/wiki?curid=356998" title="ദ ഇൻടച്ചബ്ൾസ്">
ദ ഇൻടച്ചബ്ൾസ്

സാമൂഹ്യ ജീവിയായ മനുഷ്യന്റെ ജീവിതം ബന്ധങ്ങളിൽ അധിഷ്ഠിതമാണ്. രണ്ടു തരത്തിലാണ് ഇവ അവനു ലഭിക്കുന്നത് ഒന്ന് ജനനത്തിലൂടെ ലഭിക്കുന്ന രക്ത ബന്ധം മറ്റൊന്ന് കർമ്മത്തിലൂടെ അവൻ നേടിയെടുക്കുന്ന ബന്ധങ്ങൾ ഇവയിൽ രണ്ടാമത്തെ വിഭാഗത്തിലും ഒരു ഇണയെ കണ്ടെത്തുന്നതോടെ അവൻ ചില രക്ത ബന്ധങ്ങൾ നേടിയെടുക്കുന്നു ഇവയിലൊന്നും പെടാത്ത സൌഹൃദം അവന്റെ ചുറ്റുപാടുകൾ അവനു സമ്മാനിക്കുന്നതാണ് പലപ്പോഴും മറ്റെല്ലാ ബന്ധങ്ങലെക്കാളും അവനു തുണയാവുന്നതും അവൻ വില കൽപ്പിക്കുന്നതും സൌഹൃദത്തിനാണ് ഇത്തരം ഒരു സുഹൃത്ത്‌ ബന്ധത്തിന്റെ കഥയാണ്‌ THE INTOUCHABLES എന്ന ഫ്രഞ്ച് ചിത്രം പറയുന്നത് 
ഒരു അപകടത്തിൽ പെട്ട് കഴുത്തിന്‌ താഴെ ശരീരം തളർന്ന അവസ്ഥയിൽ ജീവിക്കുന്ന ഒരു കോടീശ്വരൻ ആണ് ഫിലിപ്. പരസഹായം ഇല്ലാതെ ദൈനംദിന കാര്യങ്ങൾ നിരവ്വഹിക്കാൻ പറ്റാത്ത സാഹചര്യത്തിൽ ഒരു സഹായിയെ നിയമിക്കാൻ നടത്തുന്ന ഇന്റർവ്യൂവിലേക്ക് ഡ്രിസ് എത്തുന്നു. യഥാർത്ഥത്തിൽ ജോലി നേടുക എന്നൊരു ഉദ്ദേശം ക്രിസ്സിനു ഇല്ലായിരുന്നു അയാൾ ഇന്റർവ്യൂവിൽ പങ്കെടുത്തതായി ഒരു സാക്ഷ്യ പത്രം മാത്രമായിരുന്നു അയാളുടെ ലക്‌ഷ്യം അയാളുടെ പെരുമാറ്റത്തിൽ കൌതുകം തോന്നുന്ന ഫിലിപ് അടുത്ത ദിവസം വരുവാൻ പറഞ്ഞു അയാളെ മടക്കി അയക്കുന്നു കഴിഞ്ഞ ആറു മാസമായി ജയിലിൽ ആയിരുന്ന ഡ്രിസ് വീട്ടിലേക്ക് തിരികെ പോകുന്നു ഉത്തരവാദിത്തമില്ലാതെ പെരുമാറുന്നതിനു വീട്ടുകാർ അയാളെ വീട്ടിൽ നിന്ന് പുറത്താക്കുന്നു .അടുത്ത ദിവസം ഫിലിപിനെ കാണാൻ ചെല്ലുന്ന ഡ്രിസിനോട് ഒരുമാസത്തേക്ക് തന്റെ സഹായിയായി ജോലി ചെയ്യാൻ ഫിലിപ് ആവശ്യപ്പെടുന്നു അവിടുത്തെ സൌകര്യങ്ങളും പോകാൻ മറ്റൊരിടമില്ലാത്തതും അയാളെ ആ ജോലി സ്വീകരിക്കാൻ നിർബന്ധിതനാക്കുന്നു.
ഫിലിപിന്റെ സെക്രെട്ടറി മഗേലിയിൽ നിന്നും നർസ്സിൽ നിന്നും അയാളുടെ ദൈനംദിന കാര്യങ്ങൾ മനസ്സിലാക്കിയെടുക്കുന്ന ഡ്രിസ് അയാളെ ഊണിലും ഉറക്കത്തിലും അനുഗമിക്കുകയും അയാളുടെ എല്ലാ ആവശ്യങ്ങളും പൂർത്തീകരിക്കുകയും ചെയ്യുന്നു. ഇതിനിടയിൽ ഫിലിപിന്റെ ഒരു സുഹൃത്ത്‌ ഡ്രിസ് ആറുമാസം ജയിലിൽ ആയിരുന്നു എന്ന വിവരം ധരിപ്പിക്കുന്നു പക്ഷെ ഫിലിപ് അത് വലിയ കാര്യമാക്കുന്നില്ല്. കാരണം സഹതാപം എന്ന വികാരത്തോടെ അല്ലാതെ അയാളോട് ഇടപഴകുന്ന അപൂർവ്വം ചില വ്യക്തികളിൽ ഒരാൾ ഡ്രിസ് ആയിരുന്നു അവർ പരസ്പരം തങ്ങളുടെ ജീവിത കഥകൾ പങ്കു വെക്കുന്നു . എലിനോർ എന്ന യുവതിയുമായി ഫിലിപ് കത്തിടപാടുകൾ നടത്തുന്നത് ഡ്രിസ് കണ്ടു പിടിക്കുന്നു അവരെ നേരിൽ കണ്ടു തന്റെ പ്രണയം അറിയിക്കാൻ ഡ്രിസ് ഫിലിപിനെ പ്രോത്സാഹിപ്പിക്കുന്നു പക്ഷെ തന്റെ അവസ്ഥ നേരിട്ട് കണ്ടാൽ എലിനോർ ബന്ധത്തിൽ നിന്ന് പിന്മാറുമെന്ന് ഫിലിപ് ഭയപ്പെടുന്നു. ചില കുടുംബ പ്രശ്നങ്ങൾ മൂലം ഡ്രിസ് ജോലി ഉപേക്ഷിക്കുന്നു അതോടെ ഫിലിപ്പിന്റെ കാര്യങ്ങൾ അവതാളത്തിൽ ആവുന്നു അയാൾ മറ്റൊരാളെ ജോലിക്ക് വെക്കുന്നുവെങ്കിലും ക്രിസ്സിന്റെ അഭാവം അയാളെ മാനസികമായും ശാരീരികവുമായി തളർത്തുന്നു.
യജമാനനും ഭ്രിത്യനും തമ്മിലുള്ള അപൂർവ്വമായ ഒരു സൌഹൃദതിന്റെ കഥ നർമ്മത്തിൽ ചാലിച്ചു അതി മനോഹരമായി അവതരിപ്പിച്ചിരിക്കുന്നു ഹൃദയ ഹാരിയായ സംഗീതവും മനോഹര ക്യാമാറക്കാഴ്ച്ചകളും അകമ്പടിയായെത്തുന്നു ഒരു യഥാർത്ഥ സംഭവത്തെ ആസ്പദമാക്കി Oliver Nakaache , Eric Teledano എന്നിവർ ചേർന്ന് തിരക്കഥ എഴുതി സംവിധാനം ചെയ്തിരിക്കുന്നു . ചിത്രത്തിലെ പ്രധാന കഥാപാത്രങ്ങളെ Francois Cluzet (ഫിലിപ് ) Omar Say (ഡ്രിസ്) എന്നിവർ അവതരിപ്പിച്ചിരിക്കുന്നു വളരെ കുറഞ്ഞചിലവിൽ നിർമ്മിച്ച ഈ ചിത്രം ലോക വ്യാപകമായി വൻ സാമ്പത്തിക വിജയം നേടിയതിനോടോപ്പം പ്രമുഖ ചലച്ചിത്രമേളകളിൽ പല വിഭാഗങ്ങളിലായി ഒരു പാട് പുരസ്കാരങ്ങൾ നേടി .ഡ്രിസ്സിനെ അവതരിപ്പിച്ച ഒമർ സേ യുടെ പ്രകടനം എടുത്തു പറയേണ്ടതാണ് തമിഴിൽ തോഴ എന്ന പേരിൽ ഈ ചിത്രം റീമേക് ചെയ്തിട്ടുണ്ട് ഇതിന്റെ ഹിന്ദി ഉൾപ്പെടെ ഒരുപാട് റീമേക്കുകൾ ഉടൻ പുറത്തിറങ്ങാനുണ്ട് 2011ൽ തന്നെ മലയാളത്തിൽ ഇറങ്ങിയ ബ്യൂട്ടിഫുൾ എന്ന ചിത്രവുമായുള്ള സാമ്യം യാദൃച്ഛികം എന്ന് കരുതാം.
അവലംബം.
&lt;templatestyles src="Reflist/styles.css" /&gt;

</doc>
<doc id="357000" url="https://ml.wikipedia.org/wiki?curid=357000" title="ഹുബാൾ">
ഹുബാൾ

ഇസ്ലാമിന് മുൻപുള്ള അറേബ്യയിൽ, പ്രത്യേകിച്ച് മക്കയിലെ ക‌അബയിൽ ആരാധിച്ചിരുന്ന ഒരു ചന്ദ്ര ദേവനായിരുന്നു ഹുബാൾ (അറബി: &lt;templatestyles src="Script/styles_hebrew.css" /&gt;هبل‬). ഒരു മനുഷ്യരൂപമായിരുന്നു ഈ വിഗ്രഹത്തിനുണ്ടായിരുന്നത്. ചോദ്യങ്ങൾക്ക് ദൈവികമായി ഉത്തരം സൂചിപ്പിക്കാനുള്ള ശേഷി ഈ ദൈവത്തിനുണ്ടായിരുന്നു എന്ന് കരുതപ്പെടുന്നു. വിഗ്രഹത്തിന് മുന്നിൽ അമ്പെറിഞ്ഞാണ് ചോദ്യങ്ങൾ ചോദിച്ചിരുന്നത്. ഏത് ദിശയിലാണ് അമ്പുകൾ വീഴുന്നത് എന്നത് ഹുബാളിനോട് ചോദിച്ച ചോദ്യത്തിന്റെ ഉത്തരം സൂചിപ്പിക്കുമായിരുന്നു. എങ്ങനെയാണ് ഹുബാൾ വിശ്വാസം ആരംഭിച്ചതെന്നത് സംബന്ധിച്ച് വ്യക്തമായ ധാരണയില്ല. വടക്കൻ അറേബ്യയിലെ (ആധുനിക സിറിയയും ഇറാക്കും ഉൾപ്പെട്ട പ്രദേശം) നബാതിയയിലെ ലിഖിതങ്ങളിൽ ഈ പേര് പ്രത്യക്ഷപ്പെടുന്നുണ്ട്. എന്തൊക്കെ ശക്തികളാണ് ഹുബാളിനുണ്ടായിരുന്നതായി വിശ്വസിച്ചിരുന്നതെന്നും വ്യക്തിത്ത്വം സംബന്ധിച്ച വിശ്വാസങ്ങളും അവ്യക്തമാണ്. 
ഹുബാളിന്റെ വിഗ്രഹത്തിനോട് പ്രാർത്ഥിക്കാനുള്ള അവകാശം നിയന്ത്രിച്ചിരുന്നത് കുറേഷ് ഗോത്രമാണ്. സി.ഇ. 624-ൽ ബദർ യുദ്ധത്തിൽ ഹുബാളിന്റെ വിശ്വാസികൾ ഇസ്ലാം പ്രവാചകൻ മുഹമ്മദുമായി യുദ്ധം ചെയ്തിരുന്നു. മുഹമ്മദ് സി.ഇ. 630 -ൽ മക്കയിൽ പ്രവേശിച്ചശേഷം ക‌അബയിൽ നിന്ന് മറ്റ് ദൈവങ്ങളുടെ വിഗ്രഹങ്ങൾക്കൊപ്പം ഹുബാളിന്റെ വിഗ്രഹവും നീക്കം ചെയ്തു.
മക്കയിലെ ഹുബാൾ.
മക്കയിലെ പ്രധാന ദൈവങ്ങളിലൊന്നായിരുന്നു ഹുബാൾ. ക‌അബയിൽ ഹുബാളിന്റെ രൂപം ആരാധിക്കപ്പെട്ടിരുന്നു. കാരെൻ ആംസ്ട്രോങ്ങിന്റെ അഭിപ്രായത്തിൽ ക‌അബ ഹുബാളിന്റെ ക്ഷേത്രമായിരുന്നു. 360 വിഗ്രഹങ്ങളിൽ ഏറ്റവും പ്രാധാന്യമുള്ള വിഗ്രഹമായി കണക്കാക്കിയിരുന്നതു ഹുബാളിനെയായിരുന്നു. 360 വിഗ്രഹങ്ങൾ ഒരു വർഷത്തിൽ എത്ര ദിവസമുണ്ട് എന്നതായിരുന്നു ഒരു പക്ഷേ സൂചിപ്പിച്ചിരുന്നത്. 
ഹിഷാം ഇബ്ൻ അൽ കൽബിയുടെ "വിഗ്രഹങ്ങളുടെ കിത്താബിൽ" മനുഷ്യരൂപമുള്ള ഒരു വിഗ്രഹമായിരുന്നു ഇതെന്നും ഇതിന്റെ വലത് കൈ പൊട്ടിപ്പോയിരുന്നു എന്നും അതിനു പകരം ഒരു സ്വർണ്ണക്കൈയ്യാണ് ഉണ്ടായിരുന്നതെന്നും സൂചിപ്പിക്കുന്നു. ഇബ്ൻ അൽ കൽബി പറയുന്നത് ചുവന്ന അഗേറ്റ് കൊണ്ടാണ് ഈ ശിൽപ്പം നിർമ്മിക്കപ്പെട്ടിരുന്നത് എന്നാണ്. അൽ അസ്രക്വി "കോർണേലിയൻ പവിഴം" കൊണ്ടാണ് ഇത് നിർമ്മിക്കപ്പെട്ടിരുന്നത് എന്ന് രേഖപ്പെടുത്തിയിരുന്നു. നേർച്ചയായി നൂറ് ഒട്ടകങ്ങളെയാണ് നൽകിയിരുന്നത് എന്നും ഏഴ് അമ്പുകൾ വിഗ്രഹത്തിന്റെ മുന്നിൽ വച്ചിരുന്നു എന്നും രേഖപ്പെടുത്തപ്പെട്ടിട്ടുണ്ട്. മരണം, കന്യകാത്ത്വം, വിവാഹം എന്നിവ സംബന്ധിച്ച ചോദ്യങ്ങൾക്ക് ദൈവികമായ ഉത്തരം ലഭിക്കുവാൻ ഈ അമ്പുകൾ ഉപയോഗിച്ചിരുന്നു.
മുഹമ്മദിന്റെ മുത്തച്ഛനായിരുന്ന അബ്ദുൾ മുത്തല്ലിബ് തന്റെ പത്ത് മക്കളിൽ ഒരാളെ ബലികൊടുക്കാം എന്ന് നേർച്ച നേർന്നിരുന്നതായി ഒരു കഥ ഇബ്ൻ അൽ കൽബി പറയുന്നുണ്ട്. ഏത് കുട്ടിയെയാണ് ബലി കൊടുക്കേണ്ടത് എന്നറിയാൻ അദ്ദേഹം അമ്പുകളുപയോഗിച്ച് ശ്രമിച്ചു. അബ്ദുള്ളയെ (ഭാവിയിൽ ഇദ്ദേഹമാണ് മുഹമ്മദിന്റെ അച്ഛനായത്) ബലി കൊടുക്കണം എന്നാണ് അമ്പുകൾ സൂചിപ്പിച്ചത്. അബ്ദുള്ളയ്ക്ക് പകരം 100 ഒട്ടകങ്ങളെ ബലി കൊടുത്തതോടെ അദ്ദേഹം രക്ഷപെട്ടു. തബാരി രേഖപ്പെടുത്തിയിരിക്കുന്നതനുസരിച്ച് അബ്ദുൾ മുത്തലിബ് പിന്നീട് മുഹമ്മദിനെയും ഈ വിഗ്രഹത്തിന് മുന്നിൽ കൊണ്ടുവന്നിരുന്നു.
ഐതിഹ്യത്തിലെ സ്ഥാനം.
ഹുബാളിനെ സംബന്ധിച്ച തെളിവുകളുടെ അഭാവം അറേബ്യൻ ഐതിഹ്യങ്ങളിൽ ഇദ്ദേഹത്തിന്റെ സ്ഥാനം മനസ്സിലാക്കുന്നതിൽ തടസ്സമാകുന്നുണ്ട്. ജൂലിയസ് വെൽഹൗസൺ ഹുബാൾ അല്ലതിന്റെ മകനും വാദിന്റെ സഹോദരനുമാണെന്ന് അഭിപ്രായപ്പെട്ടിരുന്നു. ഹ്യൂഗോ വിങ്ക്ളർ ഹുബാൾ ഒരു ചന്ദ്രദേവനാണെന്ന് അഭിപ്രായപ്പെട്ടു. 
മിർസിയ എലിയാഡെ, ചാൾസ് ജെ. ആഡംസ് എന്നിവർ ഇദ്ദേഹം ഒരു യുദ്ധദേവനായിരുന്നു എന്നും മഴയുടെ ദൈവമായിരുന്നു എന്നും അഭിപ്രായപ്പെടുന്നു. ജോൺ എഫ്. ഹീലി തന്റെ "ദ റിലീജിയൺ ഓഫ് ദ നബാത്തിയൻസ്" (2001) എന്ന ഗ്രന്ഥത്തിൽ ഈ ദൈവം നബാത്തിയക്കാർക്കിടയിലാണ് രൂപപ്പെട്ടത് എന്ന് അംഗീകരിക്കുന്നു.
ആധുനിക സംസ്കാരത്തിൽ.
ഇസ്ലാമിക വാദികൾ വിഗ്രഹാരാധനയുടെ ഒരു സിമ്പലായി ഹുബാൾ എന്ന വാക്കുപയോഗിക്കാറുണ്ട്. 2001-ൽ ഒസാമ ബിൻ ലാദൻ അമേരിക്ക ആധുനിക ഹുബാൾ ആണെന്ന് പറയുകയുണ്ടായി. 
അമേരിക്കയിലെ ഇവാഞ്ജലിസ്റ്റുകൾ ഇസ്ലാം യഥാർത്ഥ ഏകദൈവ വിശ്വാസമല്ല, മറിച്ച് ഹുബാൾ ആരാധനയുടെ മറ്റൊരു രൂപമാണ് എന്ന് അഭിപ്രായപ്പെട്ടിട്ടുണ്ട്. അല്ലാഹുവിന്റെ ആരാധന ഹുബാൾ ആരാധനയിൽ നിന്ന് ഉരുത്തിരിഞ്ഞുണ്ടായതാണെന്നും അല്ലാഹു ഒരു ചന്ദ്രദേവനാണെന്നും അഭിപ്രായമുയർന്നിട്ടുണ്ട്. ഈ വാദഗതികൾ ഇസ്ലാമിക പണ്ഡിതരും സെക്യുലാർ പണ്ഡിതരും തള്ളിക്കളഞ്ഞിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="357002" url="https://ml.wikipedia.org/wiki?curid=357002" title="Sanshiro Sugata">
Sanshiro Sugata



</doc>
<doc id="357003" url="https://ml.wikipedia.org/wiki?curid=357003" title="വിത്ത് പൊതി">
വിത്ത് പൊതി

ധാന്യങ്ങളുടെയും മറ്റും വിത്തുകൾ കേടുകൂടാതെ സൂക്ഷിക്കുവാൻ മുൻകാലങ്ങളിൽ കർ,ഷകർ അവലംബിച്ച മാർഗ്ഗം. വൈക്കോൽ കൊണ്ടാണ് സാധാരണയായി പൊതികൾ നിർമ്മിച്ചിരുന്നത്. ഒരു നിശ്ചിത അളവ് വിത്തുകളാണ് ഒരു പൊതിയിലുണ്ടാവുക. ഒരു പറ ( പത്ത് ഇടങ്ങഴി ) ധാന്യമായിരുന്നു പൊതുവെ ഇത്തരം വിത്തുപൊതികളികളിൽ സൂക്ഷിച്ചിരുന്നത്. 

</doc>
<doc id="357006" url="https://ml.wikipedia.org/wiki?curid=357006" title="സൻഷിറോ സുഗാത">
സൻഷിറോ സുഗാത

ജാപ്പനീസ് ചലച്ചിത്ര സംവിധായകൻ അകിര കുറോസാവയുടെ ആദ്യ ചിത്രമാണ് സൻഷിറോ സുഗാത (姿三四郎, സുഗാത സൻഷിറോ, aka ജൂഡോ സാഗ). 1943 മാർച്ച് 25-ന് ജപ്പാനിലാണ് ഈ ചലച്ചിത്രം ആദ്യം റിലീസ് ചെയ്തത്. ടോഹോ സ്റ്റുഡിയോ ആയിരുന്നു നിർമാതാക്കൾ. 1974 ഏപ്രിൽ 28-നാണ് ഈ ചലച്ചിത്രം അമേരിക്കൻ ഐക്യനാടുകളിൽ ആദ്യമായി റിലീസ് ചെയ്തത്. ടോമിത സുനിയോ രചിച്ച ഇതേ പേരിലുള്ള നോവലിനെ അടിസ്ഥാനമാക്കിയാണ് ഈ ചലച്ചിത്രം തയ്യാറാക്കിയിരിക്കുന്നത്. ടോമിത സുനിയോ പ്രസിദ്ധ ജൂഡോക ആയ ടോമിത സുൻജിറോയുടെ പുത്രനായിരുന്നു. പിടിവാശിക്കാരനായ യുവാവായ സൻഷിറോയെ ആണ് ഈ ചലച്ചിത്രം പിൻതുടരുന്നത്. ജുജിറ്റ്സു പഠിക്കുവാനായി ഇയാൾ നഗരത്തിലേയ്ക്ക് വരുന്നുവെങ്കിലും ജൂഡോ എന്ന മറ്റൊരു ആത്മരക്ഷാ മാർഗ്ഗം ഇയാൾക്ക് മുന്നിലെത്തുന്നു. ഷിറോ സായിഗോയെ ആസ്പദമാക്കിയാണ് പ്രധാന കഥാപാത്രത്തെ സൃഷ്ടിച്ചിട്ടുള്ളത്.
സിനിമാനിർമ്മാണത്തെ കുറസോവ പെട്ടെന്നുതന്നെ പൂർണ്ണമായി മനസ്സിലാക്കിയിരുന്നുവെന്നതിന്റെ ആദ്യകാല ഉദാഹരണങ്ങളിലൊന്നാണ് ഈ ചിത്രം. ഇദ്ദേഹത്തിന്റെ ചിത്രങ്ങളിൽ ധാരാളമായി കാണുന്ന പല പ്രത്യേക രീതികളും (വൈപ്പുകൾ ഉദാഹരണം) ഈ ചിത്രത്തിൽ കാണാം. വ്യക്തികളുടെ മാനസികാവസ്ഥയെ പ്രതിഫലിപ്പിക്കുവാൻ പ്രകൃതിയെ ഉപയോഗിക്കുക, കാമറയുടെ സ്പീഡ് പെട്ടെന്ന് മാറ്റുക എന്നീ രീതികളൊക്കെ ഈ ചിത്രത്തിലുണ്ട്. ആ കാലത്ത് വലിയ സ്വാധീനം ചെലുത്തിയ ചിത്രമായിരുന്നു ഇത്. അഞ്ച് പ്രാവശ്യം ഈ ചിത്രം പുനർനിർമിച്ചിട്ടുണ്ട്. 1945-ൽ കുറസോവ തന്നെ സംവിധാനം ചെയ്ത "സൻഷിറോ സുഗാത രണ്ടാം ഭാഗം" ഈ ചലച്ചിത്രത്തിന്റെ തുടർച്ചയാണ്. 
നിർമ്മാണം.
അഞ്ച് വർഷം "ഉമ", "റോപ്പയുടെ ഹണിമൂൺ" മുതലായ ചിത്രങ്ങളുടെ രണ്ടാം യൂണിറ്റ് സംവിധായകനായി പ്രവർത്തിച്ച കുറസോവയ്ക്ക് അവസാനം സംവിധാനച്ചുമതല ലഭിക്കുകയായിരുന്നു. ഉമ പോലുള്ള ചിത്രങ്ങളിൽ തനിക്ക് പ്രൊഡക്ഷന്റെ നിയന്ത്രണമുണ്ടായിരുന്നുവെന്നും സംവിധായകനാണ് താൻ എന്നുതന്നെയാണ് തനിക്ക് തോന്നിയിരുന്നതെന്നും കുറസോവ പ്രസ്താവിച്ചിട്ടുണ്ട്. ടോമിത സുനിയോയുടെ ഒരു പുതിയ നോവലിനെപ്പറ്റി അറിഞ്ഞശേഷം ഇവാവോ മോറിയോട് തനിക്കുവേണ്ടി ഈ ചിത്രത്തിന്റെ അവകാശം വാങ്ങുവാൻ ആവശ്യപ്പെടുകയായിരുന്നു. 
ജാപ്പനീസ് ചലച്ചിത്രമേഖലയിൽ വിദഗ്ദ്ധനായ ഡൊണാൾഡ് റിച്ചിയുടെ അഭിപ്രായത്തിൽ കുറസോവ രണ്ട് ചലച്ചിത്ര സ്ക്രിപ്റ്റുകൾ പ്രസിദ്ധീകരിച്ചിരുന്നതിനാലും ഇതിൽ ഒരെണ്ണത്തിന് വിദ്യാഭ്യാസമന്ത്രിയുടെ പുരസ്കാരം ലഭിച്ചിരുന്നതിനാലുമാണ് ഇദ്ദേഹത്തിന് ഈ ചിത്രം സംവിധാനം ചെയ്യാനുള്ള അവസരം ലഭി‌ച്ചത്. യുദ്ധസമയത്തെ ചലച്ചിത്രങ്ങൾക്കായി ഭരണകൂടം തയ്യാറാക്കിയിരുന്ന ചട്ടക്കൂടിൽ പെടുന്നതായിരുന്നില്ല ഈ സ്ക്രിപ്റ്റുകൾ. ടോമിതയുടെ നോവൽ ജൂഡോയും ജുജിറ്റ്സുവും തമ്മിലുള്ള മത്സരം പോലെയുള്ള ഒരു ജപ്പാനീസ് വിഷയമാണ് കൈകാര്യം ചെയ്തിരുന്നത് എന്നതിനാൽ ഇത് സുരക്ഷിതമായ വിഷയമാണെന്നും ജനപ്രീതിയുള്ള പ്രമേയമാണെന്നും കണക്കാക്കപ്പെട്ടു. സാധാരണ ചലച്ചിത്രങ്ങൾ പോലെയുള്ള ഒരു സിനിമ നിർമ്മിക്കാനാണ് കുറസോവ തീരുമാനി‌ച്ചത്. 
റിലീസിനു ശേഷം സെൻസർമാർ ചലച്ചിത്രത്തിന്റെ 17 മിനിട്ടുകൾ വെട്ടിമാറ്റി. ഈ ഭാഗം പിന്നീട് കണ്ടെടുക്കപ്പെട്ടിട്ടില്ല. പക്ഷേ ഈ ഭാഗമുൾപ്പെടുന്ന സ്ക്രിപ്റ്റ് ഇപ്പോഴും നിലവിലുണ്ട്. 1952-ൽ ഈ ചിത്രം വീണ്ടും റിലീസ് ചെയ്യപ്പെട്ടു (2009 -ലെ ക്രൈറ്റീരിയൺ ഡിവിഡി 52-ലെ രൂപത്തിൽ നിന്നുണ്ടാക്കിയതാണ്) ആരംഭിക്കുന്നത് ഒരു എഴുത്തിലൂടെയാണ്: "ഈ ചലച്ചിത്രം അകിര കുറസോവ 1943-ൽ ആദ്യം പുറത്തിറക്കിയ രൂപത്തിൽ നിന്ന് മാറ്റങ്ങളോടെയാണ് പുറത്തിറക്കിയിരിക്കുന്നത്. സംവിധായകന്റെയോ പ്രൊഡക്ഷൻ സ്റ്റാഫിന്റെയോ അറിവ് കൂടാതെ 1944-ൽ ചലച്ചിത്രത്തിന്റെ 1,845 അടി ഗവണ്മെന്റിന്റെ യുദ്ധകാല നയമനുസരിച്ച് വെട്ടി മാറ്റപ്പെട്ടിരുന്നു.“ 
തീമുകൾ.
സുഗാത ജൂഡോയിലേയ്ക്ക് ഇറങ്ങിച്ചെല്ലുന്നതും അദ്ദേഹത്തിന്റെ ജൂഡോ അഭ്യാസവുമാണ് ഈ ചിത്രത്തിലെ പ്രധാന പ്രമേയങ്ങൾ. ജൂഡോയെപ്പറ്റി പഠിക്കുന്നതിലൂടെ സുഗാത സ്വയം മനസ്സിലാക്കുകയും ചെയ്യുന്നു. സിനിമയിലെ ഒരു പ്രധാന സീൻ ഈ പ്രമേയം വ്യക്തമാക്കുന്നു. ഒരു തെരുവുയുദ്ധത്തിൽ ഏർപ്പെട്ടതിന് യാനോ സുഗാതയെ ഗുണദോഷിക്കുമ്പോൾ സുഗാത യാനോയുടെ ക്ഷേത്രത്തിന് സമീപത്തുള്ള കുളത്തിലെ തണുത്ത വെള്ളത്തിലേയ്ക്ക് ചാടുന്നു. തന്റെ അദ്ധ്യാപകന് തന്റെ ആത്മാർത്ഥത കാണിച്ചുകൊടുക്കുവാനും ജീവിക്കുന്നോ മരിക്കുന്നോ എന്നത് തനിക്ക് ഒരു പ്രാധാന്യവുമില്ലാത്ത വിഷയമാണെന്നും വ്യക്തമാക്കാനാണ് സുഗാത ഇത് ചെയ്യുന്നത്. 
റീമേക്കുകൾ.
"സൻഷിറോ സുഗാത" റിലീസിനു ശേഷം അഞ്ച് തവണ റീമേക്ക് ചെയ്യപ്പെട്ടിട്ടുണ്ട്. ഈ റീമേക്കുകൾ പാശ്ചാത്യലോകത്ത് ലഭിക്കുവാൻ ഒറിജിനൽ ലഭിക്കാനുള്ളതിനേക്കാൾ ബുദ്ധിമുട്ടാണ്. 1955-ലെ റീമേക്കും 1965-ലെ റീമേക്കും ആദ്യ രൂപത്തിന്റെ സ്ക്രിപ്റ്റ് ഉപയോഗിച്ചുതന്നെയാണ് നിർമിച്ചിട്ടുള്ളത്. പിന്നിടുള്ള മൂന്ന് റീമേക്കുകൾ നേരിട്ട് നോവലിനെ ആസ്പദമാക്കി സ്ക്രിപ്റ്റ് തയ്യാറാക്കുകയാണ് ചെയ്തിട്ടുള്ളത്.
അവലംബം.
&lt;templatestyles src="Reflist/styles.css" /&gt;

</doc>
<doc id="357008" url="https://ml.wikipedia.org/wiki?curid=357008" title="The Men Who Tread on the Tiger's Tail">
The Men Who Tread on the Tiger's Tail



</doc>
<doc id="357010" url="https://ml.wikipedia.org/wiki?curid=357010" title="ദ മെൻ ഹൂ ട്രെഡ് ഓൺ ദ ടൈഗേഴ്സ് ടെയിൽ">
ദ മെൻ ഹൂ ട്രെഡ് ഓൺ ദ ടൈഗേഴ്സ് ടെയിൽ

1945 -ൽ പുറത്തിറങ്ങിയ ജാപ്പനീസ് ഭാഷയിലെ ഒരു പീരിയഡ് ഡ്രാമ ജെനറിൽ പെട്ട ചലച്ചിത്രമാണ് ദ മെൻ ഹൂ ട്രെഡ് ഓൺ ദ ടൈഗേഴ്സ് ടെയിൽ (虎の尾を踏む男達, ടോറ നോ ഒ ഒ ഫ്യൂമു ഒടോകോടാചി, aka ദേ ഹൂ സ്റ്റെപ് ഓൺ ദ ടൈഗേഴ്സ് ടെയിൽ). എഴുതുകയും സംവിധാനം ചെയ്യുകയും ചെയ്തത് അകിര കുറോസാവയാണ്. കബൂക്കി നാടകമായ "കൻജിഞ്ചോയെ" അടിസ്ഥാനമാക്കിയാണ് തിരക്കഥ തയ്യാറാക്കിയിട്ടുള്ള്ത്. നോഹ് നാടകമായ "അറ്റാക്കയെ" അടിസ്ഥാനമാക്കിയാണ് കൻജിഞ്ചോ തയ്യാറാക്കപ്പെട്ടത്.
ആ സമയത്ത് ജപ്പാൻ പിടിച്ചെടുത്തിരുന്ന സൈന്യത്തിന്റെ സുപ്രീം കമാൻഡർ (സുപ്രീം കമാൻഡർ ഓഫ് ദ അലൈഡ് പവേഴ്സ്) ഫ്യൂഡൽ മൂല്യങ്ങൾ ചിത്രീകരിക്കുന്നു എന്ന കാരണത്താൽ ഈ ചലച്ചിത്രം നിരോധിച്ചിരുന്നു. പിന്നീട് 1952 -ലെ സാൻ ഫ്രാൻസിസ്കോ ഉടമ്പടി ഒപ്പിട്ടശേഷമാണ് ഈ ചലച്ചിത്രം വീണ്ടും പുറത്തിറങ്ങിയത്.
കഥ.
1185 -ൽ ഹൈകെ കുടുംബം മിനമോട്ടോ കുടുംബവുമായി യുദ്ധത്തിലാണ്. പസഫിക് സമുദ്രത്തി വച്ചുനടന്ന രക്തരൂക്ഷിതമായ ഒരു നാവികയുദ്ധത്തിന് ശേഷം യോഷിറ്റ്സുനേ മിനമോട്ടോ ശത്രുക്കളെ പരാജയപ്പെടുത്തുന്നു. രക്ഷപ്പെട്ടവർ ആത്മഹ‌ത്യ ചെയ്യുന്നു. വിജയശ്രീലാളിതനായി യോഷിറ്റ്സുനേ മിനമോട്ടോ ക്യോട്ടോയിൽ തിരികെയെത്തുമ്പോൾ ഇദ്ദേഹത്തിന്റെ സഹോദരൻ ഷോഗൺ യോറിടോമോ അസ്വസ്ഥനായാണ് കാണപ്പെടുന്നത്. തന്റെ സൈനികരോട് ഇദ്ദേഹം യോഷി‌റ്റ്സുനോയെ തടവിലാക്കാൻ നിർദ്ദേശം നൽകുന്നു. ബെൻകേയിയുടെ നേതൃത്ത്വത്തിലുള്ള കൂറുള്ള ആറ് സമുറായികളോടൊപ്പം യോഷി‌റ്റ്സുനേ രക്ഷപ്പെടുന്നു. തന്റെ പഴയ സുഹൃത്ത് ഹിഡേഹിറ ഫുജിവാരയുടെ അടുത്തേയ്ക്കാണ് ഇവർ പോകുന്നത്. ഒരു കാട് ഇവർ മറികടക്കുന്നത് സന്യാസിമാരായി വേഷം മാറിയാണ്. അതിർത്തിയ്ക്കടുത്തുവച്ച് ഇവരുടെ ചുമട്ടുകാരൻ തന്റെ കൂടെയുള്ളത് രക്ഷപെട്ട ആറ് സമുറായികളും യോഷിറ്റ്സുമേയുമാണെന്ന് തിരിച്ചറിയുന്നു. കജിവാരയും സൈനികരും ഇവരെ തടവിലാക്കുവാനായി അതിർത്തിയിൽ കാത്തിരിക്കുന്നുണ്ടെന്ന് ഇയാൾ ഇവരെ അറിയിക്കുന്നു. യോഷിറ്റ്‌സുനേ ഒരു ചുമട്ടുകാരനായി വേഷം മാറുന്നു. ബെൻകേയിക്ക് ഇവർ ഇവർ ആറ് സന്യാസിമാരാണെന്നും ടോഡായി ക്ഷേത്രത്തിന്റെ പുനരുദ്ധാരണത്തിന് സംഭാവനകൾ വാങ്ങുവാനായാണ് തങ്ങൾ യാത്ര ചെയ്യുന്നതെന്നും കജിവാരയെ വിശ്വസിപ്പിക്കേണ്ടതുണ്ട്. 
പ്രത്യേകതകൾ.
ഒരു മണിക്കൂറിൽ താഴെ മാത്രം നീളമുള്ള ചലച്ചിത്രം ഒരു അസാധാരണ അനുഭവമാണ്. കൊബൂക്കി നാടകങ്ങളെപ്പറ്റി ധാരനയുള്ളവർക്കാണ് ഈ ചിത്രം ആസ്വദിക്കാൻ സാദ്ധ്യത കൂടുതൽ എന്ന് നിരീക്ഷിക്കപ്പെട്ടിട്ടുണ്ട്. അമേരിക്കയിൽ ഈ ചിത്രം പ്രദർശിപ്പിക്കാനാരംഭിച്ചത് "ചിൽഡ്രൺ ഹൂ ഡ്രോ" എന്ന ഡോക്യുമെന്ററി ചലച്ചിത്രത്തോടൊപ്പമാണ്. സമുറായികളുടെ നേതാവ് സംശയാലുവായ ഒരു മജിസ്റ്റ്രേറ്റിനെ കബളിപ്പിക്കുന്നതാണ് ചലച്ചിത്രത്തിന്റെ കഥ. ചില പാട്ടുകളും ഈ ചിത്രത്തിലുണ്ട്. രണ്ടാം ലോകമഹായുദ്ധക്കാലത്തും ജപ്പാൻ സഖ്യകക്ഷികളുടെ പിടിയിലായിരുന്നപ്പോഴുമായി രണ്ടു തവണ ഈ ചിത്രം നിരോധിക്കപ്പെട്ടിട്ടുണ്ട്. കുറസോവ റാഷോമോൺ സംവിധാനം ചെയ്യുന്നതിന് മുൻപാണ് ഈ ചലച്ചിത്രം പുറത്തിറങ്ങിയത്. കാടിന്റെ ചിത്രീകരണം റാഷോമോണിൽ നിന്ന് വ‌ളരെ വ്യത്യസ്തമാണെങ്കിലും സുന്ദരമാണ്. ക്ലോസ് അപ് ഷോട്ടുകൾ കുറസോവ വളരെ സമർത്ഥമായി ഉപയോഗിച്ചിട്ടുണ്ട്.
സിനിമയുടെ ഭൂരിഭാഗം സമയവും ഒറ്റ സെറ്റിലാണ് നടക്കുന്നത്. വലിയ കാൻവാസിൽ ചിത്രങ്ങൾ നിർമ്മിക്കുന്നതിൽ പ്രസിദ്ധനായ കുറസോവയുടെ ചിത്രങ്ങളിൽ ഏറ്റവും ചെറിയ ബഡ്ജറ്റിൽ നിർമിച്ച ഒന്നായിരിക്കും ഒരുപക്ഷേ ഇത്. ഈ തരത്തിൽ പെട്ട സിനിമകളിൽ സാധാരണ കാണാറുള്ള യുദ്ധരംഗങ്ങൾ ഈ ചിത്രത്തിലില്ല എന്നത് എടുത്തുപറയാവുന്ന ഒരു പ്രത്യേകതയാണ്. നോഹ്, കൊബൂക്കി നാടകങ്ങളുടെ രൂപത്തിലുള്ള ചലച്ചിത്രത്തിൽ ഒരു ഹാസ്യ കഥാപാത്രത്തെ കുറസോവ ഉൾപ്പെടുത്തിയിട്ടുണ്ട്. 1930-കളിലും 40-കളിലും ജപ്പാനിലെ ചലച്ചിത്രമേഖലയിലെ ഒരു പ്രധാന ഹാസ്യകഥാപാത്രമായിരുന്നു കെനിച്ചി എനോമോട്ടോ. ഇദ്ദേഹമാണ് ചിത്രത്തിൽ ഒരു ചുമട്ടുകാരന്റെ വേഷം ചെയ്യുന്നത്. നെടുകേയും കുറുകേയുമുള്ള സ്വൈപ്പുകൾ, കാട്ടിലൂടെ സൂര്യപ്രകാശത്തിൽ നടക്കുന്ന ആൾക്കാർ, മരങ്ങൾക്ക് മുകളിലേയ്ക്ക് നോക്കുന്ന കാമറ, സ്ത്രീകളുടെ അഭാവം, പുരുഷന്മാർ തമ്മിലുള്ള ബന്ധങ്ങൾക്കുള്ള പ്രാധാന്യം എന്നിവയൊക്കെ ഈ ചിത്രത്തിൽ കാണാവുന്നതാണ്. 
കാമേയി ആയി അഭിനയിച്ച (മസായുകി മോറി) റോഷോമോൺ, ഉഗെറ്റ്സു, ദ ബാഡ് സ്ലീപ് വെൽ, വെൻ എ വുമൺ അസെൻഡ്സ് ദ സ്റ്റെയേഴ്സ് എന്നീ ചിത്രങ്ങളിലും അഭിനയിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="357012" url="https://ml.wikipedia.org/wiki?curid=357012" title="Sanjuro">
Sanjuro



</doc>
<doc id="357014" url="https://ml.wikipedia.org/wiki?curid=357014" title="ഭീമൻ ഗിത്താർമത്സ്യം">
ഭീമൻ ഗിത്താർമത്സ്യം

കടൽ വാസിയായ ഒരു മൽസ്യമാണ് ഭീമൻ ഗിത്താർമത്സ്യം അഥവാ Giant Guitar Fish (White Spoted Shovelnose Ray ). #തിരിച്ചുവിടുക . ഐ യു സി എൻ പട്ടികപ്രകാരമുള്ള പരിപാലന സ്ഥിതി വംശനാശ സാദ്ധ്യതയുള്ള ജീവികൾ എന്നാണ്.
പ്രജനനം.
കുഞ്ഞുങ്ങളെ പ്രസവിക്കുന്ന സ്രാവാണ് ഇവ. ഒരു പ്രസവത്തിൽ 10 കുട്ടികൾ വരെ ഉണ്ടാകുന്നു.
അവലംബം.
&lt;templatestyles src="Reflist/styles.css" /&gt;
ഇതും കാണുക.
കേരളത്തിലെ മൽസ്യങ്ങളുടെ പട്ടിക

</doc>
<doc id="357015" url="https://ml.wikipedia.org/wiki?curid=357015" title="Rhynchobatus djiddensis">
Rhynchobatus djiddensis



</doc>
<doc id="357016" url="https://ml.wikipedia.org/wiki?curid=357016" title="സൺ മൂൺ തടാകം">
സൺ മൂൺ തടാകം

തായ്‍വാനിലെ ഏറ്റവും വലിയ സ്വാഭാവിക തടാകമാണ് സണ‍്‍ മൂൺ തടാകം. ഇത് സ്ഥിതി ചെയ്യുന്നത്, തയ്‍വാൻ ദ്വീപിലെ നൻ‍റ്റൌ പർവ്വത്തിലാണ്. 
ഈ പ്രദേശത്തിൻറ അനുപമമായ സൌന്ദര്യമാണ് തടാകത്തിൻറെ പേരിനു നിദാനം. തടാകത്തിൻറെ കിഴക്കു ഭാഗം സൂര്യനേപ്പോലെ വൃത്താകൃതിയിലാണ്. തടാകത്തിൻറെ പടിഞ്ഞാറു വശം അർദ്ധ ചന്ദ്രൻറ ആകൃതിയിലാണ്.
എല്ലാ വർഷങ്ങളിലും ശരത്‌കാലത്തിൻറ പകുതി പിന്നിടുമ്പോൾ ഇവിടെ ആഘോഷം നടത്താറുണ്ട്. മൂന്നു കിലോമീറ്റർ ദുരം പിന്നിടേണ്ട ഒരു നീന്തൽ മത്സരമാണിത്. “സ്വിമ്മിംഗ് കാർണിവൽ ഓഫ് സൺ മൂൺ‌ ലേക്ക” എന്നാണ് ഈ ആഘോഷത്തിനു നൽകിയിരിക്കുന്ന പേര്.  ഈ ആഘോഷത്തിൽ പങ്കെടുക്കുവാൻ ആയിരക്കണക്കിനു നീന്തൽ താരങ്ങൾ ഈ തടാകത്തിലേയ്ക്ക് എത്തിച്ചേരുന്നു. ഈ ആഘോഷത്തിൻറ വേളയിൽ മാത്രമാണ് നീന്തുന്നവർക്ക് തടാകത്തിൽ പ്രവേശനം അനുവദിച്ചിട്ടുള്ളത്. 2016 ലെ ആഘോഷം സെപ്റ്റംബർ 15 ന് ആയിരുന്നു.
ഈ പ്രദേശത്തെ ആദിമനിവാസികളായ താവോ ഗോത്രക്കാക്കാരുടെ താമസ സ്ഥലം ദ്വീപിനു ചുറ്റുപാടുമുള്ള പ്രദേശങ്ങളാണ്. ഇത്ത താവോ എന്ന പട്ടണം തടാകത്തിന് സമീപത്തായിട്ടാണ്. 
ദ്വീപിന് ഒത്ത നടുക്കായി ഒരു ചെറുദ്വീപ് നിലനിൽക്കുന്നുണ്ട്. ഈ ദ്വീപൻറെ പേര് ലുലു എന്നാണ്.  പൊതുജനങ്ങൾക്കും സഞ്ചാരികൾക്കും ഈ ദ്വീപിൽ പ്രവേശനം നിഷേധിച്ചിരിക്കുന്നു. ഈ ദ്വീപിലാണ് ആദിമഗോത്രക്കാർ മതപരമായി ചടങ്ങകൾ നടത്തുന്നത്. 
ഫോർമോസാ അബോറജിനൽ കൾച്ചർ വില്ലേജ് (九族文化村) തീം പാർക്ക് സ്ഥിതി ചെയ്യുന്നത് സൺ മൂൺ തടാകത്തിനു സമീപസ്ഥമായിട്ടാണ്. ഇവിടെയ്ക്കു പോകുവാൻ റോപ് വേ സൌകര്യം ഒരുക്കിയിരിക്കുന്നു.
ഭൂമിശാസ്ത്രം.
സൺ മൂൺ തടാകം സമുദ്രനിരപ്പിൽ നിന്ന് 748 മീറ്റർ (2,454 അടി) ഉയരത്തിലാണ് സ്ഥിതി ചെയ്യുന്നത്. ഈ തടാകത്തിൻറ പരമാവധി ആഴം 27 മീറ്റർ (89 അടി) ആണ്. തടാകത്തിൻറെ ഉപരിതല വിസ്തീര്ണ്ണം 7.93 km2 (3.06 സ്ക്വയർ മൈൽ) ആണ്. പ്രഭാതത്തില് തടാകത്തിൻ ഉപരിതലത്തിൽ മൂടൽ മഞ്ഞു മൂടി നിൽക്കുന്നു. തടാകത്തിനു ചുറ്റലും കാൽനട സഞ്ചാരം നടത്തുന്നതിനായുള്ള അനേകം വഴിത്താരകളുണ്ട്.
തടാകത്തിൻ നീന്തുന്നതിനു നിരോധനം നിലനിൽക്കുന്നു. തടാകവും പരിസര പ്രദേശങ്ങളും തായ്‍വാനിലെ പതിമൂന്നു സംരക്ഷിത കാഴ്ച് പ്രദേശങ്ങളിലൊന്നായി പ്രഖ്യാപിക്കപ്പെട്ടിരിക്കുന്നു. 
ചരിത്രം.
പഴയ ഇംഗ്ലീഷ് ലിഖിതങ്ങളില് ഈ തടാകത്തെ, പതിനേഴാം നൂറ്റാണ്ടിലെ ഡച്ച് മിഷണറിയായിരുന്ന ജോർജിയസ് കാൻഡിഡ്യൂസിനെ അനുസ്മരിച്ച്, ലേക്ക് കാൻഡിഡ്യസ്‍ എന്നു പറഞ്ഞിരിക്കുന്നു. തടാകത്തനു നടുവിലെ ലുലു ദ്വീപ് താവോ ഗോത്രക്കാരുടെ പുണ്യസ്ഥലമാണ്. ഐതിഹ്യ പ്രകാരം പ്രാചീനകാലത്ത് സമീപത്തെ മലനിരകളിൽ നിന്ന് ഒരു വെളുത്ത മാനിനെ പിന്തുടർന്നു വന്ന താവോ വർഗ്ഗത്തിലെ ഏതാനും വേട്ടക്കാർ താവോ തടാകം കണ്ടെത്തുകയാണുണ്ടായ്. ഈ തടാകത്തിൻറെയു സമീപ പ്രദേശങ്ങളുടെയും സൌന്ദര്യത്തിൽ അവർ മതിമറന്നു പോയി. തടാകത്തിൽ വളരെയധികം മീനുകളുമുണ്ടായിരുന്നു. ഇന്ന് ഒരു വെളുത്ത മാനിൻറെ മാർബിൾ പ്രതിമ ലുലു ദ്വീപിൽ സ്ഥാപിച്ചിരിക്കുന്നു. 
ജപ്പാൻകാരുടെ ഭരണകാലത്ത് ഈ ദ്വീപിന് ജെയ്ഡ് ഐലൻറ് എന്നു പുനർനാമകരണം ചെയ്തിരുന്നു. (Japanese: 玉島). ചിയാങ് കൈഷക്കിൻറെ ദേശീയ സർ‌ക്കാർ തായ്‍ലാൻറിലേയ്ക്ക് സ്ഥാനം മാറ്റിയപ്പോൾ തടാകം കുവാങ്-ഹുവ ദ്വീപ് എന്നു പേരു വീണ്ടു മാറ്റി. 1978 ൽ പ്രാദേശക സർക്കാർ വിവാഹങ്ങള് നടത്തുവാനായി ഇവിടെ ഒരു മണ്ഡപം നിർമ്മിച്ചിരുന്നു. 1999 ലെ ഭൂമികുലുക്കത്തില ഈ മണ്ഡപം തകരുകയും ദ്വീപിൻറെ ഏതാനും ഭാഗങ്ങൾ വെള്ളത്തിൽ മുങ്ങിപ്പോകുകയും ചെയ്തിരുന്നു. 1999 ലെ ഭൂമികുലുക്കത്തിനു ശേഷം ഈ ദ്വീപിന് താവോ ഭാഷയിൽ ലുലു എന്നു പേരിട്ടു.
സൺ മൂൺ തടാകത്തിൽ 1919 മുതൽ അനേകം ജലവൈദ്യുത പദ്ധതികൾ സ്ഥാപിച്ചിട്ടുണ്ട്. മിങ്ടാന പമ്പ്ഡ് സ്റ്റോറേജ് ഹൈഡ്രോ പവർ പ്ലാൻറ്, മിൻഹു പമ്പ്ഡ് സ്റ്റോറേജ് ഹൈഡ്രോ പവർ പ്ലാൻറ് എന്നിവ അതിൽ പ്രധാനപ്പെട്ടതാണ്. 1934 ൽ ആദ്യത്തെ ജലവൈദ്യുത പദ്ധതി പൂർത്തിയായപ്പോൾ ഈ മേഖലിയിലെ അക്കാലത്തെ ഒരു പ്രധാന നിർമ്മിതിയായിട്ടാണ് ഇതു കണക്കാക്കിയിരുന്നത്. 1934 ൽ പൂർത്തിയായ വുജിയെ അണക്കെട്ട്, ഷുവോഷൂയി നദിയിലെ ജലം തിരിച്ചു വിട്ട് സൺ മൂൺ തടാകത്തിലെ ജലവൈദ്യുതിയുടെ അളവു കൂട്ടുവാൻ വിഭാവനം ചെയ്താണ് നിർമ്മിക്കപ്പെട്ടത്. അണക്കെട്ടുകളുടെ നിർമ്മാണത്തെ എളുപ്പമാക്കുവാൻ സമീപത്തുകൂടി ജിജി ലൈൻ റെയിൽ റോഡും അക്കാലത്ത് നിർമ്മിക്കപ്പെട്ടു.

</doc>
<doc id="357017" url="https://ml.wikipedia.org/wiki?curid=357017" title="സൻജുറോ">
സൻജുറോ

സൻജുറോ (椿三十郎, സുബാകി സൻജുറോ) 1962-ൽ പുറത്തിറങ്ങിയ ബ്ലാക്ക് ആൻഡ് വൈറ്റ് ജാപ്പനീസ് "ജിഡൈഗേകി" ചലച്ചിത്രമാണ്. അകിര കുറോസാവയാണ് ഈ ചലച്ചിത്രം സംവിധാനം ചെയ്തത്. തോഷിറോ മിഫ്യൂണെ ആണ് നായകനായി അഭിനയി‌ച്ചത്. കുറസോവയുടെ 1961 -ലെ ചലച്ചിത്രമായ "യോജിം‌ബോയുടെ" രണ്ടാം ഭാഗമാണിത്.
ഷുഗോറോ യാമമോട്ടോയുടെ നോവൽ "ഹൈബി ഹൈയാന്റെ" ചലച്ചിത്രാവിഷ്കാരമായിരുന്നു ആദ്യം ഈ ചിത്രം. 1961-ലെ അകിര കുറോസാവ ചിത്രമായ "യോജിംബോ" വിജയിച്ചതോടെ ഒരു പ്രധാന കഥാപാത്രത്തെ ഉൾപ്പെടുത്തി കഥ പരിഷ്കരിക്കുകയായിരുന്നു. 
കഥ.
ലോഡ് ചേമ്പർലെയിൻ ആയ മറ്റ്സുത അഴിമതിക്കാരനാണെന്ന് യുവാക്കളായ ഒൻപത് സമുറായിമാർ കരുതുന്നു. കുറ്റകൃത്യങ്ങൾ സംബന്ധിച്ച് ഇവർ നൽകിയ പരാതി ഇദ്ദേഹം കീറിക്കളഞ്ഞതാണ് ഇവരുടെ സംശയത്തിന് കാരണം. ഇവരിൽ ഒരാൾ ഇക്കാര്യം സൂപ്രണ്ടിനോട് പറയുന്നു. സൂപ്രണ്ട് ഇക്കാര്യത്തിൽ ഇടപെടാമെന്ന് ഉറപ്പുനൽകുന്നു. ഒരു ദേവാലയത്തിൽ ഇവർ ഈ വിഷയം രഹസ്യമായി ചർച്ച ചെയ്യാൻ കൂടുമ്പോൾ ഒരു റോണിൻ (മിഫ്യൂണെ) ഇക്കാര്യം കേൾക്കുന്നു. സൂപ്രണ്ടാണ് യഥാർത്ഥ അഴിമതിക്കാരൻ എന്ന് റോണിൻ അവരോട് പറയുന്നു. ഈ സ്ഥലം സൂപ്രണ്ടിന്റെ ആൾക്കാർ വളയുന്നതോടെ ഇക്കാര്യം സത്യമാണെന്ന് ഇവർക്ക് ബോദ്ധ്യമാകുന്നു. യുവ സമുറായിമാർ യുദ്ധം ചെയ്യാൻ ആഗ്രഹിക്കുന്നെങ്കിലും റോണിൻ അവരെ ഒളിപ്പിച്ചശേഷം ആക്രമണകാരികളെ കബളിപ്പിച്ച് തിരിച്ചയയ്ക്കുന്നു. അഴിമതിക്കാർക്കെതിരേ യുവ സമുറായിമാരെ സഹായിക്കാം എന്ന് റോണിൻ ഉറപ്പുനൽകുന്നു.
ഒരു സ്ത്രീ റോണിന്റെ പേര് ചോദിക്കുമ്പോൾ ഇദ്ദേഹം അടുത്തുള്ള കാമെല്ലിയ മരങ്ങളെ നോക്കിക്കൊണ്ട് തന്റെ പേര് 椿 "സുബാക്കി" (കാമെല്ലിയ) സൻജുറോ 三十郎 എന്നാണെന്ന് പറയുന്നു. 
സൻജുറോയുടെ സഹായത്തോടെ നന്മയുടെ ഭാഗം വിജയിക്കുന്നു. സൂപ്രണ്ട് ഹരകിരി നടത്തുന്നു. യുവ സമുറായിമാരും മറ്റുള്ളവരും വിജയാഘോഷം നടത്തുമ്പോൾ സൻജുറോ രഹസ്യമായി ഇവിടം വിട്ട് പോകുന്നു. ഇദ്ദേഹം ഹൻബേയി എന്നയാളോട് ഏറ്റുമുട്ടാനൊരുങ്ങുകയാണ്. 
പോരാട്ട രംഗത്തിൽ രണ്ടാളും അര മിനിട്ടോളം അനങ്ങാതെ നിൽക്കുന്നു. ഹൻബേയി വാളൂരുമ്പോൾ സൻജുറോ അതിനേക്കാൾ വളരെ വേഗത്തിൽ വാൾ ഉറയി‌ൽ നിന്നൂരുകയും അതേ ആക്കത്തിൽ വെട്ടുകയും ചെയ്യുന്നു. വിജയാഹ്ലാദം നടത്തുന്ന സമുറായിമാരോട് സൻജുറോ ദേഷ്യപ്പെടുന്നു. താനും ഹൻബേയിയും തമ്മിൽ വ്യത്യാസമൊന്നുമില്ലെന്നും ഉറയിലിരിക്കുന്ന വാളുകളാണ് ഏറ്റവും നല്ലവയെന്നും സൻജുറോ പറയുന്നു. തന്നെ പിന്തുടരരുത് എന്ന് പറഞ്ഞശേഷം സൻജു‌റോ യാത്രയാകുന്നു.
നിർമ്മാണം.
ഷുഗാരോ യാമമോട്ടോയുടെ ചെറുകഥയായ "സമാധാനപരമായ ദിനങ്ങൾ" (日日平安 "നിചിനിചി ഹൈ-ആൻ") ആസ്പദമാക്കിയാണ് ചിത്രം തയ്യാറാക്കിയിരിക്കുന്നത്. ആദ്യം സൻജുറോ കഥ നേരിട്ട് ചലച്ചിത്രമാക്കാനായിരുന്നു തീരുമാനം. "യോജിംബോ" വിജയിച്ച ശേഷം സ്റ്റുഡിയോ ആ ചിത്രത്തിലെ പ്രതിനായകകഥാപാത്രത്തെ ഈ ചിത്രത്തിലും ഉപയോഗിക്കാൻ തീരുമാനിക്കുകയായിരുന്നു. കുറോസാവ അതിനനുസരിച്ച് കഥയിൽ മാറ്റങ്ങൾ വരുത്തി.
അരുവിയിലേയ്ക്ക് ഒരു പൂ വീഴുന്ന സീൻ ചിത്രീകരിക്കുക വളരെ ബുദ്ധിമുട്ടായിരുന്നു. ആദ്യം പിയാനോ വയർ ഉപയോഗിക്കാൻ തീരുമാനിച്ചുവെങ്കിലും അത് ഉപേക്ഷിച്ചു. സ്റ്റോക്കിംഗ് അഴിച്ചെടുത്ത നൈലോൺ ഉപയോഗിച്ചാണ് പിന്നീട് ഈ രംഗം ചിത്രീകരിച്ചത്. ഇത് വിജയിച്ചത് വിവരിക്കാനാവാത്ത അനുഭവമായിരുന്നു എന്ന് ചിത്രത്തിന്റെ പ്രോപ്പർട്ടി മാസ്റ്റർ ഷോജി ജിൻബോ പ്രസ്താവിക്കുകയുണ്ടായി. രക്തം പൊട്ടിത്തെറിക്കുന്ന രംഗം ഒറ്റ ഷോട്ടിലാണ് ചിത്രീകരിച്ചതെന്ന് പ്രൊഡക്ഷൻ ഡിസൈനർ യോഷിരോ മുറാകി പ്രസ്താവിച്ചിരുന്നു. തത്സുയ നകാഡായിയുടെ ശരീരത്തിൽ ഘടിപ്പിച്ചിരുന്ന കമ്പ്രസ്സർ സംവിധാനം തെറ്റായി പ്രവർത്തിച്ച് പ്രതീക്ഷിച്ചതിനേക്കാൾ വളരെ അധികം രക്തം ചിതറുകയുണ്ടായി.
റിലീസ്.
1962 ജനുവരി 1-നാണ് സൻജുറോ റിലീസ് ചെയ്തത്. ടോഹോ ആയിരുന്നു വിതരണം നടത്തിയത്. 1962-ൽ ടോഹോ റിലീസ് ചെയ്ത ചിത്രങ്ങളിൽ ഏറ്റവുമധിമം കളക്ഷൻ ലഭിച്ചത് സൻജുറോ എന്ന ചിത്രത്തിനായിരുന്നു. 1962 -ൽ റിലീസ് ചെയ്ത ജാപ്പനീസ് ചിത്രങ്ങളിൽ ഈ ചിത്രം രണ്ടാം സ്ഥാനത്തായിരുന്നു. 1962 -ൽ തന്നെയാണ് ഈ ചിത്രം അമേരിക്കൻ ഐക്യനാടുകളിൽ റിലീസ് ചെയ്തത്.
"സുബാക്കി സൻജുറോ" എന്ന പേരിൽ ഈ ചിത്രം 2007 -ൽ യോഷിമിറ്റ്സു മോറിറ്റ റീ മേക്ക് ചെയ്തിരുന്നു. യൂജി ഓഡ ആയിരുന്നു പ്രധാന വേഷത്തിൽ അഭിനയിച്ചത്.
സ്വീകരണം.
ഈ ചിത്രത്തിൽ മിഫ്യൂണെയുടെ വാൾപ്പയറ്റിന്റെ ചിത്രങ്ങൾ 1989 -ൽ കെൻഡോയെ സംബന്ധിച്ച് “ദിസ് ഈസ് കെൻഡോ“ എന്ന ഗ്രന്ഥത്തിൽ സമുറായിമാരുടെ കഴിവിനെപ്പറ്റി സൂചിപ്പിക്കാനായി ഉപയോഗിച്ചിരുന്നു.
വ‌ളരെ മികച്ച അഭിപ്രായമാണ് ചിത്രത്തിന് ലഭിച്ചത്. റോട്ടൻ ടൊമാറ്റോസിൽ 100% റേറ്റിംഗാണ് 21 റിവ്യൂകളെ ആസ്പദമായി ചിത്രത്തിന് ലഭിച്ചത്. 10-ൽ 8.4 ആണ് ശരാശരി റേറ്റിംഗ്.
കുറിപ്പുകൾ.
&lt;templatestyles src="Reflist/styles.css" /&gt;
അവലംബം.
&lt;templatestyles src="Reflist/styles.css" /&gt;
സ്രോതസ്സുകൾ.
&lt;templatestyles src="Refbegin/styles.css" /&gt;

</doc>
<doc id="357020" url="https://ml.wikipedia.org/wiki?curid=357020" title="ലീഷാൻസോറസ്">
ലീഷാൻസോറസ്

ചൈനയിൽ നിന്നും ഫോസിൽ കണ്ടെത്തിയ ഒരു ദിനോസർ ആണ് ലീഷാൻസോറസ് .അന്ത്യ-മധ്യ ജുറാസ്സിക് കാലത്തു ആണ് ഇവ ജീവിച്ചിരുന്നത് . 
കുടുംബം.
തെറാപ്പോഡ വിഭാഗത്തിൽ പെട്ടവയാണ് ഇവ.
പ്രജനനം.
ഈ കാലഘട്ടത്തിൽ പെട്ട മറ്റു ദിനോസറുകളെ പോലെ ഇവയും മുട്ട ഇടുന്ന വിഭാഗം ജീവികൾ ആയിരുന്നു. ചില ദിനോസറുകൾ കൂടു കൂട്ടിയതിനും അട ഇരുന്നതിനും തെളിവുകൾ ഉണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="357021" url="https://ml.wikipedia.org/wiki?curid=357021" title="Leshansaurus">
Leshansaurus



</doc>
<doc id="357024" url="https://ml.wikipedia.org/wiki?curid=357024" title="ഉർമിയ തടാകം">
ഉർമിയ തടാകം



</doc>
<doc id="357028" url="https://ml.wikipedia.org/wiki?curid=357028" title="സിറ്റുയിൻ">
സിറ്റുയിൻ

ഇന്ത്യൻ കളിരൂപമായ ചതുരംഗത്തിൽ നിന്ന് എട്ടാം നൂറ്റാണ്ടോടെ നേരിട്ട് ഉരുത്തിരിഞ്ഞ ഒരു ചെസ്സ് വകഭേദമാണ്  സിറ്റുയിൻ (ബർമ്മീസ്: ), അഥവാ ബർമ്മീസ് ചെസ്സ്. "സിറ്റ്" എന്ന ബർമ്മീസ് വാക്കിനർത്ഥം സൈന്യം അഥവാ യുദ്ധം എന്നാണ്; "സിറ്റുയിൻ" എന്ന വാക്കിന്റെ തർജ്ജമ സൂചിപ്പിക്കുന്നത് സൈന്യത്തിലെ നാലു് വിഭാഗങ്ങളെയാണ് (ആന, തേര്, കുതിര, കാലാൾ).
ഈ കളി നിലനിൽക്കുന്ന പ്രദേശങ്ങളിൽ പടിഞ്ഞാറൻ (ഇന്റർനാഷണൽ) ചെസ്സിന്റെ  സ്വാധീനം നിഴലിക്കുന്നുവെങ്കിലും വടക്കുപടിഞ്ഞാറൻ പ്രദേശങ്ങളിൽ ഇതിനു ജനപ്രീതിയുണ്ട്.
കളിക്കളം.
8 റോയും 8 കോളവും ഉൾപ്പെടെ 64 കള്ളികളുള്ളതാണ് സിറ്റുയിൻ കളിക്കളം. ചെസിലേതു പോലെ വ്യത്യസ്ത നിറത്തിലുള്ള കള്ളികളില്ല. കളിക്കളത്തിന്റെ കോണോടുകോണായി "sit-ke-myin" (ജനറലിന്റെ പാത) എന്ന പേരിൽ രണ്ടു രേഖകളുണ്ട്.
കരുക്കളും അവയുടെ നീക്കങ്ങളും.
മരത്തിലും ചിലപ്പോഴൊക്കെ ആനക്കൊമ്പു് പോലുള്ള വസ്തുക്കൾ കൊണ്ടാണ് കരുക്കൾ നിർമ്മിക്കുന്നത്. ഓരോ കരുവിന്റെയും ഉയരം തരം അനുസരിച്ച് വ്യത്യാസപ്പെട്ടിരിക്കുന്നു. കരുക്കളുടെ ഔദ്യോഗിക നിറങ്ങൾ ചുവപ്പും കറുപ്പു മാണ്.
ചെസ്സിലെ രാജാവിനു സമാനം; ഏതു ദിശയിലേക്കും ഒരു കള്ളി നീങ്ങാനാവും.
ചെസ്സിലെ മന്ത്രിയ്ക്ക് സമാനം; കോണോടുകോൺ ഒരു കള്ളി നീങ്ങുന്നു (ഷത്രജ്ഞിലെ ഫെർ കരുവിനെ പോലെ).
ചെസ്സിലെ ആനയ്ക്ക് സമാനം; കോണാടുകോൺ ഒരു കള്ളി നീങ്ങുകയോ, ഒരു കള്ളി മുന്നോട്ടു നീങ്ങുകയോ ചെയ്യുന്നു (ഷോഗിയിലെ സിൽവർ ജനറലിനെ പോലെ).
ചെസ്സിലെ കുതിരയ്ക്ക് സമാനം; രണ്ടു കള്ളി തിരശ്ചീനമായി ചാടി ഒരു കള്ളി കുത്തനെയോ, രണ്ടു കള്ളി കുത്തനെ ചാടി ഒരു കള്ളി തിശ്ചീനമായോ നീങ്ങാം.
ചെസ്സിലെ തേരിനു സമാനം; എത്ര കള്ളി വേണമെങ്കിലും കുത്തനെയോ തിശ്ചീനമായോ നീങ്ങാം.
ചെസ്സിലെ കാലാളുകൾക്ക് സമാനം; ഒരു കള്ളി മുന്നോട്ട് നീങ്ങാം, പക്ഷേ പിന്നിലേയ്ക്ക് വരാനാകില്ല. ചെസ്സിലെ പോലെ, മുന്നിലേയ്ക്ക് ഒരു കള്ളി കോണോടുകോൺ നീക്കി എതിർ കരുവിനെ വെട്ടിയെടുക്കുന്നു.
നിയമങ്ങൾ.
കളിയുടെ ആരംഭനിലയിൽ ഫ്യൂഡൽ പ്രഭുക്കൾ (കാലാളുകൾ) മാത്രമാണ് കളിക്കളത്തിൽ ഉണ്ടാവുന്നത്. ചുവന്ന കളിക്കാരനാണ് (ഇവിടെ കാണിച്ചിരിക്കുന്നത് വെളുത്ത കരുക്കളാണ്) ആദ്യവും, പിന്നീട് കറുത്ത കളിക്കാരനും അവരുടെതായ കരുക്കളെ കളിക്കളത്തിൽ, അവരുടെതായ പകുതിയിൽ സജ്ജീകരിക്കുന്നു ("sit-tee" അഥവാ സേനാവിന്യാസം): അവസാന റാങ്കിലെ ഏത് കള്ളികളിൽ വേണമെങ്കിലും തേരുകളെ വെയ്ക്കാം. ഔദ്യോഗിക മത്സരങ്ങളിൽ കളിക്കാർ അനോന്യം സേനാ വിന്യാസം കാണുന്നതു തടയാൻ ഒരു ചെറിയ കർട്ടൻ കളിക്കളത്തിന്റെ നടുവിൽ ഉപയോഗിക്കാറുണ്ട്. സാധ്യമാകാവുന്ന ഒരു പ്രാരംഭസജ്ജീകരണമാണ് ചിത്രത്തിൽ കൊടുത്തിരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="357036" url="https://ml.wikipedia.org/wiki?curid=357036" title="Endoclita malabaricus">
Endoclita malabaricus



</doc>
<doc id="357037" url="https://ml.wikipedia.org/wiki?curid=357037" title="എൻഡോക്ലിറ്റ മലബാറിക്കസ്">
എൻഡോക്ലിറ്റ മലബാറിക്കസ്

 
ഹെപിയാലിഡേ കുടുംബത്തിൽപ്പെട്ട ഒരു നിശാശലഭമാണ് എൻഡോക്ലിറ്റ മലബാറിക്കസ്. #തിരിച്ചുവിടുക . ഇന്ത്യയിലാണ് ഇവ കാണപ്പെടുന്നത്.
ഇവയുടെ ശലഭപ്പുഴുക്കളുടെ ഭക്ഷണസസ്യങ്ങൾ ആയി അറിയപ്പെടുന്ന സസ്യജനുസുകൾ ഇവയാണ്: "അക്കേഷ്യ", "ഐലാന്തസ്", "അൽബീസിയ", "ബ്രിഡേലിയ", "കജാനസ്", "കാലികാർപ്പ", "കമേലിയ", "കാഷ്യ", "കസുവാറിന", "ക്ലീറോഡെൻഡ്രോൺ", "കോഫിയ", "കോർഡിയ", "യൂക്കാലിപ്റ്റസ്", "യൂജീനിയ", "ഫിലിഷ്യം", "ഗ്ലിറിസിഡിയ", "മെലീന", "ഗ്രീവിയ", "ഗൈറോകാർപസ്", "ഹെറിസാൻഷ്യ", "ലഗർസ്റ്റോമിയ", "ലന്റാന", "മകറാങ്ക", "മലോട്ടാസ്", "ഓസ്‌സിമം", "റോസ്", "സന്റാലം", "സാപിൻഡസ്", "സൊളാനം", "സ്ട്രോബിലാന്തസ്", "ടെക്ടോണ", "ട്രെമ", "സിസിഫസ്".
അവലംബം.
&lt;templatestyles src="Reflist/styles.css" /&gt;

</doc>
<doc id="357039" url="https://ml.wikipedia.org/wiki?curid=357039" title="മാക്രുക്">
മാക്രുക്

മാക്രുക് ആരംഭനില
ഇന്ത്യൻ കളിരൂപമായ ചതുരംഗത്തിൽ നിന്ന് ഉരുത്തിരിഞ്ഞ ഒരു ചെസ്സ് വകഭേദമാണ് മാക്രുക് (Thai: ; rtgs: മാക് രുക്; ]), അഥവാ തായ് ചെസ്സ്. ഇപ്പോൾ സജീവമായി നിലനിൽക്കുന്ന ചെസ്സ് വകഭേദങ്ങളിൽ ചതുരംഗത്തിനോട് ഏറ്റവും സാദൃശ്യമുള്ളത് മാക്രുകിനാണെന്നു് കരുതുന്നു.
തായ് വംശജർക്കിടയിൽ ഈ കളിയ്ക്ക് ചെസ്സിനേക്കാൾ ജനപ്രീതിയുണ്ട്.
നിയമങ്ങൾ.
കരുക്കൾ.
കളി തുടങ്ങുമ്പോൾ, കാലാളുകൾ മൂന്നും ആറും റാങ്കുകളിലാണ് സജ്ജീകരിക്കുന്നത്. മന്തിമാർ രാജാക്കന്മാരുടെ വലതുവശത്തും സജ്ജീകരിക്കുന്നു. കാലാളുകൾ ആറാം റാങ്കിലെത്തുമ്പോൾ സ്ഥാനക്കയറ്റം (เบี้ยหงาย "bia ngai", flipped cowry shell) ലഭിച്ച് മന്ത്രിയെ പോലെ നീങ്ങുന്നു. അന്താരാഷ്ട്ര ചെസ്സിലെ പോലെ കാത്സിലിങ്ങ് നീക്കമില്ല.
നീക്കം എണ്ണൽ.
രണ്ടു വശത്തും ഒരു കാലാളും അവശേഷിക്കുന്നില്ലെങ്കിൽ കളി ഒരു നിശ്ചിത നീക്കങ്ങൾക്കു് ശേഷം പൂർത്തിയാവണമെന്നുണ്ട്, അല്ലാത്തപക്ഷം കളി സമനിലയാവുന്നു.
മോശം അവസ്ഥയിലുള്ള കളിക്കാരന്റെ അവസാനത്തെ കരുവും (രാജാവല്ല) വെട്ടിയെടുക്കപ്പെടുകയാണെങ്കിൽ, നീക്കം എണ്ണുന്നതു തുടരുകയോ, മെച്ചപ്പെട്ട അവസ്ഥയിലുള്ള കളിക്കാരന്റെ കരുക്കളുടെ നിലയനുസരിച്ച് താഴെ പറയുന്നതു പോലെ വീണ്ടും ആദ്യം മുതൽ നീക്കങ്ങൾ എണ്ണുകയോ ചെയ്യുന്നു.
മോശം അവസ്ഥയിലുള്ള കളിക്കാരൻ നീങ്ങുന്നതിനൊപ്പം നീക്കത്തിന്റെ എണ്ണവും ഉചരിക്കുന്നു. മെച്ചപ്പെട്ട അവസ്ഥയിലുള്ള കളിക്കാരന് നിശ്ചിത നീക്കങ്ങൾക്കുള്ളിൽ ചെക്ക്മേറ്റ് ആക്കാൻ സാധിച്ചില്ലെങ്കിൽ കളി സമനിലയാകുന്നു. ജയസാധ്യതകൾ കണക്കിലെടുത്തു ഇരു കളിക്കാർക്കും നീക്കം എണ്ണുന്നതു് തുടരാനോ, നിർത്താനോ, വീണ്ടും എണ്ണാനോ സാധിക്കും.
അവലംബം.
&lt;templatestyles src="Reflist/styles.css" /&gt;

</doc>
<doc id="357040" url="https://ml.wikipedia.org/wiki?curid=357040" title="മക്കറാങ്ക">
മക്കറാങ്ക

 
യൂഫോർബിയേസീ കുടുംബത്തിലെ,പഴയലോകത്തെ ഉഷ്ണമേഖലാപ്രദേശങ്ങളിൽ കാണപ്പെടുന്ന മരങ്ങളുടെ ഒരു ജനുസ് ആണ് മക്കറാങ്ക (Macaranga). ആഫ്രിക്ക, ആസ്ത്രേലേഷ്യ, ഏഷ്യ, ഇന്ത്യൻ മഹാസമുദ്രത്തിലെയും ശാന്തസമുദ്രത്തിലെയും, നിരവധി ദ്വീപുകൾ എന്നിവിടങ്ങളിലെല്ലാം കാണപ്പെടുന്ന ഈ ജനുസിൽ 300 ഓളം സ്പീഷിസുകൾ ഉണ്ട്. 1806 -ൽ മൗറീഷ്യസിൽ നിന്നും ശേഖരിച്ച സ്പെസിമനുകൾ ഉപയോഗിച്ചാണ് ഇവയെ ആദ്യമായി വിവരിക്കുന്നത്. 
വനനശീകരണം സംഭവിച്ച ഇടങ്ങളിൽ വളരെപ്പെട്ടെന്ന് ആദ്യം തന്നെ വളർന്നുവരുന്ന സസ്യങ്ങളാണിവ. എൻഡോക്ലിറ്റ മലബാറിക്കസ് പോലെ ചിലതരം ശലഭങ്ങളുടെ ലാർവകൾ ഇവയുടെ ഇലകൾ ഭക്ഷണമാക്കാറുണ്ട്. ഫോർമിസിഡേ കുടുംബത്തിലെ ഉറുമ്പുകളുമായി സഹവസിക്കാറുള്ള ഈ ചെടികൾ അവയുമായി പരസ്പരസഹകരണജീവിതം നടത്തുന്നു. മക്കറാങ്കയുടെ പൊള്ളയായി തടി ഇവയ്ക്ക് താമസമൊരുക്കുകയും ചിലപ്പോൾ മധുരമുള്ള ഒരു നീര് ഉൽപ്പാദിപ്പിച്ചുനൽകുകയും ചെയ്യുന്നു. പകരമായി മറ്റു കീടങ്ങൾ മരത്തിനെ ആക്രമിക്കാതെ ഉറുമ്പുകൾ സംരക്ഷിക്കുകയും ചെയ്യുന്നു.
ഉപയോഗം.
"വട്ടക്കണ്ണിയിൽ". നിന്നും ചുവന്ന നിറത്തിലുള്ള ഒരു പശ ലഭിക്കാറുണ്ട്.
ചില സ്പീഷിസുകൾ.
&lt;templatestyles src="Div col/styles.css"/&gt;3The unnamed parameter 2= is no longer supported. Please see the documentation for .
അവലംബം.
&lt;templatestyles src="Reflist/styles.css" /&gt;

</doc>
<doc id="357041" url="https://ml.wikipedia.org/wiki?curid=357041" title="Macaranga">
Macaranga



</doc>
<doc id="357047" url="https://ml.wikipedia.org/wiki?curid=357047" title="ആദിവാസി ക്ഷേമ സമിതി">
ആദിവാസി ക്ഷേമ സമിതി

ആദിവാസി ഷേമ സമിതി (എ.കെ.എസ്) 2000 മാർച്ച് 6 രൂപീകൃതമായി. ഇടതു ചായ്വുള്ള ഒരു പ്രസ്ഥാനമാണിത്. വളരെ ചെറിയ കാലം കൊണ്ട് തന്നെ ആദിവാസികൾക്കിടയിൽ വലിയ സ്വാധീനം നേടാൻ ഈ സംഘടനക്ക് കഴിഞ്ഞിട്ടുണ്ട്.

</doc>
<doc id="357048" url="https://ml.wikipedia.org/wiki?curid=357048" title="ക്ലാഡ്">
ക്ലാഡ്

 
പൊതുവായ രക്തബന്ധമുള്ള ഒരു പൂർവികൻ ഉള്ള ജീവജാലങ്ങളെ വിശേഷിപ്പിക്കാൻ ഉപയോഗിക്കുന്ന ഒരു പദമാണ് ക്ലാഡ് (clade) (പുരാതന ഗ്രീക്കിൽ നിന്നും: "klados", "ശാഖ"). ഇവയെ എല്ലാം ഒരു ജീവിതവൃക്ഷത്തിൽ രേഖപ്പെടുത്താനാവുന്നതാണ്.
ഈ പൊതുപൂർവികൻ ഒരു വ്യക്തിയോ ഒരു ജനതയോ, ഇപ്പോൾ ഉള്ളതോ വംശനാശം സംഭവിച്ച ഒരു സ്പീഷിസോ ആവാം. അങ്ങനെ മുകളിലേക്ക് അത് സാമ്രാജ്യം വരെ എത്തുന്നു. ക്ലാഡുകൾ ഒന്നിനൊന്നോടു ചേർത്തുവച്ചതുപോലെയാണ്. താഴേക്കുപോകുന്തോറും അവ ശാഖകളായി പിരിയുന്നു. ഈ ശാഖകൾ ഓരോ വിഭാഗമായി വേർതിരിഞ്ഞ് ഓരോ സ്പീഷിസുകളും വെവ്വേറെ പരിണമിക്കുന്നരീതിയിൽ വേറിട്ട് കാണാവുന്നതാണ്.
കഴിഞ്ഞ ഏതാനും പതിറ്റാണ്ടുകളിൽ ഈ ക്ലാഡ് രീതിയിൽ പരിണാമത്തിനോടുള്ള സമീപനം ജീവശാസ്ത്രമെഖലയിൽ വിപ്ലവകരമായ അറിവുകളാണ് കൊണ്ടുവന്നത്. ജീവികൾ തമ്മിലുള്ള അത്ഭുതകരമായ ബന്ധങ്ങളുടെ ചുരുളഴിക്കാൻ ഇതു സഹായിച്ചു. 

</doc>
<doc id="357049" url="https://ml.wikipedia.org/wiki?curid=357049" title="Clade">
Clade



</doc>
<doc id="357050" url="https://ml.wikipedia.org/wiki?curid=357050" title="ഗോഡ് ഇൻ ഷാക്കിൾസ്">
ഗോഡ് ഇൻ ഷാക്കിൾസ്

 
ഐക്യരാഷ്ട്ര സഭയുടെ പ്രത്യേക പരാമർശമുൾപ്പെടെ ഏഴ് അന്തർ ദേശീയ പുരസ്‌കാരങ്ങൾ നേടിയ ഹ്രസ്വ ചിത്രമാണ് ഗോഡ് ഇൻ ഷാക്കിൾസ്. ആനകൾ അനുഭവിക്കുന്ന കൊടുംപീഡനങ്ങൾ ചിത്രീകരിച്ച ഈ ചിത്രം കേരളത്തിൽ ആദ്യം പ്രദർശിപ്പിച്ചത് നിയമസഭയിലായിരുന്നു. ഐക്യരാഷ്ട്ര സഭയുടെ പ്രത്യേക പരാമർശമുൾപ്പെടെ ഏഴ് അന്തർ ദേശീയ പുരസ്‌കാരങ്ങൾ നേടിയ ഹ്രസ്വ ചിത്രമാണ് ഗോഡ് ഇൻ ഷാക്കിൾസ്. ആനകൾ അനുഭവിക്കുന്ന കൊടുംപീഡനങ്ങൾ ചിത്രീകരിച്ച ഈ ചിത്രം കേരളത്തിൽ ആദ്യം പ്രദർശിപ്പിച്ചത് നിയമസഭയിലായിരുന്നു. ഈ ചലച്ചിത്രം നിർമ്മിക്കാനുള്ള പണം മുഴുവൻതന്നെ ജനങ്ങളിൽ നിന്നുമുള്ള സംഭാവനയായിത്തന്നെ ലഭിച്ചതാണ്.
പ്രമേയം.
സംഗീത അയ്യർ സംവിധാനം ചെയ്ത ഈ ഡോക്യുമെന്ററി ചിത്രം, ക്ഷേത്രത്തിലെ ആചാരങ്ങളുമായി ബന്ധപ്പെടുത്തി വളർത്തുന്ന ആനകൾ അനുഭവിക്കുന്ന കൊടുംപീഡനങ്ങൾ ലോകത്തിനു മുന്നിൽ അവതരിപ്പിച്ചു. കേരളത്തിലെ പ്രശസ്തമായ നാല് ആനകളെയാണ് ഡോക്യുമെന്ററിയിൽ ചിത്രീകരിച്ചിട്ടുണ്ട്. സുഗതകുമാരി, അക്കീരമൺ കാളിദാസൻ ഭട്ടതിരിപ്പാട് തുടങ്ങി 12 പ്രമുഖരുടെ അഭിമുഖങ്ങളും ഡോക്യുമെന്ററിയിലുണ്ട്. മനുഷ്യർ ആനകൾക്ക് ഏൽപ്പിക്കുന്ന ഉപദ്രവങ്ങളെപ്പറ്റി ചിത്രത്തിൽ പ്രതിപാദിക്കുന്നുണ്ട്. പൂരങ്ങളിലെ ആന സംസ്കാരത്തിനുപിന്നിൽ ഉടമകളുടെ വ്യവസായതാത്‌പര്യങ്ങൾ മാത്രമാണ് ഉള്ളതെന്നും 1980-കളിൽ ആനകളെ പൂരത്തിന് ഉപയോഗിച്ചുതുടങ്ങുന്നതിനുമുൻപും പൂരങ്ങൾ നന്നായി നടന്നിട്ടുണ്ടെന്നു പറയുന്ന സംഗീത പല ഡോക്ടർമാരും ആനകളെ എഴുന്നള്ളിക്കുമ്പോൾ തെറ്റായ സർട്ടിഫിക്കറ്റുകളാണ് നൽകുന്നതെന്നും മലബാർമേഖലയിൽ നടക്കുന്ന ആനയില്ലാത്ത ഉത്സവങ്ങൾക്ക് ആന ഉത്സവങ്ങളുടേതിനേക്കാൾ കൊഴുപ്പുണ്ടാവാറുണ്ടെന്നും പറയുന്നു. ശ്രീലങ്കയിലെ പിന്നാവാല ആനസങ്കേതംപോലെ ഒരു മികച്ച എലിഫന്റ് സാങ്ച്വറി ഒരുക്കുകയാണ് കേരളത്തിലെ നാട്ടാനകളെ പുനരധിവസിപ്പിക്കാൻ വേണ്ടതെന്നാണ് സംഗീതയുടെ അഭിപ്രായം. നിയമസഭാംഗങ്ങൾക്കുമുന്നിൽ തന്റെ ഡോക്യുമെന്ററി ഏറെ പ്രതീക്ഷയോടെയാണ് സംഗീത അയ്യർ കാണിച്ചത്. മികച്ച പ്രതികരണം അവിടെനിന്നുലഭിച്ചത് ഏറെ പ്രതീക്ഷനൽകുന്നുവെന്നും സംഗീത പറയുന്നുണ്ട്.

</doc>
<doc id="357052" url="https://ml.wikipedia.org/wiki?curid=357052" title="അറേബ്യൻ ഓറിക്സ്">
അറേബ്യൻ ഓറിക്സ്

 
അറേബ്യൻ ഓറിക്സ് അഥവാ വെള്ള ഓറിക്സ് ("Oryx leucoryx") ഇടത്തരം വലിപ്പമുള്ള കൃഷ്ണമൃഗത്തിൻറ വംശത്തിലുള്ള ഒരു ജീവി വർഗ്ഗമാണ്. വളരെ നീളമുള്ളതും എഴുന്നു നിൽക്കുന്നതുമായ കൊമ്പുകളും, ജഡ കെട്ടിയ നിബിഢമായ വാലും ഇവയുടെ പ്രത്യേകതകളാണ്. ഓറിക്സ് വംശത്തിലെ വലിപ്പം കുറഞ്ഞ ഇവ അറേബ്യൻ ഉപദ്വീപിലെ മരുഭൂമികളിലും മരങ്ങളില്ലാത്ത വിശാലമായ പുൽമൈതാനങ്ങളിലും കാണപ്പെടുന്നു. 1970 മുതൽ സ്വാഭാവിക ആവാസ വ്യവസ്ഥകളിൽ നിന്ന് ഈ ജീവികൾ അപ്രത്യക്ഷമായിക്കൊണ്ടിരിക്കുന്നു. കാഴ്ചബംഗ്ലാവുകളിലും സ്വകാര്യ മൃഗസങ്കേതങ്ങളിലും ഇവയിൽ ഏതാനും എണ്ണത്തെ പരിരക്ഷിച്ചു വരുന്നു. 1980 കളിൽ ഇവയെ വംശവർദ്ധനവു നടത്തി വന്യമായ അവസ്ഥയിൽത്തന്നെ പുനരധിവസിപ്പിക്കാനുള്ള ശ്രമങ്ങൾ നടന്നുവരുന്നുണ്ട്. 
1986 ൽ അറേബ്യൻ ഓറക്സുകളെ IUCN, വംശനാശത്തിൻറെ വക്കിലുള്ള മൃഗങ്ങളുടെ പട്ടകയിൽ ഉൾപ്പെടുത്തി. 2011 വന്യമായി സാഹചര്യത്തിലുള്ള ആകെ അറേബ്യൻ ഓറിക്സുകളുടെ എണ്ണം 1,000 ആണെന്നു കണ്ടെത്തിയിരുന്നു. അതു കൂടാതെ ലോകത്തൊട്ടാകെയായി ബന്ധനത്തിൽ കഴിയുന്ന മറ്റൊരു 6,000 - 7000 അറേബ്യൻ ഓറിക്സുകളുണ്ടെന്നു കണക്കാക്കിയിട്ടുണ്ട്. 
ഖത്തറിലെ ദോഹയിൽ 2006 ൽ നടന്ന ഏഷ്യൻ ഗെയിംസിൽ "Orry" എന്ന പേരിൽ ഭാഗ്യചിഹ്നമായി തെരഞ്ഞടുക്കപ്പെട്ടത് അറേബ്യൻ ഓറിക്സിൻറെ രൂപമായിരുന്നു. ഖത്തർ എയർലൈൻസിൻറെ വാൽച്ചിറകിനു സമീപമുള്ള മുദ്ര അറേബ്യൻ ഓറിക്സിൻറേതാണ്. യു.എ.ഇ. യുടെ ദേശീയ മൃഗം കൂടിയാണീ മൃഗം.
ശാരീരിക പ്രത്യേകതകൾ.
നിവർന്നു നിൽക്കുന്ന ഒരു അറേബ്യൻ ഓറിക്സിന് തോൾഭാഗത്തു നിന്നുള്ള ഉയരം 1 മീറ്ററും (39 ഇഞ്ച്) തൂക്കം ഏകദേശം ആണ്. ശരീരം മൂടിയ ചർമ്മത്തിൻ തിളങ്ങുന്ന വെള്ളനിറമാണ്. ശരീരത്തിനടിവശവും കാലുകളും മങ്ങിയ തവിട്ടു നിറമാണ്. തല മുതൽ കഴുത്തു വരെയുള്ള ഭാഗത്തും, നെറ്റിയിലും മൂക്കിലും കണ്ണുകൾക്കു സമീപവുമെല്ലാം കറുത്ത വരകൾ കാണപ്പെടുന്നു. ആൺ വർഗ്ഗത്തിനും പെൺ വർഗ്ഗത്തിനും വളരെ നീളമുള്ളതും വളവില്ലാതെയോ അല്പം വളവോടു കൂടിയോ ഉള്ള വലയങ്ങളുള്ളതുമായ കൊമ്പുകളുണ്ട്. ഈ കൊമ്പുകൾക്ക് 50 മുതൽ 75 സെൻറീ മീറ്റർ (20 മുതൽ 30 ഇഞ്ച് വരെ) നീളമുണ്ടാകും.
മരുഭൂമിയിൽ ചൂടുള്ള സമയം അവ വിശ്രമിക്കുകയും മഴയ്ക്കുള്ള സാദ്ധ്യത മനസ്സിലാക്കി മുന്നോട്ടു നീങ്ങുകയും ചെയ്യുന്നു. ഇവ കൂട്ടമായിട്ടാണ് മേയുന്നത്. ഒമാനിലുള്ള ഒരു കൂട്ടം ഓറിക്സുകൾക്ക് ഏകദേശം 3,000 ചതുരശ്ര കിലോമീറ്റർ (1,200 ചതുരശ്ര മൈൽ) പ്രദേശത്തു മേയുവാൻ സാധിക്കുന്നതാണ്. ഒരു കൂട്ടം ഓറിക്സുകളിൽ ആൺവർഗ്ഗങ്ങളും പെൺ വർഗ്ഗങ്ങളും ഇടകലർന്നായിരിക്കും കാണപ്പെടുക. ഒരു കൂട്ടത്തിൽ രണ്ടു മുതൽ 15 വരെ ഓറിക്സുകളെ കാണാം. 100 ഓറിക്സുകൾ വരെയുള്ള കൂട്ടത്തെ കണ്ടിട്ടുള്ളതായി റിപ്പോർട്ടുകളുണ്ട്. ഇവ സാധാരണയായി പരസ്പരം ആക്രമിക്കുന്ന സ്വഭാവമുള്ള മൃഗങ്ങളല്ല.
മനുഷ്യനെ ഒഴിച്ചു നിർത്തിയാൽ ചെന്നായ്ക്കൾ മാത്രമാണ് മരുഭൂമിയിൽ ഓറിക്സുകളെ ആക്രമിച്ചു കൊല്ലാറുള്ളത്. ബന്ധനത്തിലുള്ളതും വന്യമായ സാഹചര്യങ്ങളിലുള്ളതുമായ ഓറിക്സുകൾ ഏറ്റവും കുറഞ്ഞത് 20 വർഷം വരെയെങ്കിലും ജീവിക്കാറുണ്ട്. തുടർച്ചയായ വരൾച്ച, ഭക്ഷണ ദൗർലഭ്യം, നിർജലീകരണം എന്നിവയയും ഇവയുടെ ജീവിതകാലയളവിനെ സ്വാധീനിക്കുന്നു. അപൂർവ്വമായി ആൺമൃഗങ്ങൾ തമ്മിൽ സംഘട്ടനമുണ്ടാകാറുണ്ട്. ഇതു ചിലപ്പോൾ ഒരു മൃഗത്തിൻറ മരണത്തിലാണവസാനിക്കുക. സർപ്പ ദംശനം, രോഗങ്ങൾ, വെള്ളപ്പൊക്കത്തിലകപ്പെടുക എന്നതൊക്കെ ഇവയുടെ മരണഹേതുവാകുന്ന കാരണങ്ങളാണ്.
പാർപ്പിട മേഖല.
ചരിത്രപരമായി അറേബ്യൻ ഓറിക്സുകൾ പശ്ചിമേഷ്യൻ പ്രദേശങ്ങളിലെ മരുഭൂമികളിലുടനീളം കാണപ്പെട്ടിരുന്നു. 1800 കളിൽ സിനായ് മരുഭൂമി, പാലസ്തീൻ, ട്രാൻസ് ജോർദാൻ, ഇറാഖ് പ്രദേശങ്ങളിൽ കൂട്ടങ്ങളായി മേഞ്ഞിരുന്നു. 19, 20 നൂറ്റാണ്ടുകളുടെ ആരംഭത്തിൽ അവയുടെ വ്യാപ്തി സൌദി അറേബ്യൻ പ്രദേശത്തേയ്ക്കായി. സൌദി അറേബ്യയ്ക്കു പുരത്തുള്ള രാജ്യങ്ങളിൽ ഇവ നാമ മാത്രമായി കാണപ്പെടുന്നു. 1930 കളിൽ ഏതാനും ഓറിക്സുകളെ ജോർദാനിൽ‍‌ കണ്ടെത്തിയിരുന്നു. 1930 കളുടെ മദ്ധ്യത്തിൽ ഓറിക്സുകളുടെ അംഗസംഖ്യ സൌദി അറേബ്യയുടെ വടക്കു പടിഞ്ഞാറുള്ള "നുഫുദ്" മരുഭൂമിയിലും തെക്കുള്ള റബ് അൽ ഖാലിയിലും മാത്രമായി ഒതുങ്ങി.
1930 കളിൽ അറേബ്യൻ രാജകുമാരൻമാരും എണ്ണക്കമ്പനികളിലെ ഉദ്യോഗസ്ഥന്മാരും വാഹനങ്ങളും മെഷീൻ ഗണ്ണുകളുമുപയോഗിച്ച് അറേബ്യൻ ഓറിക്സുകളെ വൻതോതിൽ വേട്ടയാടിയിരുന്നു. അനിയന്ത്രിമായ ഈ വേട്ടകളുടെ ഫലമായി രാജ്യത്തിൻറെ വടക്കൻ ഭാഗങ്ങളിലുള്ള ഓറിക്സുകൾ നാമാവശേഷമായിത്തീർന്നു. 1972 മുതൽ വന്യമായ പരിതഃസ്ഥിതികളിൽ ഇവയെ വിണ്ടും വിന്യസിപ്പിക്കുവാനുള്ള പരിശ്രമങ്ങൾ തുടങ്ങിയിരുന്നു.&lt;ref name="yalooni/transfer"&gt;&lt;/ref&gt;
അറേബ്യൻ ഓറിക്സുകൾ പൊടിക്കല്ലുകളും മണലും നിറഞ്ഞ മരുഭൂ കാലാവസ്ഥ ഇഷ്ടപ്പെടുന്നു. ഈ കാലാവസ്ഥയിൽ ഇവയ്ക്കു വേഗത്തിൽ കുതിച്ചോടി ശത്രുക്കളിൽ നിന്നു രക്ഷ നേടാൻ സാധിക്കുന്നു. സൌദി അറേബ്യയിലെ മണൽക്കാടുകളിലെ ഉറച്ച മണലുള്ള പ്രദേശങ്ങളിലാണ് ഇവയെ പൊതുവായി കാണാറുള്ളത്.
സംരക്ഷണം.
ഒമാൻ, സൌദി അറേബ്യ, ഇസ്രായേൽ, യു.എ.ഇ., ജോർദാൻ എന്നീ രാജ്യങ്ങൾ ഇവയുടെ വംശവർദ്ധനവിനായുള്ള വിവിധ ശ്രമങ്ങൾ നടത്തിക്കൊണ്ടിരിക്കുന്നു. ബഹ്റൈനിലെ ഹവാർ എന്ന ദ്വീപിൽ ഒരു ചെറു കൂട്ടത്തെ അധിവസിപ്പിച്ചിരിക്കുന്നു. വംശവർദ്ധനവിലൂടെ പുനരവതരിപ്പിച്ച അറേബ്യൻ ഓറിക്സുകളുടെ ആകെ എണ്ണം കണക്കാക്കിയിരിക്കുന്നത് 1,000 ആണ്.
2007 ജൂൺ 28 ന്, ഒമാനിലെ "അറേബ്യൻ ഓറിക്സ് സാങ്ച്വരി" യുണെസ്കോ ലോക പൈതൃക ലിസ്റ്റിൽ നിന്നും ഒഴിവാക്കി. ഇത്തരത്തിൽ ഒഴിവാക്കപ്പെടുന്നവയിൽ ആദ്യത്തേതായിരുന്നു ഇത്. ഒമാൻ സർക്കാർ ഈ സാങ്ച്വറിയുടെ 90 ശതമാനം ഭാഗങ്ങളും എണ്ണ പര്യവേഷണത്തിനു തുറന്നു കൊടുത്തതിനാലായിരുന്നു ഈ നടപടി. 1996 ൽ 450 എണ്ണമുണ്ടായിരുന്ന അറേബ്യൻ ഓറിക്സുൾ 2007 ആയപ്പോഴേയ്ക്കും വെറും 65 എണ്ണം മാത്രമായി. ഇപ്പോൾ ഏതാനും എണ്ണം മാത്രമാണ് ഈ സാങ്ച്വറിയുടെ പ്രദേശത്തു ബാക്കിയുള്ളത്.
അവലംബം.
&lt;templatestyles src="Reflist/styles.css" /&gt;

</doc>
<doc id="357056" url="https://ml.wikipedia.org/wiki?curid=357056" title="Yojimbo">
Yojimbo



</doc>
<doc id="357057" url="https://ml.wikipedia.org/wiki?curid=357057" title="മൈക്കൽ ബുബ്ലെ">
മൈക്കൽ ബുബ്ലെ

ഒരു കനേഡിയൻ ഗായകനും ഗാനരചയിതാവും അഭിനേതാവുമാണ് മൈക്കൽ സ്റ്റീവൻ ബുബ്ലെ ( ; ജനനം 9 സെപ്റ്റംബർ 1975). 4 ഗ്രാമി പുരസ്കാരം നിരവധി ജൂനൊ പുരസ്കരമടക്കം നിരവധി പുരസ്കാരങ്ങൾക്ക് അർഹനായിട്ടുണ്ട്.
2013, വരെ മൈക്കൽ 5.5 കോടി ആൽബങ്ങൾ ലോകമെമ്പാടുമായി വിറ്റഴിച്ചിച്ചുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="357060" url="https://ml.wikipedia.org/wiki?curid=357060" title="Gods in shackles">
Gods in shackles



</doc>
<doc id="357061" url="https://ml.wikipedia.org/wiki?curid=357061" title="അറബ്യൻ ഓറിക്സ്">
അറബ്യൻ ഓറിക്സ്



</doc>
<doc id="357063" url="https://ml.wikipedia.org/wiki?curid=357063" title="യോജിംബോ">
യോജിംബോ

അകിര കുറോസാവ സംവിധാനം ചെയ്ത് 1961-ൽ പുറത്തിറങ്ങിയ ചിത്രമാണ് യോജിംബോ (用心棒, Yōjinbō). ഇതൊരു "ജിഡായിഗേകി" ചലച്ചിത്രമാണ്. ഇതിൽ തോഷിറോ മിഫ്യൂണെ ഒരു യജമാനനില്ലാത്ത പോരാളിയായാണ് (റോണിൻ) അഭിനയിക്കുന്നത്. പരസ്പരം മത്സരിക്കുന്ന രണ്ട് കുറ്റവാളി നേതാക്കൾ ഒരു പട്ടണം നിയന്ത്രിക്കാനായി മത്സരിക്കുന്നതിനിടയിലേയ്ക്കാൺ ഇദ്ദേഹം വന്നുചേരുന്നത്. രണ്ട് നേതാക്കളും ഈ റോണിനെ തങ്ങളുടെ അംഗരക്ഷകനായി നിയോഗിക്കാൻ ശ്രമിക്കുന്നു.
"യോജിം‌ബോയുടെ" വൻ വിജയം കാരണം കുറോസാവയുടെ അടുത്ത ചലച്ചിത്രമായ "സൻജുറോയുടെ" (1962) കഥയിൽ മാറ്റങ്ങൾ വരുത്തി റോണിന്റെ കഥാപാത്രത്തെ ഉൾപ്പെടുത്തി. രണ്ട് ചലച്ചിത്രങ്ങളിലും "മോൺ" എന്ന മുദ്രയുള്ള കടുത്ത നിറത്തിലുള്ള കീറ കിമോണോയാണ് റോണിൻ ധരിക്കുന്നത്.
കഥ.
1860 കളിൽ ടോകുഗാവ ഷോഗണേറ്റിന്റെ അവസാന വർഷങ്ങളിൽ ഒരു "റോണിൻ" (യജമാനനില്ലാത്ത സമുറായി) ജപ്പാനിലൂടെ അലഞ്ഞുനടക്കുകയാണ്. ഒരു സ്ഥലത്തുവച്ച് പ്രായമായ ഒരു ഭാര്യയും ഭർത്താവും തങ്ങളുടെ മകൻ രണ്ട് ഗാങ്ങുകൾ തമ്മിൽ യുദ്ധം നടക്കുന്ന ഒരു ടൗണിലേയ്ക്ക് ഒളിച്ചോടിയ കാര്യം സംസാരിക്കുന്നത് ഇദ്ദേഹം കേൾക്കുന്നു. റോണിൻ ആ നഗരത്തിലേയ്ക്ക് പോകുന്നു. അവിടത്തുകാർ ഇദ്ദേഹത്തോട് സ്ഥലം വിട്ടുപോകാൻ ആവശ്യപ്പെടുന്നു. 
ദുർബലരായ കക്ഷിയായ സൈബേയിയോട് തന്നെ അവരുടെ ഭാഗത്ത് നിയമിക്കാൻ ഇദ്ദേഹം പ്രേരിപ്പിക്കുന്നു. ഉഷിറ്റോരയുടെ മൂന്നുപേരെ കൊന്നുകൊണ്ടാണ് ഇദ്ദേഹം തന്റെ കഴിവ് തെളിയിക്കുന്നത്. സൈബേയി ഉഷിടോറയോട് യുദ്ധം ചെയ്യാൻ തീരുമാനിക്കുന്നു. പക്ഷേ ഇതിനുശേഷം തന്നെ കൊല്ലാനാണ് പദ്ധതിയെന്ന് സൻജുറോ മനസ്സിലാക്കുന്നു. യുദ്ധത്തിന് മുൻപ് ഒരു എഡോ ഉദ്യോഗസ്ഥൻ വരുന്നത് രണ്ടു കക്ഷികളും പിന്മാറാനിടയാക്കുന്നു. 
ഉഷിറ്റോരയുടെയും സൈബേയിയുടെയും ഭാഗത്താണ് താൻ എന്ന ധാരണയുണ്ടാക്കുന്നതരത്തിലാണ് സൻജുറോ പെരുമാറുന്നത്.
ഉഷിറ്റോറ സൈബേയിയെ എന്നെന്നേയ്ക്കുമായി ഇല്ലാതാക്കാൻ തീരുമാനിക്കുമ്പോൾ സൻജുറോ രക്ഷപെടുന്നു. സൈബേയിയും കുടുംബവും കൊലചെയ്യപ്പെടുന്നു. പരിക്കേറ്റ സൻജുറോ ഒരു സെമിത്തേരിയിൽ വച്ച് സൗഖ്യപ്പെടുന്നു. പട്ടണത്തിൽ തിരിച്ചെത്തുന്ന ഇദ്ദേഹം ഉഷിറ്റോരയെയും ആൾക്കാരെയും കൊല്ലുന്നതിൽ വിജയിക്കുന്നു. ഒരാളെമാത്രമാണ് സൻജുറോ രക്ഷപെടാൻ അനുവദിക്കുന്നത്.
നിർമ്മാണം.
രചന.
1942 ലെ "ഫിലിം നോഹ്വ" ക്ലാസ്സിക്കായ "ദ ഗ്ലാസ്സ് കീ" എന്ന ചലച്ചിത്രമാണ് യോജിംബോ എന്ന ചിത്രമുണ്ടാക്കുവാൻ പ്രേരണയായത് എന്ന് ഇദ്ദേഹം പറഞ്ഞിട്ടുണ്ട്.
എന്താണ് പേരെന്ന് ചോദിക്കുമ്പോൾ റോണിൻ മൾബെറി തോട്ടത്തിലേയ്ക്ക് നോക്കിക്കൊണ്ട് "കുവാബറ്റാകെ സൻജുറോ" എന്ന് ഉത്തരം നൽകുന്നുണ്ട്. കുവാബറ്റാകെ എന്നാൽ മൾബെറി എന്നാണർത്ഥം. "പേരില്ലാത്ത മനുഷ്യൻ" എന്ന നായകസങ്കൽപ്പത്തിന്റെ ഒരു ഉദാഹരണമാണിത്. 
അഭിനേതാക്കളെ തിരഞ്ഞെടുക്കുന്നത്.
"യോജിംബോയിൽ" അഭിനയിച്ച പല അഭിനേതാക്കളും (തോഷിറോ മിഫ്യൂണെ, തകാഷി ഷിമ്യൂറ, തത്‌സുയ നകഡായി എന്നിവർ ഉദാഹരണം) കുറസോവയുടെ മറ്റ് ചിത്രങ്ങളിലും അഭിനയിച്ചിട്ടുണ്ട്. 
ചിത്രീകരണം.
വൈകി വന്നതിന് ഒരു ദിവസം കുറസോവ മിഫ്യൂണെയെ ശാസിച്ച ശേഷം അദ്ദേഹം എല്ലാ ദിവസവും 6:00 മണിയോടെ മേക്കപ്പ് ധരിച്ച് ഷൂട്ടിംഗിന് തയ്യാറായിരിക്കും.
ക്യാമറാമാനായ കാസുവോ മിയാഗാവയോടൊപ്പം കുറാസോവ ചെയ്ത രണ്ടാമത്തെ ചലച്ചിത്രമാണിത്.
വാൾപ്പയറ്റ് സംബന്ധിച്ച നിർദ്ദേശങ്ങൾ നൽകിയത് യോഷിയോ സുഗിനോ, റിയു കുസേ എന്നിവരാണ്.
സ്വീകരണം.
"എമ്പയർ" മാഗസിന്റെ ഏറ്റവും മികച്ച 500 ചിത്രങ്ങളുടെ പട്ടികയിൽ യോജിംബോ 95ആം സ്ഥാനത്തായിരുന്നു. ചിതം മികച്ച കോസ്റ്റ്യൂം ഡിസൈനിന്റെ ഒസ്കാർ പുരസ്കാരങ്ങൾക്കായി നിർദ്ദേശിക്കപ്പെടുകയുണ്ടായി. 
ശേഷിപ്പുകൾ.
ജപ്പാനിലും പാശ്ചാത്യ രാജ്യങ്ങളിലും "യോജിംബോ" പല കലാരൂപങ്ങളെയും സ്വാധീനിച്ചിട്ടുണ്ട്. 
1964-ൽ "യോജിംബോ" "എ ഫിസ്റ്റ്ഫുൾ ഓഫ് ഡോളേഴ്സ്" എന്ന പേരിൽ ഇംഗ്ലീഷിൽ റിമേക്ക് ചെയ്തു. ക്ലിന്റ് ഈസ്റ്റ്‌വുഡ് പേരില്ലാത്ത മനുഷ്യനായി പ്രത്യക്ഷപ്പെട്ട ആദ്യ ചിത്രമായിരുന്നു ഇത്. കുറോസാവയുടെ ചിത്രത്തിന്റെ അവകാശം നേടാൻ ലിയോണിന് സാധിക്കാതിരുന്നതിനാൽ ചിത്രത്തിന്റെ റിലീസ് മൂന്ന് വർഷം താമസിക്കുകയുണ്ടായി. 
"ജാങ്കോ" എന്ന ചിത്രവും ഈ കഥയെ ആസ്പദമാക്കി ഉണ്ടാക്കിയതാണ്.
1970ലെ "സാടോയിച്ചി മീറ്റ്സ് യോജിംബോ" എന്ന ചിത്രം മിഫ്യൂണെയെ റോണിനോട് സാമ്യമുള്ള കഥാപാത്രമായി അവതരിപ്പിക്കുന്നു. 
അവലംബം.
&lt;templatestyles src="Reflist/styles.css" /&gt;

</doc>
