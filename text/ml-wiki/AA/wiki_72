<doc id="58452" url="https://ml.wikipedia.org/wiki?curid=58452" title="സ്യു ഗാർഡ്‌നെർ">
സ്യു ഗാർഡ്‌നെർ

 
വിക്കിമീഡിയ ഫൗണ്ടേഷന്റെ മുൻ എക്സിക്യുട്ടീവ് ഡയരക്ടറായിരുന്നു സ്യു ഗാർഡ്‌നെർ (ജനനം: മെയ് 11, 1967). ഇതിനു മുൻപ് ഒരു പത്രപ്രവർത്തകയും, കനേഡിയൻ ബ്രോഡ്‌കാസ്റ്റിങ്ങ് കോർപ്പറേഷന്റെ(സി.ബി.സി.) ഡയരറക്ടർ ആയും പ്രവർത്തിച്ചിട്ടുണ്ട്. സി.ബി.യിൽ പ്രവേശിക്കുന്നതിനു മുൻപ് ഒരു ദശാബ്ദത്തോളം സി.ബി.സി. റേഡിയോ കരന്റ് എഫയേർസിന്റെയും ന്യൂസ് വേൾഡിന്റെയും റിപ്പോർട്ടരും,നിർമ്മാതാവും,ഡോക്യുമെന്ററി നിർമാതാവുമായി പ്രവർത്തിച്ചിട്ടുണ്ട്. റൈർസൺ യൂനിവേഴ്‌സിറ്റിയിൽ നിന്ന് പത്രപ്രവർത്തനത്തിൽ സ്യു ബിരുദം നേടിയിട്ടുണ്ട്.
ആദ്യകാലം.
ഗാർഡ്നർ ബാർബഡോസിലാണ് ജനിച്ചത്. കാനഡയിലെ ഒണ്ടാറിയോയിലെ പോർട്ട് ഹോപ്പിൽ വളർന്ന അവർ, ഒരു ആംഗ്ലിക്കൻ പുരോഹിതനായ സ്കൂൾ പ്രിൻസിപ്പലിന്റെ മകളാണ്. റയേഴ്‌സൺ യൂണിവേഴ്‌സിറ്റിയിൽ നിന്ന് പത്രപ്രവർത്തനത്തിൽ ബിരുദം നേടി.

</doc>
<doc id="58453" url="https://ml.wikipedia.org/wiki?curid=58453" title="Sue Gardner">
Sue Gardner



</doc>
<doc id="58455" url="https://ml.wikipedia.org/wiki?curid=58455" title="അറഫാദിനം">
അറഫാദിനം

 
 
ഇസ്ലാമിക കാലഗണന രീതി അനുസരിച്ച് ദുൽഹജ്ജ് മാസം 9-നെ അറഫാദിനം അഥവാ യൌം അറഫ (അറബി: &lt;templatestyles src="Script/styles_hebrew.css" /&gt;يوم عرفة‬) എന്ന് അറിയപ്പെടുന്നു. മുഹമ്മദ് നബി വിടവാങ്ങൽ ഹജ്ജ് അഥവാ ഹജ്ജതുൽ വദാ (അറബി: &lt;templatestyles src="Script/styles_hebrew.css" /&gt;حجة الوداع‬) നിർവഹിച്ച് ഇസ്ലാം മതത്തിന്റെ പൂർത്തീകരണം പ്രഖ്യാപിച്ചത് ഹിജ്‌റ വർഷം10-നു (632 CE) വെള്ളിയാഴ്ച ഇതേ ദിവസമായിരുന്നു. റമദാൻ മാസം കഴിഞ്ഞ് ഏകദേശം 70 ദിവസങ്ങൾക്ക് ശേഷമാണിത്. ഹജ്ജ് കർമ്മത്തിന്റെ രണ്ടാമത്തെ ദിവസമാണ് അറഫാദിനം. ഇതിനടുത്ത ദിവസം (ദുൽഹജ്ജ് 10) ബലിപെരുന്നാൾ അതായത് ഈദുൽ അദ്‌ഹ കടന്നു വരുന്നു.
അറഫാ പ്രഭാഷണം.
ഹിജ്‌റ പത്താമത്തെ വർ‌‍ഷം അറഫയിൽ ഹജ്ജിനോടനുബന്ധിച്ച് നടന്ന പ്രഭാഷണം നബിയുടെ അവസാനത്തെ പ്രസംഗമായി കണക്കാക്കപ്പെടുന്നു. ചരിത്രത്തിൽ രേഖപ്പെടുത്തപ്പെട്ട ആദ്യത്തെ മനുഷ്യാവകാശ പ്രഖ്യാപനമായും ഈ പ്രഭാഷണത്തെ കണക്കാക്കുന്നു.
അവസാന പ്രസംഗത്തിൽ നിന്ന്...
 ഇങ്ങനെ മൂന്നുപ്രാവശ്യം ആവർത്തിച്ച് പ്രാർത്ഥിച്ചുകൊണ്ട് പ്രസംഗം അവസാനിപ്പിച്ചു.
&lt;templatestyles src="Reflist/styles.css" /&gt;

</doc>
<doc id="58456" url="https://ml.wikipedia.org/wiki?curid=58456" title="ഹൃദയാഘാതം">
ഹൃദയാഘാതം

 
 
ഹൃദയപേശികളിലേക്ക് ആവശ്യത്തിന് രക്തം, വെള്ളം എത്താതിരിക്കുന്നതു കാരണം ഹൃദയപേശികൾ നശിക്കുന്ന അസ്ഥയാണ് ഹൃദയാഘാതം എന്ന പേരിൽ അറിയപ്പെടുന്നത്. Heart Attack എന്ന് ആംഗലേയ ഭാഷയിലും Myocardial Infarction (MI), Acute Myocardial Infarction (AMI) എന്നിങ്ങനെ വൈദ്യശാസ്ത്രത്തിലും അറിയപ്പെടുന്നു. ഹൃദയപേശികളിൽ രക്തമെത്തിക്കുന്ന കൊറോണറി ധമനികളിൽ തടസ്സമുണ്ടാകുന്നതിനാലാണ് ഇതു സംഭവിക്കുന്നത്.
പെട്ടെന്നുണ്ടാകുന്ന നെഞ്ചുവേദനയും (സാധാരണഗതിയിൽ ഈ വേദന ഇടതു കയ്യിലേയ്‌ക്കോ കഴുത്തിന്റെ ഇടതുവശത്തേയ്ക്കോ വ്യാപിക്കുന്നതായി തോന്നും), ശ്വാസം മുട്ടൽ, ഓക്കാനം, ഛർദ്ദി, നെഞ്ചിടിപ്പ്, വിയർപ്പ്, വ്യാകുലത (അന്ത്യമടുത്തു എന്ന ചിന്തയാണ് ഉണ്ടാവുന്നതെന്ന് വിവരിക്കപ്പെട്ടിട്ടുണ്ട്) എന്നീ ലക്ഷണങ്ങളുമാണുണ്ടാകുന്നത്.സ്ത്രീകൾക്ക് പുരുഷന്മാരേക്കാൾ കുറവ് രോഗലക്ഷണങ്ങളേ പ്രത്യക്ഷപ്പെടാറുള്ളൂ. ശ്വാസം മുട്ടൽ, തളർച്ച, ദഹനസംബന്ധമായ പ്രശ്നമുള്ളതുപോലെ തോന്നുക എന്നിവയാണ് സ്ത്രീകളിൽ സാധാരണ കാണപ്പെടുന്ന ലക്ഷണങ്ങൾ. പ്രധാനപങ്ക് ഹൃദയാഘാതങ്ങളും (22–64%) നെഞ്ചുവേദനയുൾപ്പെടെയുള്ള ലക്ഷണങ്ങളൊന്നും കാണിക്കാത്ത "നിശ്ശബ്ദ" ഹൃദയാഘാതങ്ങളാണ്.
ഇലക്ട്രോകാർഡിയോഗ്രാം (ഇ.സി.ജി), എക്കോകാർഡിയോഗ്രാഫി, കാർഡിയാക് എം.ആർ.ഐ., ധാരാളം രക്തപരിശോധനകൾ എന്നിവ ഹൃദയാഘാതം നടന്നിട്ടുണ്ടോ എന്ന രോഗനിർണ്ണയത്തിനായി ഉപയോഗിക്കുന്നുണ്ട്. ക്രിയാറ്റിൻ കൈനേസ്-എം.ബി (സി.കെ.-എം.ബി.), ട്രോപോണിൽ അളവ് എന്നിവ രക്തപരിശോധനയിലൂടെ മനസ്സിലാക്കുന്നത് രോഗനിർണ്ണയത്തിന് സഹായകമാണ്. ഓക്സിജൻ നൽകുക, ആസ്പിരിൻ, നാക്കിനടിയിൽ വയ്ക്കുന്ന നൈട്രോഗ്ലിസറിൻ എന്നിവയാണ് അടിയന്തര ചികിത്സാമാർഗ്ഗങ്ങൾ.
ഇ.സി.ജി പരിശോധനയിൽ എസ്.ടി. ഭാഗം ഉയർന്നതായി കാണുന്ന തരം ഹൃദയാഘാതത്തിൽ കൊറോണറി ധമനികൾ തുറക്കാൻ ശ്രമിക്കുകയോ (പി.സി.ഐ.) കട്ടയായ രക്തം അലിയിച്ചു കളയുകയോ പോലുള്ള ചികിത്സാമാർഗ്ഗങ്ങൾ അവലംബിക്കാറുണ്ട്. എസ്.ടി. ഭാഗം ഉയർന്നതായി കാണാത്ത ഹൃദയാഘാതങ്ങളെ മരുന്നുകൊണ്ട് ചികിത്സിക്കാവുന്നതാണ്. പി.സി.ഐ. ചികിത്സ ചിലപ്പോൾ വേണ്ടിവന്നേയ്ക്കാം. ഹൃദയധമനികളിൽ ഒന്നിലധികം ബ്ലോക്കുകളുള്ള ആൾക്കാരിൽ (പ്രത്യേകിച്ച് പ്രമേഹരോഗികളിൽ) ബൈപ്പാസ് ശസ്ത്രക്രീയ (സി.എ.ബി.ജി) പ്രയോജനപ്രദമാണ്..
രക്തയോട്ടം കുറയുന്നതും ഓക്സിജൻ ആവശ്യത്തിന് ലഭിക്കാതാവുന്നതും മൂലമുണ്ടാകുന്ന ഹൃദയരോഗങ്ങളായിരുന്നു (ഇസ്കീമിക് ഹാർട്ട് ഡിസീസ്) 2004-ൽ സ്ത്രീപുരുഷഭേദമന്യേ മനുഷ്യരിൽ ഏറ്റവും പ്രധാന മരണകാരണം. ഇതിനു മുൻപ് ഹൃദയധമനികളിൽ അസുഖമുണ്ടായിരിക്കുക, വാർദ്ധക്യം, പുകവലി, രക്താതിമർദ്ദം, ചില തരം കൊഴുപ്പുകൾ (ലോ ഡെൻസിറ്റി ലൈപോപ്രോട്ടീൻ ഇനത്തിൽ പെട്ട കൊളസ്റ്ററോൾ, ട്രൈഗ്ലിസറൈഡുകൾ) രക്തത്തിൽ കൂടുതലായി കാണപ്പെടുക, ഹൈ ഡെൻസിറ്റി ലൈപോപ്രോട്ടീൻ ഇനത്തിൽ പെട്ട കൊളസ്റ്ററോൾ ആവശ്യത്തിനുണ്ടാവാതിരിക്കുക, പ്രമേഹം, വ്യായാമക്കുറവ്, പൊണ്ണത്തടി, വൃക്കകളുടെ അസുഖങ്ങൾ, അമിതമായി മദ്യപിക്കുക, മയക്കുമരുന്നുകൾ (കൊക്കൈൻ, ആംഫിറ്റമിൻ തുടങ്ങിയവ) ഉപയോഗിക്കുക, സ്ഥിരമായി മാനസികസമ്മർദ്ദമുണ്ടാവുക എന്നിവയെല്ലാം ഹൃദയാഘാതമുണ്ടാവാനുള്ള സാദ്ധ്യത വർദ്ധിപ്പിക്കുന്ന ഘടകങ്ങളാണ്.
വർഗ്ഗീകരണം.
അസുഖത്തിന്റെ പത്തോളജിയെ അടിസ്ഥാനമാക്കി രണ്ടുതരങ്ങളായി ഈ അസുഖത്തെ വിഭജിച്ചിട്ടുണ്ട്:
ഇ.സി.ജി. പരിശോധനകളെ അടിസ്ഥാനമാക്കി എസ്.ടി ഭാഗം ഉയരുന്ന തരം ഹൃദയാഘാതമെന്നും താഴുന്ന തരം ഹൃദയാഘാതമെന്നും രണ്ടായി തരംതിരിക്കാവുന്നതാണ്. 
മയോകാർഡിയൽ ഇൻഫാർക്ഷനല്ലാത്ത ഹൃദയസംബന്ധിയായ അസുഖങ്ങ‌ൾ കാരണം പെട്ടെന്ന് മരണമുണ്ടാകാറുണ്ട്. ഇവയെ‌യും ഹൃദയാഘാതം (ഹാർട്ട് അറ്റാക്ക്) എന്നാണ് വിവക്ഷിക്കുന്നത്. ഹൃദയമിടിപ്പിന്റെ താളം തെറ്റുന്നതിലൂടെ പെട്ടെന്ന് ഹൃദയം നിലച്ചുപോകാം (ഹൃദയസ്തംഭനം). ഇത് മയോകാർഡിയൽ ഇൻഫാർക്ഷൻ മൂലവും മറ്റു കാരണങ്ങളാലും സംഭവിക്കാം. ഹൃദയത്തിന് ആവശ്യത്തിന് രക്തം പമ്പു ചെയ്യാൻ സാധിക്കാതെവരുന്ന അവസ്ഥയെ ഹാർട്ട് ഫെയില്യർ എന്നാണ് വിളിക്കുന്നത്. മയോകാർഡിയൽ ഇൻഫാർക്ഷൻ മൂലവും ഹാർട്ട് ഫെയില്യർ ഉണ്ടാവാം. 
2007-ൽ രതയോട്ടം കുറയുന്നതുമൂലമുണ്ടാകുന്ന ഹൃദയാഘാതത്തെ (മയോകാർഡിയൽ ഇൻഫാർക്ഷൻ) അഞ്ച് പ്രധാന തരങ്ങളായി വിഭജിക്കാൻ സമവായമുണ്ടായി:
സ്ഥിതിവിവരക്കണക്കുകൾ.
ലോകാരോഗ്യ സംഘടനയുടെ 2002-ലെ കണക്ക് പ്രകാരം ലോകത്താകമാനം നടക്കുന്ന മരണങ്ങളിൽ 12.6 ശതമാനവും ഹൃദയാഘാതം മൂലമാണ്. വികസിതരാജ്യങ്ങളിൽ ഏറ്റവും കൂടുതൽ ആളുകൾക്ക് മരണകാരണമാകുന്നത് ഹൃദയാഘാതമാണ്. വികസ്വര രാജ്യങ്ങളിൽ പൊതുവേ എയ്‌ഡ്‌സിനും ശ്വാസകോശത്തിലെ അണുബാധക്കും ശേഷം മൂന്നാമത്തെ പ്രധാനപ്പെട്ട മരണകാരണമാണ് ഹൃദയാഘാതം. മറ്റു വികസ്വരരാജ്യങ്ങളിൽ നിന്നു വ്യത്യസ്തമായി ഇന്ത്യയിൽ ഹൃദയധമനികളിലെ തകരാറുകൾ (Cardiovascular Diseases/ CVD) ആണ് ഏറ്റവും കൂടുതൽ മരണകാരണമാകുന്നത്. ഹൃദയാഘാതം വരുന്നവരിൽ 60% ആളുകളും ഇന്ത്യയടക്കമുള്ള വികസ്വരരാജ്യങ്ങളിലാണ്.
ലക്ഷണങ്ങൾ.
ഏറ്റവും പ്രധാനപ്പെട്ട ഒരു ലക്ഷണം ഹൃദയത്തിൽ നിന്നു തുടങ്ങി ഇടതു തോളിലേക്കും കൈയിലേക്കും ചിലപ്പോൾ താടി എല്ലിലേക്കും വ്യാപിക്കുന്ന ANGINA എന്നറിയപ്പെടുന്ന ഒരു തരം വേദനയാണ്. പലപൊഴും ഈ വേദനയെ നെഞ്ചെരിച്ചിൽ ആയിട്ട് തോന്നും.
ചികിൽസ.
ഹൃദയാഘാത ചികിൽസയുടെ പ്രധാന ഉദ്ദേശ്യം ഹൃദയത്തിലേക്കുള്ള രക്തത്തിന്റെ അളവു കൂട്ടുക എന്നതാണ്. രോഗിയുടെ വേദന മാറ്റാനും രക്തത്തിന്റെ അളവു കൂട്ടാനുമായിട്ട് NITROGLYCERIN എന്ന മരുന്ന് കൊടുക്കും. ചില ആഘാതങ്ങൾ പൂർണ്ണമായിട്ട് മരുന്നുപയോഗിച്ചു മാറ്റാൻ പറ്റും. ഉദാ: ( Aspirins, Beta Blockers, Antiplatelet agents etc) ഹൃദയ രക്തകുഴലിൽ കൊഴുപ്പ് കട്ട പിടിച്ചു അടഞ്ഞാൽ കൊഴുപ്പിനെ അലിയിപ്പിച്ചു കളയുന്ന Thrombolysis therapy ആണ് മറ്റൊരു ചികിൽസ. കൊഴുപ്പിനെ അലിയിപ്പിച്ചു കളയാൻ പറ്റാത്തതാണെങ്കിൽ ആൻ‌ജിയോപ്ലാസ്റ്റി(ANGIOPLASTY) എന്നറിയപ്പെടുന്ന ഒരു ചികിൽസയിലൂടെ തടസ്സമുള്ള ഭാഗത്ത് ഒരു STENT (ഒരു തരം സ്പ്രിങ്) വെച്ച് രക്തത്തിന്റെ ഒഴുക്കു പുനരാരംഭിക്കുന്നു. ഒന്നിൽ കൂടുതൽ രക്തക്കുഴലുകലിൽ ബ്ലോക്ക് ആണെങ്കിൽ ഹൃദയ ശാസ്ത്രക്രിയ ആവശ്യമായിട്ട് വരും. ( CORONARY ARTERY BYPASS GRAFT)
നിയമപരമായ പ്രാധാന്യം.
സാധാരണ നിയമങ്ങൾ ഹൃദയാഘാതത്തെ ഒരു രോഗമായാണ് കാണുന്നത്; പരിക്ക് ആയല്ല. അതുകൊണ്ട് ഹൃദയാഘാതം വന്ന ഒരു തൊഴിലാളിക്ക് തൊഴിൽ സംബന്ധമായി ഉണ്ടാകുന്ന പരിക്കിന് ലഭിക്കുന്ന നഷ്ടപരിഹാരം ലഭിക്കാറില്ല. എന്നാൽ തൊഴിൽ സംബന്ധമായുള്ള മാനസിക പിരിമുറുക്കം, അമിതാധ്വാനം എന്നിവ കൊണ്ട് ഹൃദയാഘാതം ഉണ്ടാകാമെന്നുള്ള യാഥാർത്ഥ്യം കണക്കിലെടുത്ത് പ്രത്യേക സാഹചര്യങ്ങളിൽ ഹൃദയാഘാതം പരിക്ക് ആയി വിവക്ഷിക്കപ്പെടേണ്ടതാണ്. ചില രാജ്യങ്ങളിൽ ഒരു തവണ ഹൃദയാഘാതം വന്നവരെ ചില തൊഴിലുകളിൽ നിന്ന് വിലക്കിയിട്ടുണ്ട്. വാഹനമോടിക്കുക, വിമാനം പറത്തുക തുടങ്ങി മറ്റുള്ളവരുടെ ജീവൻ കൂടി അപകടപ്പെടാവുന്ന തരം തൊഴിലുകളിൽ നിന്നാണ് വിലക്കുള്ളത്.
അവലംബം.
&lt;templatestyles src="Reflist/styles.css" /&gt;

</doc>
<doc id="58459" url="https://ml.wikipedia.org/wiki?curid=58459" title="തലവേദന">
തലവേദന

 
 
ഏറ്റവും ലളിതമായ നിർവചനമനുസരിച്ച് തലക്കുണ്ടാകുന്ന വേദനയാണ് തലവേദന. ചിലപ്പോൾ കഴുത്തിലും മുതുകിന്റെ മുകൾ ഭാഗത്തും ഉണ്ടാകുന്ന വേദന തലവേദനയായി കരുതപ്പെടാറുണ്ട്. വൈദ്യശാസ്ത്രഭാഷയിൽ തലവേദനയെ Cephalalgia എന്നു വിളിക്കുന്നു. അത്ര ഗൗരവമല്ലാത്ത കാരണങ്ങൾ മൂലമാണ്‌ പലപ്പോഴും തലവേദനയുണ്ടാകുന്നത്. എങ്കിലും തലവേദന ചില മാരകരോഗങ്ങളുടെ അടിസ്ഥാനലക്ഷണവുമാണ്‌. ഈ അവസരങ്ങളിൽ തലവേദനയ്ക്ക് തീവ്രവൈദ്യപരിചരണം ആവശ്യമാണ്‌. തലച്ചോറിന് വേദനയറിയാനുള്ള ശേഷിയില്ല. വേദനയുണ്ടാകുന്നത് തലച്ചോറിനു ചുറ്റുമുള്ള കലകളിലെ വേദനതിരിച്ചറിയുന്ന റിസപ്റ്ററുകളുടെ ഉത്തേജനം മൂലമാണ്. തലയിലും കഴുത്തിലുമായി തലയോട്ടി, പേശികൾ, നാഡികൾ, ധമനികൾ, സിരകൾ, ത്വക്കിനടിയിലെ കല, കണ്ണുകൾ, ചെവി, സൈനസുകൾ, മ്യൂക്കസ് പാളി എന്നീ ഒൻപതു ഭാഗങ്ങളിൽ വേദനയറിയാനുള്ള സംവിധാനമുണ്ട്. 
തലവേദനയെ പല രീതിയിൽ വർഗ്ഗീകരിച്ചിട്ടുണ്ട്. ഇന്റർനാഷണൽ ഹെഡേക്ക് സൊസൈറ്റിയുടെ വർഗ്ഗീകരണമാണ് ഏറ്റവും പ്രശസ്തം. തലവേദനയ്ക്കുള്ള ചികിത്സ മിക്കപ്പോഴും അതിനു കാരണമായ രോഗത്തിനുള്ള ചികിത്സയാണ്‌. പല അവസരങ്ങളിലും തലവേദനയ്ക്ക് പരിഹാരമായി വേദനസംഹാരികളും ഉപയോഗിക്കാറുണ്ട്.
വർഗ്ഗീകരണം.
ഇന്റർനാഷണൽ ഹെഡേക്ക് സൊസൈറ്റിയുടെ തലവേദനയുണ്ടാക്കുന്ന രോഗങ്ങളുടെ അന്താരാഷ്ട്ര വർഗ്ഗീകരണമനുസരിച്ചാണ് സാധാരണഗതിയിൽ തലവേദനയെ തരംതിരിക്കുന്നത്. ഈ വർഗ്ഗീകരണത്തിന്റെ രണ്ടാമത്തെ എഡിഷൻ 2004-ൽ പ്രസിദ്ധീകരിക്കപ്പെട്ടു. ലോകാരോഗ്യസംഘടന ഈ വർഗ്ഗീകരണം സ്വീകരിച്ചിട്ടുണ്ട്.
മറ്റു രീതികളിലുള്ള വർഗ്ഗീകരണങ്ങളും നിലവിലുണ്ട്. 1951-ലായിരുന്നു പ്രസിദ്ധീകരിക്കപ്പെട്ട ആദ്യ വർഗ്ഗീകരണരീതി പുറത്തിറങ്ങിയത്. 1962-ൽ നാഷണൽ ഇൻസ്റ്റിറ്റ്യൂട്ട് ഓഫ് ഹെൽത്ത് ഒരു വർഗ്ഗീകരണ രീതി കൊണ്ടുവരുകയുണ്ടായി.
കാരണം.
ഇരുനൂറിൽ കൂടുതൽ തരം തലവേദനകളുണ്ട്. ചിലവ പ്രശ്നങ്ങളില്ലാത്ത തരമാണെങ്കിൽ ചിലവ ജീവന് ഭീഷണിയുണ്ടാക്കുന്നവയാണ്. തലവേദനയെപ്പറ്റി രോഗി നൽകുന്ന വിവരണവും പരിശോധനയിൽ ഡോക്ടർ കണ്ടുപിടിക്കുന്ന കാര്യങ്ങളും കൂടുതൽ ലബോറട്ടറി പരിശോധനകളും മറ്റും ആവശ്യമുണ്ടോ എന്നും ഏറ്റവും പറ്റിയ ചികിത്സ എന്താണെന്നും നിർണ്ണയിക്കാൻ ഡോക്ടറെ സഹായിക്കും. 
പ്രാഥമിക തലവേദനകൾ.
മാനസികസമ്മർദ്ദം, മൈഗ്രെയിൻ എന്നിവമൂലം ഉണ്ടാകുന്ന തലവേദനകളാണ് ഏറ്റവും സാധാരണയായി കാണപ്പെടുന്നത്. ഇവയ്ക്ക് കൃത്യമായ ലക്ഷണങ്ങളുണ്ടാവാറുണ്ട്. ഉദാഹരണത്തിന് മൈഗ്രൈൻ എന്നയിനം തലവേദനയിൽ മിടിക്കുന്നതുപോലുള്ള തലവേദന ശിരസ്സിന്റെ ഒരു പകുതിയെ ബാധിക്കുകയാണ് ചെയ്യുന്നത്. ഇതോടൊപ്പം ഓക്കാനമുണ്ടാകാറുണ്ട്. തളർത്തുന്ന കാഠിന്യം ചിലപ്പോൾ വേദനയ്ക്കുണ്ടാകാം. 3 മണിക്കൂർ മുതൽ 3 ദിവസം വരെ വേദന നീണ്ടുനിൽക്കാറുണ്ട്. ട്രൈജെമിനൽ ന്യൂറാൾജിയ (മുഖത്തെ മിന്നൽ പോലുള്ള വേദന), ക്ലസ്റ്റർ ഹെഡേക്ക് (അടുത്തടുത്തുണ്ടാകുന്ന തലവേദനകൾ), ഹെമിക്രേനിയ കണ്ടിന്യൂവ (ശിരസ്സിന്റെ ഒരുവശത്ത് തുടർച്ചയായുണ്ടാകുന്ന വേദന) എന്നിവ പ്രാധമിക തലവേദനകൾക്ക് വല്ലപ്പോഴുമുണ്ടാകുന്ന ഉദാഹരണങ്ങളാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="58463" url="https://ml.wikipedia.org/wiki?curid=58463" title="ഉള്ളിച്ചാമ്പ">
ഉള്ളിച്ചാമ്പ

 
 
സിസിജിയം സമരംഗെസെ (ഇംഗ്ലീഷ്:"Syzygium samarangense") എന്ന ശാസ്ത്രീയ നാമമുള്ള ഒരു ഫലമാണ് ഉള്ളിച്ചാമ്പ. ഇതിന്റെ ഉറവിടം ഫിലിപ്പിൻസ്, ഇന്തോനേഷ്യ, മലേഷ്യ എന്നിവടങ്ങളിലാണ്. ഇതിനെ വാക്സ് ആപ്പിൾ", "ലവ് ആപ്പിൾ", "ജാവ ആപ്പിൾ എന്നിങ്ങനെ തായ്‌വാൻ ഭാഷയിൽ പറയാറുണ്ട്. ഈ മരങ്ങൾ കരീബിയൻ ദ്വീപുകളിലും ധാരാളമായി വളരാറുണ്ട്. ചൈന, തായ്‌വാൻ എന്നിവിടങ്ങളിൽ ഇതിനെ ലിയാൻ‌വു (lianwu) എന്നും പറയും. (simplified Chinese: 莲雾; traditional Chinese: 蓮霧; pinyin: lián wù; POJ: lián-bū or lembu).
പ്രത്യേകതകൾ.
ഈ മരം സാധാരണ 12 മീറ്റർ വരെ ഉയരം വക്കാറുണ്ട്. ഇതിന്റെ ഇലകൾക്ക് 10-25 സെ.മീ. വരെ നീളവും, 5-10 സെ.മീ. വരെ വീതിയുമുണ്ടാവാറുണ്ട്. ഇതിന്റെ പൂക്കൾക്ക് 2.5 സെ.മീ. വ്യാസമുള്ളതാണ്. ഇതിന്റെ പഴുത്ത ഫലം അഥവ ചാമ്പക്ക, ചെറിയ പിങ്ക് നിറത്തിലും, ചിലത് കടൂം പിങ്ക് നിറത്തിലും കാണപ്പെടുന്നു. 
ഉപയോഗങ്ങൾ.
ഈ ഫലം വിയറ്റ്നാം, തായ്‌വാൻ, തായ്‌ലാന്റ്, ബംഗ്ലാദേശ്, പാകിസ്താൻ, ഇന്ത്യ, ശ്രീലങ്ക എന്നീ രാജ്യങ്ങൾ കൃഷി ചെയ്തു കണ്ടു വരുന്നു. ഈ ഫലം തെക്കെ ഇന്ത്യയിലും മറ്റും അച്ചാർ, സാലഡ് എന്നിവയിൽ ഉപയോഗിക്കുന്നു. 
അവലംബം.
&lt;templatestyles src="Reflist/styles.css" /&gt;
&lt;br clear="all"&gt;

</doc>
<doc id="58465" url="https://ml.wikipedia.org/wiki?curid=58465" title="ഉള്ളി ചാമ്പ">
ഉള്ളി ചാമ്പ



</doc>
<doc id="58471" url="https://ml.wikipedia.org/wiki?curid=58471" title="ദീർഘദൃഷ്ടി">
ദീർഘദൃഷ്ടി

 
അക്കൊമഡേഷൻ പൂർണ്ണമായും ഇല്ലാത്ത അവസ്ഥയിൽ, ദൂരെയുള്ള വസ്തുക്കളുടെ പ്രതിബിംബം റെറ്റിനയിൽ വീഴേണ്ടതിനു പകരം റെറ്റിനക്കു പിന്നിൽ വീഴുന്ന അവസ്ഥയുണ്ടാകുന്ന ഒരു കാഴ്ചവൈകല്യം ആണ് ദീർഘദൃഷ്ടി എന്ന് അറിയപ്പെടുന്നത്. കണ്ണിന്റെ നീളം കുറയുന്നതു മൂലമോ കോർണ്ണിയയുടെയോ കണ്ണിലെ ലെൻസിന്റെയോ വക്രത കുറയുന്നത് മൂലമോ ഇത് സംഭവിക്കാം. സാധാരണ ആംഗലേയ ഭാഷയിൽ Farsightedness, Longsightedness എന്നിങ്ങനെ വിളിക്കപ്പെടുന്നു. വൈദ്യശാസ്ത്രത്തിൽ ഹൈപ്പർമെട്രോപ്പിയ (Hypermetropia), ഹൈപ്പറോപ്പിയ (Hyperopia) എന്നീ പേരുകളിൽ വിശദീകരിക്കപ്പെടുന്നു.
ദൂരെയുള്ള വസ്തുക്കൾ കാണുന്നതിന് തകരാറൊന്നുമില്ലാതിരിക്കുകയും അടുത്തുള്ള വസ്തുക്കൾ ശരിയായി കാണാനാകാതിരിക്കുകയും ചെയ്യുന്ന അവസ്ഥ എന്ന അർഥത്തിലാണ് ഇത് ദീർഘദൃഷ്ടി എന്ന് വിളിക്കപ്പെടുന്നത്. പക്ഷെ, ചെറിയ അളവിലുള്ള ദീർഘദൃഷ്ടിയിൽ സമീപ കാഴ്ച മങ്ങണമെന്നില്ല, അതുപോലെ കൂടിയ അളവിലുള്ള ദീർഘദൃഷ്ടിയിൽ എല്ലാ അകലത്തിലുമുള്ള കാഴ്ച മങ്ങിയതാകാം. 
അടയാളങ്ങളും ലക്ഷണങ്ങളും.
മങ്ങിയ കാഴ്ച, തലവേദന, കണ്ണിന്റെ ബുദ്ധിമുട്ട് എന്നിവയാണ് ഹ്രസ്വദൃഷ്ടിയുടെ പ്രധാന ലക്ഷണങ്ങൾ. സമീപ കാഴ്ചയിലെ ബുദ്ധിമുട്ട് സാധാരണ ലക്ഷണമാണ്. രണ്ട് കണ്ണുകളിലൂടെയും കാണാനുള്ള ബുദ്ധിമുട്ട് (ബൈനോക്കുലർ വിഷൻ) ചിലപ്പോൾ സംഭവിക്കാം, ഒപ്പം ആഴത്തിനെ കുറിച്ചുള്ള ധാരണയിലും ബുദ്ധിമുട്ട് ഉണ്ടാകാം.
സങ്കീർണതകൾ.
ദീർഘദൃഷ് ടിയഥാസമയം കണ്ടെത്തി ചികിൽസിച്ചില്ലെങ്കിൽ കോങ്കണ്ണ്, ആംബ്ലിയോപിയ തുടങ്ങിയസങ്കീർണതകൾ ഉണ്ടാകാം. ചെറുപ്പത്തിൽത്തന്നെയുള്ള, കഠിനമായ ഹ്രസ്വദൃഷ്ടി മൂലം "അമിതമായി ഫോക്കസ് ചെയ്യുന്നതിന്റെ" ഫലമായി ഇരട്ട കാഴ്ചയ്ക്ക് കാരണമാകും. 
ചികിത്സ.
തിരുത്തൽ ലെൻസുകൾ.
കണ്ണടകൾ അല്ലെങ്കിൽ കോൺടാക്റ്റ് ലെൻസുകൾ ആണ് ഹ്രസ്വദൃഷ്ടിക്കുള്ള ഏറ്റവും ലളിതമായ ചികിത്സ. ഹ്രസ്വദൃഷ്ടിയിൽ, ദൂരക്കാഴ്ച ശരിയാക്കാൻ ഉപയോഗിക്കുന്നത് കോൺവെക്സ് ലെൻസുകളാണ്.
ശസ്ത്രക്രിയ.
ഹ്രസ്വദൃഷ്ടി ചികിൽസയിൽ നൂതന ശസ്ത്രക്രിയാ രീതികളും ഉണ്ട്:
പരാമർശങ്ങൾ.
&lt;templatestyles src="Reflist/styles.css" /&gt;
 

</doc>
<doc id="58472" url="https://ml.wikipedia.org/wiki?curid=58472" title="ഹ്രസ്വദൃഷ്ടി">
ഹ്രസ്വദൃഷ്ടി

 
കണ്ണിന്റെ നീളം കൂടുന്നത് മൂലമോ കണ്ണിലെ ലെൻസിന്റെയോ കോർണ്ണിയയുടെയോ വക്രത കൂടുന്നത് മൂലമോ ഉണ്ടാകുന്ന ഒരു കാഴ്ചവൈകല്യമാണ് ഹ്രസ്വദൃഷ്ടി എന്ന് അറിയപ്പെടുന്നത്. അടുത്തുള്ള വസ്തുക്കൾ കാണുന്നതിന് തകരാറൊന്നുമില്ലാതിരിക്കുകയും ദൂരെയുള്ള വസ്തുക്കൾ ശരിയായി കാണാനാകാതിരിക്കുകയും ചെയ്യുന്ന അവസ്ഥയാണ് ഇത്. മറ്റ് ലക്ഷണങ്ങളിൽ തലവേദന, കണ്ണിന്റെ ബുദ്ധിമുട്ട് എന്നിവ ഉൾപ്പെടാം. 
സാധാരണ ആംഗലേയ ഭാഷയിൽ "Near-sightedness", "Short-sightedness" എന്നിങ്ങനെ വിളിക്കപ്പെടുന്നു. വൈദ്യശാസ്ത്രത്തിൽ മയോപ്പിയ ("Myopia"/ഗ്രീക്ക്: μυωπία) എന്ന പേരിൽ വിശദീകരിക്കപ്പെടുന്നു. അകലെയുള്ള വസ്തുക്കളുടെ പ്രതിബിംബം റെറ്റിനയിൽ വീഴേണ്ടതിനു പകരം റെറ്റിനക്കു മുന്നിൽ വീഴുന്നതാണ് കാരണം. നേത്രഗോളത്തിന്റെ നീളം കൂടുന്നതോ ലെൻസിന്റെയോ കോർണിയയുടെയോ വക്രത കൂടുന്നതോ മൂലം ഇത് സംഭവിക്കാം. റെറ്റിന ഡിറ്റാച്ച്മെന്റ്, തിമിരം, ഗ്ലോക്കോമ എന്നിവ ഹ്രസ്വദൃഷ്ടിയുമായി ബന്ധപ്പെട്ട അപകടസാധ്യതകളാണ്. നേത്ര പരിശോധനയിലൂടെയാണ് രോഗനിർണയം.
ജനിതകവും പാരിസ്ഥിതികവുമായ ഘടകങ്ങളുടെ സംയോജനമാണ് ഇതിന്റെ അടിസ്ഥാന കാരണം എന്ന് വിശ്വസിക്കപ്പെടുന്നു. അടുത്ത വസ്തുക്കളിൽ കൂടുതലായി ശ്രദ്ധ കേന്ദ്രീകരിക്കുക, വീടിനകത്ത് കൂടുതൽ സമയം ചെലവഴിക്കുക, കുടുംബ ചരിത്രം എന്നിവ അപകട ഘടകങ്ങളിൽ ഉൾപ്പെടുന്നു. ഇത് ഉയർന്ന സാമൂഹിക സാമ്പത്തിക ക്ലാസുമായും ബന്ധപ്പെട്ടിരിക്കുന്നു.
ചെറിയ കുട്ടികൾ പുറത്ത് കൂടുതൽ സമയം ചെലവഴിക്കുന്നതിലൂടെ ഹ്രസ്വദൃഷ്ടി ഉണ്ടാകാനുള്ള സാധ്യത കുറയ്ക്കുമെന്ന് താൽക്കാലിക തെളിവുകൾ സൂചിപ്പിക്കുന്നു. ഇത് സ്വാഭാവിക ലൈറ്റ് എക്സ്പോഷറുമായി ബന്ധപ്പെട്ടിരിക്കാം. കണ്ണട, കോൺടാക്റ്റ് ലെൻസുകൾ അല്ലെങ്കിൽ ശസ്ത്രക്രിയ എന്നിവ ഉപയോഗിച്ച് ഹ്രസ്വദൃഷ്ടി ശരിയാക്കാം. തിരുത്താനുള്ള ഏറ്റവും എളുപ്പവും സുരക്ഷിതവുമായ മാർഗ്ഗമാണ് കണ്ണട. കോണ്ടാക്റ്റ് ലെൻസുകൾക്ക് വിശാലമായ കാഴ്ച മണ്ഡലം നൽകാൻ കഴിയും, പക്ഷേ അവ അണുബാധയ്ക്കുള്ള സാധ്യതയുമായി ബന്ധപ്പെട്ടിരിക്കുന്നു. റിഫ്രാക്റ്റീവ് ശസ്ത്രക്രിയ കോർണിയയുടെ ആകൃതി സ്ഥിരമായി മാറ്റുന്നു. 
അടയാളങ്ങളും ലക്ഷണങ്ങളും.
സാധാരണയായി, ഹ്രസ്വദൃഷ്ടിയുള്ളവർക്ക് ദൂര കാഴ്ച മങ്ങിയും സമീപ കാഴ്ച തെളിഞ്ഞുമാണ് ഉള്ളത്. പക്ഷെ, കൂഒടിയ അളവിലുള്ള ഹ്രസ്വദൃഷ്ടി സമീപ കാഴ്ചയിലും പ്രശ്നങ്ങൾ ഉണ്ടാക്കിയേക്കാം. തലവേദന, കണ്ണിന്റെ ബുദ്ധിമുട്ട് എന്നിവയാണ് മറ്റ് ലക്ഷണങ്ങൾ.
കാരണങ്ങൾ.
ജനിതകവും പാരിസ്ഥിതികവുമായ ഘടകങ്ങളുടെ സംയോജനമാണ് ഇതിന്റെ അടിസ്ഥാന കാരണം എന്ന് വിശ്വസിക്കപ്പെടുന്നു. അടുത്ത വസ്തുക്കളിൽ കൂടുതലായി ശ്രദ്ധ കേന്ദ്രീകരിക്കുക, വീടിനകത്ത് കൂടുതൽ സമയം ചെലവഴിക്കുക, കുടുംബ ചരിത്രം എന്നിവ അപകട ഘടകങ്ങളിൽ ഉൾപ്പെടുന്നു. ഇത് ഉയർന്ന സാമൂഹിക സാമ്പത്തിക ക്ലാസുമായും ബന്ധപ്പെട്ടിരിക്കുന്നു. സമാനമല്ലാത്ത ഇരട്ടകളേക്കാൾ സമാനമായ ഇരട്ടകളെ ബാധിക്കാൻ സാധ്യതയുണ്ട് എന്നത് ജനിതക ഘടകങ്ങളുടെ സൂചനയാണ്. വികസിത രാജ്യങ്ങളിലുടനീളം മയോപിയ അതിവേഗം വർദ്ധിച്ചുകൊണ്ടിരിക്കുകയാണ്, ഇത് പാരിസ്ഥിതിക ഘടകങ്ങളെ സൂചിപ്പിക്കുന്നു.
ജനിതകശാസ്ത്രം.
മയോപിയയ്ക്കുള്ള സാധ്യത ഒരാളുടെ മാതാപിതാക്കളിൽ നിന്ന് പാരമ്പര്യമായി ലഭിച്ചേക്കാം. മയോപിയയുമായി ബന്ധപ്പെട്ട 15 വ്യത്യസ്ത ക്രോമസോമുകളിൽ സാധ്യമായ 18 ലോക്കികളെ ജനിതക ലിങ്കേജ് പഠനങ്ങൾ തിരിച്ചറിഞ്ഞിട്ടുണ്ട്, എന്നാൽ ഈ ലോക്കികളൊന്നും മയോപിയയ്ക്ക് കാരണമാകുന്ന കാൻഡിഡേറ്റ് ജീനുകളുടെ ഭാഗമല്ല. മയോപിയയുടെ ആരംഭത്തെ നിയന്ത്രിക്കുന്നത് ലളിതമായ ഒരു ജീൻ ലോക്കസിനുപകരം, ഒരുമിച്ച് പ്രവർത്തിക്കുന്ന നിരവധി മ്യൂട്ടേറ്റഡ് പ്രോട്ടീനുകളുടെ സങ്കീർണ്ണമായ ഇടപെടൽ കാരണമാകാം. ഘടനാപരമായ പ്രോട്ടീനിലെ തകരാറുമൂലം മയോപിയ ഉണ്ടാകുന്നതിനുപകരം, ഈ ഘടനാപരമായ പ്രോട്ടീനുകളുടെ നിയന്ത്രണത്തിലെ വൈകല്യങ്ങളാണ് മയോപിയയുടെ യഥാർത്ഥ കാരണം. ലോകമെമ്പാടുമുള്ള എല്ലാ മയോപിയ പഠനങ്ങളുടെയും സഹകരണം യൂറോപ്യൻ വംശജരുടെ വ്യക്തികളിൽ റിഫ്രാക്റ്റീവ് പിശകിന് 16 പുതിയ ലോക്കികളെ തിരിച്ചറിഞ്ഞു, അതിൽ 8 എണ്ണം ഏഷ്യക്കാരുമായി പങ്കിട്ടു. ന്യൂറോ ട്രാൻസ്മിഷൻ, അയോൺ ട്രാൻസ്പോർട്ട്, റെറ്റിനോയിക് ആസിഡ് മെറ്റബോളിസം, എക്സ്ട്രാ സെല്ലുലാർ മാട്രിക്സ് പുനർനിർമ്മാണം, കണ്ണ് വികസനം എന്നിവയുള്ള കാൻഡിഡേറ്റ് ജീനുകൾ പുതിയ ലോക്കികളിൽ ഉൾപ്പെടുന്നു. ഉയർന്ന അപകടസാധ്യതയുള്ള ജീനുകളുടെ കാരിയറുകൾക്ക് മയോപിയയുടെ പത്തിരട്ടി അപകടസാധ്യതയുണ്ട്. 
മനുഷ്യ ജനസംഖ്യാ പഠനങ്ങൾ സൂചിപ്പിക്കുന്നത് ജനിതക ഘടകങ്ങളുടെ സംഭാവന റിഫ്രാക്ഷനിൽ 60-90% വ്യത്യാസമുണ്ടെന്നാണ്. എന്നിരുന്നാലും, നിലവിൽ തിരിച്ചറിഞ്ഞ വേരിയന്റുകളിൽ ഒരു ചെറിയ ഭാഗം മയോപിയ കേസുകൾ മാത്രമേ ഉള്ളൂ, ഇത് തിരിച്ചറിയപ്പെടാത്ത ലോ-ഫ്രീക്വൻസി അല്ലെങ്കിൽ ചെറിയ-ഇഫക്റ്റ് വേരിയന്റുകളുടെ ഒരു വലിയ എണ്ണം ഉണ്ടെന്ന് സൂചിപ്പിക്കുന്നു, ഇത് ഭൂരിഭാഗം മയോപിയ കേസുകൾക്കും അടിവരയിടുന്നു. 
പാരിസ്ഥിതിക ഘടകങ്ങൾ.
ഹ്രസ്വദൃഷ്ടിയുടെ അപകടസാധ്യത വർദ്ധിപ്പിക്കുന്ന പാരിസ്ഥിതിക ഘടകങ്ങളിൽ അപര്യാപ്തമായ വെളിച്ചം, കുറഞ്ഞ ശാരീരിക പ്രവർത്തനങ്ങൾ, അടുത്തുള്ള ജോലികൾ, വർദ്ധിച്ച വിദ്യാഭ്യാസ വർഷങ്ങൾ എന്നിവ ഉൾപ്പെടുന്നു. 
സാധാരണ വിഷ്വൽ ഉത്തേജനങ്ങളുടെ അഭാവം ഐബോളിന്റെ അനുചിതമായ വികാസത്തിന് കാരണമാകുമെന്നാണ് ഒരു സിദ്ധാന്തം. ഈ സിദ്ധാന്തമനുസരിച്ച്, "സാധാരണ" എന്നത് ഐബോൾ പരിണമിച്ച പാരിസ്ഥിതിക ഉത്തേജനത്തെയാണ് സൂചിപ്പിക്കുന്നത്. 
ശാരീരിക വ്യായാമവും ഔട്ട്‌ഡോർ കളിയും ഒക്കെയായി കൂടുതൽ സമയം പുറത്ത് ചെലവഴിക്കുന്ന ആളുകൾക്കും കുട്ടികൾക്കും മയോപിയയുടെ നിരക്ക് വളരെ കുറവാണ്. "ഉപയോഗ-ദുരുപയോഗ സിദ്ധാന്തം" എന്നും വിളിക്കപ്പെടുന്ന നിയർ വർക്ക് ഹൈപ്പോഥസിസ് പറയുന്നത്, അടുത്തുള്ള ജോലികളിൽ ഏർപ്പെടുന്ന സമയം ഇൻട്രാക്യുലർ, എക്സ്ട്രാക്യുലർ പേശികളെ കൂടുതൽ ബുദ്ധിമുട്ടിക്കുന്നു എന്നാണ്. ചില പഠനങ്ങൾ ഈ അനുമാനത്തെ പിന്തുണയ്ക്കുന്നു, മറ്റ് പഠനങ്ങൾ പക്ഷെ ഇതിനെ പിന്തുണയ്ക്കുന്നില്ല.
കുട്ടികളിലെ പ്രമേഹം, ചൈൽഡ്ഹുഡ് ആർത്രൈറ്റിസ്, യുവിയൈറ്റിസ്, സിസ്റ്റമിക് ല്യൂപ്പസ് എറിത്തമറ്റോസസ് എന്നിവയുള്ള കുട്ടികളിൽ ഹ്രസ്വദൃഷ്ടി കൂടുതലായി കാണപ്പെടുന്നു. 
മെക്കാനിസം.
മയോപിയ ഒരു റിഫ്രാക്റ്റീവ് പിശകായതിനാൽ, മയോപിയയുടെ ഭൗതിക കാരണം ഫോക്കസ് ഇല്ലാത്ത ഏതെങ്കിലും ഒപ്റ്റിക്കൽ സിസ്റ്റവുമായി താരതമ്യപ്പെടുത്താവുന്നതാണ്. ബോറിഷ്, ഡ്യൂക്ക്-എൽഡർ എന്നിവർ ഈ ശാരീരിക കാരണങ്ങളാൽ മയോപിയയെ തരംതിരിച്ചു:
അപൂർവ സാഹചര്യങ്ങളിൽ, സിലിയറി ബോഡിയുടെ എഡിമ ലെൻസിന്റെ മുന്നോട്ടുള്ള സ്ഥാനചലനത്തിന് കാരണമാകും, ഇത് റിഫ്രാക്റ്റീവ് പിശകിൽ ഒരു മയോപിയ ഷിഫ്റ്റിനെ പ്രേരിപ്പിക്കുന്നു. 
ചികിത്സ.
കൂടുതൽ സമയം പുറം ജോലികളിലും വെളിയിലുള്ള കളികളിലും ഏർപ്പെടുന്നത് മയോപ്പിയ തടയുമെന്ന് ചിലർ അവകാശപ്പെടുന്നു. പക്ഷെ, നാഷണൽ ഇൻസ്റ്റിറ്റ്യൂട്ട് ഓഫ് ഹെൽത്ത് പറയുന്നത് മയോപിയയെ തടയാൻ അറിയപ്പെടുന്ന ഒരു മാർഗവുമില്ലെന്നാണ്. ഗ്ലാസുകളുടെയോ കോൺടാക്റ്റ് ലെൻസുകളുടെയോ ഉപയോഗം മയോപ്പിയ പുരോഗതിയെ ബാധിക്കില്ല. മയോപിയ ഉണ്ടാവുന്നത് തടയുന്നതിന് സാർവത്രികമായി അംഗീകരിക്കപ്പെട്ട ഒരു രീതിയും ഇല്ല. ഗ്ലാസുകളോ കോൺടാക്റ്റ് ലെൻസുകളോ ഉപയോഗിച്ച് ഒപ്റ്റിക്കൽ തിരുത്തൽ ഏറ്റവും സാധാരണമായ ചികിത്സയാണ്; ഓർത്തോകെരറ്റോളജി, റിഫ്രാക്റ്റീവ് സർജറി എന്നിവയാണ് മറ്റ് സമീപനങ്ങൾ. മരുന്നുകളും (കൂടുതലും അട്രോപിൻ) വിഷൻ തെറാപ്പിയും വിവിധ തരം സ്യൂഡോമിയോപിയകളെ പരിഹരിക്കുന്നതിന് ഫലപ്രദമാണ്.
ഗ്ലാസുകളും കോൺടാക്റ്റ് ലെൻസുകളും.
തിരുത്തൽ ലെൻസുകൾ, കണ്ണിലേക്ക് പ്രവേശിക്കുന്ന പ്രകാശത്തെ റെറ്റിനയിലേക്ക് കൃത്യമായി ഫോക്കസ് ചെയ്യിപ്പിക്കുന്നു. കോൺ കേവ് ലെൻസുകളാണ് ഇതിന് ഉപയോഗിക്കുന്നത്.
ശസ്ത്രക്രിയ.
റിഫ്രാക്റ്റീവ് ശസ്ത്രക്രിയയിൽ കണ്ണിലെ കോർണിയ പോലെയുള്ള ചില ഘടനയുടെ വക്രതയെ മാറ്റുന്ന നടപടികളും,കണ്ണിനുള്ളിൽ അധിക റിഫ്രാക്റ്റീവ് മാർഗങ്ങൾ ചേർക്കുന്ന നടപടിക്രമങ്ങൾ ഉൾപ്പെടുന്നു.
ഫോട്ടോറിഫ്രാക്ടീവ് കെരാറ്റെക്ടമി.
എക്‌സൈമർ ലേസർ ഉപയോഗിച്ച് കോർണിയൽ ഉപരിതലത്തിൽ നിന്ന് കോർണിയ ടിഷ്യു ഇല്ലാതാക്കുന്ന രീതിയാണ് ഫോട്ടൊറിഫ്രാക്റ്റീവ് കെരാറ്റെക്ടമി (പിആർകെ). ടിഷ്യു ഇല്ലാതാക്കുന്നതിന്റെ അളവ് മയോപിയയുടെ അളവിന് അനുസരിച്ചാണ്. 6 ഡയോപ്റ്റർ വരെയുള്ള മയോപിയക്ക്പിആർകെ താരതമ്യേന സുരക്ഷിതമായ ഒരു പ്രക്രിയയാണ്. ശസ്ത്രക്രിയയ്ക്കു ശേഷമുള്ള വീണ്ടെടുക്കൽ ഘട്ടം സാധാരണയായി വേദനാജനകമാണ്. 
ലാസിക്.
ലേസർ ഉപയോഗിച്ച് കോർണിയൽ ഉപരിതലത്തിൽ മാറ്റം ഉണ്ടാക്കുന്ന ശസ്ത്രക്രിയരീതിയാണ് ഇത്. ലസിക്ക് സാധാരണയായി വേദനയില്ലാത്തതും, ശസ്ത്രക്രിയയ്ക്കു ശേഷമുള്ള ഒപുനരധിവാസ കാലഘട്ടം കുറഞ്ഞതും ആണെങ്കിലും, ഇത് ഫ്ലാപ്പ് സങ്കീർണതകൾക്കും കോർണിയ അസ്ഥിരതയ്ക്കും കാരണമാകാം (ലാസിക്കിന് ശേഷമുള്ള കെരാറ്റെക്ടസിയ). 
ഫാകിക് ഇൻട്രാ-ഒക്കുലാർ ലെൻസ്.
ലേസർ വിഷൻ തിരുത്തൽ (എൽ‌വി‌സി) പോലെ കോർണിയൽ ഉപരിതലത്തിൽ മാറ്റം വരുത്തുന്നതിനുപകരം, ഈ പ്രക്രിയയിൽ കണ്ണിനുള്ളിൽ ഒരു അധിക ഇൻട്രാഒകുലർ ലെൻസ് സ്ഥാപിക്കുന്നത് ഉൾപ്പെടുന്നു (അതായത്, നിലവിലുള്ള പ്രകൃതിദത്ത ലെൻസിന് പുറമേ). ഇത് സാധാരണയായി വലിയ പവർ ഉള്ളവർക്കു പോലും പൂർണ്ണമായ കാഴ്ച തിരിച്ച് കിട്ടുന്നതിന് സഹായിക്കുമെങ്കിലും, ഗ്ലോക്കോമ, തിമിരം, എൻ‌ഡോതീലിയൽ വിഘടനം എന്നിവ പോലുള്ള ഗുരുതരമായ ദീർഘകാല സങ്കീർണതകൾക്ക് കാരണമാകും. 
ഓർത്തോകെരറ്റോളജി.
ഓർത്തോകെരറ്റോളജി അല്ലെങ്കിൽ ലളിതമായി ഓർത്തോ-കെ എന്നത് റിജിഡ് ഗ്യാസ് പെർമിബിൾ (ആർ‌ജി‌പി) കോണ്ടാക്ട് ലെൻസുകൾ ഉപയോഗിച്ച് ഉള്ള ഒരു താൽക്കാലിക കോർണിയൽ പുനർ രൂപകൽപ്പന പ്രക്രിയയാണ്. പ്രത്യേകം രൂപകൽപ്പന ചെയ്ത കോണ്ടാക്ട് ലെൻസുകൾ രാത്രിയിൽ ധരിക്കുന്നത് കോർണിയയെ താൽക്കാലികമായി പുനർനിർമ്മിക്കും, അതിനാൽ പകൽ സമയത്ത് ലെൻസുകളില്ലാതെ രോഗികൾക്ക് വ്യക്തമായി കാണാൻ കഴിയും. ഓർത്തോകെരറ്റോളജിക്ക് -6 ഡി വരെ മയോപിയ ശരിയാക്കാൻ കഴിയും. ഓർത്തോ-കെക്ക് മയോപിയയുടെ പുരോഗതി കുറയ്ക്കാൻ കഴിയുമെന്ന് നിരവധി പഠനങ്ങൾ തെളിയിച്ചിട്ടുണ്ട്. ഓർത്തോ-കെ ലെൻസുകൾ ഉപയോഗിക്കുന്നതിനുള്ള അപകട ഘടകങ്ങളിൽ മൈക്രോബിയൽ കെരറ്റൈറ്റിസ്, കോർണിയൽ എഡിമ, മുതലായവ ഉൾപ്പെടുന്നു. കോർണിയൽ വ്യതിയാനം, ഫോട്ടോഫോബിയ, വേദന, പ്രകോപനം, ചുവപ്പ് തുടങ്ങിയ കോണ്ടാക്ട് ലെൻസുമായി ബന്ധപ്പെട്ട സങ്കീർണതകൾ സാധാരണയായി താൽക്കാലിക അവസ്ഥകളാണ്. ലെൻസുകളുടെ ശരിയായ ഉപയോഗം വഴി ഒഴിവാക്കാം. 
ഇൻട്രാസ്ട്രോമൽ കോർണിയൽ റിംഗ് സെഗ്മെന്റ്.
ഇപ്പോൾ കെരാട്ടോകോണസ് ചികിത്സയിൽ സാധാരണയായി ഉപയോഗിക്കുന്ന ഇൻട്രാസ്ട്രോമൽ കോർണിയൽ റിംഗ് സെഗ്മെന്റ് (ഐസി‌ആർ‌എസ്) യഥാർത്ഥത്തിൽ മിതമായതും മിതമായതുമായ ഹ്രസ്വദൃഷ്ടി ശരിയാക്കാൻ അവതരിപ്പിച്ചവയാണ്. ഐസിആർഎസ് വ്യാസം ചെറുതാണെങ്കിലോ കനം കൂടുതലാണെങ്കിലോ, തത്ഫലമായുണ്ടാകുന്ന മയോപിയ തിരുത്തൽ കൂടുതലായിരിക്കും. 
ഇതര മരുന്ന്/ചികിൽസകൾ.
വിഷൻ തെറാപ്പി, ബിഹേവിയറൽ ഒപ്‌റ്റോമെട്രി, വിവിധ നേത്ര വ്യായാമങ്ങൾ, വിശ്രമ സങ്കേതങ്ങൾ, ബേറ്റ്സ് രീതി എന്നിവ ഉൾപ്പെടെ നിരവധി ബദൽ ചികിത്സകൾ മയോപിയ മെച്ചപ്പെടുത്തുമെന്ന് അവകാശപ്പെട്ടിട്ടുണ്ട്. ദീർഘദൃഷ്ടി മെച്ചപ്പെടുത്തുന്നതിൽ നേത്ര വ്യായാമങ്ങൾ ഫലപ്രദമാണെന്നതിന് വ്യക്തമായ ശാസ്ത്രീയ തെളിവുകളൊന്നും ഇല്ലെന്ന് ശാസ്ത്രീയ അവലോകനങ്ങൾ നിഗമനം ചെയ്തിട്ടുണ്ട്. 
അവലംബം.
&lt;templatestyles src="Reflist/styles.css" /&gt;

</doc>
<doc id="58473" url="https://ml.wikipedia.org/wiki?curid=58473" title="തിമിരം">
തിമിരം

 
കണ്ണിന്റെ ലെൻസ് അതാര്യമാകുന്നതു മൂലം ക്രമേണ കാഴ്ച മങ്ങുന്ന രോഗമാണ് തിമിരം. ലെൻസ് ഭാഗികമായോ പൂർണമായോ അതാര്യമാകുന്നതു മൂലം പ്രകാശം കടന്നു പോകുന്നത് തടസപ്പെടുന്നു. വാർദ്ധക്യസഹജമായാണ് കൂടുതലും ഈ രോഗമുണ്ടാകുന്നത്. പ്രമേഹം, രക്തസമ്മർദ്ദം തുടങ്ങിയ ജീവിതശൈലി രോഗങ്ങൾ തിമിരവളർച്ച ത്വരിതപെടുത്തും. ചികിൽസിച്ചില്ലെങ്കിൽ ക്രമേണ കാഴ്ച മങ്ങി പൂർണാന്ധതയിലേക്ക് നയിക്കുന്ന രോഗമാണ് തിമിരം.
സ്ഥിതിവിവരക്കണക്കുകൾ.
വാർദ്ധക്യസഹജമായ തിമിരമാണ് ലോകത്താകമാനമുള്ള അന്ധതയുടെ 48 ശതമാനത്തിനും കാരണം. ലോകാരോഗ്യസംഘടനയുടെ കണക്കു പ്രകാരം ഇത് ഏതാണ്ട് 18 ദശലക്ഷത്തോളം മനുഷ്യർ വരും.
തരം തിരിവ്.
തിമിര ശസ്ത്രക്രിയയെക്കുറിച്ച് അറിയേണ്ടതെല്ലാം 

</doc>
<doc id="58482" url="https://ml.wikipedia.org/wiki?curid=58482" title="Hyperopia">
Hyperopia



</doc>
<doc id="58483" url="https://ml.wikipedia.org/wiki?curid=58483" title="Myopia">
Myopia



</doc>
<doc id="58486" url="https://ml.wikipedia.org/wiki?curid=58486" title="ഇരുളർ">
ഇരുളർ

 
 
ദക്ഷിണേന്ത്യയിലെ ദ്രാവിഡ ഗിരിവർഗ ജനതയാണ് ഇരുളർ.മുഖ്യമായി കേരളത്തിലെ പാലക്കാട്ട് ജില്ലയിലും തമിഴ്‌നാടിൻ്റെ വടക്കൻ ജില്ലകളിലും കർണാടക സംസ്ഥാനങ്ങളിലും വസിക്കുന്നു. ‌ . ചെറു മൃഗങ്ങളെ വേട്ടയാടിയും, കൃഷി ചെയ്തുമാണ്‌ ഇവർ ഉപജീവനം ചെയ്തിരുന്നത് . ആദ്യകാലങ്ങളിൽ ഗുഹകളിൽ കഴിഞ്ഞിരുന്ന ഇവർ പിന്നീട് കുടിലുകളിൽ താമസമാക്കി കാട്ടിൽ നിന്നും ഭക്ഷണം തേടിപ്പോന്നിരുന്നതായി കരുതുന്നു.
പ്രത്യേകതകൾ.
ഉദ്ഭവത്തെയോ പഴയ ഗോത്രങ്ങളെയോപറ്റി അറിവില്ല. ഊരാളർ, ഇരുളിഗർ, അരീലിഗർ, സോളിഗാരുകൾ, ഇല്ലിഗാരുകൾ എന്നീ പേരുകളിൽ ഇവർ അറിയപ്പെടുന്നു.
ഭാഷ.
ഇരുളർ അവർക്കിടയിൽ സംസാരിച്ചിരുന്ന ഇരുള ഭാഷ തമിഴിനോടും മലയാളത്തോടും ബന്ധമുള്ള ഒരു ദ്രാവിഡ ഭാഷയാണ്. എന്നാൽ ഇന്ന് ഈ ഭാഷ നാശഭീഷണി നേരിടുന്നു. ഇത് കൂടാതെ ഇരുളർ തമിഴ്, മലയാളം എന്നി പ്രാദേശിക ഭാഷകളും സംസാരിക്കുന്നു.   
ശാരീരിക പ്രത്യേകതകൾ.
കറുത്ത നിറം, നീണ്ട കൈകൾ, ചുരുണ്ട മുടി, ഉന്തിയ താടിയെല്ല്, ചെറിയ മൂക്ക്, ഒത്ത ഉയരം - ഇവയാണ് ഇരുളരുടെ ശാരീരിക സവിശേഷതകൾ. പുരുഷന്മാരും തലമുടി വളർത്തി പിന്നിൽ കെട്ടിവയ്ക്കാറാണ് പതിവ്.
ജീവിതരീതി.
കൃഷിയും നായാട്ടുമാണ് മുഖ്യ തൊഴിലുകൾ. ഭൂസ്വത്തുക്കളുടെ അന്യാധീനപ്പെടൽ മൂലം ഇരുളർ, മറ്റ് ആദിവാസി വിഭാഗങ്ങളെപ്പോലെ, കർഷകത്തൊഴിലാളികളായി മാറിക്കൊണ്ടിരിക്കയാണ്.
ഗോത്ര വ്യവസ്ഥ.
ഗോത്ര വ്യവസ്ഥ നിലനിന്നു പോരുന്നു. ഗോത്രത്തലവനായ മൂപ്പനു കീഴിൽ ഭണ്ഡാരി, കുരുത്തല എന്നീ സ്ഥാനികളു്. ഇവർക്ക് യജമാനൻ, ഗാഡൻ എന്നീ പേരുകളാണ് ചിലേടത്ത്. പൂജാരിയെ മണ്ണുക്കാരൻ എന്നു വിളിക്കും. പ്രകൃത്യാരാധന വേരറ്റുപോയിട്ടില്ല. മൃഗബലി നടപ്പു്. ചില ഹൈന്ദവ ദേവന്മാരുടെ ആരാധനയും അതിനോടു ബന്ധപ്പെട്ട ആഘോഷങ്ങളും ഇവർക്കിടയിൽ പ്രചാരത്തിലു്.
ആചാരങ്ങൾ.
ഇരുളർ മരുമക്കത്തായക്കാരായിരുന്നു. ഇപ്പോൾ മക്കത്തായക്കാരാണ്. സഹോദരഗോത്രത്തിൽ പെട്ടവർ തമ്മിൽ വിവാഹം പാടില്ല. വിവാഹത്തിന് വരൻ പെൺപണം (പരിയം) കൊടുക്കുന്ന പതിവു്. വധൂപിതാവിന്റെ അഭാവത്തിൽ മൂത്ത സഹോദരൻ പരിയം വാങ്ങും. താലികെട്ടാണ് പ്രധാന ചടങ്ങ്. മൂപ്പൻ താലി എടുത്തു കഴുത്തിൽ വയ്ക്കും, വരൻ കെട്ടും. വിവാഹത്തിനു മുമ്പ് അനുയോജ്യതാപരീക്ഷണം നടപ്പു്. വിവാഹത്തിനു വിശുദ്ധി കല്പിച്ചിട്ടില്ല. വിവാഹമോചനം അനുവദനീയമാണ്. അഭിനയകലയുടെ പ്രാഥമിക ഭാവങ്ങൾ പ്രദർശിപ്പിക്കുന്ന `കരടിയാട്ട'മെന്ന സംഘനൃത്തമാണ് ഇരുളരുടെ മുഖ്യകലാവിശേഷം. മരണം നടന്ന വീട്ടിനു മുന്നിലും നൃത്തവും പാട്ടും പതിവു്. മൃതദേഹം കുഴിച്ചിടുകയും 15 ദിവസം പുല ആചരിക്കുകയും ചെയ്തുവരുന്നു
മണ്ണേനമ്പിലേലയ്യാ.
അട്ടപ്പാടിയിലെ ഇരുളരുടെ ഒരു നാടൻ പാട്ടാണിത്. ഈ പാട്ടിലെ വരികൾ താഴെ പറയും പ്രകാരമാണ്.
മണ്ണേനമ്പിലേലയ്യാ മരമിരുക്ക്
മരത്തേനമ്പിലേലയ്യാ മണ്ണിരുക്ക്
മരത്തെനമ്പിലേലയ്യാ കൊമ്പിരുക്ക്
കൊമ്പെനമ്പിലേലയ്യാ ഇലയിരുക്ക്
ഇലയെനമ്പിലേലയ്യാ പുവിരുക്ക്
പുവേനമ്പിലേലയ്യാ കായിരുക്ക്
കായേനമ്പിലേലയ്യാ പഴമിരുക്ക്
പഴത്തേനമ്പിലേലയ്യാ നാമിരുക്ക്
നമ്മേനമ്പിലേലയ്യാ നാടിരുക്ക്.

</doc>
<doc id="58489" url="https://ml.wikipedia.org/wiki?curid=58489" title="വിൽ ഡുറാന്റ്">
വിൽ ഡുറാന്റ്

 
വില്യം ജെയിംസ് ഡുറാന്റ് (1885 നവംബർ 5 – 1981 നവംബർ 7) ചരിത്രത്തെയും, തത്ത്വചിന്തയെയും സാധാരണ ജനങ്ങളിലേക്കെത്തിക്കുവാൻ ഉപകരിച്ച ഒട്ടേറെ ഗ്രന്ഥങ്ങളുടെ പേരിൽ പ്രസിദ്ധനായ അമേരിക്കൻ എഴുത്തുകാരനാണ്. അദ്ദേഹം പ്രധാനമായും അറിയപ്പെടുന്നത് പത്നി ഏരിയലുമായി സഹകരിച്ച് പതിനൊന്നു വാല്യങ്ങളായി എഴുതി, 1935-നും 1975-നും ഇടക്ക് പ്രസിദ്ധീകരിച്ച സംസ്കാരത്തിന്റെ കഥ എന്ന ബൃഹദ്ഗ്രന്ഥത്തിന്റെ പേരിലാണ്. 1926-ൽ പ്രസിദ്ധീകരിച്ച തത്ത്വചിന്തയുടെ കഥ ഡുറാന്റിന്റെ പ്രസിദ്ധമായ മറ്റൊരു രചനയാണ്. ഡുറാന്റുമാർക്ക് 1967-ൽ പുലിറ്റ്സർ സമ്മാനവും 1977-ൽ അമേരിക്കൻ പ്രസിഡന്റിന്റെ സ്വാതന്ത്ര്യസമ്മാനവും ലഭിച്ചു.
ജനനം, വിദ്യാഭ്യാസം.
കാനഡയിലെ ക്യൂബെക്കിൽ നിന്ന് ഐക്യനാടുകളിൽ കുടിയേറിയ ഫ്രഞ്ച്-കനേഡിയൻ ദമ്പതിമാരായ ജോസഫ് ഡുറാന്റ്, മേരി അല്ലാർഡ് എന്നിവരുടെ മകനായി മസാച്യുസെറ്റ്സിലെ നോർത്ത് ആഡംസിലാണ് വിൽ ജനിച്ചത്. പ്രാഥമിക വിദ്യാഭ്യാസം വടക്കൻ ആഡംസിലെയും കീർണി(ന്യൂ ജേഴ്സി) യിലെയും കത്തോലികാ വിദ്യാലയങ്ങളിൽ നിന്ന് നേടി. അവിടെ അദ്ദേഹത്തെ പഠിപ്പിച്ചത് കന്യാസ്ത്രീകൾ ആയിരുന്നു. കത്തോലിക്കാ വിശ്വാസവും ആചാരങ്ങളും അന്ന് ഡുറാന്റ് താല്പര്യപൂർവ്വം പിന്തുടർന്നിരുന്നു. അദ്ദേഹം പുരോഹിതവൃത്തി സ്വീകരിക്കുമെന്ന് അമ്മയും അടുത്തറിയാമായിരുന്ന മറ്റുള്ളവരും കരുതി. പ്രാഥമിക വിദ്യാഭ്യാസത്തിനു ശേഷം ഉന്നത പഠനത്തിനായി ജേഴ്സി നഗരത്തിലെ സെന്റ് പീറ്റേഴ്സ് അക്കാഡമിയിൽ പ്രവേശനം നേടി. അവിടെ അദ്ധ്യാപകർ ഈശോസഭാ(Jesuit) വൈദികരായിരുന്നു. അവരിലൊരാളായ ഫാ. മക് ലോഫ്ലിൻ ബിരുദം ലഭിച്ചതിനു ശേഷം 1907-ൽ ഈശൊസഭയിൽ ചേരണമെന്ന് ഉപദേശിച്ചിരുന്നു. എന്നാൽ 1903-ൽ ജേഴ്സി നഗരത്തിലെ പൊതുഗ്രന്ഥശാലയിൽ നിന്ന് ഡാർവിൻ (Darwin), ഹക്സ്ലി (Huxly), സ്പെൻസർ(Spencer), ഹേക്കൽ (Haeckel) എന്നിവരുടെ ഏതാനും രചനകൾ വയിച്ചതിനെ തുടർന്ന്, ഡുറാന്റിന് മതവിശ്വാസം നഷ്ടമായി. എന്നാൽ, 1905-ൽ സോഷ്യലിസ്റ്റ് ആശയങ്ങളുടെ പ്രഭാവത്തിൽ വന്നതോടെ, സ്ഥിതിസമത്വ ബോദ്ധ്യങ്ങൾ ഡുറാന്റിന് നഷ്ടപ്പെട്ട മതവിശ്വാസത്തിന് പകരമായി. തനിക്ക് പാതിരിയാകാൻ കഴിയുകയില്ലെന്ന് തിരിച്ചറിഞ്ഞെങ്കിലും മകൻ പൗരോഹിത്യം സ്വീകരിക്കുമെന്ന് ഉറപ്പിച്ചിരുന്ന അമ്മയേയും മറ്റും നിരാശപ്പെടുത്തുവാൻ ഡുറാന്റ് ആഗ്രഹിച്ചില്ല. ഒടുവിൽ ഡുറാന്റും സോഷ്യലിസ്റ്റ് ആശയങ്ങളിൽ ആകൃഷ്ടനായ ഒരു യുവസുഹൃത്തും പൗരോഹിത്യത്തിന് പഠിക്കുവാൻ തന്നെ തീരുമാനിച്ചു. പുരോഹിതന്മാരായിക്കഴിഞ്ഞ്, അമേരിക്കൻ കത്തോലിക്കാ സഭയെ സോഷ്യലിസ്റ്റ് ആശയത്തിലേക്ക് മാറ്റിയെടുക്കുക എന്ന രഹസ്യ പരിപാടിയാണ് ഇരുവരും മനസ്സിൽ കണ്ടത്. തോമസ് അക്വീനാസിനെ കാറൽ മാർക്സുമായി ഒന്നിപ്പിക്കുകയായിരുന്നു ലക്‌ഷ്യം.
പത്രലേഖകൻ, വൈദികവിദ്യാർത്ഥി.
ബിരുദം നേടിയതിനു ശേഷം ന്യൂയോർക്ക് ഈവനിങ് ജേണൽ എന്ന സായാഹ്നപത്രത്തിൽ ലേഖകനായി ജോലിക്കു പ്രവേശിച്ചു. പ്രതിവാരം 10 ഡോളറായിരുന്നു ശമ്പളം. ലൈംഗികകുറ്റകൃത്യങ്ങൾ അന്വേഷിച്ചുപോവുകയായിരുന്നു ജോലിയിൽ വേണ്ടിയിരുന്നത്. ഡുറാന്റിന് തീരെ രുചിക്കാത്ത ജോലിയായിരുന്നു ഇതെന്ന് മനസ്സിലാക്കിയ ദയാവാനായ പത്രാധിപർ അദ്ദേഹത്തെ മറ്റെന്തെങ്കിലും തൊഴിൽ കണ്ടെത്തുവാൻ ഉപദേശിച്ചു. 1907-ന്റെ അവസാനത്തോടെ, ആ ജോലി ഉപേക്ഷിച്ച് ന്യൂജേഴ്സിയിലെ തെക്കൻ ഓറഞ്ച് പ്രദേശത്തെ സെറ്റൻ ഹാൾ കോളേജിൽ അദ്ധ്യാപകനായി. ലത്തീൻ, ഫ്രഞ്ച്, ഇംഗ്ലീഷ്, ക്ഷേത്രഗണിതം എന്നിവയായിരുന്നു പഠിപ്പിച്ചിരുന്നത്. കത്തോലിക്കാ സഭയെ സോഷ്യലിസത്തിലേക്ക് കൊണ്ടുവരാനായി പൗരോഹിത്യത്തിൽ പ്രവേശിക്കുക എന്ന തങ്ങളുടെ രഹസ്യപരിപാടി നടപ്പാക്കാൻ ഒടുവിൽ ഡുറാന്റും പഴയ സുഹൃത്തും തീരുമാനിച്ചു. സെറ്റൻ ഹാൾ കോളേജിനോടുചേർന്നുള്ള സെമിനാരിയിൽ ഇരുവരും വൈദികപഠനത്തിനായി ചേർന്നു. എന്നാൽ കോളജിലെ ഒന്നാം തരം ഗ്രന്ഥശാലയിൽ പതിനേഴാം നൂറ്റാണ്ടിലെ ചിന്തകൻ ബാറുക് സ്പിനോസയുടെ "സന്മാർഗ്ഗശാസ്ത്രം ക്ഷേത്രഗണിതരീതിയിൽ" (Ethics Geometrically Demonstrated) എന്ന പ്രഖ്യാതരചന വായിച്ചത് ഡുറാന്റിനെ തന്റെ പദ്ധതിയിൽ നിന്ന് പിന്തിരിപ്പിച്ചു. അതിലെ വിധ്വംസകമായ ഉള്ളടക്കത്തിനും ഗണിതശാസ്ത്രരീതിക്കുമെല്ലാമപ്പുറം അദ്ദേഹത്തെ വശീകരിച്ചത് സ്വന്തം തത്ത്വചിന്തക്കനുസരിച്ച് ജീവിച്ച സ്പിനോസയുടെ അസാമാന്യ വ്യക്തിത്വമാണ്. മതവിശ്വാസമില്ലാതെ പൗരോഹിത്യം സ്വീകരിച്ച് ജീവിതത്തെ മുഴുവൻ കാപട്യത്തിൽ മുക്കുവാനുള്ള തീരുമാനത്തിന്റെ മൂഢത അതോടെ അദ്ദേഹത്തിന് ബോദ്ധ്യമായി. 1911-ൽ അദ്ദേഹം സെമിനാരി വിട്ട് ന്യൂയോർക്കിലേക്ക് പോയി. അവിടേക്ക് കൊണ്ടുപോയത് നാല് പുസ്തകങ്ങളും 40 ഡോളറും മാത്രമായിരുന്നു.
പ്രണയം, വിവാഹം, ഉപരിപഠനം.
ന്യൂയോർക്കിൽ ഡുറാന്റ്, സ്വതന്ത്രവിദ്യാഭ്യാസ ശൈലി(Liberterian Education) പിന്തുടർന്നിരുന്ന ഫെറർ മോഡേൺ സ്കൂളിൽ അദ്ധ്യാപകനായി. അവിടെ വിദ്യാർത്ഥിനിയായിരുന്ന ഛായ കൗഫ്മാനെന്ന പെൺകുട്ടി അദ്ദേഹത്തെ ആകർഷിച്ചു. ഛായയുടെ കുടുംബം ഉക്രൈനിൽ നിന്ന് കുടിയേറിയ യഹൂദവംശജരായിരുന്നു. ചടുലപ്രകൃതിയായ ഛായയെ അദ്ദേഹം വിളിച്ചത് പക്ക് എന്നായിരുന്നു. ഷേക്സ്പിയറുടെ മിഡ്സമ്മർ നൈറ്റ്സ് ഡ്രീമിലെ കഥാപാത്രമായ കിന്നരന്റെ പേരായിരുന്നു അത്. പിന്നീട് അവരെ അദ്ദേഹം ഷേക്സ്പിയറുടെ ടെമ്പസ്റ്റിലെ കിന്നരകഥാപാത്രത്തിന്റെ പേർ അനുകരിച്ച് ഏരിയൽ എന്നു വിളിക്കാൻ തുടങ്ങി. ഒടുവിൽ അത് അവരുടെ പേരായി. ഏരിയലിന് പതിനഞ്ചു വയസായപ്പോൾ ഡുറാന്റ് അവരുമായി പ്രണയത്തിലായി. അദ്ധ്യാപകൻ വിദ്യാർത്ഥിയെ വിവാഹം കഴിക്കുന്നത് നിയമാനുസൃതമല്ലാതിരുന്നതിനാൽ, ഏരിയലിലെ വിവാഹം കഴിക്കുന്നതിനായി ഡുറാന്റ് അദ്ധ്യാപക ജോലി രാജി വച്ചു. തുടർന്ന് അവർ വിവാഹിതരായി.ഇരുവരുടെയും ജീവിതച്ചെലവുകൾക്കായി ഡുറന്റ് അഞ്ചോ പത്തോ ഡോള‍റുകൾക്ക് ലെക്ചറുകൾ എടുത്തിരുന്നു. അതേ സമയം അദ്ദേഹം കൊളംബിയ സർവ്വകലാശാലയിൽ വിവിധ വിഷയങ്ങളിൽ ബിരുദ പഠനത്തിനും ചേർന്നിരുന്നു. അവിടത്തെ പഠനച്ചെലവ് വഹിച്ചിരുന്നത് ഫെറർ മോഡേൺ സ്കൂളിന്റെ സ്പോൺസറായിരുന്ന ആൽഡൻ ഫ്രീമാൻ ആയിരുന്നു. അദ്ദേഹം ജീവശാസ്ത്രം മോർഗന്റെ(Morgan)യും മക് ഗ്രിഗ്റിന്റെ(McGregor)യും കീഴിലും മനഃശാസ്ത്രം വുഡ് വർത്തിന്റെ(Woodworth)യും പോഫൻബെർഗിന്റെ(Poffenberger)യും കീഴിലും തത്ത്വശാസ്ത്രം വുഡ്ബ്രിഡ്ജിന്റെ(Woodbridge)യും ജോൺ ഡൂവി(John Dewey)യുടെയും കീഴിലും പഠിച്ചു.
ഡുറാന്റുമാരുടെ മകളാണ് ഈഥൽ ഡുറാന്റ്.
തത്ത്വചിന്തയുടെ കഥ.
ഡുറാന്റിന്റെ ആദ്യഗ്രന്ഥം, തത്ത്വചിന്തയും സാമൂഹ്യപ്രശ്നങ്ങളും എന്ന പേരിൽ 1917-ൽ പ്രസിദ്ധീകരിച്ച ഗവേഷണപ്രബന്ധമാണ്. സാമൂഹത്തിലെ പ്രശ്നങ്ങളെ അവഗണിക്കുന്നതുകൊണ്ടാണ് തത്ത്വചിന്ത മുരടിച്ചുപോകുന്നത് എന്നായിരുന്നു അതിൽ അദ്ദേഹം വാദിച്ചത്. 1917-ൽ കൊളംബിയ സർവകലാശാലയിൽ നിന്ന് ബിരുദം നേടിയ ഡുറാന്റിന് അവിടെ തന്നെ തത്ത്വചിന്തയുടെ അദ്ധ്യാപകനായി ജോലികിട്ടിയെങ്കിലും ഒന്നാം ലോകമഹായുദ്ധം തുടങ്ങിയതോടെ ആ ജോലി നഷ്ടമായി. തുടർന്ന്, ന്യൂയോർക്കിലെ ഒരു പഴയ പ്രിസ്ബിറ്റേറിയൻ പള്ളിയിൽ വ്യത്യസ്തപശ്ചാത്തലമുള്ള ശ്രോതക്കൾക്കിടയിൽ അദ്ദേഹം ഒരു പ്രസംഗപരമ്പര തുടങ്ങി. തത്ത്വചിന്ത, സാഹിത്യം, ശാസ്ത്രം, സംഗീതം എന്നിവയൊക്കെയായിരുന്നു വിഷയങ്ങൾ. ഒരു ഞായറാഴ്ച വൈകിട്ട് ഡുറാന്റ് പള്ളിയിൽ പ്ലേറ്റോയേക്കുറിച്ച് പ്രസംഗിക്കുമെന്ന അറിയിപ്പുകണ്ട ഇ ഹാൽഡെമാൻ ജൂലിയസ് എന്ന പ്രസാധകൻ പ്രസംഗം കേൾക്കാനെത്തി. ചെറിയ നീലപ്പുസ്തകങ്ങൾ എന്ന പേരിലറിയപ്പെട്ടിരുന്ന അഞ്ചു സെന്റ് വിലയുള്ള ലഘുഗ്രന്ഥങ്ങളുടെ പ്രസാധകനായിരുന്നു ജൂലിയസ്. പ്രസംഗം ഇഷ്ടപ്പെട്ട അദ്ദേഹം അത് ഒരു ലഘുഗ്രന്ഥമായി വികസിപ്പിച്ച് പ്രസിദ്ധീകരിക്കുവാൻ ഡുറാന്റിനോടാവശ്യപ്പെട്ടു. പ്രതിഫലത്തിനുള്ള ചെക്ക് മുൻകൂറായി അയച്ചുകൊടുത്ത് ജൂലിയസ് നിർബ്ബന്ധിച്ചപ്പോൾ ഡുറാന്റ് സമ്മതിച്ചു. അങ്ങനെ പ്ലേറ്റോയേക്കുറിച്ചുള്ള ആദ്യപ്രഭാഷണവും പിന്നീട് അരിസ്റ്റോട്ടിലിനെക്കുറിച്ചും മറ്റു പാശ്ചാത്യതത്ത്വചിന്തകന്മാരെക്കുറിച്ചും നടത്തിയ പ്രഭാഷണങ്ങളും ജൂലിയസിന്റെ നിർബ്ബന്ധത്തിൽ പതിനുന്നു ലഘുഗ്രന്ഥങ്ങളായി വെളിച്ചം കണ്ടു.
1926-ൽ, ഈ ലഘുഗ്രന്ഥങ്ങളുടെ വിജയം കണ്ട ഒരു പുസ്തകപ്രസാധക സ്ഥാപനം അവയെല്ലാം ചേർത്ത് ഒരു പുസ്തകമായി പ്രസിദ്ധീകരിക്കാൻ ഡുറാന്റിനെ പ്രേരിപ്പിച്ചു. ആയിരത്തോളം പ്രതികൾ വിറ്റഴിയുമെന്നാണ് ഡുറാന്റ് കണക്കുകൂട്ടിയത്. പ്രസാധകരുടെ ഉത്സാഹത്തിൽ 1500 പ്രതികൾ അച്ചടിച്ചു. കൂടിയവിലയായ അഞ്ചു ഡോളറും, വിഷയത്തിന്റെ വിരസതയും വായനക്കാരെ അകറ്റുമന്നായിരുന്നു ഭയം. എന്നാൽ പല പതിപ്പുകളിലും പരിഭാഷകളിലുമായി തത്ത്വചിന്തയുടെ കഥ ഒടുവിൽ ഇരുപതുലക്ഷത്തോളം പ്രതികൾ വിറ്റഴിഞ്ഞു. പ്രസിദ്ധീകരണത്തെ തുടർന്നു വന്ന നാളുകളിൽ ആ പുസ്തകത്തെ പുകഴ്ത്തുന്നതും, അത് വിലകൊടുത്തു വാങ്ങുന്നതും, "ചിലപ്പോൾ വായിക്കുന്നതുപോലും" ഫാഷനായി മാറി എന്നാണ് തന്റെ പുസ്തകത്തിനുകിട്ടിയ സ്വീകരണത്തെക്കുറിച്ച് ഡുറാന്റ് പിന്നീട് എഴുതിയത്. വായനക്കാരുടെ മുൻപിൽ വിഷയം സൗമ്യമായും സൗഹൃദാഭാവത്തിലും എന്നാൽ ബുദ്ധിമുട്ടുകൾ മറച്ചുവക്കാതെയും അവതരിപ്പിക്കുന്ന രീതിയായിരുന്നു ഡുറാന്റ് അവലംബിച്ചത്. സ്പിനോസയുടെ 'സന്മാർഗ്ഗശാസ്ത്രം' എന്ന ഗ്രന്ഥത്തെ എങ്ങനെ സമീപിക്കണമെന്ന് അദ്ദേഹം ഉപദേശിക്കുന്ന ഭാഗം തന്റെ രീതിക്ക് ഉദാഹരണമായി അദ്ദേഹം തന്നെ ഏടുത്തുകാട്ടിയിട്ടുണ്ട് അതിങ്ങനെയാണ്:-
തത്ത്വചിന്തയുടെ കഥയുടെ വിജയം ഡുറാന്റുമാർക്ക് അടിയുറച്ച സാമ്പത്തിക സുരക്ഷ നൽകി. നിത്യവൃത്തിയെക്കുറിച്ചുള്ള അല്ലലില്ലാതെ, സംസ്കാരത്തിന്റെ കഥ എന്ന വലിയ രചനാസം‌രംഭത്തിൽ മുഴുകാൻ അവരെ പ്രാപ്തരാക്കിയത് ആ സുരക്ഷയാണ്.
തത്ത്വചിന്തയുടെ കഥക്കുണ്ടായിരുന്ന കുറവുകൾ പലതും ഡുറാന്റ് തന്നെ സമ്മതിച്ചിട്ടുണ്ട്. ക്രിസ്തുവർഷാരംഭത്തിന് മൂന്നിലേറെനൂറ്റാണ്ടുമുൻപ് ജീവിച്ചിരുന്ന അരിസ്റ്റോട്ടിലിനും പതിനാറാം നൂറ്റാണ്ടിലെ ഫ്രാൻസിസ് ബേക്കണും ഇടക്കുള്ള പാശ്ചാത്യചിന്തകന്മാരെയെല്ലാം പരിഗണിക്കാതിരുന്നതായിരുന്നു അതിന്റെ ഒരു കുറവ്. എന്നാൽ അക്കാലത്ത് ചിന്തയുടെ ലോകത്തെ മേധാവികൾ തത്ത്വചിന്തയിലെന്നതിനേക്കാൾ ദൈവശാസ്ത്രത്തിലാണ് അഭിരമിച്ചത് എന്ന ന്യായീകരണം അദ്ദേഹത്തിനുണ്ടായിരുന്നു. ജ്ഞാനസിദ്ധാന്തികളെ (Epistemologists) പൊതുവേ അവഗണിച്ചതിനും വിശദീകരണമുണ്ടായിരുന്നു: ജ്ഞാനസിദ്ധാന്തത്തെ തത്ത്വചിന്തയുടെയെന്നതിനേക്കാൾ മന:ശാസ്ത്രത്തിന്റെ ഭാഗമായാണ് ഡുറാന്റ് കണ്ടത്. ഡുറാന്റിനെ ഏറെ വിഷമിപ്പിച്ചത് പാശ്ചാത്യലോകത്തെ വിമർശകന്മാർ ഏറെ ശ്രദ്ധിക്കതിരുന്ന മറ്റൊരു കുറവാണ്. പുസ്തകത്തിന്റെ രണ്ടാം പതിപ്പിനെഴുതിയ ആമുഖത്തിൽ അദ്ദേഹം ഇങ്ങനെ എഴുതി:-
 
തന്റെ അടുത്ത ഗ്രന്ഥമായ സംസ്കാരത്തിന്റെ കഥക്ക് ഇത്തരം പ്രാദേശിക അപൂർണ്ണത(Provincial Incompleteness) ഉണ്ടാകാതിരിക്കാൻ ഡുറാന്റ് പ്രത്യേകം ശ്രദ്ധിച്ചു.
സംസ്കാരത്തിന്റെ കഥ.
താൻ നേരത്തേ ജോലിചെയ്തിരുന്ന ന്യൂയോർക്ക് ഈവനിങ്ങ് ജേർണലിന്റെ പത്രാധിപരായിരുന്ന ആർതർ ബ്രിസ്ബേന്റെ നിർദ്ദേശമനുസരിച്ച്, ഇംഗ്ലീഷ് ചരിത്രകാരനായ ഹെന്റി തോമസ് ബക്കിളിന്റെ(1821-1862) "സംസ്കാരത്തിന്റെ ചരിത്രത്തിന് ഒരാമുഖം" എന്ന പുസ്തകം ഡുറാന്റ് വായിച്ചിരുന്നു. മനുഷ്യന്റെ ഭൂതകാലത്തെ തത്ത്വചിന്താപരമായി നോക്കിക്കാണാൻ ആഗ്രഹിച്ച ഡുറാന്റിന് ആ പുസ്തകം ഇഷ്ടപ്പെട്ടു. മനുഷ്യ സംസ്കാരത്തിന്റെ ചരിത്രത്തെ തുടക്കം മുതൽ പത്തൊൻപതാം നൂറ്റാണ്ടുവരെ പിന്തുടരുന്ന ഒരു ഗ്രന്ഥപരമ്പര എഴുതാൻ പദ്ധതിയിട്ട ബക്കിൾ ആമുഖവാല്യം എഴുതിക്കഴിഞ്ഞ് അകാലത്തിൽ മരിച്ചു എന്ന അറിവ് ഡുറാന്റിന്റെ സ്പർശിച്ചു. ബക്കിൾ ഉദ്ദേശിച്ചതരം ഒരു ഗ്രന്ഥം എഴുതാൻ ആഗ്രഹിച്ച ഡുറാന്റ് അതിന് തയ്യാറെടുക്കാനും ആവശ്യമായ വിവരങ്ങൾ ശേഖരിക്കാനും തുടങ്ങി. 
ആദ്യവാല്യങ്ങൾ.
നമ്മുടെ പൗരസ്ത്യപൈതൃകം.
മനുഷ്യവ്യക്തികളുടെ ധാരണാശേഷിയും വീക്ഷണഗതികളും വികസിപ്പിച്ച്, സഹജീവികളുടെ മാനുഷികമായ ബലഹീനതകളും അബദ്ധങ്ങളും പൊറുക്കാൻ അവരെ പ്രാപ്തരാക്കാനാണ് ഡുറാന്റ് ആഗ്രഹിച്ചത്. "ഗ്രീസിന്റെ കഥയിൽ ആരംഭിച്ച്, ഏഷ്യയെ ഒരുവരിയിൽ ഒതുക്കി സമാപിക്കുന്ന പരമ്പരാഗത ചരിത്രരചനയിലെ പ്രാദേശികത, വീക്ഷണഗതിയുടേയും ധിഷണയുടേയും മാരകമായ വൈകല്യം വ്യക്തമാക്കുന്നുവെന്നു" കരുതിയ അദ്ദേഹം, യൂറോമധ്യവാദം (Eurocentrism) എന്ന് പിന്നീട് അറിയപ്പെട്ട നിലപാടിൽ പ്രതിഫലിച്ച അലസമായ താൻപോരിമയിൽ നിന്ന് സംസ്കാരത്തിന്റെ കഥ മുക്തമായിരിക്കണമെന്ന് ആഗ്രഹിച്ചു. ആ പരമ്പരയുടെ ആദ്യവാല്യം പൗരസ്ത്യസംസ്കൃതികളുടെ ഒരു ബൃഹദ്പഠനമായിരുന്നു. "നമ്മുടെ പൗരസ്ത്യപൈതൃകം" (Our Oriental Heritage) എന്ന് പേരിട്ട ആ വാല്യത്തിൽ അദ്ദേഹം, യൂറോപ്പ് ഏഷ്യൻ ഭൂഖണ്ഡത്തിന്റെ കേവലം ഒരു മുനമ്പ് മാത്രമാണെന്ന് ചൂണ്ടിക്കാട്ടി. പൗരസ്ത്യസംസ്കൃതികളെ തുടക്കം മുതൽ ഗാന്ധിയുടേയും ചിയാങ്ങ്‌ കൈഷേക്കിന്റേയും കാലം വരെ പിന്തുടർന്ന ആ വാല്യം എഴുതിത്തീർക്കാൻ അറു വർഷമെടുത്തു. 
മെസൊപ്പൊട്ടേമിയ, ബാബിലോൺ, ചൈന, പേർഷ്യ, ഇന്ത്യ എന്നിവിടങ്ങളിലെ സംസ്കാരങ്ങളാണ്‌ ഈ വാല്യത്തിൽ വിവരിച്ചിരിക്കുന്നത്.
സംസ്കാരത്തിന്റെ കഥ എന്ന ഗ്രന്ഥനാമത്തിലെ 'കഥ' എന്ന വാക്കുകൊണ്ട് ഡുറാന്റ് ഉദ്ദേശിച്ചത് തന്റെ ഗ്രന്ഥം സ്കൂൾ വിദ്യാഭ്യാസം സിദ്ധിച്ചിട്ടുള്ള ഏതൊരാൾക്കും വായിച്ചു മനസ്സിലാക്കാവുന്നതാണെന്നാണ്. എന്നാൽ വായന രസകരവും എളുപ്പവുമാക്കിയത് ഗുണമേന്മയിലുള്ള നിഷ്കർഷ വിടാതെയാണ്. ആദ്യവാല്യമായ "നമ്മുടെ പൗരസ്ത്യപൈതൃകം" എഴുതുന്നതിനുമാത്രമായി ഡുറാന്റ് രണ്ടുവട്ടം ലോകം ചുറ്റിക്കറങ്ങി. അഗാധമായ പാണ്ഡിത്യവും, വിശദവിവരങ്ങളിലുള്ള ഊന്നലും, തത്ത്വചിന്താപരമായ സമീപനവുമെല്ലാം ഓരോ വാല്യത്തേയും അനുഗ്രഹിച്ചിരുന്നു. ഫലിതം കലർന്ന തത്ത്വചിന്ത പലയിടത്തും കാണാം. മനുഷ്യചരിത്രത്തിന്റെ ആദിമദശയിലെ ദാരുണമായ ജീവിതസാഹചര്യങ്ങളിൽ ആത്മഹത്യ സാധാരണമായിരുന്നുവെന്ന് പറഞ്ഞതിനുശേഷമുള്ള ഈ നിരീക്ഷണം ഉദാഹരണമാണ്:-
പ്രാചീനസംസ്കാരങ്ങളിൽ പൗരോഹിത്യം നിർവഹിച്ചിരുന്ന പങ്കിനെക്കുറിച്ച് ഡുറാന്റിന്റെ നിരീക്ഷണം ഇതാണ്:-
ഗ്രീസിന്റെ ജീവിതം.
പരമ്പരയിലെ രണ്ടാം വാല്യമായ "ഗ്രീസിന്റെ ജീവിതം", ഗ്രീക്ക് സംസ്കാരത്തിന്റെ കഥയാണ് പറഞ്ഞത്. ഗ്രീക്ക് രാഷ്ട്രതന്ത്രം, വ്യവസായം, ആചാരമര്യാദകൾ, സന്മാർഗശാസ്ത്രം, മതം, തത്ത്വചിന്ത, ശാസ്ത്രം, സാഹിത്യം, കല എന്നിവയുടെ ആദിമകാലം മുതൽ റോമൻ അധിനിവേശം വരെയുള്ള ചരിത്രമായിരുന്നു അത്. 1939-ൽ വെളിച്ചം കണ്ട ആ വാല്യത്തിൽ ഡുറാന്റ്, ആധുനികവും പൗരാണികവുമായ സംസ്കാരങ്ങൾ നേരിടുന്ന പ്രശ്നങ്ങളിലെ സമാനതകൾ എടുത്തുപറഞ്ഞു. ഇരുപതാം നൂറ്റാണ്ടിലെ അമേരിക്കയിൽ റുസ്വെൽറ്റിനും, പുരാതന ഗ്രീസിൽ പെരിക്കിൾസിനും ഒരേതരം പ്രശ്നങ്ങളെയാണ് അഭിമുഖീകരിക്കേണ്ടിവന്നത്. ദാരിദ്ര്യം മൂലം സർക്കാർ സഹായം(Doles) വാങ്ങി ജീവിക്കേണ്ടി വന്ന മനുഷ്യർ, അത്തരം സഹായപദ്ധതികളുമായി ബന്ധപ്പെട്ട തട്ടിപ്പുകൾ, നികുതിപിരിവ്, നികുതിവെട്ടിപ്പ്, മതവും ശാസ്ത്രവുമായുള്ള പിണക്കങ്ങൾ എന്നിവയെല്ലാം, രണ്ടു സംസ്കാരങ്ങളിലുമുണ്ടായിരുന്നു. തീക്ഷ്ണമായ നിരീക്ഷണങ്ങളും ഓർമ്മയിൽ നിൽക്കുന്ന ആപ്തവാക്യങ്ങളും കൊണ്ട് സമൃദ്ധമാണ് ഈ വാല്യം. "മക്കളുടെ വിനോദങ്ങൾ പിതാക്കന്മാരുടെ പാപങ്ങളോളം പഴക്കമുള്ളവയാണ്" എന്നെഴുതിയ ഡുറാന്റ്, രാഷ്ട്രങ്ങളുടെ ഉത്ഭവത്തേയും പതനത്തേയും സംബന്ധിച്ച് ഈ ഗ്രന്ഥത്തിൽ പറയുന്നത്, "രാഷ്ട്രങ്ങൾ സം‌യമചിന്തയിൽ ജനിക്കുകയും, ഭോഗഹർഷത്തിൽ മരിക്കുകയും ചെയ്യുന്നു" (A nation is born stoic and dies epicurean.) എന്നാണ്.
സീസറും ക്രിസ്തുവും.
പരമ്പരയിലെ 1944-ൽ പ്രസിദ്ധീകരിച്ച മൂന്നാം വാല്യത്തിന് "സീസറും ക്രിസ്തുവും" എന്നാണ് പേരിട്ടത്. ചരിത്രത്തിലെ മഹാസം‌രംഭങ്ങളിലൊന്നായ റോമാ സാമ്രാജ്യത്തിന്റേയും അതിന്റെ പിന്നാമ്പുറങ്ങളിലൊന്നിൽ പാർശ്വവൽകൃത മുന്നേറ്റമായി തുടങ്ങിയ ക്രിസ്തുമതം ക്രമേണ അതിനെ ഗ്രസിച്ച് കീഴടക്കി അതിജീവിക്കുന്നതിന്റേയും കഥയാണ് ഈ വാല്യം പറഞ്ഞത്. ഡുറാന്റിന്റെ ശൈലിയും സമീപനരീതിയും ഈ വാല്യത്തിലും പ്രകടമാണ്. റോമൻ ചിന്തകനായ സെനെക്കയെക്കുറിച്ചുള്ള ഒരു നിരീക്ഷണം ഇങ്ങനെയാണ്:-
വിശ്വാസത്തിന്റെ യുഗം.
"വിശ്വാസത്തിന്റെ യുഗം" (The Age of Faith) എന്നു പേരിട്ട നാലാം ഭാഗം 1950-ലാണിറങ്ങിയത്. പരമ്പരയിലെ ഏറ്റവും വലിയ വാല്യങ്ങളിലൊന്നായിരുന്ന അത്, റോമാ സാമ്രാട്ടായിരുന്ന കോൺസ്റ്റന്റൈനിൽ തുടങ്ങി ഇറ്റലിയൻ കവി ഡാന്റെയിൽ അവസാനിക്കുന്ന ആയിരം വർഷക്കാലത്തെ യഹൂദ, ക്രൈസ്തവ, ഇസ്ലാമിക സംസ്കാരങ്ങളുടെ കഥയാണ് പറഞ്ഞത്.
നവോത്ഥാനം, മതനവീകരണം.
അഞ്ചും ആറും വാല്യങ്ങൾ യഥാക്രമം യൂറോപ്യൻ "നവോത്ഥാനം", "മതനവീകരണം" എന്നിവയെയാണ് വിഷയമാക്കിയത്. മതനവീകരണത്തെ വിഷയമാക്കി എഴുതുമ്പോൾ ചരിത്രകാരന്റെ നിഷ്പക്ഷത വായനക്കാരെ ബോദ്ധ്യപ്പെടുത്തുന്നതിലെ ബുദ്ധിമുട്ട് അറിഞ്ഞ ഡുറാന്റ് ഇങ്ങനെ എഴുതി:-
ഏരിയലുമായി സഹകരിച്ച്.
സംസ്കാരത്തിന്റെ കഥയുടെ നിർമ്മിതിയിൽ തുടക്കം മുതൽ തന്നെ ഡുറാന്റിന്റെ പത്നി ഏരിയലും പങ്കാളിയായിരുന്നു. മുന്നോട്ടുള്ള വാല്യങ്ങളിൽ അവരുടെ സംഭാവന ഏറി വന്നു. പരമ്പരയിൽ ഏഴാമത്തേതായിരുന്ന "യുക്തിയുഗത്തിന്റെ തുടക്കം" മുതലുള്ള വാല്യങ്ങൾ വിൽ, ഏരിയൽ ഡുറാന്റുമാർ ഇരുവരുടേയും പേരിലാണ് പ്രസിദ്ധീകരിക്കപ്പെട്ടത്. 
യുക്തിയുഗത്തിന്റെ തുടക്കം.
1558 മുതൽ 1642 വരെയുള്ള ചരിത്രം പരിഗണിച്ച ഈ വാല്യം 1961-ലാണ് വെളിച്ചം കണ്ടത്. ഇംഗ്ലണ്ടിലെ ഒന്നാം എലിസബത്തു രാജ്ഞി മുതൽ ഇറ്റാലിയൻ ശാസ്ത്രജ്ഞനായ ഗലീലിയോ വരെയുള്ളുവരുടെ കാലത്തെ കഥയായിരുന്നു ഈ വാല്യത്തിനു വിഷയം.
ലൂയി പതിനാലാമന്റെ കാലം.
1963-ൽ പ്രസിദ്ധീകരിച്ച അടുത്ത വാല്യം, 1648-ൽ അഞ്ചാമത്തെ വയസ്സിൽ സിംഹാസനാരോഹണം ചെയ്ത്, 1715 വരെയുള്ള 67 വർഷക്കാലം ഭരിച്ച ഫ്രാൻസിലെ ലൂയി പതിനാലാമന്റെ കാലത്തിന്റെ പഠനമായിരുന്നു. പാസ്കൽ, മോളിയേർ, ക്രോംവെൽ, മിൽട്ടൺ, ന്യൂട്ടൻ, സ്പിനോസ, റഷ്യയിലെ പീറ്റർ ചക്രവർത്തി തുടങ്ങിയ അതികായന്മാരുടെ കാലത്തെ യൂറോപ്യൻ സംസ്കാരത്തിന്റെ ചിത്രം അത് വർച്ചുകാട്ടി.
വോൾട്ടയറുടെ യുഗം.
ഈ വാല്യം 1965-ലാണ് പ്രസിദ്ധീകരിക്കപ്പെട്ടത്. 1715 മുതൽ 1756 വരെയുള്ള യൂറോപ്പിന്റെ ചരിത്രം ഇതിൽ പരിഗണിക്കപ്പെട്ടു. സുദീർഘമായ വാഴ്ചക്കുശേഷമുണ്ടായ ലൂയി പതിനാലാമന്റെ മരണം മുതൽ, മുഖ്യയൂറോപ്യൻ രാഷ്ട്രശക്തികൾ തമ്മിൽ നടന്ന പ്രസിദ്ധമായ സപ്തവത്സരയുദ്ധത്തിന്റെ തുടക്കം വരെയുള്ള കാലമായിരുന്നു അത്.
റുസ്സോയും വിപ്ലവവും.
ഫ്രഞ്ച് വിപ്ലവത്തിന്റെ ബൗദ്ധികപശ്ചാത്തലമൊരുക്കിയ ചിന്തകന്മാരിൽ മുഖ്യനായ റുസ്സോയുടെ പേരിൽ അറിയപ്പെട്ട ഈ വാല്യം 1967-ൽ പ്രസിദ്ധീകരിക്കപ്പെട്ടു. 1756-ൽ സപ്തവത്സരയുദ്ധത്തിന്റെ തുടക്കം മുതൽ 1789-ൽ ഫ്രഞ്ചുവിപ്ലവത്തിന് നാന്ദികുറിച്ചുകൊണ്ട് കുപ്രസിദ്ധമായ ബസ്റ്റീൽ ജെയിൽ തകർക്കപ്പെട്ടതുവരെയുള്ള ചരിത്രമായിരുന്നു ഇതിലുണ്ടായിരുന്നത്. സംസ്കാരത്തിന്റെ ചരിത്രം ഈ വാല്യത്തിന്റെ പേരിലാണ് ഡുറാന്റുമാർക്ക് പുലിറ്റ്സർ പുരസ്കാരം ലഭിച്ചത്.
നെപ്പോളിയന്റെ യുഗം.
"റുസ്സോയും വിപ്ലവവും" എന്ന പത്താം വാല്യമായിരിക്കും സംസ്കാരത്തിന്റെ കഥയിൽ അവസാനത്തേത് എന്നാണ് ഡുറാന്റുമാർ ആദ്യം കരുതിയത്. അതിനാൽ, ആ വാല്യത്തെ തുടർന്ന്, "ചരിത്രത്തിന്റെ പാഠങ്ങൾ" എന്ന ഒരു ലഘുരചന അവലോകനവും സംഗ്രഹവുമെന്നോണം അവർ പ്രസിദ്ധീകരിച്ചു. എന്നാൽ പിന്നീട് കഥ കുറേക്കൂടി മുന്നോട്ടുകൊണ്ടുപോയ "നെപ്പോളിയന്റെ യുഗം" എന്ന വാല്യം കൂടി പ്രസിദ്ധീകരിച്ചു. 1789-ലാരംഭിച്ച ഫ്രഞ്ചുവിപ്ലവത്തിന്റെ കഥ വിസ്തരിച്ചു പറയുന്ന ഈ വാല്യം നെപ്പോളിയന്റെ വളർച്ചയും തകർച്ചയുമെല്ലാം വിശദമായി പരിഗണിക്കുന്നു. ഫ്രഞ്ചു വിപ്ലവം മുതൽ 1840 വരെയുള്ള കാലത്തെ ചരിത്രമാണ് ഇതിലുള്ളത്. 1975-ലാണ് ഡുറാന്റുമാരുടെ ബൃഹദ്സം‌രംഭത്തിന്റെ ഈ അന്തിമവാല്യം പ്രസിദ്ധീകരിക്കപ്പെട്ടത്.
എഴുതപ്പെടാതെ പോയ വാല്യങ്ങൾ.
സംസ്കാരത്തിന്റെ കഥയെ 1945 വരെ എത്തിക്കാൻ പദ്ധതിയിട്ട്, "ഡാർവിന്റെ യുഗം" എന്ന പേരിൽ ഒരു വാല്യത്തിനുവേണ്ട കുറിപ്പുകളും, "ഐൻസ്റ്റീന്റെ യുഗം" എന്ന പേരിലൊന്നിന്റെ രൂപരേഖയും ഡുറാന്റുമാർ തയ്യാറാക്കിയിരുന്നു. എന്നാൽ ആ വാല്യങ്ങൾ എഴുതപ്പെടാതെയിരുന്നു.
മറ്റു രചനകൾ.
1929-ൽ പ്രസിദ്ധീകരിച്ച "തത്ത്വചിന്തയുടെ സദനങ്ങൾ"(Mansions of Philosophy) വിൽ ഡുറാന്റിന്റെ ലേഖനങ്ങളുടെ ഒരു സമാഹാരമാണ്. തത്ത്വചിന്തയുടെ ആനന്ദം (Pleasures of Philosophy) എന്ന പേരിൽ അത് പിന്നീട് പുന:പ്രസാധനം ചെയ്തു. ഡുറന്റിന്റെ രണ്ടു രചനകൾ അദ്ദേഹത്തിന്റെ ജീവിതാനന്തരം പ്രസിദ്ധീകരിച്ചിട്ടുണ്ട്. അതിൽ ചരിത്രനായകന്മാർ (Heros of History) എന്ന കൃതി 2001-ലും "എക്കാലത്തേയും ഏറ്റവും മഹത്തായ ധിഷണകളും ആശയങ്ങളും" എന്നത് 2002-ലും ആണ് പ്രസിദ്ധീകരിച്ചത്. ഡുറാന്റുമാർ ഒന്നു ചേർന്ന് അവരുടെ ജീവചരിത്രം എഴുതിയിട്ടുണ്ട്. ഇരട്ട ആത്മകഥ (Dual Autobiography) എന്നാണ് അതിന്റെ പേര്.
മരണം.
ഡുറാന്റുമാർ തങ്ങളുടെ അസാധാരണമായ രചനാസം‌രംഭമെന്നപോലെ ശ്രദ്ധേയമായ ഒരു പ്രേമകഥയും പങ്കിട്ടു. അവരുടെ ഇരട്ട ആത്മകഥ എന്ന ഗ്രന്ഥം ഈ പ്രേമത്തിന്റെ ആഖ്യാനമാണ്. 1981-ൽ ഹൃദയാസ്വാസ്ഥ്യം മൂലം വിൽ ഡുറാന്റിനെ ആശുപത്രിയിൽ പ്രവേശിപ്പിച്ചതിനെ തുടർന്ന്, അദ്ദേഹം മടങ്ങിവന്നേക്കില്ല എന്നു ഭയന്ന് ഭക്ഷണം കഴിക്കുന്നത് നിർത്തിയ ഏരിയൽ ഒക്ടോബർ 25-ന് മരിച്ചു. അമ്മയുടെ മരണം പിതാവിൽ നിന്ന് മറച്ചുവക്കാൻ മകൾ ഈഥലും പേരക്കിടാങ്ങളും ശ്രമിച്ചെങ്കിലും ഏരിയലിന്റെ മരണവാർത്ത റേഡിയോയിലെ സായാഹ്നവാർത്തയിൽ കേട്ട വിൽ നവംബർ 7-ന് 96-ആം വയസ്സിൽ അന്തരിച്ചു. ലോസാഞ്ചലസിലെ വെസ്റ്റ്വുഡ് മെമ്മോറിയൽ പാർക്ക് സിമിത്തേരിയിൽ അടുത്തടുത്തായാണ് അവരെ സംസ്കരിച്ചിരിക്കുന്നത്.
കുറിപ്പുകൾ.
ക. സ്കോളാസ്റ്റിക് ചിന്ത തത്ത്വചിന്തയല്ല, പ്രച്ഛന്നവേഷത്തിലുള്ള ദൈവശാസ്ത്രമാണ് എന്ന് ഡുറാന്റ് കരുതി. സെമിനാരിയിൽ അതിന്റെ പീഡനം ഏറെ അനുഭവിച്ചിട്ടുള്ള തന്നെപ്പോലൊരാൾ അതിനെ അവഗണിക്കുന്നതിന് മാപ്പർഹിക്കുന്നുവെന്നും അദ്ദേഹം എഴുതി.
ഖ. ജ്ഞാനസിദ്ധാന്തികളിൽ ആകെ പരിഗണിക്കപ്പെട്ടിരുന്നത് ഇമ്മാനുവേൽ കാന്റ് ആയിരുന്നു. കാന്റിനെക്കുറിച്ച് തത്ത്വചിന്തയുടെ കഥയിൽ ഉൾപ്പെടുത്തിയിരുന്ന നാല്പതു പുറം വായിച്ചപ്പോഴാണ് അദ്ദേഹത്തിന്റെ ചിന്തയുടെ അർത്ഥം തനിക്ക് ആദ്യമായി മനസ്സിലായതെന്ന്, മദ്ധ്യ-പശ്ചിമ അമേരിക്കയിലെ സർവകലാശാലകളിലൊന്നിൽ പതിനഞ്ചു വർഷം കാന്റിന്റെ തത്ത്വചിന്ത പഠിപ്പിച്ച ഒരു പ്രൊഫസർ ഡുറാന്റിന് എഴുതിയത്രെ.

</doc>
<doc id="58497" url="https://ml.wikipedia.org/wiki?curid=58497" title="വേദഗണിതം">
വേദഗണിതം

 
 
പുരിയിലെ ഗോവർദ്ധൻ മഠത്തിലെ ശങ്കരാചാര്യർ ആയിരുന്ന ഭാരതി കൃഷ്ണ തീർത്ഥജി ഇംഗ്ലീഷ് ഭാഷയിൽ രചിക്കുകയും അദ്ദേഹത്തിന്റെ മരണശേഷം 1965-ൽ പ്രസിദ്ധീകരിക്കപ്പെടുകയും ചെയ്ത ഗ്രന്ഥമാണ് വേദഗണിതം (ഇംഗ്ലീഷ്: ). ട്രാക്ക്ടൺബർഗ് ഗണനസമ്പ്രദായത്തെപ്പോലെ അടിസ്ഥാന ഗണിത ക്രിയകൾ എളുപ്പത്തിൽ ചെയ്യുന്നതിനുള്ള സൂത്രവിദ്യകൾ (Tricks) ഈ പുസ്തകത്തിൽ വിവരിക്കുന്നു. വേദകാലഘട്ടത്തിൽ നിലനിന്നിരുന്ന പ്രാചീന ഗണനാസമ്പ്രദായത്തെ താൻ പുനരവതരിപ്പിക്കുകയാണെന്നാണ് ഈ പുസ്തകത്തിൽ തീർത്ഥജി അവകാശപ്പെടുന്നതെങ്കിലും ഈ ഗണനപദ്ധതിയ്ക്ക് വേദങ്ങളുമായി യാതൊരു ബന്ധവുമില്ലെന്ന് ഈ പുസ്തകത്തിന്റെ ആമുഖത്തിൽ തന്നെ മുഖ്യ എഡിറ്റർ ഡോ. എ.എസ്. അഗർവാല ചൂണ്ടിക്കാട്ടിയിട്ടുണ്ട്.
വിവാദം.
അടൽ ബിഹാരി വാജ്പേയിയുടെ നേതൃത്വത്തിലുള്ള എൻ.ഡി.എ. സർക്കാർ വേദഗണിതവും വേദജ്യോതിഷവും പാഠ്യപദ്ധതിയിൽ ഉൾപ്പെടുത്താൻ തീരുമാനിച്ചതിനെതിരെ എസ്.ജി. ദാനി അടക്കമുള്ള ശാസ്ത്ര-വിദ്യാഭ്യാസരംഗത്തെ പ്രമുഖർ കടുത്തപ്രതിഷേധം ഉയർത്തുകയുണ്ടായി. അഥർവ്വവേദത്തിലെ സുല്യസൂത്രങ്ങളിൽ നിന്ന് എടുത്തിട്ടുള്ളവയാണ് വേദഗണിതത്തിലെ സൂക്തങ്ങൾ എന്ന് തീർത്ഥജി അവകാശപ്പെടുന്നു. സുല്യസൂത്രങ്ങളുടെ സംസ്കൃതത്തിലുള്ള മൂലപാഠവും ആധികാരികമായ പരിഭാഷയും ചേർത്ത് ഇന്ത്യൻ നാഷണൽ സയൻസ് അക്കാദമി 1983-ൽ പുസ്തകരൂപത്തിൽ പ്രസിദ്ധീകരിക്കുകയുണ്ടായി. വേദഗണിതത്തിൽ തീർത്ഥജി അവതരിപ്പിക്കുന്ന സൂക്തങ്ങൾ ഒന്നുപോലും സുല്യസൂത്രങ്ങളുടെ ആധികാരികമായ ഈ പതിപ്പിൽ ഇല്ല. അതുകൊണ്ടുതന്നെ "വേദഗണിതം എന്ന പദം തന്നെ മൊത്തത്തിൽ തെറ്റിദ്ധരിപ്പിക്കുന്നതാണ്. ഇത് വേദജന്യമല്ല, ഗണിതവുമല്ല" എന്നാണ് ഗണിതശാസ്ത്രമേഖലയിലെ പ്രമുഖർ ഇതിനെപ്പറ്റി അഭിപ്രായപ്പെട്ടിട്ടുള്ളത്.
"വേദങ്ങളെ അടിസ്ഥാനമാക്കിയുള്ള ഒരു പുരാതന ഗണിതശാസ്ത്രപദ്ധതിയുടെ പുനരവതരിപ്പിക്കപ്പെട്ട രൂപമാണ് ഈ സൂത്രങ്ങൾ എന്നു പറയപ്പെടുന്നുണ്ടെങ്കിലും പരമ്പരാഗത വേദപഠനത്തിൽ ഇവയെക്കുറിച്ച് യാതൊരു പരാമർശവുമില്ല" എന്ന് ഗണിതശാസ്ത്രചരിത്ര ഗവേഷകനായ ഡോ. കിം പ്ലോഫ്കർ അഭിപ്രായപ്പെടുന്നു.
അർത്ഥം ഗ്രഹിച്ചെടുക്കാൻ ബുദ്ധിമുട്ടായിരുന്നതിനാൽ തീർത്ഥജി അമരകോശം,ശബ്ദകല്പദ്രുമം തുടങ്ങിയ പല നിഘണ്ടുക്കളും ഉപയോഗിച്ചാണ് മനസ്സിലാക്കിയെടുത്തത്. അങ്കഗണിതം, ക്ഷേത്രഗണിതം, ത്രികോണമിതി, കോണികങ്ങൾ, കലനം തുടങ്ങിയ എല്ലാഗണിതശാസ്ത്രമേഖലകളേയും സുല്യസൂത്രങ്ങൾ വിവരിക്കുന്നുണ്ട്. 16 സൂക്തങ്ങൾ അഥവാ സൂത്രവാക്യങ്ങളോ 13 ഉപസൂത്രവാക്യങ്ങളോ ഉപയോഗിച്ചാണ് വിവരിക്കുന്നത് എന്നത് ശ്രദ്ധിക്കപ്പെടേണ്ട വസ്തുതയാണ്.
സൂത്രങ്ങൾ എന്നാൽ ഇന്നു നാം ഗണിതശാസ്ത്രത്തിൽ ഉപയോഗിക്കുന്ന സൂത്രവാക്യങ്ങളെയാണ് ഉദ്ദേശിച്ചിരിക്കുന്നത്. പരസ്പരബന്ധമില്ലാത്ത സമ്പ്രദായങ്ങളുടെ വിവരണം എന്നതിലുപരിയായി ഇതിൽ കൈകാര്യം ചെയ്തിരിക്കുന്ന വിഷയങ്ങളെല്ലാം തന്നെ പരസ്പരബന്ധമുള്ളവയാണ്. വിഷമങ്ങളെന്നുകരുതുന്ന പല പ്രശ്നങ്ങളും അനായാസമായി പ്രശ്നപരിഹാരം നടത്താൻ സാധിച്ചുവെന്നത് വലിയൊരു നേട്ടമാണ്.
* ഏകാധികേന പൂർവ്വേണ: :- സംഖ്യകളൂടെ വർഗ്ഗം കാണുവാനും രണ്ടു സംഖ്യകളെ തമ്മിൽ ഗുണിക്കുവാനും ഉള്ള എളുപ്പ വഴിയായാണ് ഈ സൂത്രം ഉപയോഗിക്കുന്നത്. ഈ സൂത്രം പ്രയോഗത്തിൽ വരുത്തുവനായി രണ്ട് നിയമങ്ങൾ ഗുണിക്കപ്പെടുന്ന സംഖ്യകൾ അനുസരിച്ചിരിക്കണം. ഒന്നാമതായി ഒറ്റയുടെ സ്ഥാനത്തെ അക്കങ്ങളുടെ തുക 10 ആയിരിക്കണം(അതിനാൽത്തന്നെ ഈ സൂത്രം 5-ൽ അവസാനിക്കുന്ന സംഖ്യയുടെ വർഗം കാണുവാനാണ് കൂടുതലായി ഉപയോഗിച്ചുവരുന്നത്). രണ്ടാമതായി പൂർവപദം(ഒറ്റയുടെ സ്ഥാനം ഒഴികെയുള്ള സ്ഥാനത്തെ സംഖ്യകൾ) തുല്യമായിരിക്കണം.പൂർവപദത്തിൽ നിന്നു ഒന്നു കൂട്ടുക എന്നതാണ് ഈ സൂത്രത്തിന്റെ മലയാളം അർത്ഥം.&lt;br&gt;ഒരു ഉദാഹരണം:- formula_1&lt;br&gt;ഇവിടെ ഒറ്റയുടെ സ്ഥാനത്തെ അക്കങ്ങൾ 5 ആയതിനാൽ അവയുടെ തുക 10 ആണ്. കൂടാതെ പൂർവപദങ്ങൾ(ഇവിടെ 2)തുല്യവും ആണ്. ഇവിടെ പൂർവപദത്തോട് 1 കൂട്ടിയതിനു ശേഷം അത് പൂർവപദത്തോട് ഗുണിക്കുന്നു(2×3=6). ഒറ്റയുടെ സ്ഥാനത്തെ അക്കങ്ങൾ ഗുണിച്ചു കിട്ടിയ സംഖ്യ (5×5=25) മുൻപ് ലഭിച്ച സംഖ്യയുയുമായി ചേർത്തെഴുതുന്നു(625).&lt;br&gt;മറ്റൊരു ഉദാഹരണം:- formula_2&lt;br&gt;ഇവിടെ ഒറ്റയുടെ സ്ഥാനത്തെ അക്കങ്ങൾ 8-ഉം 2-ഉം ആയതിനാൽ അവയുടെ തുക 10 ആണ്. കൂടാതെ പൂർവപദങ്ങൾ(ഇവിടെ 3)തുല്യവും ആണ്.
* നിഖിലം നവമശ്ചരമം ദശത: :- ഈ സൂത്രത്തിന്റെ മലയാളം ഇതാണ്, എല്ലാം 9-ൽ നിന്ന് എന്നാൽ അവസാനത്തെത് 10-ൽ നിന്നും. 10-ന്റെ വർഗ്ഗം ആയി വരുന്ന സംഖ്യകളിൽ നിന്നും മറ്റു സംഖ്യകൾ കുറക്കുന്നതിനു വേണ്ടിയാണു ഇതുപയോഗിക്കുന്നത്. കൂടാതെ ഈ രീതി ഉപയോഗിച്ച് 10-ന്റെ വർഗ്ഗം ആയി വരുന്ന സംഖ്യകളോട് അടുത്തുള്ള സംഖ്യകളുടെ ഗുണനഫലവും വളരെ എളുപ്പത്തിൽ കണ്ടെത്താം. ആദ്യമായി വ്യവകലനത്തിന് ഈ രീതി എങ്ങനെ പ്രയോജനപ്പെടുത്താം എന്ന്‌ നോക്കാം. 1000-ൽ നിന്നും 658 എന്ന സംഖ്യ കുറക്കണമെന്നിരിക്കട്ടെ. അതിനു 6, 5 എന്നിവ 9-ൽ നിന്നും 8 എന്ന സംഖ്യ 10-ൽ നിന്നും കുറക്കുക. ഇപ്പൊൾ നമുക്ക് യഥാക്രമം 3 4 2 എന്നു കിട്ടി. അതു തന്നെയാണു ഉത്തരവും. വഴി എഴുതി ചെയ്യേണ്ട എന്നു മാത്രം. മനക്കണക്കാക്കി ചെയ്യം. 1000 - 58 , ഇതാണു ചെയ്യെൺടതെങ്കിൽ 058 എന്നു എഴുതുക. ഇനി നമുക്ക് ചെയ്ത് നോക്കാം. 942 എന്ന് കിട്ടും. അതു തന്നെയാണു ഉത്തരവും. 1 നു ശേഷം 0 മാത്രം വരുന്ന എത്ര വലിയ സംഖ്യയിൽ നിന്നും മറ്റു സംഖ്യകൾ കുറക്കാൻ നമുക്ക് നിഖിലം നവമശ്ചരമം ദശത: എന്ന സൂത്രം ഉപയോഗിക്കാം.അടുത്തതായി ഈ സൂത്രം എങ്ങനെ ഗുണനത്തിനായി പ്രയോജനപ്പെടുത്താം എന്ന് കാണാം. ഈ സൂത്രം ഉപയോഗിച്ച് ഗുണിക്കണമെങ്കിൽ ഗുണകങ്ങൾ 10-ന്റെ വർഗ്ഗത്തോട് അടുത്ത സംഖ്യകൾ ആയിരിക്കണം. ഉദാഹരണമായി 93×96 കണ്ടെത്തണമെന്നിരിക്കട്ടെ. 93-ഉം 100-ഉം തമ്മിൽ ഉള്ള വ്യത്യാസം 7 ആണ്. 96-ഉം 100 തമ്മിലുള്ള വ്യത്യാസം 4-ഉം ആണ്. 93-ൽ നിന്നും 96-ഉം 100-ഉം തമ്മിലുള്ള വ്യത്യാസം കുറച്ചാലും(93-4=89) 96-ൽ നിന്നും 93-ഉം 100-ഉം തമ്മിലുള്ള വ്യത്യാസം കുറച്ചാലും(96-7=89) 89 ആണ് ലഭിക്കുക. വ്യത്യാസങ്ങളുടെ ഗുണനഫലം 7×4=28 ആണല്ലോ. ഗുണകങ്ങളിൽ നിന്നുള്ള വ്യത്യാസവും(ഇവിടെ 89) മുകൾപ്പറഞ്ഞ വ്യത്യാസങ്ങളുടെ ഗുണനഫലവും(28) ചേർത്ത് വച്ചാൽ നമുക്ക് 93×96=8928 എന്ന് ലഭിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="58507" url="https://ml.wikipedia.org/wiki?curid=58507" title="ആപ്പിൾ (വിവക്ഷകൾ)">
ആപ്പിൾ (വിവക്ഷകൾ)

ആപ്പിൾ എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.

</doc>
<doc id="58508" url="https://ml.wikipedia.org/wiki?curid=58508" title="ആമ്പൽ (വിവക്ഷകൾ)">
ആമ്പൽ (വിവക്ഷകൾ)

ആമ്പൽ എന്ന പദവുമായി ബന്ധപ്പെട്ട വിഷയങ്ങൾ.

</doc>
<doc id="58509" url="https://ml.wikipedia.org/wiki?curid=58509" title="ആയുധം (വിവക്ഷകൾ)">
ആയുധം (വിവക്ഷകൾ)

 
ആയുധം എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം. 

</doc>
<doc id="58510" url="https://ml.wikipedia.org/wiki?curid=58510" title="ആറൻമുള (വിവക്ഷകൾ)">
ആറൻമുള (വിവക്ഷകൾ)



</doc>
<doc id="58520" url="https://ml.wikipedia.org/wiki?curid=58520" title="Muhammad al-Bukhari">
Muhammad al-Bukhari



</doc>
<doc id="58522" url="https://ml.wikipedia.org/wiki?curid=58522" title="തിരുനാവുക്കരശ്">
തിരുനാവുക്കരശ്



</doc>
<doc id="58528" url="https://ml.wikipedia.org/wiki?curid=58528" title="ദേവഗാന്ധാരി">
ദേവഗാന്ധാരി

കർണാടകസംഗീതത്തിലെ ഇരുപത്തൊൻപതാം മേളകർത്താരാഗമായ ശങ്കരാഭരണത്തിന്റെ ജന്യരാഗമായി പൊതുവിൽ കണക്കാക്കപ്പെടുന്ന രാഗമാണ് ദേവഗാന്ധാരി. ഇതൊരു ഔഡവ - സമ്പൂർണ രാഗമാണ്.
ഘടന,ലക്ഷണം.
ഇതിന്റെ ആരോഹണവും അവരോഹണവും താഴെ കൊടുക്കുന്നു.
ഇതൊരു ഔഡവ-സമ്പൂർണ രാഗമാണ്. ഇതിന്റെ ആരോഹണത്തിൽ 5 സ്വരങ്ങൾ മാത്രം വരുന്നതുകൊണ്ട് ഇതൊരു ഔഡവ രാഗവും അവരോഹണത്തിൽ എല്ലാ സ്വരങ്ങളും വരുന്നതിനാൽ ഇതൊരു സമ്പൂർണരാഗവുമാണ്. ഈ രാഗത്തിൽ ഉപയോഗിച്ചിരിയ്ക്കുന്ന സ്വരസ്ഥാനങ്ങൾ ഷഡ്ജം, ചതുശ്രുതിഃ ഋഷഭം, ആന്തര ഗാന്ധാരം, ശുദ്ധ മധ്യമം, പഞ്ചമം, ചതുശ്രുതിഃ ധൈവതം, കൈകളി നിഷാദം എന്നിവയാണ്.ചില സമയങ്ങളിൽ ഇതിൽ കൈശിക നിഷാദം അന്യസ്വരമായി ഉൾക്കൊള്ളിയ്ക്കാറുള്ളതുകൊണ്ട് ഇതൊരു ഭാഷാംഗരാഗമായും പരിഗണിയ്ക്കാറുണ്ട്.
മറ്റൊരു കർണാടകസംഗീത രാഗമായ ആരഭിയുമായി ഇതിന് വളരെ സാമ്യമുണ്ട്. ഇവയുടെ ആരോഹണവും അവരോഹണവും ഒന്ന് തന്നെയാണെങ്കിലും മുകളിൽ പറഞ്ഞ അന്യസ്വരത്തിന്റെ ഉപയോഗം ഇവ തമ്മിലുള്ള ഒരു പ്രധാന വ്യത്യാസമാണ്. ഇതു കൂടാതെ താഴെ പറയുന്ന വ്യത്യാസങ്ങളും ഇവ തമ്മിൽ ഉണ്ട്:

</doc>
<doc id="58535" url="https://ml.wikipedia.org/wiki?curid=58535" title="ജോവായി‍">
ജോവായി‍



</doc>
<doc id="58546" url="https://ml.wikipedia.org/wiki?curid=58546" title="തുമ്മൽ">
തുമ്മൽ

 
ശ്വാസകോശത്തിൽ നിന്ന് വായുവിനെ അതിശക്തിയായി പുറന്തള്ളുന്ന പ്രക്രിയയാണ് തുമ്മൽ. സാധാരണ ആംഗലേയ ഭാഷയിൽ "Sneeze" അല്ലെങ്കിൽ "Sternutation" എന്നു പറയുന്നു. ശരീരത്തിനു പുറത്തു നിന്നുള്ള വസ്തുക്കൾ മൂക്കിന്റെ ഉൾസ്തരത്തിൽ തട്ടുന്നതു മൂലമാണ് സാധാരണമായി തുമ്മൽ ഉണ്ടാകുന്നത്. കാലാവസ്ഥയിലെ അപ്രതീക്ഷിത വ്യതിയാനങ്ങൾ മൂലവും ശക്തിയേറിയ പ്രകാശം പെട്ടെന്ന് പതിക്കുന്നതു മൂലവും തുമ്മൽ ഉണ്ടാകാം. പല രോഗങ്ങളും തുമ്മലിലൂടെ പകരുന്നു.
നാം തുമ്മുമ്പോൾ നമ്മുടെ ശരീരത്തിലെ എല്ലാ പ്രവർത്തനങ്ങളും ഒരു നിമിഷത്തേക്കു നിർത്തപ്പെടുന്നു.
തുമ്മി കഴിഞ്ഞയുടൻ വീണ്ടും പ്രവർത്തനം തുടങ്ങുന്നു. നമ്മൾ നിർത്താതെ കുറെ നേരം തുമ്മിയാൽ ശരീരം കുഴയുകയും നമ്മൾ ക്ഷീണിതരാവുകയും ചെയ്യുന്നു, കാരണം നമ്മുടെ ശരീരത്തിലെ പ്രവർത്തനങ്ങൾ തുടർച്ചയായി നിറുത്തുന്നതു കൊണ്ടാണ് അങ്ങനെ സംഭവിക്കുന്നത്‌[""]...
തുമ്മുമ്പോൾ മൂക്ക് മാത്രമല്ല ശരീരം മുഴുവൻ അതിൽ പങ്കു ചേരണം. 
മൂക്കിനുള്ളിൽ അന്യവസ്തു കയറിക്കഴിഞ്ഞാൽ ഉടനെ തലച്ചോറിലേക്ക് സന്ദേശം എത്തും. 
അതോടെ, ഒന്നാഞ്ഞു തുമ്മാൻ ശരീരം തയ്യാറാവും.വയറിലെയും തൊണ്ടയിലെയും നെഞ്ചിലേയും എല്ലാം പേശികൾ മുറുകും. 
നാവ് വായയുടെ മുകളിലേക്ക് വളയും. കൺപോളകൾ അടയും. ഇതെല്ലാം നിമിഷനേരം കൊണ്ട് സംഭവിച്ചിരിക്കും. 
അവിശ്വസനീയമായ വേഗത്തിലാണ് ശരീരം തുമ്മുന്നത്. 
ജലദോഷം ഉള്ളപ്പോഴും, അലർജി ഉള്ളപ്പോഴും ശരീരം തുമ്മുന്നത് രോഗാണുക്കളെ തുരത്താനാണ്.

</doc>
<doc id="58547" url="https://ml.wikipedia.org/wiki?curid=58547" title="ചോലവനം">
ചോലവനം

 
 
വളരെ ഉയരത്തിൽ ഉള്ള ഉയരം കുറഞ്ഞ നിത്യഹരിത വനങ്ങളാണ് ചോലവനങ്ങൾ. മരങ്ങളുടെ നിബിഡമായ ശാഖകൾ പരസ്പരം കോർത്തിണങ്ങിക്കിടക്കുന്ന ഹരിതവിസ്തൃതിയാണ് ഷോലക്കാടുകൾ എന്നും അറിയപ്പെടുന്ന ഈ വനവിഭാഗം. ചോലവനങ്ങൾ പശ്ചിമഘട്ടത്തിന്റെ തെക്കു ഭാഗത്ത് കേരളം, കർണാടക, തമിഴ്‌നാട്‌ എന്നീ സംസ്ഥാനങ്ങളിൽ കണ്ടു വരുന്നു. ചോലവനങ്ങളും പുൽമേടുകളും സാധാരണയായി ഇടകലർന്നു കാണുന്നു.
ചോലവന ആവാസ വ്യവസ്ഥയിൽ 80 ശതമാനം പുൽമേടുകൾ ആണ്
സമുദ്രനിരപ്പിൽ നിന്നും 1800 മീറ്റർ ഉയരത്തിൽ ആണ് ചോലവനങ്ങൾ കാണപ്പെടുന്നത്.വംശനാശഭീഷണി നേരിടുന്ന ധാരാളം ജീവജാലങ്ങൾ ഇവിടെ കാണപ്പെടുന്നു. പുലി,കടുവ,ആന,കാട്ടുപോത്ത് എന്നീ മൃഗങ്ങളെ ചോലവനങ്ങളിൽ കണ്ടു വരുന്നു. വംശനാശം നേരിട്ടു കൊണ്ടിരിക്കുന്ന വരയാടുകളെ ചോലവനങ്ങളിൽ മാത്രം കാണുന്നു. 
ഇടവിട്ടുണ്ടാകുന്ന കാട്ടുതീ ഇലകളുടെ അവശിഷ്ടങ്ങളെയും മറ്റും നശിപ്പിക്കുകയും പുൽമേടുകളെ ക്രമപ്പെടുത്തുകയും വലിയ കാട്ടുതീ തടയുകയും ചെയ്യുന്നു ഇതു ചോലവനങ്ങളുടെ മാത്രം പ്രത്യേകതയാണ്
അവലംബം.
 
 

</doc>
<doc id="58548" url="https://ml.wikipedia.org/wiki?curid=58548" title="സ്തനാർബുദം">
സ്തനാർബുദം

 
സ്തനകോശങ്ങളുടെ അമിത വളർച്ചമൂലമുണ്ടാകുന്ന രോഗമാണ് സ്തനാർബുദം. സ്ത്രീകളിലും പുരുഷന്മാരിലും സ്തനാർബുദം ഉണ്ടാകാം. ലോകത്താകമാനമുള്ള അർബുദ രോഗങ്ങളിൽ ശ്വാസകോശാർബുദങ്ങൾക്കു ശേഷം ഏറ്റവും കൂടുതലുണ്ടാകുന്ന രണ്ടാമത്തെ അർബുദമാണ് സ്തനാർബുദം. അർബുദം മൂലമുള്ള മരണങ്ങളിൽ അഞ്ചാം സ്ഥാനമാണ് സ്തനാർബുദത്തിനുള്ളത്. 2005-ൽ ലോകത്താകമാനം 5,02,000 മരണങ്ങൾ സ്തനാർബുദം മൂലമുണ്ടായി. ഇത് അർബുദം മൂലമുള്ള മരണങ്ങളുടെ 7 ശതമാനവും മൊത്തം മരണങ്ങളുടെ ഏകദേശം ഒരു ശതമാനവും ആണ്. സ്തനാർബുദബാധയ്ക്കുള്ള സാധ്യത സ്ത്രീകളിൽ 12 ശതമാനമാണ്. പ്രായം വർദ്ധിക്കും തോറും സ്തനാർബുദബാധയ്ക്കുള്ള സാധ്യതയും ഏറിവരുന്നു.
സാദ്ധ്യതകൾ.
പാലുല്പാദിപ്പിക്കുന്ന ഗ്രന്ഥികൾ, ക്ഷീര വഹന നാളികൾ എന്നിവയിലാണ് പ്രധാനമായും സ്തനാർബുദം കാണപ്പെടുന്നത് 
പരിശോധന.
സ്വയം പരിശോധന.
ഇരുപതു വയസ്സുകഴിഞ്ഞ എല്ലാ സ്ത്രീകളും മാസത്തിലൊരിക്കലെങ്കിലും സ്വയം പരിശോധന ചെയ്യേണ്ടതാണ്. സ്തനത്തിലെ ചർമ്മത്തിലുള്ള നിറവ്യതാസം, സ്തനത്തിലെ ആകൃതിയിലോ, വലിപ്പത്തിലോ ഉള്ള വ്യതിയാനങ്ങൾ‍, മുലഞെട്ടുകൾ തമ്മിലുള്ള മാറ്റങ്ങൾ എന്നിവ നിരീക്ഷിക്കുക.
തൊട്ടുനോക്കിയുള്ള പരിശോധന.
നിന്നുകൊണ്ടും കിടന്നുകൊണ്ടും ഈ പരിശോധന നടത്താവുന്നതാണ്. കൈയിലെ പെരുവിരലൊഴികെ നാലുവിരലുകൾ കൊണ്ടു പരിശോധനയാണ് ഇത്. ആർത്തവത്തിനുശേഷം ഒരാഴ്ച കഴിഞ്ഞുവേണം പരിശോധന നടത്തേണ്ടത്. ആർത്തവവിരാമം വന്നവരും ഗർഭപാത്രം നീക്കം ചെയ്തവരും മാസത്തിലൊരിക്കൽ ഒരു പ്രത്യേകദിവസം പരിശോധന നടത്തേണ്ടതാണ്. 20 നും 40 നും ഇടയിൽ പ്രായമുള്ളവർ രണ്ടുവർഷത്തിലൊരിക്കൽ ഡോക്ടറെകൊണ്ടു പരിശോധിപ്പിക്കേണ്ടതാണ്.
മാമോഗ്രഫി.
സ്തനാർബുദലക്ഷണങ്ങൾ കണ്ടു തുടങ്ങുന്നതിനുമുമ്പ് സ്തനത്തിലെ വളരെ ചെറിയ മുഴകൾ പോലും കൃത്യമായി മനസ്സിലാക്കുവാൻ സഹായിക്കുന്ന ഏറ്റവും മികച്ച പരിശോധനാരീതിയാണ് ഇത്. 
40 വയസ്സിനു മുകളിൽ പ്രായമുള്ള എല്ലാ സ്ത്രീകളും ഒന്നുമുതൽ രണ്ടു വർഷക്കാലയളവിൽ മാമോഗ്രാഫി നടത്തിയിരിക്കണം. വളരെ വീര്യം കുറഞ്ഞ എക്‌സ്‌റേ സ്തനത്തിലൂടെ കടത്തിവിട്ടുകൊണ്ടാണ് മാമോഗ്രാഫി നടത്തുന്നത്.
ലക്ഷണങ്ങൾ.
പ്രധാന ലക്ഷണങ്ങൾ താഴെ പറയുന്നു.
ചികിത്സ.
സ്തനാർബുദ ചികിത്സയുടെ ഏറ്റവും കാതലായ വശം, അർബുദത്തെ ആരംഭദശയിൽ തന്നെ കണ്ടെത്തുകയെന്നതാണ്. ഏതു സ്തനമുഴയും സ്തനാർബുദമാണെന്ന് കരുതി ചികിത്സയ്‌ക്കൊരുങ്ങുക.
രോഗം ബാധിച്ച ഭാഗമോ സ്തനം മുഴുവൻ തന്നെയോ നീക്കം ചെയ്യുകയെന്നതാണ് അടിസ്ഥാന ശസ്ത്രക്രിയാ തത്ത്വം. സ്തനങ്ങളുമായി ബന്ധപ്പെട്ടിരിക്കുന്ന കക്ഷത്തിലെ ഗ്രന്ഥികൾ കൂടി നീക്കം ചെയ്യുന്നുവെന്നതാണ് ചികിത്സയുടെ വശം‍. ഈ ഗ്രന്ഥികൾ കൂടാതെ സ്തനങ്ങൾ മാത്രമായും നീക്കംചെയ്യാറുണ്ട്. എന്നാൽ ചിലപ്പോൾ സ്തനം നീക്കംചെയ്യാതെ, അർബുദകലകളെ മാത്രം സമൂലം പറിച്ചുമാറ്റുന്ന രീതിയുമുണ്ട്.
ഗർഭിണികളിലെ സ്തനാർബുദം.
ഗർഭിണികളെ ബാധിക്കുന്ന, ഏറ്റവും സാധാരണമായ അർബുദമാണ് ഇത്. ഗർഭിണികളിലും മുലയൂട്ടുന്നവരിലും സ്തനാർബുദം കണ്ടെത്തുക ഏറെ പ്രയാസകരമാണ്. ഗർഭം അലസിപ്പിക്കുക, പ്രസവം നേരത്തെയാക്കുക ഇവയൊന്നും ചികിത്സാഫലങ്ങളെ ഗുണപരമായി ബാധിക്കുന്നില്ല.
അർബുദത്തിനെതിരെയുള്ള കഠിനമായ ഔഷധങ്ങൾ ഗർഭിണികളിൽ ഉപയോഗിക്കാറില്ല. പ്രസവശേഷം മാത്രമേ റേഡിയേഷൻ ചികിത്സ കഴിവതും നടത്താവു.
മുൻ‌കരുതൽ.
സ്തനാർബുദത്തിനെതിരെ ഏറ്റവും ഫലപ്രദമായുള്ള മുൻകരുതൽ സ്തനങ്ങൾ മാറ്റി പകരം കൃത്രിമസ്തനങ്ങൾ വെച്ചുപിടിപ്പിക്കുക എന്നതാണ്. ഇതൊരു ആശ്ചര്യകരമായ അവസ്ഥയാണെങ്കിലും ഈ ശസ്ത്രക്രിയവഴി സ്തനാർബുദത്തിന്റെ തോത് 90 ശതമാനംവരെ കുറച്ചുകൊണ്ടുവരുവാൻ സാധിക്കും.
ജനിതകമായ സാധ്യതകൾ കണ്ടുപിടിക്കുവാനുതകുന്ന രക്തപരിശോധനകളും ഇന്ന് സാധാരണമാണ്. സ്തനാർബുദബാധയ്ക്ക് അനുകൂല സാഹചര്യമുള്ളവരിൽ ടമോക്‌സിഫെൻ എന്ന ഹോർമോൺ ഉപയോഗിക്കാമെങ്കിലും, ഇതിന്റെ പാർശ്വഫലമായി ഗർഭാശയാർബുദത്തിനുള്ള കൂടിയസാധ്യതകൾ കാണുന്നുണ്ട്. എന്നാൽ മറ്റൊരു ഔഷധമായ റലോക്‌സിഫെന് ഈ പാർശ്വഫലം ഇല്ലെന്നാണ് വിശ്വസിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="58554" url="https://ml.wikipedia.org/wiki?curid=58554" title="ശ്വാസകോശാർബുദം">
ശ്വാസകോശാർബുദം

 
ശ്വാസകോശത്തിലെ അടിസ്ഥാന കോശങ്ങളുടെ അനിയന്ത്രിതമായ വളർച്ചയാണ് ശ്വാസകോശാർബുദം എന്നു പറയുന്നത്. ആംഗലേയ ഭാഷയിൽ Lung cancer എന്നു പറയുന്നു. ശ്വാസകോശാർബുദത്തിന്റെ മുഴ സമീപത്തുള്ള അവയവങ്ങളിലേക്ക് കടന്നുകയറുകയോ അർബുദ കോശങ്ങൾ അകലെയുള്ള മറ്റ് അവയവങ്ങളിലെത്തി വളരുകയോ ചെയ്യാം. അർബുദം മൂലമുള്ള മരണങ്ങളിൽ ശ്വാസകോശാർബുദം പുരുഷന്മാരിൽ ഒന്നാമതും സ്ത്രീകളിൽ സ്തനാർബുദത്തിനു ശേഷം രണ്ടാമതും നിൽക്കുന്നു.
കാരണങ്ങൾ.
ശ്വാസകോശാർബുദത്തിനുള്ള പ്രധാന കാരണങ്ങളിൽ പുകയിലയിലുള്ള തരം അർബുദകാരികൾ (Carcinogens), അയോണീകരണ ശേഷിയുള്ള വികിരണങ്ങൾ, വൈറസ് ബാധ എന്നിവ ഉൾപ്പെടുന്നു. ശ്വാസനാളീകോശങ്ങളിലെ ഡി.എൻ.എ.യിൽ അർബുദകാരികൾ കാലക്രമേണ വരുത്തുന്ന മാറ്റം ഒരു പരിധി കഴിയുമ്പോൾ അനിയന്ത്രിതമായ കോശവളർച്ചക്ക് വഴിതെളിയ്ക്കുന്നു.
ലക്ഷണങ്ങൾ.
5

</doc>
<doc id="58556" url="https://ml.wikipedia.org/wiki?curid=58556" title="അഭിഗൃഹീതം">
അഭിഗൃഹീതം



</doc>
<doc id="58557" url="https://ml.wikipedia.org/wiki?curid=58557" title="ബാക്റ്റീരിയ">
ബാക്റ്റീരിയ

 
പ്രോകാരിയോട്ടിക്ക് ഗണത്തിൽ പെടുന്ന ഏകകോശ ജീവികളാണ് ബാക്റ്റീരിയകൾ(. ഗ്രീക്ക് ഭാഷയിലെ "ബാക്റ്റീരിയോൺ" (βακτήριον) എന്ന പദത്തിൽ നിന്നാണ് ബാക്റ്റീരിയ എന്ന പേര് ഉത്ഭവിച്ചത്. മർമ്മസ്തരം കൊണ്ടു വേർതിരിക്കപ്പെട്ട വ്യക്തമായ കോശമർമ്മമില്ലാത്ത ജീവികളാണിവ. ഏതാനും മൈക്രോമീറ്ററുകൾ മാത്രം നീളമുള്ള ഇവ ഉരുണ്ടതോ (കോക്കസ്) നീണ്ടതോ (ബാസില്ലസ്) പിരിഞ്ഞതോ (സ്പൈറൽ) ആയ വ്യത്യസ്ത ആകൃതിയിൽ കാണപ്പെടുന്നു. ചില ബാക്റ്റീരിയകൾ ക്ഷയം പോലെയുള്ള മാരക രോഗങ്ങൾക്ക് ഹേതുവാകുന്നുണ്ടെങ്കിലും മറ്റു ചിലവ ഉപകാരപ്രദമായവയാണ്‌ (പാൽ പുളിപ്പിച്ച് തൈരാക്കുന്നത് ലാക്റ്റോബാസിലസുകൾ എന്ന ഇനം ബാക്റ്റീരിയങ്ങളാണ് ).
ബാക്റ്റീരിയയെ കുറിച്ചുള്ള പഠനത്തെ ബാക്റ്റീരിയോളജിയെന്നും പഠനശാഖയെ മൈക്രോബയോളജിയെന്നും അറിയപ്പടുന്നു. 
ഒരു ഗ്രാം മണ്ണിൽ 40 മില്ല്യണും ഒരു മില്ലീലിറ്റർ ശുദ്ധജലത്തിൽ ഒരു മില്ല്യൺ ബാക്റ്റീരിയകളും കാണപ്പെടുന്നു. അതായത്, ഭൂമിയിൽ ഏകദേശം 5×1030 ബാക്റ്റീരിയകളുണ്ട്.
ചരിത്രം.
1676-ൽ ആന്റണി വാൻ ല്യൂവെൻഹോക്ക് (Antonie van Leeuwenhoek) സ്വയം രൂപകല്പന ചെയ്ത സിംഗിൾ ലെൻസ് മൈക്രോസ്കോപ്പിലൂടെ ആദ്യമായി ബാക്റ്റീരിയകളെ നിരീക്ഷിച്ചു. അദ്ദേഹം അവയെ "അനിമൽക്യൂൾസ്" (animalcules) എന്നു വിളിച്ചു. തുടർന്ന് അദ്ദേഹം നിരീക്ഷണങ്ങൾ റോയൽ സൊസൈറ്റി ഓഫ് ലണ്ടനിൽ പ്രസിദ്ധീകരിച്ചു. ബാക്റ്റീരിയ എന്ന പേര് മുന്നോട്ടു വെച്ചത് 1838-ൽ ഏൺബെർഗ് (Christian Gottfried Ehrenberg) എന്ന ശാസ്ത്രജ്ഞനാണ്.
കൂടുതൽ വായനയ്ക്ക്.
&lt;templatestyles src="Refbegin/styles.css" /&gt;

</doc>
<doc id="58558" url="https://ml.wikipedia.org/wiki?curid=58558" title="വൈറസ്">
വൈറസ്

""
 
ഒരു ജീവകോശത്തിനുള്ളിലല്ലാതെ വളരാനോ പ്രത്യുത്പാദനം നടത്താനോ കഴിവില്ലാത്ത ജീവകണങ്ങളാണ് വൈറസുകൾ. ആംഗലേയ ഭാഷയിൽ ഇത് Virus എന്നെഴുതുന്നു. ലത്തീനിൽ "വിഷം" എന്നാണ് ഈ പദത്തിനർഥം. സാധാരണ സൂക്ഷ്മദർശിനികളിൽ കൂടി ഇവയെ കാണാൻ സാധ്യമല്ല.ഇലക്ട്രോൺ മൈക്രോസ്കോപ്പിലൂടെ മാത്രമേ ഇവയെ കാണാനാവു. അറിയപ്പെടുന്ന ആദ്യത്തെ വൈറസ് 1899-ൽ ബെയ്ജെറിങ്ക് (Martinus Beijerinck) കണ്ടെത്തിയ പുകയില മൊസെയ്ക്ക് വൈറസ് (Tobacco Mosaic Virus) ആണ്. ഇന്ന് 5000-ൽ പരം വൈറസുകളെ കണ്ടെത്തിയിട്ടുണ്ട്. വൈറസുകളെ കുറിച്ച് പഠിക്കുന്ന ശാസ്ത്ര ശാഖയാണ് വൈറോളജി (virology).
രണ്ടോ മൂന്നോ ഭാഗങ്ങൾ കൂടിച്ചേർന്നതാണ്‌ വൈറസിന്റെ ശരീരം; ജനിതക വിവരങ്ങൾ വഹിക്കുന്ന നീണ്ട തന്മാത്രകളായ ഡി.എൻ.എ. (DNA), ആർ.എൻ.എ (RNA) എന്നിവയിലൊന്നിൽ നിർമ്മിതമായ ജീനുകൾ എല്ലാ വൈറസുകളിലും കാണപ്പെടുന്നു; ആതിഥേയ കോശങ്ങൾക്ക് വെളിയിലായിരിക്കുമ്പോൾ ചില വൈറസുകളിൽ ഇതിന്‌ കൊഴുപ്പ് കൊണ്ടുള്ള ഒരു ആവരണമുണ്ടായിരിക്കും. ഹെലിക്കൽ മുതൽ സങ്കീർണ്ണമുള്ളതുമായ വ്യത്യസ്തങ്ങളായ ആകൃതികളാണ്‌ വൈറസുകൾക്കുള്ളത്. ബാക്ടീരിയയുടെ നൂറിലൊന്ന് മാത്രം വലിപ്പമുള്ളവയാണ്‌ ഇവ. വൈറസുകളുടെ ഉൽഭവത്തെപ്പറ്റി ഇന്നും ഒരു വ്യക്തമായ ധാരണയില്ല: ചിലത് കോശങ്ങൾക്കിടയിൽ സഞ്ചരിക്കാൻ സാധ്യമായ ഡി.‌എൻഎ യുടെ പ്ലാസ്മിഡ് ഖണ്ഡങ്ങളിൽ നിന്ന് രൂപം കൊള്ളുന്നവയോ ബാക്ടീരിയകളിൽ നിന്ന് ഉൽഭവിക്കുകയോ ചെയ്യുന്നു എന്ന് അനുമാനിക്കുന്നു.
വൈറസ് വിവിധങ്ങളായ രൂപങ്ങളിൽ പടരുന്നു; വ്യത്യസ്ത തരം വഴികളാണ് ഒരോ തരം വൈറസുകളും ഉപയോഗിക്കുന്നത്. ഉദാഹരണത്തിന്‌ സസ്യങ്ങളിലെ നിരൂറ്റിക്കുടിക്കുന്ന ഷഡ്പദങ്ങൾ വഴി സസ്യങ്ങളിലെ വൈറസ് പടരുന്നു. ജന്തുക്കളിൽ രക്തം കുടിക്കുന്ന ജീവികൾ വഴിയും വൈറസ് പടരുന്നു. ഇത്തരം രോഗം വഹിക്കുന്ന ജീവികളെ വെക്ടറുകൾ (vectors) എന്നാണ്‌ വിളിക്കുന്നത്. ഫ്ലൂവിന്‌ കാരണമാകുന്ന ഇൻഫ്ലുവെൻസ വൈറസുകൾ പരക്കുന്നത് തുമ്മൽ, ചീറ്റൽ തുടങ്ങിയവയിലൂടെയും, നോറോവൈറസുകൾ ഉമിനീർ, കൈകൾ, ഭക്ഷണം, വെള്ളം തുടങ്ങിയവയിലൂടെയും, റോട്ടാവൈറസുകൾ കുട്ടികളുടെ പരസ്പര സമ്പർക്കത്തിലൂടെയും, എച്ച്.ഐ.വി. ലൈംഗികബന്ധത്തിലൂടെയും പടരുന്നു.
എല്ലാ വൈറസുകളും രോഗത്തിന്‌ കാരണകാരികളാകാറില്ല, ഒരുപാട് വൈറസുകൾ അവ ബാധിച്ച ജീവിക്ക് ഹാനികരമാകാതെ തന്നെ പെരുകാറുമുണ്ട്. എച്ച്.ഐ.വി യെ പോലെയുള്ള ചില വൈറസ് ബാധ ജീവിതകാലം മുഴുവനോ അല്ലെങ്കിൽ വളരെ നീണ്ടകാലമോ നിലനിൽക്കുന്നവയാണ്‌, ആതിഥേയ ശരീരത്തിന്റെ പ്രതിരോധ സം‌വിധാനത്തെ മറികടന്ന് ഇവ പെരുകുകയും ചെയ്യും. ഇങ്ങനെയാണെങ്കിലും ജന്തുക്കളിലുണ്ടാകുന്ന വൈറസ് ബാധയ്ക്കെതിരെ ശരീരം ഉടനടി പ്രതിരോധിക്കാറുണ്ട്, ഇതുവഴി പൂർണ്ണമായും വൈറസിനെ നശിപ്പിച്ചെന്നും വരാം. വാക്സിനുകൾ നൽകിയും ഇങ്ങനെയുള്ള ശരീരത്തിന്റെ പ്രതിരോധത്തെ ഉണർത്തുവാൻ കഴിയും, ഇത് ജീവിതകാലം മുഴുവൻ ആ വൈറസ് ബാധക്കെതിരെയുള്ള ശരീരത്തിന്റെ പ്രതിരോധശേഷിക്കു കാരണമാകുന്നു. ബാക്ടിരിയയെ പോലുള്ള സൂക്ഷ്മജീവികൾക്കും വൈറസ് ബാധക്കെതിരെയുള്ള പ്രതിരോധ സം‌വിധാനമുണ്ട്. ആന്റിബയോട്ടിക്കുകൾ സാധാരണയായി വൈറസുകൾക്കെതിരെ ഫലം കാണിക്കാറില്ല, പക്ഷേ ജീവിതകാലം മുഴുവനും നിലനിൽക്കുന്ന ബാധക്കെതിരെയുള്ള ഔഷധങ്ങൾ വികസിപ്പിച്ചെടുക്കുവാൻ കഴിഞ്ഞിട്ടുണ്ട്.
ശബ്ദോൽപ്പത്തി.
ലാറ്റിൻ ഭാഷയിലെ "വൈറസ് (virus)" എന്ന പദത്തിൽ നിന്നാണ് വൈറസ് എന്ന ഇംഗ്ലീഷ് വാക്കുണ്ടായ്ത്. വിഷത്തെയും മറ്റു ദോഷകരമായ വസ്തുക്കളെയും വിവക്ഷിക്കാനാണ് ലാറ്റിനിലെ പദമൂലം ഉപയോഗിക്കപ്പെട്ടിരുന്നത്. ഇത് ഇംഗ്ലീഷിൽ ആദ്യം ഉപയോഗിച്ചത് 1392-ലാണ്. "വിറുലന്റ് (Virulent)" എന്ന പദം ലാറ്റിൻ ഭാഷയിലെ "വിറുലന്റസ് (virulentus)" (വിഷമയമായ) എന്ന പദത്തിൽ നിന്നാണുൽഭവിച്ചത്. ഇത് 1400-കളിലാണ് ആദ്യം ഉപയോഗിക്കപ്പെട്ടത്. സാംക്രമിക രോഗമുണ്ടാക്കുന്ന വസ്തു എന്ന അർത്ഥത്തിൽ ഈ വാക്ക് ആദ്യം ഉപയോഗിച്ചതായി രേഖപ്പെടുത്തിയിട്ടുള്ളത് 1728-ലാണ്. ഇത് 1892-ൽ ദിമിത്രി ഇവാനോവ്സ്കി വൈറസുകളെ കണ്ടുപിടിക്കുന്നതിനു മുൻപായിരുന്നു. "വൈറസസ്" എന്ന പദം വൈറസ് എന്ന പ്രയോഗത്തിന്റെ ബഹുവചനമായി ആദ്യം ഉപയോഗിക്കാൻ തുടങ്ങിയത് 1948-ലാണ്. "വിറിയോൺ (virion)" (ബഹുവചനം "വിറിയോൺസ്"), 1959, മുതൽ ഉപയോഗത്തിലുണ്ട്. ഇത് ഒരു കോശത്തിൽ നിന്ന് പുറത്തുവിടപ്പെടുന്നതും മറ്റു കോശങ്ങളിൽ രോഗമുണ്ടാക്കാൻ ശേഷിയുള്ളതുമായ ഒരു വൈറസ് തരിയെ വിവക്ഷിക്കാനാണ് ഉപയോഗിക്കുന്നത്. 
ചരിത്രം.
സൂക്ഷ്മ-ജൈവശാസ്ത്രജ്ഞനായ ചാൾസ് ചേമ്പർലാൻഡ് 1884 ൽ ഒരു ഫിൽട്ടർ കണ്ടുപിടിക്കുകയുണ്ടായി(അത് ഇന്ന് ചേമ്പർലാൻഡ് അഥവാ ചേമ്പർലാൻഡ്-പാസ്റ്റർ ഫിൽട്ടർ എന്നറിയപ്പെടുന്നു), ബാക്ടീരിയയേക്കാൾ ചെറിയ സുഷിരങ്ങളോട് കൂടിയതായിരുന്നു ഇത്, അതിനാൽ ബാക്ടീരിയയടങ്ങിയ ലായനി ഇതിൽ കൂടി കടത്തിവിട്ട് ലായനിയിൽ നിന്ന് ബാക്ടീരിയയെ പൂർണ്ണമായും ഒഴിവാക്കാൻ ഇതിലൂടെ അദ്ദേഹത്തിന്‌ കഴിഞ്ഞു. ഇപ്പോൾ തിരിച്ചറിഞ്ഞ ടൊബാക്കൊ മൊസൈക് വൈറസുമായി 1892 ൽ റഷ്യൻ ജൈവശാസ്ത്രഞ്ജനായ ദിമിത്രി ഇവാനൊവ്സ്കി ഈ ഫിൽട്ടർ ഉപയോഗിച്ച് പരീക്ഷണത്തിലേർപ്പെടുകയും, രോഗബാധയേറ്റ പുകയിലയുടെ സത്തിനെ ഇതിലൂടെ കടത്തിവിട്ടതിന്‌ ശേഷവും ബാധ നിലനിൽക്കുന്നതായി അദ്ദേഹം മനസ്സിലാക്കുകയും ചെയ്തു. ബാക്ടീരിയയിൽ നിന്നുള്ള വിഷമായിരിക്കണം ഇതിന്‌ കാരണം എന്നാണ്‌ അന്നദ്ദേഹം സമർത്ഥിച്ചത്, പക്ഷേ അതിനെ വിശദീകരിക്കാൻ അദ്ദേഹത്തിനായില്ല. ഫിൽട്ടറിലൂടെ കടന്ന് പോകുന്ന ഒരു പോഷണ മാധ്യമത്തിന്‌ രോഗബാധ നിലനിർത്തുവാനുള്ള കഴിവുണ്ട് എന്നായിരുന്നു അന്നത്തെ രോഗങ്ങളുടെ രോഗാണു സിദ്ധാന്തം (germ theory of disease) അനുസരിച്ചുള്ള അനുമാനം. 1899 ൽ ഇതേ പരീക്ഷണം ഡച്ച് സൂക്ഷ്മ-ജൈവശാസ്ത്രജ്ഞനായ മാർട്ടിനസ് ബീജറിക്ക് ആവർത്തിക്കുകയും അദ്ദേഹം ഇത് രോഗബാധയ്ക്ക് കാരണമാകുന്ന മറ്റൊരു രൂപമാണ്‌ എന്ന നിഗമനത്തിലെത്തിച്ചേരുകയും ചെയ്തു. കോശവിഭജനം വഴി അത് സ്വയം പെരുകുന്നതായി നിരീക്ഷണത്തിലൂടെ അദ്ദേഹത്തിന്‌ മനസ്സിലാക്കാൻ സാധിച്ചെങ്കിലും അതിന്റെ ഘടന മനസ്സിലാക്കാൻ കഴിഞ്ഞിരുന്നില്ല. അതിനെ അദ്ദേഹം "കൊണ്ടാജിയം വൈവം ഫ്ലൂഡിയം" (ലയിക്കാൻ കഴിവുള്ള രോഗാണു) എന്ന് വിളിക്കുകയും പിന്നീട് വൈറസ് എന്ന പദം ഉപയോഗിക്കുകയും ചെയ്തു. ബീജറിക്ക് വൈറസിന്‌ ദ്രാവക രൂപമാണ്‌ എന്നായിരുന്നു കരുതിയിരുന്നത്, പിന്നീട് വെൻഡെൽ സ്റ്റാൻലിയാണ്‌ ഇത് വ്യക്തമായ ആകൃതിയുള്ളതാണ്‌ എന്ന് തിരിച്ചറിഞ്ഞത്. അതേ വർഷം (1899) ഫ്രീഡ്രിച്ച് ലിയോഫ്ലെറും ഫ്രോഷും കാലിന്റെയും വായയുടേയും രോഗബാധയെ (അഫ്തോവൈറസ്, aphthovirus) സമാന ഫിൽട്ടറിലൂടെ കടത്തിവിടുകയും ഉയർന്ന സാന്ദ്രതയിൽ ബാധ നിലനിക്കുന്നതായി കണ്ടെത്തുകയും ചെയ്തു; അതുവഴി അതിന്‌ പെരുകുവാനുള്ള കഴിവുണ്ടെന്ന് മനസ്സിലാകുകയും ചെയ്തു.
ഇരുപതാം നൂറ്റാണ്ടിന്റെ തുടക്കത്തിൽ ഇംഗ്ലീഷ് ബാക്ടീരിയൊലോജിസ്റ്റായ ഫ്രെഡെറിക്ക് വോർട്ട് (Frederick Twort) ബാക്ടീരിയകളെ വൈറസ് ബാധിക്കുമെന്ന് കണ്ടെത്തുകയുണ്ടായി, ഇങ്ങനെയുള്ളവയെ ബാക്ടീരിയീഫെയ്ജസ് എന്നാണ്‌ വിളിക്കുന്നത്. അതുപോലെ അഗറിൽ വളരുന്ന ബാക്ടീരിയകളോടൊപ്പം വൈറസിനെ ചേർത്താൽ ബാക്ടീരിയകൾ നശിപ്പിക്കപ്പെടുന്ന മേഖലകൾ ഉണ്ടാകുന്നു എന്ന് ഫ്രഞ്ച്-കനേഡിയൻ സൂക്ഷ്മ-ജൈവശാസ്ത്രഞ്ജനായ ഫെലിക്സ് ഡി'ഹെരെല്ലെ വിവരിക്കുകയുണ്ടായി. അദ്ദേഹം വൈറസുകളുടെ സാന്ദ്രമായ ലായനി സൂക്ഷ്മമായി വേർതിരിച്ചെടുത്തു, ഇതിൽ മുഴുവൻ ബക്ടീരിയകളും നശിപ്പിക്കപ്പെടാതെ അവ നശിപ്പിക്കപ്പെട്ട ആവർത്തിച്ചുള്ള ഭാഗങ്ങളാണുള്ളതെന്നും തെളിയുകയുണ്ടായി. സാന്ദ്രതാ ഘടകങ്ങളുടെയും ഇത്തരം മേഖലകളുടെ എണ്ണത്തിന്റെയും ഗുണനഫലം അവയിലടങ്ങിയിരിക്കുന്ന വൈറസുകളുടെ എണ്ണം മനസ്സിലാക്കാൻ അദ്ദേഹത്തിനെ സഹായിച്ചു.
വൈറസുകളുടെ പട്ടിക.
പ്രധാനപെട്ട ഏതാനും വൈറസുകളുടെ പേരുകളാണ് ചുവടെ ചേർത്തിരിക്കുന്നത്. ഇംഗ്ലീഷ് വിക്കിയിലുള്ള സമ്പൂർണ പട്ടികയ്ക്ക് ഇവിടെ അമർത്തുക.
ഉൽപ്പ‌ത്തി.
ജീവനുള്ളിടത്തെല്ലാം വൈറസുകളുമുണ്ട്. ആദ്യ ജീവകോശങ്ങൾ ഉണ്ടായപ്പോൾ തന്നെ വൈറസുകളുമുണ്ടായിരുന്നിരിക്കാൻ സാദ്ധ്യതയുണ്ട്. ഇവ ഫോസിലുകൾ അവശേഷിപ്പിക്കാത്ത‌തിനാൽ ഇവയുടെ ഉൽപ്പത്തിയെപ്പറ്റിയുള്ള വിശദാംശങ്ങൾ ലഭ്യമല്ല. ഡി.എൻ.എ. വൈറസുകൾ, ആർ.എൻ.എ. വൈറസുകൾ എന്നിവയുടെ ജനിതക താരതമ്യത്തിലൂടെയാണ് ഇവയുടെ ഉൽപ്പത്തിയെപ്പറ്റി പഠനം നടത്തുന്നത്. ഇതെപ്പറ്റി മൂന്നു പ്രധാന സിദ്ധാന്തങ്ങളാണുള്ളത്:
മൈക്രോബയോളജി.
ഘടന.
സാധാരണയായി 20 നാനോമീറ്റർ മുതൽ 1400 നാനോമീറ്റർ വരെയാണ് വൈറസിന്റെ വലിപ്പം. ഇവയ്ക്ക് കോശരൂപമോ ഉള്ളിൽ പ്രോട്ടോപ്ലാസമോ മർമ്മമോ മറ്റ് കോശാംഗങ്ങളോ കാണപ്പെടുന്നില്ല. വൈറസിന്റെ ശരീരത്തിൽ ഏറ്റവും പ്രധാനപ്പെട്ടത് ന്യൂക്ലിയോയിഡ് എന്ന ഭാഗമാണ്. ഡി.എൻ.എ അഥവാ ആർ.എൻ.എ ജനിതകവസ്തു കാണപ്പെടുന്ന ഭാഗമാണിത്. ലീനിയാർ/ സർക്കുലാർ രൂപത്തിലോ സിങ്കിൾ/ ഡബിൾ ഇഴകളുടെ രൂപത്തിലോ ഇവ കാണപ്പെടാം. എന്നാൽ ജനിതകവസ്തു ഒന്നുകിൽ ഡി.എൻ.എ അഥവാ ആർ.എൻ.എ മാത്രമേ വരൂ. 
ന്യൂക്ലിക് അമ്ലത്തെ (ജനിതകവസ്തു) പൊതിഞ്ഞ് ക്യാപ്സിഡ് എന്ന മാംസ്യാവരണമുണ്ട്. ക്യാപ്സോമിയറുകൾ എന്നറിയപ്പെടുന്ന പ്രോട്ടീൻ യൂണിറ്റുകൾ ചേർന്നാണ് ഇവ നിർമ്മിച്ചിരിക്കുന്നത്. ക്യാപ്സിഡിന്റെ രൂപമനുസരിച്ച് വൈറസുകളെ തരംതിരിച്ചിരിക്കുന്നു. ക്യാപ്സോമിയറുകൾ യഥാർത്ഥത്തിൽ പ്രോട്ടോമിയറുകൾ കൊണ്ട് നിർമ്മിക്കപ്പെട്ടിരിക്കുന്നു. പ്രോട്ടീൻ-കാർബോഹൈഡ്രേറ്റ് വളർച്ചകൾ ആയ പെന്റോണുകൾ ചില ക്യാപ്സിഡുകളിൽ നിന്ന് പുറത്തേയ്ക്ക് വളർച്ചകളായി വരുന്നുണ്ട്. ആതിഥേയകോശത്തിൽ പറ്റിപ്പിടിക്കാൻ ഇവ സഹായിക്കുന്നു. 
ചില വൈറസ് ക്യാപ്സിഡുകൾക്കുപുറത്തുള്ള ലിപ്പിഡ് ബൈലേയർ ആവരണമാണ് എൻവലപ്പ്. എച്ച്.ഐ.വി, ഇൻഫ്ലുവൻസാ വൈറസുകൾ ഇത്തരത്തിൽപ്പെട്ടതാണ്. പെപ്ലോമിയറുകൾ അഥവാ സ്പൈക്കുകൾ ഈ എൻവലപ്പുകളിൽ നിന്ന് പുറത്തേയ്ക്കുന്തി നിൽക്കുന്നുണ്ട്.
ഇവയും കാണുക.
കുറിപ്പുകൾ.
&lt;templatestyles src="Reflist/styles.css" /&gt;
ഗ്രന്ഥസൂചി.
&lt;templatestyles src="Refbegin/styles.css" /&gt;

</doc>
<doc id="58562" url="https://ml.wikipedia.org/wiki?curid=58562" title="H. D. Deve Gowda">
H. D. Deve Gowda



</doc>
<doc id="58566" url="https://ml.wikipedia.org/wiki?curid=58566" title="കല്ലേൻ പൊക്കുടൻ">
കല്ലേൻ പൊക്കുടൻ

 
 
പ്രകൃതിയുടെ ശ്വാസകോശങ്ങൾ എന്നറിയപ്പെടുന്ന കണ്ടൽ വനങ്ങൾ സം‌രക്ഷിക്കുകയും, അവ നശിപ്പിച്ചാലുള്ള ഭവിഷത്തുകളെപ്പറ്റി ബോധവൽക്കരണം നടത്തുകയും ചെയ്തിരുന്ന മലയാളിയായ ഒരു പരിസ്ഥിതി പ്രവർത്തകൻ ആയിരുന്നു പൊക്കുടൻ. പൂർണ്ണനാമം കല്ലേൻ പൊക്കുടൻ. (ജനനം: 1937 മരണം:2015 സെപ്റ്റംബർ 27) യുനെസ്കോയുടെ പാരിസ്ഥിതികപ്രവർത്തന വിഭാഗം കണ്ടൽക്കാടുകളുടെ സം‌രക്ഷണത്തിൽ പൊക്കുടന്റെ സംഭാവനകൾ പരാമർശിച്ചിട്ടുണ്ട്. കേരളത്തിലെ പരിസ്ഥിതി പ്രവർത്തനത്തിനു തുടക്കം കുറിച്ചവരിൽ പ്രധാനിയാണ് കല്ലേൻ പൊക്കുടൻ. 
കണ്ണൂർ ജില്ലയിലെ ഏഴോം പഞ്ചായത്തിലെ എടക്കീൽതറയിൽ1937 ൽ പിറന്നു. പതിനെട്ടാം വയസ്സിൽ അവിഭക്ത കമ്യൂണിസ്റ്റ് പാർട്ടിയിൽ അംഗമായി. ഏഴോം കർഷകത്തൊഴിലാളി സമരത്തിലും കേരള ഭൂപരിഷ്കരണ നിയമത്തിന്റെ ഭാഗമായുള്ള നിരവധി കേസുകളിലും പ്രതിയാക്കപ്പെട്ടു. ഏഴോം കർഷകത്തൊഴിലാളി സമരം(1968-69) സംഘർഷത്തിൽ കലാശിച്ച് ജന്മിയുടെ സഹായികളിലൊരാൾ കൊല്ലപ്പെട്ട സംഭവത്തിൽ പ്രതിയായി ജയിൽ ശിക്ഷ അനുഭവിച്ചു. 
പിന്നീട് സജീവരാഷ്ട്രീയം ഉപേക്ഷിച്ച് എൺപതുകളുടെ അവസാനത്തിൽ പരിസ്ഥിതി പ്രവർത്തനത്തിൽ ശ്രദ്ധയൂന്നി. കണ്ടൽ മരങ്ങൾ വച്ച് പിടിപ്പിച്ച് ലോകശ്രദ്ധതന്നെ നേടി. പൊക്കുടന്റെ ആത്‌മകഥയായ 'കണ്ടൽക്കാടുകൾക്കിടയിൽ എന്റെ ജീവിതം' എന്ന പുസ്തകത്തിലെ ഒരു ഭാഗം ആറാം ക്ലാസിലെ മലയാളപാഠപുസ്തകത്തിൽ ഉൾപ്പെടുത്തിയിരുന്നു. 
ആദിവാസി-ദളിതുകൾക്കെതിരെ നടക്കുന്ന ചൂഷണങ്ങൾ തുറന്നുകാട്ടിക്കൊണ്ട് 2013ൽ പുറത്തിറങ്ങിയ പാപ്പിലിയോ ബുദ്ധ എന്ന സിനിമയിൽ കരിയൻ എന്ന കഥാപാത്രം ചെയ്തു. ശ്വാസകോശ സംബന്ധമായ അസുഖത്തെത്തുടർന്ന് 2015ൽ അന്തരിച്ചു..
പേരിനുപിന്നിൽ.
ജനന സമയത്ത് പൊക്കിൾ കൊടി വീർത്തിരുന്നതാണ്‌ ഈ പേരിനുകാരണം എന്ന് പൊക്കുടൻ തന്നെ വിശദീകരിക്കുന്നു. അക്കാലത്ത് സവർണഹിന്ദുക്കൾക്കിടുന്ന പേരുകൾ പുലയർക്ക് ഉപയോഗിക്കാൻ പാടില്ലായിരുന്നു.
ജീവിതരേഖ.
1937 -ൽ കണ്ണൂർ ജില്ലയിലെ ഏഴോം പഞ്ചായത്തിലെ എടക്കീൽതറയിൽ, അരിങ്ങളേയൻ ഗോവിന്ദൻ പറോട്ടിയുടേയും കല്ലേൻ വെള്ളച്ചിയുടേയും മൂന്നാമത്തെ മകനായി ജനിച്ചു. അന്നത്തെ സമൂഹത്തിൽ തീർത്തും അവഗണിക്കപ്പെട്ടിരുന്ന പുലയ സമുദായത്തിൽ ജനിച്ചതിനാലും വിദ്യാഭ്യാസ സൗകര്യങ്ങൾ കുറവായതിനാലും രണ്ടാം ക്ലാസ്സുവരെ മാത്രമേ പഠിക്കാനായുള്ളൂ. ഏഴോം മൂലയിലെ ഹരിജൻ വെൽഫേർ സ്കൂളിൽ നിന്നും രണ്ടാം ക്ലാസ്സിൽ പഠനമുപേക്ഷിച്ച് ജന്മിയുടെ കീഴിൽ കൃഷിപ്പണിക്ക് പോയിത്തുടങ്ങി. അതുതന്നെ ബ്രിട്ടീഷുകാർ നിർബന്ധപൂർവ്വം അക്കാലത്തെ കുട്ടികളെ പഠിപ്പിച്ചതുമൂലമായിരുന്നു. അദ്ദേഹത്തിന്റെ അച്ഛൻ മമ്മത് എന്ന ജന്മിയുടെ പണിക്കാരനായിരുന്നു. ചപ്പൻ എന്നാണ്‌ അച്ഛനെ വിളിച്ചിരുന്നത്. മമ്മത് മുതലാളിയുടെ പാടത്തെ ഒറ്റമുറിയുള്ള ചാളയിലായിരുന്നു പൊക്കുടനും കുടുംബവും താമസിച്ചിരുന്നത്. മഴക്കാലത്ത് വെള്ളം ചോരുന്നതും വെള്ളപ്പൊക്കമുണ്ടായാൽ വെള്ളം കേറുന്നതുമായതായിരുന്നു ആ വീട്. അടിമപ്പണിക്കാരായിരുന്ന പുലയർക്ക് മറ്റു അവകാശങ്ങൾ ഒന്നുമുണ്ടായിരുന്നില്ല. ചെറുപ്പത്തിലേ പൊക്കുടൻ മമ്മത് മുതലാളിയുടെ വാല്യക്കാരനായി. വളർന്നതോടെ മുതിർന്ന അടിമക്കു ലഭിക്കുന്ന ശമ്പളത്തോടെ ജോലിയിൽ ഏർപ്പെട്ടു. അടിമപ്പണിക്കാരനായത് കൊണ്ട് അവർക്ക് പ്രത്യേകമായ ആഗ്രഹങ്ങളോ അവകാശങ്ങളോ ഉണ്ടാകാൻ പാടില്ലായിരുന്നു. കൃഷിപ്പണിക്കു കരാർ ഉറപ്പിക്കൽ ആയിരുന്നു പതിവ്. ആനയും വല്ലിയും എന്നാണ് ഇതിനെ പറയുക. 
ഒരു വർഷത്തേക്കായിരുന്നു കരാർ. പുരകെട്ടി മേയലും കരാറിൽ ഉൾപ്പെടുന്നു. പത്തു പന്ത്രണ്ടു വയസാകുമ്പോൾ തന്നെ ഈ അടിമപ്പണിയുടെ കരാർ ഉറപ്പിക്കും. പൊക്കുടന് ആദ്യകാലങ്ങളിൽ ഇരുനാഴി നെല്ലാണ് കൂലിയായി കിട്ടിയിരുന്നത്. കല്യാണം കഴിയുന്നത്‌ വരെ എല്ലാവർക്കും ഇത് തന്നെയായിരിക്കും കൂലി. കല്യാണപ്പിറ്റെന്ന് മുതൽ രണ്ടു സേർ നെല്ല് കിട്ടും. കല്യാണം കഴിച്ചാൽ മാത്രമേ ഇത് കിട്ടു. കല്യാണത്തോടു കൂടി വാല്യക്കാരന്റെ ശമ്പളം പൂർത്തിയായി. 
കെ സുധാകരൻ വനം മന്ത്രി ആയിരുന്നകാലത്ത് മാൻഗ്രോവ് ഫോറസ്റ്റ് ഗാർഡായി കല്ലേൻ പൊക്കുടനെ നിയമിക്കുകയുണ്ടായി. മൂന്ന് മാസം മാത്രമേ ആ ജോലിയിൽ തുടർന്നുള്ളൂ.
സഹധർമ്മിണി: മീനാക്ഷി പൈതലേൻ
മക്കൾ: പുഷ്പലത, ആനന്ദൻ (അദ്ധ്യാപകൻ) , പുഷ്പവല്ലി, രേഖ, രഘുനാഥൻ, ശ്രീജിത്ത് എന്നിവരാണ് മക്കൾ. 
കമ്യൂണിസ്റ്റ് പാർട്ടിയിൽ.
പതിനെട്ടാം വയസ്സിൽ അവിഭക്ത കമ്യൂണിസ്റ്റ് പാർട്ടിയിൽ ചേർന്നു. പാർട്ടി പിളർന്നപ്പോൾ സി.പി.എ.(എം.) ന്റെ പ്രവർത്തകനായി. കർഷക സമരങ്ങളിൽ പങ്കെടുത്ത് ജയിൽവാസം അനുഭവിക്കേണ്ടിവന്നു. കൃഷിക്കാർക്ക് വേണ്ടി എ.കെ. ഗോപാലൻ ഡൽഹിയിൽ ജയിൽ നിറക്കൽ സമരം നടത്തുന്നതിന്റെ ഭാഗമായുള്ള സമരത്തിൽ പങ്കെടുത്ത് അറസ്റ്റ് വരിച്ച് കണ്ണൂർ സെൻട്രൽ ജയിലിൽ 15 ദിവസം കിടന്നു.. 1968-69-ലെ ഏഴോം കർഷകത്തൊഴിലാളി സമരം സംഘർഷാവസ്ഥയിലെത്തിയപ്പോൾ ജന്മിമാരുടെ ഒരു വാടകഗുണ്ട മരിച്ച സംഭവത്തിൽ പ്രതിയായി റിമാന്റിലും പിന്നീട് ഒളിവിലും കഴിയേണ്ടിവന്നു. പിന്നീട് സജീവരാഷ്ട്രീയത്തിൽ നിന്ന് വിട്ടു നിന്നു. ചിറക്കൽ പുലയാ മിഷൻ വരുന്നതോടെ പുലയർക്കിടയിൽ ക്രിസ്തുമതത്തിനു സ്വാധീനമുണ്ടായി. അവർ ഒന്നടങ്കം ക്രിസ്തുമതം സ്വീകരിക്കുകയുണ്ടായി. ഒരു മതത്തിന്റെ പേരിലുള്ള നുകം മറ്റൊരു മതത്തിന്റെ പേരിൽ വച്ചുകെട്ടിയാൽ പ്രശ്നങ്ങൾ തീരില്ല, എന്നു പറഞ്ഞ് പൊക്കുടൻ ക്രിസ്തുമതം സ്വീകരിക്കാൻ തയ്യാറായില്ല.
മരണം.
2015 സെപ്റ്റംബർ 27ന് അന്തരിച്ചു. ശ്വാസകോശ സംബന്ധമായ രോഗത്തേത്തുടർന്ന് കണ്ണൂർ ചെറുകുന്ന് മിഷൻ ആസ്പത്രിയിലായിരുന്നു അന്ത്യം. ആശുപത്രിയിലായിരുന്ന സമയത്ത് പ്രഖ്യാപിച്ച കണ്ണൂർ സർവ്വകലാശാലയുടെ ആചാര്യ പുരസ്കാരം സ്വീകരിക്കാൻ യാത്ര ചെയ്തതിനെത്തുടർന്ന് ആരോഗ്യസ്ഥിതി വഷളാകുകയായിരുന്നു.
കണ്ടൽക്കാടുകളുടെ സം‌രക്ഷണയിൽ.
സ്കൂളിലേക്ക് പോകുന്ന കുട്ടികൾ പാടത്തിന്റെ വശങ്ങളിലുള്ള വഴിയിലൂടെ സഞ്ചരിക്കുമ്പോൾ കാറ്റ് ശക്തിയായി വീശുന്നതു കൊണ്ട് ബുദ്ധിമുട്ടിയിരുന്നു. മാത്രവുമല്ല മഴക്കാലത്ത് പുഴയിലെ തിരകൾ ശക്തികൂടി വരമ്പിലിടിച്ച് ഈ വഴി തകരുന്നതും പതിവായിരുന്നു. ഇതിന് ഒരു പരിഹാരമെന്ന തരത്തിലാണ്‌ പൊക്കുടൻ ആദ്യമായി കണ്ടൽചെടികൾ വച്ചുപിടിപ്പിക്കാൻ തുടങ്ങിയത്. ചെടികൾ വളർന്നു വന്നതോടെ അതൊരു പുതിയ കാഴ്ചയായിത്തീർന്നു. 
അഞ്ഞൂറു കണ്ടൽച്ചെടി നട്ടാണു പൊക്കുടൻ പരിസ്ഥിതിപ്രവർത്തനം തുടങ്ങിയത്. 1989ൽ പഴയങ്ങാടി– മുട്ടുകണ്ടി ബണ്ടിന്റെ കരയിലായിരുന്നു തുടക്കം. കത്തുന്ന വെയിലിൽ അലഞ്ഞുനടന്നു കണ്ടൽ വിത്തുകൾ ശേഖരിക്കും. ബണ്ടിനരികിൽ കൊണ്ടുവന്നു നടും പിന്നെയുള്ള ദിവസങ്ങളിൽ പലവട്ടം ഇതുവഴി നടക്കും. മുളച്ചുപൊന്തുന്ന ചെടികളിൽ ഒരെണ്ണം ചാഞ്ഞാലോ ചരിഞ്ഞാലോ ഉടൻ അതു നേരെയാക്കാൻ മുണ്ടുംകുത്തി പുഴയിലിറങ്ങും. മുന്നു നാലു വർഷം കൊണ്ടു ഈ ചെടികൾ വളർന്നുതുടങ്ങി. ചെടികളുടെ എണ്ണം ആയിരത്തിലും പതിനായിരത്തിലുമെത്തി.. കണ്ടൽ വളരുന്നതിനൊപ്പം പൊക്കുടന്റെ പേരും വളർന്നു. കേരളത്തിൽ ഒരു ലക്ഷത്തോളം കണ്ടൽത്തൈകളാണു പൊക്കുടൻ നട്ടത്. കണ്ടലിനെക്കുറിച്ചറിയാൻ വിദേശരാജ്യങ്ങളിൽ നിന്നുപോലും പരിസ്ഥിതിപ്രവർത്തകരും ഗവേഷകരും പൊക്കുടനെത്തേടിവന്നു. പൊക്കുടനെത്തേടി ഒട്ടേറെ പുരസ്കാരങ്ങളുമെത്തി. കണ്ടൽക്കാടുകൾ നശിപ്പിക്കുന്നവർക്കെതിരെയും പൊക്കുടൻ രംഗത്തിറങ്ങി. പറശിനിക്കടവിൽ കണ്ടൽക്കാടു വെട്ടി സിപിഎം പാർക്കു നിർമ്മിക്കാനൊരുങ്ങിയപ്പോൾ എതിർത്തു.
സംസ്ഥാനത്തുടനീളമുള്ള സ്കൂളുകളിലും കണ്ടൽസംരക്ഷണത്തിന്റെ പ്രാധാന്യത്തെക്കുറിച്ചു ക്ലാസെടുക്കാൻ പ്രായാധിക്യം വകവയ്ക്കാതെ അദ്ദേഹം ഓടിയെത്തി. കുട്ടികളുടെ നേതൃത്വത്തിൽ പല പ്രദേശങ്ങളിലും കണ്ടൽ സംരക്ഷണ പ്രവർത്തനങ്ങൾക്കു തുടക്കം കുറിച്ചതു പൊക്കുടനാണ്.കണ്ടലുകളെ അവയുടെ സ്വാഭാവിക ആവാസ വ്യവസ്ഥയിൽ വളരാൻ അനുവദിക്കണമെന്നായിരുന്നു അദ്ദേഹത്തിന്റെ നിലപാട്. 
ഏഴോം പഞ്ചായത്തിൽ 500 ഏക്കർ സ്ഥലത്ത് കണ്ടൽ വനങ്ങൾ വെച്ചു പിടിപ്പിച്ചിട്ടുണ്ട്. കണ്ടൽ ചെടികൾ വെട്ടിനശിപ്പിക്കുന്നതിൽ പോലും രാഷ്ട്രീയമുണ്ടായിരുന്ന ജില്ലയിൽ കണ്ടൽ വെട്ടുന്നവർക്കു കടുത്ത ശിക്ഷ ഉറപ്പു വരുത്തുന്ന കോടതി വിധി സമ്പാദിക്കാനും പൊക്കുടന്റെ നേതൃത്വത്തിൽ പരിസ്ഥിതി പ്രവർത്തകർക്കു കഴിഞ്ഞു.
യൂഗോസ്ലാവ്യ,ജർമ്മനി,ഹംഗറി,ശ്രീലങ്ക,നേപ്പാൾ എന്നിവിടങ്ങളിലും ഇന്ത്യയിലെ പല സർവ്വകലാശാലകളിലും പൊക്കുടന്റെ കണ്ടൽക്കാടുകളെപ്പറ്റി ഗവേഷണപ്രബന്ധങ്ങൾ ഉണ്ടായിട്ടുണ്ട്/
കല്ലേൻ പോക്കൂടന്റെ നിർദ്ദേശപ്രകാരം കേന്ദ്ര വനം വകുപ്പ് പഠനം നടത്തുകയും നിരങ്ങിന്റെ മാട് എന്ന പ്രദേശം കേന്ദ്ര റിസർവ് കണ്ടൽ പാർക്ക് ആക്കാനുള്ള ശ്രമം ആരംഭിക്കുകയും ചെയ്തിട്ടുണ്ട്. 
പുരസ്കാരങ്ങൾ.
അറുപതതോളം ചെറുതും വലുതുമായ പുരസ്കാരങ്ങൾ ലഭിച്ചു. അതിൽ പ്രധാനപ്പെട്ടവ താഴെ പറയുന്നവയാണ്.
കണ്ടൽ സ്കൂളെന്ന പദ്ധതി.
കണ്ടലുകളെക്കുറിച്ചു പഠിക്കാൻ സ്കൂളെന്ന സ്വപ്നം ബാക്കിവച്ചാണു കല്ലേൻ പൊക്കുടൻ അന്തരിച്ചത്.നൂറുകണക്കിന് സർക്കാർ-സർക്കാരിതര പരിസ്ഥിതി സംഘടനകൾ സംസ്ഥാനത്തും രാജ്യത്തും പ്രവർത്തിക്കുന്നുണ്ടെങ്കിലും ഇവരാരും ഇത്തരം സംരംഭങ്ങൾ ആരംഭിക്കാൻ തയ്യാറാകാത്ത സാഹചര്യത്തിലാണ് കണ്ടൽ പഠന ഗവേഷണ സ്‌കൂൾ ആരംഭിക്കാൻ പൊക്കുടൻ തീരുമാനിച്ചത്. സ്വന്തം പേരിലുള്ള ഭൂമിയിൽ നിന്നു രണ്ടര സെന്റ് പൊക്കുടൻ സ്കൂളിനായി നൽകി. പഴയങ്ങാടിക്കടുത്ത മുട്ടുകണ്ടിയിലുള്ള പൊക്കുടന്റെ വീട്ടുമുറ്റത്തു പണി പൂർത്തിയാവാത്തൊരു കെട്ടിടമുണ്ട്. കുടുംബാംഗങ്ങളുടെ നേതൃത്വത്തിലുള്ള ട്രസ്റ്റിനെ നടത്തിപ്പു ചുമതലയും ഏൽപ്പിച്ചു. പൊക്കുടന്റെ പഴയ വീടിരുന്ന തറയിലാണ് വരാന്തയും രണ്ടുമുറികളുമുള്ള സ്കൂൾ കെട്ടിടം പണി തുടങ്ങിയത്. പരിസ്ഥിതി പ്രവർത്തകർക്കും വിദ്യാർഥികൾക്കുമെല്ലാം സൗജന്യമായി ക്ലാസുകൾ നൽകുമെന്നും പൊക്കുടൻ പറഞ്ഞിരുന്നു. 
മരിക്കും മുമ്പ് മാൻഗ്രോവ് ട്രീ ട്രസ്റ്റ് എന്ന പേരിൽ ഒരു ട്രസ്റ്റ് ഉണ്ടാക്കിയിരുന്നു. മൂത്തമകനും പയ്യാമ്പലം ഗവ. സ്‌കൂൾ അധ്യാപകനുമായ ആനന്ദൻ മാഷാണ് ട്രസ്റ്റിന്റെ സെക്രട്ടറി. 
അവലംബം.
&lt;templatestyles src="Reflist/styles.css" /&gt;

</doc>
<doc id="58568" url="https://ml.wikipedia.org/wiki?curid=58568" title="കണ്ടൽവനം">
കണ്ടൽവനം



</doc>
<doc id="58572" url="https://ml.wikipedia.org/wiki?curid=58572" title="ഓസ്കാർ അവാർഡ്">
ഓസ്കാർ അവാർഡ്



</doc>
<doc id="58573" url="https://ml.wikipedia.org/wiki?curid=58573" title="സാംഖ്യികം">
സാംഖ്യികം



</doc>
<doc id="58574" url="https://ml.wikipedia.org/wiki?curid=58574" title="ക്ഷേത്രഗണിതം">
ക്ഷേത്രഗണിതം



</doc>
<doc id="58585" url="https://ml.wikipedia.org/wiki?curid=58585" title="ലോകാരോഗ്യസംഘടന">
ലോകാരോഗ്യസംഘടന

 
അന്താരാഷ്ട്രതലത്തിൽ പൊതുജനാരോഗ്യ പ്രവർത്തനങ്ങൾ രൂപീകരിക്കുന്നതിനും ഏകോപിപ്പിക്കുന്നതിനുമുളള ഐക്യരാഷ്ട്രസഭ|ഐക്യരാഷ്ട്രസഭയുടെ രാഷ്ട്രീയേതര, പ്രത്യേക ഏജൻസിയാണ് ലോകാരോഗ്യസംഘടന അഥവാ World Health Organization (WHO). സ്വിറ്റ്സർലന്റിലെ ജനീവയിലാണ് സംഘടനയുടെ ആസ്ഥാനം. ഇപ്പോഴത്തെ അധ്യക്ഷൻ മാർഗരറ്റ് ചാൻ (Margaratt Chan) ആണ് . 193 അംഗരാജ്യങ്ങളുള്ള ലോകാരോഗ്യസംഘടനയുടെ ഔദ്യോഗിക ഭാഷകൾ ഇംഗ്ലീഷ്, ഫ്രഞ്ച്, റഷ്യൻ, സ്പാനിഷ്, ചൈനീസ്, അറബിക് എന്നിവയാണ്.ആകെ 6 ഭാഷകൾ.
ഉത്ഭവം.
സർവ്വരാജ്യസഖ്യ (League of Nations) ത്തിന്റെ ആരോഗ്യ ഏജൻസിയായിരുന്ന ആരോഗ്യസംഘടന(Health Organization) യുടെ പിന്തുടർച്ചയായാണ് ലോകാരോഗ്യസംഘടന നിലവിൽ വന്നത്.
റിനെ സാൻഡ് (റിനെ Sand ) അധ്യക്ഷനായുള്ള സമിതി 1946ൽ ഉണ്ടാക്കിയ കരട് ഭരണഘടന, ആ വർഷം തന്നെ ന്യൂയോർക്കിൽ 51 രാജ്യങ്ങൾ ഉൾക്കൊണ്ട അന്തർദേശീയ ആരോഗ്യ സമ്മേളനം (International Health Conference) അംഗീകരിച്ചു. 1948 ഏപ്രിൽ 7-ന് ആണ് ലോകാരോഗ്യസംഘടന രൂപവത്കരിക്കപ്പെട്ടത്. ഏപ്രിൽ 7 ലോകാരോഗ്യ ദിനമാണ്. ഓരോ വർഷവും തെരഞ്ഞെടുക്കപ്പെടുന്ന പ്രത്യേക വിഷയങ്ങളെ ആസ്പദമാക്കിയാണ് ഈ ദിനം പ്രഘോഷിക്കപ്പെടുന്നത്.
ലക്ഷ്യം.
ഏവർക്കും മെച്ചപ്പെട്ട ആരോഗ്യം ലഭ്യമാക്കുക എന്നതാണ് ലോകാരോഗ്യസംഘടനയുടെ ലക്ഷ്യം. ഭരണ ഘടനയുടെ ആമുഖത്തിൽ പറയുന്നത്::
WHO "ആരോഗ്യം" എന്നതുകൊണ്ട് വിവക്ഷിക്കുന്നത് ഒരു മനുഷ്യന്റെ ശാരീരികവും മാനസികവും സാമൂഹികവുമായ ആരോഗ്യമാണെന്ന് പഠിച്ചിട്ടുണ്ട്... എന്നാൽ ശാരീരികവും മാനസികവും സാമൂഹികവും പാരിസ്ഥിതികവും ആത്‍മീയവുമായ ആരോഗ്യമാണ് ഉണ്ടാവേണ്ടത്...ശരിയായ രീതിയിലുള്ള ആത്‍മീയമായ അറിവ് മനുഷ്യർക്ക് ലഭ്യമാക്കിയില്ലെങ്കിൽ മനുഷ്യർ മതഭ്രാന്തന്മാരായി മാറും അതുപോലെ പരിസ്ഥിതിയെ സംരക്ഷിക്കാതെ മനുഷ്യരുടെ മാത്രമല്ല ഭൂമിയിലെ സർവ്വ ജീവജാലങ്ങളുടെയും നാശത്തിന് കാരണമാകും...
തത്വമസി = അത് നീ തന്നെ.
.അത് പരബ്രഹ്മമാകുന്നു = ഞാനും പരബ്രഹ്മമാകുന്നു
..അത് പ്രപഞ്ചമാകുന്നു = ഞാനും പ്രപഞ്ചമാകുന്നു.
 അഹം ബ്രഹ്മാസ്മി = അഹം ദ്രവ്യാസ്മി.
സർവ്വം ബ്രഹ്മ = സർവ്വം പ്രപഞ്ചം
ബ്രഹ്മം എന്നാൽ ദൈവം ഈശ്വരൻ മുതലായ അർത്ഥം ഒന്നുമല്ല... മരണശേഷം മനുഷ്യരെ സ്വർഗ്ഗത്തിൽ കൊണ്ടുപോവുകയോ നരകത്തിൽ തള്ളുകയോ ചെയ്യുന്ന ശക്തിയുമല്ല എന്നറിയുക... ബ്രഹ്മത്തേക്കുറിച്ച് (പ്രപഞ്ചത്തേക്കുറിച്ച് ) നിരന്തരം പഠിക്കുകയും പഠിപ്പിക്കുകയും ചെയ്യുന്നവരെയാണ് ബ്രാഹ്മണർ എന്ന് വിളിച്ചിരുന്നത് എന്നറിയുക..
ബ്രഹ്മം = പ്രപഞ്ചം
പരബ്രഹ്മം = മഹാപ്രപഞ്ചം
പരബ്രഹ്മത്തിന്റെ രൂപം (മഹാപ്രപഞ്ചത്തിന്റ രൂപം ) മനുഷ്യർക്ക് സങ്കൽപിക്കാൻ ഇനിയും സാധിച്ചിട്ടില്ല... അതുകൊണ്ടാണ് പ്രതിഷ്ഠ ഇല്ലാത്തത്...അന്തമാണ് എന്ന് മാത്രമേ അറിയൂ 
പരബ്രഹ്മത്തിന്റെ നാദം ഓംകാരം... പരബ്രഹ്മത്തിന്റെ (മഹാ പ്രപഞ്ചത്തിന്റെ ) നാദവും രൂപവും , പ്രകാശവും ഓംകാരം തന്നെ 
അള്ളാഹു, യഹോവ മുതലായ ഏകദൈവ ദൈവസങ്കൽപ്പങ്ങൾ എല്ലാം മനുഷ്യരെ മുൻ നിർത്തിയുള്ള... മനുഷ്യദൈവസങ്കൽപ്പങ്ങൾ തന്നെയാണ്.(ആൾദൈവസങ്കല്പങ്ങൾ തന്നെയാണ് )...യഹോവ ബാബിലോണിയൻ ജനതയുടെ സൂര്യദേവനും... അള്ളാഹു ഖുറൈശി അറബ്ഗോത്രത്തിൽപ്പെട്ട മനുഷ്യർ ആരാധിച്ചിരുന്ന ചന്ദ്രദേവനായ "ഹുബൽ"" ആണെന്നറിയുക...
രാജക്കന്മാരെയും ---മഹാറാണിമാരെയും,---സൂര്യൻ, ചന്ദ്രൻ മുതലായ ആകാശഗോളങ്ങളെയും മനുഷ്യരൂപത്തിലുള്ള ദേവി ദേവന്മാരായി (ദൈവങ്ങളായി) സങ്കല്പിച്ചിരിക്കുന്നു... ആരാധിച്ചിരുന്നു... ഭൂമിയിലെ മനുഷ്യരെ ശത്രുക്കളിൽ നിന്നും രക്ഷിക്കുകയും, മനുഷ്യർക്ക് വേണ്ട അറിവുകൾ പകർന്ന് നൽകുകയും ചെയ്ത മനുഷ്യരും... സൂര്യചന്ദ്രാധി ആകാശഗോളങ്ങളുമൊക്കെത്തന്നെയാണ് മനുഷ്യരുൾപ്പെടെയുള്ള ജീവജാലങ്ങളുടെ ഭൂമിയിലെ നിലനിൽപ്പിന്റെ അടിസ്ഥാനം...
അവലംബം.
Parks Text Book of Social and Preventive Medicine 19th Ed, P-762, Bhanot Publishers,Jabalpur.

</doc>
<doc id="58586" url="https://ml.wikipedia.org/wiki?curid=58586" title="പുള്ളിപ്പുലി">
പുള്ളിപ്പുലി

 
 
മാർജ്ജാരകുടുംബത്തി‍‍ലെ() വലിയ പൂച്ചകൾ ലെ () ഏറ്റവും ചെറിയതാണ്‌ പുള്ളിപ്പുലി (Leopard). (ശാസ്ത്രനാമം: പന്തേരാ പാർഡസ്). ആഫ്രിക്ക, ഏഷ്യ എന്നീ ഭൂഖണ്ഡങ്ങളിൽ ഇവ കാണപ്പെടുന്നു. പുള്ളിപ്പുലികൾക്ക് താരതമ്യേന ചെറിയ കാലുകളും വലിയ ശരീരവും വലിയ തലയും ആണ് ഉള്ളത്. മണിക്കൂറിൽ 60 കി.മീ. വേഗതയിൽ ഓടാൻ ഇവയ്ക്ക് കഴിയും.
ഒരിക്കൽ തെക്കുകിഴക്കൻ ഏഷ്യയിലും ആഫ്രിക്കയിലും പരക്കെ കാണപ്പെട്ടിരുന്ന പുള്ളിപ്പുലി, ഇന്ന് വേട്ടയും ആവാസവ്യവസ്ഥയുടെ നാശവും മൂലം കുറച്ചു സ്ഥലങ്ങളിൽ മാത്രമേ കാണപ്പെടുന്നുള്ളൂ. സബ് സഹാറൻ ആഫ്രിക്കയിലും ഇന്ത്യ, പാകിസ്താൻ, ഇൻഡോചൈന, മലേഷ്യ, ചൈന എന്നിവിടങ്ങളിലെ പല സ്ഥലങ്ങളിലുമാണ് ഇന്ന് പുള്ളിപ്പുലി നിലനിൽക്കുന്നത്. ഇവയുടെ കുറഞ്ഞുവരുന്ന എണ്ണവും ആവാസവ്യവസ്ഥകളും മൂലം ഐ യു സി എൻ പുള്ളിപ്പുലികളെ 'വംശനാശഭീഷണി വരാൻ സാധ്യതയുള്ളത്' (Near Threatened) എന്ന പട്ടികയിൽ പെടുത്തിയിരിക്കുന്നു.
മാർജ്ജാര കുടുബത്തിലെ മറ്റംഗങ്ങളുമായി തട്ടിച്ചു നോക്കിയാൽ പുള്ളിപ്പുലിക്ക് താരതമ്യേന കുറിയകാലുകളും വലിയതലയോടു കൂടിയ നീണ്ട ശരീരവും ഉണ്ടെന്നു കാണാം. ജാഗ്വറുമായി കാഴ്ചക്ക് സാമ്യം തോന്നുമെങ്കിലും പുലികൾ ജാഗ്വറുകളേക്കാൾ ചെറുതും ഒതുങ്ങിയ ശരീരം ഉള്ളവയുമാണ്. രണ്ടു വർഗ്ഗത്തിനും ശരീരത്തിൽ പുള്ളികൾ ഉണ്ട്, പുലിയുടെ പുള്ളികൾ ജാഗ്വറിന്റേതിനേക്കാൾ ചെറുതും അടുത്തടുത്ത് സ്ഥിതി ചെയ്യുന്നവയുമാണ്. ജാഗ്വറുകളുടെ പുള്ളിക്ക് നടുവിൽ കാണപ്പെടുന്ന പാട് പുലിയുടെ പുള്ളീകളിൽ ഇല്ല.
സാഹചര്യങ്ങളുമായി പൊരുത്തപ്പെടാനുള്ള കഴിവും, അവസരോചിതമായി ഇരപിടിക്കുന്ന ശീലവും, വലിയ ഭാരവും വഹിച്ചു കൊണ്ട് മരങ്ങളിൽ കയറാനുള്ള കഴിവും, പ്രശസ്തമായ ഗൂഡനീക്കങ്ങളും എല്ലാം ഒത്തിണങ്ങിയതു കൊണ്ട് പുലികൾ മറ്റു വലിയപൂച്ചകളെ അപേക്ഷിച്ച് വിജയകരമായി നിലനിൽക്കുന്നു.
ഭക്ഷണം.
ചെറിയ മൃഗങ്ങളും പക്ഷികളുമാണ് ഭക്ഷണം. എന്നാൽ കൂട്ടം ചേർന്ന് സീബ്ര പോലുള്ള വലിയ മൃഗങ്ങളേയും വേട്ടയാടാറുണ്ട്.
പ്രജനനം.
91-95 ദിവസമാണ് ഗർഭകാലം. 2-4 കുഞ്ഞുങ്ങളേ പ്രസവിക്കുന്നു. രണ്ടു വയസ്സുവരെയെ കുഞ്ഞുങ്ങൾ അമ്മയോടൊപ്പം കഴിയുകയുള്ളു.
വംശചരിത്രവും പരിണാമവും.
പുള്ളിപ്പുലി ഉൾപ്പെട്ട പാന്തറ ജനുസ്സിന്റെ പരിണാമം ഇപ്പോളും തർക്കവിധേയമായ ഒരു വിഷയമാണ്. കൂടാതെ നാലു വർഗ്ഗങ്ങളുടെയും തമ്മിലുള്ള ബന്ധവും ക്ലൗഡഡ് പുലി, മഞ്ഞുപുലി എന്നിവക്ക് പാന്തറ ജനുസ്സുമായുള്ള ബന്ധവും തർക്കാതീതമല്ല. മാർജ്ജാരകുടുംബം വഴിപിരിയുന്നത് 11 ദശലക്ഷം വർഷങ്ങൾക്ക് മുൻപാണെന്നും സിംഹം, കടുവ, പുലി, ജാഗ്വർ, മേഘപ്പുലി, ഹിമപ്പുലി എന്നിവയുടെ പൊതുവായ പൂർവികർ ജീവിച്ചിരുന്നത് 6.37 ദശലക്ഷം വർഷങ്ങൾക്ക് മുൻപാണെന്നും വിശ്വസിക്കപ്പെടുന്നു.
പാന്തറ ജനുസ്സ് ഏഷ്യയിൽ ഉരുത്തിരിഞ്ഞതും പിന്നീട് ആഫ്രിക്കയിലേക്ക് പുലികളുടെയും മറ്റ് മാർജ്ജാരകുടുബാംഗങ്ങളുടെയും പൂർവികർ കുടിയേറ്റം നടത്തിയതാണെന്നും ശാസ്ത്രലോകം വിശ്വസിക്കുന്നു. ഇന്നുള്ള തരം പുലികൾ ആഫ്രിക്കയിൽ 470,000–825,000 വർഷങ്ങൾക്കിടയിൽ ഉരുത്തിരിഞ്ഞവയാണ്. ഇവ 170,000–300,000 വർഷം മുൻപ് വരെയുള്ള കാലഘട്ടത്തിൽ ഏഷ്യയിലേക്ക് കുടിയേറി.
ഉപവിഭാഗങ്ങൾ.
ആദ്യം ഇരുപത്തേഴോളം ഉപവിഭാഗങ്ങളിലുള്ള പുലികൾ ഉണ്ടെന്നാണ് കരുതിയിരുന്നത്. 18ആം നൂറ്റാണ്ടിലെ കാൾ ലിന്ന്യൂസിന്റെ കാലം മുതൽ ഇരുപതാം നൂറ്റാണ്ടിന്റെ ആദ്യകാലം വരെ ഇത് ശാസ്ത്രസത്യമായി അംഗീകരിച്ചിരുന്നു എന്നാൽ 1996ൽ നടത്തിയ ഡി എൻ എ പരിശോധനകൾ എട്ട് ഉപവർഗ്ഗങ്ങളായി പുലികളെ നിജപ്പെടുത്തി. പിന്നീട് 2001ൽ ഒമ്പതാമതായി അറേബ്യൻ പുള്ളിപ്പുലി എന്ന ഉപവംശം കൂടി ഉൾപ്പെടുത്തി പട്ടിക പുതുക്കി. പട്ടിക താഴെ കൊടുത്തിരിക്കുന്നു.
ജനിതകപരമായ വർഗ്ഗീകരണം.
2017-ൽ ക്യാറ്റ് സ്പെഷ്യലിസ്റ് ഗ്രൂപ്പിന്റെ ജനിതകപരമായ വർഗ്ഗീകരണത്തിൽ ഇവക്ക് 8
ഉപവിഭാഗങ്ങൾ മാത്രമേ ഉള്ളൂ എന്ന് പുനർനിശ്ചയിച്ചു. 
അവലംബങ്ങൾ.
&lt;templatestyles src="Reflist/styles.css" /&gt;
 

</doc>
<doc id="58588" url="https://ml.wikipedia.org/wiki?curid=58588" title="Sneeze">
Sneeze



</doc>
<doc id="58589" url="https://ml.wikipedia.org/wiki?curid=58589" title="World Health Organization">
World Health Organization



</doc>
<doc id="58591" url="https://ml.wikipedia.org/wiki?curid=58591" title="വർ‌ഗമൂലം">
വർ‌ഗമൂലം



</doc>
<doc id="58592" url="https://ml.wikipedia.org/wiki?curid=58592" title="Virus">
Virus



</doc>
<doc id="58593" url="https://ml.wikipedia.org/wiki?curid=58593" title="ബാക്ടീരിയ">
ബാക്ടീരിയ



</doc>
<doc id="58594" url="https://ml.wikipedia.org/wiki?curid=58594" title="Bacteria">
Bacteria



</doc>
<doc id="58597" url="https://ml.wikipedia.org/wiki?curid=58597" title="വിക്കിക്വോട്ട്">
വിക്കിക്വോട്ട്

 
വിക്കിമീഡിയ ഫൗണ്ടേഷന്റെ വിക്കി അധിഷ്ഠിത സം‌രംഭങ്ങളിലൊന്നാണ് വിക്കിക്വോട്ട്. പ്രശസ്ത വ്യക്തികളുടെ പുസ്തകങ്ങൾ, ചലച്ചിത്രങ്ങൾ എന്നിവയിൽ നിന്നുമുള്ള ഉദ്ധരണികളും പഴഞ്ചൊല്ലുകളും ശേഖരിക്കലാണ് ഈ പദ്ധതിയുടെ ലക്ഷ്യം. ഡാനിയൽ അൽസ്റ്റണിന്റെ ആശയം അടിസ്ഥാനമാക്കി ബ്രയൻ വിബ്ബർ ആണ് ഈ സം‌രംഭം ആരംഭിച്ചത്. മറ്റ് വിക്കിമീഡിയ സം‌രഭങ്ങളേപ്പോലെ മീഡിയവിക്കി സോഫ്റ്റ്വെയറാണ് ഇതിലും ഉപയോഗിക്കുന്നത്.മറ്റനേകം ഓൺലൈൻ ഉദ്ധരണ ശേഖരങ്ങൾ നിലവിലുണ്ടെങ്കിലും സന്ദർശകർക്ക് താളുകൾ തിരുത്താൻ അനുവാദം നൽകുന്നു എന്ന പ്രത്യേകത വിക്കിക്വോട്ടിനെ വ്യത്യസ്തമാക്കുന്നു. ആദ്യമായി ഇംഗ്ലീഷ് ഭാഷയിൽ മാത്രമാണ് പദ്ധതി ആരംഭിച്ചത്. എന്നാൽ, 2004 ജൂലൈ മുതൽ മറ്റ് ഭാഷകളിലേക്കും വ്യാപിക്കുവാൻ തുടങ്ങി.
ഇതിന്റെ മലയാളം പതിപ്പ് വിക്കിചൊല്ല് എന്ന പേരിൽ പ്രവർത്തിക്കുന്നു.

</doc>
<doc id="58603" url="https://ml.wikipedia.org/wiki?curid=58603" title="Wikiquote">
Wikiquote



</doc>
<doc id="58608" url="https://ml.wikipedia.org/wiki?curid=58608" title="മോഡുലനം">
മോഡുലനം

 
 
റേഡിയോ പ്രക്ഷേപണത്തിനായി സന്ദേശ തരംഗങ്ങളെ വാഹക തരംഗങ്ങളുമായി കൂട്ടിയിണക്കുന്ന പ്രക്രിയയാണ് മോഡുലനം (Modulation)അഥവാ സ്വരസംക്രമം എന്നറിയപ്പെടുന്നത്. സാധാരണ സന്ദേശ തരംഗങ്ങൾ ആവൃത്തി കുറഞ്ഞവ ആയിരിക്കും. ആവൃത്തി കുറഞ്ഞ തരംഗങ്ങൾക്ക് ഊർജ്ജം കുറവായതിനാൽ കൂടുതൽ ദൂരം സഞ്ചരിക്കാൻ ഉള്ള കഴിവ് ഇല്ല. അതിനാൽ കൂടുതൽ ആവൃത്തിയുള്ള വൈദ്യുത കാന്തിക തരംഗങ്ങളുമായി കൂട്ടിയിണക്കി പ്രക്ഷേപണം നടത്തുന്നു. സന്ദേശതരംഗം എന്നതിൽ ശബ്ദവും ചിത്രവും മറ്റ് വിവരങ്ങളും ഉൾപ്പെടാവുന്നതാണ്. സന്ദേശം എന്നത് റേഡിയോ പ്രക്ഷേപണത്തിൽ ശബ്ദവും ടെലിവിഷൻ സംപ്രേഷണത്തിൽ ശബ്ദവും ചലച്ചിത്രവും ആണ്. 
മോഡുലന പ്രക്രിയ.
മോഡുലനത്തിന് വിധേയമാക്കേണ്ട ശബ്ദത്തേയും ചിത്രത്തേയും വൈദ്യുത തരംഗങ്ങളാക്കി മാറ്റുകയാണ് ആദ്യ പടി. ഇതിനായി ഉച്ചഭാഷിണികളും(മൈക്രോഫോണുകളും) ക്യാമറകളും ഉപയോഗിക്കുന്നു. വൈദ്യുത തരംഗങ്ങളാക്കിമാറ്റിയ സന്ദേശങ്ങളെ (ശബ്ദം, ചിത്രം, ഡാറ്റ തുടങ്ങിയവ) അനുയോജ്യമായ സങ്കേതങ്ങൾ ഉപയോഗിച്ച് ഉന്നതാ ആവൃത്തിയുള്ള വൈദ്യുത കാന്തിക തരംഗങ്ങളുമായി കൂട്ടിയിണക്കുന്നു. സന്ദേശങ്ങളെ വഹിക്കേണ്ടതായതിനാൽ വാഹക തരംഗങ്ങൾ എന്നണ് ഇവ അറിയപ്പെടുന്നത്. മോഡുലനം ചെയ്യപ്പെട്ട തരംഗങ്ങൾ അനുയോജ്യമായ ആന്റിനകൾ വഴി പ്രക്ഷേപണമോ സംപ്രേഷണമോ നടത്തുന്നു. മോഡുലനത്തിന് വിവിധ സങ്കേതങ്ങൾ ഉപയോഗിക്കുന്നുണ്ട്.
മോഡുലന സങ്കേതങ്ങൾ.
ഫ്രീക്വൻസി മോഡുലനം.
സന്ദേശ തരംഗത്തിന്റെ ആയതിക്ക് അനുസൃതമായി വാഹക തരംഗത്തിന്റെ ആവൃത്തിയിൽ മാറ്റം വരുത്തിയാണ് ഫ്രീക്വൻസി മോഡുലനം സാധ്യമാക്കുന്നത്. സന്ദേശ തരംഗത്തിന്റെ ആയതി കൂടുന്നതിന് അനുസരിച്ച് വാഹകതരംഗത്തിന്റെ ഫ്രീക്വൻസി വർദ്ധിപ്പിക്കുയും കുറയുന്നതിനനുസരിച്ച് വാഹക തരംഗത്തിന്റെ ഫ്രീക്വൻസി കുറയ്കുകയും ചെയ്യും.
ആംപ്ലിറ്റ്യൂഡ് മോഡുലനം.
സന്ദേശ തരംഗത്തിന്റെ ആയതിക്ക് അനുസൃതമായി വാഹക തരംഗത്തിന്റെ ആയതിയിൽ മാറ്റം വരുത്തിയാണ് ആംപ്ലിറ്റ്യൂഡ് മോഡുലനം സാധ്യമാക്കുന്നത്. സന്ദേശ തരംഗത്തിന്റെ ആയതി കൂടുന്നതിന് അനുസരിച്ച് വാഹകതരംഗത്തിന്റെ ആയതി വർദ്ധിപ്പിക്കുയും കുറയുന്നതിനനുസരിച്ച് വാഹക തരംഗത്തിന്റെ ആയതി കുറയ്കുകയും ചെയ്യും.
ഫേസ് മോഡുലനം.
ഇവിടെ വാഹകതരംഗത്തിന്റെ ഫേസ് ആണ് വ്യത്യാസപ്പെടുന്നത്. മോഡുലനം ചെയ്യപ്പെട്ട സിഗ്നൽ ഫ്രീക്വൻസി മോഡുലനസിഗ്നലിന്റെ അതേ രൂപത്തിൽ ആയിരിക്കും.

</doc>
<doc id="58635" url="https://ml.wikipedia.org/wiki?curid=58635" title="പാർവ്വതി ഓമനക്കുട്ടൻ">
പാർവ്വതി ഓമനക്കുട്ടൻ

 
2008-ലെ ലോകസുന്ദരി മത്സരത്തിലെ രണ്ടാം സ്ഥാനക്കാരിയാണ്‌ പാർവ്വതി ഓമനക്കുട്ടൻ (ജനനം: ). 2008 ഡിസംബർ 13-ന്‌ ദക്ഷിണാഫ്രിക്കയിലെ ജോഹന്നാസ്‌ബെർഗിൽ നടന്ന മിസ് വേൾഡ് ഗ്രാന്റ് ഫൈനലിലാണ് പാർവ്വതി കിരീടമണിഞ്ഞത്. 2008 ഡിസംബർ 3-ന്‌ നടന്ന മിസ് വേൾഡ് ടോപ്പ് മോഡൽ മത്സരത്തിൽ പാർവ്വതി സെക്കന്റ് റണ്ണറപ്പായിരുന്നു.
ജീവിതരേഖ.
1987 മാർച്ച് 13-ന്, കോട്ടയം ജില്ലയിൽ ഓമനക്കുട്ടൻ നായരുടെ ഒന്നാമത്തെ മകളായിട്ടാണ് പാർവ്വതിയുടെ ജനനം.
ചങ്ങനാശ്ശേരിയാണ് പാർവ്വതിയുടെ സ്വദേശമെങ്കിലും ഇപ്പോൾ മുംബൈയിലാണ് പാർവ്വതി താമസിക്കുന്നത്. പാട്ടു കേൾക്കുന്നതും, നൃത്തം ചെയ്യുന്നതും, ഗ്ലാസ്സ് പെയിന്റിങ്ങ് ചെയ്യുന്നതും, വായനയും, ബാസ്കറ്റ് ബോൾ കളിക്കുന്നതും, ബാറ്റ്മിന്റൺ കളിക്കുന്നതുമൊക്കെയാണ് പാർവ്വതിയുടെ ഇഷ്ടവിനോദങ്ങൾ.
സൗന്ദര്യമത്സര ചരിത്രം.
മിസ് വേൾഡ് 2008.
ദക്ഷിണാഫ്രിക്കയിലെ ജൊഹാനസ്ബർഗിൽ സാന്റൺ കണ്‌വെൻഷൻ സെന്ററിൽ വച്ച് നടന്ന 58-ആം മിസ് വേൾഡ് മത്സരത്തിൽ ഇന്ത്യയുടെ പ്രതിനിധിയായിട്ടാണ് പാർവ്വതി മത്സരിച്ചത്. ഈ മത്സരത്തിൽ രണ്ടാം സ്ഥാനം പാർവ്വതിക്ക് ലഭിച്ചു. റഷ്യയുടെ സേനിയ സുഖിനോവിയ ആണ് മിസ് വേൾഡ് കിരീടം നേടിയത്. പാർവ്വതിക്കായിരുന്നു ഒന്നാം സമ്മാനം കിട്ടേണ്ടിയിരുന്നത് എന്ന പല വിവാദങ്ങളും ഇതിനെ സംബന്ധിച്ച് ഉണ്ടാകുകയുണ്ടായി.
ദക്ഷിണാ‍ഫ്രിക്കയെക്കുറിച്ച് എന്ത് തോന്നുന്നു എന്നായിരുന്നു പാർവ്വതിയോട് ചോദിച്ച ചോദ്യം. ദക്ഷിണാഫ്രിക്ക തനിക്ക് സ്വന്തം നാട് പോലെയാണ് എന്നായിരുന്നു പാർവ്വതി അതിനു നൽകിയ മറുപടി. ദക്ഷിണാഫ്രിക്കയിലെ ജനങ്ങൾ ഇന്ത്യൻ ജനതയെപ്പോലെ തന്നെ ആതിഥ്യമര്യാദയുള്ളവരാണെന്നും ഇരു രാജ്യങ്ങൾക്കും മഹാത്മാ ഗാന്ധി, നെത്സൺ മണ്ടേല എന്നീ മഹദ് നേതാക്കളും ഉണ്ടായിരുന്നെന്നും പാർവ്വതി കൂട്ടിച്ചേർത്തു. ഇരുരാജ്യങ്ങൾക്കും വൈവിധ്യമാർന്ന മനോഹര സംസ്കാരമുള്ളതുകൊണ്ടുതന്നെ സമാനമാണെന്നും പാർവ്വതി തന്റെ ചോദ്യത്തിനു മറുപടിയായി പറയുകയുണ്ടായി.
മിസ് വേൾഡ് മത്സരത്തിൽ പങ്കെടുക്കുന്നതുമുൻപായി 2008 ഡിസംബർ 3-ന് നടന്ന മിസ് വേൾഡ് ടോപ്പ് മോഡൽ മത്സരത്തിൽ പാർവ്വതി മൂന്നാം സ്ഥാനം കരസ്ഥമാക്കിയിരുന്നു. മിസ് വേൾഡ് 2008 ബീച്ച് ബ്യൂട്ടി മത്സരത്തിലെ അവസാന പത്ത് മത്സരാർത്ഥികളിലും പാർവ്വതി ഭാഗമായിരുന്നു. ഈ മത്സരത്തിൽ മിസ് മെക്സിക്കോ ഒന്നാം സ്ഥാനവും, മിസ് ദക്ഷിണാഫ്രിക്ക രണ്ടാം സ്ഥാനവും, മിസ് റഷ്യ മൂന്നാം സ്ഥാനവും നേടി വിജയികളായി.
മിസ് ഇന്ത്യ 2008.
ഫെമിന മിസ് ഇന്ത്യ 2008-ൽ മിസ് ഇന്ത്യ വേൾഡ് വിജയി ആയതോടെയാണ് പാർവ്വതിക്ക് മിസ് വേൾഡ് മത്സരത്തിൽ പങ്കെടുക്കാൻ അവസരം ലഭിച്ചത്. ഈ മത്സരത്തിൽ പാർവ്വതിക്ക് മിസ്സ് ഫോട്ടോജെനിക്, മിസ് പേർസണാലിറ്റി, മിസ് ബ്യൂട്ടിഫുൾ ഹെയർ എന്നീ പുരസ്കാരങ്ങളും ലഭിച്ചിരുന്നു.
ഇന്ത്യയിൽ വിവാഹമോചനങ്ങൾ കൂടുന്നതിന്റെ കാരണം പാശ്ചാത്യസംസ്കാരത്തിന്റെ സ്വാധീനമാണോ അതോ മറ്റെന്തെങ്കിലും ആണോ എന്നതായിരുന്നു ഈ മത്സരത്തിൽ പാർവ്വതിയോട് ചോദിച്ച ചോദ്യം. അതിനു പാർവ്വതി നൽകിയ മറുപടി ഇപ്രകാരമായിരുന്നു. "പാശ്ചാത്യസംസ്കാരത്തിന്റെ സ്വാധീനമല്ല വിവാഹമോചനങ്ങൾ കൂടുവാൻ കാരണം. നമ്മൾ തന്നെയാണ് നമ്മളുടെ മതിപ്പ് തീരുമാനിക്കേണ്ടത്. വിവാഹമെന്ന് പറയുമ്പോൾ ഒരു വ്യക്തി തന്റെ പങ്കാളിയുടെ പൂർണ്ണതയുടെ ഭാഗമാകുകയല്ല, മറിച്ച് രണ്ട് പേരും തങ്ങളുടെ പൂർണ്ണത പങ്കിടലാണ്."
മിസ് ഇന്ത്യ സൌത്ത് 2008.
ഹൈദരാബാദ് കൺ‌വെൻഷൻ സെന്ററിൽ വച്ച് ഡിസംബർ 2007 നടന്ന ആദ്യത്തെ പാന്റലൂൺസ് ഫെമിന മിസ് ഇന്ത്യ സൌത്ത് 2008 മത്സരത്തിലും പാർവ്വതി കിരീടം ചൂടിയിരുന്നു. ഈ മത്സരത്തിൽ വിജയി ആയതോടുകൂടി ഫെമിന മിസ് ഇന്ത്യ 2008 മത്സരത്തിന്റെ അവസാന പത്ത് ഫൈനൽ മത്സരാർത്ഥികളിലേയ്ക്ക് പാർവ്വതി നേരിട്ട് തിരഞ്ഞെടുക്കപ്പെടുകയായിരുന്നു. മിസ്സ് ഇന്ത്യ സൌത്ത് മത്സരത്തിൽ മറ്റു ചില കിരീടങ്ങളും പാർവ്വതിക്ക് ലഭിക്കുകയുണ്ടായി. മത്സരത്തിന്റെ അവസാനം, ദക്ഷിണേന്ത്യയിലെ പ്രമുഖ നടിയായ രമ്യ കൃഷ്ണൻ പാർവ്വതിയെ മിസ് ഇന്ത്യ സൌത്ത് കിരീടമണിയിയിച്ചു.

</doc>
<doc id="58636" url="https://ml.wikipedia.org/wiki?curid=58636" title="Parvathy Omanakuttan">
Parvathy Omanakuttan



</doc>
<doc id="58644" url="https://ml.wikipedia.org/wiki?curid=58644" title="പാമ്പാടി (തിരുവില്വാമല)">
പാമ്പാടി (തിരുവില്വാമല)



</doc>
<doc id="58648" url="https://ml.wikipedia.org/wiki?curid=58648" title="ഗ്രെറ്റ് ഡയിൻ">
ഗ്രെറ്റ് ഡയിൻ



</doc>
<doc id="58652" url="https://ml.wikipedia.org/wiki?curid=58652" title="ബൊഗോട്ട‍">
ബൊഗോട്ട‍



</doc>
<doc id="58654" url="https://ml.wikipedia.org/wiki?curid=58654" title="ആപ്പിൾ ടിവി">
ആപ്പിൾ ടിവി



</doc>
<doc id="58655" url="https://ml.wikipedia.org/wiki?curid=58655" title="ധർമ്മോത്ത് പണിക്കർ">
ധർമ്മോത്ത് പണിക്കർ



</doc>
<doc id="58656" url="https://ml.wikipedia.org/wiki?curid=58656" title="കുന്നോത്തുപറമ്പ്">
കുന്നോത്തുപറമ്പ്



</doc>
<doc id="58659" url="https://ml.wikipedia.org/wiki?curid=58659" title="വിക്കിബുക്സ്">
വിക്കിബുക്സ്

 
 
വിക്കിമീഡിയ ഫൗണ്ടേഷന്റെ വിക്കി അധിഷ്ഠിത സം‌രംഭങ്ങളിൽ ഒന്നാണ് വിക്കിബുക്സ്. മുമ്പ് വിക്കിമീഡിയ ഫ്രീ ടെക്സ്റ്റ്ബുക് പ്രൊജക്ട്, വിക്കിമീഡിയ ടെക്സ്റ്റ്ബുക്സ് എന്നീ പേരുകളിലും അറിയപ്പെട്ടിരുന്നു. ആർക്കും തിരുത്താവുന്ന സ്വതന്ത്ര വിവരങ്ങളടങ്ങുന്ന പാഠപുസ്തകങ്ങൾ സൃഷ്ടിക്കുക എന്നതാണ് ഈ പദ്ധതിയുടെ ലക്ഷ്യം. 2003 ജൂലൈ 10-നാണ് ഈ സംരംഭം ആരംഭിച്ചത്. "സ്വതന്ത്രമായി ചിന്തിക്കുക, സ്വതന്ത്രമായി പഠിക്കുക" എന്നതാണ് ഇതിന്റെ ആദർശവാക്യം. വിക്കിജൂനിയർ, വിക്കിവേഴ്സിറ്റി എന്നിങ്ങനെ രണ്ട് ഉപ സം‌രംഭങ്ങളും ഇതിനുണ്ട്. പാചപുസ്തകവും വിക്കിബുക്സിന്റെ ഒരു പ്രധാനഭാഗമാണ്. 2021 ഒക്ടോബർ വരെ വിക്കിബുക്സിന് 76 ഭാഷകളിൽ സജീവമായ പതിപ്പുക്കൾ ഉണ്ട്. 
വിക്കിപാഠശാല.
മലയാള വിക്കിബുക്സ് പതിപ്പിനെ വിക്കിപാഠശാല എന്നാണ് നാമകരണം ചെയ്തിട്ടുള്ളത്.

</doc>
<doc id="58660" url="https://ml.wikipedia.org/wiki?curid=58660" title="അയിരൂർ - ചെറുകോൽപ്പുഴ ഹിന്ദുമത പരിഷത്ത്">
അയിരൂർ - ചെറുകോൽപ്പുഴ ഹിന്ദുമത പരിഷത്ത്

പത്തനംതിട്ട ജില്ലയിലെ കോഴഞ്ചേരിക്കടുത്തുള്ള ചെറുകോൽപ്പുഴയിൽ പമ്പാ നദീതീരത്തു് 1912-മുതൽ എല്ലാ വർഷവും ഫെബ്രുവരിയിൽ ക്രമമായി നടന്നുവരുന്ന ഹിന്ദുമത കൺവെൻഷൻ ആണു് അയിരൂർ - ചെറുകോൽപ്പുഴ ഹിന്ദുമത പരിഷത്ത് എന്നു് അറിയപ്പെടുന്നതു്. ചട്ടമ്പി സ്വാമിയുടെ അനുയായിയായ സ്വാമി തീർത്ഥപാദ പരമഹംസയാണു് ഈ കൺവെൻഷനു് തുടക്കം കുറിച്ചതു്.

</doc>
<doc id="58661" url="https://ml.wikipedia.org/wiki?curid=58661" title="പേങ്കി">
പേങ്കി

പത്തനംതിട്ട ജില്ലയിൽ വടശ്ശേരികരക്കടുത്താണ് ഈ പ്രകൃതിഭംഗിയാർന്ന സ്ഥലം. വളരെ പെട്ടെന്നു വെള്ളം കൂടാൻ ഇടയുള്ളതു കൊണ്ട് അപകട സാധ്യത ഉണ്ട്. മലയണ്ണാൻ, കുരങ്ങ് മുതലായ വന്യജീവികളെ കാണാം. മഴക്കാലമായാൽ ചതുപ്പിൽ പെരുമ്പാമ്പും കാണും.

</doc>
<doc id="58663" url="https://ml.wikipedia.org/wiki?curid=58663" title="പമ്പയാർ">
പമ്പയാർ



</doc>
<doc id="58664" url="https://ml.wikipedia.org/wiki?curid=58664" title="JimmyWales">
JimmyWales



</doc>
<doc id="58666" url="https://ml.wikipedia.org/wiki?curid=58666" title="റൊമാൻ പൊളാൻസ്കി">
റൊമാൻ പൊളാൻസ്കി

 
റൊമാൻ റെയ്മണ്ട് പൊളാൻസ്കി (ജനനം: ഓഗസ്റ്റ് 18, 1933) ഒരു പോളിഷ്-ഫ്രെഞ്ച് ചലച്ചിത്ര സംവിധായകനും നടനും നിർമ്മാതാവും തിരക്കഥാകൃത്തുമാണ്‌. നാലു തവണ അക്കാഡമി അവാർഡിനു നാമനിർദ്ദേശം ചെയ്യപ്പെട്ട ഇദ്ദേഹം ദ പിയാനിസ്റ്റ് എന്ന ചിത്രത്തിലൂടെ മികച്ച സംവിധായകനുള്ള അക്കാഡമി അവാർഡ് നേടി. "റോസ്മേരീസ് ബേബി", "ചൈനാടൗൺ" തുടങ്ങിയവ ഇദ്ദേഹത്തിന്റെ പ്രശസ്ത ചിത്രങ്ങളാണ്‌. ലോകത്തിലെ ഏറ്റവും പ്രശസ്തരായ സംവിധായകരിലൊരാളാണ്‌ പൊളാൻസ്കി.ഇദ്ദേഹത്തിന്റെ സ്വകാര്യ ജീവിതം ഏറെ സംഭവബഹുലമായിരുന്നു. രണ്ടാം ലോകമഹായുദ്ധകാലത്ത് ജർമൻ നാസി അധീനതയിലായിരുന്ന പോളണ്ടിലെ ജൂത കൂട്ടക്കൊലയെ ഇദ്ദേഹം അതിജീവിച്ചു. 1969ൽ ഗർഭിണിയായ ഭാര്യ ഷാരൺ ടേറ്റിനെ മാൻസൺ കുടുംബം കൊലപ്പെടുത്തി. 1978ൽ, 13 വയസ്സുള്ള പെൺകുട്ടിയുമായി നിയമവിരുദ്ധമായ ലൈംഗിക വേഴ്ചയിലേർപ്പെട്ട കുറ്റത്തിനു ശിക്ഷ വിധിക്കും മുൻപ് പൊളാൻസ്കി ഫ്രാൻസിലേക്ക് പലായനം ചെയ്യുകയും തുടർന്ന് ഇപ്പോൾ ഫ്രഞ്ച് പൗരനായി ജീവിക്കുകയും ചെയ്യുന്നു.
അറസ്റ്റ്.
2009 സെപ്തംബർ അവസാനം, സൂറിക്കിലെ ചലച്ചിത്രോത്സവത്തിൽ ചലച്ചിത്രരംഗത്തെ ആയുഷ്ക്കാല സംഭാവനകൾക്കുള്ള പുരസ്കാരം വാങ്ങാനായി സ്വിറ്റ്സർലൻഡിലെത്തിയ പോളാൻസ്കിയെ 1978-ൽ ചെയ്തതായി പറയപ്പെടുന്ന ബലാൽസംഗക്കുറ്റത്തിന് സ്വിറ്റ്സർലൻഡിലെ പോലീസ് അറസ്റ്റു ചെയ്തു. ഫ്രാൻസിലെ അധികാരികളിൽ ചിലരും ചലച്ചിത്ര രംഗത്തെ പൊളാൻസ്കിയുടെ ചില ആരാധകരോടും സുഹൃത്തുക്കളോടും ചേർന്ന് അദ്ദേഹത്തിന്റെ അറസ്റ്റിനെ, പ്രത്യേകിച്ച് അത് നടന്ന സാഹചര്യം എടുത്തുപറഞ്ഞ് വിമർശിച്ചെങ്കിലും പൊളാൻസ്കിയെ വിട്ടയച്ചിട്ടില്ല. അമേരിക്കൻ മാധ്യമങ്ങൾ പൊതുവേ, പൊളാൻസ്കിയുടെ അറസ്റ്റിനോടുള്ള എതിർപ്പിനെ നിശിതമായി വിമർശിച്ചു പൊളാൻസ്കിയുടെ കാര്യം തീരുമാനിക്കേണ്ടത് നയതന്ത്രജ്ഞന്മാരല്ല, കോടതികളാണെന്ന് അമേരിക്കൻ വിദേശസചിവ, ഹിലരി ക്ലിന്റൺ‍‍ അഭിപ്രായപ്പെട്ടു.

</doc>
<doc id="58667" url="https://ml.wikipedia.org/wiki?curid=58667" title="Roman Polanski">
Roman Polanski



</doc>
<doc id="58670" url="https://ml.wikipedia.org/wiki?curid=58670" title="പാലക്കാട് (വിവക്ഷകൾ)">
പാലക്കാട് (വിവക്ഷകൾ)

പാലക്കാട് എന്ന പദം കൊണ്ട് താഴെ പറയുന്നവയിൽ ഏതിനെയും വിവക്ഷിക്കാം

</doc>
<doc id="58671" url="https://ml.wikipedia.org/wiki?curid=58671" title="തൃശ്ശൂർ (പട്ടണം)">
തൃശ്ശൂർ (പട്ടണം)



</doc>
<doc id="58673" url="https://ml.wikipedia.org/wiki?curid=58673" title="ആലപ്പുഴ (വിവക്ഷകൾ)">
ആലപ്പുഴ (വിവക്ഷകൾ)

ആലപ്പുഴ എന്ന വാക്കിൽ ആരംഭിക്കുന്ന താളുകൾ താഴെ കൊടുത്തിരിക്കുന്നു. 

</doc>
<doc id="58676" url="https://ml.wikipedia.org/wiki?curid=58676" title="പത്തനംതിട്ട (വിവക്ഷകൾ)">
പത്തനംതിട്ട (വിവക്ഷകൾ)

പത്തനംതിട്ട എന്ന പദം കൊണ്ട് താഴെ പറയുന്നവയിൽ ഏതിനെയും വിവക്ഷിക്കാം

</doc>
<doc id="58679" url="https://ml.wikipedia.org/wiki?curid=58679" title="തിരുവനന്തപുരം (വിവക്ഷകൾ)">
തിരുവനന്തപുരം (വിവക്ഷകൾ)

തിരുവനന്തപുരം എന്ന പദം കൊണ്ട് താഴെ പറയുന്നവയിൽ ഏതിനെയും വിവക്ഷിക്കാം

</doc>
<doc id="58685" url="https://ml.wikipedia.org/wiki?curid=58685" title="കോഴിക്കോട്‌">
കോഴിക്കോട്‌



</doc>
<doc id="58687" url="https://ml.wikipedia.org/wiki?curid=58687" title="കോഴിക്കോട് (വിവക്ഷകൾ)">
കോഴിക്കോട് (വിവക്ഷകൾ)

കോഴിക്കോട് എന്ന പദം കൊണ്ട് താഴെ പറയുന്നവയിൽ ഏതിനെയും വിവക്ഷിക്കാം

</doc>
<doc id="58702" url="https://ml.wikipedia.org/wiki?curid=58702" title="കാസർഗോഡ്">
കാസർഗോഡ്

 
 
""
കേരളത്തിലെ കാസറഗോഡ് ജില്ലയിലെ ഒരു നഗരവും മുൻസിപ്പിലാറ്റിയുമാണ് കാസറഗോഡ് അഥവാ കാഞ്ഞിരക്കോട്. കാസറഗോഡ് ജില്ലയുടെ ആസ്ഥാനവും ഈ നഗരമാണ്. കാഞ്ഞിരക്കൂട്ടം എന്നർഥം വരുന്ന കുസിരകൂട്‌ എന്ന കന്നഡ വാക്കിനെ മലയാളീകരിച്ച് കാഞ്ഞിരോട് എന്നപേരിലായിരുന്നു ഈ സ്ഥലം പണ്ട് അറിയപ്പെട്ടിരുന്നത്. കേരളത്തിലെ ഏറ്റവും വടക്കേയറ്റത്തെ മുൻസിപ്പാലിറ്റി കാസറഗോഡാണ്. മലയാളത്തിന് പുറമേ തുളു, ഉർദു, ഹിന്ദുസ്ഥാനി, കൊങ്കണി, മറാഠി, കന്നഡ എന്നീ ഭാഷകൾ സംസാരിക്കുന്നവരേയും ഇവിടെ കാണാം.സപ്തഭാഷാ സംഗമഭുമി എന്നു കാസറഗോഡ് അറിയപ്പെടുന്നു .കേരളത്തിലെത്തന്നെ പ്രധാന പട്ടണങ്ങളിലോന്നാണ് കാസറഗോഡ്‌.ജില്ലയിലെ പ്രധാന പട്ടണങ്ങൾ: കാസറഗോഡ്‌,കാഞ്ഞങ്ങാട് ,നീലേശ്വരം, ചെറുവത്തൂർ, തൃക്കരിപ്പൂർ, കുമ്പള,ഉപ്പള,മഞ്ചേശ്വരം, ബദിയഡുക്ക,മുള്ളേരിയ, ചെർക്കള. യക്ഷഗാനം പ്രചാരത്തിലുള്ള കേരളത്തിലെ ഒരേയൊരു ജില്ല കൂടിയാണ് കാസറഗോഡ്‌. കാസർഗോഡുകാരനായ പാർത്തിസുബ്ബ ആണ് യക്ഷഗാനം എന്ന കലാരൂപം രൂപപ്പെടുത്തിയത് എന്നു കരുതുന്നു. ഒരുപാട് സെലിബ്രിറ്റികളുടെ ജന്മനാട് എന്ന വിശേഷണവും കാസറഗോഡിനുണ്ട് മുൻ ഇന്ത്യൻ ക്യാപ്റ്റൻ അനിൽ കുംബ്ലെ കാസറഗോഡിലെ കുമ്പളയിലാണ്. മുൻ കബഡി ഇന്ത്യൻ ക്യാപ്റ്റൻ ജഗദിഷ് കുംബ്ലെയും കുമ്പള കാരൻ ആണ്. വിഷു/ബിസു ആണ് കാസറഗോഡിന്റെ ഏറ്റവും വലിയ ആഘോഷം
കാസറഗോഡിൻറെ വടക്കു ഭാഗത്ത് 50 കി.മീ മാറി മംഗലാപുരവും 60 കി.മീ കിഴക്ക് പുത്തൂരും സ്ഥിതി ചെയ്യുന്നു.
അവലംബം.
 

</doc>
<doc id="58703" url="https://ml.wikipedia.org/wiki?curid=58703" title="ജനസംസ്കൃതി">
ജനസംസ്കൃതി

 
1980 മുതൽ ഡൽഹിയിലും പരിസരപ്രദേശങ്ങളിലുമായി പ്രവർത്തിച്ചുകൊണ്ടിരിക്കുന്ന മലയാളികളുടെ ഒരു സാമൂഹ്യ സാംസ്കാരിക സംഘടനയാണ് ജനസംസ്കൃതി. ഡൽഹിയിലും പരിസരപ്രദേശങ്ങളിലുമായി 22 ബ്രാഞ്ചുകളിലായി പതിനായിരത്തിൽപരം അംഗങ്ങൾ ജനസംസ്കൃതിയിൽ പ്രവർത്തിക്കുന്നു. 
ജനസംസ്കൃതി നടത്തിവരുന്ന പരിപാടികൾ.
സർഗോത്സവം.
ഡൽഹിയിലെ വിവിധ ഭാഗങ്ങളിൽ നിന്നുള്ള കുട്ടികൾ ഒത്തുചേരുന്ന കലോത്സവമാണ്‌ സർഗോത്സവം.
ജനസംസ്കൃതി ഒരു പരീക്ഷണാടിസ്ഥാനത്തിലാണ് ഈ പരിപാടി സംഘടിപ്പിച്ചത് എങ്കിലും ഡൽഹിമലയാളികളുടെ നല്ലരീതിയിലുള്ള സഹകരണം കൊണ്ട് ഈ പരിപാടി എല്ലാ വർഷവും നടത്തിവരുന്നൂ. സാംസ്കാരികമായ കലകളുടെ ഒരു ഉത്സവവും, മത്സരവുമാണ് ഇത്. ശാസ്ത്രീയ സംഗീതം, ലളിത സംഗീതം, സിനിമാഗാങ്ങൾ, മോഹിനിയാട്ടം, കുച്ചിപ്പുടി, ഭരതനാട്യം, പദ്യ പാരയണം, പ്രസംഗമത്സരം, നാടോടി നൃത്തം, കഥാരചന, ഉപന്യാസ രചന, കവിതാരചന, പ്രശ്നോത്തരി, തുടങ്ങിയ നാനാതരത്തിലുള്ള കലകളിൽ 6 വയസ്സുമുതൽ 18 വയസ്സ് വരയുള്ള കുട്ടികൾ പങ്കെടുത്ത് മത്സരിക്കുന്നു. ആദ്യം ഈ മത്സരങ്ങൾ ജനസംസ്കൃതിയുടെ 20 ബ്രാഞ്ചുകളിലായി നടത്തുകയും, പിന്നീട് ഈ ബ്രാഞ്ചുകളിൽ വിജയിച്ച കുട്ടികൾ കേന്ദ്രസർഗ്ഗോത്സവത്തിൽ മാറ്റുരക്കുകയും ചെയ്യുന്നു. കുട്ടികളെ സബ്‌ ജൂനിയർ, ജൂനിയർ, സീനിയർ വിഭാഗങ്ങളാക്കി തിരിച്ചാണ്‌ മത്സരം. മൊത്തം 23 മത്സരയിനങ്ങളിലായി രണ്ടായിരത്തോളം കുട്ടികൾ സർഗോത്സവത്തിൽ പങ്കെടുക്കുകയുണ്ടായി വിജയികൾക്ക് സർട്ടിഫിക്കറ്റുകളും സമ്മാനങ്ങളും നൽകുന്നു. ഒരു സ്കൂൾ യുവജനോത്സവത്തിൻറെ മാതൃകയിലാണ് ഈ പരിപാടികൾ സംഘടിപ്പിച്ചിട്ടുള്ളത്. എല്ലാ വിവേചനങ്ങൾക്കും അതീതമായി കഴിഞ്ഞ നാലു വർഷമായി നടക്കുന്ന സർഗോത്സവം ഡൽഹിയിലെ സാംസ്‌കാരിക മണ്ഡലത്തിലെ മികച്ച കൂട്ടായ്മയായും ഇതിനകം മാറിക്കഴിഞ്ഞു.
എ. കെ. ജി. സ്മാരക പ്രഭാഷണം.
കമ്മ്യൂണിസ്റ്റ് പാർട്ടിയുടെ ഇതിഹാസനേതാവും, പാർട്ടിയുടെ സ്ഥാപകനേതാക്കളിൽ ഒരാളും, അനുഭവസമ്പന്നനായ രാഷ്ട്രീയ നേതാവുമായ എ. കെ. ജി.യുടെ(എ. കെ ഗോപാലൻ) സ്മരണയ്ക്കായി ജനസംസ്കൃതി സംഘടിപ്പിച്ച് നടപ്പിലാക്കികൊണ്ടിരിക്കുന്ന പരിപാടിയാണ് എ. കെ. ജി. മെമ്മോറിയൽ ലക്ചർ. വർഷം തോറും നടത്തിവരുന്ന ഈ പരിപാടിയിൽ സാമൂഹ്യസാംസ്കാരികരാഷ്ട്രീയ രംഗത്തുള്ള പ്രമുഖർ പങ്കെടുക്കുകയും വിവിധ വിഷയങ്ങളിൽ പ്രബന്ധങ്ങൾ അവതരിപ്പിക്കുകയും ചെയ്യുന്നു.
മലയാളം പഠനക്ലാസ്സുകൾ.
ഡൽഹിയിൽ ജനിച്ചുവളർന്ന മലയാളം എഴുതാനും വായിക്കാനും അറിയാത്ത കുട്ടികൾക്കായാണ് ജനസംസ്കൃതി മലയാളം പഠനക്ലാസ്സുകൾ ആരംഭിക്കുന്നത്. ജനസംസ്കൃതിയുടെ 22 ബ്രാഞ്ചുകളിൽ ഓരോരോ ബ്രാഞ്ചുകളിലായി ഈ ക്ലാസ്സുകൾ നടത്തിവരുന്നു. ശനി, ഞായർ ദിവസങ്ങളിലായാണ് ഈ ക്ലാസ്സുകൾ നടത്തിവരുന്നത്.
സം‌വാദങ്ങൾ.
"ദൈനംദിനം സമൂഹത്തിൽ നടന്നുകൊണ്ടിരിക്കുന്ന ചെറുതും വലുതുമായ പല കാര്യങ്ങളിലും ജനസംസ്കൃതി ഇടപെടുകയും സം‌വാദങ്ങൾ സംഘടിപ്പിക്കുകയും ചെയ്യാറുണ്ട്. ഇതിൻറെ ഭാഗമായി നടത്തിയ സം‌വാദങ്ങൾ താഴെ കൊടുക്കുന്നു."
സ്വീകരണങ്ങൾ.
"ചലച്ചിത്രരംഗത്തുള്ള പ്രമുഖർക്കും, കായികരംഗത്തുള്ള പ്രമുഖർക്കും, കലാസാഹിത്യരംഗത്തുള്ള പ്രമുഖർക്കും ജനസംസ്കൃതി സ്വീകരണങ്ങൾ നൽകി ആദരിക്കാറുണ്ട്. ഇതിൻറെ ഭാഗമായി നൽകിയ സ്വീകരണങ്ങൾ താഴെ കൊടുക്കുന്നു." 
വാർഷിക സമ്മേളനങ്ങൾ.
2009.
ജനസംസ്കൃതിയുടെ 2009-ലെ വാർഷിക സമ്മേളനം ഉദ്ഘാടനം ചെയ്തത് മുൻ എം.പി സി.എസ്.സുജാത ആയിരുന്നു. സംഘടനയുടെ 22 ബ്രാഞ്ചുകളിൽ നിന്നായി 210 പ്രതിനിധികൾ ഈ വാർഷികസമ്മേളനത്തിൽ പങ്കെടുത്തു. ജനസംസ്കൃതിയുടെ ഔദ്യോഗിക വെബ്സൈറ്റിൻറെ, ഔദ്യോഗിക ഉദ്ഘാടനവും സി. എസ്. സുജാത ഈ സമ്മേളത്തിൽ വെച്ച് നിർവ്വഹിക്കുകയുണ്ടായി..
അവലംബം.
&lt;templatestyles src="Reflist/styles.css" /&gt;

</doc>
<doc id="58704" url="https://ml.wikipedia.org/wiki?curid=58704" title="Kasaragod district">
Kasaragod district



</doc>
<doc id="58706" url="https://ml.wikipedia.org/wiki?curid=58706" title="Jansanskriti">
Jansanskriti



</doc>
<doc id="58707" url="https://ml.wikipedia.org/wiki?curid=58707" title="കൽപ്പറ്റ">
കൽപ്പറ്റ



</doc>
<doc id="58708" url="https://ml.wikipedia.org/wiki?curid=58708" title="പുരു">
പുരു

 
പൗരവരുടെ രാജാവായിരുന്നു പുരു രാജാവ് (ഗ്രീക്ക് ഭാഷയിൽ ഇദ്ദേഹം റായ് പോർ എന്നും പോറസ് എന്നും (Greek- Πῶρος) അറിയപ്പെടുന്നു). ഇന്നത്തെ പാകിസ്താനിന്റെ ഭാഗമായ പഞ്ചാബ് പ്രദേശത്തായിരുന്നു പൗരവരാജ്യം. ഝലം, ചിനാബ് (ഗ്രീക്ക് ഭാഷയിൽ ഹൈഡാസ്പസ് എന്നും അസെസിനെസ് എന്നും അറിയപ്പെടുന്നു) നദികളുടെ ഇടയ്ക്കുള്ളതും ബിയാസ് (ഗ്രീക്ക് ഭാഷയിൽ ഹൈഫാസിസ്) വരെ നീളുന്നതുമായ പഞ്ചാബ് പ്രദേശമായിരുന്നു ഇത്. ഈ രാജ്യത്തിന്റെ തലസ്ഥാനം ഇന്നത്തെ ലാഹോർ നഗരം ആയിരിക്കാം എന്ന് കരുതുന്നു.
ഗ്രീക്ക് ചരിത്രകാരനായ ആര്രിയൻ ഹൈഡാസ്പസ് നദിയെ പരാമർശിക്കുന്നു. ഗ്രീക്കുകാർ ഝലം നദിയെയാണ് ഹൈഡാസ്പസ് നദി എന്ന് വിശേഷിപ്പിക്കുന്നത്. ഈ നദിക്കരയിലാണ് മഹാനായ അലക്സാണ്ടർ പുരുവുമായി ക്രി.മു. 326-ൽ ഹൈഡാസ്പസ് നദിയിലെ യുദ്ധം പോരാടിയത്. 
അലക്സാണ്ടറുമായി യുദ്ധം ചെയ്ത പുരുവിന്റെ സേനയിൽ 200 ആനകളും 300 രഥങ്ങളും, 30,000 കാലാൾഭടന്മാരുമുണ്ടായിരുന്നു‌.
പുരു രാജാവിന് "5 ക്യുബിറ്റ്" ഉയരം ഉണ്ടായിരുന്നു എന്ന് കരുതപ്പെടുന്നു. ഇത് അസംഭാവ്യമായ 2.3 മീറ്ററോ (7½ അടി) (ഒരു ക്യുബിറ്റ് എന്നത് 18 ഇഞ്ച് എന്ന് കണക്കാക്കിയാൽ), കൂടുതൽ സംഭാവ്യമായ 1.8 മീറ്ററോ (6 അടി), ഒരു മാസിഡോണിയൻ ക്യുബിറ്റ് 14 ഇഞ്ച് എന്ന് കണക്കാക്കിയാൽ ഉയരമാണ്. ഇവയിൽ ഏതായാലും ആ കാലഘട്ടത്തിന് അസാധാരണമാണ് ഈ ഉയരം[""].
അവലംബം.
&lt;templatestyles src="Reflist/styles.css" /&gt;

</doc>
<doc id="58713" url="https://ml.wikipedia.org/wiki?curid=58713" title="കിടങ്ങൂർ (എറണാകുളം)">
കിടങ്ങൂർ (എറണാകുളം)

 
കേരളത്തിൽ എറണാകുളം ജില്ലയിൽ അങ്കമാലിക്കടുത്ത് സ്ഥിതിചെയ്യുന്ന ഒരു ചെറിയ ഗ്രാമമാണ് കിടങ്ങൂർ. തുറവൂർ പഞ്ചായത്തിന്റെ അതിർത്തി പ്രദേശമാണ് കിടങ്ങൂർ. മുല്ലശ്ശേരിതോട് കിടങ്ങൂർ വഴി കടന്നുപോകുന്നു. ഈ സ്ഥലത്തിന്റെ രേഖാംശം 76.3853645324707 അക്ഷാംശം 10.212472671517295. ആദിശങ്കരരാചാര്യരുടെ ഇല്ലമായ (ജന്മഗൃഹം) കൈപ്പിള്ളി മന ഇവിടെയാണ് സ്ഥിതിചെയ്യുന്നത്. വി.ടി. ഭട്ടതിരിപ്പാടിന്റെ മാതൃഗേഹം കൂടിയാണ് ഇത്. തുറവൂർ പഞ്ചായത്തിന്റെ വായനശാല സ്ഥിതിചെയ്യുന്നത് ഇവിടെയാണ്.

</doc>
<doc id="58715" url="https://ml.wikipedia.org/wiki?curid=58715" title="കിടങ്ങൂർ">
കിടങ്ങൂർ



</doc>
<doc id="58726" url="https://ml.wikipedia.org/wiki?curid=58726" title="K.P. Appan">
K.P. Appan



</doc>
<doc id="58727" url="https://ml.wikipedia.org/wiki?curid=58727" title="മാർജ്ജാര വംശം">
മാർജ്ജാര വംശം

 
 
പൂച്ചകളുടെ വംശത്തെയാണ് മാർജ്ജാര വംശം എന്ന് പറയുന്നത്. മൃഗലോകത്തിൽ കരുത്തിന്റെയും സൗന്ദര്യത്തിന്റെയും രാജാകീയതയുടെയും പ്രതീകമാണ് മാർജ്ജാരന്മാർ. കടുവ, സിംഹം, പുള്ളിപ്പുലി, ചീറ്റപ്പുലി, ‌പൂമ (കൂഗർ), ജാഗ്വാർ, കാട്ടുപൂച്ച, നാട്ടുപൂച്ച‍ തുടങ്ങീ നാല്പത്തൊന്ന് സ്പീഷീസ് പൂച്ചകൾ മാർജ്ജാര വംശത്തിൽ വരുന്നു.
അന്റാർട്ടിക്ക ഒഴികെയുള്ള മറ്റ് ആറു വൻകരകളിലും മാർജ്ജാര വംശത്തിലെ ജീവികളെ കാണാൻ സാധിക്കും.
പ്രത്യേകത.
മാർജ്ജാരവർഗത്തിലെ ഏറ്റവും വലിയ ജീവി കടുവയാണ്. പരമാവധി 300 കിലോഗ്രാം വരെ ഭാരം ഇവയ്ക്കുണ്ടാകും. ഏറ്റവും ചെറിയ ജീവി rusty spotted catതുരുമ്പൻ പുള്ളിപ്പൂച്ചയാണ്. ഇവക്ക് 1 കിലോഗ്രാം മുതൽ 2 കിലോഗ്രാം വരെ ഭാരം മാത്രമേ വയ്ക്കൂ. ചീറ്റപ്പുലിയാണ് കരയിലെ ഏറ്റവും വേഗം കൂടിയ ജീവി. മാർജ്ജാരവംശത്തിൽ കൂട്ടമായി ജീവിക്കുന്ന ഒരേയൊരു ജീവിയാണ് കാട്ടിലെ രാജാവ് എന്നറിയപ്പെടുന്ന സിംഹം. മാർജ്ജാരവംശത്തിൽ താരതമ്യേന ഏറ്റവും കടിശക്തി (bite force) കൂടിയ ജീവി ജാഗ്വർ ആണ്. പുലിക്ക് വ്യത്യസ്ത ആവാസവ്യവസ്ഥകളിൽ അനായാസം അതിജീവിക്കാനുള്ള ശേഷി ഇവക്ക് കൂടുതലാണ് . ഉദാഹരണത്തിന് മരുഭൂമി, മഴക്കാടുകൾ, വിശാലമായ ആഫിക്കയിലെ പുൽപ്രദേശങ്ങൾ, പാറക്കെട്ടുകൾ, സൈബീരിയയിലെ മഞ്ഞുപ്രദേശങ്ങൾ മുംബൈ പോലുള്ള മഹാനഗരങ്ങൾ എന്നിവിടങ്ങളിൽ ഇവ ജീവിക്കുന്നു.

</doc>
<doc id="58728" url="https://ml.wikipedia.org/wiki?curid=58728" title="ജാഗ്വാർ">
ജാഗ്വാർ

 
മാർജ്ജാരകുടുംബത്തി‍ലെ‍() വലിയ പൂച്ചകൾ ലെ () ഒന്നാണ് ജാഗ്വാർ. ലോകത്തിലെ ഏറ്റവും വലിയ 3 ആമത്തെ മാർജ്ജാരനാണ് ജാഗ്വാർ.അമേരിക്കൻ ഐക്യനാടുകളുടെ തെക്കൻ ഭാഗങ്ങളിലും, മെക്സിക്കൊ, പരാഗ്വെ, വടക്കൻ അർജന്റീന എന്നിവിടങ്ങളിലും ജാഗ്വാർ കാണപ്പെടുന്നു. തേക്കേ അമേരിക്കയിലെ ഏറ്റവും വലിയ പൂച്ച. 
ജാഗ്വാർ കാഴ്ചയിൽ പുള്ളിപ്പുലിയേക്കാൾ വലുതും കടുവയുടെ സ്വഭാവ സവിശേഷതകൾ പുലർത്തുകയും ചെയ്യുന്ന ജീവിയാണ്. ജലസാന്നിധ്യമുള്ള ഇടതിങ്ങിയ കാടുകളിലാണു പ്രധാനമായും കണ്ടുവരുന്നത്. പൊതുവെ ഒറ്റപ്പെട്ട ജീവിതം നയിക്കുന്ന ജാഗ്വാർ, കടുവയെപ്പോലെ നീന്താൻ ഇഷ്ടപ്പെടുന്നു.
ഒറ്റ കുതിച്ചുചാട്ടം കൊണ്ട് കൊല്ലുന്നവൻ - എന്നർത്ഥം വരുന്ന "യാഗ്വാർ" എന്ന തദ്ദേശിയമായ പദത്തിൽ നിന്നാണ് ജാഗ്വാർ എന്ന പദം ഉണ്ടായത്. ഇരയെ കഴുത്തിൽ കടിച്ച് കൊലപ്പെടുത്തുന്ന മാംസഭുക്കുകളുടെ സ്വാഭാവിക ശൈലിയിൽ നിന്നും വിപരീതമായി തൻ്റെ ശക്തമായ പല്ലുകൾ ഉപയോഗിച്ച് തലയോട്ടി തകർത്താണ് ഇവ ഇരകളെ കൊല്ലുന്നത്. പൂച്ച വർഗ്ഗത്തിൽ ഏറ്റവും കാഠിന്യമേറിയ താടിയെല്ലും അതിനെ പൊതിഞ്ഞ് ശക്തമായ മാംസപേശികളും ഉള്ളത് ജാഗ്വാറിനാണ്. അതിനാൽ തന്നെ ജാഗ്വാറിൻ്റെ ബൈറ്റ് ഫോഴ്സ് 1,500psi ആണ്. ഇത് സിംഹത്തിൻ്റെ ബൈറ്റ് ഫോഴ്സിൻ്റ ഏതാണ്ട് ഇരട്ടിയാണ് . അതുകൊണ്ട് തന്നെ മുതലകളേയും ആമകളേയും പോലും അനായാസം ആഹരിക്കുവാൻ ഇവക്ക് സാധിക്കുന്നു.
കൂട്ടം കൂടി ജീവിക്കുകയൊ കൂട്ടമായി ഇരപിടിക്കുകയൊ ചെയ്യുന്ന രീതി പിൻതുടരുന്നവരല്ല ജാഗ്വാറുകൾ. പുള്ളിപ്പുലികളെ പോലെ മരം കയറുന്ന സ്വഭാവവും വിരളമാണ്. എന്നാൽ കടുവകളെ പോലെ നല്ല നീന്തൽ വൈദഗ്‌ധ്യം ഉള്ളവയാണ് ജാഗ്വാറുകൾ. സിംഹവും കടുവയും കഴിഞ്ഞാൽ ഏറ്റവും വലിപ്പം കൂടിയ പൂച്ച വർഗ്ഗമായ ഇവ ജലസാന്നിധ്യമുള്ള ഇടതൂർന്ന കാടുകളിൽ ഏകാകിയായി ജീവിക്കുന്നവയാണ്. വേഗത്തിൽ ഓടുന്നതിനുള്ള കഴിവ് ജാഗ്വാറിനുണ്ടെങ്കിലും ഇരപിടിക്കാൻ സാധാരണയായി ഈ കഴിവ് ഇവ ഉപയോഗിക്കാറില്ല.[""] ചീറ്റയേയൊ സിംഹത്തേയൊ പോലെ ഇരകളെ പിൻതുടർന്ന് പിടിക്കുന്നതിനേക്കാൾ പതിയിരുന്ന് ആക്രമിച്ച് കീഴ്പ്പെടുത്തുന്നതാണ് ജാഗ്വാറിൻ്റെ രീതി.
ആമസോണിലെ ഭക്ഷ്യശൃംഖലയിലെ ഏറ്റവും ഉന്നത ശ്രേണിയിലാണ് ജാഗ്വാറിൻ്റെ സ്ഥാനം. ആയതിനാൽ മറ്റു ജീവജാലങ്ങളുടെ എണ്ണം അമിതമായി വർദ്ധിക്കാതെ ആമസോണിലെ ആവാസ വ്യവസ്ഥയെ നിയന്ത്രിക്കുന്നതിൽ ഇവ വലിയ പങ്കു വഹിക്കുന്നു. ചെറു ജീവികളേക്കാൾ വലിപ്പം കൂടിയ ഇരകളോടാണ് ജാഗ്വാറിന് പ്രീയം. കാപ്പിബരകൾ, ആമകൾ, മത്സ്യങ്ങൾ, മാനുകൾ, മുതലകൾ, അർമാഡിലോകൾ, കുരങ്ങുകൾ, പക്ഷികൾ തുടങ്ങി എൺപത്തഞ്ചോളം ജീവി വർഗ്ഗങ്ങളെ ജാഗ്വാർ ആഹാരമാക്കാറുണ്ട് .രാത്രിയും പകലും വേട്ടക്കിറങ്ങുന്ന ഇവ രാത്രി കാലങ്ങളിൽ ഇര തേടി കിലോമീറ്ററുകളോളം സഞ്ചരിക്കാറുണ്ട്.
അവലംബം.
&lt;templatestyles src="Reflist/styles.css" /&gt;
 

</doc>
<doc id="58729" url="https://ml.wikipedia.org/wiki?curid=58729" title="കൂഗർ">
കൂഗർ



</doc>
<doc id="58730" url="https://ml.wikipedia.org/wiki?curid=58730" title="ബുരിഡന്റെ കഴുത">
ബുരിഡന്റെ കഴുത

 
തീരുമാനങ്ങളെടുക്കാനുള്ള കഴിവില്ലായ്മയെ പ്രതീകാത്മകമായി ചിത്രീകരിക്കുന്ന തത്ത്വചിന്തയിലെ ഒരു സങ്കല്പമാണ് ബുരിഡന്റെ കഴുത (Buridan's ass). വിശന്നിരിക്കുന്ന ഒരു കഴുതയെ, ഒരേ വലിപ്പവും ഗുണവുമുള്ള രണ്ടു വൈക്കോൽ കെട്ടുകൾക്കു നടുവിൽ നിറുത്തിയാൽ, അതിൽ ഒന്നിനുപകരം മറ്റൊന്നിനെ തെരഞ്ഞെടുക്കാൻ യുക്തിബദ്ധമായ ന്യായമൊന്നും കാണാനാകാത്തതിനാൽ ഏതുകെട്ടിൽ നിന്ന് തിന്നണമെന്ന് തീരുമാനിക്കാനാകാതെ അത് വിശന്നുമരിക്കുമെന്നാണ് ഇവിടെ സങ്കല്പം. പതിനാലാം നൂറ്റാണ്ടിൽ ഫ്രാൻസിൽ ജീവിച്ചിരുന്ന ജീൻ ബുരിഡൻ എന്ന തത്ത്വചിന്തകന്റെ പേരാണ് ഈ വിരോധാഭാസത്തിന് നൽകിയിരിക്കുന്നത്.
പശ്ചാത്തലം.
ഈ ആശയം ബുരിഡന്റെ സങ്കല്പമല്ല. അത് ആദ്യമായി പ്രത്യക്ഷപ്പെടുന്നത് അരിസ്റ്റോട്ടിലിന്റെ, "ആകാശങ്ങളെക്കുറിച്ച് (De Caelo)" എന്ന കൃതിയിലാണ്. വിശപ്പും ദാഹവും മൂലം ഒരുപോലെ വലയുന്ന ഒരാൾ ഭക്ഷണത്തിനും പാനീയത്തിനും ഒത്തനടുവിൽപെട്ടാൽ ഭക്ഷണത്തിലേക്കോ പാനീയത്തിലേക്കോ ആദ്യം തിരിയേണ്ടത് എന്നു തീരുമാനിക്കാനാകാതെ വലയുന്ന സ്ഥിതിയാണ് അരിസ്റ്റോട്ടിൽ സങ്കല്പിച്ചത്. ബുരിഡന്റെ ഇന്നു ലഭ്യമായ രചനകളിലൊന്നും ഈ പ്രശ്നം ചർച്ച ചെയ്തുകാണുന്നില്ല. 
വ്യത്യസ്ത പ്രവൃത്തിപന്ഥാവുകൾ മുന്നിൽ കാണുന്ന സാഹചര്യങ്ങളിലൊക്കെ, അറിവുകേടിന്റേയോ അസാധ്യതയുടെയോ തടസ്സമില്ലാത്തപ്പോൾ, കൂടുതൽ മേന്മയുള്ളത് തെരഞ്ഞെടുക്കാൻ മനുഷ്യൻ ബാദ്ധ്യസ്ഥനാണെന്ന ബുരിഡന്റെ തത്ത്വചിന്തയിലെ നിലപാടിന്റെ ധാർമ്മികനിശ്ചിതത്ത്വവാദം (Moral determinism) മൂലമാണ് ഈ സങ്കല്പത്തിന് ബൂരിഡന്റെ പേരു കിട്ടിയത്. തീരുമാനത്തിന്റെ വരും‌വരായ്കകൾ കൂടുതൽ വ്യക്തമായി മനസ്സിലാക്കാനാകും വരെ അത് താമസിപ്പിക്കുകയാണ് വേണ്ടതെന്നാണ് ബുരിഡൻ കരുതിയത്. പിൽക്കാലലേഖകന്മാർ ഈ നിലപാടിനെ, ഗുണതുല്യതയുള്ള രണ്ടു വൈക്കോൽ കൂനകൾക്കു നടുവിൽ തീരുമാനമെടുക്കാനാകാതെ വിശന്നുമരിക്കുന്ന കഴുതയുടെ മനോഭാവത്തോടുപമിച്ച് പരിഹസിച്ചു. 
വിശകലനം.
കടുത്ത നിശ്ചിതത്ത്വവാദത്തിന്റെ പ്രോക്താക്കളിൽ ചിലർ ബുരിഡന്റെ കഴുതയുടെ അവസ്ഥ അസുഖകരമായതാണെന്ന് സമ്മതിച്ചെങ്കിലും അതിൽ വിരോധാഭാസമൊന്നും ഇല്ലെന്നു വാദിച്ചു. ഒരേ സാധ്യതകൾ പേറുന്ന രണ്ടു പ്രവൃത്തിമാർഗ്ഗങ്ങൾക്കിടയിൽ ഞെരുങ്ങി, ഒരുവൻ മരിച്ചേക്കാമെന്നു പറയുന്നതിൽ അവർ വൈരുദ്ധ്യമൊന്നും കണ്ടില്ല. ഉദാഹരണമായി, യഥാർഥ തുല്യതയുള്ള രണ്ടു സാധ്യതകളെ നേരിടുന്ന ഒരുവന്, തീർത്തും യുക്തിസഹമായ തീരുമാനമെടുക്കുക സാധ്യമല്ലെന്നാണ് പ്രഖ്യാത തത്ത്വചിന്തകൻ ബാറുക് സ്പിനോസ "സന്മാർഗ്ഗശാസ്ത്രം" എന്ന ഗ്രന്ഥത്തിൽ വാദിച്ചത്: 
 മനുഷ്യന്റെ പ്രവൃത്തികൾക്കു പിന്നിലുള്ളത് സ്വതന്ത്രമനസ്സല്ലെങ്കിൽ, ബുരിഡന്റെ കഴുതയുടെ കാര്യത്തിലെന്നപോലെ, പ്രവൃത്തിമാർഗ്ഗങ്ങളുടെ ആകർഷണീയതകൾ സന്തുലിതമായിരിക്കുമ്പോൾ എന്താണ് സംഭവിക്കുകയെന്ന ചോദ്യം പ്രസക്തമാണ്. (മറുപടിയായി) വിശപ്പും ദാഹവും ഒരുപോലെ ഉണ്ടായിരിക്കേ, തുല്യ അകലത്തിൽ ഭക്ഷണവും പാനീയവും ഇരിക്കുന്നതുപോലെയുള്ള സന്തുലിതാവസ്ഥയിൽ ഒരാൾ ദാഹവും വിശപ്പും മൂലം മരിച്ചേക്കാമെന്ന് സമ്മതിക്കാൻ ഞാൻ തയ്യാറാണ്. അത്തരത്തിൽ ഒരുവനെ മനുഷ്യനെന്നതിനേക്കാൾ കഴുതയായല്ലേ കണക്കാക്കേണ്ടതെന്നു ചോദിച്ചാൽ 'എനിക്കറിയില്ല' എന്നാണ് എന്റെ മറുപടി. "തൂങ്ങിച്ചാകുന്നവരെ ഏതുഗണത്തിൽ പെടുത്തണം", "കുട്ടികളെ വിഡ്ഢികളായോ ഭ്രാന്തന്മാരായോ കണക്കാക്കേണ്ടത്" എന്നു തുടങ്ങിയ ചോദ്യങ്ങൾക്കുള്ള മറുപടിയും എന്റെ കൈവശമില്ല.
 — ബാറുക് സ്പിനോസ, "സന്മാർഗ്ഗശാസ്ത്രം, രണ്ടാം പുസ്തകം, സ്കോളിയം"
ബുരിഡന്റെ കഴുതയുടെ അവസ്ഥയിൽ അടിസ്ഥാനപരമായ ധർമ്മസങ്കടമൊന്നുമില്ലെന്ന് മറ്റുചിലർ വാദിക്കുന്നു. ഈ വാദമനുസരിച്ച്, വിഷയത്തിന്റെ പരിഗണനയിൽ പ്രസക്തമായ ബൃഹദ്‌വാദങ്ങളെ (Meta arguments) അവഗണിക്കുന്ന ബുരിഡന്റെ കഴുതയുടേത് യുക്തിയല്ല യുക്തിയുടെ പേക്കോലമാണ് (Straw man of reason). മറ്റൊരുവിധത്തിൽ പറഞ്ഞാൽ, രണ്ടു വൈക്കോൽ കെട്ടുകളും ഒരുപോലെ കാമ്യമെന്ന് സമ്മതിച്ചുകൊണ്ടുതന്നെ, വിശന്നുമരിക്കുന്നത് ഒഴിവാക്കാനായി, അതിലൊന്നിനെ ന്യായവാദങ്ങളൊന്നും നോക്കാതെ തെരഞ്ഞെടുക്കുന്നത് തീർത്തും യുക്തിപൂർമാണ്. ഈ വാദം ചിലപ്പോഴൊക്കെ വിശ്വാസത്തിന് ന്യായീകരണമായി അവതരിപ്പിക്കപ്പെടാറുണ്ട്. അന്തമില്ലാത്ത സംശയത്തിൽ ശീതീഭവിച്ചുപോകാവുന്ന അവസ്ഥയിൽ, മനുഷ്യൻ ബുരിഡന്റെ കഴുതയെ അനുകരിക്കാതെ ഏതെങ്കിലുമൊരു വിശ്വാസത്തെ തെരഞ്ഞെടുക്കണം എന്നാണ് അപ്പോൾ വാദിക്കപ്പെടുന്നത്.

</doc>
<doc id="58732" url="https://ml.wikipedia.org/wiki?curid=58732" title="വൈക്കം മഹാദേവക്ഷേത്രം">
വൈക്കം മഹാദേവക്ഷേത്രം

 
 
കോട്ടയം ജില്ലയിൽ വൈക്കം നഗരഹൃദയത്തിൽ സ്ഥിതിചെയ്യുന്ന ക്ഷേത്രമാണ് വൈക്കം മഹാദേവ ക്ഷേത്രം. പരശുരാമൻ സ്ഥാപിച്ച കേരളത്തിലെ 108 ശിവക്ഷേത്രങ്ങളിൽ ഒന്നാണിതെന്ന് കരുതുന്നു. പത്തേക്കറിൽ കൂടുതൽ വരുന്ന സ്ഥലത്ത് കിഴക്കോട്ട് ദർശനമായിട്ടാണ് വൈക്കം ക്ഷേത്രം സ്ഥിതിചെയ്യുന്നത്. ശ്രീ പരമേശ്വരൻ ശ്രീ പാർവതീയോടൊപ്പം ഈ ക്ഷേത്രത്തിൽ പ്രതിഷ്ഠിക്കപ്പെട്ടിരിക്കുന്നു. ഇവിടുത്തെ മഹാദേവന് "അന്നദാനപ്രഭു" എന്നൊരു പേരുമുണ്ട്. ക്ഷേത്രാങ്കണത്തിന്റെ വടക്കേയറ്റത്ത് രണ്ടുനില ഊട്ടുപുര. അവിടെ ക്ഷേത്രകലാപീഠവും പ്രവർത്തിക്കുന്നു. ഊട്ടുപുരയുടെ വടക്കുമാറി അമ്പലക്കുളവും. ക്ഷേത്രത്തിന്റെ പടിഞ്ഞാറുഭാഗത്ത് വേമ്പനാട്ട് കായൽ നീണ്ടുനിവർന്നുകിടക്കുന്നു. അവിടെ ഒരു ബോട്ട് ജെട്ടിയുമുണ്ട്. ദിവസവും അവിടെനിന്ന് ബോട്ട് സർവ്വീസുണ്ടാകും. ഗണപതി (മൂന്ന് പ്രതിഷ്ഠകൾ - രണ്ടെണ്ണം നാലമ്പലത്തിനകത്തും ഒന്ന് പുറത്തും), സുബ്രഹ്മണ്യൻ (അദൃശ്യസങ്കല്പം), നാഗദൈവങ്ങൾ, പനച്ചിയ്ക്കൽ ഭഗവതി എന്നിവരാണ് ക്ഷേത്രത്തിലെ ഉപദേവതകൾ. വൃശ്ചികമാസത്തിൽ കറുത്തപക്ഷത്തിലെ നവമി ആറാട്ടായുള്ള ഉത്സവവും അതിനിടയിൽ വരുന്ന വൈക്കത്തഷ്ടമിയുമാണ് ക്ഷേത്രത്തിലെ പ്രധാന ആണ്ടുവിശേഷം. കൂടാതെ ധനുമാസത്തിലെ തിരുവാതിര, കുംഭമാസത്തിലെ മഹാശിവരാത്രി, കുംഭാഷ്ടമിച്ചിറപ്പ്, മണ്ഡലകാലം, വിഷു എന്നിവയും വിശേഷമാണ്. തിരുവിതാംകൂർ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം.
ഐതിഹ്യം.
സ്ഥലനാമം.
ഒരിക്കൽ, ശിവലിംഗത്തിന്റെ അറ്റം കണ്ടെത്തിയതായി അസത്യം പറഞ്ഞ കുറ്റത്തിന് ഭഗവാൻ ശിവൻ ബ്രഹ്മാവിന്റെ അഞ്ച് തലകളിലൊന്ന് വെട്ടിമാറ്റി. ഇതെത്തുടർന്ന് ഭഗവാനെ ബ്രഹ്മഹത്യാപാപം ബാധിച്ചു. ഇത് പരിഹരിയ്ക്കാനായി അദ്ദേഹം ബ്രഹ്മാവിന്റെ തലയോട്ടിയും കയ്യിലേന്തിക്കൊണ്ട് പാർവ്വതീദേവിയ്ക്കൊപ്പം നാടുമുഴുവൻ നടന്ന് ഭിക്ഷ യാചിച്ചു. പലരും ഭഗവാന് ഭിക്ഷയായി പലതും കൊടുത്തു. എന്നാൽ, തലയോട്ടി നിറഞ്ഞാൽ അത് അപ്പോൾത്തന്നെ അദ്ദേഹം ഭസ്മമാക്കിക്കളഞ്ഞു. അങ്ങനെ, പന്ത്രണ്ടുവർഷം കഴിഞ്ഞു. ഭഗവാൻ ദേവിയോടൊപ്പം ഇന്ന് ക്ഷേത്രമിരിയ്ക്കുന്ന സ്ഥലത്തെത്തി. അപ്പോഴും തലയോട്ടി നിറഞ്ഞിരിയ്ക്കുന്നുണ്ടായിരുന്നു. എന്നാൽ, പതിവിന് വിപരീതമായി ഭഗവാൻ, തലയോട്ടി വയ്ക്കാമെന്ന് പറഞ്ഞു. അങ്ങനെ, 'വയ്ക്കാം' എന്ന പ്രയോഗമാണ് വൈക്കം ആയതെന്ന് വിശ്വസിച്ചുവരുന്നു. 
ക്ഷേത്രപ്രതിഷ്ഠയും നിർമ്മാണവും.
ഖരൻ എന്ന അസുരൻ മുത്തച്ഛനായ മാല്യവാനിൽ നിന്ന് ശൈവവിദ്യ ഗ്രഹിച്ച് ചിദംബരത്തുപോയി ശിവനെ പ്രീതിപ്പെടുത്താനായി തപസ്സാരംഭിച്ചു. ഭക്തന്റെ തപസ്സിൽ സംപ്രീതനായ ഭഗവാൻ അവന് മൂന്ന് ശിവലിംഗങ്ങൾ സമ്മാനിച്ചു. തുടർന്ന്, ആകാശമാർഗ്ഗേണ യാത്ര ആരംഭിച്ച ഖരൻ ശിവലിംഗങ്ങളുടെ ഭാരം കാരണം അല്പനേരം വിശ്രമിയ്ക്കാനായി വൈക്കത്തെത്തി. തുടർന്ന്, തന്റെ വലതുകയ്യിലെ ശിവലിംഗം അവിടെ ഇറക്കിവച്ച് ഖരൻ വിശ്രമം ആരംഭിച്ചു. ഉണർന്നെഴുന്നേറ്റ് ശിവലിംഗം എടുക്കാൻ നോക്കിയപ്പോൾ അത് എടുക്കാൻ സാധിയ്ക്കുന്നില്ല. താൻ താമസിയ്ക്കാൻ ഏറ്റവും ആഗ്രഹിയ്ക്കുന്ന സ്ഥലമാണതെന്ന് തത്സമയം ശിവഭഗവാന്റെ അശരീരിയും മുഴങ്ങി. തുടർന്ന്, ശിവലിംഗം അവിടെ തപസ്സിരുന്ന വ്യാഘ്രപാദൻ എന്ന മഹർഷിയെ ഏല്പിച്ച് ഖരൻ മുക്തിയടഞ്ഞു. തുടർന്ന് തന്റെ ഇടതുകയ്യിലെ ശിവലിംഗം ഖരൻ ഏറ്റുമാനൂർ മഹാദേവക്ഷേത്രത്തിലും വായ കൊണ്ട് കടിച്ചുപിടിച്ച ശിവലിംഗം കടുത്തുരുത്തി തളി മഹാദേവക്ഷേത്രത്തിലും പ്രതിഷ്ഠിച്ചു. ഇന്നും മൂന്ന് ക്ഷേത്രങ്ങളിലും ഉച്ചപ്പൂജയ്ക്ക് മുമ്പ് ദർശനം നടത്തുന്നത് പുണ്യകരമായി വിശ്വസിച്ചുവരുന്നു.
വ്യാഘ്രപാദൻ ശിവലിംഗം പൂജിച്ച് ദിവസങ്ങൾ കഴിച്ചുകൂട്ടി. ഒടുവിൽ, ഒരു വൃശ്ചികമാസത്തിൽ കറുത്തപക്ഷത്തിലെ അഷ്ടമിദിനത്തിൽ ഏഴരവെളുപ്പിന് ശിവൻ പാർവ്വതീസമേതനായി അദ്ദേഹത്തിന് ദർശനം നൽകി. ഈ ദിവസമാണ് വൈക്കത്തഷ്ടമിയായി ആചരിച്ചുവരുന്നത്. അഷ്ടമി നാളിൽ ഇവിടെ ദർശനം നടത്തുന്നത് ശിവപാർവതിമാരുടെ അനുഗ്രഹത്തിനും സർവ ഐശ്വര്യത്തിനും ഏറ്റവും ഗുണകരമാണ് എന്നാണ് വിശ്വാസം. ഈ ശിവലിംഗത്തിന്റെ മാഹാത്മ്യം കേട്ടറിഞ്ഞ് സാക്ഷാൽ പരശുരാമനും തത്സമയം വൈക്കത്തെത്തി. ശിവലിംഗം കണ്ട പാടെ അദ്ദേഹം അതിനുമുന്നിൽ സാഷ്ടാംഗം നമസ്കരിച്ചു. തുടർന്ന്, ദേവശില്പിയായ വിശ്വകർമ്മാവിനെ വിളിച്ചുവരുത്തിയ പരശുരാമൻ ഉടനെത്തന്നെ അദ്ദേഹത്തെക്കൊണ്ട് ഒരു മഹാക്ഷേത്രം പണികഴിപ്പിച്ചു. ആ ക്ഷേത്രമാണ് വൈക്കം മഹാദേവക്ഷേത്രം.
"പ്രധാന ലേഖനം: വൈക്കം സത്യാഗ്രഹം"
ചരിത്രം.
വൈക്കം സത്യാഗ്രഹം.
വൈക്കം മഹാദേവക്ഷേത്രത്തെ കേന്ദ്രീകരിച്ചാണ് ഈ സത്യാഗ്രഹം സംഘടിക്കപ്പെട്ടത്. ക്ഷേത്രത്തിലേയ്ക്കുള്ള പൊതു വഴികളിലൂടെ സമൂഹത്തിലെ എല്ലാ വിഭാഗക്കാർക്കും സഞ്ചരിക്കുവാനുള്ള സ്വാതന്ത്ര്യം നേടിയെടുക്കുക എന്നതായിരുന്നു സത്യാഗ്രഹത്തിന്റെ ലക്ഷ്യം. ഈ സത്യാഗ്രഹത്തിന് മഹാത്മാഗാന്ധി, മന്നത്ത്‌ പത്മനാഭൻ, ശ്രീനാരായണ ഗുരു തുടങ്ങിയ പ്രമുഖരുടെ പിന്തുണയുണ്ടായിരുന്നു.
ക്ഷേത്ര നിർമ്മിതി.
ക്ഷേത്രപരിസരവും മതിലകവും.
വൈക്കം പട്ടണത്തിന്റെ ഏതാണ്ട് ഒത്ത നടുക്കായാണ് ക്ഷേത്രം സ്ഥിതിചെയ്യുന്നത്. വൈക്കം സ്വകാര്യ ബസ് സ്റ്റാൻഡ്, പോലീസ് സ്റ്റേഷൻ, സബ് ട്രഷറി, കോടതി, ഹോട്ടലുകൾ, ലോഡ്ജുകൾ, വിദ്യാഭ്യാസസ്ഥാപനങ്ങൾ തുടങ്ങിയ സ്ഥാപനങ്ങളെല്ലാം സ്ഥിതിചെയ്യുന്നത് ക്ഷേത്രത്തിന്റെ നാലുഭാഗത്തുമായി ഒരു കിലോമീറ്റർ ചുറ്റളവിലാണ്. കിഴക്കോട്ടാണ് ക്ഷേത്രത്തിന്റെ ദർശനം. എട്ടേക്കറിലധികം വിസ്തീർണ്ണമുള്ള അതിവിശാലമായ മതിൽക്കകമാണ് ക്ഷേത്രത്തിനുള്ളത്. മതിൽക്കം മുഴുവൻ പുഴമണൽ കൊണ്ട് ഉറപ്പിച്ചിരിയ്ക്കുന്നു. ക്ഷേത്രത്തിനുചുറ്റും ഒരു കോട്ടപോലെ ആനപ്പള്ളമതിൽ പണിതിട്ടുണ്ട്. നാലുഭാഗത്തും ഗോപുരങ്ങൾ പണിതിട്ടുണ്ടെങ്കിലും അവ കാഴ്ചയിൽ ചെറുതും അനാകർഷകങ്ങളുമാണ്. ക്ഷേത്രത്തിൽ നിന്ന് ഏകദേശം അര കിലോമീറ്റർ പടിഞ്ഞാറുമാറി വേമ്പനാട്ട് കായൽ പരന്നുകിടക്കുന്നു. സാമാന്യം വലുപ്പമുള്ള ഒരു ബോട്ട് ജെട്ടി ഇവിടെ പണിതിട്ടുണ്ട്. ദിവസവും രാവിലെ അഞ്ചുമണി മുതൽ രാത്രി പത്തുമണി വരെ ഇവിടെ ബോട്ട് സർവീസുണ്ടാകും. കായലിനപ്പുറം, ആലപ്പുഴ ജില്ലയിലെ ചേർത്തല പ്രദേശങ്ങളാണ്.
കിഴക്കേ ഗോപുരത്തിലൂടെ അകത്തുകടന്നാൽ ആദ്യമെത്തുന്നത് ഒരു വലിയ ആനക്കൊട്ടിലിലാണ്. സാമാന്യം വലിപ്പമുള്ള ഈ ആനക്കൊട്ടിലിന്റെ വടക്കുഭാഗത്ത് ഒരു അരയാൽമരമുണ്ട്. ഹൈന്ദവവിശ്വാസപ്രകാരം ത്രിമൂർത്തിസാന്നിദ്ധ്യമുള്ള പുണ്യവൃക്ഷമായ അരയാലിന്റെ മുകളിൽ ബ്രഹ്മാവും നടുക്ക് വിഷ്ണുവും അടിയിൽ ശിവനും കുടികൊള്ളുന്നു. ദിവസവും രാവിലെ അരയാലിനെ ഏഴുവലം വയ്ക്കുന്നത് പുണ്യമായി കണ്ടുവരുന്നു. ഇതുകൂടാതെ മറ്റൊരു പ്രത്യേകത കൂടി ഈ അരയാലിനുണ്ട്. വ്യാഘ്രപാദമഹർഷി തപസ്സനുഷ്ഠിച്ചതും ഭഗവാൻ പാർവ്വതീസമേതനായി അദ്ദേഹത്തിന് ദർശനം നൽകിയതും ഇവിടെവച്ചാണെന്നാണ് വിശ്വാസം. അതിനാൽ, ഇവിടെ തൊഴുതിട്ടാണ് ഭക്തർ ശിവനെ തൊഴാൻ ചെല്ലുന്നത്. അല്പദൂരം കൂടി നടന്നാൽ, താരതമ്യേന പുതിയ മറ്റൊരു ആനക്കൊട്ടിലിലെത്താം. ക്ഷേത്രത്തിലെ വിവാഹം, ചോറൂൺ, ഭജന, അടിമ കിടത്തൽ, തുലാഭാരം തുടങ്ങിയവയ്ക്ക് ഉപയോഗിയ്ക്കുന്നത് ഈ ആനക്കൊട്ടിലാണ്. ഉത്സവക്കാലത്ത് മേളം നടക്കുന്നതും ഇവിടെയാണ്. ഭീമാകാരമായ കരിങ്കൽത്തൂണുകൾ ഇവിടെ കാണാം. അവയിൽ നിരവധി ദേവരൂപങ്ങളുമുണ്ട്. ഇതിനപ്പുറമാണ് ഭഗവദ്വാഹനമായ നന്തിയെ ശിരസ്സിലേറ്റിക്കൊണ്ട് കേരളത്തിലെ ഏറ്റവും വലിയ സ്വർണ്ണക്കൊടിമരങ്ങളിലൊന്ന് സ്ഥിതിചെയ്യുന്നത്. ഉത്തുംഗമായ ഈ കൊടിമരത്തിന് ഏകദേശം അറുന്നൂറടി ഉയരമുണ്ട്. കൊടിമരത്തിനപ്പുറം ബലിക്കൽപ്പുരയാണ്. മറ്റ് ക്ഷേത്രങ്ങളിൽ നിന്ന് വ്യത്യസ്തമായി ഇവിടെ ദ്വാരപാലകരുമുണ്ട്. ഇവിടെയാണ് പത്തടിയിലധികം ഉയരം വരുന്ന ഭീമാകാരമായ വലിയ ബലിക്കല്ല് സ്ഥിതിചെയ്യുന്നത്. ഇതിനടുത്ത് ഒരു കെടാവിളക്കുണ്ട്. ബലിക്കൽപ്പുരയുടെ മച്ചിൽ ബ്രഹ്മാവിന്റെയും അഷ്ടദിക്പാലകരുടെയും രൂപങ്ങൾ കാണാം. ബലിക്കൽപ്പുരയുടെ വടക്കുകിഴക്കുഭാഗത്ത് ഗണപതിപ്രതിഷ്ഠയുമുണ്ട്. 'സ്തംഭഗണപതി' എന്നാണ് ഈ പ്രതിഷ്ഠ അറിയപ്പെടുന്നത്.
ക്ഷേത്രത്തിന്റെ തെക്കുകിഴക്കേമൂലയിൽ നിരവധി ആൽമരങ്ങൾ കൂടിനിൽക്കുന്ന കാഴ്ച കാണാം. ഇതിനപ്പുറത്ത് മറ്റൊരു ആൽമരത്തിനുകീഴിൽ പനച്ചിയ്ക്കൽ ഭഗവതിയുടെ പ്രതിഷ്ഠയുണ്ട്. മേൽക്കൂരയില്ലാത്ത ഈ തറയിൽ പ്രകൃതിയിൽ ലയിച്ചുവാഴുന്ന ഈ ദേവിയെ ഒരേ സമയം വനദുർഗ്ഗ, ഭദ്രകാളി, യക്ഷി എന്നീ മൂന്ന് രൂപങ്ങളിൽ ആരാധിച്ചുവരുന്നുണ്ട്. ഐതിഹ്യപ്രകാരം അഗസ്ത്യമുനിയുടെ ശാപം കിട്ടിയതുമൂലം യക്ഷിയായ ഒരു ഗന്ധർവ്വകന്യക ഗണപതിയുടെ ഭൂതഗണമായ ത്രിശൂലിയുടെ കുത്തേറ്റുമരിയ്ക്കുകയും തുടർന്ന് മോക്ഷം പ്രാപിച്ച് ഭഗവതിയിൽ ലയിക്കുകയായിരുന്നു. യക്ഷിത്തറയ്ക്കപ്പുറത്ത് മറ്റൊരു ആൽത്തറയിൽ നാഗദൈവങ്ങൾ സാന്നിദ്ധ്യമരുളുന്നു. നാഗരാജാവായി വാസുകിയും നാഗയക്ഷിയും നാഗകന്യകയും നാഗചാമുണ്ഡിയും ചിത്രകൂടവുമടങ്ങുന്നതാണ് ഈ കൂട്ടം. ഇവർക്ക് എല്ലാമാസവും ആയില്യം നാളിൽ വിശേഷാൽ പൂജകളും കന്നിമാസത്തിലെ ആയില്യം നാളിൽ സർപ്പബലിയുമുണ്ടാകും. തെക്കേ നടയിൽത്തന്നെയാണ് ക്ഷേത്രം വക ഓഡിറ്റോറിയവും. ഇവിടെ ദിവസവും കലാപരിപാടികളുണ്ടാകാറുണ്ട്. പടിഞ്ഞാറേ നടയിൽ ഒരു അടഞ്ഞ വാതിൽ കാണാം. ക്ഷേത്ര ഊരാണ്മക്കാരായിരുന്ന നമ്പൂതിരിമാരിൽ ഒരാൾ വെറ്റില ചവച്ച് തുപ്പിയപ്പോൾ അയാളെ ഒരു പാമ്പ് കടിയ്ക്കുകയും അയാൽ മരിച്ചുവീഴുകയും തുടർന്ന് വാതിൽ അടയുകയും ചെയ്തുവെന്നാണ് കഥ. വടക്കുപടിഞ്ഞാറുഭാഗത്ത് 'കാളയ്ക്കൽ ക്ഷേത്രം' എന്ന പേരിൽ ഒരു ചെറിയ ക്ഷേത്രമുണ്ട്. ഭഗവദ്വാഹനമായ നന്തിയാണ് ഇവിടെ പ്രതിഷ്ഠ. 'കാളയ്ക്കൽ വല്യച്ഛൻ' എന്നാണ് ഇവിടത്തെ പ്രതിഷ്ഠ അറിയപ്പെടുന്നത്. ഈഴവരാണ് ഇവിടെ പൂജ നടത്തുന്നത്. എല്ലാ വർഷവും മേടമാസത്തിൽ പത്താമുദയത്തിനാണ് ഇവിടെ ഉത്സവം. വൈക്കത്ത് നടയടച്ചാൽ പിന്നെ ക്ഷേത്രത്തെ കാക്കുന്നത് ഈ ഉഗ്രമൂർത്തിയാണെന്ന് വിശ്വസിച്ചുവരുന്നു. 
ക്ഷേത്രത്തിന്റെ വടക്കേ നടയ്ക്ക് കാഴ്ചയിൽ പ്രാധാന്യമൊന്നുമില്ലെങ്കിലും ഇവിടെയുള്ള ഗോപുരത്തിന് ഒരു ആനവാതിൽ കൂടുതലുള്ളതായി കാണാം. എല്ലാ വർഷവും വൃശ്ചികമാസത്തിൽ വൈക്കത്തഷ്ടമിനാളിൽ അടുത്തുള്ള ഉദയനാപുരം ക്ഷേത്രത്തിൽ നിന്ന് സുബ്രഹ്മണ്യസ്വാമി പിതാവായ മഹാദേവനെ കാണാൻ വൈക്കത്തെത്തുന്നത് ഇതുവഴിയാണ്. വടക്കേ ഗോപുരത്തിന് തൊട്ടടുത്ത് ഊട്ടുപുര സ്ഥിതിചെയ്യുന്നു. രണ്ടുനിലകളോടുകൂടിയ മനോഹരമായ ഊട്ടുപുരയുടെ ഇരുനിലകളിലും പണ്ടുകാലത്ത് ബ്രാഹ്മണർക്ക് ഊട്ട് നടന്നിരുന്നു. ഇന്ന് താഴത്തെ നിലയിൽ ക്ഷേത്രകലാപീഠം പ്രവർത്തിയ്ക്കുമ്പോൾ മുകളിലെ നിലയിൽ മാത്രം സദ്യ നടക്കുന്നു. അന്നദാനപ്രഭുവായ വൈക്കത്തപ്പന്റെ പ്രധാന വഴിപാടും സദ്യയാണ്. 'പ്രാതൽ' എന്നാണ് ഇതിന്റെ പേര്. ഊട്ടുപുരയ്ക്കപ്പുറത്ത് ക്ഷേത്രക്കുളം സ്ഥിതിചെയ്യുന്നു. രണ്ടേക്കറിലധികം വിസ്തീർണ്ണമുള്ള അതിവിശാലമായ ക്ഷേത്രക്കുളം, പക്ഷേ 2015 വരെ വൃത്തികേടായിക്കിടക്കുകയായിരുന്നു. പിന്നീട് ദേവസ്വം വൻ ചെലവിലാണ് അത് വൃത്തിയാക്കിയത്. ക്ഷേത്രത്തിന്റെ വടക്കുകിഴക്കേമൂലയിൽ ദേവസ്വം ഓഫീസും വഴിപാട് കൗണ്ടറുകളുമാണ്. തിരുവിതാംകൂർ ദേവസ്വം ബോർഡിന്റെ കീഴിലുള്ള ഒരു 'എ' ഗ്രേഡ് ദേവസ്വമാണ് വൈക്കം ദേവസ്വം. ദേവസ്വം ബോർഡിന്റെ വൈക്കം ഗ്രൂപ്പിന്റെ ആസ്ഥാനവും ഇവിടെത്തന്നെയാണ്.
ക്ഷേത്രത്തിന്റെ നാലുഭാഗവും ചില ഉപക്ഷേത്രങ്ങളുണ്ട്. വടക്കുംകൂർ മൂകാംബികാക്ഷേത്രം, വൈക്കം ശ്രീകൃഷ്ണ-നവഗ്രഹക്ഷേത്രം, മാടത്തിൽക്കാവ് ഭദ്രകാളിക്ഷേത്രം, വൈക്കം അയ്യപ്പസ്വാമിക്ഷേത്രം തുടങ്ങിയവ അവയിൽ പ്രധാനപ്പെട്ടതാണ്. ഇവയ്ക്കൊന്നും ശിവക്ഷേത്രത്തോളം പഴക്കമില്ല. കഷ്ടിച്ച് ഒന്നോ രണ്ടോ നൂറ്റാണ്ടുകളോ അതിലും ചെറിയ സമയമോ മാത്രമേ ആയിക്കാണൂ. എന്നാൽ ഇവിടങ്ങളിലെല്ലാം നിത്യപൂജകളും വഴിപാടുകളുമുണ്ട്.
ശ്രീകോവിൽ.
സാധാരണ ശ്രീകോവിലിന്റെ മൂന്നിരട്ടി വലിപ്പമുണ്ട് ഇവിടത്തെ വലിയ വട്ടശ്രീകോവിലിന്. കേരളത്തിൽ അണ്ഡാകൃതിയിലുള്ള ഏക ശ്രീകോവിലാണിത്. കരിങ്കല്ലിൽ തീർത്ത ഈ ശ്രീകോവിലിന്റെ ശില്പി ഉളിയന്നൂർ പെരുന്തച്ചനാണെന്ന് വിശ്വസിച്ചുവരുന്നു. പിൽക്കാലത്ത്, വടക്കുംകൂർ രാജവംശത്തിന്റെ കാലത്ത് തഞ്ചാവൂരിൽ നിന്നുവന്ന വിശ്വകർമ്മജർ ഇത് പുനർനിർമ്മിയ്ക്കുകയുണ്ടായി. ഏകദേശം 200 അടി ചുറ്റളവുള്ള ഈ ശ്രീകോവിലിന് ഒരുനിലയേയുള്ളൂ. അത് ചെമ്പുമേഞ്ഞിരിയ്ക്കുന്നു. ശ്രീകോവിലിന് മുകളിൽ സ്വർണ്ണത്താഴികക്കുടം ശോഭയോടെ തലയുയർത്തിനിൽക്കുന്നു. ശ്രീകോവിലിന് രണ്ടുമുറികളുണ്ട്. അവയിലേയ്ക്ക് കടക്കാൻ ആറാറുപടികളും. 'പടിയാറും കടന്നവിടെച്ചെല്ലുമ്പോൾ ശിവനെക്കാണാകും ശിവശംഭോ' എന്ന വരികളിൽ നിന്ന് ഇത് മനസ്സിലാക്കാൻ കഴിയും. ശ്രീകോവിലിലെ രണ്ടാമത്തെ മുറിയായ ഗർഭഗൃഹത്തിൽ രണ്ടടിയോളം പൊക്കമുള്ള പീഠത്തിൽ ആറടിയിലധികം പൊക്കം വരുന്ന അതിഭീമാകാരമായ ശിവലിംഗം കിഴക്കോട്ട് ദർശനമായി പ്രതിഷ്ഠിയ്ക്കപ്പെട്ടിരിയ്ക്കുന്നു. കേരളത്തിലെ ഏറ്റവും വലിയ ശിവലിംഗങ്ങളിലൊന്നാണിത്. ശിവന് പ്രിയപ്പെട്ട കൂവളമാല, തുമ്പപ്പൂമാല, രുദ്രാക്ഷമാല തുടങ്ങിയവ കൊണ്ട് ഇതിന്റെ മുക്കാൽ ഭാഗവും മറഞ്ഞിരിയ്ക്കുകയാകും. വിശ്വപ്രകൃതിയുടെ മൂലതേജസ്സിനെ മുഴുവൻ ആവാഹിച്ചുകൊണ്ട് സാക്ഷാൽ വൈക്കത്തപ്പൻ ശ്രീലകത്ത് മഹാശിവലിംഗമായി കുടികൊള്ളുന്നു.
ശ്രീകോവിൽ അതിമനോഹരമായ ചുവർച്ചിത്രങ്ങൾ കൊണ്ട് അലംകൃതമാണ്. നടരാജൻ, ദശാവതാരം, ശ്രീദേവീഭൂദേവീസമേതനായ മഹാവിഷ്ണു, അർജുനനെ പരീക്ഷിച്ച് പാശുപതാസ്ത്രം നൽകുന്ന ശിവൻ - അങ്ങനെ വിവിധതരം ചുവർച്ചിത്രങ്ങൾ ശ്രീകോവിൽച്ചുവരുകളെ അലംകൃതമാക്കിയിട്ടുണ്ട്. ഇവയിൽ ഈയിടെ പുതിയ ചായമിടുകയുണ്ടായി. ശ്രീകോവിലിന്റെ പടിഞ്ഞാറേ നടയിൽ അടഞ്ഞ ഒരു വാതിൽ കാണാം. അവിടെ പാർവ്വതീസാന്നിദ്ധ്യമുള്ളതായി വിശ്വസിയ്ക്കപ്പെടുന്നു. ആ നട തുറക്കാറില്ല. പകരം വിളക്കുവയ്പ് മാത്രമേയുള്ളൂ. വടക്കുവശത്ത് ഓവ്, വ്യാളീമുഖത്തോടെ മനോഹരമായി നിർമ്മിച്ചിരിയ്ക്കുന്നു. ശിവക്ഷേത്രമായതിനാൽ ഇതിനപ്പുറം പ്രദക്ഷിണം പാടില്ല.
നാലമ്പലം.
അതിവിശാലമായ നാലമ്പലമാണ് ഇവിടത്തേത്. ചെമ്പുമേഞ്ഞ് മനോഹരമാക്കിയ നാലമ്പലത്തിന്റെ പുറംചുവരുകൾ വിളക്കുമാടം കൊണ്ട് അലംകൃതമായിരിയ്ക്കുന്നു. അകത്തുകടന്നാൽ ഇരുവശവും വാതിൽമാടങ്ങൾ കാണാം. ഭക്തർ നാമജപത്തിനും വിശ്രമത്തിനും ഉപയോഗിയ്ക്കുന്ന സ്ഥലങ്ങളാണിവ. തെക്കുകിഴക്കേമൂലയിൽ തിടപ്പള്ളി പണിതീർത്തിരിയ്ക്കുന്നു. പ്രധാന ശ്രീകോവിലിനോടുചേർന്ന് തെക്കുഭാഗത്ത് ഒരു ചെറിയ ശ്രീകോവിലുണ്ട്. ഗണപതിയാണ് ഈ ശ്രീകോവിലിൽ. പഞ്ചലോഹനിർമ്മിതമായ രണ്ട് വിഗ്രഹങ്ങളാണ് ഈ ശ്രീകോവിലിലുള്ളത്. ഒന്ന് ബാലഗണപതിയും മറ്റേത് മഹാഗണപതിയുമായി കണക്കാക്കപ്പെടുന്നു. കിഴക്കോട്ടാണ് ദർശനം.
ശ്രീകോവിലിനുചുറ്റും അകത്തെ ബലിവട്ടം പണിതിട്ടുണ്ട്. അഷ്ടദിക്പാലകർ (കിഴക്ക് - ഇന്ദ്രൻ, തെക്കുകിഴക്ക് - അഗ്നി, തെക്ക് - യമൻ, തെക്കുപടിഞ്ഞാറ് - നിര്യതി, പടിഞ്ഞാറ് - വരുണൻ, വടക്കുപടിഞ്ഞാറ് - വായു, വടക്ക് - കുബേരൻ, വടക്കുകിഴക്ക് - ഈശാനൻ), സപ്തമാതൃക്കൾ (ബ്രാഹ്മി/ബ്രഹ്മാണി, വൈഷ്ണവി, മഹേശ്വരി, ഇന്ദ്രാണി, വരാഹി, കൗമാരി, ചാമുണ്ഡി), വീരഭദ്രൻ, ഗണപതി, ശാസ്താവ്, സുബ്രഹ്മണ്യൻ, ദുർഗ്ഗാദേവി, ബ്രഹ്മാവ്, അനന്തൻ, നിർമ്മാല്യധാരി (ഇവിടെ ചണ്ഡികേശ്വരൻ) തുടങ്ങിയവരെ പ്രതിനിധീകരിയ്ക്കുന്ന ബലിക്കല്ലുകൾ ഇവിടെ പ്രതിഷ്ഠിച്ചിരിയ്ക്കുന്നു. ശീവേലിസമയത്ത് ഇവയിൽ ബലിതൂകുന്നു. ബലിക്കല്ലുകളിൽ ചവിട്ടുന്നതും തൊട്ട് തലയിൽ വയ്ക്കുന്നതും നിയമവിരുദ്ധമാണ്.
നാലമ്പലത്തിന്റെ വടക്കുപടിഞ്ഞാറേമൂലയിൽ ഒരു കൂവളമരമുണ്ട്. ശിവന് ഏറ്റവും പ്രിയപ്പെട്ട വൃക്ഷമാണ് കൂവളമെന്ന് വിശ്വസിച്ചുവരുന്നു. കൂവളത്തില കൊണ്ട് ശിവന് പുഷ്പാഞ്ജലി നടത്തുന്നത് വിശേഷമാണ്. ഈ കൂവളമരത്തിലെ ഇലകളാണ് ഭഗവാന് പുഷ്പാഞ്ജലിയ്ക്ക് ഉപയോഗിയ്ക്കാറുള്ളത്. രണ്ട് കൊമ്പുകളോടുകൂടിയ ഈ കൂവളമരം കാലങ്ങളായി ഇങ്ങനെത്തന്നെ നിൽക്കുന്നത് ഒരു അത്ഭുതമാണ്. വടക്കുകിഴക്കേമൂലയിലാണ് വലിയ അടുക്കള. ക്ഷേത്രത്തിലെ പ്രധാന വഴിപാടായ അന്നദാനത്തിനുള്ള ചേരുവകൾ ഇവിടെയാണ് ഉണ്ടാക്കുന്നത്. വലിയ അടുക്കളയിലെ ചാരമാണ് ഇവിടെ പ്രസാദം. ഇവിടെ ചന്ദനപ്രസാദമില്ല. ഈ ഭസ്മം അപസ്മാരം, ചൊറി, ചിരങ്ങ് തുടങ്ങിയവയ്ക്ക് ഉത്തമമായി കണക്കാക്കപ്പെടുന്നു. തൊട്ടടുത്ത് മാന്യസ്ഥാനം. ഒരിയ്ക്കൽ ക്ഷേത്രത്തിൽ ദർശനത്തിനുവന്ന പരമഭാഗവതനായ വില്വമംഗലം സ്വാമിയാർ ശ്രീലകത്ത് കാണാതെ ഭഗവാനെ തിരക്കിയപ്പോൾ ക്ഷേത്രത്തിലെ സദ്യയ്ക്ക് ബ്രാഹ്മണവേഷത്തിൽ ഭഗവാനും പാർവ്വതീദേവിയുമിരുന്ന് ഭക്ഷണം കഴിയ്ക്കുന്നത് കണ്ടുവത്രേ! അതിനുശേഷമാണ് ഇതിന് ആ പേരുവന്നത്.
നമസ്കാരമണ്ഡപം.
ശ്രീകോവിലിന്റെ നേരെ മുന്നിലാണ് വലിയ നമസ്കാരമണ്ഡപം. ചെമ്പുമേഞ്ഞ ഈ മണ്ഡപത്തിന് പതിനാറ് കാലുകളുണ്ട്. അവയിൽ ഓരോന്നിലും അതിമനോഹരമായ ദാരുശില്പങ്ങൾ കാണാം. രാമായണം, മഹാഭാരതം, ഭാഗവതം തുടങ്ങിയ കൃതികളിൽ നിന്നുള്ള രംഗങ്ങളാണ് അവയിലോരോന്നിലും. മണ്ഡപത്തിന്റെ മച്ചിൽ നവഗ്രഹങ്ങളുടെ രൂപങ്ങൾ കൊത്തിവച്ചിട്ടുണ്ട്. ഈ മണ്ഡപത്തിലിരുന്നാണ് വിശേഷദിവസങ്ങളിൽ ബ്രാഹ്മണർ ശ്രീരുദ്രമന്ത്രവും ശിവസഹസ്രനാമവും ജപിയ്ക്കാറുള്ളത്. മണ്ഡപത്തിന്റെ പടിഞ്ഞാറേ അറ്റത്ത് വലിയ ഒരു നന്ദിപ്രതിമയുണ്ട്. നന്ദിയുടെ ചെവിയിൽ നമ്മുടെ ആഗ്രഹങ്ങൾ പറഞ്ഞാൽ അവ നന്ദി ഭഗവാന്റെയടുത്തുചെന്ന് ബോധിപ്പിയ്ക്കുമെന്നാണ് വിശ്വാസം. അതിനാൽ ധാരാളം ഭക്തർ നന്തിയുടെ ചെവിയിൽ ആഗ്രഹങ്ങൾ പറയാറുണ്ട്. നാലമ്പലത്തിനുപുറത്ത് ഓരോ മൂലയിലെ തറകളിലും നന്ദിപ്രതിമകളുണ്ട്. ഇവയെല്ലാം ഓടുമേഞ്ഞ് സ്വർണ്ണം പൂശിയാണ് നിൽക്കുന്നത്.
പഴമ.
എ.ഡി. 300-ൽ ജീവിച്ചിരുന്ന പെരുംതച്ചനാണ് ക്ഷേത്രം നിർമ്മിച്ചതെന്ന് കരുതപ്പെടുന്നു. വേണാട്ട് രാജാക്കന്മാരുടെ ഭരണകാലത്ത് ക്ഷേത്രനിർമ്മിതിയെ കുറിക്കുന്ന 800 കൊല്ലം പഴക്കമുള്ള ഒരു ശിലാലിഖിതം കണ്ടെടുത്തിട്ടുള്ളതായി ചരിത്രകാരനായ ശ്രീധരമേനോൻ രേഖപ്പെടുത്തിയിട്ടുണ്ട്. ക്ഷേത്രം ഇന്ന് കാണുന്ന നിലയിൽ പുനർനിർമ്മിക്കപ്പെട്ടത് എ.ഡി. 1539-ലാണ്.
പ്രതിഷ്ഠാമൂർത്തി.
തിരുവൈക്കത്തപ്പൻ (ശിവൻ).
വൈക്കം ക്ഷേത്രത്തിലെ പ്രധാനപ്രതിഷ്ഠ. സദാശിവസങ്കല്പത്തിലുള്ളതാണ് ഈ പ്രതിഷ്ഠ. ശാന്തഭാവം നിറഞ്ഞ ഭഗവാൻ ഇവിടെ ശിവലിംഗരൂപത്തിൽ കിഴക്കോട്ട് ദർശനമായി വാഴുന്നു. അനാദികാലം മുതലുള്ള പൂജകൾ ഏറ്റുവാങ്ങി സംതൃപ്തനായ ഭഗവാൻ ഇവിടെ ഒരു ദിവസം മൂന്ന് ഭാവങ്ങളിൽ ദർശനം നൽകുന്നു - രാവിലെ സകലമുനിഗണങ്ങളാലും വന്ദിതനും പ്രപഞ്ചത്തിന്റെ ആദിഗുരുവുമായ ദക്ഷിണാമൂർത്തിയായും ഉച്ചയ്ക്ക് അർജുനനെ പരീക്ഷിച്ച് പാശുപതാസ്ത്രം നൽകി ശാന്തനാക്കാൻ അവതരിച്ച കിരാതമൂർത്തിയായും വൈകീട്ട് കൈലാസത്തിലെ രത്നപീഠത്തിൽ വാമാംഗത്തിൽ പാർവ്വതീദേവിയെയും മടിയിൽ ഗണപതിയെയും സുബ്രഹ്മണ്യനെയും മടിയിലിരുത്തി ദർശനം നൽകുന്ന രാജരാജേശ്വരനായും. രാവിലത്തെ ദർശനം കൊണ്ട് വിദ്യാലാഭവും, ഉച്ചയ്ക്കത്തെ ദർശനം കൊണ്ട് ശത്രുനാശവും, വൈകീട്ടത്തെ ദർശനം കൊണ്ട് കുടുംബസൗഖ്യവും ലഭിയ്ക്കുമെന്നാണ് വിശ്വാസം.
ഉപദേവതകൾ.
ഗണപതി.
ഭാരതത്തിലെ മിക്ക ക്ഷേത്രങ്ങളിലും മുഖ്യദേവനായോ ഉപദേവനായോ ഗണപതിയ്ക്ക് പ്രതിഷ്ഠകളുണ്ടാകും. ഏതൊരു ശുഭകർമ്മവും നിർവിഘ്നം പര്യവസാനിയ്ക്കാൻ ഗണപതിയെ പ്രീതിപ്പെടുത്തിക്കൊണ്ടാണ് തുടങ്ങുന്നത്. ശിവപാർവ്വതീപുത്രനായ ഗണപതിയ്ക്ക് വൈക്കം ക്ഷേത്രത്തിൽ മൂന്നിടങ്ങളിലായി നാല് പ്രതിഷ്ഠകളുണ്ട്. ഒന്ന് നാലമ്പലത്തിനകത്ത് പ്രധാന ശ്രീകോവിലിനോട് ചേർന്നുള്ള പ്രത്യേകം ശ്രീകോവിലിൽ. അവിടെ പഞ്ചലോഹനിർമ്മിതമായ രണ്ട് വിഗ്രഹങ്ങളാണുള്ളത് - നാലടി ഉയരം വരുന്ന വലിയ വിഗ്രഹം മഹാഗണപതിയെയും രണ്ടടി ഉയരം വരുന്ന ചെറിയ വിഗ്രഹം ബാലഗണപതിയെയും പ്രതിനിധീകരിയ്ക്കുന്നു. കിഴക്കോട്ടാണ് രണ്ട് പ്രതിഷ്ഠകളുടെയും ദർശനം. ഇതാണ് ഏറ്റവും ആദ്യം വന്ന പ്രതിഷ്ഠകൾ.
അടുത്തത്, ബലിക്കൽപ്പുരയുടെ വടക്കുകിഴക്കുഭാഗത്തുള്ള സ്തംഭഗണപതിയാണ്. ബലിക്കൽപ്പുരയിൽ വടക്കുകിഴക്കായി ഗണപതിയുടെ ഒരു ശിലാവിഗ്രഹം പടിഞ്ഞാട്ട് ദർശനമായി കാണാം. നാലടി ഉയരം വരുന്ന ഈ വിഗ്രഹം സ്വയംഭൂവാണെന്നാണ് വിശ്വാസം. ഇതിന് പിന്നിൽ ഒരു ഐതിഹ്യമുണ്ട്: ഒരിയ്ക്കൽ വൈക്കത്തെ ജനങ്ങൾ ഒരു യക്ഷിയുടെ ഉപദ്രവം കാരണം സഹികെട്ട് വ്യാഘ്രപാദമഹർഷിയെ സമീപിച്ചു. മഹർഷി ഉടനെത്തന്നെ ഗണപതിഭഗവാനെ മനസ്സിൽ ധ്യാനിച്ചു. ഉടനെ പ്രത്യക്ഷപ്പെട്ട ഗണപതി, തന്റെ ഭൂതഗണങ്ങളിലൊരാളായ ത്രിശൂലിയോട് യക്ഷിയെ കൊല്ലാൻ നിർദ്ദേശം നൽകി. തുടർന്ന് ത്രിശൂലി, പേരിനെ അന്വർത്ഥമാക്കും വിധത്തിൽ ആയുധമായ ത്രിശൂലവുമായി വന്ന് യക്ഷിയെ മൂന്ന് കഷ്ണങ്ങളാക്കി മൂന്നുഭാഗങ്ങളിലേയ്ക്കെറിഞ്ഞു. അതിൽ ഒരു ഭാഗം വെെക്കം ക്ഷേത്രത്തിലും ., ഒരു ഭാഗം വെെക്കം ക്ഷേത്രത്തിന് തെക്കുഭാഗത്തുള്ള അരിമ്പുകാവ് (തെക്കുംചേരി ) എന്ന സ്ഥലത്തും , ഒരു ഭാഗം വെെക്കം ക്ഷേത്രത്തിനു വടക്കുഭാഗത്തുള്ള കൂട്ടുമ്മേൽ (വടക്കുംചേരി ) എന്ന സ്ഥലത്തും ചെന്നു വീണു. ഈ മൂന്നു സ്ഥലങ്ങളിലും ക്ഷേത്രങ്ങൾ ഉണ്ടായി. (പനച്ചിക്കൽ ഭഗവതി , തെക്കും ചേരി അരിമ്പുകാവ് ഭഗവതി ക്ഷേത്രം , വടക്കുംചേരി കൂട്ടുമ്മേൽ ഭഗവതി ക്ഷേത്രം ഇവയാണ് ആ മൂന്നു ക്ഷേത്രങ്ങൾ.) വ്യാഘ്രപാദമഹർഷിയുടെ അഭ്യർത്ഥനപ്രകാരം ഗണപതി ബലിക്കൽപ്പുരയിൽ കുടിയിരുന്നു.
അടുത്തത് ക്ഷേത്രത്തിലെ ഉപക്ഷേത്രമായ ശ്രീകൃഷ്ണക്ഷേത്രത്തിലാണ്. ശ്രീകൃഷ്ണപ്രതിഷ്ഠയ്ക്ക് സമീപം തെക്കുപടിഞ്ഞാറുഭാഗത്ത് കിഴക്കോട്ട് ദർശനമായാണ് ഈ ഗണപതി പ്രതിഷ്ഠ. ഈ ഉപക്ഷേത്രത്തോളം പഴക്കമേയുള്ളൂ ഈ പ്രതിഷ്ഠയ്ക്കും. വിഘ്നേശ്വരപ്രീതിയ്ക്കായി ദിവസവും ക്ഷേത്രത്തിൽ ഗണപതിഹോമം നടത്തിവരുന്നുണ്ട്. കൂടാതെ ഒറ്റയപ്പം, മോദകം, കറുകമാല, നാളികേരമുടയ്ക്കൽ തുടങ്ങിയവയും പ്രധാന വഴിപാടുകളാണ്.
പനച്ചിയ്ക്കൽ ഭഗവതി.
ക്ഷേത്രത്തിന്റെ തെക്കുഭാഗത്ത് ശ്രീകോവിലില്ലാതെ ഒരു തറയിലാണ് പനച്ചിയ്ക്കൽ ഭഗവതിയുടെ പ്രതിഷ്ഠ. മേൽക്കൂരയില്ലാതെ കുടികൊള്ളുന്നതിനാൽ വനദുർഗ്ഗയാണെന്ന് പറയപ്പെടുന്നു. എന്നാൽ ശ്രീ ഭദ്രകാളി ഭാവവും ഭഗവതിയ്ക്കുണ്ട്. ഗണപതിയുടെ ഭൂതഗണങ്ങളിലൊരാളായ ത്രിശൂലി കൊലപ്പെടുത്തിയ യക്ഷിയുടെ അവശിഷ്ടങ്ങളിൽ തല വന്നുവീണ ഭാഗത്താണ് ഈ പ്രതിഷ്ഠയെന്ന് വിശ്വസിയ്ക്കപ്പെടുന്നു. ഭഗവതിയ്ക്ക് ദിവസവും വിളക്കുവയ്പും നിവേദ്യവുമുണ്ട്.
നാഗദൈവങ്ങൾ.
പനച്ചിയ്ക്കൽ ഭഗവതിയുടെ തറയ്ക്ക് തൊട്ടുപുറകിലാണ് നാഗത്തറ. ഇവിടെ നാഗരാജാവായി വാസുകിയും നാഗയക്ഷിയുമാണ് പ്രധാനം. കൂടാതെ വേറെയും ഒരുപാട് നാഗങ്ങളെ പ്രതിഷ്ഠിച്ചിട്ടുണ്ട്. നാഗദൈവങ്ങൾക്ക് ദിവസവും നൂറും പാലും നേദിയ്ക്കാറുണ്ട്. കൂടാതെ സർപ്പം പാട്ട്, മഞ്ഞൾപ്പൊടി അഭിഷേകം തുടങ്ങിയവയും പ്രധാനമാണ്.
ക്ഷേത്രത്തിലെ പ്രത്യേകതകൾ.
ഘട്ടിയം ചൊല്ലൽ.
വൈക്കത്തു മാത്രം കാണുന്ന ഒരു ചടങ്ങാണ് ഘട്ടിയം ചൊല്ലൽ. ദീപാരാധനക്കും അത്താഴ ശ്രീബലിയുടെ മൂന്നാമത്തെ പ്രദക്ഷിണത്തിനുമാണ് ഇത് നടക്കുക. മുകളിൽ ഋഷഭവാഹനവും അഞ്ചടി ഉയരമുള്ള ഒരു വെള്ളിവടി കൈയ്യിൽ പിടിച്ച് അഞ്ജലിബദ്ധനായി നിന്ന് ദേവന്റെ സ്തുതിഗീതങ്ങൾ ചൊല്ലുകയാണ് ഘട്ടിയം ചൊല്ലൽ ചടങ്ങ്. തിരുവിതാകൂർ മഹാരാജാവായിരുന്ന ആയില്യം തിരുനാളിന്റെ കാലത്ത് ആയിരത്തി മുപ്പത്തിയൊൻപതാമാണ്ട് തുലാമാസം ഇരുപത്തിയേഴാം തീയതിയായിരുന്നു ഈ ചടങ്ങിന് തുടക്കമിട്ടത്.[""]
അണ്ഡാകൃതിയിലുള്ള ശ്രീകോവിൽ.
കേരളത്തിലെ അണ്ഡാകൃതിയിലുള്ള ഏക ശ്രീകോവിലാണ് വൈക്കം ക്ഷേത്രത്തിലേത്. വാസ്തു വിദ്യയിൽ അപാരമായ വൈദഗ്ദ്ധ്യമുള്ള ശില്പികൾക്ക് മാത്രമേ ഇത്തരമൊരു അപൂർവ രചന ചെയ്യാൻ കഴിയുകയുള്ളു. പെരുന്തച്ചൻ നിർമ്മിച്ചതെന്ന് കരുതുന്ന കേരളത്തിലെ രണ്ട് ക്ഷേത്ര ശ്രീകോവിലുകളിൽ ഒന്നാണ് വൈക്കം മഹാദേവ ക്ഷേത്രം. മറ്റൊന്ന് വാഴപ്പള്ളിയിലാണ്. വൈക്കത്ത് അണ്ഡാകൃതിയിലും, വാഴപ്പള്ളിയിൽ വർത്തുളാകൃതിയിലും ആണ് പെരുന്തച്ചൻ പണിതിരിക്കുന്നത്. [""]വൈക്കത്തെ ശിവൻ പെരും തൃക്കോവിലപ്പനായാണ് അറിയപ്പെടുന്നത്.
നിത്യപൂജകൾ.
നിത്യേന അഞ്ചുപൂജകളും മൂന്നുശീവേലികളുമുള്ള മഹാക്ഷേത്രമാണ് വൈക്കം മഹാദേവക്ഷേത്രം. കാലത്ത് മൂന്നുമണിയോടെ നടതുറന്നുകഴിഞ്ഞാൽ ആദ്യം നിർമ്മാല്യദർശനം. നിർമ്മാല്യം തൊഴുന്നത് അതിവിശിഷ്ടമായി കണക്കാക്കപ്പെടുന്നു. അതിനുശേഷം ശിവലിംഗത്തിലെ അലങ്കാരങ്ങളൊക്കെ മാറ്റുന്നു. തുടർന്ന് ശംഖാഭിഷേകം. ക്ഷേത്രക്കുളത്തിലെ ജലം വലമ്പിരി ശംഖിൽ നിറച്ച് മന്ത്രപുരസ്സരം അഭിഷേകം ചെയ്യുന്ന ചടങ്ങാണിത്. ശംഖാഭിഷേകത്തിനുശേഷം ശിവലിംഗം ഭസ്മം, രുദ്രാക്ഷമാല, കൂവളമാല, തുമ്പപ്പൂമാല, ചന്ദ്രക്കലകൾ, ത്രിനേത്രങ്ങൾ തുടങ്ങിയവകൊണ്ട് അലങ്കരിച്ച് മനോഹരമാക്കുന്നു. പിന്നെ മലർ നിവേദ്യം. അതിനുശേഷം നാലുമണിയ്ക്ക് ഉഷഃപൂജ നടത്തുന്നു. സൂര്യോദയസമയത്ത് എതിരേറ്റുപൂജയും തുടർന്ന് ശിവന്റെ തിടമ്പ് എഴുന്നള്ളിച്ചുകൊണ്ട് എതിരേറ്റുശീവേലിയും നടത്തുന്നു. ശീവേലി കഴിഞ്ഞാൽ നവകാഭിഷേകവും പലതരം ധാരകളും നടത്തും. എട്ടുമണിയ്ക്ക് പന്തീരടിപൂജ. നിഴലിന് പന്ത്രണ്ടടി നീളമുള്ളപ്പോൾ നടത്തുന്ന പൂജയായതുകൊണ്ടാണ് ഈ പേരുവന്നത്. പിന്നീട് പതിനൊന്നുമണിയ്ക്ക് ഉച്ചപൂജ തുടങ്ങുന്നു. അതിനോടനുബന്ധിച്ച് ശതകലശമുണ്ട്. ഉച്ചപൂജയ്ക്കുശേഷം ഉച്ചശീവേലി. രാവിലത്തെ ശീവേലിയ്ക്കുള്ള അതേ ചടങ്ങുകളാണ് ഉച്ചശീവേലിയ്ക്കും. ഉച്ചശീവേലി കഴിഞ്ഞ് ഉച്ചയ്ക്ക് പന്ത്രണ്ടുമണിയ്ക്ക് നടയടയ്ക്കുന്നു.
വൈകീട്ട് നാലുമണിയ്ക്ക് വീണ്ടും നട തുറക്കുന്നു. സന്ധ്യയ്ക്ക് സൂര്യാസ്തമയസമയത്ത് ദീപാരാധന നടക്കുന്നു. പണ്ട് ഇവിടത്തെ പരദേശബ്രാഹ്മണരുടെ വകയായി 'സന്ധ്യവേല' എന്നൊരു ചടങ്ങ് മുമ്പ് എല്ലാ ദിവസവും ദീപാരാധനാസമയത്ത് ഉണ്ടായിരുന്നു. ഇന്ന് അത് വിശേഷദിവസങ്ങളിൽ മാത്രമായി ഒതുങ്ങി. ദീപാരാധന കഴിഞ്ഞാൽ രാത്രി എട്ടുമണിയ്ക്ക് അത്താഴപൂജയും എട്ടരയ്ക്ക് അത്താഴശീവേലിയും നടത്തി ഒമ്പതുമണിയ്ക്ക് നടയടയ്ക്കുന്നു.
ക്ഷേത്രത്തിൽ സാധാരണദിവസങ്ങളിലെ പൂജാക്രമങ്ങളാണ് മേൽ വിവരിച്ചവ. വിശേഷദിവസങ്ങളിൽ (ഉദാ: വൈക്കത്തഷ്ടമി മഹോത്സവം, ശിവരാത്രി, തിങ്കളാഴ്ച, പ്രദോഷവ്രതം, തിരുവാതിര (വിശേഷിച്ച് ധനുമാസത്തിൽ), ഉദയാസ്തമനപൂജ, സഹസ്രകലശം) പൂജകൾക്ക് മാറ്റം വരും. ഈ ദിവസങ്ങളിൽ ഋഷഭവാഹനത്തിലേറ്റിയാണ് അത്താഴശീവേലി നടത്തുന്നത്.
ക്ഷേത്രത്തിൽ ഭദ്രകാളി മറ്റപ്പിള്ളി, മേക്കാട്ട് എന്നീ കുടുംബങ്ങളിൽ നിന്നായി രണ്ട് തന്ത്രിമാരുണ്ട്. രണ്ട് തന്ത്രിമാർ ക്ഷേത്രത്തിൽ വന്നതിനെപ്പറ്റി രസകരമായ ഒരു കഥയുണ്ട്. ആദ്യം ക്ഷേത്രത്തിൽ ഒരു തന്ത്രിയേ ഉണ്ടായിരുന്നുള്ളൂ. വൈക്കത്തിനടുത്തുള്ള മോനാട്ടില്ലത്തിനായിരുന്നു തന്ത്രാധികാരം. ഒരിയ്ക്കൽ ക്ഷേത്രത്തിൽ അതിഭയങ്കരമായ ഒരു അഗ്നിബാധയുണ്ടായി. വിവരമറിഞ്ഞ തന്ത്രി ഉടനെത്തന്നെ ഓടിയെത്തി ശ്രീകോവിലിനകത്ത് കയറി ശിവലിംഗം ഒരു തുണികൊണ്ട് മൂടി. താൻ മരിച്ചാലും കുഴപ്പമില്ല, വിഗ്രഹം രക്ഷപ്പെടണം എന്നായിരുന്നു അദ്ദേഹത്തിന്റെ ആഗ്രഹം. വരുണമന്ത്രം ജപിച്ച് തന്ത്രി ശ്രീകോവിലിൽ ശിവലിംഗത്തിനടുത്തുതന്നെ കഴിഞ്ഞു. നാട്ടുകാർ ഓടിയെത്തി തീയണച്ചപ്പോൾ തന്ത്രിയ്ക്ക് ബോധമില്ല. ഉടനെ മുഖത്ത് വെള്ളം തെളിച്ച് അദ്ദേഹത്തെ ഉണർത്തി. പിന്നീട് ശ്രീകോവിലിൽനിന്ന് പുറത്തിറങ്ങിയശേഷം അദ്ദേഹം ശിവലിംഗത്തിലേയ്ക്ക് നോക്കി ഇങ്ങനെ പറഞ്ഞു: 'അല്ലയോ വൈക്കത്തപ്പാ, ഇനി ഇതുപോലെ വല്ല അത്യാഹിതവും വന്നാൽ എന്റെ വംശത്തിൽ പെട്ടവർ രക്ഷിയ്ക്കാൻ തുനിഞ്ഞെന്ന് വരില്ല. അതിനാൽ ഞാൻ തന്ത്രം ഒഴിയുന്നു'. എന്നാൽ അക്കാര്യം വൈക്കത്തപ്പന് ഇഷ്ടമായില്ലെന്നാണ് കഥ. തന്ത്രമൊഴിഞ്ഞതിന്റെ ഫലമായി ആ കുടുംബം അന്യം നിന്നുപോയി. പിന്നീട് തന്ത്രം മേക്കാട്ടില്ലക്കാർക്ക് കിട്ടി. അങ്ങനെയിരിയ്ക്കെ ക്ഷേത്രത്തിൽ കൊട്ടാൻ അവകാശമുള്ള മാരാർ കുടുംബത്തിൽ പുരുഷന്മാർ ആരുമില്ലാതായി. ഗർഭിണിയായ ഒരു മാരസ്യാർ മാത്രം അവശേഷിച്ചു. അവർ ബന്ധുക്കളോട് കാര്യം പറഞ്ഞപ്പോൾ കൊട്ട് തുടരാൻ അവർ പറഞ്ഞു. അങ്ങനെ അവർ ക്ഷേത്രത്തിൽ കടന്ന് തന്ത്രിയോട് അനുവാദം ചോദിച്ചു. തന്ത്രി പറഞ്ഞു: 'നിന്റെ കുടുംബത്തിന്റെ വൃത്തി തുടരണമെങ്കിൽ നിനക്ക് തുടരാം. പക്ഷേ നിനക്ക് കൊട്ടാനാകുമെന്ന് നീ തെളിയിയ്ക്കണം'. മാരസ്യാർ പറഞ്ഞു: 'അങ്ങനെയെങ്കിൽ അങ്ങനെ'. തുടർന്ന് തന്ത്രി ശ്രീഭൂതബലി തൂകാൻ തുടങ്ങി. മാരസ്യാർക്ക് സാക്ഷാൽ നടരാജമൂർത്തിയുടെ ആവേശമുണ്ടായി. അവർ തിമില മുറുക്കിക്കൊട്ടാൻ തുടങ്ങി. തന്ത്രിയ്ക്ക് കണക്കനുസരിച്ച് ബലി തൂകാൻ കഴിയാതെ വന്നു. ഭൂതഗണങ്ങൾ അദ്ദേഹത്തിനുനേരെ വായും പൊളിച്ച് പാഞ്ഞടുത്തു. അദ്ദേഹം നക്ഷത്രമെണ്ണിക്കിടപ്പായി. ആ സമയത്ത് തന്ത്രവിദ്യാകുലപതിയായ ഭദ്രകാളി മറ്റപ്പിള്ളി നമ്പൂതിരിപ്പാട് ക്ഷേത്രത്തിന് പടിഞ്ഞാറുള്ള വേമ്പനാട്ട് കായലിലൂടെ തോണിയിൽ യാത്ര ചെയ്യുകയായിരുന്നു. കൊച്ചീരാജാവിനെ കണ്ട് സ്വദേശത്തേയ്ക്ക് മടങ്ങുകയായിരുന്ന അദ്ദേഹം ക്ഷേത്രത്തിൽ നടക്കുന്ന കോലാഹലങ്ങൾ കേട്ട് തോണി കരയ്ക്കടുപ്പിയ്ക്കാൻ തോണിക്കാരനോട് പറഞ്ഞു. തുടർന്ന് പടിഞ്ഞാറേ നടയിലൂടെ അകത്ത് കടന്ന അദ്ദേഹം ഉടനെ മേക്കാട്ട് തന്ത്രിയെ കണ്ടു. ശ്രീഭൂതബലിയുടെ ബുദ്ധിമുട്ടുകൾ മേക്കാടൻ മറ്റപ്പിള്ളിയെ പറഞ്ഞുകേൾപ്പിച്ചു. തന്ത്രം പകുതി തനിയ്ക്കും തരുമോ എന്ന് മറ്റപ്പള്ളി മേക്കാടനോട് ചോദിച്ചു. മേക്കാടൻ സമ്മതിച്ചു. ഉടനെത്തന്നെ മറ്റപ്പള്ളി ക്ഷേത്രക്കുളത്തിൽ മുങ്ങി തറ്റുടുത്ത് വന്ന് മേക്കാടന്റെ കയ്യിൽനിന്ന് ഹവിസ്സ് വാങ്ങി ബലി തൂകാൻ തുടങ്ങി. മാരസ്യാരോട് അടച്ചുകൊട്ടാൻ അദ്ദേഹം പറഞ്ഞു. തുടർന്ന് രണ്ട് തന്ത്രിമാരും കൂടി ബലി തൂകി. കൂടാതെ മറ്റപ്പിള്ളി തന്റെ പെരുവിരൽ ഒരു പേനാക്കത്തി കൊണ്ട് മുറിച്ച് അതിൽനിന്നുള്ള ചോര ഭൂതഗണങ്ങൾക്ക് കൊടുത്തു. അങ്ങനെ ഒന്നിടവിട്ട വർഷങ്ങളിൽ തന്ത്രം ഭദ്രകാളി മറ്റപ്പിള്ളിയും മേക്കാടനും കൈകാര്യം ചെയ്യാൻ തുടങ്ങി. ഇതിന്റെ പ്രതീകമായി ഒരുവർഷം ഉത്സവത്തിന് കൊടിക്കൂറ തെക്കോട്ടാണ് (ഭദ്രകാളി മറ്റപ്പിള്ളി ഇല്ലത്തിന്റെ സ്ഥാനം) കെട്ടുന്നതെങ്കിൽ അടുത്ത വർഷം വടക്കോട്ടായിരിയ്ക്കും (മേക്കാട്ട് ഇല്ലത്തിന്റെ സ്ഥാനം).
ക്ഷേത്രത്തിലെ മേൽശാന്തി അവകാശം തരണി ഇല്ലത്തിനാണ്. വൈക്കം ക്ഷേത്രത്തിലെ ശാന്തിയ്ക്കായി കടത്തുനാട്ടുനിന്ന് കുടിയേറിവന്ന ഒരു ബ്രാഹ്മണകുടുംബമാണിത്. ആദ്യം ചോഴമംഗലത്തില്ലത്തുനിന്നായിരുന്നു മേൽശാന്തി. പിന്നീട് ആറങ്ങോട്ടില്ലത്തിനായി. ഈ രണ്ടില്ലങ്ങളും അന്യം നിന്നുപോയപ്പോഴാണ് തരണി ഇല്ലം മേൽശാന്തിമാരായത്. ക്ഷേത്രത്തിന്റെ കിഴക്കേ നടയിലാണ് മേൽശാന്തിമഠം. തരണി ഇല്ലത്തിനൊപ്പം കടത്തനാട്ടുനിന്ന് കുടിയേറിവന്ന മറ്റ് പത്ത് ബ്രാഹ്മണകുടുംബങ്ങൾ കീഴ്ശാന്തിപ്പണി ചെയ്യുന്നു.
പ്രധാന വഴിപാടുകൾ.
അന്നദാന പ്രഭുവായ വൈക്കത്തപ്പന്റെ ഏറ്റവും പ്രധാന വഴിപാട് "പ്രാതൽ" ആണ്. പിന്നീടുള്ള പ്രധാന വഴിപാടുകൾ ആനന്ദപ്രസാദം, സഹസ്രകലശം, ദ്രവ്യകലശം, ആയിരം കലശം, ആയിരക്കുടം, ക്ഷീരധാര, ജലധാര, ആലുവിളക്ക് എന്നിവയാണ്. അഷ്ടമിപ്പിറ്റേന്ന് നടത്തുന്ന മുക്കുടി നിവേദ്യവും വിശേഷമാണ്. ക്ഷേത്രത്തിൽ നാമമാത്രമായ തോതിൽ വെടിവഴിപാടും നടത്തിവരുന്നുണ്ട്.
"പ്രധാന ലേഖനം: വൈക്കത്തഷ്ടമി"
ആട്ടവിശേഷങ്ങൾ.
വൈക്കത്തഷ്ടമി മഹോത്സവം.
ക്ഷേത്രത്തിലെ പ്രധാന ഉത്സവം വൃശ്ചികമാസത്തിലെ വൈക്കത്തഷ്ടമി മഹോത്സവമാണ്. മറ്റ് ക്ഷേത്രങ്ങളിൽ നിന്ന് വ്യത്യസ്തമായി കൊടിയേറ്റവും ആറാട്ടും നോക്കിയല്ല ഉത്സവം നടത്തുന്നത്. മൊത്തം പതിമൂന്ന് ദിവസം നീണ്ടുനിൽക്കുന്ന ഉത്സവത്തിന്റെ പന്ത്രണ്ടാം നാൾ അഷ്ടമി വരുന്ന വിധത്തിലാണ് ഉത്സവം. അതോടെ ധാരാളം ഭക്തർ ക്ഷേത്രത്തിൽ ദർശനത്തിന് എത്തുന്നു. മുളയിടലും കലശാഭിഷേകവും വഴി തുടങ്ങുന്ന ഉത്സവം അങ്കുരാദിയാണ്. തുടർന്ന് സന്ധ്യയ്ക്ക് കൊടിയേറ്റം നടക്കുന്നു. കൊടിയേറിക്കഴിഞ്ഞാൽ പതിമൂന്ന് ദിവസം ഗംഭീരൻ ആഘോഷപരിപാടികളുണ്ട്. രോഹിണിദിവസം സന്ധ്യയ്ക്കാണ് കൂടിപ്പൂജ. വൈക്കത്തപ്പന്റെ പുത്രനായ ഉദയനാപുരത്തപ്പൻ (സുബ്രഹ്മണ്യൻ) ആറാട്ടുകഴിഞ്ഞ് തിരിച്ച് ക്ഷേത്രത്തിലേയ്ക്കുപോകുന്ന വഴിയ്ക്കുവച്ച് പിതാവിനെ കാണാൻ വൈക്കത്തെത്തും. തുടർന്ന് ഇരുവരുടെയും ബിംബങ്ങൾ അടുത്തുവച്ച് ശ്രീകോവിൽ നടയടച്ച് പൂജ തുടങ്ങുന്നു. ആ സമയത്ത് ശിവൻ, പാർവ്വതീഗണപതീസുബ്രഹ്മണ്യസമേതനായി കൈലാസത്തിൽ അമരുന്നു എന്നാണ് വിശ്വാസം. കൂടിപ്പൂജയുടെ മന്ത്രങ്ങൾ തന്ത്രിയ്ക്കും മേൽശാന്തിയ്ക്കും മാത്രമേ അറിയൂ. 
പന്ത്രണ്ടാം ദിവസം അഷ്ടമി നാളിലാണ് പ്രസിദ്ധമായ വൈക്കത്തഷ്ടമി. അന്ന് പതിവിലും ഒരുമണിക്കൂർ നേരത്തേ നട തുറക്കും. അഷ്ടമിനാളിലെ മഹാനിർമ്മാല്യ ദർശനത്തിന് വൻ ഭക്തജനത്തിരക്കായിരിയ്ക്കും. പുലർച്ചെ 4.30 മുതൽ തന്നെ ദർശനം ആരംഭിക്കും. അഷ്ടമി ദർശനം ഐശ്വര്യകരമാണ് എന്നാണ് വിശ്വാസം. അന്ന് ക്ഷേത്രത്തിൽ നിവേദ്യങ്ങളില്ല. പുത്രനായ സുബ്രഹ്മണ്യന്റെ വിജയത്തിനായി ഭഗവാൻ ഉപവാസമനുഷ്ഠിയ്ക്കുന്നു എന്നാണ് വിശ്വാസം. എന്നാൽ ഭക്തജനങ്ങൾക്ക് ഗംഭീരൻ സദ്യയുണ്ടായിരിയ്ക്കും. താനൊഴികെ മറ്റാരും അന്ന് പട്ടിണി കിടക്കരുത് എന്ന് ഭഗവാന് നിർബന്ധമാണത്രേ. ക്ഷേത്രത്തിലെ വടക്കേ ഗോപുരം അന്നുമാത്രമേ തുറക്കൂ. അതിലൂടെ വൈകീട്ട് ഉദയനാപുരത്തപ്പന്റെ എഴുന്നള്ളത്തുമുണ്ട്. ഭീകരന്മാരായ താരകാസുരനെയും ശൂരപത്മനെയും കൊലപ്പെടുത്തിയശേഷം വാദ്യഘോഷങ്ങളുടെ അകമ്പടിയോടെയെത്തുന്ന സുബ്രഹ്മണ്യനെ മഹാദേവൻ കിഴക്കേ ആനക്കൊട്ടിലിലേയ്ക്ക് കൊണ്ടുപോകുന്നു. തുടർന്ന് വലിയ കാണിയ്ക്ക. ആദ്യം വരുന്നത് കറുകയിൽ കൈമളാണ്. തുടർന്ന് ഭക്തരും ദേവസ്വം അധികൃതരുമെല്ലാം കാണിയ്ക്കയിടുന്നു. വൈക്കത്തിനടുത്ത് താമസിയ്ക്കുന്ന ഭക്തർ, അഷ്ടമിദിവസം ക്ഷേത്രത്തിൽ വന്ന് തൊഴുതില്ലെങ്കിൽ അത് അപകടകരമാണെന്ന് വിശ്വസിയ്ക്കപ്പെടുന്നു. കാണിക്കയിട്ടു കഴിഞ്ഞാൽ വെടിക്കെട്ടാണ്. ആകാശത്ത് വിരിയുന്ന വർണ്ണവിസ്മയം ആയിരങ്ങളെ അത്ഭുതത്തിലാഴ്ത്തും. പിന്നീട് വേദനാജനകമായ 'കൂടിപ്പിരിയൽ' എന്ന ചടങ്ങാണ്. ശിവന്റെയും സുബ്രഹ്മണ്യന്റെയും തിടമ്പുകളേന്തിയ ആനകൾ വേദനാജനകമായ പല ശബ്ദങ്ങളുമുയർത്തും. വാദ്യോപകരണങ്ങളെല്ലാം നിർത്തി, വിളക്കണച്ച് തികച്ചും മൗനത്തോടെ സുബ്രഹ്മണ്യൻ ഉദയനാപുരത്തേയ്ക്കും ശിവൻ ശ്രീകോവിലിലേയ്ക്കും തിരിച്ചുപോകുന്നു. ജഗദീശ്വരനായിട്ടും, സ്വന്തം പുത്രന്റെ വേർപാടോർത്ത് ദുഃഖിതനായാണ് ശിവന്റെ മടക്കം. പിറ്റേ ദിവസമാണ് ക്ഷേത്രത്തിൽ ആറാട്ട്. അതിന് വലിയ പ്രാധാന്യമൊന്നുമില്ല. ക്ഷേത്രക്കുളത്തിലാണ് ആറാട്ട്. ആറാട്ട് കഴിഞ്ഞുവരുന്ന ദേവന്റെ ക്ഷീണം മാറ്റാനായി വെള്ളാട്ട് മൂസ്സിന്റെ വക മുക്കുടി നിവേദ്യവും അന്നുണ്ടാകും. 
മലയാളസിനിമാസംഗീതകുലപതിയും വൈക്കത്തപ്പന്റെ പരമഭക്തനുമായിരുന്ന വി. ദക്ഷിണാമൂർത്തി സ്വാമിയുടെ ഓർമ്മയ്ക്കായി 2013-ൽ ആരംഭിച്ച 'ദക്ഷിണാമൂർത്തി സംഗീതോത്സവം' ചുരുങ്ങിയകാലം കൊണ്ട് ജനശ്രദ്ധ പിടിച്ചുപറ്റിയിട്ടുണ്ട്. വൈക്കത്തഷ്ടമി മഹോത്സവത്തിന്റെ ഭാഗമായാണ് ഇത് നടത്തുന്നത്. ഗുരുവായൂരിലെ ചെമ്പൈ സംഗീതോത്സവത്തിന്റെ മാതൃകയിലാണ് ഇതും നടത്തുന്നത്. 13 ദിവസമാണ് മൊത്തം സംഗീതോത്സവവും.
"പ്രധാന ലേഖനം: വടക്കുപുറത്തു പാട്ട്"
വടക്കുപുറത്തു പാട്ട്.
ക്ഷേത്രത്തിൽ പന്ത്രണ്ട് വർഷം കൂടുമ്പോൾ നടത്തുന്ന വിശേഷാൽ ചടങ്ങാണിത്. ക്ഷേത്രത്തിൽ ദേവീപ്രതിഷ്ഠകളില്ലെങ്കിലും (പനച്ചിയ്ക്കൽ ഭഗവതിയൊഴികെ) ഭദ്രകാളിപ്രീതിയ്ക്കായി നടത്തിവരുന്ന ഒരു ആചാരമാണിത്. ആദിപരാശക്തിയുടെ അഭാവത്തിൽ ശിവൻ പ്രവർത്തന രഹിതനാകാതിരിയ്ക്കാനാണ് ഈ ചടങ്ങെന്നാണ് വിശ്വാസം, അതായത് ശിവശക്തിസംയോഗം. കൊടുങ്ങല്ലൂരമ്മയെ സങ്കല്പിച്ചാണ് കളം. വൈക്കം ക്ഷേത്രത്തിന് വടക്കുഭാഗത്തുള്ള കൊടുങ്ങല്ലൂർ ക്ഷേത്രത്തിൽ നിന്ന് ഭഗവതി വൈക്കത്ത് വരുന്നു എന്നാണ് വിശ്വാസം. പന്ത്രണ്ട് ദിവസം കളമെഴുത്തിപ്പാട്ടും പതിമൂന്നാം ദിവസം ഗുരുസിയും നടത്തുന്നു. ദാരികവധം പാട്ടാണ് ഈ സമയത്ത് പാടുന്നത്. ദാരികന്റെ ജനനം, ശിവനേത്രത്തിൽ നിന്നുള്ള ശ്രീ ഭദ്രകാളിയുടെ അവതാരത്തിൽ തുടങ്ങി ദാരികവധം വരെ ഇതിൽ ഉൾക്കൊള്ളുന്നു. ആദ്യത്തെ നാലുദിവസം എട്ടുകൈകളുള്ള ഭഗവതിയുടെ കളമാണ് വരയ്ക്കുക. പിന്നീട് അത് പതിനാറും, മുപ്പത്തിരണ്ടും ഒടുവിൽ അറുപത്തിനാലുമായി മാറും. അതിഭയങ്കരമായ ഭദ്രകാളിയുടെ ഈ വിശ്വരൂപത്തെ ദർശിച്ചാണ് വാഹനസൗകര്യമില്ലാതിരുന്ന പണ്ടുകാലത്ത് വൈക്കത്തെ ഭക്തർ കൊടുങ്ങല്ലൂരമ്മയെ തൊഴുത ഫലം അനുഭവിച്ചിരുന്നത്. ഏറ്റവും അവസാനമായി വടക്കുപുറത്തുപാട്ട് നടത്തിയത് 2013-ലാണ്. പണ്ട് ഇതുപോലെ തെക്കുപുറത്ത് പാട്ടുമുണ്ടായിരുന്നു. എന്നാൽ കാലാന്തരത്തിൽ അത് നിന്നുപോയി. വടക്കുംകൂർ രാജ്യത്തിന്റെ നാശത്തിനുവേണ്ടി ചെയ്തതാണത്രേ ഇത്.
"പ്രധാന ലേഖനം: ശിവരാത്രി"
ശിവരാത്രി.
കുംഭമാസത്തിലെ കറുത്ത ചതുർദ്ദശി ദിവസമാണ് ശിവരാത്രി ആഘോഷിയ്ക്കുന്നത്. ഭാരതത്തിലെ എല്ലാ ശിവക്ഷേത്രങ്ങളിലും പ്രധാന ഉത്സവമാണിത്. കാളകൂടം കുടിച്ച് അപകടാവസ്ഥയിലായ ശിവനുവേണ്ടി ദേവകൾ ഉണർന്നിരുന്ന ദിവസമായും 'ആരാടാ വലിയവൻ?' എന്നുചോദിച്ച് വഴക്കിടുന്ന ബ്രഹ്മാവിനും വിഷ്ണുവിനും മുമ്പിൽ ശിവൻ ലിംഗരൂപത്തിൽ പ്രത്യക്ഷപ്പെട്ട ദിവസമായും ഇത് കണക്കാക്കപ്പെടുന്നു. ശിവരാത്രിദിവസം വൈക്കം ക്ഷേത്രനട ഒരുമണിക്കൂർ നേരത്തെ തുറന്ന് നിർമ്മാല്യം നടത്തും. അന്ന് ക്ഷേത്രത്തിൽ മുടങ്ങാതെ അഭിഷേകം നടത്തും. അഭിഷേകദ്രവ്യങ്ങൾ കാവടികളിൽ കൊണ്ടുവന്നാണ് ശിവരാത്രിനാളിലെ അഭിഷേകം. കൂടാതെ അന്ന് ഭക്തർക്ക് വിശേഷാൽ അന്നദാനവുമുണ്ടാകും (വ്രതമനുഷ്ഠിയ്ക്കാത്ത ഭക്തർക്ക് മാത്രം). ശിവരാത്രിയോടനുബന്ധിച്ച് വിശേഷാൽ കലാപരിപാടികൾ, ത്രിവേദലക്ഷാർച്ചന, വെടിക്കെട്ട് തുടങ്ങിയവയുമുണ്ട്. അന്ന് രാത്രി നടയടയ്ക്കില്ല. മറിച്ച് രാത്രിയിലെ ഓരോ യാമത്തിലും വിശേഷാൽ പൂജയും കലശാഭിഷേകവുമുണ്ടാകും. ഇത് കണ്ടുതൊഴാൻ ഭക്തർ ഉറക്കമൊഴിച്ച് ക്ഷേത്രത്തിൽ തങ്ങാറുണ്ട്. പതിനെട്ട് പൂജകളാണ് ശിവരാത്രിനാളിൽ വൈക്കത്ത് മൊത്തമുള്ളത്.
തിരുവാതിര.
ധനുമാസത്തിലെ തിരുവാതിര, ശിവന്റെ പിറന്നാളായി കണക്കാക്കപ്പെടുന്നു. ശിവന്റെയും പാർവ്വതിയുടെയും വിവാഹദിവസമാണെന്നും ഐതിഹ്യമുണ്ട്. ശിവക്ഷേത്രങ്ങളിലെ മറ്റൊരു വിശേഷദിവസമാണിത്. പണ്ടുകാലത്ത് രേവതി മുതൽ തിരുവാതിര വരെ നീണ്ടുനിന്നിരുന്ന ഈ ആഘോഷം കേരളത്തിലെ സ്ത്രീകൾ ഗംഭീരമായി ആഘോഷിച്ചിരുന്നു. വൈക്കം ക്ഷേത്രത്തിൽ തിരുവാതിര ദിവസം വിശേഷാൽ പൂജകളുണ്ടാകും. ശിവന് അന്ന് ഭസ്മാഭിഷേകമാണ് പ്രധാനം. പഴയ ചിട്ടയിലല്ലെങ്കിലും തിരുവാതിരവ്രതം അനുഷ്ഠിയ്ക്കുന്ന ഭക്തർ ഇന്നുമുണ്ട്. അവർ ഈ ദിവസം ക്ഷേത്രദർശനം നടത്തുന്നു. അന്ന് സ്ത്രീകളുടെ തിരുവാതിരക്കളിയുമുണ്ടാകും.
കുംഭാഷ്ടമി ചിറപ്പ്.
കുംഭമാസത്തിലെ കറുത്ത അഷ്ടമിയും വൈക്കത്ത് ആഘോഷിയ്ക്കുന്നുണ്ട്. അന്നത്തെയും പ്രധാന ആഘോഷം ഉദയനാപുരത്തപ്പന്റെ എഴുന്നള്ളത്താണ്. വൈകീട്ട് നാലുമണിയോടുകൂടി ക്ഷേത്രത്തിലെത്തുന്ന ഉദയനാപുരത്തപ്പൻ, പിതാവായ വൈക്കത്തപ്പനൊപ്പം പാട്ടം പിരിയ്ക്കാൻ പോകുന്നു എന്നാണ് സങ്കല്പം. കിഴക്കേ ഗോപുരത്തിലൂടെ ഇറങ്ങിപ്പോകുന്ന ശിവനും സുബ്രഹ്മണ്യനും തുടർന്ന് ക്ഷേത്രത്തിന് കിഴക്കുള്ള കള്ളാട്ടുശേരി തുടങ്ങിയ പ്രദേശങ്ങളിലേയ്ക്ക് എഴുന്നള്ളുന്നു. പിറ്റേന്ന് പുലർച്ചെയും കൂടിപ്പിരിയലുണ്ട്. ഇങ്ങനെ പല കാര്യങ്ങളിലും സാമ്യമുണ്ടെങ്കിലും, വൃശ്ചികാഷ്ടമിയ്ക്കുള്ള കോലാഹലങ്ങളൊന്നും തന്നെ കുംഭാഷ്ടമിയ്ക്കില്ല. 
വിനായക ചതുർത്ഥി.
ചിങ്ങമാസത്തിലെ വെളുത്ത ചതുർത്ഥിദിവസമാണ് വിനായക ചതുർത്ഥി ആഘോഷിയ്ക്കുന്നത്. ഗണപതിപ്രീതികരമായ ഒരു ആഘോഷമാണിത്. വൈക്കത്തെ ഗണപതിപ്രതിഷ്ഠകൾക്ക് അന്ന് വിശേഷാൽ പൂജകളും അഭിഷേകവുമുണ്ടാകും. ഇതിനോടനുബന്ധിച്ച് 1008 നാളികേരം ഉപയോഗിച്ചുള്ള അഷ്ടദ്രവ്യമഹാഗണപതിഹോമവും ഗജപൂജയും ആനയൂട്ടും നടത്തുന്നു. വിനായക ചതുർത്ഥിയോടനുബന്ധിച്ച് വൈക്കത്തെ വിവിധ സംഘടനകളുടെ നേതൃത്വത്തിൽ ഗണപതിപൂജയുണ്ടാകും. വിനായക ചതുർത്ഥിയ്ക്ക് ഒരാഴ്ച മുമ്പുതന്നെ ഗണപതി വിഗ്രഹങ്ങൾ പൂജിയ്ക്കാൻ തുടങ്ങുന്നു. വിനായക ചതുർത്ഥിനാളിൽ വിഗ്രഹങ്ങൾ പൂജയ്ക്കുശേഷം ജലാശയങ്ങളിൽ നിമജ്ജനം ചെയ്യുന്നു. അന്ന് ചന്ദ്രദർശനം പാടില്ല.
ഓണാഘോഷങ്ങൾ.
ചിങ്ങമാസത്തിലെ അത്തം നാളിൽ തുടങ്ങി തിരുവോണം നാൾ വരെ നീണ്ടുനിൽക്കുന്ന പത്ത് ദിവസങ്ങളിലാണ് ഓണം ആഘോഷിയ്ക്കുന്നത്. കേരളത്തിലെ വിളവെടുപ്പ് ഉത്സവമായിരുന്നു ഒരുകാലത്ത് ഓണം. ഇപ്പോൾ കൃഷിയൊക്കെ പോയെങ്കിലും ഓണത്തിന്റെ പ്രൗഢിയ്ക്ക് ഒട്ടും കോട്ടം തട്ടിയിട്ടില്ല. വൈക്കം ക്ഷേത്രത്തിൽ വിവിധ സംഘടനകളുടെ നേതൃത്വത്തിൽ പത്ത് ദിവസവും ഓണപ്പൂക്കളമിടുന്നു. ഉത്രാടത്തിനും തിരുവോണത്തിനും ഭക്തർക്ക് വിശേഷാൽ ഓണസദ്യ നൽകുന്നു. ഓണത്തിനും വലിയ കലാപരിപാടികളുണ്ടാകും.
വിഷു.
മേടമാസത്തിലെ ആദ്യദിവസമാണ് വിഷു ആഘോഷിയ്ക്കുന്നത്. ഒരുകാലത്ത് കേരളത്തിലെ വിളവിറക്കൽ ഉത്സവമായിരുന്നു വിഷു. ഇപ്പോൾ കൃഷിയൊക്കെ പോയെങ്കിലും വിഷുവിന്റെ പ്രൗഢിയ്ക്ക് ഒട്ടും കോട്ടം തട്ടിയിട്ടില്ല. വൈക്കത്ത് വിഷുദിവസം രാവിലെ ഒരുമണിക്കൂർ നേരത്തെ നടതുറക്കും. താലത്തിൽ അഷ്ടമംഗല്യം, കണിക്കൊന്ന തുടങ്ങിയവ അലങ്കരിച്ച് മണ്ഡപത്തിൽ വച്ചശേഷം ആദ്യം ഭഗവാനെ കണികാണിയ്ക്കുന്നു. തുടർന്ന് കണ്ണുപൊത്തി കടന്നുവരുന്ന ഭക്തർ ശിവലിംഗം കണികണ്ട് നിർവൃതി നേടുന്നു. ആദ്യം ക്ഷേത്രദർശനം കഴിഞ്ഞുവരുന്ന ഭക്തർക്ക് മേൽശാന്തി വിഷുക്കൈനീട്ടം നൽകുന്നു. വിഷുവിനോടനുബന്ധിച്ചും വിശേഷാൽ സദ്യയും കലാപരിപാടികളുമുണ്ടാകും. 
മണ്ഡലകാലം.
വൃശ്ചികം 1 മുതൽ ധനു 11 വരെ നീണ്ടുനിൽക്കുന്ന 41 ദിവസത്തെ ആഘോഷമാണ് മണ്ഡലകാലം. കേരളത്തിലെ ക്ഷേത്രങ്ങളിലെല്ലാം ഈ സമയത്ത് വൻ ഭക്തജനത്തിരക്കുണ്ടാകും. ശബരിമലയ്ക്കുപോകുന്ന തീർത്ഥാടകരാണ് ഭക്തരിൽ പ്രധാനികൾ. ശബരിമലയ്ക്കുപോകുന്ന ധാരാളം ഭക്തർ മണ്ഡലകാലത്ത് വൈക്കത്തെത്താറുണ്ട്. ശബരിമല ഇടത്താവളങ്ങളിലൊന്നായി വൈക്കം ക്ഷേത്രത്തെ മാറ്റിയിട്ടുണ്ട്. ഭക്തർക്ക് എല്ലാവിധത്തിലും സൗകര്യങ്ങൾ ഏർപ്പെടുത്താൻ ദേവസ്വം ബോർഡ് ശ്രദ്ധിയ്ക്കാറുണ്ട്. മണ്ഡലകാലത്തിനിടയ്ക്കുതന്നെയാണ് ക്ഷേത്രത്തിലെ വൈക്കത്തഷ്ടമി മഹോത്സവവും വരുന്നത്.
നവരാത്രി.
കന്നിമാസത്തിലെ വെളുത്ത പ്രഥമ മുതലുള്ള ഒമ്പത് ദിവസമാണ് നവരാത്രി ആഘോഷിയ്ക്കുന്നത്. ഭാരതത്തിൽ മുഴുവൻ നടത്തപ്പെടുന്ന ഈ ആഘോഷത്തിലെ അവസാനത്തെ മൂന്ന് ദിവസമാണ് കേരളത്തിൽ പ്രധാനം. ദുർഗ്ഗാഷ്ടമി ദിവസം സന്ധ്യയ്ക്ക് ക്ഷേത്രത്തിൽ ആയുധങ്ങൾ, പുസ്തകങ്ങൾ, സംഗീതോപകരണങ്ങൾ മുതലായവ പൂജയ്ക്ക് വയ്ക്കുന്നു. മഹാനവമി ദിവസം അടച്ചുപൂജയാണ്. വിജയദശമിദിവസം രാവിലെ പൂജകഴിഞ്ഞ് വസ്തുക്കൾ ഉടമസ്ഥർക്ക് തിരിച്ചുകൊടുക്കുന്നു. അന്ന് ആയിരത്തിലധികം കുട്ടികൾ ക്ഷേത്രത്തിൽ വിദ്യാരംഭം കുറിയ്ക്കുന്നു. അന്ന് വിശേഷാൽ കലാപരിപാടികളുമുണ്ടാകും.
രാമായണമാസം, ഗണപതിഹോമം, ഇല്ലം നിറ, തൃപ്പുത്തരി.
കർക്കടകമാസം ദുർഘടമാസമായിട്ടാണ് കണക്കാക്കിയിരുന്നത്. ഈയൊരു ബുദ്ധിമുട്ടിനെ ഒഴിവാക്കാൻ ഭക്തർ രാമായണം പോലുള്ള വിശേഷ ഗ്രന്ഥങ്ങൾ വായിച്ചുവന്നു. ഇന്നും കർക്കടകം രാമായണമാസമായി കണക്കാക്കപ്പെട്ടുവരുന്നു. മധ്യകേരളത്തിൽ പലയിടങ്ങളിലായി ഇക്കാലത്ത് നാലമ്പല ദർശനം എന്നപേരിൽ ഒരു ചടങ്ങുണ്ട്. ദശരഥപുത്രന്മാരായ ശ്രീരാമൻ, ഭരതൻ, ലക്ഷ്മണൻ, ശത്രുഘ്നൻ എന്നിവരുടെ ക്ഷേത്രങ്ങൾ ഒരേ ദിവസം ഉച്ചയ്ക്കുമുമ്പായി തൊഴുതുതീർക്കുന്നതാണ് ഈ ചടങ്ങ്. വൈക്കത്ത് കർക്കടകമാസത്തിൽ എല്ലാ ദിവസവും രാമായണപാരായണമുണ്ട്. കൂടാതെ ആദ്യവാരത്തിൽ അഷ്ടദ്രവ്യമഹാഗണപതിഹോമവും പ്രധാനമാണ്. കർക്കടകവാവ് കഴിഞ്ഞുവരുന്ന ആദ്യത്തെ ഞായറാഴ്ച ഇല്ലം നിറയും അതുകഴിഞ്ഞൊരു ദിവസം തൃപ്പുത്തരിയും നടത്തുന്നു.

</doc>
<doc id="58733" url="https://ml.wikipedia.org/wiki?curid=58733" title="ദത്താത്രേയ ക്ഷേത്രം (ഇൻഡോർ)">
ദത്താത്രേയ ക്ഷേത്രം (ഇൻഡോർ)

മദ്ധ്യപ്രദേശിലെ ഇൻഡോറിൽ സ്ഥിതിചെയ്യുന്ന ഒരു ക്ഷേത്രമാണ് ദത്താത്രേയ ക്ഷേത്രം. ദത്താത്രേയ ക്ഷേത്രത്തിന് 700 വർഷത്തെ പഴക്കമുണ്ടെന്നാണ് കരുതുന്നത്. ഹോൾക്കർ രാജവംശത്തിന്റെ ആസ്ഥാനമായിരുന്ന വംശസ്ഥാപകനായ സുബേദാർ മൽ‌ഹാരോ ഹോൾക്കർ എത്തുമ്മുമ്പേ ഈ ക്ഷേത്രമുണ്ടായിരുന്നു എന്നാണ് രേഖകളിൽ കാണുന്നത്.[""] എല്ലാ പന്ത്രണ്ട് വർഷത്തിലൊരിക്കലും നടത്തുന്ന മഹാകാലേശ്വരന്റെ ആസ്ഥാനമായ അവന്തികയിലെ (ഇന്നത്തെ ഉജ്ജയിൻ) സിംഹസ്തമേളയിൽ പങ്കെടുക്കാനായി പോയിരുന്ന സന്ന്യാസിമാരുടെ താവളമായിരുന്നു ഈ ക്ഷേത്രമെന്ന് ചരിത്രരേഖകളിൽ കാണുന്നു.
പ്രതിഷ്ഠയും ആരാധനയും.
ദത്താത്രേയ വിഗ്രഹത്തിനൊപ്പം ഒരു പശുവിന്റെയും നാല് ശ്വാനൻ‌മാരുടെയും പ്രതിമകൾ ഇവിടെ കാണാൻ സാധിക്കും. പുരാണമനുസരിച്ച്, ദത്താത്രേയൻ ഭൂമിയുടെയും വേദങ്ങളുടെയും സംരക്ഷണത്തിനായാണ് ഭൂമിയിൽ അവതരിച്ചത്. പശു ഭൂമിയെയും ശ്വാനൻ‌മാർ നാല് വേദങ്ങളെയും പ്രതിനിധീകരിക്കുന്നു എന്നാണ് വിശ്വാസം.
ത്രിമൂർത്തികളായ ബ്രഹ്മാവ്, വിഷ്ണു, മഹേശ്വരന്മാരുടെ ശക്തി ദത്താത്രേയനിലുണ്ടെന്നാണ് വിശ്വാസം. ദത്താത്രേയനെ ഈശ്വരനായും മാർഗ്ഗദർശിയായും ആരാധിക്കപ്പെടുന്നു. അതിനാൽ, ശ്രീ ഗുരുദേവദത്ത എന്ന പേരിലും ദത്താത്രേയൻ അറിയപ്പെടുന്നു. മാഘമാസത്തിലെ പൂർണിമയാണ് ദത്താത്രേയജയന്തിയായി ആഘോഷിക്കുന്നത്. ദത്താത്രേയനെ ആരാധിക്കുമ്പോൾ ‘ഗുരുചരിതം’ ഉരുവിടുന്നതിന് പ്രത്യേക പ്രാധാന്യം കൽപ്പിക്കുന്നു. മൊത്തം 52 അധ്യായങ്ങളും 7491 വരികളുമാണ് ഈ ഗ്രന്ഥത്തിലുള്ളത്.
എത്തിച്ചേരാൻ.
വിമാനമാർഗ്ഗം സഞ്ചരിക്കുന്നവർക്ക് ഇൻഡോറിലെ അഹല്യ വിമാനത്താവളമാണ് അടുത്തുള്ളത്. റയിൽ‌മാർഗ്ഗം ഇൻഡോർ റയിൽ‌വെ സ്റ്റേഷനിൽ എത്തിച്ചേരാം. ആഗ്രാ-മുബൈ ഹൈവേയുടെ അരികിലായതിനാൽ റോഡുമാർഗ്ഗവും എളുപ്പത്തിൽ എത്തിച്ചേരാം.

</doc>
<doc id="58750" url="https://ml.wikipedia.org/wiki?curid=58750" title="ലെയൻഹാർട് ഓയ്ലർ">
ലെയൻഹാർട് ഓയ്ലർ

 
ഒരു സ്വിസ്സ് ഗണിതശാസ്ത്രജ്ഞനും, ഭൗതികശാസ്ത്രജ്ഞനുമായിരുന്നു ലെയൻഹാർട് ഓയ്ലർ (], , , ഇംഗ്ലീഷ്: "Oiler";1707 ഏപ്രിൽ 15 – 1783 സെപ്റ്റംബർ 18). ഗണിതശാസ്ത്രത്തിന്റെയും ഭൗതികശാസ്ത്രത്തിന്റെയും വളരെയധികം ശാഖകളിൽ അദ്ദേഹത്തിന്റെ സംഭാവനകളൂണ്ട്. കലനം, പ്രകാശികം, ഗ്രാഫ് തിയറി, ബലതന്ത്രം, ദ്രവാവസ്ഥാഭൗതികം, ഒപ്റ്റിക്സ്, ജ്യോതിശാസ്ത്രം മാത്തമാറ്റിക്കൽ ഫങ്ഷൺ മുതലായ വ്യത്യസ്തങ്ങളായ വിഷയങ്ങളിൽ അദ്ദേഹം പ്രധാനപ്പെട്ട പഠനങ്ങൾ നടത്തിയിട്ടുണ്ട്.
ഇദ്ദേഹം തന്റെ ജീവിതത്തിന്റെ മുഖ്യഭാഗവും സെന്റ് പീറ്റേഴ്സ് ബർഗ്, റഷ്യ, ബെർലിൻ, പ്രഷ്യ എന്നിവിടങ്ങളിലാണ് ചെലവഴിച്ചത്. പതിനെട്ടാം നൂറ്റാണ്ടിലെ പ്രധാന ഗണിതശാസ്ത്രജ്ഞനായും ഗണിതശാസ്ത്രജ്ഞന്മാരിൽ ഏറ്റവും പ്രമുഖരിൽ ഒരാളായും ഇദ്ദേഹം കണക്കാക്കപ്പെടുന്നു. ഏറ്റവും കൂടുതൽ ഗണിതശാസ്ത്രരചനകൾ നടത്തിയ വ്യക്തിയും ഇദ്ദേഹമാണ്. ലപ്ലാസ് ഓയ്ലറെപ്പറ്റി ഇപ്രകാരം പറഞ്ഞിട്ടുണ്ടത്രേ. "ഓയ്ലർ വായിക്കൂ, ഓയ്ലർ വായിക്കൂ, അദ്ദേഹം ഞങ്ങൾക്കെല്ലാം മീതേയാണ്."
കൂടുതൽ വായനയ്ക്ക്.
&lt;templatestyles src="Refbegin/styles.css" /&gt;
പുറത്തേയ്ക്കുള്ള കണ്ണികൾ.
 ലെയൻഹാർട് ഓയ്ലർവിക്കിപീഡിയയുടെ 
 

</doc>
<doc id="58752" url="https://ml.wikipedia.org/wiki?curid=58752" title="ഡാനിയൽ ക്രെയ്ഗ്">
ഡാനിയൽ ക്രെയ്ഗ്

 
ഇംഗ്ലണ്ടിൽ നിന്നുള്ള ഒരു ചലച്ചിത്ര നടനാണ് ഡാനിയൽ റഗ്ടൺ ക്രെയ്ഗ് (ജനനം 2: മാർച്ച് 1968).
ദ പവർ ഓഫ് വൺ എന്ന ചിത്രത്തിൽ ഒരു ചെറുവേഷത്തിലഭിനയിച്ചുകൊണ്ടാണ് ചലച്ചിത്ര ലോകത്തിലേക്ക് പ്രവേശിച്ചത്. എ കിഡ് ഇൻ കിങ് ആർതേർസ് കോർട്ട് (ചലച്ചിത്രം), ഷാർപ്സ് ഈഗിൾ, ദ യങ് ഇൻഡ്യാന ജോൺസ് ക്രോണിക്കിൾസ് (ടെലിവിഷൻ പരമ്പര) എന്നിവയിലെ കഥാപാത്രങ്ങളാണ് ആദ്യകാലത്ത് ശ്രദ്ധേയമായവ. ലെയർ കേക്കിലെ നായക കഥാപാത്രം, ആഞ്ചലീന ജോളിയൊടൊത്തുള്ള പ്രകടനം എന്നിവ ക്രെയ്ഗിനെ താര പദവിയിലേക്കുയർത്തി.
ഇയോൺ പ്രൊഡക്ഷന്റെ ജെയിംസ് ബോണ്ട് ചലച്ചിത്ര പരമ്പരയിൽ കേന്ദ്ര കഥാപാത്രമായ രഹസ്യാന്വേഷകൻ ജെയിംസ് ബോണ്ടിനെ അവതരിപ്പിച്ച ആറാമത്തെ നടൻ ക്രെയ്ഗാണ്. 2006-ൽ ഇറങ്ങിയ കാസിനോ റോയലേയിലാണ് ക്രെയ്ഗ് ഈ വേഷത്തിൽ തുടക്കം കുറിച്ചത്. ഇദ്ദേഹമഭിനയിച്ചേറ്റവും പുതിയ ജെയിംസ് ബോണ്ട് ചിത്രം, ക്വാണ്ടം ഓഫ് സൊളേസ്, 2008 ഒക്ടോബർ, നവംബർ മാസങ്ങളിലായി ലോകമെമ്പാടും പുറത്തിറങ്ങി.
വോഗ് മാസികയുടെ കണക്കുകൾ പ്രകാരം ബ്രിട്ടണിലെ ഇപ്പോഴത്തെ ഏറ്റവുമധികം പ്രതിഫലം ലഭിക്കുന്ന നടൻ ഇദ്ദേഹമാണ്.

</doc>
<doc id="58753" url="https://ml.wikipedia.org/wiki?curid=58753" title="ഡൊംളൂർ">
ഡൊംളൂർ

 
കർണാടകയിലെ ബെംഗലൂരുവിന്റെ കിഴക്കു വശത്തായി സ്ഥിതി ചെയ്യുന്ന ഒരു ടൗൺഷിപ്പാണ്‌ ഡൊംളൂർ. ബാംഗ്ലുരിലെ സോഫ്റ്റ്‌വെയർ കമ്പനികളായ ഡെൽ,ഐ.ബി.എം.,മൈക്രോസോഫ്റ്റ്,ടാർഗറ്റ് എന്നിവയുടെ ഓഫീസുകൾ ഡൊംളൂരുവിലുണ്ട്. എച്ച്.എ.എൽ. വിമാനത്താവളം സ്ഥിതി ചെയ്യുന്നതും ഈ പ്രദേശത്തിനു അടുത്തായിട്ടാണ്‌.

</doc>
<doc id="58754" url="https://ml.wikipedia.org/wiki?curid=58754" title="Domlur">
Domlur



</doc>
<doc id="58760" url="https://ml.wikipedia.org/wiki?curid=58760" title="അഗസ്റ്റസ് ചാപ്മാൻ അല്ലെൻ">
അഗസ്റ്റസ് ചാപ്മാൻ അല്ലെൻ

 
സഹോദരനായ ജോൺ കിർബി അല്ലെനോടൊപ്പം യു.എസ്. സംസ്ഥാനമായ ടെക്സസിൽ ഹ്യൂസ്റ്റൺ നഗരം സ്ഥാപിച്ച വ്യക്തിയാണ്‌ അഗസ്റ്റസ് ചാപ്മാൻ അല്ലെൻ(1806-1864). ന്യൂയോർക്കിലെ കാനസറെയോവിൽ റോളണ്ട് അല്ലെന്റെയും സാറാ ചാപ്മാന്റെയും മകനായി 1806 ജൂലൈ 4ന്‌ ഇദ്ദേഹം ജനിച്ചു. ടെക്സസ് സ്വാതന്ത്ര്യസമരകാലത്ത് അവശ്യസാധനങ്ങളെത്തുന്ന മാർഗങ്ങൾ സം‌രക്ഷിച്ചുകൊണ്ട് യുണൈറ്റഡ് സ്റ്റേറ്റ്സിനെ സഹായിച്ചു. വിപ്ലവത്തിന് ശേഷം, പുതിയൊരു നഗരം സ്ഥാപിക്കുക എന്ന ഉദ്ദേശത്തോടെ 6,600 ഏക്കർ (27 കിമി²) സ്ഥലം വാങ്ങി. വിപ്ലവത്തിലെ നായകരിലൊരായ ജനറൽ സാം ഹ്യൂസ്റ്റണിന്റെ ബഹുമാനാർത്ഥം അവർ നഗരത്തിന് ഹ്യൂസ്റ്റൺ എന്ന് പേരിട്ടു. 1864 ജൂൺ 11-ന് വാഷിങ്ടൺ ഡി.സിയിൽ വച്ച് അന്തരിച്ചു.

</doc>
<doc id="58761" url="https://ml.wikipedia.org/wiki?curid=58761" title="Augustus Chapman Allen">
Augustus Chapman Allen



</doc>
<doc id="58763" url="https://ml.wikipedia.org/wiki?curid=58763" title="എം.വി. സിറിയസ് സ്റ്റാർ">
എം.വി. സിറിയസ് സ്റ്റാർ

 
ഐക്യ അറബ് എമിറേറ്റുകൾ ആസ്ഥാനമാക്കി പ്രവർത്തിക്കുന്ന വെലാ ഇന്റർനാഷണൽ മറൈൻ എന്ന് കമ്പനിയുടെ ഉടമസ്ഥതയിലുള്ള എണ്ണ ടാങ്കർ കപ്പൽ ആണ് എം.വി. സിറിയസ് സ്റ്റാർ. മൊത്തം നീളം 1,090 അടിയും (330 മീറ്റർ) 2 ദശലക്ഷം വീപ്പ (320,000 ക്യുബിക്.മീ) എണ്ണ സംഭരണശേഷിയുമുണ്ട് ഇതിന്‌, വളരെ വലിയ എണ്ണ വാഹക ടാങ്കർ (Very Large Crude Carrier or VLCC) വിഭാഗത്തിൽപ്പെട്ടതാണ്‌ ഈ കപ്പൽ. സൗദി അറേബ്യൻ ഒയിൽ കമ്പനിയായ ആറാംകൊയുടെ (Aramco) അനുബന്ധ കമ്പനിയാണ്‌ വെലാ ഇന്റർനാഷണൽ മറൈൻ. വെലായുടെ 24 എണ്ണ ടാങ്കറുകളിലൊന്നാണിത് അവയിൽ 19 എണ്ണവും വളരെ വലിയ എണ്ണ വാഹക ടാങ്കറുകളാണ്‌. ലൈബീരിയയിൽ റജിസ്റ്റർ ചെയ്യപ്പെട്ടതാണ്‌ ഈ കപ്പൽ, മൊൺറോവിയയാണ്‌ സ്വതുറമുഖം
ദക്ഷിണ കൊറിയൻ കമ്പനിയായ ദെയ്‌വൂ ഷിപ്പ്‌ബിൽഡിങ്ങ് ആൻഡ് മറൈൻ എൻജിനീയറിങ്ങ് ആണ്‌ ഈ കപ്പൽ നിർമ്മിച്ചിരിക്കുന്നത്. 2007 ഒക്ടോബറിൽ നിർമ്മാണം ആരംഭിച്ച ഇത് 2008 മാർച്ച് അവസാനത്തോടെ പണിപൂർത്തിയായി ഹുദാ എം. ഗോസൻ ഉദ്ഘാടനം നിർവ്വഹിച്ചു പ്രവർത്തനം തുടങ്ങി. വെലായുടെ ചരിത്രത്തിൽ ഒരു സൗദി വനിത ഉദ്ഘാടനം നിർവ്വഹിച്ച ആദ്യ സം‌രഭമായിരുന്നു ഇത്.
2008 നവംബർ 15 ൽ സൊമാലിയൻ കടൽക്കൊള്ളക്കാർ തട്ടിയെടുത്തതോടെ ഈ കപ്പൽ ലോക ശ്രദ്ധയാകഷിച്ചു, ചരിത്രത്തിൽ കടൽ കൊള്ളക്കാർ തട്ടിയെടുത്ത ഏറ്റവും വലിയ കപ്പൽ ഇതായിമാറി. സൗദി അറേബ്യയിൽ നിന്ന് ഗുഡ് ഹോപ് മുനമ്പ് വഴി അമേരിക്കൻ ഐക്യനാടുകളിലേക്ക് എണ്ണയുമായി പോകുന്ന വഴിയിലാണ്‌ ഇത് റാഞ്ചപ്പെട്ടത്. റാഞ്ചൽ നടന്ന സമയത്ത് ഇത് കെനിയൻ തീരത്തുനിന്ന് ഏകദേശം 450 നോട്ടിക്കൽ മൈൽ (520 മൈൽ; 830 കി.മീ) അകലെയായിരുന്നു, 25 ജീവനക്കാർ കപ്പലിൽ ഉണ്ടായിരുന്നു കപ്പലിന്റെ വില ഏകദേശം 150 ദശലക്ഷം ഡോളറും അതിലെ ചർക്കിന്റെ മതിപ്പ് വില 100 ദശലക്ഷം ഡോളറും വരും. 2009 ജനുവരി 9 ന്‌ കപ്പൽ മോചിപ്പിക്കപ്പെട്ടു.

</doc>
<doc id="58764" url="https://ml.wikipedia.org/wiki?curid=58764" title="MV Sirius Star">
MV Sirius Star



</doc>
<doc id="58765" url="https://ml.wikipedia.org/wiki?curid=58765" title="ജോൺ കിർബി അല്ലെൻ">
ജോൺ കിർബി അല്ലെൻ

 
സഹോദരനായ അഗസ്റ്റസ് ചാപ്മാൻ അല്ലെനോടൊപ്പം യു.എസ്. സംസ്ഥാനമായ ടെക്സസിൽ ഹ്യൂസ്റ്റൺ നഗരം സ്ഥാപിച്ച വ്യക്തിയാണ്‌ ജോൺ കിർബി അല്ലെൻ(1810-1838). ന്യൂയോർക്കിലെ കാനസറെയോവിൽ റോളണ്ട് അല്ലെന്റെയും സാറാ ചാപ്മാന്റെയും മകനായി ഇദ്ദേഹം ജനിച്ചു. ഇദ്ദേഹം അവിവാഹിതനായിരുന്നു. 1838 ഓഗസ്റ്റ് 15ൻ കൺജെസ്റ്റീവ് പനി ബാധിച്ച് ഇദ്ദേഹം മരണമടഞ്ഞു. ഇദ്ദേഹത്തെ ഹ്യൂസ്റ്റണിലെ ഫൗണ്ടേഴ്സ് സെമിത്തേരിയിലാണ്‌ സംസ്കരിച്ചിരിക്കുന്നത്.

</doc>
<doc id="58766" url="https://ml.wikipedia.org/wiki?curid=58766" title="John Kirby Allen">
John Kirby Allen



</doc>
<doc id="58769" url="https://ml.wikipedia.org/wiki?curid=58769" title="ജാഗ്വാർ‌">
ജാഗ്വാർ‌



</doc>
<doc id="58772" url="https://ml.wikipedia.org/wiki?curid=58772" title="ജോസഫ് ഫൊറിയർ">
ജോസഫ് ഫൊറിയർ

 
ഗണിതശാസ്ത്രത്തിലെയും ഭൗതികശാസ്ത്രത്തിലെയും വിവിധ വിഷയങ്ങളിൽ സുപ്രധാനമായ സംഭാവനകൾ നൽകിയ ഫ്രഞ്ച് ശാസ്ത്രജ്ഞനായിരുന്നു ജോസഫ് ഫൊറിയർ (മാർച്ച് 21, 1768 - മേയ് 16, 1830). ഫൊറിയർ ശ്രേണിയുടെ കണ്ടുപിടിത്തത്തിനും താപഗതികത്തിലെ പ്രശ്നങ്ങൾ നിർദ്ധാരണം ചെയ്യാനായി അത് ഉപയോഗിച്ചതിനുമാണ്‌ പ്രധാന പ്രശസ്തി. ഫൊറിയർ പരിവർത്തനം, ഫൊറിയർ നിയമം എന്നിവയും അദ്ദേഹത്തിന്റെ ബഹുമാനാർത്ഥം നാമകരണം ചെയ്യപ്പെട്ടവയാണ്‌. ഹരിതഗൃഹപ്രഭാവം കണ്ടെത്തിയ വ്യക്തിയായും അദ്ദേഹം കരുതപ്പെടുന്നു.
ജീവിതരേഖ.
ഫ്രാൻസിലെ ഓക്സെർ എന്ന സ്ഥലത്താണ് ഇദ്ദേഹം ജനിച്ചത്. ഇദ്ദേഹത്തിന്റെ പിതാവ് ഒരു തുന്നൽക്കാരനായിരുന്നു. ഒൻപതാം വയസ്സിൽ ഇദ്ദേഹം അനാഥനായി. ഓക്സെറിൽ ബിഷപ്പിന് ഇദ്ദേഹത്തെ പരിചയപ്പെടുത്തപ്പെട്ടതിനെത്തുടർന്ന് സെന്റ് മാർക്ക് കോൺവെന്റിൽ ഇദ്ദേഹത്തിന് വിദ്യാഭ്യാസം ലഭിച്ചു. സൈന്യത്തിലെ ശാസ്ത്രവിഭാഗത്തിൽ ജോലി ലഭിക്കണമെങ്കിൽ കുലീനജാതനായിരിക്കണം എന്ന വ്യവസ്ഥയുണ്ടായിരുന്നതിനാൽ ഇദ്ദേഹത്തിന് ഈ ജോലി ലഭിക്കുകയുണ്ടായില്ല. ഇതിനാൽ സൈന്യത്തിനുവേണ്ടി ഗണിതാദ്ധ്യാപകനായി ഇദ്ദേഹം ജോലി സ്വീകരിച്ചു. തന്റെ ജില്ലയിൽ ഫ്രഞ്ച് വിപ്ലവത്തിൽ ഇദ്ദേഹം വലിയ പങ്കാണ് വഹിച്ചത്. പ്രാദേശിക വിപ്ലവക്കമ്മിറ്റിയിൽ ഇദ്ദേഹം അംഗമായിരുന്നു. ഭീകരകാലം എന്നറിയപ്പെട്ടിരുന്ന സമയത്ത് ഇദ്ദേഹത്തെ ജയിലിലടച്ചുവെങ്കിലും 1795-ൽ "ഇകോളെ നോർമേൽ സുപെരിയെറിൽ" ജോലി ലഭിച്ചു. പിന്നീട് ജോസഫ്-ലൂയി ലാഗ്രാഞ്ചിനെത്തുടർന്ന് "ഇകോളെ പോളിടെക്നിക്വ്" എന്ന സ്ഥാപനത്തിലും ഇദ്ദേഹം ഉദ്യോഗമേറ്റെടുത്തു.
1798-ൽ നെപ്പോളിയനൊപ്പം ഇദ്ദേഹം ഈജിപ്ഷ്യൻ പര്യടനത്തിന് പുറപ്പെട്ടു. ലോവർ ഈജിപ്റ്റ് പ്രദേശത്തിന്റെ ഗവർണറായി ഇദ്ദേഹം നിയമിതനായി. ഇൻസ്റ്റിറ്റ്യൂട്ട് ഡെ'ഈജിപ്റ്റ് എന്ന സ്ഥാപനത്തിന്റെ സെക്രട്ടറി എന്ന ചുമതലയും ഇദ്ദേഹം വഹിക്കുകയുണ്ടായി. ഇംഗ്ലീഷ് നാവികസേന ഈജിപ്റ്റും ഫ്രാൻസുമായുള്ള ബന്ധം വിച്ഛേദിച്ചതിനാൽ ഇദ്ദേഹം പടക്കോപ്പുകളുണ്ടാക്കാനുള്ള സംവിധാനങ്ങൾ ഈജിപ്റ്റിൽ തന്നെ നിർമ്മിക്കുകയുണ്ടായി. ഈജിപ്ഷ്യൻ ഇൻസ്റ്റിറ്റ്യൂട്ടിന് ഇദ്ദേഹം ധാരാളം ശാസ്ത്രീയ പ്രബന്ധങ്ങളും സമർപ്പിക്കുകയുണ്ടായി. നെപ്പോളിയൻ കെയ്റോയിൽ ആരംഭിച്ച ഈജിപ്ഷ്യൻ ഇൻസ്റ്റിറ്റ്യൂട്ട് കെയ്റോ ഇൻസ്റ്റിറ്റ്യൂട്ട് എന്നും അറിയപ്പെടുന്നു. പൗരസ്ത്യദേശങ്ങളിൽ ഇംഗ്ലീഷുകാർക്കുണ്ടായിരുന്ന സ്വാധീനം കുറയ്ക്കുകയായിരുന്നു ഉദ്ദേശം. ബ്രിട്ടീഷ് വിജയങ്ങൾക്കും ജനറൽ മെനൗവിന്റെ നേതൃത്വത്തിലുള്ള ഫ്രഞ്ചുപടയുടെ 1801-ലെ പരാജയത്തിനും ശേഷം ഫൗറിയർ ഫ്രാൻസിലേയ്ക്ക് മടങ്ങി. 
1801-ൽ നെപോളിയൻ ഫൗറിയറെ ഗ്രെനോബിളിലെ ഇസറെ ഡിപ്പാർട്ട്മെന്റിന്റെ പ്രെഫെക്റ്റ് (ഗവർണർ) ആയി നിയമിച്ചു. റോഡ് നിർമ്മാണം, മറ്റു നിർമ്മാണപ്രവർത്തനങ്ങൾ എന്നിവയുടെ മേൽനോട്ടമായിരുന്നു ഇദ്ദേഹത്തിന്റെ ചുമതല. നെപ്പോളിയനോടുള്ള വിധേയത്വം മൂലം ഫൗറിയർ അദ്ധ്യാപനമുപേക്ഷിച്ച് ഈ ജോലി ഏറ്റെടുത്തു. ചൂട് പടരുന്നതിനെപ്പറ്റി ഇവിടെയാണ് ഫൗറിയർ പഠനമാരംഭിച്ചത്. "ഓൺ ദി പ്രൊപഗേഷൻ ഓഫ് ഹീറ്റ് ഇൻ സോളിഡ് ബോഡീസ്" എന്ന പ്രബന്ധം ഇദ്ദേഹം 1807 ഡിസംബർ 21-ന് പാരീസ് ഇൻസ്റ്റിറ്റ്യൂട്ടിന് സമർപ്പിച്ചു. "ഡെസ്ക്രിപ്ഷൻ ഡെ ല'ഈജിപ്റ്റെ" എന്നഗ്രന്ഥരചനയിൽലും ഇദ്ദേഹം സംഭാവനകൾ ചെയ്തിട്ടുണ്ട്.
1816-ൽ ഫൗറിയർ ഇംഗ്ലണ്ടിലെത്തിയെങ്കിലും ഫ്രാൻസിലേയ്ക്ക് തന്നെ മടങ്ങിപ്പോയി. 1822-ൽ ഷോൺ ബാപ്റ്റിസ്റ്റെ ജോസെഫ് ഡെലാംബ്രെയെത്തുടർന്ന് ഫ്രഞ്ച് അക്കാദമി ഓഫ് സയൻസസിലെ സ്ഥിരം സെക്രട്ടറിയായി. 1830-ൽ റോയൽ സ്വീഡിഷ് അക്കാദമി ഓഫ് സയൻസസിലെ വിദേശാംഗമായും ഇദ്ദേഹം നിയമിതനായി.
1830-ൽ ഇദ്ദേഹത്തിന്റെ അനാരോഗ്യം കാരണമുള്ള ബുദ്ധിമുട്ടുകൾ രൂക്ഷമായി. ഹൃദയത്തിലെ അന്യൂറിസം, 1830 മേയ് 4-ൽ പടിയിറങ്ങുമ്പോൾ വീണത് എന്നിവയാണ് പ്രധാന പ്രശ്നങ്ങൾ എന്ന് ജീവചരിത്രകാരനായ ഫ്രാങ്കോയി ആർഗോ പ്രസ്താവിച്ചിട്ടുണ്ട്. }} ഈ സംഭവത്തെത്തുടർന്ന് 1830 മേയ് 16-ന് ഇദ്ദേഹം മരണമടഞ്ഞു.
പാരീസിലെ പെറെ ലാചൈസ് സെമിത്തേരിയിലാണ് ഇദ്ദേഹത്തെ അടക്കം ചെയ്തത്. ശവകുടീരത്തിൽ ഈജിപ്ഷ്യൻ ബിംബങ്ങൾ രേഖപ്പെടുത്തിയിട്ടുണ്ട്. ഈഫൽ ടവറിൽ രേഖപ്പെടുത്തിയിട്ടുള്ള 72 പേരുകളിൽ ഇദ്ദേഹത്തിന്റെ പേരുമുൾപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="58773" url="https://ml.wikipedia.org/wiki?curid=58773" title="യുദ്ധ ടാങ്ക്">
യുദ്ധ ടാങ്ക്

 
യുദ്ധാവശ്യങ്ങൾക്കുപയോഗിച്ചുവരുന്ന ഒരു കവചിതവാഹനമാണ് ടാങ്ക് അഥവാ യുദ്ധ ടാങ്ക്. ഒന്നാം ലോകമഹായുദ്ധത്തിൽ ബ്രിട്ടിഷുകാർ ബങ്കറുകൾ തകർക്കാൻ കണ്ടെത്തിയ കവചിത വാഹനമാണിത്[""]. രണ്ടാം ലോകമഹായുദ്ധത്തോടെ ടാങ്കുകൾ അവഗണിക്കാൻ പറ്റാത്ത യുദ്ധോപകരണമായി. ടാങ്ക് പ്രതിരോധ വെടിക്കോപ്പുകളും മിസൈലുകളും ഇന്നു നിലവിൽ ഉണ്ട്. ക്യാറ്റർപില്ലർ (caterpillar) എന്നറിയപ്പെടുന്ന തുടർച്ചങ്ങലകൾ അഥവാ പാളങ്ങളുടെ സഹായത്താൽ ഉരുണ്ടു നീങ്ങുന്ന കവചിത യുദ്ധവാഹനം. യുദ്ധരംഗത്തെ അടിസ്ഥാനാവശ്യങ്ങളായ ചെറുത്തുനിൽപ്പിനും വെടിവെയ്പ്പിനും ഒരേസമയം ഉപകരിക്കുന്നതാണ് ഈ വാഹനം. 
മിസൈൽ ഉൾപ്പെടെയുള്ള വിവിധ തരം ആയുധങ്ങൾ ശേഖരിച്ചു വയ്ക്കാവുന്ന ആധുനിക ടാങ്ക് കരസേനയുടെ ഏറ്റവും ശക്തിയേറിയ ആണവേതര യുദ്ധോപകരണമാണ്. ആണവ പ്രസരണശേഷിയുള്ള ആയുധങ്ങൾ പ്രയോഗിക്കുമ്പോൾ അവ സൗകര്യപ്രദമായ രീതിയിൽ വിന്യസിപ്പിക്കുവാൻ ടാങ്കിലുള്ള സൈനികർക്കു കഴിയുന്നു. 
യുദ്ധങ്ങളിൽ മുഖ്യപങ്കു വഹിക്കുന്നതിനു പുറമേ ഒരു സൈനിക വിഭാഗത്തിന്റെ ശക്തി പ്രകടനങ്ങളുടെ മോടി വർധിപ്പിക്കാനും ടാങ്കുകൾ ഉപയോഗിച്ചുവരുന്നു. എല്ലാ രാജ്യങ്ങളുടേയും യുദ്ധസന്നാഹത്തിന്റെ ഒരവിഭാജ്യ ഘടകമാണ് ടാങ്ക്. ഇന്ന് ടാങ്കുകളുടെ നിയന്ത്രണത്തിന് കംപ്യൂട്ടറുകൾ വരെ ഉപയോഗിക്കുന്നുണ്ട് (ഉദാഹരണം ബ്രിട്ടനിലെ ചലഞ്ചർ 2 MBT ).
ചരിത്രം.
ആയുധങ്ങൾ ശേഖരിച്ചുവയ്ക്കാൻ സൗകര്യമുള്ള യുദ്ധവാഹനങ്ങൾ ബി. സി. 2000-ാം ആണ്ടോടുകൂടി നിർമിച്ചു തുടങ്ങിയതായി രേഖകളുണ്ട്. മധ്യപൂർവ ദേശക്കാരായ ഈജിപ്തുകാർ, ഹിറ്റൈറ്റുകൾ എന്നിവർ അമ്പും വില്ലും പ്രയോഗിച്ചുള്ള യുദ്ധത്തിൽ കുതിരകളെ പൂട്ടിയ രഥത്തെ യുദ്ധവാഹനമായി ഉപയോഗിച്ചിരുന്നു. ആയുധശേഖരമുള്ള യുദ്ധവാഹനത്തെ സംരക്ഷിക്കാനായി ഉരുട്ടി നീക്കാവുന്ന തരത്തിലുള്ള ചില കവചിത സജ്ജീകരണങ്ങൾ മധ്യകാലത്ത് നിലവിലുണ്ടായിരുന്നു. ബി. സി. 9-ാം ശ. -ത്തിൽ അസീറിയന്മാരും ഇത്തരം സജ്ജീകരണങ്ങൾ ഉപയോഗപ്പെടുത്തിയിരുന്നതായി രേഖകളുണ്ട്. 
ഗൈദൊ ദ വിജെവനൊ (1335), ലിയനാർഡൊ ഡാവിഞ്ചി (1484) എന്നിവർ ബാറ്റിൽ കാറുകൾക്ക് രൂപകല്പന നൽകുകയുണ്ടായി. കരയിലെ കപ്പൽ എന്നപേരിലാണ് ടാങ്ക് പോലുള്ള ഒരു വാഹനം ഡാവിഞ്ചി രൂപകൽപ്പന ചെയ്തത്. 
മധ്യകാലത്തിൽ കുതിരകളെ പൂട്ടി വലിക്കുന്ന വണ്ടികളെ 'ബാറ്റിൽ വാഗണു'കളായി മാറ്റിയെടുത്തിരുന്നു. ഇവയിൽ പ്രധാന മായി രണ്ടിനങ്ങളാണ് ഉണ്ടായിരുന്നത്; പടയാളികളെ കൊണ്ടു പോകാനുള്ളവയും പീരങ്കി ഘടിപ്പിച്ചവയും. ശത്രുപക്ഷത്തിന്റെ ശരവർഷത്തെ ചെറുക്കുവാൻ ബാറ്റിൽ വാഗണുകളുടെ ഇരുവശത്തും മരപ്പലകകൾ ഘടിപ്പിച്ചിരുന്നു. യുദ്ധഭൂമിയുടെ വിവിധ ഭാഗങ്ങളിലേക്ക് ഈ വാഹനങ്ങളെ ആവശ്യാനുസരണം കൊണ്ടുപോകാമായിരുന്നു. കുതിരകളെ കൂടാതെ കാറ്റാടിയന്ത്രം, ഗിയറുകൾ എന്നിവയുപയോഗിച്ചും ഇവയെ ചലിപ്പിക്കാനുള്ള രീതികൾ പരീക്ഷിച്ചു നോക്കിയിരുന്നു. 
1855-ൽ നീരാവി ഉപയോഗിച്ചു പ്രവർത്തിപ്പിക്കാവുന്ന ഒരു കവചിത വാഹനം ഇംഗ്ലണ്ടിലെ ജെയിംസ് കോവൻ വികസിപ്പിച്ചെടുത്തെങ്കിലും അതിനർഹമായ അംഗീകാരം ലഭിച്ചില്ല. പത്തൊമ്പതാം നൂറ്റാണ്ടിൽ ഷൂൺ വേണിൻറെയും എച്ച് ജി വെൽസിൻറെയും ശാസ്ത്ര കഥകളിലും ലാൻഡ് ഷിപ്പുകൾ പ്രത്യക്ഷപ്പെട്ടു.
ക്രമേണ അമേരിക്കക്കാരും ജർമനിയിലെ കൈസർ വിൽഹെമും പ്രത്യേക കവചിത സംവിധാനങ്ങളുള്ള വാഹനങ്ങൾ നിർമിച്ചുതുടങ്ങി. ഇംഗ്ലണ്ടിൽ ഫോർ-വീൽ ഡ്രൈവായ ക്വാഡ്രി സൈക്കിളിൽ (quadri cycle) മാക്സിം തോക്ക് ഘടിപ്പിച്ചുകൊണ്ടുള്ള സംവിധാനം പുറത്തിറക്കി. സ്വയം നിയന്ത്രിക്കാവുന്ന ഒരു കവചിത വാഹനം 1900-ൽ ഇംഗ്ലണ്ടിൽ ജോൺ ഫൗളർ കമ്പനി നിർമിച്ചു. ദക്ഷിണാഫ്രിക്കൻ യുദ്ധരംഗത്തേക്ക് (1899-1902) സാധനങ്ങൾ കൊണ്ടുപോകാനുപയോഗിച്ചിരുന്നതും നീരാവി കൊണ്ടു പ്രവർത്തിക്കുന്നതുമായ 'സ്റ്റീം ട്രാക്ക്ഷൻ എൻജി'നിൽ കവചമിട്ട് യുദ്ധ വാഹനമായി മാറ്റുകയാണുണ്ടായത്. 
1899-1902 കാലഘട്ടത്തിലെ ബോവർ യുദ്ധകാലത്ത് 
ആയുധങ്ങൾ ഘടിപ്പിച്ച ആവിയന്ത്രവാഹനങ്ങൾ നിർമ്മിക്കാൻ ബ്രിട്ടീഷ് വാർ ഓഫീസ് നിർദ്ദേശം നൽകി.ആ പരീക്ഷണങ്ങൾ ലോകത്തിലെ
ആദ്യ ടാങ്ക് നിർമ്മാണത്തിൽ കലാശിച്ചു.ഫൈള്റ്റ് കമാൻഡർ ടി ജി ഹെതറിംഗ്ടണും. ക്യാപ്റ്റൻ മുറേ സ്വീറ്ററും ചേർന്ന് ലാൻഡ് ഷിപ്പിന് ഒരു ഡിസൈൻ രൂപപ്പെടുത്തി വിൻസ്റ്റൺ ചർച്ചിലിന് സമർപ്പിച്ചു.മുങ്ങിക്കപ്പലിൻറെ ഡീസൽ എഞ്ചിനാണ് ആ കരക്കപ്പലിന് ശക്തി പകരാൻ തിരഞ്ഞെടുത്തത് അതിന്റെ നിർമ്മാണത്തിന് ചർച്ചിൽ ഒരു കമ്മിറ്റിയെ നിയോഗിച്ചെങ്കിലും അത്രയും വലിയ വാഹനം നിർമ്മിക്കുക ബുദ്ധിമുട്ടാണെന്ന് കമ്മറ്റി അറിയിച്ചു
1904-ഓടെ ഫ്രാൻസ്, യു. എസ്., ആസ്ട്രിയ എന്നിവിടങ്ങളിലും കവചിത വാഹനങ്ങൾ പുറത്തിറങ്ങിയെങ്കിലും ട്രാക്കുകളുപയോഗിച്ചു സഞ്ചരിക്കുന്ന കവചിത വാഹനങ്ങൾ നിർമിച്ചിരുന്നില്ല. ഒന്നാം ലോകയുദ്ധത്തിലെ 'കിടങ്ങു യുദ്ധം' കവചിത വാഹനങ്ങളുടെ അപര്യാപ്തത പ്രകടമാക്കിയതോടെ യുദ്ധത്തിൽ ആക്രമണ സേനയ്ക്ക് ശത്രുപക്ഷത്തെ വെടിയുണ്ടകളെ ചെറുക്കാനും ദുർഘട പ്രദേശങ്ങളിലൂടെ സഞ്ചരിക്കാനും പ്രാപ്തിയുള്ള കവചിത വാഹനങ്ങളുടെ നിർമ്മാണം യുദ്ധരംഗത്തു മുന്നേറാൻ അനിവാര്യമെന്ന് ബോധ്യമായി. ഇതോടെ, ഇത്തരം വാഹനങ്ങളുടെ നിർമ്മാണവും ആരംഭിച്ചു. 
1915 ജൂലൈയിൽ ബ്രിട്ടനിലെ റോയൽ നേവൽ എയർ സർവീസസ്സിന്റെ 'ആമേർഡ് കാർ ഡിവിഷൻ' മൂന്നു ട്രാക്കുകൾ അഥവാ പാളങ്ങൾ ഉള്ള കില്ലെൻ സ്ട്രെയിറ്റ് ട്രാക്ടറെ (Killen-Straight tractor) ഒരു കവചിത കാറിന്റെ ചട്ടക്കൂട് ഘടിപ്പിച്ച് പുറത്തിറക്കി. തുടർന്നു നിലവിൽ വന്ന 'അഡ്മിറാലിറ്റി ലാൻഡ്ഷിപ്പ്സ് കമ്മിറ്റി'യുടെ നേതൃത്വത്തിൽ നടന്ന പരീക്ഷണങ്ങളുടെ ഫലമായി 1915 സെപ്. -ൽ 'ലിറ്റിൽ വില്ലി' എന്ന നാമത്തിൽ ആദ്യ ടാങ്ക് നിർമ്മിക്കപ്പെട്ടു. 
ട്രാക്റ്റർ നിർമാതാവായ വില്യം ട്രിറ്റനും ലെഫ്നന്റ് വിൽസണും ചേർന്ന് 1916ൽ കാറ്റർ പില്ലർ ട്രാക്ക് എന്ന പുതിയൊരാശയം ലാൻഡ്ഷിപ്പ് നിർമ്മാണത്തിന് രൂപപ്പെടുത്തി.നാലടി ഉയരത്തിലേക്ക് കയറുന്നതും ഒമ്പതടി വീതിയുള്ള കിടങ്ങ് മുറിച്ചു കടക്കുന്നതുമായിരുന്നു മദർ എന്നറിയപ്പെട്ട അവരുടെ വാഹനം.1916 ഫെബ്രുവരിയിൽ അത് വിജയകരമായി പരീക്ഷിക്കപ്പെട്ടു. ബിഗ് വില്ലി എന്ന പേരിലറിയപ്പെട്ട അത്തരം 100 വാഹനങ്ങൾ നിർമ്മിക്കാൻ ഉത്തരവും ലഭിച്ചു. 
1916 സെപ്തംബർ 15-ന് നടന്ന സോം യുദ്ധത്തിലാണ് ടാങ്കുകൾ ആദ്യമായി യുദ്ധരംഗത്തിറക്കിയത്; ഒന്നാം ലോകമഹായുദ്ധത്തിൽ ഫ്രാൻസിലെ സോമിലാണ് അവ ശത്രുക്കൾക്ക് നേരെ വെടിയുണ്ടകൾ ഉതിർത്തത്. 49 ടാങ്കുകൾ യുദ്ധത്തിൽ പങ്കെടുത്തെങ്കിലും ഒരു പരിധി വരെ മാത്രമേ വിജയം കൈവരിക്കാൻ അവയ്ക്കു കഴിഞ്ഞുള്ളു. എന്നാൽ 1917 ന. 20-ന് 474 ബ്രിട്ടിഷ് ടാങ്കുകൾ കംബ്രായി (Cambraie) കേന്ദ്രീകരിച്ചു നടത്തിയ ആക്രമണത്തിൽ ബ്രിട്ടിഷ് സേനയ്ക്കു ശത്രുവുമായിട്ടുള്ള കിടങ്ങു യുദ്ധത്തിൽ ഉജ്ജ്വലവിജയം കൈവരിക്കാൻ കഴിഞ്ഞു. ശത്രുവിന്റെ നിരകളെ ഭേദിച്ചു കടക്കാൻ ടാങ്കുകൾക്കാവും എന്ന് ഇതോടെ മനസ്സിലാക്കപ്പെട്ടു. 
വളരെ രഹസ്യമായിട്ടായിരുന്നു ആദ്യ ടാങ്കുകളുടെ നിർമ്മാണം. അത് നിർമ്മിച്ച തൊഴിലാളികൾക്ക് അത് എന്താണെന്നറിയുമായിരുന്നില്ല.വെള്ളം കൊണ്ട്പോകുന്ന വണ്ടി എന്നാണ് അവരോട് പറഞ്ഞത്.പിന്നീട് അവയെ പ്രത്യേക പേടകങ്ങളിലാക്കി ഫ്രാൻസിലേക്ക് കൊണ്ട് പോയപ്പോൾ പുറത്ത് ടാങ്ക് എന്നെഴുതിയിരുന്നു.ജർമ്മൻകാരുടെ കണ്ണുവെട്ടിക്കാനായിരുന്നു ഇത്.അതുവരെ ലാൻഡ് ഷിപ്പ് എന്നറിയപ്പെട്ട ഈ വാഹനത്തിന് പിന്നീട് ടാങ്ക് എന്നുതന്നെ പേരായി. മാർക്ക് 1 എന്നപേരിൽ ബ്രിട്ടൻ ടാങ്ക് നിർമ്മാണമാരംഭിച്ചു.കാലാൾപ്പടയെ സഹായിക്കാനും കോട്ടകൾ തകർക്കാനും കിടങ്ങുയുദ്ധങ്ങളിലും ഇവ ഉപയോഗപ്രദമായി.മെയിൽ മാർക്ക്, ഫീമെയിൽ മാർക്ക് എന്നിങ്ങനെ വ്യത്യസ്ത ശേഷിയുള്ള ടാങ്കുകൾ പിന്നീട് നിർമ്മിക്കപ്പെട്ടു
ശത്രുനിരയിലേക്ക് അനായാസം കടന്നു കയറാൻ ടാങ്കുകൾക്കാവുമെങ്കിലും, ഈ കടന്നുകയറ്റത്തെ വേണ്ടത്ര ചൂഷണം ചെയ്ത് ശത്രുനിരകളെ ഛിന്നഭിന്നമാക്കാൻ ആവശ്യമായ വേഗതയും ആക്രമണ പരിധിയും (range) ആദ്യകാലടാങ്കുകൾക്കില്ലായിരുന്നു. അവയുടെ ഏകദേശ വേഗത മണിക്കൂറിൽ 64 കി. മീറ്ററും ആക്രമണ പരിധി 32-64 കി. മീറ്ററും ആയിരുന്നു. ക്രമേണ ഭാരക്കുറവും അധിക ആക്രമണ പരിധിയും ഉള്ള ടാങ്കുകൾ ലോകമെമ്പാടും നിർമ്മിക്കാനാരംഭിച്ചു.
കൂടുതൽ ആയുധങ്ങൾ വഹിക്കാനുള്ള കഴിവുള്ളതും മികച്ച എഞ്ചിനുമുള്ള മാർക്ക് 2 മുതൽ മാർക്ക് 5 വരെയുള്ള ടാങ്കുകൾ പിന്നീട് നിർമ്മിക്കപ്പെട്ടു. കൃഷിജോലികൾക്കുള്ള ട്രാക്ടറിലിൽ തോക്കുകൾ ഘടിപ്പിച്ചാണ് ഫ്രഞ്ച്കാർ ആദ്യടാങ്കുകൾ രൂപപ്പെടുത്തിയത്. 1915ൽ ആയിരുന്നു ഇത്.എന്നാൽ അവ ശരിയായി വിജയിച്ചില്ല. അതിനുശേഷം അവിടെ ശരിയായ ടാങ്കുകൾ രൂപകൽപ്പന ചെയ്തെങ്കിലും നിർമ്മാണം നീണ്ടുപോയി. 1917ലാണ് ഫ്രാൻസിന്റെ ആദ്യടാങ്കുകൾ യുദ്ധരംഗത്തെത്തിയത്.കൂടുതൽ പരിഷ്കരിച്ച ടാങ്കുകൾ അവർ രണ്ടാം ലോകമഹായുദ്ധത്തിൽ അണിനിരത്തി. F T 17 എന്നായിരുന്നു അതിന്റെ പേര്. 
A7V എന്നറിയപ്പെട്ട, ജർമ്മനിയുടെ ആദ്യ ടാങ്കുകൾ 1918 ഫെബ്രുവരിയിൽ പുറത്തുവന്നു. ലോകയുദ്ധങ്ങൾക്കിടയ്ക്കുള്ള കാലയളവിൽ ജർമ്മനി ഭാരം കുറഞ്ഞതും വേഗത കൂടിയതുമായ പുതിയതരം ടാങ്കുകൾ വികസിപ്പിച്ചെടുത്തു.ബ്ളിറ്റ്സ്ക്രീഗ് എന്നായിരുന്നു ഇതിന്റെ പേര്. ഇന്ന് ടാങ്കുകൾ കരസേനയുടെ ഏറ്റവും ശക്തികൂടിയ ആണവേതര യുദ്ധോപകരണമാണ്.
അമേരിക്കയുടെ M60, ബ്രിട്ടന്റെ ചീഫ്റ്റൻ എന്നിവ പ്രശസ്തമായ ടാങ്കുകളാണ്.അവയ്ക്ക് 50 ടണ്ണിലേറെ ഭാരമുണ്ടെങ്കിലും റോഡിൽ മണിക്കൂറിൽ ഏകദേശം 38 കിലോമീറ്റർ വേഗതയിലോടും. ഗ്യാസ്, രാസായുധങ്ങൾ, അണുവായുധങ്ങൾ തുടങ്ങിയവയെ അവ പ്രതിരോധിക്കും.അതിനെ ലേസർ, റഡാർ തുടങ്ങിയ സംവിധാനങ്ങൾ ലക്ഷ്യം കണ്ടെത്തുവാൻ സഹായിക്കുകയും ചെയ്യും.എന്നാൽ ഏതു തരം ടാങ്കുകളെയും തകർക്കാൻ കഴിവുള്ള മിസൈലുകൾ കരസേനയും വ്യോമസേനയും ഉപയോഗിക്കാറുണ്ട്.
വിവിധ ഇനങ്ങൾ.
ടാങ്കുകളെ അടിസ്ഥാനപരമായി രണ്ടു വിഭാഗമായി തരംതിരിക്കുന്നു. ഒന്ന്, മെയിൻ ബാറ്റിൽ ടാങ്ക് (Main Battle Tank-MBT). ഒരു സൈന്യത്തിന്റെ പ്രധാന കവചിത വാഹനമാണിത്. ബ്രിട്ടിഷുക്കാരുടെ ചിഫ്റ്റൻ, ചലഞ്ചർ 1, 2, അമേരിക്കയിലെ M60, റഷ്യയുടെ T-62, ജർമനിയുടെ ലെപ്പേർഡ് , ഫ്രെഞ്ചുകാരുടെ AMX 30, ഇൻഡ്യയുടെ അർജുൻ ടാങ്ക് തുടങ്ങിയവ ഇതിന് ഉദാഹരണങ്ങളാണ്. രണ്ടാമത്തെ ഇനം രംഗനിരീക്ഷണത്തിനുള്ളവയാണ്. ആദ്യത്തെ ഇനത്തെ അപേക്ഷിച്ച് ഭാരവും, ശക്തിയും ഇവയ്ക്ക് കുറവാണ്. ബ്രിട്ടിഷുകാരുടെ സ്കോർപ്പിയൺ, അമേരിക്കയുടെ M 551 ഷെരിഡൽ, റഷ്യയുടെ PT-76 എന്നിവ ഈ ഇനത്തിൽപ്പെടുന്നു. ടാങ്ക് യൂണിറ്റുകളെ വ്യോമാക്രമണത്തിൽ നിന്നു രക്ഷിക്കാനായിട്ടുള്ള 'ആന്റി എയർക്രാഫ്റ്റ് ടാങ്കുകൾ' എന്ന മറ്റൊരിനം കൂടിയുണ്ട്. 
ഇതു കൂടാതെ പ്രത്യേക ആവശ്യങ്ങൾക്കു മാത്രം ഉപയോഗിക്കുന്ന ടാങ്കുകളുമുണ്ട്. ടാങ്കിന്റെ സഞ്ചാരപാതയിൽ വിതറിയിരിക്കാവുന്ന മൈനുകളെ അപകടം കൂടാതെ യാന്ത്രികമായി നിർവീര്യമാക്കാനും കമ്പിവേലികളെ പൊളിച്ചു മാറ്റാനും ഉപയോഗിക്കുന്ന ഫ്ളെയ് ൽ ടാങ്ക്, ഗുഹ, കിടങ്ങ് എന്നിവിടങ്ങളിൽ പതിയിരിക്കുന്ന ശത്രുവിനു നേരെ ഫ്ളെയിം ത്രോവെർ (flame thrower) അയയ്ക്കാൻ പ്രാപ്തിയുള്ള ഫ്ളെയിം ത്രോവെർ ടാങ്ക്, ആന്റിടാങ്ക് കുഴികളെ ബ്രഷ്വുഡ് (brushwood) പാകി നിറയ്ക്കാൻ വിന്യസിക്കുന്ന ഫെസിൻ ടാങ്ക്, ടാങ്കിന്റെ സഞ്ചാരം സുഗമമാക്കാനായി സഞ്ചാരപാതയിൽ പ്രബലിത കയർ പായ (coirmatting ) ചുരുൾ നിവർത്തി വിരിക്കാൻ സൗകര്യമുള്ള ബോബിൻ ടാങ്ക്, കുഴികൾ, കടൽ ഭിത്തികൾ എന്നിവയെ തരണം ചെയ്യാനായി ടാങ്കിന്റെ മുൻ/പിൻഭാഗത്തു പ്രവണി (ramp) ഘടിപ്പിച്ചിട്ടുള്ള റാംപ് ടാങ്ക്, ചെറിയ അരുവികളുടെ കുറുകെ പാലം പണിയാനായി പാലത്തിന്റെ വിവിധ ഭാഗങ്ങൾ കൊണ്ടു പോകാനുള്ള ബ്രിഡ്ജ്ലേയെർ അഥവാ ബ്രിഡ്ജ് ടാങ്ക് (bridge tank) ജലത്തിലൂടെ സഞ്ചരിക്കാനായി പ്രൊപ്പെല്ലെറും ട്രാക്കു കളുമുള്ള അംഫീബിയെസ് ടാങ്ക് (amphibious tank) എന്നിവ ഇത്തരം ടാങ്കുകളിൽ പ്രധാനപ്പെട്ടവയാണ്.
പ്രധാന ഭാഗങ്ങൾ.
ഐഡ്ലർ(idler)‍.
റണ്ണിങ്ങ് ഗിയറിന്റെ മുൻവശത്തോ പിൻവശത്തോ ഘടിപ്പിച്ചിട്ടുള്ള ചക്രം. ട്രാക്കുകളെ നയിക്കുന്ന ഗൈഡ് ചക്രമാണിത്. ഇതിന്റെ സ്ഥാനത്തിനു മാറ്റം വരുത്തിയാണ് ട്രാക്കുകളിലനുഭവപ്പെടുന്ന വലിവിന്റെ അളവു നിയന്ത്രിക്കുന്നത്.
കപോള (capola).
ടാങ്കിലെ കമാൻഡർക്ക് പുറത്തുള്ള കാഴ്ചകൾ സുരക്ഷിതമായിരുന്നു കാണുവാൻ വേണ്ടി പ്രത്യേകം തയ്യാറാക്കിയ ഇരിപ്പിടം അഥവാ മുറി. ഇതിനെ സ്വതന്ത്രമായി ചുറ്റിക്കറക്കാൻ സാധിക്കും. ഇതിനുചുറ്റും ദൃശ്യോപകരണങ്ങളും മറ്റു തരത്തിലുള്ള കവചങ്ങളും ക്രമീകരിച്ചിരിക്കും.
കവചം (armour).
വെടിയുണ്ടകൾ, മറ്റു തരത്തിലുള്ള ക്ഷേപണികൾ (projectiles) എന്നിവയിൽ നിന്നുള്ള രക്ഷയ്ക്കായി ടാങ്കിനെ മുഴുവനായോ ഭാഗികമായോ ഉരുക്ക് അഥവാ അലൂമിനിയം തകിടുകൾ കൊണ്ടു പൊതിയുന്നു. ഈ മറകളാണ് ടാങ്കിന്റെ കവചം എന്നറിയപ്പെടുന്നത്. ടാങ്കിന്റെ ഉപയോഗത്തിനനുസൃതമായാണ് ഈ തകിടുകളുടെ കനം നിശ്ചയിക്കാറുള്ളത്. 
ഗ്ലാസി (glasi).
ഹള്ളിന്റെ മുൻഭാഗത്തുള്ള പ്ലേറ്റ് അഥവാ പലകയാണ് ഗ്ലാസി. 
ഷാസി (chassis).
റണ്ണിങ്ങ് ഗിയർ, ഹള്ളിന്റെ കീഴ്ഭാഗം, മറ്റു പ്രചാലക യൂണിറ്റുകൾ എന്നിവയ്ക്കു പൊതുവേ പറയുന്ന പേര്. മറ്റു വാഹനങ്ങളിൽ നിന്നും തികച്ചും വ്യത്യസ്തമാണ് ഒരു ടാങ്കിന്റെ ഷാസി.
ടററ്റ്(turret).
ടാങ്കിൽ പടയാളികൾ ഇരിക്കുന്നതും തോക്കുകൾ ഉറപ്പിച്ചിരിക്കുന്നതുമായ സ്ഥലം.
ടാററ്റിനകത്തു രണ്ടോ മൂന്നോ സൈനികരുണ്ടാവും. ദൃശ്യോപകരണങ്ങൾ വഴി ഇവർക്കു പുറംകാഴ്ചകൾ കാണാനാകും. 
മറ്റൊരു പ്രത്യേകത ടററ്റിനു സ്വതന്ത്രമായി 360ത്ഥ -ഉം ചുറ്റിക്കറങ്ങാനാകും എന്നതാണ്. ഇതുമൂലം ഏതു ദിശയിലേക്കും വെടിവെയ്ക്കുക എളുപ്പമാണ്. 
ട്രാക്ക്/പാളം.
ടാങ്കിനെ സഞ്ചാരയുക്തമാക്കുന്ന ബെൽറ്റാണ് പാളം അഥവാ ട്രാക്ക് എന്നറിയപ്പെടുന്നത്. റബറും ഉരുക്കും കൊണ്ടാണ് പാളങ്ങൾ നിർമ്മിക്കുന്നത്. ട്രാക്കിന്റെ സന്ധി ബന്ധം (articulating link) ഷൂവിന്റെ ആകൃതിയിലാണ് നിർമ്മിക്കുന്നത്. ഇത്തരം 'ഷൂകളെ' പരസ്പരം പിന്നുകളുപയോഗിച്ചു ബന്ധിപ്പിക്കുന്നു. ഈ ഷൂകളിൽ പല്ലു പോലുള്ള കൂർത്ത ഭാഗങ്ങളുണ്ട്. സ്പ്രോക്കറ്റുമായി കൊരുക്കുവാനും, ഐഡ്ലർ, റോസ് ചക്രങ്ങൾ എന്നിവയുടെ നിർദ്ദേശകങ്ങൾ ആയി പ്രവർത്തിക്കുവാനും ഉപകരിക്കുന്നത് ഈ പല്ലുകളാണ്.
ട്രാൻസ്മിഷൻ.
ടാങ്കിന്റെ എൻജിൻ സൃഷ്ടിക്കുന്ന ശക്തി ട്രാക്കുകൾക്കു പകർന്നു നൽകുന്നതിനുള്ള ഒരു സംവിധാനമാണ് ട്രാൻസ്മിഷൻ. ടാങ്കിന്റെ ദിശാത്മക നിയന്ത്രണത്തിനുള്ള ഉപാധി കൂടിയാണിത്. ഗിയർ ബോക്സ് ഇതിൽ ഉൾപ്പെടുന്നു. മിക്കപ്പോഴും ട്രാക്കുകളെ ഗിയർ ബോക്സുമായിട്ടാണ് ഘടിപ്പിക്കാറുള്ളത്. അതിനാൽ അവയെ നിയന്ത്രിക്കുന്നതിനായി ഗിയർ ബോക്സുകളിൽ പ്രത്യേകം ലിവറുകൾ ഘടിപ്പിച്ചിരിക്കും. 
ദൃശ്യോപകരണങ്ങൾ.
ടാങ്കിലെ പടയാളികൾക്കും അതിന്റെ കമാൻഡർക്കും ചുറ്റുമുള്ള കാഴ്ചകൾ സുരക്ഷിതമായി കാണാൻ വേണ്ടി ദൃശ്യോപകരണങ്ങൾ സജ്ജീകരിക്കാറുണ്ട്. സുഷിരങ്ങൾ, സ്ലോട്ടുകൾ, ചെറിയ ജനാലകൾ എന്നിവ ഇതിൽപ്പെടുന്നു. ഇവ കൂടാതെ പ്രകാശീയ ഉപകരണങ്ങളായ ദൂരദർശിനി, പെരിസ്കോപ്പ്, എപ്പിസ്കോപ്പ് എന്നിവയും ഉപയോഗിക്കാറുണ്ട്. രാത്രികാലങ്ങളിൽ ദർശന സഹായികളായി സെർച്ചു ലൈറ്റുകളും, ഇൻഫ്രാറെഡ് ഉപകരണങ്ങളും ഉപയോഗിക്കുന്നു. ടാങ്കിൽ നിന്നും ഒരു ഇൻഫ്രാറെഡ് പ്രൊജക്ടർ ഉപയോഗിച്ച് പ്രേഷണം ചെയ്യുന്ന ഇൻഫ്രാറെഡ് തരംഗങ്ങൾ ലക്ഷ്യത്തിൽ തട്ടി പ്രതിഫലിച്ചു വരുമ്പോൾ ലക്ഷ്യസ്ഥാനത്തുള്ള വസ്തുവിനെ തിരിച്ചറിയാനും ഈ ഉപകരണങ്ങൾ സഹായിക്കുന്നു. എന്നാൽ ടാങ്കിനു ചുറ്റുമുള്ള അന്തരീക്ഷത്തിലെ മാലിന്യങ്ങൾ ഈ ഉപകരണങ്ങളുടെ കാര്യക്ഷമതയെ പ്രതികൂലമായി ബാധിക്കും.
നിലംബനം (suspension).
റണ്ണിങ്ങ് ഗിയർ ഉപയോഗിച്ച്, ഏറ്റവും മെച്ചപ്പെട്ട രീതിയിലുള്ളതും സുഖപ്രദവുമായ സഞ്ചാരം സൃഷ്ടിക്കാൻ വേണ്ടി, ഉപയോഗിക്കുന്ന സംവിധാനം. ഇവ വിവിധ തരത്തിൽ ലഭ്യമാണ്. നീണ്ട ചുരുളൻ സ്പ്രിങ്ങുകളുള്ള ക്രിസ്റ്റി സംവിധാനം, ടോർഷൺ ബാർ, പൊല്യൂട്ട് സ്പ്രിങ്ങുകൾ, ഹോഴ്സ്റ്റ്മാൻ, സ്പ്രിങ്ങ് ഭുജം എന്നിവ ഉദാഹരണങ്ങളാണ്. 
ബോഗി (bogie).
ടാങ്കിന്റെ ചക്രങ്ങൾ ഘടിപ്പിച്ചിട്ടുള്ള സമുച്ചയം അഥവാ ചട്ടക്കൂട്. മിക്കവാറും ഇതിനോടു സ്പ്രിങ്ങുകളുപയോഗിച്ചാണ് ചക്രങ്ങൾ ഘടിപ്പിക്കാറുള്ളത്. 
മാന്റ്ലെറ്റ് (mantlet).
ടററ്റിൽ തോക്കു കടന്നുപോകുന്ന സുഷിരത്തെ സംരക്ഷിക്കുന്ന കവച അറയാണിത്. ഇത് ആന്തരികമോ ബാഹ്യമോ ആകാം. 
സ്പ്രോക്കറ്റ് (sprocket).
റണ്ണിങ്ങ് ഗിയറിന്റെ രണ്ടറ്റത്തുമുള്ള ചാലിത ചക്രം. ഇതു ട്രാക്കുമായി കൊരുത്തു കഴിഞ്ഞാൽ മാത്രമേ ടാങ്കിനു ചലിക്കാൻ കഴിയുകയുള്ളു.
ഹൾ (hull).
ടാങ്കിന്റെ ചട്ടക്കൂട്. ഇതിനോടു ടാങ്കിലെ നിലംബന സംവിധാനത്തിലെ ഘടക ഭാഗങ്ങൾ നേരിട്ടു ഘടിപ്പിക്കുകയാണു പതിവ്. ടാങ്കിലെ പവർ യൂണിറ്റും, ട്രാൻസ്മിഷനും, റണ്ണിങ്ങ് ഗിയറും, വെടിക്കോപ്പുകളും സജ്ജീകരിച്ചിട്ടുള്ളത് അതിന്റെ ഹള്ളിലാണ്. പടയാളികളെ സംരക്ഷിക്കുന്നതിലും ഹള്ളിനു കാര്യമായ പങ്കുണ്ട്. ഉരുക്കു തകിടുകളും വാർത്തെടുത്ത ഉരുക്കും കൊണ്ടാണിത് നിർമ്മിക്കുന്നത്. ഇതിന്റെ രൂപകല്പനയും കവചങ്ങളുടെ ഘടനയും പരമാവധി സംരക്ഷണം നൽകുന്ന തരത്തിലുള്ളതാണ്. ക്ഷേപണികളിൽ നിന്നുള്ള ആഘാതം കുറയ്ക്കാനായി ഹള്ളിന്റെ പ്രതലങ്ങൾ ഉള്ളിലേക്കു ചരിഞ്ഞ വിധത്തിലാണ് പണിയുന്നത്. ജലത്തിൽ കൂടി കടന്നു പോകേണ്ട ടാങ്കുകളുടെ ഹൾ, ജലം അകത്തു കടക്കാത്ത രീതിയിലാണ് നിർമ്മിക്കേണ്ടത്. ടാങ്കിൽ ടററ്റിനു മുൻപിൽ ഹള്ളിലാണ് ഡ്രൈവറുടെ ഇരിപ്പിടം.
പവർ യൂണിറ്റും എൻജിൻ സിസ്റ്റവും.
മിക്ക ടാങ്കുകളിലും ഉപയോഗിക്കുന്നത് ആന്തര ജ്വലന എൻജിനുകളാണ്- പ്രത്യേകിച്ചും ഡീസൽ എൻജിനുകൾ. ഇത്തരം എൻജിനുകളുടെ താഴ്ന്ന ഇന്ധനോപഭോഗ നിരക്കാണ് അവ തിരഞ്ഞെടുക്കാനുള്ള പ്രധാന കാരണം.
ചില അവസരങ്ങളിൽ വിവിധ തരം ഇന്ധനം ഉപയോഗിച്ചു പ്രവർത്തിപ്പിക്കാവുന്ന എൻജിനുകളും ഉപയോഗിക്കാറുണ്ട്. അപൂർവമായി ഉയർന്ന ത്വരണം ലഭിക്കാൻ വേണ്ടി വാതക ടർബൈനോ അഥവാ ജെറ്റ് എൻജിനോ ഉപയോഗിക്കുന്നു.
റണ്ണിങ്ങ് ഗിയർ.
ടാങ്കിന്റെ ഭാരം, അതിലെ തോക്കുകൾ സൃഷ്ടിക്കുന്ന പ്രത്യാഗതി ബലം, നോദനത്തിനാവശ്യമായ എൻജിൻ ശക്തി എന്നിവയെല്ലാം ശരിയായ രീതിയിൽ തറയിലേക്ക് പ്രേഷണം ചെയ്യുന്നതു റണ്ണിങ്ങ് ഗിയറാണ്. ഇഴയും പാളങ്ങൾ, പാളങ്ങളിലെ ഡ്രൈവ് ചക്രങ്ങൾ, ട്രാക്ക് റോളറുകൾ, അവയുടെ നിലംബന സംവിധാനം, താങ്ങ് റോളറുകൾ, ഐഡ്ലറുകൾ, അവയുടെ പാള-വലിവ് ഉപകരണങ്ങൾ എന്നിവ റണ്ണിങ്ങ് ഗിയറിന്റെ ഭാഗങ്ങളാണ്. ട്രാക്കു റോളറുകളെ വിവിധ രീതിയിൽ ഘടിപ്പിക്കാം. തേയ്മാനം, ചലിക്കുമ്പോഴുണ്ടാകുന്ന ശബ്ദം എന്നിവ കുറയ്ക്കാനായി റബർ ബുഷുകളും ഘടിപ്പിക്കാറുണ്ട്. പാളങ്ങളിൽ റബർ കൊണ്ട് പണിത 'റോഡ് പാഡുകളും' (road pads) കാണും. ടാങ്ക് കടന്നു പോകുമ്പോൾ തറയ്ക്കു സംഭവിക്കുന്ന ക്ഷതം ഒരു പരിധിവരെ കുറയ്ക്കാനാണ് റോഡ് പാഡുകൾ ഉപയോഗിക്കുന്നത്.
സഞ്ചാര രീതി.
ടാങ്കു തറയിൽ ചെലുത്തുന്ന മർദം കുറയ്ക്കാനായി അതിലെ പാളങ്ങൾ കഴിയുന്നത്ര വീതിയിൽ പണിയുന്നു. ഭാരം കുറഞ്ഞ ചില ടാങ്കുകളിൽ മർദം ചതുരശ്ര സെന്റിമീറ്ററിനു 0.35 കി. ഗ്രാം വരെ മാത്രമേ വരൂ. തന്മൂലം അവയ്ക്ക് മനുഷ്യർക്കു നടന്നു പോകാൻ പ്രയാസമേറിയ പാതകളിൽക്കൂടി പോലും കടന്നു പോകാൻ സാധിക്കുന്നു; തരിമണലിൽ കൂടിയുള്ള യാത്ര ഇതിനുദാഹരണമാണ്. 
ഒരു ടാങ്കു പരുപരുത്ത തറയിൽക്കൂടി കടന്നു പോകുമ്പോൾ അനുഭവപ്പെടുന്ന കുലുക്കവും ചാട്ടവും കുറയ്ക്കാൻ ടാങ്കിന്റെ നീളം വർധിപ്പിക്കണം. എന്നാൽ നീളം കൂടുന്തോറും ടാങ്കിനെ നിയന്ത്രിക്കാൻ പ്രയാസമാണ്. പരസ്പരവിരുദ്ധങ്ങളായ ഇവയെ തമ്മിൽ യോജിപ്പിച്ചുകൊണ്ടുപോകാനായി മിക്കപ്പോഴും ടാങ്കിന്റെ പാളങ്ങളുടെ നീളവും വീതിയും തമ്മിലുള്ള അനുപാതം 1.5:1 ആയി നിയന്ത്രിക്കുന്നു. 
ആഴം കുറവുള്ള ജലാശയങ്ങളിലൂടെ തറയിൽ സഞ്ചരിക്കുന്ന വിധത്തിൽ തന്നെ ടാങ്കിനെ ഓടിച്ചു കൊണ്ടു പോകാനാവും. ആഴം കൂടുതലുണ്ടെങ്കിൽ അവയിലൂടെ നീന്തിപ്പോകുന്ന മട്ടിലും കടന്നു പോകാം. ഇത്തരം സന്ദർഭങ്ങളിൽ ടാങ്ക് ജലത്തിൽ പൊങ്ങിക്കിടക്കേണ്ടതുണ്ട്. ഒന്നുകിൽ ടാങ്കിന്റെ ഘടന തന്നെ അങ്ങനെയുള്ളതായിരിക്കും. അല്ലെങ്കിൽ ടാങ്കിനെ അങ്ങനെയാക്കുന്നതിനാവശ്യമായ സജ്ജീകരണങ്ങൾ കൂടി ടാങ്കിൽ കരുതിവച്ചിരിക്കും. ചില ടാങ്കുകളിൽ ഇതിനായി 'കൊളാപ്സിബിൾ ഫ്ളൊട്ടേഷൻ സ്ക്രീനുകൾ' (collapsible floatation screen) കാണും. 
എന്നാൽ ഭാരം കൂടുതലുള്ള ടാങ്കുകൾക്ക് ഇങ്ങനെ നീന്തിപ്പോകാൻ സാധ്യമല്ല. അവ നദിയുടെ അടിത്തട്ടിൽ തറയിൽ കൂടി എന്ന പോലെ 'മുങ്ങിത്താണ്' കടന്നു പോകുന്നു. ഇങ്ങനെയുള്ള ടാങ്കുകൾ പൂർണമായും ജലരോധകമായിട്ടാണു (water tight) നിർമ്മിക്കാറുള്ളത്. അതുപോലെ ജലത്തിനടിയിലൂടെ കടന്നു പോകുമ്പോൾ, ടാങ്കിനകത്തുള്ള സൈനികർക്കു ശ്വസിക്കാനും, ടാങ്കിലെ എൻജിന്റെ ഉപയോഗത്തിനും ആവശ്യമുള്ളത്ര ശുദ്ധവായു കടത്തിവിടാനായി ഒരു കുഴൽ കൂടി ടാങ്കിൽ ഘടിപ്പിച്ചിരിക്കും. ഈ കുഴലിന്റെ ഒരറ്റം ജലനിരപ്പിനു മുകളിൽത്തന്നെ നിലനിറുത്താൻ പ്രത്യേക സംവിധാനവും ടാങ്കിൽ ത്തന്നെ ലഭ്യമായിരിക്കും.
വെടിക്കോപ്പുകൾ.
ടാങ്ക് രൂപകല്പനയെ സ്വാധീനിക്കുന്ന ഒരു പ്രധാന ഘടകം അതിൽ ഉപയോഗിക്കുന്ന വെടിക്കോപ്പുകളാണ്. ഒരു MBT-യുടെ പ്രധാന പ്രതിയോഗി മറ്റൊരു MBT തന്നെയാണ്. തന്മൂലം മറ്റു ടാങ്കുകളെ തകർക്കാനോ അവയുടെ കവചത്തെ ഭേദിക്കാനോ ഒരു ടാങ്കിൽ നിന്നു വർഷിക്കുന്ന വെടിയുണ്ടകൾക്കു കഴിയണം. ഇതുകൊണ്ട് ടാങ്കുകളിൽ പൊതുവേ 75 മി. മീ. - 120 മി. മീ. വരെ ഉൾവിസ്തൃതി (caliber) ഉള്ള തോക്കുകൾ ആണ് ഉപയോഗിക്കാറുള്ളത്. ഇവയിലെ വെടിയുണ്ട പ്രത്യേകം തയ്യാറാക്കപ്പെട്ടവയുമായിരിക്കും. ഉദാഹരണമായി, കട്ടിയേറിയ ഉരുക്കു കൊണ്ടു നിർമിച്ചതും കവചം തുളച്ചു കയറാൻ ശേഷിയുള്ളതുമായ 'ആർമർ പിയേഴ്സിങ്ങ് പ്രൊജക്റ്റൈൽ'(APP), 'ആർമർ പിയേഴ്സിങ്ങ് ഡിസ്കാർഡിങ്ങ് സബൊ' (APDS), 'ഹൈ എക്സ്പ്ലോസീവ് ആന്റി ടാങ്ക്' (HEAT) എന്നിവ MBT-കളിൽ ഉപയോഗിക്കുന്നു. ഇവയ്ക്ക് വെടിയുണ്ടയെ അപേക്ഷിച്ചു, യഥാക്രമം രണ്ടിരട്ടി, നാലിരട്ടി, അഞ്ചിരട്ടി വരെ കനമേറിയ കവചത്തെ തുളച്ചു ഭേദിക്കാൻ കഴിയും. ഇവ കൂടാതെ ഷെല്ലുകൾ, റൈഫിളുകൾ എന്നിവയും ഉപയോഗിക്കാറുണ്ട്. 
വെടിയുണ്ടകൾ ലക്ഷ്യസ്ഥാനത്തു തന്നെ പതിക്കുന്നുണ്ടെന്ന് ഉറപ്പു വരുത്താൻ ടാങ്കുകളിൽ 'പരിധി മാപിനി(range finder) ഉപകരണങ്ങൾ' ഘടിപ്പിക്കുന്നു: ഉദാ: 12.7 മി. മീ. 'റേഞ്ചിംഗ് മെഷീൻ ഗൺ'. ഇവയുപയോഗിച്ച് ആദ്യം ലക്ഷ്യസ്ഥാനത്തിലേക്കു 'ട്രേസർ ബുള്ളറ്റുകളെ' കൂട്ടം കൂട്ടമായി തൊടുത്തു വിടുന്നു. അവ ഏതെങ്കിലും ലക്ഷ്യസ്ഥാനത്തു തറച്ചു കഴിഞ്ഞാൽ അതിൽ നിന്നും ലക്ഷ്യത്തിലേക്കുള്ള ദൂരം എത്രയെന്നു കണക്കാക്കാൻ കഴിയും. പിന്നീട് ഇതനുസരിച്ചു പ്രധാന ആയുധങ്ങൾ ഉപയോഗിച്ചു ലക്ഷ്യസ്ഥാനത്തെ ആക്രമിക്കാം. ഇതു കൂടാതെ 'പ്രകാശീയ പരിധിമാപി', 'ലേസർ പരിധിമാപി' തുടങ്ങിയവ, ലക്ഷ്യസ്ഥാനത്തേക്കു ലേസർ രശ്മികൾ അയച്ചശേഷം, അവ ലക്ഷ്യത്തിൽ തട്ടി പ്രതിഫലിച്ചു വരുന്ന 
സമയദൈർഘ്യത്തിൽ നിന്നു ലക്ഷ്യത്തിലേക്കുള്ള ദൂരം വളരെ കൃത്യമായി കണക്കാക്കാൻ സഹായിക്കുന്നു. ഇങ്ങനെ സ്ഥാനനിർണയം നടത്തപ്പെട്ട ലക്ഷ്യസ്ഥാനം വളരെ അകലത്തിലാണ് സ്ഥിതി ചെയ്യുന്നതെങ്കിൽ അതിലേക്കു സാധാരണയുള്ള ക്ഷേപണികളെക്കൂടാതെ നിയന്ത്രിത മിസൈലുകളേയും അയയ്ക്കുന്നു. ഇത്തരത്തിൽ സജ്ജീകരിക്കപ്പെട്ട രണ്ടു ടാങ്കുകളാണ് അമേരിക്കക്കാരുടെ M60A2, M551 ഷെരിഡൻ എന്നിവ. ഇവ രണ്ടിലും ഉപയോഗിക്കുന്നത് ഷെല്ലാഹ് നിയന്ത്രിത മിസൈലുകളാണ് (Shellah controlled missiles). അതുപോലെ ഒരു ടാങ്ക് യുദ്ധഭൂമിയിലൂടെ കടന്നു പോകുമ്പോൾ അതിനു കുലുക്കവും ചരിവും സംഭവിക്കാറുണ്ട്. ഇത്തരം പ്രതികൂല സാഹചര്യങ്ങളിലും ലക്ഷ്യസ്ഥാനത്തേക്കു കൃത്യമായി ആയുധങ്ങൾ അയയ്ക്കണമെങ്കിൽ ടാങ്കിലെ തോക്കിന്റെ ദിശയിൽ മാറ്റം വരാൻ പാടില്ല. ജൈറോസ്കോപ്പുകൾ (gyroscope) ഉപയോഗിച്ചാണ് ഈ പ്രശ്നം പരിഹരിക്കുന്നത്.
പുറംകണ്ണികൾ.
 tankവിക്കിപീഡിയയുടെ 
 

</doc>
<doc id="58774" url="https://ml.wikipedia.org/wiki?curid=58774" title="റ്റെക്നോപാർക്">
റ്റെക്നോപാർക്



</doc>
<doc id="58777" url="https://ml.wikipedia.org/wiki?curid=58777" title="അസിൻ">
അസിൻ

 
ഒരു ഇന്ത്യൻ ചലച്ചിത്രനടിയാണ് അസിൻ തോട്ടുങ്കൽ. (ജനനം: ഒക്ടോബർ 26, 1985) ദക്ഷിണേന്ത്യൻ ചലച്ചിത്രങ്ങളിൽ മൂന്ന് പ്രാവശ്യം ഫിലിംഫെയർ പുരസ്കാരം നേടിയിട്ടുള്ള അസിൻ ജനിച്ചു വളർന്നത് കേരളത്തിലാണ്.
ജീവിതരേഖ.
ആദ്യകാലജീവിതം.
കൊച്ചിയിലെ നാവൽ പബ്ലിക് സ്കൂളിലാണ് അസിൻ തൻറെ വിദ്യാഭ്യാസം തുടങ്ങുന്നത്. അസിൻറെ അച്ഛൻ ഒരു ബിസിനസ്സുകാരനാണ് അമ്മ ഒരു ശാസ്ത്രജ്ഞയും. ഈ ദമ്പതികളുടെ ഏകമകളാണ് അസിൻ. കൊച്ചിയിലെ സെൻറ് തെരേസാസ് കോളേജിൽ നിന്ന് ബിരുദം നേടിയ അസിൻ പിന്നീട് കുടുംബത്തോടൊപ്പം ചെന്നൈയിലേക്ക് താമസം മാറ്റി. മുംബൈയിലെ ലോകണ്ട്‌വാലയിലും അസിന് വീടുണ്ട്. ഒരു നടിയാവുന്നതിനു മുൻപ് അസിൻ തൻറെ ജീവിതത്തിലെ കുറച്ചുസമയം മോഡലിംഗിനും ബിസിനസ്സിനും വേണ്ടി നീക്കിവെച്ചിരുന്നു.
ചലച്ചിത്രജീവിതം.
പ്രശസ്ത മലയാളം സം‌വിധായകൻ സത്യൻ അന്തിക്കാട് സം‌വിധാനം നിർവ്വഹിച്ച "നരേന്ദ്രൻ മകൻ ജയകാന്തൻ" വക എന്ന മലയാളം ചിത്രത്തിലൂടെയാണ് അസിൻ ചലച്ചിത്രലോകത്തേക്ക് കടക്കുന്നത്. 2001-ലാണ് ഈ ചിത്രം പുറത്തിറങ്ങിയത്. ഈ സിനിമയിൽ നായകനായി അഭിനയിച്ചത് കുഞ്ചാക്കോ ബോബനാണ്. അസിൻറെ ആദ്യത്തെ വിജയചിത്രം "അമ്മ നന്ന ഓ തമിള അമ്മായി" എന്ന തെലുഗു ചിത്രമാണ്. ഈ ചിത്രത്തിലെ അഭിനയത്തിന് മികച്ച നടിക്കുള്ള ഫിലിംഫെയർ അവാർഡ് അസിന് ലഭിക്കുകയുണ്ടായി. തമിഴിൽ അസിൻ അഭിനയിച്ച ആദ്യ ചിത്രമാണ് "എം കുമരൻ സൺ ഓഫ് മഹാലക്ഷ്മി" (2004). ഈ ചിത്രത്തിൽ മികച്ച (തമിഴ്) പുതുമുഖനടിക്കുള്ള ഫിലിംഫെയർ അവാർഡ് അസിന് ലഭിച്ചു. പിന്നീട് അഭിനയിച്ച "ഗജിനി" (2005) എന്ന തമിഴ് ചിത്രത്തിലും അസിന് മികച്ച നടിക്കുള്ള ഫിലിംഫെയർ അവാർഡ് ലഭിച്ചു. ഈ ചിത്രവും വൻ വിജയമായിരുന്നു. ഈ ചിത്രം ഹിന്ദിയിലേയ്ക്ക് വിവർത്തനം ചെയ്ത് ഗജിനി എന്ന് പേരിൽ അമീർ ഖാൻ നായകനായി പുറത്തിറങ്ങുകയുണ്ടായി. ഈ ചിത്രത്തിലെ അഭിനയത്തിന് മികച്ച പുതുമുഖനടിക്കുള്ള ഫിലിംഫെയർ അവാർഡ് അസിന് ലഭിച്ചു.
വിവാഹം.
മൈക്രോമാക്സ് കമ്പനിയുടെ സഹസ്ഥാപകൻ രാഹുൽ ശർമ്മയെ അസിൻ 2016 ജനുവരിയിൽ വിവാഹം ചെയ്തു.
അവലംബം.
&lt;templatestyles src="Reflist/styles.css" /&gt;

</doc>
<doc id="58779" url="https://ml.wikipedia.org/wiki?curid=58779" title="റഫ്രിജറേറ്റർ">
റഫ്രിജറേറ്റർ

 
വസ്തുക്കൾ തണുപ്പിക്കുവാനായി ഉപയോഗിക്കുന്ന ഒരു ഉപകരണമാണ്‌ ഫ്രിഡ്ജ് എന്ന വിളിപ്പേരിലറിയപ്പെടുന്ന റഫ്രിജറേറ്റർ അഥവാ ശീതീകരണി . താപപ്രതിരോധ സം‌വിധാനത്താൽ പൊതിയപ്പെട്ട അറയും ഉള്ളിലെ വസ്തുക്കളെ തണുപ്പിക്കുന്നതിന്‌ വേണ്ടി അതിനുള്ളിലെ താപത്തെ പുറത്തേക്ക് നീക്കം ചെയ്യാനുള്ള ഹീറ്റ് പമ്പ് എന്നിവയോട് കൂടിയതാണ്‌ റഫ്രിജറേറ്റർ. ആഹാരപദാർത്ഥങ്ങൾ സൂക്ഷിച്ച് വയ്ക്കുന്നതിനാണ്‌ റഫ്രിജറേറ്ററുകൾ ഏറ്റവും കൂടുതൽ ഉപയോഗിക്കപ്പെടുന്നത്. സാധാരണ താപനിലയിൽ നശിച്ചുപോകുന്ന വസ്തുക്കൾ ഇങ്ങനെ തണുപ്പിച്ച് സൂക്ഷിക്കുന്നു. ബാക്ടീരിയ തുടങ്ങിയവയുടെ പ്രവർത്തനം താഴ്ന്ന ഊഷ്മാവുകളിൽ വളരെ സാവധാനത്തിലാണ് എന്നതാണിതിന്‌ കാരണം.

</doc>
<doc id="58780" url="https://ml.wikipedia.org/wiki?curid=58780" title="Refrigerator">
Refrigerator



</doc>
<doc id="58781" url="https://ml.wikipedia.org/wiki?curid=58781" title="Fridge">
Fridge



</doc>
<doc id="58783" url="https://ml.wikipedia.org/wiki?curid=58783" title="ഫ്രിഡ്ജ്">
ഫ്രിഡ്ജ്



</doc>
<doc id="58786" url="https://ml.wikipedia.org/wiki?curid=58786" title="ശീതീകരണി">
ശീതീകരണി



</doc>
<doc id="58789" url="https://ml.wikipedia.org/wiki?curid=58789" title="Asin">
Asin



</doc>
<doc id="58790" url="https://ml.wikipedia.org/wiki?curid=58790" title="അസിൻ തോട്ടുങ്കൽ">
അസിൻ തോട്ടുങ്കൽ



</doc>
<doc id="58791" url="https://ml.wikipedia.org/wiki?curid=58791" title="Bahadoor">
Bahadoor



</doc>
<doc id="58792" url="https://ml.wikipedia.org/wiki?curid=58792" title="ഓൿസിജൻ">
ഓൿസിജൻ



</doc>
<doc id="58793" url="https://ml.wikipedia.org/wiki?curid=58793" title="ദേവ് ആനന്ദ്">
ദേവ് ആനന്ദ്

 
ബോളിവുഡ് ചലച്ചിത്രങ്ങളിലെ പ്രമുഖ റൊമാൻറിക് നായകനായിരുുന്ന ദേവ് ആനന്ദ് എന്ന പേരിൽ അറിയപ്പെടുന്ന ധരംദേവ് പിഷോരിമൽ ആനന്ദ് .പ്രണയ സിനിമകളിൽ തിളങ്ങിയ ദേവ് ഇന്ത്യൻ സിനിമയിലെ നിത്യഹരിത നായകനായി വിശേഷിപ്പിക്കപ്പെടുന്നു. ഗൈഡ്, ഗാംബ്ലർ, സി ഐ ഡി, ജുവൽതീഫ്, ഹരേ രാമ ഹരേ കൃഷ്ണ, ജോണി മേരാ നാം എന്നിവ പ്രധാന സിനിമകളാണ് ("ഹിന്ദി: ", ഉർദു: ) (ജനനം സെപ്റ്റംബർ 26, 1923, മരണം ഡിസംബർ 6, 2011). നടനെ കൂടാതെ നിർമാതാവ്, സംവിധായകൻ എന്നീ നിലകളിലും പ്രസിദ്ധനാണ്. സിനിമയിലും ജീവിതത്തിലും ഒരു പോലെ പ്രണയ നായകനായിരുന്നു ദേവാനന്ദ്
ജീവചരിത്രം.
ജനനനാമം: ധരംദേവ് പിഷോരിമൽ ആനന്ദ് എന്നായിരുന്നു.. ഇപ്പോഴത്തെ പാകിസ്താന്റെ ഭാഗമായ പഞ്ചാബിലെ ഗുർദാസ്പൂർ എന്ന സ്ഥലത്താണ് ഇദ്ദേഹത്തിന്റെ ജനനം. പിതാവ് പിഷോരിമൽ ആനന്ദ് പ്രസിദ്ധ അഭിഭാഷകനായിരുന്നു. ഗവ. കോളേജ് ലാഹോറിൽ നിന്നും അദ്ദേഹം ഇംഗ്ലീഷിൽ ബിരുദം നേടിയിട്ടുണ്ട്. മൂത്ത സഹോദരൻ ചേതൻ ആനന്ദിന്റെ സ്വാധീനത്താൽ പീപ്പിൾ തീയറ്റർ അസോസിയേഷന്റെ പ്രവർത്തനങ്ങളിലൂടെയാണ് അദ്ദേഹം അഭിനയരംഗത്തേക്ക് കടന്നുവരുന്നത്. അദ്ദേഹത്തിന്റെ ചലച്ചിത്രത്തിനോടുള്ള സ്നേഹം സ്വന്തം നാട്ടിൽ നിന്നും മുംബൈയിലേക്ക് കുടിയേറാനായി അദ്ദേഹത്തെ പ്രേരിപ്പിച്ചു. 1946 ലെ "ഹം ഏക് ഹേ" എന്ന ചിത്രത്തിൽ അദ്ദേഹം ആദ്യമായി അഭിനയിച്ചു. തന്റെ സഹ അഭിനേതാവായ ഗുരു ദത്തിനെ പൂനെയിൽ വച്ച് കണ്ടുമുട്ടി. പിന്നീട് ഇവർ വളരെ നല്ല സുഹൃത്തുക്കൾ ആവുകയും ചെയ്തു.
2011 ഡിസംബർ 3-ന് ലണ്ടനിൽ വച്ച് ഹൃദയാഘാതത്തെത്തുടർന്ന് നിര്യാതനായി. ആനന്ദ്-സാഹ്നി കുടുംബം
സംഭാവനകൾ.
നടൻ, സംവിധായകൻ, തിരക്കഥാകൃത്ത്,നിർമാതാവ് എന്നീ നിലകളിൽ ദേവാനന്ദ് ശ്രദ്ധേയനായിരുന്നു. ഹിന്ദി സിനിമയിലെ ആദ്യകാല സൂപ്പർതാരങ്ങളിലൊരാളായി അദ്ദേഹം അതിവേഗം ഉയർന്നു. ഗൈഡ്, "പേയിങ് ഗസ്റ്റ്", "ബാസി", "ജുവൽ തീഫ്", "ജോണി മേരാ നാം", "ഹരേ രാമ ഹരേ കൃഷ്ണ", "അമീർ ഗരീബ്" തുടങ്ങി നൂറുകണക്കിനു ചിത്രങ്ങളിൽ ദേവാനന്ദ് വേഷമിട്ടു. 19 ചിത്രങ്ങൾ സംവിധാനം ചെയ്യുകയും 13 ചിത്രങ്ങൾക്ക് കഥ എഴുതുകയും ചെയ്തിട്ടുണ്ട്. സിനിമകളിൽ സംഗീതത്തിന് വലിയ പ്രാധാന്യം നൽകിയ ദേവാനന്ദിന്റെ ചിത്രങ്ങളിലെ പാട്ടുകൾ മിക്കവയും ഹിറ്റാണ്. അദ്ദേഹത്തിന്റെ ആത്മകഥയായ റൊമാൻസിംഗ് വിത്ത് ലൈഫ് 2007 ൽ പുറത്തിറങ്ങി. 2005ൽ പുറത്തിറങ്ങിയ "പ്രൈം മിനിസ്റ്റ"റാണ് അവസാന ചിത്രം.മരിക്കുന്നതിനുമുമ്പും "ചാർജ്ജ് ഷീറ്റ് "എന്ന പേരിട്ടിരിക്കുന്ന പുതിയ ചിത്രത്തിന്റെ ജോലികളിലായിരുന്നു അദ്ദേഹം. 1949 ൽ ദേവാനന്ദ് സ്ഥാപിച്ച നവ്‌കേതൻ മൂവീസ് 35 ഓളം സിനിമകൾ നിർമിച്ചിട്ടുണ്ട്. ഏതു പ്രായത്തിലും പ്രണയ രംഗങ്ങൾ ചെയ്യാമെന്ന് തെളിയിച്ച ദേവ് ആനന്ദ് ഹിന്ദിയിലെ "നിത്യഹരിതം നായകനായി" വിശേഷിപ്പിക്കപ്പെടുന്നു.
രാഷ്ട്രീയത്തിലും ദേവാനന്ദ് സജീവമായിരുന്നു. 1977ലെ തെരഞ്ഞെടുപ്പിൽ ഇന്ദിരാ ഗാന്ധിക്കെതിരെ പ്രചാരണം നടത്തിയ ദേവാനനന്ദ് നാഷണൽ പാർട്ടി ഓഫ് ഇന്ത്യ എന്ന രാഷ്ട്രീയ പാർട്ടിക്കും രൂപം നൽകി. പിന്നീട് ഇത് പിരിച്ചു വിട്ടു.
സിനിമ ജീവിതം.
1940 കളുടെ അവസാനം.
1940-കളുടെ അവസാനത്തിൽ, സ്ത്രീപക്ഷ സിനിമകളിൽ ഗായികയും നടിയുമായ സുരയ്യയ്‌ക്കൊപ്പം പുരുഷ നായകനായി അഭിനയിച്ച ചില വേഷങ്ങൾ ആനന്ദിന് വാഗ്ദാനം ചെയ്യപ്പെട്ടു. ഈ സിനിമകൾ ചിത്രീകരിക്കുന്നതിനിടയിൽ അവർ പ്രണയത്തിലായി. ഇരുവരും ചേർന്ന് ഏഴ് സിനിമകളിൽ ജോടിയായി: വിദ്യ (1948), ജീത്ത് (1949), ഷെയർ (1949), അഫ്സർ (1950), നിലി (1950), ദോ സിതാരെ (1951), സനം (1951), ഇവയെല്ലാം ബോക്സോഫീസിൽ വിജയിച്ചു. ഈ സിനിമകളിൽ, സുരയ്യ എല്ലായ്പ്പോഴും ആനന്ദിനേക്കാൾ വലിയ താരമാണെന്ന് സൂചിപ്പിച്ചുകൊണ്ട് ക്രെഡിറ്റുകളിൽ ആദ്യ ബില്ലർ ആയിരുന്നു. വിദ്യ എന്ന സിനിമയിലെ കിനാരെ കിനാരെ ചലേ ജായേൻ ഗെ എന്ന ഗാനത്തിന്റെ ചിത്രീകരണ വേളയിൽ അവൾ അവനുമായി പ്രണയത്തിലായി- രംഗം ചിത്രീകരിക്കുന്നതിനിടെ, അവർ സഞ്ചരിച്ചിരുന്ന ബോട്ട് മറിഞ്ഞു, ആനന്ദ് സുരയ്യയെ മുങ്ങിമരിക്കുന്നതിൽ നിന്ന് രക്ഷിച്ചു. തുടക്കത്തിൽ, സുരയ്യയുടെ കുടുംബം ദേവ് ആനന്ദിനെ വീട്ടിൽ സ്വാഗതം ചെയ്യാറുണ്ടായിരുന്നു, എന്നാൽ ഇരുവരും പ്രണയത്തിലാണെന്ന് അമ്മയുടെ മുത്തശ്ശി അറിഞ്ഞപ്പോൾ ജീത്തിന്റെ സെറ്റിൽ ഒരു യഥാർത്ഥ വിവാഹം പോലും ആസൂത്രണം ചെയ്തു, അവർ അവരെ നിരീക്ഷിക്കാൻ തുടങ്ങി. ദുർഗ ഖോട്ടെ, കാമിനി കൗശൽ എന്നിവരെ പോലെയുള്ള സഹപ്രവർത്തകർ വഴിയാണ് ഇരുവരും പ്രണയലേഖനങ്ങളും സന്ദേശങ്ങളും പങ്കുവെച്ചത്. അഫ്സർ (1950) എന്ന സിനിമയുടെ ചിത്രീകരണ വേളയിൽ ആനന്ദ് സുരയ്യയോട് വിവാഹാഭ്യർത്ഥന നടത്തുകയും 3000 രൂപ വിലയുള്ള ഒരു ഡയമണ്ട് മോതിരം നൽകുകയും ചെയ്തു. അവർ മുസ്ലീം ആയതിനാലും ആനന്ദ് ഹിന്ദുവായതിനാലും അവളുടെ അമ്മൂമ്മ ഈ ബന്ധത്തെ എതിർത്തു, അതിനാൽ സുരയ്യ അവിവാഹിതയായി തുടർന്നു. അവരുടെ മുത്തശ്ശി അവരുടെ പങ്കാളിത്തത്തെ എതിർത്തതിന് ശേഷം അവർ ഒരുമിച്ച് അഭിനയിക്കുന്നത് നിർത്തി, അവർ ഒരുമിച്ച് അഭിനയിച്ച അവസാന ചിത്രമായിരുന്നു ദോ സിതാരെ. സുരയ്യയ്‌ക്കൊപ്പം അദ്ദേഹം അഭിനയിച്ച സിനിമകൾ വിജയിച്ചെങ്കിലും, സുരയ്യയുടെ അഭിനയ മികവും സ്‌ക്രീൻ പ്രെസൻസുമാണ് അവയുടെ വിജയത്തിന് കാരണമെന്ന് ആ ചിത്രങ്ങളുടെ നിർമ്മാതാക്കളും സംവിധായകരും പറഞ്ഞു. തന്റെ അഭിനയ കഴിവുകളെക്കുറിച്ചുള്ള സംശയം ദൂരീകരിക്കുന്നതിനായി, തന്റെ അഭിനയ വൈദഗ്ധ്യം പ്രകടമാക്കാൻ കഴിയുന്ന ഒരു സിനിമയിൽ പ്രധാന പുരുഷനായി അഭിനയിക്കാനുള്ള അവസരം ആനന്ദ് അന്വേഷിക്കാൻ തുടങ്ങി.
ദേവ് ആനന്ദ് പലപ്പോഴും സുരയ്യയെക്കുറിച്ചും അവളുമായുള്ള പ്രണയത്തെക്കുറിച്ചും സംസാരിക്കാറുണ്ടായിരുന്നു, സ്റ്റാർഡസ്റ്റ് (ജൂൺ 1972 ലക്കം), സ്റ്റാർ &amp; സ്റ്റൈൽ (ഫെബ്രുവരി 1987 ലക്കം), ടിബി മുതൽ കരൺ ഥാപ്പർ വരെ ബിബിസി (2002) തുടങ്ങിയ ചലച്ചിത്ര മാസികകൾക്ക് നൽകിയ വിവിധ അഭിമുഖങ്ങളിൽ അദ്ദേഹം പറഞ്ഞു. രണ്ടുപേരും ജീവിച്ചിരിക്കുമ്പോൾ, സുരയ്യയുടെ മരണശേഷം ടിവിയിൽ സിമി ഗരേവാളിനും മറ്റുള്ളവർക്കും ടിവിയിലും വാർത്താ മാസികകൾക്കുമായി നൽകിയ അഭിമുഖങ്ങളിൽ.
മുന്നേറ്റവും 1950-കളും.
അശോക് കുമാറാണ് ആനന്ദിന് ആദ്യത്തെ വലിയ മുന്നേറ്റം വാഗ്ദാനം ചെയ്തത്. സ്റ്റുഡിയോയിൽ ചുറ്റിത്തിരിയുന്നത് അദ്ദേഹം കാണുകയും ബോംബെ ടാക്കീസ് പ്രൊഡക്ഷൻ സിദ്ദി (1948) എന്ന ചിത്രത്തിലെ നായകനായി അദ്ദേഹത്തെ തിരഞ്ഞെടുത്തു, കാമിനി കൗശലിനൊപ്പം അഭിനയിച്ചു, അത് തൽക്ഷണ വിജയമായി. സിദ്ദിയുടെ വിജയത്തിനുശേഷം, താൻ സിനിമകൾ നിർമ്മിക്കാൻ തുടങ്ങുമെന്ന് ആനന്ദ് തീരുമാനിച്ചു. സിദ്ദി എന്ന ചിത്രത്തിലാണ് ആദ്യമായി കിഷോർ-ലത ഡ്യുയറ്റ് "യെ കൗൻ ആയ കർക്കെ യെ സോല സിംഗാർ" റെക്കോർഡ് ചെയ്തത്. ഈ ഡ്യുയറ്റ് തൽക്ഷണം ഹിറ്റായി, ഇവിടെ നിന്ന് ദേവ് ആനന്ദുമായുള്ള രണ്ട് പിന്നണി ഗായകരുടെ കൂട്ടായ്മകൾ ആരംഭിച്ചു. തുടർന്നുള്ള നാല് പതിറ്റാണ്ടുകളോളം ഇത് തുടർന്നു. കിഷോർ കുമാറുമായുള്ള അദ്ദേഹത്തിന്റെ ബന്ധം ആരംഭിച്ചത് സിദ്ദി എന്ന സിനിമയിൽ ദേവ് ആനന്ദിനെ ചിത്രീകരിച്ച തന്റെ പിന്നണി ആലാപന ജീവിതത്തിലെ ആദ്യത്തെ സോളോ - "മർനെ കി ദുവായേൻ" - മുമ്പ് അദ്ദേഹം പാടിയതോടെയാണ്. ചിത്രത്തിന്റെ നിർമ്മാണ സമയത്ത് ദേവ് കിഷോർ കുമാറുമായി വളരെ ശക്തമായ സൗഹൃദം സ്ഥാപിച്ചിരുന്നു. 1949 -ൽ അദ്ദേഹം സ്വന്തം കമ്പനിയായ നവകേതൻ ഫിലിംസ് ആരംഭിച്ചു (അദ്ദേഹത്തിന്റെ ജ്യേഷ്ഠൻ ചേതൻ്റെ മകൻ കേതന്റെ പേരിലാണ്, അതായത് "പുതിയ ബാനർ" എന്നാണ് അർത്ഥമാക്കുന്നത്), 2011 വരെ 35 സിനിമകൾ നിർമ്മിച്ചിട്ടുണ്ട്. നിരാല (1950), ഒരു വാണിജ്യവിജയം, മധുബാലയ്‌ക്കൊപ്പം ആദ്യമായി ജോടിയാക്കുന്നത് കണ്ടു, പിന്നീട് അവനുമായി ഒരു ജനപ്രിയ ജോഡി രൂപപ്പെട്ടു.
1960കളിലെ റൊമാന്റിക് ഹീറോ ചിത്രം.
അറുപതുകളിൽ, ദേവ് ആനന്ദ് നൂതനൊപ്പം മൻസിൽ, തേരെ ഘർ കേ സാംനെ, മീനാ കുമാരിയോടൊപ്പം കിനാരെ കിനാരെ, മാലാ സിൻഹയോടൊപ്പം മായ, സാധന ശിവദാസനിക്കൊപ്പം അസ്ലി-നഖ്ലി, ജബ് പ്യാർ കിസി സേ ഹോതാ ഹേ, മഹൽ തുടങ്ങിയ ചിത്രങ്ങളിലൂടെ ഒരു പ്രണയ ചിത്രം നേടി. ആശ പരേഖ്. കൽപന, സിമി ഗരേവാൾ, നന്ദ എന്നീ മൂന്ന് നായികമാരോടൊപ്പം ടീൻ ദേവിയാൻ. ടീൻ ദേവിയാൻ എന്ന സിനിമയിൽ ദേവ് ആനന്ദ് ഒരു പ്ലേ ബോയ് ആയി അഭിനയിച്ചു. അറുപതുകളുടെ തുടക്കത്തിലെ അദ്ദേഹത്തിന്റെ ശ്രദ്ധേയമായ ചിത്രങ്ങളിലൊന്നാണ് ഹം ദോനോ (1961) അദ്ദേഹം നിർമ്മിച്ച് ഈ സിനിമയിൽ അഭിനയിച്ച ആനന്ദ്, തന്റെ പ്രണയത്തിന്റെ പിതാവ് (സാധന ശിവദാസനി അവതരിപ്പിച്ചത്) ഒഴിവാക്കിയതിന്റെ നിരാശയിൽ സൈന്യത്തിൽ ചേരുന്ന ഒരു യുവ കാമുകൻ. . സിനിമയിൽ ആനന്ദ് ഇരട്ട വേഷത്തിൽ അഭിനയിച്ചു, മേജർ വർമ്മയായി അഭിനയിച്ചു, അദ്ദേഹത്തിന്റെ രൂപസാദൃശ്യമുള്ള അദ്ദേഹം സൈന്യത്തിൽ ഓടുകയും അവരുമായി ആഴത്തിലുള്ള സൗഹൃദം സ്ഥാപിക്കുകയും ചെയ്തു. ജയ്ദേവിന്റെ സംഗീതത്തിലൂടെ ശ്രദ്ധേയമായ ഈ ചിത്രം ബോക്സ് ഓഫീസ് ഹിറ്റായിരുന്നു.
വഹീദ റഹ്മാനുമൊത്തുള്ള അദ്ദേഹത്തിന്റെ ആദ്യ കളർ ഫിലിം, ആർ.കെ. നാരായന്റെ അതേ പേരിലുള്ള നോവലിനെ അടിസ്ഥാനമാക്കിയുള്ളതാണ്. ദേവ് ആനന്ദ് തന്നെയാണ് പുസ്തകത്തിന്റെ ചലച്ചിത്ര പതിപ്പ് നിർമ്മിക്കുന്നതിനുള്ള പ്രചോദനം. പദ്ധതിക്ക് സമ്മതം നൽകാൻ അദ്ദേഹം നാരായണനെ കാണുകയും പ്രേരിപ്പിക്കുകയും ചെയ്തു.
സംവിധായകന്റെ അരങ്ങേറ്റവും 1970-കളിലെ വെർസറ്റൈൽ ഹീറോ ഇമേജും.
അദ്ദേഹത്തിന്റെ സംവിധാനത്തിൽ അരങ്ങേറ്റം കുറിച്ച പ്രേം പൂജാരി എന്ന ചാരവൃത്തി നാടകം ഒരു പരാജയമായിരുന്നു, പക്ഷേ വർഷങ്ങളായി ഒരു ആരാധനാക്രമം വളർത്തിയെടുത്തു. ഈ സിനിമ സഹീദയെ അവതരിപ്പിക്കുകയും വഹീദ റഹ്മാനെ നായികയായി അവതരിപ്പിക്കുകയും ചെയ്തു. 1971 -ലെ സംവിധായക ശ്രമമായ ഹരേ രാമ ഹരേ കൃഷ്ണ, പ്രധാനമായും നേപ്പാളിൽ സ്വയംഭൂനാഥ്, ഭക്തപൂർ എന്നിവിടങ്ങളിൽ ചിത്രീകരിച്ച ഹിപ്പി സംസ്കാരത്തെക്കുറിച്ച് അദ്ദേഹം വിജയം ആസ്വദിച്ചു. മിനി-പാവാട സ്പോർട്സ്, പോട്ട് സ്മോക്കിംഗ് ജാനിസ് കളിച്ച അദ്ദേഹത്തിന്റെ കണ്ടെത്തൽ സീനത്ത് അമൻ, ഒറ്റരാത്രികൊണ്ട് സംവേദനമായി. നിഷ്കളങ്കമായ വിഷയങ്ങളുടെ ചലച്ചിത്രകാരൻ എന്ന നിലയിലും ദേവ് അറിയപ്പെട്ടു. അതേ വർഷം, എ.ജെ. ക്രോണിന്റെ ദി സിറ്റാഡൽ എന്ന നോവലിന്റെ അവലംബമായ തേരേ മേരെ സപ്‌നെയിൽ മുംതാസിനൊപ്പം അദ്ദേഹം അഭിനയിച്ചു. ദേവിന്റെ സഹോദരൻ വിജയ് സംവിധാനം ചെയ്ത ചിത്രം വിജയിക്കുകയും ചെയ്തു. 1971-ൽ ഗാംബ്ലറിൽ സഹീദയ്‌ക്കൊപ്പം അദ്ദേഹം വീണ്ടും ജോടിയായി, അത് വിജയമായി.
1970-കളുടെ അവസാനത്തിൽ അടിയന്തരാവസ്ഥക്കാലത്തെ രാഷ്ട്രീയ പ്രവർത്തനം.
ദേവ് ആനന്ദ് രാഷ്ട്രീയമായും സജീവമാണ്. അന്നത്തെ ഇന്ത്യൻ പ്രധാനമന്ത്രി ഇന്ദിരാഗാന്ധി ഏർപ്പെടുത്തിയ ആഭ്യന്തര അടിയന്തരാവസ്ഥയ്‌ക്കെതിരെ നിലകൊണ്ട ഒരു കൂട്ടം ചലച്ചിത്ര പ്രവർത്തകരെ അദ്ദേഹം നയിച്ചു. 1977 ലെ ഇന്ത്യൻ പാർലമെന്റ് തിരഞ്ഞെടുപ്പിൽ തന്റെ അനുയായികളോടൊപ്പം അവർക്കെതിരെ സജീവമായി പ്രചാരണം നടത്തി. "നാഷണൽ പാർട്ടി ഓഫ് ഇന്ത്യ" എന്ന പേരിൽ ഒരു പാർട്ടിയും അദ്ദേഹം രൂപീകരിച്ചു, അത് പിന്നീട് അദ്ദേഹം പിരിച്ചുവിട്ടു.
പിന്നീടുള്ള കരിയറും എവർഗ്രീൻ ഹീറോ ഇമേജും.
1978-ൽ ദേവ് ആനന്ദ് സംവിധാനം ചെയ്ത ഹിറ്റ് ദേശ് പർദേശ് നടി ടീന മുനിമിന്റെ ആദ്യ ചിത്രമായിരുന്നു, ഈ ചിത്രത്തിന്റെ വിജയം അദ്ദേഹത്തിന് നിത്യഹരിത നായകൻ എന്ന ടാഗ് നൽകി. സംവിധായകൻ ബസു ചാറ്റർജിയാണ് മൻ പസന്ദ് എന്ന ചിത്രത്തിലെ നായക വേഷം ദേവ് ആനന്ദിന് വാഗ്ദാനം ചെയ്തത്. 1980-കളിൽ മൻ പസന്ദ്, ലൂട്ട്‌മാർ (ഇരുവരും ടീന മുനിമിനൊപ്പം), സ്വാമി ദാദ (1982) എന്നിവയിലൂടെ ബോക്‌സ് ഓഫീസിൽ ദേവ് ആനന്ദിന്റെ വിജയകരമായ ഓട്ടം തുടർന്നു.
1980 കളിൽ പോലും ദേവ് ആനന്ദിന്റെ നായക കഥാപാത്രത്തിന്റെ ഡിമാൻഡ് കുറഞ്ഞില്ലെങ്കിലും, തന്റെ മകൻ സുനിൽ ആനന്ദിനെ നായകനായി സിനിമയിൽ അവതരിപ്പിക്കാൻ പറ്റിയ സമയമാണിതെന്ന് അദ്ദേഹം തീരുമാനിച്ചു. ക്രാമർ വേഴ്സസ് ക്രാമർ എന്ന ചിത്രത്തിലൂടെ അദ്ദേഹം തന്റെ മകനെ അവതരിപ്പിച്ചു, അത് ദേവ് ആനന്ദ് തന്നെ നിർമ്മിക്കുകയും സംവിധാനം ചെയ്യുകയും ചെയ്ത ആനന്ദ് ഔർ ആനന്ദിന് (1984) ആർ.ഡി. ബർമന്റെ സംഗീതം ഉണ്ടായിരുന്നു. ചിത്രം നന്നായിരിക്കുമെന്ന് അദ്ദേഹം പ്രതീക്ഷിച്ചിരുന്നു, പക്ഷേ ചിത്രം ബോക്സ് ഓഫീസ് ദുരന്തമായതിനാൽ ഇനി സിനിമകളിൽ അഭിനയിക്കേണ്ടെന്ന് സുനിൽ ആനന്ദ് തീരുമാനിച്ചു.
എന്നാൽ ഹം നൗജവാൻ (1985), ലഷ്കർ (1989) എന്നീ ചിത്രങ്ങളിൽ ദേവ് ആനന്ദ് നായകനായി അഭിനയിച്ച ചിത്രങ്ങൾ ബോക്‌സ് ഓഫീസ് വിജയങ്ങളായി തുടരുകയും നിരൂപകർ പ്രശംസിക്കുകയും ചെയ്തു. അവ്വൽ നമ്പർ (1990), ആദിത്യ പഞ്ചോലി, ആമിർ ഖാൻ എന്നിവരോടൊപ്പം ദേവ് ആനന്ദ് അഭിനയിച്ച ചിത്രം 1990-ൽ ഒരു ശരാശരി വരുമാനമായി മാറി. സംവിധാനം ചെയ്യുന്നതിനാൽ തിരക്കഥ വായിക്കാതെ താൻ ഒപ്പിട്ട ഒരേയൊരു ചിത്രമാണ് അവ്വൽ നമ്പർ എന്ന് ആമിർ ഒരു അഭിമുഖത്തിൽ പറഞ്ഞു. അദ്ദേഹത്തിന്റെ സീനിയർ ദേവ് ആനന്ദ്. ആമിർ ഉദ്ധരിച്ചു: "ദേവ് സാബ് നിരവധി തലമുറകളുടെ പ്രതീകമായിരുന്നു, അദ്ദേഹത്തിന്റെ ജീവിതത്തിലുടനീളം ഞങ്ങളെ രസിപ്പിച്ചു."
ഗ്രിഗറി പെക്കുമായുള്ള താരതമ്യം.
ലോകമെമ്പാടുമുള്ള പ്രശസ്ത നടൻ ഗ്രിഗറി പെക്കുമായി താരതമ്യപ്പെടുത്തുമ്പോൾ, ദേവ് ആനന്ദ് പറഞ്ഞു, തന്റെ പ്രതാപകാലത്ത് തനിക്ക് നൽകിയ ടാഗ് ലൈൻ കേട്ട് തനിക്ക് ആഹ്ലാദം തോന്നിയില്ലെന്ന്. "നിങ്ങൾ ശ്രദ്ധേയമായ പ്രായത്തിലായിരിക്കുമ്പോൾ നിങ്ങൾ വിഗ്രഹങ്ങൾ ഉണ്ടാക്കുന്നു, എന്നാൽ ഘട്ടത്തിൽ നിന്ന് വളരുമ്പോൾ, നിങ്ങൾ നിങ്ങളുടെ സ്വന്തം വ്യക്തിത്വം വികസിപ്പിക്കുന്നു. ഇന്ത്യയുടെ ഗ്രിഗറി പെക്ക് എന്ന് അറിയപ്പെടാൻ ഞാൻ ആഗ്രഹിക്കുന്നില്ല, ഞാൻ ദേവ് ആനന്ദാണ്". ബോളിവുഡ് നടനുമായി പരിചയമുള്ള പെക്കിന്റെ വ്യക്തിപരമായ ആശയവിനിമയങ്ങൾ യൂറോപ്പിലും മുംബൈയിലുമായി നാലോ അഞ്ചോ നീണ്ട കൂടിക്കാഴ്ചകൾ നീണ്ടുനിന്നു.
1954 ലെ ഫിലിംഫെയർ അവാർഡിന് ശേഷം, ദി പർപ്പിൾ പ്ലെയിൻ എന്ന സിനിമയുടെ ചിത്രീകരണത്തിന് ശേഷം ശ്രീലങ്കയിൽ നടന്ന ഒരു ഷെഡ്യൂളിൽ പെക്കിന്റെ സ്റ്റോപ്പ് ഓവറിലാണ് ദേവ് ആനന്ദും സുരയ്യയും പെക്കിനെ ആദ്യമായി കാണുന്നത്. "ഇന്ത്യൻ താരത്തെ" ഒരു നടനെന്ന നിലയിൽ അദ്ദേഹത്തിന് അറിയാമായിരുന്നു, സുരയ്യയുമായുള്ള അദ്ദേഹത്തിന്റെ പ്രണയം പ്രധാനവാർത്തകളിൽ ഇടം നേടിയതിനാലാവാം, അവർ ചാറ്റുചെയ്യുകയും ചെയ്തു. ദേവ് ആനന്ദ് വെനീസ് ഫിലിം ഫെസ്റ്റിവലിൽ നിന്ന് മടങ്ങുമ്പോൾ റോമിൽ വെച്ച് അവർ രണ്ടാം തവണ കണ്ടുമുട്ടി, റോമൻ ഹോളിഡേയുടെ സെറ്റിൽ വെച്ച് ദേവ് ആനന്ദ് അദ്ദേഹത്തെ സന്ദർശിച്ചു. "ഞാൻ വെനീസ് ഫിലിം ഫെസ്റ്റിൽ നിന്ന് മടങ്ങുകയായിരുന്നു. അവന്റെ കണ്ണുകൾ എന്നിലേക്ക് പതിക്കുമെന്ന പ്രതീക്ഷയിൽ ഞാൻ എന്റെ കാർ നിർത്തി ഷൂട്ട് കാണുന്ന ആൾക്കൂട്ടത്തോടൊപ്പം ചേർന്നു. പ്രതീക്ഷിച്ചതുപോലെ, അവൻ തലയാട്ടി, ഞാൻ അവന്റെ അടുത്തേക്ക് നടന്നു. അവൻ എന്നെ ഓർത്തു, ഞങ്ങൾ ആഹ്ലാദങ്ങൾ കൈമാറി. ." ലണ്ടനിൽ മോബി ഡിക്കിന്റെ സെറ്റിൽ വച്ചായിരുന്നു മൂന്നാമത്തെ കൂടിക്കാഴ്ച. എന്നിരുന്നാലും, സുരയ്യ തന്റെ വീട്ടിൽ തന്റെ പ്രതിമയുമായി ഒരു പ്രത്യേക മീറ്റിംഗ് ആവശ്യപ്പെട്ടു. പ്രണയത്തിൽ ഏതൊരാൾക്കും അസൂയ സ്വാഭാവികമാണെന്ന് ആനന്ദ് പറയുമെങ്കിലും ക്ഷണിച്ചില്ല എന്നതിൽ വിഷമിച്ചില്ല. “എനിക്ക് തീരെ ഒന്നും തോന്നിയില്ല.അവർ പ്രണയിക്കാൻ പോകുന്ന പോലെ ആയിരുന്നില്ല.അവർ ഉണ്ടായാലും കാര്യമില്ലായിരുന്നു.ഞാൻ പക്വത പ്രാപിച്ചു.മാത്രമല്ല അവൻ എന്റെ എതിരാളിയും ആയിരുന്നില്ല. അപ്പോഴേക്കും ഞാനും വലിയ താരമായിരുന്നു, ആനന്ദ് പറയുന്നു.
വിമർശനാത്മക വിലയിരുത്തൽ.
ദേവ് ആനന്ദ് 19 ചിത്രങ്ങൾ സംവിധാനം ചെയ്യുകയും 35 ചിത്രങ്ങൾ നിർമ്മിക്കുകയും ചെയ്തിട്ടുണ്ട്. അദ്ദേഹം നിർമ്മിച്ച 35 സിനിമകളിൽ 18 എണ്ണം ബോക്സ് ഓഫീസിൽ വാണിജ്യപരമായി വിജയിക്കുകയും അദ്ദേഹം സംവിധാനം ചെയ്ത 19 സിനിമകളിൽ 10 എണ്ണം ഹിറ്റാവുകയും ചെയ്തു. തന്റെ 13 സിനിമകൾക്ക് അദ്ദേഹം കഥകളെഴുതി. അദ്ദേഹത്തിന്റെ സംവിധായക സംരംഭങ്ങൾ എല്ലായ്പ്പോഴും അവരുടെ സമയത്തേക്കാൾ മുന്നിലായിരുന്നുവെന്ന് നിരൂപകർ പറയുന്നു. ഹിറ്റ് ഗാനങ്ങൾക്ക് പേരുകേട്ടതാണ് ദേവ് ആനന്ദിന്റെ ചിത്രങ്ങൾ. അദ്ദേഹത്തിന്റെ നിരവധി സിനിമകളുടെ സംഗീത സെഷനുകളിൽ അദ്ദേഹം സജീവ പങ്കാളിയായിരുന്നതായി അറിയപ്പെടുന്നു. സംഗീതസംവിധായകരായ ശങ്കർ-ജയ്കിഷൻ, ഒപി നയ്യാർ, കല്യാണ്ജി-ആനന്ദ്ജി, സച്ചിൻ ദേവ് ബർമൻ, മകൻ രാഹുൽ ദേവ് ബർമൻ, ഗാനരചയിതാക്കളായ ഹസ്രത് ജയ്പുരി, മജ്റൂഹ് സുൽത്താൻപുരി, ഗോപാൽദാസ് നീരജ്, ശൈലേന്ദ്ര, ആനന്ദ് ബക്ഷി, പിന്നണി ഗായകരായ റാഫി, ഹേമന്ത് കുമാർ, കെ. കുമാർ വളരെ ജനപ്രിയമായ ചില ഗാനങ്ങൾ നിർമ്മിച്ചു. ഗുരുദത്ത്, മുഹമ്മദ് റാഫി, പ്രാൻ, ദിലീപ് കുമാർ, രാജ് കപൂർ, സുനിൽ ദത്ത്, നർഗീസ്, കിഷോർ കുമാർ, വൈജയന്തിമാല, എസ്.ഡി. ബർമൻ, ഷമ്മി കപൂർ, ആർ.ഡി. ബർമൻ എന്നിവരായിരുന്നു സിനിമാ മേഖലയിൽ നിന്നുള്ള അദ്ദേഹത്തിന്റെ ഏറ്റവും അടുത്ത സുഹൃത്തുക്കൾ.
സ്വകാര്യ ജീവിതം.
1948 മുതൽ 1951 വരെ നടി സുരയ്യയുമായി ആനന്ദിന് പ്രണയമുണ്ടായിരുന്നു, എന്നാൽ സുരയ്യയുടെ അമ്മൂമ്മയുടെ എതിർപ്പ് കാരണം അവർ വിവാഹിതരായില്ല. 2004 ജനുവരി 31-ന് മരിക്കുന്നതുവരെ സുരയ്യ ജീവിതത്തിലുടനീളം അവിവാഹിതയായി തുടർന്നു. 1954-ൽ, ടാക്‌സി ഡ്രൈവർ എന്ന ചിത്രത്തിന്റെ ഷൂട്ടിങ്ങിനിടെ ഒരു സ്വകാര്യ വിവാഹത്തിൽ, ഷിംലയിൽ നിന്നുള്ള ബോളിവുഡ് നടിയായ കൽപന കാർത്തികിനെ (യഥാർത്ഥ പേര് മോന സിംഹ) ദേവ് വിവാഹം കഴിച്ചു. ഇവർക്ക് രണ്ട് മക്കളുണ്ട്, മകൻ സുനിൽ, മകൾ ദേവീന.
കറുത്ത കോട്ടിന് നിരോധനം.
ഹിന്ദുസ്ഥാൻ ടൈംസിന്റെ ഒരു ലേഖനം അനുസരിച്ച്, 1958-ൽ അദ്ദേഹത്തിന്റെ കാലാ പാനി എന്ന സിനിമയുടെ റിലീസിനിടെ ഒരു സംഭവമുണ്ടായി, ആ സമയത്ത് ദേവ് കറുത്ത കോട്ട് ധരിച്ച് വളരെ സുന്ദരനായി കാണപ്പെട്ടു, അവന്റെ രൂപം കണ്ട് മയങ്ങിയ ഒരു പെൺകുട്ടി അവളുടെ ജീവിതം അവസാനിപ്പിച്ചു. സംഭവത്തിന് ശേഷം അദ്ദേഹം പൊതുസ്ഥലത്ത് കറുത്ത വസ്ത്രം ധരിച്ചിരുന്നില്ലെന്നാണ് റിപ്പോർട്ട്.
മരണം.
2011 ഡിസംബർ 3-ന് (4 ഡിസംബർ 2011 I.S.T.) ഹൃദയസ്തംഭനത്തെ തുടർന്ന് 88-ആം വയസ്സിൽ ലണ്ടനിലെ വാഷിംഗ്ടൺ മെയ്ഫെയർ ഹോട്ടലിലെ തന്റെ മുറിയിൽ വെച്ച് ദേവ് ആനന്ദ് മരിച്ചു. അദ്ദേഹം സംവിധാനം ചെയ്യുകയും നിർമ്മിക്കുകയും ചെയ്ത അദ്ദേഹത്തിന്റെ അവസാന ചിത്രമായ 'ചാർജ് ഷീറ്റ്' പുറത്തിറങ്ങി രണ്ട് മാസത്തിന് ശേഷമാണ് അദ്ദേഹത്തിന്റെ മരണം സംഭവിച്ചത്. മരണസമയത്ത് മെഡിക്കൽ ചെക്കപ്പിനായി ആനന്ദ് ലണ്ടനിലായിരുന്നുവെന്നാണ് റിപ്പോർട്ട്. ഡിസംബർ 10 ന്, ലണ്ടനിലെ ഒരു ചെറിയ ചാപ്പലിൽ അദ്ദേഹത്തിന്റെ ശവസംസ്കാര ശുശ്രൂഷ നടന്നു, അതിനുശേഷം അദ്ദേഹത്തിന്റെ പെട്ടി തെക്കുപടിഞ്ഞാറൻ ലണ്ടനിലെ പുട്ട്‌നി വേൽ ശ്മശാനത്തിലേക്ക് കൊണ്ടുപോയി. അദ്ദേഹത്തിന്റെ ചിതാഭസ്മം ഗോദാവരി നദിയിൽ നിമജ്ജനം ചെയ്യുന്നതിനായി ഇന്ത്യയിലേക്ക് തിരിച്ചയച്ചു.
പുരസ്കാരങ്ങൾ.
ദേശീയ ചലച്ചിത്ര അവാർഡുകൾ.
വിജയി
ദേശീയ ബഹുമതികളും അംഗീകാരങ്ങളും.
വിജയി
അവലംബം.
&lt;templatestyles src="Reflist/styles.css" /&gt;

</doc>
<doc id="58796" url="https://ml.wikipedia.org/wiki?curid=58796" title="അമൃത അറോറ">
അമൃത അറോറ

 
ബോളിവുഡിലെ ചലച്ചിത്ര രംഗത്തെ ഒരു പ്രമുഖ നടിയാണ് അമൃത അറോറ. ("ഹിന്ദി: "), (ജനനം: ജനുവരി 31, 1981).
സ്വകാര്യ ജീവിതം.
അമൃത അറോറ ജനിച്ചത് മുംബൈയിലാണ്. അമൃത അറോറയുടെ അമ്മ ഒരു മലയാളി ആണ്. പിതാവ് ഒരു പഞ്ചാബിയും ആണ്. അമൃത അറോറയുടെ സഹോദരിയും ബോളിവുഡിലെ തന്നെ പ്രമുഖ നടിയുമാണ് മലൈക അറോറ. മലൈകയുടെ ഭർത്താവ് അർബാസ് ഖാൻ, പ്രമുഖ നടനായ സൽമാൻ ഖാനിന്റെ സഹോദരനാണ്.
സിനിമ ജീവിതം.
ഫർദീൻ ഖാൻ അഭിനയിച്ച "കിത്നെ ദൂർ കിത്നെ പാസ്" എന്ന ചിത്രത്തിലൂടെയാണ് അമൃത തന്റ്റെ അഭിനയ ജീവിതം തുടങ്ങുന്നത്. പക്ഷേ തന്റെ സിനിമ ജീവിതത്തിലെ ഒരു വിജയിച്ച ചിത്രം എന്നു പറയാനായി ആദ്യ്മായി അഭിനയിച്ച "ആവാര പാഗൽ ദീവാന" എന്ന ചിത്രമായിരുന്നു. 2004 ൽ ഇറങ്ങിയ ഗേൾ ഫ്രണ്ട് എന്ന ചിത്രം വളരെയധികം വിവാദങ്ങൾക്ക് ഇടയാക്കിയിരുന്നു. രണ്ടു പെൺകുട്ടികൾ തമ്മിലുള്ള പ്രേമത്തിന്റെ കഥ പറയുന്ന ഈ ചിത്രത്തിൽ ഇഷ ഗോപികർ എന്ന നടിയോടൊപ്പമാണ് അമൃത അഭിനയിച്ചത്.

</doc>
<doc id="58797" url="https://ml.wikipedia.org/wiki?curid=58797" title="Amrita Arora">
Amrita Arora



</doc>
<doc id="58798" url="https://ml.wikipedia.org/wiki?curid=58798" title="Dev Anand">
Dev Anand



</doc>
<doc id="58804" url="https://ml.wikipedia.org/wiki?curid=58804" title="പർവീൺ ബാബി">
പർവീൺ ബാബി

 
ഹിന്ദി ചലച്ചിത്രരംഗത്തെ ഒരു മികച്ച നടി ആയിരുന്നു പർവീൺ ബാബി (ഗുജറാത്തി: પરવીન બાબી, ഹിന്ദി: परवीन बाबी, ഉർദു: پروین بابی) (ഏപ്രിൽ 4 1954 - ജനുവരി 20, 2005). 1970 കളിലും 1980 കളുടെ തുടക്കത്തിലും തന്റെ മികച്ച ഗ്ലാമർ വേഷങ്ങളിലൂടെ വളരെ പ്രസിദ്ധിയാർജ്ജിച്ച ഒരു നടീയായിരുന്നു പർവീൺ ബാബി. . ചില മികച്ച ചിത്രങ്ങൾ ദീവാർ, നമക് ഹലാൽ, അമർ അക്ബർ ആന്റണി, ശാൻ എന്നിവയാണ് ഹിന്ദി സിനിമയുടെ ചരിത്രത്തിലെ ഏറ്റവും ഗ്ലാമറസ് നടിമാരിൽ ഒരാളായി കണക്കാക്കപ്പെടുന്ന പർവീൺ ബാബി, സീനത്ത് അമൻ, രേഖ എന്നിവരോടൊപ്പം അക്കാലത്തെ ഏറ്റവും ഉയർന്ന പ്രതിഫലം വാങ്ങുന്ന നടിമാരിൽ ഒരാളായിരുന്നു.
15 വർഷം നീണ്ടുനിന്ന ചലച്ചിത്രജീവിതത്തിൽ അവർ 50 ഹിന്ദി ചിത്രങ്ങളിൽ വ്യത്യസ്തങ്ങളായ വേഷങ്ങളിൽ പ്രത്യക്ഷപ്പെട്ടിരുന്നു. 1973 ൽ ചരിത്ര എന്ന ചിത്രത്തിലൂടെ അരങ്ങേറ്റം കുറിച്ച പർവീൺ ബാബി അമിതാഭ് ബച്ചനൊപ്പം അഭിനയിച്ച മജ്‌ബൂർ, ദിവാർ എന്നീ ചിത്രങ്ങളുടെ വിജയത്തെ തുടർന്ന് ഒരു പ്രശസ്ത നടിയെന്ന പേരു സമ്പാദിച്ചു. ടൈം മാസികയുടെ പുറംചട്ടയിൽ പ്രത്യക്ഷപ്പെട്ട ആദ്യത്തെ ഇന്ത്യക്കാരിയായിരുന്ന പർവീൺ ബാബി. അത് അക്കാലത്തെ ഒരു അപൂർവ നേട്ടമായിരുന്നു. ബോക്സ് ഓഫീസിൽ മികച്ച പ്രകടനം കാഴ്ചവച്ച പന്ത്രണ്ട് ചിത്രങ്ങളിൽ അവർ അമിതാഭ് ബച്ചനൊപ്പം അഭിനയിച്ചു.
ആദ്യ ജീവിതം.
പർവീൺ ബാബി ജനിച്ചത് ജുനഗത് എന്ന സ്ഥലത്താണ്. സ്കൂൾ ജീവിതം കഴിഞ്ഞത് ഔറഗബാദിലാണ്. പിന്നീട് അഹമ്മദാ‍ബാദിൽ കോളേജ് വിദ്യാഭ്യാസം കഴിഞ്ഞു. പിതാവ് വലി മുഹമ്മദ് ബാബി, ഒരു ഗുജറാത്തി മുസ്ലിം ആണ്. തന്റെ മാതാപിതാക്കളുടെ വിവാഹത്തിന്റെ പതിനാല് വർഷം കഴിഞ്ഞിട്ടാണ് പർവീൺ ജനിച്ചത്. ഇവരുടെ ഏക മകളായിരുന്നു പർവീൺ. 
മരണം.
മൂന്ന് ദിവസങ്ങളായി വാതിൽപ്പടിയിൽ നിന്ന് പാലും വർത്തമാനപത്രങ്ങളും ശേഖരിച്ചിട്ടില്ലെന്ന് റെസിഡൻഷ്യൽ സൊസൈറ്റിയുടെ സെക്രട്ടറി പോലീസിനെ വിളിച്ചറിയിച്ചതിനെത്തുടർന്ന് 2005 ജനുവരി 22 ന് അവരെ വീടിനള്ളിൽ മരിച്ച നിലയിൽ കണ്ടെത്തിയിരുന്നു. മൃതദേഹം കണ്ടെത്തുന്നതിന് മുമ്പ് ഏകദേശം 72 മണിക്കൂറിനുമുമ്പ് അവർ മരിച്ചിരിക്കാമെന്ന് പോലീസ് നിഗമനം നടത്തി. അവരുടെ മരണകാരണം ഉടനടി കണ്ടെത്താൻ സാധിച്ചില്ല. അവളുടെ പ്രമേഹ രോഗാവസ്ഥയുടെ സങ്കീർണതയായി ഇടത് കാലിൽ ഒരു വ്രണമുള്ളതായി കണ്ടെത്തി. അവളുടെ കിടക്കക്കു സമീപം ഒരു വീൽചെയറും അലങ്കോലപ്പെട്ടുകിടക്കുന്ന പെയിന്റിംഗുകളും വസ്ത്രങ്ങളും മരുന്നുകളും പഴയ പത്രങ്ങളും കണ്ടെത്തി. നീണ്ട കാലത്തെ പ്രമേഹ രോഗത്തിന്റെ ഫലമായുണ്ടായ വ്രണം ചികിത്സിക്കുന്നതിനായി ഇടതുകാൽ കാലിൽ ഒരു ബാൻഡേജ്‌ ഒട്ടിച്ചിരുന്നു. കാലിലെ വ്രണം കാരണം അവരുടെ അവസാന നാളുകളിൽ നടക്കാൻ കഴിയാതിരുന്നതിനാൽ വീടിനുള്ളിലൂടെ നീങ്ങാൻ വീൽചെയർ ഉപയോഗിച്ചിരുന്നതിനു സാധ്യതയുണ്ടായിരുന്നു. മൃതദേഹം കൂപ്പർ ഹോസ്പിറ്റലിൽ പോസ്റ്റ്‌മോർട്ടം നടത്തുകയും അവരുടെ വയറ്റിൽ ഭക്ഷണത്തിന്റെ യാതൊരു അടയാളവും ഇല്ലെന്ന് റിപ്പോർട്ടുകൾ വ്യക്തമാക്കുന്നു, എന്നാൽ കുറച്ച് മദ്യം (അവർ കഴിച്ച മരുന്നിൽ നിന്നുള്ളതാകാം) കണ്ടെത്തിയിരുന്നു. മൂന്ന് ദിവസത്തിൽ കൂടുതൽ ആഹാരം കഴിക്കാതിരുന്ന അവർ പട്ടിണി കിടന്നതിന്റെ ഫലമായിട്ടാരയിരിക്കാം മരണമടഞ്ഞതെന്നു നീരീക്ഷിക്കപ്പെട്ടു. കപട പ്രചരണങ്ങളെ പോലീസ് നിരസിക്കുകയും അവയവങ്ങളുടെ തകരാറും പ്രമേഹവും കാരണം അവൾ മരണമടഞ്ഞുവെന്ന് തീർപ്പുകൽപ്പിക്കുയും ചെയ്തു.
പർവീൺ ബാബി തന്റെ ജീവിതത്തിന്റെ അവസാന വർഷങ്ങളിൽ ക്രിസ്തുമതത്തിലേക്ക് പരിവർത്തനം ചെയ്തിരുന്നു. ഒരു അഭിമുഖത്തിൽ അവർ പറഞ്ഞതുപ്രകാരം, മലബാർ ഹില്ലിലെ ഒരു പ്രൊട്ടസ്റ്റന്റ് ആംഗ്ലിക്കൻ പള്ളിയിൽവച്ച് അവർ ക്രിസ്തുമതം സ്വീകരിച്ചു. ക്രിസ്ത്യൻ ആചാരപ്രകാരം സംസ്‌കരിക്കാനുള്ള ആഗ്രഹം അവർ പ്രകടിപ്പിച്ചിരുന്നുവെങ്കിലും മുസ്ലീങ്ങളായ അവളുടെ ബന്ധുക്കൾ മരണശേഷം അവളുടെ മൃതശരീരത്തിന് അവകാശമുന്നയിക്കുകയും ഇസ്ലാമിക ആചാരപ്രകാരം അടക്കം ചെയ്യപ്പെടുകയുമുണ്ടായി. മുംബൈയിലെ സാന്താക്രൂസിലെ ജുഹു മുസ്ലീം പള്ളി സെമിത്തേരിയിൽ പാർവീൻ ബാബിയെ സംസ്കരിച്ചു.
അവരുടെ മരണശേഷം മഹാരാഷ്ട്ര സ്റ്റേറ്റ് അഡ്മിനിസ്ട്രേറ്റർ ജനറൽ അവരുടെ സ്ഥാവര ജംഗമവസ്തുക്കളുടെ ഏക രക്ഷാധികാരിയായിത്തീർന്നു. ഒരു ജുനാഗഡ് ബാങ്കിന്റെ ലോക്കറിൽ കിടന്നിരുന്ന അവരുടെ സ്വത്തിന്റെ വിൽപ്പത്രം സംബന്ധിച്ച് അവരുടെ അകന്ന ബന്ധുക്കൾ ഹൈക്കോടതിയിൽ ഹർജി നൽകിയപ്പോൾ പർവീൺ ബാബിയുടെ സ്വത്തിനെക്കുറിച്ച് തർക്കങ്ങൾ ഉടലെടുത്തു. വിൽപ്പത്രം നടത്തിപ്പിലാക്കുന്നതിനുള്ള ചുമതലയിൽ അന്തരിച്ച നടനും അവരുടെ സുഹൃത്തുമായിരുന്ന മുറാദ് ഖാനും ഭാഗഭാക്കായിരുന്നു. അവളുടെ സ്വത്തിന്റെ 70 ശതമാനവും ബാബി കുടുംബത്തിലെ പാവപ്പെട്ടവരെ സഹായിക്കാനായി അവളുടെ പേരിൽ ഒരു ട്രസ്റ്റ് സ്ഥാപിക്കണം. മുരാദ് ഖാൻ ബാബിയ്ക്ക് "ഒരു മാർഗ്ഗനിർദ്ദേശശക്തി" എന്ന പേരിൽ ഇരുപത് ശതമാനം മാറ്റി വച്ചിരുന്നതു കൂടാതെ 10 ശതമാനം ക്രിസ്ത്യൻ മിഷനറി ഫണ്ടുകൾക്കും നൽകണമെന്നായിരുന്ന അവരുടെ വിൽപ്പത്രത്തിൽ നിഷ്കർഷിച്ചിരുന്നത്.
അഞ്ചുവർഷത്തിനുശേഷം, ശവസംസ്കാരത്തിനുള്ള സ്ഥലത്തിന്റെ അഭാവം മൂലവും  പുതിയ ശവസംസ്കാരങ്ങൾക്ക് ഇടം നൽകാനുമായി പർവീൺ ബാബിയുടെ ശവകുടീരം, ബോളിവുഡിലെ മറ്റ് പ്രസിദ്ധ താരങ്ങളായിരുന്ന മുഹമ്മദ് റാഫി, മധുബാല, സാഹിർ ലുധിയാൻവി, തലാത്ത് മഹമൂദ്, നൌഷാദ് അലി എന്നിവരുടെ മൃതദേഹാവശിഷ്ടങ്ങളോടൊപ്പം പുറത്തെടുക്കുകയും സാന്താക്രൂസ് മുസ്ലീം സെമിത്തേരിയിൽ നിന്നു മാറ്റിസ്ഥാപിക്കുയും ചെയ്തു.
പുറത്തേക്കുള്ള കണ്ണികൾ.
[[വർഗ്ഗം:1954-ൽ ജനിച്ചവർ]]
[[വർഗ്ഗം:2005-ൽ മരിച്ചവർ]]
[[വർഗ്ഗം:ഏപ്രിൽ 4-ന് ജനിച്ചവർ]]
[[വർഗ്ഗം:ജനുവരി 20-ന് മരിച്ചവർ]]
[[വർഗ്ഗം:ഹിന്ദി ചലച്ചിത്രനടിമാർ]]
[[വർഗ്ഗം:ഗുജറാത്തികൾ]]

</doc>
<doc id="58805" url="https://ml.wikipedia.org/wiki?curid=58805" title="Parveen Babi">
Parveen Babi



</doc>
<doc id="58806" url="https://ml.wikipedia.org/wiki?curid=58806" title="Vidya Balan">
Vidya Balan



</doc>
<doc id="58811" url="https://ml.wikipedia.org/wiki?curid=58811" title="ക്രിസ്റ്റ്യൻ ബേൽ">
ക്രിസ്റ്റ്യൻ ബേൽ



</doc>
<doc id="58812" url="https://ml.wikipedia.org/wiki?curid=58812" title="ജിങ്കിൾ ബെൽസ് (ഗാനം)">
ജിങ്കിൾ ബെൽസ് (ഗാനം)

 
ലോകത്തിലെ ഏറ്റവും പ്രശസ്തവും ഏറ്റവുമധികം പാടുന്നതുമായ ക്രിസ്തുമസ് ഗാനങ്ങളിലൊന്നാണ് "ജിങ്കിൾ ബെൽസ്". ലോർഡ് ജെയിംസ് പിയെർപോണ്ട് (1822–1893) ആണ് ഈ ഗാനം രചിച്ചത്. 1857 സെപ്റ്റംബർ 16-ന് "വൺ ഹോഴ്സ് ഓപ്പൺ സ്ലെയ്" എന്ന പേരിൽ പാട്ടിന്റെ പകർപ്പാവകാശം നേടി. ക്രിസ്തുമസുമായി വളരെയധികം ബന്ധപ്പെട്ടതാണ് പാട്ടെങ്കിലും ഒരു ക്രിസ്തുമസ് ഗാനം മാത്രമായി ഇത് കണക്കാക്കപ്പെടുന്നില്ല.
വരികൾ.
ജിങ്കിൾ ബെൽസ് ഗാനത്തിന്റെ ഏറ്റവും ജനകീയമായ രൂപത്തിന്റെ വരികൾ. 1857-ൽ എഴുതിയ വരികൾ ഇന്നത്തേത്തിൽ നിന്ന് അല്പം വ്യത്യസ്തമാണ്. പഴയ വരികൾ ബ്രാക്കറ്റിൽ നൽ‌കിയിരിക്കുന്നു.
ഡാഷിങ് ത്രൂ ദ സ്നോ
ഇൻ എ വൺ ഹോഴ്സ് ഓപ്പൺ സ്ലെയ്
ഓ'ർ ദ ഫീൽഡ്സ് വീ ഗോ 
ലാഫിങ് ഓൾ ദ വേ
ബെൽസ് ഓൺ ബോബ് ടെയ്ൽ റിങ് (ഹിയർ അവ്‌ർ വോയ്സസ് റിങ്)
മേക്കിങ് സ്പിരിറ്റ്സ് ബ്രൈറ്റ്
വാട്ട് എ ഫൺ ഇറ്റ് ഇസ് റ്റു ലാഫ് ആന്റ് സിങ് (വാട്ട് എ ഫൺ ഇറ്റ്ിസ് റ്റു റൈഡ് ആന്റ് സിങ്)
എ സ്ലെയിങ് സോങ് റ്റുനൈറ്റ്
(കോറസ്)
|: ജിങ്കിൾ ബെൽസ്, ജിങ്കിൾ ബെൽസ്
ജിങ്കിൾ ഓൾ ദ വേ; 
ഓഹ്! വാട്ട് ഫൺ [ജോയ്] ഇറ്റ് ഇസ് റ്റു റൈഡ് 
ഇൻ എ വൺ ഹോഴ്സ് ഓപ്പൺ സ്ലെയ്.
ജിങ്കിൾ ബെൽസ്, ജിങ്കിൾ ബെൽസ്
ജിങ്കിൾ ഓൾ ദ വേ;
ഓഹ്! വാട്ട് ഫൺ [ജോയ്] ഇറ്റ് ഇസ് റ്റു റൈഡ് 
ഇൻ എ വൺ ഹോഴ്സ് ഓപ്പൺ സ്ലെയ്.:|

</doc>
<doc id="58813" url="https://ml.wikipedia.org/wiki?curid=58813" title="Jingle Bells">
Jingle Bells



</doc>
<doc id="58815" url="https://ml.wikipedia.org/wiki?curid=58815" title="സാബു">
സാബു



</doc>
<doc id="58824" url="https://ml.wikipedia.org/wiki?curid=58824" title="ജിങ്കിൾ ബെൽസ്">
ജിങ്കിൾ ബെൽസ്



</doc>
<doc id="58826" url="https://ml.wikipedia.org/wiki?curid=58826" title="ഓക്കമിന്റെ കത്തി">
ഓക്കമിന്റെ കത്തി

 
പതിനാലാം നൂറ്റാണ്ടിലെ ഇംഗ്ലീഷ് തർക്കശാസ്ത്രവിദഗ്ദ്ധനും ഫ്രാൻസിസ്കൻ സന്യാസിയുമായിരുന്ന ഓക്കമിലെ വില്യമിന്റെ പേരിൽ അറിയപ്പെടുന്ന ഒരു തത്ത്വമാണ് ഓക്കമിന്റെ കത്തി (Occam's Razor). ഏതു പ്രതിഭാസത്തിന്റേയും വിശദീകരണം, സാധ്യമായതിൽ ഏറ്റവും കുറച്ച് സങ്കല്പങ്ങളെ ആശ്രയിച്ചുവേണമെന്നും, പ്രതിഭാസത്തിന്റെ വിശദീകരണമായ സിദ്ധാന്തത്തിന്റെ നിരീക്ഷിക്കാവുന്ന പ്രവചനങ്ങളെ ബാധിക്കാത്ത സങ്കല്പങ്ങളെ തള്ളിക്കളയണമെന്നുമാണ് ഈ തത്ത്വം. 'മിതവ്യയനിയമം' (Law of Parsimony), 'മിതഭാഷിത്വനിയമം' (Law of succinctness) എന്നൊക്കെ അറിയപ്പെടുന്ന ഈ തത്ത്വത്തിന്റെ ഒരു ഭാഷ്യം "ഘടകങ്ങളെ അനാവശ്യമായി പെരുപ്പിക്കരുത്" എന്നാണ്. ഇതിന്റെ മറ്റൊരു രൂപം "ആവശ്യമില്ലാതെ ബഹുത്വം ഉണ്ടാക്കിയെടുക്കരുത്" എന്നും. 
ചരിത്രം.
ക്രി.വ.1285-നും 1349-നും ഇടക്ക് ജീവിച്ചിരുന്ന ഓക്കമിലെ വില്യം എണ്ണപ്പെട്ട നാമവാദചിന്തകന്മാരിൽ(Nominalists) ഒരാളായിരുന്നെങ്കിലും, അദ്ദേഹത്തിന്റെ വിപുലമായ പ്രശസ്തിയുടെ അടിസ്ഥാനം അദ്ദേഹത്തിന്റെ പേരിലറിയപ്പെടുന്ന ഈ സിദ്ധാന്തമാണ്. ഇവിടെ 'കത്തി' എന്നതുകൊണ്ട്, ഏറ്റവും ലളിതമായ വിശദീകരണത്തിലെത്തിച്ചേരുവോളം അനാവശ്യസങ്കല്പങ്ങളെ വെട്ടിമാറ്റുന്ന മാനസികപ്രക്രിയയാണ് സൂചിതമാകുന്നത്. ഈ സിദ്ധാന്തത്തിന്റെ ആശയം ഓക്കമിലെ വില്യമിന്റെ ചിന്തയുടെ പൊതുപ്രവണതക്കനുസരിച്ചാണെങ്കിലും, അദ്ദേഹത്തിന്റെ രചനകളിലൊന്നിലും ഇത് പ്രത്യേകമായി പ്രത്യക്ഷപ്പെടുന്നില്ല. ഈ സിദ്ധാന്തത്തിന്റെ പ്രശസ്തമായ ഭാഷ്യങ്ങളിലൊന്നായ "ഘടകങ്ങളെ ആവശ്യമില്ലാതെ പെരുപ്പിക്കരുത്" എന്ന വാക്യം ഓക്കമിന്റേതല്ലെങ്കിലും അതിന് സമാനമെന്നു പറയാവുന്ന ഒരു പ്രസ്താവന അദ്ദേഹത്തിന്റേതായുണ്ട്. "കുറച്ചു സാമിഗ്രികളുപയോഗിച്ച് ചെയ്യാവുന്നതിന് ഏറെ സാമിഗ്രികൾ ഉപയോഗിക്കുന്നത് വ്യർഥതയാണ്" എന്നാണ് ആ പ്രസ്താവന. 
ഈ സിദ്ധാന്തത്തിന്റെ ആരംഭം തേടിയാൽ മുൻകാല ചിന്തകന്മാരായ അൽഹസ്സൻ(965-1039) മൈമോനിഡിസ്(1138-1204) ജോൺ ഡൺസ് സ്കോട്ടസ് (1265-1308), തോമസ് അക്വിനാസ്(1225-1275) എന്നിവരെക്കടന്ന് അരിസ്റ്റോട്ടിൽ വരെയെത്തും. ഓക്കമിന്റെ കത്തി എന്ന പേര് ആദ്യമായി പ്രത്യക്ഷപ്പെടുന്നത് ഓക്കമിന്റെ മരണം കഴിഞ്ഞ് വർഷങ്ങൾക്കുശേഷം 1852-ൽ സർ ജോൺ ഹാമിൽട്ടൺ-ന്റെ ഒരു കൃതിയിലാണ്. ഓക്കമല്ല ഈ കത്തി കണ്ടെത്തിയത്. ഇതിനെ അദ്ദേഹവുമായി ബന്ധപ്പെടുത്തിയത് ഈ നിയമത്തെ അദ്ദേഹം വ്യാപകമായി ഉപയോഗിച്ചു എന്നതായിരിക്കണം. ഓക്കം ഈ തത്ത്വത്തെ പല രീതിയിലും അവതരിപ്പിച്ചിട്ടുണ്ടെങ്കിലും അതിന്റെ ഏറ്റവും പ്രശസ്തമായ രൂപം അദ്ദേഹമല്ല കോർക്കിലെ ജോൺ പൊൻസ് ആണ് എഴുതിയത്.
വിലയിരുത്തൽ.
ഈ തത്ത്വത്തിന്റെ സാധാരണ നടപ്പുള്ള ഒരു വ്യാഖ്യാനം, "സാഹചര്യങ്ങൾ തുല്യമായിരിക്കുമ്പോൾ, ഏതുപ്രശ്നത്തിന്റേയും ഏറ്റവും ലളിതമായ ഉത്തരമായിരിക്കും കൂടുതൽ ശരി" എന്നാണ്. മറ്റൊരുവിധത്തിൽ പറഞ്ഞാൽ, "പരസ്പരം മത്സരിക്കുന്ന ഒന്നിലേറെ സിദ്ധാന്തങ്ങളുള്ളപ്പോൾ, മറ്റു കാര്യങ്ങൾ ഒരുപോലെയാണെങ്കിൽ, ഏറ്റവും കുറച്ച് സങ്കല്പങ്ങൾ ഉൾക്കൊള്ളുന്നതും ഏറ്റവും കുറച്ച് ഘടകങ്ങളെ അവതരിപ്പിക്കുന്നതുമായ സിദ്ധാന്തമാണ് സ്വീകരിക്കേണ്ടത്. ഇതനുസരിച്ച്, മിതത്വം, ഒതുക്കം, ലാളിത്യം എന്നിവ ഉപദേശിക്കുന്നതും മുഖ്യമായും ശാസ്ത്രസിദ്ധാന്തങ്ങൾക്കു ബാധകവുമായ സാമാന്യബുദ്ധിയുടെ നിയമങ്ങളിലൊന്നാണ്(Heuristic maxim) ഓക്കമിന്റെ കത്തി. 
ഈ വ്യാഖ്യാനത്തെ പിന്തുടർന്നാണ് ഇത് ഇന്ന് സാധാരണ മനസ്സിലാക്കപ്പെട്ടുപോരുന്നതെങ്കിലും ലാളിത്യത്തെ പ്രസക്തിക്ക് പകരമായി കണക്കാക്കുന്നെങ്കിൽ ഈ വ്യാഖ്യാനം തെറ്റായിരിക്കും. ഏതെങ്കിലും പ്രതിഭാസത്തിനുള്ള വിശദീകരണത്തിന്റെ ലാളിത്യത്തേയോ സങ്കീർണ്ണതയേയോ കുറിച്ചല്ല ഓക്കമിന്റെ കത്തിയുടെ വ്യഗ്രത. ബാഹ്യദർശനത്തിൽ ലളിതമെന്നു തോന്നിക്കുന്ന ഒരു പ്രതിഭാസത്തിനുപിന്നിലുള്ള പ്രക്രിയ സങ്കീർണ്ണത നിറഞ്ഞതായിരിക്കാം. പ്രതിഭാസത്തിന്റെ അവശ്യവും പ്രസക്തവുമായ എല്ലാ വശങ്ങളേയും പ്രതിഫലിപ്പിക്കാത്ത ലളിത വിശദീകരണം ശുദ്ധഗതി മാത്രമായിരിക്കും. വിശദീകരണത്തെ പ്രതിഭാസവുമായി ബന്ധമില്ലാത്ത ഘടകങ്ങളിൽ നിന്ന് മുക്തമാക്കുകയെന്നതാണ് ഓക്കമിന്റെ കത്തിയുടെ ധർമ്മം. ബർട്രാൻഡ് റസ്സലിന്റെ അഭിപ്രായത്തിൽ, ഒരു പ്രതിഭാസത്തിന്റെ ശാസ്ത്രീയവിശദീകരണം സാങ്കല്പികമായ ഏതെങ്കിലുമൊരു ഘടകത്തെ ആശ്രയിച്ചല്ലാതെ സാധ്യമാണെങ്കിൽ ആ ഘടകത്തെ പരിഗണനയിലെടുക്കുന്നതിന് ഒരു ന്യായീകരണവുമില്ല എന്നാണ് ഓക്കമിന്റെ കത്തിയുടെ അർത്ഥം. യുക്തിചിന്താസംബന്ധിയായ വിശകലനങ്ങളിൽ ഓക്കമിന്റെ കത്തി അങ്ങേയറ്റം ഉപകാരപ്രദമായ ഒരു തത്ത്വമായി തനിക്കനുഭവപ്പെട്ടിട്ടുണ്ടെന്നും റസ്സൽ പറയുന്നു.
നുറുങ്ങുകൾ.
ഉംബർട്ടോ എക്കോയുടെ റോസിന്റെ പേര് എന്ന നോവലിലെ കുറ്റാന്വേഷകൻ ബാസ്കർവില്ലയിലെ വില്യം എന്ന ഫ്രാൻസിസ്കൻ സന്യാസി, ഓക്കമിലെ വില്യമിനെ തന്റെ സുഹൃത്തെന്ന് വിശേഷിപ്പിക്കുന്നുണ്ട്. നോവലിലെ കഥയുടെ രംഗവേദിയായ ബെനഡിക്ടൻ സംന്യാസാശ്രമത്തിലെ കൊലപാതകപരമ്പരയുടെ അന്വേഷണത്തിന് നിയോഗിക്കപ്പെട്ട വില്യം, അപ്രസക്തമായ കാര്യങ്ങളുടെ പരിഗണന അന്വേഷണത്തെ വഴിതെറ്റിക്കാതിരിക്കാൻ, ഓക്കമിന്റെ കത്തിയുടെ യുക്തി ഉപയോഗിക്കുന്നത് നോവലിൽ കാണാം. തന്റെ ശിഷ്യനും അന്വേഷണത്തിലെ സഹായിയുമായിരുന്ന മെൽക്കിലെ അഡ്സോയോട് വില്യം ഇങ്ങനെ പറയുന്നു: "പ്രിയപ്പെട്ട അഡ്സോ, തീർത്തും ഒഴിവാക്കാനാകാത്ത സാഹചര്യങ്ങളിലല്ലാതെ, വിശദീകരണങ്ങളേയോ കാരണങ്ങളേയോ പെരുപ്പിക്കാതിരിക്കുകയാണ് നാം ചെയ്യേണ്ടത്."

</doc>
<doc id="58827" url="https://ml.wikipedia.org/wiki?curid=58827" title="Occam's razor">
Occam's razor



</doc>
<doc id="58831" url="https://ml.wikipedia.org/wiki?curid=58831" title="ഇന്റർനാഷണൽ യൂനിയൻ ഓഫ് പ്യുർ ആന്റ് അപ്ലൈഡ് കെമിസ്ട്രി">
ഇന്റർനാഷണൽ യൂനിയൻ ഓഫ് പ്യുർ ആന്റ് അപ്ലൈഡ് കെമിസ്ട്രി



</doc>
<doc id="58837" url="https://ml.wikipedia.org/wiki?curid=58837" title="എബൻ മോഗ്ലൻ">
എബൻ മോഗ്ലൻ

 
സോഫ്റ്റ്‌വെയർ ഫ്രീഡം ലോ സെന്റർ എന്ന സ്ഥാപനത്തിന്റെ സ്ഥാപകനും ഡയറക്ടർ കൗൺസലും ചെയർമാനുമാണ് എബൻ മോഗ്ലൻ (ജനനം: ജൂലൈ 13, 1959). ഫ്രീ സോഫ്റ്റ്‌വെയർ ഫൗണ്ടേഷൻ ഉൾപ്പെടെ ജനനന്മ ലക്ഷ്യമാക്കി പ്രവർത്തിക്കുന്ന അനേക സ്ഥാപനങ്ങൾ ഇദ്ദേഹത്തിന്റെ കക്ഷികളിൽ ഉൾപ്പെടുന്നു. ആദ്യകാലത്ത് ഇദ്ദേഹം ഒരു പ്രോഗ്രാമിങ് ഭാഷാ രൂപകൽപകനായിരുന്നു. 2000 മുതൽ 2007 വരെ ഫ്രീ സോഫ്റ്റ്‌വെയർ ഫൗണ്ടേഷൻ ബോർഡ് ഓഫ് ഡയറക്ടേർസിൽ അംഗമായിരുന്നു. ഇപ്പോൾ കൊളംബിയ സർവകലാശാലയിൽ നിയമ- ചരിത്ര അദ്ധ്യാപകനായും പ്രവർത്തിക്കുന്നു. 
പ്രൊഫഷണൽ ജീവചരിത്രം.
കമ്പ്യൂട്ടർ പ്രോഗ്രാമിംഗ് ലാംഗ്വേജ് ഡിസൈനറായിതൊഴിൽ ജീവിതം ആരംഭിച്ച മൊഗ്ലെൻ 1980-ൽ സ്വാർത്ത്‌മോർ കോളേജിൽ നിന്ന് ബിരുദം നേടി. 1985-ൽ ചരിത്രത്തിൽ മാസ്റ്റർ ഓഫ് ഫിലോസഫിയും യേൽ യൂണിവേഴ്‌സിറ്റിയിൽ നിന്ന് ജെഡിയും നേടി. 1987 മുതൽ അദ്ദേഹം ഹാർവാർഡ് യൂണിവേഴ്സിറ്റി, ടെൽ അവീവ് യൂണിവേഴ്സിറ്റി, യൂണിവേഴ്സിറ്റി ഓഫ് വെർജീനിയ എന്നിവിടങ്ങളിൽ വിസിറ്റിംഗ് അപ്പോയിന്റ്‌മെന്റ്(വിസിറ്റിംഗ് അപ്പോയിന്റ്‌മെന്റുകൾ പണം നൽകാത്ത ക്രമീകരണങ്ങളാണ്, ഒരു ജോലിയുള്ള തസ്തികയ്‌ക്കോ ഏതെങ്കിലും ഔപചാരിക തൊഴിൽ ക്രമീകരണത്തിനോ പകരമായി ഉപയോഗിക്കാൻ സാധിക്കില്ല. തൊഴിൽ കരാർ ആവശ്യമായി വരുന്ന റോളുകൾക്കും പ്രവർത്തനങ്ങൾക്കും സന്ദർശന അപ്പോയിന്റ്മെന്റുകൾ ഉപയോഗിക്കാൻ കഴിയില്ല.) നടത്തിയിട്ടുണ്ട്.
ജസ്റ്റിസ് തുർഗുഡ് മാർഷലിന്റെ (1986-87 ടേം) നിയമ ഗുമസ്തനായിരുന്നു അദ്ദേഹം. 1987-ൽ കൊളംബിയ ലോ സ്കൂളിലെ ഫാക്കൽറ്റിയിൽ ചേർന്ന അദ്ദേഹം 1988-ൽ ന്യൂയോർക്ക് ബാറിൽ ചേർന്നു. 1993-ൽ യേൽ യൂണിവേഴ്സിറ്റിയിൽ നിന്ന് ചരിത്രത്തിൽ പി.എച്ച്.ഡി നേടി. മൊഗ്ലെൻ പബ്ലിക് പേറ്റന്റ് ഫൗണ്ടേഷന്റെ ഡയറക്ടറായി പ്രവർത്തിക്കുന്നു.
പുറമെ നിന്നുള്ള കണ്ണികൾ.
more links can be found on wikisource
 രചിച്ചതോ ഇദ്ദേഹത്തെ പറ്റിയുള്ളതോ ആയ മൗലിക കൃതികൾ വിക്കിഗ്രന്ഥശാലയിൽ ലഭ്യമാണ്.

</doc>
<doc id="58838" url="https://ml.wikipedia.org/wiki?curid=58838" title="Eben Moglen">
Eben Moglen



</doc>
<doc id="58846" url="https://ml.wikipedia.org/wiki?curid=58846" title="തെങ്കാശി">
തെങ്കാശി

 
തമിഴ്നാട്ടിൽ തിരുനെൽവേലി ജില്ലയിൽ നിന്നും 34ാമത്തെ ജില്ലയായി 2019ൽ രൂപമെടുത്ത ഒരു ജില്ലയാണ് തെങ്കാശി. ഇത് കേരളത്തിലെ കൊല്ലം ജില്ലയുമായി അതിർത്തി പങ്കിടുന്ന ജില്ലയാണ്. ഒരു കുടിൽ വ്യവസായ-വാണിജ്യ കേന്ദ്രമായ തെങ്കാശിയിലെ ജനങ്ങളിൽ ഏറിയപേരും കാർഷികവൃത്തിയും കുടിൽ വ്യവസായവും തങ്ങളുടെ മുഖ്യ ഉപജീവനമാർഗങ്ങളായി സ്വീകരിച്ചിരിക്കുന്നു. നെല്ല് ആണ് പ്രധാന വിള. നീണ്ടു കിടക്കുന്ന മാന്തോപ്പുകൾ പ്രധാന ആകർഷണങ്ങളാണ്. മാമ്പഴം മറ്റ് ജില്ലകളിലേക്കും സംസ്ഥാനങ്ങളിലേക്കും കയറ്റി അയക്കാറുണ്ട്. കുറ്റാലം കുന്നുകളിൽ നിന്നുദ്ഭവിക്കുന്ന ചിറ്റാർ ഈ പ്രദേശത്തെ ജലസേചിതമാക്കുന്നതിൽ പ്രധാന പങ്കു വഹിക്കുന്നു. താലൂക്കതിർത്തിയിലുള്ള കുളിരാറ്റി കുന്നുകളിൽ നിന്നുമുദ്ഭവിക്കുന്ന ജംബുദയാണ് മറ്റൊരു പ്രധാന നദി. ബീഡി തെറുപ്പ്, പായ നെയ്ത്ത്, പനയോല ഉത്പന്നങ്ങളുടെ നിർമ്മാണം എന്നിവയ്ക്കാണ് കുടിൽ വ്യവസായങ്ങളിൽ പ്രാമുഖ്യമുള്ളത്. തെങ്കാശിയിലെ കാശി വിശ്വനാഥസ്വാമിക്ഷേത്രം പ്രസിദ്ധമാണ്. കൊല്ലം-വിരുദുനഗർ റെയിൽപാതയിലെ ഒരു പ്രധാന റെയിൽവേസ്റ്റേഷനായ തെങ്കാശിയിൽ നിന്ന് ഉദ്ദേശം 5 കി.മീ. അകലെയായി കുറ്റാലം വെള്ളച്ചാട്ടം സ്ഥിതി ചെയ്യുന്നു.
ലോക ഭൂപടത്തിൽ മരം ഇറക്കുമതിയുടെ ഒരു പ്രധാന കേന്ദ്രമാകുന്നു തെങ്കാശി. മരമുള്ള എല്ലാ ലോകരാഷ്ട്രങ്ങളിൽ നിന്നും ഇവിടെ മരം എത്തുന്നു. മലേഷ്യ, മ്യാന്മർ, ബ്രസീൽ, ആഫ്രിക്കൻ രാജ്യങ്ങൾ, ന്യൂസിലാന്റ്, പാപ്പുവാ ന്യു ഗിനിയ മുതലായവ അവയിൽ ചിലവ മാത്രം. കപ്പൽ വഴി തൂത്തുക്കുടിയിലെത്തുന്ന പടു കൂറ്റൻ മരത്തടികൾ വലിയ ലോറികളിൽ കയറ്റി ഇവിടെയെത്തിക്കുന്നു. മരം ആവശ്യക്കാർക്ക് അങ്ങനെയോ, അറുത്തോ കൊടുക്കുന്നു. ഇതിൽ വലിയ പങ്കും കേരളത്തിലാണെത്തുന്നത്.[""]
ഇറക്കുമതിക്ക് ലെറ്റർ ഓഫ് ക്രെഡിറ്റ് ആവശ്യമായതിനാൽ തെങ്കാശിയിലെ ബാങ്കുകളിൽ ഈയിനത്തിലുള്ള ബിസിനസ്സ് ധാരാളമായി നടക്കുന്നു. 
തെങ്കാശിയിൽ നിന്ന് ചെങ്കോട്ടയ്ക്ക് പോകുമ്പോൾ പിരാനൂർ ബോർഡർ എന്ന സ്ഥലമുണ്ട്. പണ്ട് ചെങ്കോട്ടയും ഈ പിരാനൂർ ബോർഡർ വരെയുള്ള സ്ഥലങ്ങളും കേരളത്തിന്റെ ഭാഗമായിരുന്നു.[""] പൊതിഗൈ മലനിരകളാൽ ചുറ്റപ്പെട്ട തെങ്കാശി കാഴ്ച്ക്ക് ഇമ്പം നൽകുന്ന സ്ഥലം തന്നെ. നിബിഡ വനങ്ങളിൽ മാൻ, മയിൽ, പുലി മുതലായ ജീവികൾ ധാരാളമായി കാണപ്പെടുന്നു.
 

</doc>
<doc id="58847" url="https://ml.wikipedia.org/wiki?curid=58847" title="Thenkasi">
Thenkasi



</doc>
<doc id="58860" url="https://ml.wikipedia.org/wiki?curid=58860" title="നയൻതാര">
നയൻതാര

 
ഒരു തെന്നിന്ത്യൻ ചലച്ചിത്രനടിയാണ് നയൻതാര എന്ന പേരിലറിയപ്പെടുന്ന ഡയാന മറിയം കുര്യൻ (ജനനം: നവംബർ 18, 1984). "മനസ്സിനക്കരെ" എന്ന മലയാളചലച്ചിത്രത്തിലൂടെ ചലച്ചിത്രലോകത്തെത്തിയ നയൻതാര തമിഴ്, തെലുങ്ക് എന്നീ ഭാഷകളിലെ ചിത്രങ്ങളിലും അഭിനയിച്ചിട്ടുണ്ട്. "മനസ്സിനക്കരെ" എന്ന ചലച്ചിത്രത്തിനുപുറമേ തമിഴ് ചലച്ചിത്രങ്ങളായ "ചന്ദ്രമുഖി, ഗജിനി, ബില്ല, യാരടീ നീ മോഹിനി, ഇരുമുഖൻ" തുടങ്ങിയ ചിത്രങ്ങൾ നയൻതാരയുടെ വിജയചിത്രങ്ങളിൽ ചിലതാണ്.[""] "ശ്രീരാമരാജ്യം" എന്ന ചിത്രത്തിലെ അഭിനയത്തിനു മികച്ചനടിക്കുള്ള ആന്ധ്രാ സർക്കാരിന്റെ നന്തി പുരസ്കാരം ലഭിച്ചിട്ടുണ്ട്.
ജീവിതരേഖ.
ആദ്യകാലജീവിതം.
പത്തനംതിട്ട ജില്ലയിലെ തിരുവല്ലയിലുള്ള ഒരു ഓർത്തഡോക്സ് സിറിയൻ ക്രിസ്ത്യൻ കുടുംബത്തിലാണ് ഡയാന മറിയം കുര്യൻ എന്ന നയൻതാര ജനിച്ചത്. തിരുവല്ല ബാലികാമഠം ഹൈ സ്കൂളിലും മാർത്തോമ കോളേജിലുമായി വിദ്യാഭ്യാസം പൂർത്തിയാക്കി. ഇംഗ്ലീഷ് സാഹിത്യത്തിലാണ് ഇവർ ബിരുദം നേടിയത്. കൈരളി ടി.വിയിൽ ഫോൺ-ഇൻ പ്രോഗ്രാം അവതരിപ്പിച്ചുകൊണ്ടായിരുന്നു ദൃശ്യ മാധ്യമ രംഗത്ത് തുടക്കമിട്ടത്.
ചലച്ചിത്രജീവിതം.
നയൻതാരയുടെ ആദ്യചലച്ചിത്രമായ "മനസ്സിനക്കരെ" സംവിധാനം ചെയ്തത് സത്യൻ അന്തിക്കാട് ആയിരുന്നു. ഈ ചിത്രത്തിൽ നായകനായഭിനയിച്ചത് ജയറാമായിരുന്നു. സാമ്പത്തികവിജയം നേടിയ ഈ ചിത്രത്തിൽ നയൻതാരയുടെ വേഷവും ശ്രദ്ധിക്കപ്പെട്ടു.
തുടർന്ന് നയൻതാര അഭിനയിച്ചത് മോഹൻലാൽ നായകനായി അഭിനയിച്ച "നാട്ടുരാജാവ്" എന്ന ചിത്രത്തിലാണ്. ഷാജി കൈലാസ് സംവിധാനം ചെയ്ത ഈ ചിത്രത്തിൽ ഒരു സഹനടിയായാണ് നയൻതാര അഭിനയിച്ചത്. പിന്നീട് ഫാസിൽ സം‌വിധാനം ചെയ്ത വിസ്മയത്തുമ്പത്തിലും, പ്രമോദ് പപ്പൻ സം‌വിധാനം ചെയ്ത തസ്കരവീരനിലും, കമൽ സം‌വിധാനം ചെയ്ത രാപ്പകലിലും നയൻതാര അഭിനയിച്ചു.
ഇക്കാലഘട്ടത്തിൽത്തന്നെ തമിഴ് ചലച്ചിത്രത്തിലേക്കും ഇവർ പ്രവേശിച്ചു. രജനികാന്തിൻറെ നായികയായി അഭിനയിച്ച ചന്ദ്രമുഖി, ശരത്കുമാറിൻറെ നായികയായി അഭിയിച്ച അയ്യാ, അജിത്തിൻറെ നായികയായി അഭിനയിച്ച ബില്ല തുടങ്ങിയവ നയൻതാരയുടെ ശ്രദ്ധേയ തമിഴ്ചിത്രങ്ങളിൽ ഉൾപ്പെടുന്നു.
പേരുമാറ്റം.
2011 ആഗസ്റ്റ് 7ന് ചെന്നൈ ആര്യസമാജത്തിൽ നിന്നും ഹിന്ദുമതം സ്വീകരിച്ചു. ശേഷം നയൻതാര എന്ന പേര് ഔദ്യോഗികമായി സ്വീകരിച്ചു.
വിവാഹം.
നയൻതാരയും,സംവിധായകൻ വിഘ്നേഷ് ശിവനും തമ്മിലുള്ള വിവാഹം 2022 ജൂൺ 9-ന് മഹാബലിപുരത്തെ ഷെറാട്ടൺ ഗ്രാൻഡ് റിസോർട്ടിൽ വച്ച് നടന്നു.ബോളിവുഡ് അഭിനേതാക്കൾ ഷാറുഖ് ഖാൻ,നടന്മാരായ ദിലീപ്,സൂര്യ,വിജയ് സേതുപതി, കാർത്തി,ശരത് കുമാർ, സംവിധായകരായ മണിരത്നം, കെ.എസ്.രവികുമാർ, നിർമാതാവ് ബോണി കപൂർ തുടങ്ങിയവർ പങ്കെടുത്തു.
അവലംബം.
&lt;templatestyles src="Reflist/styles.css" /&gt;

</doc>
<doc id="58864" url="https://ml.wikipedia.org/wiki?curid=58864" title="ടാൺ നദി">
ടാൺ നദി

 
ദക്ഷിണ ഫ്രാൻസിലെ ഗാരോൺ നദിയുടെ ഒരു പോഷക നദിയാണ് ടാൺ. സീവെന്നിസ് മലനിരകളിൽ നിന്നുമുദ്ഭവിച്ച് പടിഞ്ഞാറൻ ദിശയിലേക്കൊഴുകുന്ന ഈ നദി മോയ്സാക്കിനു (Moissac) സമീപത്തു വച്ചു ഗാരോൺ നദിയിൽ ചേരുന്നു. ലോസെറി, അവെയ്റോൺ, ടാൺ, ടാൺ-എറ്റ്-ഗാറോൺ എന്നീ ഫ്രഞ്ച് പ്രവിശ്യകളിലൂടെ ഒഴുകുന്ന ടാൺ നദിയുടെ നീളം 375 കി. മീ. ആണ്. ഗാരോണിന്റെ പോഷകനദിയാണിത്.
കാസസ് പീഠഭൂമിയിൽ ഇടുങ്ങിയ മലയിടുക്കുകളിലൂടെ ഒഴുകുന്ന ടാൺ ഈ പ്രദേശത്തിന്റെ മനോഹാരിത വർദ്ധിപ്പിക്കുന്നു. തത്ഫലമായി ഈ പ്രദേശം ഫ്രാൻസിലെ പ്രസിദ്ധ വിനോദസഞ്ചാര കേന്ദ്രമായി വികസിച്ചിരിക്കുന്നു. ഫ്രാൻസിലെ ഒരു പ്രവിശ്യയ്ക്കും 'ടാൺ' എന്ന പേരുണ്ട്. ടാൺനദിയും അതിന്റെ പോഷകനദികളുമാണ് ഈ മേഖലയെ ജലസിക്തമാക്കുന്നത്. ആൽബി, മോൺടോബൻ എന്നിവ ടാൺ നദിക്കരയിലുള്ള പ്രധാന പട്ടണങ്ങളാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="58865" url="https://ml.wikipedia.org/wiki?curid=58865" title="Tarn River">
Tarn River



</doc>
<doc id="58868" url="https://ml.wikipedia.org/wiki?curid=58868" title="കാസറഗോഡ്">
കാസറഗോഡ്



</doc>
<doc id="58875" url="https://ml.wikipedia.org/wiki?curid=58875" title="ജാക്ക് നിക്കോൾസൺ">
ജാക്ക് നിക്കോൾസൺ

 
ജോൺ ജോസഫ് "ജാക്ക്" നിക്കോൾസൺ ഒരു അമേരിക്കൻ അഭിനേതാവാണ്‌. ന്യൂറോട്ടിക് കഥാപാത്രങ്ങളുടെ മികവാർന്ന അഭിനയത്തിന്‌ ഇദ്ദേഹം ഏറെ പ്രശസ്തനാണ്‌.
ഇദ്ദേഹം 12 തവണ അക്കാദമി അവാർഡിനു നാമനിർദ്ദേശം ചെയ്യപ്പെട്ടിട്ടുണ്ട്. വൺ ഫ്ലൂ ഓവർ ദി കുക്കൂസ് നെസ്റ്റ്(1975) , ആസ് ഗുഡ് ആസ് ഇറ്റ്‌ ഗെറ്റ്സ്(1997) എന്നീ ചിത്രങ്ങളിലെ അഭിനയത്തിന് മികച്ച നടനുള്ള ഓസ്കാർ നേടി. ടേംസ് ഓഫ് എൻഡിയർമെൻറ്(1983) എന്ന ചിത്രത്തിലെ അഭിനയത്തിന് മികച്ച സഹനടനുള്ള അവാർഡ് ലഭിച്ചു . 
ദി ക്രൈ ബേബി കില്ലെർ (1958) ആണ് ആദ്യ ചിത്രം.

</doc>
<doc id="58876" url="https://ml.wikipedia.org/wiki?curid=58876" title="Jack Nicholson">
Jack Nicholson



</doc>
<doc id="58881" url="https://ml.wikipedia.org/wiki?curid=58881" title="ലക്സംബർഗ്ഗ്">
ലക്സംബർഗ്ഗ്



</doc>
<doc id="58882" url="https://ml.wikipedia.org/wiki?curid=58882" title="Shiny Ahuja">
Shiny Ahuja



</doc>
<doc id="58883" url="https://ml.wikipedia.org/wiki?curid=58883" title="Nayantara">
Nayantara



</doc>
<doc id="58884" url="https://ml.wikipedia.org/wiki?curid=58884" title="രതി അഗ്നിഹോത്രി">
രതി അഗ്നിഹോത്രി

 
ഇന്ത്യൻ ചലച്ചിത്രമേഖലയിലെ ഒരു പ്രമുഖ നടിയാണ് രതി അഗ്നിഹോത്രി (ഹിന്ദി: रति अग्निहोत्रि, ഉർദു:). ഡിസംബർ 10, 1960 ന് മുംബൈയിലാണ് രതി ജനിച്ചത്. പ്രധാനമായും ഹിന്ദി, ഉർദു, തമിഴ്, കന്നട, തെലുങ്ക് ഭാഷാ ചിത്രങ്ങളിലാണ് രതി അഭിനയിച്ചിട്ടുള്ളത്.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
[[വർഗ്ഗം:1960-ൽ ജനിച്ചവർ]]
[[വർഗ്ഗം:ജീവിച്ചിരിക്കുന്ന പ്രമുഖർ]]
[[വർഗ്ഗം:ഡിസംബർ 10-ന് ജനിച്ചവർ]]
[[വർഗ്ഗം:ഹിന്ദി ചലച്ചിത്രനടിമാർ]]
[[വർഗ്ഗം:തമിഴ്‌ചലച്ചിത്രനടിമാർ]]
[[വർഗ്ഗം:ഇന്ത്യൻ ടെലിവിഷൻ നടിമാർ]]
[[വർഗ്ഗം:മുംബൈയിൽ നിന്നുള്ള വ്യക്തികൾ]]
[[വർഗ്ഗം:തെലുഗു ചലച്ചിത്രനടിമാർ]]
[[വർഗ്ഗം:പഞ്ചാബിൽ നിന്നുള്ള വ്യക്തികൾ]]
[[വർഗ്ഗം:കന്നഡചലച്ചിത്രനടിമാർ]]
[[വർഗ്ഗം:ഉർദുചലച്ചിത്രനടിമാർ]]
[[വർഗ്ഗം:ബംഗാളി ചലച്ചിത്രനടിമാർ]]

</doc>
<doc id="58885" url="https://ml.wikipedia.org/wiki?curid=58885" title="Rati Agnihotri">
Rati Agnihotri



</doc>
<doc id="58886" url="https://ml.wikipedia.org/wiki?curid=58886" title="അനു അഗർവാൾ">
അനു അഗർവാൾ

 
ഹിന്ദി ചലച്ചിത്രരംഗത്തെ ഒരു നടിയും മോഡലുമാണ് അനു അഗർവാൾ. (ജനനം: ജനുവരി 11, 1969). ഡെൽഹിയിലാണ് ഇവർ ജനിച്ചത്.
സിനിമാജീവിതം.
ആദ്യമായി അഭിനയിച്ച ചിത്രം "ആശിഖി" എന്ന ചിത്രമാണ്. ഇതിനു ശേഷം അഭിനയിച്ച ചിത്രങ്ങൾ ഒന്നും വിജയമായിരുന്നില്ല. 1995 മണി കോൾ സംവിധാനം ചെയ്ത "ദി ക്ലൌഡ് ഡോർ" എന്ന ചിത്രത്തിൽ അർദ്ധനഗ്നയായി അഭിനയിച്ചത് വളരെയധികം വിവാദമായിരുന്നു.[""]
സ്വകാര്യജീവിതം.
1990 കളിൽ പ്രമുഖ നടൻ സൈഫ് അലി ഖാന്റെ കാമുകിയായിരുന്നു അനു അഗർവാൾ.

</doc>
<doc id="58887" url="https://ml.wikipedia.org/wiki?curid=58887" title="Anu Agarwal">
Anu Agarwal



</doc>
<doc id="58888" url="https://ml.wikipedia.org/wiki?curid=58888" title="ബാബ സേഹ്ഗൽ">
ബാബ സേഹ്ഗൽ

 
1990 കളിൽ പ്രസിദ്ധനായ ഒരു ഇന്ത്യൻ റാപ്പ് ഗായകനാണ് ബാബ സേഹ്ഗൽ. ഇന്ത്യയിലെ ആദ്യത്തെ റാപ്പ് ഗായകനെന്ന ബഹുമതി ഇദ്ദേഹത്തിനാണ് ഉള്ളത്. തന്റെ ആദ്യത്തെ ആൽബം എം.ടി.വിക്ക് വേണ്ടി ആദ്യമായി തയ്യാറാക്കി. അതിനു ശേഷം അദ്ദേഹം ഇന്ത്യൻ റാപ്പ് ഗായക രംഗത്ത് പ്രശസ്തനായി. ചില പ്രധാന ആൽബങ്ങൾ "തണ്ട തണ്ട പാനി" , 'മഞ്ജുള' 'ദിൽ ധഡ്കേ' എന്നിവയാണ്.
ആദ്യ ജീവിതം.
ബിറ്റ്സ് പിലാനിയിൽ നിന്നും എൻ‌ജിനീയറിംഗ് കഴിഞ്ഞതിനുശേഷം തന്റെ ജീവിതമാർഗ്ഗം സംഗീതം തിരഞ്ഞെടുക്കുകയായിരുന്നു സേഹ്ഗൽ. ആദ്യ ഇന്ത്യൻ സംഗീത ആൽബം എം.ടി.വി ഏഷ്യയിൽ കാണിച്ചതും ബാബ സേഹ്ഗലിന്റെ ആണ്. (ഇത് ഹോംങ്കോങ്ങിൽ നിന്നാ‍ണ് സമ്പ്രേഷണം ചെയ്തത്.
ഇതുവരെ 22 ആൽബങ്ങൾ ഇതുവരെ ബാബ പുറത്തിറക്കിയിട്ടുണ്ട്. ഇതിൽ ഒട്ടൂമിക്കതു വളരെ വിജയം നേടിയതായിരുന്നു.
അവലംബം.
&lt;templatestyles src="Reflist/styles.css" /&gt;
"This page uses content from the India.Smash.Hits Baba Sehgal entry. The list of authors can be seen in the page history. As with Wikipedia, the text of India.Smash.Hits is available under the GFDL."

</doc>
<doc id="58889" url="https://ml.wikipedia.org/wiki?curid=58889" title="Baba Sehgal">
Baba Sehgal



</doc>
<doc id="58890" url="https://ml.wikipedia.org/wiki?curid=58890" title="ബബിത">
ബബിത

 
ബോളിവുഡ് ചലച്ചിത്രരംഗത്തെ ഒരു നടിയാണ് ബബിത (ജനനം: ഏപ്രിൽ 20, 1948). ബംബാനി എന്നതാണു യഥാർത്ഥനാമം. ബബിത ഏറ്റവും നന്നായി ജനങ്ങൾക്കിടയിൽ അറിയപ്പെടുന്നത് പ്രമുഖ നടിമാരായ കരിഷ്മ കപൂർ, കരീന കപൂർ എന്നിവരുടെ അമ്മയായിട്ടും പ്രമുഖ നടനായ രൺധീർ കപൂറിന്റെ ഭാര്യയുമായിട്ടാണ്.

</doc>
<doc id="58891" url="https://ml.wikipedia.org/wiki?curid=58891" title="Babita">
Babita



</doc>
<doc id="58892" url="https://ml.wikipedia.org/wiki?curid=58892" title="കരിഷ്മ കപൂർ">
കരിഷ്മ കപൂർ

 
ബോളിവുഡ് ചലച്ചിത്ര രംഗത്തെ ഒരു നടിയാണ് കരിഷ്മ കപൂർ‍. ("ഹിന്ദി: " ഉർദു: , (ജനനം ജൂൺ 25, 1974) കരിഷ്മ ജനിച്ചത് മുംബൈയിലാണ്.
1991 ലാണ് ആദ്യ ചിത്രത്തിൽ അഭിനയിച്ചത്. അഭിനയ ജീവിതത്തിൽ ഒരു പാട് വ്യവസായിക വിജയം നേടിയ ചിത്രങ്ങളിൽ കരിഷ്മ അഭിനയിച്ചിട്ടുണ്ട്. രാജാ ഹിന്ദുസ്ഥാനി ഇതിൽ ഒരു പ്രധാന ചിത്രമാണ്. ഇതിലെ അഭിനയത്തിന് മികച്ച നടിക്കുള്ള ഫിലിം‍ഫെയർ അവാർഡും ലഭിച്ചു.

</doc>
<doc id="58893" url="https://ml.wikipedia.org/wiki?curid=58893" title="Karisma Kapoor">
Karisma Kapoor



</doc>
<doc id="58894" url="https://ml.wikipedia.org/wiki?curid=58894" title="Karishma kapoor">
Karishma kapoor



</doc>
<doc id="58895" url="https://ml.wikipedia.org/wiki?curid=58895" title="ഗ്രാഫ്">
ഗ്രാഫ്



</doc>
<doc id="58900" url="https://ml.wikipedia.org/wiki?curid=58900" title="ടേ നദി">
ടേ നദി

 
സ്കോട്‌ലന്റിലെ ഏറ്റവും നീളം കൂടിയ നദിയാണ് ടേ. 188 കി.മീ ആണ് ഇതിന്റെ നീളം . മധ്യ സ്കോട്‌ലന്റിലെ മലനിരകളിലാണ് ടേ നദിയുടെ ഉദ്ഭവം. ഇവിടെ നിന്നും വടക്ക് കിഴക്ക് ദിശയിലേക്കൊഴുകുന്ന നദി പെർത് ഷെയറിലുള്ള ടേ തടാകത്തിലെത്തിച്ചേരുന്നു. വീണ്ടും ജലാശയത്തിൽ നിന്നു പുറത്തേക്കൊഴുകുന്ന നദി കി. ദിശയിലും തുടർന്ന് തെക്ക് കിഴക്ക് ദിശയിലുമൊഴുകി പെർത്നഗരവും കടന്നാണ് നദീമുഖത്തെത്തിച്ചേരുന്നത്. തുറമുഖനഗരമായ ഡുൻഡീ മുതൽ നോർത്ത് സീ വരെ നദിയുടെ അഴിമുഖപ്രദേശം വ്യാപിച്ചിരിക്കുന്നു.

</doc>
<doc id="58901" url="https://ml.wikipedia.org/wiki?curid=58901" title="River Tay">
River Tay



</doc>
<doc id="58905" url="https://ml.wikipedia.org/wiki?curid=58905" title="നാരങ്ങാനം ഗ്രാമപഞ്ചായത്ത്">
നാരങ്ങാനം ഗ്രാമപഞ്ചായത്ത്

 
കേരളത്തിലെ പത്തനംതിട്ട ജില്ലയിലെ കോഴഞ്ചേരികോഴഞ്ചേരി താലൂക്കിൽ ]]പതിനാലോളം വാർഡുകളിലായി പരന്നു കിടക്കുന്ന മലയോര ഗ്രാമമാണ് നാരങ്ങാനം ഗ്രാമം. നാരങ്ങാനം ഗ്രാമത്തിലെ മടുക്കക്കുന്ന്, ജില്ലയിലെ തന്നെ ഉയരം കൂടിയ കുന്നാണ്[""] . കൃഷിക്ക് ഇവിടത്തെ പ്രധാന തൊഴിൽ. വയൽ പരപ്പുകൾ വിവിധ കൃഷിയിടങ്ങളാക്കിയിരിക്കുന്നു. പടയണി ഗ്രാമങ്ങളായ ‌കടമ്മനിട്ടയും, നാരങ്ങാനം പടയണി ഇവിടെയാണു. കവി കടമ്മനിട്ട രാമകൃഷ്ണന്റെ യുും മുൻ ഫോക്‌ലോർ അക്കാദമി വൈസ് ചെയർമാനും പടയണി ആചാര്യനുമായ പ്രൊഫ കടമ്മനിട്ട വാസുദേവൻ പിള്ളയുടെയും ജന്മദേശം ഇവിടെയാണ്. പമ്പാ നദി അയലത്തുകൂടെ ഒഴുകുന്നുവെങ്കിലും ചെറുകോൽ പകുതിയിൽ നിന്നും വേർപെട്ട ശേഷം ഇപ്പോൾ സ്വന്തമായി നദിയില്ലാത്ത ഗ്രാമമാണു നാരങ്ങാനം. ലോകത്തിനുമുന്നിൽ നാരങ്ങാനം പഞ്ചായത്തിന് അഭിമാനമാണ് പൈതൃക ഗ്രാമമായ കടമ്മനിട്ട, കടമ്മനിട്ട കാവ്യശില്പം, കടമ്മനിട്ട പടയണി ഗ്രാമം, കടമ്മനിട്ട രാമകൃഷ്ണ സ്മൃതിമണ്ഡപം, മടുക്കക്കുന്ന്, എന്നിവകൾ
സഞ്ചാരികളെ ആകർഷിക്കുന്നു.
പ്രശസ്തമായ കടമ്മനിട്ട ഗ്രാമം നാരങ്ങാനം പഞ്ചായത്തിലാണ് സ്ഥിതി ചെയ്യുന്നത് ഏകദേശം 8 നൂറ്റാണ്ടുകളുടെ കാലപ്പഴക്കം കടമ്മനിട്ട ഭഗവതി ക്ഷേത്രത്തിന് ഉണ്ട് എന്ന്  ക്ഷേത്ര ഐതിഹ്യത്തിൽ പറയപ്പെടുന്നു. പത്തു ദിവസം നീണ്ടു നിൽക്കുന്ന ലോകപ്രശസ്തമായ കടമ്മനിട്ട പടയണി ഈ ക്ഷേത്രം മുറ്റത്താണ് അരങ്ങേറുന്നത്. കലാകാരന്മാരുടെ ഒരുകേന്ദ്രമാണ് കടമ്മനിട്ട എന്ന ഗ്രാമം.
ശ്രീരാമ പ്രതിഷ്ഠിതമായ ആലുങ്കൽ തേവര് 
ശ്രീരാമനും മറ്റും വനത്തിലൊളിച്ചു താമസിച്ച സമയം വച്ചാരാധന നടത്തിയ കോവിലാണ് ആലുങ്കൽ തേവരുടേത്.ഗോത്ര മൂപ്പന്മാരുടെ അധീനതയിലായിരുന്നിടം നാട്ടു രാജ്യമായി തീരുകയും നാട്ടുരാജ്യമായി വികസിക്കുകയും ക്ഷത്രിയരെ ഇടപ്രഭുക്കളായി സ്ഥാപിക്കുകയും ചെയ്തു. ഇടപ്പള്ളി സ്വരൂപം,ഒടനാട്,കൈപ്പുഴ രാജ്ഞി ഇവിടം കൈയടക്കി. അവസാനം മാർത്താണ്ഡ വർമ്മ തൃപ്പടിത്താനം നടത്തുന്നതിനു മുമ്പ് വരെ ഇടപ്പള്ളി സ്വരൂപം സാമന്തരായവരെ ദത്ത് നല്കി തുണ്ട് കാട് വെട്ടി ആലയം നിർമ്മിച്ചു നല്കി ഭരണം നടത്തുകയും കുടുംബ വിസ്തൃതി കൂടി വന്നു ക്ഷയിക്കുകയും ചെയ്തു. പിന്നീട് പന്തളത്തിന് തിരുവിതാംകൂർ കരം പിരിക്കാൻ വേണ്ടി കോട്ടയം പറമ്പ് മുതലായ മില്ലക്കാരെ ചുമതലപ്പെടുത്തുകയും ചെയ്തു. 
ശ്രീരാമചന്ദ്രനാൽ പ്രതിഷ്ഠിതമായ കുടുംബ സമേതനായ പരമേശരനെയാണ് ആലുങ്കൽ തേവരെന്ന നാമത്തിൽ പ്രതിഷ്ഠിച്ചതും ഖ്യാതികേട്ടതും. പിന്നീട് അവിടെ സമ്പത്ത് കുമിഞ്ഞു കൂടിയപ്പോൾ തീവെട്ടിക്കൊള്ളക്കാരുടെ ആക്രമണത്തിൽ അവിടം നശിപ്പിച്ച് പണവും പണ്ടങ്ങളും കൈക്കലാക്കി. എന്നാൽ തിരുമുറ്റം കളരി അന്ത്യാളൻകാവ് അടപ്പക്കുന്ന് എന്നിവിടങ്ങളിൽ നിന്നും ഈ വിവരം അറിഞ്ഞ് സ്വർണ്ണവും മറ്റു സമ്പാദ്യങ്ങളും ചെമ്പുകളിലാക്കി കുളത്തിലിട്ടു. കൈയിലെടുക്കാവുന്നതുമായി നാടുവിടുകയും ചെയ്തു. യും
5043 ഏക്കർ(20.40 ച കിലോമീറ്റർ) ചുറ്റളവിൽ കിടക്കുന്ന നാരങ്ങാനം ഗ്രാമപഞ്ചായത്ത് ഒരു നാട്ടുരാജ്യമായിരുന്നു.സാമന്തൻമാരും ഇടപ്രഭുക്കളും. വിവിധ പലയാന കുടിയേറ്റങ്ങൾക്ക് സാക്ഷ്യം വഹിച്ച പുണ്യ ഫലഭൂയിഷ്ടമായതും വെള്ളപ്പൊക്കം മുതലായ പ്രകൃതി ക്ഷോഭങ്ങൾ കാര്യമായി ബാധിക്കാത്ത ഇടം. 
നാരങ്ങാനത്തിന്റെ  ഏറ്റവും ഉയരം കൂടിയ  മടുക്കക്കുന്നിന്റെ മുകളിൽ നിന്നും ആലപ്പുഴ വരെയുള്ള ദൃശ്യങ്ങൾ കാണാൻ സാധിക്കും. ആ മടുക്കക്കുന്നിന്റെ ചുവട്ടിൽ ഉരുമിയാണ് പമ്പ ഒഴുകുന്നത്. അയിരൂർ അസ്ഥാനമാക്കിയും ചെറുകോൽ പകുതിയിലും കുമ്പഴ പകുതിയിലും(വില്ലേജ്) മാർത്താണ്ഡ വർമ്മയുടെ കാലത്തോളം പഴക്കമുള്ള ചില രേഖകൾ ലഭ്യവുമാണ്. പിന്നീട് നാരങ്ങാനം മഠത്തുംപടിയിൽ ആസ്ഥാനമാക്കി വില്ലേജ് പ്രവർത്തിച്ചു പിന്നീടത് ആലുങ്കലേക്ക് മാറി.       
ആലുങ്കൽ തേവരുടെ അധീനതയിൽ ഗ്രാമ്യരാജ്യങ്ങളായി നിലനിന്നിരുന്നപ്പോൾ ഉണ്ടായിരുന്ന ഇടത്തിട്ട /മല്ലടി/എഴുന്നള്ളുംപുറം/മൺകോട്ട/ മുതലായ പേരുകളിൽ പ്രസിദ്ധമായ സ്ഥലത്ത് തിരുവാറന്മുളയപ്പന്റെ എഴുന്നെള്ളും പുറമായിരുന്നു എന്നും ആദ്യ കതിര് കോട്ടപ്പാറ മലയ്ച്ഛനും/തേവർക്ക്   രണ്ടാം കതിർ  നിറപുത്തരിയായി കെട്ടിയും. മൂന്നാം കതിർ ഹൃഷികേശമഠത്തിനോ സമർപ്പിച്ച ശേഷം കരവക ഒരു കെട്ടും  കെട്ടിയശേഷമേ ബാക്കിയുള്ള  നെല്ല് കൊയ്തിരുന്നുള്ളു.  കൊയ്ത്ത് കഴിഞ്ഞ് കൊയ്ത്തുത്സവം നടത്തുമായിരുന്നു. ഈ കൊയ്ത്തുത്സവം   വഞ്ചിപ്പാട്ടോടുകൂടിയാണ് സമാപിക്കുക.  തുടർന്ന് നാടുവാഴി(ഇടപ്രഭു) ശേഖരിച്ചു വച്ചിരുന്ന നെല്ലുമായി ചിങ്ങമാസം  വെള്ളം ആവുന്ന വരെ കാത്ത് 
ആറന്മുള വലിയ തോടുവഴി  പണ്ട് കൃഷി കഴിഞ്ഞ്  നായിരിങ്ങാനം നിന്നും തുണവള്ളങ്ങളുമായി വിളകൾ കയറ്റി ആറന്മുളക്ക് പോയിരുന്നു എന്ന് നാരങ്ങാനത്തെ ഇപ്പോൾ   പതിമൂന്നാം വാർഡിൽ താമസിക്കുന്ന കോലടിയാട്ടം നടത്തിയിരുന്ന ആശാൻ പറഞ്ഞിട്ടുണ്ട്. പല വാമൊഴിചരിതവും ഇപ്പോഴും ഹൃദിസ്ഥമായ മനുഷ്യനാണ്. പ്രാചീന രാമായണകഥപ്പാട്ട്, ശ്രീരാമൻ കുടുംബ സമേതരായി  പ്രതിഷ്ഠിച്ച  ആലുങ്കൽ തേവരുടെ കഥയും അദ്ദേഹത്തിനറിയാം. 
ആറന്മുള വലിയ തോട്  :
കുംഭംകുഴി മുരുപ്പിൽ നിന്നും  ചിറയത്ത് മലയിൽ /സൂചിമല നിന്നും ഉത്ഭവിച്ച് മഠത്തുംപടിയിൽ സംഗമിച്ച് തെക്കേമല ജില്ലാ ടൂറിസം പ്രമോഷൻ കൗൺസിലിനു സമീപത്തുകൂടി  പമ്പയിലേക്ക് ചേരുന്നതാണ്  ആറന്മുള വലിയ തോട്. 
തിരുനിഴൽമാലയിൽ നാരങ്ങാനത്തെപ്പറ്റി പ്രതിപാദിക്കുന്നു. നാന്മൊഴിയുമേടം നാരങ്ങാനം എന്നതിലൂടെ നാലുവേദങ്ങളുടേയും പഠന കേന്ദ്രമായിരുന്ന ഇവിടുത്തെ ക്ഷേത്രവും , ബ്രാഹ്മണരുടെ ആധിപത്യവും കാലക്രമേണ കുറഞ്ഞു. ബ്രാഹ്മണ്യേത്ത്, നമ്പ്യാത്ത്, പയ്യക്കോട് , അറയ്ക്കൽ, നിലയ്ക്കലേത്ത് എന്നീ വീട്ടുപേരുകൾ ഇന്നും മാറ്റമില്ലാതെ തുടരുന്നു. ആയിരം ബ്രാഹ്മണർ വരുമ്പോൾ ആയിരം ബ്രാഹ്മണർ പഠനം കഴിഞ്ഞു പോയിരുന്ന സത്രമായിരുന്നു പയ്യക്കോട്. 
ആലുങ്കൽ തേവരുടെ ക്ഷേത്രം നശിക്കപ്പെട്ടിട്ട് ഏറെ വർഷങ്ങൾ കഴിഞ്ഞിട്ടും ക്ഷേത്ര അവശിഷ്ടങ്ങൾ ഇന്നും പൂതക്കുഴി എംടി എൽ പി സ്കൂളിനു സമീപം കാണാനാവും. ഹോമ പറമ്പ്, ബലിക്കളം , ചെമ്പകത്തിനാൽ എന്നീ സ്ഥലങ്ങൾ നാരങ്ങാനം എന്ന ബോർഡ് പി ഡബ്ല്യു ഡി സ്ഥാപിച്ചതിന് നേരെ കാണാവുന്നതാണ്. ഇതിന്റെ വിവരണം തിരുനിഴൽമാലയിൽ അയിരൂർ ഗോവിന്ദൻ ആറന്മുളയുടെ പത്ത് പ്രതികളെപ്പറ്റി പ്രതിപാദിക്കുന്നിടത്ത് പറഞ്ഞിട്ടുണ്ട്. തിരുനിഴൽമാലയുടെ പഠനങ്ങൾ ഇപ്പോൾ ആർസി കരിപ്പത്ത് , ഡോ എം.എം.പുരുഷോത്തമൻ നായർ എന്നിവർ സംഗ്രഹിച്ചെഴുതിയിട്ടുണ്ട്.ആറന്മുളയിൽ തിരുനിഴലുഴലിച്ചയ്ക്കായി വന്ന മലയർ രുനിഴൽമാലയിലെ പാട്ട് കണ്ണേറ്റു നാവേറ് പാട്ടുപാടി കണ്ണൂർ കാസർകോഡ് ജില്ലകളിൽ തിരുവാറന്മുളയപ്പനെ സ്തുതിച്ച് ജീവിക്കുന്നു.
ആധികാരിക ഗ്രന്ഥങ്ങൾ : 
1.ആറന്മുള വിലാസം ഹംസപ്പാട്ട് , നെടുമ്പയിൽ കൊച്ചുകൃഷ്ണനാശാൻ
2.ഐതിഹ്യമാല, കൊട്ടാരത്തിൽ ശങ്കുണ്ണി 
3.ശ്രീരംഗനാഥൻ കെപി,ആറന്മുള ഐതിഹ്യവും ,ചരിത്ര സത്യങ്ങളും 
4.ഹരികുമാർ, പുഴ.കോം(ഓൺലൈൻ)
5.ആവേദകർ
പ്രധാന സ്ഥലങ്ങൾ.
കടമ്മനിട്ട, 
കണമുക്ക്, ആലുങ്കൽ , , വലിയകുളം , മഠത്തുംപടി, തോന്യ മല , ദേവിപുരം, തറ ഭാഗം, വട്ടകാവ് കക്കണ്ണിമല ,മാഹാണിമല,കാവട,കോട്ടപ്പാറ, അന്ത്യാളൻകാവ്, അഞ്ചുതോട്, വട്ടക്കാവ് , ചാന്തുരത്തിൽപടി, വളഞ്ഞിലേത്ത്പടി, പയ്യക്കോട്ട് പടി, കുംഭംകുഴി, നിരവത്ത്, തൂളികുളം, ഇവ നാരങ്ങാനത്തെ പ്രധാന സ്ഥലങ്ങളാണ്. 
കടമ്മനിട്ട പടയണി ഗ്രാമം , കക്കണ്ണിമല.
കേന്ദ്ര ടൂറിസം വകുപ്പിന് കീഴിലുള്ള പടയണി പരിശീലന പഠനകേന്ദ്രം കടമ്മനിട്ട ഭഗവതി ക്ഷേത്രത്തിനു സമീപം. കടമ്മനിട്ട പടയണി ഗ്രാമം, (കടമ്മനിട്ട ഗോത്രകലാകളരി) , കേരള സാംസ്കാരിക വകുപ്പിന് കീഴിലുള്ള കടമ്മനിട്ട കാവ്യശില്പം , കടമ്മനിട്ട രാമകൃഷ്ണ സ്മൃതിമണ്ഡപം, നാരങ്ങാനത്തെ മറ്റൊരു പ്രധാന അകർഷണമാണ് കക്കണ്ണിമല, ഒരു ടൂറിസ്റ്റ്‌ കേന്ദ്രം കുടിയാണിത് ശബരിമല യാത്രക്ക് എറ്റവും അനുയോജ്യ സ്ഥലം ആണ് നാരങ്ങാനം കക്കണ്ണിമല ഇത്രയും പ്രച്ചരമാക്കിയത് കൊച്ചൂഞ്ഞ് എന്ന വ്യക്തിയാണ്

</doc>
<doc id="58907" url="https://ml.wikipedia.org/wiki?curid=58907" title="ദില്ലിയിലെ ഇരുമ്പുസ്തംഭം">
ദില്ലിയിലെ ഇരുമ്പുസ്തംഭം

 
ദില്ലിയിൽ സ്ഥിതി ചെയ്യുന്ന തുരുമ്പെടുക്കാത്ത ഇരുമ്പുസ്തംഭം, പുരാതന ഇന്ത്യയുടെ ലോഹസംസ്കരണവൈദഗ്ദ്ധ്യം വിളിച്ചോതുന്ന ഒരു ചരിത്രസ്മാരകമാണ്‌. ഖുത്ബ് മിനാറടക്കമുള്ള ചരിത്രസ്മാരകങ്ങൾ സ്ഥിതി ചെയ്യുന്ന ദക്ഷിണദില്ലിയിലെ മെഹ്റോളിയിലുള്ള ഖുത്ബ് സമുച്ചയത്തിലാണ്‌ 23 അടി ഉയരമുള്ള ഈ ഇരുമ്പ്തൂണ്‌ സ്ഥിതി ചെയ്യുന്നത്. ചന്ദ്രൻ എന്ന ഒരു ചെറുരാജാവാണ്‌ ഈ സ്തംഭം നിർമ്മിച്ചത്. നാലാം നൂറ്റാണ്ടിലെ ചന്ദ്രഗുപ്തൻ രണ്ടാമനാണ്‌ ഇദ്ദേഹം എന്നും കരുതുന്നു.

</doc>
<doc id="58909" url="https://ml.wikipedia.org/wiki?curid=58909" title="ഡാവിഞ്ചി">
ഡാവിഞ്ചി



</doc>
<doc id="58913" url="https://ml.wikipedia.org/wiki?curid=58913" title="അർച്ചന പുരൺ സിങ്">
അർച്ചന പുരൺ സിങ്

 
ഇന്ത്യൻ ടെലിവിഷൻ രംഗത്തെ ഒരു അവതാരകയും ബോളിവുഡ് ചലച്ചിത്രരംഗത്തെ ഒരു പ്രമുഖ നടിയുമാണ് അർച്ചന പുരൺ സിംങ് (ജനനം മാർച്ച 26 1962) തന്റെ ഹാസ്യ കഥാപാത്രങ്ങളുടെ അഭിനയത്തിൽ ഇവർ കൂടുതൽ അറിയപ്പെടുന്നു. കൂടാതെ സമീപകാലത്ത് ഇന്ത്യൻ ടെലിവിഷനിലെ ഹാസ്യപരിപാടികളിൽ ജഡ്ജ് ആയും ഇവർ പ്രശസ്തി നേടി.,
സ്വകാര്യ ജീവിതം.
അർച്ചന പുരൺ സിംങ് ജനിച്ചത് ഡെഹ്‌റാഡൂണിലെ ഒരു പഞ്ചാബി കുടുംബത്തിലാണ്. 18 വയസ്സുള്ളപ്പോൾ തന്റെ ജീവിതം മോഡലിംങ്ങിൽ പ്രവർത്തിക്കാനായി മുംബൈയിൽ എത്തി ച്ചേർന്നു. അർച്ചന വിവാഹം ചെയ്തിരിക്കുന്നത് ടെലിവിഷൻ നടനായ പർമീത് സേത്തിയെ ആണ്. ഇവർക്ക് രണ്ട് കുട്ടികൾ ഉണ്ട്.
സിനിമ ജീവിതം.
ആദ്യകാലത്ത് മുംബൈയിൽ പരസ്യചിത്രങ്ങളിലാണ് അർച്ചന അഭിനയിച്ചത്. പ്രശസ്ത ബ്രാൻഡായ ബാൻഡ് ഏജിന്റെ പരസ്യത്തിൽ ഇവരുടെ മുഖം വളരെ പ്രശസ്തി നേടി. ഇതുകൂടാതെ ടി.വി പരമ്പരയായ മിസ്റ്റർ ആൻഡ് മിസ്സിസ്സ് ൽ ഇവരുടെ അഭിനയം വളരെ പ്രസിദ്ധമായി. പക്ഷേ പങ്കജ് പരശീർ സംവിധാനം ചെയ്ത കരംചന്ദ് എന്ന സീരിയലിൽ അഭിനയിച്ചത് ഇവരുടെ അഭിനയ ജീവിതത്തിൽ ഒരു വഴിത്തിരിവായി. 
ആദ്യചിത്രത്തിൽ അഭിനയിച്ചത് 1987 ൽ "ജൽ‌വ" എന്ന ചിത്രത്തിലാണ്. ഈ ചിത്രത്തിൽ തന്റെ കഥാപാത്രം അത്ര ശ്രദ്ധിക്കപ്പെട്ടില്ലെങ്കിലും പിന്നീട് ഇവർക്ക് ഒരു പാട് ചിത്രത്തിൽ ചെറിയ വേഷങ്ങൾ ലഭിച്ചു. കൂടുതൽ ചിത്രങ്ങളിലും സഹനടിയായിട്ടാണ് ഇവർ അഭിനയിച്ചിട്ടുള്ളത്. ഈയിടെ പുറത്തിറങ്ങിയ ചില ശ്രദ്ധേയമായ ചിത്രങ്ങൾ "ലവ് സ്റ്റോറി 2050", "മൊഹബ്ബത്തേൻ", എന്നിവയാണ്.
"കുച്ച് കുച്ച് ഹോതാ ഹേ", "മസ്തി" എന്നിവ ശ്രദ്ധേയമായ ചില ചിത്രങ്ങളാണ്.
1993 ൽ സീ ടി.വി യിൽ "വാ. ക്യാ സീൻ ഹേ" എന്ന പരിപാടിയിൽ ഒരു അവതാരകയായി., പിന്നീട് ഒരു പാട് ചാനലുകളിൽ ഇവർ അവതാരകയായി പ്രവർത്തിച്ചു. അവതാരകയായി ഒരു വിജയം തന്നെയായിരുന്നു അർച്ചയയുടെ ട്.വി ജീവിതം[""].
ഇയിടെ പ്രസിദ്ധമായ ചില ടി.വി പരിപാടികളിൽ ചിലത് "നച് ബല്ലിയെ" , "കോമഡി സർക്കസ്" എന്നീ പരിപാടികളാണ്.

</doc>
<doc id="58914" url="https://ml.wikipedia.org/wiki?curid=58914" title="Archana Puran Singh">
Archana Puran Singh



</doc>
<doc id="58915" url="https://ml.wikipedia.org/wiki?curid=58915" title="തൊളിക്കോട് ഗ്രാമപഞ്ചായത്ത്">
തൊളിക്കോട് ഗ്രാമപഞ്ചായത്ത്

 
തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് തൊളിക്കോട് . വെള്ളനാട് ബ്ലോക്ക് പഞ്ചായത്തിന്റെ ഭാഗമാണിത്.
സ്ഥലനാമോൽപത്തി.
ഇത്തിക്കാടും, കടയ്ക്കാടും നിറഞ്ഞ് തൂരച്ചെടികൾ വളർന്ന് കാടായിക്കിടന്നിരുന്ന സ്ഥലമാണ് തൊളിക്കോട്. മഴക്കാലമായാൽ തൊളികെട്ടിക്കിടക്കുന്നതിനാൽ മനുഷ്യർക്ക് സഞ്ചരിക്കാനാകുമായിരുന്നില്ല. തൊളികെട്ടിക്കിടക്കുന്ന സ്ഥലം തൊളിക്കോട് രൂപം പ്രാപിച്ചാണ് തൊളിക്കോട് ഉണ്ടായത് എന്നാണ് ഐതിഹ്യം. 
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
1952- ൽ സ്ഥാപിച്ച ശരിയത്തൂർ ഇസ്ളാംലൈബ്രറി പഞ്ചായത്തിലെ ആദ്യത്തെ ഗ്രന്ഥശാലയും,1916- ൽ പറണ്ടോട് സ്ഥാപിച്ച മിഷൻ സ്കൂൾ പഞ്ചായത്തിലെ ആദ്യത്തെ വിദ്യഭ്യാസ സ്ഥാപനവുമാണ്. 
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1973 ലാണ് തൊളിക്കോട് പഞ്ചായത്ത് രൂപീകൃതമായത്. അതിനുമുമ്പ് ഈ പഞ്ചായത്ത് ഉൾക്കൊളളുന്ന പ്രദേശം വിതുര പഞ്ചായത്തിന്റെ ഭാഗമായിരുന്നു. ൾി. എം. സാലിയായിരുന്നു ആദ്യത്തെ പഞ്ചായത്ത് പ്രസിഡന്റ്.
ഭൂമിശാസ്ത്രം.
ഭൂപ്രകൃതി.
ഭൂപ്രകൃതിയനൂസരിച്ച് ചെറിയകുന്നും ചരിവും, കുന്നിലേയ്ക്ക് കയറ്റം, താഴ്വര, ചെറിയകുന്നും, സമതലങ്ങളും, കുന്നിൻ നിന്നുളള ഇറക്കം, കുന്ന് എന്നിങ്ങനെ തരം തിരിക്കാവുന്ന ഭൂപ്രദേശമാണ് ഈ പഞ്ചായത്തിലുളളത്. കരിമണ്ണ്, വനമണ്ണ്, കളിമണ്ണ് എന്നിങ്ങനെയുളള മണ്ണാണ് ഇവിടെ സാധാരണയായി കണ്ടുവരുന്നത്. 
ജലപ്രകൃതി.
ചായം-ദർപ്പ, ചെറുകൈത- മാടൻപാറ തുടങ്ങിയ നിരവധി ചെറുതോടുകളും മുക്കുവൻതോട്, പൊൻകുഴിതോട് എന്നീ ഏതാനും വലിയതോടുകളും ഉൾപ്പെടെ നിരവധി തോടുകളും നീർച്ചാലുകളുമാണ് ഈ പഞ്ചായത്തിന്റെ ഉപരിതല ജലസ്രോതസ്സുകൾ. 
ആരാധനാലയങ്ങൾ/തീർത്ഥാടന കേന്ദ്രങ്ങൾ.
150 വർഷത്തോളം പഴക്കമുളള തൊളിക്കോട് മുസ്ളീം ജമാഅത്ത് പളളി ഒരു പ്രസിദ്ധമായ മുസ്ളീം ആരാധനാലയമാണ്. 
തിരുവനന്തപുരം ജില്ലയിലെ ഏറ്റവും പ്രശസ്തമായ ഭദ്രകാളീക്ഷേത്രമായ ചായം ശ്രീഭദ്രകാളി ക്ഷേത്രം തൊളിക്കോട് പഞ്ചായത്തിലെ പ്രധാന ആരാധന കേന്ദ്രമാണ്. 
ആനപ്പെട്ടി ശ്രീകൃഷ്ണസ്വാമി ക്ഷേത്രം തൊളിക്കോട് പഞ്ചായത്തിലെ പ്രധാന ഹൈന്ദവ ക്ഷേത്രമാണ്.നിരവധി സപ്താഹ യജ്ഞങ്ങൾ നടത്തി കീർത്തി നേടിയ ക്ഷേത്രമാണ് ഇത്. 

</doc>
<doc id="58917" url="https://ml.wikipedia.org/wiki?curid=58917" title="കാട്ടാക്കട ഗ്രാമപഞ്ചായത്ത്">
കാട്ടാക്കട ഗ്രാമപഞ്ചായത്ത്

 
തിരുവനന്തപുരം ജില്ലയിലെ കാട്ടാക്കട താലൂക്കിലെ ഒരു ഗ്രാമപഞ്ചായത്താണ് കാട്ടാക്കട . വെള്ളനാട് ബ്ലോക്ക് പഞ്ചായത്തിന്റെ ഭാഗമാണിത്.
ചരിത്രം.
പഴയ തിരുവതാംകൂറിന്റെ ഭാഗമായിരുന്നു ഈ പ്രദേശം. കാട്ടാക്കട എന്ന നാമത്തിന്റെ ഉത്ഭവം
സ്ഥലനാമോðപത്തി.
കാട്ടാലിൻ കടയിലെ പതിവ് ഗ്രാമസമ്മേളനങ്ങക്കുള്ള ഗ്രാമമുഖ്യരുടെ യാത്രക്രമേണ കാട്ടാðക്കടയിലേക്കുള്ള യാത്രയായി. അതുലോപിച്ച് കാട്ടാക്കടയായി എന്ന് പറയപ്പെടുന്നു. 
സ്വാതന്ത്യ്രസമര ദേശീയപ്രസ്ഥാനത്തിലെ സ്ഥാനം.
ഗാന്ധിരാമകൃഷ്ണ പിള്ള, പൊന്നറ ശ്രീധർലക്ഷമണൻ പിള്ളസാർ, ശാന്തിനികേതൻ കൃഷ്ണൻ നായർ, സത്യനാഥൻ എന്നിവർ ഈ പ്രദേശത്തെപ്രമുഖസ്വാതന്ത്യസമരസേനാനികളായിരുന്നു. 
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
കാട്ടാക്കട കേന്ദ്രമാക്കി ആരംഭിച്ച കസ്തൂർബാ ഗ്രന്ഥശാലയാണ് ആദ്യ വായനശാല. കാട്ടാക്കട ഹൈസ്കൂളാണ് ആദ്യ ഹൈസ്കൂൾ. 
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
തുടക്കത്തിൽ കുളത്തുമ്മൽ പഞ്ചായത്ത് എന്നായിരുന്നു പേര്. 1953 ലാണ് പഞ്ചായത്ത് രൂപീകൃതമായത്. 63-79 ഭരണഘട്ടത്തിൽ കാട്ടാക്കട പഞ്ചായത്ത് എന്നാക്കുകയും ചെയ്തു. എട്ടിരുത്തി മാധവൻ നായർ ആദ്യ പ്രസിഡന്റായിരുന്നു.
അതിരുകൾ.
കിഴക്ക് : ഒറ്റശേഖരമംഗലം പഞ്ചായത്ത് പടിഞ്ഞാറ് : വിളപ്പിൽ, മലയിൻകീഴ് പഞ്ചായത്ത് വടക്ക് : പൂവച്ചൽ പഞ്ചായത്ത് തെക്ക് : മാരനല്ലൂർ പഞ്ചായത്ത്
ഭൂപ്രകൃതി.
സമതലങ്ങളും പാടങ്ങളും അങ്ങിങ്ങ് കുന്നുകളും പാറക്കെട്ടുകളും ഉൾപ്പെട്ട ഹരിതഭാഗമാണ് ഈ പഞ്ചായത്ത്. ചെമ്മണ്ണ്, കരിമണ്ണ്, എക്കð മണ്ണ്, മണð മണ്ണ്, പശിമരാശി മണ്ണ്, കളിമണ്ണ്, ചരð മണ്ണ് എന്നിവ വിവധ പ്രദേശങ്ങളിð കാണപ്പെടുന്നു. 
ജലപ്രകൃതി.
ഇടവപ്പാതിയെയും തുലാവർഷത്തെയുമാശ്രയിച്ചാണ് ജനങ്ങൾ ജീവിച്ചത്. നിരവധി തോടുകളും കുളങ്ങളും ഈ പഞ്ചായത്തിലുï്. നെയ്യാർ ഈ പഞ്ചായത്തിന്റെ മധ്യത്തിലൂടെ ഒഴുകുന്നുï്. 
ആരാധനാലയങ്ങൾ/തീർത്ഥാടന കേന്ദ്രങ്ങൾ.
500 വർഷത്തിലധികം പഴക്കമുള്ള ഒരു ആരാധനാലയമാണ് കാട്ടാð ശ്രീഭദ്രകാളീ ദേവി ക്ഷേത്രം. മൊളിയൂർ ക്ഷേത്രം, ശ്രീധർമ്മശാസ്താക്ഷേത്രം എന്നിവയാണ് മറ്റ് പ്രധാന ആരാധനാലയങ്ങൾ.
സെന്റ് ഗീവർഗീസ് ദൈവാലയം കൊറ്റം പള്ളി

</doc>
<doc id="58918" url="https://ml.wikipedia.org/wiki?curid=58918" title="Kattakkada Gramapanchayath">
Kattakkada Gramapanchayath



</doc>
<doc id="58919" url="https://ml.wikipedia.org/wiki?curid=58919" title="ആനാട് ഗ്രാമപഞ്ചായത്ത്">
ആനാട് ഗ്രാമപഞ്ചായത്ത്

 
തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് ആനാട് . നെടുമങ്ങാട് ബ്ലോക്ക് പഞ്ചായത്തിന്റെ ഭാഗമാണിത്.
ചരിത്രം.
രാജാവിനുവേണ്ടി മുൻകാലങ്ങളിൽ ഭരണം നടത്തിയിരുന്നത് മണ്ഡപപിള്ള, അധികാരി തുടങ്ങിയവരാണ്.
സ്വാതന്ത്ര്യസമര-ദേശീയപ്രസ്ഥാനത്തിലെ സ്ഥാനം.
പട്ടം താണുപിള്ള, പൊന്നറ ശ്രീധർ തുടങ്ങിയ നേതാക്കൾ പങ്കെടുത്ത പൊതുയോഗങ്ങൾ ആട്ടുകാലാണ്. ഏറ്റവും ശക്തമായ പ്രവർത്തന കേന്ദ്രമായിരുന്നു ഈ പ്രദേശം. കെ ശ്രീധരന്റെയും പച്ചവീട്ട് കുമാരപിള്ളയുടെയും നേതൃത്വത്തിൽ ചന്ത സമരത്തിൽ വഹിച്ച പങ്ക് വളരെ പ്രാധാന്യമർഹിക്കുന്നു. സ്വാതന്ത്യ്ര പ്രക്ഷോഭങ്ങളോടനുബന്ധിച്ച് കോൺഗ്രസിന്റെ സജീവ പ്രവർത്തകരായിരുന്നു. ഷൊർണക്കോട് നാരായണപിള്ളയും, ഗോപാലൻ സാറും 1940 ൽ സ്റേറ്റ് കോൺഗ്രസ്സിന്റെ പ്രവർത്തനങ്ങൾ നടത്തിയിരുന്നത്. പി.കെ. പ്രസാദ്, ശ്രീധരൻ എന്നിവരായിരുന്നു.
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
1940 കാലഘട്ടത്തിൽ ഇവിടെ ഒളിച്ചു കഴിഞ്ഞിരുന്ന പി. കേശവൻ നായരുടെ മേൽനോട്ടത്തിൽ കമ്യൂണിസ്റ് പാർട്ടിയുടെ പ്രവർത്തനം പഞ്ചായത്തിൽ ആരംഭിച്ചു. 1950 കളോടടുപ്പിച്ച് ഡോ വേലുപ്പിള്ളയുടെ നേതൃത്വത്തിൽ വിജ്ഞാന പ്രദായനി എന്ന പേരിൽ ഒരു വായനശാല ആനാട്ട് പ്രവർത്തിച്ചിരുന്നു. ആദ്യത്തെ പോസ്റ്റാഫീസ് ഇവിടെ ചുള്ളിമാനൂരിൽ സി. ചെല്ലരാജാണ് ആരംഭിച്ചത്. 1953 ഓടു കൂടി പഞ്ചായത്തിൽ വൈദ്യുതി എത്തി.
വാണിജ്യ-ഗതാഗത പ്രാധാന്യം.
1940 കളോടെ പ്രൈവറ്റ് ബസ് സർവീസ് ആരംഭിച്ചു 
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1952-ൽ ആനാട് വില്ലേജുകൾ മുഴുവൻ ഉൾപ്പെടുത്തിയാണ് പഞ്ചായത്ത് രൂപവത്കരിച്ചത്. പഞ്ചായത്തിന്റെ ആദ്യത്തെ പ്രസിഡന്റ് എൻ. കുഞ്ഞുകൃഷ്ണൻ നായരായിരുന്നു. 
അതിരുകൾ.
വടക്ക്: നന്ദിയോട് പനവൂർ പഞ്ചായത്തുകൾ കിഴക്ക്: തൊളിക്കോട് പഞ്ചായത്ത് പടിഞ്ഞാറ്: വെമ്പായം പഞ്ചായത്ത് തെക്ക്: നെടുമങ്ങാട് മുനിസിപ്പാലിറ്റി 
ഭൂപ്രകൃതി.
ഭൂപ്രകൃതിയനുസരിച്ച് പഞ്ചായത്തിനെ ഉയർന്ന കുന്നിൻപ്രദേശം, താഴവരകൾ, സമതലങ്ങൾ, ചതുപ്പുകൾ എന്നിങ്ങനെ തരംതിരിക്കാം. പാറമണ്ണ്, ചെമ്മണ്ണ്, ചരൽമണ്ണ്, മണൽമണ്ണ്, കളിമണ്ണ് എക്കൽമണ്ണ്, കറുത്തമണ്ണ്, ചെങ്കൽമണ്ണ് എന്നിവ പഞ്ചായത്തിലെ പ്രധാന മണ്ണിനങ്ങൾ 
ജലപ്രകൃതി.
കിള്ളിയാറും ചെറുതും വലുതുമായ തോടുകളും ചിറകളും അടങ്ങിയതാണ് ഈ പഞ്ചായത്തിലെ പ്രധാന ജലസ്രോതസ്സ്.

</doc>
<doc id="58920" url="https://ml.wikipedia.org/wiki?curid=58920" title="Anad Gramapanchayath">
Anad Gramapanchayath



</doc>
<doc id="58921" url="https://ml.wikipedia.org/wiki?curid=58921" title="റോമ">
റോമ

 
റോമ അസ്രാണി ഒരു ഇന്ത്യൻ മോഡലും നടിയുമാണ്. അവർ പ്രധാനമായും മലയാളം ഭാഷാ സിനിമകളിൽ പ്രവർത്തിക്കുന്നു. 25-ലധികം സിനിമകളിൽ അഭിനയിച്ചിട്ടുണ്ട്. റോമ എന്ന പേരിലാണ് അവർ അറിയപ്പെടുന്നത്. റോഷൻ ആൻഡ്രൂസ് സംവിധാനം ചെയ്ത നോട്ട് ബുക്ക് എന്ന ചിത്രത്തിലൂടെ ആണ് റോമ മലയാള ചലച്ചിത്ര രംഗത്ത് സജീവമാകുന്നത് .ഈ ചിത്രം വാണിജ്യപരമായും, കലാപരമായും വിജയിച്ചു.
തമിഴ്നാട്ടിലെ ട്രിച്ചിയിൽ സിന്ധി മാതാപിതാക്കളുടെ മകളായി റോമ അസ്രാണി ജനിച്ചു. 2005-ൽ "മിസ്റ്റർ എറബാബു" എന്ന തെലുങ്ക് ചിത്രത്തിലൂടെയാണ് അവർ അരങ്ങേറ്റം കുറിച്ചത്. തമിഴ്, കന്നഡ സിനിമകളിലും അവർ അഭിനയിച്ചിട്ടുണ്ട്. 2006-ൽ പുറത്തിറങ്ങിയ മലയാളം സിനിമയായ "നോട്ട്ബുക്കാണ്" അവരുടെ കരിയറിൽ വഴിത്തിരിവായത്. വൻ വിജയമായിരുന്ന ചിത്രത്തിലെ പ്രകടനം ഒരേ സമയം തന്നെ നിരൂപകരുടെയും പ്രേക്ഷകരുടെയും പ്രശംസ നേടി. നോട്ട്ബുക്കിലെ അഭിനയത്തിന് മികച്ച സഹനടിക്കുള്ള ആദ്യ ഫിലിംഫെയർ അവാർഡ് അവർക്ക് ലഭിച്ചു. "ചോക്ലേറ്റ്" (2007), "ട്രാഫിക്" (2011), "ചാപ്പാ കുരിശ്" (2011), "ഗ്രാൻഡ് മാസ്റ്റർ" (2012) തുടങ്ങിയ ചിത്രങ്ങളിലെ വേഷങ്ങളിലൂടെയാണ് അവർ കൂടുതൽ അറിയപ്പെടുന്നത്
കുടുംബം.
റോമയുടെ മാതാപിതാക്കൾ ഡെൽഹിയിൽ നിന്നുള്ളവരാണ് . പക്ഷേ ഇവർ ചെന്നൈയിൽ സ്ഥിര താമസമാണ്. പിതാവ് മുരളീധരൻ ചെന്നൈയിൽ ഒരു ആഭരണകട നടത്തുന്നു. മാതാവ് മധു ഇവരെ സഹായിക്കുന്നു.
അഭിനയജീവിതം.
റോഷൻ ആൻഡ്രൂസ് സംവിധാനം ചെയ്ത നോട്ട്ബുക്ക് എന്ന ചിത്രത്തിലൂടെ മലയാള സിനിമയിലേക്ക് കടന്നുവന്ന അവർ ചിത്രത്തിന്റെ വിജയത്തിന് ശേഷം വളരെ ജനപ്രീതിയുള്ള താരമായി. നോട്ട്ബുക്കിലെ അഭിനയത്തിന് "ഏഷ്യാനെറ്റ് ഫിലിം അവാർഡ്സ്, കേരള ഫിലിം ക്രിട്ടിക്‌സ് അസോസിയേഷൻ, അമൃത ടിവി, കലാകേരളം" എന്നിവയുടെ പുരസ്കാരങ്ങളിൽ മികച്ച പുതുമുഖ നടിയായി തിരഞ്ഞെടുത്തു. ജോഷി സംവിധാനം ചെയ്ത അവരുടെ രണ്ടാമത്തെ ചിത്രമായ "ജൂലൈ 4" (2007) ഒരു പരാജയമായിരുന്നെങ്കിലും അതിലെ റോമയുടെ അഭിനയം ശ്രദ്ധേയമായിരുന്നു. പൃഥ്വിരാജിനൊപ്പം ചെയ്ത അവരുടെ "ചോക്ലേറ്റ്" (2007) എന്ന സിനിമ ഒരു മെഗാ ഹിറ്റായിരുന്നു. ഈ സിനിമയിലെ പ്രകടനം റോമയെ മലയാള സിനിമയുടെ പ്രിയങ്കരനാക്കി. പ്രശസ്ത ഗായകൻ വിനീത് ശ്രീനിവാസനും നടൻ പൃഥ്വിരാജും ചേർന്ന്, തെന്നിന്ത്യയിൽ വൻ ഹിറ്റായ മിന്നൽ അഴകെ എന്ന നമ്പറിനായി ടീം മലയാളി ബാൻഡിന്റെ ഒരു സംഗീത ആൽബത്തിലും അവർ അഭിനയിച്ചിട്ടുണ്ട്.
"കാതലേ എൻ കാതലേ" (2006) എന്ന തമിഴ് ചിത്രത്തിലും റോമ അഭിനയിച്ചിട്ടുണ്ട്. ഗണേഷിനെ നായകനാക്കി "അരമനെ" (2007) എന്ന ചിത്രത്തിലൂടെ കന്നഡയിൽ അരങ്ങേറ്റം കുറിച്ചു. കൂടാതെ ഇടവേളയ്ക്ക് ശേഷം അവർ തെലുങ്ക് ഇൻഡസ്ട്രിയിൽ 2010 ൽ "ചാലകി" എന്ന ചിത്രത്തിലൂടെ വീണ്ടും പ്രത്യക്ഷപ്പെട്ടു.
പുരസ്കാരങ്ങൾ.
ഏഷ്യാനെറ്റ് ഫിലിം അവാർഡ്സ്
ഫിലിംഫെയർ അവാർഡ്സ് സൗത്ത്
അമൃത ഫിലിം അവാർഡ്സ്

</doc>
<doc id="58922" url="https://ml.wikipedia.org/wiki?curid=58922" title="Roma">
Roma



</doc>
<doc id="58923" url="https://ml.wikipedia.org/wiki?curid=58923" title="അരുവിക്കര ഗ്രാമപഞ്ചായത്ത്">
അരുവിക്കര ഗ്രാമപഞ്ചായത്ത്

 
തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് അരുവിക്കര . നെടുമങ്ങാട് ബ്ലോക്ക് പഞ്ചായത്തിന്റെ ഭാഗമാണിത്.
ചരിത്രം.
തിരുവിതാംകൂർ മഹാരാജാവു രാജകൊട്ടാരം പണിയുന്നതിനും അരുവിക്കരയെ തെരഞ്ഞെടുത്തിരുന്നു. എന്നാൽ ദേവീഹിതത്തിന് എതിരെന്ന് മനസ്സിലാക്കി മഹാരാജാവ് അതിൽ നിന്നും പിന്തിരിഞ്ഞു.
സ്വാതന്ത്യ്രസമര ദേശീയപ്രസ്ഥാനത്തിലെ സ്ഥാനം.
ബ്രിട്ടീഷ് പട്ടാളത്തിലെ ഉന്നത ഉദ്യോഗസ്ഥനായിരുന്ന കെ.വി. നായരും അരുവിക്കര കുഴിവിളാകത്തു കുഞ്ഞുരാമൻ നായരായിരുന്നു. വട്ടിയൂർക്കാവ് സമ്മേളനത്തിലെ കോൺഗ്രസ്സ് വോളന്റിയർമാർ. 
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
1968 കാലഘട്ടത്തിൽ കരമനയാറിന്റെ തടങ്ങളിൽ വൻ വൈഡ്യൂരശേഖരം കണ്ടെത്തി. കോടിക്കണക്കിനു രൂപവില മതിക്കുന്ന പലതരം രത്നങ്ങളും ഇവിടെ നിന്നും ലഭിച്ചു. അങ്ങനെ രത്നവ്യാപാരികളും ഈ പ്രദേശത്തെ ആകർഷണകേന്ദ്രമായി. 1890-ൽ മൈലത്ത് ആരംഭിച്ച കുടിപ്പള്ളിക്കൂടമാണ് പിന്നീട് മൈലം L.P.ട. ആയി മാറിയ ഏറ്റവും പഴക്കമേറിയ വിദ്യാലയം. 1952 -ൽ ആണ് ഗ്രന്ഥശാല പ്രവർത്തനങ്ങൾക്കു തുടക്കം കുറിക്കുന്നത്.
വാണിജ്യ-ഗതാഗത പ്രാധാന്യം.
നെടുമങ്ങാട്-അരുവിക്കര-വട്ടിയൂർക്കാവ്-തിരുവനന്തപുരം റൂട്ടിൽ ഒരു സ്വകാര്യബസ്സ് മാത്രമാണ് ഗതാഗതത്തിനുള്ള ഏകമാർഗ്ഗം. സമ്പന്നർ കുതിരയെ പൂട്ടിയ വില്ലുവണ്ടിയും ഉപയോഗിച്ചുവന്നു. ചെറിയകൊണ്ണി മേഖലയിലുള്ളവർക്ക് അരുവിക്കരയുമായി ബന്ധപ്പെടുന്നതിനു പണിതീർത്ത ചാണിച്ചൽ പാലവും ബി. വെല്ലിങ്ങ്ടൺ മന്ത്രിയായിരുന്ന കാലത്തു പണിതീർത്ത അരുവിക്കരപ്പാലവും അരുവിക്കരക്കാർക്കു മറക്കാനാവാത്തതാണ്.
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1952 ലാണ് അരുവിക്കര പഞ്ചായത്ത് രൂപീകൃതമായത്. ആദ്യ പ്രസിഡന്റ് ജി. തങ്കപ്പൻനായരായിരുന്നു. ശ്രീ. കളത്തറ മധു ആണ് ഇപ്പോഴത്തെ (2021) പ്രസിഡന്റ്.
ഭൂപ്രകൃതി.
കുന്നുകളും, സമതലപ്രദേശങ്ങളും, കുന്നിൻ ചരിവുകളും, താഴ്വരകളുമാണ് ഈ പഞ്ചായത്തിലെ ഭൂപ്രകൃതി. മണൽ, മണ്ണ്, ചെളിമണ്ണ്, പാറമണ്ണ് എന്നിവയാണ് മണ്ണിനങ്ങൾ.
ജലപ്രകൃതി.
ആറുകളും, കരമനയാറും, കുളങ്ങളും, മഴയുമാണ് ഈ പഞ്ചായത്തിലെ ജലപ്രകൃതി.
ആരാധനാലയങ്ങൾ/തീർത്ഥാടന കേന്ദ്രങ്ങൾ.
അരുവിക്കര ശ്രീഭഗവതിക്ഷേത്രം, ഇടമൺ ശിവക്ഷേത്രം, മുണ്ടേല വലിയ തൃക്കോവിൽ മണ്ണാറംപാറ ശ്രീഭദ്രകാളിക്ഷേത്രം, ഇറയംകോട് ശ്രീമഹാവിഷ്ണുക്ഷേത്രം, ഭഗവതിപുരം, കരിയംകുളം ദേവീക്ഷേത്രം, പൊന്തൻപാറ, ശാന്തിനഗർ, വെമ്പനൂർ, പാറക്കോണം എന്നീ പ്രദേശങ്ങളിലെ ക്രിസ്തീയദേവാലയങ്ങളും, അഴിക്കോട് മുസ്ളീം പള്ളിയുമാണ് ഈ പഞ്ചായത്തിലെ ആദ്യകാലത്തെ ആരാധനാലയങ്ങൾ
വിനോദസഞ്ചാര കേന്ദ്രങ്ങൾ.
അരുവിക്കര ഭഗവതീക്ഷേത്രവും കരമനയാറും ജനശ്രദ്ധയാകർഷിക്കുന്നു. കരമനയാറിനു കുറുകെയുള്ള ആർച്ച്‌ ഡാമിന്റെ നിർമ്മാണത്തോടെയാണ് അരുവിക്കര ടൂറിസ്റ്റ് മേഖലയാണ്. 1934-ൽ ആണ് അരുവിക്കര ഡാം പണിതത്. തിരുവനന്തപുരം നഗരത്തിലേക്കു കുടിവെള്ളമെത്തിക്കാനായി പ്രവർത്തിക്കുന്ന വെല്ലിംഗ്ടൻ വാട്ടർ വർക്സും (ജലശുദ്ധീകരണശാല) ഡാമിന്റെ വൃഷ്ടിപ്രദേശത്തുള്ള മണിദ്വീപും സഞ്ചാരികളെ ആകർഷിക്കുന്നു. ഇന്നു വളരെയധികം വിനോദസഞ്ചാരികൾ വന്നെത്തുന്ന തിരുവനന്തപുരത്തെ പ്രമുഖമായ ടൂറിസ്റ്റ് കേന്ദ്രമാണ് അരുവിക്കര. ദേശാടനപ്പക്ഷികൾ വിരുന്നെത്താറുള്ള ഇടങ്ങളിലൊന്നാണ് അരുവിക്കര ജലസംഭരണി.

</doc>
<doc id="58924" url="https://ml.wikipedia.org/wiki?curid=58924" title="സലോണി അശ്വനി">
സലോണി അശ്വനി

 
ഇന്ത്യൻ ചലച്ചിത്രവേദിയിലെ , പ്രത്യേകിച്ചും തെന്നിന്ത്യൻ ചലച്ചിത്രവേദിയിലെ ഒരു നടിയാണ് സലോണി എന്നറിയപ്പെടുന്ന സലോണി അശ്വനി. പ്രധാനമായും തമിഴ്, കന്നട, തെലുങ്ക് എന്നിവയിലാണ് സലോണി അഭിനയിച്ചിട്ടുള്ളത്. ഇതുക്കൂടാതെ ഹിന്ദിയിലും സലോണി അഭിനയിച്ചിട്ടുണ്ട്.
സിനിമ ജീവിതം.
സലോണി ജനിച്ചത് ഒരു സിന്ധി കുടുംബത്തിലാണ്. പിതാവ് ഒരു കസ്റ്റംസ് ഓഫീസറായിരുന്നു. സ്കൂൾ കോളേജ് വിദ്യാഭ്യാസം കഴിഞ്ഞതിനു ശേഷം മുംബൈയിൽ അഭിനയ സ്കൂളിൽ ചേർന്ന് അഭിനയം പഠിച്ചു.
ഇതിനു ശേഷം പരസ്യ ചിത്രങ്ങളിൽ അഭിനയിക്കാൻ തുടങ്ങി. വാസിലീൻ, ലൈഫ് ബോയ്, പാരച്ചൂട്ട്, മൂവ്, ചിക് ഷാംപൂ, ത്രീ റോസസ് ചായ എന്നിവയുടെ പരസ്യങ്ങളിൽ പ്രത്യക്ഷപ്പെട്ടു.
ആദ്യ സിനിമ ഹിന്ദിയിൽ "ദിൽ പർദേശി ഹോ ഗയ" ആയിരുന്നു. 

</doc>
<doc id="58925" url="https://ml.wikipedia.org/wiki?curid=58925" title="Aruvikkara Gramapanchayath">
Aruvikkara Gramapanchayath



</doc>
<doc id="58926" url="https://ml.wikipedia.org/wiki?curid=58926" title="Saloni Aswani">
Saloni Aswani



</doc>
<doc id="58927" url="https://ml.wikipedia.org/wiki?curid=58927" title="പനവൂർ ഗ്രാമപഞ്ചായത്ത്">
പനവൂർ ഗ്രാമപഞ്ചായത്ത്

 
തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് പനവൂർ . നെടുമങ്ങാട് ബ്ലോക്ക് പഞ്ചായത്തിന്റെ ഭാഗമാണിത്.
ചരിത്രം.
ബഹുഭൂരിപക്ഷം ഭൂമിയുടെയും ഉടമസ്ഥാവകാശം ചില ബ്രാഹ്മണ, നായർ, മുസ്ളീം ക്രൈസ്തവ ജòിമാർക്കും ദേവസ്വങ്ങൾക്കുമായിരുന്നു.
സ്ഥലനാമോല്പത്തി.
പനകൾ ധാരാളമുണ്ടായിരുന്ന പ്രദേശമാണ് പിൽക്കാലത്ത് പനവൂർ ആയത്.
സ്വാതന്ത്യ്രസമര ദേശീയപ്രസ്ഥാനത്തിലെ സ്ഥാനം.
ഇന്ത്യൻ നാഷണð കോൺഗ്രസ്സിന്റെ നേതൃത്വത്തിð ശക്തിയാർജിച്ച ദേശീയ പ്രസ്ഥാനം ശ്രീനാരായണഗുരു, ചട്ടമ്പിസ്വാമികൾ, അയ്യൻകാളി തുടങ്ങിയ നവോത്ഥാന നായകരും മന്നത്ത് പത്മനാഭനെപ്പോലുള്ള സാമുദായിക പരിഷ്ക്കർത്താക്കളും പരിഷ്ക്കരണ പ്രസ്ഥാനങ്ങളും ഉളവാക്കിയ ശക്തമായ സാമൂഹികമാറ്റങ്ങൾ ഈ പഞ്ചായത്ത് പ്രദേശത്തും ചലനങ്ങൾ ഉïാക്കി. 
സാമൂഹിക രാഷ്ട്രീയ സാംസ്ക്കാരിക പ്രസ്ഥാനങ്ങൾ.
1940 ð കോൺഗ്രസ്സും, കമ്മ്യൂണിസ്റ് പാർട്ടിയും ഇവിടെ പൊതുയോഗങ്ങൾ സംഘടിപ്പിച്ചു. 1940 ð നടന്ന കോൺഗ്രസ്സിന്റെ പൊതുയോഗത്തð പട്ടംതാണുപിള്ള, പൊന്നറ ശ്രീധരൻ എന്നിവർ പങ്കെടുത്തു. യോഗത്തിന് നേതൃത്വം നðകിയത് കേശവപിള്ളയായിരുന്നു. ആട്ടുകാðഎð.പി.എസ് ആണ് ആദ്യത്തെ വിദ്യാഭ്യാസ സ്ഥാപനം. 'കർഷക മിത്രം' ഗ്രന്ഥശാല 1953 ð പ്രവർത്തനമാരംഭിച്ചു. ചാറ്റുപാട്ട് എന്നും നിലനിന്ന കലാരൂപമാണ് ഒരു ഗോത്ര വർഗ്ഗകലയാണിത്. 
വാണിജ്യ-ഗതാഗത പ്രാധാന്യം.
പഞ്ചായത്തിലെ ഏറ്റവും പഴക്കം ചെന്ന റോഡുകളാണ് പുത്തൻ പാലം വെഞ്ഞാറുമൂട് റോഡും പനവൂർ ചുള്ളിമാനൂർ റോഡും. 
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1976 നവംബർ 25-ാം തിയതി ആനാട് പഞ്ചായത്ത് വിഭജിച്ചാണ് പനവൂർ പഞ്ചായത്ത് രൂപീകൃതമായത്. എം. മുഹമ്മദ് ഹനീഫയായിരുന്നു പഞ്ചായത്തിന്റെ ആദ്യത്തെ പ്രസിഡന്റ്. 
അതിരുകൾ.
തെക്ക് - നന്ദിയോട് ഗ്രാമപഞ്ചായത്ത്,വടക്ക് - ആനാട് ഗ്രാമപഞ്ചായത്ത്,കിഴക്ക് - നന്ദിയോട് ഗ്രാമപഞ്ചായത്ത്,പടിഞ്ഞാറ് - പുñമ്പാറ ഗ്രാമപഞ്ചായത്ത് 
ഭൂപ്രകൃതി.
ഭൂപ്രകൃതിയനുസരിച്ച് പഞ്ചായത്തിനെ കുന്നിൻ പ്രദേശം, താഴ്വരകൾ, സമതലങ്ങൾ എന്നിങ്ങനെ തരംതിരിക്കാം. കറുത്ത മണ്ണും, മണð കലർന്ന കരിമണമണ്ണും, ചരð നിറഞ്ഞ ചെമ്മണ്ണും, ചരð നിറഞ്ഞ കരിമണ്ണും, വെട്ടുകð മണ്ണും ആണ് ഈ പഞ്ചായത്തിലെ മണ്ണിനങ്ങൾ. 
ജലപ്രകൃതി.
ഉറവകളും, തോടുകളും കുളങ്ങളും ആണ് പ്രധാന ജലസ്രോതസ്സുകൾ; അതിലുപരി മഴയും. 

</doc>
<doc id="58928" url="https://ml.wikipedia.org/wiki?curid=58928" title="Panavoor Gramapanchayath">
Panavoor Gramapanchayath



</doc>
<doc id="58929" url="https://ml.wikipedia.org/wiki?curid=58929" title="രാജ് ബബ്ബർ">
രാജ് ബബ്ബർ

 
1980 കളിൽ ബോളിവുഡ് ചലച്ചിത്ര രംഗത്തെ ഒരു പ്രധാന അഭിനേതാവായിരുന്നു രാജ് ബബ്ബർ. (ജനനം: ജൂൺ 23, 1952).
ജീവചരിത്രം.
അഭിനയ ജീവിതം.
രാജ് ബബ്ബർ നാഷണൽ സ്കൂൾ ഓഫ് ഡ്രാമയിൽ നിന്നാണ് അഭിനയം പഠിച്ചത്. 
സ്വകാര്യ ജീവിതം.
ഒരു പഞ്ചാബി ഹിന്ദു കുടുംബത്തിലാണ് രാജ് ജനിച്ചത്. ഭാര്യ നന്ദിര ബബ്ബർ.
രാഷ്ട്രിയ ജീവിതം.
രാജ് ബബ്ബർ ആഗ്ര ലോക സഭ മണ്ഡലത്തിൽ നിന്നും മൂന്ന് തവണ സമാജ് വാദി പാർട്ടിയെ പ്രതിനിധീകരിച്ച് തിരഞ്ഞെടുക്കപ്പെട്ടിട്ടുണ്ട്. 
2008 ൽ ഒക്ടോബർ മാസം അദ്ദേഹം കോൺഗ്രസ്സ് പാർട്ടിയിൽ ചേർന്നു.

</doc>
<doc id="58930" url="https://ml.wikipedia.org/wiki?curid=58930" title="Raj Babbar">
Raj Babbar



</doc>
<doc id="58931" url="https://ml.wikipedia.org/wiki?curid=58931" title="മഹേഷ് ബാബു">
മഹേഷ് ബാബു

 
തെന്നിന്ത്യൻ ചലച്ചിത്ര രംഗത്തെ ഒരു പ്രമുഖ നടനാണ് പ്രിൻസ് എന്നറിയപ്പെടുന്ന ഘട്ടമനേനി മഹേഷ് ബാബു (തെലുഗ്: , (ജനനം: ഓഗസ്റ്റ് 9, 1974) പ്രമുഖ തെലുങ്ക് നടനയ കൃഷ്ണയുടെ മകനാണ് മഹേഷ്. ഗോപിചന്ദ് ഇദ്ദേഹത്തിന്റെ ഏറ്റവും ഹിറ്റ്‌ ആയ ചിത്രങ്ങൾ ഒക്കാടു, അത്താടു, പോക്കിരി, ദൂക്കുദു, ബിസിനെസ്സ്മാൻ തുടങ്ങിയവയാണ്. ഇദ്ദേഹത്തിന്റെ ഭാര്യ നമ്രത ശിരോദ്കർ മലയാള സിനിമയിൽ മമ്മൂട്ടിക്കൊപ്പം ?(ഏഴുപുന്നതരകൻ) അഭിനയിച്ചിട്ടുണ്ട്. ഇദ്ദേഹത്തിന്റെ സഹോദരി സമ്മർ ഇന് ബെതലെഹെമിൽ അഭിനയിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="58932" url="https://ml.wikipedia.org/wiki?curid=58932" title="Mahesh Babu">
Mahesh Babu



</doc>
<doc id="58933" url="https://ml.wikipedia.org/wiki?curid=58933" title="സൈറ ബാനു">
സൈറ ബാനു

 
ബോളിവുഡ് ചലച്ചിത്രരംഗത്തെ 1960-80 കാലഘട്ടത്തിലെ ഒരു പ്രമുഖ നടിയായിരുന്നു സൈറ ബാനോ എന്നും അറിയപ്പെടുന്ന സൈറ ബാനു. (ഹിന്ദി: साइरा बानु, Urdu: سائرہ بانو), ജനനം: ഓഗസ്റ്റ് 23, 1944)
ജീവിതരേഖ.
1930-40 കളിൽ പ്രസിദ്ധ നടിയായിരുന്ന നസീം ബാനുവിന്റെ മകളാണ് സൈറ ബാനു.,
സിനിമ ജീവിതം.
സൈറ തന്റെ ആദ്യ ചിത്രം പ്രമുഖ നടനായ ഷമ്മി കപൂറിന്റെ കൂടെയാണ് അഭിനയിച്ചത്. 1961 ൽ പുറത്തിറങ്ങിയ "ജംഗ്ലീ" എന്ന ഈ ചിത്രം വളരെ വിജയമായിരുന്നു. ഈ ചിത്രത്തിലെ അഭിനയത്തിന് മികച്ച നടിക്കുള്ള ആ വർഷത്തെ ഫിലിംഫെയർ അവാർഡും സൈറക്ക് ലഭിച്ചു. ഈ ചിത്രത്തിലെ അഭിനയത്തിനു ശേഷം തുടർന്നുള്ള വർഷങ്ങളിൽ സൈറ ഒരു പാട് വിജയ ചിത്രങ്ങളിൽ അഭിനയിച്ചു. 
പ്രമുഖ നടനായ രാജേന്ദ്ര കുമാറുമായി നീണ്ട പ്രണയത്തിനു ശേഷം ഇവർ പിരിഞ്ഞതിനുശേഷം പ്രമുഖ നടനയാ ദിലീപ് കുമാറിനെ സൈറ 1966 ൽ വിവാഹം ചെയ്തു.
സ്വകാര്യ ജീവിതം.
1966,ൽ 22 വയസ്സുള്ള സൈറ 44 വയസ്സുള്ള ദിലീപ് കുമാ‍റിനെ വിവാഹം ചെയ്തു. വളരെയധികം വാർത്ത പ്രാധാന്യം നേടിയ ഈ വിവാഹം ഒരു വിജയ ബന്ധമായിരുന്നു. ഇവർക്ക് കുട്ടികളില്ല.

</doc>
<doc id="58934" url="https://ml.wikipedia.org/wiki?curid=58934" title="Saira Banu">
Saira Banu



</doc>
<doc id="58935" url="https://ml.wikipedia.org/wiki?curid=58935" title="ഹർമൻ ബവേജ">
ഹർമൻ ബവേജ

 
ബോളിവുഡ് ചലച്ചിത്രരംഗത്തെ ഒരു നടനാണ് ഹർമാൻ ബവേജ. 2008 ൽ തന്റെ പിതാവ് നിർമ്മിച്ച ലവ് സ്റ്റോറി 2050 എന്ന ചിത്രത്തിൽ ആദ്യമായി അഭിനയിച്ചു. പ്രമുഖ നായകനടിയായ പ്രിയങ്ക ചോപ്ര ആയിരുന്നു ഇതിൽ ഹർമാന്റെ നായിക.
ജീവചരിത്രം.
സിനിമ സംവിധായകനായ ഹാരി ബവേജയുടെയും നിർമാതാവായ പമ്മി ബവേജയുടെയും പുത്രനാണ് ഹർമാൻ ബവേജ. ജാട്ട് സിഖ് സമുദായത്തിൽ പ്പെടുന്നതാണ് ഇവരുടെ കുടുംബം.
അവലംബം.
&lt;templatestyles src="Reflist/styles.css" /&gt;

</doc>
<doc id="58936" url="https://ml.wikipedia.org/wiki?curid=58936" title="Harman Baweja">
Harman Baweja



</doc>
<doc id="58937" url="https://ml.wikipedia.org/wiki?curid=58937" title="കബീർ ബേദി">
കബീർ ബേദി

 
ബോളിവുഡ് ചലച്ചിത്ര രംഗത്ത് അഭിനയിച്ചു തുടങ്ങി പിന്നീട് ഹോളിവുഡ് സിനിമകളിലും വ്യക്തിമുദ്ര പതിപ്പിച്ച ഒരു നടനാണ് കബീർ ബേദി(ഉർദു: ). ജെയിംസ് ബോണ്ട് ചിത്രം ഒക്ടോപസിയിലെ വില്ലൻ ഗോവിന്ദ ശ്രദ്ധേയമാണ്.അതിപ്രശസ്തമായ ഇറ്റാലിയൻ സീരിയൽ സാൻഡൊകാൻ അദ്ദേഹത്തിന്ന് യൂറോപ്പിലെങ്ങും ആരാധകരെ നേടികൊടുത്തു. അനാർക്കലി എന്ന മലയാളചിത്രത്തിലും അഭിനയിച്ചിട്ടുണ്ട്.
ജീവചരിത്രം.
ആദ്യ ജീവിതം.
ഒരു പഞ്ചാബി കുടുംബത്തിലാണ് കബീറിന്റെ ജനനം. കുടുംബത്തിലെ മൂന്ന് കുട്ടികളിൽ ഒരാളായി ജനിച്ച കബീറിന്റെ മാതാവ് ഫ്രേദ ബേദി, പിന്നീട് മതം മാറി ബുദ്ധമതത്തിലേക്ക് തിരിയുകയുണ്ടായി. അദ്ദേഹത്തിന്റെ പിതാവ് ബബ പ്യാരേ ലാൽ ബേദി ഒരു എഴുത്തുകാരനും തത്ത്വ ചിന്തകനുമായിരുന്നു. കബീർ പഠിച്ചത് നൈനിത്താളിലെ ഷേർവുഡ് കോളേജിലാണ്.
അഭിനയ ജീ‍വിതം.
ബോളിവുഡിൽ അഭിനയം തുടങ്ങി പിന്നീട് അന്താരാഷ്ട്ര തലത്തിൽ പ്രസിദ്ധനായ ഒരേ ഒരു നടനാൺ കബീർ ബേദി[""]. യൂറോപ്പിൽ അദ്ദേഹം വളരെ പ്രസിദ്ധി നേടിയിട്ടുണ്ട്.
സ്വകാര്യ ജീവിതം.
കബീർ മൂന്ന് പ്രാവശ്യം വിവാഹം കഴിച്ചിട്ടുണ്ട്. അദ്ദേഹത്തിന് മൂന്ന് മക്കളുണ്ട്. പൂജ, സിദ്ധാർഥ്, ആദം എന്നിവരാണ് ഇവർ. ഏറ്റവും ഒടുവിൽ അദ്ദേഹം വിവാഹം ചെയ്തത് ഒഡീസ്സി നർത്തകിയായ പ്രോതിമ ബേദിയെ ആണ്.[""] ഇവരുടെ മകളായ പൂജ ബേദി ഹിന്ദി ചലച്ചിത്രവേദിയിലെ ഒരു പ്രമുഖ നടിയാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="58938" url="https://ml.wikipedia.org/wiki?curid=58938" title="Kabir Bedi">
Kabir Bedi



</doc>
<doc id="58939" url="https://ml.wikipedia.org/wiki?curid=58939" title="റോമ അസ്രാണി">
റോമ അസ്രാണി



</doc>
<doc id="58977" url="https://ml.wikipedia.org/wiki?curid=58977" title="യൂനിസെഫ്">
യൂനിസെഫ്

 
രണ്ടാം ലോക മഹായുദ്ധത്തിലെ കെടുതികൾ അനുഭവിച്ച രാജ്യത്തിലെ കുട്ടികൾക്ക് ഭക്ഷണവും അടിസ്ഥാന സൗകര്യങ്ങളും നൽകുക എന്ന ലക്ഷ്യത്തോടെ '1946 ഡിസംബർ 11-ന്‌ യുനൈറ്റഡ് നാഷൻസ് ജനറൽ അസംബ്ലിക്കു കീഴിൽ നിലവിൽവന്ന ഒരു സംഘടനയാണ്‌ യുനൈറ്റഡ് നാഷൻസ് ചിൽഡ്രൺസ് ഫണ്ട് അല്ലെങ്കിൽ യുനിസെഫ് (UNICEF). നൂറ്റിത്തൊണ്ണൂറിലേറെ രാജ്യങ്ങളിലായി വ്യാപിച്ചു കിടക്കുന്നതാണ് യൂനിസെഫിന്‌റെ പ്രവർത്തനമേഖല. ഇരുന്നൂറിലധികം രാജ്യങ്ങളിൽ അതിന് ഓഫീസുമുണ്ട് ഇവിടേക്കാവശ്യമായ സാങ്കേതിക സഹായമെത്തിക്കുവാൻ ഏഴ് റീജണൽ ഓഫീസുകളും പ്രവർത്തിക്കുന്നു. ന്യൂയോർക്കിലെ കേന്ദ്ര ഓഫീസാണ് എല്ലാ ഓഫീസുകളെയും ഏകോപിപ്പിച്ച് പ്രവർത്തിക്കുന്നത്.
യൂനിസെഫിന്റെ വിതരണവിഭാഗം കോപ്പൻഹേഗൻ കേന്ദ്രമാക്കിയാണ് പ്രവ‍ർത്തിക്കുന്നത്. അത്യാവശ്യ സാധനങ്ങളായ വാക്സിനുകൾ, മരുന്നുകൾ, പോഷകാഹാരങ്ങൾ, വിദ്യാഭ്യാസ സഹായങ്ങൾ എന്നിവ ഇവിടെ നിന്ന് വിതരണം ചെയ്യുന്നു. വിദേശങ്ങളിലെ പ്രവർത്തനം നിയന്ത്രിക്കുന്നതിനും സാമ്പത്തിക പ്ളാനിംഗനും 36 അംഗങ്ങളുള്ള എക്സിക്യൂട്ടീവ് ബോർഡ് യൂനിസെഫിനുണ്ട്. ലോകമെങ്ങുമുള്ള മുപ്പത്തിയാറ് വ്യവസായിക രാഷ്ട്രങ്ങളിൽ യൂനിസെഫ് നാഷണൽ കമ്മിറ്റികൾ പ്രവർത്തിച്ചുവരുന്നു. സ്വതന്ത്ര സംഘടനകളായാണ് അവയുടെ പ്രവർത്തനം. സംഘടനയ്ക്കു വേണ്ട പണം സ്വകാര്യമേഖലയിൽ നിന്ന് സ്വരൂപിക്കുന്നു. 
എഡ്യൂകിറ്റ്സ്.
ഏതൊരു കടുത്ത സാഹചര്യമുണ്ടായാലും കുട്ടികൾക്ക് വിദ്യാഭ്യാസം ലഭിക്കണം. യൂനിസെഫിന്റെ ഉറച്ച തീരുമാനമാണിത്. 1990-മുതൽ അതിനുള്ള എല്ലാ ഏർപ്പാടുകളും അവർ കുട്ടികൾക്ക് ചെയ്തുകൊടുക്കുന്നു.
ദുരന്തബാധിത പ്രദേശങ്ങളിലേക്ക് വലിയൊരു പെട്ടി അവർ എത്തിച്ചുകൊടുക്കും. എൺപതു കുട്ടികൾക്കുവരെ പഠിക്കാനുള്ള പുസ്തകങ്ങളും ചായപ്പെൻസിലുകളും നോട്ടുകളും ആ പെട്ടിയിലുണ്ടാകും. 'എഡ്യൂകിറ്റ്സ്' എന്നറിയപ്പെടുന്ന ഈ പെട്ടികൾ വർഷത്തിൽ ആയിരക്കണക്കിന് കുട്ടികൾക്കാണ് യൂനിസെഫ് എത്തിക്കുന്നത്.
സ്ത്രീകൾക്കും സഹായം.
കുട്ടികളെ മാത്രമല്ല, അമ്മമാരെയും സംരക്ഷിക്കേണ്ടത് തങ്ങളുടെ ധർമമാണെന്ന് യൂനിസെഫ് കരുതുന്നു.
നവജാത ശിശുക്കൾക്കും അമ്മമാർക്കും അവർ എല്ലാ സഹായങ്ങളും എത്തിക്കുന്നു. അമ്മമാർ എന്ന നിലയിൽ മാത്രമല്ല, സമൂഹത്തിലെ സുപ്രധാന വ്യക്തികൾ എന്ന നിലയിലാണ് യൂനിസെഫ് സ്ത്രീകളെ കാണുന്നത്. 1992-ൽ ലോകാരോഗ്യ സംഘടനയുമായി ചേർന്ന് 'ബേബി ഫ്രണ്ട്ലി ഹോസ്പിറ്റലുകൾക്ക്' യൂനിസെഫ് തുടക്കം കുറിച്ചു. നവജാത ശിശുക്കൾക്കും അമ്മമാർക്കും അവിടെ എല്ലാ സൌകര്യങ്ങളും ഒരുക്കിയിരിക്കും 
യൂനിസെഫിന്റെ വരുമാനം.
യൂനിസെഫിന്റെ ശരാശരി വാർഷികവരുമാനം ഏകദേശം 14,652 കോടി രൂപയാണ്! 2009-ലെ കണക്കാണിത്. കുട്ടികളെ സഹായിക്കുന്ന യൂനിസെഫിനു വേണ്ടി കുട്ടികൾ തന്നെ പണം പിരിക്കാറുണ്ട്.

</doc>
<doc id="58979" url="https://ml.wikipedia.org/wiki?curid=58979" title="പൂജ ഭട്ട്">
പൂജ ഭട്ട്

 
ഇന്ത്യൻ ചലച്ചിത്ര രംഗത്തെ ഒരു നടിയും, സംവിധായകയും, നിർമ്മാതാവുമാണ് പൂജ ഭട്ട്. ("ഹിന്ദി: ") (ജനനം: ഫെബ്രുവരി 24, 1972). 
ഇന്ത്യൻ സിനിമയിൽ തന്നെ പ്രമുഖ സംവിധായകനായ മഹേഷ് ഭട്ടിന്റെ മകളാണ് പൂജ. ഭട്ട് കുടുംബത്തിന്റെ സ്വന്തമായ വിശേഷ് ഫിലിംസ് എന്ന ചലച്ചിത്രനിർമ്മാണ കമ്പനിയിലെ പ്രധാന അംഗം കൂടിയാണ് പൂജ ഭട്ട്. 
സിനിമ ജീവിതം.
1989 ൽ 17 വയസ്സിലാണ് പൂജ ആദ്യമായി അഭിനയിച്ചത്. തന്റെ പിതാവായ മഹേഷ് ഭട്ട് സംവിധാനം ചെയ്ത "ഡാഡി" എന്ന ടി.വി. ഫിലിമിലാണ് പൂജ ആദ്യമായി അഭിനയിച്ചത്. പക്ഷേ ചലച്ചിത്രത്തിൽ ആദ്യമായി അഭിനയിച്ച ചിത്രമായ ദിൽ ഹേ കി മാൻ‌ത നഹിൻ എന്ന ചിത്രം ഒരു മ്യൂസികൽ വിജയമായിരുന്നു. മികച്ച പുതുമുഖ നടിക്കുള്ള ഫിലിംഫെയർ അവാർഡും ഇതിലെ അഭിനയിച്ചതിന് പൂജക്ക് ലഭിച്ചു. 
ചില പ്രധാന ചിത്രങ്ങൾ "സഡക്ക്" (1991), "ജുനൂൻ" (1992), "ദിൽ ഹേ കി മാൻ‌ത നഹിൻ" (1991), "ചാഹത് " (1996), "തമന്ന" (1996), എന്നിവയാണ്. ഏറ്റവും ഒടുവിൽ അഭിനയിച്ച ചിത്രം 2001 ലെ "എവരിബഡി സേയ്സ് അയാം ഫൈൻ" എന്ന ചിത്രമാണ്. അതിനു ശേഷം ചലച്ചിത്രം സംവിധാനത്തിലും നിർമ്മാണത്തിലും പൂജ ശ്രദ്ധ കേന്ദ്രീകരിച്ചു.
ആദ്യമായി സംവിധാനം ചെയ്ത ചിത്രം 2004ൽ ഇറങ്ങിയ "പാപ്" എന്ന ചിത്രമാണ്. ഇതിൽ ജോൺ ഏബ്രഹാം , ഉദിത ഗോസ്വാമി എന്നിവരായിരുന്നു അഭിനയിച്ചത്. ഇതു കൂടാതെ രണ്ട് ചിത്രം കൂടി പൂജ സംവിധാനം ചെയ്തു. 2006 ലെ "ഹോളിഡെ", 2007 ലെ "ധോക്ക" എന്നിവയാണ് അവ.
സ്വകാര്യ ജീവിതം.
ഓഗസ്റ്റ് 24, 2003,ൽ പൂജ മനിഷ് മഖീജയെ വിവാഹം ചെയ്തു. മനീഷ് ഇന്ത്യൻ സംഗീത ചാനലായ ചാനൽ വി. എന്ന ചാനലിലെ ഒരു അവതാരകനാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="58980" url="https://ml.wikipedia.org/wiki?curid=58980" title="Pooja Bhatt">
Pooja Bhatt



</doc>
<doc id="58983" url="https://ml.wikipedia.org/wiki?curid=58983" title="സീമ ബിശ്വാസ്">
സീമ ബിശ്വാസ്

 
ഇന്ത്യൻ ചലച്ചിത്രരംഗത്തെ ഒരു നടിയാണ് സീമ ബിശ്വാസ് (അസ്സമീസ്: সীমা বিশ্বাস, ബംഗാളി: ) (ജനനം: ജനുവരി 14, 1965). സീമ ആസാം സംസ്ഥാനത്തിൽ നിന്നുള്ള ഒരു നടിയാണ്. 1994 ൽ ശേഖർ കപൂർ സംവിധാനം ചെയ്ത ബാൻ‌ഡീറ്റ് ക്യൂൻ എന്ന ചിത്രത്തിൽ ഫൂലൻ ദേവിയുടെ വേഷത്തിൽ അഭിനയിച്ചത് വളരെയധികം ശ്രദ്ധേയമായിരുന്നു.
സിനിമ ജീവിതം.
അസ്സമീസ്സ് ഭാഷകളിലെ നാടകങ്ങളിൽ അഭിനയിച്ചുകൊണ്ടായിരുന്നു സീമയുടെ അഭിനയജീവിതത്തിന്റെ തുടക്കം. സീമയുടെ ആദ്യത്തെ സിനിമ ബാൻഡിറ്റ് ക്യൂൻ എന്ന ചിത്രമാണ്.

</doc>
<doc id="58984" url="https://ml.wikipedia.org/wiki?curid=58984" title="Seema Biswas">
Seema Biswas



</doc>
<doc id="58985" url="https://ml.wikipedia.org/wiki?curid=58985" title="Priyanka Chopra">
Priyanka Chopra



</doc>
<doc id="58989" url="https://ml.wikipedia.org/wiki?curid=58989" title="അടയാളങ്ങൾ (ചലച്ചിത്രം)">
അടയാളങ്ങൾ (ചലച്ചിത്രം)

 
 
എം.ജി. ശശി സംവിധാനം ചെയ്ത ഒരു മലയാളചലച്ചിത്രമാണ് അടയാളങ്ങൾ. 2007 ലെ കേരളസംസ്ഥാന സർക്കാരിന്റെ മികച്ച ചിത്രത്തിനും,സം‌വിധായകനും ഉൾപ്പെടെയുള്ള 5 പുരസ്കാരങ്ങൾ ഈ ചലച്ചിത്രം നേടിയിട്ടുണ്ട്.പ്രശസ്ത മലയാളസാഹിത്യകാരനായ നന്തനാരുടെ ജീവിതത്തെയും ക്യതികളെയും ഉപജീവിച്ചാണ്‌ തിരക്കഥ തയ്യാറാക്കിയിരിക്കുന്നത്‌. 1944 കാലഘട്ടത്തിലാണ്‌ ഈ ചിത്രത്തിന്റെ കഥ നടക്കുന്നത്. രണ്ടാം ലോക മഹായുദ്ധവും, ഇന്ത്യ ചൈന യുദ്ധവുമൊക്കെ ഈ ചലച്ചിത്രത്തിൽ പ്രതിപാദ വിഷയമാകുന്നുണ്ട്. അക്കാലത്തെ ഒരു പട്ടാളക്യാമ്പിലിരുന്ന് പോയകാലത്തെക്കുറിച്ച് നായകൻ ഓർക്കുന്നതായിട്ടാണ്‌ ഈ ചിത്രത്തിന്റെ കഥ. വിദ്യാധരൻ സംഗീതസം‌വിധാനം നിർവ്വഹിച്ച ഈ ചിത്രത്തിൽ യേശുദാസ്, ഞരളത്ത് ഹരിഗോവിന്ദൻ, റീന മുരളി എന്നിവർ പാടിയിരിക്കുന്നു.
പാട്ടരങ്ങ്.
ഗാനങ്ങൾ :ഇടപ്പള്ളി രാഘവൻ പിള്ള&lt;br&gt;
ഈണം :വിദ്യാധരൻ
 

</doc>
<doc id="59006" url="https://ml.wikipedia.org/wiki?curid=59006" title="മുഖ്യമതദ്രോഹവിചാരകൻ">
മുഖ്യമതദ്രോഹവിചാരകൻ

 
 
ഫിയോദർ ദസ്തയേവ്സ്കിയുടെ കരമസോവ് സഹോദരന്മാർ(1879-1880) എന്ന നോവലിൽ, കഥാപാത്രങ്ങളിലൊരുവനായ ഇവാൻ, മറ്റൊരു കഥാപാത്രമായ അല്യോഷയോട് പറയുന്ന അന്യാപദേശമാണ്(Parable) മുഖ്യമതദ്രോഹവിചാരകൻ (The Grand Inquisitor). നോവലിൽ ഇവാനും അല്യോഷയും സഹോദരങ്ങളും അല്യോഷ സംന്യാസാർഥിയുമാണ് (Novice Monk). ഈ കഥയിൽ ഇവാൻ എല്ലാത്തിനേയും പരിപാലിക്കുന്ന ഏകസത്തയായ ഒരു ദൈവത്തിന്റെ സാധ്യത ചോദ്യം ചെയ്യുന്നു.
നോവലിന്റെ ഒരു പ്രധാന ഭാഗമാണ് സാമാന്യം ദീർഘമായ ഈ കഥ. മനുഷ്യസ്വാതന്ത്ര്യത്തെക്കുറിച്ച് അതുയർത്തുന്ന ചോദ്യങ്ങളും അവക്ക് തിട്ടമായ ഉത്തരമൊന്നും തരാതെയുള്ള അതിന്റെ സമാപ്തിയും, മുഖ്യമതദ്രോഹവിചാരകനെ ആധുനികസാഹിത്യത്തിലെ ഏറ്റവും അറിയപ്പെടുന്ന ഖണ്ഡങ്ങളിലൊന്നാക്കിയിരിക്കുന്നു.
അന്യാപദേശം.
തിരിച്ചുവരുന്ന യേശു.
ഇടക്കിടെയുള്ള അല്യോഷയുടെ ഹ്രസ്വമായ ചോദ്യങ്ങളെ നേരിട്ടുകൊണ്ടാണ് ഇവാൻ കഥ പറയുന്നത്. സ്പെയിനിലെ കുപ്രസിദ്ധമായ മതദ്രോഹവിചാരണകളുടെ കാലത്ത് ക്രിസ്തു അതിന്റെ കേന്ദ്രങ്ങളിലൊന്നായിരുന്ന സെവിൽ(Seville) നഗരത്തിൽ വന്നെത്തുന്നതായാണ് കഥയിൽ. സുവിശേഷങ്ങളിൽ വിവരിച്ചിരിക്കുന്ന അത്ഭുതങ്ങളുടെ മാതൃകയിൽ അവിടെ അദ്ദേഹം അനേകം അത്ഭുതങ്ങൾ പ്രവർത്തിക്കുന്നു. ജനങ്ങൾ ക്രിസ്തുവിനെ തിരിച്ചറിയുകയും ആരാധിക്കുകയും ചെയ്യുന്നെങ്കിലും മതദ്രോഹവിചാരണയുടെ അധികാരികൾ അദ്ദേഹത്തെ അറസ്റ്റ് ചെയ്ത് അതിനടുത്ത ദിവസം തീയിലിട്ടുകൊല്ലാൻ വിധിക്കുന്നു. ആ രാത്രിയിൽ മുഖ്യമതദ്രോഹവിചാരകൻ പ്രതിയെ തടവുമുറിയിൽ സന്ദർശിച്ച് സഭക്ക് ഇനി ക്രിസ്തുവിനെ ആവശ്യമില്ലെന്ന് അറിയിക്കുന്നു. കഥയുടെ മുഖ്യഭാഗം, ക്രിസ്തുവിന്റെ പുനരാഗമനം സഭയുടെ ദൗത്യത്തിന് തടസ്സമാകുന്നതെങ്ങനെയെന്ന് വിചാരകൻ അദ്ദേഹത്തിന് വിശദീകരിച്ചുകൊടുക്കുന്നതാണ്.
യേശുവിനെതിരെ കുറ്റപത്രം.
വിചാരകൻ യേശുവിനെതിരെ കുറ്റപത്രം ചമയ്ക്കുന്നത്, പരസ്യജീവിതത്തിന്റെ തുടക്കത്തിനുമുൻപ് മരുഭൂമിയിലെ ഉപവാസത്തിനൊടുവിൽ യേശുവിനെ നേരിട്ട സാത്താൻ, അദ്ദേഹത്തിന്റെ മുൻപിൽ വച്ച മൂന്നു പ്രലോഭനങ്ങളെ പരാമർശിച്ചാണ് . ഉപവാസത്താലുണ്ടായ വിശപ്പടക്കാൻ കല്ലുകളെ അപ്പമാക്കാനും, മാലാഖമാരാൽ രക്ഷപ്പെടുത്തപ്പെടാനായി യെരുശലേം ദേവാലയഗോപുരത്തിനു മുകളിൽ നിന്ന് ചാടാനും , സാത്താനെ കുനിഞ്ഞാരാധിച്ച് ലോകത്തിലെ സാമ്രാജ്യങ്ങളുടെയൊക്കെ ആധിപത്യം നേടാനുമുള്ള പ്രലോഭനങ്ങളായിരുന്നു അവ. ഈ മൂന്നു പ്രലോഭനങ്ങളേയും തിരസ്കരിച്ച യേശു, അവക്കുപകരം സ്വാതന്ത്ര്യത്തെ തെരഞ്ഞെടുക്കുകയായിന്നുവെന്ന് വിചാരകൻ സമ്മതിച്ചു. എന്നാൽ അങ്ങനെ ചെയ്യുകവഴി മനുഷ്യസ്വഭാവത്തെ വിലയിരുത്തുന്നതിൽ യേശു പിഴവുകാട്ടിയെന്ന് വിചാരകൻ കരുതി. യേശു നൽകിയ സ്വതന്ത്ര്യം കൈകാര്യം ചെയ്യാൻ മനുഷ്യരാശിയിൽ ബഹുഭൂരിപക്ഷത്തിനും കഴിവില്ലാത്തതിനാൽ തെരഞ്ഞെടുക്കാനുള്ള സ്വാതന്ത്ര്യം അവർക്കു നൽകുകവഴി മനുഷ്യരിൽ ബഹുഭൂരിപക്ഷത്തെയും രക്ഷയുടെ പരിധിക്കുപുറത്തുനിറുത്തി സഹനത്തിന് വിധിക്കുകയാണ് യേശു ചെയ്തതെന്നായിരുന്നു വിചാരകന്റെ ആരോപണം.
വിചാരകൻ ദൈവനിഷേധിയാണെന്ന് കരുതിയ ഇവാൻ അദ്ദേഹവും സഭയും "ബുദ്ധിമാനും മരണത്തിന്റെയും വിനാശത്തിന്റേയും ആത്മാവുമായ", സാത്താനെ പിന്തുടരുകയാണെന്ന് സൂചിപ്പിക്കുന്നു. സഭയുടെ കൊടിക്കീഴിലുള്ള പരതന്ത്രതയിൽ എല്ലാവരെയും ഒന്നിപ്പിച്ച് മനുഷ്യന്റെ സഹനത്തിന് അവസാനം വരുത്തുകയെന്ന അവരുടെ വഴി സാത്താന്റെ കണ്ടുപിടിത്തമായിരുന്നു. ആ വഴിയിൽ, സ്വാതന്ത്ര്യത്തിന്റെ കനത്ത ഭാരം വഹിക്കാൻ കഴിവുള്ള ഏതാനും പേർ ബഹുഭൂരിപക്ഷത്തേയും നയിക്കുന്നു. തന്റെ ഭരണത്തിൽ മനുഷ്യരാശിയാകെ അജ്ഞതയിൽ സന്തുഷ്ടരായി ജീവിച്ച് മരിക്കുമെന്നാണ് വിചാരകൻ അവകാശപ്പെട്ടത്. അയാൾ അവരെ നയിക്കുന്നത് "മരണത്തിലേക്കും വിനാശത്തിലേക്കും" ആണെങ്കിലും, ആ വഴിയിൽ അവർ സന്തുഷ്ടരായിരിക്കും. തെരഞ്ഞെടുപ്പിന്റെ ഭാരം മനുഷ്യരിൽ നിന്ന് മറച്ചുവക്കാൻ അതിന്റെ ദുഃഖം സ്വയം പേറുന്ന രക്തസാക്ഷിയായാണ് വിചാരകൻ തന്നെത്തന്നെ കണ്ടത്. "മനുഷ്യന്റെ മനസാക്ഷിക്ക് സാന്ത്വനം നൽകാൻ കഴിവുള്ള ആർക്കും അവന്റെ സ്വാതന്ത്ര്യം കയ്യടക്കാൻ കഴിയുമെന്ന്" വിചാരകൻ പറഞ്ഞു. തുടർന്ന്, സാത്താന്റെ ഒരോ പ്രലോഭനത്തിലേയും വാഗ്ദാനത്തെ തിരസ്കരിക്കുന്നതിൽ ക്രിസ്തുവിന് എങ്ങനെ പിശകുപറ്റിയെന്ന് വിചാരകൻ വിശദീകരിക്കുന്നു. വയറിന്റെ വിശപ്പടക്കാൻ സഹായിക്കുന്ന ആരേയും മനുഷ്യർ പിന്തുടരുമെന്നതിനാൽ ക്രിസ്തു കല്ലുകളെ അപ്പമാക്കേണ്ടതായിരുന്നു. "മനുഷ്യൻ അപ്പം കൊണ്ട് മാത്രമല്ല ജീവിക്കുന്നത്" എന്നു പറഞ്ഞായിരുന്നു യേശു ഈ പ്രലോഭനത്തെ തള്ളിക്കളഞ്ഞത് എന്ന് വിചാരകൻ അനുസ്മരിച്ചു. "ആദ്യം മനുഷ്യന് തീറ്റ നൽകുക, പിന്നെ അവരിൽ നിന്ന് നന്മ ആവശ്യപ്പെടുക, എന്നാണ് നിനക്കെതിരെ ഉയർത്തുന്ന പതാകയിൽ അവർ എഴുതിവക്കാൻ പോകുന്നത്" എന്നായിരുന്നു ഇതിനെക്കുറിച്ച് വിചാരകൻ പറഞ്ഞത്. ദേവാലയഗോപുരത്തിന് മുകളിൽ നിന്ന് ചാടി മാലാഖമാരാൻ രക്ഷപ്പെടുത്തപ്പെട്ടിരുന്നെങ്കിൽ യേശുവിന്റെ ദൈവത്ത്വം ജനമനസ്സിൽ എന്നേക്കുമായുറച്ച്, അവർ അദ്ദേഹത്തെ നിത്യം പിന്തുടരുമായിരുന്നു. ലോകത്തിലെ എല്ലാ സാമ്രാജ്യങ്ങളുടേയും മേലുള്ള ആധിപത്യം അവയുടെ രക്ഷ ഉറപ്പുവരുത്തുമായിരുന്നു എന്നും വിചാരകൻ കരുതി.
യേശുവിന്റെ ചുംബനം.
കഥ അവസാനിക്കുന്നത് വിചാരകന്റെ മുൻപിൻ നിശ്ശബ്ദനായിരുന്ന യേശു, അയാളുടെ ആരോപണങ്ങൾക്ക് മറുപടി പറയുന്നതിനുപകരം അയാളുടെ വിളറിയ വയസ്സൻ ചുണ്ടിൽ പതിപ്പിക്കുന്ന ചുംബനത്തിലാണ്. അതേതുടർന്ന് വിചാരകൻ യേശുവിനെ ബന്ധനമുക്തനാക്കി ഇനി തിരിച്ചുവരരുതെന്ന് താക്കീതോടെ പറഞ്ഞയക്കുന്നു. അപ്പോഴും മൗനിയായിരുന്ന യേശു നഗരത്തിലെ ഇരുണ്ട ഇടവഴികളിൽ അപ്രത്യക്ഷനാകുന്നു. യേശുവിന്റെ ചുംബനത്തിന്റെ അർത്ഥവും അത് വിചാരകനിൽ വരുത്തിയ മാറ്റവും കഥ അവ്യക്തമാക്കിവക്കുന്നു. ആ ചുംബനം അയാളുടെ ഹൃദയത്തെ ജ്വലിപ്പിച്ചെങ്കിലും അയാൾ സ്വന്തം നിലപാടിൽ ഉറച്ചുനിന്നു എന്നാണ് ഇവാൻ കരുതിയത്. വിചാരകന് ക്രിസ്തു നൽകിയ ചുംബനത്തിന്റെ സന്ദേശം "നീ ചെയ്യാനുദ്ദേശിക്കുന്നത് വേഗം ചെയ്യുക" (യോഹന്നാൻ 13.27) എന്ന് തന്നെ ഒറ്റിക്കൊടുക്കാനിരുന്ന യൂദാസിനോടുള്ള യേശുവിന്റെ നിമന്ത്രണത്തിന് സമാനമാണ്. ആ വാക്കുകൾ യൂദാസിന്റെ പ്രവർത്തിക്ക് ന്യായീകരണമാകാത്തതുപോലെ യേശുവിന്റെ ചുംബനം വിചാരകന് മാപ്പുനൽകുന്നില്ല.
സ്വന്തംനിലയിൽ തന്നെ ശ്രദ്ധേയമായ ഒരു മത-ദാർശനിക രചന എന്നതിനപ്പുറം നോവലിന്റെ മുഖ്യകഥയിലെ പാത്ര-വികസനത്തിലും ഇവാൻ പറയുന്ന ഈ അന്യാപദേശത്തിന് വലിയ പങ്കുണ്ട്. ഇവാൻ സ്വയം വിചാരകന്റെ വേഷത്തിലാണ് കാണുന്നത്. കഥ പറഞ്ഞുനിർത്തിയ അയാൾ, അതിൽ പ്രകടിപ്പിച്ച അഭിപ്രായങ്ങളുടെപേരിൽ തന്നെ തള്ളിപ്പറയുമോ എന്ന് അല്യോഷയോട് ചോദിക്കുന്നുണ്ട്. ഇതിന് അല്യോഷ മറുപടി പറഞ്ഞത് ഇവാന്റെ ചുണ്ടിൽ ഒരു പതിഞ്ഞ ചുംബനം നൽകിയാണ്. "ഇത് കലാചോരണമാണ്(Plagiarism), എങ്കിലും നന്ദി" എന്നായിരുന്നു ഇതിനോട് ഇവാന്റെ പ്രതികരണം. താമസിയാതെ ആ സഹോദരന്മാർ പിരിഞ്ഞു.
ദസ്തയേവ്‌സ്കിയുടെ കത്തുകൾ അനുസരിച്ച് വിചാരകൻ ഉന്നയിച്ച് പ്രശ്നങ്ങൾ നോവലിസ്റ്റിനെ തന്നെ അലട്ടിയിരുന്നു. അവ വായനക്കാരന്റെ വിശ്വാസത്തെ എങ്ങനെ ബാധിക്കുമെന്ന് അദ്ദേഹം അത്ഭുതപ്പെട്ടു. ഈ പ്രശ്നങ്ങൾക്ക് ഋജുവായ പരിഹാരമൊന്നും ദസ്തയേവ്‌സ്കി കണ്ടെത്തിയില്ല. എന്നാൽ നോവലിന്റെ തുടർന്നുള്ള അദ്ധ്യായങ്ങളിൽ അദ്ദേഹം അവതരിപ്പിക്കുന്ന വൃദ്ധതാപസൻ സോസിമയുടെ കഥ ഇവാന്റെ ചോദ്യങ്ങൾക്കുള്ള മറുപടിയാണെന്നുപറയാം. അതിനാൽ മുഖ്യമതദ്രോഹവിചാരകന്റെ കഥ മുഴുവൻ മനസ്സിലാക്കാൻ നോവലിൽ അതേതുടർന്നുവരുന്ന സോസിമയുടെ കഥയും പിന്നീടുള്ള അദ്ധ്യായങ്ങളും കൂടി വായിക്കേണ്ടതുണ്ട്.

</doc>
<doc id="59011" url="https://ml.wikipedia.org/wiki?curid=59011" title="Grand Inquisitor">
Grand Inquisitor



</doc>
<doc id="59012" url="https://ml.wikipedia.org/wiki?curid=59012" title="ഗ്രാൻഡ് ഇൻക്വിസിറ്റർ">
ഗ്രാൻഡ് ഇൻക്വിസിറ്റർ



</doc>
<doc id="59015" url="https://ml.wikipedia.org/wiki?curid=59015" title="Qutb complex">
Qutb complex



</doc>
<doc id="59018" url="https://ml.wikipedia.org/wiki?curid=59018" title="പവർ പിസി">
പവർ പിസി

 
 
1991 ആപ്പിൾ-ഐ.ബി.എം.-മോട്ടോറോള സഖ്യം നിർമ്മിച്ച ഒരു RISC ഇൻസ്ട്രക്ഷൻ സെറ്റ് ആർക്കിടെക്ചറാണ് പവർ പിസി. പ്രശസ്തമായ എംബഡഡ് പ്രോസ്സസറായി പവർ പിസി സിപിയു മാറി.പവർ പിസി ആർക്കിടെക്ചറുകൾ കൂടുതലായും ഉപയോഗിക്കപ്പെട്ടത് ആപ്പിളിന്റെ മാക്കിൻറോഷ് പേഴ്സണൽ കമ്പ്യൂട്ടറുകളിലാണ്.
1990-കളിൽ എയിമിന്റെ(AIM) PReP, കോമൺ ഹാർഡ്‌വെയർ റഫറൻസ് പ്ലാറ്റ്‌ഫോം സംരംഭങ്ങളുടെ കോർണർ സ്റ്റോണാണ് പവർപിസി. യഥാർത്ഥത്തിൽ പേഴ്‌സണൽ കമ്പ്യൂട്ടറുകൾക്കായി ഉദ്ദേശിച്ചിരുന്ന ഈ ആർക്കിടെക്ചർ, ആപ്പിളിന്റെ പവർ മാക്കിന്റോഷ്, പവർബുക്ക്, ഐമാക്, ഐബുക്ക്, എക്‌സ്‌സെർവ് ലൈനുകൾ 1994 മുതൽ 2006 വരെ ആപ്പിൾ ഇന്റലിന്റെ x86-ലേക്ക് മൈഗ്രേറ്റ് ചെയ്‌തത് വരെ ഉപയോഗിച്ചിരുന്നു. പേഴ്‌സണൽ കമ്പ്യൂട്ടറുകളിൽ ഇത് ഒരു ഇടമായി മാറിയെങ്കിലും എംബഡഡ്, ഉയർന്ന പ്രകടനമുള്ള പ്രോസസ്സറുകൾ ജനപ്രിയമായി തുടരുന്നു. ഏഴാം തലമുറ വീഡിയോ ഗെയിം കൺസോളുകളിലും എംബഡഡ് ആപ്ലിക്കേഷനുകളിലും ഇതിന്റെ ഉപയോഗം ഉപഗ്രഹങ്ങളും ചൊവ്വയിലെ ക്യൂരിയോസിറ്റി ആൻഡ് പെർസെവറൻസ് റോവറുകളും ഉൾപ്പെടെയുള്ള ഉപയോഗങ്ങളുടെ ഒരു നിര നൽകി. കൂടാതെ, പവർപിസി സിപിയുകൾ ഇപ്പോഴും അമിഗവണ്ണി(AmigaOne)ലും മൂന്നാം കക്ഷി അമിഗഒഎസ്4 (AmigaOS 4)പേഴ്സണൽ കമ്പ്യൂട്ടറുകളിലും ഉപയോഗിക്കുന്നു.
പവർപിസി പ്രധാനമായും മുൻകാല ഐബിഎം പവർ ആർക്കിടെക്ചറിനെ അടിസ്ഥാനമാക്കിയുള്ളതാണ്, മാത്രമല്ല അതിനോട് ഉയർന്ന നിലവാരത്തിലുള്ള അനുയോജ്യത നിലനിർത്തുകയും ചെയ്യുന്നു; ആർക്കിടെക്ചറുകൾ വളരെ അടുത്ത് തന്നെ തുടരുന്നു, തയ്യാറെടുപ്പിൽ കുറച്ച് ശ്രദ്ധ ചെലുത്തിയാൽ ഒരേ പ്രോഗ്രാമുകളും ഓപ്പറേറ്റിംഗ് സിസ്റ്റങ്ങളും രണ്ടിലും പ്രവർത്തിക്കും; പവർ സീരീസിലെ പുതിയ ചിപ്പുകൾ പവർ ഐഎസ്എ ഉപയോഗിക്കുന്നു.
ചരിത്രം.
റിസ്കിന്റെ(RISC)ചരിത്രം ആരംഭിച്ചത് ഐബിഎമ്മിന്റെ 801 ഗവേഷണ പദ്ധതിയിൽ നിന്നാണ്, അതിൽ ജോൺ കോക്ക് പ്രധാന ഡെവലപ്പറായിരുന്നു, അവിടെ അദ്ദേഹം 1975-78-ൽ റിസ്കിന്റെ ആശയങ്ങൾ വികസിപ്പിച്ചെടുത്തു. 801-അധിഷ്ഠിത മൈക്രോപ്രൊസസ്സറുകൾ നിരവധി ഐബിഎം എബെഡ്ഡഡ് ഉൽപ്പന്നങ്ങളിൽ ഉപയോഗിച്ചു, ഒടുവിൽ ഐബിഎം ആർടി പിസിയിൽ ഉപയോഗിക്കുന്ന 16-രജിസ്റ്റർ ഐബിഎം റോംപ് പ്രോസസറായി. റിസ്ക് ആർക്കിടെക്ചർ നടപ്പിലാക്കുന്ന ഒരു ദ്രുത രൂപകൽപ്പനയായിരുന്നു അർടി പിസി(RT PC). 1982 നും 1984 നും ഇടയിൽ, വിപണിയിലെ ഏറ്റവും വേഗതയേറിയ മൈക്രോപ്രൊസസർ നിർമ്മിക്കുന്നതിനുള്ള ഒരു പദ്ധതി ഐബിഎം ആരംഭിച്ചു; ഈ പുതിയ 32-ബിറ്റ് ആർക്കിടെക്ചറിനെ അതിന്റെ വികസന ചക്രത്തിലുടനീളം അമേരിക്ക പ്രോജക്റ്റ് എന്ന് വിളിക്കുന്നു, ഇത് ഏകദേശം 5-6 വർഷം നീണ്ടുനിന്നു. 1990-ന്റെ തുടക്കത്തിൽ റിസ്ക് സിസ്റ്റം/6000-നൊപ്പം അവതരിപ്പിച്ച പവർ ഇൻസ്ട്രക്ഷൻ സെറ്റ് ആർക്കിടെക്ചറാണ് അതിന്റെ റിസൾട്ട്.

</doc>
<doc id="59020" url="https://ml.wikipedia.org/wiki?curid=59020" title="ആം ആർക്കിടെക്ചർ">
ആം ആർക്കിടെക്ചർ

 
 
ആം ഹോൾഡിങ്‌സ് വികസിപ്പിച്ചെടുത്ത ഒരു 32-ബിറ്റ്,64-ബിറ്റ് RISC പ്രോസ്സസർ ആർക്കിടെക്ചറാണ് ARM ആർക്കിടെക്ചർ. ഊർജ്ജ ഉപഭോഗം കുറവായതു മൂലം എംബഡഡ് ഡിസൈനുകളിൽ പരക്കെ ഉപയോഗിക്കുന്നു.
ആകെമൊത്തമുള്ള എല്ലാ 32-ബിറ്റ് RISC സിപിയുകളിൽ, 75 ശതമാനവും എ.ആർ.എം. ആർക്കിടെക്ചർ ഉപയോഗിക്കുന്നു. ഉപഭോക്തൃ ഇലക്ട്രോണിക്സിലും പോർട്ടബിൾ ഉപകരണങ്ങൾ (പിഡിഎകൾ, മൊബൈൽ ഫോണുകൾ, മീഡിയ പ്ലെയറുകൾ, കാൽക്കുലേറ്ററുകൾ) മുതൽ കമ്പ്യൂട്ടർ അനുബന്ധോപകരണങ്ങളിൽ (ഹാർഡ് ഡിസ്കുകൾ, ഡെസ്ക്ടോപ്പ് റൌട്ടറുകൾ) വരെ എ.ആർ.എം. സിപിയുകൾ കൂടുതലായി ഉപയോഗിക്കുന്നു.
ചരിത്രം.
എകോം കംപ്യൂട്ടേഴ്സിൻറെ കോംപാക്റ്റ് RISC സിപിയു നിർമ്മിക്കാനുള്ള ഡവലപ്പ്മെൻറ് പ്രോജക്ടായിട്ടാണ് ARM സിസൈൻ തുടങ്ങിയത്. 

</doc>
<doc id="59021" url="https://ml.wikipedia.org/wiki?curid=59021" title="ARM ആർക്കിടെക്ചർ">
ARM ആർക്കിടെക്ചർ



</doc>
<doc id="59024" url="https://ml.wikipedia.org/wiki?curid=59024" title="J. R. R. Tolkien">
J. R. R. Tolkien



</doc>
<doc id="59027" url="https://ml.wikipedia.org/wiki?curid=59027" title="ലോർഡ് ഓഫ് ദ് റിങ്സ്">
ലോർഡ് ഓഫ് ദ് റിങ്സ്



</doc>
<doc id="59037" url="https://ml.wikipedia.org/wiki?curid=59037" title="വിസ്തീർണ്ണമനുസരിച്ചുള്ള ദ്വീപുകളുടെ പട്ടിക">
വിസ്തീർണ്ണമനുസരിച്ചുള്ള ദ്വീപുകളുടെ പട്ടിക

 
 
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="59038" url="https://ml.wikipedia.org/wiki?curid=59038" title="Shabana Azmi">
Shabana Azmi



</doc>
<doc id="59039" url="https://ml.wikipedia.org/wiki?curid=59039" title="Roma (actress)">
Roma (actress)



</doc>
<doc id="59041" url="https://ml.wikipedia.org/wiki?curid=59041" title="നീലിമ അസീം">
നീലിമ അസീം

 
ബോളിവുഡ് ചലച്ചിത്ര രംഗത്തെ ഒരു പ്രമുഖ നടിയും, ടി.വി അഭിനേത്രിയുമാണ് നീലിമ അസീം.
സ്വകാര്യ ജീവിതം.
1958 ഡിസംബർ 2 നാണ് നീലിമ അസീം ജനിച്ചത്. നീലിമയുടെ പിതാവ് പ്രസിദ്ധ ഉർദു എഴുത്തുകാരനും ബ്ലിറ്റ്സ് ജേർണലിസ്റ്റുമായ അൻ‌വർ അസീം ആണ്. സിനിമാ സംവിധായകൻ, തിരക്കഥാകൃത്ത്, ഉർദു നോവലിസ്റ്റ്, പത്രപ്രവർത്തകൻ എന്നീ നിലകളിൽ ഖ്യാതി നേടിയിരുന്ന ഖ്വാജ അഹ്മദ് അബ്ബാസിൻറെ (കെ.എ. അബ്ബാസ്) മകനായിരുന്നു അൻവർ അസീം. നീലിമ വിവാഹം ചെയ്തിരിക്കുന്നത് ബോളിവുഡ് നടനായ പങ്കജ് കപൂറിനെ ആണ്. ഇവരുടെ മകനാണ് പ്രമുഖ ബോളിവുഡ് നടനായ ഷാഹിദ് കപൂർ. പക്ഷേ, ഷാഹിദിന് മൂന്ന് വയസ്സുള്ളപ്പോൾ ഇവർ വിവാഹമോചനം നേടി.
2007 ൽ നീലിമ വീണ്ടും ഒരു ക്ലാസിക്കൽ ഗായകനായ ഉസ്താദ് റസ അലി ഖാനുമായി വിവാഹം ചെയ്തു.
സിനിമ ജീവിതം.
നീലിമ പ്രധാനമായും ഇന്ത്യൻ നൃത്തരൂപമായ കഥകിലാണ് പ്രശസ്തി നേടിയിട്ടുള്ളത്.

</doc>
<doc id="59042" url="https://ml.wikipedia.org/wiki?curid=59042" title="Neelima Azeem">
Neelima Azeem



</doc>
<doc id="59043" url="https://ml.wikipedia.org/wiki?curid=59043" title="ശരത് ബാബു">
ശരത് ബാബു

 
തെന്നിന്ത്യൻ ചലച്ചിത്രമേഖലയിലെ ഒരു നടനാണ് ശരത് ബാബു. കന്നട, മലയാളം, തമിഴ്, തെലുങ്ക് എന്നീ ഭാഷകളിൽ ശരത് അഭിനയിച്ചിട്ടുണ്ട്. ചലച്ചിത്രരംഗത്ത് 35 വർഷത്തോളമായി ഉള്ള ശരത് ഏകദേശം 200 ലധികം ചലച്ചിത്രങ്ങളിൽ അഭിനയിച്ചിട്ടുണ്ട്. അധികം വേഷങ്ങൾ സഹനടനായിട്ടാണ് മിക്ക ചിത്രങ്ങളിൽ അഭിനയിച്ചിട്ടുള്ളത്.

</doc>
<doc id="59044" url="https://ml.wikipedia.org/wiki?curid=59044" title="Sarath Babu">
Sarath Babu



</doc>
<doc id="59045" url="https://ml.wikipedia.org/wiki?curid=59045" title="കരകുളം ഗ്രാമപഞ്ചായത്ത്">
കരകുളം ഗ്രാമപഞ്ചായത്ത്

തിരുവനന്തപുരം ജില്ലയിലെ ഒരു ഗ്രാമപഞ്ചായത്ത് ആണ് കരകുളം. നെടുമങ്ങാട് ബ്ലോക്കിൽ ആണ്‌ ഈ പഞ്ചായത്ത് ഉൾപ്പെടുന്നത്. തിരുവനന്തപുരം ജില്ലയിൽ നെടുമങ്ങാട് താലൂക്കിലാണ് കരകുളം ഗ്രാമപ്പഞ്ചായത്ത് സ്ഥിതി ചെയ്യുന്നത്. 1956-ൽ സംസ്ഥാനരൂപീകരണത്തിന് ശേഷം 1996 വരെയുള്ള 40 വർഷക്കാലയളവിൽ ഇവിടെ തദ്ദേശസ്വയംഭരണസ്ഥാപനങ്ങളിലേക്ക് തെരെഞ്ഞടുപ്പ് നടന്നത് വെറും നാലു തവണ മാത്രമാണ്. അതുകൊണ്ടുതന്നെ കേവലം 5 വർഷക്കാലാവധിക്കു വേണ്ടി തെരെഞ്ഞടുക്കപ്പെട്ട ഭരണസമിതിയംഗങ്ങൾ 8 മുതൽ 16 വർഷം വരെ അധികാരത്തിൽ തുടരേണ്ടിവന്നു. കുഞ്ഞൻപിള്ളയുടെ നേതൃത്വത്തിലുള്ള ആദ്യപഞ്ചായത്തുസമിതി 10 വർഷക്കാലം ഭരണത്തിൽ തുടരുകയുണ്ടായി. 1963-ൽ രണ്ടാമത്തെ തെരഞ്ഞെടുപ്പായപ്പോഴേക്കും വാർഡുകളുടെ എണ്ണം ഏഴിൽ നിന്നും പത്തിലേക്കുയർന്നു. എന്നാൽ ഭരണസമിതിയിലെ അംഗങ്ങളുടെ എണ്ണം പതിനൊന്നായിരുന്നു. പഞ്ചായത്തിലെ ആദ്യവനിതാപ്രതിനിധിയായി ചെല്ലമ്മ പ്രസാദ് നോമിനേറ്റ് ചെയ്യപ്പെട്ടു. മുല്ലശ്ശേരി ഗോപാലകൃഷ്ണൻ നായർ പ്രസിഡന്റായുള്ള ഈ ഭരണസമിതി പതിനാറ് വർഷത്തോളം അധികാരത്തിലിരുന്നു. 1953-ൽ കരകുളം പഞ്ചായത്ത് രൂപീകൃതമായ സമയത്ത്, കരകുളം, ഏണിക്കര, ചെക്കക്കോണം, പുരവൂർക്കോണം, നെടുമൺ, പന്തപ്ലാവ്, കഴുനാട് എന്നിങ്ങനെ ഏഴ് വാർഡുകളാണുണ്ടായിരുന്നത്. നിലവിൽ ഗ്രാമപഞ്ചായത്തിന് 23 വാർഡുകളാണുള്ളത്.
ചരിത്രം.
ഭരണചരിത്രം.
ആദ്യതെരെഞ്ഞടുപ്പിൽ മേൽപ്പറഞ്ഞ വാർഡുകളിൽ നിന്നും യഥാക്രമം പി.തങ്കപ്പൻപ്പിള്ള, പി.കുഞ്ഞൻപിള്ള, മുഹമ്മദ് ഹനീഫ, പത്മനാഭൻ നാടാർ, അസറിയാദേവദാസ്, ജ്ഞാനപ്രകാശം, നാരായണൻ നായർ എന്നിങ്ങനെ അക്കാലത്തെ പ്രമുഖരായ സാമൂഹ്യനായകന്മാരായിരുന്നു തെരഞ്ഞെടുക്കപ്പെട്ടത്. 1953 ജൂലൈ 31-ന് ചേർന്ന പഞ്ചായത്തുകമ്മിറ്റിയുടെ ആദ്യയോഗം പി.കുഞ്ഞൻപിള്ളയെ പ്രസിഡന്റായി തെരെഞ്ഞടുത്തു. 1953 ആഗസ്റ്റ് 15 രാവിലെ 8 മണിക്ക് ആർ.കേശവൻനായർ എം.എൽ.എ പഞ്ചായത്തോഫീസിന്റെ ഉദ്ഘാടനം നിർവഹിച്ചു. പഞ്ചായത്തിന്റെ പ്രവർത്തനങ്ങൾക്കായി ദീർഘനാൾ ഈ കെട്ടിടം വാടക വാങ്ങാതെ വിട്ടുതന്നത് ഏണിക്കര അകത്തുംവിളാകത്ത് വീട്ടിൽ ചെല്ലമ്മയാണ്. പഞ്ചായത്തുപ്രസിഡന്റിന്റെ കൈയിൽ നിന്നടുത്ത 25 രൂപയായിരുന്നു പഞ്ചായത്തിന്റെ ആദ്യ പ്രവർത്തനഫണ്ട്. 
സാംസ്കാരികചരിത്രം.
വാതിലുകളില്ലാതെ കൽപ്പാളികൾ കൊണ്ടുമാത്രം പണിതീർത്ത തിരുമാനൂർ മഹാദേവക്ഷേത്രം (ആനൂർ), പഴക്കവും നിർമ്മാണവൈവിധ്യവും അതിലുപരി ഐതിഹ്യപ്രാധാന്യവും കൊണ്ട് പ്രശസ്തമാണ്. ബുദ്ധമതവിശ്വാസികളും കൃഷിക്കാരുമായിരുന്നു ഈ പ്രദേശത്തെ ആദിമനിവാസികളെന്നു കരുതപ്പെടുന്നു. തിരുച്ചിറപ്പള്ളി, കല്ലമ്പള്ളി, കളത്താപ്പള്ളി എന്നീ സ്ഥലനാമങ്ങൾ ബുദ്ധമതസങ്കേതങ്ങളെ സൂചിപ്പിക്കുന്നുവെന്ന് ചരിത്രകാരന്മാർ അഭിപ്രായപ്പെടുന്നു. എന്നാൽ കാലാന്തരത്തിൽ ഹിന്ദുമതമുന്നേറ്റത്തിൽ ഈ വിഹാരങ്ങളും അവിടങ്ങളിലെ ജനതയും അമർച്ച ചെയ്യപ്പെട്ടതായും കരുതാം. ഇതിനെതിരെ ചെറുത്തുനിന്നവരെ കൂട്ടമായി കഴുവേറ്റിയതുകൊണ്ടാണ് കഴുനാട് എന്ന സ്ഥലനാമമുണ്ടായതെന്ന് പറയപ്പെടുന്നു. കുരുമുളക്, അടയ്ക്കാ തുടങ്ങിയ കാർഷികവിഭവങ്ങളുടെ ക്രയവിക്രയത്തിനായി മുസ്ലീം കച്ചവടക്കാർ വളരെ മുമ്പേതന്നെ ഇവിടെ എത്തിയിരുന്നു. മലഞ്ചരക്കുകൾ സംഭരിച്ച് വ്യാപാരം ചെയ്തിരുന്ന ഇക്കൂട്ടർ ക്രമേണ കുടംബസമേതം ഉൾപ്രദേശങ്ങളിൽ കുടിയേറി. അവരുടെ വംശപരമ്പര കാലക്രമത്തിൽ നെടുമങ്ങാട്ടും തൊട്ടടുത്ത കരകുളത്തും എത്തി. ഇങ്ങനെ ഈ പഞ്ചായത്തുപ്രദേശത്ത് കുടിയേറിയ മുഹമ്മദീയരുടെ വംശപരമ്പരയിൽപ്പെട്ടവർ നിർമ്മിച്ചതാണ് ചെക്കകോണം വാർഡിലെ കുമ്മിപ്പള്ളി എന്നു വിശ്വസിക്കപ്പെടുന്നു. ക്രിസ്തീയ ജനവിഭാഗങ്ങൾ ഈ പ്രദേശത്ത് ഏറെ വൈകിയാണ് എത്തിയതെന്ന് അനുമാനിക്കപ്പെടുന്നു. 1890-ാമാണ്ടിൽ ചെങ്കൽ ഭാഗത്തുനിന്ന് കുടിയേറി തണ്ണിപൊയ്കയിൽ താമസമായ യോവാൻ ആയിരുന്നു ആദ്യകുടിയേറ്റക്കാരൻ. തുടർന്ന് വിവിധ സ്ഥലങ്ങളിൽ നിന്ന് ക്രിസ്തുമതവിശ്വാസികളായ വളരെയേറെ ആളുകൾ മരുതൂരിന്റെ പല ഭാഗത്തും താമസമായി. മരുതൂരിലെ സി.എസ്.ഐ പള്ളി പഞ്ചായത്തുപ്രദേശത്തെ പഴക്കമേറിയ ക്രൈസ്തവാരാധനാലയങ്ങളിലൊന്നാണ്. അക്കാലത്ത് ക്രിസ്തുമതവിശ്വാസികൾ ആരാധനയ്ക്കായി ബഹുദൂരം കാൽനടയായി പാളയം, തുമ്പൈക്കോണം തുടങ്ങിയ പള്ളികളിൽ പോയിവരാറായിരുന്നു പതിവ്. ഇത് ബുദ്ധിമുട്ടായതിനാൽ അവർ സ്വന്തം സ്ഥലത്തുതന്നെ ആരാധന നടത്താൻ തീരുമാനിച്ചതിനെത്തുടർന്ന് മങ്കാരത്തു മോശമേസ്തിരിയുടെ വീടിനോട് ചേർന്നുള്ള ഷെഡിൽ വച്ച് ആരാധന നടത്തിതുടങ്ങുകയും ചെയ്തു. ക്രമേണ ഇവിടെയൊരു പള്ളി സ്ഥാപിക്കണമെന്നുള്ള താൽപര്യം ഉളവാകുകയും റവ.പാർക്കർ മിഷണറിയുടെ അനുവാദപ്രകാരം തണ്ണിപൊയ്ക എന്ന സ്ഥലത്ത് ഒരു ഓലപ്പുര സ്ഥാപിച്ച് അവിടെ ആരാധന നടത്തിപ്പോരുകയും ചെയ്തു. ഈ ആരാധനാലയമാണ് ദക്ഷിണേന്ത്യ സഭയുടെ കീഴിലുള്ള ദക്ഷിണ കേരള മഹായിടവകയിലെ പ്രധാനപ്പെട്ട സഭകളിലൊന്നായ മരുതൂർ സഭ.
ദേശചരിത്രം.
സ്വാതന്ത്ര്യസമരത്തിൽ പങ്കെടുത്ത് ബ്രീട്ടിഷ് ഭരണകൂടത്തിന്റെ കൊടിയ പീഡനങ്ങൾക്കിരയായവർ ഇന്നാട്ടിൽ ഏറെയാണ്. കരകുളം കെ.പി.തുരുത്തിപള്ളി തങ്കപ്പൻപിള്ള, എ.കെ.കരകുളം മുക്കോലയ്ക്കൽ കൊച്ചുകൃഷ്ണപിള്ള, ആമ്പാടികുട്ടൻപിള്ള, മൂലൈകട്ടയ്ക്കാൽ കൃഷ്ണപിള്ള, കയ്പാടി അബുഷഹുമാൻ കുഞ്ഞ്, മുണ്ടയ്ക്കൽ തങ്കപ്പൻപിള്ള, പാറയിൽ രാമൻപിള്ള ഇനിയും ഇവിടേക്ക് ചേർത്തുവയ്ക്കേണ്ട ത്യാഗവര്യൻമാരുടെ പേരുകൾ പലതുണ്ട്. സ്റ്റേറ്റ് കോൺഗ്രസ്സ് യോഗം ചേരുന്നത് സർക്കാർ നിരോധിച്ച കാലം. സർ.സി.പി.യുടെ വിലക്ക് ലംഘിച്ച് സ്റ്റേറ്റ് കോൺഗ്രസ്സിന് യോഗം ചേരാനുള്ള സ്ഥലം നൽകാൻ ആരും മുന്നോട്ട് വരാൻ തയ്യാറാകാത്ത സാഹചര്യം. ഈ കാലഘട്ടത്തിൽ നെടുമങ്ങാടുമായി ബന്ധപ്പെട്ട ഒരു സമ്മേളനം നടത്തേണ്ടത് കോൺഗ്രസ്സിന്റെ ആവശ്യമായിരുന്നു. ഇത്തരമൊരു ചുറ്റുപാടിൽ കോൺഗ്രസ്സിന് യോഗംചേരാൻ സർവ്വവിധസംരക്ഷണവും സഹായവും നൽകാൻ പ്രബലനായ മുല്ലശ്ശേരി നാരായണപിള്ള മുന്നോട്ടു വന്നു. അദ്ദേഹത്തിന്റെ, സംരക്ഷണത്തിൻ കീഴിൽ 1119 മീനം 9-നു കരകുളം മുക്കോലയിൽ വച്ച് നടന്ന സമ്മേളനമായിരുന്നു കരകുളം സമ്മേളനം.
പ്രാക് ചരിത്രം.
യുവരാജവായ മാർത്താണ്ഡവർമയും പ്രബല ക്ഷത്രിയവിഭാഗമായ എട്ടുവീടരും തമ്മിലുണ്ടായ സംഘർഷത്തിന്റെ ചരിത്രമുറങ്ങുന്ന പ്രദേശമാണിത്. എട്ടുവീട്ടിൽ പിള്ളമാരുടെ സഹായിയും യുദ്ധനിപുണനും തദ്ദേശിയ ജന്മിയുമായിരുന്ന കരകുളം പിള്ള, ഈ പ്രദേശം ഒരു കാലത്ത് ബുദ്ധമതവിശ്വാസികളുടെ കേന്ദ്രമായിരുന്നുവത്രെ. തിരുവിതാംകൂറിന്റെ ഭരണത്തിൻ കീഴിലായിരുന്നു ഈ പ്രദേശം.
സ്വാതന്ത്ര്യസമര ദേശീയപ്രസ്ഥാനത്തിലെ സ്ഥാനം.
കരകുളം കെ.പി. തുരത്തിപ്പള്ളി തങ്കപ്പൻപിള്ള, എ.കെ. കരകുളം, മുക്കോലയ്ക്കൽ കൊച്ചുകൃഷ്ണപിള്ള, ആമ്പാടി കുട്ടൻപിള്ള, മുലൈകട്ടയ്ക്കാð കൃഷ്ണപിള്ള, കായ്പ്പാടി അബുഷഹുമാൻ കുഞ്ഞ്, മുണ്ടയ്ക്കൽ തങ്കപ്പൻ പിള്ള, പാറയിൽ രാമൻപിള്ള തുടങ്ങി ഒട്ടനവധി സ്വാതന്ത്ര്യസമരസേനാനികൾ ഈ പഞ്ചായത്തുകാരാണ്. സ്റേറ്റു കോൺഗ്രസ്സിന്റെ കരകുളം സമ്മേളനം പ്രസിദ്ധയോഗങ്ങൾ സർക്കാർ നിരോധിച്ചിരുന്നു; അതുകൊണ്ട് രഹസ്യസങ്കേതങ്ങളിലായിരുന്നു സമ്മേളനങ്ങൾ. തുടർന്ന് ചിറയിൻകീഴിയിലും, നെയ്യാറ്റിൻകരയിലും സമ്മേളനങ്ങൾ സംഘടിപ്പിച്ചു. സർ. സി.പി.യുടെ വിലക്കു ലംഘിച്ച് സ്റേറ്റ് കോൺഗ്രസ്സിന് യോഗം ചേരാനുള്ള സ്ഥലം നൽകാൻ ആരും മുന്നോട്ടു വരാത്ത സാഹചര്യത്തിൽ, 1119 മീനം 9 മു കരകുളം മുക്കോലയിൽ വച്ച് സമ്മേളനം നടത്താൻ മുൻപിട്ടിറങ്ങിയ ആളാണ് മുല്ലശ്ശേരി നാരായണപിള്ള, ഈ സമ്മേളനമാണ് കരകുളം സമ്മേളനം കോയിക്കൽ സമ്മേളനം, കല്ലയം സമ്മേളനം, കാരമൂട് സമ്മേളനം തുടങ്ങിയ പ്രദേശിക സമ്മേളനങ്ങൾ സ്വാതന്ത്ര്യസമരത്തിന് വളരെയേറെ ശക്തി പകർന്നിട്ടുണ്ട്. 
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
1973-ൽ കെൽട്രോൺ ഈ പഞ്ചായത്തിൽ ഒരു യൂണിറ്റ് ആരംഭിച്ചു. 1953-ൽ ഹരിജൻ ഗ്രന്ഥശാലയായീ മണ്ണന്തല മുക്കോലയിൽ പ്രവർത്തനം ആരംഭിച്ച ഗ്രന്ഥശാല 1978-ൽ എ.കെ.ജി. സ്മാരക ശാലയായി പുനർനാമകരണം ചെയ്യപ്പെട്ടു. 
വാണിജ്യ-ഗതാഗത പ്രാധാന്യം.
പ്രധാനമായും ഉല്പന്നങ്ങൾ കൊണ്ടുപോകുന്നതിനും യാത്രയ്ക്കും ജലമാർഗ്ഗമാണ് ഉപയോഗിക്കുന്നത്. അനന്ത വിക്ടോറിയ മാർത്താണ്ഡം കനാൽ എന്ന പഴയ ജലവിതരണം തേങ്ങാപട്ടണത്തെയും പൂവാറിനെയും ബന്ധിപ്പിച്ചിരുന്നു. ഇത് സമുദ്രത്തിലേക്കുള്ള കവാടമായിരുന്നു. 
അടിസ്ഥാനമേഖലകൾ.
സർക്കാർമേഖലയിൽ തന്നെ മൂന്ന് വിഭാഗത്തിൽപ്പെടുന്ന അലോപ്പതി, ആയൂർവേദ, ഹോമിയോ ആശുപത്രികളുള്ള പഞ്ചായത്താണ് കരകുളം. വട്ടപ്പാറ കേന്ദ്രീകരിച്ചാണ് ആയൂർവേദ ആശുപത്രിയും, പ്രാഥമിക ആരോഗ്യകേന്ദ്രവും സ്ഥിതി ചെയ്യുന്നത്. ഗവ.ഹോമിയോ ആശുപത്രി കരകുളത്ത് സ്ഥിതി ചെയ്യുന്നു. 1950 കളിൽ പഞ്ചായത്തിൽ കുടിവെള്ളം എന്നത് ഒരു പ്രശ്നമായിരുന്നില്ല. അന്നുണ്ടായിരുന്ന വീടുകൾക്ക് സമീപം ഒന്നുകിൽ കിണറോ, നീർച്ചാലുകളോ ഉണ്ടായിരുന്നു. കുടിയ്ക്കാനും മറ്റു ആവശ്യങ്ങൾക്കും ധാരാളം ജലം ലഭ്യമായിരുന്നു. പഞ്ചായത്തിന്റെ മിക്കവാറും പ്രദേശങ്ങളിൽ കുളങ്ങൾ ദൃശൃമായിരുന്നു. ഈ കുളങ്ങൾ ക്രമേണ നികത്തുകയും ചിറകളും ജലശേഖരങ്ങളും ഇല്ലതായതോടു കൂടി പഞ്ചായത്തിലെ ജലലഭ്യത വളരെയധികം കുറയാൻ കാരണമാവുകയും ചെയ്തു. 1950-ലാണ് കരകുളം പഞ്ചായത്തിലെ സർവ്വീസ് സഹകരണ ബാങ്ക് ആരംഭിച്ചത്. പഞ്ചായത്തിൽ 8 വായനശാലകളും 4 ഗ്രന്ഥശാലകളുമുണ്ട്. ഇവയിൽ 1953-ൽ ഹരിജൻ ഗ്രന്ഥശാലയായി മണ്ണന്തല മുക്കോലയിൽ പ്രവർത്തനമാരംഭിച്ച ഗ്രന്ഥശാലയാണ് 1978-ൽ എ.കെ.ജി സ്മാരക ഗ്രന്ഥശാലയായി പുനർനാമകരണം ചെയ്യപ്പെട്ടത്. 
വ്യവസായം.
ദശാബ്ദങ്ങൾക്കുമുമ്പ് കേരള സ്റ്റേറ്റ് ഇലക്ട്രോണിക്സ് ഡെവലപ്മെന്റ് കോർപ്പറേഷന്റെ (കെൽട്രോൺ) പ്രഥമവും പ്രധാനവുമായ ഫാക്ടറി സ്ഥാപിതമായിരിക്കുന്നത് കരകുളത്താണ്. ലോക ഇലക്ട്രോണിക്സ് ഭൂപടത്തിൽ കരകുളത്തിന് സ്ഥാനം നൽകിയ ഈ സംരംഭം കരകുളത്തിന്റെ സമ്പദ്ഘടനയെ ചെറുതായൊന്നുമല്ല സ്വാധീനിച്ചിട്ടുള്ളത്.
ഗതാഗതം.
എല്ലാ പ്രദേശങ്ങളേയും കൂട്ടിയിണക്കത്തക്കവിധത്തിൽ സാമാന്യം മെച്ചപ്പെട്ട ഒരു റോഡുശൃംഖല കരകുളം പഞ്ചായത്തിലുണ്ട്. പഞ്ചായത്തിലെ കഴുനാട്, പന്തപ്ലാവ് വാർഡുകളെയും മരുതൂർ, ചിറ്റാഴ വാർഡുകളെയും വേർതിരിക്കുന്ന എം.സി.റോഡ് മരുതൂർ മുതൽ വട്ടപ്പാറ കണക്കോട് വരെയുള്ള 4 കിലോമീറ്റർ ദൂരം പഞ്ചായത്തിലൂടെ കടന്നുപോകുന്നു. കൂടാതെ വഴയില നിന്നു തുടങ്ങി കരകുളം-കെൽട്രോൺ പ്രദേശത്തു കൂടി അന്തർസംസ്ഥാനപാതയായ തിരുവനന്തപുരം-ചെങ്കോട്ട റോഡും കടന്നു പോകുന്നു. പ്രധാനപ്പെട്ട ഈ റോഡുകളിലൂടെയാണ് കരകുളം, വട്ടപ്പാറ മേഖലകളിലെ ജനങ്ങൾക്ക് തിരുവനന്തപുരം, നെടുമങ്ങാട് നഗരപ്രദേശങ്ങളുമായി ബന്ധപ്പെടാൻ കഴിയുന്നത്. 1954-ൽ ഇന്നത്തെ കരകുളം പാലം ജംഗ്ഷൻ വരെ മാത്രമേ അന്ന് സ്റ്റേറ്റ് ട്രാൻസ്പോർട്ട് സിറ്റി സർവ്വീസ് ഉണ്ടായിരുന്നുള്ളൂ. അതുതന്നെ രാവിലെയും വൈകിട്ടും മാത്രമായിരുന്നു. അരുവിക്കര, ഇരുമ്പ മുതലായ പ്രദേശങ്ങളിലെ ജനങ്ങൾക്ക് ചികിത്സാ ആവശ്യങ്ങൾക്കും മറ്റും ആശുപത്രിയിൽ പോകുവാൻ വേണ്ടി ഈ ബസ് സർവ്വീസ് എട്ടാമതു മൈൽകുറ്റി വരെ (8-ം കല്ല്) നീട്ടിക്കൊടുക്കണമെന്ന് അന്നത്തെ പഞ്ചായത്തുകമ്മിറ്റി പ്രമേയം പാസാക്കിയതായി രേഖകളിൽ കാണുന്നു (ജൂലായ് 3,1954).
വിദ്യാഭ്യാസരംഗം.
പണ്ടുകാലത്ത് ഇന്നാട്ടുകാർക്ക് ഹൈസ്ക്കൂൾ വിദ്യാഭ്യാസത്തിനുവേണ്ടി മൈലുകൾ താണ്ടി പോകേണ്ടിവന്നിരുന്നു. ഇതിനൊരു പരിഹാരമുണ്ടായത് കരകുളം ഗവൺമെന്റ് ഹൈസ്ക്കുൾ സ്ഥാപിതമായതോടെയാണ്. നാട്ടുകാരുടെ സാമ്പത്തികസഹായത്തോടെ കരകുളം പഞ്ചായത്തിന്റെ നേതൃത്വത്തിൽ സ്ഥാപിക്കപ്പെട്ട ഈ സ്കൂൾ പ്രാരംഭഘട്ടത്തിൽ എട്ടാം ക്ലാസ്സുവരെ മാത്രമേ പ്രവർത്തിച്ചിരുന്നുള്ളൂ. സ്ക്കൂളിന് കെട്ടിടമില്ലാഞ്ഞതിനാൽ ആറന്നൂർകോണം പത്മനാഭൻപിള്ളയുടെ വീടിനോടനുബന്ധിച്ച് ഒരു ഓലഷെഡ് കെട്ടിയാണ് ക്ലാസ്സ് ആരംഭിച്ചത്. തുടർന്ന് സ്കൂളിന് സ്വന്തമായി ഒരു മന്ദിരം നിർമ്മിക്കുകയും ക്രമേണ ഇന്നതു വൊക്കേഷണൽ ഹയർസെക്കന്ററി സ്കൂളായി പരിണമിക്കുകയും ചെയ്തു.
ഭൂമിശാസ്ത്രം.
ഭൂപ്രകൃതി, ജലം.
കേരളത്തിന്റെ വിഭവസമ്പന്നമായ ഭൂവിഭാഗമായ ഇടനാടിന്റെ ഉത്തമമാതൃകയാണെന്ന് പേരുകൊണ്ടുതന്നെ വിളിച്ചറിയിക്കുന്ന കരകുളം എന്ന മനോഹരമായ ഗ്രാമം. പച്ചപ്പണിഞ്ഞു തലയുർത്തിനിൽക്കുന്ന കുന്നുകൾ. കുത്തിറക്കമുള്ള ചെരിവുകൾ, കുന്നിൻതടങ്ങളിലെ വയൽപ്പണകൾ, സമതലങ്ങൾ എല്ലാം ചേർന്ന് കരയും കുളവുമൊരുക്കുന്ന ഈ മണ്ണ് കൃഷീവലന്റെ സ്വർഗ്ഗമാണെന്ന് പറയാം. ഭൂപ്രകൃതിയെ അടിസ്ഥാനമാക്കി കരകുളം പഞ്ചായത്തുപ്രദേശത്തെ ഒരു മലനാടൻഗ്രാമം എന്നു വിശേഷിപ്പിക്കാവുന്നതാണ്. ഉയർന്ന കുന്നുകളും താഴ്വരകളും കുന്നുകൾക്കിടയിലെ നിരപ്പായ വെള്ളക്കെട്ടുകളും ഇടകലർന്നുകിടക്കുന്ന ഒരു ഭൂവിഭാഗമാണിത്. തിരുവനന്തപുരം താലൂക്കിനോട് തൊട്ടുകിടക്കുന്നതും നെടുമങ്ങാട് താലൂക്കിന്റെ തെക്കൻ പ്രദേശവുമായ ഈ പഞ്ചായത്ത് കരകുളം, വട്ടപ്പാറ എന്നീ റവന്യൂ വില്ലേജുകൾ ഉൾപ്പെടുന്നതാണ്. ഭൂമിയുടെ കിടപ്പനുസരിച്ച് മിക്ക കുന്നുകളുടെ മുകളിലും സമനിരപ്പായ സ്ഥലങ്ങളുണ്ട്. ഉയർന്ന ലാറ്ററേറ്റ് ഭൂവിഭാഗമായ ഈ പ്രദേശം മൊത്തം കൃഷിയിടത്തിന്റെ 20 ശതമാനത്തോളം വരും. കുന്നിൻമുകളിലെ നിരപ്പു കഴിഞ്ഞാൽ പിന്നെയുള്ളത് ചരിവുകളാണ്. 15-20 ഡിഗ്രി മുതൽ 65-70 ഡിഗ്രി വരെയുള്ള ചരിഞ്ഞ പ്രദേശങ്ങളാണ് ഇവയിലധികവും. കരകുളം പഞ്ചായത്തിന്റെ ഒരു പ്രധാന സവിശേഷത ഭൂവിസ്തൃതിയിൽ ഗണനീയമായ ഒരു ഭാഗം പാറക്കെട്ടുകളാണെന്നുള്ളതാണ്. കിള്ളിയാർ ഏകദേശം 4.5 കിലോമീറ്റർ പഞ്ചായത്തിലൂടെ കടന്നുപോകുന്നുണ്ട്. ഈ പ്രദേശത്ത് ഒരുകാലത്ത് ധാരാളം കുളങ്ങൾ ഉണ്ടായിരുന്നുവെന്നും അതുകൊണ്ടാണ് കരകുളം എന്ന പേര് കിട്ടിയതെന്നും കേൾക്കുന്നു. വില്ലേജോഫീസ് രജിസ്റ്ററുകൾ പരിശോധിക്കുമ്പോൾ തന്നെ ഇതു സത്യമാണെന്ന് ബോധ്യപ്പെടും. കരകുളം എന്ന നാമത്തിലെ കുളം എന്ന പദത്തിൽ ഒളിഞ്ഞിരിക്കുന്ന ജലസമൃദ്ധി പരമാവധി ഉപയോഗപ്പെടുത്തിയ ഒരു ജനതയായിരുന്നു ഇവിടുണ്ടായിരുന്നത്. തിരുവിതാംകൂർ രാജാവിന്റെ ധാന്യപുരയിലേക്ക് ഒഴുകിയെത്തിയ കാർഷികസമ്പത്തിൽ ചെറുതല്ലാത്തൊരു ഭാഗം കരകുളത്തെ ജനങ്ങളുടെ വിയർപ്പിന്റെയും പ്രയത്നത്തിന്റെയും ആകെത്തുകയായിരുന്നു. 
ആരാധനാലയങ്ങൾ.
കരകുളം ജുമാ മസ്ജിദ്,തിരുമാനൂർ മഹാദേവർ ക്ഷേത്രം, കുന്നൂർക്കൽ ക്ഷേത്രം,പതിയനാട് ശ്രീ ഭദ്രകാളി ക്ഷേത്രം,മാങ്കോട് ഇലങ്കത്ത് ദേവത, മുദിശാസ്താംകോട് ക്ഷേത്രം, മരുതൂർ സഭ മേലതിൽ തമ്പുരാൻ ക്ഷേത്രം ഏണിക്കര ശിവ ക്ഷേത്രം പ്രധാന ആരാധനാലയങ്ങൾ.1836 ൽ സ്ഥാപിതമായ ക്രൈസ്റ്റ്നഗർ പള്ളിയും തിരുവിതാംകൂർ രാജവംശം സ്ഥാപിച്ച തെക്കേടം തമ്പുരാൻ ക്ഷേത്രവും വളരെ പുരാതനമാണ്.

</doc>
<doc id="59046" url="https://ml.wikipedia.org/wiki?curid=59046" title="ദേവക്കൂത്ത്">
ദേവക്കൂത്ത്

 
സ്ത്രീകൾ കെട്ടിയാടുന്ന ഏക തെയ്യമാണ്‌ ദേവക്കൂത്ത്. കണ്ണൂർ ജില്ലയിലെ പഴയങ്ങാടിക്കടുത്തുള്ള തെക്കുമ്പാട് കൂലോം തായക്കാവിലാണ്‌ ഈ സ്ത്രീ തെയ്യം കെട്ടിയാടുന്നത്. രണ്ടു വർഷത്തിലൊരിക്കലാണ്‌ ദേവക്കൂത്ത് കെട്ടിയാടുന്നത്. 
തെക്കുമ്പാട് ദ്വീപിലെ പൂന്തോട്ടത്തിൽ എത്തിയ ഒരു അപ്സരസ്ത്രീ അവിടെ ഒറ്റപ്പെട്ടു പോകുകയും പിന്നീട് നാരദന്റെ സഹായത്തോടെ അവർ ദേവലോകത്തേക്ക് പോയി എന്നുമാണ്‌ ഐതിഹ്യം. ഇതിന്റെ തുടർച്ചയെന്നോണമാണ്‌ സ്ത്രീകൾ തന്നെ ഈ തെയ്യം കെട്ടിയാടുന്നത്.
1999 ഡിസംബർ മുതൽ 2010 ഡിസംബർ വരെ ഈ തെയ്യം കെട്ടിയാടിയത് മാടായി കേളുപ്പണിക്കരുടെ ഭാര്യയായ ചിന്നു എന്ന ലക്ഷ്മി മാടായിയാണു്. 2012-ൽ കെ.പി. അംബുജാക്ഷിയാണു് ഈ തെയ്യം കെട്ടിയത് ദേവക്കൂത്ത് കെട്ടുന്നതിന് മുന്നോടിയായി 41 ദിവസം വ്രതമെടുക്കണം.ഒന്നിടവിട്ട വർഷങ്ങളിൽ ധനുമാസം അഞ്ചാം തീയതിയാണ് ദേവക്കൂത്ത്.വാക്കുരിയാടൽ,വഴിപാട് തുടങ്ങിയ തെയ്യച്ചടങ്ങുകൾ ദേവക്കൂത്തിലില്ല.
അവലംബങ്ങൾ.
&lt;templatestyles src="Reflist/styles.css" /&gt;

</doc>
<doc id="59047" url="https://ml.wikipedia.org/wiki?curid=59047" title="Karakulam Gramapanchayath">
Karakulam Gramapanchayath



</doc>
<doc id="59048" url="https://ml.wikipedia.org/wiki?curid=59048" title="വെമ്പായം ഗ്രാമപഞ്ചായത്ത്">
വെമ്പായം ഗ്രാമപഞ്ചായത്ത്

 
തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് വെമ്പായം . നെടുമങ്ങാട് ബ്ലോക്ക് പഞ്ചായത്തിന്റെ ഭാഗമാണിത്.
പ്രാക് ചരിത്രം.
കണക്കോടിനു സമീപം മുളംക്കാട്ടിൽ വേടർ രാജാവ് താമസിച്ചിരുന്നു എന്ന് വിശ്വസിച്ചു പോരുന്ന ഒരു കോട്ടയുടെ അവശിഷ്ടങ്ങൾ ഇപ്പോഴുമുണ്ട്. പെരുംകൂർ വാർഡിൽ ചിറമുക്കിനു സമീപം ഈയം വെട്ടികൊടുത്തതിന്റെ അടയാളം വരുന്ന ടണൽ കാണാം 
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
1912 നു മുമ്പ് കന്യാകുളങ്ങരയിൽ ഒന്ന് മുതൽ നാലുവരെ ഉള്ള മലയാളം പ്രൈമറി സ്കൂളായിരുന്നു ഏക വിദ്യാഭ്യാസ സ്ഥാപനം. 1930-ൽ കുറ്റിയാണി ദേശസേവിനി ഗ്രന്ഥശാല ഫാ. ജോസഫ് തങ്കപ്പൻ പ്രസിഡന്റായി തെരഞ്ഞെടുത്തത്. ശ്രീ നാരായണഗുരു, ശാന്തിക്കുന്ന് എന്നീ സ്ഥലത്ത് വന്നിരുന്നുവെന്നും അതു കൊണ്ട് ശാന്തിക്കുന്ന് എന്ന പേര് വരാനിടയായതെന്നും പറയപ്പെടുന്നു
മഹാത്മാ ഗാന്ധി വെമ്പായം പഞ്ചായത്തിലെ വെട്ടിനാട്‌ ഊരൂട്ടു മണ്ഡപത്തിൽ പദയാത്രക്കിടെ വിശ്രമിച്ചിരുന്നു. അവിടെ ഗാന്ധി സ്മാരകം സ്ഥിതിചെയ്യുന്നു.
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1952-ൽ നടന്ന പഞ്ചായത്ത് തെരഞ്ഞെടുപ്പിൽ എം. ഗോപാലപിള്ള ആദ്യത്തെ പഞ്ചായത്ത് പ്രസിഡന്റായി .
ഭൂമിശാസ്ത്രം.
ഭൂപ്രകൃതി.
ഉയർന്ന പ്രദേശങ്ങളും, ചരിവു പ്രദേശങ്ങളും. താഴ്ന്ന സമതലങ്ങളും പാറക്കെട്ടുകളുമടങ്ങിയതാണ് ഈ പഞ്ചായത്തിലെ ഭൂപ്രകൃതി. മണð ചേർന്ന മണ്ണ്, എക്കൽമണ്ണ്, ചരൽ കലർന്ന മണ്ണും ചെമ്മണ്ണും കരിമണ്ണും ആണ് പൊതുവെ കാണുന്ന മണ്ണിനങ്ങൾ.
ജലപ്രകൃതി.
തലക്കുളങ്ങൾ, ചിറകൾ, ചെറിയ തോടുകളും കുറച്ചു കുളങ്ങളും അടങ്ങിയതാണ് ഈ പഞ്ചായത്തിലെ ജലസ്രോതസ്സ്. 
ആരാധനാലയങ്ങൾ.
കുറ്റിയാണി ശ്രീധർമ്മ ശാസ്താ(വനശാസ്താ)ക്ഷേത്രം, ഗണപതിപാറ, വേറ്റിനാട് ഊരൂട്ടുമണ്ഡപം, തിട്ടയത്തുകോണം മാടൻ കാവ് ശ്രീ ദുർഗ്ഗാ ലക്ഷ്മീ ക്ഷേത്രം, കൈതക്കാട് ശ്രീ ധർമ്മ ശാസ്താ ക്ഷേത്രം, സിയോൺകുന്ന് പള്ളി, കന്യകുളങ്ങര ജുമാ അത്ത് പള്ളിയും നന്നാട്ടുക്കാവ്, ജുമാ അത്ത് പള്ളി കൊഞ്ചിറ മുടിപ്പുര ക്ഷേത്രം,ചീരാണിക്കര ആയിരവില്ലി തമ്പുരാൻ ക്ഷേത്രം, തേക്കട മാടൻനട ക്ഷേത്രം, ഈന്തിവിള ക്ഷേത്രം, CSI Church കുറ്റിയാണി,സെന്റ് പോൾസ് മലങ്കര സുറിയാനി കത്തോലിക്കാപ്പള്ളി കുറ്റിയാണി തുടങ്ങിയവയാണ് ഈ പഞ്ചായത്തിലെ പ്രസിദ്ധമായ ആരാധനാലയങ്ങൾ.

</doc>
<doc id="59049" url="https://ml.wikipedia.org/wiki?curid=59049" title="Vembayam Gramapanchayath">
Vembayam Gramapanchayath



</doc>
<doc id="59052" url="https://ml.wikipedia.org/wiki?curid=59052" title="ദിവ്യ ഭാരതി">
ദിവ്യ ഭാരതി

 
ഇന്ത്യൻ ചലച്ചിത്ര രംഗത്തെ ഒരു പ്രമുഖ നടിയായിരുന്നു ദിവ്യ ഭാരതി. ("ഹിന്ദി: "), (ഫെബ്രുവരി 25, 1974 - ഏപ്രിൽ 5, 1993). പ്രധാനമായും 1990 കളുടെ ആദ്യകാലങ്ങളിൽ തമിഴ്, തെലുങ്ക്, ഹിന്ദി എന്നീ ഭാഷകളിലാണ് ദിവ്യ ഭാരതി അഭിനയിച്ചിട്ടുള്ളത്. ദിവ്യ ഭാരതി ആദ്യമായി അഭിനയിച്ച ചിത്രം 1990 ൽ 16 വയസ്സുള്ളപ്പോൾ തമിഴിൽ "നിലാ പെണ്ണേ" എന്ന ചിത്രമാണ്. പക്ഷേ ഈ ചിത്രം ഒരു വിജയമായിരുന്നില്ല. ആദ്യ വിജയചിത്രം തെലുഗു ചിത്രമാ‍യ "ബോബ്ബിലി രാജ", എന്ന ചിത്രമായിരുന്നി. ഇതിൽ തെലുങ്ക് നായക നടനായ വെങ്കടേശ് ആയിരുന്നു ദിവ്യയുടെ കൂടെ അഭിനയിച്ചത്. അടുത്ത രണ്ട് വർഷത്തിൽ ധാരാളം തെലുഗു സിനിമകളിൽ അഭിനയിച്ചു. 1992 ൽ ബോളിവുഡ് ചലച്ചിത്ര രംഗത്തേക്ക് വിശ്വാത്മ എന്ന ചിത്രത്തിൽ അഭിനയിച്ചുകൊണ്ട് ദിവ്യ തുടങ്ങി. പിന്നീട് 14 ഓളം ഹിന്ദി ചിത്രങ്ങളിൽ ദിവ്യ അഭിനയിച്ചു. ഒരു പുതുമുഖ നടി എന്ന നിലയിൽ ഇത്രയധികം ചിത്രങ്ങളിൽ അഭിനയിച്ചത് അക്കാലത്തെ ഒരു റെക്കോർഡ് ആയിരുന്നു. പക്ഷേ, ദിവ്യയുടെ ചലച്ചിത്ര ജീവിതം 19 വയസ്സിലെ അകാല മരണത്തോടെ അവസാനിക്കുകയായിരുന്നു. 1993 ഏപ്രിലിൽ ദുരൂഹമായ സാഹചര്യത്തിൽ ദിവ്യ ഭാരതി മരണപ്പെടുകയായിരുന്നു. ദിവ്യ ഭാരതിയെ പ്രമുഖ നടി ശ്രീദേവിയുടെ പുതു തലമുറയിലെ മുഖമായിട്ടാണ് എല്ലാവരും പറഞ്ഞിരുന്നത്. മുഖ ഭാവം കൊണ്ടും മറ്റും ശ്രീദേവിയുമായി താരതമ്യം ഉള്ളതും ഇതിന്റെ ഒരു കാരണമായിരുന്നു.
ആദ്യ ജീ‍വിതം.
ദിവ്യ ഭാരതിയുടെ മാതാവ് മീതയും , പിതാവ് ഓം പ്രകാശ് ഭാരതിയുമാണ്. ഒരു കുണാൽ എന്ന ഒരു ഇളയ സഹോദരനമുണ്ട്. 16 -)അം വയസ്സിൽ പഠിത്തം ഉപേക്ഷിച്ച് ദിവ്യ അഭിനയത്തിലേക്ക് തിരിയുകയായിരുന്നു.
സിനിമ ജീവിതം.
ദിവ്യയുടെ അഭിനയ ശേഷി കണ്ടെത്തിയത് നടനും സംവിധായകനുമായ കീർത്തി കുമാറായിരുന്നു. 1988 ൽ ഗോവിന്ദയുടെ കൂടെ ഒരു സിനിമയിൽ അഭിനയിക്കാൻ തീരുമാനിച്ചെങ്കിൽ പിന്നീട് ഈ വേഷം ജൂഹി ചൌളക്ക് പോകുകയായിരുന്നു.
പല പ്രമുഖ തെലുഗു നടന്മാരുടെ കൂടെയും ദിവ്യ അഭിനയിച്ചിട്ടുണ്ട്. ഇതിൽ പ്രധാന നടന്മാരായ ബാലകൃഷ്ണ, പ്രശാന്ത്, ചിരഞ്ജീ‍വി, മോഹൻ ബാബു എന്നിവർ ഉൾപ്പെടുന്നു. പിന്നീട് ഹിന്ദിയിലേക്ക് മാറിയതിനുശേഷം ആദ്യ ചിത്രമായ "വിശ്വാത്മ" ഒരു ഫ്ലോപ്പ് ചിത്രമായ ഒന്നായിരുന്നുവെങ്കിലും , അതിലെ ഗാന രംഗം വളരെ പ്രശസ്തി നേടി. പിന്നീട് അഭിനയിച്ച ഒരു പാട് ചിത്രങ്ങൾ വളരെയധികം ഹിറ്റായി.
ബോളിവുഡിലെ പല പ്രമുഖ നടന്മാരുടെ ഒക്കെ ദിവ്യ അഭിനയിച്ചിട്ടുണ്ട്. ഇതിൽ പ്രധാന നടന്മാർ സണ്ണി ഡിയോൾ, റിഷി കപൂർ, ഗോവിന്ദ, സഞ്ജയ് ദത്ത്, ഷാരൂഖ് ഖാൻ എന്നിവർ ഉൾപ്പെടുന്നു.
സ്വകാര്യ ജീവിതം.
1992 ൽ ദിവ്യ ഭാരതി സ്വകാര്യമായി ബോളിവുഡ് നടനായ സാജിദ് നദിയാവാലയുമായി വിവാഹം ചെയ്തു. ഈ വിവാഹം തന്റെ കുടുംബത്തിലെ പ്രശ്നങ്ങൾ ഒഴിവാക്കാനും, ചലച്ചിത്ര ജീവിതത്തിലും ബാധിക്കാതിരിക്കാൻ ഇത് രഹസ്യമാക്കി വക്കുകയായിരുന്നു.
മരണം.
ഏപ്രിൽ 5, 1993 ൽ 19 വയസ്സുള്ളപ്പോൾ ദിവ്യ, മുംബൈയിലെ ഒരു അഞ്ചു നില കെട്ടിടത്തിന്റെ മുകളിൽ നിന്നും വീണു മരിക്കുകയായിരുന്നു. 1998 ൽ പോലീസ് ഈ കേസിന്റെ അന്വേഷണം അവസാനിപ്പിച്ചു. പക്ഷേ ഇന്നും ദിവ്യയുടെ മരണം ഒരു സംശയാസ്പദകമായി നിലകൊള്ളുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="59054" url="https://ml.wikipedia.org/wiki?curid=59054" title="Divya Bharti">
Divya Bharti



</doc>
<doc id="59062" url="https://ml.wikipedia.org/wiki?curid=59062" title="ജൂഹി ചാവ്‌ല">
ജൂഹി ചാവ്‌ല

 
ബോളിവുഡ് ചലച്ചിത്രരംഗത്തെ ഒരു പ്രമുഖ നടിയും, ചലച്ചിത്രനിർമ്മാതാവും, ടി.വി അവതാരകയുമാണ് ജൂഹി ചാവ്‌ല("ഹിന്ദി: ", ജനനം: 13 നവംബർ, 1967.
1984-ലെ ഫെമിന മിസ്സ് ഇന്ത്യ മത്സരത്തിലെ വിജയി കൂടി ആയിരുന്നു ജൂഹി. അതിനു ശേഷം ജൂഹി അഭിനയത്തിലേക്ക് തിരിയുകയായിരുന്നു. ബോളിവുഡിലെ ഒരു പ്രധാന നായിക നടിയായിത്തന്നെ പിന്നീട് ജൂഹി വളരുകയുണ്ടായി. ധാരാളം വ്യവസായികപരമായ വിജയ ചിത്രങ്ങളിൽ ജൂഹി അഭിനയിച്ചിട്ടുണ്ട്. 
2000-ത്തിനു ശേഷം ഏകദേശം 70 ലധികം ഹിന്ദി സിനിമകളിൽ അഭിനയിച്ച ജൂഹി പിന്നീട് സമാന്തര സിനിമകളിലും, തന്റെ സ്വന്തം ഭാഷയായ പഞ്ചാബി സിനിമകളിലും ശ്രദ്ധ കേന്ദ്രീകരിക്കുകയായിരുന്നു. ഇതു കൂടാതെ ചലച്ചിത്രനിർമ്മാണവും, ടെലിവിഷൻ അവതാരണവും ജുഹിയുടെ പ്രവർത്തനമേഖലകളിൽ ഉൾപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="59063" url="https://ml.wikipedia.org/wiki?curid=59063" title="Juhi Chawla">
Juhi Chawla



</doc>
<doc id="59065" url="https://ml.wikipedia.org/wiki?curid=59065" title="മേലൂർ ഗ്രാമപഞ്ചായത്ത്">
മേലൂർ ഗ്രാമപഞ്ചായത്ത്

 
കേരളത്തിലെ തൃശൂർ ജില്ലയിൽ ചാലക്കുടി താലൂക്കിൽ ചാലക്കുടി ബ്ലോക്ക് അതിർത്തിയിൽ പെടുന്ന ഒരു ഗ്രാമമാണ്‌ മേലൂർ. (ഇംഗ്ലീഷ്: Meloor). കാടുകുറ്റിക്ക് കിഴക്കായി ചാലക്കുടിപ്പുഴക്കു തീരത്തായാണ്‌ മേലൂർഗ്രാമം. കറുകുറ്റി(എറണാകുളം ജില്ല), കൊരട്ടി, കാടുകുറ്റി എന്നീ പഞ്ചായത്തുകളും ചാലക്കുടിപുഴയും പുഴയുടെ മറുഭാഗത്തായി ചാലക്കുടി നഗരസഭയും പരിയാരവും മേലൂരുമായി അതിർത്തി പങ്കിടുന്നു. 2306 ഹെക്ടർ(23.06 ചതുരശ്ര കി.മീ)ആണ് വിസ്തീർണ്ണം. 
ഗതാഗതം.
കേരളത്തിലെ പ്രധാന പാതയായ ദേശീയ പാത 544 (പഴയ പേര് ദേശീയപാത 47) ഈ പഞ്ചായത്തിലൂടെ തെക്കു വടക്കായി കടന്നു പോകുന്നു. ഇതിനു സമാന്തരമായി ഷൊർണ്ണൂർ എറണാകുളം തീവണ്ടിപ്പാതയും കടന്നു പോകുന്നു.ഡിവൈൻ നഗർ റെയിൽവേ സ്റ്റേഷൻ മുരിങ്ങൂരിൽ സ്ഥിതി ചെയ്യുന്നു .ദേശീയ പാതയിൽ മുരിങ്ങൂരിൽ സന്ധിക്കുന്ന മുരിങ്ങൂർ-ഏഴാറ്റുമുഖം പാതയാണു പഞ്ചായതിലെ പ്രധാന പാത.ഈ പാത പഞ്ചായത്തിലെ പ്രധാന സ്ഥലങ്ങളായ മേലൂർ, പൂലാനി, കുന്നപ്പിള്ളി, അടിച്ചിലി എന്നിവയെ ബന്ധിപ്പിചു കൊണ്ടു എറണാകുളം ജില്ലയിലെ ഏഴാറ്റുമുഖം വരെ നീളുന്നു. തെക്കൻ ജില്ലകളിൽ നിന്നും അതിരപ്പിള്ളി വെള്ളച്ചാട്ടത്തിലേക്കുള്ള പുതിയ എളുപ്പ വഴിയാണു ഈ പാത. മേലൂർ-പുഷ്പഗിരി-അടിചിലി,മേലൂർ‌-കുവ്വക്കാട്ടുകുന്ന്-പാലപ്പിള്ളി,കല്ലുകുത്തി-ശാന്തിപുരം,കൊമ്പിച്ചാൽ-കുറുപ്പം, മുരിങ്ങൂർ-കാടുകുറ്റി എന്നിവയാണു മറ്റു പ്രധാന പാതകൾ.മേലൂരിനെ ചാലക്കുടി പട്ടണവുമായി ബന്ധിപ്പിക്കുന്ന ചാലക്കുടിപ്പുഴക്ക് കുറുകെയുള്ള വെട്ടുകടവ് പാലം വഴി പുതിയതായി ചാലക്കുടി-വെട്ടുകടവ്-കല്ലുകുത്തി-പൂലാനി-അടിച്ചിലി എന്ന റൂട്ട് നിലവിൽ വന്നിട്ടുണ്ട്
ഭൂപ്രകൃതി.
ഈ പഞ്ചായത്തിലെ കുന്നപ്പിള്ളി, അടിച്ചിലി, പുഷ്പഗിരി, കുവ്വക്കാട്ടുകുന്ന് എന്നിവ ചെറിയ കുന്നുകളോടു കൂടിയ ഉയർന്ന പ്രദേശങ്ങളാണ്. പഞ്ചായത്തിലെ എല്ലാ പ്രദേശങ്ങളിലേക്കും എത്തിച്ചേരുന്നതിനു ആവശ്യമായ റോഡുകൾ ഉണ്ട്.
കാർഷിക വിളകൾ.
നേന്ത്രവാഴകൃഷിക്ക് വളരെ പ്രസിദ്ധമായിരുന്നു മേലൂർ[""]. നെല്ല്, വാഴ, തെങ്ങ്,മരച്ചീനി എന്നിവയാണു പ്രധാന കാർഷികവിളകൾ.അടുത്ത കാലത്തായി ചില പ്രദേശങ്ങളിൽ വെജിറ്റബിൾ ആൻഡ് ഫ്രൂട്ട് പ്രൊമോഷൻ കൗൺസിൽ കേരളയുടെ സഹായത്തോടെ കാബേജ്, കാരറ്റ് എന്നിവയും കൃഷി ചെയ്യുന്നുണ്ട്.
ജലസേചന സൗകര്യങ്ങൾ.
തുമ്പൂർമുഴി ജലസേചന പദ്ധതിയുടെ ഇടതുകര കനാൽ വഴി പഞ്ചായത്തിലെ മിക്കവാറും ആയക്കെട്ട് പ്രദേശങ്ങളിൽ വെള്ളം എത്തുന്നു,കൂടാതെ ചാലക്കുടിപ്പുഴയിൽ നിന്നും കുളങ്ങളിൽ നിന്നും പഞ്ചായത്തിന്റെയും സ്വകാര്യ വ്യക്തികളുടേയും ഉടമസ്ഥതയിലുള്ള നിരവധി ലിഫ്റ്റ് ഇറിഗേഷൻ പദ്ധതികൾ വഴിയും ആവശ്യമായ വെള്ളം എത്തുന്നു.
പ്രസിദ്ധരായ വ്യക്തികൾ.
കേംബ്രിഡ്ജിലെ ഇൻറർനാഷണൽ ബയോഗ്രാഫിക്കൽ സെൻററിൻറെ 1974ൽ മെൻ ഓഫ് അച്ചീവ്മെൻറ് ബഹുമതിക്ക് അർഹനായ സാഹിത്യകാരൻ പി. തോമസ് നെറ്റിക്കാടൻ മേലൂർകാരനാണ്‌. മലയാളത്തിലും ഇഗ്ലീഷിലുമായി നിരവധി ഗ്രന്ഥങ്ങൾ ഇദ്ദേഹം രചിച്ചിട്ടുണ്ട്. ശാകുന്തളം മലയാള ഭാഷയിലേക്കു പരിഭാഷപ്പെടുത്തിയ പണ്ഡിതശ്രേഷ്ഠൻ ഗുരു കാലടി എന്നറിയപ്പെട്ടിരുന്ന കാലടി രാമൻ നമ്പ്യാർ, പ്രസിദ്ധ മദ്ദളവിദ്വാൻ ചാലക്കുടി നാരായണൻ നമ്പീശൻ, പുരോഗമന സാഹിത്യകാരനായ സി.ആർ. പരമേശ്വരൻ എന്നിവരും മേലൂർ നിവാസികളാണ്. പുതുതലമുറയിലെ ചിത്രകാരന്മാരായ ദാമോദരൻ നമ്പിടി, ജോഷി മേലൂർ, ജിബു കുന്നപ്പിള്ളി, സുരേഷ് മുട്ടത്തി എന്നിവർ നിരവധി ചിത്രപ്രദർശനങ്ങൾ നടത്തിയിട്ടുണ്ട്.
പ്രധാന സ്ഥലങ്ങൾ.
മണ്ടിക്കുന്ന്.
പഞ്ചായത്തിന്റെ പടിഞ്ഞാറ് ഭാഗത്ത സ്ഥിതിചെയ്യുന്നു.പഞ്ചായത്ത് അതിർത്തിക്കുള്ളിലെ ഉയർന്ന ഭൂപ്രദേശമാണ് മണ്ടിക്കുന്ന്.പഞ്ചായത്ത് ലൈബ്രറി സ്ഥിതി ചെയ്യുന്നു.
മുരിങ്ങൂർ.
മുരിങ്ങൂരിന്റെ കുറച്ചു ഭാഗങ്ങൾ കൊരട്ടി പഞ്ചായത്തിലും ഉൾപ്പെടുന്നു. ഇവിടെയാണു ടിപ്പു സുൽത്താൻ നെടുംകോട്ട മുറിച്ചു കടന്നത് .ദേശീയ പാതയിൽ നിന്നുള്ള മുരിങ്ങൂർ-ഏഴാറ്റുമുഖം പൊതുമരാമത്ത് പാത ആരംഭിക്കുന്നതു മുരിങ്ങൂർ ജംക്ഷനിൽ നിന്നാണു. പ്രശസ്തമായ ഡിവൈൻ ധ്യാനകേന്ദ്രം സ്ഥിതി ചെയ്യുന്നതു ഇവിടെയാണു.ഡിവൈൻ നഗർ റെയിൽവെ സ്റ്റേഷൻ, സ്കൂൾ,കേരളത്തിൽ തന്നെ വിരളമായി കാണപ്പെടുന്ന ഒരു കൽദായ പള്ളി എന്നിവയും ഉണ്ട് 
കാലടി(മേലൂർ).
ഗ്രാമ പഞ്ചായത്ത് കാര്യാലയം,ഗ്രൂപ്പ് വില്ലേജ് കാര്യാലയം,കൃഷിഭവൻ എന്നിവ സ്ഥിതി ചെയ്യുന്നു
ശാന്തിപുരം വെട്ടുകടവ്.
മേലൂരിന്റെ കിഴക്കൻ മേഖലയെ ചാലക്കുടി പട്ടണവുമായി ബന്ധിപ്പിക്കുന്ന വെട്ടുകടവ് പാലം, കൂടപ്പുഴ തടയണ, ശാന്തിപുരം സെന്റ് തോമസ് ദേവാലയം എന്നിവ സ്ഥിതിചെയ്യുന്നു.
ചാലക്കുടിയേയും മേലൂരിനെയും ബന്ധിപ്പിക്കുന്ന വെട്ടുകടവു പാലം ഇവിടെയാണു ഉള്ളത്. 2013ൽ പാലം ഗതാഗത യോഗ്യമായി.
കലവറക്കടവ്.
ചാലക്കുടിപ്പുഴയിലെ കലവറക്കടവ് ഇവിടെയാണ്
കല്ലുകുത്തി.
പഞ്ചായത്തിലെ പഴയ കാല വ്യാപാര കേന്ദ്രം, വെട്ടുകടവ് പാലത്തിലേക്കുള്ള പ്രവേശന കവാടം,ടെലിഫോൺ എക്സ്ചേഞ്ച്,സെന്റ്.ജോൺസ് യു. പി സ്കൂൾ,പഞ്ചായത്തിലെ ആദ്യത്തെ സ്കൂൾ ആയ സെന്റ്.ജോസഫ്'സ് എൽ പി സ്കൂൾ.മേലൂർ പാറ ഇവിടെയാണ്. പണ്ട് പാറയുടെ മുകളിൽ ഒരു ക്ഷേത്രമുണ്ടായിരുന്നു. ടിപ്പുവിൻറെ കാലത്ത് നശിപ്പിക്കപ്പെട്ടതാണെന്നു പറയപ്പെടുന്നു.
മേലൂർ.
പഞ്ചായത്തിലെ പ്രധാന വ്യാപാര കേന്ദ്രം, മേലൂർ സർവ്വീസ് സഹകരണ ബാങ്ക്, കെ.എസ്.ഇ.ബി ഓഫീസ്, മേലൂർ ഗ്രാമീണ വായനാശാല,പഞ്ചായത്ത് വനിതാ സാംസ്കാരിക കേന്ദ്രം,ആയുർവേദ ഡിസ്പെൻസറി,ഹോമിയോ ഡിസ്പെൻസറി,ആരോഗ്യ ഉപകേന്ദ്രം,മേലൂർ തപാലാപ്പീസ്,സെന്റ്.തോമസ് ഹോസ്പിറ്റൽ, സെന്റ്.ജോസഫ്'സ് ഹയർ സെക്കണ്ടറി സ്കൂൽ, സെന്റ്.ജോസഫ്'സ് പള്ളി എന്നിവ സ്ഥിതി ചെയ്യുന്നു.
കുവ്വക്കാട്ടുകുന്നു.
ഒരു ഖാദി മസ്ലിൻ കേന്ദ്രം,ആർ യു പി സ്കൂൾ,കുവ്വക്കാട്ടുകുന്നു ഉപ തപാലാപ്പീസ്,ആരോഗ്യ ഉപകേന്ദ്രം,തിരുഹൃദയക്കുന്നു പള്ളി എന്നിവ സ്ഥിതി ചെയ്യുന്നു.
പാലമുറി.
നെടുംകോട്ട കടന്നു പോകുന്നത് ഇതു വഴിയാണു
ശ്രീപുരം.
ശ്രീപുരം ശിവ പാർവ്വതി ക്ഷേത്രം സ്ഥിതി ചെയ്യുന്നത് ഈ പ്രദേശത്താണു
പാലപ്പിള്ളി.
പഞ്ചായത്തിലെ ഒരു പ്രധാന വായനാശാലയായ ടാഗോർ വായനശാല സ്ഥിതി ചെയ്യുന്നു
പുഷ്പഗിരി.
നെടുംകോട്ടയിലെ വട്ടക്കോട്ട സ്ഥിതി ചെയ്യുന്നു,ഫാത്തിമ മാതാ പള്ളി, എഫ് എൽ പി സ്കൂൾ എന്നിവയും ഇവിടെയാണു
അടിച്ചിലി.
എറണാകുളം-തൃശ്ശൂർ ജില്ലാ അതിർത്തിയിൽ തൃശ്ശൂർ ജില്ലയിൽ ഉൾപ്പെട്ട ഒരു ഗ്രാമപ്രദേശമാണ് അടിച്ചിലി.
വൈഖരി വായനശാല, ചിരുത കലാ-കായിക സാംസ്കാരിക സമിതി അടിച്ചിലിയിൽ ആണ് സ്ഥിതി ചെയ്യുന്നത്. ചാലക്കുടിയിൽ നിന്നും വരുന്ന പ്രൈവറ്റ് ബസ്സുകളുടെ അവസാന സ്റ്റോപ്പ്‌ ആണ് അടിച്ചിലി. മേലൂർ ജംഗ്ഷനിൽ നിന്ന് പുഷ്പഗിരി വഴിയും പൂലാനി-കുന്നപ്പിള്ളി വഴിയും അടിച്ചിലിയിൽ എത്തി ചേരുവാൻ സാധിക്കും. പഞ്ചായത്തിലെ പ്രധാനപ്പെട്ട 2 റോഡുകൾ കൂടിചെരുന്നത് അടിച്ചിലി കവലയിലാണ്. പഞ്ചായത്തിലെതന്നെ വലിയ ജലസംഭാരണിയായ മൂക്കന്നിച്ചിറ ഇവിടെയാണ്‌. ഒട്ടേറെ വ്യാപാരസ്ഥാപനങ്ങളും സ്വയം തൊഴിൽശാലകളും ഇവിടെ സ്ഥിതി ചെയ്യുന്നു.
കുന്നപ്പിള്ളി.
ആശാൻ സ്മാരക വായന ശാല,നിർമ്മല എഞ്ചിനീയറിംഗ് കോളേജ്, എസ് എൻ യു പി സ്കൂൾ,കുന്നപ്പിള്ളി തപാലാപ്പീസ്,സർക്കാർ മൃഗാശുപത്രി,കുന്നപ്പിള്ളി ദേവരാജഗിരി ക്ഷേത്രം എന്നിവയും മേലൂർ-കൊരട്ടി കുടിവെള്ള പദ്ധതിയുടെ ജലശുദ്ധീകരണ പ്ലാന്റും സ്ഥിതി ചെയ്യുന്നു.
പൂലാനി.
വി ബി യു പി സ്കൂൾ,വി ബി എൽ പി സ്കൂൾ,ആരോഗ്യ ഉപകേന്ദ്രം,എടത്രക്കാവ് ഭഗവതി ക്ഷേത്രം,മുക്കാൽവട്ടി തിരുനാരായണപുരം ക്ഷേത്രം എന്നിവ ഈ പ്രദേശത്താണു.ഭൂമിക സാംസ്കാരിക വേദി &amp; ഫുട്ബോൾ ക്ലബ്ബ് പൂലാനിയിലെ കലാകായിക രംഗത്ത്‌ പ്രവർത്തിച്ചു വരുന്ന ഒരു സംഘടനയാണ്. പൂലാനി കൊമ്പൻപാറ കടവിൽ ചാലക്കുടിപ്പുഴക്ക് കുറുകെ നിർമ്മിച്ച് തടയണ വഴി പൂലാനിയെ പരിയാരം ഗ്രാമവുമായി ബന്ധിപ്പിക്കുന്നു.ഈ തടയണക്ക് മുകളിലൂടെ ഇരുചക്ര/ഓട്ടോറിക്ഷ ഗതാഗതം അനുവദിച്ചിട്ടുണ്ട്.
കുറുപ്പം.
സർക്കാർ പ്രാഥമികാരോഗ്യ കേന്ദ്രം,ഖാദി മസ്ലിൻ കേന്ദ്രം,മൃഗ സംരക്ഷണ ഉപകേന്ദ്രം,മേലൂർ-പൂലാനി ശ്രീസുബ്രഹ്മണ്യസ്വാമിക്ഷേത്രം,കുറുപ്പം സെന്റ് സെബാസ്റ്റ്യൻസ് ചർച്ച് എന്നിവ സ്ഥിതി ചെയ്യുന്നു
സ്ഥാപനങ്ങൾ.
ഒരു ഹയർ സെക്കണ്ടറി സ്കൂൾ ഉൾപ്പെടെ പത്തു എയ്ഡഡ് വിദ്യാലയങ്ങൾ ഈ ഗ്രാമത്തിലുണ്ട്.കൂടാതെ സ്വകാര്യ വിദ്യാഭ്യാസ സ്ഥാപനങ്ങളും ഇവിടെയുണ്ട്.
ആരാധനാലയങ്ങൾ.
നിരവധി ക്ഷേത്രങ്ങളും ക്രിസ്ത്യൻ പള്ളികളും ഇവിടെയുണ്ട്. 
ക്ഷേത്രങ്ങൾ.
മേലൂരിലെ പ്രധാന ഹൈന്ദവ ആരാധനാകേന്ദ്രമാണ് പഞ്ചായത്തിന്റെ പടിഞ്ഞാറുഭാഗമായ കാലടിയിൽ, ചാലക്കുടിപ്പുഴയുടെ കരയിൽ സ്ഥിതിചെയ്യുന്ന മേലൂർ കാലടി ശിവക്ഷേത്രം. കിരാതമൂർത്തിഭാവത്തിൽ പരമശിവൻ മുഖ്യപ്രതിഷ്ഠയായ ഈ ക്ഷേത്രത്തിൽ ഉപദേവതകളായി ഗണപതി, അയ്യപ്പൻ, ഭദ്രകാളി, നാഗദൈവങ്ങൾ എന്നിവർക്കും സ്ഥാനമുണ്ട്.
ശ്രീസുബ്രഹ്മണ്യസ്വാമി പ്രധാന പ്രതിഷ്ഠയായിട്ടുള്ള മേലൂർ പൂലാനി ശ്രീസുബ്രഹ്മണ്യ മഹാക്ഷേത്രം എന്ന പേരിൽ അറിയപ്പെടുന്ന ഈ ക്ഷേത്രം സ്ഥിതി ചെയ്യുന്നത് മേലൂർ ഗ്രാമപഞ്ചായത്തിലെ പൂലാനിയിലാണ്. മേലൂർ പഞ്ചായത്ത് അതിർത്തിക്കുള്ളിലെ ഏക സുബ്രഹ്മണ്യക്ഷേത്രം ഇതാണ്. ശ്രീനാരായണഗുരു നൽകിയ ഒരു വെള്ളിവേൽ ആയിരുന്നു ആദ്യ പ്രതിഷ്ഠ.ഇപ്പൊൾ ബിംബപ്രതിഷ്ഠയാണ്. എല്ലാ മലയാളമാസവും ഷഷ്ഠി നാളിൽ ഷഷ്ഠിവ്രതം ആചരിക്കുന്നതിന്റെ ഭാഗമായി ധാരാളം സ്ത്രീകൾ എത്തി ഭജന നടത്തി വരുന്നു. ഫെബ്രുവരിയിലെ ആദ്യ ശനിയാഴ്ച പൂരവും കാവടിയാട്ടവും വരത്തക്കവിധത്തിൽ ആണ് മഹോത്സവം ആഘോഷിക്കുന്നത്. ഉത്സവത്തോടനുബന്ധിച്ചുള്ള കാവടിയാട്ടം വളരെ പ്രസിദ്ധമാണ്. മേലൂരിലെ വിവിധ പ്രദേശങ്ങളിൽ നിന്നുള്ള കാവടി സംഘങ്ങൾ അന്നേ ദിവസം നാനാജാതി മതസ്ഥരായ ആളുകളുടെ അകമ്പടിയോടെ ക്ഷേത്രത്തിൽ എത്തിച്ചേരുന്നു.കാവടിയാട്ടം കൂടാതെ ആനപ്പൂരം, വിവിധ കലാപരിപാടികൾ,എന്നിവയടക്കം ഏഴ് ദിവസം നീണ്ടു നിൽക്കുന്ന പരിപാടികളാണ് സാധാരണയായി ഉണ്ടാകാറുള്ളത്. 
ക്യസ്ത്യൻ പള്ളികൾ.
കുറുപ്പം സെന്റ് സെബാസ്റ്റ്യൻസ് ചർച്ച്.
പുഷ്പഗിരി ഫാത്തിമ മാത പള്ളിക്കു കീഴിൽ വരുന്ന ഒരു കുരിശുപള്ളിയാണു ഇത്.എല്ലാ വർഷവും ജനുവരി മാസത്തിലും തിരുന്നാൾ ആഘോഷങ്ങൾ നടത്തി വരുന്നു. തിരുഹൃദയ കുന്നുപള്ളി. എല്ലാ മാസവും നവംബർ മാസത്തിൽ ഈശോയുടെ തിരു ഹൃദയത്തിന്റെയും വിശുദ്ധ സെബസ്ത്യാനോസിന്റെയും തിരുനാൾ ആഘോഷിക്കുന്നു.
പേരിനുപിന്നിൽ.
ചാലക്കുടിപ്പുഴയുടെ മേലെയുള്ള ഊര് എന്ന അർത്ഥത്തിലാണ്‌ പേര് കിട്ടിയതെന്ന് പറയപ്പെടുന്നു. 
പുറം കണ്ണികൾ.
പഞ്ചായത്സ്.ഇൻ 

</doc>
<doc id="59068" url="https://ml.wikipedia.org/wiki?curid=59068" title="റിപ്പൺ പ്രഭു">
റിപ്പൺ പ്രഭു

 
ഇന്ത്യയിലെ തദ്ദേശ സ്വയംഭരണ സംവിധാനത്തിന്റെ പിതാവ് എന്നറിയപ്പെടുന്നത്, 1880-1884 കാലത്ത് വൈസ്രോയിയായിരുന്ന റിപ്പൺ പ്രഭുവാണ്. ‍ഇന്ത്യയിലെ തദ്ദേശ സ്വയംഭരണ സംവിധാനത്തിന്റെ ചരിത്രത്തിലെ ഒരു നാഴികക്കല്ലാണു അദ്ദേഹത്തിന്റെ കാലത്ത് പാസാക്കിയ ലോക്കൽ സെൽഫ് ഗവണ്മന്റ് ആക്ട്. അതിനു മുൻപ് ഇന്ത്യയിലെ തദ്ദേശ സ്വയംഭരണ സ്ഥാപനങൾ തികചും നിർജീവങ്ങളായിരുന്നു. ഭരണകൂടത്തിന്റെ കീഴ്ഘടകങ്ങളെന്ന നിലയിൽ പ്രവർത്തിച്ചിരുന്ന അവയിൽ തിരഞ്ഞെടുപ്പ് സംവിധാനം അതിനു മുൻപ് സ്വീകരിക്കപ്പെട്ടിരുന്നില്ല. ഈ നിയമപ്രകാരം തദ്ദേശ സ്വയംഭരണ സ്ഥാപനങ്ങളുടെ അധികാരങ്ങളും ഉത്തരവാദിത്തങ്ങളും വർദ്ധിക്കുകയും അവ തികച്ചും പ്രാതിനിധ്യസ്വഭാവമുള്ള ജനകീയസമിതികളായി മാറുകയും ചെയ്തു.
1881-ൽ ഫാക്ടറി ആക്ട് പാസാക്കിയതും ഇദ്ദേഹമാണ്.

</doc>
<doc id="59070" url="https://ml.wikipedia.org/wiki?curid=59070" title="റിപ്പൺപ്രഭു">
റിപ്പൺപ്രഭു



</doc>
<doc id="59072" url="https://ml.wikipedia.org/wiki?curid=59072" title="ജവാഹർലാൽ നെഹ്റു">
ജവാഹർലാൽ നെഹ്റു



</doc>
<doc id="59078" url="https://ml.wikipedia.org/wiki?curid=59078" title="പത്തനാപുരം">
പത്തനാപുരം

 
കേരളത്തിലെ കൊല്ലം ജില്ലയിൽ സഹ്യപർവ്വതത്തിനു സമീപം സ്ഥിതി ചെയ്യുന്ന ഒരു പട്ടണമാണ് പത്തനാപുരം. ഇത് ഒരു താലൂക്കിന്റെ പേരു കൂടിയാണ് (പത്തനാപുരം താലൂക്ക് കാണുക). പത്ത് ആനകളെ ഒരുമിച്ച് കിട്ടിയ ഇടം (പണ്ട് ഈ സ്ഥലം അറിയപ്പെട്ടിരുന്നത്‌ കാട്ടുപത്തനാപുരം എന്ന് ആണ്) എന്ന് അറിയപ്പെട്ടിരുന്ന ഈ പ്രദേശമാണ് പിന്നീട് 'പത്തനാപുരം' ആയി മാറിയത്[""]. പുനലൂർ-പത്തനംതിട്ട-മൂവാറ്റുപുഴ സംസ്ഥാന പാത (SH-08) പത്തനാപുരത്തെ കേരളത്തിലെ മറ്റു പ്രദേശങ്ങളുമായി ബന്ധിപ്പിക്കുന്നു. പത്തനാപുരം കേരളത്തിലെ സുഗന്ധവ്യഞ്ജന മേഖലയിൽ ഉൾപ്പെടുന്നതിനാൽ ഇവിടെ നെല്ല്, കുരുമുളക്, ഇഞ്ചി, കശുവണ്ടി, മരച്ചീനി, റബ്ബർ എന്നിവ ധാരാളമായി കൃഷി ചെയ്യപ്പെടുന്നു.
പത്തനാപുരം സംസ്ഥാന തലസ്ഥാനമായ തിരുവനന്തപുരത്തു നിന്നു 85 കി.മി യും, ജില്ലാ ആസ്ഥാനമായ കൊല്ലത്തു നിന്ന് 43 കി.മി യും അകലെയായി സ്ഥിതി ചെയ്യുന്നു. പ്രശസ്ത തീർഥാടന കേന്ദ്രമായ ശബരിമല ഇവിടെ നിന്നും 89 കി.മി അകലെയായി സ്ഥിതി ചെയ്യുന്നു. മാവേലിക്കര ലോക്സഭാ മണ്ഡലത്തിലാണ് പത്തനാപുരം പട്ടണം സ്ഥിതി ചെയ്യുന്നത്.
എത്തിച്ചേരാനുള്ള വഴികൾ.
1.തിരുവനന്തപുരത്ത് നിന്നും-(ഏറ്റവും നല്ല റൂട്ട്)ആദ്യം M.C റോഡിലൂടെ കിളിമാനൂർ,ആയൂർ വഴി കൊട്ടാരക്കരയിൽ എത്തുക.അവിടെ നിന്ന് വലത്തോട്ടു തിരിഞ്ഞ് NH-208(കൊല്ലം-തിരുമംഗലം ദേശീയപാത)വഴി കുന്നിക്കോട്ടെത്തുക.എന്നിട്ട് ഇടത്തോട്ടു തിരിഞ്ഞു പത്തനാപുരത്തെത്തുക(ദൂരം: 89 കി.മി).ആയൂർ,അഞ്ചൽ,പുനലൂർവഴിയും പത്തനാപുരത്തെത്താം(ദൂരം:88 കി.മി).ഏറ്റവും ദൂരം കുറഞ്ഞ പാത ആയൂർ, വാളകം,ചെങ്ങമനാട്, കുന്നിക്കോട് വഴിയാണ്(ദൂരം:81 കി.മി).
2.എറണാകുളം/ആലപ്പുഴ/കോട്ടയം:എറണാകുളത്തു നിന്നും NH-47 ലൂടെ ആലപ്പുഴ വഴി കായംകുളത്തെത്തുക.കായംകുളത്തു നിന്നും അടൂർ വഴി പത്തനാപുരത്തെത്താം(ദൂരം:152 കി.മി).അല്ലെങ്കിൽ എറണാകുളത്തുനിന്ന് കോട്ടയത്തെത്തുക.എന്നിട്ട് M.C റോഡ് വഴി അടൂരും, അവിടെ നിന്ന് പത്തനാപുരത്തും എത്താം(ദൂരം:147 കി.മി)
3.കൊല്ലത്തു നിന്ന്: NH-208 വഴി കുന്നിക്കോട്ടും അവിടെ നിന്ന് പത്തനാപുരത്തും എത്തുക(ദൂരം:43 കി.മി)
4.ശബരിമല/മൂന്നാർ/തേക്കടി:ഈ സ്ഥലങ്ങളിൽ നിന്നും പത്തനംതിട്ടയിൽ എത്തുക. അവിടെ നിന്നും കോന്നി വഴി പത്തനാപുരത്തെത്താം.ശബരിമലയിൽ പ്രശസ്തമായ അയ്യപ്പക്ഷേത്രം സ്ഥിതി ചെയ്യുന്നു(ദൂരം:89 കി.മി).മൂന്നാറും(ദൂരം:230 കി.മി), തേക്കടിയും(ദൂരം:132 കി.മി) സുഖവാസ കേന്ദ്രങ്ങളാണ്.
5.തെങ്കാശിയിൽ നിന്നും: NH-208 വഴി പുനലൂർ എത്തുക.എന്നിട്ട് പുനലൂർ-മൂവാറ്റുപുഴ സംസ്ഥാന പാതയിലൂടെ പത്തനാപുരത്തെത്തുക(ദൂരം:71 കി.മി).
ഗതാഗത മാർഗങ്ങൾ.
ഏറ്റവും അടുത്ത റെയിൽവേ സ്റ്റേഷനുകൾ: ആവണീശ്വരം(7 കി.മി) ചെങ്ങന്നൂർ(42 കി.മി)/കായംകുളം(45 കി.മി)/കൊല്ലം(43 കി.മി)
ഏറ്റവും അടുത്ത വിമാനത്താവളങ്ങൾ: തിരുവനന്തപുരം അന്താരാഷ്ട്ര വിമാനത്താവളം(89 കി.മി)/ കൊച്ചിക്കടുത്തുള്ള നെടുമ്പാശേരി അന്താരാഷ്ട്ര വിമാനത്താവളം(175 കി.മി)
ബസ് സർവീസുകൾ:പത്തനാപുരത്തു നിന്ന് കേരളത്തിലെ എല്ലാ പ്രധാന സ്ഥലങ്ങളിലേക്കും ബസ് കിട്ടും. എങ്കിലും പത്തനാപുരത്തിന് അടുത്തുള്ള അടൂരിൽ നിന്നോ (16 കി.മി) കൊട്ടാരക്കരയിൽ നിന്നോ(16 കി.മി) കേരളത്തിലെ മിക്ക സ്ഥലങ്ങളിലേക്കും എല്ലാ സമയത്തും ബസ് കിട്ടുന്നതാണ്.
അവലംബം.
&lt;templatestyles src="Reflist/styles.css" /&gt;
pathanapuram

</doc>
<doc id="59079" url="https://ml.wikipedia.org/wiki?curid=59079" title="മിമോ ചക്രവർത്തി">
മിമോ ചക്രവർത്തി

 
ബോളിവുഡ് ചലച്ചിത്ര രംഗത്തെ ഒരു നടനാണ് മിമോ ചക്രവർത്തി (തെലുഗ്: ). 2008 ൽ പുറത്തിറങ്ങിയ ചിത്രമായ "ജിമ്മി" എന്ന ചിത്രമാണ് മിമോയുടെ ആദ്യ ചിത്രം. പ്രസിദ്ധ ബോളിവുഡ് നടനായ മിഥുൻ ചക്രവർത്തിയുടെ മകനാണ് മിമോ. തന്റെ ജനന നാമം മാറ്റി മിമോ എന്ന പേരിട്ടത് മൈക്കൽ ജാക്സൺ, മുഹമ്മദ് അലി എന്നിവരുടെ പേരിന്റെ ആദ്യാക്ഷരങ്ങൾ തിരഞ്ഞെടുത്തിട്ടാണ്.
ആദ്യ ചിത്രമായ "ജിമ്മി" ഒരു ഫ്ലോപ്പ് ചിത്രമായിരുന്നു.

</doc>
<doc id="59080" url="https://ml.wikipedia.org/wiki?curid=59080" title="Mimoh Chakraborty">
Mimoh Chakraborty



</doc>
<doc id="59081" url="https://ml.wikipedia.org/wiki?curid=59081" title="പൂജ ബേദി">
പൂജ ബേദി

 
ബോളിവുഡ് ചലച്ചിത്ര രംഗത്തെ ഒരു പൂർവ്വ നടിയും ഇപ്പോൾ ടെലിവിഷൻ അവതാരകയുമാണ് പൂജ ബേദി ("ഹിന്ദി: ", ഉർദു: ).
ആദ്യ ജീവിതം.
പൂജ ബേദി ജനിച്ചത് മുംബൈയിലാണ്. പ്രസിദ്ധ ക്ലാസിക്കൽ ഡാൻസുകായിയായ പ്രോതിമ ബേദിയുടെയും അന്താരാഷ്ട്ര ചലച്ചിത്രനടനായ കബീർ ബേദിയുടെയും മകളാണ് പൂജ. 1997 ൽ പൂജയുടെ സഹോദരനായ സിദ്ധാർഥ് 26 വയസ്സുള്ളപ്പോൾ ആത്മഹത്യ ചെയ്യുകയുണ്ടായി. ആ വർഷം തന്നെ തന്റെ മാതാവായ പ്രോതിമ ബേദിയെ ഹിമാലയ സാനുക്കളിൽ വച്ച് കൊല്ലപ്പെട്ടു. സനവാർ എന്ന സ്ഥലത്താണ് പൂജ തന്റെ അടിസ്ഥാ‍ന വിദ്യാഭ്യാസം കഴിഞ്ഞത്.
സിനിമ ജീവിതം.
1991 മുതൽ 1995 വരെ പൂജ ബോളിവുഡ് ചിത്രങ്ങളിൽ ജോലി ചെയ്തു. ഈ സമയത്ത് തന്നെ പൂജ ധാരാളം വാണിജ്യ പരസ്യങ്ങളിലും ജോലി നോക്കിയിട്ടുണ്ട്. കാമസൂത്ര ഗർഭനിരോധന ഉറയുടെ പരസ്യത്തിലാണ് പൂജ ശ്രദ്ധിക്കപ്പെട്ടത്.
ആദ്യ ചിത്രം 1991 ൽ പുറത്തിറങ്ങിയ "വിഷ്‌കന്യ" എന്ന ചിത്രമാണ്. 1992 ൽ അമീർ ഖാനോടൊപ്പം അഭിനയിച്ച "ജോ ജീത വഹി സികന്ദർ " എന്ന ചിത്രം ശ്രദ്ധ നേടി. 
ഇപ്പോൾ പൂജ സൂ ചാനലിൽ "നോട് ജസ്റ്റ് പേജ്-3" , "ജസ്റ്റ് പൂജ" എന്നീ പരിപാടികളിൽ അവതാരകയാണ്.
2000ൽ തന്റ് മാതാവായ പ്രോതിമയെ കുറിച്ച് "ടൈം‌പാസ്" - എന്ന പുസ്തകം പുറത്തിറക്കി.
വിവാദങ്ങൾ.
മേയ് 13 , 2000 ൽ പൂജ പ്രമുഖ നടനായ അമിതാബ് ബച്ചനെ അഭിമുഖം ചെയ്തപ്പോൾ, ചില ചോദ്യങ്ങൾ ശരിയല്ലാത്തത് ചോദിച്ചു എന്നതു കൊണ്ട് അമിതാബ് ബച്ചൻ ഇറങ്ങിപ്പൊവുകയുണ്ടായി. ഇത് അന്ന് ബോളിവുഡ്ഡിലെ ഒരു പ്രധാന വിവാ‍ദമായിരുന്നു.
സ്വകാര്യ ജീവിതം.
1995 ൽ തന്റെ വിവാഹം ഫർ‌ഹാൻ എബ്രഹിമിനോട് കഴിഞ്ഞതോടെ പൂജ തന്റെ അഭിനയ ജീവിതം നിർത്ത്കയായിരുന്നു. പിന്നീട് 2002 ൽ വിവാഹമോചനം നേടിയതിനു ശേഷം വീണ്ടും അഭിനയം തുടങ്ങുകയായിരുന്നു. രണ്ട് കുട്ടികളുണ്ട്.
ചുമതലകൾ.
പൂജ ബേദി ധാരാളം ധർമ്മ സ്ഥാപനങ്ങളിൽ ഭാഗബാക്കാണ്.
1) ഹാബിറ്റാറ്റ് ഫോർ ഹുമാനിറ്റി.
2) HIV/ AIDS ബോധവൽക്കരണം
3) ബ്രെസ്റ്റ് കാൻസർ ബോധവൽക്കരണം 
അവലംബം.
&lt;templatestyles src="Reflist/styles.css" /&gt;

</doc>
<doc id="59082" url="https://ml.wikipedia.org/wiki?curid=59082" title="Pooja Bedi">
Pooja Bedi



</doc>
<doc id="59084" url="https://ml.wikipedia.org/wiki?curid=59084" title="മഹിമ ചൗധരി">
മഹിമ ചൗധരി

 
ബോളിവുഡ് ചലച്ചിത്ര രംഗത്തെ ഒരു നടിയും ആദ്യകാല മോഡലുമാണ് മഹിമ ചൗധരി(ജനനം: സെപ്റ്റംബർ 13, 1973) .
സ്വകാര്യ ജീവിതം.
മഹിമ ചൗധരി ജനിച്ചത് ഡാർജിലിംഗിലാണ്. തന്റെ സ്കൂൾ വിദ്യഭ്യാസവും ഡാർജിലിംഗിലാണ് കഴിഞ്ഞത്. മഹിമ വിവാഹം ചെയ്തിരിക്കുന്നത് മുംബൈയിലെ ഒരു ശില്പിയായ ബോബി മുഖർജിയെയാണ്. ആരണ്യ എന്ന തന്റെ കുട്ടി ജൂൺ 2007 ൽ ജനിച്ചു.
സിനിമ ജീവിതം.
മഹിമ സിനിമയിൽ എത്തുന്നതിനും മുൻപ് ഒരു മോഡലായിരുന്നു. 1997 ൽ തന്റെ ആദ്യ ചിത്രമായ "പർദേശ്" എന്ന ചിത്രത്തിൽ പ്രമുഖ നടനായ ഷാരൂഖ് ഖാന്റെ നായികയായി അഭിനയിച്ചു. ഈ ചിത്രം ഒരു വിജയാമായിരുന്നു. പ്രസിദ്ധ സംവിധായകനായ സുഭാഷ് ഘായ് ആണ് മഹിമയെ ഒരു പുതുമുഖ നടിയായി ചലച്ചിത്ര രംഗത്തേക്ക് അവസരം നൽകിയത്. ചലച്ചിത്ര രംഗത്തേക്ക് എത്തിയതിനു ശേഷം തന്റെ പേര് റിതു എന്നത് മഹിമ എന്ന മാറ്റുകയായിരുന്നു. 
പുരസ്കാരങ്ങൾ.
ഫിലിംഫെയർ.
വിജയിച്ചത്
സ്റ്റാർ സ്ക്രീൻ അവാർഡ്.
നിർദ്ദേശം ചെയ്യപ്പെട്ടത്
സീ സിനി അവാർഡ്.
വിജയിച്ചത്
നിർദ്ദേശിക്കപ്പെട്ടത്
അവലംബം.
&lt;templatestyles src="Reflist/styles.css" /&gt;

</doc>
<doc id="59085" url="https://ml.wikipedia.org/wiki?curid=59085" title="Mahima Chaudhry">
Mahima Chaudhry



</doc>
<doc id="59088" url="https://ml.wikipedia.org/wiki?curid=59088" title="കാളവണ്ടി">
കാളവണ്ടി

 
പുരാതനകാലം മുതൽക്കേ ഉപയോഗിച്ചു വരുന്ന ഒരു വാഹനമാണ്‌കാളവണ്ടി. ഇതിന്റെ മുൻ ഭാഗത്തായി വാഹനം വലിച്ചു കൊണ്ടുപോകുവാനുള്ള കാളകളെ കെട്ടുവാനുള്ള സംവിധാനം ഉണ്ടായിരിക്കും. യന്ത്രവത്കൃതവാഹനങ്ങൾ സാധാരണമാകുന്നതിനു മുമ്പു് ഇന്ത്യയിലെങ്ങും ഇത്തരം വണ്ടികൾ ധാരാളമായി കണ്ടിരുന്നു. യാത്രചെയ്യാനും, ചന്തയിലേക്ക് സാധനങ്ങൾ കൊണ്ടു പോകുന്നതിനും മറ്റുമായി ഈ വാഹനം ഉപയോഗിക്കുന്നു. ചില വണ്ടികൾ വലിക്കുന്നതിനായി ഒരു കാളയും ചില വണ്ടികൾക്കായി രണ്ടുകാളയേയും ഉപയോഗിക്കുന്നു. കൂടുതലായും രണ്ട് കാളകളുള്ള വണ്ടികളാണ് കണ്ട് വരുന്നത്.
ചരിത്രം.
കേരളത്തിൽ ആദ്യ കാലങ്ങളിൽ ഇത് വളരെ കൂടുതൽ ആയിരുന്നു എന്നാൽ കാലക്രമേണ കാളവണ്ടിയുടെ ഉപയോഗം കുറഞ്ഞുകൊണ്ടിരിക്കുന്നു ഇന്നത്തെ കാളവണ്ടി ഋഗ്വേദസംസ്കാരത്തിന്റെ അവശിഷ്ടമാണ്‌. പോത്തും കാളകളുമാണ്‌ വൈദിക കാലത്ത് ഭാരം വഹിക്കാൻ ഉപയോഗിച്ചിരുന്നത്. 
നിർമ്മാണം.
തേക്ക്, വാക തുടങ്ങിയ മരങ്ങളുടെ കാതലുകൊണ്ടാണ് കാളവണ്ടി നിർമ്മിക്കുന്നത്. ആദ്യം കുംഭം കടഞ്ഞിട്ട് അതിന് 12 കാൽ‍ അടിക്കുന്നു. കുംഭത്തിന്റെ നടുക്ക് ഇരുമ്പിന്റെ നാഴി ഉണ്ടാക്കും. അത് കുംഭത്തിലേക്ക് അടിച്ചമർത്തും. 12 കാലും കുംഭം തുളച്ച് ഓരോ കാലും അടിച്ചു കേറ്റും. ഒരു ചക്രത്തിൽ‍ 6 എണ്ണം വരും. 25 അടി നീളമുണ്ടാകും പട്ടക്ക്. ഇത് വൃത്താകൃതിയിൽ‍ ആക്കിയശേഷം വിളക്കി ചേർക്കുന്നു. 6 കാല് കോൽ‍ നീളം തണ്ട് വരും. 3 കാലിന്റെ അടുത്ത് വണ്ടിക്കുള്ളിൽ‍ വരുന്നു. 4 തുള പട്ടക്ക് തുളക്കും. നുകം രണ്ടര കോൽ‍‍ രണ്ടേ മുക്കാൽ‍ 3 തുള കോൽ‍ ഉണ്ടാകും. കോൽ മരത്തിന്മേൽ‍ ചങ്ങല ഉപയോഗിച്ച് കെട്ടി മുറുക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="59091" url="https://ml.wikipedia.org/wiki?curid=59091" title="ഭൂമിക ചാവ്‌ല">
ഭൂമിക ചാവ്‌ല

 
ഇന്ത്യൻ ചലച്ചിത്ര രംഗത്തെ ഒരു നടിയാണ് ഭൂമിക ചാവ്‌ല (പഞ്ചാബി: , "ഹിന്ദി: ", തെലുഗ്: , തമിഴ്: ) ജനനം: 21 ഓഗസ്റ്റ് 1978 ) ഭൂമികയുടെ ജനന നാമം രചന എന്നാണ്. ഗുഡിയ എന്ന ഓമനപ്പേരിലും അറിയപ്പെടുന്നു.
ആദ്യ ജീവിതം.
ഭൂമിക ജനിച്ചത് ന്യൂ ഡെൽഹിയിലാണ്. സ്കൂൾ ജീവിതം കഴിഞ്ഞത് ഡെൽഹിയിൽ തന്നെയാണ്. 1997 ൽ ഭൂമിക മുംബൈയിലേക്ക് മാറി. അതിനു ശേഷം തന്റെ തൊഴിൽ ചലച്ചിത്രമേഖലയിലാക്കുകയായിരുന്നു.
ഔദ്യോഗികജീവിതം.
ഭൂമിക തന്റെ ചലച്ചിത്ര ജീവിതം തുടങ്ങിയത് 2000ൽ ഇറങ്ങിയ തെലുഗു ചലച്ചിത്രമായ യുവക്കൂട് എന്ന ചിത്രത്തിലൂടെയാണ്. അതിനു ശേഷം തെലുങ്കിലും തമിഴിലുമായി ധാരാളം ചിത്രങ്ങളിൽ അഭിനയിച്ചു.
ബോളിവുഡ് ചലച്ചിത്ര രംഗത്ത് അരങ്ങേറ്റം കുറീച്ച ചിത്രം 2003 ൽ ഇറങ്ങിയ സൽമാൻ ഖാൻ നായകനായ "തെരെ നാം" എന്ന ചിത്രമാണ്. ഈ ചിത്രം ഒരു വിജയമായിരുന്നു. ഈ ചിത്രത്തിൽ അഭിനയിച്ചതിന് മികച്ച പുതുമുഖനടിക്കുള്ള 'സീ സിനി അവാർഡ്' ലഭിച്ചു.
2008 ൽ ഗുർദാസ് മാൻ എന്ന നടനോടൊപ്പം പഞ്ചാബി ചിത്രമായ 'യാരിയാൻ' എന്ന ചിത്രത്തിലും അഭിനയിച്ചു.
ഭൂമിക വിവാഹം ചെയ്തിരിക്കുന്നത് ഭരത് ടാക്കൂർ എന്ന യോഗ അദ്ധ്യാപകനേയാണ്. ഒക്ടോബർ 21, 2007 ലാണ് ഇവരുടെ വിവാഹം കഴിഞ്ഞത്.
അവലംബം.
&lt;templatestyles src="Reflist/styles.css" /&gt;

</doc>
<doc id="59092" url="https://ml.wikipedia.org/wiki?curid=59092" title="Bhumika Chawla">
Bhumika Chawla



</doc>
<doc id="59094" url="https://ml.wikipedia.org/wiki?curid=59094" title="നന്ദിത ദാസ്">
നന്ദിത ദാസ്

 
ഇന്ത്യൻ ചലച്ചിത്രവേദിയിലെ ഒരു നടിയും സംവിധായികയുമാണ് നന്ദിത ദാസ്. (ജനനം: നവംബർ 7, 1969). നന്ദിത ഇന്ത്യൻ ചലച്ചിത്ര രംഗത്ത് ശ്രദ്ധേയമായത് 1996 ലെ "ഫയർ", 1998 "എർത്ത്" എന്നീ ചിത്രങ്ങളിലെ വിമർശനാത്മകമായ അഭിനയിത്തിലൂടെയാണ്. ആദ്യം സംവിധാനം ചെയ്ത ചിത്രമായ "ഫിരാക്" എന്ന ചിത്രം മികച്ച തിരക്കഥക്കുള്ള പുരസ്കാരം സിംഗപ്പൂരിൽ നടന്ന "ഏഷ്യൻ ഫെസ്റ്റിവൽ ഓഫ് ഫസ്റ്റ് ഫിലിംസ് " മേളയിൽ ലഭിച്ചു.
സ്വകാര്യ ജീവിതം.
മികച്ച കലാ‍കാരനായ ജതിൻ ദാസ് , എഴുത്തുകാരിയായ വർഷ ദാസിന്റേയും മകളാണ് നന്ദിത. നന്ദിതയുടെ വിദ്യാഭ്യാസം കഴിഞ്ഞത് ന്യൂ ഡെൽഹിയിലാണ്.
നന്ദിത രണ്ട് പ്രാവശ്യം വിവാഹം കഴിക്കുകയും പിന്നീട് വിവാഹ മോചനം നേടുകയും ചെയ്തിട്ടുണ്ട്. രണ്ടാമത് വിവാഹം ചെയ്തത് കൊൽക്കത്തയിലെ ഒരു പരസ്യകമ്പനിക്കാരനായ സൗമ്യ സെന്നിനെയാണ്. 2006 ൽ വിവാഹ മോചനവും നേടി.
ഔദ്യോഗിക ജീവിതം.
നന്ദിത തന്റെ ഔദ്യോഗിക ജീവിതം തുടങ്ങിയത് ജന്ത്യ മഞ്ച് എന്ന തിയേറ്റർ നാടക കൂട്ടത്തിലൂടെയാണ്. 
ഇതുവരെ നന്ദിത 30 ലധികം ചിത്രങ്ങളിൽ , പത്തിലധികം ഭാഷകളിൽ അഭിനയിച്ചിട്ടുണ്ട്. മിക്ക ചിത്രങ്ങളും സമാന്തര ചിത്രങ്ങളുടെ രീതിയിലുള്ള ചിത്രങ്ങളാണ്. പ്രമുഖ സാമാന്തര ചിത്ര സംവിധായകയായ ദീപ മേഹ്ത സംവിധാനം ചെയ്തത "ഫയർ" എന്ന ചിത്രത്തിലും, പിന്നീട് "എർത്ത്" എന്ന ചിത്രത്തിലും എന്നിവയിലെ അഭിനയം വിവാദം വരുത്തിവച്ചിരുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="59095" url="https://ml.wikipedia.org/wiki?curid=59095" title="Nandita Das">
Nandita Das



</doc>
<doc id="59096" url="https://ml.wikipedia.org/wiki?curid=59096" title="അഭയ് ഡിയോൾ">
അഭയ് ഡിയോൾ

 
ബോളിവുഡ് ചലച്ചിത്ര രംഗത്തെ ഒരു നടനാണ് അഭയ് ഡിയോൾ("ഹിന്ദി: "; ജനനം: മാർച്ച് 15, 1976, ഇന്ത്യ)
കുടുംബപശ്ചാത്തലം.
സംവിധായകനും നിർമ്മാതാവുമായ അജിത് സിംഗ് ഡിയോളിന്റെ പുത്രനാണ് അഭയ്. ബോളിവുഡ് നടനായ ധർമേന്ദ്ര അഭയിന്റെ അമ്മാവനാണ്.
സിനിമജീവിതം.
ആദ്യ ചിത്രത്തിൽ അഭിനയിച്ചത് 2005 ലാണ്. "സോച്ച ന താ" എന്ന ചിത്രത്തിലാണ്. ഇത് ഒരു വാണിജ്യ പരമായി ബോക്സ് ഓഫീസിൽ സാധാരണ ചിത്രമായിരുന്നു. രണ്ടാമത്തെ ചിത്രമായ "ആഹിസ്ത ആഹിസ്ത" അത്രക്ക് വിജയം നേടിയില്ല. ആദ്യ വിജയ ചിത്രം 2007 ൽ ഇറങ്ങിയ "ഹണിമൂൺ ട്രാവൽ‌സ്" ആണ്.. 2007 ൽ തന്നെ ഇറങ്ങിയ "ഏക് ചാലീസ് കി ലോക്കൽ" ഒരു ശരാശരി വിജയചിത്രമായിരുന്നു. 
2008 ലെ അദ്ദേഹം അഭിനയിച്ച ചിത്രമാണ് "ഓയ് ലക്കി! ലക്കി ഓയ്!"
അവലംബം.
&lt;templatestyles src="Reflist/styles.css" /&gt;

</doc>
<doc id="59097" url="https://ml.wikipedia.org/wiki?curid=59097" title="Abhay Deol">
Abhay Deol



</doc>
<doc id="59098" url="https://ml.wikipedia.org/wiki?curid=59098" title="ഇഷ ഡിയോൾ">
ഇഷ ഡിയോൾ

 
ബോളിവുഡ് ചലച്ചിത്ര രംഗത്തെ ഒരു നടിയാണ് ഇഷ ഡിയോൾ (Punjabi : ਏਸ਼ ਦੇਓਲ੍, Tamil:ஈஷா தியோல், ഹിന്ദി:ईशा देओल )(ജനനം: നവംബർ 2, 1982). ബോളിവുഡിലെ തന്നെ ചലച്ചിത്ര ദമ്പതികളായ ധർമേന്ദ്ര - ഹേമ മാലിനി എന്നിവരുടെ മൂത്ത മകളാണ് ഇഷ.
സ്വകാര്യ ജീവിതം.
ബോളിവുഡിലെ ചലച്ചിത്ര ദമ്പതികളായ ധർമേന്ദ്ര - ഹേമ മാലിനി എന്നിവരുടെ മൂത്ത മകളാണ് ഇഷ. ഇഷ ഒരു പഞ്ചാബിയാണ്. പ്രമുഖ നടന്മാരായ സണ്ണി ഡിയോൾ , ബോബി ഡിയോൾ എന്നിവർ സഹോദരന്മാരാണ്.
ഔദ്യോഗിക ജീവിതം.
ചലച്ചിത്ര അഭിനയം കൂടാതെ ഇഷ ഭരതനാട്യം, ഒഡീസ്സി എന്നീ നൃത്ത രൂപങ്ങളിൽ വൈദഗ്ദയാണ്. ഇതു കൂടാതെ ഇഷ ഒരു ഫുട്‌ബാൾ കളിക്കാരി കൂടെയാണ്. നന്നായി തമിഴ് പറയാനും ഇഷക്കറിയാം. രാം ഗോപാൽ വർമ്മ സംവിധാനം ചെയ്ത "ഡാർലിംഗ്" എന്ന ചിത്രം ഇഷയുടെ ജീവിതത്തിലെ ഒരു വഴിത്തിരിവായ ചിത്രമാണ്."

</doc>
<doc id="59099" url="https://ml.wikipedia.org/wiki?curid=59099" title="Esha Deol">
Esha Deol



</doc>
<doc id="59108" url="https://ml.wikipedia.org/wiki?curid=59108" title="ഹേമ മാലിനി">
ഹേമ മാലിനി

 
ബോളിവുഡ് ചലച്ചിത്ര രംഗത്തെ ഒരു നടിയും, എഴുത്തുകാരിയും സംവിധായികയും നിർമ്മാതാവും ഭരതനാട്യ നർത്തകിയും സർവ്വോപരി ഒരു രാഷ്ട്രീയക്കാരിയുമാണ് ഹേമ മാലിനി (Tamil: ஹேமமாலினி, ഹിന്ദി:हेमा मालिनी) (ജനനം: ഒക്ടോബർ 16, 1948). 1961 ൽ "ഇതു സത്തിയം" എന്ന തമിഴ് സിനിമയിലൂടെ അവർ ചലച്ചിത്ര ലോകത്ത് പ്രവേശിച്ചു. 1968ൽ "സപ്നോ കാ സൗദാഗർ" (1968) എന്ന ചിത്രത്തിൽ ആദ്യമായി പ്രധാന കഥാപാത്രത്തെ അവതരിപ്പിച്ച ഹേമ മാലിനി പിന്നീട് നിരവധി ബോളിവുഡ് ചിത്രങ്ങളിൽ പ്രധാന കഥാപാത്രങ്ങളെ അഭിനയിച്ചു. 1970കളിലെ ഒരു ഹിന്ദി ചലച്ചിത്ര രംഗത്തെ പ്രധാന നടിയായിരുന്നു ഹേമ. ഷോലെ എന്ന വൻ വിജയമായിരുന്ന ചിത്രത്തിലെ നായിക കഥാപാത്രമായി അഭിനയിച്ചത് വളരെയധികം ശ്രദ്ധ നേടിയിരുന്നു. തന്റെ മിക്ക ചിത്രങ്ങളിലും ഭാവി ഭർത്താവായ ധർമേന്ദ്രയ്‌ക്കൊപ്പവും അക്കാലത്തെ പ്രശസ്ത താരങ്ങളായിരുന്ന രാജേഷ് ഖന്ന, ദേവ് ആനന്ദ് എന്നിവരോടൊപ്പവുമാണ് അവർ അഭിനയിച്ചത്. തുടക്കത്തിൽ "ഡ്രീം ഗേൾ" എന്ന പേരു നേടിയ ഹേമമാലിനി, 1977 ൽ അതേ പേരിലുള്ള ഒരു സിനിമയിലും അഭിനയിച്ചു. ഹാസ്യ, നാടകീയ വേഷങ്ങളും ഒപ്പം നർത്തകിയെന്ന നിലയിലും അവർ അഭിനയിച്ചിട്ടുണ്ട്. 1976 മുതൽ 1980 വരെയുള്ള കാലഘട്ടത്തിൽ ഏറ്റവും കൂടുതൽ പ്രതിഫലം പറ്റിയ ഇന്ത്യൻ നടിമാരിൽ ഒരാളായിരുന്നു അവർ. 
തന്റെ അഭിനയജീവിതത്തിലുടനീളം മികച്ച നടിക്കുള്ള 11 ഫിലിംഫെയർ പുരസ്കാര നാമനിർദ്ദേശങ്ങൾ ലഭിച്ച അവർ 1973 ൽ ഈ പുരസ്കാരം നേടിയിരുന്നു. 2000 ൽ അവർ ഫിലിംഫെയർ ലൈഫ് ടൈം അച്ചീവ്മെൻറ് അവാർഡും ഒപ്പം ഇന്ത്യൻ സർക്കാർ നൽകുന്ന നാലാമത്തെ ഉയർന്ന സിവിലിയൻ ബഹുമതിയായ പത്മശ്രീയും നേടിയിരുന്നു. ഇന്ത്യൻ സിനിമയ്ക്ക് നൽകിയ സമഗ്ര സംഭാവനകൾ പരിഗണിച്ച് 2012 ൽ സർ പദംപത് സിംഘാനിയ സർവകലാശാല അവർക്ക് ഓണററി ഡോക്ടറേറ്റ് നൽകി. ദേശീയ ചലച്ചിത്ര വികസന കോർപ്പറേഷന്റെ ചെയർപേഴ്‌സണായി ഹേമ മാലിനി സേവനമനുഷ്ടിച്ചിട്ടുണ്ട്. ഇന്ത്യൻ സംസ്കാരത്തിനും നൃത്തത്തിനുമുള്ള സംഭാവനയ്ക്കും സേവനത്തിനും ദില്ലിയിലെ ഭജൻ സോപോരിയിൽ നിന്ന് 2006 ൽ അവർക്ക് സോപോരി അക്കാദമി ഓഫ് മ്യൂസിക് ആൻഡ് പെർഫോമിംഗ് ആർട്സ് (SaMaPa) വിറ്റസ്ത അവാർഡ് ലഭിച്ചു. ഇന്ത്യൻ സിനിമയ്ക്ക് നൽകിയ സംഭാവനകൾക്ക് 2013 ൽ ആന്ധ്രാപ്രദേശ് സർക്കാരിൽ നിന്ന് എൻ‌ടി‌ആർ ദേശീയ അവാർഡും ലഭിച്ചു.
ബോളിവുഡിന്റെ ചരിത്രത്തിലെ അഭിവൃദ്ധി നേടിയ നടിമാരിൽ ഒരാളാണ് ഹേമ മാലിനി. 2003 മുതൽ 2009 വരെ ഹേമ മാലിനി ഭാരതീയ ജനതാ പാർട്ടിയെ പ്രതിനിധീകരിച്ച് പാർലമെന്റിന്റെ ഉപരിസഭയായ രാജ്യ സഭയിൽ അംഗമായിരുന്നു. 2014 ലെ തെരഞ്ഞെടുപ്പിൽ അവർ ലോക്സഭയിലേക്ക് തിരഞ്ഞെടുക്കപ്പെട്ടു. ചാരിറ്റബിൾ, സോഷ്യൽ സംരംഭങ്ങളിൽ അവർ ഏർപ്പെടുന്നു. നിലവിൽ ഇന്റർനാഷണൽ സൊസൈറ്റി ഫോർ കൃഷ്ണ കോൺഷ്യസ്നെസിന്റെ (ISKCON) ശാശ്വതാംഗം കൂടിയാണ് ഹേമ മാലിനി. നൃത്തം, അഭിനയം എന്നിവയിൽ അവർ വിമർശകരുടെ പ്രശംസ പിടിച്ചുപറ്റിയിരുന്നു.
ആദ്യകാലവും കുടുംബവും.
ഹേമ മാലിനി R. ചക്രവർത്തി ജനിച്ചത് തമിഴ് നാടിലെ തിരുച്ചിറപ്പള്ളി ജില്ലയിലെ അമ്മൻ‌കുടി എന്ന സ്ഥലത്താണ്. V.S.R. ചക്രവർത്തി, ഹയ ലക്ഷ്മി എന്നിവരുടെ പുത്രിയായി ഒരു തമിഴ് അയ്യങ്കാർ ബ്രാഹ്മണ കുടുംബത്തിലായിരുന്ന അവരുടെ ജനനം. ചെന്നൈയിലെ ആന്ധ്ര മഹിളാ സഭയിൽ പഠനം നടത്തിയ അവരുടെ ഇഷ്ടവിഷയം ചരിത്രമായിരുന്നു. പതിനൊന്നാം ക്ലാസ് വരെ DTEA മന്ദിർ മാർഗിലെ വിദ്യാഭ്യാസത്തിനുശേഷം അഭിനയ ജീവിതത്തിലേയ്ക്ക് പ്രവേശിച്ചു.
ധർമേന്ദ്രയുമായുള്ള അവരുടെ ആദ്യ ചിത്രം "തും ഹസീൻ മെയ്ൻ ജവാൻ" (1970) ആയിരുന്നു. 1980 ൽ ഇരുവരും വിവാഹിതരായി. അക്കാലത്ത് വിവാഹിതനായിരുന്ന ധർമേന്ദ്രയ്ക്ക് പിൽക്കാലത്ത് ബോളിവുഡ് താരങ്ങളായി മാറിയ സണ്ണി ഡിയോൾ, ബോബി ഡിയോൾ എന്നീ ആൺകുട്ടികളും, വിജീത, അജീത എന്നീ പെൺകുട്ടികളുമായി നാലു മക്കളുണ്ടായിരുന്നു. ഹേമ മാലിനിയ്ക്കും ധർമേന്ദ്രക്കും ഇഷാ ഡിയോൾ (ജനനം 1981), അഹാന ഡിയോൾ (ജനനം 1985) എന്നിങ്ങനെ രണ്ട് പെൺമക്കളാണുള്ളത്.
"ഫൂൽ ഔർ കാന്റെ", "റോജ", "അന്നയ്യ" എന്നീ ചിത്രങ്ങളിൽ നായികയായി അഭിനയിച്ച മധു രഘുനാഥ് ഹേമ മാലിനിയുടെ ഭാഗിനേയിയാണ്. 2015 ജൂൺ 11 ന് ഇളയമകൾ അഹാന ഡിയോൾ തന്റെ ആദ്യ സന്തതിയായ ഡാരിയൻ വോഹ്രയ്ക്ക് ജന്മം നൽകിയതോടെ ഹേമ മാലിനി മുത്തശ്ശിയായി. 2017 ഒക്ടോബർ 20 ന് മൂത്തപുത്രിയായ ഇഷാ ഡിയോൾ തക്താനി, രാധ്യ തക്താനി എന്ന പെൺകുട്ടിക്ക് ജന്മം നൽകിയപ്പോൾ അവർ രണ്ടാം തവണയും മുത്തശ്ശിയായി.
ആദ്യകാലവേഷങ്ങൾ.
ഹേമമാലിനിയുടെ വിദ്യാഭ്യാസം കഴിഞ്ഞത് ചെന്നൈയിലാണ്. ആദ്യ അഭിനയം ഇതു സത്തിയം (1961) എന്ന തമിഴ് ചിത്രത്തിലേയും 1965 ലെ "പാണ്ഡവ വനവാസം" എന്ന തെലുങ്ക് ചിത്രത്തിലേയും നർത്തകിയുടെ ചെറിയ വേഷങ്ങൾ ആയിരുന്നു. പക്ഷേ ഇതിനു ശേഷം സിനിമയിൽ അഭിനയിക്കാനുള്ള ശ്രമം നടത്തിയെങ്കിലും വിജയിച്ചില്ല. പിന്നീട് 1968 ൽ ബോളിവുഡ്ഡിൽ "സപ്നോം കാ സൗദാഗർ" എന്ന ചിത്രത്തിൽ രാജ് കപൂറിനൊപ്പം നായികയായി അഭിനയിച്ചു. 1970 ൽ ദേവ് ആനന്ദ് നായകനായി അഭിനയിച്ച "ജോണി മേരാ നാം എന്ന ചിത്രം " വിജയമായിരുന്നു. അതിനു ശേഷം ഹേമ ഒരു സൂപ്പർ സ്റ്റാർ ആയി വളരുകയായിരുന്നു. 1972 ൽ ഇരട്ട വേഷത്തിൽ ധർമേന്ദ്രയുടെ നായികയായി അഭിനയിച്ച "സീത ഓറ് ഗീത" എന്ന ചിത്രത്തിലെ അഭിനയത്തിന് ഫിലിംഫെയർ മികച്ച നടിയുടേ പുരസ്കാരം ലഭിച്ചു. ബോളിവുഡിൽ ഹേമ സ്വപ്ന സുന്ദരി എന്നർഥം വരുന്ന ഡ്രീം ഗേൾ എന്നാണ് അറിയപ്പെട്ടിരുന്നത്.
1970–1978.
ഹേമ നായികയായി അഭിനയിച്ച "ജോണി മേര നാം" എന്ന ചിത്രം ഒരു മികച്ച വിജയമായതോടെ "ആന്താസ്" (1971), "ലാൽ പഥാർ" (1971) തുടങ്ങിയ ചിത്രങ്ങളിലെ ശക്തമായ വേഷങ്ങൾ ഒരു താരമായി ചിരപ്രതിഷ്ഠ നേടുന്നതിന് അവരെ സഹായിച്ചു. 1972 ൽ "സീത ഔർ ഗീതയിൽ" ധർമേന്ദ്ര, സഞ്ജീവ് കുമാർ എന്നിവർക്കൊപ്പം ഇരട്ട വേഷത്തിൽ അഭിനയിക്കുകയും ഈ സിനിമ മികച്ച വിജയം നേടിയതോടെ അവർ താരറാണിയായി മാറി. ഈ ചിത്രത്തിനുള്ള വേഷം മികച്ച നടിക്കുള്ള അവാർഡും അവർക്ക് സമ്മാനിച്ചു. സന്യാസി, ധർമ്മാത്മ, പ്രതിഗ്യ, ഷോലെ, ത്രിശൂൽ എന്നിവങ്ങനെ അവർ അഭിനയിച്ച വിജയകരമായ ചിത്രങ്ങളുടെ പട്ടിക വളരെ നീണ്ടതാണ്.
എഴുപതുകളിലെ ഏറ്റവും മികച്ച താര ജോഡികളിലൊന്നായിരുന്ന ഹേമ മാലിനിയും ധർമേന്ദ്രയും ചേർന്ന് "ഷറഫാത്ത്", തും "ഹസീൻ മെയ്ൻ ജവാൻ", "നയാ സമാന", "രാജാ ജാനി", "സീത ഔർ ഗീത, പഥർ ഔർ പായൽ," "ദോസ്ത്" (1974), "ഷോലെ" (1975), "ചരസ്, ജുഗ്നു, ആസാദ്" (1978), "ദില്ലഗി" (1978) തുടങ്ങി 28 ചിത്രങ്ങളിൽ അഭിനയിച്ചു. 
"ആന്താസ്, പ്രേം നഗർ" എന്നീ ചിത്രങ്ങളിൽ രാജേഷ് ഖന്നയുടെ നായികയായുള്ള വേഷങ്ങൾ പ്രശംസ പിടിച്ചുപറ്റി. എന്നിരുന്നാലും ഈ ജോഡികളുടെ "മെഹബൂബ, ജന്ത ഹവാൽദാർ" തുടങ്ങിയ ചിത്രങ്ങൾ ബോക്‌സോഫീസിൽ മികച്ച പ്രകടനം കാഴ്ചവച്ചില്ല.
1980–1997 -വ്യാവസായിക വിജയങ്ങൾ.
80 കളിൽ "ക്രാന്തി, നസീബ്, സാത്തേ പെ സാത്തേ, രജപുത്" തുടങ്ങിയ ബിഗ് ബജറ്റ് സിനിമകളിൽ  അഭിനയിക്കുകയും അവയിൽ മിക്കതും ബോക്സോഫീസിൽ വിജയംവരിക്കുകയുംചെയ്തു. അമ്മയായതിനുശേഷവും "ആന്ധി തൂഫാൻ, ദുർഗ, രാംകാലി, സീതാപൂർ കി ഗീത, ഏക് ചാദർ മെയിലി സി, റിഹായ്, ജമൈ രാജ" തുടങ്ങിയ സിനിമകളിൽ നായികാ പ്രാധാന്യമുള്ള വേഷങ്ങളിൽ തുടർന്നു.
ഈ കാലയളവിൽ, ഭർത്താവ് ധർമേന്ദ്രയ്‌ക്കൊപ്പമുള്ള അവരുടെ സിനിമകളിൽ "ആലിബാബ ഔർ 40 ചോർ, ബഗാവത്, സാമ്രാട്ട്, റസിയ സുൽത്താൻ, രാജ് തിലക്" എന്നിവ ഉൾപ്പെടുന്നു. "ദർദ്, ബന്ദിഷ്, കുദ്രത്, ഹം ഡോനോ, രജപുത്, ബാബു, ദുർഗ, സീതാപൂർ കി ഗീത, പാപ് കാ അന്ത്" തുടങ്ങിയ സിനിമകളിൽ രാജേഷ് ഖന്നയുടെ നായികയായും തുടരുകയും ഇവയിൽ ചിലത് ശരാശരി വിജയങ്ങളായിത്തീരുകയും ചെയ്തു.
1992 ൽ ഷാരൂഖ് ഖാൻ, ദിവ്യ ഭാരതി എന്നിവരെ വച്ച് "ദിൽ ആശ്ന ഹേ" എന്ന ചിത്രം നിർമ്മിക്കുകയും സംവിധാനം നിർവ്വഹിക്കുകയും ചെയ്തു. ഭാഗിനേയി മധു രഘുനാഥ്, നടൻ സുദേഷ് ബെറി എന്നിവർ പ്രധാന കഥാപാത്രങ്ങളെ അവതരിപ്പിച്ച "മോഹിനി" (1995) എന്ന രണ്ടാമത്തെ ചിത്രത്തിന്റെയും നിർമ്മാണത്തോടൊപ്പം സംവിധാനവും അവർ നിർവ്വഹിച്ചു. തുടർന്ന് നൃത്തത്തിലും ടെലിവിഷൻ ജോലികളിലും ശ്രദ്ധ കേന്ദ്രീകരിച്ചുകൊണ്ട് ഇടയ്ക്കിടെ മാത്രമേ സിനിമകളിൽ പ്രത്യക്ഷപ്പെട്ടിരുന്നുള്ളൂ.  1997 ൽ വിനോദ് ഖന്നയുടെ പുത്രൻ അക്ഷയ് ഖന്നയുടെ അരങ്ങേറ്റം കുറിച്ചതും അദ്ദേഹം നിർമ്മിച്ചതുമായ "ഹിമാലയ പുത്ര" എന്ന ചിത്രത്തിൽ അഭിനയിച്ചു. 
2000 – ഇതുവരെ.
വർഷങ്ങളോളം സിനിമാ രംഗത്തു നിന്ന് വിട്ടുനിന്നശേഷം "ബാഗ്ബാൻ" (2003) എന്ന ചിത്രത്തിലൂടെ ഹേമ മാലിനി അഭിനയരംഗത്തേയ്ക്ക് തിരിച്ചുവരുകയും ഈ ചിത്രത്തിലെ വേഷത്തിന്  ഫിലിംഫെയറിന്റെ മികച്ച നടിക്കുള്ള അവാർഡ് നാമനിർദേശം ലഭിക്കുകയും ചെയ്തു. 2004 ൽ പുറത്തിറങ്ങിയ "വീർ-സാറ" എന്ന സിനിമയിലും 2007 ൽ പുറത്തിറങ്ങിയ ലാഗാ ചുനാരി മെയ്ൻ ദാഗിലും അവർ അതിഥി വേഷത്തിൽ പ്രത്യക്ഷപ്പെട്ടു. 2010 ൽ തന്റെ സഹതാരമായിരുന്ന രേഖയ്‌ക്കൊപ്പം "സാദിയാൻ" എന്ന ചിത്രത്തിൽ അഭിനയിച്ചു. 2011 ൽ "ടെൽ മി ഓ ഖുദ" എന്ന മൂന്നാമത്തെ ചലച്ചിത്രം നിർമ്മിക്കുകയും സംവിധാനം ചെയ്യുകയും ചെയ്ത അവർ ഇതിൽ ഭർത്താവ് ധർമേന്ദ്രയേയും മകൾ ഇഷാ ഡിയോളിനേയും അഭിനയിപ്പിച്ചുവെങ്കിലും ഇത് ഒരു ബോക്സ് ഓഫീസ് പരാജയമായിരുന്നു. 2017 ൽ വിനോദ് ഖന്നയുടെ അവസാന ചിത്രമായിരുന്ന "ഏക് തി റാണി ഐസി ഭി" എന്ന ചിത്രത്തിൽ ഗ്വാളിയറിലെ വിജയ രാജെ സിന്ധ്യയുടെ വേഷത്തിൽ അദ്ദേഹത്തിന്റെ പത്നിയായി അഭിനയിച്ചു. ഗുൽ ബഹാർ സിങ് സംവിധാനം ചെയ്ത ഈ ചിത്രം 21 ഏപ്രിൽ 2017 നാണ് പുറത്തിറങ്ങിയത് ഹേമമാലിനിയുടെ ഏറ്റവും പുതിയ ചിത്രം രാജ്കുമാർ റാവു, രാകുൽ പ്രീത് സിങ് എന്നിവരോടൊപ്പം അഭിനയിച്ച് 2020 ജനുവരി 3 നു പുറത്തിറങ്ങിയ ഷിംല മിർച്ചിയാണ്.
രാഷ്ടീയ രംഗം.
1999 ൽ തെരഞ്ഞെടുപ്പിൽ ഭാരതീയ ജനതാ പാർട്ടി (ബിജെപി) സ്ഥാനാർത്ഥിയും മുൻ ബോളിവുഡ് നടനുമായിരുന്ന വിനോദ് ഖന്നയ്ക്ക് വേണ്ടി പഞ്ചാബിലെ ഗുരുദാസ്പൂരിലെ ലോക്സഭാ മണ്ഡലത്തിൽ ഹേമ മാലിനി പ്രചാരണം നടത്തി. 2004 ഫെബ്രുവരിയിൽ അവർ ഔദ്യോഗികമായി ബിജെപിയിൽ ചേർന്നു. 2003 മുതൽ 2009 വരെയുള്ള കാലഘട്ടത്തിൽ അന്നത്തെ രാഷ്ട്രപതി ഡോ. എ.പി.ജെ. അബ്ദുൾ കലാമിന്റെ നാമനിർദ്ദേശത്തിൽ അവർ പാർലമെന്റിന്റെ ഉപരിസഭയായ രാജ്യസഭയിൽ എംപിയായി സേവനമനുഷ്ഠിച്ചു. 2010 മാർച്ചിൽ ഹേമ മാലിനിയെ ബിജെപിയുടെ ജനറൽ സെക്രട്ടറിയാക്കുകയും 2011 ഫെബ്രുവരിയിൽ പാർട്ടി ജനറൽ സെക്രട്ടറിയായി അനന്ത് കുമാർ അവരെ ശുപാർശ ചെയ്യുകയും ചെയ്തു. 2014 ലെ ലോക്സഭയിലേക്കുള്ള പൊതുതെരഞ്ഞെടുപ്പിൽ അവർ മഥുര മണ്ഡലത്തിൽനിന്ന് നിലവിലുണ്ടായിരുന്ന അംഗം ജയന്ത് ചൗധരിയെ (ആർ‌എൽ‌ഡി) 3,30,743 വോട്ടുകൾക്ക് പരാജയപ്പെടുത്തുകയും ലോക്സഭയിലേക്ക് തിരഞ്ഞെടുക്കപ്പെടുകയും ചെയ്തു. 
സാമൂഹിക പ്രശ്നങ്ങളിലെ ഇടപെടൽ.
മൃഗങ്ങളുടെ അവകാശ സംഘടനയായ പെറ്റ ഇന്ത്യയുടെ പിന്തുണക്കാരിലൊരാളാണ് ഹേമ മാലിനി. മുംബൈയിലെ തിരക്കേറിയ തെരുവുകളിൽ നിന്ന് കുതിരവണ്ടികൾ നിരോധിക്കണമെന്ന് ആവശ്യപ്പെട്ട് 2009 ൽ അവർ മുംബൈ മുനിസിപ്പൽ കമ്മീഷണർക്ക് ഒരു കത്തെഴുതിയിരുന്നു. കാളപ്പോര് (ജല്ലിക്കെട്ട്) നിരോധിക്കണമെന്ന് ആവശ്യപ്പെട്ട് 2011 ൽ അവർ അന്നത്തെ കേന്ദ്ര പരിസ്ഥിതി വനം മന്ത്രി ജയറാം രമേശിന് കത്തെഴുതി. "പെറ്റ പേഴ്‌സൺ ഓഫ് ദ ഇയർ" എന്ന സ്ഥാനപ്പേരും അവർ നേടി.  
മറ്റു മേഖലകൾ.
നർത്തന രംഗം.
പരിശീലനം ലഭിച്ച ഒരു ഭരതനാട്യ നർത്തകിയാണ് ഹേമ മാലിനി. അവരുടെ പെൺമക്കളായ ഇഷാ ഡിയോളും അഹാന ഡിയോളും പരിശീലനം ലഭിച്ച ഒഡീസി നർത്തകികളാണ്. ജീവകാരുണ്യ പ്രവർത്തനങ്ങൾക്കായി പരമ്പര എന്ന പേരിലുള്ള ഒരു നിർമ്മാണത്തിൽ അവർ മാലിനിക്കൊപ്പം നൃത്തം അവതരിപ്പിച്ചു. ഖജുരാഹോ നൃത്തോത്സവത്തിൽ തന്റെ പെൺമക്കളോടൊപ്പം അവർ നൃത്തം അവതരിപ്പിച്ചു. 
കുച്ചിപ്പുടിയിൽ വേമ്പാടി ചിന്ന സത്യവും മോഹിനിയാട്ടത്തിൽ കലാമണ്ഡലം ഗുരു ഗോപാലകൃഷ്ണൻ എന്നിവർ ഹേമ മാലിനിയുടെ ഗുരുക്കളാണ്. തുളസിദാസിന്റെ രാംചരിത മാനസിൽ നരസിംഹം, രാമൻ ഉൾപ്പെടെ നിരവധി നൃത്ത വേഷങ്ങൾ അവർ അവതരിപ്പിച്ചിട്ടുണ്ട്. 2007 ൽ, ദസറയുടെ തലേന്നാൾ നടന്ന പരിപാടിയിൽ മൈസൂറിൽ അവിടെ സതി, പാർവതി, ദുർഗ എന്നീ വേഷങ്ങൾ ചെയ്തിരുന്നു. നാട്യ വിഹാർ കലാകേന്ദ്ര എന്ന പേരിലുള്ള ഒരു നൃത്ത വിദ്യാലയം ഹേമ മാലിനിയ്ക്ക് സ്വന്തമായുണ്ട്.
ടെലിവിഷൻ.
പുനീത് ഇസ്സാർ സംവിധാനം ചെയ്ത "ജയ് മാതാ കി" (2000) പോലുള്ള ടെലിവിഷൻ പരമ്പരകളിൽ ഹേമ മാലിനി പ്രത്യക്ഷപ്പെട്ടിരുന്നു. ഇതിൽ ദുർഗാദേവിയുടെ വേഷമാണ് അവർ അവരിപ്പിച്ചത്. മറ്റ് ടെലിവിഷൻ പരമ്പരകളിൽ, സഹാറ വൺ ചാനലിലെ കാമിനി ദാമിനിയിൽ ഇരട്ട സഹോദരിമാരായും, അവർ സംവിധാനം ചെയ്ത നൂപൂർ എന്ന പരമ്പരയിൽ ഒരു ഭരതനാട്യം നർത്തകിയുമായും അഭിനയിച്ചു.
പ്രൊഡക്ഷൻ, പ്രൊമോഷണൽ ജോലി.
ഹിന്ദി വനിതാ മാസികയായ ന്യൂ വുമണിന്റെയും മേരി സഹേലിയുടെയും എഡിറ്ററായിരുന്നു മാലിനി. 2000-ൽ ദേശീയ ചലച്ചിത്ര വികസന കോർപ്പറേഷന്റെ ആദ്യ വനിതാ ചെയർപേഴ്‌സണായി മാലിനി മൂന്ന് വർഷത്തേക്ക് നിയമിതയായി.
2007-ൽ, മിനറൽ വാട്ടർ പ്യൂരിഫയർ സിസ്റ്റത്തിന്റെ നിർമ്മാതാക്കളായ കെന്റ് ആർഒ സിസ്റ്റംസുമായി മാലിനി ഒരു പ്രൊമോഷണൽ കരാറിൽ ഏർപ്പെട്ടു. ചെന്നൈയിലെ ടെക്സ്റ്റൈൽ ഷോറൂമായ പോത്തിസിന്റെ ബ്രാൻഡ് അംബാസഡറായും മാലിനി മാറി.
പാരമ്പര്യം.
ജൂൺ 2021 വരെ, മാലിനിയെക്കുറിച്ചുള്ള മൂന്ന് ജീവചരിത്ര പുസ്തകങ്ങൾ പ്രസിദ്ധീകരിച്ചു: ഹേമ മാലിനി: ദിവ അൺവെയിൽഡ് (2005) കൂടാതെ രാം കമൽ മുഖർജിയുടെ ഹേമമാലിനി: ബിയോണ്ട് ദി ഡ്രീം ഗേൾ (2017), ഭാവന സോമയ്യയുടെ ഹേമമാലിനി: ദി ഓതറൈസ്ഡ് ബയോഗ്രഫി (2007)
അവലംബം.
&lt;templatestyles src="Reflist/styles.css" /&gt;

</doc>
<doc id="59109" url="https://ml.wikipedia.org/wiki?curid=59109" title="Isha Deol">
Isha Deol



</doc>
<doc id="59110" url="https://ml.wikipedia.org/wiki?curid=59110" title="Hema Malini">
Hema Malini



</doc>
<doc id="59122" url="https://ml.wikipedia.org/wiki?curid=59122" title="Suresh Gopi">
Suresh Gopi



</doc>
<doc id="59138" url="https://ml.wikipedia.org/wiki?curid=59138" title="മണിമല ഗ്രാമപഞ്ചായത്ത്">
മണിമല ഗ്രാമപഞ്ചായത്ത്

 
 
കോട്ടയം ജില്ലയിലെ കാഞ്ഞിരപ്പള്ളി താലൂക്കിലെ ഒരു ഒരു പഞ്ചായത്താണ് മണിമല ഗ്രാമപഞ്ചായത്ത്. വളരെ ചെറിയ ഒരു പട്ടണമാണു ഇത്. റാന്നി , കോട്ടയം , ചങ്ങനാശ്ശേരി , എരുമേലി ,കാഞ്ഞിരപ്പള്ളി , തിരുവല്ല തുടങ്ങിയവ സമീപപ്രദേശങ്ങളാണ്‌.
വാർഡുകൾ.
മണിമല ഗ്രാമപഞ്ചായത്തിലുൾപ്പെടുന്ന വാർഡുകൾ ഇവയാണ് 
കൃഷി.
റബ്ബറാണ്‌ ഇവിടുത്തെ പ്രധാന കൃഷി.
നദികൾ.
കേരളത്തിലെ പ്രധാന നദികളിലൊന്നായ മണിമലയാർ ഒഴുകുന്നതു ഈ പ്രദേശത്തു കൂടിയാണ്‌.മണിമലയാറിന്റെ ആകെ നീളം 90കിലോമീറ്റർ ആണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="59139" url="https://ml.wikipedia.org/wiki?curid=59139" title="തീയ്യർ">
തീയ്യർ



</doc>
<doc id="59143" url="https://ml.wikipedia.org/wiki?curid=59143" title="ഉദയ് ചോപ്ര">
ഉദയ് ചോപ്ര

 
 
ഇന്ത്യയിലെ ബോളിവുഡ് ചലച്ചിത്ര രംഗത്തെ ഒരു അഭിനേതാവാണ് ഉദയ് ചോപ്ര (ജനനം: ജനുവരി 5 1973)
ജീവചരിത്രം.
പ്രമുഖ സംവിധായകനും നിർമ്മാതാവുമായ യാശ് ചോപ്രയുടെ മകനും , സംവിധായകനായ ആദിത്യ ചോപ്രയുടെ സഹോദനുമാണ് ഉദയ് ചോപ്ര. 
ഉദയിനെ ആദ്യ ചിത്രം യാശ് രാജ് ഫിലിംസ് ബാനറിൽ നിർമിച്ച മൊഹബ്ബത്തേൻ എന്ന ചിത്രമാണ്. ഇതിൽ അമിതാബ് ബച്ചൻ, ഷാരൂഖ് ഖാൻ, ]]ഐശ്യര്യ റായ്]] എന്നിവരുടെ കൂടാതെ അതിൽ തന്നെ പുതുമുഖങ്ങളായ ശമിത ഷെട്ടി, പ്രീതി ജംഗിയാനി, കിം ശർമ്മ എന്നിവരോടൊപ്പമാണ് ഉദയ് അഭിനയിച്ചത്. ഈ ചിത്രം ഒരു ശരാശരി വിജയമായിരുന്നു. ഇതിലെ സംഗീതവും ഗാനങ്ങളും വളരെ പ്രസിദ്ധമായിരുന്നു. 
ഉദയ് അഭിനയിച്ച മിക്ക പടങ്ങളും തന്റെ പിതാവിന്റെ നിർമ്മാണത്തിന്റെ കീഴിലാണ്. 2004 ൽ അഭിനയിച്ച ധൂം എന്ന ചിത്രം വളരെയധികം ശ്രദ്ധേയമായി. അതിന്റെ തന്നെ തുടർച്ച പടമായ 2006 ൽ ഇറങ്ങിയ ധൂം-2 എന്ന ചിത്രത്തിലും ഉദയ് ശ്രദ്ധേയമായ വേഷമാണ് കൈകാര്യം ചെയ്തത്.
അവലംബം.
&lt;templatestyles src="Reflist/styles.css" /&gt;

</doc>
<doc id="59144" url="https://ml.wikipedia.org/wiki?curid=59144" title="Uday Chopra">
Uday Chopra



</doc>
<doc id="59146" url="https://ml.wikipedia.org/wiki?curid=59146" title="സണ്ണി ദെയോൾ">
സണ്ണി ദെയോൾ

 
ഇന്ത്യയിലെ ബോളിവുഡ് ചലച്ചിത്ര രംഗത്തെ ഒരു നടനാണ് സണ്ണി ദെയോൾ (ജനന നാമം: അജയ് സിംഗ് ദെയോൾ) (Punjabi: ਅਜੈ ਸਿੰਘ ਦਿਓਲ, ഹിന്ദി: अजय सिंह देओल, ഉർദു: اَجے سِںہ دِیول)( ജനനം: ഒക്ടോബർ 19, 1956) . പഞ്ചാബിലെ സഹ്നേവാൽ എന്ന സ്ഥലത്താണ് സണ്ണി ജനിച്ചത്. ഹിന്ദി കൂടാ‍തെ പഞ്ചാബി സിനിമകളിലും സണ്ണി അഭിനയിച്ചിട്ടുണ്ട്. ദാമിനി എന്ന ചിത്രത്തിലെ അഭിനയത്തിന് 1993-ലെ മികച്ച സഹനടനുള്ള ദേശീയപുരസ്കാരം സണ്ണി ദിയോളിന് ലഭിച്ചിട്ടുണ്ട്.
ജീവചരിത്രം.
ബോളിവുഡിലെ നടനായ ധർമേന്ദ്രയുടെ മകനായിട്ടാണ് സണ്ണി ജനിച്ചത്. സഹോദരൻ ബോബി ഡിയോളും ഹിന്ദി ചലച്ചിത്ര രംഗത്തെ നടനാണ്. ഭാര്യ പൂജാ ഡിയോൾ . ഇവർക്ക് രണ്ട് മക്കളുണ്ട്. തന്റെ ബന്ധുവായ അഭയ് ഡിയോൾ ഹിന്ദിയിലെ തന്നെ ഒരു അഭിനേതവാണ്.
അവലംബം.
&lt;templatestyles src="Reflist/styles.css" /&gt;

</doc>
<doc id="59147" url="https://ml.wikipedia.org/wiki?curid=59147" title="Sunny Deol">
Sunny Deol



</doc>
<doc id="59148" url="https://ml.wikipedia.org/wiki?curid=59148" title="ആപ്പിൾ സിനിമ ഡിസ്‌പ്ലേ">
ആപ്പിൾ സിനിമ ഡിസ്‌പ്ലേ

 
ആപ്പിൾ നിർമ്മിച്ച് പുറത്തിറക്കുന്ന വൈഡ് സ്ക്രീൻ ഫ്ലാറ്റ് പാനൽ മോണിട്ടറുകളുടെ ഒരു ശ്രേണിയാണ് ആപ്പിൾ സിനിമ ഡിസ്പ്ലേ.
1999, സെപ്റ്റംബറിൽ പവർ മാക് ജി4നൊപ്പം 22-ഇഞ്ച് ആപ്പിൾ സിനിമ ഡിസ്പ്ലേ ആദ്യമായി ആപ്പിൾ അവതരിപ്പിച്ചു. ഈ ഡിസ്പ്ലേ ഡിവിഐ പോർട്ട് ഉപയോഗിക്കുന്നു. ഹൈ-ഡെൻസിറ്റ് പ്ലാസ്റ്റിക് ഫ്രെയിമിൽ ഇത് അടക്കം ചെയ്തിരിക്കുന്നു. ആപ്പിൾ 20, 22, 23, 24, 27, 30 ഇഞ്ച് വലുപ്പങ്ങളിൽ ലഭ്യമാക്കി, അവസാന മോഡൽ എൽഇഡി ബാക്ക്ലൈറ്റിംഗോടുകൂടിയയതും 27 ഇഞ്ച് വലുപ്പമുള്ളതാണ്.
ആപ്പിൾ തണ്ടർബോൾട്ട് ഡിസ്‌പ്ലേയുടെ ആമുഖത്തോടെ 2011 ജൂലൈയിൽ ആപ്പിൾ സിനിമാ ഡിസ്‌പ്ലേ എന്ന പേര് പിൻവലിച്ചു, കൂടാതെ 2014 ഓഗസ്റ്റ് വരെ ആപ്പിൾ സ്റ്റോർ വെബ്‌സൈറ്റിൽ സിനിമാ ഡിസ്‌പ്ലേ മോഡലുകൾ വാഗ്ദാനം ചെയ്തിരുന്നില്ല.

</doc>
<doc id="59149" url="https://ml.wikipedia.org/wiki?curid=59149" title="അണ്ടൂർക്കോണം ഗ്രാമപഞ്ചായത്ത്">
അണ്ടൂർക്കോണം ഗ്രാമപഞ്ചായത്ത്

 
തിരുവനന്തപുരം ജില്ലയിലെ തിരുവനന്തപുരം താലൂക്കിലെ ഒരു ഗ്രാമപഞ്ചായത്താണ് അണ്ടൂർക്കോണം. കഴക്കൂട്ടം ബ്ലോക്ക് പഞ്ചായത്തിന്റെ ഭാഗമാണിത്.
പ്രാക് ചരിത്രം.
ചെറിയകുന്നുകളും സമതലപ്രദേശങ്ങളും നെൽപ്പാടങ്ങളും മണൽ പ്രദേശങ്ങളും നിറഞ്ഞ അണ്ടൂർക്കോണം ഗ്രാമപഞ്ചായത്ത് കേരളത്തിന്റെ കൊച്ച് മാതൃകയാണ്. അനേകം കുളങ്ങളും, തോടുകളും ചിറകളും ഉണ്ടായിരുന്ന ഈ പ്രദേശം ഒരു കാലത്ത് ജല സ്രോതസ്സിൽ സമ്പന്നമായിരുന്നു. കാലക്രമത്തിൽ ചുറ്റുമുള്ള കാടുകൾ തെളിച്ചതകോടുകൂടി മണ്ണൊലിപ്പ്കാരണം ചിറകൾ നികരുകയുണ്ടായി. 
സ്വാതന്ത്ര്യസമര ദേശീയപ്രസ്ഥാനത്തിലെ സ്ഥാനം.
സ്വാതന്ത്യസമരവുമായി ബന്ധപ്പെട്ട് നിരോധനാജ്ഞ നിലനിൽക്കേ സമരത്തിൽ പങ്കെടുത്ത് അറസ്റ് വരിച്ച് ജയിൽ വാസം അനുഭവിച്ച അനേകം പേർ ഈ പഞ്ചായത്തിലുണ്ടായിരുന്നു. ലക്ഷ്മണൻ വൈദ്യർ അലികുഞ്ഞ് ശാസത്രി, കുഞ്ഞ് കൃഷ്ണപിള്ള, മുതൽവേർ ദേശീയ സ്വാതന്ത്യ്രസമര പ്രസ്ഥാനത്തിð പങ്കെടുത്ത ഈ പ്രദേശത്തെ പ്രമുഖ വ്യക്തികളാണ്.
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
സാംസ്കാരിക രംഗത്ത് ഗ്രാമീണ കലകൾക്ക് വേരോട്ടമുള്ള പ്രദേശമാണിത്. ഓട്ടൻ തുള്ളൽ, കമ്പടവ്കളി, തോറ്റംപാട്ട്, കളമെഴുത്ത്, വിൽപാട്ട് തുടങ്ങിയ രംഗങ്ങളിൽ പ്രഗല്ഭരായ പലരും ഇവിടെ ജീവിച്ചിരുന്നു. ഓട്ടൻതുള്ളലിൽ ശിവശങ്കരപിള്ള, കമ്പടവ് കളിയിൽ വാസുദേവൻപിള്ള, ശിവശങ്കരൻനായർ, തോറ്റംപാട്ടിൽ മാധവൻപിള്ള തുടങ്ങിയവർ ഗ്രാമീണ കലകളുടെ ഉദ്ധാരണത്തിന് ഗണ്യമായ സംഭാവന നൽകിയവരാണ്.
വാണിജ്യ-ഗതാഗത പ്രാധാന്യം.
വെട്ടുറോഡ് മുതൽ കുറക്കോടു വരെ ഏകദേശം 4 കി.മീ നീളത്തിൽ എൻ.എച്ച് 47 ഈ പഞ്ചായത്തിലൂടെ കടന്നു പോകുന്നു.കണിയാപുരം റെയിൽവേ സ്റ്റേഷനും ഈ പഞ്ചായത്തിലാണ്. ഈ പഞ്ചായത്തിൽ കയർ വ്യവസായം വ്യാപകമായിരുന്നു. പരമ്പരാഗത കുടിൽ വ്യവസായങ്ങൾക്ക് കേരളത്തിð മൊത്തത്തിൽ ഉണ്ടായ തകർച്ച ഈ പ്രദേശത്തെ കയർ വ്യവസായത്തെയും ബാധിച്ചു. നാമമാത്രമായ ഉല്പാദനം മാത്രമാണ് ഈ മേഖലകളിൽ ഇപ്പോൾ നടക്കുന്നത്.
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1953-ൽ ആണ്ടൂർക്കോണം പഞ്ചായത്ത് രൂപവത്കരിക്കപ്പെട്ടു. 1954 ഏപ്രിൽ-5 ന്. എം. കുഞ്ഞുകൃഷ്ണപിള്ള പ്രഥമ പ്രസിഡന്റായി. തുടർന്ന് വിവിധ കാലഘട്ടങ്ങളിലായി ശ്രീ. വി. എം. അസനാര്പിള്ള, ജി. വേലായുധനൻ നായർ, അഡ്വ. എം. എ. വാഹിദ്, എം. ജലീð, വെട്ട്റോഡ് വിജയൻ, സി. കൃഷ്ണൻ തുടങ്ങിയവർ പഞ്ചായത്ത് പ്രസിഡന്റുമാരായി പ്രവർത്തിച്ചു. 
ഭൂമിശാസ്ത്രം.
ഭൂപ്രകൃതി.
ചെറിയ കുന്നുകളും സമതല പ്രദേശങ്ങളും നെðപ്പാടങ്ങളും മണð പ്രദേശങ്ങളും ചേർന്നതാണ് ഈ പഞ്ചായത്ത്. 
ജലപ്രകൃതി.
കുളങ്ങൾ, തോടുകൾ എന്നിവയാണ് പ്രധാന ജലസ്രോതസ്സുകൾ. ഇതുകൂടാതെ കായലോര പ്രദേശങ്ങളും ആനതാഴ്ച്ചിറയും ഇവിടത്തെ ജലസ്രോതസ്സാണ്. 
ആരാധനാലയങ്ങൾ.
മേജർ തോന്നൽ ദേവീക്ഷേത്രം, പള്ളിപ്പുറം മുസ്ളീം ജമാഅത്ത് കൊയ്ത്തൂർക്കോണം കിളിത്തട്ടിൽ ക്ഷേത്രം, കരിച്ചാറ പരക്കരി ക്ഷേത്രം, പളളിയാപറമ്പ് ക്ഷേത്രം, എന്നിവയാണ് പ്രധാന ആരാധനാലയങ്ങൾ.

</doc>
<doc id="59150" url="https://ml.wikipedia.org/wiki?curid=59150" title="Andoorkonam Gramapanchayath">
Andoorkonam Gramapanchayath



</doc>
<doc id="59151" url="https://ml.wikipedia.org/wiki?curid=59151" title="കഠിനംകുളം ഗ്രാമപഞ്ചായത്ത്">
കഠിനംകുളം ഗ്രാമപഞ്ചായത്ത്

 
തിരുവനന്തപുരം ജില്ലയിലെ തിരുവനന്തപുരം താലൂക്കിലെ ഒരു ഗ്രാമപഞ്ചായത്താണ് കഠിനംകുളം . കഴക്കൂട്ടം ബ്ലോക്ക് പഞ്ചായത്തിന്റെ ഭാഗമാണിത്.
പ്രാക് ചരിത്രം.
കഠിനംകുളം മഹാദേവർ ക്ഷേത്രത്തിലെ ശിലാലിഖിതങ്ങൾ പാലി ഭാഷയാണെന്നാണ് നിഗമനം. സിന്ധൂ നദീതട സംസ്കാര കാലഘട്ടത്തിൽ തന്നെ കഠിനംകുളത്ത് ദ്രാവിഡ സംസ്കാരമുള്ള ജനവിഭാഗം താമസിച്ചിരുന്നതായി അനുമാനിക്കുന്നു[""].
സ്ഥലനാമോൽപത്തി.
കഠിനംകുളം കായൽ പ്രദേശം വലിയ കുളമായിരുന്നെന്നും ഏതു സമയവും ക്ഷോഭമുണ്ടാകാനും അപകടമുണ്ടായാൽ രക്ഷപ്പെടാനും പ്രയാസമുണ്ടായിരുന്നുവെന്നും ഇക്കാരണത്താലാണ് ഈ കായലിനെ കഠിനകുളം കായൽ എന്ന് വിളിക്കുന്നതെന്നും ഇതിൽ നിന്നും കഠിനംകുളം എന്ന പേര് ലഭിച്ചതെന്നാണ് വിശ്വസിക്കുന്നു.
സ്വാതന്ത്ര്യസമര ദേശീയപ്രസ്ഥാനത്തിലെ സ്ഥാനം.
സുഭാഷ് ചന്ദ്രബോസ് രൂപംനðകിയ ഐ.എൻ.എ.-യിൽ പുതുക്കുറിച്ചിയിലെ ബോണിഫെഡ് പെരേര സജീവ പങ്കാളിയായിരുന്നു. അദ്ദേഹത്തിന്റെ സഹപ്രവർത്തകനായിരുന്ന വക്കം മുഹമ്മദു ഖാദറിനെ ബ്രട്ടീഷ് സാമ്രജ്യത്വം തൂക്കിലേറ്റി വധിച്ചു. 
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
ആഴ്വാഞ്ചേരി തമ്പ്രാക്കൾ കഠിനംകുളത്ത് മുറജപത്തിന് കായൽ മാർഗ്ഗം വന്ന് കായലിനോടു ചേർന്ന ശാസ്താവിന്റെ നടയിലെ കടവിൽ വരുകയും ഇവിടം ഒരു ഇടത്താവളമായി ഉപയോഗിച്ചിരുന്നതായും കരുതുന്നു. ശ്രീനാരായണ ഗുരു ഇസ്ലാം മതം പഠിക്കുന്നതിന് പരുത്തി ഏലാക്ക് സമീപം കടമ്പത്ത് കുടുംബത്തിൽ വന്നിട്ടുള്ളതായി പറയപ്പെടുന്നു. മലയാള ലിപി പരിഷ്കരിക്കുന്നതിന് വളരെ സംഭാവന നൽകിയിട്ടുള്ള ജോസഫ് മേലെ പുതുക്കുറിശ്ശി നിവാസിയാണ്. ഈ പഞ്ചായത്തിലെ ആദ്യത്തെ വിദ്യാലയം ഇന്നത്തെ എസ്.കെ.വി. എൽ.പി.എസ്. ആണ്. ചാന്നാങ്കര മസ്കാൻ ഒരു സിദ്ധനായിരുന്നു. പച്ചത്തൊണ്ട് തൊഴിലാളി സമരമാണ് ആദ്യമായി നടന്നത്. കാട്ടായിക്കോണം വി. ശ്രീധർ, കാട്ടായിക്കോണം സദാനന്ദൻ, എം.കെ. അലി മുഹമ്മദ് എന്നീ നേതാക്കളായിരുന്നു കയർത്തൊഴിലാളി സമരത്തിന് നേതൃത്വം നൽകിയിരുന്ന്ത്.
കഠിനം കുള൦ പഞ്ചായത്തിലെ കണിയാപുരം പള്ളിനട പ്രദേശത്തെ സാമൂഹ്യ രാഷ്ട്രീയ സാംസ്ക്കാരിക രംഗത്ത് മാറ്റം വരുത്തിയ ഒരു പ്രബലകുടുബം ആണ് വെട്ടി മുറിചിടം..ലബ്ബമാരുമായി അവർ ഉണ്ടാക്കിയ വിവാഹ ബന്തം ഈ പ്രദേശത്തെ സർവ വളർച്ചക്കും കാരണമായി ..
വാണിജ്യ-ഗതാഗത പ്രാധാന്യം.
വേണാട് സ്വരൂപത്തിന്റെ അതിർത്തി ഉള്ളൂർ വരെയായിരുന്നു. ഈ കാലഘട്ടത്തിð കഠിനംകുളം കായൽ ഒരു മുഖ്യമായ ഗതാഗത മാർഗ്ഗമായിരുന്നു. തിരുവിതാംകൂറിലെ രാജാക്കൻമാർ കണിയാപുരം പുത്തൻകടവു വരെ കരമാർഗവും അവിടെ നിന്നു ജലമാർഗവും സഞ്ചരിച്ചിരുന്നതായി പറയപ്പെടുന്നു. വള്ളക്കടവു മുതൽ കൊച്ചി വരെ ജലമാർഗ്ഗമാണ് പോയിരുന്നത്. ജലഗതാഗതം ഒരു പ്രധാന സഞ്ചാര മാർഗ്ഗം ആയിരുന്നതുകൊണ്ടാണ് പിൽക്കാലത്ത് പാർവതി പുത്തനാർ വെട്ടുന്നതിന് പ്രേരകമായത്.
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
ആദ്യകാല പ്രസിഡന്റ്-ഹാജി അബൂബേക്കർ കുഞ്ഞുലബ്ബു ആയിരുന്നു.
ഭൂമിശാസ്ത്രം.
ഭൂപ്രകൃതി.
സമതല രൂപമാണ് കഠിനംകുളം പഞ്ചായത്തിനുള്ളത്. ഒരേ ഘടനയുള്ള മണ്ണാണ് പഞ്ചായത്തിലാകമാനം കാണുന്നത്
ജലപ്രകൃതി.
3000 മില്ലിമീറ്ററിൽ കൂടുതൽ മഴ ലഭിക്കുന്നതാണ് ഈ പ്രദേശം. മണ്ണിന്റെ ജലസംഭരണ ശേഷി കുറവായതു കൊണ്ട് വേഗം ഉണക്ക് ബാധിക്കുകയും ചെയ്യുന്നു. കായൽ അടങ്ങിയതാണ് ജല വിഭവം. 
ആരാധനാലയങ്ങൾ.
കഠിനംകുളം മഹാദേവർ ക്ഷേത്രത്തിന് മൂവായിരം വർഷത്തിലേറെ പഴക്കമുള്ളതായി ക്ഷേത്ര രേഖകളിൽ കാണുന്നു. 1548-ൽ പുതുക്കുറിശ്ശിയിð നിർമിച്ച ക്രിസ്ത്യൻ പള്ളിയാണ് ഈ പഞ്ചായത്തിലെ ആദ്യത്തെ ക്രിസ്ത്യൻ ദേവാലയം. അർധനാരീശ്വര സമാധി ക്ഷേത്രം, മേനംകുളം പ്രദേശത്ത് സ്ഥിതി ചെയ്യുന്ന എലായിൽ ക്ഷേത്രം, 
കഠിനംകുളം കാവും ഒട്ടനവധി മുസ്ളീം പള്ളികളും ക്രിസ്ത്യൻ പള്ളികളുമാണ് ആരാധനാലയങ്ങൾ. 

</doc>
<doc id="59152" url="https://ml.wikipedia.org/wiki?curid=59152" title="Kadinamkulam Gramapanchayath">
Kadinamkulam Gramapanchayath



</doc>
<doc id="59153" url="https://ml.wikipedia.org/wiki?curid=59153" title="കഴക്കൂട്ടം ഗ്രാമപഞ്ചായത്ത്">
കഴക്കൂട്ടം ഗ്രാമപഞ്ചായത്ത്

 
""
 
തിരുവനന്തപുരം ജില്ലയിലെ തിരുവനന്തപുരം താലൂക്കിലെ ഒരു ഗ്രാമപഞ്ചായത്തായിരുന്നു കഴക്കൂട്ടം . കഴക്കൂട്ടം ബ്ലോക്ക് പഞ്ചായത്തിന്റെ ഭാഗമായിരുന്നിത്. 2010-ൽ ഈ പഞ്ചായത്ത് തിരുവനന്തപുരം കോർപ്പറേഷനിൽ ലയിച്ചുചേർന്നു.
പ്രാക് ചരിത്രം.
മാർത്താണ്ഡവർമയുടെ ശത്രുവൃന്ദത്തിൽപ്പെട്ട എട്ടുവീട്ടിൽ പിള്ളമാരിൽ ഉഗ്രപ്രതാപിയും പ്രഗൽഭനുമായിരുന്നു കഴക്കൂട്ടത്തുപിള്ള. പിള്ളയോടുള്ള വൈരാഗ്യം തീർക്കുവാനായി പിള്ളയുടെ കുടുംബം കുളംതോണ്ടിയതാണ് ഇന്ന് പുതുക്കുളങ്ങരയെന്ന പേരിൽ അറിയപ്പെടുന്നത്. കഴക്കൂട്ടത്തു പിള്ളയുടെ കുടുംബ ക്ഷേത്രമായ കുളങ്ങര ശ്രീകൃഷ്ണ സ്വാമി ക്ഷേത്രം ഇന്നും ഇവിടെ കാണാം. കഴക്കൂട്ട്ത്തു പിള്ളയുടെ ആയുധപുരയും കളരിയും നിലനിന്നിരുന്ന സ്ഥലമാണ് കലവറത്തോപ്പ്. എട്ടുതിരികൾ കത്തിക്കാവുന്നതും അഞ്ച് തട്ടുകൾ ഉള്ളതുമായ ഒരു കൽവിളക്ക് ഇന്നും ഒരു സ്മാരകമായി കുളത്തിന്റെ കരയിൽ നിലകൊള്ളുന്നു. കേണൽ മൺറോ കലവറത്തോപ്പിൽ താമസിച്ചിരുന്നതായി ചരിത്രരേഖകളിൽ കാണപ്പെടുന്നു[""].
സ്ഥലനാമോൽപത്തി.
കഴക്കൂട്ടം ഓംശ്രീ മഹാദേവർ ക്ഷേത്രത്തിൽ ശിവലിംഗ പ്രതിഷ്ഠ നടത്തിയത് കലക്കോട് മഹർഷി എന്ന ഋഷി വര്യൻ ആയിരുന്നുവെന്നും പിðക്കാലത്ത് കലക്കോട് എന്നത് ലോപിച്ച് കഴക്കൂട്ടം ആയതാണെന്നും പുരാതനകാല്ത്ത് അനവധി കഴകങ്ങൾ ഈ പ്രദേശത്ത് നിലവിലുണ്ടായിരുന്നുവെന്നും കഴകങ്ങൾ കൂടിയിരുന്ന സ്ഥലമായതുകൊണ്ട് പിൽക്കാലത്ത് കഴക്കൂട്ടമായി മാറിയതാണെ
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
കഴക്കൂട്ടത്ത് പിള്ളയുടെ ആയുധപ്പുരയും, കളരിയും നിലനിന്നിരുന്ന സ്ഥലമാണ് ഇന്നത്തെ കലവറത്തോപ്പ്. എട്ടുതിരികൾ കത്തിക്കാവുന്നതും അഞ്ചു തട്ടുകൾ ഉള്ളതുമായ ഒരു കൽവിളക്ക് ഇന്നു ഒരു സ്മാരകമായി കുളത്തിന്റെ കരയിൽ നിലകൊള്ളുന്നു. സാഹിത്യകാരനായ കഴക്കൂട്ടം ത്യാഗരാജൻ, അനുഗൃഹീത നാദസ്വര വിദ്വാനായ കഴക്കൂട്ടം ഭാർഗ്ഗവൻപിള്ള തുടങ്ങിയവർ ഇവിടത്തുകാരാണ്. നാടൻകലകളുടെയും കലാകാരൻമാരുടെയും കേന്ദ്രമായിരുന്നു കഴക്കൂട്ടം. പുരാതന കാലം മുതൽ ഇവിടെ കാക്കാരിശ്ശി നാടക സമിതികളുണ്ടായിരുന്നു. ഓട്ടൻതുള്ളൽ വിദഗ്ദ്ധനായ കുഞ്ഞിക്കുട്ടൻപിള്ള ഇവിടുത്തുകാരനായിരുന്നു. കമ്പടവുകളിയുടെ ഗ്രാമമാണ് പഞ്ചായത്തിലെ പാട്ടുവിളാകം വാർഡ്. കളരിപ്പയറ്റ്, തിരുവാതിരക്കളി, കരിമരുന്ന് പ്രയോഗം തുടങ്ങിയ കലകൾക്കും പേരുകേട്ട നാടാണ് കഴക്കൂട്ടം. ഗ്രാമോദ്ധാര സംഘം ഗ്രന്ഥശാലയും, ബാപ്പുജി സ്മാരക ഗ്രന്ഥശാലയുമാണ് ഏറ്റവും പഴക്കം ചെന്നവ. 
വാണിജ്യ-ഗതാഗത പ്രാധാന്യം.
പടയോട്ടക്കാലത്ത് തിരുവനന്തപുരത്തു നിന്നു തിരിച്ച് കഴക്കൂട്ടം ചിറയിൻകീഴ് തുടങ്ങിയ തീരപ്രദേശത്തുകൂടി കൊല്ലം വരെ പോകുന്ന റോഡ് ഉണ്ടായിരുന്നു. പണ്ടുകാലത്ത് ഈ പ്രദേശത്ത്നിന്ന് ധാരാളം കുട്ടികൾ ഹൈസ്കൂൾ വിദ്യാഭ്യാസത്തിനുവേണ്ടി തിരുവനന്തപുരം പട്ടണംവരെ ദിവസവും കാൽനടയായി പോയി വന്നിരുന്നു.
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1953-ൽ പഞ്ചായത്തുകൾ നിലവിൽ വന്നു. അതിനു മുമ്പ് 'കഴക്കൂട്ടം വില്ലേജ് യൂണിയൻ' എന്ന പേരിð അറിയപ്പെടുന്ന ഒരു സമിതിയാണ് ഭരിച്ചിരുന്നത്. ആദ്യകാല പ്രസിഡന്റ്-കാട്ടായിക്കോണം എം.കെ. സദാനന്ദൻ. 2010-ൽ കോർപ്പറേഷനിൽ ലയിച്ചുചേർന്നു.
ഭൂപ്രകൃതി.
കുന്നുകളും താഴ്വാരങ്ങളും അടങ്ങിയതാണ് ഈ പഞ്ചായത്തിലെ ഭൂപ്രകൃതി. ചരൽകലർന്ന ചുവന്ന മണ്ണ്, മണൽ കലർന്ന കറുത്ത മണ്ണ്, വളക്കൂറുള്ള പശിമരാശി മണ്ണ്, പാരമണ്ണ്, ചുവന്നമണ്ണ് തുടങ്ങിയവയാണ് മണ്ണിനങ്ങൾ. 
ജലപ്രകൃതി.
തലക്കുളങ്ങൾ, തോടുകൾ തുടങ്ങിയവയാണ് ഈ പഞ്ചായത്തിലെ ജലസ്രോതസ്സുകൾ. 
ആരാധനാലയങ്ങൾ.
കഴക്കൂട്ടം ശ്രീമഹാദേവർ ക്ഷേത്രമാണ് കഴക്കൂട്ടത്തെ ഏറ്റവും പഴക്കമുള്ള ദേവാലയം. മടവൂർപ്പാറ ഗുഹാക്ഷേത്രത്തിൽ ശിവപ്രതിഷ്ഠ നടത്തിയത് ശ്രീരാമനാണെന്ന് പഴമക്കാർ പറയുന്നു. ഇത് ഒരു തീർഥാടന കേന്ദ്രം കൂടിയാണ്. കഴക്കൂട്ടം ഖബറടി മുസ്ലിം ജമാഅത്ത്, തൃജ്യോതിപുരം ക്ഷേത്രം,ജമാ അത്ത് പള്ളി , തുണ്ടത്തിലെ ലൂർദ് മാത ചർച്ച് എന്നിവയാണ് പ്രധാന ആരാധനാലയങ്ങൾ. 
വിനോദസഞ്ചാര കേന്ദ്രങ്ങൾ.
കഴക്കൂട്ടം ഠൌണിൽ സ്ഥിതി ചെയ്യുന്ന കൊട്ടാരവും, പുതുക്കുളവും, മടവൂർപ്പാറയും മറ്റുമാണ് വിനോദ സഞ്ചാരികളെ ആകർഷിക്കുന്നത്. പുരാവസ്തുവിന്റെ സംരക്ഷണയിലാണ് 1250 വർഷം പഴക്കമുള്ള മഠവൂർപ്പാറ ഗുഹാക്ഷേത്രം 

</doc>
<doc id="59154" url="https://ml.wikipedia.org/wiki?curid=59154" title="Kazhakkuttam Gramapanchayath">
Kazhakkuttam Gramapanchayath



</doc>
<doc id="59155" url="https://ml.wikipedia.org/wiki?curid=59155" title="Apple Cinema Display">
Apple Cinema Display



</doc>
<doc id="59156" url="https://ml.wikipedia.org/wiki?curid=59156" title="മംഗലപുരം ഗ്രാമപഞ്ചായത്ത്">
മംഗലപുരം ഗ്രാമപഞ്ചായത്ത്

 
തിരുവനന്തപുരം ജില്ലയിലെ തിരുവനന്തപുരം താലൂക്കിലെ ഒരു ഗ്രാമപഞ്ചായത്താണ് മംഗലപുരം . കഴക്കൂട്ടം ബ്ലോക്ക് പഞ്ചായത്തിന്റെ ഭാഗമാണിത്.
സാമൂഹ്യ രാഷ്ട്രീയ സാംസ്ക്കാരിക പ്രസ്ഥാനങ്ങൾ.
ശ്രീനാരായണ ധർമ്മപരിപാലനയോഗവും പുലയർ മഹാസഭയും ഈ പഞ്ചായത്തിലെ സാമൂഹ്യ അനാചാരങ്ങൾക്കെതിരെ സ്വന്തം ജനവിഭാഗങ്ങളെ സമരസജ്ജമാക്കി. മുരുക്കുംപ്പുഴയിലെ എസ്സെൻവി ഗ്രന്ഥാലയം, കുമാരനാശാൻ മുൻകൈയെടുത്ത് സ്ഥാപിച്ച ആദ്യത്തെ ഇംഗ്ളീഷ് വിദ്യാലയം, മണിയം വിളാകം പ്രാഥമിക വിദ്യാലയം എന്നിവ ഈ നാടിന്റെ വികാസ പരിണാമങ്ങളിൽ വളരെയേറെ പങ്കുവഹിച്ചു. മഹാകവി കുമാരനാശന്റെ സ്മാരകം ഈ പഞ്ചായത്തിൽ തോന്നയ്ക്കൽ എന്ന സ്ഥലത്ത് സ്ഥിതി ചെയ്യുന്നു. 
വാണിജ്യ-ഗതാഗത പ്രാധാന്യം.
എൻ.എച്ച്. 47 ഈ പഞ്ചായത്തിലൂടെ കടന്നു പോകുന്നു. സതേൺ റയിൽവേയുടെ കീഴിലുള്ള മുരുക്കംപുഴ റെയിൽവേ സ്റേഷൻ മംഗലപുരം പഞ്ചായത്ത് അതിർത്തിക്കുള്ളിലാണ്. 2 കിലോമീറ്റർ ദൂരം പഞ്ചായത്തിലൂടെ റെയിൽവേ ലൈൻ കടന്നു പോകുന്നുണ്ട്. 
പഞ്ചായത്ത് രൂപവത്കരണം/ആദ്യകാല ഭരണസമിതികൾ.
1961-ൽ ആണ് മംഗലപുരം പഞ്ചായത്ത് നിലവിൽ വന്നത്. ആദ്യത്തെ പഞ്ചായത്ത് തെരഞ്ഞെടുപ്പിലൂടെ അധികാരമേറ്റ ഭരണസമിതിയുടെ പ്രസിഡന്റ് ബാലകൃഷ്ണൻ ആയിരുന്നു.
ഭൂമിശാസ്ത്രം.
ഭൂപ്രകൃതി.
ഭൂപ്രകൃതി അനുസരിച്ച് പഞ്ചായത്തിനെ ഉയർന്ന സമതലം, ചരിവ് പ്രദേശങ്ങൾ, താഴ്വരകൾ, തീരസമതലം എന്നിങ്ങനെ തരം തിരിച്ചിരിക്കുന്നു. ചരൽ കലർന്ന മണ്ണ്, ചെമ്മണ്ണ്, പശിമരാശി മണ്ണ്, മണൽ എന്നിവയാണ് പ്രധാന മൺതരങ്ങൾ. 
ജലപ്രകൃതി.
തോടുകൾ, ഉറവകൾ, കിണറുകൾ, കുളങ്ങൾ എന്നിവയാണ് പ്രധാന ജലസ്രോതസ്സുകൾ.
ആരാധനാലയങ്ങൾ.
മുല്ലശ്ശേരി ശ്രീകൃഷ്ണക്ഷേത്രം, കോഴിമട ശ്രീധർമശാസ്താക്ഷേത്രം, ഇടയാവണം ശ്രീഭഗവതി ക്ഷേത്രം, ഇരട്ടക്കുളങ്ങര ശ്രീഭഗവതിക്ഷേത്രം, ശ്രീനാരായണ ഗുരു ശിവ പ്രതിഷ്ഠ നടത്തിയ ശ്രീ കാള കണ്ഠേശ്വര ക്ഷേത്രം, ചെമ്പക കുന്ന് ശ്രീകൃഷ്ണ ക്ഷേത്രം മുരുക്കംപുഴ ക്രിസ്ത്യൻ പള്ളി, കുറക്കോട് മുസ്ളീംപള്ളി എന്നിവയാണ് ഈ പഞ്ചായത്തിലെ പ്രധാന ആരാധനാലയങ്ങൾ.

</doc>
<doc id="59157" url="https://ml.wikipedia.org/wiki?curid=59157" title="Mangalapuram">
Mangalapuram



</doc>
<doc id="59158" url="https://ml.wikipedia.org/wiki?curid=59158" title="Mangalapuram Gramapanchayath">
Mangalapuram Gramapanchayath



</doc>
<doc id="59159" url="https://ml.wikipedia.org/wiki?curid=59159" title="ആപ്പിൾ സിനിമ ഡിസ്പ്ലേ">
ആപ്പിൾ സിനിമ ഡിസ്പ്ലേ



</doc>
<doc id="59161" url="https://ml.wikipedia.org/wiki?curid=59161" title="കോന്നി">
കോന്നി

 
￼malappuram
കേരളത്തിലെ‍ പത്തനംതിട്ട ജില്ലയിലെ ഒരു മലയോര മേഖലയാണ് കോന്നി. കോന്നി ആനക്കൂടിനും, റബ്ബർ പ്ലാന്റഷനുകൾക്കും പേരുകേട്ട സ്ഥലമാണ്. 
പുനലൂർ-പത്തനംതിട്ട-മൂവാറ്റുപുഴ സംസ്ഥാന പാത(SH-08) കോന്നിയെ മറ്റു പ്രദേശങ്ങളുമായി ബന്ധിപ്പിക്കുന്നു. കോന്നി കോട്ടയം-പുനലൂർ പാതയിലെ ഒരു പ്രധാന ജംഗ്ഷൻ ആണ് ഇത്. ജില്ലാ ആസ്ഥാനമായ പത്തനംതിട്ടയിൽ നിന്ന് 11 കിലോമീറ്റർ അകലെയായി സ്ഥിതി ചെയ്യുന്നു. കേരളത്തിലെ കൃഷി വാണിജ്യത്തിൽ വൻപങ്കു വഹിക്കുന്ന റബ്ബർ‍,കുരുമുളക്, കാപ്പി, ഇഞ്ചി എന്നിവ ഇവിടെ സുലഭമാണ്. കോന്നി ആന സവാരിക്കും ആനക്കൂടിനും പ്രശസ്തമാണ്. ആനക്കൂട്ടിൽ ആനകളെ പരിശീലിപ്പിക്കുകയും ശുശ്രൂഷിക്കുകയും ചെയ്യുന്നു.
ഗതാഗത മാർഗ്ഗങ്ങൾ.
ഏറ്റവും അടുത്ത റയിൽവേ സ്റ്റേഷനുകൾ: ചെങ്ങന്നൂർ (35 കി.മി), തിരുവല്ല (40 കി.മി), ആവണീശ്വരം (23 കി. മി- കൊല്ലം ഭാഗത്തേക്ക് പോകുന്നതിന്) 
ഏറ്റവും അടുത്ത വിമാനത്താവളങ്ങൾ: തിരുവനന്തപുരം (105 കി.മി), നെടുമ്പാശ്ശേരി അന്താരാഷ്ട്ര വിമാനത്താവളം(162 കി.മി)
റോഡ് മാർഗ്ഗങ്ങൾ.
പുനലൂർ- പത്തനംതിട്ട- മൂവാറ്റുപുഴ സംസ്ഥാനപാത കോന്നിയെ മറ്റു പട്ടണങ്ങളുമായി ബന്ധിപ്പിക്കുന്നു. കോന്നി ഇതേ പാതയിലെ പ്രധാന പട്ടണങ്ങളായ പത്തനംതിട്ടയിൽ നിന്ന് 10 കിലോമീറ്റർ അകലെയായും പത്തനാപുരത്തു നിന്നു 16 കിലോമീറ്റർ അകലെയായും സ്ഥിതി ചെയ്യുന്നു.
കോന്നി- കല്ലേലി- അച്ചൻകോവിൽ റോഡ്- പുതുതായി പുനർനിർമ്മിക്കുന്ന ഈ റോഡ് ശബരിമലയിൽ നിന്ന് തമിഴ് നാട്ടിലെ തെങ്കാശിയിലെത്താനുള്ള എളുപ്പ മാർഗ്ഗമാണു (ഏകദേശം 21 കിലോമീറ്റർ ലാഭം). ഇത് ചിറ്റാർ-അച്ചൻകോവിൽ റോഡ് പദ്ധതിയുടെ ഭാഗമാണു. ഈ റോഡ് സഹ്യപർവത വനമേഖലയിലൂടെ കടന്നു പോകുന്നതിനാൽ യാത്രക്കാർക്ക് കൗതുകകരമായ കാഴ്ചകൾ കാണാനാകും. അച്ചൻകോവിൽ കോന്നിയിൽ നിന്ന് 38 കിലോമീറ്റർ അകലെയായി സ്ഥിതി ചെയ്യുന്നു.
കോന്നി- ചന്ദനപ്പള്ളി റോഡ്- കോന്നിയിൽ നിന്ന് ഈ റോഡ് മാർഗ്ഗം ജില്ലയിലെ പ്രധാന പട്ടണങ്ങളായ അടൂരും പന്തളത്തും എത്താം. മാർഗ്ഗരേഖ: കോന്നി-വാഴമുട്ടം-വള്ളിക്കോട്-ചന്ദനപ്പള്ളി-കൊടുമൺ-അടൂർ--24 കിലോമീറ്റർ; കോന്നി-വള്ളിക്കോട്-കൈപ്പട്ടൂർ-തുമ്പമൺ-പന്തളം---22 കിലോമീറ്റർ
കോന്നി-തണ്ണിത്തോട്-ചിറ്റാർ- ഇത് ശബരിമലയിലെത്താനുള്ള എളുപ്പ മാർഗ്ഗമാണു.
സാമൂഹിക പ്രാധാന്യമുള്ള സ്ഥലങ്ങൾ.
കോന്നി പബ്ളിക് ലൈബ്രറി.
1940 മേയ് 25ന് കോന്നി കേന്ദ്രമാക്കി ലൈബ്രറി പ്രവർത്തനം ആരംഭിക്കുമ്പോൾ ശ്രീചിത്തിര തിരുനാളാണ് തിരുവിതാംകൂർ ഭരിച്ചിരുന്നത്. സർ സി. പി. ഷഷ്ടി പൂർത്തി സ്മാരക വായനശാല എന്നായിരുന്നു ആദ്യത്തെ പേര്.സ്വാതന്ത്ര്യത്തിനു ശേഷം വായനശാലയുടെ പേര് പൊതുയോഗ തീരുമാനപ്രകാരം പബ്ളിക് ലൈബ്രറി ആൻഡ് റീഡിങ് റൂം എന്നാക്കി.
ആർഎച്ച്എസിനു സമീപം പ്രവർത്തിച്ചിരുന്ന ലൈബ്രറി പിന്നീട് പൊലീസ് സ്റ്റേഷനു സമീപത്തേക്കു മാറ്റി.ഇപ്പോൾ എ ഗ്രേഡ് ലൈബ്രറിയായി സ്ഥാനക്കയറ്റം കിട്ടുകയും 20,000ൽ പരം പുസ്തക ശേഖരവും ഉണ്ട്. കരിയർ ഗൈഡൻസ്, ബാലവേദി, യുവജനവേദി, വനിതാ വേദി എന്നിവയും ലൈബ്രറിയുടെ ഭാഗമായി പ്രവർത്തിക്കുന്നു. 2021 മേയ് 25ന് 81 വർഷം പൂർത്തിയാക്കി. പബ്ലിക്ക് ലൈബറി പ്രസിഡന്റായി സലിൽ വയലാത്തലയും, സെക്രട്ടറിയായി എൻ.എസ് മുരളീമോഹനനും പ്രവർത്തിക്കുന്നു. ഒൻപത് അംഗ നിർവാഹക സമിതി നിലവിലുണ്ട്.
ഫുഡ് റിസർച്ച് ഇൻസ്റ്റിറ്റ്യൂട്ട് (CFRD).
കേന്ദ്ര സഹായത്തോടെ കോന്നിയിൽ പ്രവർത്തിക്കുന്നു.
വിദ്യാഭ്യാസ സ്ഥാപനങ്ങൾ.
സ്കൂളുകൾ.
. M. K. ലതാ മെമ്മോറിയൽ പബ്ലിക് സ്കൂൾ, ഐരവൺ. കോന്നി. (ICSE)
കോന്നി പോലീസ് സ്റ്റേഷൻ.
കോന്നി പോസ്റ്റ് ഓഫീസ് റോഡിൽ സ്ഥിതിചെയ്യുന്നു. ഫോൺ നമ്പർ 0468-2242236. ഗവ: എൽ പി സ്കൂളിനും ഗവ: ഹൈ സ്കൂളിനും ഇടയിലായിട്ടാണ് സ്ഥാനം.
= അവലംബം =
&lt;templatestyles src="Reflist/styles.css" /&gt;

</doc>
<doc id="59163" url="https://ml.wikipedia.org/wiki?curid=59163" title="കടലാസുപൂവ്">
കടലാസുപൂവ്



</doc>
<doc id="59174" url="https://ml.wikipedia.org/wiki?curid=59174" title="ഋത്വിക് റോഷൻ">
ഋത്വിക് റോഷൻ

 
ഇന്ത്യയിലെ ബോളിവുഡ് ചലച്ചിത്ര രംഗത്തെ ഒരു നടനാണ് ഋത്വിക് റോഷൻ (ഹിന്ദി: ऋतिक रोशन, ഉച്ചാരണം: /rɪt̪ɪk roːʃən/ / ജനനം: 10 ജനുവരി 1974).
കുട്ടിയായിരുന്നപ്പോൾത്തന്നെ ഋതിക് ചെറിയ വേഷങ്ങളിൽ അഭിനയിച്ചിരുന്നു. പിന്നീട് നായകവേഷത്തിൽ ആദ്യമായി അഭിനയിച്ച ചിത്രമായ "കഹോ ന പ്യാർ ഹേ" (2000) എന്ന ചിത്രം ആ വർഷത്തെ ഒരു വൻ വിജയമായ ചിത്രമായിരുന്നു. ഇതിലെ അഭിനയത്തിന് അദ്ദേഹത്തിന് മികച്ച നടനും, പുതുമുഖ നടനുമുള്ള ഫിലിംഫെയർ അവാർഡ് ലഭിച്ചു. അതിനു ശേഷം ശ്രദ്ധേയമായ വേഷം ചെയ്ത ചിത്രങ്ങൾ "കോയി മിൽ ഗയ" (2003), "ക്രിഷ്" (2006) "ധൂം 2 " (2006) എന്നിവയായിരുന്നു. ഈ ചിത്രങ്ങളിലെ അഭിനയം അദ്ദേഹത്തെ ബോളിവുഡിലെ ഒരു മുൻ നിരനടന്മാരിൽ ഒരാളാക്കുകയും ചെയ്തു.
ഔദ്യോഗികജീവിതം.
1999 വരെ.
ഋത്വിക് ആദ്യമായി അഭിനയിച്ച ചിത്രം 1980 ലെ "ആശ" എന്ന ചിത്രമാണ്. തനിക്ക് 6 വയസ്സുള്ളപ്പോഴാണ് ഋത്വിക് ഈ ചിത്രത്തിൽ അഭിനയിച്ചത്. പിന്നീട് ചെറിയ വേഷങ്ങൾ ചില ചിത്രങ്ങളിൽ ഋത്വിക് ചെയ്യുകയുണ്ടായി. 1995-ൽ ഇറങ്ങിയ "കരൺ അർജുൻ" എന്ന ചിത്രത്തിലും 1997 ലെ "കോയ്‌ല" എന്ന ചിത്രത്തിലും സഹസംവിധായകനായും ഋത്വിക് പ്രവർത്തിച്ചു.
2002 നു ശേഷം.
2000 ൽ ഇറങ്ങിയ ചിത്രമായ "കഹോ ന പ്യാർ ഹേ" ഋത്വിക്കിന്റെ അഭിനയജീവിതത്തിലെ ഒരു വഴിത്തിരിവായിരുന്നു. ഇതിൽ തന്റെ നായികയായി അഭിനയിച്ച അമിഷ പട്ടേലിനും ഈ ചിത്രം ഒരു ഭാഗ്യ ചിത്രമായിരുന്നു. ഈ ചിത്രം ബോക്സ് ഓഫീസിൽ ഒരു വൻ വിജയമായിരുന്നു.
മൊത്തം 102 അവാർഡുകൾ ലഭിച്ചു ഏറ്റവുമധികം അവാർഡ് ലഭിച്ച ചിത്രം എന്ന ലിംക ലോക റെക്കോർഡും ഈ ചിത്രത്തിന്റെ പേരിലുണ്ട്.
ഇതിനു ശേഷം ഋത്വിക് രോഷൻ ഒരു പാട് മുൻ നിര ചിത്രങ്ങളിൽ നായക വേഷം ചെയ്തു. "ഫിസ " എന്ന ചിത്രം വളരെ ശ്രദ്ധേയമായ മറ്റൊരു ചിത്രമാണ്.
2003നു ശേഷം.
2003 ൽ അദ്ദേഹത്തിന്റെ വിജയ ചിത്രം "കോയി മിൽ ഗയ "ആയിരുന്നു. ഇത് ആ വർഷത്തെ ഏറ്റവും കൂടുതൽ വർവ് ലഭിച്ച ചിത്രമാണ് ഇതിൽ ഋത്വിക്കിന്റെ പ്രകടനം പ്രശംസനീയമായിരുന്നു."
2004 ൽ "ലക്ഷ്യ" എന്ന ചിത്രത്തിൽ അഭിനയിച്ച ശേഷം അദ്ദേഹം രണ്ട് വർഷത്തെ ഇടവേളയിൽ ആയിരുന്നു. ഈ ചിത്രം ഒരു പരാജയമായിരുന്നു.
അതിനു ശേഷം 2006 ൽ "കോയി മിൽ ഗയ" എന്ന ചിത്രത്തിന്റെ രണ്ടാം ഭാഗമായ "ക്രിഷ്" എന്ന ചിത്രത്തിൽ അഭിനയിച്ചു കൊണ്ട് അദ്ദേഹം തിരിച്ചു വന്നു. ഇത് ഒരു വിജയ ചിത്രമായിരുന്നു. 2007 അദ്ദേഹത്തിന്റെ ചിത്രമായ "ധൂം 2 " ഒരു വലിയ വിജയ ചിത്രമായിരുന്നു. ഇതിലെ അഭിനയത്തിന് അദ്ദേഹത്തിന് മൂന്നാമതും ഫിലിംഫെയർ അവാർഡ് ലഭിച്ചു.
2008-ൽ പുറത്തിറങ്ങിയ "ജോധ അക്ബർ" എന്ന അശുതോഷ് ഗോവാരിക്കറിന്റെ ചിത്രത്തിലെ അഭിനയത്തിന് ഋത്വിക്കിന് നാലാമതും ഫിലിംഫെയറിന്റെ മികച്ച നടൻ അവാർഡ് ലഭിച്ചു.
സ്വകാര്യ ജീവിതം.
പ്രമുഖ നടനും സംവിധായകനുമായ രാകേഷ് രോഷന്റെ പുത്രനാണ് ഋത്വിക് . സഞ്ജയ് ഖാന്റ്റെ പുത്രിയായ സൂസനെയാണ് ഋത്വിക് വിവാഹം ചെയ്തിരിക്കുന്നത്. ഇവർക്ക് രണ്ട് കുട്ടികളുണ്ട്. 2013 ഡിസംബറിൽ ഇവർ തമ്മിൽ വേർപിരിയുന്നതായുള്ള വെളിപ്പെടുത്തൽ ഉണ്ടായി.
പുരസ്കാരങ്ങൾ.
ഋത്വിക്കിനു ലഭിച്ച പുരസ്കാരങ്ങൾ (ഇംഗ്ലീഷ്)
അവലംബം.
&lt;templatestyles src="Reflist/styles.css" /&gt;

</doc>
<doc id="59175" url="https://ml.wikipedia.org/wiki?curid=59175" title="Hrithik Roshan">
Hrithik Roshan



</doc>
<doc id="59176" url="https://ml.wikipedia.org/wiki?curid=59176" title="ഹ്രിതിക് രോഷൻ">
ഹ്രിതിക് രോഷൻ



</doc>
<doc id="59177" url="https://ml.wikipedia.org/wiki?curid=59177" title="Hrithik">
Hrithik



</doc>
<doc id="59178" url="https://ml.wikipedia.org/wiki?curid=59178" title="ഹൃതിക് രോഷൻ">
ഹൃതിക് രോഷൻ



</doc>
<doc id="59182" url="https://ml.wikipedia.org/wiki?curid=59182" title="Konni">
Konni



</doc>
<doc id="59184" url="https://ml.wikipedia.org/wiki?curid=59184" title="നാന പടേക്കർ (ചലച്ചിത്ര നടൻ)">
നാന പടേക്കർ (ചലച്ചിത്ര നടൻ)



</doc>
<doc id="59186" url="https://ml.wikipedia.org/wiki?curid=59186" title="Nana Patekar">
Nana Patekar



</doc>
<doc id="59214" url="https://ml.wikipedia.org/wiki?curid=59214" title="ചാരുഹാസൻ">
ചാരുഹാസൻ

 
ഒരു തെന്നിന്ത്യൻ ചലച്ചിത്രനടനാണ് ചാരുഹാസൻ. മികച്ച നടനുള്ള ദേശീയ അവാർഡ് ഇദ്ദേഹത്തിനു ലഭിച്ചിട്ടുണ്ട്. 1987-ൽ ഗിരീഷ് കാസറവള്ളി സംവിധാനം ചെയ്ത "തബരാന കാർതെ" എന്ന സിനിമയിലെ അഭിനയത്തിനു ഇദ്ദേഹത്തിനു കർണ്ണാടക ഭരണകൂടത്തിന്റെ മികച്ച നടനെന്ന അവാർഡും ലഭിക്കുകയുണ്ടായി. ചാരുഹാസൻ, തെന്നിന്ത്യയിലെ തന്നെ പ്രശസ്ത നടി സുഹാസിനിയുടെ പിതാവും, പ്രശസ്ത നടൻ കമലഹാസന്റെ സഹോദരനുമാണ്.
ചാരുഹാസൻ തമിഴ്, കന്നട സിനിമകളിലാണ് കൂടുതലായി അഭിനയിച്ചിട്ടുള്ളത്. ചില മലയാളം ചിത്രങ്ങളിലും ഇദ്ദേഹം വേഷമിട്ടിരുന്നു. തന്റെ മരുമകനായ മണിരത്നം സംവിധാനം ചെയ്ത ദളപതി എന്ന ചിത്രത്തിലെ അഭിനയം വളരെ ശ്രദ്ധിക്കപ്പെട്ടിരുന്നു. സൺ ടി.വി. സം‌പ്രേക്ഷണം ചെയ്ത ആനന്ദം എന്ന സീരിയലിലും ഇദ്ദേഹം ഇടക്കാലത്ത് അഭിനയിച്ചിരുന്നു.

</doc>
<doc id="59215" url="https://ml.wikipedia.org/wiki?curid=59215" title="Chaaru Haasan">
Chaaru Haasan



</doc>
<doc id="59216" url="https://ml.wikipedia.org/wiki?curid=59216" title="Naseeruddin Shah">
Naseeruddin Shah



</doc>
<doc id="59217" url="https://ml.wikipedia.org/wiki?curid=59217" title="നസീറുദ്ദീൻ ഷാ">
നസീറുദ്ദീൻ ഷാ

 
നസീറുദ്ദീൻ ഷാ (ഉർദു: , ഹിന്ദി: नसीरुद्दीन शाह), ഉർദു-ഹിന്ദി ചലച്ചിത്ര ലോകത്തെ അറിയപ്പെടുന്ന ഒരു താരമാണ്. ഉത്തർ പ്രദേശിലുള്ള ബാരബാങ്കി ജില്ലയിൽ 1950, ജൂലൈ 20-ന് ആയിരുന്നു അദ്ദേഹത്തിന്റെ ജനനം.
ആദ്യകാല ജീവിതം.
അജ്മേറിൽ ഉള്ള സെയിന്റ് ആൻസെൽ വിദ്യാലയത്തിലാണ് നസറുദ്ദിൻ ഷാ തന്റെ സ്കൂൾ വിദ്യാഭ്യാസം പൂർത്തിയാക്കിയത്. പിന്നീട് അദ്ദേഹം അലിഗഡ് മുസ്ലിം യൂണിവേർസിറ്റിയിൽ നിന്ന് 1971-ൽ കലയിൽ ബിരുദം നേടി. ഷാ, ഡെൽഹിയിലുള്ള നാഷണൽ സ്കൂൾ ഓഫ് ഡ്രാമയിലും പഠനം നടത്തിയിട്ടുണ്ട്.
അദ്ദേഹം ബോളിവുഡിൽ വ്യാണിജ്യ ചലച്ചിത്രങ്ങളിലും സമാന്തര ചലച്ചിത്രങ്ങളിലും ഒരേ പോലെ വിജയം കൊയ്തു. ചില അന്തർദേശീയ സിനിമകളിലും അദ്ദേഹം അഭിനയിച്ചിട്ടുണ്ട്. "ദ ലീഗ് ഓഫ് എക്സ്ട്രാ ഓർഡിനറി ജെന്റിൽമെൻ" (The League of Extraordinary Gentlemen) എന്ന ചലച്ചിത്രത്തിലെ "ക്യാപ്റ്റൻ നെമോ" എന്ന കഥാപാത്രം അവയിൽ ശ്രദ്ധിക്കപ്പെട്ട ഒന്നാണ്.
അദ്ദേഹത്തിന്റെ മുത്ത ജ്യേഷ്ഠൻ ലെഫ്റ്റ്നന്റ് ജെനറൽ സഹിറുദ്ദീൻ ഷാ ഭാരത സൈന്യത്തിൽ ഡെപ്യൂട്ടി ചീഫ് ഓഫ് ആർമി സ്റ്റാഫ് (പ്ലാനിങ്ങ് ആന്റ് സിസ്റ്റംസ്) പദവിയിൽ നിന്ന് 2008-ൽ വിരമിച്ചു. അതിനു മുൻപ് അദ്ദേഹം ദിമാപൂരിലുള്ള മൂന്ന് റെജിമെന്റുകളെ നയിച്ചിട്ടുമുണ്ട്.
അഭിനയജീവിതം.
1980-ൽ പുറത്തിറങ്ങിയ "ഹം പാഞ്ച്" എന്ന സിനിമയോടുകൂടിയാണ് നസുറുദ്ദീൻ ഷാ ബോളിവുഡിൽ ചുവടുറപ്പിച്ചത്. 1986-ൽ പുറത്തിറങ്ങിയ "കർമ്മ" എന്ന സിനിമയാണ് അദ്ദേഹത്തിന്റെ ഹിറ്റാ‍യ അടുത്ത സിനിമ. ഈ സിനിമയിൽ ദിലീപ് കുമാറിന്റെ കൂടെയാണ് അദ്ദേഹം അഭിനയിച്ചത്. അദ്ദേഹം നായകനായി ഇജാസത് (1987), ജൽ‌വ (1988), ഹീറോ ഹീരാലാൽ (1988) എന്നീ സിനിമകൾ അതിനെ തുടർന്ന് പുറത്തിറങ്ങി. 1988-ൽ ഷാ നായകനും അദ്ദേഹത്തിന്റെ ഭാര്യ "രത്ന പാഠക്" നായികയും ആയി "ഇൻസ്പെക്റ്റർ ഗോട്ടേ" എന്ന സിനിമ പുറത്തിറങ്ങി.
പലനായൻ‌മാർ ഉള്ള സിനിമകളായ ഗുലാമി (1985), ത്രിദേവ് (1989), വിശ്വാത്മ (1992) എന്നിവയായിരുന്നു പീന്നീട് അദ്ദേഹം അഭിനയിച്ച മുഖ്യ സിനിമകൾ.1993 - ൽ പുറത്തിറങ്ങിയ പൊന്തൻമാട എന്ന മലയാള മലയാള ചിത്രത്തിൽ ഷാ അവിസ്മരനീയമാക്കിയ ശീമ തമ്പുരാൻ എന്ന കഥാപാത്രം ഏറെ പ്രകീർത്തിക്കപ്പെട്ടു. 1940- കളിലെ സാമൂഹ്യ പശ്ചാത്തലം അനാവരണം ചെയ്യുന്ന ചലച്ചിത്രത്തിന്റെ കേന്ദ്ര പ്രമേയം താഴ്ന്ന ജാതിക്കാരനായ പൊന്തൻമാടയും(മമ്മുട്ടി) ഐറിഷ് റിപബ്ലിക് ആർമിയെ പിന്തുണച്ചതിന്റെ പേരിൽ ഇംഗ്ലണ്ട് ഭൂമിയിൽ നിന്ന് പുറത്താക്കപ്പെട്ട നാടുവാഴിയായ ശീമ തമ്പുരാനും(ഷാ) തമ്മിലുള്ള അസ്വാഭാവിക ബന്ധമാണ്. 1994-ൽ അദ്ദേഹം മൊഹ്‌റ എന്ന സിനിമയിൽ വില്ലനായി അഭിനയിച്ചു. ഇതായിരുന്നു അദ്ദേഹത്തിന്റെ നൂറാം ചലച്ചിത്രം. അദ്ദേഹത്തിന്റെ സ്വപ്നമായിരുന്നു മഹാത്മാ ഗാന്ധിയുടെ റോൾ അഭിനയിക്കണമെന്നത്. 2000-ൽ കമലഹാസന്റെ "ഹേ റാം" എന്ന ചിത്രം ഈ ആഗ്രഹത്തിന്റെ പൂർത്തീകരണമായി. മഹാത്മാ ഗാന്ധി വധം ഘാതകന്റെ ദൃഷ്ഠിയിൽ നിന്ന് കാണാനുള്ള ഒരു ശ്രമമായിരുന്നു ഈ സിനിമ.
പല വിദേശ സിനിമകളിലും അദ്ദേഹം പിന്നീട് അഭിനയിക്കുകയുണ്ടായി. 2001-ൽ പുറത്തിറങ്ങിയ "മൺസൂൺ വെഡ്ഡിങ്ങ്" എന്ന സിനിമയും 2003-ൽ "ഷെയിൻ കോണറിയോടൊപ്പം" അഭിനയിച്ച "ദ ലീഗ് ഓഫ് എക്ടാ ഓർഡിനറി ജെന്റിൽമെൻ" എന്ന സിനിമയും ആണ് അതിൽ പ്രധാനം. ഷേക്സ്പീയറിന്റെ "മക്ബെത്ത്", എന്ന സിനിമ ഉർദു/ഹിന്ദിയിൽ "മക്ബൂൽ" എന്ന പേരിൽ നിർമ്മിച്ചതിലും ഇദ്ദേഹം ഭാഗമായിരുന്നു. പിന്നീട് "ദ ഗ്രേറ്റ് ന്യൂ വണ്ടർഫുൾ" എന്ന സിനിമയിലാണ് അദ്ദേഹം അഭിനയിച്ചത്. 2008-ൽ പുറത്തിറങ്ങിയ "ദ വെനെസ്‌ഡേ" എന്ന സിനിമയാണ് അദ്ദേഹത്തിന്റെ അവസാനമായി പുറത്തിറങ്ങിയ സിനിമ.
"ഷൊയേബ് മൻസൂറിന്റെ" "ഖുദാ കേ ലിയേ" എന്ന സിനിമയിൽ അഭിനയിച്ചതോടെ അദ്ദേഹം ഒരു പാകിസ്താനി സിനിമയിലും ഭാഗമായി. ചെറുതെങ്കിലും ശക്തമായ ഒരു കഥാപാത്രമായിരുന്നു അദ്ദേഹം ഈ സിനിമയിൽ അഭിനയിച്ചത്.
സംവിധാനം.
തന്റെ തിയറ്റർ ഗ്രൂപ്പിന്റെ കൂടെ ഡെൽഹി, മുംബൈ, ബാംഗ്ലൂർ, ലാഹോർ തുടങ്ങിയ പലയിടത്തും ഇദ്ദേഹം നാടകം അവതരിപ്പിച്ചിട്ടുണ്ട്. ഇസ്മാത് ചുഗ്‌ടായും സാദത് ഹസൻ മന്റോയും എഴുതിയ നാടകങ്ങൾ ഷാ സംവിധാനം ചെയ്തിട്ടുമുണ്ട്.
2006-ൽ നിർമ്മിക്കപ്പെട്ട "യൂ ഹോതാ തൊ ക്യാ ഹോത" എന്ന സിനിമയാണ് അദ്ദേഹത്തിന്റെ ആദ്യ സംവിധാനസം‌രംഭം. ഈ സിനിമയിൽ പരേശ് റാവൽ, ഇർഫാൻ ഖാൻ, അയിഷ ടാക്കിയ തുടങ്ങിയവരാണ് വേഷമിട്ടത്.

</doc>
<doc id="59223" url="https://ml.wikipedia.org/wiki?curid=59223" title="Nedumudi Venu">
Nedumudi Venu



</doc>
<doc id="59225" url="https://ml.wikipedia.org/wiki?curid=59225" title="ഐർ തടാകം">
ഐർ തടാകം

 
ദക്ഷിണ ഓസ്ട്രേലിയയിലെ ഒരു ലവണ ജലതടാകമാണ് ഐർ. പോർട്ട് അഗസ്റ്റയ്ക്ക് 56 കി.മീ. വടക്കായി സ്ഥിതിചെയ്യുന്നു. ആഴം കുറഞ്ഞ ഈ തടാകത്തിന്റെ പരമാവധി നീളം : 200 കി.മീ.; വീതി: 50 കി.മീ.; വിസ്തീർണം : 5780 ച.കി.മീ. 1840-ൽ എഡ്‌വാർഡ് ജോൺ ഐർ ആണ് ഐർ തടാകം കണ്ടെത്തിയത്. 
സ്പെൻസർ ഉൾക്കടലിനു വടക്കായാണ്‌ ഐർ തടാകം സ്ഥിതിചെയ്യുന്നത്. . വർഷത്തിൽ 200 മി.മീ. -നു താഴെ മാത്രം മഴ ലഭിക്കുന്ന പ്രദേശത്തിലായതിനാൽ ഉപ്പുരസമുള്ള ജലം നിറഞ്ഞ ചതുപ്പുനിലംപോലെയാണ് ‍ഐർ ‍തടാകം മിക്കപ്പോഴും കാണപ്പെടുന്നത്. ആഗമന-ബഹിർഗമന അരുവികളുടെ അഭാവം ഈ തടാകത്തിന്റെ പ്രത്യേകതയാണ്.
1840-ൽ ആദ്യമായി യൂറോപ്യൻ ആയിരുന്ന എഡ്വേർഡ് ജോൺ ഐറിൻറെ ബഹുമാനാർത്ഥം ഈ തടാകത്തിന് യൂറോപ്യൻമാർ പേര് നൽകി. തടാകത്തിന്റെ ഔദ്യോഗിക നാമം 2012 ഡിസംബറിൽ മാറ്റി "ഐർ തടാകം" എന്ന പേര് തദ്ദേശീയ നാമമായ കാറ്റി തണ്ടയുമായി സംയോജിപ്പിച്ചു. തടാകത്തിനും ചുറ്റുമുള്ള പ്രദേശത്തിനും നേറ്റീവ് ടൈറ്റിൽ അരബാന ജനത നൽകിയിരിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="59227" url="https://ml.wikipedia.org/wiki?curid=59227" title="നർസീസ് വിർജിലിയൊ ഡിയാസ്">
നർസീസ് വിർജിലിയൊ ഡിയാസ്

 
 
വിർജിലിയൊ ഡിയാസ് ഡി ലാ പെന ഒരു ഫ്രഞ്ചു ചിത്രകാരനായിരുന്നു. ബോർഡിയാക്സിൽ 1808 ഓഗസ്റ്റ് 20-ന് ജനിച്ചു. ആദ്യകാലത്ത് കളിമൺ ചിത്രകലയിലൂടെയാണ് ശ്രദ്ധേയനായത്. 1831-ലായിരുന്നു ആദ്യചിത്ര പ്രദർശനം. ചിത്രങ്ങളിലേറെയും കാല്പ്പനികങ്ങളായിരുന്നു. ഫെങ്ങെയ് നാ ബ്യൂവിലെ ബാർബിസൻ ചിത്രകലാകാരന്മരോടൊപ്പം കൂടിയശേഷം (1840) ഇദ്ദേഹത്തിന്റെ ശൈലി കുറേക്കൂടി യഥാതഥ്യമായി. തിയോഡോർ റൂസ്സോയുമായുള്ള ബന്ധം അതിനുള്ള മുഖ്യകാരണങ്ങളിലൊന്നാണ്. പ്രകൃതിദൃശ്യ ചിത്രകാരൻ എന്ന നിലയിലാണ് ഇദ്ദേഹം പില്ക്കാലത്ത് ശ്രദ്ധേയനായത്. പുഷ്പങ്ങളുടെ ചിത്രങ്ങളും ഇദ്ദേഹത്തെ വിഖ്യാതനാക്കി. ഫ്രാൻസിലെ മെന്റനിൽ 1876 നവംബർ 18-ന് നിര്യാതനായി.

</doc>
<doc id="59256" url="https://ml.wikipedia.org/wiki?curid=59256" title="നസറുദ്ദീൻ ഷാ">
നസറുദ്ദീൻ ഷാ



</doc>
<doc id="59258" url="https://ml.wikipedia.org/wiki?curid=59258" title="Arbaaz Khan">
Arbaaz Khan



</doc>
<doc id="59259" url="https://ml.wikipedia.org/wiki?curid=59259" title="Biju Menon">
Biju Menon



</doc>
<doc id="59260" url="https://ml.wikipedia.org/wiki?curid=59260" title="Balan K. Nair">
Balan K. Nair



</doc>
<doc id="59261" url="https://ml.wikipedia.org/wiki?curid=59261" title="Bharath Gopi">
Bharath Gopi



</doc>
<doc id="59262" url="https://ml.wikipedia.org/wiki?curid=59262" title="Jagathy Sreekumar">
Jagathy Sreekumar



</doc>
<doc id="59263" url="https://ml.wikipedia.org/wiki?curid=59263" title="Jayasurya">
Jayasurya



</doc>
<doc id="59264" url="https://ml.wikipedia.org/wiki?curid=59264" title="Jaya Surya">
Jaya Surya



</doc>
<doc id="59265" url="https://ml.wikipedia.org/wiki?curid=59265" title="Jagadish">
Jagadish



</doc>
<doc id="59266" url="https://ml.wikipedia.org/wiki?curid=59266" title="Jayaram">
Jayaram



</doc>
<doc id="59267" url="https://ml.wikipedia.org/wiki?curid=59267" title="ആദിത്യ പഞ്ചോളി">
ആദിത്യ പഞ്ചോളി

 
ഇന്ത്യൻ ബോളിവുഡ് ചലച്ചിത്ര രംഗത്തെയും ടെലിവിഷനിലേയും ഒരു നടനാണ് ആദിത്യ പഞ്ചോളി. (ജനനം: ജനുവരി 4, 1965). ഷാരൂഖ് ഖാൻ നായകനായി അഭിനയിച്ച "യെസ് ബോസ്സ്" എന്ന ഹിന്ദി ചലച്ചിത്രത്തിലെ അഭിനയത്തോടെ ചലച്ചിത്ര ശ്രദ്ധ നേടി. ഇതിലെ അഭിനയത്തിന് മികച്ച വില്ലൻ വേഷത്തിനുള്ള ഫിലിംഫെയർ അവാർഡിന് നിർദ്ദേശിക്കപ്പെട്ടു.
സ്വകാര്യജീവിതം.
നടിയായ സറീനാ വഹാബ് ആണ് അദ്ദേഹത്തിന്റെ ഭാര്യ. 1986 ൽ ഇവരുടെ വിവാഹം കഴിഞ്ഞു. സന എന്ന ഒരു മകളും സൂരജ് എന്ന മകനുമുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="59268" url="https://ml.wikipedia.org/wiki?curid=59268" title="Aditya Pancholi">
Aditya Pancholi



</doc>
<doc id="59269" url="https://ml.wikipedia.org/wiki?curid=59269" title="അർജുൻ രാംപാൽ">
അർജുൻ രാംപാൽ

 
ഇന്ത്യൻ ബോളിവുഡ് ചലച്ചിത്ര രംഗത്തെ ഒരു നടനും മോഡലുമാണ് അർജുൻ രാം‌പാൽ("ഹിന്ദി: "), (ജനനം: 26 നവംബർ 1972).
പശ്ചാത്തലം.
മദ്ധ്യപ്രദേശിലെ ജബൽപൂർ ആണ് ജന്മസ്ഥലം. അർജുൻ രാം‌പാൽ ഗുജ്ജർ സമുദായത്തിൽപെട്ട ആളാ‍ണ്. അദ്ദേഹത്തിന്റെ ബന്ധുവായ കിം ശർമ്മയും ഹിന്ദി ചലച്ചിത്രവേദിയിലെ ഒരു നടിയാണ്.
സ്വകാര്യ ജീവിതം.
മുൻ മിസ്സ്. ഇന്ത്യയും മോഡലുമായ മെഹർ ജെസിയയെ ആണ് അർജുൻ വിവാഹം ചെയ്തിരിക്കുന്നത്. ഇവർക്ക് രണ്ട് പെണ്മക്കളുണ്ട്.
മോഡൽ ജീവിതം.
രോഹിത് ബാൽ എന്ന വസ്ത്ര ആലേഖകനാണ് അർജുനെ മോഡലിംഗ് രംഗത്തേക്ക് കൊണ്ടു വന്നത്. ഡെൽഹിയിലെ ഹിന്ദു കോളെജിൽ പഠിച്ചു കൊണ്ടിരിക്കുന്ന കാലത്താണ് അർജുൻ മോഡൽ രംഗത്തേക്ക് വന്നത്.
സിനിമ ജീവിതം.
തന്റെ ആദ്യ സിനിമ 2001 ൽ ഇറങ്ങിയ "മോക്ഷ " എന്ന ചിത്രമായിരുന്നു. അശോക് മേഹ്‌ത ആയിരുന്നു ഇത് സംവിധാനം ചെയ്തത്. 2002 ലെ "ആംഖേൻ" എന്ന ചിത്രം 2005 ലെ "ഏക് അജ്നബി " എന്നീ ചിത്രങ്ങളിൽ ശ്രദ്ധേയമായി.

</doc>
<doc id="59270" url="https://ml.wikipedia.org/wiki?curid=59270" title="Arjun Rampal">
Arjun Rampal



</doc>
<doc id="59271" url="https://ml.wikipedia.org/wiki?curid=59271" title="Arshad Warsi">
Arshad Warsi



</doc>
<doc id="59272" url="https://ml.wikipedia.org/wiki?curid=59272" title="Ashutosh Rana">
Ashutosh Rana



</doc>
<doc id="59273" url="https://ml.wikipedia.org/wiki?curid=59273" title="അശുതോഷ് റാണ">
അശുതോഷ് റാണ

 
ബോളിവുഡിലും തെന്നിന്ത്യൻ ചലച്ചിത്രങ്ങളിലും വില്ലൻ വേഷങ്ങളിലും, നായക വേഷങ്ങളിലും, ഹാസ്യ വേഷങ്ങളിലും ശ്രദ്ധേയനായ ചലച്ചിത്ര താരമാണ് അശുതോഷ് റാണ. അദ്ദേഹം ചലച്ചിത്ര അഭിനേതാവും, ചലച്ചിത്ര നിർമ്മാതാവും, എഴുതുക്കാരനും, കവിയും, ടെലിവിഷൻ അവതാരകൻ എന്നി നിലകളിൽ പ്രവർത്തിച്ചു വരുന്നു.
അഭിനയ ജീവിതം.
അശുതോഷ് തന്റെ അഭിനയ ജീവിതം തുടങ്ങിയത് "സ്വാഭിമാൻ" എന്ന പ്രസിദ്ധ ടി.വി പരമ്പരയിലൂടെയാണ്. പിന്നീട് അനവധി ടി.വി സീരിയലുകളിൽ ഇദ്ദേഹം അഭിനയിച്ചു.. ദുശ്മൻ എന്ന ചിത്രത്തിലുടെയാണ് ഹിന്ദി സിനിമയിലേക്ക്ക് വരുന്നത്.. ഏറ്റവും ഒടുവിലഭിനയിച്ച ചിത്രം "സമ്മർ 2007" എന്നതാണ് .

</doc>
<doc id="59274" url="https://ml.wikipedia.org/wiki?curid=59274" title="അബ്ബാസ് (നടൻ)">
അബ്ബാസ് (നടൻ)

 
തമിഴ് ചലച്ചിത്രവേദിയിലെ ഒരു നടനാണ് അബ്ബാസ് (അബ്ബാസ് അലി, ജനനം: മേയ് 26 1975). അദ്ദേഹം ജനിച്ചത് കൊൽക്കത്തയിലാണ്. അദ്ദേഹം വിദ്യാഭ്യാസം പൂർത്തീകരിച്ചത് മുബൈയിലാ‍ണ്.
തന്റെ ആ‍ദ്യ സിനിമ "കാതൽ ദേശം" എന്ന തമിഴ് ചിത്രമാണ്. ഈ ചിത്രം സാമാന്യം വിജയം നേടിയ ഒരു ചിത്രമായിരുന്നു. പിന്നീട് ഒരു പാട് നല്ല ചിത്രങ്ങളിൽ പ്രമുഖ നടന്മാരായ രജനികാന്ത്, കമലഹാസൻ , ശിവാജി ഗണേശൻ , അജിത് എന്നിവരോടൊപ്പം അഭിനയിച്ചെങ്കിലും ഒരു പരിപൂർണ്ണ മുൻ നിര നായകനാകാൻ അബ്ബസിനു കഴിഞ്ഞില്ല.

</doc>
<doc id="59275" url="https://ml.wikipedia.org/wiki?curid=59275" title="Abbas (actor)">
Abbas (actor)



</doc>
<doc id="59279" url="https://ml.wikipedia.org/wiki?curid=59279" title="അജിത് കുമാർ">
അജിത് കുമാർ

 
ഒരു ഇന്ത്യൻ ചലച്ചിത്രനടനാണ് അജിത് കുമാർ (Tamil: அஜித் குமார்) (ജനനം: മേയ് 1, 1971).പ്രധാനമായും തമിഴിൽ അഭിനയിക്കുന്ന ഇദ്ദേഹം തെലുങ്ക്, ഹിന്ദി എന്നീ ഭാഷകളിലും അഭിനയിച്ചിട്ടുണ്ട്. ഇദ്ദേഹം മൂന്നു തവണ മികച്ച നടനുള്ള ഫിലിംഫെയർ അവാർഡ്‌ വാങ്ങിയ നടനാണ്‌ . ഇദ്ദേഹം തൊണ്ണൂറുകളുടെ അവസാനത്തിൽ തമിഴിലെ പ്രശസ്തനായ നടനായി. അരങ്ങേറ്റ ചിത്രം തെലുങ്ക് ചിത്രമായ "പ്രേമ പുസ്തകം" ആണ്. ഇത് 1992 ൽ പുറത്തിറങ്ങി. പക്ഷേ അജിത്തിന്റെ ശ്രദ്ധേയനാക്കിയ ചിതം തമിഴിലെ "കാതൽ കോട്ടൈ" (1996 )എന്ന ചിത്രമാണ്.
1999 ൽ അദ്ദേഹം മികച്ച നടനുള്ള ഫിലിംഫെയർ അവാർഡ് നേടി. "വാലി " എന്ന ചിത്രത്തിലെ ഇരട്ടവേഷത്തിൽ അഭിനയിച്ചതിനാണ് ഈ പുരസ്കാരം അദ്ദേഹത്തിന് ലഭിച്ചത്.
ആദ്യ ജീവിതം.
അജിത് കുമാർ ജനിച്ചത് പാലക്കാട് (കേരളം ആണ്[""]. ഒരു മാസം മാത്രമേ അവിടെ ജീവിച്ചിരുന്നുള്ളൂ. ശേഷം ഹൈദരാബാദൈലായിരുന്നു. അദ്ദേഹത്തിന്റെ പിതാവ് ഒരു തമിഴനും മാതാവ് ഒരു സിന്ധിയുമാണ്. പക്ഷേ, കൂടുതൽ തമിഴ് സംസ്കാരം ഉള്ളതു കൊണ്ട് പിന്നീട് വളർന്നത് ചെന്നൈയിലുമായതു കൊണ്ട് അജിത് തികഞ്ഞ ഒരു തമിഴ് സംസ്കാരമുള്ള ആളാ‍യി മാ‍റുകയായിരുന്നു. 1986 ൽ പഠിത്തം ഇടക്ക് വച്ച് അവസാനിപ്പിച്ച് അജിത് ഒരു പാർട് ടൈം മെക്കാനിക് ആയി ജോലി നോക്കുകയും മുഴുവ സമയ ബിസിനസ്സിൽ എർപ്പെടുകയും ചെയ്തു.ഈ സമയത്ത് പല പരസ്യ സ്ഥപനങ്ങളുടെ പരസ്യങ്ങളിൽ അജിത് അഭിനയിച്ചു.ചെറുപ്പം മുതലേ അജിത്തിന് കാറോട്ടം മത്സരം വലിയ ഹരം ആയിരുന്നു .
അഭിനയ ജീവിതം.
തന്റെ 21 മത്തെ വയസ്സിലാണ് അജിത് തന്റെ ചലച്ചിത്ര അഭിനയം തുടങ്ങിയത്. അതിനു ശേഷം ഒരു പാട് വിജയച്ചിത്രങ്ങളിൾ അജിത് അഭിനയിച്ചു. 
ഇദ്ദേഹത്തിന്റെ ആദ്യ തമിഴ് ചിത്രം അമരാവതി ആണ്. ഇതിൽ ഇദ്ദേഹത്തിനു ശബ്ദം നല്കിയത് മറ്റൊരു പ്രമുഖ നടനായ വിക്രം ആണ് . ഈ സിനിമക്ക് ശേഷം ഒരു മത്സരഓട്ടത്തിൽ അദ്ദേഹത്തിന് പരിക്ക് പറ്റി ഒന്നര വർഷക്കാലം വിശ്രമത്തിൽ ആയിരുന്നു. 1995 ആസൈ എന്ന ചിത്രത്തിൽ അദ്ദേഹം അഭിനയിച്ചു. ഇത് വളരെ വലിയ ഹിറ്റ്‌ ആയിരുന്നു. തുടർന്നുള്ള കാലത്തിൽ ഒരുപാടു റൊമാന്റിക്‌ സിനിമകളിലൂടെ അദ്ദേഹം തമിഴിലെ യുവാക്കളുടെ ഇടയിൽ വലയ ഹരമായി. ഈ കാലഘട്ടത്തിൽ വാലി (1999) എന്ന ചിത്രത്തിന് അദ്ദേഹത്തിന് ആദ്യ ഫിലിംഫെയർ അവാർഡ് ലഭിച്ചു. ശേഷം മലയാളത്തിന്റെ മമ്മൂട്ടിക്കൊപ്പം 'കണ്ടു കൊണ്ടേൻ കണ്ടു കൊണ്ടേൻ' എന്ന ചിത്രത്തിലും അഭിനയിച്ചു . പിന്നീട് ദീന ,സിറ്റിസൻ ,വില്ലൻ തുടങ്ങിയ ചിത്രങ്ങളിൽ അഭിനയിച്ചു .എന്നാൽ 2003 ന് ശേഷം അദ്ദേഹം കാറോട്ടത്തിൽ ശ്രദ്ധിക്കുവാൻ സിനിമകളുടെ എണ്ണം കുറച്ചു . ഈ കാലയിളവിൽ പിൽക്കാലത്ത് ഹിറ്റ്‌ ആയ ഗജിനി ഉൾപെടെയുള്ള ചിത്രങ്ങൾ അദ്ദേഹം വേണ്ടെന്നു വെച്ചു . 2006 ൽ 'വരലാരു' എന്ന ചിത്രത്തിലൂടെ അജിത്‌ തന്റെ പഴയ സ്ഥാനം തിരികെ നേടി . 2007 ൽ തമിഴിൽ കോളിളക്കം സൃഷ്‌ടിച്ച 'ബില്ല' പുറത്തിറങ്ങി . മേല്പറഞ്ഞ രണ്ടു ചിത്രങ്ങളും വാലിക്ക് ശേഷം വീണ്ടും ഫിലിംഫെയർ അവാർഡ് നേടിക്കൊടുത്തു. തന്റെ 50-മത് ചിത്രം മങ്കാത തമിഴിലെ വലിയ ആഘോഷം ആയിട്ടാണ് പുറത്തിറക്കിയത് . ഇത് തമിഴിലെ വലിയ റെക്കോർഡ്‌ ചിത്രവും ആയിരുന്നു . അജിത്തിന്റെ ഏറ്റവും പുതിയ ചിത്രമായ വിവേകത്തിന്റെ ടീസർ ഏറ്റവും വേഗത്തിൽ അഞ്ച് ദശലക്ഷം വ്യൂസ് നേടുന്ന ടീസർ എന്ന റെക്കോഡും, ടീസർ പുറത്തിറങ്ങി 12 മണിക്കൂറിനുള്ളിൽ കരസ്ഥമാക്കി 
2001 ൽ അജിത് ഹിന്ദി നടനായ ഷാരൂഖ് ഖാൻന്റെ സഹോദരനായി "അശോക" എന്ന ചിത്രത്തിൽ അഭിനയിച്ചു.
സ്വകാര്യ ജീവിതം പിന്നെ പ്രസിദ്ധിയും.
1999 ൽ പരിചയപ്പെട്ട് അക്കാലത്തെ മലയാളചലച്ചിത്ര നടിയായിരുന്ന ശാലിനിയെയാണ് അജിത് വിവാഹം ചെയ്തിരിക്കുന്നത്. ഒരു ഹിന്ദുവായ അജിത് ക്രിസ്ത്യാനിയായ ശാലിനിയെ വിവാഹം ചെയ്തപ്പോൾ രണ്ട് മതങ്ങളുടെ അനുഷ്ഠാനങ്ങൾ അനുസരിച്ച് തന്റെ വിവാഹം നടത്തുകയുണ്ടായി. 2000 ലാണ് ഇവരുടെ വിവാഹം കഴിഞ്ഞത്. 2008 ൽ ഇവർക്ക് ഒരു ഒരു പെൺകുട്ടി ജനിച്ചു. അനുഷ്ക എന്നാണ് ഇവരുടെ മകളുടെ പേര്. 
കാറോട്ടക്കാരനായി.
അജിത്ത് അഭിനയം കൂടാതെ കാറോട്ട മത്സരങ്ങളിലും പങ്കെടുക്കാറുണ്ട്. മുംബൈ, ചെന്നൈ, ഡെൽഹി എന്നയിടങ്ങളിൽ നടക്കുന്ന ഫോർമുല 3 ഗണത്തിലുള്ള കാറോട്ട മത്സരങ്ങളിൽ അജിത് പങ്കെടുക്കാറൂണ്ട്.
2004 ൽ ഇന്ത്യയിലെ മൂന്നാമത്തെ മികച്ച കാറോട്ട ജേതാവായി തിരഞ്ഞെടുക്കപ്പെട്ടിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="59280" url="https://ml.wikipedia.org/wiki?curid=59280" title="Ajith Kumar">
Ajith Kumar



</doc>
<doc id="59283" url="https://ml.wikipedia.org/wiki?curid=59283" title="അശുതോഷ് ഗോവാരിക്കർ">
അശുതോഷ് ഗോവാരിക്കർ

 
ഇന്ത്യൻ ചലച്ചിത്ര രംഗത്തെ ഒരു സംവിധായകനും നടനും എഴുത്തുകാരനും നിർമ്മാതാവുമാണ് അശുതോഷ് ഗോവാരിക്കർ (മറാഠി: ) [ജനനം: ഫെബ്രുവരി 15, 1964].
ഔദ്യോഗിക ജീവിതം.
അശുതോഷ് തന്റെ ചലച്ചിത്ര ജീവിതം തുടങ്ങിയ ഒരു നടനായിട്ടായിരുന്നു. 1984 ൽ കേതൻ മേഹ്ത സംവിധാനം ചെയ്ത "ഹോളി" എന്ന ചിത്രത്തിൽ അഭിനയിച്ചു. ഇതിനു ശേഷം ധാരാളം ടെലിവിഷൻ പരമ്പരകളിൽ അഭിനയിച്ചു. കൂടാതെ ചില ചിത്രങ്ങളിലും ചെറിയ ചെറിയ വേഷങ്ങൾ ചെയ്തു. 
തന്റെ സംവിധായകനായി ആദ്യ ചിത്രം ചെയ്തത് 1993 ൽ "പെഹല നശ" എന്ന ചിത്രമായിരുന്നു. പക്ഷേ ഈ ചിത്രം ഒരു വിജയമായിരുന്നില്ല. പിന്നീട് 1995 ൽ അമീർ ഖാൻ നായകനായി "ബാസി " എന്ന ചിത്രം സംവിധാനം ചെയ്തു. 
പക്ഷേ അദ്ദേഹത്തിനെ ശ്രദ്ധേയനാക്കിയ ചിത്രം 2001 ൽ അമീർ ഖാൻ മുൻ നിര വേഷത്തിൽ അഭിനയിച്ച ലഗാൻ എന്ന ചിത്രമായിരുന്നു. ഇത് 19ആം നൂറ്റാണ്ടിലെ ബ്രിട്ടീഷ് കാലഘട്ടത്തെ അടിസ്ഥാനമാക്കി എടുത്ത ഒരു ചിത്രമായിരുന്നു. ഈ ചിത്രം വിദേശത്ത് നല്ല അഭിപ്രായം നേടിയിരുന്നു. ഓസ്കാർ പുര‍സ്കാരത്തിനായി ഈ ചിത്രം നിർദ്ദേശിക്കപ്പെട്ടു. 2001 ൽ ഏറ്റവും കൂടുതൽ വരുമാനം നൽകിയ മൂന്നാമത്തെ ചിത്രമായിരുന്നു ലഗാൻ. 
2004 ൽ ഷാരൂഖ് ഖാൻ നായകനായി അഭിനയിച്ച സ്വദേശ് എന്ന ചിത്രമായിരുന്നു അശുതോഷിന്റെ അടുത്ത ചിത്രം. നിരൂപണപ്രശംസ നേടിയെങ്കിലും ഈ ചിത്രത്തിന് സാമ്പത്തികനേട്ടം ഉണ്ടാക്കാനായില്ല.
അശുതോഷ് ഏറ്റവും ഒടുവിൽ സംവിധാനം ചെയ്ത ചിത്രമാണ് "ജോധ അക്ബർ". ഇതിൽ ഋത്വിക് റോഷൻ, ഐശ്വര്യ റായ് എന്നിവരാണ് അഭിനയിച്ചത്. ഈ ചിത്രത്തിലൂടെ 2009-ലെ ഫിലിംഫെയറിന്റെ മികച്ച സം‌വിധായകൻ അവാർഡ് അശുതോഷിന് ലഭിക്കുകയുണ്ടായി. മികച്ച സിനിമ എന്ന അവാർഡ് ഉൾപ്പെടെ അസംഖ്യം പുരസ്കാരങ്ങൾ ഈ ചിത്രത്തിന് ഫിലിംഫെയർ നൽകി.
അവലംബം.
&lt;templatestyles src="Reflist/styles.css" /&gt;

</doc>
<doc id="59284" url="https://ml.wikipedia.org/wiki?curid=59284" title="Ashutosh Gowariker">
Ashutosh Gowariker



</doc>
<doc id="59289" url="https://ml.wikipedia.org/wiki?curid=59289" title="എസ്.പി. ബാലസുബ്രഹ്മണ്യം">
എസ്.പി. ബാലസുബ്രഹ്മണ്യം

 
ഇന്ത്യൻ ചലച്ചിത്ര രംഗത്തെ ഒരു ഗായകനും നടനും സംഗീതസംവിധായകനും നിർമ്മാതാവുമായിരുന്നു എസ്. പി. ബാലസുബ്രഹ്മണ്യം അഥവാ ശ്രീപതി പണ്ഡിതാരാധ്യുല ബാലസുബ്രഹ്മണ്യം (തെലുഗു: శ్రీపతి పండితారాధ్యుల బాలసుబ్రహ్మణ్యం, തമിഴ്: ஸ்ரீபதி பண்டிதாராத்யுல பாலசுப்பிரமண்ணியம், കന്നഡ: ಶ್ರೀಪತಿ ಪಂಡಿತಾರಾಧ್ಯುಲ ಬಾಲಸುಬ್ರಹ್ಮಣ್ಯಂ) (ജനനം: ജൂൺ 4 1946 മരണം: സെപ്തംബർ 25 2020). എസ്.പി.ബി. എന്നും ബാലു എന്നും ഇദ്ദേഹം അറിയപ്പെടുന്നു. പത്മശ്രീ (2001), പത്മ ഭൂഷൺ (2011), പത്മവിഭൂഷൻ (മരണാനന്തരം - 2021) എന്നീ ബഹുമതികൾ അദ്ദേഹത്തിന് ഇന്ത്യൻ സർക്കാർ നൽകിയിരുന്നു. ആറ് ദേശീയ അവാർഡുകൾ നേടിയ അദ്ദേഹം സമകാലികനായ യേശുദാസിനുശേഷം ഏറ്റവും കൂടുതൽ തവണ ഈ പുരസ്കാരം ലഭിച്ച വ്യക്തിയാണ്. 2020 സെപ്തബർ 25 ന് അദ്ദേഹം അന്തരിച്ചു.
ആദ്യകാല ജീവിതം.
ആന്ധ്രപ്രദേശിലെ നെല്ലൂരിനടുത്തുള്ള "കൊനെട്ടമ്മപേട്ട" എന്ന സ്ഥലത്ത് 1946 ജൂൺ 4-നാണ് എസ്.പി. ബാലസുബ്രഹ്മണ്യം. ജനിച്ചത്. അദ്ദേഹത്തിന്റെ പിതാവ് അന്തരിച്ച എസ്. പി. സംബമൂർത്തി നാടകങ്ങളിലും അഭിനയിച്ചിരുന്ന ഒരു ഹരികഥാ കലാകാരനായിരുന്നു. 2019 ഫെബ്രുവരി 4 ന് അന്തരിച്ച ശകുന്തളാമ്മയായിരുന്നു അദ്ദേഹത്തിന്റെ മാതാവ്. ഗായിക എസ്. പി. ഷൈലജ ഉൾപ്പെടെ രണ്ട് സഹോദരന്മാരും അഞ്ച് സഹോദരിമാണ് അദ്ദേഹത്തിനുള്ളത്. തന്റെ കുട്ടിക്കാലത്ത് തന്നെ സംഗീതത്തോട് വലിയ താത്പര്യം പ്രകടിപ്പിച്ചിരുന്നു. എന്നാൽ അദ്ദേഹത്തിന്റെ പിതാവ് ആഗ്രഹിച്ചിരുന്നത്, എസ്.പി.ബി. ഒരു എൻ‌ജിനീയർ ആവണമെന്നായിരുന്നു. അനന്തപൂരിലെ JNTU എൻ‌ജിനീയറിംഗ് കോളേജിൽ ചേർന്നുവെങ്കിലും ടൈഫോയിഡ് പിടിപെട്ടതിനാൽ അവിടുത്തെ വിദ്യാഭ്യാസം തുടരാൻ അദ്ദേഹത്തിന് സാധിച്ചില്ല. പിന്നീട് എസ്.പി.ബി. ചെന്നൈയിലെ ഇൻസ്റ്റിട്ട്യൂഷൻ ഓഫ് എൻജിനിയേഴ്സിൽ പ്രവേശനം നേടി. പക്ഷേ അപ്പോഴൊക്കെയും സംഗീതത്തെ അദ്ദേഹം ഹൃദയത്തോടു ചേർത്തുപിടിച്ചിരുന്നു. പല ആലാപന മത്സരങ്ങളിൽ നല്ല ഗായകനായി അദ്ദേഹം തിരഞ്ഞെടുക്കപ്പെട്ടു.
1964 ൽ മദ്രാസ് ആസ്ഥാനമായുള്ള തെലുങ്ക് കൾച്ചറൽ ഓർഗനൈസേഷൻ സംഘടിപ്പിച്ച അമേച്വർ ഗായകർക്കുള്ള സംഗീത മത്സരത്തിൽ അദ്ദേഹം ഒന്നാം സമ്മാനം നേടി. അനിരുത്ത (ഹാർമോണിയം), ഇളയയരാജ (ഗിറ്റാറിലും പിന്നീട് ഹാർമോണിയത്തിലും), ഭാസ്കർ (കൊട്ടുവാദ്യത്തിൽ), ഗംഗൈ അമരൻ (ഗിറ്റാർ‌) എന്നിവരടങ്ങിയ ഒരു ലൈറ്റ് മ്യൂസിക് ട്രൂപ്പിന്റെ നായകനായിരുന്നു അദ്ദേഹം. എസ്. പി. കോദണ്ഡപാണി, ഗണ്ടശാല എന്നിവർ വിധികർത്താക്കളായിരുന്ന ഒരു ആലാപന മത്സരത്തിൽ മികച്ച ഗായകനായി അദ്ദേഹം തിരഞ്ഞെടുക്കപ്പെട്ടു. എസ്. പി. അവസരങ്ങൾ തേടി സംഗീതസംവിധായകരെ പലപ്പോഴും സന്ദർശിക്കാറുണ്ടായിരുന്ന കാലത്ത് അദ്ദേഹത്തിന്റെ ആദ്യത്തെ ഓഡിഷൻ ഗാനം "നിലവെ എന്നിടം നെരുങ്കാതെ" ആയിരുന്നു. മുതിർന്ന പിന്നണി ഗായകനായിരുന്ന പി.ബി. ശ്രീനിവാസ് തെലുങ്ക്, തമിഴ്, ഹിന്ദി, കന്നഡ, മലയാളം, സംസ്‌കൃതം, ഇംഗ്ലീഷ്, ഉറുദു എന്നീ ഭാഷകളിൽ അദ്ദേഹത്തിന് ഗാനങ്ങൾ എഴുതി നൽകാറുണ്ടായിരുന്നു.
ബാൻഡ്.
ചലച്ചിത്രപിന്നണിഗായകനാകും മുമ്പ് അദ്ദേഹം ഒരു ഗാനമേള ട്രൂപ്പിൽ അംഗമായിരുന്നു. ലളിത സംഗീതത്തിന്റെ ആലാപനത്തിലും ശ്രദ്ധേയനായി.
ചലച്ചിത്ര ലോകത്ത്.
ചലച്ചിത്രപിന്നണിഗായക രംഗത്തേക്ക് അദ്ദേഹം വന്നത് 1966-ലെ "ശ്രീ ശ്രീ ശ്രീ മര്യാദ രാമണ്ണ "എന്ന ചിത്രത്തിൽ പാടിക്കൊണ്ടാണ്. അതിനു ശേഷം ഇതുവരെ അദ്ദേഹം 39,000 ലധികം ഗാനങ്ങൾ പതിനൊന്നോളം ഇന്ത്യൻ ഭാഷകളിലായി പാടിയിട്ടുണ്ട്.. ഇതിൽ തെലുങ്ക്, തമിഴ്, കന്നഡ എന്നീ ഭാഷകളിലാണ് അദ്ദേഹം കൂടുതൽ പാടിയിട്ടുള്ളത്. ഇതിൽ ഏറ്റവും കൂടുതൽ പാടിയിട്ടുള്ളത് തമിഴിലാണ്. ദക്ഷിണേന്ത്യയിലെ എല്ലാ പ്രമുഖ സംഗീതസംവിധായകരും അദ്ദേഹത്തെ ഉപയോഗിച്ച് ഗാനങ്ങൾ സൃഷ്ടിച്ചിട്ടുണ്ട്. ഏറ്റവും കൂടുതൽ ചലച്ചിത്രം പിന്നണിഗാനങ്ങൾ പാടിയ ഗായകൻ എന്ന ഗിന്നസ് ലോകറെകോർഡ് എസ്.പി.ബി ക്ക് സ്വന്തമാണ്. (ഗായിക എന്ന റെക്കോർഡ് ലതാ മങ്കേഷ്കർ). 
ഗായകനെന്നതിന്റെയൊപ്പം നടൻ, സംഗീതസംവിധായകൻ, ഡബ്ബിങ് ആർട്ടിസ്റ്റ് എന്നീ നിലകളിലും എസ്.പി.ബി. ജനപ്രീതി പിടിച്ചുപറ്റിയിട്ടുണ്ട്. ഏറ്റവും നല്ല ഗായകനുള്ള ദേശീയ അവാർഡ് ആറു തവണ അദ്ദേഹത്തിന്‌ ലഭിച്ചിട്ടുണ്ട്. കെ.ജെ. യേശുദാസിനുശേഷം ഈ അവാർഡ് ഏറ്റവുമധികം തവണ ലഭിച്ചിരിക്കുന്നത് അദ്ദേഹത്തിനാണ്‌. 
സ്വകാര്യജീവിതം.
സാവിത്രിയാണ് എസ്.പി.ബി.യുടെ ഭാര്യ. ഇവർക്ക് പിന്നണി ഗായകനും സിനിമാ നിർമ്മാതാവുമായ എസ്.പി.ബി. ചരൺ എന്നൊരു മകനും പല്ലവി എന്നൊരു മകളുമുണ്ട്. എസ്.പി.ബി. ചരൺ അച്ഛന്റെ വഴി പിന്തുടർന്ന് ഗായകനും നടനുമായി ശ്രദ്ധേയനായി. ബാലസുബ്രഹ്മണ്യത്തിന്റെ മാതാവ് ശകുന്തളാമ്മ 2019 ഫെബ്രുവരി 4 ന് നെല്ലൂരിൽ വച്ച് 89 ആം വയസ്സിലാണ് അന്തരിച്ചത്.
ഡബ്ബിംഗ് ആർട്ടിസ്റ്റ്.
കെ. ബാലചന്ദറിന്റെ മന്മഥ ലീല എന്ന ചിത്രത്തിലൂടെ അബദ്ധവശാൽ ഒരു ഡബ്ബിംഗ് ആർട്ടിസ്റ്റായിത്തീർന്ന ബാലസുബ്രഹ്മണ്യം ഈ ചിത്രത്തിന്റെ തെലുങ്ക് മൊഴിമാറ്റത്തിൽ കമൽ ഹാസന് ശബ്ദം നൽകി. കമൽ ഹാസൻ, രജനീകാന്ത്, വിഷ്ണുവർദ്ധൻ, സൽമാൻ ഖാൻ, കെ. ഭാഗ്യരാജ്, മോഹൻ, അനിൽ കപൂർ, ഗിരീഷ് കർണാട്, ജെമിനി ഗണേശൻ, അർജുൻ സർജ, നാഗേഷ്, കാർത്തിക്, രഘുവരൻ എന്നിങ്ങനെ വിവിധ കലാകാരന്മാർക്ക് വേണ്ടി വിവിധ ഭാഷകളിൽ അദ്ദേഹം ശബ്ദം നൽകിയിട്ടുണ്ട്. തമിഴ് ചിത്രങ്ങളുടെ തെലുങ്ക് ഡബ്ബ് പതിപ്പുകളിൽ കമൽ ഹാസന്റെ സ്ഥിരം ഡബ്ബിംഗ് ആർട്ടിസ്റ്റായി അദ്ദേഹം പ്രവർത്തിച്ചിരുന്നു. ദശാവതാരം എന്ന ചിത്രത്തിറെ തെലുങ്ക് പതിപ്പിനായി, കമൽ ഹാസൻ അവതരിപ്പിച്ച പത്ത് കഥാപാത്രങ്ങളിൽ ഏഴ് കഥാപാത്രങ്ങൾക്ക് (ഒരു സ്ത്രീ കഥാപാത്രമടക്കം) അദ്ദേഹം ശബ്ദം നൽകി. അണ്ണാമയ്യ, ശ്രീ സായ് മഹിമ എന്നീ ചിത്രങ്ങൾക്ക് മികച്ച പുരുഷ ഡബ്ബിംഗ് ആർട്ടിസ്റ്റിനുള്ള നന്ദി അവാർഡും അദ്ദേഹത്തിന് ലഭിച്ചു. 2012 ൽ ശ്രീരാമ രാജ്യം എന്ന സിനിമയുടെ തമിഴ് പതിപ്പിനായി നന്ദമുരി ബാലകൃഷ്ണയ്ക്കുവേണ്ട് ഡബ്ബ് ചെയ്തു. ബെൻ കിംഗ്സ്ലിയുടെ ഗാന്ധി സിനിമയുടെ തെലുങ്ക് പതിപ്പിന് ശബ്ദം നൽകിയതും ബാലസുബ്രഹ്മണ്യം ആയിരുന്നു.
മരണം.
2020 ഓഗസ്റ്റ് 5-ന് കോവിഡ് -19 പോസിറ്റീവ് ഫലം ലഭിച്ചതിനെ തുടർന്ന് എസ്.പി.ബിയെ ചെന്നൈയിലെ എം‌ജി‌എം ഹെൽത്ത് കെയറിൽ പ്രവേശിപ്പിച്ചു. അദ്ദേഹം തന്നെയാണ് ഈ വിവരം അറിയിച്ചത്. തനിയ്ക്ക് കാര്യമായ പ്രശ്നങ്ങളില്ലെന്നും രണ്ടുദിവസത്തിനുള്ളിൽ താൻ ആശുപത്രി വിടുമെന്നുമായിരുന്നു അന്ന് അദ്ദേഹം പറഞ്ഞത്. എന്നാൽ, പിന്നീട് സ്ഥിതി വഷളാകുകയും അദ്ദേഹത്തെ തീവ്രപരിചരണവിഭാഗത്തിലേയ്ക്ക് മാറ്റുകയും ചെയ്തു. പ്രമേഹം അടക്കം ധാരാളം ആരോഗ്യപ്രശ്നങ്ങൾ അദ്ദേഹത്തിനുണ്ടായിരുന്നതാണ് സ്ഥിതി വഷളാകാൻ കാരണമായതെന്ന് പറയുന്നു. വെന്റിലേറ്ററിന്റെ സഹായത്തോടെ ശ്വസിച്ചിരുന്ന എസ്.പി.ബി.യുടെ നില മാറ്റമില്ലാതെ തുടർന്നതിനെത്തുടർന്ന് അദ്ദേഹത്തിന് എക്മോ ചികിത്സയും നൽകാൻ തീരുമാനിച്ചു. എസ്.പി.ബി.യുടെ രോഗമുക്തിയ്ക്കായി നിരവധി സ്ഥലങ്ങളിൽ പ്രാർത്ഥനായോഗങ്ങൾ നടന്നു. ഓഗസ്റ്റ് 20-ന് വൈകീട്ട് സൂം ആപ്ലിക്കേഷനിൽ നടന്ന അത്തരമൊരു യോഗത്തിൽ നിരവധി പ്രമുഖർ പങ്കെടുത്തു. എസ്.പി.ബി.യുടെ രോഗമുക്തിയ്ക്കായി ഓഗസ്റ്റ് 21-ന് ശബരിമല ക്ഷേത്രത്തിൽ തന്ത്രി കണ്ഠരര് രാജീവരുടെ നേതൃത്വത്തിൽ പ്രത്യേകപൂജയും മൂന്ന് കലാകാരന്മാരുടെ നേതൃത്വത്തിൽ നാദാർച്ചനയും നടത്തുകയുണ്ടായി. 1980-ൽ പുറത്തിറങ്ങിയ ശങ്കരാഭരണം എന്ന ചിത്രത്തിനുവേണ്ടി എസ്.പി.ബി. പാടിയ "ശങ്കരാ.. നാദശരീരാപരാ.." എന്ന ഗാനം നാദസ്വരത്തിൽ വായിച്ചുകൊണ്ടായിരുന്നു നാദാർച്ചന. ഇതിനിടയിൽ അദ്ദേഹത്തിന്റെ ആരോഗ്യസ്ഥിതിയിൽ നേരിയ പുരോഗതിയുണ്ടാകുകയും ഓഗസ്റ്റ് 26-ന് അദ്ദേഹം ബോധം വീണ്ടെടുക്കുകയും ചെയ്തു. 
തുടർന്നുള്ള ദിവസങ്ങളിൽ എസ്.പി.ബി.യുടെ ആരോഗ്യനില കൂടുതൽ മെച്ചപ്പെട്ടുവന്നു. ആശുപത്രി അധികൃതരും എസ്.പി.ബി.യുടെ മകൻ ചരണും അദ്ദേഹത്തിന്റെ ആരോഗ്യസ്ഥിതി വിശദമാക്കുന്ന കുറിപ്പുകളും വീഡിയോകളുമായി രംഗത്തുവന്നു. സെപ്റ്റംബർ 4-ന് നടത്തിയ പരിശോധനയിൽ എസ്.പി.ബി. കോവിഡ് മുക്തനായതായി സെപ്റ്റംബർ 7-ന് ചരൺ അറിയിച്ചു. എന്നാൽ, ശ്വാസകോശസംബന്ധമായ ബുദ്ധിമുട്ടുകൾ അനുഭവപ്പെട്ടിരുന്നതിനാൽ അദ്ദേഹം വെന്റിലേറ്ററിൽ തന്നെ തുടർന്നു. തുടർന്നും അദ്ദേഹത്തിന്റെ സ്ഥിതിയിൽ പുരോഗതി കാണുകയും സെപ്റ്റംബർ 19 ആയപ്പോഴേയ്ക്കും ഇരിയ്ക്കാൻ പറ്റുന്ന സ്ഥിതിയിലെത്തുകയും ചെയ്തു. എന്നാൽ, സെപ്റ്റംബർ 24-ന് വൈകീട്ട് ആശുപത്രി പുറത്തിറക്കിയ കുറിപ്പിൽ അദ്ദേഹത്തിന്റെ സ്ഥിതി വീണ്ടും മോശമാകുകയും ജീവൻ രക്ഷാ ഉപകരണങ്ങളുടെ സഹായം പൂർണ്ണതോതിൽ അദ്ദേഹത്തിന് നൽകാൻ തുടങ്ങുകയും ചെയ്തതായി അറിയിപ്പ് വന്നു. പിറ്റേന്ന് (സെപ്റ്റംബർ 25) രാവിലെ അദ്ദേഹത്തിന് ഹൃദയസ്തംഭനം സംഭവിയ്ക്കുകയും ഉച്ചയ്ക്ക് ഒരുമണിയോടെ മരണം സ്ഥിരീകരിയ്ക്കുകയും ചെയ്തു.
എസ്.പി.ബി.യുടെ മൃതദേഹം ചെന്നൈ നുങ്കമ്പാക്കത്തെ വീട്ടിൽ പൊതുദർശനത്തിനു വച്ചശേഷം ചെന്നൈ നഗരത്തിന്റെ വടക്കുഭാഗത്തുള്ള തെങ്കുന്ട്രം (റെഡ് ഹിൽസ്) എന്ന സ്ഥലത്തെ അദ്ദേഹത്തിന്റെ ഫാംഹൗസ് വളപ്പിൽ പൂർണ്ണ ഔദ്യോഗിക ബഹുമതികളോടെ സംസ്കരിച്ചു. കോവിഡ് മാനദണ്ഡങ്ങൾ പൂർണ്ണമായും പാലിച്ചുകൊണ്ടുനടത്തിയ ചടങ്ങിൽ 72 പോലീസുകാർ ആചാരവെടി മുഴക്കി. 
അവലംബം.
&lt;templatestyles src="Reflist/styles.css" /&gt;

</doc>
<doc id="59291" url="https://ml.wikipedia.org/wiki?curid=59291" title="S. P. Balasubrahmanyam">
S. P. Balasubrahmanyam



</doc>
<doc id="59294" url="https://ml.wikipedia.org/wiki?curid=59294" title="സെലീന ജെറ്റ്ലി">
സെലീന ജെറ്റ്ലി

 
ഹിന്ദി ചലചിത്ര രംഗത്തെ ഒരു നടിയും മോഡലുമാണ് സെലീന ജെറ്റ്ലി(ഹിന്ദി: सेलीना जेटली, പഞ്ചാബി: ਸੇਲੀਨਾ ਜੇਟਲੀ), (ജനനം: നവംബർ 24 1981). 
2001 ലെ മിസ്സ്. ഇന്ത്യ പുരസ്കാരം ലഭിച്ചത് സെലീനക്കാണ്.
ആദ്യ ജീവിതം.
സെലീന ജനിച്ചത് കാബൂളിലെ ഒരു പഞ്ചാബി കുടുംബത്തിലാണ്. സെലീനയുടെ പിതാവ് ഇന്ത്യൻ സേനയിൽ ഒരു ഉദ്യോഗസ്ഥനായിരുന്നു. സെലീനയുടെ മാതാവ ഒരു മനഃശാസ്ത്രഞ്ജയും മുൻ മോഡലുമായിരുന്നു. സെലീനയുടെ സഹോദരനും ഒരു സൈനിക ഉദ്യോഗസ്ഥനാണ്. 
സെലീന വളർന്നത് പല പട്ടണങ്ങളിലായിട്ടാണ്. ചെറുപ്പകാലത്ത് ഒരു സൈനിക ഉദ്യോഗസ്ഥയാവണം എന്നതായിരുന്നു സേലീനയുടെ മോഹം. ഇന്ദിരഗാന്ധി സർവകലാശാലയിൽ നിന്ന് ബിരുദം നേടി.
ഔദ്യോഗിക ജീവിതം.
2001 ലെ മിസ്സ്. യൂണിവേഴ്സ് മത്സരത്തിലെ അവസാനവട്ട മത്സരാർഥികളിൽ ഒരാളായിരുന്നു സെലീന .
ചലച്ചിത്രത്തിലേക്കുള്ള ആദ്യ ചുവട് വയ്പ്പ് 2003 ലെ "ജാന‌ശീൻ" എന്ന ചിത്രത്തിലൂടെ ആയിരുന്നു. 2007 ൽ സ്വിറ്റ്‌സർലാൻഡ്ഇൽ ആദ്യ അന്താരാഷ്ട്ര ചലച്ചിത്രത്തിൽ സെലീന അഭിനയിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="59295" url="https://ml.wikipedia.org/wiki?curid=59295" title="Celina Jaitley">
Celina Jaitley



</doc>
<doc id="59296" url="https://ml.wikipedia.org/wiki?curid=59296" title="Kamal Haasan">
Kamal Haasan



</doc>
<doc id="59358" url="https://ml.wikipedia.org/wiki?curid=59358" title="സാന്റാക്ലോസ്">
സാന്റാക്ലോസ്

 
ക്രിസ്തുമസുമായി ബന്ധപ്പെട്ട ഒരു ഐതിഹ്യ-ഐതിഹാസിക വ്യക്തിയാണ് സെന്റ് നിക്കോളാസ്, ഫാദർ ക്രിസ്തുമസ്, ക്രിസ്തുമസ് പാപ്പ എന്നീ പേരുകളിലറിയപ്പെടുന്ന സാന്റാക്ലോസ്. ക്രിസ്തുമസ് സന്ധ്യയുടെ (ഡിസംബർ 24) അർദ്ധരാത്രിയോടടുത്ത സമയത്തും വിശുദ്ധ നിക്കോളാസ് ദിനത്തിലും (ഡിസംബർ 6) ഇദ്ദേഹം കുട്ടികൾക്ക് സമ്മാനങ്ങൾ നൽകുവാൻ എത്തും എന്നാണ് വിശ്വാസം. ഇതിഹാസത്തിന്റെ അംശങ്ങൾ ചരിത്രപുരുഷനായ വിശുദ്ധ നിക്കോളാസുമായി ബന്ധപ്പെട്ട കഥകളിൽ അടിസ്ഥാനപ്പെട്ടതാണ്.
പ്രത്യേകതകൾ.
ബിഷപ്പിന്റെ വസ്ത്രങ്ങൾ ധരിച്ച വിശുദ്ധ നിക്കോളാസിനെയാണ് ചിത്രങ്ങളിൽ കാണാൻ കഴിയുന്നതെങ്കിലും ആധുനിക സാന്റാക്ലോസ് ചുവന്ന കോട്ടും വെളുത്ത കോളറും കഫും ചുവന്ന ട്രൗസറും കറുത്ത തുകൽ ബെൽറ്റും ബൂട്ടും ധരിച്ച, തടിച്ച്, വെള്ളത്താടിയുള്ള സന്തോഷവാനായ ഒരാളായാണ് ചിത്രീകരിക്കപ്പെടുന്നത്. രാഷ്ട്രീയ കാർട്ടൂണിസ്റ്റായ തോമസ് നാസ്റ്റിന്റെ സ്വാധീനം മൂലം 19-ആം നൂറ്റാണ്ടിൽ യുണൈറ്റഡ് സ്റ്റേറ്റ്സിൽ ഈ രൂപം പ്രശസ്തമായി. യുണൈറ്റഡ് കിങ്ഡത്തിലും യൂറോപ്പിലും ഇദ്ദേഹത്തിന്റെ രൂപം അമേരിക്കൻ സാന്റക്ക് സമാനമാണെങ്കിലും ഫാദർ ക്രിസ്തുമസ് എന്നാണ് പൊതുവെ വിളിക്കപ്പെടുന്നത്.
ചുവന്ന കുപ്പായവും കൂർമ്പൻ തൊപ്പിയുമണിഞ്ഞ് മാനുകൾ (Rain deer) വലിക്കുന്ന തെന്നുവണ്ടിയിൽ പുഞ്ചിരിയോടെ വരുന്ന നരച്ചമുടിയും താടിയുമുള്ള തടിയൻ സാന്താക്ലോസ്. ക്രിസ്മസ് നാളുകളിൽ കുട്ടികൾക്കുള്ള സമ്മാനങ്ങൾ വീടിന്റെ ചിമ്മിനിയിലൂടെ അദ്ദേഹം അകത്തേയ്ക്ക് ഇട്ടു കൊടുക്കുന്നുവെന്നാണ് സങ്കല്പം. ക്രിസ്മസ് ആഘോഷിക്കുന്ന എവിടേയും വളരെ പരിചിതനാണ് തോളിൽ സഞ്ചിയുമായി വരുന്ന സാന്തക്ലോസ്. 
കാർട്ടൂണിസ്റ്റായ തോമസ് നാസ്റ്റ് വരച്ച ഒരു ചിത്രത്തിൽ നിന്നാണ് നരച്ച മുടിയും താടിയും കൊഴുത്തുരുണ്ട ശരീര പ്രകൃതിയുള്ള തടിയൻ സാന്താക്ലോസിന്റെ ഇപ്പോഴത്തെ രൂപം ഉണ്ടായത്. 
സാന്താക്ളോസിന്റെ ജനന മരണങ്ങളെപ്പറ്റി പറയുവാൻ കൃത്യമായ രേഖകളൊന്നും ചരിത്രത്തിലില്ല. ഐതിഹ്യവും ചരിത്രവും കെട്ടുപിണഞ്ഞു കിടക്കുന്നു അദ്ദേഹത്തെ കുറിച്ചുള്ള കഥകളില് ‍. 
ഐതിഹ്യം.
ഒരു ഇതിഹാസം പറയുന്നത് സാന്റാക്ലോസിന്റെ താമസം ദൂരെ വടക്ക്, എപ്പോഴും മഞ്ഞ് വീഴുന്ന ദേശത്താണ്. അമേരിക്കൻ സാന്റാക്ലോസിന്റെ താമസം ഉത്തരധ്രുവത്തിലും ഫാദർ ക്രിസ്ത്‌മസിന്റേത് ഫിൻലന്റിലെ ലാപ്‌ലാന്റിലുമാണ്. സാന്റാക്ലോസ് പത്നിയായ മിസിസ് ക്ലോസുമൊത്താണ് ജീവിക്കുന്നത്. ഇദ്ദേഹം ലോകത്തിലെ എല്ലാ കുട്ടികളേയും "വികൃതിക്കുട്ടികൾ‍","നല്ലകുട്ടികൾ" എന്നിങ്ങനെ തരംതിരിക്കുന്നു. പിന്നീട് ഒരു രാത്രികൊണ്ട് നല്ലകുട്ടികൾക്കെല്ലാം മിഠായികൾ, കളിപ്പാട്ടങ്ങൾ തുടങ്ങിയ സമ്മാനങ്ങൾ നൽകും. ചിലപ്പോൾ വികൃതിക്കുട്ടികൾക്ക് കൽക്കരി, ചുള്ളിക്കമ്പ് എന്നിവ നൽകും. മാന്ത്രിക എൽഫുകളുടെയും തന്റെ വണ്ടി വലിക്കുന്ന എട്ടോ ഒമ്പതോ പറക്കും റെയ്ൻഡിയറുകളുടെയും സഹായത്തോടെയാണ് സാന്റക്ലോസ് ഇത് ചെയ്യുന്നത്.
ചരിത്രം.
എ.ഡി. മൂന്നോ നാലോ നൂറ്റാണ്ടുകളിൽ തുർക്കിയിലെ തുറമുഖ പട്ടണമായ പത്താറ (Pattara) യിലെ ലിസിയ (Lycia)യിൽ ജനിച്ച നിക്കോളാസ് എന്ന വിശുദ്ധനാണ് സാന്താക്ളോസ് എന്ന ഇതിഹാസമായി മാറിയത്.
സെന്റ് നിക്കോളാസി (Saint Nikolas) നെ ഡെച്ചുകാർ സിന്റർ ക്ലോസ് (Sinterklose) എന്നാണ് പറഞ്ഞിരുന്നത്. പിന്നെ അത് സാന്റിക്ലോസ് (Santiklose) എന്നും തുടർന്ന് സാന്താക്ളോസ് (Santa Clause) എന്നുമായി മാറി. നിക്കോൾസൻ (Nicholson), കോൾസൻ (Colson), കോളിൻ (Collin) തുടങ്ങിയ പേരുകൾ വിശുദ്ധ നിക്കോളാസിന്റെ പേരിൽനിന്നും ഉത്ഭവിച്ചവയാണ്. വിശുദ്ധ നിക്കോളാസ് റഷ്യയുടേയും ഗ്രീസിന്റേയും പരിത്രാണ പുണ്യവാള (Patron Saint)നാണ്. [1]
പത്തൊമ്പത് വയസ്സുള്ളപ്പോൾ അദ്ദേഹം വൈദികനായി. യുവാവായ നിക്കോളാസ് പാലസ്തീനിലും ഈജിപ്തിലും ഒട്ടേറെ സഞ്ചരിക്കുകയുണ്ടായി. ലിസിയയിൽ തിരിച്ചെത്തിയ നിക്കോളാസ് പത്താറയ്ക്കു സമീപമുള്ള മിറ (Mira) യിലെ ബിഷപ്പായി സ്ഥാനമേറ്റു. 
റോമാസാമ്രാജ്യം ഭരിച്ചിരുന്ന ചക്രവർത്തിമാർ ക്രിസ്ത്യാനികൾക്കു നേരെ നിഷ്ഠൂരമായ മർദ്ദനങ്ങൾ അഴിച്ചുവിട്ട് അവരെ അടിച്ചമർത്തുന്ന കാലമായിരുന്നു അത്. വിശക്കുന്നവരിലും പീഡനങ്ങൾ ഏൽക്കുന്നവരിലുമെല്ലാം നിക്കോളാസ് മെത്രാൻ യേശുവിന്റെ പ്രതിരൂപം കണ്ടു. അവർക്കു വേണ്ടി പ്രവർത്തിച്ച അദ്ദേഹത്തെ; ക്രൂരതയ്ക്ക് പേരു കേട്ട ഡയക്ലീഷൻസ് (Diocletions) ചക്രവർത്തിയുടെ കാലത്ത് വധശിക്ഷയ്ക്ക് വിധിച്ച് ജയിലിലാക്കി.
പിന്നീട് റോമിലെ ഭരണാധികാരിയായി വന്ന കോൺസ്റ്റാന്റിൻ (Constantine) ചക്രവർത്തി മതപീഡനങ്ങൾ അവസാനിപ്പിച്ചു. അദ്ദേഹം ക്രിസ്ത്യാനിയായി തീരുകയും റോമിലെ ഔദ്യോഗിക മതമായി ക്രിസ്തുമതത്തെ അംഗീകരിക്കുകയും ചെയ്തു. തടവിലാക്കപ്പെട്ട ക്രിസ്ത്യാനി കളൊടൊപ്പം നിക്കോളാസ് മെത്രാനും മോചിപ്പിക്കപ്പെട്ടു.[2]
ജീവിതകാലത്ത് തന്റെ ചുറ്റുമുള്ള അവശരേയും ദരിദ്രരേയും കയ്യും കണക്കുമില്ലാതെ അദ്ദേഹം സഹായിച്ചു. കുട്ടികൾക്കും പാവപ്പെട്ടവർക്കുമെല്ലാം അവരറിയാതെ തന്നെ അദ്ദേഹം ക്രിസ്മസ് സമ്മാനങ്ങൾ കൊടുത്തിരുന്നു.
അദ്ദേഹത്തിന്റെ കാലത്ത് ദരിദ്രനായ ഒരാൾക്ക് മൂന്ന് പെൺമക്കളുണ്ടായിരുന്നു. വിവാഹ പ്രായമെത്തിയിട്ടും, സ്ത്രീധനം കൊടുക്കുവാനുള്ള പണം ഇല്ലാത്തതിനാൽ അവരെ വിവാഹം ചെയ്യാൻ ആരും വന്നില്ല. ഇതറിഞ്ഞ നിക്കോളസ് മെത്രാൻ പണം നിറച്ച മൂന്ന്‌ സഞ്ചികൾ അവരുടെ വാതിലിലൂടെ അകത്തേക്കിട്ടു കൊടുത്തുവത്രെ. ആ പെൺകുട്ടികൾക്കു പണമുണ്ടായി എന്നറിഞ്ഞപ്പോൾ അവരെ വിവാഹം കഴിക്കാൻ ചെറുപ്പക്കാർ വന്നു.[3]
അദ്ദേഹത്തിന്റെ മരണാനന്തരവും പലർക്കും അനുഗ്രഹങ്ങൾ ഉണ്ടായതായി ഐതിഹ്യങ്ങൾ പറയുന്നു.
മൂന്ന് ഉദ്യോഗസ്ഥർ കോൺസ്റ്റന്റിൻ ചക്രവർത്തിയുടെ കാലത്ത് മരണ ശിക്ഷയ്ക്ക് വിധിക്കപ്പെട്ടു് ജയിലിൽ കഴിയുകയായിരുന്നു. അവരുടെ പ്രത്യേക പ്രാർത്ഥനയാൽ ചക്രവർത്തിക്ക് സ്വപ്നത്തിലൂടെ മെത്രാൻ ദർശനമരുളുകയും മരണശിക്ഷയിൽ നിന്നും അവർ രക്ഷപ്പെടുകയും ചെയ്തുവെന്നു ഐതിഹ്യം.
ഒരിക്കൽ ലിസിയാ തീരത്ത് അപകടത്തിൽപ്പെട്ട നാവികരെ അദ്ദേഹം രക്ഷിക്കുകയുണ്ടായത്രെ.
മിറയിൽ അദ്ദേഹത്തിന്റെ പേരിൽ ഒരു കപ്പേള ഉണ്ടായിരുന്നു. ആറാം നൂറ്റാണ്ടിൽ ഈ കപ്പേള പരക്കെ അറിയപ്പെട്ടു തുടങ്ങി.[4]
1087 ൽ ഇറ്റാലിയൻ നാവികർ അദ്ദേഹത്തിന്റെ ഭൌതിക ശരീരം തുർക്കിയിൽ നിന്നും ഇറ്റലിയിലെ ബാരി (Bari)യിലേക്കു് കൊണ്ടു വന്നു. അദ്ദേഹത്തിന്റെ മധ്യസ്ഥതയിൽ അനുഗ്രഹം നേടാൻ ഭക്തർ ബാരിയിലേക്ക് എത്തിക്കൊണ്ടിരുന്നു. തീർത്ഥാടന കേന്ദ്രമായ ബാരിയിലെ സെന്റ് നിക്കോളസ് ബസിലിക്കയിലാണ് അദ്ദേഹത്തിന്റെ ഭൌതികാവശിഷ്ടങ്ങൾ (തിരുശേഷിപ്പുകൾ) പ്രതിഷ്ഠിക്കപ്പെട്ടിരിക്കുന്നത്.
ഡിസംബർ ആറിനാണ് വിശുദ്ധ നിക്കോളസിന്റെ തിരുന്നാൾ കൊണ്ടാടുന്നത്. ഈ തിരുന്നാൾ തലേന്ന് സായാഹ്നത്തിൽ നിക്കോളസ് പുണ്യവാൻ ഓരോ വീട്ടിലും എത്തി നല്ലവരായ കുട്ടികൾക്ക് സമ്മാനങ്ങൾ നൽകുമെന്നാണ് വിശ്വാസം.
ക്രിസ്മസ് ഫാദറായും ന്യു ഇയർ ഫാദറായും വിശുദ്ധ നിക്കോളാസ് ആദ്യമായി അറിയപ്പെടുന്നത് ജർമ്മനിയിലാണ്. വിശുദ്ധ നിക്കോളാസിന്റെ തിരുന്നാൾ ജർമ്മനിയിൽ പുതുവത്സര ദിനത്തിലാണ്. ഡച്ച് കുടിയേറ്റക്കാരാണ് അമേരിക്കയിൽ അദ്ദേഹത്തിന്റെ തിരുന്നാൾ ആഘോഷിച്ചു തുടങ്ങിയത്. ആ തിരുന്നാൾ അമേരിക്കൻ പാരമ്പര്യത്തിന്റെ ഒരു ഭാഗമായി തീർന്നു.[5]
വിവിധ രാജ്യങ്ങളിൽ.
അമേരിക്കയിലെ ന്യൂ ആംസ്റ്റർഡമിൽ (ഇപ്പോഴത്തെ ന്യൂയോർക്കിൽ) കുടിയേറിയ പ്രോട്ടസ്റ്റാന്റ് മതക്കാരാണ് പതിനഞ്ചാം നൂറ്റാണ്ടിൽ വിശുദ്ധ നിക്കോളാസിനെ സാന്താക്ളോസ് ആയി രൂപപ്പെടുത്തിയത്. മതത്തിനതീതമായ ഒരു കഥാപാത്രമായി അവർ സാന്താക്ളോസ്സിനെ മാറ്റി. പരമ്പരാഗതമായി, ക്രിസ്മസിന് ബന്ധുക്കളും സുഹൃത്തുക്കളും പരസ്പരം സമ്മാനങ്ങൾ കൈമാറുക പതിവാണ്. കുടുംബങ്ങളുടെ ഉത്സവമായിട്ടാണ് ഇംഗ്ലണ്ടിലും അമേരിക്കയിലും ക്രിസ്മസ് ആഘോഷിച്ചിരുന്നത്. ക്രിസ്മസ് വിശുദ്ധനായി അവിടങ്ങളിൽ വി. നിക്കോളാസ് മാറി. ക്രിസ്മസ്ത്തലേന്ന് വിശുദ്ധ നിക്കോളസ് സമ്മാനങ്ങളുമായി എത്തുമെന്നു കുട്ടികൾ പ്രതീക്ഷിച്ചിരുന്നു.[6]
യൂറോപ്പിലാകെ ഇതിഹാസപാത്രമായി മാറിയ സാന്താക്ളോസ് യൂറോപ്യന്മാരിലൂടെ അവരുടെ മേൽക്കോയ്മയുള്ള രാജ്യങ്ങളിലേയ്ക്കും എത്തിച്ചേർന്നു. എവിടെയെല്ലാം ക്രിസ്മസ് ഉണ്ടോ അവിടെയെല്ലാം സാന്താക്ളോസ്സെന്ന ക്രിസ്മസ് ഫാദറും ഉണ്ടായിരുന്നു. 
പലയിടത്തും പല പേരുകളിലാണ് സാന്താക്ളോസ് അറിയപ്പെടുന്നത്. ഇംഗ്ലണ്ടിൽ ഫാദർ ഓഫ് ക്രിസ്മസ് (Father of Christmas), ഫ്രാൻസിൽ പെരേ നോയ്‌ൽ (Pere Noel) ജർമ്മനിയിൽ വെയ്നാഷ്റ്റ്മൻ (Weihnachts mann) എന്നിങ്ങനെ. മൂന്നിന്റേയും അർത്ഥം ക്രിസ്മസ് പിതാവ് എന്നാണ്.[7]
എതിർപ്പുകൾ.
കുട്ടികളെ സാന്റാക്ലോസിൽ വിശ്വസിക്കാൻ പഠിപ്പിക്കുന്നതിനെതിരേ എതിർപ്പുകൾ പണ്ടുമുതലേ ഉണ്ടായിരുന്നു. സാന്റാ ആചാരം ക്രിസ്തുമസിന്റെ മതപരമായ ഉദ്ഭവത്തെയും അതിന്റെ യഥാർത്ഥ ഉദ്ദേശത്തെയും അപകീർത്തിപ്പെടുത്തുന്നതാണെന്ന് ചില ക്രിസ്ത്യാനികൾ പറയുന്നു. ചില വിമർശകരുടെ വാദം, ഇതുമുഴുവൻ നുണയാണെന്നും അതിനാൽ കുട്ടികളെ ഇതിൽ വിശ്വസിപ്പിക്കുന്നത് അസാന്മാർഗികമാണെന്നുമാണ്. മറ്റു ചിലർ സാന്റാക്ലോസ് ക്രിസ്തുമസിന്റെ കമ്പോളവൽക്കരണത്തിന്റെ അടയാളമാണെന്ന വാദത്തിലൂടെ ഈ ആചാരത്തെ എതിർക്കുന്നു.
അവലംബം.
[1] to [8] “വിമല ദീപ്തി“ (നെട്ടൂർ ഇടവക ബുള്ളറ്റിൻ ) യിൽ 1997 നവംബർ -‍ ഡിസംബർ ലക്കത്തിൽ എം.എസ്. അഗസ്റ്റിൻ എഴുതിയ "സാന്തക്ലോസിന്റെ കഥ"യെന്ന ലേഖനം.

</doc>
<doc id="59359" url="https://ml.wikipedia.org/wiki?curid=59359" title="ധർമ്മേന്ദ്ര">
ധർമ്മേന്ദ്ര

 
ഹിന്ദി ചലച്ചിത്ര രംഗത്തെ ഒരു നടനാണ് ധർമേന്ദ്ര എന്നറിയപെടൂന്ന ധരം സിംഗ് ഡിയോൾ ("ഹിന്ദി: "), (പഞ്ചാബി: ), ജനനം: ഡിസംബർ 8, 1935. അദ്ദേഹം ജനിച്ചത് ലുധിയാനയിലാണ്
മുൻകാലജീവിതം.
സിഖ് മതത്തിലെ ജാട്ട് സമുദായത്തിലാണ് ധർമേന്ദ്ര ജനിച്ചത്. ധർമേന്ദ്ര രണ്ട് പ്രാവശ്യം വിവാ‍ഹം ചെയ്തിട്ടുണ്ട്. അദ്ദേഹം ആദ്യം പ്രകാശ് കോറിനെ 1954 ൽ 19 വയസുള്ളപ്പോൾ വിവാഹം ചെയ്തു.
ഔദ്യോഗിക ജീവിതം.
സിനിമ നടൻ.
ഫിലിം ഫെയർ മാസികയുടെ ദേശീയ തലത്തിൽ സംഘടിപ്പിച്ച പുതിയ പ്രതിഭാ പുരസ്കാര ജേതാവായ ധർമ്മേന്ദ്ര, പഞ്ചാബിൽ നിന്ന് മുംബൈയിലേക്ക് പോയി, വാഗ്ദാനം ചെയ്ത സിനിമയിൽ പ്രവർത്തിക്കാൻ, അവാർഡ് ജേതാവായെങ്കിലും, സിനിമ ഒരിക്കലും നിർമ്മിച്ചിട്ടില്ല. പിന്നീട് 1960 ൽ അർജുൻ ഹിംഗോരാനിയുടെ ദിൽ ഭി തേരാ ഹം ഭി തേരെ എന്ന ചിത്രത്തിലൂടെ അരങ്ങേറ്റം കുറിച്ചു. 1961 -ൽ ബോയ് ഫ്രണ്ട് എന്ന സിനിമയിൽ ഒരു സഹനടൻ അഭിനയിച്ചു.
സൂരത് urർ സീറത്ത് (1962), ബന്ദിനി (1963), ദിൽ നേ ഫിർ യാദ് കിയ (1966) എന്നിവയിൽ അദ്ദേഹം നുടനൊപ്പം പ്രവർത്തിച്ചു. ഒപ്പം ദുൽഹാൻ ഏക് രാത് കി (1967); അൻപദ് (1962), പൂജ കേ ഫൂൾ (1964), ബഹറൻ ഫിർ ഭി ആയേൻഗി (1966), അൻഖെൻ (1968) എന്നിവയിൽ മാലാ സിൻഹയോടൊപ്പം; ആകാശദീപിലെ നന്ദയോടൊപ്പം (1965); ഷാദി (1962), അയ് മിലൻ കി ബേല (1964) എന്നിവയിൽ സൈറ ബാനുവും. ധർമ്മേന്ദ്ര മീനാ കുമാരിയുമായി വിജയകരമായ ഒരു ജോടി രൂപപ്പെടുത്തി, മെയിൻ ഭി ലഡ്കി ഹൂൺ (1964), കാജൽ (1965), പൂർണിമ (1965), ഫൂൽ urർ പത്താർ (1966), മജ്‌ലി ദിദി (1967), ചന്ദൻ കാ പൽന എന്നിങ്ങനെ 7 സിനിമകളിൽ സ്ക്രീൻ പങ്കിട്ടു. (1967) ബഹറോൺ കി മൻസിലും (1968). ഫൂൾ urർ പാത്തറിൽ (1966) അദ്ദേഹത്തിന് ഒരു സോളോ ഹീറോ വേഷം ഉണ്ടായിരുന്നു, അത് അദ്ദേഹത്തിന്റെ ആദ്യ ആക്ഷൻ ചിത്രമായിരുന്നു. 1960 കളിൽ മീനാ കുമാരിയും ധർമേന്ദ്രയും തമ്മിൽ അടുത്ത ബന്ധമുണ്ടായിരുന്നുവെന്ന് അക്കാലത്തെ -ഹക്കച്ചവടമാണ്, അക്കാലത്തെ എ-ലിസ്റ്ററുകളിൽ സ്വയം സ്ഥാപിക്കാൻ മീനാ കുമാരിയെ സഹായിച്ചു. ഫൂൽ urർ പത്താർ 1966-ൽ ഏറ്റവും കൂടുതൽ വരുമാനം നേടിയ ചിത്രമായി മാറി, ധർമ്മേന്ദ്ര ആദ്യമായി മികച്ച നടനുള്ള ഫിലിംഫെയർ അവാർഡിന് നാമനിർദ്ദേശം ചെയ്യപ്പെട്ടു. അനുപമയിലെ അദ്ദേഹത്തിന്റെ പ്രകടനം നിരൂപക പ്രശംസ പിടിച്ചുപറ്റി. 14 -ാമത് ദേശീയ ചലച്ചിത്ര അവാർഡുകളിൽ ചിത്രത്തിലെ അഭിനയത്തിനുള്ള അംഗീകാരമായി അദ്ദേഹത്തിന് സുവനീർ നൽകി. അയേ മിലൻ കി ബേല, ആയ സവാൻ ജൂംകെ, മേരേ ഹുംദും മേരെ ദോസ്ത്, ഇഷ്ക് പാർ സോർ നഹിൻ, പ്യാർ ഹി പ്യാർ, ജീവൻ മൃത്യു തുടങ്ങിയ ചിത്രങ്ങളിൽ അദ്ദേഹം റൊമാന്റിക് വേഷങ്ങൾ ചെയ്തു. ശിക്കാർ, ബ്ലാക്ക് മെയിൽ, കബ് ക്യൂൻ Kaർ കഹാൻ, കീമത്ത് തുടങ്ങിയ സസ്പെൻസ് ത്രില്ലറുകൾ അദ്ദേഹം ചെയ്തു. 1971 ൽ ഹിറ്റായ മേരാ ഗാവ് മേരാ ദേശ് എന്ന ചിത്രത്തിലെ ആക്ഷൻ ഹീറോ വേഷത്തിന് മികച്ച നടനുള്ള ഫിലിംഫെയർ നാമനിർദ്ദേശം അദ്ദേഹത്തിന് ലഭിച്ചു. റൊമാന്റിക്, ആക്ഷൻ ഹീറോ ഭാഗങ്ങൾ അഭിനയിച്ച അദ്ദേഹത്തെ 1975 ആയപ്പോഴേക്കും ബഹുമുഖ നടൻ എന്ന് വിളിക്കാൻ തുടങ്ങി.
ടെലിവിഷൻ.
2011 ൽ, ധാർമേന്ദ്ര സാജിദ് ഖാനെ മാറ്റി, ജനപ്രിയ റിയാലിറ്റി ഷോയായ ഇന്ത്യസ് ഗോട്ട് ടാലന്റിന്റെ മൂന്നാം പരമ്പരയിലെ പുരുഷ ന്യായാധിപനായി.
29 ജൂലൈ 2011 ന്, ഇന്ത്യയുടെ ഗോട്ട് ടാലന്റ് പുതിയ ജഡ്ജിയായി കളേഴ്സിൽ സംപ്രേഷണം ചെയ്യുകയും മുൻ രണ്ട് സീസണുകളുടെ ഓപ്പണിംഗ് റേറ്റിംഗുകൾ മറികടക്കുകയും ചെയ്തു.
ചലച്ചിത്ര നിർമ്മാതാവ്.
1983 -ൽ ധർമ്മേന്ദ്ര വിജയ്ട ഫിലിംസ് എന്ന പേരിൽ ഒരു നിർമ്മാണ കമ്പനി സ്ഥാപിച്ചു. 1983 -ൽ പുറത്തിറങ്ങിയ ആദ്യ സംരംഭമായ ബീറ്റാബിൽ, വിജയ് ഫിലിംസ് സണ്ണി ഡിയോളിനെ നായകനായി അവതരിപ്പിച്ചു. ഈ വർഷത്തെ ഏറ്റവും കൂടുതൽ വരുമാനം നേടിയ രണ്ടാമത്തെ ചിത്രമായിരുന്നു ഈ ചിത്രം. 1990 ൽ അദ്ദേഹം സണ്ണി അഭിനയിച്ച ഗയൽ എന്ന ആക്ഷൻ ചിത്രം നിർമ്മിച്ചു. മികച്ച ചലച്ചിത്ര അവാർഡ് ഉൾപ്പെടെ ഏഴ് ഫിലിംഫെയർ അവാർഡുകൾ ഈ ചിത്രം നേടി. മികച്ച വിനോദം പ്രദാനം ചെയ്യുന്ന മികച്ച ജനപ്രിയ ചിത്രത്തിനുള്ള ദേശീയ ചലച്ചിത്ര അവാർഡ് നേടി. ധർമ്മേന്ദ്ര തന്റെ ഇളയ മകൻ ബോബിയുടെ കരിയർ 1995 ൽ ബർസാത്തിൽ ആരംഭിച്ചു.
രാഷ്ട്രീയം.
2004 മുതൽ 2009 വരെ ഭാരതീയ ജനതാ പാർട്ടിക്കുവേണ്ടി രാജസ്ഥാനിലെ ബിക്കാനീറിനെ പ്രതിനിധീകരിച്ച് ഇന്ത്യൻ പാർലമെന്റ് (ലോക്സഭ) അംഗമായി ധർമേന്ദ്ര സേവനമനുഷ്ഠിച്ചു. 2004 -ലെ തിരഞ്ഞെടുപ്പ് പ്രചാരണ വേളയിൽ, "ജനാധിപത്യത്തിന് ആവശ്യമായ അടിസ്ഥാന മര്യാദകൾ" പഠിപ്പിക്കാൻ അദ്ദേഹം ഒരു സ്വേച്ഛാധിപതിയായി തിരഞ്ഞെടുക്കപ്പെടണമെന്ന് ആക്ഷേപകരമായ പരാമർശം നടത്തി. അദ്ദേഹം പാർലമെന്റിൽ ഹാജരാകുന്നത് വളരെ അപൂർവ്വമായിട്ടായിരുന്നു, സിനിമയുടെ ഷൂട്ടിംഗിനോ ഫാം ഹൗസിൽ കാർഷിക ജോലികൾ ചെയ്യുന്നതിനോ സമയം ചെലവഴിക്കാൻ ഇഷ്ടപ്പെട്ടു.
സ്വകാര്യ ജീവിതം.
1954 -ൽ 19 -ആം വയസ്സിൽ പ്രകാശ് കൗറുമായി ആയിരുന്നു ധർമേന്ദ്രയുടെ ആദ്യ വിവാഹം. ഈ വിവാഹത്തിൽ അദ്ദേഹത്തിന് രണ്ട് ആൺമക്കളുണ്ടായിരുന്നു, വിജയകരമായ ചലച്ചിത്ര അഭിനേതാക്കളായ സണ്ണിയും ബോബിയും രണ്ട് പെൺമക്കളായ വിജിതയും അജീതയും ഉണ്ടായിരുന്നു. അദ്ദേഹത്തിന്റെ അനന്തരവൻ അഭയ് ഡിയോളും ഒരു നടനാണ്.
ബോംബെയിലേക്ക് പോയി സിനിമ ബിസിനസ്സിൽ പ്രവേശിച്ച ശേഷം, വിവാഹമോചനം നേടാതെ ആദ്യ ഭാര്യയെ വിവാഹം കഴിക്കാൻ ഇസ്ലാം മതം സ്വീകരിച്ചതിന് ശേഷം ധർമ്മേന്ദ്ര ഹേമമാലിനിയെ വിവാഹം കഴിച്ചു, പക്ഷേ പിന്നീട് മതം മാറിയെന്ന് അദ്ദേഹം നിഷേധിച്ചു. അദ്ദേഹവും മാലിനിയും 1970 കളുടെ തുടക്കത്തിൽ ഷോലെ ഉൾപ്പെടെ നിരവധി സിനിമകളിൽ ഒരുമിച്ച് അഭിനയിച്ചു. ഈ ദമ്പതികൾക്ക് രണ്ട് പെൺമക്കളുണ്ട്, ഇഷ ഡിയോൾ (ഒരു നടി, 1981 ൽ ജനിച്ചു), അഹാന ഡിയോൾ (1985 ൽ ജനിച്ച ഒരു അസിസ്റ്റന്റ് ഡയറക്ടർ).
ധർമ്മേന്ദ്രയുടെ പേരക്കുട്ടിയും ബോബി ഡിയോളിന്റെ മകനും ധർമ്മേന്ദ്രയുടെ പേരിൽ "ധരം സിംഗ് ഡിയോൾ" എന്ന് നാമകരണം ചെയ്തിട്ടുണ്ട്.
2019 ൽ ധർമ്മേന്ദ്രയുടെ ചെറുമകനും സണ്ണി ഡിയോളിന്റെ മകനുമായ കരൺ ഡിയോൾ പാൽ പിൽ ദിൽ കെ പാസിലൂടെ അരങ്ങേറ്റം കുറിച്ചു.
അവാർഡുകൾ.
സിവിലിയൻ അവാർഡ്.
2012 - പദ്മ ഭൂഷൺ
ദേശീയ ചലച്ചിത്ര അവാർഡുകൾ.
1990 - മികച്ച വിനോദം നൽകുന്ന മികച്ച ജനപ്രിയ ചിത്രത്തിനുള്ള ദേശീയ ചലച്ചിത്ര അവാർഡ്
അവലംബം.
&lt;templatestyles src="Reflist/styles.css" /&gt;

</doc>
<doc id="59360" url="https://ml.wikipedia.org/wiki?curid=59360" title="Dharamendra">
Dharamendra



</doc>
<doc id="59361" url="https://ml.wikipedia.org/wiki?curid=59361" title="ദിലീപ് കുമാർ">
ദിലീപ് കുമാർ

 
ഉർദു-ഹിന്ദി ചലച്ചിത്ര ലോകത്തെ ഒരു ഐതിഹാസിക നടനും മുൻ പാർലമെന്റ് അംഗവുമാണ് ദിലീപ് കുമാർ ("ഹിന്ദി: "; Urdu: دِلِیپ کُمار) എന്ന പേരിൽ അറിയപ്പെടുന്ന യൂസഫ് ഖാൻ (ഉർദു: ; "ഹിന്ദി: "; ജനനം: ഡിസംബർ 11, 1922), മരണം: ജൂലൈ 7, 2021
ബോളിവുഡിലെ ഖാൻ മാരിൽ ആദ്യത്തെയാളാണ് ദിലീപ് കുമാർ എന്ന യൂസഫ് ഖാൻ.
ചുരുക്കത്തിൽ.
ദിലീപ് കുമാർ തന്റെ അഭിനയ ജീവിതം തൂടങ്ങുന്നത് 1944 ലാണ്. 1940, 1950, 1960, 1980 കാലഘട്ടത്തിൽ ധാരാളം മികച്ച ചിത്രങ്ങളീൽ അഭിനയിച്ചിട്ടുണ്ട്. വളരെ വൈകാരികത നിറഞ്ഞ അഭിനയം കാഴ്ച വക്കുന്ന ദിലീപ് കുമാർ ഇന്ത്യൻ ചലച്ചിത്രത്തിലെ മികച്ച നടന്മാരിൽ ഒരാളായി കണക്കാക്കപ്പെടുന്നു. ഫിലിംഫെയർ അവാർഡ് ആദ്യമായി നേടിയ നടൻ അദ്ദേഹമാണ്. ഏറ്റവും കൂടുതൽ തവണ മികച്ച നടനുള്ള ഫിലിംഫെയർ അവാർഡ് ലഭിച്ച നടൻ എന്ന റെകോർഡ് അദ്ദേഹത്തിന്റെ പേരിലാണ്.പത്മവിഭൂഷൺ നൽകി രാജ്യം ആദരിച്ചു.
മുൻകാലം.
ബ്രിട്ടീഷ് ഇന്ത്യയിലെ പെഷവാറിർ ഖ്വിസ്സ ഖവാനി ബസാർ പ്രദേശത്തെ കുടുംബവീട്ടിൽ 1922 ഡിസംബർ 11 ന് ലാല ഗുലാം സർവാർ ഖാന്റെയും ഭാര്യ ആയിഷ ബീഗത്തിന്റെയും പന്ത്രണ്ട് മക്കളിൽ ഒരാളായാണ് ദിലീപ് കുമാർ എന്ന മൂഹമ്മദ് യൂസുഫ് ഖാൻ ജനിച്ചത്. മുഹമ്മദ് യൂസഫ് ഖാൻ എന്നായിരുന്നു അദ്ദേഹത്തിന് മാതാപിതാക്കൾ നൽകിയ പേര്. ഒരു പഴക്കച്ചവടക്കാരനായിരുന്ന അദ്ദേഹത്തിന്റെ പിതാവ് ആദ്യകാലത്ത് പെഷവാറിലും പിന്നീട് നാസിക്കിനടുത്തുള്ള ദിയോലാലിയിലും തോട്ടങ്ങൾ സ്വന്തമാക്കിയിരുന്നു. നാസിക്കിലെ ദിയോലാലിയിലെ ബാർനെസ് വിദ്യാലയത്തിലാണ് മുഹമ്മദ് യൂസഫ് ഖാൻ പ്രാഥമിക വിദ്യാഭ്യാസം നിർവ്വഹിച്ചത്. കുട്ടിക്കാലത്തെ സുഹൃത്തും പിന്നീട് ചലച്ചിത്രമേഖലയിലെ സഹപ്രവർത്തകനുമായിരുന്ന രാജ് കപൂർ താമസിച്ചിരുന്ന മിശ്ര മതപാരമ്പര്യമുള്ള അതേ പ്രദേശത്താണ് അദ്ദേഹവും വളർന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="59362" url="https://ml.wikipedia.org/wiki?curid=59362" title="Dilip Kumar">
Dilip Kumar



</doc>
<doc id="59363" url="https://ml.wikipedia.org/wiki?curid=59363" title="Dileep (actor)">
Dileep (actor)



</doc>
<doc id="59364" url="https://ml.wikipedia.org/wiki?curid=59364" title="Santa Claus">
Santa Claus



</doc>
<doc id="59366" url="https://ml.wikipedia.org/wiki?curid=59366" title="ഡിംപിൾ കപാഡിയ">
ഡിംപിൾ കപാഡിയ

 
ഹിന്ദി ചലച്ചിത്രവേദിയിലെ ഒരു നടിയാണ് ഡിം‌പിൾ കപാഡിയ ഗുജറാത്തി വ്യവസായിയായ ചുന്നിഭായി കപാഡിയ യുടേയും ബെറ്റിയുടേയും മൂത്ത മകളായി (ജനനം: ജൂൺ 8, 1957) ജനിച്ചു. 1970-1980 കളിലെ ചിത്രങ്ങളിൽ തന്റെ വശീകരണം നിറഞ്ഞ അഭിനയം കൊണ്ട് വളരെ പ്രസിദ്ധി നേടിയിരുന്നു.
സിനിമാ ജീവിതം.
പതിനാറാമത്തെ വയസ്സിൽ 1973 -ൽ ആദ്യ ചിത്രമായ "ബോബി"യിൽ അഭിനയിച്ചുകൊണ്ടാണ് സിനിമാ ജീവിതം ആരംഭിക്കുന്നത്. 1985 ൽ ഇവരുടെ വിവാഹ മോചനത്തിനു ശേഷം ഇവർ ചലച്ചിത്ര രംഗത്തേക്ക് തിരിച്ചു വന്നു. "സാഗർ " എന്ന ചിത്രത്തിലൂടെ വീണ്ടൂം ശക്തമായി തിരിച്ചെത്തി.
1990 വരെ പല ചിത്രങ്ങളിഅഭിനയിച്ചിട്ടുള്ള ഡിംപിൾ; രുദ്ദാലി (1993) എന്ന ചിത്രത്തിലെ അഭിനയത്തിന് നാഷണൽ അവാർഡും, ബോബി(1973), സാഗർ (1985) എന്നീ ചിത്രങ്ങളിലെ അഭിനയത്തിന് നല്ല നടിക്കുള്ള ഫിലിംഫെയർ അവാർഡും, ക്രാന്തിവീർ (1994) എന്ന ചിത്രത്തിലെ അഭിനയത്തിന് സഹനടിക്കുള്ള ഫിലിംഫെയർ അവാർഡും നേടിയിട്ടുണ്ട്. 1993 ൽ ഫിലിംഫെയർ അവാർഡ് ലഭിച്ചു. 2001 ലെ "ദിൽ ചാഹ്ത ഹേ" എന്ന ചിത്രത്തിലെ വേഷം വളരെയധികം അഭിനന്ദനം നേടി. 2006 ൽ ആദ്യമായി ഇംഗ്ലീഷ് ചിത്രത്തിൽ അഭിനയിച്ചു.
സ്വകാര്യ ജീവിതം.
തന്റെ ആദ്യ ചിത്രമായ "ബോബി" പുറത്തിറങ്ങുന്നതിനു മുൻപ് ഡിം‌പിൾ നടനായ രാജേഷ് ഖന്നയെ വിവാഹം ചെയ്തു. പിന്നീട് നീണ്ട 12 വർഷം ചലച്ചിത്ര രംഗത്ത് നിന്ന് വിട്ടു നിന്നു. ഇവർക്ക് രണ്ട് മക്കളുണ്ട്. ബോളിവുഡ് രംഗത്തെ തന്നെ നടിയായ ട്വിങ്കിൾ ഖന്നയും , റിങ്കി ഖന്നയും. 
1984 ൽ വിവാഹ മോചനം നേടി. തന്റെ മക്കളും ഹിന്ദി ചലച്ചിത്ര രംഗത്ത് നടിമാരാണ്. മകൾ ട്വിങ്കിൾ ഖന്ന നടനായ അക്ഷയ് കുമാറിനെയാണ് വിവാഹം ചെയ്തിരിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="59367" url="https://ml.wikipedia.org/wiki?curid=59367" title="Dimple Kapadia">
Dimple Kapadia



</doc>
<doc id="59368" url="https://ml.wikipedia.org/wiki?curid=59368" title="ധർമേന്ദ്ര">
ധർമേന്ദ്ര



</doc>
<doc id="59370" url="https://ml.wikipedia.org/wiki?curid=59370" title="മീരാ ജാസ്മിൻ">
മീരാ ജാസ്മിൻ



</doc>
<doc id="59372" url="https://ml.wikipedia.org/wiki?curid=59372" title="അഡോവാ യുദ്ധം">
അഡോവാ യുദ്ധം

 
1896 മാർച്ച് 1-ന് എത്യോപ്യയുടെ വടക്കൻ പ്രദേശത്തുള്ള അഡോവായിൽവച്ച് എത്യോപ്യൻ സൈന്യവും ഇറ്റാലിയൻ സൈന്യവും തമ്മിൽ നടന്ന യുദ്ധമാണ് അഡോവാ യുദ്ധം. 1,00,000 പേരടങ്ങുന്ന എത്യോപ്യൻ സൈന്യത്തെ ചക്രവർത്തിയായ മെനിലിക്ക് II-ാമനും (1844-1913), 17,700 പേരുള്ള ഇറ്റാലിയൻ പട്ടാളത്തെ ജനറൽ ഓറെസ്റ്റെ ബരാഷ്യറും ആയിരുന്നു നയിച്ചത്. യുദ്ധത്തിൽ എത്യോപ്യക്ക് 4000-നും 5,000-നും ഇടയ്ക്ക് സൈനികർ നഷ്ടപ്പെട്ടപ്പോൾ, 7,000 ഇറ്റലിക്കാർ വധിക്കപ്പെടുകയും 3,000 പേർ തടവുകാരായി പിടിക്കപ്പെടുകയും ചെയ്തു. ഈ യുദ്ധത്തിന്റെ ഫലമായി എത്യോപ്യക്ക് സ്വാതന്ത്ര്യം ലഭിച്ചു.

</doc>
<doc id="59373" url="https://ml.wikipedia.org/wiki?curid=59373" title="സ്വാതന്ത്ര്യം അർദ്ധരാത്രിയിൽ">
സ്വാതന്ത്ര്യം അർദ്ധരാത്രിയിൽ

 
 
ഇന്ത്യൻ സ്വാതന്ത്ര്യത്തെക്കുറിച്ച് ഡൊമിനിക് ലാപിയർ എന്ന ഫ്രഞ്ചുകാരനും ലാറി കോളിൻസ് എന്ന അമേരിക്കനും ചേർന്നെഴുതിയ ഫ്രീഡം അറ്റ് മിഡ്നൈറ്റ് എന്ന ഇംഗ്ലീഷ് പുസ്തകത്തിന്റെ മലയാള പരിഭാഷയാണ് സ്വാതന്ത്ര്യം അർദ്ധരാത്രിയിൽ. ഇന്ത്യയിലെ അവസാനത്തെ വൈസ്രോയി മൗണ്ട് ബാറ്റൺ സ്ഥാനമേൽക്കുന്നത് മുതൽ, രാഷ്ട്രപിതാവ് ഗാന്ധിജി യുടെ കൊലപാതകം വരെയുള്ള കാര്യങ്ങളാണ് ഫ്രീഡം അറ്റ് മിഡ്‌നൈറ്റ്‌-ഇൽ പ്രതിപാദിക്കുന്നത്
ടി.കെ.ജി. നായരും എം.എസ്. ചന്ദ്രശേഖരവാരിയരുമാണ് പരിഭാഷകർ.1976 ൽ പുറത്തിറങ്ങിയ ഈ ഗ്രന്ഥം അന്നു തന്നെ ലോകശ്രദ്ധ പിടിച്ചുപറ്റുകയുണ്ടായി. ഡൽഹിയിലെ വികാസ് പബ്ലിഷിങ് ഹൗസ് ആണ് പ്രസാധകർ .ഗ്രന്ഥകർത്താക്കളുടെ മൂന്നു വർഷത്തെ നീണ്ട ഗവേഷണപഠനങ്ങളുടെ ഫലമാണ് ഈ കൃതി. 
പ്രമേയം.
ഈ പുസ്തകത്തിനായി ഗ്രന്ഥകാരന്മാർ ലൂയി മൗണ്ട്ബാറ്റൻ‍‍ മുതൽ ഗാന്ധിവധക്കേസിലെ പ്രതികൾ വരെയുള്ള നൂറുകണക്കിനാളുകളുമായി അഭിമുഖസംഭാഷണം നടത്തുകയും ആയിരക്കണക്കിനു താളുകളുള്ള പ്രമാണരേഖകൾ വായിക്കുകയും ചെയ്തു. അനേകം ഔദ്യോഗിക രേഖകളും ഡയറിക്കുറിപ്പുകളും പത്രക്കുറിപ്പുകളും ഇന്ത്യയെക്കുറിച്ചും ഇന്ത്യാവിഭജനകാലഘട്ടത്തെ കുറിച്ചും എഴുതപ്പെട്ട നൂറുകണക്കിന് ഗ്രന്ഥങ്ങൾ പഠിക്കുകയും ആയിരക്കണക്കിന് നാഴികകൾ സഞ്ചരിച്ച് വസ്തുതകൾ ശേഖരിക്കുകയും ചെയ്തതിനു ശേഷമാണ് അവർ ഈ പുസ്തകം എഴുതിയത്. 1947 ജനുവരി ഒന്ന് മുതൽ 1948 ജനുവരി 30 വരെയുള്ള കാലഘട്ടമാണ് ഈ പുസ്തകം നാടകീയമാംവണ്ണം വിവരിക്കുന്നത്. ഈ കാലഘട്ടത്തിലെ ഇന്ത്യയുടെ രാഷ്ട്രീയചരിത്രമാണ് പ്രധാന പ്രതിപാദ്യമെങ്കിലും ചരിത്രം, ഭൂമിശാസ്ത്രം, മതം, സംസ്കാരം, ഭാഷ, വർഗം, നിറം, വേഷം തുടങ്ങിയ ഇന്ത്യയുടെ വൈവിധ്യങ്ങളും ആധികാരികതയോടെ അവതരിപ്പിക്കുന്നുണ്ട്.
മലയാളത്തിലെ ബെസ്റ്റ് സെല്ലർ.
ഈ പുസ്തകത്തിന്റെ മലയാളം പതിപ്പ് പുറത്തിറങ്ങിയതിനു ശേഷം എക്കാലവും ഒരു ബെസ്റ്റ് സെല്ലർ ആയിരുന്നു. മലയാളത്തിൽ ഇതുവരെ ഇരുപത്തിയാറ് പതിപ്പുകളിലായി 76,750 പ്രതികൾ പുറത്തിറങ്ങിയിട്ടുണ്ട്.

</doc>
<doc id="59375" url="https://ml.wikipedia.org/wiki?curid=59375" title="ലാറി കോളിൻസ്">
ലാറി കോളിൻസ്

 
ഒരു അമേരിക്കൻ എഴുത്തുകാരനാണ് ലാറി കോളിൻസ് (ആംഗലേയം: Larry Collins) (സെപ്റ്റംബർ 14, 1929 – ജൂൺ 20, 2005). ഇന്ത്യൻ സ്വാതന്ത്ര്യത്തെ കുറിച്ച് ഡൊമിനിക് ലാപിയറുമായി ചേർന്ന് എഴുതിയ സ്വാതന്ത്ര്യം അർദ്ധരാത്രിയിൽ എന്ന ഗ്രന്ഥം ലോകശ്രദ്ധയാകർഷിച്ചതാണ്.
ജീവിതം.
1929 സെപ്റ്റംബർ 14 ന് അമേരിക്കയിലെ കണക്റ്റിക്കട്ട് എന്ന സ്ഥലത്തു ജനിച്ചു. യെയ്ൽ (Yale) സർവ്വകലാശാലയിൽ നിന്ന് 1951 ൽ ബിരുദമെടുത്തു. ആദ്യം പ്രോക്റ്റർ ആൻഡ് ഗാംബ്ൾ കമ്പനിയുടെ പരസ്യവിഭാഗത്തിൽ കുറച്ചുകാലം ജോലി ചെയ്തു. പിന്നീട് സൈന്യത്തിൽ ചേർന്നു. 1953-55 കാലയളവിൽ സഖ്യശക്തികളുടെ പാരീസിലുള്ള കാര്യാലയത്തിൽ ജോലി ചെയ്യുമ്പോഴാണ് ഡൊമിനിക് ലാപിയറെ കണ്ടുമുട്ടുന്നതും പരിചയപ്പെടുന്നതും. ഇരുവരും ചേർന്ന് 43 വർഷത്തിനിടെ അനേകം ഗ്രന്ഥങ്ങൾ രചിക്കുകയുണ്ടായി.
അവലംബം.
&lt;templatestyles src="Reflist/styles.css" /&gt;

</doc>
<doc id="59378" url="https://ml.wikipedia.org/wiki?curid=59378" title="അന്റോണിനസ് പയസ്">
അന്റോണിനസ് പയസ്

 
അന്റോണിനസ് പയസ് (Antoninus Pius) എന്ന പേരിലറിയപ്പെടുന്ന ടൈറ്റസ് ഔറേലിയസ് ഫുൾവിയസ് ബൊയ്ഓണിയസ് അരിയസ് അന്റോണിനസ് ഒരു റോമൻ ചക്രവർത്തിയായിരുന്നു. റോമൻ കോൺസലായിരുന്ന ഒറേലിയസ് ഫുൾവിയന്റെ മകനായി എ.ഡി. 86-ൽ ജനിച്ചു. ഭരണകാര്യങ്ങളിൽ വളരെ പ്രഗല്ഭനായിരുന്ന അന്റോണിനസിനെ റോമൻ ചക്രവർത്തിയായിരുന്ന ഹാഡ്രിയൻ (76-138) തന്റെ പിൻഗാമിയായി തെരഞ്ഞെടുത്തു. എ.ഡി. 138-ൽ റോമൻ ചക്രവർത്തിയായി. 23 വർഷം ഇദ്ദേഹം രാജ്യം ഭരിച്ചു. റോമിലെ സെനറ്റുമായി രഞ്ജിപ്പോടുകൂടിയാണ് ഇദ്ദേഹം ഭരണം നടത്തിയത്. റോമിന്റെ അതിർത്തിയുടെ നില ഭദ്രമാക്കിയത് ഇദ്ദേഹത്തിന്റെ വമ്പിച്ച നേട്ടമാണ്. ഇംഗ്ളണ്ടിലെ അന്റോണൈൻകോട്ട പണികഴിപ്പിച്ചത് ഇദ്ദേഹമായിരുന്നു. എ.ഡി. 161-ൽ അന്റോണിനസ് അന്തരിച്ചു. തുടർന്ന് ദത്തുപുത്രൻമാരായ മാർക്കസ് ഒറേലിയസും ലൂഷ്യസ് ഒറേലിയസ് വെറസും ചക്രവർത്തിമാരായി.

</doc>
<doc id="59379" url="https://ml.wikipedia.org/wiki?curid=59379" title="Bus Rapid Transit">
Bus Rapid Transit



</doc>
<doc id="59380" url="https://ml.wikipedia.org/wiki?curid=59380" title="B.R.T.">
B.R.T.



</doc>
<doc id="59381" url="https://ml.wikipedia.org/wiki?curid=59381" title="Antoninus Pius">
Antoninus Pius



</doc>
<doc id="59383" url="https://ml.wikipedia.org/wiki?curid=59383" title="ടൂമൻ നദി">
ടൂമൻ നദി

 
പൂർവേഷ്യയിലെ ഒരു നദിയാണ് ടൂമൻ . ഉത്തര കൊറിയയ്ക്കും ചൈനയ്ക്കുമിടയ്ക്കുള്ള അതിർത്തിയായി ഈ നദി വർത്തിക്കുന്നു. 
ചാങ്പായ് മലനിരകളുടെ കിഴക്കൻ ചരിവുകളിൽ നിന്നാണ് ടൂമൻ നദി ഉത്ഭവിക്കുന്നുത്. തുടക്കത്തിൽ ഏതാണ്ട് 521 കി.മീ. ദൂരം വ.കിഴക്കൻ ദിശയിലൊഴുകുന്ന നദി പിന്നീട് തെ.കിഴക്കോട്ടൊഴുകി ജപ്പാൻ കടലിൽ പതിക്കുന്നു. പതനസ്ഥാനത്തിനു സമീപം ഉത്തരകൊറിയയുടെയും മുൻ സോവിയറ്റ് റിപ്പബ്ലിക്കിന്റെയും അതിർത്തിയിലൂടെയാണ് നദി ഒഴുകുന്നത്.
തടിയുത്പാദനവും കൽക്കരിഖനനവും കേന്ദ്രീകരിച്ചിരിക്കുന്ന സമീപപ്രദേശങ്ങളെ ടൂമൻ നദി ജലസിക്തമാക്കുന്നു. നദിയുടെ അഴിമുഖത്തോടടുത്ത ഭാഗങ്ങൾ മാത്രമേ ഗതാഗതയോഗ്യമായിട്ടുള്ളു. വേനൽക്കാലത്ത് തടികൾ ഒഴുക്കിക്കൊണ്ടു പോകുന്നതിന് ടൂമൻ നദി ഉപയോഗപ്പെടുന്നുണ്ട്. മഞ്ഞുമാസങ്ങളിൽ നദീജലം ഉറഞ്ഞു കട്ടിയാവുക പതിവാണ്.
ഉത്തര കൊറിയയിൽ ടൂമൻ നദീതീരത്ത് ഇരുമ്പയിരിന്റെയും ലിഗ്നൈറ്റിന്റെയും വൻനിക്ഷേപങ്ങൾ കണ്ടെത്തിയിട്ടുണ്ട്. ഉത്തര കൊറിയയിൽ മൂസനുംഹോയർയോങിനും മധ്യേ രൂപമെടുത്തിട്ടുള്ള ജലപാതം വൻതോതിൽ ജലവൈദ്യുതോർജം ഉത്പാദിപ്പിക്കാൻ ഉപയുക്തമാവുന്നു.

</doc>
<doc id="59384" url="https://ml.wikipedia.org/wiki?curid=59384" title="Tumen River">
Tumen River



</doc>
<doc id="59385" url="https://ml.wikipedia.org/wiki?curid=59385" title="ടാനിംബാർ ദ്വീപുകൾ">
ടാനിംബാർ ദ്വീപുകൾ

 
കിഴക്കൻ ഇന്തോനേഷ്യയിലെ ഒരു ദ്വീപസമൂഹമാണ് ടാനിംബാർ. 66-ഓളം ദ്വീപുകളുൾക്കൊള്ളുന്ന ഈ ദ്വീപസമൂഹം ബൻദ-അറാഫുറ കടലുകൾക്കിടയിലായി സ്ഥിതി ചെയ്യുന്നു. മുമ്പു ടിമോർ ലോത് ദ്വീപുകൾ എന്ന പേരിൽ അറിയപ്പെട്ടിരുന്ന ഈ ദ്വീപസമൂഹം മാലുകു പ്രവിശ്യയുടെ ഭാഗമാണ്. ജനസംഖ്യ ഏകദേശം 61,000. ജംദേന (Jamdena) ആണ് ഈ ദ്വീപസമൂഹത്തിലെ ഏറ്റവും വലിയ ദ്വീപ്. ഇതിനു 110 കി. മീ. നീളവും 45 കി. മീ. വീതിയുമുണ്ട്. വനനിബിഡമായ ടാനിംബാർ ദ്വീപുകളിൽ സാവന്നാ പുൽമേടുകളും, ചതുപ്പുനിലങ്ങളും ധാരാളമായി കാണപ്പെടുന്നു. 'ആൽഫേഴ്സ്' (Alfurs) വിഭാഗത്തിൽപ്പെടുന്ന ജനങ്ങളിൽ ഭൂരിഭാഗവും ജഡാത്മവാദ (Animism) വിശ്വാസികളാകുന്നു; ശേഷിക്കുന്നവർ ക്രൈസ്തവ, ഇസ്ലാം മതവിശ്വാസികളും. 
ഭൂമിശാസ്ത്രം.
ദ്വീപുകളുടെ വടക്ക് കിഴക്ക് അറു ദ്വീപുകൾ,കൈ ദ്വീപുകൾ എന്നിവയും പടിഞ്ഞാറ് ബാബർ ദ്വീപ്, ടിമോർ എന്നിവയും സ്ഥിതി ചെയ്യുന്നു. ജംദേന ആണ് ഈ ദ്വീപസമൂഹത്തിലെ ഏറ്റവും വലിയ ദ്വീപ്. ഇതിനു 110 കി. മീ. നീളവും 45 കി. മീ. വീതിയുമുണ്ട്. ലറത്, സെലറു, വുളിയറു എന്നിവയാണ് മറ്റ് പ്രധാന ദ്വീപുകൾ. വനനിബിഡമായ ടാനിംബാർ ദ്വീപുകളിൽ സാവന്നാ പുൽമേടുകളും, ചതുപ്പുനിലങ്ങളും ധാരാളമായി കാണപ്പെടുന്നു.
സമ്പദ്ഘടന.
കൃഷിയാണ് ജനങ്ങളുടെ പ്രധാന ഉപജീവനമാർഗം. ചോളം, നെല്ല്, ചൗവ്വരി, കിഴങ്ങിനങ്ങൾ, തേങ്ങ, പഴവർഗങ്ങൾ എന്നിവയാണ് പ്രധാന വിളകൾ. മത്സ്യബന്ധനവും പന്നി വളർത്തലുമാണ് ദ്വീപുവാസികളുടെ മറ്റ് ഉപജീവനമാർഗങ്ങൾ. ആമത്തോടും, ട്രിപ്പാങ് എന്ന ഒരിനം കക്കാപ്രാണിയും ഇവിടെ ഉത്പ്പാദിപ്പിക്കപ്പെടുന്നുണ്ട്.
 

</doc>
<doc id="59386" url="https://ml.wikipedia.org/wiki?curid=59386" title="Tanimbar Islands">
Tanimbar Islands



</doc>
<doc id="59387" url="https://ml.wikipedia.org/wiki?curid=59387" title="ചാവുകടൽ ചുരുളുകൾ">
ചാവുകടൽ ചുരുളുകൾ

 
1947-നും 1956-നും ഇടക്ക്, പശ്ചിമേഷ്യയിൽ ചാവുകടലിന്റെ വടക്കുപടിഞ്ഞാറൻ തീരത്തെ പുരാതന ജനവാസകേന്ദ്രമായ ഖിർബത് കുമ്രാനോടുചേർന്നുള്ള കുമ്രാൻ താഴ്വരയിലെ പതിനൊന്നു ഗുഹകളിൽ നിന്ന് കണ്ടുകിട്ടിയ തൊള്ളായിരത്തോളം ലിഖിതരേഖകളാണ് ചാവുകടൽ ചുരുളുകൾ എന്നറിയപ്പെടുന്നത്. ഇവയിൽ ഒരു പ്രധാനഭാഗം എബ്രായ ബൈബിളിലെ ഗ്രന്ഥങ്ങളും ഗ്രന്ഥഭാഗങ്ങളുമാണ്. ക്രിസ്തുവർഷം ഒന്നാം നൂറ്റാണ്ടിന്റെ അന്ത്യത്തിനപ്പുറത്തുനിന്ന് ഇന്നു ലഭ്യമായ ചുരുക്കം ബൈബിൾ രേഖകളിൽ ഉൾപ്പെടുന്ന ഇവ, മതപരവും ചരിത്രപരവുമായി വലിയ പ്രാധാന്യമുള്ള രേഖകളാണ്. യെരുശലേമിലെ രണ്ടാം ദേവാലയത്തിന്റെ അവസാനകാലത്തെ യഹൂദമതത്തിനുള്ളിൽ, വിശ്വാസങ്ങളിലും ആചാരങ്ങളിലും നിലവിലിരുന്ന ഗണ്യമായ വൈവിദ്ധ്യത്തിലേക്ക് ഇവ വെളിച്ചം വീശുന്നു. എബ്രായ, അരമായ ഭാഷകളിലും ഗ്രീക്കുഭാഷയുടെ കൊയ്നെ വകഭേദത്തിലും ആണ് അവ എഴുതപ്പെട്ടിരിക്കുന്നത്. മിക്കവയും മൃഗചർമ്മത്തിൽ ഉള്ളവയാണെങ്കിലും പാപ്പിറസിൽ എഴുതപ്പെട്ടിരിക്കുന്നവയും ഉണ്ട്. ഈ കൈയെഴുത്തുപ്രതികൾ പൊതുവർഷാരംഭത്തിനുമുൻപ് 250-നും പൊതുവർഷം 70-നും ഇടക്കുള്ളവയാണെന്ന് കാർബൺ-14 പരീക്ഷണത്തിലും പുരാതനരചനാപഠനത്തിൽ നിന്നും തെളിഞ്ഞിട്ടുണ്ട്..
കണ്ടെത്തൽ.
ബെദുവിൻ ബാലൻ.
ചാവുകടലിന്റെ വടക്കുപടിഞ്ഞാറെതീരത്തെ ഒരു കിലോമീറ്റർ പരപ്പിലാണ് കുമ്രാനിലെ അധിവാസസ്ഥാനം. ചുരുളുകൾ കിട്ടിയ പതിനൊന്നുഗുഹകൾ അധിവാസകേന്ദ്രത്തിൽ നിന്ന് 125 മീറ്റർ(നാലാമത്തെ ഗുഹ) മുതൽ ഒരു കിലോമീറ്റർ(ഒന്നാം ഗുഹ) വരെ ദൂരെയാണ്. യെറീക്കോ നഗരത്തിൽ നിന്ന് പതിമൂന്നുകിലോമീറ്റർ തെക്കോട്ടുമാറിയാണിത്. 1947-ൽ, ബെദൂവിനുകളുടെ താമിരാ ഗോത്രത്തിൽ പെട്ട മുഹമ്മദ് ആദ്ദിബ്ബ് എന്ന പതിനഞ്ചുവയസ്സുകാരൻ ബാലൻ ആദ്യത്തെ ചാവുകടൽ ചുരുളുകൾ കണ്ടെത്തിയെന്നാണ് പൊതുവേ കരുതപ്പെടുന്നത്.
ഒരു കഥയനുസരിച്ച് കാണാതെപോയ ഒരാടിനെ അന്വേഷിച്ചുപോയ അദ്ദീബ്, ഗുഹകളിലൊന്നിലേക്ക് കല്ലെറിഞ്ഞപ്പോൾ മൺപാത്രം പൊട്ടുന്ന ശബ്ദം കേട്ടു. തുടർന്ന് ഗുഹയിൽ പ്രവേശിച്ച അവൻ, തുണിയിൽ പൊതിഞ്ഞ് തോൽച്ചുരുളുകൾ സൂക്ഷിച്ചിരിക്കുന്ന മൺഭരണികൾ കണ്ടെത്തി. ചുരുളുകളുടെ മൂല്യം മനസ്സിലാക്കിയ ഒരു ബെത്‌ലഹേംകാരൻ പുരാവസ്തുവ്യാപാരി ഇബ്രാഹിം ഇജാ അവ വാങ്ങാൻ തയ്യാറാകുന്നതിന് മുൻപ്, അനേകം ചുരുളുകൾ വീട്ടമ്മമാർ അടുപ്പെരിക്കാൻ ഉപയോഗിച്ചുവെന്ന് പറയപ്പെടുന്നു. ചുരുളുകൾ ഏതെങ്കിലും സിനഗോഗിൽ നിന്ന് മോഷ്ടിച്ചവയായിരിക്കുമെന്ന് മുന്നറിയിപ്പുകിട്ടിയ ഇജാ അവ തിരികെകൊടുത്തു. 'കാൻഡൊ' ഏന്നും പേരുള്ള ഖലീൽ എസ്കന്ദർ ഷാഹിന്റെ കൈവശമാണ് പിന്നീട് അവ എത്തിയത്. ചെരുപ്പുകുത്തിയായിരുന്ന അയാൾ പുരാവസ്തുവ്യാപാരത്തിലും ഏർപ്പെട്ടിരുന്നു. മിക്കവരും നൽകുന്ന വിവരം അനുസരിച്ച്, ആദ്യത്തെ കണ്ടെത്തലിനുശേഷം അദ്ദീബ് ഗുഹയിൽ നിന്ന് എടുത്തുമാറ്റിയത് മൂന്നു ചുരുളുകൾ മാത്രമായിരുന്നു. അയാൾ കൂടുതൽ ചുരുളുകൾക്കായി വീണ്ടും സ്ഥലം സന്ദര്ശിച്ചുവെന്നും അതൊരുപക്ഷേ 'കാൻഡോ'യുടെ പ്രേരണമൂലം ആയിരുന്നിരിക്കാം എന്നും പറയപ്പെടുന്നു. 'കാൻഡോ' തന്നെ ഒരു രഹസ്യപര്യവേഷണം നടത്തിയെന്നാണ് മറ്റൊരു കഥ. മൂന്നുചുരുളുകളെങ്കിലും അയാളുടെ കൈവശം ഉണ്ടായിരുന്നു.
കൈമാറ്റങ്ങൾ.
അതിനിടെ കൂടുതൽ വിലക്ക് വിൽക്കാൻ അവസരമുണ്ടാകുവോളം ചുരുളുകൾ ജോർജ്ജ് ഇശയാ എന്ന ഇടനിലക്കാരന്റെ കൈവശമിരിക്കട്ടെ എന്നു ബെദൂവിനുകൾക്കിടയിൽ തീരുമാനമായി. സുറിയാനി ഓർത്തോഡോക്സ് സഭാവിശ്വാസിയായിരുന്ന ഇശയാ, ചുരുളുകളുടെ മൂല്യത്തെക്കുറിച്ച് മനസ്സിലാക്കാനായി, യെരുശലേമിലെ വിശുദ്ധ മർക്കോസിന്റെ സന്ന്യാസാശ്രമവുമായി ബന്ധപ്പെട്ടു. കണ്ടെത്തലിന്റെ വാർത്ത, മാർ സാമുവൽ എന്നറിയപ്പെടുന്ന മെത്രാപ്പോലീത്താ അത്താനാസിയസ് യേശു സാമുവലിന്റെ അടുത്തെത്താൻ ഇത് കാരണമായി.
പരിശോധനക്കുശേഷം ചുരുളുകൾ പുരാതനമായിരി‍ക്കാമെന്ന് സംശയിച്ച മാർ സാമുവൽ അവ വിലയ്ക്കുവാങ്ങാൻ തയ്യാറായി. നാലുചുരുളുകൾ അങ്ങനെ അദ്ദേഹത്തിന്റെ കൈവശമെത്തി: ഇപ്പോൾ ഏറെ പ്രശസ്തമായ "ഏശയ്യാ ചുരുൾ", "സഭാനിയം", "ഹബക്കുക്ക് പെഷെർ" എന്ന പേരിൽ ഹബക്കുകിന്റെ പുസ്തകത്തിന്റെ വ്യാഖ്യാനം, "ഉല്പത്തി-വെളിപാട്" എന്നീ ചുരുളുകളായിരുന്നു അവ. 24 പൗണ്ട് ആണ് അദ്ദേഹം ഈ അമൂല്യരേഖകൾക്ക് വിലയായി കൊടുത്തത് എന്നു പറയപ്പെടുന്നു. പുരാവസ്തുച്ചന്തയിൽ താമസിയാതെ കൂടുതൽ ചുരുളുകൾ എത്തി. അവയിൽ കാൻഡോയുടെ കൈവശമുണ്ടായിരുന്ന മൂന്നെണ്ണം ഇസ്രായേലിലെ പുരാവസ്തുവിജ്ഞാനിയും എബ്രായ സർവകലാശാലയിലെ പണ്ഡിതനുമായിരുന്ന എലയാസർ സുകേനിക് 1947 നവംബർ 29-ന് വാങ്ങി. "യുദ്ധച്ചുരുൾ", "കൃതജ്ഞതാസ്തോത്രങ്ങളുടെ ചുരുൾ", കൂടുതൽ ശിഥിലമായിരുന്ന മറ്റൊരു "ഏശയ്യാ ചുരുൾ" എന്നിവയായിരുന്നു അവ.
1947 അവസാനത്തോടെ മാർ സാമുവേലിന്റെ കൈവശമുള്ള ചുരുളുകളുടെ കാര്യം അറിഞ്ഞ സുകേനിക് അവ വാങ്ങാൻ ശ്രമിച്ചെങ്കിലും വിജയിച്ചില്ല. അതേസമയം ചുരുളുകൾ, യെരുശലേമിലെ അമേരിക്കൻ പൗരസ്ത്യഗവേഷണവിദ്യാലയത്തിലെ ജോൺ സി.ട്രെവറിന്റെ ശ്രദ്ധയിൽ പെട്ടു. ബൈബിളിന്റെ അന്ന് അറിയപ്പെട്ടിരുന്നവയിൽ ഏറ്റവും പഴയ കൈയെഴുത്തുപ്രതിയാ നാഷ് പാപ്പിറസിലെ ലിപികളെ ചുരുളുകളിലെ ലിപിയുമായി താരതമ്യം ചെയ്ത അദ്ദേഹം പല സമാനതകളും കണ്ടെത്തി. 
1948 ഫെബ്രുവരി 28-ന് മാർ സാമുവെലുമായി നടത്തിയ കൂടിക്കാഴ്ചക്കിടെ, ഛായാഗ്രഹണത്തിൽ ഏറെ തല്പരനായിരുന്ന ട്രെവർ ചുരുളുകളുടെ ചിത്രമെടുത്തു. തുണിപ്പൊതിയിൽ നിന്ന് വെളിയിലെടുത്തപ്പോൾ തുടങ്ങിയ രാസപ്പകർച്ച മൂലം ചുരുളുകളിലെ ലിഖിതങ്ങളുടെ ചായം മങ്ങാൻ തുടങ്ങിയതിനാൽ, കാലം കടന്നപ്പോൾ ട്രെവർ അന്നെടുത്ത ചിത്രങ്ങൾ ചുരുളുകളിലെ മൂലലിഖിതങ്ങളേക്കാൾ വ്യക്തതയുണ്ടെന്നായി.
1948-ൽ അറേബ്യൻ നാടുകളും ഇസ്രായേലും തമ്മിൽ യുദ്ധം പൊട്ടിപ്പുറപ്പെട്ടപ്പോൾ, സുരക്ഷക്കായി ചുരുളുകൾ ഇസ്രായേലിൽ നിന്ന് ലെബനനിലെ ബെയ്റൂത്തിലേക്ക് മാറ്റപ്പെട്ടു.
1948 സെപ്റ്റംബർ ആദ്യം, മാർ സാമുവേൽ, പൗരസ്ത്യഗവേഷണവിദ്യാലയത്തിന്റെ പുതിയ ഡയറക്ടറായിരുന്ന പ്രൊഫസർ ഓവിഡ് ആർ സെല്ലേഴ്സിനടുത്ത്, തനിക്ക് ആയിടെ കിട്ടിയ ചില ചുരുൾശകലങ്ങൾ കൊണ്ടുചെന്നു. എന്നാൽ ആദ്യത്തെ കണ്ടെത്തലിന് രണ്ടുവർഷത്തിനുശേഷം 1948-ന്നൊടുവിൽപ്പോലും പണ്ഡിതന്മാർ ചുരുളുകൾ കിട്ടിയ ഗുഹ കണ്ടെത്തിയിട്ടില്ലായിരുന്നു. യുദ്ധസാഹചര്യങ്ങൾ മൂലം വൻതോതിലുള്ള പര്യവേഷണങ്ങളൊന്നും സാധ്യമായിരുന്നില്ല. ഗുഹ കണ്ടെത്താൻ തന്നെ സഹായിക്കാൻ സെല്ലേഴ്സ് സിറിയയോട് അഭ്യർഥിച്ചുവെന്നും അവർ ആവശ്യപ്പെട്ട പ്രതിഫലം അദ്ദേഹത്തിന് താങ്ങാനാവുന്നതിലും അധികമായിരുന്നുവെന്നും പറയപ്പെടുന്നു. ഒടുവിൽ 1949 ജനുവരി 29-ന് ഒന്നാം ഗുഹ കണ്ടെത്താൻ കഴിഞ്ഞത് ഒരു ഐക്യരാഷ്ട്രസഭാ നിരീക്ഷകനാണ്.
വില്പ്പന.
അതിനിടെ തന്റെ കൈവശമുണ്ടായിരുന്ന ചുരുളുകൾ മാർ സാമുവേൽ അമേരിക്കയിലേക്ക് കൊണ്ടുപോയി ബാങ്ക് ലോക്കറിൽ സൂക്ഷിച്ചിരുന്നു. അവയെ സംബന്ധിച്ച ഒരു പരസ്യം 1954 ജൂൺ ഒന്നാം തിയതി അമേരിക്കയിലെ വാൾ സ്ട്രീറ്റ് പത്രികയിൽ പ്രത്യക്ഷപ്പെട്ടു. പലവക പരസ്യങ്ങളുടെ വിഭാഗത്തിലെ 'വില്പനക്ക്' എന്ന ഉപവിഭാഗത്തിൽ പ്രത്യക്ഷപ്പെട്ട പരസ്യം ഇതായിരുന്നു:-
 നാലു ചാവു കടൽ ചുരുളുകൾ
ക്രിസ്തുവിന് മുൻപ് 200-ആം ആണ്ട് വരെയെങ്കിലും പഴക്കമുള്ള 
ബൈബിൾ കൈയെഴുത്തുപ്രതികൾ വില്കാനുണ്ട്.
വ്യക്തിയുടെയോ സംഘടനയുടെതോ വകയായി,
ഏതെങ്കിലും മതസ്ഥാപനത്തിനോ വിദ്യാഭ്യാസസ്ഥാപനത്തിനോ
ഉപഹാരമായി നൽകാൻഎറ്റവും അനുയോജ്യം.
ബോക്സ് എഫ് 206 വാൾ സ്ട്രീറ്റ് പത്രിക
ദീർഘമായ ചർച്ചകൾക്കൊടുവിൽ ജൂലൈ ഒന്നാം തിയതി, മാർ സാമുവേൽ ഉൾപ്പെടെ മൂന്നുപേർ ചുരുളുകൾ ‍ന്യൂയോർക്കിലെ വാൾഡോർഫ്-അസ്റ്റോറിയ ഹോട്ടലിൽ ‍കൊണ്ടുവന്നു. ചുരുളുകൾ വാങ്ങിയത് നേരത്തേ കാൻഡോയുടെ മൂന്നു ചുരുളുകൾ വാങ്ങിയ എബ്രായ സർവകലാശാലയിലെ പുരാവസ്തുവിജ്ഞാനി എലയാസർ സുകേനികിന്റെ മകനും പുരാവസ്തുവിജ്ഞാനിതന്നെയും ആയ യിഗാൽ യാദിൻ ആയിരുന്നു. (സുകേനിക് നേരത്തേ മരിച്ചിരുന്നു.) രണ്ടുലക്ഷത്തി അൻപതിനായിരം ഡോളറിനാണ് അവയുടെ കൈമാറ്റം നടന്നത്. അതിൽ പകുതിയേ മാർ സാമുവേലിന് ലഭിച്ചുള്ളു എന്ന് പറയപ്പെടുന്നു. കടലാസുകളിലെ തിരിമറിമൂലം, ഒരു പ്രധാനപങ്ക് നികുതിയായി അമേരിക്കൻ സർക്കാരിന് തന്നെ കിട്ടി. സുകേനിക്കും മകനുമായി വാങ്ങിയ ഏഴു ചുരുളുകളും ഇപ്പോൾ സൂക്ഷിച്ചിരിക്കുന്നത് യെരുശലേമിലെ ഗ്രന്ഥക്ഷേത്രത്തിലാണ് (Shrine of the Book) സൂക്ഷിച്ചിരിക്കുന്നത്.
മറ്റു കണ്ടെത്തലുകൾ.
ആദ്യം കണ്ടെത്തിയ ചുരുളുകളുടെ ഉറവിടമായ ഒന്നാം ഗുഹയുടെ സ്ഥാനം പുറം ലോകത്തിന്റെ അറിവിൽ വന്നതോടെ ഖിർബത് കുമ്രാനടുത്തുള്ള പ്രദേശമാകെ പണ്ഡിതന്മാരുടേയും ധനകാക്ഷികളുടേയും അന്വേഷണത്തിനു വിധേയമായി. വിലപ്പെട്ട രേഖകൾ സൂക്ഷിച്ചിരുന്ന വേറെ പത്തു ഗുഹകൾ കൂടി കണ്ടെത്താൻ ഇത് ഇടയാക്കി. 
രണ്ടാം ഗുഹ.
രണ്ടാം ഗുഹയിൽ ബെദുവിനുകൾ മുന്നൂറോളം ചുരുളുകളുടെ ശകലങ്ങൾ കണ്ടെത്തി. പഴയ നിയമത്തിന്റെ സാർവത്രിക അംഗീകാരമുള്ള കാനോനിൽ പെടാത്തതും ഗ്രീക്ക് പരിഭാഷയിൽ മാത്രം നേരത്തേ ലഭ്യമായിരുന്നതുമായ ജൂബിലികൾ, സിറാക്ക് എന്നീ ഗ്രന്ഥങ്ങളുടെ എബ്രായ മൂലവും ഇവയിൽ പെടുന്നു.
മൂന്നാം ഗുഹ.
ചുരുളുകളിൽ ഏറെ കൗതുകമുണർത്തിയ ചെമ്പുചുരുൾ മൂന്നാം ഗുഹയിൽ നിന്ന് 1952-ലാണ് കണ്ടുകിട്ടിയത്. , യൂദയാ പ്രദേശത്ത് പലയിടങ്ങളിലായി ചിതറി കിടക്കുന്ന 67 ഭൂഗർഭരഹസ്യ നിക്ഷേപസ്ഥാനങ്ങളുടെ ഒരു പട്ടിക ഇതിലുണ്ട്. വളരെ വലിയ അളവിൽ സ്വർണ്ണവും, വെള്ളിയും, ചെമ്പും, സുഗന്ധദ്രവ്യങ്ങളും, കൈയെഴുത്തുഗ്രന്ഥങ്ങളും ആ നിക്ഷേപസ്ഥാനങ്ങളിൽ ഒളിച്ചുവച്ചിരിക്കുന്നതായാണ് ചുരുളിൽ പറയുന്നത്. സുരക്ഷക്കായി മാറ്റപ്പെട്ട യെരുശലേം ദേവാലയത്തിലെ ധനം ആയിരിക്കണം ഇവ എന്ന് വിശ്വസിക്കപ്പെടുന്നു. ചെമ്പുചുരുളിന്റെ ലിപ്യന്തരീകരണം ഇനിയും പൂർത്തിയായിട്ടില്ല. ആദ്യഭാഗം, സ്വർണ്ണ-വെള്ളിക്കട്ടികളുടെ നിക്ഷേപസ്ഥാനങ്ങളെയാണ് പരാമർശിക്കുന്നത്. അവയുടെ ഭാരം ഷെക്കൽ എന്ന അളവിലാണ് കൊടുത്തിരിക്കുന്നത്. 
ചെമ്പുചുരുളിലെ എഴുത്തിൽ കുമ്രാന്റെ സെക്കാഖ എന്ന പഴയപേരിന്റെ സൂചനയുണ്ടെന്നും അത് ഷെക്കലുമായി ബന്ധപ്പെട്ടിരിക്കുന്നെന്നും വാദിക്കപ്പെട്ടിട്ടുണ്ട്. കുമ്രാനിൽ ചെന്നു ചേരുന്ന നീർച്ചാലിന്റെ പേരും സെക്കാഖ എന്നാണ്.
നാലാം ഗുഹ.
ആകെ കണ്ടെത്താനായ ചുരുളുകളിൽ തൊണ്ണൂറു ശതമാനവും നാലാം ഗുഹയിൽ നിന്നായിരുന്നു.; അവയിൽ എഴുപതുശതമാനത്തിന്റേയും ഉള്ളടക്കം പ്രസിദ്ധീകരിക്കപ്പെട്ടിട്ടുണ്ട്. അഞ്ഞൂറോളം വ്യത്യസ്ത ചുരുളുകളിൽ നിന്നായി പതിനയ്യായിരത്തോളം ശകലങ്ങൾ ഇവിടെനിന്ന് കണ്ടെത്തി. 
അഞ്ചും ആറും ഗുഹകൾ.
നാലാം ഗുഹക്ക് തൊട്ടുപിന്നാലെയാണ് ഇവ കണ്ടെത്തിയത്. വളരെ കുറച്ച് രേഖകളേ ഈ ഗുഹകളിൽ ഉണ്ടായിരുന്നുള്ളു.
ഏഴുമുതൽ പത്തുവരെ ഗുഹകൾ.
പുരാവസ്തുവിജ്ഞാനികൾ ഈ ഗുഹകൾ പരിശോധിച്ചത് 1957-ലാണ്. ഏറെ രേഖകളൊന്നും അവയിൽ നിന്ന് കിട്ടിയില്ല. ഏഴാം ഗുഹയിൽ പതിനേഴ് ഗ്രീക്ക് ശകലങ്ങൾ കിട്ടി. തുടർന്നുവന്ന പതിറ്റാണ്ടുകളിൽ ഏറെ വിവാദമുയർത്തിയ അഞ്ചാം ശകലം (7Q5)അതിലൊന്നായിരുന്നു. ആ ശകലത്തിലെ ലിഖിതം മർക്കോസിന്റെ സുവിശേഷത്തിൽ നിന്നാണെന്ന വാദമായിരുന്നു വിവാദത്തിനു പിന്നിൽ. ഇന്ന് ഈ വാദം മിക്കവാറും തിരസ്കരിക്കപ്പെട്ടിരിക്കുകയാണ്. എട്ടാം ഗുഹയിൽ നിന്ന് അഞ്ചുശകലങ്ങളും ഒൻപതാം ഗുഹയിൽനിന്ന് ഏഴുശകലങ്ങളും കിട്ടി. പത്താം ഗുഹയിൽ ആകെ ഉണ്ടായിരുന്നത് ഒരു മണ്പാത്രശകലമായിരുന്നു.
പതിനൊന്നാം ഗുഹ.
യെരുശലേം ദേവാലയത്തിന്റെ നിർമ്മാണവിധികൾ രേഖപ്പെടുത്തിയിരിക്കുന്ന "ദേവാലയച്ചുരുൾ" ഈ ഗുഹയിൽ നിന്നാണ് കണ്ടുകിട്ടിയത്. ചാവുകടൽ ചുരുളുകളിൽ ഏറ്റവും വലുത് ഇതാണ്. ഇപ്പോൾ അതിന് 8.15 മീറ്റർ നീളമുണ്ട്. അതിന്റെ മൂലദൈർഘ്യം 8.75 മീറ്റർ ആയിരുന്നു എന്ന് കരുതപ്പെടുന്നു. "ദേവാലയച്ചുരുൾ", കുമ്രാനിൽ കണ്ടുകിട്ടിയ ഗ്രന്ഥശേഖരത്തിന്റെ സ്രഷ്ടാക്കളായി കണക്കാക്കപ്പെടുന്ന എസ്സേനുകൾ എന്ന യഹൂദവിഭാഗത്തിന്റെ നിയമഗ്രന്ഥം(തോറ) ആയിരുന്നുവെന്ന് യിഗാൽ യാദിൻ അഭിപ്രായപ്പെട്ടിട്ടുണ്ട്. യാദിന്റെ സുഹൃത്തായിരുന്ന ഹാർട്ട്‌മാൻ സ്റ്റെഗേമാന്റെ അഭിപ്രായത്തിൽ, അത്തരത്തിളുള്ള പ്രാധാന്യമൊന്നും കല്പിക്കാനില്ലാത്ത ഗ്രന്ഥമാണ് ദേവാലയച്ചുരുൾ. എസ്സേനുകളുടെ അറിയപ്പെടുന്ന മറ്റു രചനകളിലൊന്നും ആ ഗ്രന്ഥം പരാമർശിക്കപ്പെടുന്നില്ല എന്നും സ്റ്റെഗേമാൻ ചൂണ്ടിക്കാട്ടി.
മെൽക്കിസദേക്കിനെ പരാമർശിക്കുന്ന, ഒരു അന്ത്യകാലപ്രതീക്ഷാശകലം (Escatological fragment), ഒരു സങ്കീർത്തനച്ചുരുൾ, ഇയോബിന്റെ പുസ്തകത്തിന്റെ തർജ്ജുമ എന്നിവയായിരുന്നു പതിനൊന്നാം ഗുഹയിൽ നിന്ന് ഇതിനുപുറമേ കണ്ടെത്തിയത്.
പ്രസിദ്ധീകരണം.
ചാവുകടൽശേഖരത്തിലെ ലിഖിതങ്ങളുടെയെല്ലാം പ്രസിദ്ധീകരണം ഒരുമിച്ചല്ല നടന്നത്. ഒന്നാം ഗുഹയിലെ രേഖകളെല്ലാം 1950-നും 1956-നും ഇടക്കും, എട്ടാം ഗുഹയിലേത് 1963-ലും, പതിനൊന്നാം ഗുഹയിൽ നിന്നുകിട്ടിയ സങ്കീര്ത്തനച്ചുരുൾ 1965-ലും പ്രസിദ്ധീകരിക്കപ്പെട്ടു. അവയുടെയൊക്ക് ഇംഗ്ലീഷ് പരിഭാഷകളും താമസിയാതെ പ്രസിദ്ധീകരിക്കപ്പെട്ടു. 
ശേഖരത്തിലെ നാല്പതുശതമാനത്തോളം വരുന്ന നാലാം ഗുഹയിലെ രേഖകളുടെ പ്രസിദ്ധീകരണചരിത്രം വ്യത്യസ്തമാണ്. അവയുടെ പ്രസിദ്ധീകരണത്തിന്റെ ചുമതല ഏറ്റെടുത്തത് യെരുശലേമിലെ ഡോമിനിക്കൻ സംന്യസവിഭാഗത്തിൽ നിന്നുള്ള റോളൻഡ് ഡി വോക്സിന്റെ നേതൃത്വത്തിലുള്ള ഒരു രാജ്യാന്തര സംഘമാണ്. ആ സംഘം അതിന്റെ ചുമതലയിൽ പെട്ട രേഖകളുടെ ആദ്യവാല്യം 1968-ൽ പ്രസിദ്ധീകരിച്ചെങ്കിലും അവശേഷിച്ചവയുടെ പ്രസിദ്ധീകരണം അവയുടെ ഉള്ളടക്കത്തെ സംബന്ധിച്ച തർക്കങ്ങളിൽ പെട്ട് വൈകി.
അങ്ങനെ നാലാം ഗുഹയിലെ രേഖകളിൽ ഒരു വലിയ ഭാഗം വർഷങ്ങളോളം പ്രസിദ്ധീകരിക്കപ്പെടാതെയിരുന്നു. ഗോപനീയതാനിയമത്തിന്റെ സം‌രക്ഷണത്തിലിരുന്ന ചുരുളുകളുടെ മൂലം അവയുമായി ബന്ധപ്പെട്ട രാഷ്ട്രാന്ത്രരസംഘത്തിനും അവർ നിർദ്ദേശിക്കുന്ന മറ്റുള്ളവർക്കും മാത്രമേ പ്രാപ്യമായിരുന്നുള്ളു. 1971-ൽ ഡി വോക്സിന്റെ മരണത്തിനുശേഷം അദ്ദേഹത്തിന്റെ പിന്തുടർച്ചക്കാർ ഈ രേഖകളുടെ ചിത്രങ്ങളുടെപോലും പ്രസിദ്ധീകരണം അനുവദിക്കാതെയിരുന്നു. ഈ സ്ഥിതിക്ക് മാറ്റമുണ്ടായത് ബെൻ സിയോൺ വക്കോൾഡർ, രാജ്യാന്തരസംഘത്തിനുപുറത്ത് ലഭ്യമായിരുന്ന കുറിപ്പുകളുടെ അടിസ്ഥാനത്തിൽ 17 രേഖകൾ 1991-ൽ പ്രസിദ്ധീകരിച്ചതോടെയാണ്. അതേവർഷം തന്നെ, നാലാം ഗുഹയിലെ രേഖകളുടെ, ഗോപനീയതാനിയമത്തിന്റെ പരിധിയിൽ പെടാതിരുന്ന ഒരു കൂട്ടം ഛായാചിത്രങ്ങൾ കാലിഫോർണിയയിൽ സാൻ മരീനോയിലെ ഹണ്ടിൺഗ്ടൻ ഗ്രന്ഥശാലയിൽ നിന്ന് കണ്ടുകിട്ടിയതും സഹായകമായി. കുറെക്കൂടി കാലതാമസത്തിനുശേഷം ഈ ഛായാചിത്രങ്ങൾ റോബർട്ട് ഐസ്മാനും ജെയിംസ് റോബിൻസനും ചേർന്ന്, "ചാവുകടൽചുരുളുകളുടെ ഛായചിത്രപ്പതിപ്പ്" എന്നപേരിൽ പ്രസിദ്ധീകരിച്ചു. അതോടെ ഗോപനീയതാനിയമത്തിന് അവസാനമായി.
പരക്കെ ബഹുമാനിക്കപ്പെട്ടിരുന്ന ഡച്ച്-ഇസ്രായേലി പണ്ഡിതൻ എമ്മാനുവേൽ ടോവിനെ 1990-ൽ മുഖ്യസംശോധകനായി നിയമിച്ചത് പ്രസിദ്ധീകരണത്തിന് വേഗതകൂട്ടി. നാലാം ഗുഹയിലെ രേഖകളുടെ പ്രസിദ്ധീകരണം താമസിയാതെ പുനരാരംഭിച്ച്, 1995 ആയപ്പോൽ അഞ്ചുവാല്യങ്ങൾ പൂർത്തിയായി. 2007-ൽ ബാക്കിനിന്നിരുന്ന രണ്ടുവാല്യങ്ങളും കൂടി പ്രസിദ്ധീകരിച്ചുകഴിയുമ്പോൾ, യൂദയാമരുഭൂമിയിലെ കണ്ടെത്തലുകളുടെ പരമ്പരയിൽ ആകെ 39 വാല്യങ്ങളാകും.
2007 ഡിസംബറിൽ ചാവുകടൽ ചുരുൾ സംസ്ഥാപനം മൂന്നുചുരുളുകളുടെ തനിച്ഛായാചിത്രങ്ങൾ ചേർന്ന ഒരു പതിപ്പിറക്കാൻ ലണ്ടണിലെ ഒരു പ്രസിദ്ധീകരണസ്ഥാപനത്തെ നിയോഗിച്ചു. "ഏശയ്യായുടെ ബൃഹദ്ചുരുൾ" (1QIsa), "സഭാനിയമച്ചുരുൾ" (1QS), "ഹബക്കൂക്ക് വ്യാഖ്യാനച്ചുരുൾ" (1QpHab) എന്നിവയായിരുന്നു ആ രേഖകൾ. ഛായാചിത്രപ്പതിപ്പിന്റെ മൂന്നുപ്രതികളിൽ ഒന്ന് തെക്കൻ കൊറിയയിലെ സോളിൽ "ആദിമക്രിസ്തുമതവും ചാവുകടൽ ചുരുളുകളും" എന്ന വിഷയത്തെ ആസ്പദമാക്കി നടന്ന പ്രദർശനത്തിൽ അവതരിപ്പിക്കപ്പെട്ടു. രണ്ടാം പ്രതി ലണ്ടണിലെ ബ്രിട്ടീഷ് സംഗ്രഹാലയഗ്രന്ഥശാല വിലക്കുവാങ്ങി.
പശ്ചാത്തലം.
ഈ വലിയ ഗ്രന്ഥശേഖരത്തിന്റെ ഉല്പത്തിയെ സംബന്ധിച്ച് നടന്ന ചർച്ചകളിൽ ഏറെക്കുറെ സമ്മതമായിട്ടുള്ളത് അവ, പല പുരാതനരേഖകളിലും പരാമർശിക്കപ്പെടുന്ന എസ്സീനുകൾ എന്ന യഹൂദവിഭാവുമായി ബന്ധപ്പെട്ടിരിക്കുന്നു എന്നാണ്. ഫരിസേയവിഭാഗത്തെ ചുറ്റിപ്പറ്റി കാലക്രമേണ വികസിച്ചുവന്ന റാബൈനികയഹൂദമതത്തിൽ നിന്ന് വിട്ടുപോയ ശമരിയർ, സദ്ദൂസിയർ, ആദ്യകാല ക്രിസ്ത്യാനികൾ എന്നിവരെപ്പോലെ ഒരു വിമതവിഭാഗമായിരുന്നു എസീനുകളും. ഒന്നാം നൂറ്റാണ്ടിലെ യഹൂദലേഖകന്മാരായിരുന്ന അലക്സാണ്ഡ്രിയയിലെ ഫിലോ, ഫ്ലാവിയസ് ജോസഫ് എന്നിവർ എസ്സീനുകളെ പരാമർശിക്കുന്നുണ്ട്. എസ്സീനുകളെക്കുറിച്ച് ആ ലേഖകന്മാർ നൽകുന്ന വിവരങ്ങളുമായി ചേർന്നു പോകുന്നവയാണ് ചാവുകടൽ ചുരുളുകളിൽ പ്രതിഫലിക്കുന്ന വിശ്വാസസംഹിതകൾ. മുഖ്യധാരായഹൂദമതത്തിൽ നിന്ന് മാറിക്കഴിയാൻ ആഗ്രഹിച്ച എസ്സീനുകളുടെ ഒരു വിഭാഗമായിരിക്കണം കുമ്രാനിൽ ഉണ്ടായിരുന്നത്. ഖിർബത് കുമ്രാനിലെ പര്യവേഷണത്തിൽ, മതിൽ കെട്ടി സം‌രക്ഷിക്കപ്പെട്ട താരതമ്യേന സ്വയം‌പര്യാപ്തമായ ഒരു ആവാസസ്ഥാനത്തോടൊപ്പം ബേക്കറിയും, മൺപാത്രനിർമ്മാണശാലയും, ഭോജനാലയവും, പുസ്തകനിർമ്മാണശാലയും(scriptorium) എല്ലാം കണ്ടെത്തിയിട്ടുണ്ട്. 
ചുരുളുകളിൽ ഏറെയും വിശകലനത്തിനു വിധേയമാക്കപ്പെട്ടിട്ടുണ്ടെങ്കിലും ഈ ഗ്രന്ഥസമുച്ചയം എന്തായിരുന്നുവെന്ന് തീരുമാനിക്കാനായിട്ടില്ല. ചിലർ അതിനെ കുമ്രാനിലെ എസ്സീൻ സമൂഹത്തിന്റെ ഗ്രന്ഥശാല(Library) ആയി കണക്കാക്കുന്നു. ക്രി.വ.67-70-ൽ റോമൻ ഭരണാധികാരികൾ യെരുശലേം ദേവാലയം നശിപ്പിച്ചതിനെതുടർന്നു വന്ന കഷ്ടതയുടെ നാളുകളിൽ ഭാവിയിൽ ആരെങ്കിലും കണ്ടെടുക്കട്ടെ എന്നുകരുതി ഗോപ്യമായി സൂക്ഷിക്കപ്പെട്ട ഗ്രന്ഥങ്ങളാണിവ എന്നു കരുതുന്നവരും ഉണ്ട്. 
ഗ്രന്ഥസമുച്ചയത്തിന്റെ സ്വഭാവം നിശ്ചയമില്ലാത്തതിനാൽ, അപ്രമാണികമെന്ന് ഇന്ന് കരുതപ്പെടുന്നവയടക്കമുള്ള ബൈബിൾ ഗ്രന്ഥങ്ങളും വിഭാഗീയരചനകളും എല്ലാം ചേർന്ന ആ ശേഖരത്തിന്റെ വിസ്മയകരമായ വൈവിദ്ധ്യത്തിന്റെ അർത്ഥമെന്തെന്നും വ്യക്തമല്ല. കുമ്രാൻ സമൂഹത്തിന്റെ സങ്കല്പത്തിലുള്ള വിശുദ്ധലിഖിതസമുച്ചയം പിന്നീട് അംഗീകരിക്കപ്പെട്ട മുഖ്യധാരായഹൂദകാനോനേക്കാൾ ഏറെ വിപുലമായിരുന്നുവെന്ന സൂചന അത് നൽകുന്നുവെന്ന് കരുതുന്ന പണ്ഡിതന്മാരുണ്ട്.
പ്രാധാന്യവം പ്രസക്തിയും.
പഴയനിയമത്തിലെ എസ്തേറിന്റെ പുസ്തകം ഒഴിച്ചുള്ള എല്ലാ ഗ്രന്ഥങ്ങളുടേയും ശകലങ്ങളെങ്കിലും ഉൾപ്പെടുന്ന കുമ്രാനിലെ ബൈബിൾ രേഖാസമുച്ചയവും, നേരത്തെ ലഭ്യമായിരുന്നവയെക്കാൾ ഏറെ പഴക്കമുള്ള ഒരു ബൈബിൾ പാരമ്പര്യപരിച്ഛേദം പണ്ഡിതലോകത്തിന് സമ്മാനിച്ചുവെന്ന് ഓക്സ്ഫോർഡ് പുരാവസ്തുവിജ്ഞാനസഹായി പറയുന്നു. കുമ്രാനിലെ ബൈബിൾ കൈയെഴുത്തുപ്രതികളിൽ മിക്കവയും എബ്രായ ഭാഷയിലുള്ള, പഴയനിയമത്തിന്റെ പരക്കെ സ്വീകാര്യതകിട്ടിയ മസോറെട്ടിക്ക് പ്രതിയെ പിന്തുടരുന്നവയാണ്. എന്നാൽ നാലാമത്തെ ഗുഹയിൽ നിന്നുകിട്ടിയ പുറപ്പാടിന്റേയും ശമൂവേലിന്റേയും ഗ്രന്ഥങ്ങൾ ഭാഷയിലും ഉള്ളടക്കത്തിലും നാടകീയമായ വ്യത്യസ്തത പുലർത്തുന്നു. എബ്രായയിലെ മസോറട്ടിക്ക് പ്രതി, ഗ്രീക്ക് പരിഭാഷയായ സെപ്ത്വജിന്റിന്റെ മൂലമായിരുന്ന ഭാഷ്യം, ശമറിയാക്കാരുടെ പഞ്ചഗ്രന്ഥി എന്നിവ പിന്തുടർന്ന മൂന്നു ഗ്രന്ഥപാരമ്പര്യങ്ങളിൽ നിന്ന് വികസിച്ചുണ്ടായതാണ് പഴയനിയമത്തിന്റെ ആധുനികഭാഷ്യം എന്നായിരുന്നു അതുവരെ പരക്കെ വിശ്വസിക്കപ്പെട്ടിരുന്നത്. ഈ വിശ്വാസത്തെ പുന:പരിശോധിക്കാൻ കുമ്രാൻ കണ്ടെത്തലുകളിൽ ചിലതിലെ അമ്പരപ്പിക്കുന്ന പാഠഭേദങ്ങൾ ബൈബിൾ പണ്ഡിതലോകത്തെ പ്രേരിപ്പിച്ചു. ക്രിസ്തുവർഷം ഒന്നാം നൂറ്റാണ്ടവസാനത്തു നടന്ന അതിന്റെ കാനോനീകരണം വരെ പഴയനിയമത്തിന്റെ ഉള്ളടക്കം ഒട്ടും ഉറച്ചിരുന്നില്ലെന്ന് ഇന്ന് ഏറെക്കുറെ സമ്മതിക്കപ്പെട്ടിട്ടുണ്ട്.
ചുരുളുകളുടെ പ്രാധാന്യം പ്രധാനമായ പാഠനിരൂപണത്തിന്റെ (textual criticism) മേഖലയുമായി ബന്ധപ്പെട്ടിരിക്കുന്നു. എബ്രായ ബൈബിൾ പാഠത്തിന്റെ പഠനത്തിൽ കുമ്രാനിലെ കണ്ടെത്തലുകൾ ഒരു പുതിയ യുഗത്തിന് തുടക്കമിട്ടുവെന്ന് ഓക്സ്ഫോർഡ് ബൈബിൾ സഹായി(Oxford Companion to the Bible) പറയുന്നു. ചാവുകടൽ ചുരുളുകളുടെ കണ്ടെത്തലിനുമുൻപ്, പഴയനിയമത്തിന്റെ എബ്രായഭാഷാമൂലത്തിന്റെ ലഭ്യമായ കൈയെഴുത്തുപ്രതികളിൽ ഏറ്റവും പഴയത് 9-ആം നൂറ്റാണ്ടിലെ മസോറട്ടിക് പാഠം (Masoretic Text) ആയിരുന്നു. ചുരുളുകളിലുൾപ്പെട്ടിരുന്ന ബൈബിൾ കൈയെഴുത്തുപ്രതികൾ ആ കാലപ്പഴക്കത്തെ ക്രിസ്തുവർഷാരംഭത്തിനുമുൻപ് രണ്ടാം നൂറ്റാണ്ടുവരെ എത്തിച്ചു. ഈ കണ്ടുപിടിത്തത്തിനുമുൻപ്, പഴയനിയമത്തിന്റെ ലഭ്യമായതിൽ ഏറ്റവും പഴയ പകർപ്പുകൾ ഗ്രീക്ക് കൈയെഴുത്തുപ്രതികളായ വത്തിക്കാൻ പുസ്തകവും(Codex Vaticanus) സിനായ് പുസ്തകവും(Codex Sinaiticus)ആയിരുന്നു. കുമ്രാനിൽ കണ്ടുകിട്ടിയ ബൈബിൾ കൈയെഴുത്തുപ്രതികളിൽ ഏതാനുമെണ്ണം മാത്രമാണ് മസോറെട്ടിക് പാഠത്തിൽ നിന്ന് കാര്യമായ വ്യത്യാസം പ്രകടിപ്പിക്കുന്നത്. അത്തരം പാഠഭേദങ്ങൾ താരതമ്യപഠനത്തെ സഹായിച്ച് പഴയനിയമത്തിന്റെ പാഠനിരൂപണമേഖലയെ എളുപ്പമാക്കുന്നു. പല ചുരുളുകളിലേയും പാഠം മസോറെട്ടിക്ക് പാഠവും പഴയ ഗ്രീക്ക് പ്രതികളും ആയി ഒത്തുപോകുന്നുവെന്നത് പഴയ പാഠങ്ങളെ കൂടുതൽ ആത്മവിശ്വാസത്തോടെ സമീപിക്കാൻ കഴിയുമെന്നാക്കി. 
ചാവുകടൽ ചുരുളുകളിൽ പെടുന്നവയും നേരത്തേ അറിയപ്പെടാതിരുന്നവയുമായ വിഭാഗീയരചനകൾ (Sectarian Texts) യെരുശലേമിലെ രണ്ടാം ദേവാലയകാലത്തെ യഹൂദമതവിശ്വാസത്തിന്റെ രൂപഭേദങ്ങളിലൊന്നിന്റെ സ്വഭാവത്തിലേക്ക് വിലയേറിയ വെളിച്ചം വീശുന്നു.
പ്രധാന ഗ്രന്ഥങ്ങൾ.
പ്രധാന പുസ്തകങ്ങൾ അവയുടെ പകർപ്പുകളുടെ എണ്ണം എന്നിവയനുസരിച്ചുള്ള പട്ടിക താഴെ കൊടുത്തിരിക്കുന്ന പ്രകാരമാണ്.
ഡിജിറ്റൽ പതിപ്പുകൾ.
ചാവുകടൽ ചുരുളുകളുടെയെല്ലാം പൂർണ്ണവ്യക്തതയുള്ള ചിത്രങ്ങൾ ഇതുവരെ ഇന്റെർനെറ്റിൽ ലഭ്യമായിട്ടില്ല. എന്നാൽ അവ വിലകൂടിയ മൾട്ടിമീഡിയാ വാല്യങ്ങളിൽ വാങ്ങിയോ ചില സർവകലാശാലകളുടെ ഗ്രന്ഥശാലകളിൽ നിന്നോ കാണാവുന്നതാണ്.
2007 നവംബർ 16-ലെ കമ്പ്യൂട്ടർ വാരികയിൽ കൊടുത്തിരിക്കുന്നവിവരം അനുസരിച്ച് , ലണ്ടണിലെ കിങ്ങ്‌സ് കോളജിലെ ഒരു സംഘം, ഇസ്രായേൽ പുരാവസ്തുവിഭാഗത്തെ ചുരുളുകളുടെ ഡിജിറ്റലീകരണത്തിൽ സഹായിക്കുന്നതായിരിക്കും. ഇസ്രായേലിലെ ഇന്റെർനെറ്റ് വാർത്താ ഏജൻസിയായ വൈ-നെറ്റിൽ 2008 ഓഗസ്റ്റ് 27-ന് വന്ന വാർത്ത അനുസരിച്ച്, ഈ പദ്ധതി ഇപ്പോൾ നടപ്പിലായിക്കൊണ്ടിരിക്കുകയാണ്.. ചുരുളുകൾ പൊതുജനങ്ങൾക്ക് ഇന്റെർനെറ്റ് വഴി ലഭ്യമാക്കാനാണ് പദ്ധതി. ഈ പദ്ധതിയിൽ ചുരുളുകളുടെ ഇൻഫ്രാ-റെഡ് സ്കാനിങ്ങും പെടുന്നതിനാൽ സാധാരണപ്രകാശത്തിൽ വ്യക്തമാകാത്ത വിശദാംശങ്ങളും ദൃശ്യമായിരിക്കും.

</doc>
<doc id="59388" url="https://ml.wikipedia.org/wiki?curid=59388" title="ടാലവേര യുദ്ധം">
ടാലവേര യുദ്ധം

 
ഇംഗ്ലണ്ടും സഖ്യരാഷ്ട്രമായിരുന്ന സ്പെയിനും ഫ്രാൻസിനെതിരായി 1809-ൽ നടത്തിയ യുദ്ധമാണ് ടാലവേര യുദ്ധം. മധ്യ സ്പെയിനിൽ താഗസ് നദിക്കരയിലെ ടാലവേര എന്ന സ്ഥലത്തായിരുന്നു യുദ്ധം നടന്നത്. നെപ്പോളിയാനിക് യുദ്ധങ്ങളിലെ പെനിൻസുലാർ യുദ്ധത്തിന്റെ ഭാഗമായി 1809 ജൂലൈയിൽ നടന്ന യുദ്ധമാണ് ഇത്. നെപ്പോളിയൻ ബോണപ്പാർട്ട് സ്പെയിനിൽ അതിക്രമിച്ചുകടന്ന് തന്റെ സഹോദരൻ ജോസഫ് ബോണപ്പാർട്ടിനെ അവിടെ രാജാവാക്കിയിരുന്നു. ജോസഫിനെ തോല്പ്പിക്കാൻ ബ്രിട്ടീഷ് സൈന്യം ആർതർ വെല്ലസ്ലിയുടെ നേതൃത്വത്തിലും സ്പാനിഷ് സൈന്യം ക്വെസ്റ്റയുടെ നേതൃത്വത്തിലുമായിരുന്നു യുദ്ധം ചെയ്തത്. ജൂലൈ 27-നും 28-നും യുദ്ധം നടന്നു. 28-ന് നടന്ന യുദ്ധത്തിൽ ഫ്രഞ്ചുസേന സംയുക്ത ബ്രിട്ടീഷ്-സ്പെയിൻ സൈന്യത്തോട് പരാജയപ്പെട്ടു. ഇതേത്തുടർന്ന് ജോസഫ് ബോണപ്പാർട്ടിന് മാഡ്രിഡിലേക്കു പിൻവാങ്ങേണ്ടതായും വന്നു.

</doc>
<doc id="59389" url="https://ml.wikipedia.org/wiki?curid=59389" title="Battle of Talavera">
Battle of Talavera



</doc>
<doc id="59390" url="https://ml.wikipedia.org/wiki?curid=59390" title="ഉമയനല്ലൂർ">
ഉമയനല്ലൂർ

 
കൊല്ലം ജില്ലയിൽ മയ്യനാട് പഞ്ചായത്തിലെ ഒരു പ്രധാന സ്ഥലമാണ് ഉമയനല്ലൂർ. കൊല്ലത്തുനിന്ന് തിരുവനന്തപുരത്തേക്കുള്ള ദേശീയ പാത 47 ന് സമീപത്തായാണ് ഉമയനല്ലൂർ ജംഗ്ഷൻ. കൊല്ലത്തുനിന്നും കൊട്ടിയം വഴിയിൽ ഏകദേശം 8 കി.മി അകലെയാണ് ഈ പ്രദേശം. 
വിദ്യാഭ്യാസം.
തൊട്ടടുത്ത പ്രദേശമായ വാഴപ്പള്ളിയിൽ ഒരു എൽ.പി സ്‌കൂൾ ഉണ്ട്. ഉമയനല്ലൂർ ജംഗ്ഷനിൽ സമാന്തര (ട്യൂട്ടോറിയൽ) വിദ്യാഭാസ സ്ഥാപനമായ ഈഗാ സ്റ്റഡി സെന്റർ, അൺ എയ്‌ഡഡ് എൽ.പി സ്‌കൂൾ ആയ റോസ് ഡെയിൽ എന്നിവസ്ഥിതി ചെയ്യുന്നു. മൈലാപ്പൂരിൽ എ.കെ.എം.എച്ച്.എസ് ഹയർസെക്കന്ററി സ്കൂളും ബി.എഡ് കോളജും. ഉമയനല്ലൂർ ജംഗ്ഷനടുത്തായി മറ്റോരു ബി.എഡ് കോളജും ഉണ്ട്.ഉമയനല്ലൂർ ഇൻഡസ്ട്രിയൽ എസ്റ്റേറ്റിന് സമീപത്തായി ചെറുപുഷ്പം എൽ.പി ഉ.പി സ്കൂളും, പേരയം പി.വി.യു.പി. സ്കൂളും പ്രവർത്തിക്കുന്നുണ്ട്.വിദ്യാഭ്യാസപരമായി പ്രധാന്യം അർഹിക്കുന്ന നേതാജിമേമ്മോറിയൽ ലൈബ്രറി
ബാങ്കിംഗ്.
ഉമയനല്ലൂർ സർവീസ് സഹകരണ ബാങ്ക് (ക്ലിപ്‌തം: 3034) വാഴപ്പള്ളിയിലും ഫെഡറൽ ബാങ്ക് ശാഖ ജംഗ്ഷനിലും പ്രവർത്തിക്കുന്നു. മുത്തൂറ്റ് ബാങ്കും ഉമയനല്ലൂരിൽ പ്രവർത്തിക്കുന്നുണ്ട്.
കാർഷികം.
ഉമയനല്ലൂർ ഏലാ നെൽകൃഷിക്ക് പ്രസിദ്ധമാണ്. പാലുത്പാദനവും മുഖ്യ കാർഷിക ഇനമാണിവിടെ.കശുവണ്ടി ഉത്‌പാദനത്തിലും ഒട്ടും പിന്നിലല്ല ഉമയനല്ലൂർ.അനേകം കശുവണ്ടി വ്യവസായ ശാലകൾ ഇവിടെ പ്രവർത്തിച്ചു വരുന്നു
വ്യവസായം.
ഉമയനല്ലൂർ ഇൻഡസ്‌ട്രിയൽ എസ്റ്റേറ്റ് ഒരു വ്യവസായ പാർക്കാണ്. ക്വോറ്റ് കോസ് എന്ന ഇൻഡസ്‌ട്രിയിൽ എച്.എം.ടി യുടെ തൃക്കാക്കര മോഡൽ ലേത്ത് നിർമ്മിക്കുന്നു.കേരള സർക്കാറിന്റെ സീഡ്കോ ടൂൾസ് ഇവിടെ പ്രവർത്തിക്കുന്നുണ്ട്. ഇൻഡ്‌റോയൽ, ടിപ്‌ടോപ് എന്നിവയുടെ കൊല്ലം ജില്ലാ ഷോ റൂം വാഴപ്പള്ളിയിലാണ്.പുതുതായി വന്ന കേരള സർകാറിന്റെ അച്ചടി മിൽ പ്രവർത്തിക്കുന്നതും ഇവിടെയാണ്.ഐസ്ക്രീം നിർമ്മാണ രംഗത്തും വലിയ മുന്നെടം ഉള്ള നാടാണ്‌ ഉമയനല്ലൂർ.
രാഷ്ട്രീയം.
സി.പി.ഐ(എം), കോൺ‌ഗ്രസ്(ഐ), സി.പി.ഐ,പി.ഡി.പി, ബി.ജെ.പി എന്നിവയ്ക്ക് നിർണായകമായ സ്വാധീനം ഉണ്ട്.ഇക്കഴിഞ്ഞ നിയമസഭാ തിരഞ്ഞെടുപ്പിൽ ഹാട്രിക് നേടിയ എ.എ.അസീസ്‌ എം.എൽ.എ യുടെ ജന്മഗ്രഹവും ഇവിടെയാണ്.
ആരാധനാലയങ്ങൾ.
തിരുവിതാംകൂർ ദേവസം ബോർഡ് ബാലസുബ്രമണ്യസ്വാമി ക്ഷേത്രം ,പടനിലം ശ്രീ പരബ്രമോദയ ക്ഷേത്രം ദുർഗ്ഗാപുരിശ്രീമാടൻകോവിൽക്ഷേത്രം പന്നിമൺ, ഉമയനല്ലൂർ മസ്ജിദ് എന്നിവ പ്രധാന ആരാധനാലയങ്ങൾ, പുല്ലിച്ചിറ അമലോത്ഭവ മാതാവിന്റെ പള്ളി തൊട്ടടുത്ത പ്രദേശത്താണ്.ചെറുപുഷ്പം മഠം സ്ഥിതി ചെയ്യുന്നതും ഇവിടെയാണ്.
പ്രശസ്ത വ്യക്തികൾ.
ഗ്രന്ഥശാലസംഘം നേതാവും രാഷ്‌ട്രീയ പ്രവർത്തകനും പ്രഭാഷകനുമായ ഉമയനല്ലൂർ കുഞ്ഞുകൃഷ്‌ണപിള്ളയും കവിയും ചിത്രകാരനുമായ അൻവർ ഷാ ഉമയനല്ലൂരും ഈ നാട്ടുകാരാണ്.
തപാൽ.
പോസ്റ്റ് ഓഫീസ് ഇൻഡസ്‌ട്രിയൽ എസ്റ്റേറ്റിന് സമീപത്താണ് സ്ഥിതി ചെയ്യുന്നത്. 

</doc>
<doc id="59392" url="https://ml.wikipedia.org/wiki?curid=59392" title="ഡൊമിനിക് ലാപിയർ">
ഡൊമിനിക് ലാപിയർ

 
ഒരു ഫ്രഞ്ച് എഴുത്തുകാരനാണ് ഡൊമിനിക് ലാപിയർ (ജനനം: 1931-മരണം:2022 ഡിസംബർ 4).
ജീവിതരേഖ.
1931 ൽ ഫ്രാൻസിലെ ലാറോഷെല്ലി എന്ന സ്ഥലത്ത് ജനിച്ചു. പെൻസിവാനിയയിലെ ലാഫായെറ്റി ബിരുദമെടുത്തു. 14 വർഷം അന്താരാഷ്ട്രതലത്തിൽ പാരീസ് മാച്ച് എന്ന ആനുകാലികപ്രസിദ്ധീകരണത്തിന്റെ പത്രപ്രവർത്തകനായിരുന്നു. 
അദ്ദേഹത്തിന്റെ രണ്ട് പുസ്തകങ്ങൾ - "Is Paris Burning?" (ലാറി കോളിൻസുമായി ചേർന്ന് എഴുതിയത്), "City of Joy" - ചലച്ചിത്രമാക്കിയിട്ടുണ്ട്. 2005 ൽ പുറത്തിറങ്ങിയ Is New York Burning? എന്ന പുസ്തകമാണ് കോളിൻസും ലാപിയറും ചേർന്നെഴുതിയവയിൽ ഒടുവിലത്തേത്.
ഇന്ത്യൻ സ്വാതന്ത്ര്യത്തെ കുറിച്ച് ലാറി കോളിൻസുമായി ചേർന്ന് എഴുതിയ സ്വാതന്ത്ര്യം അർദ്ധരാത്രിയിൽ എന്ന ഗ്രന്ഥം ലോകശ്രദ്ധയാകർഷിച്ചതാണ്.
1981 മുതൽ അദ്ദേഹം തന്റെ പുസ്തകങ്ങളുടെ പകർപ്പവകാശ തുകയുടെ ഒരു പങ്ക് കൊൽക്കത്തയിലെ തെരുവുകളിൽ ജീവിക്കുന്ന കുട്ടികൾക്ക് സഹായമെത്തിക്കുന്ന സിറ്റി ഓഫ് ജോയ് ഫൗണ്ടേഷന് നൽകിപ്പോരുന്നു. ഫ്രാൻ‍സിൽ രജിസ്റ്റർ ചെയ്തിട്ടുള്ള ഈ സംഘടനയുടെ ഔദ്യോഗികനാമം Action pour les enfants des lépreux de Calcutta എന്നാണ്. "Five Past Midnight in Bhopal" എന്ന പുസ്തകത്തിന്റെ പകർപ്പവകാശത്തുക ഭോപ്പാൽ ദുരന്തത്തിന് ഇരകളായവരുടെ ചികിത്സയ്ക്കായി ഭോപ്പാലിലെ സംഭാവനാ ക്ലിനിക്കിന് അദ്ദേഹം നൽകിവരുന്നു.
2008-ൽ അദ്ദേഹത്തിന് മൂന്നാമത്തെ ഉയർന്ന സിവിലിയൻ ബഹുമതിയായ പദ്മഭൂഷൺ നൽകി ഭാരതം ആദരിച്ചു. 1980-ൽ സിറ്റി ഓഫ് ജോയ് ഫൗണ്ടേഷനിൽ പങ്കാളിയായ ഡൊമിനിക് കൊങ്കോൺ ലാപിയറെ വിവാഹം കഴിച്ചു. അദ്ദേഹത്തിന്റെ ഏകപുത്രി അലക്സാണ്ട്രയും എഴുത്തുകാരിയാണ്.
കൃതികൾ.
ലാറി കോളിൻസുമായി ചേർന്നെഴുതിയവ
ജേവിയർ മോറോയുമായി ചേർന്നെഴുതിയത്

</doc>
<doc id="59393" url="https://ml.wikipedia.org/wiki?curid=59393" title="ലൂയി മൗണ്ട്ബാറ്റൻ">
ലൂയി മൗണ്ട്ബാറ്റൻ

 
ലൂയി ഫ്രാൻസിസ് ആൽബർട്ട് വിക്റ്റർ നിക്കോളാസ് മൗണ്ട്ബാറ്റൻ എന്ന ലൂയി മൗണ്ട്ബാറ്റൻ ബ്രിട്ടീഷ് അഡ്മിറലും‍ ഭരണകർത്താവും ആയിരുന്നു. എഡിൻബർഗ് പ്രഭു ഫിലിപ്പ് രാജകുമാരന്റെ മാതുലനായിരുന്ന അദ്ദേഹം ബ്രിട്ടീഷ് ഇന്ത്യയുടെ അവസാനത്തെ വൈസ്രോയിയും (1947) സ്വതന്ത്ര ഇന്ത്യയുടെ ആദ്യത്തെ ഗവർണർ ജനറലും (1947–1948) ആയിരുന്നു. 1954 മുതൽ 1959 വരെ അദ്ദേഹം ബ്രിട്ടീഷ് നാവികസേനയിൽ ഫസ്റ്റ് സീ ലോർഡ് പദവി വഹിച്ചു. 1979-ൽ പ്രൊവിഷണൽ ഐറിഷ് റിപ്പബ്ലിക്കൻ ആർമി അദ്ദേഹത്തിന്റെ ബോട്ടിൽ വെച്ച ബോംബ് പൊട്ടി കൊല്ലപ്പെട്ടു.
അവലംബം.
 &lt;templatestyles src="Reflist/styles.css" /&gt;
ബാഹ്യ ലിങ്കുകൾ.
Papers of Louis, Earl Mountbatten of Burma
[[വർഗ്ഗം:ബ്രിട്ടീഷ് ഇന്ത്യയിലെ വൈസ്രോയിമാർ]]
[[വർഗ്ഗം:ബ്രിട്ടീഷ് ഇന്ത്യയിലെ ഗവർണർ ജനറൽമാർ]]
[[വർഗ്ഗം:1900-ൽ ജനിച്ചവർ]]
[[വർഗ്ഗം:1979-ൽ മരിച്ചവർ]]

</doc>
<doc id="59396" url="https://ml.wikipedia.org/wiki?curid=59396" title="Dominique Lapierre">
Dominique Lapierre



</doc>
<doc id="59397" url="https://ml.wikipedia.org/wiki?curid=59397" title="Larry Collins">
Larry Collins



</doc>
<doc id="59401" url="https://ml.wikipedia.org/wiki?curid=59401" title="തെർമോപ്ലാസ്റ്റിക്">
തെർമോപ്ലാസ്റ്റിക്

 
ചൂട് തട്ടിയാൽ മൃദുവാകുകയും തണുപ്പിച്ചാൽ ഉറച്ചു കട്ടിയാകുന്നതുമായ പോളിമറുകളാണ് തെർമോപ്ലാസ്റ്റിക്കുകൾ എത്ര തവണ വേണമെങ്കിലും ഈ പ്രക്രിയ പുനരാവർത്തിക്കാം. താപവും മർദ്ദവുമുപയോഗിച്ചാണ് ഉരുപ്പടികൾക്ക് രൂപം കൊടുക്കുന്നത്. തെർമോപ്ലാസ്റ്റിക്കുകൾ, ക്രിസ്റ്റലൈനോ, അമോർഫസോ, സെമിക്രിസ്റ്റലൈനോ ആവാം. ചൂടാക്കുകയും പിന്നീട് തണുപ്പിക്കുകയും ചെയ്യുമ്പോൾ രാസപരിണാമങ്ങളൊന്നും തന്നെ സംഭവിക്കുന്നില്ല.
ചരിത്രം.
സെല്ലുലോസ് നൈട്രേറ്റും കർപ്പൂരവും സംയോജിപ്പിച്ച് കിട്ടിയ സെല്ലുലോയ്ഡ് ആണ് ആദ്യത്തെ തെർമോപ്ലാസ്റ്റിക്. പഴയ കാലത്തെ ഫോട്ടോഗ്രാഫിക് ഫിലിം, ഗ്രാമഫോൺ റെക്കോഡുകൾ, എന്നിവ സെല്ലുലോയ്ഡ് കൊണ്ടു ഉണ്ടാക്കിയതാണ്. വിലകൂടിയ ആനക്കൊമ്പിനു പകരമായി സെല്ലുലോയ്ഡ് കൊണ്ടുളള വിലകുറഞ്ഞ സാമഗ്രികൾ ലഭ്യമായി. എളുപ്പം തീ പിടിച്ച് കത്തിപ്പോകാനിടയുളള സെല്ലുലോയ്ഡ് ഇന്ന് ടെന്നിസ് പന്തുകൾ നിർമ്മിക്കാനായി മാത്രമാണ് ഉപയോഗിക്കുന്നത്. 
വർഗ്ഗീകരണം.
തെർമോപ്ലാസ്റ്റിക്കുകളെ രസായനസ്വഭാവമനുസരിച്ചാണ് പൊതുവായി വർഗ്ഗീകരിക്കാറ്. 
മുഖ്യമായവ
പ്ലാസ്റ്റിസൈസർ.
ചില പ്ലാസ്റ്റിക്കുകളുടെ ഗ്ലാസ്സ് ട്രാൻസീഷൻ താപമാനം (Tg) താഴ്ത്തുവാനും, എളുപ്പം രൂപപ്പെടുത്തിയെടുക്കാനും ഉറച്ച ശേഷം ഉരുപ്പടികൾ പെട്ടെന്ന് പൊട്ടാതിരിക്കാനുമായിട്ടാണ് പ്ലാസ്റ്റിസൈസർ എന്ന രാസവസ്തു ചേർക്കുന്നത്. ഉദാഹരണത്തിന് പോളി വൈനൈൽ ക്ലോറൈഡ് പാകപ്പെടുത്തിയെടുക്കുമ്പോൾ ഥാലേറ്റ് എസ്റ്ററുകൾ പ്ലാസ്റ്റിസൈസർ ആയി ചേർക്കുന്നു.
ഉപയോഗമേഖലകൾ.
നിസ്സാരവിലക്കുളള സർവ്വാണി തെർമോപ്ലാസ്റ്റിക്കുകൾ (commodity thermoplastics) പാക്കിംഗിനാണ് ഉപയോഗിക്കാറ്. ഖര ദ്രവ സാമഗ്രികൾ താത്കാലികമായി പൊതിയുവാനും അല്പകാലം സൂക്ഷിക്കാനുമായി പല തരത്തിലും രൂപത്തിലുമുളള പ്ലാസ്റ്റിക് ഉത്പന്നങ്ങൾ ലഭ്യമാണ്. പോളി എഥിലീൻ, പോളി സ്റ്റൈറീൻ, പോളി വൈനൈൽ ക്ലോറൈഡ്, പെറ്റ് എന്നിവ ഉദാഹരണം. പ്ലെക്സി ഗ്ലാസ്സ് എന്ന പേരിലറിയപ്പെടുന്ന പോളി മീഥൈൽ മീഥാക്രിലേറ്റ് ഗ്ലാസ്സിനു പകരമായി ഉപയോഗിക്കപ്പെടുന്നു. 
ബലം, കാഠിന്യം, ആഘാതപ്രതിരോധനം എന്നീ സവിശേഷഗുണങ്ങളുളള എഞ്ചിനിയറിംഗ് തെർമോപ്ലാസ്റ്റികുകൾ ഭാരവാഹന ക്ഷമതയുളള (load bearing) ഉരുപ്പടികൾ പൂർണ്ണമായോ ഭാഗികമായോ നിർമ്മിക്കാനുതകുന്നു പോളിഅമൈഡ്, പോളി ഈഥർ, എന്നിവ ഈ വകുപ്പിൽ പെടുന്നു. 

</doc>
