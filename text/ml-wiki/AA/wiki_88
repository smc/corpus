<doc id="115468" url="https://ml.wikipedia.org/wiki?curid=115468" title="ടേബിൾടോപ്പ് റൺ‌വേ">
ടേബിൾടോപ്പ് റൺ‌വേ

ചില വിമാനത്താവളങ്ങളിലെ മേശപ്പുറം പോലുള്ള റൺ‌വേകളെ ടേബിൾടോപ്പ് റൺ‌വേ എന്ന് വിളിക്കുന്നു. കുന്നിൻപരപ്പിൽ സ്ഥിതിചെയ്യുന്ന ഇത്തരം റൺവേകൾക്കും ചുറ്റും താഴ്ചയുള്ള സ്ഥലമായിരിക്കും. അല്പം തെറ്റിയാൽ മേശപ്പുറത്തുനിന്നു വീഴുമ്പോലെ താഴേക്ക് പതിക്കും. 
ഒപ്റ്റിൽക്കൽ ഇല്ല്യൂഷന്റെ തീവ്രതയുണ്ടാവുമെന്നതിനാൽ വിമാനം നിലത്തിറങ്ങുന്ന സമയത്ത് പൈലറ്റിന്റെ ഭാഗത്തുനിന്നും തികഞ്ഞ ശ്രദ്ധ ആവശ്യമുണ്ട്. ഇന്ത്യയിൽ മംഗലാപുരം, കോഴിക്കോട്,മിസ്സോറാമിലെ ലെങ്പൊയി എന്നിവിടങ്ങളിൽ മാത്രമാണ്‌ ഇത്തരത്തിലുള്ള വിമാനത്താവളങ്ങളുള്ളത്. മംഗലാപുരം വിമാനപകടത്തിനു കാരണമായതിൽ ഒരു ഘടകം ടേബിൾടോപ്പ് റൺ‌വേയാണ്‌ എന്ന് ഇന്ത്യയിലെ ഒരു വലിയവിഭാഗം മാധ്യമങ്ങൾ വിലയിരുത്തിയിട്ടുണ്ട്.


</doc>
<doc id="115471" url="https://ml.wikipedia.org/wiki?curid=115471" title="ഡിറ്റക്ടീവ്">
ഡിറ്റക്ടീവ്

ജിത്തു ജോസഫിന്റെ സംവിധാനത്തിൽ സുരേഷ് ഗോപി, സായി കുമാർ, ജഗതി ശ്രീകുമാർ, സിന്ധു മേനോൻ എന്നിവർ പ്രധാനവേഷങ്ങളിൽ അഭിനയിച്ച് 2007-ൽ പുറത്തിറങ്ങിയ ഒരു കുറ്റാന്വേഷണ മലയാളചലച്ചിത്രമാണ് ഡിറ്റക്ടീവ്. ഇതിൽ സുരേഷ് ഗോപി ഇരട്ട വേഷത്തിൽ അഭിനയിച്ചിരിക്കുന്നു. സൂപ്പർസ്റ്റാ‍ർ ഫിലിംസിന്റെ ബാനറിൽ മഹി നിർമ്മിച്ച ഈ ചിത്രം സൂപ്പർ റിലീസ് ആണ് വിതരണം ചെയ്തത്. ചിത്രത്തിന്റെ രചന നിർവ്വഹിച്ചത് ജിത്തു ജോസഫ് തന്നെയാണ്.


ഗാനങ്ങളില്ലാത്ത ഈ ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത് രാജാമണി ആണ്.




</doc>
<doc id="115488" url="https://ml.wikipedia.org/wiki?curid=115488" title="ജിയോജിബ്ര">
ജിയോജിബ്ര

ജ്യാമിതീയ രൂപങ്ങൾ വരയ്ക്കുന്നതിനും അവയുടെ പ്രത്യേകതകൾ നിരീക്ഷിക്കുന്നതിനുമുള്ള ഒരു സ്വതന്ത്ര സോഫ്റ്റ് വെയറാണ് ജിയോജിബ്ര.അമേരിക്കയിലുള്ള സാൽസ്ബർഗ് സർവ്വകലാശാലയിലെ മർകസ് ഹോവൻ വാർടർ 2001-ൽ നിർമ്മിക്കുകയും ഇപ്പോഴും മെച്ചപ്പെടുത്തിക്കൊണ്ടിരിക്കുന്നതുമായ ഒരു ഗണിത പഠന സ്വതന്ത്ര സോഫ്റ്റ് വെയറാണിത്.ഇപ്പോൾ ഫ്ളോറിഡ സർവ്വകലാശാലയിൽ പ്രവർത്തിച്ചു വരികയാണ് മർകസ് ഹോവൻ വാർടർ.<br>
ജിയോജിബ്രയിലുള്ള നിർമ്മിതികൾ വെബ് പേജ് ആയി എക്സ്പോർട്ട് ചെയ്താൽ ലഭിക്കുന്ന ഫയലിനെ ജിയോജിബ്ര ആപ്​ലെറ്റ് എന്നു വിളിക്കാം.



</doc>
<doc id="115498" url="https://ml.wikipedia.org/wiki?curid=115498" title="വെഞ്ചാമരം">
വെഞ്ചാമരം

ക്ഷേത്രോത്സവങ്ങളിൽ ഉപയോഗിച്ചുവരുന്ന ഒരു അലങ്കാരസാമഗ്രിയാണു് വെൺചാമരം (വെഞ്ചാമരം). പ്രധാനമായും ആനയെഴുന്നള്ളിപ്പിനാണ് ഇത് അവിഭാജ്യഘടകമായി ഉപയോഗിക്കുന്നത്. ചമരിമാനിന്റെ രോമം കൊണ്ടാണു് വെൺചാമരം നിർമ്മിച്ചിരുന്നതു്. ഹിമപ്രദേശങ്ങളിൽ വളരുന്ന ജീവിയാണ് ചമരിമാൻ അഥവാ യാക്ക്. സാധാരണയായി ഹിമാലയത്തിൽ നിന്നാണ് ഇവയുടെ രോമം കേരളത്തിലെ ഉത്സവങ്ങൾക്ക് കൊണ്ടുവരുന്നത്. അപൂർവമായ ചെമരി രോമം കൊണ്ടുണ്ടാക്കുന്നതിനാൽ വെൺചാമരങ്ങൾക്ക് വൻവിലയാണുള്ളത്. അതിനാൽത്തന്നെ ഉത്സവങ്ങൾക്ക് ഇവ വാടകയ്ക്കെടുക്കുകയാണ് പതിവ്. എന്നാൽ തൃശൂർ പൂരത്തിന് ഉപയോഗിക്കുന്ന വെൺചാമരങ്ങൾ ഓരോ വർഷവും ഉണ്ടാക്കുന്നവയാണ്. പാറമേക്കാവ്, തിരുവന്പാടി ദേവസ്യങ്ങളുടെ അണിയറയിൽ പൂരത്തിന് മാസങ്ങൾക്കു മുന്പേ വെഞ്ചാമരങ്ങളുടെ നിർമ്മാണം തുടങ്ങാറുണ്ട്. 
വൃത്തിയായി ഒതുക്കിക്കെട്ടിയ വെളുത്തു മൃദുലമായ ഒരു കെട്ട് ചമരിരോമമാണു് ഏകദേശം ഒരു കിലോഗ്രാമിൽ താഴെ മാത്രം വരുന്ന വെൺചാമരം. ലോഹംകൊണ്ടുണ്ടാക്കിയ കൈപ്പിടിയ്ക്ക് ഏകദേശം ഒരടി നീളമുണ്ടായിരിക്കും.

പൂരങ്ങളിൽ എഴുന്നള്ളിക്കുന്ന ഓരോ ആനകളുടേയും പുറത്ത് ഒരു ജോടി വെഞ്ചാമരവും ഒരു ജോടി ആലവട്ടവും ഒരു കുടയും പതിവുണ്ടു്. ഇവ ഓരോ ഇനവും കൈകാര്യം ചെയ്യുവാൻ ഓരോ ആളുകൾ ആനപ്പുറത്ത് ഇരിയ്ക്കണം. (ഇതിനു പുറമേ തിടമ്പേറ്റിയ ആനയ്ക്ക് തിടമ്പ് (കോലം) പിടിക്കുവാൻ ഒരാൾ കൂടി ഉണ്ടാവും.) ഇതിൽ ഏറ്റവും പിന്നിലാണു് വെൺചാമരത്തിന്റെ സ്ഥാനം. വാദ്യമേളം കാലം (താളം) മാറി കൊട്ടിക്കയറുമ്പോൾ അതിനൊപ്പം ഈ ആളുകളും ആലവട്ടവും വെൺചാമരവും തലയ്ക്കുമീതെ ഉയർത്തിപ്പിടിച്ച് നിൽക്കുന്നു. നിശ്ചലമായി ഉയർത്തിനിൽക്കുന്ന ആലവട്ടങ്ങളിൽനിന്നു വ്യത്യസ്തമായി വെൺചാമരങ്ങൾ രണ്ടു കയ്യുകളുമുയർത്തി നീട്ടി വീശുന്നു.


</doc>
<doc id="115499" url="https://ml.wikipedia.org/wiki?curid=115499" title="പട്ടാളം (ചലച്ചിത്രം)">
പട്ടാളം (ചലച്ചിത്രം)

ലാൽ ജോസിന്റെ സംവിധാനത്തിൽ മമ്മൂട്ടി, ബിജു മേനോൻ, ഇന്ദ്രജിത്ത്, ജ്യോതിർമയി, ടെസ്സ എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് പട്ടാളം. മൂവീക്ഷേത്രയുടെ ബാനറിൽ സുബൈർ, സുധീഷ് എന്നിവർ നിർമ്മിച്ച ഈ ചിത്രം വിതരണം ചെയ്തത് കലാസംഗം കാസ്, വർണ്ണചിത്ര റിലീസ് എന്നിവരാണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് റെജി നായർ ആണ്.


ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്. ഗാനങ്ങൾ സത്യം ഓഡിയോസ്, റാഫാ ഇന്റർനാഷണൽ എന്നിവർ വിപണനം ചെയ്തിരിക്കുന്നു.





</doc>
<doc id="115516" url="https://ml.wikipedia.org/wiki?curid=115516" title="അവിട്ടം തിരുനാൾ ബാലരാമവർമ്മ">
അവിട്ടം തിരുനാൾ ബാലരാമവർമ്മ

പത്തൊൻപതാം നൂറ്റാണ്ടിന്റെ തുടക്കത്തിൽ (1798 - 1810) തിരുവിതാംകൂറിന്റെ ഭരണാധികാരിയായിരുന്നു അവിട്ടം തിരുനാൾ ബാലരാമവർമ്മ (c. 1782–1810). ധർമ്മരാജാവിന്റെ കാലശേഷമാണ്‌ അദ്ദേഹം തിരുവിതാംകൂറിന്റെ ഭരണാധികാരിയായിരുന്നത്. ബാലരാമവർമ്മയുടെ ഭരണകാലത്താണ്‌ തിരുവിതാംകൂറും ബ്രിട്ടീഷ് ഈസ്റ്റ് ഇന്ത്യ കമ്പനിയും തമ്മിലുള്ള ഔദ്യോഗിക വ്യാപാര ഉടമ്പടി രൂപപ്പെട്ടത്. അദ്ദേഹത്തിന്റെ ഭരണകാലം മുഴുവനും വളരെയധികം പ്രശ്നങ്ങൾ നിറഞ്ഞതായിരുന്നു. അദ്ദേഹത്തിന്റെ കാലത്താണ്‌ വേലുത്തമ്പി ദളവ തന്റെ വിപ്ലവങ്ങൾ നടത്തിയതും അവസാനം വേലുത്തമ്പിയുടെ ആത്മഹത്യയിൽ കലാശിച്ചതും.

കോലത്തുനാട് രാജവംശത്തിൽ നിന്നും 1748-ൽ അനിഴം തിരുനാൾ മാർത്താണ്ഡവർമ്മയുടെ കാലത്ത് തിരുവിതാംകൂറിലേക്ക് ദത്തെടുത്ത നാലു രാജകുമാരിമാരിൽ ഒരാളുടെ പുത്രനായി 1782-ൽ ആറ്റിങ്ങലിൽ ജനിച്ചു. അദ്ദേഹത്തിന്റെ പതിനാറാം വയസ്സിൽ തിരുവിതാംകൂർ ഭരണാധികാരിയായി.

1748-ൽ കാർത്തിക തിരുനാൾ രാമവർമ്മയുടെ രാജഭരണ കാലത്ത് കോലത്തുനാട്ടിൽ നിന്നും ദത്തെടുത്തതിലെ നാലു രാജകുമാരിമാർക്ക് പെൺമക്കൾ ഇല്ലാഞ്ഞതിനാൽ ധർമ്മരാജാവിനും അദ്ദേഹത്തിന്റെ അനുജൻ മകയിരം തിരുനാൾ രവി വർമ്മയ്ക്കും അനിന്തരവൻ അവിട്ടം തിരുനാൾ ബാലരാമ വർമ്മയ്ക്കും ശേഷം തിരുവിതാംകൂറിനു അനന്തരവകാശികൾ ഇല്ലാതെ വരുമെന്നുള്ള കാരണത്താൽ വീണ്ടും രാജകുമാരിമാരെ ദത്തെടുക്കേണ്ട ആവശ്യം വന്നു. ധർമ്മരാജാവിന്റെ കാലത്ത് പതിനെട്ടാം നൂറ്റാണ്ടിന്റെ അവസാനം (1788) രണ്ടു രാജകുമാരിമാരെ ദത്തെടുക്കാൻ തീരുമാനിച്ചു. ചേങ്ങകോവിലകത്തെ ചതയം തിരുനാൾ മഹാപ്രഭ തമ്പുരാട്ടിയുടെ രണ്ടാമത്തെയും മൂന്നാമത്തെയും പെൺമക്കളായ ഭരണി തിരുനാൾ പാർവ്വതി ബായിയേയും, ഉത്രം തിരുനാൾ ഉമയമ്മ ബായിയേയും തിരുവിതാംകൂറിലേക്ക് അവിട്ടം തിരുനാളിന്റെ സഹോദരിമാരായി ദത്തെടുത്തു.

ചതയം തിരുനാൾ മഹാപ്രഭത്തമ്പുരാട്ടിയ്ക്ക് ദത്തെടുത്ത രണ്ടു രാജകുമാരിമാരെ കൂടാതെ ഹസ്തം തിരുനാൾ ഭാഗീരഥി ബായി, ഉത്രട്ടാതി തിരുനാൾ മഹാപ്രഭ ബായി, രേവതി തിരുനാൾ ആര്യാ ബായി എന്നിങ്ങനെ അഞ്ചു പെണ്മക്കളായിരുന്നു ഉണ്ടായിരുന്നത്. മഹാരാജാവ് കാർത്തിക തിരുനാളിന്റെ അനുവാദത്തോടെ ദത്തെടുത്ത രണ്ടു രാജകുമാരിമാർക്കൊപ്പം അമ്മത്തമ്പുരാനും മറ്റു പെൺമക്കളും ആറ്റിങ്ങൽ കൊട്ടാരത്തിൽ സ്ഥിരതാമസമാക്കി. ഭരണി തിരുനാൾ പാർവ്വതി ബായിയെ ആറ്റിങ്ങൽ മൂത്തറാണിയായും ഉത്രം തിരുനാൾ ഉമയമ്മ ബായിയെ ആറ്റിങ്ങൽ ഇളയറാണിയായും അവരോധിച്ചു.

കഴിവുകുറഞ്ഞ തന്റെ അനിന്തിരവൻ അവിട്ടം തിരുനാളിനെ തന്റെ അനന്തരവകാശിയാക്കുന്നതിനു ധർമ്മരാജാവിനു താല്പര്യം കുറവായിരുന്നു. ഇത് പൂർണ്ണമായും പ്രയോജനപ്പെടുത്താൻ ആറ്റിങ്ങലിൽ താമസം തുടങ്ങിയ ചതയം തിരുനാൾ മഹാപ്രഭ അമ്മത്തമ്പുരാൻ തീരുമാനിച്ചു. അമ്മത്തമ്പുരാൻ ഇതിനോടകം മഹാരാജാവിന്റെ പ്രീതി സമ്പാതിക്കുകയും തന്റെ മൂത്ത പുത്രി ഹസ്തം തിരുനാളിന്റെ പുത്രൻ കേരളവർമ്മയെ ദത്തെടുക്കുന്നതിനായി മഹാരാജാവിന്റെ അനുവാദം വാങ്ങിക്കുകയും ചെയ്തു. ആറ്റിങ്ങൽ റാണി ഭരണി തിരുനാൾ പാർവ്വതി ബായി ഇതിനെ എതിർക്കുകയും ഇത് അമ്മത്തമ്പുരാനും ആറ്റിങ്ങൽ മൂത്തറാണിയുമായുള്ള ശത്രുത വളർത്തുകയും ചെയ്തു. ഈ തയ്യാറെടുപ്പുകൾ ഒക്കെ നടന്നെങ്കിലും 1798-ൽ ധർമ്മരാജാവ് അന്തരിക്കുകയും ഇളയ രാജാവായ അവിട്ടം തിരുനാൾ മഹാരാജ പദവിയിൽ എത്തിച്ചേരുകയും ചെയ്തു.

1798-ൽ തന്റെ പതിനാറാം വയസ്സിൽ തിരുവിതാംകൂർ മഹാരാജാവായി ഭരണത്തിലേറി. കാർത്തിക തിരുനാൾ രാമവർമ്മ മഹാരാജാവ് അന്തരിക്കുമ്പോൾ തിരുവിതാംകൂറിന്റെ സാമ്പത്തികസ്ഥിതി അതിദയനീയമായിരുന്നു. രാമ വർമ്മയുടെ കാലത്ത് ടിപ്പുവിന്റെ ആക്രമണം തടയുന്നതിനായി ബ്രിട്ടീഷുകാരുടെ സഹായം തേടേണ്ടിവന്നതും അതുമൂലം വലിയ ഒരു തുക നികുതിയായി കൊടുക്കേണ്ടിയിരുന്നതും തിരുവിതാംകൂറിനു താങ്ങാവുന്നതിലും അധികമായിരുന്നു. ഇതു കണ്ടെത്താനായി കനത്ത നികുതികളായിരുന്നു ജനങ്ങളുടെമേൽ അടിച്ചേല്പിച്ചത്. തിരുവിതാംകൂർ സൈന്യത്തിൽ 50,000 സ്ഥിരം ഭടന്മാരും ഒരു ലക്ഷം വരുന്ന കരുതൽ സൈന്യവും ഉണ്ടായിരുന്നു. എന്നിരുന്നാലും രാജ്യസംരക്ഷണത്തിനു ബ്രിട്ടീഷ് സൈന്യസഹായം വേണ്ടിവന്നു. തിരുവിതാംകൂറിലെ സൈന്യം രാജ്യത്തെ ആഭ്യന്തരകാര്യങ്ങൾക്കും നികുതികൾ പിരിച്ചെടുക്കാനുമായിമാത്രമായി മാറി.

അവിട്ടം തിരുനാളിന്റെ കാലത്ത് ദിവാൻ രാജാകേശവദാസൻ ബ്രിട്ടീഷുകാർക്കു കൊടുക്കേണ്ട തുക സംഭരിക്കാൻ വളരെയധികം ബുദ്ധിമുട്ടി. ജനങ്ങളെ കൂടുതൽ ബുദ്ധിമുട്ടിക്കാൻ മഹാരാജാവിനും ദിവാൻ രാജാ കേശവദാസിനും താല്പര്യം ഇല്ലായിരുന്നു. അപ്പോഴും നികുതി പിരിവിൽ രാജ്യത്ത് വൻ അഴിമതികൾ നടന്നു. 16-വയസ്സു മാത്രമുള്ള അവിട്ടം തിരുനാൾ ബാലരാമവർമ്മയ്ക്കു ഉദ്യോഗസ്ഥ തലത്തിലുള്ള അഴിമതി തടയാൻ കഴിയാതെയായി. അദ്ദേഹത്തിനു ചുറ്റുമുള്ള ഉപജാപസംഘം ഇതിൽ മുൻപിട്ടു നിന്നിരുന്നു. ബോംബെ, പുറക്കാട്ട്, തിരുനെൽവേലി, മദ്രാസ് എന്നിവിടങ്ങളിലെ വ്യാപാരികളിൽനിന്ന് ബ്രിട്ടിഷ് ഉദ്യോഗസ്ഥന്മാരുടെ ജാമ്യത്തിൽ വമ്പിച്ച തുകകൾ കൊള്ളപ്പലിശയ്ക്കു കടമെടുത്ത് ചെലവുകൾ നിർവഹിച്ചു. ഈസ്റ്റിന്ത്യാ കമ്പനിയുടെ വിശ്വസ്തനായിരുന്ന, ദിവാൻ രാജാകേശവദാസാണ് ഈ ദുസ്ഥിതികൾക്കെല്ലാം കാരണക്കാരൻ എന്ന് ബാലരാമവർമ്മയെ തെറ്റിധരിപ്പിക്കാൻ ഈ ഉപജാപസംഘത്തിനു കഴിഞ്ഞു. ജയന്തൻ ശങ്കരൻ നമ്പൂതിരിയായിരുന്നു മഹാരാജാവിന്റെ ഉപജാപസംഘത്തിലെ പ്രമുഖൻ. ഒരു ചാരനായി മുദ്ര കുത്തി ദിവാൻ കേശവദാസനെ വീട്ടുതടങ്കലിലാക്കുന്നതിനും ഈ ഉപജാപസംഘത്തിനായി. ദിവാന്റെ രാജപദവികൾ എല്ലാം തിരിച്ചെടുത്ത് അദ്ദേഹത്തിന്റെ സ്വത്തുക്കൾ കണ്ടുകെട്ടി. വീട്ടു തടങ്കലിൽ പാർപ്പിച്ച കേശവദാസനെ 1799 ഏപ്രിൽ 21-ന് ഭക്ഷണത്തിൽ വിഷം കലർത്തി കൊലപ്പെടുത്തി. 

മലബാറിൽനിന്ന് തിരുവനന്തപുരത്തു കുടിയേറിയ, ജയന്തൻ ശങ്കരൻ നമ്പൂതിരിയെയാണ് മഹാരാജാവ് അടുത്ത ദിവാനായി കണ്ടത്. ദിവാനെ തിരഞ്ഞെടുക്കുന്നതിനായി ബ്രിട്ടീഷ് അനുവാദം തേടണമെന്ന നിർദ്ദേശം ഉണ്ടായിരുന്നതിനാൽ ദിവാൻ സ്ഥാനത്തേക്ക് ജയന്തനെ നിയമിച്ചില്ല. എങ്കിലും ദിവാന്റെ സർവ്വ അധികാരങ്ങളും നൽകി സർവ്വാധികാര്യക്കാരനായി നിയമിച്ചു. കൂട്ടത്തിൽ തലക്കുളത്തു ശങ്കരനാരായണൻ ചെട്ടിയെ വലിയ മേലെഴുത്തായും തച്ചിൽ മാത്തൂത്തരകനെ മുഖ്യ ഉപദേഷ്ടാവായും നിയമിച്ചു. ഭരണപരിചയം കുറഞ്ഞ ജയന്തൻ നമ്പൂതിരിയുടെ ഭരണത്തെപ്പറ്റി തിരുവിതാംകൂർ ചരിത്രകാരന്മാർ മോശമായാണ് ചിത്രീകരിച്ചിരിക്കുന്നത്. രാജ്യത്ത് മൂവരുടെ കീഴിലുള്ള ദുർഭരണം നിമിത്തം ജനങ്ങൾ പൊറുതിമുട്ടിയതായി വിലയിരുത്തപ്പെട്ടു. തരകൻ സാധനങ്ങളുടെ വില വർദ്ധിപ്പിക്കുകയും ശങ്കരനാരായണൻ നിലങ്ങൾ പലതും സ്വന്തം പേരിലാക്കുകയും ചെയ്തു. സാധനങ്ങളുടെ വിലകൂട്ടിയതിൽ ഉപ്പും ഉൾപ്പെട്ടു.

ഇതിനെതിരെ വേലുത്തമ്പി ജനങ്ങളെ ലഹളക്ക് പ്രേരിപ്പിച്ചു. തുടർന്ന് ആരോപണവിധേയരായ മന്ത്രിമാരെ പിരിച്ചുവിട്ടു. അക്കാലത്ത് തലക്കുളം കാര്യക്കാരനായിരുന്നു വേലുത്തമ്പി. ദിവാൻ സ്ഥാനത്തുനിന്നും ജയന്തനെ മാറ്റി അയ്യപ്പൻ ചെമ്പകരാമൻ പിള്ളയെ അവരോധിച്ചു. വേലുത്തമ്പിയുടെ നേതൃത്വത്തിലുള്ള ലഹളക്കാർ നാലു വ്യവസ്ഥകൾ രാജാവിനെ കൊണ്ട് സമ്മതിപ്പിച്ചു. അവിട്ടം തിരുനാൾ എല്ലാ വ്യവസ്ഥകളും അംഗീകരിക്കുകയും ബ്രിട്ടീഷ് സൈന്യം അതിനുള്ള ഒത്താശകൾ അവർക്ക് ചെയ്തു കൊടുക്കുകയും ചെയ്തു.


വേലുത്തമ്പിയുടെ നേതൃത്ത്വത്തിൽ നടന്ന ആഭ്യന്തരലഹള അയ്യപ്പൻ ചെമ്പകരാമനെ സർവ്വാധികാരക്കാരനാക്കി (ജൂൺ 1799 മുതൽ 22 ആഗസ്ത് 1800 വരെ) 

യാതൊരു ഭരണപരിചയവുമില്ലാത്ത, മലബാറിൽനിന്ന് തിരുവനന്തപുരത്തു കുടിയേറിയ, ജയന്തൻ ശങ്കരൻ നമ്പൂതിരിയെയാണ് മഹാരാജാവ് അടുത്ത ദിവാനായി നിയമിച്ചത്. ദിവാന്റെ രണ്ടനുജന്മാർ, മാത്തുത്തരകൻ, ശങ്കരനാരായണൻ ചെട്ടി എന്നീ രണ്ട് കരാറുകാർ, ഏതാനും ഉയർന്ന ഉദ്യോഗസ്ഥന്മാർ എന്നിവർ ചേർന്ന് റവന്യൂ സമാഹരണത്തിനുവേണ്ട ശ്രമങ്ങൾ തുടങ്ങി. ഉദ്യോഗസ്ഥന്മാർക്കും ജന്മിമാർക്കും കച്ചവടക്കാർക്കുമെല്ലാം ഇത്രയിത്രയെന്നു തുകകൾ നിശ്ചയിച്ചു. ശിക്ഷാനടപടികൾ രൂക്ഷമായിരുന്നു. ഇത് കലാപത്തിനിടയാക്കി. ഇതിനു നേതൃത്വം നല്കിയത് വേലുത്തമ്പി എന്ന ഒരു വിചാരിപ്പുകാരനായിരുന്നു. നാടിന്റെ നാനാഭാഗത്തുനിന്നും ജനപ്രതിനിധികൾ തിരുവനന്തപുരത്ത് കൂട്ടംകൂടി. ബ്രിട്ടിഷ് റസിഡന്റ് മേജർ ബാനർമാന്റെ ഉപദേശ പ്രകാരം നാട്ടുകാരൂടെ ആവശ്യങ്ങളെല്ലാംതന്നെ മഹാരാജാവ് അംഗീകരിച്ചു. ദിവാനും സഹായികളും ശിക്ഷിക്കപ്പെട്ടു. രണ്ട് മാസംപോലും അവരുടെ ഭരണം നിലനിന്നില്ല. ഇംഗ്ലീഷുകാർക്ക് ഭരണത്തിൽ കൂടുതൽ പിടിമുറുക്കാൻ ഇത് അവസരമൊരുക്കി. കർക്കശ സ്വഭാവക്കാരനായ കേണൽ മക്കാളെ റസിഡണ്ടായി
ഉമ്മിണിത്തമ്പി
നിയമിക്കപ്പെട്ടു. ഇംഗ്ലീഷുകാരോട് സൗഹൃദം തെളിയിച്ച കലാപനായകൻ വേലുത്തമ്പി രണ്ട് വർഷത്തിനുശേഷം ദിവാനായി നിയമിക്കപ്പെട്ടു. ദിവാൻ കേശവദാസിന്റെ നയം പിന്തുടർന്ന് ഇംഗ്ലീഷുകാരുടെ മേൽനോട്ടത്തിൽ ഭരണം നടത്തിയ വേലുത്തമ്പിക്ക് ഭരണം കുറെയൊക്കെ ചിട്ടപ്പെടുത്താൻ കഴിഞ്ഞു. ഖജനാവിന് വലിയ ഭാരമായ തിരുവിതാംകൂർ പട്ടാളത്തിൽ ഇംഗ്ലീഷുകാരുടെ നിർദ്ദേശപ്രകാരം ദിവാൻ ചെലവു ചുരുക്കൽ ആരംഭിച്ചത് 1804-ൽ ഒരു പട്ടാളകലാപത്തിൽ കലാശിച്ചു. ബ്രിട്ടീഷുകാരുടെയും മറ്റും സഹായത്തോടെ ദിവാൻ കലാപം അടിച്ചമർത്തി. എങ്കിലും അത് കൂടുതൽ ബുദ്ധിമുട്ടുകൾക്കു വഴിവച്ചു. ആഭ്യന്തര സുരക്ഷിതത്വംകൂടി ഇംഗ്ലീഷുകാർക്കു നൽകണമെന്നും അതിനുവേണ്ടി കപ്പം ഇരട്ടിപ്പിക്കണമെന്നും അല്ലാതെ തിരുവിതാംകൂറിലെത്തിയ ബ്രിട്ടിഷ് സൈന്യത്തെ പിൻവലിക്കുകയില്ലെന്നും ഇംഗ്ലീഷുകാർ ശഠിച്ചു. ഗത്യന്തരമില്ലാതെ ആവശ്യങ്ങൾ അംഗീകരിച്ചുകൊണ്ട് 1805-ൽ ഉടമ്പടി പുതുക്കിയെഴുതി. അതിൻപ്രകാരം കപ്പത്തുക എട്ടുലക്ഷമാക്കി. തുകയിൽ കുടിശ്ശിക വന്നാൽ തിരുവിതാംകൂർ ഭരണം ഭാഗികമായോ മുഴുവനുമായോ ഏറ്റെടുക്കാൻ ഇംഗ്ലീഷ് ഈസ്റ്റിന്ത്യാക്കമ്പനിക്ക് അധികാരം ഉണ്ടെന്നും വ്യവസ്ഥ ചെയ്തു. ബ്രിട്ടിഷ് സൈന്യത്തിന്റെ ഒരു വിഭാഗത്തെ കൊല്ലത്തു സ്ഥിരമായിനിർത്തി.
കേണൽ മൺറോ


</doc>
<doc id="115519" url="https://ml.wikipedia.org/wiki?curid=115519" title="മൂലം തിരുനാൾ രാമവർമ്മ">
മൂലം തിരുനാൾ രാമവർമ്മ

1885 മുതൽ 1924 വരെ തിരുവിതാംകൂർ ഭരിച്ചിരുന്ന രാജാവായിരുന്നു ശ്രീമൂലം തിരുനാൾ മഹാരാജാവ്. GCSI, GCIE, MRAS. വിശാഖം തിരുനാൾ (1880-1885) മഹാരാജാവിനു ശേഷമാണ്‌ അദ്ദേഹം അധികാരം ഏറ്റെടുത്തത്. ചങ്ങനാശ്ശേരി ലക്ഷ്മീപുരം കൊട്ടാരത്തിലെ രാജ രാജവർമ്മ കോയി തമ്പുരാന്റെയും, ആറ്റിങ്ങൽ റാണി പൂരാടം തിരുനാൾ ലക്ഷ്മി ബായിയുടേയും രണ്ടാമത്തെ പുത്രനായി നു കന്നിമാസത്തിൽ മൂലം നാളിൽ ജനിച്ചു. അദ്ദേഹത്തിനു കേവലം 11 ദിവസം പ്രായമുള്ളപ്പോൾ അമ്മ റാണി ലക്ഷ്മി ബായി അന്തരിച്ചു..1888-ൽ പ്രജാസഭ സ്ഥാപിച്ചു


</doc>
<doc id="115526" url="https://ml.wikipedia.org/wiki?curid=115526" title="ബാലരാമവർമ്മ (വിവക്ഷകൾ)">
ബാലരാമവർമ്മ (വിവക്ഷകൾ)

ബാലരാമവർമ്മ എന്ന പേരിൽ താഴെക്കാണുന്ന തിരുവിതാംകൂർ രാജാക്കന്മാർ അറിയപ്പെടുന്നു.


</doc>
<doc id="115530" url="https://ml.wikipedia.org/wiki?curid=115530" title="മേരിക്കുണ്ടൊരു കുഞ്ഞാട്">
മേരിക്കുണ്ടൊരു കുഞ്ഞാട്

വളരെ പ്രസിദ്ധമായ ഒരു കുട്ടികവിതയാണ് മേരിക്കുണ്ടൊരു കുഞ്ഞാട് (ആഗലേയം‌ Mary had a little lamb). 1830 -ൽ‌ സാറാ ജോസഫ്‌ ഹേലാണിത്‌ പ്രസിദ്ധീകരിച്ചത്‌. സാറാ ജോസഫ്‌ ഹേൽ‌ തന്നെയാണ് മുഴുവനായും‌ ഈ കവിത എഴുതിയതെന്നും‌ അതല്ല, ആദ്യത്തെ നാലുവരി ഒഴിച്ച്‌ ബാക്കിയുള്ളവ മാത്രമാണ് അവരെഴുതിയതെന്നും‌ പ്രധാനമായി രണ്ട്‌ അഭ്യൂഹങ്ങൾ‌ ഈ കവിതയുടെ രചനയുമായി ബന്ധപ്പെട്ട്‌ നിലവിലുണ്ട്‌. മേരി ഹട്സ്‌ എന്നൊരാൾ‌ ഈ അംഗനവാടികവിതയുടെ കർ‌ത്തൃത്ത്വത്തിന് അവകാശവാദവുമായി വന്നിരുന്നെങ്കിലും‌ ഇതു സാറാ ജോസഫ്‌ ഹേൽ‌ തന്നെയാണെഴുതിയതെന്നു പിന്നീട്‌ സ്ഥിരീകരിച്ചിരുന്നു. 1877 -ൽ‌ തോമസ് ആൽവാ എഡിസൺ താൻ കണ്ടുപിടിച്ച ഗ്രാമഫോണിലൂടെ ഈ കവിതയുടെ, ചരിത്രത്തിലാദ്യത്തെ ശബ്ദലേഖനം നടത്തുകയുണ്ടായി.

മേരി തന്റെ ജീവനു തുല്യം‌ സ്നേഹിക്കുന്ന ആട്ടിൻ‌കുട്ടിയെ സഹോദരന്റെ അഭ്യർ‌ത്ഥന പ്രകാരം‌ പള്ളിക്കൂടത്തിലേക്കു കൊണ്ടുപോകുന്നു. അവിടെയുള്ള വികൃതികളായ കുട്ടികൾ‌ മേരിയെ പരിഹസിക്കുകയും‌ ആട്ടിൻ‌കുട്ടിയെ പള്ളിക്കൂടത്തിനു പുറത്തേക്ക്‌ ഓടിച്ചു വിടുകയും‌ ചെയ്യുന്നു.
വൈകുന്നേരം‌ പള്ളിക്കൂടം‌ വിട്ട് മേരി പുറത്തിറങ്ങുന്നതും‌ കാത്ത്‌ ആട്ടിൻ‌ കുട്ടി മുറ്റത്തു തന്നെ നിൽ‌പ്പുണ്ടായിരുന്നു. അവളെ കണ്ടയുടനെ ആട്ടിൻ‌കുട്ടി അടുത്തേക്ക്‌ സ്നേഹത്തോടെ ഓടിയെത്തുന്നു.

കവിതയുടെ ഏതാനും വരികൾ‌
<poem>
മേരിക്കുണ്ടൊരു കുഞ്ഞാട്
മേനികൊഴുത്തൊരു കുഞ്ഞാട്

പാൽനുരപോലെ വെളുത്താട്
പഞ്ഞികണക്കുമിനുത്താട്

തുള്ളിച്ചാടിനടന്നീടും
വെള്ളത്തിരപോൽ വെള്ളാട്

കിണുകിണിയെന്നു കിലുങ്ങീടും
കിങ്ങിണി കെട്ടിയ കുഞ്ഞാട്

മേരിയൊടൊത്തുനടന്നീടും
മേരിയൊടത്തവനുണ്ടീടും

മേരിക്കരികെയുറങ്ങീടും
മേരിയെണീറ്റാലെഴുന്നേൽക്കും.

ഒരുനാൾ പള്ളിക്കൂടത്തിൽ
മേരിയൊടൊപ്പം കുഞ്ഞാടും

അടിവച്ചടിവച്ചകമേറി
അവിടെച്ചിരിതൻ പൊടിപൂരം

വെറിയന്മാരാം ചിലപിള്ളേർ
വെളിയിലിറക്കീ പാവത്തെ

പള്ളിക്കൂടപ്പടിവാതിൽ
തള്ളിയടച്ചവർ തഴുതിട്ടൂ

പള്ളിക്കൂടം വിട്ടപ്പോൾ
പിള്ളേരിറങ്ങിനടന്നപ്പോൾ

മേരിവരുന്നതു കണ്ടപ്പോൾ
ഓടിയണഞ്ഞൂ കുഞ്ഞാട് !

</poem>


</doc>
<doc id="115531" url="https://ml.wikipedia.org/wiki?curid=115531" title="കൊവ്വൽപള്ളി">
കൊവ്വൽപള്ളി

കാസറഗോഡ് ജില്ലയിലെ ഹോസ്ദുർഗ് താലൂക്കിലെ കാഞ്ഞങ്ങാട് നഗരസഭയിലെ ഒരു സ്ഥലമാണു് കൊവ്വൽപള്ളി. കാഞ്ഞങ്ങാട് നഗരസഭയിലെ 16, 17 വാർഡുകൾ ഉൾപ്പെടുന്ന ‌പ്രദേശമാണിത്. ദേശീയപാത-17-നെ കാഞ്ഞങ്ങാടു് നഗരമായി തെക്കു് ഭാഗത്തുനിന്നും ബന്ധിക്കുന്ന പാത കൊവ്വൽപള്ളിയിലൂടെ കടന്നുപോകുന്നു. നഗരകന്ദ്രമായ കോട്ടച്ചേരി നിന്നും മൂന്നു കിലോമീറ്ററോളം തെക്കു് വശത്താണു് ഇതു് സ്ഥിതിചെയ്യുന്നതു്. പ്രധാനപാതയുടെ അരികിൽ സ്ഥിതിചെയ്യുന്ന ഒരു മുസ്ലീംപള്ളിയുടെ പേരിൽ നിന്നുമാണു്,കൊവ്വൽപള്ളി എന്നപേരു് ലഭിച്ചതു്. ഇവിടെ സ്ഥിതി ചെയ്യുന്ന മറ്റു മിക്ക കേരളഗ്രാമങ്ങളെ പോലെ ഹിന്ദു മുസ്ലീം സമുദായക്കാർ മതമൈത്രിയോടെ ജീവിക്കുന്ന ഒരു പ്രദേശമാണു്. 

പ്രധാനപാതയുടെ പടിഞ്ഞാറു് 1980-വരെ നീണ്ടുപരന്നു കിടന്നിരുന്ന വയലുകളായിരുന്നു. ഈ വയൽ പ്രദേശം പൊതുവേ, കൊവ്വൽ എന്നാണു് അറിയപ്പെട്ടിരുന്നതു്. പുഴി പ്രദേശമായ ഇവിടത്തെ വയലുകളൊക്കെ നികത്തി ഇപ്പോൾ (2010) ധാരാളം കുടുംബങ്ങൾ വസിക്കുന്നുണു്. മഴക്കാലത്തു് വെള്ളം നിറഞ്ഞുനിൽക്കുന്ന പ്രദേശങ്ങളായിരുന്ന ഇവിടെ മണ്ണിട്ടു നികത്തിയതിനാൽ വെള്ളം ഒഴുകിപോകാൻ സാധിക്കാത്തതു് ഒരു പ്രധാന പ്രശ്നമായി മാറിയിട്ടുണു്. മുമ്പു് ഇവിടെ ഒരുവിള നെല്ലു് കൃഷിചെയ്തിരുന്നു. ബാക്കി സമയങ്ങളിൽ മധുരകിഴങ്ങും പച്ചക്കറിയും കൃഷി നടത്തിയിരുന്നു. പുഴി പ്രദേശമായ ഇവിടെ വേനൽക്കാലത്തു് കൃഷിക്കു് വേണ്ടുന്ന വെള്ളം കൂവ്വൽ എന്നറിയപ്പെടുന്ന കുഴികുഴിച്ചാണു് എടുത്തിരുന്നതു്. കടലിനു് സമീപത്തുള്ള താഴ്ന്നപ്രദേശമായതിനാൽ എതു് വേനൽക്കാലത്തും ഒന്നു്-രണ്ടു് മീറ്റർ അഴത്തിൽ ഇവിടെ വെള്ളം കിട്ടും. മുമ്പു് കടലിരുന്ന പ്രദേശമായിരുന്നതിലായിരിക്കണം, ഇവിടെ കൂവ്വലും, കിണരും കുഴിക്കുമ്പോൾ ഉച്ചൂളികളും ശംഖുമൊക്കെ ലഭിക്കുമായിരുന്നു.

പ്രധാനപാതയുടെ കിഴക്കു് വശം, അല്പം കൂടി ഉയർന്ന കട്ടിമണ്ണുള്ള പ്രദേശമാണു്. തീയ്യ, മുസ്ലീം സമുദായക്കാർ തിങ്ങി വസിക്കുന്നു.



</doc>
<doc id="115533" url="https://ml.wikipedia.org/wiki?curid=115533" title="ചിറ്റാട്ടുകര, തൃശ്ശൂർ">
ചിറ്റാട്ടുകര, തൃശ്ശൂർ

തൃശ്ശൂർ ജില്ലയിലെ ഒരു ഗ്രാമമാണ് ചിറ്റാട്ടുകര. ചാവക്കാട് താലൂക്കിലെ മുല്ലശ്ശേരി ബ്ലോക്ക് പഞ്ചായത്തിൽ എളവള്ളി ഗ്രാമപഞ്ചായത്തിലാണ് ചിറ്റാട്ടുകര സ്ഥിതിചെയ്യുന്നത്. തൃശ്ശൂർ പാർലമെന്റ്‌ നിയോജകമണ്ഡലത്തിന്റെയും മണലൂർ നിയമസഭാമണ്ഡലത്തിന്റെയും ഭാഗമാണ്.

അറബിക്കടലിന്റെ തീരത്ത്‌ നിന്നും 10കി.മീ. കിഴക്ക് മാറി തൃശ്ശൂർ നഗരത്തിൽ നിന്നും 25കി.മീ. പടിഞ്ഞാറുമായാണ് ചിറ്റാട്ടുകരയുടെ ഭപ്രകൃതി, ദക്ഷിണേന്ത്യയിലെ പ്രസിദ്ധ ഹൈന്ദവ തീർത്ഥാടനകേന്ദ്രമായ ഗുരുവായൂരിലേക്കും, ഭാരതത്തിലെ ആദ്യ ക്രിസ്ത്യൻ ദേവാലയമായ പാലയൂരേക്കും ഈ ഗ്രാമത്തിൽനിന്ന് ഏതാണ്ട് 7 കി.മീ. സഞ്ചരിച്ചാൽ മതി.

ബ്രിട്ടിഷ് ഭരണത്തിൻ കീഴിൽ മദ്രാസ് സംസ്ഥാനത്തിന്റെ ഭാഗമായിരുന്ന ചിറ്റാട്ടുകര മലബാർ ജില്ലയിലെ പൊന്നാന്നി താലൂക്കിലായിരുന്നു. അന്ന് ചിറ്റാട്ടൂർ എന്നായിരുന്നു ഈ ഗ്രാമത്തിന്റെ പേര്. അക്കാലത്ത് അതിപ്രശസ്തമായ ഒരു വാണിജ്യ കേന്ദ്രമായിരുന്നു ചിറ്റാട്ടുകര. ഏനാമാവ്‌, മുല്ലശ്ശേരി, മറ്റം, പറപ്പൂർ തുടങ്ങിയ അയൽദേശങ്ങളിലെ ജനങ്ങൾ കച്ചവട ആവശ്യങ്ങൾക്ക് ചിറ്റാട്ടുകരയെയാണ് ആശ്രയിച്ചിരുന്നത്. വിരലടങ്ങിയത് പോലുള്ള വീടുകൾ, വളരെ ഇടുങ്ങിയ അങ്ങാടി, ഓരോ വീടിന്റെയും മുന്നിൽ നിരപ്പലകകൾ വെച്ച പീടിക എന്നിവ ചിറ്റാട്ടുകര അങ്ങാടിയുടെ പ്രത്യേകതകളാണ്. വരതിലോരിക്കൽ നടക്കുന്ന ചിറ്റാട്ടുകര ചന്ത പ്രസിദ്ധമാണ്. 1956ൽ കേരള സംസ്ഥാന രൂപീകരണത്തിനുശേഷം ചിറ്റാട്ടുകര തൃശ്ശൂർ ജില്ലയുടെ ഭാഗമായി.

എളവള്ളി പഞ്ചായത്തിന്റെ നാമകരണസമയത്ത് ചിറ്റാട്ടുകരയിലെ പഞ്ചായത്ത്‌ വകുപ്പിലെ ഉന്നതോദ്യോഗസ്ഥർ ചിറ്റാട്ടുകര പഞ്ചായത്തിനു വേണ്ടി ശ്രമിച്ചിരുന്നുവെങ്കിലും എറണാകുളം പറവൂരിനടുത്ത് ഇതേ പേരിൽ ഒരു പഞ്ചായത്ത്‌ നിലവിലുള്ളതുകൊണ്ട് ആ ശ്രമം വിഫലമാവുകയായിരുന്നു. ഏറെ നാൾ ബ്രാഞ്ച് പോസ്റ്റ്‌ ഓഫീസ് മാത്രമുണ്ടായിരുന്ന ഇവിടെ പിന്നീട് സബ് പോസ്റ്റ്‌ ഓഫീസും കമ്പിത്തപാൽ ഓഫീസും പബ്ലിക്‌ കാൾ ഓഫീസും സ്ഥാപിക്കപ്പെട്ടു. ടെലിഫോൺ ഉപഭോക്താക്കളുടെ വർദ്ധനവിനെത്തുടർന്ന് ചിറ്റാട്ടുകര പോസ്റ്റ്‌ ഓഫീസ് ബിൽ കളക്ഷൻ സെന്റർ ആയും ഉയർത്തിയിട്ടുണ്ട്.

ബാസൽ മിഷൻ എൽ.പി. സ്കൂൾ, 1904ൽ ആരംഭിച്ച സെന്റ്‌. സെബാസ്റ്റ്യൻ ബോയ്സ് സ്കൂൾ, 1908ൽ ആരംഭിച്ച സെന്റ്‌ തെരേസാസ്‌ ഗേൾസ് എലമെന്ററി സ്കൂൾ എന്നിവയാണ് ചിറ്റാട്ടുകരയിലെ പ്രാഥമിക വിദ്യാഭ്യാസസ്ഥാപനങ്ങൾ. 1942ൽ ബോയ്സ് സ്കൂളും ഗേൾസ് സ്കൂളും ഒന്നാക്കപ്പെട്ടു. പിന്നീട് 1979ൽ ഇത് ചിറ്റാട്ടുകര സെന്റ്‌ സെബാസ്റ്റ്യൻ ഹൈസ്കൂളായി ഉയർത്തപ്പെട്ടു.

കൃഷി, വ്യാപാരം, വാണിജ്യം എന്നിവയാണ് ഇവിടത്തെ പ്രധാന ഉപജീവനമാർഗ്ഗം. ബാങ്കിംഗ് മേഖലയും ഉണർന്നുപ്രവർത്തിക്കുന്നു. ചിറ്റാട്ടുകരയിലെ വിവിധ ജനവിഭാഗങ്ങൾ നിശ്ചിത തുക ഓഹരി എടുത്തു ഉടമസ്ഥത നേടിയിട്ടുള്ള ചിറ്റാട്ടുകര സർവീസ് സഹകര ബാങ്കും കാത്തലിക്‌ സിറിയൻ ബാങ്കിന്റെ ചിറ്റാട്ടുകര ശാഖയും ഇവിടത്തെ ധനത്തിന്റെ പ്രധാന ചാലകശക്തിയാണ്.


</doc>
<doc id="115549" url="https://ml.wikipedia.org/wiki?curid=115549" title="സുൽത്താൻ അലി കേഷ്ത്മന്ദ്">
സുൽത്താൻ അലി കേഷ്ത്മന്ദ്

1980-കളിൽ, രണ്ടു തവണ അഫ്ഗാനിസ്താന്റെ പ്രധാനമന്ത്രിയായിരുന്ന രാഷ്ട്രീയനേതാവാണ്, സുൽത്താൽ അലി കേഷ്ത്മന്ദ്. അഫ്ഗാൻ കമ്മ്യൂണിസ്റ്റ് കക്ഷിയായ പി.ഡി.പി.എയുടെ സ്ഥാപകനേതാവും, പാർട്ടിയുടെ പാർചം വിഭാഗാംഗവുമായിരുന്നു കേഷ്ത്മന്ദ്. അഫ്ഗാനിസ്താനിൽ സോവിയറ്റ് സൈനികാധിനിവേശത്തിന്റെ ആരംഭത്തിലാണ് പ്രസിഡണ്ട് ബാബ്രക് കാർമാലിനു കീഴിൽ 1981-ൽ ഇദ്ദേഹം ആദ്യമായി പ്രധാനമന്ത്രിയാകുന്നത്. പിന്നീട് പ്രസിഡണ്ട് നജീബുള്ളക്കു കീഴിൽ 1989-ൽ രണ്ടാംവട്ടവും പ്രധാനമന്ത്രിയായി.

അഫ്ഗാനിസ്താനിലെ ആദ്യ കമ്മ്യൂണിസ്റ്റ് പ്രസിഡണ്ടും, പാർട്ടിയിൽ കേഷ്ത്മന്ദിന്റെ എതിർപക്ഷമായ ഖൽഖ് വിഭാഗത്തിൽ ഉൾപ്പെട്ട, നൂർ മുഹമ്മദ് താരക്കിയുടെ ഭരണകാലത്ത് 1978 അവസാനം, കേഷ്ത്മന്ദ് തടവിലാകുകയും വധശിക്ഷക്ക് വിധിക്കപ്പെടുകയും ചെയ്തിരുന്നു. എന്നാൽ താരക്കിയുടെ പിൻ‌ഗാമിയായ ഹഫീസുള്ള അമീന്റെ ഭരണകാലത്ത്, 1979-ൽ ഈ വധശിക്ഷ 15 വർഷത്തെ തടവായി ഇളവുചെയ്തു. സോവിയറ്റ് അധിനിവേശത്തിനു ശേഷം പ്രസിഡണ്ട് ബാബ്രക് കാർമാലിനു കീഴിൽ ഉപപ്രധാനമന്ത്രി, ആസൂത്രണമന്ത്രി, പോളിറ്റ് ബ്യൂറോ അംഗം എന്നീ സ്ഥാനങ്ങളിൽ നിയമിക്കപ്പെട്ടു. പിന്നീട് 1981-ൽ ഇദ്ദേഹം പ്രധാനമന്ത്രിയായി. കുറേക്കാലത്തിനു ശേഷം, 1990-ൽ ഇദ്ദേഹം ആദ്യ വൈസ് പ്രസിഡണ്ടായും നിയമിക്കപ്പെട്ടിരുന്നു.

ഒരു ഹസാരയായിരുന്ന കേഷ്ത്മന്ദിനെ പ്രധാനനന്ത്രിസ്ഥാനത്തേക്ക് നിയമിച്ചത്, മാർക്സിസ്റ്റ് സർക്കാരിനെതിരെ പഷ്തൂണുകളുടെ രോഷം വർദ്ധിപ്പിക്കാൻ ഇടയാക്കിയിരുന്നു. കമ്മ്യൂണിസ്റ്റ് ഭരണത്തിന്റെ അന്ത്യത്തോടെ ഇദേഹം ഇംഗ്ലണ്ടിലേക്ക് പലായനം ചെയ്തു.


</doc>
<doc id="115556" url="https://ml.wikipedia.org/wiki?curid=115556" title="കർപ്പൂരം (വിവക്ഷകൾ)">
കർപ്പൂരം (വിവക്ഷകൾ)



</doc>
<doc id="115557" url="https://ml.wikipedia.org/wiki?curid=115557" title="കർപ്പൂരം (സുഗന്ധദ്രവ്യം)">
കർപ്പൂരം (സുഗന്ധദ്രവ്യം)

പ്രത്യേകതരം രുചിയും ജ്വലനസ്വഭാവവുമുള്ള വെളുത്ത സുഗന്ധദ്രവ്യമാണ്‌ കർപ്പൂരം. CHO എന്ന രാസസൂത്രമുള്ള ഇത് കർപ്പൂരമരത്തിൽനിന്നും , കൃത്രിമമായി ടർപ്പൻടൈൻ എണ്ണയിൽ നിന്നും ഉത്പാദിപ്പിക്കാറുണ്ട്‌. പ്രാചീനകാലം മുതൽ വീടുകളിലും ക്ഷേത്രങ്ങളിലും ദേവാരാധനയ്ക്ക്‌ ഒരു വിശിഷ്ടവസ്തുവായി ഉപയോഗിച്ചുവരുന്നു. ഔഷധങ്ങൾക്കും ധാരാളം ഉപയോഗപ്പെടുത്താറുണ്ട്‌.


</doc>
<doc id="115580" url="https://ml.wikipedia.org/wiki?curid=115580" title="കൊഴുവ">
കൊഴുവ

എൻ‌ഗ്രൌലിഡ കുടുംബത്തിൽ പെട്ട ഒരു മത്സ്യ ഇനമാണു് കൊഴുവ അല്ലെങ്കിൽ "ചൂട (ചൂടപ്പൊടി), നത്തോലി, നത്തൽ". ശാസ്ത്രീയനാമം "Stolephorus indicus". ഇംഗ്ലീഷ്: ഇംഗ്ലീഷ്: Indian Anchovy എന്നറിയപ്പെടുന്നു. കൂട്ടമായി ഒരേ ദിശയിൽ നീന്തുന്ന (schooling) മത്സ്യങ്ങളുടെ ഇനത്തിൽ പെട്ട കൊഴുവ തെക്കൻ ഏഷ്യയിലും വിദൂരപൂർവ്വസമുദ്രങ്ങളിലും വ്യാപകമായി കാണപ്പെടുന്നു.

ശരാശരി 12 സെന്റിമീറ്റർ നീളം വരെ വളരുന്നു. 
മുതുകുമുള്ളുകളോ വാൽമുള്ളോ ഇല്ല. 15 മുതൽ 17 വരെ നാരുമുള്ളുകൾ മുതുകിലും 18 മുതൽ 20 വരെ നാരുമുള്ളുകൾ വാൽഭാഗത്തും കാണാം. 2 മുതൽ 6 വരെ എണ്ണം വളരെ വലിപ്പം കുറഞ്ഞ ചിറകുകൾ അടിവയറിൽ സാധാരണയാണു്.
കിഴക്കൻ അർദ്ധഗോളത്തിലെ ഉഷ്ണമേഖലാപ്രദേശങ്ങളിൽ (30°വ.- 37°തെ., 23°കി. - 144°പ) ആഴം കുറഞ്ഞ ഉൾക്കടലുകൾ, പുറംകടലിലെ ഉപരിഭാഗം, കായൽ, അഴിമുഖത്തോടടുത്ത പുഴ, ചതുപ്പുകലർന്ന കോൾപ്പാടങ്ങൾ തുടങ്ങിയ ജലാശയങ്ങളിലാണു് കൊഴുവയെ കാണപ്പെടുന്നതു്. 20മുതൽ 50 വരെ മീറ്റർ ആഴത്തിൽ ഇവ കൂട്ടമായി കാണപ്പെടുന്നു. പ്രജനനസമയത്ത് കൂടുതൽ ലവണാംശമുള്ള ആഴക്കടലിലേക്ക് താൽക്കാലികമായി പ്രവസിക്കുന്ന സ്വഭാവം കണ്ടെത്തിയിട്ടുണ്ട്.
ദക്ഷിണാഫ്രിക്ക മുതൽ സമോവ, താഹിതി തുടങ്ങിയ ശാന്തസമുദ്രദ്വീപുകൾ വരെ കൊഴുവയുടെ ആവാസപരിധിയാണു്. മഡഗാസ്കർ, അറേബ്യൻ ഉൾക്കടൽ, ഇന്ത്യൻ തീരങ്ങൾ, ഫിലിപ്പൈൻസ് തുടങ്ങിയ തെക്കുകിഴക്കൻ ഏഷ്യൻ രാജ്യങ്ങൾ എന്നിവിടങ്ങളിൽ കൊഴുവ ധാരാളമായി വളരുന്നു.

പ്രായേണ സുതാര്യമായ ചുവപ്പുകലർന്ന തവിട്ടുനിറം. വശങ്ങളിൽ വെള്ളിനിറത്തിൽ തിളങ്ങുന്ന വരകളുണ്ട്. തലയ്ക്കും മുതുകിനുമിടയിൽ കറുത്തതോ ഇരുണ്ടതോ ആയ രാശികളോ പാടുകളോ ഇല്ല.

ആഫ്രിക്കയിലേയും ഏഷ്യയിലേയും ജനങ്ങൾ എണ്ണയിൽ പൊരിച്ചും കറിയായും കൊഴുവ ഭക്ഷിക്കുന്നു. കൊഴുവ സംസ്കരിച്ച് തെക്കുകിഴക്കൻ ഏഷ്യൻ രാജ്യങ്ങളിൽ മത്സ്യച്ചാറും (Fish sauce) അച്ചാറും (Fish Pickle) നിർമ്മിക്കുന്നുണ്ട്. തെക്കൻശാന്തസമുദ്രദ്വീപുകളിലും ലക്ഷദ്വീപിലും ട്യൂണ /ചൂര മത്സ്യബന്ധനത്തിനു് ചൂണ്ടലിൽ ഇരയായി കൊഴുവ ഉപയോഗിക്കപ്പെടുന്നു.

fishbase.org

Integrated Taxonomic Information System


</doc>
<doc id="115584" url="https://ml.wikipedia.org/wiki?curid=115584" title="പട്ടാഭിഷേകം">
പട്ടാഭിഷേകം

അനിൽ ബാബുവിന്റെ സംവിധാനത്തിൽ ജയറാം, ജഗതി ശ്രീകുമാർ, ഹരിശ്രീ അശോകൻ, മോഹിനി എന്നിവർ പ്രധാനവേഷങ്ങളിൽ അഭിനയിച്ച് 1999-ൽ പുറത്തിറങ്ങിയ ഒരു മലയാളചലച്ചിത്രമാണ് പട്ടാഭിഷേകം. പ്രാർത്ഥന ഫിലിംസിന്റെ ബാനറിൽ ആർ. ബാലചന്ദ്രൻ, കെ.ബി. രാജു എന്നിവർ നിർമ്മിച്ച ഈ ചിത്രം അമ്മ ആർട്സ്, സാഗർ മൂവീസ്, രാജശ്രീ ഫിലിംസ് എന്നിവർ ചേർന്ന് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവ നിർവ്വഹിച്ചത് രാജൻ കിരിയത്ത് ആണ്.


ബിച്ചു തിരുമല എഴുതിയ ഗാനങ്ങൾക്ക് സംഗീതം പകർന്നത് ബേണി ഇഗ്നേഷ്യസ് ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. ഗാനങ്ങൾ സർഗ്ഗം സ്പീഡ് ഓഡിയോസ് വിപണനം ചെയ്തിരിക്കുന്നു. 




</doc>
<doc id="115595" url="https://ml.wikipedia.org/wiki?curid=115595" title="വൃത്തസ്തംഭം">
വൃത്തസ്തംഭം

ഒരു ജ്യാമിതീയരൂപമാണ് വൃത്തസ്തംഭം (ഇംഗ്ലീഷ്: Cylinder, സിലിണ്ടർ).
മൂന്ന് മുഖങ്ങളാണ് വൃത്തസ്തംഭത്തിന് ഉള്ളത്.

വൃത്തസ്തംഭത്തിന്റെ ആരം "r" ഉം ഉന്നതി (ഉയരം/നീളം) "h" ഉം ആയാൽ അതിന്റെ 


</doc>
<doc id="115599" url="https://ml.wikipedia.org/wiki?curid=115599" title="സമചതുരക്കട്ട">
സമചതുരക്കട്ട

സമചതുരാകൃതിയുള്ള ആറ് മുഖങ്ങളോടുകൂടിയ ഒരു ഘനരൂപമാണ് സമചതുരക്കട്ട അഥവാ ക്യൂബ്. 

ക്യൂബിന്റെ ഒരു വശത്തിന്റെ നീളം formula_1 ആയാൽ,


</doc>
<doc id="115617" url="https://ml.wikipedia.org/wiki?curid=115617" title="എം. റഷീദ്">
എം. റഷീദ്

റവല്യൂഷണറി സ്യോഷ്യലിസ്റ്റ് പാർട്ടിയുടെ ആദ്യകാല നേതാക്കളിലൊരാളും സ്വതന്ത്ര്യസമര സേനാനിയും പത്രപ്രവർത്തകനും കോളമിസ്റ്റുമാണ്‌ എം. റഷീദ് എന്ന പേരിൽ അറിയപ്പെടുന്ന മുഹമ്മദ് റഷീദ്. പ്രമുഖ സ്വാതന്ത്ര്യസമര സേനാനിയായിരുന്ന ഇ. മൊയ്തുമൗലവിയുടെ മകനാണ്. ട്രോട്സ്കിസത്തെ കുറിച്ചു മലയാളത്തിനു പരിചയപ്പെടുത്തിയതിൽ പ്രമുഖനാണ്‌ റഷീദ്.

1925 ൽ മലപ്പുറം ജില്ലയിലെ മാറഞ്ചേരിയിൽ ജനനം. 1944 കാലഘട്ടത്തിൽ കോഴിക്കോട് ഗണപത് ഹൈസ്കൂളിൽ പത്താം തരം വിദ്യാർത്ഥിയായിരിക്കുമ്പോൾ ക്വിറ്റ് ഇന്ത്യാസമരത്തിൽ പങ്കെടുത്തതിനു അറസ്റ്റ് ചെയ്യപ്പട്ട റഷീദ്, മൂന്ന് മാസക്കാലം പൊന്നാനി സബ്ജയിലിൽ തടവിലാക്കപ്പെട്ടു. സമരത്തിൽ പങ്കെടുത്തവർക്ക് പഠനം മുന്നോട്ട് കൊണ്ടുപോകണമെങ്കിൽ മാപ്പെഴുതി കൊടുക്കണമെന്നതിനാൽ പത്താതരം പഠനം മുടങ്ങി. പിന്നീട് മദ്രാസ് മെട്രിക്കുലേഷൻ എഴുതി വിജയിച്ചു. ഇപ്പോൾ വെളിയങ്കോടിനടുത്ത് മുളമുക്ക് എന്ന സ്ഥലത്ത് സ്ഥിരതാമസം. ഭാര്യ പരേതയായ എം. ബീവാത്തുട്ടി ടീച്ചർ.. മക്കൾ:അബ്ദുൽ ഗഫൂർ,ബേബി റഷീദ്, ജാസ്മിൻ, മുംതാസ്.

ജയകേരളം, കൗമുദി എന്നീ വാരികകളിലും മാതൃഭൂമി പത്രം എന്നിവയിലും റഷീദ് സ്ഥിരമായി എഴുതുമായിരുന്നു. 1954-57 കാലയളവിൽ കൊല്ലത്തു നിന്നു പ്രസിദ്ധീകരിച്ചിരുന്ന "സഖാവ്" വാരികയുടെ പത്രാധിപരായി സേവനമനുഷ്ഠിച്ചു. 1957-60 കാലഘട്ടത്തിൽ എറണാകുളത്തുനിന്ന് പ്രസിദ്ധീകരിച്ചിരുന്ന ജയ്ഹിന്ദ് സായാഹ്നപത്രത്തിന്റെ പത്രാധിപരായി. എട്ടുവർഷക്കാലം ചാലക്കുടിയിൽ നിന്നുള്ള "ചെങ്കതിർ" മാസികയുടെ പ്രസാധകരായി ജോലിചെയ്തു. വർഷങ്ങളായി മാധ്യമം ദിനപ്പത്രത്തിൽ വായനക്കിടയിൽ എന്ന പേരിൽ ഒരു പംക്തി എഴുതിവരുന്നു.

(സൗമ്യേന്ദ്ര നാഥ ടാഗോർ എഴുതിയ ഗ്രന്ഥത്തിന്റെ വിവർത്തനം)



</doc>
<doc id="115628" url="https://ml.wikipedia.org/wiki?curid=115628" title="തിരുവിതാംകൂർ ഭരണാധികാരികൾ">
തിരുവിതാംകൂർ ഭരണാധികാരികൾ

ഇന്ത്യൻ ഉപഭൂഖണ്ഡത്തിന്റെ ഏറ്റവും തെക്കെയറ്റത്തായി ഇരുപതാം നൂറ്റാണ്ടിന്റെ അവസാനം വരെയുണ്ടായിരുന്ന നാട്ടുരാജ്യമാണ് തിരുവിതാംകൂർ. ചേരസാമ്രാജ്യത്തിന്റെ ഭാഗമായിരുന്ന ഈ ഭൂപ്രദേശം സമൃദ്ധിയുടെ നാട് എന്നർത്ഥത്തിൽ ശ്രീവാഴുംകോട് എന്നും മലയാളത്തിൽ തിരുവാഴുംകോട് എന്നും അറിയപ്പെട്ടു . തിരുവാഴുംകോട് പിന്നീട് തിരുവിതാംകൂർ എന്നായി മാറി. ഇംഗ്ലീഷുകാർ ഈ രാജ്യത്തെ ട്രാവൻകൂർ (Travancore) എന്നു വിളിച്ചു . തിരുവിതാംകൂറിന്റെ ആധുനിക ചരിത്രം തുടങ്ങുന്നത്‌ വേണാട്‌ ഭരിച്ച (1729-1758) അനിഴം തിരുനാൾ മാർത്താണ്ഡവർമ്മയിൽ നിന്നാണ്‌. അദ്ദേഹം രാജ്യം വടക്കോട്ട് പെരിയാറിന്റെ തീരം വരെ വ്യാപിപ്പിച്ചു. പിന്നീട് വന്ന കാർത്തിക തിരുനാൾ രാമവർമ്മ ഭരണ സൗകര്യാർത്ഥം തലസ്ഥാനനഗരി പത്മനാഭപുരത്തുനിന്നും തിരുവനന്തപുരത്തേക്ക് മാറ്റി, രാജ്യാതിർത്തി ചാലക്കുടിപ്പുഴ വരെയും നീട്ടി .


</doc>
<doc id="115629" url="https://ml.wikipedia.org/wiki?curid=115629" title="മലബാർ വെരുക്">
മലബാർ വെരുക്

സുവോളജിക്കൽ സർവ്വേ ഓഫ് ഇന്ത്യ പുറത്തിറക്കിയ വംശനാശഭീഷണി നേരിടുന്നതും വംശനാശം സംഭവിച്ചതുമായ ജീവജാലങ്ങളുടെ പട്ടികയിലായിരുന്നു പശ്ചിമഘട്ടത്തിൽ കാണുന്നമലബാർ വെരുക്(Viverra civettina, Malabar Civet, Malabar Large-spotted Civet). കന്യാകുമാരി മുതൽ വടക്കൻകർണ്ണാടകയിലെ ഹൊന്നവർ വരെയുള്ള പശ്ചിമഘട്ടത്തോട് ചേർന്നുള്ള പ്രദേശങ്ങളായിരുന്നു ഈ ജീവിയുടെ വാസസ്ഥലം. 1978ൽ ഐ.യു.സി.എൻ ഈ ജീവിവർഗ്ഗം അപ്രത്യക്ഷമായതായി പ്രഖ്യാപിച്ചു. എന്നാൽ 1987ൽ മലബാർ വെരുകിനെ സുവോളജിക്കൽ സർവ്വേ ഓഫ് ഇന്ത്യ വീണ്ടും കണ്ടെത്തിയിരുന്നു. വേട്ടയാടി കൊന്ന രണ്ട് മലബാർ വെരുകുകളുടെ തോലിൽ നിന്നാണ് ഈ ജീവിവർഗ്ഗം അപ്രത്യക്ഷമായിട്ടില്ലെന്ന തെളിവ് ലഭിച്ചത്. 1980 കളിലും 90കളിലും പലപ്പോഴായി മലബാർ വെരുകിന്റെ സാന്നിധ്യം കണ്ടെത്തിയിരുന്നെങ്കിലും പിന്നീട് വർഷങ്ങളായി ഈ ജീവിവർഗ്ഗത്തെക്കുറിച്ച് യാതൊരു വിവരവുമില്ലാത്തതിനാൽ മലബാർ വെരുകിന് വംശനാശം സംഭവിച്ചെന്ന നിഗമനത്തിലാണ് ശാസ്ത്രജ്ഞർ. 
ചാര നിറത്തിലുള്ള ഇവയുടെ ശരീരത്തിൽ വെളുത്ത കുത്തുകളും മുതുകിൽ നെടുകയുള്ള വരയുമുണ്ടാകും. മാംസഭുക്കായ മലബാർ വെരുക് രാത്രിയാണ് ഇര പിടിക്കാൻ ഇറങ്ങുന്നത്. കൂർത്ത പല്ലുകളും നഖങ്ങളും ഇരപിടിക്കാൻ ഇവയെ സഹായിക്കുന്നു. ചെറുപക്ഷികൾ, ഉരഗങ്ങൾ തുടങ്ങിയവയെയെല്ലാം മലബാർ വെരുക് അകത്താക്കും.
മനുഷ്യർ തന്നെയാണു മലബാർ വെരുകിന്റെ മുഖ്യ ശത്രുക്കൾ. കാട്ടിൽ കടുവയും പുലിയും മുതൽ കുറുക്കൻ വരെ ഇവയെ പിടികൂടാറുണ്ട്. താമസയോഗ്യമായ വനഭൂമി കുറയുന്നതും വെരുകുകൾക്ക് ഭീഷണിയാണ്. 1960കളിൽ തന്നെ മലബാർ വെരുകിന്റെ എണ്ണം കുറയുന്നതായി ശാസ്ത്രലോകത്തിന്റെ ശ്രദ്ധയിൽപ്പെട്ടിരുന്നു. മൂന്നടിയോളം നീളം വയ്ക്കുന്ന മലബാർ വെരുകുകൾക്ക് ആറു കിലോയോളം തൂക്കമുണ്ടാകും. 20 വർഷത്തിനു മുകളിലാണ് ശരാശരി ആയുസ്സ്.

കോഴിക്കോട് സുവോളജിക്കൽ സർവേ കേന്ദ്രത്തിൽ ഇതിന്റെ തൊലി സൂക്ഷിച്ചിട്ടുണ്ട്. 



</doc>
<doc id="115630" url="https://ml.wikipedia.org/wiki?curid=115630" title="ഒലിവർ ക്രോംവെൽ">
ഒലിവർ ക്രോംവെൽ

പതിനേഴാം നൂറ്റാണ്ടിലെ ഇംഗ്ലണ്ടിലെ ഒരു രാഷ്ട്രീയനേതാവും സൈന്യാധിപനും ആയിരുന്നു ഒലിവർ ക്രോംവെൽ (ജനനം: 25 ഏപ്രിൽ 1599; മരണം: 3 സെപ്തംബർ 1658). രാജവാഴ്ച അവസാനിപ്പിച്ച്, ഇംഗ്ലണ്ടിനെ കുറേക്കാലത്തേയ്ക്ക് ഗണരാഷ്ട്രം(Republic) ആക്കിയതിന്റേയും, തുടർന്നുണ്ടായ ഭരണത്തിൽ വഹിച്ച നിർണ്ണായകമായ പങ്കിന്റേയും പേരിലാണ് ക്രോംവെൽ പ്രധാനമായും അറിയപ്പെടുന്നത്. ഇംഗ്ലണ്ടിലെ ആഭ്യന്തരയുദ്ധത്തിൽ രാജപക്ഷസൈന്യത്തെ പരാജയപ്പെടുത്തിയ പുത്തൻ മാതൃകാസൈന്യത്തിന്റെ(New Model Army) തലവന്മാരിൽ ഒരാളായിരുന്നു ക്രോംവെൽ. 1649-ൽ ചാൾസ് ഒന്നാമൻ രാജാവിന്റെ വധശിക്ഷയെ തുടർന്ന് ഹ്രസ്വകാലത്തേക്ക് നിലവിൽ വന്ന ഗണരാജ്യത്തിൽ ഏറ്റവും അധികാരം കൈയ്യാളിയത് ക്രോംവെൽ ആയിരുന്നു. ഇക്കാലത്ത് അദ്ദേഹത്തിന്റെ നേതൃത്വത്തിൽ ഇംഗ്ലീഷ് സൈന്യം, അയർലൻഡും സ്കോട്ട്‌ലണ്ടും ആക്രമിച്ചു കീഴടക്കി. 1653 മുതൽ 1658-ലെ മരണം വരെ ക്രോംവെൽ, 'സംരക്ഷകപ്രഭു' (Lord Protector) എന്ന സ്ഥാനപ്പേരോടെ ഇംഗ്ലണ്ടും അയർലണ്ടും സ്കോട്ട്‌ലണ്ടും ചേർന്ന രാഷ്ട്രസംഘത്തിന്റെ(Commonwealth) ഏകാധിപതി ആയിരുന്നു.

കേംബ്രിഡ്ജ്‌ഷയർ പ്രദേശത്തെ ഒരു മദ്ധ്യവർഗ്ഗ പ്യൂരിട്ടൻ കുടുംബത്തിൽ ജനിച്ച ക്രോംവെൽ, ഹണ്ടിങ്ങ്ടൺ വ്യാകരണവിദ്യാലയത്തിലെ പ്രാഥമികവിദ്യാഭ്യാസത്തിനു ശേഷം 1616-ൽ ക്രോംബ്രിജിലെ സിഡ്നിസസെക്സ് കോളേജിൽ ചേർന്നു. എന്നാൽ തൊട്ടടുത്തവർഷം അച്ഛൻ മരണപ്പെട്ടതോടെ ബിരുദം എടുക്കാതെ കോളേജ് വിടേണ്ടിവന്നു. തുടർന്ന് 1618-ൽ ലണ്ടനിൽ നിയമ പഠനത്തിനു ചേർന്നതായി ആദ്യകാലജീവചരിത്രങ്ങളിൽ പറയുന്നെങ്കിലും ഇക്കാര്യത്തിൽ അവ്യക്തതയുണ്ട്. അമ്മാവന്റെ മരണത്തെ തുടർന്ന് അനന്തരാവകാശം ലഭിക്കുന്നതുവരെ ഇടത്തരം കർഷകന്റെ ജീവിതമാണ് അദ്ദേഹം നയിച്ചത്. ഇടക്കാലത്ത് ആത്മീയമായ ഒരു പരിവർത്തനത്തിലൂടെ കടന്നു പോയ ക്രോംവെൽ, പിൽക്കാലമത്രയും ഒരു തരം പ്യൂരിട്ടൻ ക്രിസ്തീയതയെ തന്റെ ജീവിതത്തിന്റെ അവിഭാജ്യഭാഗമാക്കി.

1640-ലെ ഹ്രസ്വകാല പാർലമെന്റിലും 1640-49 കാലത്തെ ദീർഘകാല പാർലമെന്റിലും ക്രോംവെൽ കേംബ്രിഡ്ജിനെ പ്രതിനിധീകരിച്ചു. ഇംഗ്ലീഷ് ആഭ്യന്തരയുദ്ധത്തിൽ പാർലമെന്റിന്റെ പക്ഷത്തു ചേർന്ന അദ്ദേഹം താമസിയാതെ സൈന്യത്തിൽ ഉയർന്നു. ഒരു അശ്വസൈന്യവിഭാഗത്തിന്റെ തലവനായുള്ള തുടക്കത്തിൽ നിന്ന് അദ്ദേഹം സൈന്യാധിപന്റെ സ്ഥാനത്തെത്തി. 1649-ൽ ചാൾസ് ഒന്നാമൻ രാജാവിന്റെ വധശിക്ഷയ്ക്ക് അനുകൂലമായി ഒപ്പിട്ടവരിൽ ഒരാളായിരുന്നു ക്രോംവെൽ. 1649 മുതൽ 1953 വരെയുള്ള അവശിഷ്ട പാർലമെന്റിലെ(Rump Parliament) അംഗമായിരുന്ന അദ്ദേഹത്തെ പാർലമെന്റ്, അയർലൻഡിനെതിരെയുള്ള 1649-50-ലെ സൈനികനീക്കം നയിക്കാൻ നിയോഗിച്ചു. 1650-51 കാലത്ത് സ്കോട്ട്‌ലണ്ടിനെതിരെയുള്ള ഇംഗ്ലീഷ് സൈനികനടപടിയ്ക്കു നേതൃത്വം കൊടുത്തതും ക്രോംവെൽ ആയിരുന്നു. 1653 ഏപ്രിൽ 20-ന് അവശിഷ്ട പാർലമെന്റിനെ ബലം പ്രയോഗിച്ചു പിരിച്ചു വിട്ട ക്രോംവെൽ, കുറച്ചുകാലം മാത്രം നിലനിന്ന "നഗ്നാസ്ഥി പാർലമെന്റ്" (Barebones Parliament) എന്ന സഭയുടെ സഹായത്തോടെ ഭരണം തുടങ്ങി. 1653 ഡിസംബർ 16-ന് ക്രോംവെൽ ഇംഗ്ലണ്ട്, വേൽസ്, സ്കോട്ട്‌ലൻഡ്, അയർലണ്ട് എന്നിവയടങ്ങുന്ന രാഷ്ട്രസംഘത്തിന്റെ സംരക്ഷകപ്രഭുവായി സ്ഥാനമേറ്റു. 1658-ൽ മരിച്ച അദ്ദേഹത്തെ വെസ്റ്റ്മിൻസ്റ്റർ സെമിത്തേരിയിലാണ് സംസ്കരിച്ചത്. എന്നാൽ രാജഭരണപുനസ്ഥാപനത്തെ(Restoration) തുടർന്ന് ക്രോംവെല്ലിന്റെ മൃതദേഹം കുഴിച്ചെടുത്തു ചങ്ങലയിൽ കെട്ടിത്തൂക്കി ശിരഛേദം ചെയ്തു.

ഭരണാധികാരിയെന്ന നിലയിൽ ഊർജ്ജ്വസ്വലവും ഫലപ്രദവുമായ വിദേശനയം പിന്തുടർന്ന അദ്ദേഹം, ഇംഗ്ലണ്ടിന്റെ ഭാവിഭാഗധേയങ്ങളെ മറ്റേതൊരു ഭരണാധികാരിയേക്കാളും അധികം സ്വാധീനിച്ചു. എങ്കിലും ക്രോംവെൽ സ്ഥാപിച്ച ഗണരാഷ്ട്രം അദ്ദേഹത്തോടൊപ്പം അസ്തമിക്കുകയും 1660-ൽ രാജഭരണം പുനസ്ഥാപിക്കപ്പെടുകയും ചെയ്തു. "പ്യൂരിറ്റൻ മോശ" എന്നു വിളിക്കപ്പെടാൻ മാത്രം മതവിശ്വാസം ഉണ്ടായിരുന്ന അദ്ദേഹം, തന്റെ സൈനികവിജയങ്ങളിൽ ദൈവത്തിന്റെ കരം കണ്ടു. എങ്കിലും ഏതെങ്കിലും പ്രത്യേക വിഭാഗത്തിന്റേയോ വിശ്വാസഭേദത്തിന്റേയോ പക്ഷം ചേരാതിരുന്ന അദ്ദേഹം എല്ലാ പ്രൊട്ടസ്റ്റന്റ് വിഭാഗങ്ങളോടും മതപരമായ സഹിഷ്ണുത കാട്ടി.

ബ്രിട്ടീഷ് ദ്വീപുകളുടെ ഏറ്റവും വിവാദമുണർത്തുന്ന ചരിത്രനായകന്മാരിൽ ഒരാളാണു ക്രോംവെൽ. ഡേവിഡ് ഹ്യൂമിനേയും ക്രിസ്റ്റഫർ ഹില്ലിനേയും പോലുള്ള ചരിത്രകാരന്മാർ അദ്ദേഹത്തെ രാജഘാതകനായ ഏകാധിപതിയായി കാണുന്നു. എന്നാൽ തോമസ് കാർലൈലും സാമുവൽ റാസൺ ഗാർഡിനറും മറ്റും അദ്ദേഹത്തെ സ്വാതന്ത്ര്യമോഹത്തെ പ്രതീകവൽക്കരിച്ച വീരനായി കണക്കാക്കുന്നു. 2002-ലെ ഒരു ബി.ബി.സി. അഭിപ്രായവോട്ടെടുപ്പിൽ കോംവെൽ എല്ലാക്കാലത്തേയും ബ്രിട്ടീഷുകാരിൽ ഏറ്റവും മഹത്ത്വമേറിയ 10 പേരിൽ ഒരാളായി വിലയിരുത്തപ്പെട്ടു. സ്കോട്ട്‌ലണ്ടിലേയും അയർലൻഡിലേയും കത്തോലിക്കർക്കെതിരെ അദ്ദേഹം കൈക്കൊണ്ട നടപടികൾ വംശഹത്യയോ വംശഹത്യക്കൊപ്പമെത്തുന്നതോ ആയി വിശേഷിപ്പിക്കപ്പെട്ടിട്ടുണ്ട്. അയർലണ്ടിൽ ക്രോംവെല്ലിന്റെ ചെയ്തികൾ കടുംവിമർശനത്തിനു വിഷയമാണ്. 


</doc>
<doc id="115632" url="https://ml.wikipedia.org/wiki?curid=115632" title="ആശ്ചര്യചൂഡാമണി">
ആശ്ചര്യചൂഡാമണി

കേരളീയനായ ശക്തിഭദ്രൻ രചിച്ച സംസ്കൃത നാടകമാണ് ആശ്ചര്യചൂഡാമണി. ശങ്കരൻ എന്നാണ് ഇദ്ദേഹത്തിന്റെ യഥാർത്ഥ നാമം. ശക്തിഭദ്രൻ എന്നത് സ്ഥാനപ്പേരാണ്. രാമായണകഥയാണ് ഏഴങ്കത്തിലുള്ള ഈ നാടകത്തിന്റെ വിഷയം. ഉന്മാദവാസവദത്തം, വീണാവാസവദത്തം എന്നിവയും ശക്തിഭദ്രന്റെ കൃതികളാണ്. അഭിനയത്തിനു് ഇത്ര പറ്റിയതായി സംസ്കൃതത്തിൽ അധികം നാടകങ്ങളില്ലെന്നും ഇതിലെ (1) ʻʻകരപല്ലവമാത്രമുജ്ജിഹീതേˮ (2) ʻʻഅഭിസരണമയുക്തമങ്ഗനാനാംˮ ഈ രണ്ടു ശ്ലോകങ്ങളും ക്രി. പി. പന്ത്രണ്ടാം ശതകത്തിന്റെ ഉത്തരാർദ്ധത്തിൽ ജീവിച്ചിരുന്ന കാശ്മീരകനായ വല്ലഭദേവന്റെ സുഭാഷിതാവലിയുടെ ഒരു മാതൃകയിൽ ഉദ്ധരിച്ചുകാണുന്നതായി ഉള്ളൂർ കേരള സാഹിത്യ ചരിത്രത്തിൽ രേഖപ്പെടുത്തിയിട്ടുണ്ട്. 
ഏഴങ്കങ്ങളാണ് ഈ നാടകത്തിനുള്ളത്. ഒന്നാമത്തേ അങ്കത്തിനു പർണ്ണശാലാങ്കമെന്നും രണ്ടാമത്തേതിനു ശൂർപ്പണഖങ്കമെന്നും മൂന്നാമത്തേതിനു മായാസീതങ്കമെന്നും നാലാമത്തേതിനു ജടായുവധാങ്കമെന്നും അഞ്ചാമത്തേതിനു് അശോകവനികാങ്കമെന്നും ആറാമത്തേതിനു് അംഗുലീയാങ്കമെന്നും പേർ പറയുന്നു. ഇവയിൽ അശോകവനികാങ്കവും അങ്ഗുലീയാങ്കവും അതിപ്രധാനമാണു്. 
ആശ്ചര്യചൂഡാമണിപ്പറ്റി ഒരു കഥയുണ്ട്. സംസ്‌കൃത നാടകരചന ഉത്തരേന്ത്യക്കാർമാത്രം കീഴടക്കി വച്ചിരുന്ന കാലഘട്ടത്തിലാണ് ശക്തിഭദ്രൻ 'ആശ്ചര്യചൂഡാമണി' രചിക്കുന്നത്. നാടകരചന പൂർത്തിയാക്കിയ അദ്ദേഹം തന്റെ കൃതിയെപ്പറ്റി അഭിപ്രായം അറിയാനായി ചെങ്ങന്നൂർ മഹാദേവർക്ഷേത്രത്തിലെത്തിയ ശങ്കരാചാര്യരുടെ അരികിലെത്തി. നാടകം വായിച്ചു കേൾപ്പിച്ചു. ശങ്കരാചാര്യർ ആ സമയം മൗനവ്രതത്തിലായിരുന്നു. അതിനാൽ അദ്ദേഹം ഒന്നും സംസാരിച്ചില്ല. തന്റെ കൃതി കൊള്ളാത്തതിനാലാണ് ശങ്കരാചാര്യർ ഒന്നും പറയാത്തതെന്ന് തെറ്റിദ്ധരിച്ച ശക്തിഭദ്രൻ തന്റെ നാടകം കത്തിച്ചുകളഞ്ഞു. വ്രതം കഴിഞ്ഞ് നാടകത്തെപ്പറ്റി ശങ്കരാചാര്യർ ശക്തിഭദ്രനോട് ചോദിച്ചു. കൃതി കത്തിച്ചു കളഞ്ഞുവെന്നു അദ്ദേഹം ശങ്കരനോട് വിഷമത്തോടെ പറഞ്ഞു. കൃതി മുഴുവൻ ശങ്കരാചാര്യർ ഓർമ്മയിൽനിന്ന് പറഞ്ഞുകൊടുക്കുകയും ശക്തിഭദ്രൻ എഴുതിയെടുക്കുകയും ചെയ്തു.

കവി മൂലകഥയിൽ പല വ്യതിയാനങ്ങളും വരുത്തിയിട്ടുണ്ടു്. നാലാമങ്കത്തിൽ നാട്യശാസ്ത്രനിബന്ധനകൾക്കു വിപരീതമായി രാവണനും ജടായുവും തമ്മിലുള്ള യുദ്ധം അഭിനയിക്കേണ്ടതുണ്ടു്. ഖരദൂഷണാദിരാക്ഷസന്മാരുടെ നിഗ്രഹം കഴിഞ്ഞിട്ടു ശൂർപ്പണഖ ശ്രീരാമന്റെ സന്നിധിയെ പ്രാപിക്കുന്ന ഘട്ടത്തിൽ ഇതിവൃത്തമാരംഭിക്കുകയും അഗ്നിപ്രവേശാനന്തരം സീതാദേവിയുടെ പാതിവ്രത്യമഹിമ കണ്ടു സന്തുഷ്ടരായ ദേവന്മാരാൽ പ്രേഷിതനായ നാരദമഹർഷി ആ പുണ്യശ്ലോകനെ അനുഗ്രഹിക്കുന്ന ഘട്ടത്തിൽ അവസാനിക്കുകയും ചെയ്യുന്നു.

വിവൃതി എന്ന പേരിൽ ഒരു വ്യാഖ്യാനം ഈ നാടകത്തിനുണ്ട്. ഒന്നോ അധികമോ പൂർവ്വവ്യാഖ്യാതാക്കന്മാരെ വിവൃതിയിൽ ʻകേചിൽʼ എന്നു നിർദ്ദേശിച്ചു സ്മരിച്ചുകാണുന്നു. 


</doc>
<doc id="115634" url="https://ml.wikipedia.org/wiki?curid=115634" title="സോംനാഥ് ക്ഷേത്രം">
സോംനാഥ് ക്ഷേത്രം

ഗുജറാത്തിലെ സൗരാഷ്ട്രയിൽ സ്ഥിതി ചെയ്യുന്ന ഒരു പുരാതനക്ഷേത്രമാണ് സോംനാഥ് ക്ഷേത്രം. പത്താം നൂറ്റാണ്ടിൽ സോളങ്കി രാജാക്കന്മാരാലാണ് ഇത് നിർമ്മിക്കപ്പെട്ടത്. ദ്വാദശജ്യോതിർലിംഗങ്ങളിൽ മുഖ്യസ്ഥാനം ഇതിനുണ്ട്. രുദ്രമാല എന്ന സോളങ്കി വാസ്തു ശില്പകലാ രീതിയാണ് ക്ഷേത്രനിർമ്മാണത്തിന് അവലംബിച്ചിരിക്കുന്നത്. 

ഗസ്നിയിലെ മഹ്മൂദിന്റെ ആക്രമണകാലത്ത് ഭാരതത്തിലേറ്റവും മുഖ്യക്ഷേത്രമായിരുന്നു. അന്ന് നിത്യവും ഗംഗയിൽ നിന്നു അഭിഷേകജലവും കാശ്മീരിൽ നിന്നും പൂജാപുഷ്പങ്ങളും എത്തിയിരുന്നു. 10000 ഗ്രാമങ്ങൾ ക്ഷേത്രത്തിന്റെ സ്വത്തായിരുന്നു. പൂജയ്ക്ക് 1000ൽ അധികം ബ്രാഹ്മണർ, തീർത്ഥാടകർക്ക് ക്ഷൗരത്തിനു 300 ക്ഷുരകർ, രത്നങ്ങൾ പതിച്ച വിളക്കുകൾ, 200മന്ന് സ്വർണ്ണത്തിൽ തീർത്ത ചങ്ങല, 56 രത്നാങ്കിത സ്തൂപങ്ങൾ - ഇതായിരുന്നു അന്നത്തെ സോമനാഥ ക്ഷേത്രത്തിന്റെ നില. 1025ൽ ഗസ്നി ക്ഷേത്രം ആക്രമിച്ച് കൊള്ളയടിച്ചു. ഭീമ-ഭോജ രാജാക്കന്മാർ ക്ഷേത്രം വീണ്ടുമുയർത്തി. 1300ൽ അലാവുദ്ദീൻ ഖിൽജിയുടെ സേനാനായകൻ ആലഫ്ഖാൻ വീണ്ടും തകർത്തപ്പോൾ ചൂഢാസനവംശത്തിലെ മഹിപാലൻ വീണ്ടുമുയർത്തി. 1390ൽ മുസഫ്ർ ഷാ 1, 1490ൽ മുഹമ്മദ് ബേഗാറ, 1530ൽ മുസഫ്ർ 2, 1701ൽ ഔറഗസേബ് എന്നിങ്ങനെ പലതവണ തകർക്കപ്പെട്ടേങ്കിലും ഓരോതവണയും ക്ഷേത്രം ഉയർത്തെഴുന്നേറ്റു. 1783ൽ റാണി അഹല്യ ഒരു പുതിയ ക്ഷേത്രം നിർമിച്ചു.1951ൽ അതേ സ്ഥാനത്ത് പുതിയ പ്രതിഷ്ഠ നടന്നു.


</doc>
<doc id="115636" url="https://ml.wikipedia.org/wiki?curid=115636" title="ഉത്സവം">
ഉത്സവം

ഹൈന്ദവ ദേവാലയങ്ങളുമായി (ക്ഷേത്രം) ബന്ധപ്പെട്ട് നടത്തുന്ന ചില ചടങ്ങുകളുടെയും ആചാരങ്ങളെയും പൊതുവായി ഉത്സവം എന്നു വിശേഷിപ്പിക്കുന്നു. പതഞ്ഞു പൊങ്ങുന്നത് എന്നാണ് ഉത്സവത്തിന്റെ വാച്യാർത്ഥം. ക്ഷേത്രത്തിലെ ചൈതന്യം ഉത്സവസമയത്തു നടക്കുന്ന ചടങ്ങുകളുടേയും ബലികളുടെയും, ശുദ്ധികർമ്മങ്ങളുടേയും ഫലമായി വർദ്ധിച്ചു പതഞ്ഞുപൊങ്ങി വിഗ്രഹത്തിൽ നിന്നു ശ്രീകോവിലിലേക്കും, ചുറ്റമ്പലങ്ങളിലേക്കും മതിൽകെട്ടിനകത്തേക്കും വ്യാപിച്ച് അവിടെനിന്ന് വീണ്ടും ഉയർന്ന് ക്ഷേത്രം നിൽക്കുന്ന ഗ്രാമത്തിന്റെ തട്ടകത്തിനകത്തേക്കു മുഴുവൻ ഒഴുകി പരക്കുന്നു എന്നാണ്‌ വിശ്വാസം.

ഉത്സവങ്ങൾ മൂന്നുതരത്തിലുണ്ട്. മുളയിട്ട് കൊടികയറുന്ന അങ്കുരാദി, മുളയിടാതെ കൊടികയറുന്ന ധ്വജാദി, മുളടലും കൊടികയറ്റവുമില്ലാതെ കൊട്ടിപ്പുറപ്പെടുന്ന പടഹാദി എന്നിവയാണവ.

സാധാരണയയായി എല്ലാ വർഷവും ക്ഷേത്രങ്ങളിൽ ഉത്സവങ്ങൾ നടത്തപ്പെടുന്നു.ആണ്ടുതോറും നവധാന്യങ്ങൾ മുളപ്പിക്കുന്നതു മുതൽ തത്ത്വകലശാഭിഷേകം നടത്തി നടയടച്ച്, നിശ്ചിതസമയത്തിനുശേഷം നടതുറക്കുന്നതുവരെയുള്ള ചടങ്ങുകളാണ്‌ ഉത്സവത്തിലുള്ളത്.


</doc>
<doc id="115637" url="https://ml.wikipedia.org/wiki?curid=115637" title="ജ്യൂസെപ്പെ ഗാരിബാൾഡി">
ജ്യൂസെപ്പെ ഗാരിബാൾഡി

ഐക്യ ഇറ്റലിയുടെ രൂപീകരണത്തിന് അടിത്തറയിട്ട രാഷ്ട്രീയ-സൈനികനേതാവാണ് ജ്യൂസെപ്പെ ഗാരിബാൾഡി. പ്രഗല്ഭനായ ഒളിപ്പോരാളിയും തന്ത്രശാലിയായ സൈനികമേധാവിയുമായിരുന്നു ഇദ്ദേഹം. 1807ൽ ഫ്രഞ്ച് അധീന പ്രദേശമായ നിസയിൽ ജനിച്ചു. വൻ ശക്തികളുടെ അധിനിവേശത്തിന് കാലാകാലങ്ങളായി ഇരയായി ചിതറിക്കിടക്കുകുയായിരുന്നു അക്കാലത്ത് ഇറ്റലി. രാജ്യത്തെ ഏകീകരിക്കാൻ വേണ്ടി ഉരുത്തിരിഞ്ഞ പ്രക്ഷോഭത്തിന് ഗാരിബാൾഡി നേതൃത്വം നൽകി.


</doc>
<doc id="115642" url="https://ml.wikipedia.org/wiki?curid=115642" title="അരുണ ആസഫ് അലി">
അരുണ ആസഫ് അലി

അരുണ ആസഫ് അലി () (ജൂലൈ 16, 1909, ജൂലൈ 29, 1996) ഇന്ത്യൻ സ്വാതന്ത്ര്യ സമരസേനാനിയായിരുന്നു. ക്വിറ്റ് ഇന്ത്യ സമരത്തിനിടയിൽ ബോംബെയിൽ ഇന്ത്യൻ നാഷനൽ കോൺഗ്രസിന്റെ പതാക ഉയർത്തി ശ്രദ്ധേയയായി.1997-ൽ ഭാരതരത്നം പുരസ്കാരം ലഭിച്ചു.

അവിഭക്ത പഞ്ചാബിലെ കാൽക്ക (ഇപ്പോൾ ഹരിയാനയിൽ) ഒരു ബംഗാളി കുടുംബത്തിലാണ്‌ അവർ ജനിച്ചത്, അരുണ ഗാംഗുലി എന്നതായിരുന്നു ആദ്യനാമധേയം
ലാഹോർ, നൈനിത്താൾ എന്നിവിടങ്ങളിൽ വിദ്യാഭ്യാസം പൂർത്തിയാക്കിയ അവർ കൊൽക്കത്തയിലെ ഗോപലകൃഷ്ണ ഗോകലെ സ്കൂളിൽ അധ്യാപികയായി ജോലിനോക്കി. കോൺഗ്രസ് പാർട്ടി നേതാവായിരുന്ന ആസഫ് അലിയെ അലഹബാദിൽ വച്ചാണ്‌ അവർ കണ്ടുമുട്ടിയത്. 1928-ൽ മതം, പ്രായം എന്നീ വ്യത്യാസങ്ങൾ അവഗണിച്ച് 20 വയസ് പ്രായവ്യത്യാസമുള്ള ആസഫ് അലിയെ അവർ വിവാഹം കഴിച്ചു.

വിവാഹാനന്തരം കോൺഗ്രസ് പാർട്ടിയുടെ സജീവപ്രവർത്തകയായ അവർ ഉപ്പുസത്യാഗ്രഹസമയത്ത് പൊതുയോഗങ്ങളിൽ പങ്കെടുക്കുകയും അറസ്റ്റ് വരിക്കുകയും ചെയ്തു. 1942 ഓഗസ്റ്റ് 8-ന്‌ എ.ഐ.സി.സി ബോംബെ സമ്മേളനത്തിൽ ക്വിറ്റ് ഇന്ത്യ പ്രമേയം പാസാക്കി. ബ്രിട്ടീഷ് ഗവണ്മെന്റ് കോൺഗ്രസ് വർക്കിംഗ് കമ്മറ്റിയിലെ എല്ലാ അംഗങ്ങളെയും അറസ്റ്റ് ചെയ്തു. ഓഗസ്റ്റ് 9ന്‌ അരുണ ആസഫ് അലി സമ്മേളനത്തിന്റെ അധ്യക്ഷത വഹിക്കുകയും ഗോവാലിയ ടാങ്ക് മൈതാനത്തിൽ കോൺഗ്രസ് പതാക ഉയർത്തുകയും ചെയ്തു. ബ്രിട്ടീഷ് ഗവണ്മെന്റ് അറസ്റ്റ് വാറണ്ട് പുറപ്പെടുവിച്ചതിനാൽ അവർ ഒളിവിൽ പോയി. റാം മനോഹർ ലോഹ്യയുമൊന്നിച്ച് അവർ "ഇങ്കിലാബ്" എന്ന കോൺഗ്രസിന്റെ മാസിക പുറത്തിറക്കി.

കോൺഗ്രസിന്റെ സോഷ്യലിസത്തിനു വേണ്ടിയുള്ള പ്രവർത്തികളിൽ കാര്യമായ പുരോഗതിയില്ലെന്ന് തോന്നിയ അവർ 1948-ൽ സോഷ്യലിസ്റ്റ് പാർട്ടിയിൽ ചേർന്നു. പിന്നീട് സ്റ്റാലിന്റെ മരണത്തിനു മുൻപേ അവർ കമ്മ്യൂണിസ്റ്റ് പാർട്ടിയിൽ അംഗമായി.1954-ൽ സി.പി.ഐയുടെ വനിതാ വിഭാഗമായ നാഷനൽ ഫെഡറേഷൻ ഒഫ് ഇന്ത്യൻ വിമൻ രൂപികരിക്കാൻ സഹായിച്ചു. 1956-ൽ ക്രൂഷ്‌ചേവ് സ്റ്റാലിനെ തള്ളിപ്പറഞ്ഞപ്പോൾ അവർ സി.പി.ഐ വിട്ടു. 1958-ൽ ഡെൽഹിയുടെ ആദ്യ മേയറായി തെരഞ്ഞെടുക്കപ്പെട്ടു ഇതേ വർഷം "ദ പാട്രിയോട്ട്" എന്ന പത്രം ആരംഭിച്ചു.. രണ്ടാം പ്രാവശ്യവും മേയറായ അവർ 1959 ഏപ്രിൽ വരെ അധികാരത്തിൽ തുടർന്നു.

1964-ൽ കോൺഗ്രസിൽ തിരിച്ചുവന്ന അവർ അടിയന്തരാവസ്ഥയ്ക്കെതിരായിരുന്നുവെങ്കിലും ഇന്ദിരാ ഗാന്ധിയുടെയും രാജീവ് ഗാന്ധിയുടെയും കൂടെ നിന്നു.



</doc>
<doc id="115645" url="https://ml.wikipedia.org/wiki?curid=115645" title="മാളൂട്ടി">
മാളൂട്ടി

ഭരതന്റെ സംവിധാനത്തിൽ ബേബി ശ്യാമിലി, ജയറാം, നെടുമുടി വേണു, ഉർവശി എന്നിവർ പ്രധാനവേഷങ്ങളിൽ അഭിനയിച്ച് 1990-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മാളൂട്ടി. സുപ്രിയ ഇന്റർനാഷണലിന്റെ ബാനറിൽ അജിത ഹരി നിർമ്മിച്ച ഈ ചിത്രം വിതരണം ചെയ്തത് ഗാന്ധിമതി ആണ്. കളിച്ചു കൊണ്ടിരിക്കുമ്പോൾ കുഴിയിലേക്ക് വീണ ഒരു കുഞ്ഞിനെ രക്ഷപ്പെടുത്തുന്നതാണ് ഈ ചിത്രത്തിന്റെ ഇതിവൃത്തം. കഥ, തിരക്കഥ, സംഭാഷണം എന്നിവ നിർവ്വഹിച്ചത് ജോൺപോൾ ആണ്.


പഴവിള രമേശൻ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ജോൺസൺ ആണ്. 




</doc>
<doc id="115697" url="https://ml.wikipedia.org/wiki?curid=115697" title="ഹൈന്ദവ ഉത്സവങ്ങൾ">
ഹൈന്ദവ ഉത്സവങ്ങൾ



</doc>
<doc id="115714" url="https://ml.wikipedia.org/wiki?curid=115714" title="ജോൺ മക്‌ലാഫ്ലിൻ">
ജോൺ മക്‌ലാഫ്ലിൻ

ഇംഗ്ലണ്ടിൽ ജനിച്ചു വളർന്ന ഒരു ജാസ് ഗിത്താരിസ്റ്റ് ആണ് മഹാവിഷ്ണു ജോൺ മക്ളാഫ്ലിൻ എന്നറിപ്പെടുന്ന ജോൺ മക്ളാഫ്ലിൻ. 1963 ൽ സംഗീത ലോകത്തേക്ക് പ്രവേശിച്ച ഇദ്ദേഹം,1970 കളിൽ മഹാവിഷ്ണു ഓർകെസ്ട്രയിൽ വായിച്ചു തുടങ്ങി. ഇലക്ട്രിക്‌ജാസും, റോക്കും ഭാരതീയ സംഗീതവും കൂട്ടിഇണക്കി വായിക്കുന്ന രീതിയിലാണ് ഇദ്ദേഹം കൂടുതൽ ശ്രദ്ധേയനായിട്ടുള്ളത്.
ഭാരതീയ സംഗീതരീതിയിൽ ഗിറ്റാർ വായിക്കുന്ന ഇദ്ദേഹം പിന്നീട് പ്രശസ്ത ഭാരതീയ സംഗീതജ്ഞരായ എൽ.ശങ്കർ, സക്കീർ ഹുസൈൻ, വിനായകറാം എന്നിവരെ ഉൾപ്പെടുത്തി ശക്തി എന്ന ബാൻഡ്‌ തുടങ്ങുകയും പല ഗിറ്റാർ വായനക്കാർക്കും മാതൃകയാവുകയും ചെയ്തു‌.

ലോകത്തിലെ ഏറ്റവും വലിയതും പ്രധാനപ്പെട്ടതും ആയ ഗിറ്റാർ വായനക്കാരിൽ ഒരാളായിട്ടാണ് തബല പ്രതിഭയായ സക്കീർ ഹുസൈൻ ഇദ്ദേഹത്തെ വിശേഷിപ്പിച്ചിട്ടുള്ളത്. ലോകത്തെ എക്കാലത്തെയും വലിയ 100 ഗിറ്റാർ വായനക്കാരിൽ നാൽപ്പത്തി ഒൻപതാം സ്ഥാനം നൽകി റോളിംഗ് സ്റ്റോൺ മാസിക ഇദ്ദേഹത്തെ 2003ൽ ആദരിച്ചിട്ടുണ്ട്.



</doc>
<doc id="115774" url="https://ml.wikipedia.org/wiki?curid=115774" title="രാജൻ കാക്കനാടൻ">
രാജൻ കാക്കനാടൻ

മലയാളത്തിലെ അറിയപ്പെടുന്ന ചിത്രകാരനും എഴുത്തുകാരനുമാണ് രാജൻ കാക്കനാടൻ(1942 - 24 ഓഗസ്റ്റ് 1991).

ജോർജ്ജ് കാക്കനാടന്റെയും റോസമ്മയുടെയും മകനായി ജനിച്ചു. കോളേജ് വിദ്യാഭ്യാസത്തിനു ശേഷം ഡൽഹിയിൽ റെയിൽവേ ഉദ്യോഗസ്ഥനായി. ചിത്രകാരനായിരുന്നു. ആദ്യ കാലത്ത് താന്ത്രിക് ശൈലിയിലാണ് വരച്ചിരുന്നത്. ഹിമവാന്റെ മുകൾത്തട്ടിൽ ​എന്ന യാത്രാ വിവരണ ഗ്രന്ഥം രചിച്ചിട്ടുണ്ട്.സാഹസികവും അവിശ്വസനീയവുമായ ഒരു ഹിമാലയ പര്യടനത്തിന്റെ സ്നിഗ്ദ്ധമായ അനുഭവമാണ്‌ ഈ ഗ്രന്ഥം പകർന്നു തരുന്നത്‌. 

സാഹിത്യകാരൻ കാക്കനാടൻ, പത്ര പ്രവർത്തകരായ തമ്പി കാക്കനാടൻ, ഇഗ്നേഷ്യസ് കാക്കനാടൻ എന്നിവർ സഹോദരങ്ങളാണ്.


</doc>
<doc id="115778" url="https://ml.wikipedia.org/wiki?curid=115778" title="രാവണപ്രഭു">
രാവണപ്രഭു

രഞ്ജിത്തിന്റെ സംവിധാനത്തിൽ മോഹൻലാൽ, ഇന്നസെന്റ്, നെപ്പോളിയൻ, രേവതി, വസുന്ധര ദാസ് എന്നിവർ പ്രധാനവേഷങ്ങളിൽ അഭിനയിച്ച് 2001-ൽ പുറത്തിറങ്ങിയ ഒരു മലയാളചലച്ചിത്രമാണ് രാവണപ്രഭു. 1993-ൽ പുറത്തിറങ്ങിയ "ദേവാസുരം" എന്ന ചലച്ചിത്രത്തിന്റെ രണ്ടാം ഭാഗമാണ് "രാവണപ്രഭു". ആശീർവാദ് സിനിമാസിന്റെ ബാനറിൽ ആന്റണി പെരുമ്പാവൂർ നിർമ്മാണം ചെയ്ത ഈ ചിത്രം സ്വർഗ്ഗചിത്ര വിതരണം ചെയ്തിരിക്കുന്നു. രഞ്ജിത്ത് തന്നെയാണ് ചിത്രത്തിന്റെ രചനയും നിർവ്വഹിച്ചിരിക്കുന്നത്.


ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് സുരേഷ് പീറ്റേഴ്സ് ആണ്. പശ്ചാത്തലസംഗീതം ചെയ്തിരിക്കുന്നത് രാജാമണി.





</doc>
<doc id="115794" url="https://ml.wikipedia.org/wiki?curid=115794" title="ജൈവാധിനിവേശം">
ജൈവാധിനിവേശം

ഒരു പ്രദേശത്തെ ജീവജാലങ്ങൾക്ക് ഭീഷണിയുയർത്തി മറ്റൊരു പ്രദേശത്തുനിന്നുള്ള ജീവിവർഗ്ഗങ്ങൾ അവിടെ കടന്നുകയറി പ്രത്യുൽപ്പാദനം നടത്തുന്നതിനെയാണ് ജൈവാധിനിവേശം എന്ന് പറയുന്നത്. ജന്തുലോകത്തിലും സസ്യലോകത്തിലും ജൈവാധിനിവേശം ഉണ്ടാകാറുണ്ട്. ഒരു പ്രദേശത്തെ ജീവജാലങ്ങൾക്കും പരിസ്ഥിതിക്കും ഭീഷണി സൃഷ്ടിക്കുവാൻ ജൈവാധിനിവേശം കാരണമാകുന്നു. തദ്ദേശീയമായ പല സ്പീഷീസുകളും നാമാവശേഷമാൻ ഇത് കാരണമായേക്കാം. ജൈവവൈവിധ്യത്തിന്റെ ഏറ്റവും വലിയ ഭീഷണിയായാണ് ജൈവാധിനിവേശത്തെ കണക്കാക്കുന്നത്. ഒരു ആവാസവ്യവസ്ഥയിലെ മൊത്തം സ്പീഷീസുകളുടെ എണ്ണം ഈ വഴി കുറഞ്ഞുപോകുന്നതു് അവിടത്തെ ജൈവവൈവിദ്ധ്യത്തെ കുറയ്ക്കുകയോ ഇല്ലാതാക്കുകയോ ചെയ്യും.


നിലവിലുള്ള ഒരു ആവാസവ്യവസ്ഥയിലേക്കു് പുതുതായി കടന്നുവന്ന ഒരു സ്പീഷീസിനെ നമുക്കു് അതിഥിസ്പീഷീസ് അല്ലെങ്കിൽ അവതീർണ്ണ സ്പീഷീസ് (Introduced species) എന്നു വിളിക്കാം. പല മാർഗ്ഗങ്ങളിലൂടെയും ഒരു അതിഥിജീവിഇനത്തിനു് പുതിയ പരിസ്ഥിതിയിലേക്കു് പ്രവേശിക്കാം.
മൺസൂൺ, വാണിജ്യവാതങ്ങൾ തുടങ്ങിയ കാലികമായ കാറ്റുകൾ, ശക്തമായ ചക്രവാതങ്ങൾ, ആകസ്മികമായ കൊടുങ്കാറ്റ്, തുടങ്ങിയവ ചെറിയ ഇനം സസ്യ,ജന്തുക്കളുടേയും സൂക്ഷ്മജീവികളുടേയും ബീജരേണുക്കളുടേയും (pollen)(വിത്തുപൊടി) ദൂരസഞ്ചാരത്തിനിട നൽകാറുണ്ടു്. മുമ്പില്ലാതിരുന്ന തരത്തിൽ ആകസ്മികമായി സംഭവിക്കുന്ന ശക്തമായ കാറ്റുകൾ, വെള്ളപ്പൊക്കം, ജലാശയങ്ങളുടെ ഗതിമാറ്റം, ഉരുൾപ്പൊട്ടൽ പോലുള്ള ഭൂഭ്രംശനങ്ങൾ തുടങ്ങിയവ ഇത്തരം ജീവികളെ അതുവരെ പരിചയിച്ചിട്ടില്ലാത്ത പുതിയ ജൈവമേഖലകളിലേക്കു നയിച്ചെന്നു വരും. അതേ സമയം, മൺസൂൺ കാറ്റിലൂടെയോ സാധാരണ നദീജലപ്രവാഹങ്ങളിലൂടെയോ പതിവായി ഒരേ താളത്തിൽ വന്നെത്തിപ്പെടുന്ന ജീവരാശികളോ വിത്തുപൊടികളോ നിലവിലുള്ള ആവാസവ്യവസ്ഥയുടെ സ്വാഭാവികഭാഗമായി കരുതാനാവും. (കാലിഫോർണിയൻ നദികളിൽ മുട്ട വിരിഞ്ഞ് കടലിലേക്കൊഴുകുന്ന സാൽമൺ മത്സ്യക്കുഞ്ഞുങ്ങൾ ഇത്തരം നൈസർഗ്ഗിക ആവാസസഞ്ചാലനത്തിനു് ഉദാഹരണമാണു്.)
ദേശാടനം ചെയ്യുന്ന വലിയ മൃഗങ്ങൾ, പക്ഷികൾ, പറന്നു നടക്കുന്ന വിത്തുകൾ തുടങ്ങിയവ പലപ്പോഴും താരതമ്യേന സൂക്ഷ്മമായ ജീവികളുടെ (ഇവ സൂക്ഷ്മാണുക്കളോ, പരാദങ്ങളോ, ബീജരേണുക്കളോ ആകാം) വാഹകരായിത്തീരാറുണ്ടു്. ഇവ ചെന്നെത്തുന്ന ഏതെങ്കിലും ഒരു പ്രദേശത്തെ മാറിയ ജൈവസാഹചര്യങ്ങൾ പിന്നീടു ചെന്നെത്തുന്ന മറ്റൊരു പ്രദേശത്തെ ആവാസവ്യവസ്ഥയെ ബാധിച്ചെന്നു വരാം.
ആധുനികകാലത്തു് സ്പീഷീസുകളുടെ വൻതോതിലുള്ള ദൂരദേശാന്തരയാത്രകൾക്കു് മുഖ്യ ഉത്തരവാദി മനുഷ്യൻ തന്നെയാണു്. അറിഞ്ഞോ അറിയാതെയോ പല ജീവിവർഗ്ഗങ്ങളേയും നാം ഒരു ആവാസവ്യവസ്ഥയിൽ നിന്നും മറ്റൊരിടത്തേക്കു് മാറ്റിപ്രതിഷ്ഠിക്കുന്നുണ്ടു്. ചില ഉദാഹരണങ്ങൾ:

ഒരു അവതീർണ്ണസ്പീഷീസ് അതിഥിയായി കടന്നുവരുന്നതു് അധിനിവേശ സ്പീഷീസ് എന്ന നിലയിലായിരിക്കണമെന്നില്ല. പുതിയ ആവാസവ്യവസ്ഥയിൽ സ്വന്തം നിലനിൽപ്പിനും വംശവർദ്ധനവിനും അനുയോജ്യമായ സാഹചര്യങ്ങൾ തുടർച്ചയായി ലഭിക്കുകയാണെങ്കിൽ മാത്രമേ അതിനു മാറിയ പരിസ്ഥിതിയിൽ ദീർഘകാലത്തേക്കു് നിലനിൽക്കാൻ തന്നെ കഴിയുകയുള്ളൂ. ജൈവവിഭവങ്ങളുടെ ലഭ്യതയ്ക്കുവേണ്ടി അതിഥേയ സ്പീഷീസുകളുമായി ഇവയ്ക്കു് തീവ്രമായി മത്സരിക്കേണ്ടി വരാം. അത്തരം മത്സരത്തിൽ വ്യക്തമായി വിജയിക്കുകയും ആതിഥേയ ജീവി ഇനങ്ങൾ തളർന്നുപോവുകയും ചെയ്യുമ്പോളാണു് അവതീർണ്ണ സ്പീഷീസുകളെ അധിനിവേശ സ്പീഷീസുകളായി കണക്കാക്കിത്തുടങ്ങുന്നതു്.

ചുരുങ്ങിയതു് അഞ്ചുനൂറ്റാണ്ടു മുമ്പുമുതലെങ്കിലും നമ്മുടെ ആവാസവ്യവസ്ഥകളിൽ മറ്റു സ്പീഷീസുകൾ ഇറക്കുമതി ചെയ്യപ്പെട്ടുതുടങ്ങിയിട്ടുണ്ടു്. ആദ്യകാലത്തു് ഇവയിൽ പലതും സാമ്പത്തികാദായമോ ഭക്ഷ്യോൽപ്പാദനമോ ലക്ഷ്യമാക്കി വൻതോതിൽ കൃഷി ചെയ്യാൻ വേണ്ടി തെക്കേ അമേരിക്ക, ആഫ്രിക്ക, വിദൂരപൂർവ്വദേശങ്ങൾ എന്നിവിടങ്ങളിൽ നിന്നു് യൂറോപ്യന്മാർ കൊണ്ടുവന്നതായിരുന്നു. ഇത്തരം സ്പീഷീസുകൾ കാലക്രമത്തിൽ നമ്മുടെ തനതു ജീവരാശികളുമായി ചേർന്നിണങ്ങി നിലനിൽക്കുകയുണ്ടായി. കൃഷി എന്ന നിയന്ത്രിതോൽപ്പാദനത്തിലൂടെ വ്യാപിച്ച ഇവ പിന്നീട് നമ്മുടെ സാധാരണ ജൈവവൈവിധ്യങ്ങളുടെ ഭാഗമായി ഇപ്പോൾ അംഗീകരിക്കപ്പെടുന്നു. എങ്കിൽപ്പോലും ഈ ദീർഘകാലയളവിൽ അവ പൗരാണികമായ മറ്റു പല നാടൻ സ്പീഷീസുകളേയും ഇല്ലാതാക്കുകയോ ജനിതകശുദ്ധി കുറയ്ക്കുകയോ ചെയ്തിട്ടുണ്ടാവാം.

ഇത്തരം ഇറക്കുമതികളുടെത്തന്നെ ഭാഗമായി സൂക്ഷ്മജീവികളുടേയും ഷഡ്പദങ്ങൾ, ചെള്ളുകൾ തുടങ്ങിയ ആശ്രിതജീവികളുടേയും കളകൾ എന്നു വിളിക്കാവുന്ന സസ്യങ്ങളുടേയും ആഗമനം ഉണ്ടായിട്ടുണ്ടു്. ചില സ്പീഷീസുകൾ തുടക്കത്തിൽ കൃഷിയും ഉല്പാദനവും ലാക്കാക്കി എത്തിപ്പെട്ടുവെങ്കിലും പിന്നീട് ലാഭകരമായ ഒരു വിള എന്ന നിലയിൽ അവയ്ക്കു പ്രാധാന്യം നശിക്കുകയും പാഴിനങ്ങളായി മാറുകയും ചെയ്തിട്ടുണ്ടു്. ഇത്തരത്തിൽ ആഫ്രിക്കയിൽ നിന്നും എത്തിപ്പെട്ടതാണു് കമ്യൂണിസ്റ്റ് പച്ച എന്നു കരുതപ്പെടുന്നു.

കൃഷിയോ ഉല്പാദനമോ ലക്ഷ്യമാക്കാതെ, മനുഷ്യൻ ബോധപൂർവ്വമല്ലാതെത്തന്നെ കൊണ്ടുവന്നു് ഇവിടെയെത്തി അനുകൂലസാഹചര്യങ്ങൾ മുതലാക്കി തഴച്ചുവളരുന്ന സ്പീഷീസുകളുടെ ആധിക്യം തുടങ്ങിയതു് ഈ അടുത്ത കാലത്താണു്. വൻതോതിലുള്ള കാർഷികോൽപ്പന്നങ്ങളുടെ ഇറക്കുമതിയാണു് ഈ വർദ്ധിച്ച നിരക്കിനു കാരണം. കേരള വനഗവേഷണകേന്ദ്രത്തിന്റെ നിരീക്ഷണപ്രകാരം, ഇപ്പോൾ കേരളത്തിലെ തനതു ജൈവവ്യവസ്ഥയ്ക്കു് ഭീഷണിയായിക്കൊണ്ടിരിക്കുന്ന അധിനിവേശസസ്യങ്ങളിൽ നാൽപ്പതു ശതമാനവും ഇത്തരത്തിൽ തെക്കേ അമേരിക്കയിൽ നിന്നും എത്തിപ്പെട്ടവയാണു്. ലാറ്റിൻ അമേരിക്ക, മലേഷ്യ, ഇന്തോനേഷ്യ, ശ്രീലങ്ക തുടങ്ങിയ രാജ്യങ്ങളിൽ നിന്നു് ഇറക്കുമതി ചെയ്യപ്പെടുന്ന മരത്തടികൾ, ഫർണീച്ചർ, വിവിധ രാജ്യങ്ങളീൽ നിന്നു് എത്തിപ്പെടുന്ന ഭക്ഷ്യധാന്യങ്ങൾ തുടങ്ങിയവ ഇത്തരം അതിഥി സ്പീഷീസുകളിൽ പെടുന്നു. കൂടാതെ, ആളുകൾ ചില്ലറയായോ മൊത്തമായോ ഇറക്കുമതി ചെയ്യുന്ന അലങ്കാരസസ്യങ്ങൾ, അലങ്കാരമത്സ്യങ്ങൾ, വളർത്തുമൃഗങ്ങൾ ഇവയെല്ലാം യോജിച്ച പരിതഃസ്ഥിതികളിൽ നിയന്ത്രിതസാഹചര്യങ്ങളിൽ നിന്നും രക്ഷപ്പെട്ട് വന്യമായ ജീവവ്യാപനം തുടരാൻ കഴിവുള്ളവയാണു്.

പീച്ചിയിലെ കേരള വന ഗവേഷണ ഇൻസ്റ്റിറ്റ്യൂട്ട് കേരളത്തിലെ വിവിധ സ്ഥലങ്ങളിൽ നിന്നായി 4000 നിരീക്ഷണബിന്ദുക്കളിൽ നിന്നും ഡാറ്റ ശേഖരിച്ചുകൊണ്ട് അധിനിവേശ സ്പീഷീസുകളുടെ ഇപ്പോളത്തെ അവസ്ഥ പരിശോധിക്കുകയുണ്ടായി. അവർ സമാഹരിച്ച ഗവേഷണഫലമനുസരിച്ച് 89 സസ്യ ഇനങ്ങൾ നമ്മുടെ ജൈവവൈവിദ്ധ്യങ്ങൾക്കു് ആഘാതമേൽപ്പിക്കുന്നുണ്ടു്. ഇവയിൽ 11 മരങ്ങളും 39 ചെറുചെടികളും 24 കുറ്റിച്ചെടികളും 15 വള്ളിച്ചെടികളും നമ്മുടെ തനതു ജീവജാലങ്ങൾക്കു് ഭീഷണിയുയർത്തുന്നുണ്ടത്രേ. ഇവയിൽ തന്നെ 19 എണ്ണം നിർണ്ണായകമായ അവസ്ഥയിൽ തദ്ദേശീയസസ്യഇനങ്ങളെ പൂർണ്ണമായും നിഷ്കാസനം ചെയ്യത്തക്ക വിധത്തിൽ കിടമത്സരത്തിൽ വിജയിച്ചുകൊണ്ടിരിക്കുന്നു.






</doc>
<doc id="115795" url="https://ml.wikipedia.org/wiki?curid=115795" title="ഖാദ്">
ഖാദ്

അഫ്ഗാനിസ്താന്റെ പ്രധാന സുരക്ഷാ-രഹസ്യാന്വേഷണ വിഭാഗമാണ് ഖാദ് (KHAD) എന്ന ചുരുക്കപ്പേരിൽ പൊതുവേ അറിയപ്പെടുന്ന ഖാദമത്-ഇ എതിലാത്-ഇ ദാവ്‌ലതി (Persian 'خدمات اطلاعات دولتی') (രാജ്യ വിവരസമിതി). സോവിയറ്റ് അധീനകാലത്ത്, രാജ്യത്തെ രഹസ്യപ്പോലീസ് വിഭാഗമായും ഖാദ് പ്രവർത്തിച്ചു. 

1979 അന്ത്യത്തിൽ സോവിയറ്റ് സൈന്യം അഫ്ഗാനിസ്താനിൽ നിയന്ത്രണം ഏറ്റെടുക്കുകയും, ബാബ്രക് കാർമാൽ പ്രസിഡണ്ടായി അധികാരത്തിലെത്തുകയും ചെയ്തതിനു തൊട്ടുപിന്നാലെയാണ് ഖാദ് രൂപീകരിക്കപ്പെട്ടത്. സോവിയറ്റ് സൈന്യവും, കാബൂൾ ഭരണകൂടവും ജനങ്ങളെ നിയന്ത്രിക്കാൻ ഉപയോഗിച്ചിരുന്ന പ്രധാനസംവിധാനമായിരുന്നു ഇത്. 

രാജ്യത്തെ മുൻ‌കാല രഹസ്യാന്വേഷണവിഭാഗങ്ങളായ അഗ്‌സ (AGSA), നൂർ മുഹമ്മദ് താരക്കിയുടെ ഭരണകാലത്തെ കാം (KAM) എന്നിവയുടെ പിൻ‌ഗാമിയാണ് ഖാദ്. സംഘടനയുടെ ആരംഭം മുതൽ 1986 വരെ ഡോക്ടർ നജീബുള്ളയാണ് ഇതിന്റെ നേതൃത്വത്തിലിരുന്നത്.

1986-ൽ ഖാദ് ഒരു മന്ത്രാലയമായി പുനഃസംഘടിപ്പിക്കപ്പെട്ടു. ഇതിന്റെ പേര് വാദ് (WAD) അഥവാ വിസാരത്-ഇ ഇത്തിലാത്-ഇ ദാവ്ലത്-ഇ (രാജ്യസുരക്ഷാമന്ത്രാലയം) എന്ന് പുനർനാമകരണം ചെയ്യപ്പെടുകയും ചെയ്തു.

കമ്മ്യൂണിസ്റ്റ് ഭരണകാലത്ത്, ഖാദിന് വിവരദാദാക്കളുടെ ഒരു വലിയ ശൃംഘലയുണ്ടായിരുന്നു. മാത്രമല്ല അഫ്ഗാൻ സേനകളിൽ വച്ച് ഏറ്റവും മികച്ച വിഭാഗമായ നാഷണൽ ഗാർഡ്സിന്റെ നിയന്ത്രണവും ഇവർക്കായിരുന്നു. ഇക്കാലത്ത്, ഖാദിന്റെ നിയന്ത്രണം, പി.ഡി.പി.എയുടെ പാർചം വിഭാഗത്തിന്റെ കൈകളിലായിരുന്നു.


</doc>
<doc id="115799" url="https://ml.wikipedia.org/wiki?curid=115799" title="മുഹമ്മദ് നജീബുള്ള">
മുഹമ്മദ് നജീബുള്ള

അഫ്ഗാനിസ്താന്റെ ഏഴാമത്തെ പ്രസിഡണ്ടാണ് മുഹമ്മദ് നജീബുള്ള () (ജീവിതകാലം:1947 ഓഗസ്റ്റ് 6 1996 സെപ്റ്റംബർ 28). ഡോക്ടർ നജീബുള്ള എന്ന് പൊതുവേ അറിയപ്പെടുന്നു. കമ്മ്യൂണിസ്റ്റ് ഭരണത്തിലായിരുന്ന ഡെമോക്രാറ്റിക് റിപ്പബ്ലിക് ഓഫ് അഫ്ഗാനിസ്താന്റെ നാലാമത്തേതും അവസാനത്തേതുമായ പ്രസിഡണ്ടാണ് നജീബുള്ള. അഫ്ഗാൻ കമ്മ്യൂണിസ്റ്റ് പാർട്ടിയായ പി.ഡി.പി.എയുടെ മിതവാദിപക്ഷമായിരുന്ന പാർചം വിഭാഗത്തിലെ നേതാവായിരുന്ന ഇദ്ദേഹം, 1980 മുതൽ 1986 വരെ അഫ്ഗാനിസ്താന്റെ രഹസ്യപ്പോലീസ് സംവിധാനമായിരുന്ന ഖാദിന്റെ മേധാവിയായും പ്രവർത്തിച്ചിരുന്നു. തുടർന്ന് 1986 മുതൽ 1992 വരെ രാജ്യത്തിന്റെ പ്രസിഡണ്ടായിരുന്നു.

നജീബുള്ളയുടെ ഭരണകാലത്ത് സർക്കാരിന്റെ എതിരാളികളായിരുന്ന മുജാഹിദീൻ കക്ഷികൾക്കു മേൽ ചില നിർണായകവിജയങ്ങൾ നേടാൻ സർക്കാർ സൈന്യത്തിനു കഴിഞ്ഞെങ്കിലും സർക്കാരിന്റെ ഉന്നതതലങ്ങളിലുള്ള പ്രമുഖർ എതിർപക്ഷത്തേക്ക് കൂറു മാറിയതിനെത്തുടർന്ന് രാജ്യത്തെ കമ്മ്യൂണിസ്റ്റ് സർക്കാർ തന്നെ തകരുകയും, തൽസ്ഥാനത്ത് മുജാഹിദീനുകളുടെ സർക്കാർ അഫ്ഗാനിസ്താനിൽ അധികാരത്തിലെത്തുകയും ചെയ്തു.

തന്റെ സർക്കാരിന്റെ പതനത്തിനു ശേഷം 1992 മുതൽ കാബൂളിലെ ഐക്യരാഷ്ട്രസഭാസമുച്ചയത്തിൽ അഭയം തേടിയിരുന്ന നജീബുള്ളയെ 1996-ൽ താലിബാൻ രാജ്യത്ത് അധികാരത്തിലെത്തിയതിനെത്തുടർന്ന് വധിക്കുകയായിരുന്നു.

ഒരു ഘൽജി പഷ്തൂണായിരുന്ന നജീബുള്ള 1947-ൽ കാബൂളിലെ താരതമ്യേന മെച്ചപ്പെട്ട സാമ്പത്തികസ്ഥിതിയുള്ള ഒരു കുടുംബത്തിലാണ് ജനിച്ചത്. ഒരു ദുറാനി മുഹമ്മദ്സായ് സ്ത്രീയെയാണ് ഇദ്ദേഹം വിവാഹം ചെയ്തിരുന്നത്.

അഫ്ഗാൻ കമ്മ്യൂണിസ്റ്റ് പാർട്ടിയിലെ പാർചം വിഭാഗത്തിന്റെ ഉന്നതനേതാവായിരുന്ന ബാബ്രക് കാർമാലിന്റെ മുൻ അംഗരക്ഷകനായിരുന്ന നജീബുള്ള, 1965-ൽ പാർട്ടി രൂപീകരണവേളയിൽത്തന്നെ പി.ഡി.പി.എയിൽ ചേരുകയും അതിന്റെ പാർചം വിഭാഗത്തിൽ സജീവമാകുകയും ചെയ്തു. 1975-ൽ കാബൂൾ സർവകലാശാലയുടെ വൈദ്യശാസ്ത്രവിഭാഗത്തിൽ നിന്ന് ഇദ്ദേഹം ബിരുദം കരസ്ഥമാക്കി.

സോർ വിപ്ലവത്തിലൂടെ പി.ഡി.പി.എ.യുടെ ഖൽഖ് വിഭാഗം നേതാവ്, നൂർ മുഹമ്മദ് താരക്കി അധികാരത്തിലെത്തിയതിനു ശേഷം മറ്റു പാർചം വിഭാഗക്കാരെപ്പോലെത്തന്നെ നജീബുള്ളയേയും കാബൂളിൽ നിന്നും മാറ്റി നിയമിച്ചു. തെഹ്രാനിലെ സ്ഥാനപതിയായാണ് നജീബുള്ള അന്ന് നിയമിക്കപ്പെട്ടത്. പിന്നീട് തിരിച്ചുവിളിച്ചെങ്കിലും ബാബ്രാക് കാർമാലിനെപ്പോലെത്തന്നെ ഇദ്ദേഹവും താരക്കിയുടെ കാലത്ത് രാജ്യത്തെത്താൻ ബുദ്ധിപൂർവ്വം വിസമ്മതിച്ചു. പിന്നീട് സോവിയറ്റ് സൈന്യത്തോടും, ബാബ്രാക് കാർമാലിനോടുമൊപ്പം 1979 അവസാനം രാജ്യത്ത് തിരിച്ചെത്തിയ നജീബുള്ള, രഹസ്യപ്പോലിസ് വിഭാഗമായ ഖാദിന്റെ തലവനായി.

1980-നും 88-നുമിടയിൽ അഫ്ഗാനിസ്താനിലെ സോവിയറ്റ് പടയും, മാർക്സിസ്റ്റ് ഭരണകൂടവും അഫ്ഗാൻ മുജാഹിദീനുകളുമായി കടുത്ത യുദ്ധം നടത്തി. എങ്കിലും ആർക്കും ഇതിൽ സമ്പൂർണ്ണവിജയം നേടാനായില്ല. ഇസ്ലാമികകക്ഷികളുമായി അനുരഞ്ജനശ്രമങ്ങൾ നടത്തിയെങ്കിലും 1985-ൽ പ്രസിഡണ്ട് ബാബ്രാക് കാർമാലിനോടൊപ്പം ഒരു സർക്കാറിൽ പങ്കാളിയാകില്ലെന്ന് മുജാഹിദീൻ പ്രഖ്യാപിച്ചു. ഇതോടെ മുജാഹിദീനുകളെ അനുനയിപ്പിക്കുന്നതിന് 1986 മേയ് 4-ന് ബാബ്രക് കാർമാൽ പി.ഡി.പി.എയുടെ നേതൃസ്ഥാനം രാജിവക്കുകയും, മുഹമ്മദ് നജീബുള്ള തൽസ്ഥാനത്തെത്തുകയും ചെയ്തു. തുടർന്ന് മോസ്കോയിൽ നിന്നുള്ള ശക്തമായ സമ്മർദ്ദത്തെത്തുടർന്ന് 1986 നവംബറിൽ കാർമാൽ പ്രസിഡണ്ട് പദവി ഒഴിയുകയും, നജീബുള്ള പ്രസിഡണ്ട് സ്ഥാനം ഏറ്റെടുക്കുകയും ചെയ്തു.
മുഹമ്മദ് നജീബുള്ള പ്രസിഡണ്ടായെങ്കിലും മുജാഹിദീനുകൾ വഴങ്ങിയില്ല. അമേരിക്കയിൽ നിന്നും ലഭിച്ച സ്റ്റിങ്ങർ, ബ്ലോപൈപ്പ് വിമാനവേധമിസൈലുകൾ ഉപയോഗിച്ച് ഇവർ സോവിയറ്റ് കാബൂൾ സൈന്യത്തിനെതിരെ പൂർവാധികം ശക്തിയോടെ ആക്രമണം തുടർന്നു. ഇതിനെത്തുടർന്ന് സോവിയറ്റ് യൂനിയന്റെ പിന്തുണയോടെ നജീബുള്ള, ദേശീയ അനുരഞ്ജനനയം പ്രഖ്യാപിച്ചു. 1987 ജനുവരി 15-ന് ആറുമാസത്തേക്ക് ഒരു ഏകപക്ഷീയ വെടിനിറുത്തൽ പ്രഖ്യാപിച്ചു. ഇതിനു പുറമേ അനുരഞ്ജനത്തിനായുള്ള നിരവധി നിർദ്ദേശങ്ങൾ അദ്ദേഃഅം പ്രതിരോധകക്ഷികൾക്ക് മുമ്പാകെ അവതരിപ്പിച്ചു. എങ്കിലും മുജാഹിദീൻ നേതാക്കൾ ഈ നിർദ്ദേശങ്ങളെ തള്ളിക്കളഞ്ഞു. അങ്ങനെ വെടിനിർത്തലും അതിനായി രൂപീകരിച്ച വെടിനിർത്തൽ കമ്മീഷനും വിഫലമായി. മാത്രമല്ല സർക്കാരിൽ ചേരാൻ മൂന്ന് പ്രതിരോധകക്ഷികളെ നജീബുള്ള ക്ഷണീച്ചെങ്കിലും ഇതിനും ഫലമുണ്ടായില്ല.

കാര്യങ്ങൾ ഇങ്ങനെയൊക്കെയാണെങ്കിലും, നജീബുള്ള, തന്റെ അനുരഞ്ജനനയങ്ങൾ തുടർന്നുകൊണ്ടിരുന്നു. 1987 നവംബറീൽ കാബൂളിൽ ഒരു ലോയ ജിർഗ വിളിച്ചു ചേർത്തു. 1800-ലധികം പ്രതിനിധികൾ പങ്കെടുത്ത ഈ യോഗത്തിൽ വച്ച് നജീബുള്ള, രാജ്യത്തിന് പുതിയ ഭരണഘടന പ്രഖ്യാപിച്ചു. ഈ ഭരണഘടനയിൽ രാജ്യത്തിന്റെ പേരിൽ നിന്ന് ഡെമോക്രാറ്റിക് എന്ന വാക്ക് നീക്കം ചെയ്തു. രണ്ട് സഭകളടങ്ങിയ പാർലമെന്റും പ്രഖ്യാപിക്കപ്പെട്ടു. വോലേസി ജിർഗ എന്ന സഭയിലെ അംഗങ്ങൾ നേരിട്ട് തിരഞ്ഞെടുക്കപ്പെട്ടവാരാണെങ്കിൽ സെനറ്റിലെ അംഗങ്ങൾ, നേരിട്ട് തിരഞ്ഞെടുക്കപ്പെടുന്നവർക്കും പുറമേ പ്രസിഡണ്ട് നാമനിർദ്ദേശം ചെയ്യുന്നവർ കൂടിയായിരുന്നു. ജനാഭിപ്രായം പ്രകടമാക്കുന്നതിന് ലോയ ജിർഗയെ ചുമതലപ്പെടുത്തി. ഇസ്ലാമിനെ രാജ്യത്തിന്റെ ഔദ്യോഗികമതമായും പ്രഖ്യാപിച്ചു. ബഹുകക്ഷിരാഷ്ട്രീയത്തിന്മും ഇതോടൊപ്പം അംഗീകാരം നൽകി.

1988 ജനുവരിയിൽ നേരത്തേ പ്രതികളുടെ അഭാവത്തിൽ ശിക്ഷിക്കപ്പെട്ട എല്ലാവർക്കും മാപ്പ് നൽകി. അഹ്മദ് ഷാ മസൂദും ഇക്കൂട്ടത്തിൽ ഉൾപ്പെട്ടിരുന്നെന്ന് കരുതുന്നു.
1988 ഏപ്രിൽ 4-ന് ഒപ്പുവക്കപ്പെട്ട കരാറനുസരിച്ച് സോവിയറ്റ് സേന അഫ്ഗാനിസ്താനിൽ നിന്നും പിന്മാറാൻ ധാരണയാകുകയും 1988 ഏപ്രിലിൽ ആദ്യഘട്ട സോവിയറ്റ് സേനാപിന്മാറ്റം നടക്കുകയും ചെയ്തു. സേനാപിന്മാറ്റത്തിനു ശേഷം സർക്കാർ നിയന്ത്രണത്തിലുള്ള അഫ്ഗാനിസ്താന്റെ ഭാഗങ്ങളിൽ തിരഞ്ഞെടുപ്പ് നടന്നു. പുതിയ പാർലമെന്റിൽ നജീബുള്ളയുടെ കക്ഷിയായ പി.ഡി.പി.എക്ക് ഭൂരിപക്ഷം നഷ്ടപ്പെട്ടു. അങ്ങനെ 1988 മേയ് 26-ന് സുൽത്താൻ അലി കേഷ്ത്മന്ദിനു പകരം മുഹമ്മദ് ഹസൻ ഷാർഖിനെ പുതിയ പ്രധാനമന്ത്രിയായി നജീബുള്ള നിയമിച്ചു. മുൻപ് പ്രസിഡണ്ട് മുഹമ്മദ് ദാവൂദ് ഖാനു കീഴിൽ ഉപപ്രധാനമന്ത്രിയായിരുന്ന മുഹമ്മദ് ഹസൻ ഷാർഖ്. ഇദ്ദേഹം പി.ഡി.പി.എ. അംഗമായിരുന്നില്ല. നജീബുള്ളയുടെ അധികാരകേന്ദ്രം വ്യാപകമാക്കുന്നതിനായിരുന്നു ഈ നടപടി. ഇതേ വർഷം നവംബറിൽ തന്റെ ആഭ്യന്തരമന്തരമന്ത്രിയും ഖൽഖി വിഭാഗത്തിന്റെ മുതിർന്ന നേതാവുമായിരുന്ന മുഹമ്മദ് ബഷീർ ഗുലാബ്സോയെ മോസ്കോയിലെ സ്ഥാനപതിയാക്കി പറഞ്ഞയക്കുകയും ചെയ്തു.

1988 ഡിസംബറിൽ അഫ്ഗാൻ പ്രതിരോധകക്ഷികളുടെ പ്രതിനിധികൾ പ്രൊഫസർ ബുർഹാനുദ്ദീൻ റബ്ബാനിയുടെ നേതൃത്വത്തിൽ അഫ്ഗാനിസ്താനിലെ സോവിയറ്റ് സ്ഥാനപതിയായിരുന്നു യൂറി വൊറോണ്ട്സോവുമായി സൗദി അറേബ്യൻ നഗരമായ തൈഫിൽ വച്ച് ഒരു കൂടീക്കഴ്ച നടത്തി. സോവിയറ്റ് സേനാപിന്മാറ്റത്തിനു ശേഷം കാബൂളിലെ പുതിയ സർക്കാരിൽ നജീബുള്ളക്കും അയാളുടെ കക്ഷിക്കും ഒരു സ്ഥാനവും നൽകേണ്ടെന്ന് മുജാഹിദീനുകളും, നൽകണമെന്ന് സോവിയറ്റ് യൂനിയനും ശഠിച്ചതോടെ ഈ ചർച്ച നിഷ്ഫലമായി.

1989 ഫെബ്രുവരിയോടെ സോവിയറ്റ് സേന പൂർണ്ണമായും അഫ്ഗാനിസ്താനിൽ നിന്നും പിന്മാറി. സോവിയറ്റ് സേനയുടെ പിന്മാറ്റത്തോടെ, ഭരണകൂടത്തിന്റെ എല്ലാ മാർക്സിസ്റ്റ് ചിഹ്നങ്ങളും ഒഴിവാക്കിയും വിഭജിച്ച് ഭരിക്കുക എന്ന തന്ത്രമുപയോഗിച്ചും നിലനിൽപ്പിനായുള്ള ശ്രമങ്ങൾ നജീബുള്ള തുടർന്നു.

സോവിയറ്റ് സേനയുടെ സമ്പൂർണപിന്മാറ്റത്തിന് ഏതാനും ആഴ്ചകൾക്ക് ശേഷം, 1989 മാർച്ച് ആദ്യം, മുജാഹിദീനുകൾ, നജീബുള്ളായുടെ സൈന്യത്തിനു നേരെ ജലാലാബാദിൽ വൻ ആക്രമണം നടത്തി. ജലാലാബാദ് എളുപ്പത്തിൽ പിടിച്ചടക്കാമെന്നും മാർക്സിസ്റ്റ് സർക്കാരിന്റെ പതനം ഉടൻ തന്നെയുണ്ടാകുമെന്ന ധാരണയിലായിരുന്നു ഈ ആക്രമണം.

എന്നാൽ സർക്കാരിന്റെ വ്യോമസേനയുടെ പിന്തുണയോടെയുള്ള ശക്തമായ ചെറുത്തുനിൽപ്പിൽ മുജാഹിദീനുകൾ പരാജയപ്പെടുകയും പെഷവാറിലേക്ക് പിൻ‌വാങ്ങുകയും ചെയ്തു. മുജാഹിദീൻ കക്ഷികളിൽ ഏറ്റവും പ്രധാനപ്പെട്ട ഒരു കക്ഷിയായ ഹിസ്ബ് ഇസ്ലാമിയുടെ നേതാവ്, ഗുൾബുദ്ദീൻ ഹെക്മത്യാർ പിന്തുണ പിൻ‌വലിച്ചതോടെ പെഷവാറിലെ മുജാഹിദീനുകളുടെ ഇടക്കാലസർക്കാർ ശിഥിലമാകുകയും കാബൂളിൽ നജീബുള്ള പൂർവ്വാധികം ശക്തമായി ഭരണത്തിൽ തുടരുകയും ചെയ്തു.

1990-ഓടെ നജീബുള്ളയുടെ കൂട്ടാളികൾ പലരും മുജാഹിദീനുകളുടെ പക്ഷത്ത് ചേരാനാരംഭിച്ചു. 1986 മുതൽ സൈന്യത്തലവനും, 1988-90 കാലത്ത് പ്രതിരോധമന്ത്രിയുമായിരുന്ന ഷാനവാസ് തനായ് എന്ന ഖൽഖി പക്ഷക്കാരനായിരുന്നു ഇതിൽ പ്രമുഖൻ. 1990 മാർച്ചിൽ ഇദ്ദേഹം ഹെക്മത്യാറിനോടൊപ്പം ചേർന്ന് ഒരു അട്ടിമറിക്ക് ശ്രമിച്ചെങ്കിലും ഇതിൽ പരാജയപ്പെട്ടു. ഇതിനു പിന്നാലെ നിരവധി ഖൽഖികൾ പ്രതിരോധകക്ഷികളുടെ കൂട്ടത്തിൽച്ചേർന്നു. ഖൽഖി വിമതർ, ഹെക്മത്യാറിന്റെ ഹിസ്ബ്-ഇ ഇസ്ലാമിയിലേക്കാണ് നീങ്ങിയതെങ്കിൽ പാർചം വിഭാഗത്തിൽ നിന്നുള്ള വിമതർ, റബ്ബാനിയുടെ ജാമിയത്ത്-ഇ ഇസ്ലാമിയിലേക്കാണ് നീങ്ങിയത്.

ഈ സമയത്തും സോവിയറ്റ് ആയുധങ്ങളുടേയും പണത്തിന്റേയും പിൻബലത്തൊടെ നജീബുള്ള അധികാരത്തിൽ നിലനിൽക്കാൻ ശ്രമിച്ചുകൊണ്ടിരുന്നു. 1990 ജൂണിൽ, പി.ഡി.പി.എയുടെ പേര്, ഹോം‌ലാൻഡ് പാർട്ടി (ഹിസ്ബ്-ഇ വതൻ) എന്നാക്കി മാറ്റുകയും പാർട്ടിയുടെ എല്ലാ മാർക്സിസ്റ്റ് ആശയങ്ങളും ഉപേക്ഷിക്കുകയും ചെയ്തു.

1991-ന്റെ തുടക്കത്തിൽ, പ്രതിരോധകക്ഷികൾ വിണ്ടും ഒന്നുചേർന്നു. 1991 മാർച്ചിൽ, ഇവർ പാകിസ്താൻ അതിർത്തിയിലുള്ള ഖോസ്ത് പട്ടണവും ജില്ലയും അധീനതയിലാക്കി.1991 ഓഗസ്റ്റിൽ സോവിയറ്റ് യൂനിയൻ ശിഥിലമായതിനെത്തുടർന്ന് നജീബുള്ളയുടെ ഭരണകൂടത്തിന് ലഭിച്ചുകൊണ്ടിരുന്ന സോവിയറ്റ് സഹായം നിലച്ചു. പ്രതിരോധകക്ഷികളുടെ ശക്തിക്ഷയം ഒന്നുകൊണ്ട് മാത്രം, മാർക്സിസ്റ്റ് സർക്കാർ 1992-ന്റെ തുടക്കം വരെ നിലനിന്നു. 1992 മാർച്ചിൽ രാജ്യത്തിന്റെ വടക്കുഭാഗത്തുള്ള സർക്കാർ സൈനികനേതാക്കൾ നജീബുള്ളക്കെതിരെ തിരിഞ്ഞു. ജനറൽ അബ്ദുൾ റഷീദ് ദോസ്തം, സയ്യിദ് മൻസൂർ നദീറിൻ എന്നിവർ ഇവരിൽ ഉൾപ്പെടുന്നു.

1988-ൽ കമ്മ്യൂണിസ്റ്റ് സർക്കാർ രൂപം കൊടുത്ത ജവ്സ്ജാൻ മിലിഷ്യയുടെ നേതാവായിരുന്നു ജനറൽ ദോസ്തം. രാജ്യത്തിന്റെ വടക്കും വടക്കുപടിഞ്ഞാറുമുള്ള ഉസ്ബെക് വിഭാഗങ്ങളായിരുന്നു ഈ സേനയിൽ ഉൾപ്പെട്ടിരുന്നത്. മാർക്സിസ്റ്റ് സർക്കാരിനെ പിന്തുണച്ച്, ദോസ്തമിന്റെ സേന, രാജ്യത്തിന്റെ വിവിധഭാഗങ്ങളിൽ പോരാട്ടം നടത്തിയിരുന്നു. ദോസ്തം, വിമതനായി മാറിയത്, നജീബുള്ളക്ക് നേരിട്ട വൻ തിരിച്ചടിയായിരുന്നു. അഫ്ഗാനിസ്താനിലെ ഇസ്മാഈലി കുടുംബത്തിന്റെ നേതാവായിരുന്ന സയ്യിദ് നാദിർഷാ ഹുസൈൻ അഥവാ സയ്യിദി കയാൻ-ന്റെ മകനായിരുന്നു, മറ്റൊരു വിമതനായിരുന്ന സയ്യിദ് മൻസൂർ നദീറി.

വിമതരായ അബ്ദുൾ റഷീദ് ദോസ്തവും, സയ്യിദ് മൻസൂർ നദീറിയും ചേർന്ന് വടക്കൻ അഫ്ഗാനിസ്താന്റെ മുഴുവൻ ഭാഗങ്ങളുടെ നിയന്ത്രണവും കാബൂൾ സർക്കാരിൽ നിന്നും പിടിച്ചടക്കി. രണ്ടു വടക്കൻ നേതാക്കളും തുടർന്ന് പഞ്ച്ശീറിലെ അഹ്മദ് ഷാ മസൂദുമായി സഖ്യത്തിലാകുകയും 1992 ഏപ്രിലിൽ ഇവർ കാബൂൾ പിടിച്ചടക്കുകയും ചെയ്തു.

1992 ഏപ്രിൽ 25-നാണ് കാബൂളിന്റെ പതനം പൂർണമായത്. ഇതോടെ നജീബ് അള്ള ഐക്യരാഷ്ട്രസഭയുടെ കോമ്പ്ലക്സിൽ അഭയം തേടി. മാർക്സിസ്റ്റ് ഭരണകൂടം പൂർണമായും തകർന്നു. 200-ലധികം യുദ്ധവിമാനങ്ങളും, നൂറുകണക്കിന് യുദ്ധടാങ്കുകളും, ആയുധങ്ങളും അടങ്ങിയ സർക്കാരിന്റെ ആയുധശേഖരം, വിവിധ പ്രതിരോധകക്ഷികളുടെ കൈയിലായി. 1992 ഏപ്രിൽ 28-ന് പ്രതിരോധകക്ഷികളുടെ ഇടക്കാലസർക്കാരിന്റെ പ്രസിഡണ്ട്, സിബ്ഗത്തുള്ള മുജദ്ദിദി, പെഷവാറിൽ നിന്നും കാബൂളിലെത്തി അധികാരം ഏറ്റെടുത്തു.

രാജ്യം വിട്ടുപോകാൻ മുജാഹിദീൻ സർക്കാരിന്റെ പ്രസിഡണ്ട് ബുർഹാനുദ്ദീൻ റബ്ബാനി അനുവദിക്കാത്തതിനാൽ നജീബുള്ള ഐക്യരാഷ്ട്രസഭയുടെ അഭയത്തിൽ യു.എൻ. സമുച്ചയത്തിൽത്തന്നെ കഴിഞ്ഞുകൂടേണ്ടി വന്നു. 1996-ൽ ബുർഹാനുദ്ദീൻ റബ്ബാനിയുടെ നേതൃത്വത്തിലുള്ള പ്രതിരോധകക്ഷികളുടെ സർക്കാരിനെ തോൽപ്പിച്ച് താലിബാൻ കാബൂളിൽ അധികാരത്തിലെത്തി. അധികാരത്തിലെത്തിയതിനു പിന്നാലെത്തന്നെ നജീബുള്ളയേയും സഹോദരൻ ഷാപൂർ അഹ്മദ്സായേയും താലിബാൻ കൊലപ്പെടുത്തി.

താലിബാനിലെ മുൻ ഖൽഖിപക്ഷക്കാരാണ് ആണ് ഈ കൊലപാതങ്ങൾക്കു പിന്നിലെന്നാണ് ഒരു വാദം. എന്നാൽ മുല്ല മുഹമ്മദ് ഒമറിന്റെ ഒരു ഉയർന്ന സഹായി ആയിരുന്ന മുല്ല മുഹമ്മദ് റബ്ബാനിയുടെ ഉത്തരവ് പ്രകാരമായിരുന്നു ഈ കൊലപാതകങ്ങൾ എന്നും അഭിപ്രായമുണ്ട്. ഇദ്ദേഹത്തിന്റെ സഹോദരനെ നജീബുള്ള വധിച്ചതിന്റെ പ്രതികാരമായിരുന്നു ഇതെന്നും പറയുന്നു.

നജീബുള്ളക്ക് രാജ്യം വിടാനായില്ലെങ്കിലും അദ്ദേഹത്തിന്റെ കുടുംബാംഗങ്ങൾ അഫ്ഗാനിസ്താൻ വിട്ട് ഇന്ത്യയിൽ അഭയം തേടിയിരുന്നു. അദ്ദേഹത്തിന്റെ ഭാര്യ ഫാത്തിമയും, മൂന്നു പെണ്മക്കളും 1992 മുതൽ ദില്ലിയിൽ വസിച്ചു.


</doc>
<doc id="115823" url="https://ml.wikipedia.org/wiki?curid=115823" title="പൂക്കാലം വരവായി">
പൂക്കാലം വരവായി

കമലിന്റെ സംവിധാനത്തിൽ ജയറാം, ബേബി ശ്യാമിലി, മുരളി, രേഖ, ഗീത, സുനിത എന്നിവർ പ്രധാനവേഷങ്ങളിൽ അഭിനയിച്ച് 1991-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് പൂക്കാലം വരവായി. കാസ്‌കേയ്‌ഡ് ക്രിയേഷൻസിന്റെ ബാനറിൽ പാവമണി നിർമ്മിച്ച ഈ ചിത്രം സെഞ്ച്വറി ഫിലിംസ് ആണ് വിതരണം ചെയ്തത്. കാവ്യ മാധവൻ, ദിവ്യ ഉണ്ണി എന്നിവർ ബാലതാരങ്ങളായി ആദ്യമായി അഭിനയിച്ച ചിത്രമാണിത്. പി.ആർ. നാഥൻ ആണ് ഈ ചിത്രത്തിന്റെ കഥാകാരൻ. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രഞ്ജിത്ത് ആണ്.


ബിച്ചു തിരുമല, കൈതപ്രം ദാമോദരൻ നമ്പൂതിരി, ശശി ചിറ്റഞ്ചൂർ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്.





</doc>
<doc id="115833" url="https://ml.wikipedia.org/wiki?curid=115833" title="എൻതാൽപ്പി">
എൻതാൽപ്പി

ഒരു താപഗതികവ്യൂഹത്തിലെ മൊത്തം ഊർജ്ജത്തിന്റെ അളവാണ് എൻതാൽപ്പി. ഇത് വ്യൂഹത്തിന്റെ ആന്തര ഊർജ്ജവും (വ്യൂഹം നിർമ്മിക്കാനാവശ്യമായ ഊർജ്ജം) ആ വ്യൂഹം അതിന്റെ ചുറ്റുപാടുകളിൽനിന്ന് വേർതിരിച്ച് നിർത്തുവാനാവശ്യമായ ഊർജ്ജവും ചേർന്നതാണ് .

എൻതാൽപ്പി എന്നത് താപഗതിക ഊർജ്ജവ്യതിയാനമാണ്. അന്താരാഷ്ട്ര അളവുകോൽ സംവിധാനത്തിൽ എൻതാൽപ്പിയുടെ അളവാണ് ജൂൾ . കലോറി എന്ന അളവുകോലും വ്യാപകമായി ഉപയോഗിച്ചുവരുന്നു.

രാസികമോ ജൈവീയമോ ഭൌതികമോ ആയ ഊർജ്ജമാറ്റത്തിന്റെ അളവുകോലാണ് എൻതാൽപ്പി. ഒരു വ്യൂഹത്തിന്റെ മുഴുവൻ എൻതാൽപ്പി നേരിട്ട് അളക്കാൻ സാദ്ധ്യമല്ല അതുകൊണ്ട് എൻതാൽപ്പിയിലുണ്ടാവുന്നമാറ്റം അളക്കുന്നതാണ് കൂടുതൽ സൌകര്യപ്രദം. താപശോഷകപ്രവർത്തനങ്ങളിൽ എൻതാൽപ്പിയുടെ മാറ്റം ധന അളവും താപമോചക പ്രവർത്തനങ്ങളിൽ ഋണ അളവുമായിട്ടാണ് കണക്കാക്കുന്നത്. എൻതാൽപ്പിയുടെ മാറ്റം എന്നത് ഒരു വ്യൂഹത്തിലേക്ക് നൽകിയതാപത്തിന്റെ അളവിന്റെയും ആ വ്യൂഹം നടത്തിയ പ്രവൃത്തിയുടെ അളവിന്റെയും ആകെ തുകയാണ്.


</doc>
<doc id="115875" url="https://ml.wikipedia.org/wiki?curid=115875" title="അഫ്ഗാനിസ്താനിലെ പ്രതിരോധകക്ഷികൾ">
അഫ്ഗാനിസ്താനിലെ പ്രതിരോധകക്ഷികൾ

1970-കളുടെ അവസാനം അഫ്ഗാനിസ്താനിൽ അധികാരത്തിലിരുന്ന കമ്മ്യൂണിസ്റ്റ് സർക്കാരിനെതിരെയും പിന്നീട് 1980-കളിൽ അഫ്ഗാനിസ്താനിൽ സാന്നിധ്യമുറപ്പിച്ച സോവിയറ്റ് സൈന്യത്തിനെതിരെയും പോരാടിയ വിവിധ ഇസ്ലാമിക-സൈനികവിഭാഗങ്ങളെയാണ് പ്രതിരോധകക്ഷികൾ എന്നും അഫ്ഗാൻ മുജാഹിദീൻ എന്നും അറിയപ്പെടുന്നത്.

ഇസ്ലാമിന്റെ നാമമുപയോഗിച്ചാണ് തദ്ദേശീയനേതാക്കളും വൈദേശികമതനേതാക്കളും, മാർക്സിസ്റ്റ് സർക്കാരിനെതിരെയുള്ള പോരാട്ടം നയിച്ചിരുന്നത് എന്നതിനാൽ, ഇവർ സ്വയം മുജാഹിദീൻ എന്നും ഇവരുടെ പോരാട്ടത്തെ ജിഹാദ് ആയും വിശേഷിപ്പിച്ചു. ഈ പ്രതിരോധവിഭാഗങ്ങൾ തന്നെ അവരുടെ വിശ്വാസപ്രമാണങ്ങളും വീക്ഷണവുമനുസരിച്ച് നിരവധി വിഭാഗങ്ങളായിരുന്നു.

1989-ൽ സോവിയറ്റ് സേന രാജ്യത്തു നിന്നും പിന്മാറിയെങ്കിലും കമ്മ്യൂണിസ്റ്റ് നേതൃത്വത്തിലായിരുന്ന അഫ്ഗാനിസ്താൻ സർക്കാരിനെതിരെ പ്രതിരോധകക്ഷികൾ പോരാട്ടം തുടർന്നു. സോവിയറ്റ് യൂണിയന്റെ തകർച്ചയോടെ ബലഹീനമായ അഫ്ഗാൻ സർക്കാരിനെ സ്ഥാനഭ്രഷ്ടമാക്കി, 1992-ൽ പ്രതിരോധകക്ഷികൾ അഫ്ഗാനിസ്താനിൽ അധികാരം പിടിച്ചെടുത്തു. 1996-ൽ താലിബാന്റെ ഉയർച്ച വരെ പ്രതിരോധകക്ഷികളുടെ സർക്കാരായിരുന്നു കാബൂളിൽ അധികാരത്തിലിരുന്നത്.

അഫ്ഗാനിസ്താനിൽ സർക്കാരിനെതിരെയുള്ള ഇസ്ലാമികകക്ഷികളുടെ പോരാട്ടം ആരംഭിക്കുന്നത് ആദ്യ പ്രസിഡണ്ടായ മുഹമ്മദ് ദാവൂദ് ഖാന്റെ കാലം മുതൽക്കാണ്. 1965 മുതൽക്കേ, അഫ്ഗാനിസ്താനിൽ വലതുപക്ഷ ഇസ്ലാമികവാദികളും, ഇടതുപക്ഷ കമ്മ്യൂണിസ്റ്റ് മാർക്സിസ്റ്റ് കക്ഷികളും ശക്തി പ്രാപിച്ചിരുന്നു. 1973-ൽ കമ്മ്യൂണിസ്റ്റുകളുടേയും സോവിയറ്റ് യൂനിയന്റേയും പിന്തുണയിൽ, സഹീർ ഷാ രാജാവിനെ അട്ടിമറിച്ച്, മുഹമ്മദ് ദാവൂദ് ഖാൻ രാജ്യത്തിന്റെ ആദ്യ പ്രസിഡണ്ടായി സ്ഥാനമേറ്റു. തന്റെ വിപ്ലവാത്മകമായ പരിഷ്കാരങ്ങൾക്ക് എതിരുനിന്നിരുന്ന മൗലികഇസ്ലാമികവാദികളെ എതിരാളികളായി കണ്ട്, ദാവൂദ് ഖാൻ അവരെ അടിച്ചമർത്തി. 

1974 ജൂണിൽ 200-ഓളം ഇസ്ലാമികപ്രസ്ഥാനനേതാക്കളെ കാബൂളിൽ അറസ്റ്റ് ചെയ്തു. അഫ്ഗാനിസ്താനിലെ ഇസ്ലാമികപ്രസ്ഥാനങ്ങളുടെ തുടക്കക്കാരനായ ഗുലാം മുഹമ്മദ് നിയാസി ഇക്കൂട്ടത്തിൽപ്പെടുന്നു. നിയാസി, പിന്നീട് വധശിക്ഷക്ക് വിധേയനായി. ഗുൾബുദ്ദീൻ ഹെക്മത്യാർ, ബുർഹനുദ്ദീൻ റബ്ബാനി തുടങ്ങിയ ഒട്ടനവധി ഇസ്ലാമികനേതാക്കൾ പാകിസ്താനിലേക്ക് കടക്കുകയും ചെയ്തു. അഫ്ഗാനിസ്താനിൽ ഇന്നും തുടരുന്ന ആഭ്യന്തരയുദ്ധത്തിന്റെ തുടക്കം ഈ സംഭവമാണ്. 1975 ജൂലൈ മാസം, പാകിസ്താനിലേക്ക് കടന്ന അഫ്ഗാൻ നേതാക്കൾ ഒത്തുചേർന്ന് ദാവൂദിന്റെ ഭരണത്തിനെതിരെ പോരാടാൻ ആരംഭിച്ചു. എങ്കിലും തുടക്കത്തിൽ ഇവരുടെ കലാപനടപടികൾ പരാജയത്തിലാണ് അവസാനിച്ചത്.

1978-ൽ സോർ വിപ്ലവത്തിലൂടെ ദാവൂദിനെ അട്ടിമറിച്ച് കമ്മ്യൂണിസ്റ്റുകൾ കാബൂളിൽ അധികാരത്തിലെത്തി. എങ്കിലും ഇസ്ലാമികവാദികളുടെ എതിർപ്പുമൂലവും ഉൾപ്പോരുമൂലവും കമ്മ്യൂണിസ്റ്റുകൾക്കും ഭരണം അത്ര സുഗമമായിരുന്നില്ല. 1979 അവസാനം കമ്മ്യൂണിസ്റ്റുകളിലെ ഖൽഖ് വിഭാഗം നേതാവായിരുന്ന ഹഫീസുള്ള അമീനെ അട്ടിമറിച്ച് സോവിയറ്റ് സൈന്യത്തിന്റെ സഹായത്തോടെ കമ്മ്യൂണിസ്റ്റുകളിലെ പാർചം വിഭാഗം നേതാവ് ബാബ്രക് കാർമാൽ അധികാരത്തിലേറി. ഇതോടൊപ്പം രാജ്യത്തിന്റെ സുരക്ഷ സോവിയറ്റ് സൈന്യം നേരിട്ട് ഏറ്റെടുക്കുകയും ചെയ്തു. 

വിവിധ കമ്മ്യൂണിസ്റ്റ് ഭരണാധികാരികൾ, തങ്ങളുടെ ആശയങ്ങളിൽ വിട്ടുവീഴ്ച ചെയ്ത് ഇസ്ലാമികവാദികളുമായി അനുരഞ്ജനത്തിന് നിരന്തരം ശ്രമിച്ചിരുന്നെങ്കിലും, പാശ്ചാത്യസഹായത്തോടെ പോരാടിയിരുന്ന ഇസ്ലാമികവാദികൾ, സോവിയറ്റ് സൈന്യത്തിന്റേയും കമ്മ്യൂണിസ്റ്റുകളുടേയും പൂർണ്ണമായ പിന്മാറ്റത്തിലൂടെയല്ലാതെ പോരാട്ടം ഉപേക്ഷിക്കാൻ തയാറായിരുന്നില്ല.

അഫ്ഗാനിസ്താനിലെ പ്രതിരോധകക്ഷികളെ തദ്ദേശീയകക്ഷികൾ എന്നും ബാഹ്യകക്ഷികൾ എന്നും രണ്ടായി തിരിക്കാറുണ്ട്. യഥാർത്ഥയുദ്ധമുഖത്തുള്ള തദ്ദേശവാസികളാണ് ആദ്യത്തെ കൂട്ടരെങ്കിൽ, 1979-ന് മുൻപും ശേഷവുമായി രാജ്യം വിട്ട് വിദേശത്ത് കഴിയുന്നവരായിരുന്നു രണ്ടാമത്തെ വിഭാഗം. ബാഹ്യകക്ഷികളിലെ സുന്നി വിഭാഗക്കാർ കൂടുതലും പാകിസ്താനിലെ പെഷവാറിലാണ് കേന്ദ്രീകരിച്ചിരുന്നതെങ്കിൽ ഷിയാ വിഭാഗക്കാർ, പാകിസ്താനിലെ ക്വെത്തയിലും ഇറാനിലുമായിരുന്നു സ്ഥാനമുറപ്പിച്ചിരുന്നത്. 1980-കളിൽ പാകിസ്താനിലെ അഫ്ഗാൻ അഭയാർത്ഥികളുടെ സാന്നിധ്യം 30 ലക്ഷത്തോളമായിരുന്നെങ്കിൽ ഇറാനിലേത് 20 ലക്ഷത്തോളമായിരുന്നു. 

അഫ്ഗാനികളുടെ പ്രതിരോധത്തിനുള്ള വിദേശസഹായങ്ങൾ പൊതുവേ പാകിസ്താൻ വഴിയാണ് നൽകപ്പെട്ടിരുന്നത് എന്നതിനാൽ, ബാഹ്യകക്ഷിനേതാക്കൾ തദ്ദേശീയരെ അപേക്ഷിച്ച് കൂടുതൽ ശക്തരായി. പാകിസ്താനിലേക്ക് പലായനം ചെയ്ത അഫ്ഗാനികളിൽ മിക്കവരും പഷ്തൂണുകളായിരുന്നു. ഡ്യൂറണ്ട് രേഖ മുറിച്ചുകടന്ന ഇവർ, അതിനു കിഴക്കുള്ള അവരുടെ ബന്ധുക്കളുടെ പക്കൽ അഭയം തേടി. സ്ത്രീകളൂം കുട്ടികളും മാത്രമാണ് ഇങ്ങനെ പാകിസ്താനിൽ സ്ഥിരതാമസമാക്കാറൂള്ളത്. പുരുഷന്മാർ തരം കിട്ടുമ്പോൾ രാജ്യത്ത് തിരിച്ചെത്തി യുദ്ധം ചെയ്തു. പാകിസ്താനിലെ പഷ്തൂണുകളും അതിർത്തിക്ക് പടിഞ്ഞാറുള്ള അവരുടെ ബന്ധുക്കൾക്കു വേണ്ടി യുദ്ധത്തിൽ പങ്കെടുത്തിരുന്നു. മുജാഹിദീനുകൾക്ക് ഇത്തരത്തിൽ ഒളിച്ചുതാമസിക്കാനും ആയുധങ്ങൾ സംഘടിപ്പിക്കാനുമായി അതിർത്തി തുറന്നിട്ടുകൊണ്ട് പാകിസ്താൻ സർക്കാരും ഇവരെ പോത്സാഹിപ്പിച്ചു.
1980-ൽ, മദ്ധ്യസ്ഥതക്കും, പാശ്ചാത്യരാജ്യങ്ങളിൽ നിന്നുള്ള സൈനികസാമ്പത്തിക സഹായങ്ങൾ കൈമാറുന്നതിനുമായി, പാകിസ്താൻ സർക്കാർ അംഗീകരിച്ച താഴെക്കാണുന്ന 7 സുന്നി പ്രതിരോധകക്ഷികൾ പെഷവാറിലുണ്ടായിരുന്നു. ഈ ഏഴുകക്ഷികളെ സപ്തകക്ഷി മുജാഹിദീൻ സഖ്യം എന്നും പെഷവാർ സപ്തം എന്നും അറിയപ്പെടുന്നു.
പട്ടികയിൽ കൊടുത്തിരിക്കുന്ന ആദ്യത്തെ 4 കക്ഷികൾ ഇസ്ലാമികമൗലികവാദി (fundamentalists) കക്ഷികളായിരുന്നന്നു. മറ്റു മൂന്നു കക്ഷികൾ പെഷവാറിലുണ്ടായിരുന്ന പഷ്തൂൺ പ്രാമുഖ്യമുള്ള മൂന്ന് പരമ്പരാഗത (traditionalist) ഇസ്ലാമികകക്ഷികളാണ്.
സോവിയറ്റ് സൈന്യവുമായുള്ള യുദ്ധത്തിന്റെ തുടക്കത്തിൽ, മൗലവി മുഹമ്മദ് നബി മുഹമ്മദിയുടെ പരമ്പരാഗതകക്ഷിയായിരുന്നു കൂട്ടത്തിൽ ഏറ്റവും പ്രധാനപ്പെട്ട പ്രതിരോധകക്ഷി. പഷ്തൂൺ വംശജരായ മതനേതാക്കളുടേയും മദ്രസ വിദ്യാർത്ഥികളുടേയ്യും പിന്തുണ ഈ കക്ഷിക്കുണ്ടായിരുന്നു. പാകിസ്താൻ അതിർത്തിയിലെ പഷ്തൂൺ വംശജരുടെ പിന്തുണയും ഇതിനു ലഭിച്ചിരുന്നു. എന്നാൽ കുറച്ചുവർഷങ്ങൾക്കകം മുഹമ്മദിയുടെ കക്ഷിയുടെ പ്രാധാന്യം കുറഞ്ഞു. 1980-കളോടെ സോവിയറ്റ് മാർക്സിസ്റ്റ് ഭരണത്തിനെതിരെയുള്ള പോരാട്ടത്തിൽ മുഖ്യ പങ്കുവഹിച്ചത്, ഗുൾബുദ്ദീൻ ഹെക്മത്യാറിന്റേയും ബുർഹാനുദ്ദീൻ റബ്ബാനിയുടേയും നേതൃത്വത്തിലുള്ള കക്ഷികളായിരുന്നു.

മറ്റ് പ്രതിരോധകക്ഷികളുടെ പ്രവർത്തനങ്ങളെ തടസപ്പെടുത്തിയ ചരിത്രമുണ്ടെങ്കിൽക്കൂടിയും ഏറ്റവുമധികം വിദേശസഹായം കരസ്ഥമാക്കിയ പ്രതിരോധകക്ഷിയായിരുന്നു, ഗുൾബുദ്ദീൻ ഹെക്മത്യാറിന്റെ ഹിസ്ബ് ഇ ഇസ്ലാമി. പാകിസ്താനിൽ കാര്യമായ സ്വാധീനമുള്ള ഇസ്ലാമികപ്രസ്ഥാനമായ ജമാ അത്ത്-ഇ ഇസ്ലാമിയുടേയും, ഐ.എസ്.ഐ.യുടേയും ഏറ്റവും പ്രിയപ്പെട്ട കക്ഷിയായിരുന്നു ഇത്. 

ബുർഹാനുദ്ദീൻ റബ്ബാനിയുടെ ജാമിയത്ത്-ഇ ഇസ്ലാമി-യി അഫ്ഗാനിസ്താൻ ആയിരുന്നു, പ്രധാനപ്പെട്ട മറ്റൊരു പ്രതിരോധകക്ഷി. റബ്ബാനി, ആദ്യകാലത്ത് കടുത്ത ഇസ്ലാമികമൗലികവാദരാജ്യത്തിന്റെ വക്താവായിരുന്നെങ്കിലും പിന്നീട് കൂടുതൽ പരമ്പരാഗത-മിതവാദസ്വഭാവത്തിലേക്ക് മാറിയിരുന്നു. അഫ്ഗാനിസ്താന്റെ വടക്കും പടിഞ്ഞാറും ഭാഗങ്ങളിലുള്ള ഒരു കൂട്ടം സൂഫികളും മതനേതാക്കളുമായിരുന്നു റബ്ബാനിയുടെ പ്രധാന ശക്തികേന്ദ്രം. രണ്ട് പ്രാദേശികസൈന്യാധിപർ, റബ്ബാനിയെ ശക്തമായി പിന്തുണച്ചിരുന്നു. പഞ്ച്ശീർ താഴ്വരയിൽ നിന്നുള്ള അഹ്മദ് ഷാ മസൂദും, ഹെറാത്ത് കേന്ദ്രമാക്കി പടിഞ്ഞാറൻ അഫ്ഗാനിസ്താനിൽ പോരാടീയിരുന്ന മുഹമ്മദ് ഇസ്മഈലുമായിരുന്നു ഇവർ. പ്രതിരോധസേനകളിൽ ഏറ്റവും പേരെടുത്ത സൈന്യാധിപനായിരുന്ന പഞ്ച്ശീർ സിംഹം എന്നറിയപ്പെട്ടിരുന്ന അഹമദ് ഷാ മസൂദ്, സൈനികനടപടികൾക്കു പുറമേ, സമാന്തരമായി ഒരു ഭരണസംവിധാനവും പഞ്ച്ശീറീൽ അദ്ദേഹം കെട്ടിപ്പടുത്തിരുന്നു. 1980-കളുടെ തുടക്കം മുതൽ തന്നെ, അഹ്മദ് ഷാ മസൂദും ഗുൾബുദ്ദീൻ ഹെക്മത്യാറൂം ശത്രുതയിലായിരുന്നു. സോവിയറ്റ് സേനയുടെ പിന്മാറ്റത്തിനു മുൻപും പിൻപും ഇരുവിഭാഗങ്ങളും തമ്മിൽ സംഘർഷമുണ്ടായിട്ടുണ്ട്.

റബ്ബാനിയുടേയും ഹെക്മത്യാറിന്റേയും കക്ഷികൾക്കുപുറമേയുള്ള മറ്റു കക്ഷികൾ യുദ്ധത്തിൽ വളരെ ചെറിയ പങ്കേ വഹിച്ചിരുന്നുള്ളൂ.

1979-ൽ ഹെക്മത്യാറിന്റെ കക്ഷിയിൽ നിന്നും വേറിട്ടു പോയാണ് മൗലവി യൂനുസ് ഖാലിസിന്റെ ഹിസ്ബ് ഇ ഇസ്ലാമി രൂപമെടുത്തത്. മാതൃകക്ഷിയെ അപേക്ഷിച്ച്, ഇതിൽ അംഗബലം വളരെ കുറവായിരുന്നു എന്നു മാത്രമല്ല ഇതിന്റെ സ്വാധീനം പെഷവാർ കാബൂൾ ഹൈവേയിലെ പഷ്തൂൺ ആവാസപ്രദേശങ്ങളിലും പാക്ത്യയിലും മാത്രമായി ഒതുങ്ങി. അതിന്റെ മാതൃസംഘടനയെപ്പോലെ അത്ര മൂല്യാധിഷ്ഠിത ആശയങ്ങൾ ഈ വിഭാഗത്തിനുണ്ടായിരുന്നില്ല. 
നാലാമത്തെ മൗലികഇസ്ലാമികകക്ഷിയായിരുന്നു ഇത്തിഹാദ്-ഇ ഇസ്ലാമി ബരായെ അസാദിയി അഫ്ഗാനിസ്താൻ (ഇസ്ലാമിക് യൂനിയൻ ഫോർ ദ് ലിബറേഷൻ ഓഫ് അഫ്ഗാനിസ്താൻ). 1946-ൽ കാബൂളിന് പടിഞ്ഞാറുള്ള പാഗ്മാനിൽ ജനിച്ച അബ്ദുറസൂൽ സയ്യഫ് ആണ് ഈ കക്ഷി രൂപീകരിച്ചത്. 1980-ൽ പ്രതിരോധകക്ഷികളുടെ സം‌യുക്തസഖ്യമായിരുന്ന ഇസ്ലാമിക് യൂനിയൻ ഫോർ ദ് ലിബറേഷൻ ഓഫ് അഫ്ഗാനിസ്താന്റെ വക്താവായിരുന്ന സയ്യഫ്, രണ്ടുവർഷത്തെ കാലാവധിക്കു ശേഷം, ഈ സ്ഥാനമൊഴിയാൻ വിസമ്മതിച്ചതോടെ നിർബന്ധപൂർവ്വം സ്ഥാനത്തുനിന്ന് പുറത്താക്കി. ഇതോടെ ഇദ്ദേഹം സം‌യുക്തസഖ്യത്തിന്റെ അതേ പേരിൽ സംഘടന രൂപീകരിച്ചു. മാത്രമല്ല സം‌യുക്തസഖ്യത്തിലെ പ്രവർത്തനപരിചയമുപയോഗിച്ച് അറബ് രാജ്യങ്ങളിൽ നിന്നും ധാരാളം ധനം സമാഹരിക്കുന്നതിലും ഇദ്ദേഹം വിജയിച്ചു.

പരമ്പരാഗതപക്ഷത്തുള്ള ഒരു കക്ഷിയായിരുന്നു സിബ്ഗത്തുള്ള മുജദ്ദിദി നയിച്ച ജഭാ-യി മജാത്-ഇ മില്ലി-യി അഫ്ഗാനിസ്താൻ (നാഷണൽ ലിബറേഷൻ ഫ്രണ്ട്). കിഴക്കൻ അഫ്ഗാനിസ്താനിലെ നക്ഷ്ബന്ദീയ സൂഫി പ്രസ്ഥാനത്തിന്റേയും മുജാദ്ദിദി കുടുംബത്തിന്റേയും അണികൾ തന്നെയായിരുന്നു ഈ കക്ഷിയുടേയും പിന്നിലണിനിരന്നിരുന്നത്.

സയ്യിദ് അഹ്മദ് ഗൈലാനി നയിച്ച മഹസ്-ഇ മില്ലി-യി ഇസ്ലാമിയി അഫ്ഗാനിസ്താൻ (നാഷണൽ ഇസ്ലാമിക് ഫ്രണ്ട് ഓഫ് അഫ്ഗാനിസ്താൻ) ആണ് പരമ്പരാഗത പ്രതിരോധകക്ഷികളിലെ മറ്റൊന്ന്. അദ്ദേഹത്തിന്റെ നേതൃത്വത്തിലുള്ള ഖാദിരയ്യ സൂഫി പ്രസ്ഥാനമായിരുന്നു ഈ സംഘനയുടെ വേര്. രാജകുടുംബവുമായി ബന്ധമുണ്ടായിരുന്ന അഹ്മദ് ഗൈലാനി, പലായനം ചെയ്ത സഹീർ ഷാ രാജാവിന്റെ തിരിച്ചുവരവിനെ സ്വാഗതം ചെയ്തിരുന്നു. പെഷവാർ കേന്ദ്രമാക്കി പ്രവർത്തിച്ചിരുന്ന കക്ഷികളിൽ വച്ച് ഏറ്റവും ഉദാരസമീപനമുള്ളതും മതനിരപേക്ഷനിലപാടുകളുള്ളതും ആധുനികകാഴ്ചപ്പാടുകളുള്ളതുമായ കക്ഷിയായിരുന്നു സയ്യിദ് അഹ്മദ് ഗൈലാനിയുടെ നാഷണൽ ഇസ്ലാമിക് ഫ്രണ്ട്.

യുദ്ധത്തിന്റെ തുടക്കം മുതൽ തന്നെ പാകിസ്താനിലെ പ്രതിരോധകക്ഷികളുടെ ഒരു സഖ്യം രൂപീകരിക്കുന്നതിന് വിദേശശക്തികളുടെ സമ്മർദ്ദം നിലനിന്നിരുന്നു. 1980-ൽ സോവിയറ്റ് സേനയുടെ അധിനിവേശത്തൊടെ ഇത്തിഹാദ്-ഇ ഇസ്ലാമി ബരായെ അസാദിയി അഫ്ഗാനിസ്താൻ (ഇസ്ലാമിക് യൂനിയൻ ഫോർ ദ് ലിബറേഷൻ ഓഫ് അഫ്ഗാനിസ്താൻ) എന്ന സഖ്യം, അബ്ദുൾ റസൂൽ സയ്യഫിന്റെ അദ്ധ്യക്ഷതയിൽ നിലവിൽ വന്നു. ഹെക്മത്യാറിന്റെ ഹിസ്ബ് ഇ ഇസ്ലാമിയൊഴികെയുള്ള അഞ്ചുകക്ഷികളും ഈ സഖ്യത്തിൽ അംഗമായിരുന്നു. എങ്കിലും അധികകാലത്തിനു മുൻപേ ഈ സഖ്യം വേർപിരിഞ്ഞു. സഖ്യത്തിന്റെ അതേ പേരിൽ അബ്ദുൾ റസൂൽ സയ്യഫ് പുതിയ കക്ഷിയുണ്ടാക്കുകയും ചെയ്തു. 

1985-ൽ ഇസ്ലാമിക് അലയൻസ് ഓഫ് അഫ്ഗാൻ മുജാഹിദീൻ എന്ന സഖ്യം രൂപമെടുത്തു. ഏഴു പ്രതിരോധകക്ഷികളും ഇതിൽ അംഗമായിരുന്നു. എങ്കിലും സഖ്യം എന്ന നിലയിലുള്ള ഈ കക്ഷികളുടെ കൂട്ടായ പ്രവർത്തനം പേരിനു മാത്രമേ ഉണ്ടായിരുന്നുള്ളൂ.

മറ്റു പ്രതിരോധകക്ഷികളിൽ നിന്നും വേറിട്ട നിലപാടാണ് ഷിയ മുസ്ലീങ്ങളായിരുന്ന ഹസാരകൾ സ്വീകരിച്ചിരുന്നത്. അഫ്ഗാൻ സമൂഹത്തിലെ താഴെക്കിടയിലുള്ള വിഭാഗമായിരുന്നു ഹസാരകൾ. 1890-93 കാലത്തെ പടയോട്ടത്തിൽ അമീർ അബ്ദുർറഹ്മാന്റെ നേതൃത്വത്തിൽ പഷ്തൂണുകൾ ഇവരെ മദ്ധ്യ അഫ്ഗാനിസ്താൻ മലകളുടെ മുകളിലേക്ക് തുരത്തിയിരുന്നു.‌ അങ്ങനെ കാലങ്ങളായി പഷ്തൂൺ ആധിപത്യത്തിനു കീഴിൽ അമർന്നിരുന്ന ഹസാരകൾ 1978-ലെ മാർക്സിസ്റ്റ് വിപ്ലവവും തുടർന്ന് കാബൂൾ ഭരണകൂടത്തിൽ നിന്നും ഹസാരജാത് മേഖലയിലേക്കുള്ള നിയന്ത്രണത്തിൽ കുറവും വന്നതോടെ ഏതാണ്ട് സ്വതന്ത്രരായി മാറി.

ഷിയ വിഭാഗങ്ങളുടെ പ്രതിരോധത്തെ രണ്ടു ഘട്ടങ്ങളായി വിഭജിക്കാറുണ്ട്. 1978 മുതൽ 83 വരെയുള്ള കാലഘട്ടത്തെ ശവ്രയുടെ നേതൃത്വത്തിലുള്ള വിജയകരമായ ജനകീയപ്രതിരോധമാണ് ഒന്നാം ഘട്ടം. തുടർന്ന് ഇറാന്റെ പിന്തുണയോടെയുള്ള ഹസാര വിഭാഗങ്ങളുടെ ഉയർച്ചയെ രണ്ടാം ഘട്ടമായും കണക്കാക്കുന്നു.
1979 സെപ്റ്റംബറിൽ ശവ്ര-യി ഇത്തിഫാഖ്-ഇ ഇങ്ക്വിലാബ്-ഇ ഇസ്ലാമി-യി അഫ്ഗാനിസ്താൻ (റെവല്യൂഷണറി കൗൺസിൽ ഓഫ് ദ് ഇസ്ലാമിക് യൂണിയൻ ഓഫ് അഫ്ഗാനിസ്താൻ) എന്ന ഒരു സംഘടന ഹസാരകൾ രൂപീകരിച്ചു. ശവ്ര എന്നാണ് ഈ സംഘടന പൊതുവിൽ അറിയപ്പെട്ടത്. സയ്യിദ് അലി ബെഹെശ്തി ആയിരുന്നു ഈ സംഘടനയുടെ പ്രസിഡണ്ട്. സയ്യിദ് മുഹമ്മദ് ഹസൻ ജാഗ്രൺ ഇതിന്റെ സേനാനേതാവുമായിരുന്നു. ഗോർ പ്രവിശ്യ, വാരാസും (waras) അതിനു ചുറ്റുമുള്ള പ്രദേശങ്ങൾ, ദശ്ത്-ഇ നവാറിന് വടക്കുള്ള ബെഹ്സൂദ് പ്രദേശം എന്നിവയായിരുന്നു ഇവരുടെ കേന്ദ്രങ്ങൾ. 

ബാമിയാനിൽ ജനിച്ച ബെഹെശ്തി, ഇറാഖിലാണ് പരിശീലനം നേടിയത്. ഹസാരകളിലെ പരമ്പരാഗത ശിയാ നേതാക്കളെയാണ് ബെഹെശ്തി പ്രതിനിധാനം ചെയ്തത്. മാർക്സിസ്റ്റ് ഭരണകാലത്ത് ശവ്ര വളരെ ശക്തിയാർജ്ജിച്ചിരുന്നു. അതിനാൽ സോവിയറ്റ് സേനക്ക് ഒരിക്കലും ഹസാരാജാതിൽ പ്രവേശിക്കാനോ നിയന്ത്രണം കൈയടക്കാനോ സാധിച്ചിരുന്നില്ല. ബെഹെശ്തി ഇവിടെ ഒരു പൊതുഭരണസംവിധാനം സ്ഥാപിക്കുകയും, നികുതി പിരിക്കുകയും ഒരു സ്വതന്ത്രരാജ്യത്തിന്റെ അധിപനെന്നപോലെ ഭരണം നടത്തുകയും ചെയ്തു. എന്നാൽ 1980-കളിൽ വിപ്ലവാനന്തര ഇറാന്റെ പിന്തുണയോടുകൂടിയ വിഭാഗങ്ങളുടേയും ഇറാനിൽ നിന്നുള്ള ഹസാരകളുടേയും എതിർപ്പിനെത്തുടർന്ന് ശവ്രയുടെ ശക്തി ക്ഷയിക്കാൻ തുടങ്ങി. 

1984-ൽ ഇക്കൂട്ടർ ബെഹെശ്തിയുടെ ശക്തികേന്ദ്രമായിരുന്ന വാറാസിൽ നിന്നും ശവ്രാകളെ തുരത്തി. ഇതോടെ ബെഹെശ്തി, ബുർഹാനുദ്ദീൻ റബ്ബാനിയുടെ കൂടെച്ചേർന്നു.

ഹോജത്തുലിസ്ലാം മിർ ഹുസൈൻ സാദിഖി, അബ്ദുൾ അലി മസാരി എന്നിവരുടെ നേതൃത്വത്തിലുള്ള സാസ്മാൻ-ഇ നാസർ-ഇ അഫ്ഗാനിസ്താൻ (വിക്റ്ററി ഓർഗനൈസേഷൻ ഓഫ് അഫ്ഗാനിസ്താൻ), ഉസ്ദാദ് അക്ബാരിയുടെ നേതൃത്വത്തിലുള്ള സാസ്മാൻ-ഇ പാസ്ദരാൻ-ഇ ജിഹാദ്-ഇ ഇസ്ലാം (ഓർഗനൈസേഷൻ ഓഫ് ദ് ഗാർഡിയൻസ് ഓഫ് ദ് ഇസ്ലാമിക് ജിഹാദ്) എന്നിവയായിരുന്നു ഇറാൻ പിന്തുണയോടെ ശവ്രക്കെതിരെത്തിരിഞ്ഞ പ്രധാന സംഘടനകൾ. 

ഇറാന്റെ പാത പിന്തുടർന്ന് ഷിയ മതനേതാക്കൾ നേതൃത്വം നൽകുന്ന ഒരു ഇസ്ലാമികരാജ്യം സ്ഥാപിക്കാൻ ഈ വിഭാഗങ്ങൾ ശ്രമിച്ചു. ഇതോടൊപ്പം തന്നെ ഇവർ ശക്തമായ പഷ്തൂൺ വിരുദ്ധമനോഭാവക്കാരുമായിരുന്നു. 1984-ൽ ശവ്രകളെ തുരത്തിയതിനു ശേഷം ഇറാന്റെ പിന്തുണയോടെ എട്ട് ഷിയ കക്ഷികൾ കക്ഷികളാണ് ഇങ്ങനെ ഇറാൻ പിന്തുണയിൽ ശവ്ര-യി ഇതിലാഫ് ഇ ഇസ്ലാമിയി അഫ്ഗാനിസ്താൻ (ഇസ്ലാമിക് കോഅലീഷൻ കൗൺസിൽ ഓഫ് അഫ്ഗാനിസ്താൻ) എന്ന പേരിൽ ഒന്നിച്ചത്. ഇവയെ തെഹ്രാൻ അഷ്ടം എന്നും ഹഷ്ടഗണ എന്നും അറിയപ്പെടുന്നു. താഴെക്കാണുന്നവയാണ് ഈ കക്ഷികൾ 

1989-90-ൽ ഈ ഷിയ കക്ഷികളിൽ നിന്നും ഉരുത്തിരിഞ്ഞ മറ്റൊരു സം‌യുക്തസംഘടനയാണ് ഹിസ്ബി വാഹ്ദത്തി ഇസ്ലാമി (ഇസ്ലാമിക് പാർട്ടി ഓഫ് യൂനിറ്റി). അബ്ദുൾ അലി മസാരി ആയിരുന്നു ഇതിന്റെ അദ്ധ്യക്ഷൻ.

1980-നും 88-നുമിടയിൽ അഫ്ഗാനിസ്താനിലെ സോവിയറ്റ് പടയും, മാർക്സിസ്റ്റ് ഭരണകൂടവും അഫ്ഗാൻ മുജാഹിദീനുകളുമായി കടുത്ത യുദ്ധം നടത്തി. എങ്കിലും ആർക്കും ഇതിൽ സമ്പൂർണ്ണവിജയം നേടാനായില്ല. സോവിയറ്റ്, കാബൂൾ സേനക്ക്, സോവിയറ്റ് യൂനിയനിൽ നിന്ന് അളവറ്റ ആയുധപിന്തുണ ലഭിച്ചപ്പോൾ, പാകിസ്താനിലും ഇറാനിലും കേന്ദ്രീകരിച്ച മുജാഹിദീനുകൾക്ക് അമേരിക്കയും വൻ‌തോതിൽ ആയുധങ്ങൾ നൽകി സഹായിച്ചു.

യുദ്ധം അവസാനിപ്പിക്കുന്നതിന് പാകിസ്താനും അഫ്ഗാനിസ്താനിലെ മാർക്സിസ്റ്റ് ഭരണകൂടവും തമ്മിൽ 1982 ജൂണിൽ ജനീവയിൽ വച്ച് ചർച്ചകൾ ആരംഭിച്ചു. സോവിയറ്റ് യൂനിയനും അമേരിക്കൻ ഐക്യനാടുകളുമായിരുന്നു യഥാക്രമം ഇരുകക്ഷികളേയും പിന്തുണച്ചിരുന്നത്. മുജാഹിദീനുകൾ ഈ ചർച്ചയിൽ നേരിട്ട് പങ്കെടുത്തിരുന്നില്ല. ഇതിനിടെ മുജാഹിദീനുകളെ അനുനയിപ്പിക്കുന്നതിന് അഫ്ഗാനിസ്താനിലെ കമ്മ്യൂണിസ്റ്റ് പ്രസിഡണ്ടായിരുന്ന ബാബ്രാക് കാർമാൽ പ്രസിഡണ്ട് പദം രാജിവക്കുകയും 1986 മേയ് 4-ന് മുഹമ്മദ് നജീബുള്ള തത്സ്ഥാനമേറ്റെടുത്തെങ്കിലും മുജാഹിദീനുകൾ ആക്രമണം തുടർന്നുകൊണ്ടേയിരുന്നു.
1987 ജനുവരി 15-ന് പുതിയ പ്രസിഡണ്ട് നജീബുള്ള ആറുമാസത്തേക്ക് ഒരു ഏകപക്ഷീയ വെടിനിറുത്തൽ പ്രഖ്യാപിച്ചു. ഇതിനു പുറമേ അനുരഞ്ജനത്തിനായുള്ള നിരവധി നിർദ്ദേശങ്ങൾ അദ്ദേഹം പ്രതിരോധകക്ഷികൾക്ക് മുമ്പാകെ അവതരിപ്പിച്ചു. ഇതിനു പ്രതികരണമായി പ്രതിരോധകക്ഷികളുടെ സേനാനായകരുടെ ഒരു സംയുക്തസമ്മേളനം, 1987 ജൂലൈയിൽ ഗോർ പ്രവിശ്യയിൽ വച്ച് നടന്നു. ഹെറാത്ത് പ്രവിശ്യയിലെ ജാമിയത് ഇ ഇസ്ലാമി പ്രതിരോധകക്ഷിയുടെ നേതാവായിരുന്ന ഇസ്മ ഈൽ ഖാൻ ആയിരുന്നു ഈ സമ്മേളനം വിളിച്ചുചേർത്തത്. ഈ സമ്മേളനത്തിൽ പ്രതിരോധകക്ഷികൾ നജീബുള്ളയുടെ അനുരഞ്ജനനിർദ്ദേശങ്ങളെ തള്ളിക്കളഞ്ഞു. ഈ സമയത്ത് പ്രതിരോധകക്ഷികൾക്കായുള്ള വിദേശസഹായം ഏതാണ്ട് 130 കോടി ഡോളറായിരുന്നു. പ്രധാനമായും അമേരിക്കയും സൗദി അറേബ്യയുമായിരുന്നു ഈ സഹായങ്ങൾ നൽകിയിരുന്നത്. അതുകൊണ്ട് പ്രതിരോധകക്ഷികൾ, അവർ യുദ്ധത്തിൽ വിജയിക്കാൻ പോകുകയാണെന്നും നജീബുള്ളയുടെ നിർദ്ദേശങ്ങളൊന്നും അംഗീകരിക്കേണ്ടതില്ലെന്നും കരുതി.

1988-ൽ ജനീവയിൽ നടന്ന ചർച്ചകളുടെ ഫലമായി സോവിയറ്റ് സേന അഫ്ഗാനിസ്താനിൽ നിന്നും പിന്മാറുന്നതിനും കാബൂൾ സർക്കാരിനും മുജാഹിദീനും നൽകിവന്ന വിദേശസഹായങ്ങളെല്ലാം നിർത്താനും അഫ്ഗാനിസ്താനിൽ നിന്ന് പലായനം ചെയ്തവർക്ക് തിർച്ചെത്താനുള്ള സൗകര്യമൊരുക്കാമെന്നും വ്യവസ്ഥയായി. 

ജനീവ ധാരണാചർച്ചയിൽ പങ്കാളിയല്ലാതിരുന്നതിനാൽ തങ്ങൾ ധാരണയെ അംഗീകരിക്കുന്നില്ലെന്ന് 1988 ഫെബ്രുവരിയിൽ ഇസ്ലാമിക് അലയൻസ് ഓഫ് അഫ്ഗാനിസ്താൻ മുജാഹിദീന്റെ വക്താവ് ആയിരുന്ന പിർ സയ്യദ് അഹ്മദ് ഗൈലാനി പ്രഖ്യാപിച്ചു. ഒരു ഇടക്കാലസർക്കാർ രൂപീകരിക്കുന്നതിനെക്കുറീച്ചും ഗൈലാനി തുടർന്ന് പ്രഖ്യാപിച്ചു. 1988 ജൂണിൽ പെഷവാർ ആസ്ഥാനമാക്കി, മുജാഹിദീന്റെ ഇടക്കാലസർക്കാർ നിലവിൽ വന്നു. അബ്ദുൾ റസൂൽ സയ്യഫിന്റെ കക്ഷിയിലെ അമേരിക്കയിൽ നിന്ന് വിദ്യാഭ്യാസം ചെയ്ത് വന്ന അഹ്മദ് ഷാ ആയിരുന്നു ഇടക്കാലസർക്കാരിന്റെ അദ്ധ്യക്ഷനായത്. 

പെഷവാറീലെ വിവിധ പ്രതിരോധകക്ഷികൾ തമ്മിലുള്ള ഭിന്നതയും നിർദ്ദിഷ്ട സർക്കാരിൽ ആവശ്യത്തിന് പ്രാതിനിത്യം ഇല്ലെന്ന കാരണത്താൽ ഹസാരകളിൽ നിന്നുമുള്ള എതിർപ്പും മൂലം ഇടക്കാലസർക്കാർ പ്രാവർത്തികമായില്ല. ഇതിനെത്തുടർന്ന് ഹസാരകൾ ഹിസ്ബ് ഇ വാഹ്ദത്ത് എന്ന പേരിൽ അവരുടെ ഒരു സഖ്യത്തിനു രൂപം കൊടുത്തു. 1988 ഓഗസ്റ്റിൽ മുജാഹിദിനുകൾക്ക് കാര്യമായ പിന്തുണ നൽകിയിരുന്ന പാകിസ്താൻ പ്രസിഡണ്ട് സിയാ ഉൾഹഖ് കൊല്ലപ്പെട്ടതോടെ മുജാഹിദീനുകളുടെ നില വഷളായി.

1988 ഡിസംബറിൽ അഫ്ഗാൻ പ്രതിരോധകക്ഷികളുടെ പ്രതിനിധികൾ പ്രൊഫസർ റബ്ബാനിയുടെ നേതൃത്വത്തിൽ അഫ്ഗാനിസ്താനിലെ സോവിയറ്റ് സ്ഥാനപതിയായിരുന്നു യൂറി വൊറോണ്ട്സോവുമായി സൗദി അറേബ്യൻ നഗരമായ തൈഫിൽ വച്ച് ഒരു കൂടീക്കഴ്ച നടത്തി. സോവിയറ്റ് സൈന്യത്തിന്റെ പിൻ‌മാറ്റം മൂലം രാജ്യത്തുണ്ടാകുന്ന ശൂന്യത കലാപങ്ങളിലേക്ക് വഴിവെക്കാതിരിക്കുന്നതിനും അധികാരം ക്രമമായ രീതിയിൽ കൈമാറുന്നതിനുമായാണ് ഈ യോഗം വിളിച്ചുചേർക്കപ്പെട്ടത്. കാബൂളിലെ പുതിയ സർക്കാരിൽ നജീബുള്ളക്കും അയാളുടെ കക്ഷിക്കും ഒരു സ്ഥാനവും നൽകേണ്ടെന്ന് മുജാഹിദീനുകളും, നൽകണമെന്ന് സോവിയറ്റ് യൂനിയനും ശഠിച്ചതോടെ ഈ ചർച്ചയും നിഷ്ഫലമായി.

1989 ഫെബ്രുവരിയോടെ സോവിയറ്റ് സേന അഫ്ഗാനിസ്താനിൽ നിന്നും പൂർണ്ണമായി പിന്മാറി. എങ്കിലും അധികാരത്തിൽ പിടിച്ചുനിൽക്കാനുള്ള എല്ലാ ശ്രമങ്ങളും പ്രസിഡണ്ട് നജീബുള്ള തുടർന്നുകൊണ്ടിരുന്നു. ഈ സമയത്ത് പെഷവാറിലെ പ്രതിരോധകക്ഷികൾ, വീണ്ടുമൊരു ഇടക്കാലസർക്കാരിനായി ധാരണയിലെത്തി. 1989 ഫെബ്രുവരി 23-ന് ഇതിലെ അംഗങ്ങളെ പ്രഖ്യാപിച്ചു. സിബ്ഗത്തുള്ള മുജാദ്ദിദി ആയിരുന്നു കാവൽ പ്രസിഡണ്ട്. അബ്ദുൾ റസൂൽ സയ്യഫ് കാവൽ പ്രധാനമന്ത്രിയുമായി. 

തുടക്കം മുതലേ ഷിയകൾ ഈ ഇടക്കാലസർക്കാരിനെ എതിർത്തിരുന്നു. സയ്യദ് അഹ്മദ് ഗൈലാനിയാകട്ടെ, സർക്കാരിൽ അദ്ദേഹത്തിന് നൽകിയ സ്ഥാനം ഏറ്റെടുത്തതുമില്ല. എങ്കിലും പിന്നീട്, ഉന്നതന്യായാധിപൻ എന്ന സ്ഥാനം അദ്ദേഹം സ്വീകരിച്ചു.
സോവിയറ്റ് സേനയുടെ സമ്പൂർണപിന്മാറ്റത്തിന് ഏതാനും ആഴ്ചകൾക്ക് ശേഷം, 1989 മാർച്ച് ആദ്യം, മുജാഹിദീനുകൾ, നജീബുള്ളായുടെ സൈന്യത്തിനു നേരെ ജലാലാബാദിൽ വൻ ആക്രമണം നടത്തി. ജലാലാബാദ് എളുപ്പത്തിൽ പിടിച്ചടക്കാമെന്നും മാർക്സിസ്റ്റ് സർക്കാരിന്റെ പതനം ഉടൻ തന്നെയുണ്ടാകുമെന്ന ധാരനയിലായിരുന്നു ഈ ആക്രമണം. മാർക്സിസ്റ്റുകളുടെ പതനവും, മുജാഹിദീന്റെ പട്ടണത്തിലേക്കുള്ള പ്രവേശനവും കാണാനായി, പാശ്ചാത്യപത്രപ്രവർത്തകരുടെ വൻ സംഘം തന്നെ കാബൂളിലെത്തി. എന്നാൽ പ്രതീക്ഷക്ക് വിപരീതമായി വൻ പരാജയമാണ് മുജാഹിദീന് ഈ ആക്രമനത്തിൽ നേരിട്ടത്.

ജലാലാബാദ് ആക്രമണം, പ്രതിരോധകക്ഷികളും അവരുടെ വിദേശസഹായികളും, പെഷവാറിൽ വച്ചാണ്‌ ആസൂത്രണം ചെയ്തത്. തദ്ദേശീയസൈനികനേതാക്കൾ, ഈ പദ്ധതിക്ക് തുടക്കം മുതലേ എതിരായിരുന്നു. പരമ്പരാഗത യുദ്ധരീതികളിൽ മുജാഹിദീനുകൾക്കുള്ള പരിചയക്കുറവ്, വ്യോമമാർഗ്ഗമുള്ള പിന്തുണയുടെ അഭാവം, തുടങ്ങിയവയായിരുന്നു ഈ നേതാക്കൾ ചൂണ്ടിക്കാണിച്ചിരുന്നത്. ഈ ആശങ്കകൾ ശരിയാണെന്ന് തെളിയുകയും ചെയ്തു.

ആക്രമണം തുടങ്ങി ആഴ്ചകൾക്കകം, വൻ തോൽ‌വിയേറ്റ മുജാഹിദീനുകൾക്ക് പെഷവാറിലേക്ക് പിന്മാറേണ്ടി വന്നു. പരസ്പരധാരണയില്ലായ്മ, വിവിധ മുജാഹിദീൻ വിഭാഗങ്ങളിലെ ഉൾപ്പോര്, നജീബുള്ളായുടെ വ്യോമസേനയുടെ നേതൃത്വത്തിലുള്ള കനത്ത ബോംബാക്രമണം, എന്നിവയായിരുന്നു മുജാഹിദീനുകളുടെ പരാജയത്തിലേക്കുള്ള വഴിയൊരുക്കിയത്. ഇതോടെ മുൻപത്തേക്കാൾ ശക്തി പ്രാപിച്ച നജീബുള്ള, കാബൂളിൽ അധികാരത്തിൽ തുടർന്നു. മാത്രമല്ല ഹെക്മത്യാർ, തന്റെ പിന്തുണ പിൻ‌വലിച്ചതോടെ ഇതേവർഷം 1989 അവസാനത്തോടെ മുജാഹിദീനുകളുടെ ഇടക്കാലസർക്കാരും തകർന്നു.

1989 അവസാനമായപ്പോഴേക്കും മുജാഹിദീന്റെ ശക്തി ക്ഷയിച്ചിരുന്നു എങ്കിലും നജീബുള്ളായുടെ കൂട്ടാളികൾ പലരും മുജാഹിദീനുകളുടെ പക്ഷത്തേക്ക് ചേർന്നതിനാൽ അവർ വീണ്ടും ശക്തിപ്പെട്ടു.

1986 മുതൽ സൈന്യത്തലവനും 1988-90 കാലത്ത് പ്രതിരോധമന്ത്രിയുമായിരുന്ന ഷാനവാസ് തനായ് എന്ന ഖൽഖ് പക്ഷക്കാരൻ, സർക്കാർ വിമതനാകുകയും 1990 മാർച്ചിൽ ഇദ്ദേഹം ഹെക്മത്യാറിനോടൊപ്പം ചേർന്ന് ഒരു അട്ടിമറിക്ക് ശ്രമിക്കുകയും ചെയ്തു. ഈ അട്ടിമറി പരാജയപ്പെട്ടെങ്കിലും ഇതിനു പിന്നാലെ നിരവധി ഖൽഖികൾ പ്രതിരോധകക്ഷികളുടെ കൂട്ടത്തിൽച്ചേർന്നു. ഖൽഖി വിമതർ, ഹെക്മത്യാറിന്റെ ഹിസ്ബ്-ഇ ഇസ്ലാമിയിലേക്കാണ് നീങ്ങിയതെങ്കിൽ പാർചം വിഭാഗത്തിൽ നിന്നുള്ള വിമതർ, റബ്ബാനിയുടെ ജാമിയത്ത്-ഇ ഇസ്ലാമിയിലേക്കാണ് നീങ്ങിയത്. 

1991-ന്റെ തുടക്കത്തിൽ, പ്രതിരോധകക്ഷികൾ വീണ്ടും ഒന്നുചേർന്നു. 1991 മാർച്ചിൽ, ഇവർ പാകിസ്താൻ അതിർത്തിയിലുള്ള ഖോസ്ത് പട്ടണവും ജില്ലയും അധീനതയിലാക്കി. 1991 മദ്ധ്യത്തിൽ സോവിയറ്റ് യൂനിയൻ തകരുകയും മാർക്സിസ്റ്റ് സർക്കാരിന് ലഭിച്ചുവന്ന സോവിയറ്റ് സഹായങ്ങൾ നിലക്കുകയും ചെയ്തെങ്കിലും തങ്ങളുടെ ഐക്യമില്ലായ്മ മൂലം 1992 വരെയും മുജാഹിദീനുകൾക്ക് കാബൂളിലേക്ക് ഉടൻ മുന്നേറാനായില്ല. 1992-ൽ വടക്കൻ അഫ്ഗാനിസ്താനിലെ ജനറൽ അബ്ദുൾ റഷീദ് ദോസ്തം, സയ്യിദ് മൻസൂർ നദീറിൻ എന്നീ സർക്കാർ സൈന്യാധിപർ സർക്കാരിനെതിരെ തിരിഞ്ഞതോടെയാണ് കാബൂളിലേക്ക് മുന്നേറാൻ മുജാഹിദീനുകൾക്കായത്. ഇരുവരും ചേർന്ന് മസാർ-ഇ ശരീഫും തുടർന്ന് വടക്കൻ അഫ്ഗാനിസ്താന്റെ മുഴുവൻ ഭാഗങ്ങളുടെ നിയന്ത്രണവും സർക്കാരിൽ നിന്നും പിടിച്ചടക്കി. രണ്ടു വടക്കൻ നേതാക്കളും തുടർന്ന് പഞ്ച്ശീറിലെ അഹ്മദ് ഷാ മസൂദുമായി സഖ്യത്തിലാകുകയും 1992 ഏപ്രിലിൽ ഇവർ കാബൂൾ പിടിച്ചടക്കുകയും ചെയ്തു.

കാബൂളിലെ കമ്മ്യൂണിസ്റ്റ് ഭരണത്തിന്റെ അന്ത്യം ആസന്നമായിരിക്കെ അധികാരം പങ്കിടുന്നതിന് 1992 ഏപ്രിൽ 24-ന് പ്രതിരോധകക്ഷികൾ തമ്മിലുണ്ടാക്കിയ ധാരണയെയാണ് പെഷവാർ ധാരണ (Peshawar accord) എന്നറിയപ്പെടുന്നത്. ഈ ധാരണപ്രകാരം നിലവിലുള്ള ഇടക്കാലസർക്കാരിന്റെ പ്രസിഡണ്ടായ സിബ്ഗത്തുള്ള മുജദ്ദിദി തുടർന്നുള്ള രണ്ടുമാസക്കാലം പ്രസിഡണ്ടായിരിക്കാനും അതിനു ശേഷം 4 മാസത്തേക്ക്ക് അധികാരം ബുർഹാനുദ്ദീൻ റബ്ബാനിക്ക് നൽകാനും വ്യവസ്ഥ ചെയ്തു. അതിനു ശേഷമുള്ള 18 മാസത്തേക്കുള്ള ഇടക്കാലസർക്കാരിനെ ധാരണാസമിതി (Council of Solution and Pact) എന്ന ഒരു സമിതി തിരഞ്ഞെടുക്കുതിനും ഈ കാലയളവിൽത്തന്നെ പൊതുതിരഞ്ഞെടുപ്പ് നടത്തുന്നതിനും ധാരണയായി. 

എന്നാൽ ഗുൾബുദ്ദീൻ ഹെക്മത്യാറൂം ഹസാരകളുടെ ഹിസ്ബ് ഇ വാഹ്ദത് കക്ഷിയും ഈ ധാരണയിൽ പങ്കാളിയായിരുന്നില്ല.

1992 ഏപ്രിൽ 25-നാണ് കാബൂളിന്റെ പതനം പൂർണമായത്. ഇതോടെ പ്രസിഡണ്ട് നജീബുള്ള കാബൂളിലെ ഐക്യരാഷ്ട്രസഭാസമുച്ചയത്തിൽ അഭയം തേടി. 200-ലധികം യുദ്ധവിമാനങ്ങളും, നൂറുകണക്കിന് യുദ്ധടാങ്കുകളും ആയുധങ്ങളും അടങ്ങിയ സർക്കാരിന്റെ ആയുധശേഖരം, പ്രതിരോധകക്ഷികളുടെ കൈയിലായി. 1992 ഏപ്രിൽ 28-ന് പ്രതിരോധകക്ഷികളുടെ ഇടക്കാലസർക്കാരിന്റെ പ്രസിഡണ്ട്, സിബ്ഗത്തുള്ള മുജദ്ദിദി, പെഷവാറിൽ നിന്നും കാബൂളിലെത്തി അധികാരം ഏറ്റെടുത്തു. വിവിധ പ്രതിരോധകക്ഷികളുടെ പരസ്പരപോരാട്ടങ്ങൾ മൂലം പ്രതിരോധകക്ഷികളുടെ സർക്കാരിന് സ്ഥിരതയുണ്ടായിരുന്നില്ല. 1996-ൽ താലിബാൻ, പ്രതിരോധകക്ഷികളിൽ നിന്നും രാജ്യത്തിന്റെ ഭരണം പിടിച്ചടക്കി. ഇതോടെ താലിബാനെതിരെ പോരാടുന്നതിനായി, അതുവരെ പരസ്പരം പോരടിച്ചുകൊണ്ടിരുന്ന വിവിധ പ്രതിരോധകക്ഷികൾ ഒന്നു ചേർന്ന്, വടക്കൻ സഖ്യം എന്ന ഒരു ഐക്യവേദി രൂപീകരിച്ചു.



</doc>
<doc id="115892" url="https://ml.wikipedia.org/wiki?curid=115892" title="മൗലവി മുഹമ്മദ് നബി മുഹമ്മദി">
മൗലവി മുഹമ്മദ് നബി മുഹമ്മദി

അഫ്ഗാനിസ്താനിലെ ഒരു പരമ്പരാഗത ഇസ്ലാമിക പ്രതിരോധകക്ഷിയായ ഹർക്കത്ത് ഇ ഇങ്കിലാബ്-ഇ ഇസ്ലാമി-യി അഫ്ഗാനിസ്താന്റെ (ഇസ്ലാമിക് റെവല്യൂഷണറി മൂവ്മെന്റ് ഓഫ് അഫ്ഗാനിസ്താൻ) നേതാവാണ് മൗലവി മുഹമ്മദ് നബി മുഹമ്മദി (Maulvi Muhammad Nabi Muhammadi). കമ്മ്യൂണിസ്റ്റുകൾക്ക് ശേഷം അഫ്ഗാനിസ്താനിൽ അധികാരത്തിലെത്തിയ മുജാഹിദീനുകളുടെ ഇടക്കാല സർക്കാരിൽ 1992 മുതൽ 1996 വരെ ഇദ്ദേഹം വൈസ് പ്രസിഡണ്ടായിരുന്നു.

1980-കളുടെ ആരംഭത്തിൽ സോവിയറ്റ് സൈന്യവുമായുള്ള യുദ്ധത്തിന്റെ തുടക്കം മൗലവി മുഹമ്മദ് നബി മുഹമ്മദിയുടെ കക്ഷിയായിരുന്നു പ്രതിരോധകക്ഷികളുടെ കൂട്ടത്തിൽ ഏറ്റവും പ്രധാനപ്പെട്ടത്. പഷ്തൂൺ വംശജരായ മതനേതാക്കളുടേയും മദ്രസ വിദ്യാർത്ഥികളുടേയ്യും പിന്തുണ ഈ കക്ഷിക്കുണ്ടായിരുന്നു. പാകിസ്താൻ അതിർത്തിയിലെ പഷ്തൂൺ വംശജരുടെ പിന്തുണയും ഇതിനു ലഭിച്ചിരുന്നു.

1921-ൽ കാബൂളിന് തെക്കുള്ള ലോഗറിലാണ് നബി മുഹമ്മദി ജനിച്ചത്. വിവിധ മതപഠനശാലകളിൽ വിദ്യാഭ്യാസം പൂർത്തിയാക്കിയ ഇദ്ദേഹം 1965-ൽ പാർലമെന്റിലേക്ക് തിരഞ്ഞെടുക്കപ്പെട്ടു. രാജ്യത്തെ കമ്മ്യൂണിസ്റ്റ് സ്വാധീനത്തിന് എന്നും എതിരായി ഇദ്ദേഹംനിലകൊണ്ടു. 1978-ൽ സോർ വിപ്ലവത്തിലൂടെ നൂർ മുഹമ്മദ് താരക്കിയുടെ നേതൃത്വത്തിൽ കമ്മ്യൂണിസ്റ്റുകൾ ഭരണത്തിലെത്തിയതോടെ നബി മുഹമ്മദി, പാകിസ്താനിലേക്ക് കടന്നു.

ഇദ്ദേഹത്തിന്റെ കീഴിൽ രൂപമെടുത്ത ഹർക്കത്-ഇ ഇങ്ക്വിലാബ്-ഇ ഇസ്ലാമി-യി അഫ്ഗാനിസ്താൻ എന്ന പ്രതിരോധകക്ഷി, അയഞ്ഞ രൂപഘടനയുള്ളതും കൂടുതലും യാഥാസ്ഥിതിക ഇസ്ലാമികവാദികൾ അടങ്ങിയതുമായിരുന്നു. സോവിയറ്റ് സൈന്യവുമായുള്ള യുദ്ധത്തിന്റെ തുടക്കം നബി മുഹമ്മദിയുടെ കക്ഷി വളരെ പ്രാധാന്യമുള്ള ഒന്നായിരുന്നു. താലിബാന്റെ നേതാവായ മുല്ല മുഹമ്മദ് ഒമർ ഈ കക്ഷിയിൽ പ്രവർത്തിച്ചിരുന്നു. എന്നാൽ കുറച്ചുവർഷങ്ങൾക്കകം മുഹമ്മദിയുടെ കക്ഷിയുടെ പ്രാധാന്യം കുറഞ്ഞു. 1980-കളോടെ സോവിയറ്റ് മാർക്സിസ്റ്റ് ഭരനത്തിനെതിരെയുള്ള പോരാട്ടത്തിൽ മുഖ്യ പങ്കുവഹിച്ചത്, ഗുൾബുദ്ദീൻ ഹെക്മത്യാറിന്റേയും ബുർഹനുദ്ദീൻ റബ്ബാനിയുടേയും നേതൃത്വത്തിലുള്ള കക്ഷികളായിരുന്നു.

2002 ഏപ്രിൽ 22-ന് പാകിസ്റ്റാനിൽ വച്ച് ക്ഷയരോഗം മൂലം മൗലവി മുഹമ്മദ് നബി മുഹമ്മദി മരണമടഞ്ഞു.


</doc>
<doc id="115894" url="https://ml.wikipedia.org/wiki?curid=115894" title="ഒണ്ടാറിയോ">
ഒണ്ടാറിയോ

ദക്ഷിണ കാനഡയിൽ ഏതാണ്ട് മധ്യഭാഗത്തുള്ള ഒരു പ്രവിശ്യയാണ് ഒണ്ടാറിയോ. വടക്കു ഹഡ്സൺ, ജെയിംസ് എന്നീ ഉൾക്കടലുകളുടെ തീരങ്ങളെ സ്പർശിച്ചു കിടക്കുന്ന ഒണ്ടാറിയോയുടെ പടിഞ്ഞാറ് മാനിട്ടോബാ പ്രവിശയും കിഴക്ക് ക്യൂബെക്ക് പ്രവിശ്യയും സ്ഥിതിചെയ്യുന്നു. തെക്ക് ഇത് യു. എസ്. സംസ്ഥാനങ്ങളായ മിനിസോട്ട, മിഷിഗൺ, ഓഹിയോ, പെൻസിൽ‌‌വാനിയ, ന്യൂയോർക്ക് എന്നിവയുമായി അതിർത്തി പങ്കിടുന്നു. പ്രവിശ്യയുടെ വിസ്തീർണം 10,68,587 ച. കി. മി. ആണ്. രാജ്യതലസ്ഥാനമായ ഒട്ടാവ, കൂടാതെ ഹാമിൽട്ടൺ വിൻഡ്സർ, ലണ്ടൻ തുടങ്ങിയ പ്രമുഖ നഗരങ്ങളുമുൾക്കൊള്ളുന്ന പ്രവിശ്യയിൽ കാനഡയിലെ ആകെ ജനസംഖ്യയുടെ മൂന്നിലൊന്നിലേറെയുണ്ട്. ജനസംഖ്യ; 13,150,000 (2009). തലസ്ഥാനം ടൊറാന്റോ.

ഒണ്ടാറിയോയുടെ ഏറിയഭാഗത്തും കനേഡിയൻ ഷീൽഡിൽപ്പെട്ട അതിപ്രാചീനങ്ങളായ ശിലാക്രമങ്ങൾ കാണപ്പെടുന്നു. കാബ്രിയൻ കല്പത്തിനു മുമ്പ് ഉരുത്തിരിഞ്ഞിട്ടുള്ള ഈ പാറയടരുകൾ പരൽ ഘടനയുള്ളതും കടുപ്പം കൂടിയതുമാണ്. പ്രവിശ്യയുടെ തെക്കരികിലെ ഹ്യൂറൻ, ഈറി എന്നീ തടാകങ്ങളുടെ മധ്യത്ത് ത്രികോണാകൃതിയിൽ കിടക്കുന്ന പ്രദേശവും സെയ്ന്റ് ലോറൻസ് നദീതടവും ചേർന്ന മേഖലയിൽ പാലിയോസോയിക് കൽപ്പത്തിലേതായ അവസാദശിലകളുടെ തിരശ്ചീന പടലങ്ങളാണുള്ളത്. ഇവിടെ ചുണ്ണാമ്പുകല്ല്, ഷെയ്ൻ എന്നീയിനം ശിലകൾക്കാണു പ്രാമുഖ്യം. ഒണ്ടാറിയോയുടെ ഏറിയ ഭാഗവും പ്രാക്കാലത്ത് ഹിമാതിക്രമണത്തിന് വിധേയമായിട്ടുള്ളതാണ്; ഹിമാനികളുടെ പിൻ‌‌വാങ്ങലിനെ തുടർന്ന് രൂപംകൊണ്ട ചെറുതും വലുതുമായ ശതക്കണക്കിനു തടകങ്ങൾ പ്രവിശ്യയെമ്പാടും കാണാം. ഹഡ്സൺ ഉൾക്കടലിലേക്കൊഴുകുന്ന നിരവധി ചെറുനദികളും ഹിമാനീഭവങ്ങളാണ്.

ഒണ്ടാറിയോയിലെ ശരാശരി വാർഷിക വർഷപാതം 50 സെ. മീ. ലേറെയാണ്; തെക്കൻ ഭാഗങ്ങളിൽ മഴയുടെ തോത് 75 സെ. മീ. -ൽ കൂടുതലുമാണ്. പ്രവിശ്യയുടെ ഉത്തരഭാഗങ്ങളിൽ ആർട്ടിക് മാതൃകയിലുള്ള അതിശീത കാലാവസ്ഥയാണുള്ളത്. തെക്കേപ്പകുതിയിൽ ശീതകാലത്തു കടുത്ത തണുപ്പ് അനുഭവപ്പെടുന്നുവെങ്കിലും ഉഷ്ണകാലം ദീർഘവും ചൂടുകൂടിയതുമാണ്. ആണ്ടിൽ 4 മാസം ഹിമബാധ ഇല്ലാത്തതായിട്ടുണ്ട്.

പ്രവിശ്യയുടെ ഉത്തരഭാഗങ്ങൾ സസ്യവിരളമായ പ്രദേശമാണ്; മറ്റുഭാഗങ്ങളിൽ കുറ്റിക്കാടുകളും തുറസ്സായ വനങ്ങളും കാണാം. സ്പ്രൂസ്, ബെർച്ച്, പോപ്ലാർ എന്നിവയാണ് ഇവിടെ സാർ‌‌വത്രികമായി കാണുന്ന സസ്യങ്ങൾ. തെക്കരികിലുള്ള താഴ്വാരങ്ങളിൽ പത്രപാതിവനങ്ങൾ കാണപ്പെടുന്നു; മേപ്പിൾ, ബീച്ച് എന്നീ വൃക്ഷങ്ങൾക്കാണ് ഇവിടെ പ്രാമുഖ്യം. പ്രവിശ്യയുടെ മൂന്നിൽ രണ്ടു ഭാഗവും സമ്പദ്പ്രധാനങ്ങളായ വനങ്ങളാണ്.

പൊതുവേ ധാതുസമ്പന്നമായ ഒരു മേഖലയാണ് ഒണ്ടാറിയോ. നിക്കൽ, ചെമ്പ്, ഇരുമ്പ്, നാകം, സ്വർണം, യുറേനിയം എന്നിവയുടെ ഐരുകൾ ഉത്ഖനനം ചെയ്യപ്പെടുന്നു. മുൻ‌‌കാലത്ത് ലോകത്തിലെ നിക്കൽ ഉത്പാതനത്തിലെ മൂന്നിൽ രണ്ടു ഭാഗവും ഒണ്ടാറിയോയിൽ നിന്നാണ് ഖനനം ചെയ്തിരുന്നത്. മറ്റു രാജ്യങ്ങളിൽ പുതിയ നിക്ഷേപങ്ങൾ കണ്ടെത്തിയതോടെ ഈ അനുപാതത്തിൽ കുറവ് ഏർപ്പെട്ടിട്ടുണ്ടെങ്കിലും ഇപ്പോഴും ഇവിടെ വൻ‌‌തൊതിൽ നിക്കൽ ഉത്ഖനനം നടക്കുന്നുണ്ട്. കാനഡയിൽ മൊത്തം ഉത്പാദിപ്പിക്കുന്ന സ്വർണത്തിലെ പകുതിയിലധികം പങ്കും ഈ പ്രവിശ്യയിൽ നിന്നാണ്. വൻ‌‌തോതിൽ ഉദ്ഖനനം ചെയ്തുവരുന്ന മറ്റൊരു ലോഹമാണ് നാകം.

മൊത്തം വിസ്തൃതിയുടെ 7.5 ശ. മാ. വരുന്ന, തെക്കരികിലെ താഴ്വാരങ്ങൾ മാത്രമാണ് ഒണ്ടാറിയോയിലെ കാർഷിക മേഖല; ഈ മേഖലയുടെ മൂന്നിൽ ഒരുഭാഗത്ത് ഇന്നും കൃഷി ചെയ്യപ്പെടുന്നില്ല. ശേഷിച്ചതിൽ നല്ലൊരുഭാഗം മേച്ചിൽപ്പുറങ്ങളായി ഉപയോഗിക്കപ്പെടുന്നു. കൃഷിയോഗ്യമായ ഭൂമിയുടെ പകുതിയോളം മാത്രമേ കൃഷി ചെയ്യപ്പെടുന്നുള്ളു. ഹെ (hay) ആണ് മുഖ്യവിള. ഓട്ട്സ്, ചോളം (മെയ്സ്), ബാർലി, സോയാബീൻ, പയറുവർഗങ്ങൾ എന്നിവയാണ് മറ്റു വിളകൾ. ഇവയൊക്കെത്തന്നെ കാലിതീറ്റയായിട്ടാണ് ഉപയോഗിച്ചുവരുന്നത്. ഗോതമ്പുകൃഷി നന്നെ കുറവാണ്. നാണ്യവിളയെന്ന നിലയിൽ പുകയില ഉത്പാദിപ്പിക്കുവാനും മുന്തിരി, പീച്ച്, ആപ്പിൾ തുടങ്ങിയ ഫലങ്ങളും പച്ചക്കറികളും വിളയിക്കുവാനും ഉള്ള ശ്രമം ആരംഭിച്ചിട്ടുണ്ട്. കാലിവളർത്തൽ സാമാന്യമായി അഭിവൃദ്ധിപ്പെട്ടിരിക്കുന്നു; പ്രവിശ്യയൊട്ടാകെ മുപ്പതു ലക്ഷം കാലികളും പത്തു ലക്ഷം പന്നികളും വളർത്തപ്പെടുന്നു. കാലികളിൽ മൂന്നില്ലൊന്നോളം കറവപശുക്കളാണ്. ഗവ്യോത്പാദനം അഭിവൃദ്ധിപെട്ടു വരുന്ന സ്ഥിതിയാണ് ഇപ്പോഴുള്ളത്.

നയാഗ്രാ വെള്ളച്ചാട്ടമുൾപ്പെടെ നിരവധി കേന്ദ്രങ്ങളിൽ നിന്ന് ജലവൈദ്യുതി ഉത്പാതിപ്പിക്കപ്പെടുന്നു. ടൊറെന്റോയിലെ അണുവൈദ്യുതനിലയവും പുറമേ അനേകം താപവൈദ്യുത കേന്ദ്രങ്ങളും പ്രവർത്തിക്കുന്നുണ്ട്. മൊത്തം വൈദ്യുതി ഉത്പാദനം പ്രതിവർഷം 10,400 മെഗാവാട്ട് ആണ്. ഒണ്ടാറിയോയുടെ ദക്ഷിണ ഭാഗം കാനഡയിലെ മുന്തിയ വ്യവസായ മേഖലയാണ്; ഇരുമ്പുരുക്ക്, വാഹനങ്ങൾ, യന്ത്രസാമഗ്രികൾ വൈദ്യുത-ഇലക്ട്രോണിക് ഉപകരണങ്ങൾ തുടങ്ങിയവ വൻ‌‌തോതിൽ നിർമ്മിക്കപ്പെടുന്നു. എണ്ണശുദ്ധീകരണം; പെട്രോളിയം, പെട്രോകെമിക്കൽ എന്നിവയുടെ ഉത്പാദനം; രാസവള നിർമ്മാണം എന്നിവയും പ്രധാന വ്യവസായങ്ങളിൽ പെടുന്നു. കൃത്രിമ റബ്ബറും വൻ‌‌തോതിൽ ഉത്പാദിപ്പിക്കുന്നുണ്ട്. പ്രാദേശികമായി സുലഭമായ അസംസ്കൃത വസ്തുക്കളെ ആശ്രയിച്ച്, ഭക്ഷ്യസംസ്കരണം, കാനിംങ്, പൾപ് കടലാസ് എന്നിവയുടെ നിർമ്മാണം തുടങ്ങിയ വിവിധ വ്യവസായങ്ങൾ ഒണ്ടാറിയോയിലെമ്പാടും അഭിവൃദ്ധിപ്പെട്ടിട്ടുണ്ട്.

പ്രവിശ്യയുടെ ദക്ഷിണഭാഗത്താണ് നഗരാധിവാസം വർധിച്ചുകാണുന്നത്. ഇതരഭാഗങ്ങളിൽ ചുരുക്കം നഗരങ്ങളേയുള്ളു; സഡ്ബറി, ഇരുമ്പുരുക്കു വ്യവസായ കേന്ദ്രമായ സാൾട്ട് സെയ്ന്റ് മേരി, ധാന്യ വിപണന കേന്ദ്രമായ തണ്ടർബേ എന്നിവയാണ് ഇക്കൂട്ടത്തിൽ പ്രധാനപ്പെട്ടവ. തെക്കൻ സമതലങ്ങളിൽ അരലക്ഷത്തിലേറെ ജനസംഖ്യയുള്ള നിരവധി നഗരങ്ങൾ വളർന്നിട്ടുണ്ട്. ടൊറാന്റോ, ഒട്ടാവ, മിസ്സിസ്സാഗ, ഹാമിൽട്ടൺ, ബരാമ്പ്ടൺ, ലണ്ടൻ, മർഖാം, വാഗൺ, വിൻഡ്സർ, കിച്ചനർ എന്നിവയാണ് പ്രമുഖ നഗരങ്ങൾ. കാനഡയുടെ തലസ്ഥാനമായ ഒട്ടാവയാണ് ഒണ്ടാറിയോയിലെ ഏറ്റവും വലിയ നഗരം. രണ്ടാം സ്ഥാനം പ്രവിശ്യാ തലസ്ഥാനവും വണിജ്യ കേന്ദ്രവുമായ ടൊറന്റോയ്ക്കാണ്. മൂന്നാമത്തെ നഗരമായ ഹാമിൽട്ടൺ ഒരുവ്യവസായ കേന്ദ്രമാണ്; ഇർമ്പുരുക്ക്, തുണി, യന്ത്രോപകരണങ്ങൾ എന്നിവയുടെ നിർമ്മാണം ഇവിടെ വൻ‌‌തോതിൽ നടക്കുന്നു. യു. എസ്സിലെ ഡിട്രോയിറ്റിന് എതിർ കരയിലായി സ്ഥിതിചെയ്യുന്ന വിൻഡ്സർ, വാഹന നിർമ്മാണകേന്ദ്രമായി അതിവേഗം വളർന്നുകൊണ്ടിരിക്കുന്നു.



</doc>
<doc id="115895" url="https://ml.wikipedia.org/wiki?curid=115895" title="ഗുൾബുദ്ദീൻ ഹെക്മത്യാർ">
ഗുൾബുദ്ദീൻ ഹെക്മത്യാർ

അഫ്ഗാനിസ്താനിലെ മുൻ പ്രധാനമന്ത്രിയും പ്രമുഖ അഫ്ഗാൻ മുജാഹിദീൻ രാഷ്ട്രീയ-സൈനികവിഭാഗമായ ഹിസ്ബ് ഇ ഇസ്ലാമിയുടെ സ്ഥാപകനും നേതാവുമാണ് ഗുൾബുദ്ദീൻ ഹെക്മത്യാർ () (ജനനം 1947). 1980-കളിൽ സോവിയറ്റ് സേനക്കെതിരെയുള്ള അഫ്ഗാൻ പ്രതിരോധത്തിലും, തുടർന്ന് തൊണ്ണൂറുകളിലെ ആഭ്യന്തരയുദ്ധങ്ങളിലും പ്രമുഖപങ്കുവഹിച്ച മൗലിക ഇസ്ലാമികവാദി കക്ഷിയായിരുന്നു, ഹെക്മത്യാറിന്റെ ഹിസ്ബ് ഇ ഇസ്ലാമി. ഇദ്ദേഹം 1993 മുതൽ 1994 വരെ മുജാഹിദിൻ ഭരണ അഫ്ഗാനിസ്താന്റേയും പിന്നീട് 1996-97 കാലയളവിൽ വടക്കൻ സഖ്യത്തിന്റേയും പ്രധാനമന്ത്രിയായിരുന്നിട്ടുണ്ട്. 

മുജാഹിദീൻ നേതാക്കളിലെ വിവാദപുരുഷനായ ഇദ്ദേഹം സോവിയറ്റ് സേനക്കെതിരെ യുദ്ധം ചെയ്യുന്നതിനു പകരം മറ്റു മുജാഹിദ്ദീൻ വിഭാഗങ്ങളുമായി പോരാടുന്നതിലും അന്യായമായി സാധാരണക്കാരെ കൊലപ്പെടുത്തുന്നതിലുമാണ് കൂടുതൽ ശ്രദ്ധ കേന്ദ്രീകരിച്ചിരുന്നതെന്ന് ആരോപണങ്ങളുണ്ട്. ഇങ്ങനെ മറ്റ് പ്രതിരോധകക്ഷികളുടെ പ്രവർത്തനങ്ങളെ തടസപ്പെടുത്തിയ ചരിത്രമുണ്ടെങ്കിൽക്കൂടിയും സോവിയറ്റ് യൂനിയനെതിരെയുള്ള പോരാട്ടങ്ങൾക്കായി ഏറ്റവുമധികം വിദേശസഹായം കരസ്ഥമാക്കിയ പ്രതിരോധകക്ഷിയായിരുന്നു, ഗുൾബുദ്ദീൻ ഹെക്മത്യാറീന്റെ ഹിസ്ബ് ഇ ഇസ്ലാമി. പാകിസ്താനിൽ കാര്യമായ സ്വാധീനമുള്ള ഇസ്ലാമികപ്രസ്ഥാനമായ ജമാ അത്ത്-ഇ ഇസ്ലാമിയുടേയും, ഐ.എസ്.ഐയുടേയും ഏറ്റവും പ്രിയപ്പെട്ട കക്ഷിയായിരുന്നു ഇത്.

അൽ ഖ്വയ്ദയുമായും താലിബാനുമായും ചേർന്ന് തീവ്രവാദപ്രവർത്തനങ്ങളിലേർപ്പെടുന്നു എന്നതിന്റെ പേരിൽ 2003-ൽ യു.എസ്. വിദേശകാര്യമന്ത്രാലയം ഇദ്ദേഹത്തെ ആഗോളതീവ്രവാദിയായി പ്രഖ്യാപിച്ചിരിക്കുകയാണ്. ഇന്ന് ഹമീദ് കർസായി നയിക്കുന്ന അഫ്ഗാൻ ഭരണകൂടത്തിന്റെ പ്രധാന എതിരാളികളിലൊരാളായ ഹെക്മത്യാർ, പഷ്തൂൺ ദേശീയവാദത്തിന്റെ വക്താവാണ്.

1947-ൽ വടക്കൻ അഫ്ഗാനിസ്താനിലെ ഖുന്ദുസിനടുത്തുള്ള ഇമാം സാഹിബിലാണ് ഗുൾബുദ്ദീൻ ഹെക്മത്യാർ ജനിച്ചത്. ഒരു ഖരോതി ഘൽജി ആയിരുന്ന ഇദ്ദേഹം കുറച്ചുകാലം കാബൂളിലെ പോളിടെക്നിക്കിൽ പഠനം നടത്തിയിരുന്നു. ഇസ്ലാമികവാദികളുടെ കൂട്ടത്തിൽ ചേർന്നതിനു ശേഷം ഒരു മാവോവാദി വിദ്യാർത്ഥിയുടെ കൊലപാതകത്തിന്റെ പേരിൽ 1970കളുടെ തുടക്കത്തിൽ ഇദ്ദേഹം ജയിൽശിക്ഷയും അനുഭവിച്ചിരുന്നു. 

മുഹമ്മദ് ദാവൂദിന്റെ ഭരണകാലത്ത് അറസ്റ്റിൽ നിന്നും രക്ഷപ്പെട്ട് പാകിസ്താനിലെ പെഷവാറിലേക്ക് കടന്ന ഹെക്മത്യാർ, 1976-ൽ ഹിസ്ബ് ഇ ഇസ്ലാമിയി അഫ്ഗാനിസ്താൻ എന്ന കക്ഷിയുണ്ടാക്കി. വംശീയനേതാക്കളേയും മുല്ലമാരേയും സൂഫികളേയും എതിർത്തിരുന്ന ഹെക്മത്യാർ, മൗലികഇസ്ലാമികനിയമങ്ങളുടെ അടിസ്ഥാനത്തിലുള്ള രാജ്യമാണ് വിഭാവനം ചെയ്തിരുന്നത്. മാർക്സിസ്റ്റ് ഭരണത്തിനെതിരെ പോരാടിയ ഏറ്റവും മൗലികവാദിയും കർക്കശക്കാരനുമായ നേതാവായിരുന്നു ഹെക്മത്യാർ എന്ന് വിലയിരുത്തപ്പെടുന്നു.
അഫ്ഗാനിസ്താനിലെ പ്രതിരോധകക്ഷികളിൽ മുൻപന്തിയിൽ നിന്ന പ്രസ്ഥാനമാണ് ഹെക്മത്യാറീന്റെ ഹിസ്ബ് ഇ ഇസ്ലാമി എങ്കിലും, മറ്റു പ്രതിരോധകക്ഷികളുമായി സഹകരിച്ച് പ്രവർത്തിക്കുന്നതിൽ ഏറ്റവും വിമുഖത കാണിച്ച കക്ഷിയായിരുന്നു ഇത്. 

1980-ൽ പ്രതിരോധകക്ഷികൾ‌ അബ്ദുൾ റസൂൽ സയ്യഫിന്റെ അദ്ധ്യക്ഷതയിൽ ആദ്യമായി രൂപീകരിച്ച ഇത്തിഹാദ്-ഇ ഇസ്ലാമി ബരായെ അസാദിയി അഫ്ഗാനിസ്താൻ (ഇസ്ലാമിക് യൂനിയൻ ഫോർ ദ് ലിബറേഷൻ ഓഫ് അഫ്ഗാനിസ്താൻ) എന്ന സഖ്യത്തിൽ മറ്റെല്ലാ പ്രതിരോധകക്ഷികളും അംഗമായപ്പോൾ ഹെക്മത്യാർ മാത്രം വിട്ടുനിന്നു. ഇതിനു പുറമേ 1989-ൽ ജലാലാബാദിൽ മുജാഹിദീനുകൾക്ക് നേരിട്ട പരാജയത്തിനു പിന്നാലെ മുജാഹിദീനുകളുടെ ഇടക്കാലസർക്കാരിനുള്ള പിന്തുണ ഹെക്മത്യാർ പിൻവലിച്ചു. ഇതോടെ ഇടക്കാലസർക്കാർ തകരുകയും ചെയ്തു.

1992 ഏപ്രിലിൽ, കമ്മ്യൂണിസ്റ്റ് സർക്കാറിന്റെ പതനം ആസന്നമായിരിക്കുന്ന ഘട്ടത്തിൽ പെഷവാറിൽ വച്ച് അധികാരം ഏറ്റെടുക്കുന്നതിന് മുജാഹിദീൻ കക്ഷികൾ പരസ്പരം അംഗീകരിച്ച, പെഷവാർ ധാരണയും ഹെക്മത്യാർ അംഗീകരിച്ചിരുന്നില്ല. 

മുജാഹിദീൻ സർക്കാർ അധികാരത്തിലെത്തിയതിനു ശേഷവും, അഹ്മദ് ഷാ മസൂദിന്റെ ജാമിയത്ത് സേനയുമായും, ജനറൽ ദോസ്തമിന്റെ സേനയുമായും, പിന്നീട് താലിബാനുമായും ഹെക്മത്യാർ പോരാടിക്കൊണ്ടിരുന്നു.

ഹെക്മത്യാറിനെ പരാജയപ്പെടുത്തുന്നതിന് റബ്ബാനിയുടെയും, നബി മുഹമ്മദിയുടേയും സൈന്യം താലിബാനോട് കൂട്ടുചേർന്നിരുന്നു. 1995-ന്റെ തുടക്കത്തിൽ താലിബാൻ, ഹെക്മത്യാറീന്റെ സേനയെ അവരുടെ ആസ്ഥാനമായ കാബൂളിനടുത്തുള്ള ചാരാസ്യാബിൽ വച്ച് പരാജയപ്പെടുത്തി. ഇതിനെത്തുടർന്ന് കാബൂളിന് കിഴക്കുള്ള സരോബിയിലേക്ക് ഹെക്മത്യാറിന് പലായനം ചെയ്യെണ്ടി വന്നു.




</doc>
<doc id="115896" url="https://ml.wikipedia.org/wiki?curid=115896" title="ബ്ലാത്തൂർ">
ബ്ലാത്തൂർ

കണ്ണൂർ ജില്ലയിലെ ഒരു ഗ്രാമമാണ്‌ ബ്ലാത്തൂർ (Blathur). കണ്ണൂർ നഗരത്തിൽനിന്നും 37 കിലോ മീറ്റർ റോഡ് മാർഗ്ഗം കിഴക്കോട്ട് സഞ്ചരിച്ചാൽ ഇവിടെ എത്താം. കണ്ണൂരിൽ നിന്നും ചാലോട്, ഇരിക്കൂർ വഴിയും, തളിപ്പറമ്പ് നിന്നും ശ്രീകണ്ഠാപുരം വഴിയും, തലശ്ശേരിയിൽ നിന്നും അഞ്ചരക്കണ്ടി-ചാലോട് വഴിയും, ഏകദേശം ഒരേ ദൂരം സഞ്ചരിച്ചാൽ ബ്ലാത്തൂരിൽ എത്താം. ഏറ്റവും അടുത്ത പട്ടണം ഇരിക്കൂർ ആണ്‌. പടിയൂർ ഗ്രാമപഞ്ചായത്തിൽ‌ ഉൾ‌പ്പെടുന്ന ഈ പ്രദേശം ഇരിട്ടി താലൂക്കിൽ സ്ഥിതി ചെയ്യുന്നു. സമുദ്ര നിരപ്പിൽ നിന്നും169 മീറ്റർ ഉയരത്തിൽ പരന്നുകിടക്കുന്ന ഭൂപ്രദേശമാണ്. ബ്ലാത്തൂരും സമീപ സ്ഥലങ്ങളും പൊതുവെ ലാറ്ററൈറ്റ് എന്ന ചെങ്കല്ല് നിറഞ്ഞ പ്രദേശമാണ്.ചെങ്കല്ല് ഖനനത്തിന് ഇവിടം പ്രശസ്തമാണ്. മലബാറിലും കുടക് പ്രദേശത്തും കെട്ടിട ആവശ്യങ്ങൾക്കായി ചെങ്കല്ല് ഏറ്റവും അധികം കൊണ്ടുപോകുന്നത് ഇവിടെ നിന്നാണ്. ഏകദേശം 700 ഹെക്ടർ പ്രദേശത്ത് ചെങ്കൽ ഖനനം നടക്കുന്നുണ്ട്.

1946 ഡിസംബർ 30ന് നടന്ന കാവുമ്പായി കാർഷിക കലാപത്തിൽ ബ്ലാത്തൂരിൽ നിന്നുള്ളവർ പങ്കെടുത്തിരുന്നു. ബ്ലാത്തൂർ കൂടാതെ ചേറ്റുവട്ടി, തിരൂർ, കല്ല്യാട്, ഊരത്തൂർ എന്നീ ദേശങ്ങൾ കൂടി കല്ല്യാട് അംശത്തിൽ ഉൾപ്പെടുന്നു.1962 -ൽ ശ്രീകണ്ഠാപുരം പുഴയ്ക്ക് പാലം വരുന്നതുവരെ തളിപ്പറമ്പിൽനിന്നും യാത്രാസൗകര്യം ഇല്ലായിരുന്നു. ബ്ലാത്തൂരിലേക്കുള്ള യാത്ര എളുപ്പമല്ലാത്തതിനാൽ കണ്ണൂർ ജില്ലയിൽ "ബ്ലാ എന്നു പറയുമ്പോൾ ബ്ലാത്തൂരെത്തുമോ" എന്ന ചൊല്ല് അനാവശ്യ തിടുക്കം കാട്ടുന്നവരെ സൂചിപ്പിക്കാൻ ഉപയോഗിച്ചിരുന്നു. 1972 -ൽ ഇരിക്കൂർ പുഴയ്ക്ക് കുറുകെ പാലം വന്നതിനുശേഷം കണ്ണൂരുമായി റോഡുമാർഗ്ഗം വാഹനഗതാഗതം തുടങ്ങി.1952 -ൽ ഇരിക്കൂറിൽ ആരംഭിച്ച ധർമ്മാശുപത്രിയാണ് പഴയകാലത്ത് ചികിത്സക്കുണ്ടായിരുന്ന ഏക ആശ്രയം. കല്യാട് താഴത്ത് വീട് ജന്മിമാരായിരുന്നു ഈ പ്രദേശത്തിന്റെ അധികാരി. വയലിൽ കുറച്ച് സ്ഥലം മാത്രം കരക്കാട്ടിടം നായനാരുടെ വക ആയിരുന്നു. ബക്കളം -കടമ്പേരി ക്ഷേത്രത്തിനു കീഴിലായിരുന്നു അതിന്റെ പാട്ടം പിരിച്ചിരുന്നത്.

'പ്ലാത്ത്' അല്ലെങ്കിൽ 'ഞാവൽ' മരങ്ങൾ സമൃദ്ധമായി വളർന്നിരുന്ന ഈ പ്രദേശത്തെ 'പ്ലാത്ത് ഊര് ' എന്നു വിളിച്ചിരുന്നത് പിന്നീട് പ്ലാത്തൂർ എന്നും ബ്ലാത്തൂർ എന്നും ആയി മാറി എന്നു വിശ്വസിക്കപ്പെടുന്നു. വേറൊരു വിശ്വാസം സംസ്കൃത ഭാഷയിൽ ദ്വാരം എന്നർത്ഥമുള്ള 'വില'ത്തിൽ നിന്നാണു 'വിലത്തൂരും' പിന്നീട് 'ബ്ലാത്തൂരും' ഉണ്ടായതെന്നാണ്. നാലുപുറവും ഉയർന്നു നിൽക്കുന്ന വയലിലെ വെള്ളം മഴക്കാലത്ത് പുറത്തേക്ക് ഒഴുകിയിരുന്നത് കരുവാൽ ഓവ് എന്ന ദ്വാരത്തിലൂടെ ആയിരുന്നു.

ഭൂമിശാസ്ത്രപരമായി ഒരു പീഠഭൂമിയുടെ സ്വഭാവമാണ് ബ്ലാത്തൂരിന്. നാലു ഭാഗത്തുനിന്നും ഇവിടെ എത്താൻ കുത്തനെയുള്ള കയറ്റം കയറണം. മുകളിൽ എത്തിയാൽ പരന്നു കിടക്കുന്ന വയലാണ്. വയലിനു ചുറ്റും വീടുകൾ ഉണ്ട്. വടക്കെ ഇന്ത്യൻ ഗ്രാമങ്ങളുടെ രീതിയിൽ അടുത്തടുത്ത് വീടുകൾ ഇവിടെയുണ്ട്. മഴവെള്ളം മാത്രമാണു കൃഷിക്ക് ആശ്രയം. വയലിൽ കെട്ടികിടക്കുന്ന വെള്ളം തെക്കുഭാഗത്തുള്ള 'കരുവാൽ ഓവ്' വഴി കുറേ ദൂരം ഭൂമിക്കടിയിലൂടെ കുന്നിൻ ചെരിവിലൂടെ പുറത്തേക്ക് ഒഴുകി പിന്നീട് തോടായി ഇരിക്കൂർ പുഴയിൽ എത്തുന്നു. ഇത്തരം ഒരു സ്വാഭാവികചാൽ ഇല്ലായിരുന്നുവെങ്കിൽ ബ്ലാത്തൂർ വയലിനുപകരം ഒരു തടാകം ആയിരുന്നു ഉണ്ടായിരിക്കുക. 6000 ഹെക്ടർ വിസ്താരത്തിൽ പരന്നുകിടക്കുന്ന ചെങ്കൽ പാറപ്പരപ്പുകളാണ് ഈ പ്രദേശത്തെജലസംഭരണിയായി പ്രവർത്തിക്കുന്നത്. 2000 മുതൽ ഈ പ്രദേശത്ത് നടക്കുന്ന വ്യാപകമായ ചെങ്കൽ ഖനനം വലിയ ജലക്ഷാമം ഈ പ്രദേശത്ത് ഉണ്ടാക്കാൻ സാദ്ധ്യതയുണ്ട്. നിലവിൽ ഓരോ ദിവസവും ആയിരം ലോറി ചെങ്കല്ല് ഇവിടെനിന്ന് വടക്കൻ കേരളത്തിലും കർണാടകയിലെ കൂർഗ് പ്രദേശത്തേക്കുമായി കൊണ്ടുപോകുന്നുണ്ട്. അപൂർവ്വമായ നിരവധി സസ്യജാതികൾ ഈ പാറപ്പരപ്പുകളിലും പാറക്കുളങ്ങളിലും തിരിച്ചറിഞ്ഞിട്ടുണ്ട്. പലതും വംശനാശഭീഷണിയുടെ വക്കിൽ നിൽക്കുന്ന സസ്യങ്ങളാണ്. ഇവയൊക്കെയും എന്നേക്കുമായി നഷ്ടപ്പെടാൻ സാദ്ധ്യതയുണ്ട്.

ബ്ലാത്തൂരും സമീപ പ്രദേശങ്ങളായ കല്യാട്, ഊരത്തൂർ എന്നീ പ്രദേശങ്ങളും ഒരു പീഠഭൂമിയുടെ സ്വഭാവം പ്രകടിപ്പിക്കുന്നുണ്ട്. ചെങ്കൽ പാറപ്പരപ്പുകളാണ് ഭൂരിഭാഗം സ്ഥലങ്ങളും. വടക്കെ മലബാറിലെ പ്രത്യേകതയായ ഇത്തരം ലാറ്ററൈറ്റ് പാറപ്പരപ്പുകൾ അപൂർവ്വ സസ്യ -ജന്തു വൈവിധ്യം കൊണ്ട് സമ്പന്നമാണ്. സീക്ക്, കേരള ശാസ്ത്ര സാഹിത്യ പരിഷത്ത്, വിക്കിപീഡിയ പ്രവർത്തകരുടെ കൂട്ടായ്മ - വർഷങ്ങളിൽ രണ്ടു ഘട്ടങ്ങളിലായി നടത്തിയ സർവേകളിൽ നിരവധി അപൂർവ്വ സസ്യങ്ങളും , ചിത്രശലഭങ്ങളും ഉഭയജീവികളും ഇവിടെ നിന്നു റിപ്പോർട്ട് ചെയ്തു.

കേരളത്തിൽ ചെങ്കൽ കുന്നുകൾ കാണപ്പെടുന്നത് പ്രധാനമായും ഉത്തരകേരളത്തിലാണ്.മഞ്ചേശ്വരം മുതൽ മലപ്പുറം വരെ കണ്ണൂർ കാസർകോട് ജില്ലകളിലെ 16 നദികളിൽ ഷിറിയ, ചന്ദ്രഗിരി, കാര്യങ്കോട്, കുപ്പം, വളപട്ടണം പുഴകൾ ഒഴികെയുള്ള പുഴകളെല്ലാം ഉത്ഭവിക്കുന്നത് ഇടനാടൻ ചെങ്കൽക്കുന്നുകളിൽ നിന്നാണ്. മേൽ സൂചിപ്പിച്ച 5 പുഴകളേയും പോഷിപ്പിക്കുന്ന പ്രധാന നീർച്ചാലുകളുടെ പ്രഭവ കേന്ദ്രങ്ങളും ചെങ്കൽ കുന്നുകൾ തന്നെയാണ്.
ഒരു കാലത്ത് നിത്യഹരിത സസ്യ സമൂഹങ്ങൾ നിറഞ്ഞു നിന്നിരുന്ന ഇടനാടൻ കുന്നുകൾ മനുഷ്യന്റെ നിരന്തരമായ ഇടപെടൽ മൂലം മുൾപ്പെന്തകളും (scrub jungle) പുൽമേടുകളും ആയിത്തീർന്നു. മുങ്കാലങ്ങളിൽ കുന്നിൻപ്രദേശങ്ങളിൽ ജീവിച്ചിരുന്ന കുറുക്കൻ (Indian Fox-Vulpus bengalensis) ഇന്ന് നാമാവശേഷമായിരിക്കുന്നു.
ഇടനാടൻ ചെങ്കൽ കുന്നുകൾ ജൈവ വൈവിധ്യത്തിന്റെ കലവറകൾ എന്നതിലുപരി ശുദ്ധജലത്തിന്റെ അപാരസ്രോതസ്സുകളുമാണ്.ചെങ്കൽകുന്നുകളുടെ നാശം നമ്മുടെ നാടിനെ കടുത്ത ജലദൗർലഭ്യത്തിലേക്ക് എത്തിച്ചുകൊണ്ടിരിക്കുകയാണ്.
ഉത്തര കേരളത്തിലെ നൂറുകണക്കിനു കുന്നുകൾ ഇല്ലാതായിക്കഴിഞ്ഞു. അവശേഷിക്കുന്ന കുന്നുകളും – ക്വാറി- മണ്ണെടുപ്പ് ഭീഷണിയിലുമാണ്. മാടായിപ്പാറ, കാനായി കുന്നുകളെക്കുറിച്ചുള്ള പഠനങ്ങൾ ഇതിനകം പുറത്ത് വന്ന് കഴിഞ്ഞു.ഇടനാടൻ ചെങ്കൽ കുന്നുകളെക്കുറിച്ചുള്ള ആദ്യത്തെ പഠനം നടത്തിയത് സീക്ക് (SEEK) ആയിരുന്നു. ഈ പഠനം പുസ്തകരൂപത്തിൽ ലഭ്യമാണ്.(ഇടനാടൻ ചെങ്കൽകുന്നുകൾ-ഒരു പാരിസ്ഥിതിക പഠനം)
ഉയർന്ന പാറപ്പരപ്പുകൾ ജൈവ വൈവിധ്യത്താൽ സമ്പന്നമായ ആവാസവ്യവസ്ഥകളാണ്. നിത്യ ഹരിത വനങ്ങളുടെ ശേഷിപ്പുകൾ, കാവുകൾ, പുൽമേടുകൾ, താത്കാലിക നീർക്കെട്ടുകൾ(Temporary pools) എന്നിവയുടെ സാന്നിദ്ധ്യമാണ് ഇത്രമാത്രം ജൈവവൈവിധ്യത്തിനു കാരണം. ബ്ലാത്തൂരിലേയും സമീപത്തുള്ള കല്ല്യാട്, ഊരത്തൂർ പ്രദേശങ്ങളിലായി വ്യാപിച്ച് കിടക്കുന്ന നൂറുകണക്കിനു ഹെക്ടർ വിസ്താരമുള്ള പാറപ്പരപ്പുകളിലും മറ്റുമായി നടത്തിയ പഠനങ്ങൾ ബ്ലാത്തൂരിന്റെ ജൈവവൈവിധ്യ സമ്പന്നത വെളിപ്പെടുത്തുന്നതാണ്. 450 ൽ അധികം സപുഷ്പി സസ്യങ്ങളെ ഈ പഠനത്തിൽ കണ്ടെത്തുകയുണ്ടായി. പശ്ചിമഘട്ടത്തിലെ സ്ഥാനികവും വംശനാശ ഭീഷണി നേരിടുന്നതുമായ നായുരിപ്പ് (Hopea parviflora), കൂനൻ പാല (Tabernaemenans alternifolia) ,ലോഹിനപ്പൂ (Neonatis rheadei), മുർഡാനിയപ്പുല്ല് (Murdania crocea) എന്നിവയെ ഇവിടെ കണ്ടെത്താൻ കഴിഞ്ഞു. പുൽവർഗ്ഗസസ്യങ്ങളോട് രൂപസാദൃശ്യമുള്ളതും മൂന്നു നൂറ്റാണ്ടുകൾക്ക് മുമ്പ് പ്രസിദ്ധീകരിച്ചതുമായ ഹോർത്തൂസ് മലബാറിക്കൂസ് എന്ന പ്രശസ്ത സസ്യപഠന പുസ്തകത്തിൽ “നീർമുറി” എന്നു പേരുനൽകീട്ടുള്ളതുമായ (Alysicarpus bupleurifolius)എന്ന സസ്യവും ഇവിടെ ധാരാളമായി വളരുന്നുണ്ട്. കാസർകോട്-കണ്ണൂർ ജില്ലകളിലെ ചെങ്കൽ പാറക്കുളങ്ങളിൽ മാത്രം കണ്ടു വരുന്ന കുഞ്ഞു നെയ്തൽ (Nymphoides parvifolia.) എന്ന ചെറു സസ്യവും ഇവിടെ കണ്ടെത്തി. പശ്ചിമഘട്ട പ്രദേശങ്ങളിൽ മാത്രം വളരുന്ന ചേര് (Holigarna arnottiana) [[ചിറ്റിലപ്ലാവ് (Pterospermum rubiginosum) [[മരോട്ടി]] (Hydnocarpus pentandra) , [[മലയിലഞ്ഞി]] (Chiyonanthes mala elanji), [[ജടാമജ്ജി]] (Dalbergia horrida), [[ഏകനായകം]] (Salacia fruticosa), [[വള്ളിക്കാഞ്ഞിരം]] (Strychnos vanprukii) എന്നിവയും ഈ പ്രദേശങ്ങളിൽ കണ്ടുവരുന്നു.
മാടായിപ്പാറയിൽ നിന്ന് കണ്ടെത്തിയ പുതിയ സപുഷ്പി സസ്യങ്ങളായ [[റൊട്ടാല മലബാറിക്ക]], [[ജസ്റ്റിഷ്യ ഏക കുസുമ]], [[ലൊപിഡാഗാത്തിസ് കേരളൻസിസ്]] , [[യൂഫോർബിയ കത്രാജൻസിസ് വെറൈറ്റി കാസർകോഡെൻസിസ്]] എന്നിവയും പഠനസമയത്ത് ബ്ലാത്തൂരിൽ നിരീക്ഷിക്കാൻ കഴിഞ്ഞു. കഴിഞ്ഞ വർഷം കാസർകോട് ജില്ലയിലെ സീതാംഗോളിയിൽ നിന്ന് കണ്ടെത്തിയ [[കാൻസ്കോറ ഭട്ടിയാന]] യും ഈ വർഷം മാടായിപ്പാറയിൽ നിന്ന് കണ്ടെത്തിയ [[പാറസൊപ്പൂബിയ ഹോഫ്മാനിയ വറൈറ്റി ആൽബിഫ്ലോറ]] (Parasopubia hofmannii var. albiflora.)എന്നീ സസ്യങ്ങളും ബ്ലാത്തൂർ-ഊരത്തൂർ പാറയിൽ കാണപ്പെടുന്നുണ്ട് എന്നത് ഈ പ്രദേശത്തിന്റെ സമ്പന്നമായ സസ്യ വൈവിധ്യത്തിന്റെ സൂചകങ്ങളാണ്.
2012 ൽ കേരളത്തിൽ നിന്ന് പുതുതായി കണ്ടെത്തിയ Purple spotted Flitter എന്ന അത്യപൂർവ ചിത്രശലഭത്തിന്റെ ലാർവകൾ ഭക്ഷണമാക്കുന്ന [[വേട്ടുവക്കുറ്റി]] (Aganope thyrsiflora var enalata) ഈ പ്രദേശത്ത് വളരുന്നുണ്ട്.
സസ്യ വൈവിധ്യം ശലഭവൈവിധ്യത്തിന്റെ സൂചന കൂടിയാണ്.അതിനാൽ നൂറിലധികം ഇനം ചിത്ര ശലഭങ്ങൾ ഈ പ്രദേശത്ത് കാണാൻ സാധ്യതയുണ്ട്.ഇപ്പോൾ നടത്തിയ പഠനത്തിൽ തന്നെ 50 ൽ അധികം ചിത്രശലഭജാതികളെ നിരീക്ഷിക്കാൻ കഴിഞ്ഞു.
വയൽ പ്രദേശങ്ങളും നീർച്ചാലുകളും തുമ്പികളുടെ പ്രജനനകേന്ദ്രങ്ങളാണല്ലൊ.ഒരു ദിവസത്തെ നിരീക്ഷണ പഠനത്തിൽ തന്നെ 20 ൽ അധികം തുമ്പി ഇനങ്ങളെ പഠനസംഘത്തിണ് കണ്ടെത്താൻ കഴിഞ്ഞിട്ടുണ്ട്.
ഇനിയും കൂടുതൽ നിരീക്ഷണ പഠനങ്ങൾ നടത്തേണ്ട ഒരു പ്രദേശമാണ് ബ്ലാത്തൂർ.എന്നാൽ മാത്രമേ ബ്ലാത്തൂരിന്റെ സമഗ്രമായ ജൈവവൈവിധ്യ സമ്പന്നത പൂർണ്ണമായും വെളിപ്പെടുകയുള്ളു.ഈ നാടിന്റെ ജലസംഭരണി എന്ന നിലയിലും ജൈവവൈവിധ്യത്തിന്റെ കേന്ദ്രം എന്ന നിലയിലും ബ്ലാത്തൂറിന്റെയും അനുബന്ധപ്രദേശങ്ങളായ കല്ല്യാട് ഊരത്തൂർ എന്നിവിടങ്ങളിലേയും പാറപ്പരപ്പുകൾ സംരക്ഷിച്ചേ മതിയാവൂ.ഇപ്പോൾ നടക്കുന്ന അനിയന്ത്രിത ചെങ്കൽ ഖനനം കർശനമായി പരിമിതപ്പെടുത്തുകയും വിശാലമായതും സർക്കാർ അധീനതയിലുള്ളതുമായ പാറ ഭൂമികൾ സ്വകാര്യ വ്യക്തികൾ കൈയേറി ചെങ്കൽ പണകളാക്കുന്നത് തടയുകയും ചെയ്താൽ മാത്രമേ ഇത് സാദ്ധ്യമാവുകയുള്ളു. ഇതിനായി ജനങ്ങൾക്കിടയിൽ വലിയ രീതിയിലുള്ള പ്രകൃതിഅവബോധം വളർന്നുവരേണ്ടതുണ്ട്. പൊതുവെ ചെങ്കൽ പാറകളെ വെറും തരിശു നിലങ്ങളായി മാത്രമാണ് പലരും കണക്കാക്കുന്നത്. ഈ ധാരണകൾ മാറ്റുന്നതിനായി ജനകീയമായ ഒരു ബോധവത്കരണം ആവശ്യമാണ്.സീക്ക്- [[കേരള ശാസ്ത്ര സാഹിത്യ പരിഷത്ത്]], [[വിക്കിപീഡിയ]] പ്രവർത്തകർ ഉൾപ്പെടുന്ന സംഘമാണ് പ്രാഥമിക പഠനങ്ങൾ നടത്തിയത്. [[വി.സി.ബാലകൃഷ്ണൻ]],പി.കെ.ഗിരീഷ്മോഹൻ, വിനയ രാജ്, വിജയകുമാർ ബ്ലാത്തൂർ തുടങ്ങിയവരാണ് സംഘത്തിലുണ്ടായിരുന്നത്. 

ഉത്തരമലബാറിലെ ചെങ്കൽപ്പാറകളെക്കുറിച്ചുള്ള പഠനത്തിന്റെ ഭാഗമയി സീക്കും,ശാസ്ത്രസാഹിത്യ പരിഷത്തും, വിക്കിപീഡിയ പ്രവർത്തകരും നടത്തുന്ന ബ്ലാത്തൂർ ജൈവവൈവിധ്യപഠനത്തിന്റെ രണ്ടാം ഘട്ടം ആരംഭിച്ചു. 
നേരത്തെ കണ്ടെത്തിയ 450 സപുഷ്പിസസ്യങ്ങൾക്കു പുറമെ 50 സസ്യങങൾ കൂടി ഇക്കഴിഞ്ഞ ദിവസം നടത്തിയ സർവേയിൽ കണ്ടെത്തി. [[ഹീമൊദൊരേസിയെ]](Haemodoraceae) സസ്യകൂടും ബത്തിൽ ഉൾപ്പെടുന്ന [[ഓഫിയൊപോഗോൻ]] ജനുസ്സിൽപ്പെട്ട ഒരു പുതിയ ഇനത്തെക്കൂടി പുതിയ സർവെയിൽ കാണാൻ കഴിഞ്ഞു. ഏഴുവർഷത്തിൽ ഒരിക്കൽ പൂക്കുന്ന [[പൂമാലക്കുറിഞ്ഞി]](Strobilanthes integrifolius) എന്ന സ്ഥാനികസസ്യത്തേയും കണ്ടെത്തി. ഈ മേഖലയിൽ അപൂർവമായതും പശ്ചിമഘട്ടത്തിൽ മാത്രം കാണപ്പെടുന്നതുമായ (Endemic)[[കാട്ടുകിരിയാത്ത്]](Andrographis atropurpurea),[[കാട്ടശോകം|കാട്ടശോകം(Humboltia brunonis)]], [[തൻബെർജിയ മൈസൂറെൻസിസ്]], തുടങ്ങിയ സസ്യങ്ങളെ കൂടി നിരീക്ഷിക്കാൻ കഴിഞ്ഞതാണു ഈ പ്രാവശ്യത്തെ സർവേയുടെ പ്രത്യേകത. കേരളത്തിൽ ചില സീസണിൽ മാത്രം പ്രത്യക്ഷപ്പെടാറുള്ള [[നീലനീലി|നിലനീലി(Blue Pansy)]] ശലഭവും ഇവിടെ നിരീക്ഷിക്കാൻ കഴിഞ്ഞു. ഇതുവരെ നടത്തിയ പഠനത്തിൽ 500 ൽ പരം [[angiosperms|സപുഷ്പിസസ്യങ്ങൾ]], 20 ൽ അധികം [[amphibians|ഉഭയജീവികൾ]], 40 ഇനം [[തുമ്പി|തുമ്പികൾ]], 95 ഇനം [[ചിത്രശലഭം|ചിത്രശലഭങ്ങൾ]], 60 ഓളം [[പക്ഷി|പക്ഷികൾ]], 40 ഇനം [[ചിലന്തി|ചിലന്തികൾ]], 23 ഇനം [[ഉരഗം|ഉരഗങ്ങൾ]], നൂറിൽപരം വ്യത്യസ്ത ഇനം മറ്റു [[insect|ഷഡ്പദങ്ങൾ]] എന്നിവയെ നിരീക്ഷിച്ചിട്ടുണ്ട്. മഴയുടെ കുറവ് തവളകൾ ഉൾപ്പെടെയുള്ള ജീവജാലങ്ങളുടെ പ്രജനനത്തെ കാര്യമായി ബാധിച്ചതായി കാണാൻ കഴിഞ്ഞു.
ഇനിയും കൂടുതൽ നിരീക്ഷണ പഠനങ്ങൾ നടത്തേണ്ട ഒരു പ്രദേശമാണ് ബ്ലാത്തൂർ. എന്നാൽ മാത്രമേ ബ്ലാത്തൂരിന്റെ സമഗ്രമായ ജൈവവൈവിധ്യ സമ്പന്നത പൂർണ്ണമായും വെളിപ്പെടുകയുള്ളു. ഈ നാടിന്റെ ജലസംഭരണി എന്ന നിലയിലും ജൈവവൈവിധ്യത്തിന്റെ കേന്ദ്രം എന്ന നിലയിലും ബ്ലാത്തൂറിന്റെയും അനുബന്ധപ്രദേശങ്ങളായ [[കല്ല്യാട്]], [[ഊരത്തൂർ]] എന്നിവിടങ്ങളിലേയും പാറപ്പരപ്പുകൾ സംരക്ഷിച്ചേ മതിയാവൂ. ഇപ്പോൾ നടക്കുന്ന അനിയന്ത്രിത ചെങ്കൽ ഖനനം കർശനമായി പരിമിതപ്പെടുത്തുകയും വിശാലമായതും സർക്കാർ അധീനതയിലുള്ളതുമായ പാറഭൂമികൾ സ്വകാര്യ വ്യക്തികൾ കൈയേറി ചെങ്കല്പ്പണകളാക്കുന്നത് തടയുകയും ചെയ്താൽ മാത്രമേ ഇത് സാദ്ധ്യമാവുകയുള്ളു. ഇതിനായി ജനങ്ങൾക്കിടയിൽ വലിയ രീതിയിലുള്ള പ്രകൃതി അവബോധം വളർന്നുവരേണ്ടതുണ്ട്. ഇതിന്നായി പഞ്ചായത്തിന്റെയും റവന്യൂ അധികൃതരുടേയും ഇടപെടലുകൾ ആവശ്യമാണ് എന്ന് പഠനം കാണിക്കുന്നു. ജൈവവൈവിധ്യസമ്പന്നമായ ഈ പ്രദേശം ഒരു ചെങ്കൽപ്പാറജൈവവൈവിധ്യപൈതൃകപ്രദേശമായി(Laterite Biodiversity Heritage Site) മാറ്റണമെന്ന് പഠനസംഘം നിർദ്ദേശം നൽകുകയുണ്ടായി. ഒരുവർഷം നീണ്ടുനിൽക്കുന്ന പഠനത്തിന്റെ തുടർച്ചയായി ഓരോ മാസവും സർവേകളും പഠനക്കേമ്പുകളും നടത്തുന്നതാണു.പൊതുജനങ്ങൾക്കായുള്ള ബോധവൽക്കരണ ക്ലാസ്സുകളും നടത്തും. [[വി.സി.ബാലകൃഷ്ണൻ]], [[ഉപയോക്താവ്:Pkgmohan|പി.കെ.ഗിരീഷ്മോഹൻ]], [[ഉപയോക്താവ്:Vinayaraj|വിനയരാജ്. വി. ആർ]], [[ഉപയോക്താവ്:Vijayakumarblathur|വിജയകുമാർ ബ്ലാത്തൂർ]], ടി.എം.രജേന്ദ്രൻ, ഡോ.ദീപാചന്ദ്രൻ തുടങ്ങിയവരാണ് സംഘത്തിലുണ്ടായിരുന്നത്. 

ബ്ലാത്തൂരിനു വടക്ക് 'ചേറ്റുവട്ടി' കിഴക്ക് "പാലൂൽ' പടിഞ്ഞാറ് 'കരിങ്കക്കുന്ന്' തെക്ക് 'കണ്ണങ്കോട്' എന്നിവിടങ്ങളിൽ നീരരുവികളും വളരെ പ്രാചീന ജനപഥങ്ങളൂടെ അവശിഷ്ടങ്ങളുമുണ്ട്. ചേറ്റുവട്ടിയിൽ പുരാതന ക്ഷേത്രങ്ങളുടെയും കുളങ്ങളുടെയും അവശിഷ്ടങ്ങളുണ്ട്.പാലൂൽ എന്ന സ്ഥലത്ത് മഹാവിഷ്ണുക്ഷേത്ര സമുച്ചയം കണ്ടെത്തി പുനരുദ്ദീകരിച്ചിട്ടുണ്ട്.ഇരിക്കൂറിൽ നിലനിൽക്കുന്ന [[മാമാനം മഹാദേവി ക്ഷേത്രം]] ആരൂഢസ്ഥാനമായ കണ്ണങ്കോട് എന്ന സ്ഥലത്ത് വളരെ പഴയ അമ്പല അവശീഷ്ടങ്ങൾ വർഷങ്ങൾക്ക് മുമ്പെതന്നെ കണ്ടെത്തിയിരുന്നുവെങ്കിലും പത്തു വർഷത്തിനു മുമ്പാണു മാമാനം ക്ഷേത്രക്കമ്മറ്റി അതേറ്റെടുത്ത് പുനരുദ്ധാരണം നടത്തിയത്.ബ്രാഹ്മണ ഗ്രാമങ്ങൾ നിലനിന്നിരുന്ന ഈ പ്രദേശത്ത് നിന്നും പൂർണ്ണമായും എല്ലാ കുടുംബങ്ങളും അപ്രത്യക്ഷമായതിനു കാരണം അറിയില്ല.ബ്രാഹ്മണ കുടുംബങ്ങളുടെ ഇല്ലപ്പേരുകൾ ബ്ലാത്തൂരിൽ ഇപ്പോഴും നിലനിൽക്കുന്നുണ്ട്. അതുപോലെതന്നെ ഉയർന്ന ജാതിക്കാരായ നമ്പ്യാർ സമുദായം പരിപാലിച്ചു പോന്നിരുന്ന [[വേട്ടക്കൊരുമകൻ]] ഈ ഗ്രാമത്തിൽ പ്രതിഷ്ഠിക്കപ്പെട്ടതിനും കാരണം വ്യക്തമല്ല. ഭൂമിശാസ്ത്രപരമായി വളരെ അനുയോജ്യമായ സമീപ പ്രദേശങ്ങളിലെ ജനജീവിതം എങ്ങനെ ഇല്ലാതായി എന്നും വെള്ളം ലഭിക്കാൻ വളരെ വിഷമമുള്ള ബ്ലാത്തൂരിൽ എങ്ങനെ ജനങ്ങൾ ജീവിതം ആരംഭിച്ചു എന്നതും വിശദീകരിക്കപ്പെട്ടിട്ടില്ല.

നൂറേക്കർ വിസ്താരമുള്ള ബ്ലാത്തൂർ വയലിൽ പ്രധാനമായും ഒരു വിള മാത്രമായിരുന്നു ചെയ്തിരുന്നത്. കുറച്ച് പ്രദേശത്ത് മാത്രം [[പുഞ്ച]]കൃഷി ചെയ്തിരുന്നു.[[കയമ]],[[അയ്യാർ എട്ട്]], [[ജയ]]തുടങ്ങിയ ഇനം നെല് വിത്തുകളാണു ഇവിടെ കൃഷി ചെയ്തിരുന്നത്.[[വെള്ളരി]],[[മത്തൻ]],[[കുമ്പളം]] തുടങ്ങിയവ [[നട്ടി]]യായി കൃഷി ചെയ്യും .പ്രധാന പൊതു കുളങ്ങളായ പുതിയോട്ടും കുളം,പള്ളിക്കുളം,അമ്പലക്കുളം എന്നിവക്കടുത്ത് വയലിലാണു നാട്ടി നടുക. ഒരു വർഷത്തേക്ക് ആവശ്യമായ പച്ചക്കറികൾ ഇത്തരത്തിൽ കൃഷി ചെയ്യും. ഇവ വിൽക്കാറില്ലായിരുന്നു.വെള്ളരി, മത്തൻ തുടങ്ങിയവ വാഴനാരുകൊണ്ട് മെടഞ്ഞ് കെട്ടി ഉത്തരത്തിൽ തൂക്കി ഇടുക പതിവാണു.ഇപ്പോൾ പുതുതായി കുഴിച്ചിരിക്കുന്ന കുളങ്ങളിൽ നിന്നുള്ള വെള്ളമുപയോഗിച്ച് വ്യാപകമായി വിൽപ്പനക്കായി കൃഷി നടത്തുന്നു. ബ്ലാത്തൂർ വയലിനു ചുറ്റുമുള്ള വീടുകൾക്ക് പുറകിൽ ആൾതാമസം ഇല്ലാത്ത വിശാലമായ കശുവണ്ടി കാടുകളാണു ഉണ്ടായിരുന്നത്. നിരവധി ഹെക്ടർ കശുവണ്ടി കൃഷി ഉണ്ടായിരുന്നു.ശാസ്ത്രീയമായ രീതിയിലുള്ള കൃഷി ആയിരുന്നില്ല. ഇതു കൂടാതെ കുരുമുളക്, മരച്ചീനി എന്നിവയും കൃഷി ചെയ്തിരുന്നു. ഇപ്പോൾ വലിയ തോതിൽ [[റബ്ബർ]] കൃഷിക്ക് വേണ്ടി കശുവണ്ടി തോട്ടങ്ങളും, കുരുമുളക് തോട്ടങ്ങളും വെട്ടി മാറ്റിക്കഴിഞ്ഞു.മരച്ചീനി അപൂർവമായി മാത്രമേ കൃഷി ചെയ്യുന്നുള്ളൂ. പഴയകാലത്ത് വറുതിസമയങ്ങളിൽ [[കേതക്ക]] എന്ന കാട്ടുകിഴങ്ങായിരുന്നു പ്രധാന ഭക്ഷണം

[[File:Kannur-district-map-ml.png|thumb|Kannur-district-map-ml]]

1939 ജനുവരി 18- ബ്ലാത്തൂർ വയലിൽ നടന്ന കാർഷിക സമ്മേളനത്തിൽ ചിറക്കൽ താലൂക്കില്പെട്ട പല സ്ഥലങ്ങളിൽനിന്നായി ഏഴായിരത്തോളം ആൾക്കാർ പങ്ക് എടുത്തു. പ്രസിദ്ധ സ്വാതന്ത്ര സമര സേനാനി [[എൻ.ജി. രങ്ക]],[[വിഷ്ണു ഭാരതീയൻ]], [[കേരളീയൻ]],[[കെ.പി.ആർ. ഗോപാലൻ]],പി.എം.ഗോപാലൻ,പാട്ടത്തിൽ പത്മനാഭൻ എന്നിവർ പങ്കുകൊണ്ടു.സമ്മേളനം അലങ്കോലപ്പെടുത്താൻ [[കല്ല്യാട്]] എശമാന്റെ ആൾക്കാർ ശ്രമിച്ചത്.



[[File:Old notice.jpg|thumb|300px|സി ആർ സി ധനശേഖരണത്തിനായി 1970 ജനുവരി മാസം നടത്തിയ ഓച്ചിറ രാമചന്ദ്രന്റെ കഥാപ്രസംഗ നോട്ടീസ്]]


[[പ്രമാണം:Blathur vettakkarumakan temple.jpg|thumb|200px|ഇടത്|വേട്ടക്കരുമകൻ ക്ഷേത്രം]]
ബ്ലാത്തൂർ വയലിന്റെ പടിഞ്ഞാറെക്കരയിൽ ഉള്ള ഈ അമ്പലത്തിന്റെ ഭരണം ബ്ലാത്തൂർ മൂത്തേടം വെൽഫേർ സൊസൈറ്റിയുടെ കീഴിലാണ്.അഞ്ച് കാരണവന്മാരും മൂന്നു അനന്തരവന്മാരും ചേർന്ന സമിതിയും ഉണ്ട്. ബ്ലാത്തൂരിലെ ഭഗവതിക്കോട്ടം ,പള്ള്യത്ത് ഭൈരവൻ കോട്ടം എന്നിവയുടെ ഭരണവും ഈ ക്ഷേത്രത്തിനു കീഴിലാണ്. [[വേട്ടക്കൊരുമകൻ]], [[ഊർപ്പഴശ്ശി തെയ്യം]] എന്നീ തെയ്യങ്ങൾ മാത്രമാണിവിടെ കെട്ടിയാടിക്കുന്നത്.ധനു 21 നാണ് എല്ലാ വർഷവും കളിയാട്ടം നടക്കുന്നത്
[[പ്രമാണം:Blathur temple pond1.JPG|thumb|300px|ക്ഷേത്രക്കുളം ശുചിയാക്കൽ]]
ബ്ലാത്തൂർ പടിഞ്ഞാറെ കരയിൽ പുതുതായി നരസിംഹമൂർത്തി ക്ഷേത്രം നിർമ്മാണം ആരംഭിച്ചു
[[പ്രമാണം:Thampuratty theyyam.jpg|thumb|200px|ഇടത്|പഴയ താഴെപള്ളിയത്ത് കോട്ടം]]
തെക്കേ മൂലയിൽ സ്ഥിതിചെയ്യുന്ന ഈ കോട്ടത്ത് [[വലിയ തമ്പുരാട്ടി]],[[ഭൈരവൻ]],[[കരിയാത്തൻ]],[[കൈക്കോളൻ]],[[കരിവേടൻ]] എന്നീ തെയ്യങ്ങൾ കെട്ടിയാടിക്കപ്പെടുന്നു.ധനു 23 നാണിവിടെ കളിയാട്ടം

[[പ്രമാണം:Blathur Bhairavan Kottam.jpg|thumb|200px|ഇടത്|പുതിയ ഭഗവതി കോട്ടം]]
വടക്കേ മൂലയിലായി സ്ഥിതി ചെയ്യുന്ന ഈ കാവിൽ പ്രധാന മൂർത്തി [[പുതിയ ഭഗവതി]]യാണ്.കകൂടാതെ [[വീരൻ]],[[വീരാളി]],എന്നീ തെയ്യങ്ങളും ഇവിടെ കെട്ടിയാടിക്കുന്നു.മകരം 13 തീയ്യതിയിലാണ് ഇവിടെ കളിയാട്ടം
[[പ്രമാണം:Manjal bhagavathi theyyam 1.JPG|thumb|200px|ഇടത്|കെളമ്പത്ത് മാഞ്ഞാൾ ഭഗവതി തെയ്യം]]
കെളമ്പത്ത് കുടുംബത്തിന്റെ നിയന്ത്രണത്തിലുള്ള വീട്ടിലെ സ്ഥാനത്ത് കെട്ടിയാടിക്കുന്ന പ്രധാന തെയ്യം [[മാഞ്ഞാൾ ഭഗവതി]]യാണ്


ബ്ലാത്തൂരിലെ വിവിധ കോട്ടങ്ങളിലും ദൈവസ്ഥാനങ്ങളിലുമായി എല്ലാ വർഷവും കെട്ടിയാടിക്കപ്പെടുന്ന പ്രധാന തെയ്യങ്ങൾ

ഒന്നാം ലോക മഹായുദ്ധത്തിന്റെ ഫലമായി ഭക്ഷ്യക്ഷാമം രൂക്ഷമായതിനെത്തുടർന്ന് തരിശിട്ടിരിക്കുന്ന വയലുകൾ കയ്യേറി കൃഷിയിറക്കണമെന്ന് കർഷകസംഘം തീരുമാനിച്ചു. പട്ടിണിയും ഭക്ഷ്യക്ഷാമവും നേരിടാൻ ഗ്രാമങ്ങൾ തോറും പ്രൈമറി സഹകരണ സംഘങ്ങൾ (പി സി സി കൾ) സ്ഥാപിച്ചിരുന്നു. ഈ ബോർഡുകളെ തകർക്കാൻ വേണ്ടി ഈ പ്രദേശത്തെ ജന്മിമാർ ഗുണ്ടകളുടെ സഹായത്തോടെ ശ്രമങ്ങൾ നടത്തി. കാവുമ്പായി ഉൾപ്പെടുന്ന ഇരിക്കൂർ ഫർക്കയിലെ ഭൂമി മുഴുവൻ കല്ല്യാട്ടെശ്മാന്റെയും കരക്കാട്ടിടം നായനാരുടേതുമായിരുന്നു. പുനംകൃഷി ചെയ്യാനുള്ള അവകാശം നൽകണമെന്ന് കർഷകർ വർഷങ്ങളായി ആവശ്യമുന്നയിച്ചിരുന്നുവെങ്കിലും ജന്മിമാർ ചെവിക്കൊണ്ടിരുന്നില്ല. പുനം കൊത്തി കൃഷിചെയ്യാനുള്ള ശ്രമങ്ങൾ ഗുണ്ടകളും പൊലീസും പരാജയപ്പെടുത്തി. ഈ കാലത്താണ് കർഷകസംഘത്തിന്റെ പ്രവർത്തനം ഈ പ്രദേശങ്ങളിൽ സജീവമാകുന്നത്. കർഷകസംഘത്തിന്റെ നേതൃത്വത്തിൽ നിവേദനങ്ങളിലൂടെ പ്രശ്‌നം പരിഹരിക്കാൻ ശ്രമിച്ചെങ്കിലും വിജയിച്ചില്ല. ജന്മിമാർ കർഷകദ്രോഹം വർധിപ്പിച്ചു. ഈ സാഹചര്യത്തിൽ പുനം കയ്യേറി കൃഷിയിറക്കാൻ കർഷകർ തീരുമാനിക്കുകയായിരുന്നു.1946 ഒക്ടോബർ 23ന് ബ്ലാത്തൂരിലെ കർഷക നേതാവും ഇരിക്കൂർ പി സി സി ഡയരക്ടർ ബോർഡ് അംഗവുമായിരുന്ന പി നാരായണൻ നമ്പ്യാരുടെ ശവശരീരം ബ്ലാത്തൂർ ചമ്പകശേരി എന്ന വീട്ടിലെ കിണറിൽ കാണപ്പെട്ടു. യോഗശേഷം തനിയെ നടന്നുവരികയായിരുന്ന അദ്ദേഹത്തെ ജന്മിയുടെ സഹായികൾ കൊലപ്പെടുത്തി കിണറ്റിൽ കൊണ്ടുവന്നിട്ടതായി കരുതപ്പെടുന്നു. ഇത് കർഷകർക്കിടയിൽ അമർഷത്തിനും വൻ പ്രതിഷേധത്തിനും ഇടയാക്കി. ഇതേതുടർന്ന് ജന്മിയുടെ ആവശ്യപ്രകാരം കാവുമ്പായിയും പരിസരങ്ങളും മലബാർ സ്പെഷ്യൽ പോലീസിന്റെ ക്യാമ്പായി മാറി. ഈ രക്തസാക്ഷിയുടെ സ്മരണക്കായി ബ്ലാത്തൂരിൽ നാരായണൻ നമ്പ്യാർ സ്മാരക വായനശാലയും സാംസ്കാരിക നിലയവും പ്രവർത്തിക്കുന്നു.




[[പോലീസ് ഗ്രാമം]] എന്ന പേരിലും ബ്ലാത്തൂർ അറിയപ്പെടുന്നു.കേരളത്തിൽ ഏറ്റവും കൂടുതൽ പോലീസുകാരുള്ള ഗ്രാമമാണിത്. നാൽപ്പത്തിയഞ്ച് പേർ പോലീസ് സേനയിൽ സേവനം ചെയ്യുന്നു.എല്ലാവരും ബന്ധുക്കളും ആണെന്ന പ്രത്യേകതയും ഉണ്ട്.വളരെ കുറച്ച് അംഗസംഖ്യയുള്ള ഒരു കൊച്ചുപ്രദേശത്തുനിന്ന് ഇത്രയധികം പോലീസുകാർ ജോലി ചെയ്യുന്നത് കേരളത്തിൽ മറ്റെങ്ങുമില്ല.
[[മണിയാണി]] അല്ലെങ്കിൽ [[എരുമാൻ]], [[യാദവ]] എന്ന ഹിന്ദു ജാതി വിഭാഗത്തിൽ പെട്ടവരാണു ബഹു ഭൂരിപക്ഷം ജനങ്ങളും. [[തീയ്യർ]], [[ആശാരി]], [[കണിശൻ]], [[കൊല്ലൻ]], [[പുലയർ]] എന്നീ ജാതിയിൽ പെട്ടവരും ഈ ഗ്രാമത്തിൽ ഉണ്ട്. മുസ്ലിം മതത്തിൽ പെട്ടവർ ഇരുപത് ശതമാനത്തോളം വരും. [[ക്രിസ്ത്യൻ]] മത വിഭാഗത്തിൽ പെട്ട ആരും ഗ്രാമത്തിൽ ഇല്ല. ഒരു നമ്പൂതിരി കുടുംബവും ഉണ്ട്.

[[കുട്ടമത്ത് കുന്നിയൂർ കുഞ്ഞിക്കൃഷ്ണക്കുറുപ്പ്|കുട്ടമത്ത് കുന്നിയൂർ കുഞ്ഞികൃഷ്ണക്കുറുപ്പ്]] രചിച്ച ബാലഗോപാലൻ നാടകം ബ്ലാത്തൂരിൽ 1940 കാലത്ത് അവതരിപ്പിച്ചിരുന്നു. [[കെ. ദാമോദരൻ|കെ. ദാമോദരന്റെ]] [[പാട്ടബാക്കി]] നാടകവും കർഷകസംഘസമ്മേളനത്തോടനുബന്ധിച്ച് അവതരിപ്പിച്ചിട്ടുണ്ട്.

താഴെപ്പറയുന്ന വ്യക്തികൾ ബ്ലാത്തൂർ സ്വദേശികളാണ്.

[[വർഗ്ഗം:കണ്ണൂർ ജില്ലയിലെ ഗ്രാമങ്ങൾ]]

</doc>
<doc id="115897" url="https://ml.wikipedia.org/wiki?curid=115897" title="അനുഷ്ക ശർമ">
അനുഷ്ക ശർമ

അനുഷ്ക ശർമ (ജനനം:മേയ് 1, 1988) ഹിന്ദി ചലച്ചിത്രരംഗത്തെ അറിയപ്പെടുന്ന ഒരു അഭിനേത്രിയും മോഡലുമാണ്. 2008-ൽ പുറത്തിറങ്ങിയ "റബ് നെ ബനാ ദെ ജോഡി" എന്ന സിനിമയിലെ നായികാ കഥാപാത്രമായിട്ടാണ് അനുഷ്ക ചലച്ചിത്രരംഗത്തെത്തിയത്. മുംബൈയിലാണ് താമാസം.

ബെംഗളൂരുവിൽ ആയിരുന്നു അനുഷ്ക ജനിച്ചത്. കേണൽ അജയ് കുമാർ ശർമ ആർമി ഓഫീസറാൺ. അനുഷ്ക ആർമി സ്കൂളിൽ ആണ് വിദ്യാഭ്യാസം നേടിയത്. ശേഷം മുംബൈയിലേക്ക് താമാസം മാറി മോഡലിങ്ങിൽ ശ്രദ്ധ കേന്ദ്രീകരിച്ചു.ഇന്ത്യൻ ക്രിക്കറ്റ് ടീം ക്യാപ്റ്റൻ വിരാട് കോഹ്ലിയാണ് ഭർത്താവ്.


</doc>
<doc id="115906" url="https://ml.wikipedia.org/wiki?curid=115906" title="സന്മനസ്സുള്ളവർക്ക്‌ സമാധാനം">
സന്മനസ്സുള്ളവർക്ക്‌ സമാധാനം

സത്യൻ അന്തിക്കാടിന്റെ സംവിധാനത്തിൽ മോഹൻലാൽ, ശ്രീനിവാസൻ, കാർത്തിക എന്നിവർ പ്രധാനവേഷങ്ങളിൽ അഭിനയിച്ച് 1986-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് സന്മനസ്സുള്ളവർക്ക് സമാധാനം. കോക്കേഴ്സ് ഫിലിംസിന്റെ ബാനറിൽ സിയാദ് കോക്കർ നിർമ്മിച്ച ഈ ചിത്രം സെൻ‌ട്രൽ പിൿചേഴ്സ് ആണ് വിതരണം ചെയ്തത്. ഈ ചിത്രത്തിന്റെ കഥ സത്യൻ അന്തിക്കാടിന്റേതാണ്‌. തിരക്കഥ, സംഭാഷണം എന്നിവ നിർവ്വഹിച്ചത് ശ്രീനിവാസൻ ആണ്.


മുല്ലനേഴി എഴുതിയ ഗാനങ്ങൾക്ക് സംഗീതം പകർന്നത് ജെറി അമൽദേവ് ആണ്. പശ്ചാത്തലസംഗീതം ഒരുക്കിയത് ശ്യാം. 




</doc>
<doc id="115915" url="https://ml.wikipedia.org/wiki?curid=115915" title="ശ്രീലങ്ക ദേശീയ ക്രിക്കറ്റ് ടീം">
ശ്രീലങ്ക ദേശീയ ക്രിക്കറ്റ് ടീം

ശ്രീലങ്കൻ ക്രിക്കറ്റ് ടീം ശ്രീലങ്കയെ പ്രതിനിധീകരിക്കുന്ന രാജ്യാന്തര ക്രിക്കറ്റ് ടീമാണ്.1981-ൽ എട്ടാമതായാണ്‌ ശ്രീലങ്കയ്ക്ക് ടെസ്റ്റ് പദവി കിട്ടുന്നത്.1996 ലെ ക്രിക്കറ്റ് ലോകകപ്പ് ജേതാക്കളാണ്‌ ലങ്ക.
പ്രധാന ലേഖനം: "ശ്രീലങ്കൻ ക്രിക്കറ്റ് ടീമിനെതിരെ ലാഹോറിലുണ്ടായ ആക്രമണം"
2009 മാർച്ച് 3-ന്‌ പാകിസ്താനിലെ ഗദ്ദാഫി സ്റ്റേഡിയത്തിനടുത്ത് ശ്രീലങ്കൻ ക്രിക്കറ്റ് ടീം സഞ്ചരിക്കുകയായിരുന്ന ബസ്സിനു നേരെ പന്ത്രണ്ടോളം വരുന്ന ആയുധധാരികൾ നിറയൊഴിച്ചു. ഗദ്ദാഫി സ്റ്റേഡിയത്തിൽ നടക്കുന്ന രണ്ടാം ടെസ്റ്റിന്റെ മൂന്നാം ദിവസത്തെ കളിക്കു വേണ്ടി കളിക്കാർ സഞ്ചരിക്കുകയായിരുന്ന ബസ്സിനു നേരെയായിരുന്നു ആക്രമണം. ഇതിൽ ആറ് ശ്രീലങ്കൻ കളിക്കാർക്ക് പരുക്കേൽക്കുകയും 5 പോലീസുകാർ മരിക്കുകയും ചെയ്തു.


</doc>
<doc id="115926" url="https://ml.wikipedia.org/wiki?curid=115926" title="പള്ളിക്കത്തോട് ഗ്രാമപഞ്ചായത്ത്">
പള്ളിക്കത്തോട് ഗ്രാമപഞ്ചായത്ത്

കോട്ടയം ജില്ലയിലെ കോട്ടയം താലൂക്കിൽ പാമ്പാടി ബ്ളോക്കിൽ ആനിക്കാട്, ചെങ്ങളം ഈസ്റ്റ്, എലിക്കുളം വില്ലേജ് ഉൾപ്പെടുന്ന ഗ്രാമപഞ്ചായത്താണ് പള്ളിക്കത്തോട് ഗ്രാമപഞ്ചായത്ത്..നെടുമ്പാശ്ശേരി വിമാനത്താവളമാണ് പഞ്ചായത്തിനോട് ഏറ്റവും അടുത്ത് സ്ഥിതി ചെയ്യുന്ന വിമാനത്താവളം. കോട്ടയം റെയിൽവേ സ്റ്റേഷനാണ് പഞ്ചായത്തിന്റെ ഏറ്റവും അടുത്ത റെയിൽവേ സ്റ്റേഷൻ. കൊച്ചി തുറമുഖമാണ് പഞ്ചായത്തിനോട് ഏറ്റവും അടുത്ത് സ്ഥിതി ചെയ്യുന്ന തുറമുഖം. ഇവിടുത്തെ അരുവിക്കുഴി വെള്ളച്ചാട്ടം വിനോദസഞ്ചാരികളെ ആകർഷിക്കുന്ന ഒരു പ്രധാന കേന്ദ്രമാണ്.
വടക്ക് - അകലക്കുന്നം ഗ്രാമപഞ്ചായത്ത്
പടിഞ്ഞാറ് - കൂരോപ്പട ഗ്രാമപഞ്ചായത്ത് 
തെക്ക് - വാഴൂർ ഗ്രാമപഞ്ചായത്ത്
കിഴക്ക് - എലിക്കുളം ഗ്രാമപഞ്ചായത്ത്
പള്ളിക്കത്തോട് പഞ്ചായത്തിൽ ആകെ 13 വാർഡുകളാണുള്ളത്. വാർഡുകളുടെ വിവരണം ചുവടെ കൊടുക്കുന്നു.


</doc>
<doc id="115927" url="https://ml.wikipedia.org/wiki?curid=115927" title="ബുർഹാനുദ്ദീൻ റബ്ബാനി">
ബുർഹാനുദ്ദീൻ റബ്ബാനി

അഫ്ഗാനിസ്താന്റെ ഒരു മുൻ പ്രസിഡണ്ടും, രാജ്യത്തെ ഒരു പ്രമുഖ ഇസ്ലാമികസംഘടനയായ ജാമിയത്ത്-ഇ ഇസ്ലാമിയുടെ നേതാവുമായിരുന്നു ബുർഹാനുദ്ദീൻ റബ്ബാനി () (ജനനം:1940 - മരണം: 2011, സെപ്റ്റംബർ 20). 1980-കളിൽ സോവിയറ്റ് യൂനിയന്റെ സൈനികസാന്നിധ്യത്തിനെതിരെ പോരാടിയ അഫ്ഗാനിസ്താനിലെ പ്രമുഖ മൗലിക-ഇസ്ലാമികവാദത്തിലധിഷ്ടിതമായ പ്രതിരോധകക്ഷിയായിരുന്നു ബുർഹാനുദ്ദീൻ നേതൃത്വം നൽകിയ ജാമിയത്ത്-ഇ ഇസ്ലാമി. സോവിയറ്റ് സേനാപിന്മാറ്റത്തിനു ശേഷം 1992 മുതൽ 1996-ൽ കാബൂളിൽ താലിബാൻ ആധിപത്യം സ്ഥാപിക്കുന്നതുവരെ റബ്ബാനി രാജ്യത്തിന്റെ പ്രസിഡണ്ടായിരുന്നു. താലിബാൻ ഭരണകാലത്ത് അവർക്കെതിരെ പോരാടിയ വടക്കൻ സഖ്യം എന്നറിയപ്പെടുന്ന യുണൈറ്റഡ് ഇസ്ലാമിക് ഫ്രണ്ട് ഫോർ ദ് സാൽ‌വേഷൻ ഓഫ് അഫ്ഗാനിസ്താൻ (UIFSA) എന്ന സൈനികസഖ്യത്തിന്റെ രാഷ്ട്രീയനേതാവുമായിരുന്നു റബ്ബാനി. 

അഫ്ഗാനിസ്താനിൽ ഹമീദ് കർസായ് സർക്കാരിന്റെ ഏറ്റവും വലിയ രാഷ്ട്രീയ എതിർകക്ഷിയായ യുണൈറ്റഡ് നാഷണൽ ഫ്രണ്ടിന്റെ തലവനും രാജ്യത്തെ ഉന്നതസമാധാനസമിതിയുടെ തലവനുമായിരുന്നു അദ്ദേഹം.

ഒരു താജിക് വംശജനായിരുന്ന റബ്ബാനി, 1940-ൽ ഫൈസാബാദിലാണ് ജനിച്ചത്. മൗദൂദിയുടേയ്യും ഈജിപ്തിലെ മുസ്ലിം ബ്രദർഹുഡിന്റേയും ആശയങ്ങളിൽ ആകൃഷ്ടനായിരുന്ന റബ്ബാനി, തുടക്കത്തിൽ ഒരു മൗലിക ഇസ്ലാമികവാദിയായിരുന്നെങ്കിലും പിൽക്കാലത്ത് കൂടുതൽ മിതവാദസ്വഭാവത്തിലേക്ക് മാറി.

രാജ്യത്തിന്റെ വടക്കും പടീഞ്ഞാറും ഭാഗങ്ങളിലുള്ള ഒരു കൂട്ടം സൂഫികളും മതനേതാക്കളുമായിരുന്നു റബ്ബാനിയുടെ പ്രധാന ശക്തികേന്ദ്രം. തന്റെ താജിക് പാരമ്പര്യം, വടക്കുകിഴക്കൻ ഭാഗങ്ങളിൽ നിന്ന് അണികളെ സംഘടിപ്പിക്കുന്നതിൽ റബ്ബാനിയെ സഹായിച്ചു. സോവിയറ്റ് സേനക്കെതിരെയുള്ള യുദ്ധത്തിൽ രണ്ട് പ്രാദേശികസൈന്യാധിപർ, റബ്ബാനിയെ ശക്തമായി പിന്തുണച്ചിരുന്നു. പഞ്ച്ശീർ താഴ്വരയിൽ നിന്നുള്ള അഹ്മദ് ഷാ മസൂദും, ഹെറാത്ത് കേന്ദ്രമാക്കി പടിഞ്ഞാറൻ അഫ്ഗാനിസ്താനിൽ പോരാടിയിരുന്ന മുഹമ്മദ് ഇസ്മഈലുമായിരുന്നു ഇവർ.
കമ്മ്യൂണിസ്റ്റ് സർക്കാരിന്റെ പതനത്തിനു ശേഷം പെഷവാർ ധാരണയനുസരിച്ച് 1992-ൽ നിലവിൽ വന്ന മുജാഹിദീനുകളുടെ സർക്കാരിൽ രണ്ടാം ഇടക്കാല പ്രസിഡണ്ടായി നാലുമാസക്കാലത്തേക്ക് 1992 ജൂൺ 28-ന് റബ്ബാനി സ്ഥാനമേറ്റു. എന്നാൽ വിവിധ പ്രതിരോധകക്ഷിനേതാക്കളുടെ പരസ്പരപോരാട്ടങ്ങൾ‌നിമിത്തം റബ്ബാനിയുടെ ഭരണം സുഗമമായിരുന്നില്ല. റബ്ബാനിയുടെ കക്ഷിയിലെ തന്നെ സൈനികനേതാവായിരുന്ന ഇസ്മാഈൽ ഖാൻ പടിഞ്ഞാറൻ അഫ്ഗാനിസ്താനിലും, മസാർ-ഇ ശരീഫ് കേന്ദ്രമാക്കി ജനറൽ അബ്ദുൾ റഷീദ് ദോസ്തവും ഏതാണ്ട് സ്വതന്ത്രഭരണം ഇക്കാലത്ത് നടത്തി.

പെഷവാർ ധാരണയനുസരിച്ച് 1992 ഒക്ടോബർ വരെയായിരുന്നു റബ്ബാനിയുടെ ഭരണകാലാവധി. ഈ സമയത്ത് റബ്ബാനി ഭരണം കൈവിടാതിരുന്നതും, സ്ഥിതിഗതികൾ കൂടുതൽ വഷളാക്കി.
1994-മുതലുള്ള കാലത്ത്, താലിബാൻ, അഫ്ഗാനിസ്താന്റെ പലഭാഗങ്ങളും റബ്ബാനിയുടെ ഗവർണർമാരിൽ നിന്നും പിടിച്ചെടുത്തു. ഇടക്ക് ചെറിയ വിജയങ്ങൾ‌ താലിബാനെതിരെ നേടാൻ റബ്ബാനിയുടെ സൈന്യാധിപനായ അഹ്മദ് ഷാ മസൂദിന് കഴിഞ്ഞെങ്കിലും 1996-ൽ താലിബാൻ കാബൂളും പിടിച്ചെടുത്തതോടെ റബ്ബാനിയുടെ പ്രസിഡണ്ട് സ്ഥാനവും, മുജാഹിദീൻ സർക്കാരിന്റെ ഭരണവും അവസാനിച്ചു.

2011 സെപ്റ്റംബർ 20-ന് കാബൂളിലെ സ്വഭവനത്തിൽ വച്ച് ബോംബ് സ്ഫോടനമുണ്ടായി ബുർഹാനുദ്ദീൻ റബ്ബാനി മരണമടഞ്ഞു. രണ്ട് താലിബാൻകാരുമായി ചർച്ച നടത്തിക്കൊണ്ടിരിക്കുമ്പോഴാണ് സ്‌ഫോടനമുണ്ടായത്.


</doc>
<doc id="115933" url="https://ml.wikipedia.org/wiki?curid=115933" title="മകരച്ചൊവ്വ">
മകരച്ചൊവ്വ

കേരളത്തിലെ ഭഗവതി ക്ഷേത്രങ്ങളിൽ വ്യാപകമായി ആഘോഷിച്ചുവരുന്ന ഒരു അനുഷ്ഠാനവിശേഷമാണ് "മകരച്ചൊവ്വ".

മകരമാസത്തിലെ മുപ്പട്ടുചൊവ്വാഴ്ച്ച (മാസത്തിൽ ആദ്യം വരുന്ന ചൊവ്വാഴ്ച്ച)യാണ് മകരച്ചൊവ്വയായി ആഘോഷിക്കുന്നത്. പ്രത്യേകിച്ചും ഭദ്രകാളീ ക്ഷേത്രങ്ങളിൽ ഈ ദിവസം വിശേഷാൽ പൂജകൾ, തായമ്പക മുതലായ വാദ്യകലാപ്രകടനങ്ങൾ, പ്രത്യേക ദീപാലങ്കാരങ്ങൾ, പുഷ്പാലങ്കാരങ്ങൾ, പൂമൂടൽ, പൊങ്കാല, ഉത്സവം എന്നിവ പതിവാണ്. അന്നേ ദിവസം കൊടുങ്ങല്ലൂർ ശ്രീകുരുംബ ഭഗവതീ ക്ഷേത്രത്തിലെ ദേവീദർശനം വിശേഷമാണെന്നു പറയപ്പെടുന്നു.

തൃശ്ശൂർ ജില്ല

പാലക്കാട് ജില്ല


മലപ്പുറം

എറണാകുളം ജില്ല



</doc>
<doc id="115937" url="https://ml.wikipedia.org/wiki?curid=115937" title="ഐരാപുരം">
ഐരാപുരം

എറണാകുളം ജില്ലയിലെ കുന്നത്തുനാട് താലൂക്കിലെ മഴുവന്നൂർ ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണു "ഐരാപുരം". ഏഷ്യയിലെ ഏറ്റവും വലുതും ഇന്ത്യയിലെ ആദ്യത്തേതുമായ റബ്ബർ പാർക്ക് സ്ഥാപിതമായിരിക്കുന്നത് ഇവിടെയാണു്. ധാരാളം വിദ്യാഭ്യാസ സ്ഥാപനങ്ങളും ഇവിടെയുണ്ട്. ഐരാപുരത്തെ പ്ലൈവുഡ് കമ്പനിയും പ്രസിദ്ധമാണു.



</doc>
<doc id="115945" url="https://ml.wikipedia.org/wiki?curid=115945" title="അഹ്മദ് ഷാ മസൂദ്">
അഹ്മദ് ഷാ മസൂദ്

പഞ്ച്ശീർ സിംഹം എന്നറിയപ്പെട്ടിരുന്ന ഒരു അഫ്ഗാൻ മുജാഹിദീൻ സൈനികനേതാവായിരുന്നു അഹ്മദ് ഷാ മസ്സൂദ് (احمد شاه مسعود) (ജീവിതകാലം: 1953 സെപ്റ്റംബർ 2 - 2001 സെപ്റ്റംബർ 9). 1980-കളിൽ സോവിയറ്റ് സൈന്യത്തിനെതിരെ പോരാടിയ അഫ്ഗാൻ പ്രതിരോധസേനകളിൽ ഏറ്റവും പേരെടുത്ത സൈന്യാധിപനായിരുന്നു ഇദ്ദേഹം. ബുർഹാനുദ്ദീൻ റബ്ബാനിയുടെ നേതൃത്വത്തിലുള്ള ജാമിയത്ത് ഇ ഇസ്ലാമി എന്ന സംഘടനയുടെ സൈനികനേതാവായിരുന്നു മസൂദ്. 1992-ൽ മസൂദിന്റെ നേതൃത്വത്തിലാണ് മുജാഹിദീനുകൾ കമ്മ്യൂണിസ്റ്റ് സർക്കാരിൽ നിന്നും കാബൂളിന്റെ ഭരണം പിടിച്ചെടുത്തത്.

കമ്മ്യൂണിസ്റ്റുകൾക്കു ശേഷം, 1992-ൽ ബുർഹാനുദ്ദീൻ റബ്ബാനിയുടെ നേതൃത്വത്തിൽ അഫ്ഗാനിസ്താനിൽ നിലവിൽ വന്ന സർക്കാരിൽ മസ്സൂദ്, പ്രതിരോധമന്ത്രിയായിരുന്നു. ഇദ്ദേഹത്തിന്റെ അനുയായികൾ ആമിർ സാഹിബി ശഹീദ് എന്നാണ് ഇദ്ദേഹത്തെ വിളിക്കുന്നത്. ഒരു താജിക് ആയിരുന്ന മസ്സൂദ്, സോവിയറ്റ് വിരുദ്ധ മുജാഹിദീൻ നേതാക്കൾക്കിടയിലെ ഒരു മിതവാദിയായിരുന്നു.

1996-ൽ താലിബാൻ രാജ്യത്ത് അധികാരം പിടിച്ചെടുത്തതോടെ മസ്സൂദ് വീണ്ടും സൈനികരംഗത്തേക്ക് തിരിച്ചെത്തി. താലിബാനെതിരെ സൈനികമായി പോരാടിയ വടക്കൻ സഖ്യം എന്നറിയപ്പെടുന്ന യുണൈറ്റഡ് ഇസ്ലാമിക് ഫ്രണ്ട് ഫോർ ദ് സാൽ‌വേഷൻ ഓഫ് അഫ്ഗാനിസ്താൻ സേനാനായകനായി. 2001 സെപ്റ്റംബർ 9-ന് അഫ്ഗാനിസ്താനിലെ തഖർ പ്രവിശ്യയിൽ വച്ച് മസ്സൂദ് കൊല്ലപ്പെട്ടു. മസ്സൂദിന്റെ കൊലപാതകത്തിനു പിന്നിൽ അൽ-ഖ്വയ്ദയാണ് പ്രവർത്തിച്ചതെന്ന് കരുതപ്പെടുന്നു. താലിബാന്റെ പതനത്തിനു ശേഷം 2002-ൽ രാജ്യത്ത് അധികാരത്തിലെത്തിയ ഹമീദ് കർസായി പ്രസിഡണ്ടായുള്ള അഫ്ഗാനിസ്താൻ സർക്കാർ, മസൂദിനെ ദേശീയനായകനായി പ്രഖ്യാപിച്ചു. മസൂദിന്റെ ചരമദിനമായ സെപ്റ്റംബർ 9, മസൂദ് ദിനം എന്ന പേരിൽ ദേശീയ അവധിദിനമായി ആചരിക്കുന്നു. 2002-ൽ സമാധാനത്തിനുള്ള നോബൽ സമ്മാനത്തിനായും മസ്സൂദിന്റെ പേര് നിർദ്ദേശിക്കപ്പെട്ടിരുന്നു.

ഒരു താജിക് വംശനായിരുന്ന അഹ്മദ് ഷാ മസൂദ്, 1956-ൽ അഫ്ഗാനിസ്താനിലെ പഞ്ച്ശീർ പ്രവിശ്യയിൽ ജനിച്ചു. 1970-കളിൽ പ്രസിഡണ്ട് മുഹമ്മദ് ദാവൂദിനെതിരെയുള്ള പ്രതിഷേധസമരങ്ങളിൽ സജീവമായി പങ്കെടുത്തു.

ബുർഹാനുദ്ദീൻ റബ്ബാനിയുടെ ജാമിയത് ഇ ഇസ്ലാമിക്കായി,1980-കളിൽ പഞ്ച്ശീർ കേന്ദ്രമാക്കി, സോവിയറ്റ് സേനക്കെതിരെ നിരവധി സൈനികാക്രമണങ്ങൾ മസൂദ് നടത്തി. വിജയകരമായ ഈ സൈനികനടപടികളിലൂടെ, ഇദ്ദേഹം, പഞ്ച്ശീരിലെ സിംഹം എന്ന അപരനാമത്തിൽ അറിയപ്പെടാൻ തുടങ്ങി. വിദേശപത്രപ്രവർത്തകരുമായി നിരവധിതവണ അഭിമുഖത്തിലേർപ്പെട്ടതിലൂടെ മസൂദിന്റെ പ്രശസ്തി വിദേശങ്ങളിലേക്ക് പരക്കുകയും ചെയ്തു. സൈനികനടപടികൾക്കു പുറമേ, സമാന്തരമായി ഒരു ഭരണസംവിധാനവും മസൂദ് കെട്ടിപ്പടുത്തിരുന്നു.

1980-കളുടെ തുടക്കം മുതൽ തന്നെ, അഹ്മദ് ഷാ മസൂദും മറ്റൊരു മുജാഹിദീൻ നേതാവുമായ ഗുൾബുദ്ദീൻ ഹെക്മത്യാറും ശതുർതയിലായിരുന്നു. സോവിയറ്റ് സേനയുടെ പിന്മാറ്റത്തിനു മുൻപും ശേഷവും ഇരുവിഭാഗങ്ങളും തമ്മിൽ സംഘർഷമുണ്ടായിട്ടുണ്ട്. 1989 ജൂണിൽ ഹെക്മത്യാറിന്റെ ഒരു സൈന്യാധിപനായിരുന്ന സയ്യിദ് ജമാലിന്റെ നേതൃത്വത്തിൽ മസൂദിന്റെ കീഴിലുള്ള നിരവധി ജാമിയത് സേനാംഗങ്ങളെ കൊലപ്പെടുത്തിയിരുന്നു.
ബുർഹാനുദ്ദീൻ റബ്ബാനി നേതൃത്വം നൽകിയ മുജാഹിദീനുകളൂടെ സർക്കാറിൽ, മസൂദ് പ്രതിരോധമന്ത്രിയുടെ സ്ഥാനം വഹിച്ചിരുന്നു. 1994-95 കാലത്ത് വൻവിജയങ്ങൾ നേടി, കാബൂൾ പിടിക്കാനെത്തിയ താലിബാൻ സൈന്യത്തെ 1995 മാർച്ച് 19-ന് പരാജയപ്പെടുത്താൻ അഹ്മദ് ഷാ മസൂദിനായി. താലിബാന്റെ കാബൂൾ പ്രവേശനം 1996 വരെ തടഞ്ഞുനിർത്താൻ ഇദ്ദേഹത്തിനായി. 1996 സെപ്റ്റംബർ 26-ന് മസൂദിന്റെ സൈന്യം കാബൂളിൽ നിന്നും പിൻവാങ്ങിയതോടെയാണ് താലിബാൻ, കാബൂളിൽ പ്രവേശിച്ചത്.

താലിബാൻ, കാബൂൾ നിയന്ത്രണത്തിലാക്കിയെങ്കിലും വടക്കുകിഴക്കൻ അഫ്ഗാനിസ്താനിലെ തന്റെ ജന്മദേശമായ പഞ്ച്ശീർ കേന്ദ്രീകരിച്ച് മസൂദ് താലിബാനെതിരെ പോരാട്ടം തുടർന്നുകൊണ്ടിരുന്നു. 1996-ൽ രൂപം കൊണ്ട വടക്കൻ സഖ്യത്തിന്റെ മുൻ‌നിര നേതാവായി. 1997-ൽ താലിബാന് മസാർ-ഇ ശരീഫിൽ നേരിട്ട പരാജയത്തിന് പ്രധാനപ്പെട്ട ഒരു ഉത്തരവാദി മസൂദ് ആണ്. കാബൂളിനും മസാരി ശരീഫിനും ഇടയിലുള്ള സലാങ് തുരങ്കം, മസൂദിന്റെ നിയന്ത്രണത്തിലായതോടെ മസാരി ശരീഫിൽ അകപ്പെട്ട താലിബാൻ പടയാളികൾക്ക് കാബൂളിൽ നിന്നുള്ള ബന്ധമറ്റു എന്നതിനു പുറമേ, കാബൂളിലേക്ക് പിൻവാങ്ങുന്നതിനുള്ള വഴിയടയുകയും ചെയ്തതോടെ, താലിബാൻ വൻ പരാജയത്തിലേക്ക് വീണു. 1998-ൽ മസാരി ശരീഫ് വീണ്ടും താലിബാൻ പിടിച്ചെങ്കിലും 2001 വരെ അഫ്ഗാനിസ്താനിൽ താലിബാനുള്ള ഏക എതിരാളിയായി മസൂദ് തുടർന്നു.

2001 സെപ്റ്റംബർ 9-ന് അഭിമുഖത്തിനായി പത്രക്കാരെന്ന വ്യാജേന കാണാനെത്തിയ രണ്ടു പേർ മസൂദിനെ കൊലപ്പെടുത്തുകയായിരുന്നു. മോഷ്ടിച്ച രണ്ട് ബെൽജിയം പാസ്പോർട്ടുമായി വന്ന ഇവർ ഒസാമ ബിൻ ലാദന്റെ അണികളിൽപ്പെട്ട അൽ ഖ്വയ്ദ അംഗങ്ങളായിരുന്നു.


</doc>
<doc id="115946" url="https://ml.wikipedia.org/wiki?curid=115946" title=".tv">
.tv

ടുവാലു എന്ന രാജ്യത്തിന്റെ ദേശാടിസ്ഥാനത്തിലുള്ള ഇന്റർനെറ്റ് ഉന്നത-തല ഡൊമൈൻ (ccTLD) നാമമാണ്‌ .tv. ഏതൊരാൾക്കും നിശ്ചിത പ്രതിഫലം നൽകി .tv എന്ന ഡൊമൈൻ നാമം (.com.tv, .net.tv, .org.tv തുടങ്ങിയ കരുതിവെക്കപ്പെട്ട ഡൊമൈൻ നാമങ്ങൾ ഒഴികെ) രജിസ്റ്റർ ചെയ്യാവുന്നതാണ്. റ്റെലിവിഷൻ എന്നതിന്റെ ചുരുക്കരൂപമായതിനാൽ ഈ ഡൊമൈൻ നാമം മിക്ക tv ചാനലുകലും ഉപയോഗിച്ചു വരുന്നു. നിലവിൽ ഈ ഡൊമൈൻ വെരിസൈൻ ഉടമസ്ഥതയിലുള്ള ഡോട്ട് റ്റിവി (.tv) എന്ന കമ്പനിയാണ് വ്യാപരിപ്പിക്കുന്നത്. ഈ കമ്പനിയുടെ 20% ശതമാനം ടുവാലു സർക്കാറിന്റെ ഉടമസ്ഥതയിലാണ്. 


</doc>
<doc id="115963" url="https://ml.wikipedia.org/wiki?curid=115963" title="ഹരികൃഷ്ണൻസ്">
ഹരികൃഷ്ണൻസ്

ഫാസിലിന്റെ സംവിധാനത്തിൽ മമ്മൂട്ടി, മോഹൻലാൽ, ജൂഹി ചാവ്‌ല, കുഞ്ചാക്കോ ബോബൻ എന്നിവർ പ്രധാനവേഷങ്ങളിൽ അഭിനയിച്ച് 1998-ൽ പുറത്തിറങ്ങിയ ഒരു മലയാളചലച്ചിത്രമാണ് ഹരികൃഷ്ണൻസ്. ഇരട്ടക്ലൈമാസിന്റെ പേരിൽ ഈ ചിത്രം വിവാദമായിരുന്നു. പ്രണവം ആർട്സിന്റെ ബാനറിൽ സുചിത്ര മോഹൻലാൽ നിർമ്മിച്ച ഈ ചിത്രം പ്രണവം മൂവീസ് വിതരണം ചെയ്തിരിക്കുന്നു. കഥ, തിരക്കഥ എന്നിവയെല്ലാം നിർവ്വഹിച്ചത് ഫാസിൽ ആണ്. മധു മുട്ടം സംഭാഷണം രചിച്ചിരിക്കുന്നു.


കൈതപ്രം ദാമോദരൻ നമ്പൂതിരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. ഗാനങ്ങൾ ജോണി സാഗരിഗ വിപണനം ചെയ്തിരിക്കുന്നു. 




</doc>
<doc id="115987" url="https://ml.wikipedia.org/wiki?curid=115987" title="കുട്ടിത്തേവാങ്ക്">
കുട്ടിത്തേവാങ്ക്

വലിപ്പം കുറഞ്ഞ ഒരു വാനര ജീവിയാണ് കുട്ടിത്തേവാങ്ക് (ഇംഗ്ലിഷ് നാമം: Slender Loris, ശാസ്ത്രീയ നാമം: Loris lyddekerianus). രാത്രി കാലത്ത് മാത്രം ഇവ ആഹാരം തേടുന്നു. പകൽ ഇരുണ്ട പ്രദേശത്ത് ഒളിച്ച് കഴിയും. മിക്കവാറും മരത്തിൽ തന്നെയാവും കഴിയുന്നത്. ഉരുണ്ട വലിയ കണ്ണും മെലിഞ്ഞ കൈകാലുകളും കുട്ടിത്തേവാങ്കിന്റെ സവിശേഷതകളാണ്. രോമങ്ങൾ നിറഞ്ഞ ശരീരം പട്ടു പോലെയും ഏറെക്കുറേ ഇരുണ്ടതുമാണ്. മുന്നിലേക്ക് തുറിച്ചു നോക്കുന്ന ഉരുണ്ട മിഴികളും, വെളുത്ത മുഖവും, മുന്നോട്ട് നീണ്ട മൂക്കും കുട്ടിത്തേവാങ്കിനെ വാനരജീവികളിൽ വ്യത്യസ്തനാക്കുന്നു. കണ്ണിനു ചുറ്റുമായി തവിട്ട് നിറമുള്ള വലയമുണ്ട്. ഇവയ്ക്ക് വാലില്ല എന്നതും ഒരു പ്രത്യേകതയാണ്. ശരാശരി രണ്ടടി നീളവും നാലു കിലോഗ്രാം തൂക്കവുമുണ്ടാകും. ഒറ്റയ്ക്കോ ഇരട്ടയായോ ഇവ സഞ്ചരിക്കുന്നു. കുട്ടിത്തേവാങ്കുകൾ മിശ്രഭുക്കുകളാണ്. ഇലകളും പഴങ്ങളും ഷഡ്പദങ്ങളെയും ചില ഉരഗങ്ങളേയും ഇവ ഭക്ഷിക്കും. ഇരയെ സാവധാനം സമീപിച്ച് രണ്ടു കൈകൾ കൊണ്ടും പൊടുന്നനെ പിടികൂടുന്നതാണ് ഇവയുടെ പതിവ്. മരത്തിലൂടെ യാത്ര ചെയ്യാനാണ് കുട്ടിത്തേവാങ്കിനു താത്പര്യം.

ഒരു പ്രസവത്തിൽ ഒരു കുട്ടിയാണ് ഉണ്ടാവുന്നത്.



</doc>
<doc id="115988" url="https://ml.wikipedia.org/wiki?curid=115988" title="മാക്കാച്ചിക്കാട">
മാക്കാച്ചിക്കാട

പശ്ചിമഘട്ടത്തിന്റെ തെക്കുഭാഗത്തും, ശ്രീലങ്കയിലും കാണപ്പെടുന്ന രാത്രിഞ്ചരനായ ഒരു പറവയാണ് മാക്കാച്ചിക്കാട. രാത്രി സഞ്ചാരിയായതിനാൽ ഇവയെ പകൽ കണ്ടെത്തുക വളരെ പ്രയാസമാണ്. തട്ടേക്കാട്,അരിപ്പ , റോസ് മല  , പറമ്പികുളം, തേക്കടി എന്നിവടങ്ങളിൽ ഇവയെ ചുരുക്കമായി കാണാൻ കഴിയും. നന്നായി കാണാൻ കഴിയുന്നത് തട്ടേക്കാടാണ്. നിത്യഹരിതവനങ്ങളിലും ഇലപൊഴിയും ഈർപ്പ വനങ്ങളിലും മാക്കാച്ചികാട ജീവിക്കുന്നു. വലിയ സൗന്ദര്യമൊന്നുമില്ലാത്ത ഇവയെ ഇംഗ്ലീഷിൽ സിലോൺ ഫ്രോഗ് മൗത്ത് (Ceylon Frogmouth) എന്നു വിളിക്കുന്നു. മക്കാച്ചികാടകളിൽ ആണിനു കാപ്പി കലർന്ന ചാര നിറമാണ്. പെണ്ണിനു ചെങ്കൽ നിറമാണ്. രണ്ടിന്റേയും ശരീരത്തിൽ അടയാളങ്ങളുണ്ടായിരിക്കും. എന്നാൽ പിടയ്ക്ക് പാടുകൾ കൂടിതലായിരിക്കും. മക്കാച്ചിക്കാടയുടെ വായ തവളയുടെ വായ് പോലെ അകലമുള്ളതാണ്. അതിനാൽ തവളവായൻ എന്ന പേരിലും ഇവ അറിയപ്പെടും. കാലുകൾ നന്നേ കുറുകയതാണ്. വാ തുറന്ന് പറന്നാണ് മാക്കാച്ചികാട ഇരയെ പിടിക്കുന്നത്. ചെറുപ്രാണികൾ, ഷഡ്പദങ്ങൾ എന്നിവയാണ് മുഖ്യ ആഹാരം. മരത്തിൽ തന്നെയാണ് ഇവ കൂടുകൂട്ടുന്നത്. ഉണങ്ങിയ മരച്ചില്ലകളിൽ കരിയിലയോടു ചേർന്നാവും മിക്കവാറും പകലുകളിൽ വിശ്രമിക്കുന്നത്. മക്കാച്ചിക്കാടകൾ എണ്ണത്തിൽ വളരെക്കുറവാണ്.



</doc>
<doc id="115989" url="https://ml.wikipedia.org/wiki?curid=115989" title="മുക്തകം">
മുക്തകം

നാലുവരി അല്ലെങ്കിൽ ഒരു ശ്ലോകം കൊണ്ട് സമഗ്രമായ ഒരാശയത്തെ ആവിഷ്കരിക്കാൻ കഴിയുന്ന, ചമത്കാരഭംഗിയും അർഥസാന്ദ്രതയും ഭാവഗരിമയും ഉള്ള മനോഹരമായ ശ്ലോകങ്ങളെയാണ് മുക്തകങ്ങൾ എന്നു പറയുന്നത്. മുത്തുമണിപോലെ തിളക്കവും മൂല്യവുമുള്ളതാണ് ഈ ശ്ലോകങ്ങൾ. മുക്തം എന്നാൽ മറ്റൊന്നുമായി ചേർന്ന് നിൽക്കാത്തത് അഥവാ ഒറ്റപ്പെട്ടു (മുക്തമായി) നിൽക്കുന്നത് എന്നർത്ഥം. ഒറ്റശ്ലോകം എന്നും അറിപ്പെടാറുണ്ട്. 
"മുക്തകം ശ്ലോക ഏവൈകശ്ചമത്കാരക്ഷമഃ സതാം" എന്ന് കാവ്യാദർശത്തിൽ ആചാര്യ ദണ്ഡി മുക്തകത്തെ നിർ‌വചിക്കുന്നു. 
"മുക്തകം ശ്ലോക ഏകസ്യാൽ ചമത്കാരക്ഷമഃ സതാം" എന്ന് അഗ്നിപുരാണത്തിലും നിർ‌വചനമുണ്ട്.
"ഛന്ദോബദ്ധപദം പദ്യം തേന മുക്തേന മുക്തകം" എന്ന് സാഹിത്യദർപ്പണത്തിൽ നിർവചനം കാണാം.

സംസ്കൃതസാഹിത്യത്തിൽ ഒരു പ്രത്യേക സാഹിത്യപ്രസ്ഥാനമായി ഇവ വളർന്നിരുന്നു. ഒരു പക്ഷേ വിവരണസ്വഭാവമുള്ള മഹാകാവ്യ രചനയേക്കാൾ ധന്യാത്മകവും ഭാവസ്വയം‌പര്യാപ്തവുമാണ് ഈ ഒറ്റശ്ലോകങ്ങൾ. ഇവ കവിയുടെ മാറ്റുരയ്ക്കാൻ പര്യാപ്തമാണ്. അസാധാരണമായ രചനാകൗശലം ഇതിനാവശ്യമാണ്. സവിശേഷ മുഹൂർത്തങ്ങളിൽ കവിക്കുണ്ടാകുന്ന അനുഭവത്തിന്റെ മനോഹരമായ ആവിഷ്കാരങ്ങളാണ് മുക്തകങ്ങൾ. ഒറ്റപ്പെട്ട് നിൽക്കുന്ന ഇവയുടെ അർത്ഥം പൂർണ്ണമായി മനസ്സിലാക്കണമെങ്കിൽ ഇവ പിറവികൊണ്ട സന്ദർഭങ്ങൾ കൂടി മനസ്സിലാക്കേണ്ടിവരും.

സംസ്കൃതത്തിൽ നിന്നാണ് മലയാളത്തിലേക്കും മുക്തകങ്ങൾ കടന്നു വന്നത്. മണിപ്രവാള പ്രസ്ഥാനത്തിലൂടെയാണ് ഇവ മലയാളത്തിൽ തഴച്ചത്. ലീലാതിലകം എന്ന മണിപ്രവാളഗ്രന്ഥം മുക്തകങ്ങളുടെ കലവറയാണ്. എന്നാൽ, മലയാളത്തിൽ മുക്തകങ്ങളുടെ സുവർണ്ണകാലം പിറന്നത് കൊടുങ്ങല്ലൂർ കളരിയില്ലൂടെയാണ്. പിൽക്കാലത്തെ കാല്പനിക കവികളും മുക്തകരചന നടത്തിയിരുന്നു. എന്നാൽ, ഭാവഗീതങ്ങളുടെ കടന്നുവരവോടെ മുക്തകങ്ങൾ ക്രമേണ ഇല്ലാതാകാൻ തുടങ്ങി. 
അക്ഷരശ്ലോകക്കാരുടെ ആവേശമാണ് മുക്തകങ്ങൾ. ഓരോ ശ്ലോകങ്ങൾ ചൊല്ലുന്ന ഈ സമ്പ്രദായത്തിൽ ഒരു ശ്ലോകംകൊണ്ട് ഒരാശയം പൂർണ്ണമാക്കുന്ന മുക്തകങ്ങൾ ഏറ്റവും ചേർന്നതാണ്. അതുകൊണ്ടുതന്നെ ധാരാളം മുക്തകങ്ങൾ ശ്ലോകം ചൊല്ലാനായി ഇന്നും രചിക്കപ്പെടുന്നു. അവരിലൂടെ ഇവ ഇന്നും സജീവമായി നിലകൊള്ളുന്നു. 


</doc>
<doc id="115990" url="https://ml.wikipedia.org/wiki?curid=115990" title="നക്ഷത്രവൃക്ഷങ്ങൾ">
നക്ഷത്രവൃക്ഷങ്ങൾ

ഭാരതീയജ്യോതിഷത്തിൽ അശ്വതി മുതൽ രേവതി വരെയുള്ള ഇരുപത്തിയേഴു നക്ഷത്രങ്ങളിൽ ഓരോ നക്ഷത്രത്തിനും ഓരോ വൃക്ഷം കല്പ്പിക്കപ്പെട്ടിട്ടുണ്ട്. ഓരോ നാളിൽ ജനിച്ചവരും ജനിച്ചവർ നക്ഷത്രവൃക്ഷങ്ങളെ നശിപ്പിക്കാതിരിക്കുകയും, നട്ടുപരിചരിച്ച് വളർത്തുകയും ചെയ്താൽ ആയുസ്സും, ആരോഗ്യവും ഐശ്വര്യവും ഉണ്ടാകുമെന്നാണ് വിശ്വാസം. 

http://vanaprabodhini.org/Nakshatra.htm



</doc>
<doc id="115991" url="https://ml.wikipedia.org/wiki?curid=115991" title="ഇന്ത്യയുടെ പരിസ്ഥിതി പോർട്ടൽ">
ഇന്ത്യയുടെ പരിസ്ഥിതി പോർട്ടൽ

പരിസ്ഥിതിയും വികസനവും ലക്ഷ്യമാക്കിയാണ് ഭാരത സർക്കാർ ഇന്ത്യൻ‌എൻ‌വയോണ്മെന്റൽ‌പോർട്ടൽ.ഓർഗ് (http://www.indiaenvironmentportal.org.in) എന്ന വെബ് പോർട്ടൽ പുറത്തിറക്കിയിരിക്കുന്നത് . പരിസ്ഥിതിസൗഹാർദ നടപടിലൂടെ മാത്രം വികസനം വ്യാപിപ്പിക്കുക, മനുഷ്യനും പ്രകൃതിയുമായുള്ള ഇഴയടുപ്പം ഊട്ടിഉറപ്പിക്കുക എന്നിവയാണ് ഈ പോർട്ടലിന്റെ ലക്ഷ്യങ്ങൾ. സെന്റർ ഫോർ സയൻസ് ആന്റ് എൻവയോണ്മെന്റും (Center for Science and Environment) നാഷണൽ നോളജ് കമ്മീഷനും (National Knowledge Commission) സംയുക്തമായാണ് ഇതിനു രൂപം നൽകിയത്.



</doc>
<doc id="115992" url="https://ml.wikipedia.org/wiki?curid=115992" title="വാണി വിശ്വനാഥ്">
വാണി വിശ്വനാഥ്

ദക്ഷിണേന്ത്യൻ ചലച്ചിത്രരംഗത്തെ അറിയപ്പെടുന്ന ഒരു അഭിനേത്രിയാണ് വാണി വിശ്വനാഥ്. മലയാളിയായ ഇവർ, മലയാളത്തിനു പുറമെ തമിഴ്, തെലുങ്ക്, കന്നഡ എന്നീ ഭാഷകളിലും അഭിനയിച്ചിട്ടുണ്ട്. 2000-ത്തിൽ "സൂസന്ന" എന്ന ചിത്രത്തിലെ അഭിനയത്തിന് വാണി വിശ്വനാഥിന് രണ്ടാമത്തെ മികച്ച നടിക്കുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു..


ചലച്ചിത്രനടൻ ബാബുരാജാണ് ഇവരുടെ ഭർത്താവ്.


</doc>
<doc id="116058" url="https://ml.wikipedia.org/wiki?curid=116058" title="ആറാം തമ്പുരാൻ">
ആറാം തമ്പുരാൻ

ഷാജി കൈലാസിന്റെ സംവിധാനത്തിൽ മോഹൻലാൽ, ഒടുവിൽ ഉണ്ണികൃഷ്ണൻ, നരേന്ദ്രപ്രസാദ്, മഞ്ജു വാര്യർ, പ്രിയാരാമൻ എന്നിവർ പ്രധാനവേഷങ്ങളിൽ അഭിനയിച്ച് 1997-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ആറാം തമ്പുരാൻ. രഞ്ജിത്ത് ആണ് ചിത്രത്തിന്റെ രചന നിർവ്വഹിച്ചത്. രേവതി കലാമന്ദിറിന്റെ ബാനറിൽ സുരേഷ് കുമാർ നിർമ്മിച്ച ഈ ചിത്രം വിതരണം ചെയ്തത് സ്വർഗ്ഗചിത്ര ആണ്.


ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതം പകർന്നത് രവീന്ദ്രൻ ആണ്. പശ്ചാത്തലസംഗീതം ഒരുക്കിയിരിക്കുന്നത് രാജാമണി. 1997-ലെ മികച്ച പശ്ചാത്തലസംഗീതത്തിനുള്ള കേരളസംസ്ഥാന ചലച്ചിത്രപുരസ്കാരം ഈ ചിത്രത്തിലൂടെ രാജാമണിക്ക് ലഭിച്ചു. ഗാനങ്ങൾ സർഗ്ഗം സ്പീഡ് ഓഡിയോസ് വിപണനം ചെയ്തിരിക്കുന്നു.






</doc>
<doc id="116061" url="https://ml.wikipedia.org/wiki?curid=116061" title="പല്ലാങ്കുഴി">
പല്ലാങ്കുഴി

മുഖ്യമായും കേരളം, തമിഴ്നാടു്, ആന്ധ്രാപ്രദേശ് എന്നീ ദക്ഷിണേന്ത്യൻ സംസ്ഥാനങ്ങളിൽ പ്രചാരത്തിലുണ്ടായിരുന്ന ഒരു നാടൻവിനോദമാണ് പല്ലാങ്കുഴിക്കളി. പ്രത്യേകം തയ്യാറാക്കിയ പല്ലാങ്കുഴി പലകയും മഞ്ചാടിക്കുരുവും ഉപയോഗിച്ചാണ് ഈ കളി കളിക്കുന്നത്. പല്ലാങ്കുഴി പലക പല വലിപ്പത്തിലും ആകൃതിയിലും ഉണ്ട്. ചതുരാകൃതിയിലും വൃത്തത്തിലും മീൻ ആകൃതിയിലും പല്ലാങ്കുഴി പലകകളുണ്ട്. ആകൃതി വ്യത്യസ്തമാണെങ്കിലും സാധാരണ പതിനാലു കുഴികൾ ആണു് ഇത്തരം പലകകളിൽ ഉണ്ടാവുക. പതിനാലു കുഴി അഥവാ പതിനാലാംകുഴി എന്ന വാക്കു ലോപിച്ചിട്ടാണു് ‘പല്ലാങ്കുഴി’ ആയിത്തീർന്നതു്.


</doc>
<doc id="116066" url="https://ml.wikipedia.org/wiki?curid=116066" title="സ്വത്വരാഷ്ട്രീയം">
സ്വത്വരാഷ്ട്രീയം

ജാതി, മതം, വംശം, ലിംഗം, ഗോത്രം എന്നിവയെ അടിസ്ഥാനപ്പെടുത്തി ജനങ്ങൾ രാഷ്ട്രീയമായി അണിചേരുകയും പ്രവർത്തിക്കുകയും ചെയ്യന്നതിനെയാണു് സ്വത്വരാഷ്ട്രീയം എന്ന് പറയുന്നതു്. ഓരോ വിഭാഗവും സ്വന്തം ഉയർച്ചയ്‌ക്കു സ്വയം സംഘടിക്കണം എന്നാണ്‌ സ്വത്വരാഷ്ട്രീയം പറയുന്നതു്. ഇതു് മാർസ്കിസം വിഭാവനം ചെയ്യുന്ന വർഗ്ഗരാഷ്ട്രീയ സിദ്ധാന്തത്തിനു് കടകവിരുദ്ധമാണു്.


</doc>
<doc id="116067" url="https://ml.wikipedia.org/wiki?curid=116067" title="ഇട (ചിഹ്നനം)">
ഇട (ചിഹ്നനം)

ലിഖിതഭാഷയിൽ, വാക്കുകളെയോ അക്ഷരങ്ങളെയോ സംഖ്യകളെയോ തമ്മിൽ അകത്തി കാണിക്കുന്നതിന് ഉപയോഗിക്കുന്ന ശൂന്യസ്ഥലമാണ് ഇട (ഇംഗ്ലീഷ്: Space). വാക്കുകൾക്കും വാചകങ്ങൾക്കും ഇടക്ക് ഇട ഉപയോഗിക്കുന്നതിനുള്ള രീതികൾ ഓരോ ഭാഷക്കുമനുസരിച്ച് വ്യത്യാസപ്പെട്ടിരിക്കുന്നു. ചിലഭാഷകളിൽ ഇടയിടാനുള്ള നിയമങ്ങൾ അത്യന്തം സങ്കീർണമാണ്. ഇടവിടൽ (Spacing) അതീവ ഗൗരവമുള്ള ഒരു ചിഹ്നനസമ്പ്രദായമാണ്. 

മലയാളത്തിൽ വ്യസ്തപദങ്ങളിൽ (സമാസിക്കാതെ നിൽക്കുന്ന പദങ്ങളിൽ) വാക്കുകളുടെ ഇടയ്ക്ക് ഇട ഇടുന്നു. കൂടാതെ,അർഥവ്യത്യാസവും ഊന്നൽ വ്യത്യാസവും സാധ്യമാക്കുന്നതിനും ഇട ഉപയോഗിക്കുന്നു. തെറ്റായ ഇടവിടൽ ഗുരുതരമായ അർഥവ്യത്യാസങ്ങൾക്ക് കാരണമാകും . 

ഉദാഹരണങ്ങൾ:

മുകളിൽ കൊടുത്ത സന്ദർഭങ്ങളിലെല്ലാം ഇടവിടൽ മൂലം ഗുരുതരമായ അർഥവ്യത്യാസമുണ്ടാകുന്നുണ്ടെന്ന് കാണാം. 

ചൊല്ലുമ്പോൾ കൊടുക്കുന്ന ഊന്നലാണ് എഴുതുമ്പോൾ ഇടവിടൽ എന്ന് കാണാം. എവിടൊക്കെ വാക്കുകൾ ചേർത്തെഴുതണം, എവിടെയൊക്കെ പിരിച്ചെഴുതണം എന്നതിന് മലയാളത്തിൽ ഒരു സാമാന്യനിയമം പറയാൻ പ്രയാസമാണ്. എഴുതാൻ പോകുന്ന വാക്യം നാം മറ്റൊരാളോട് പറയുകയാണെന്ന് സങ്കല്പിക്കുക. അപ്പോൾ ഏതൊക്കെ വാക്കുകളാണ് ചേർത്തുപറയുന്നത്, ഏതൊക്കെയാണ് പിരിച്ചുപറയുന്നത് എന്ന് നോക്കിയാൽ മതി, അതാണ് എഴുത്തിനും അച്ചടിക്കുമെല്ലാം പ്രമാണം. 
ഒരു അക്ഷരം എഴുതാനാവശ്യമായ സ്ഥലത്തിന് തുല്യമായ ശൂന്യസ്ഥലത്തെ ഒരു ഇട എന്ന് പറയാം. രണ്ട് വാക്കുകളെ തമ്മിൽ അകറ്റുന്നതിന്ന് ഒരു ഇട ഉപയോഗിക്കുന്നു. ഓരോ വാക്യവും പൂർണവിരാമത്തിലോ ചോദ്യത്തിലോ ആശ്ചര്യത്തിലോ അവസാനിക്കുന്നു. വാക്യങ്ങളുടെ അവസാനം നിർബന്ധമായും ഇട വേണം. ഒരു വാക്യംഅവസാനിച്ചതിനു ശേഷം അടുത്ത വാചകം തുടങ്ങുന്നതിന് മുൻപ് രണ്ട് ഇട ഉപയോഗിക്കുന്നു. അതായത്, പൂർണവിരാമചിഹ്നം അഥവാ ബിന്ദു (.), ആശ്ചര്യചിഹ്നം അഥവാ വിക്ഷേപിണി (!), ചോദ്യചിഹ്നം അഥവാ കാകു (?) എന്നിവയ്ക്ക് ശേഷം രണ്ട് ഇട ഉപയോഗിക്കുന്നു. അല്പവിരാമചിഹ്നം അഥവാ അങ്കുശം (,), അർധവിരാമചിഹ്നം അഥവാ രോധിനി (;) തുടങ്ങിയ ചിഹ്നങ്ങൾ ഒരു വാക്യത്തിൽ വന്നാൽ അവയ്ക്കുശേഷം ഒരു ഇട ഇടണം. എന്നാൽ, ഒരാളിനെ സംബോധനചെയ്യുമ്പോൾ കൊടുക്കുന്ന വിക്ഷേപിണിക്ക് (!) ശേഷം ഒരു ഇട കൊടുത്താൽ മതി. ഉദാഹരണമായി ""ഹേ രാമ! എന്നെ കാത്തോളണേ"" എന്ന വാക്യത്തിൽ വിക്ഷേപിണിക്ക് ശേഷം ഒരു ഇട മതി. എന്നാൽ ""അതിമനോഹരം! എവിടെനിന്ന് കിട്ടി?"" എന്നതിൽ ആശ്ചര്യചിഹ്നത്തിനുശേഷം രണ്ട് ഇട വേണം.

ആധുനിക ഇംഗ്ലീഷിൽ വാക്കുകളെ തമ്മിൽ വേർതിരിച്ച് കാണിക്കുന്നതിന് ഒരു ഇട ഉപയോഗിക്കുന്നു. ഭാരതീയ ഭാഷകളിലേതുപോലെ സങ്കീർണമായ സമാസനിയമങ്ങളും സന്ധിനിയമങ്ങളും ഇല്ലാത്തതും ആംഗലേയത്തിലെ ഇടവിടൽ ലളിതമാക്കുന്നു. വാചകങ്ങൾക്ക് ശേഷം രണ്ട് ഇട ഇടുന്ന രീതിയായിരുന്നു അടുത്തകാലം വരെയും പിന്തുടർന്നിരുന്നത്. എന്നാൽ ഇപ്പോൾ "പൂർണവിരാമചിഹ്നം, ചോദ്യചിഹ്നം, ആശ്ചര്യചിഹ്നം, അല്പവിരാമചിഹ്നം, ഭിത്തിക തുടങ്ങി എല്ലാ ചിഹ്നങ്ങൾക്കു ശേഷവും ഒരു ഇട മാത്രം ഇട്ടാൽ മതി" എന്ന സാമാന്യനിയമത്തിലേക്ക് മാറിയിട്ടുണ്ട്.



</doc>
<doc id="116074" url="https://ml.wikipedia.org/wiki?curid=116074" title="ഇട (വിവക്ഷകൾ)">
ഇട (വിവക്ഷകൾ)

ഇട എന്ന വാക്കിനാൽ വിവക്ഷിക്കാവുന്ന അനേകം കാര്യങ്ങളുണ്ട്.



</doc>
<doc id="116080" url="https://ml.wikipedia.org/wiki?curid=116080" title="തത്സമം">
തത്സമം

ഒരു ഭാഷ മറ്റൊരു ഭാഷയിൽ നിന്ന് യാതൊരുവിധമായ രൂപമാറ്റങ്ങളും കൂടാതെ സ്വീകരിക്കുന്ന പദങ്ങളെയാണ് തത്സമപദങ്ങൾ എന്ന് പറയുന്നത്. 

മലയാളത്തിൽ ഏറ്റവുമധികം തത്സമപദങ്ങൾ വന്നിട്ടുള്ളത് സംസ്കൃതത്തിൽ നിന്നാണ്. 

ഉദാഹരണങ്ങൾ: 

ചില സംസ്കൃതപദങ്ങൾക്ക് വ്യത്യസ്തമായ അർഥമാണ് മലയാളത്തിൽ ഉള്ളത്.

ഉദാഹരണങ്ങൾ:


ഇംഗ്ലീഷിൽനിന്നും ധാരാളം തത്സമപദങ്ങൾ മലയാളത്തിൽ ഉണ്ടായിട്ടുണ്ട്. 

ഉദാഹരണങ്ങൾ:



</doc>
<doc id="116081" url="https://ml.wikipedia.org/wiki?curid=116081" title="തദ്ഭവം">
തദ്ഭവം

ഒരു ഭാഷ മറ്റൊരുഭാഷയിൽ നിന്ന് സ്വീകരിച്ചതും എന്നാൽ കാലക്രമേണ അർഥത്തിലോ, ഉച്ചാരണത്തിലോ, എഴുത്തിലോ വ്യതിയാനം സംഭവിച്ചതുമായ പദങ്ങളാണ് തദ്ഭവങ്ങൾ. 
മലയാളത്തിലെ ഒട്ടനവധി പദങ്ങൾ സംസ്കൃതത്തിൽ നിന്ന് രൂപപ്പെട്ടവയാണ്. സംസ്കൃതത്തിൽ നിന്നുള്ള തദ്ഭവങ്ങൾക്ക് ഉദാഹരണങ്ങൾ ചുവടെ കൊടുത്തിരിക്കുന്നു:

തമിഴ്, ഹിന്ദി, ഇംഗ്ലീഷ്, അറബി, ഫ്രഞ്ച് തുടങ്ങിയ ഭാഷകളിൽ നിന്നുള്ള തദ്ഭവങ്ങളും മലയാളത്തിലുണ്ട്. ചില ഉദാഹരണങ്ങൾ


</doc>
<doc id="116083" url="https://ml.wikipedia.org/wiki?curid=116083" title="ദേശജം">
ദേശജം

മറ്റ് ഭാഷകളിൽ നിന്ന് രൂപപ്പെട്ടതോ സ്വീകരിച്ചതോ അല്ലാത്ത, ഒരു ഭാഷയിൽ സ്വതന്ത്രമായി രൂപപ്പെട്ട വാക്കുകളെ ദേശജപദങ്ങൾ എന്ന് പറയുന്നു. 

കുടിശിക



</doc>
<doc id="116086" url="https://ml.wikipedia.org/wiki?curid=116086" title="പൗനരുക്ത്യം">
പൗനരുക്ത്യം

പറഞ്ഞ കാര്യം തന്നെ മറ്റുവാക്കുകളിൽ ആവർത്തിക്കപ്പെടുന്നതുമൂലമുണ്ടാകുന്ന വാക്യദോഷമാണ് പൗനരുക്ത്യം. 'പുനരുക്തി' എന്ന വാക്കിനർഥം 'വീണ്ടും പറച്ചിൽ' എന്നാണ്. അതു ദോഷമാകുമ്പോൾ 'പുനരുക്തിദോഷം' അഥവാ 'പൗനരുക്ത്യം' എന്നു പറയുന്നു. 

ഉദാഹരണങ്ങൾ: 


</doc>
<doc id="116090" url="https://ml.wikipedia.org/wiki?curid=116090" title="ഒണ്ടാറിയോ തടാകം">
ഒണ്ടാറിയോ തടാകം

വടക്കേ അമേരിക്കയിലെ ഗ്രേറ്റ് ലേക്ക്സ് എന്നു വിശേഷിപ്പിക്കപ്പെടുന്ന അഞ്ചു തടാകങ്ങളിൽ ഏറ്റവും ചെറുതാണ് ഒണ്ടാറിയോ തടാകം. ശുദ്ധജലതടാകമായ ഒണ്ടാറിയോയുടെ വിസ്തീർണം 19,500 ച. കി. മീറ്റർ ആണ്. 311 കി. മീറ്റർ നീളത്തിൽ സമുദ്രനിരപ്പിൽനിന്ന് 75 മീറ്റർ ഉയരെയായി സ്ഥിതിചെയ്യുന്ന ഈ തടാകത്തിന്റെ പരമാവധി ആഴം 244 മീറ്റർ ആയി നിർണയിക്കപ്പെട്ടിരിക്കുന്നു. തടാകത്തിന്റെ വടക്കു പടിഞ്ഞാറും തെക്കു പടിഞ്ഞാറും കാനഡയിലെ ഒണ്ടാറിയോ പ്രവിശ്യയും തെക്കും കിഴക്കും യു. എസ്. സംസ്ഥാനമായ ന്യൂയോർക്കും സ്ഥിതിചെയ്യുന്നു. സുപ്പീരിയർ, മിഷിഗൺ, ഹ്യൂറൺ, ഈറി എന്നീ തടാകങ്ങളിൽ നിന്ന് ജലം വഹിച്ചെത്തുന്ന നയാഗ്രാ നദിയാണ് ഒണ്ടാറിയോ തടാകത്തെ പോഷിപ്പിക്കുന്നത്. കാനഡയിലൂടെ തെക്കോട്ടൊഴുകുന്ന ട്രെന്റ്, യു. എസ്സിലെ ജെനിസി, ഒസ്‌‌വിഗോ, ബ്ലാക്ക് എന്നീ നദികൾ ഒണ്ടാറിയോയിലാണു പതിക്കുന്നത്.

മിക്ക മാസങ്ങളിലും ഈ തടാകം ഗതാഗത ക്ഷമമായിരിക്കും. സെയ്ന്റ് ലോറൻസിലൂടെ അറ്റ്ലാന്റിക്ക് സമുദ്രവുമായും ന്യൂയോർക്ക്-ബാർജ് കനൽ വഴി ഗ്രേറ്റ്ലേക്സ് ശൃഖലയിലെ മറ്റു തടകങ്ങളുമായും ഇതര നദികളുമായും ബന്ധപ്പെട്ടിരിക്കുന്നതുമൂലം ഒണ്ടാറിയോയുടെ തീരത്ത് നിരവധി തുറമുഖങ്ങൾ വളർന്നിട്ടുണ്ട്. തടാകത്തീരം പൊതുവെ സുഖരമായ കാലാവസ്ഥ അനുഭവപ്പെടുന്ന കാർഷിക മേഖലയാണ്. ഫല വർഗങ്ങളും മലക്കറിയിനങ്ങളും ഈ പ്രദേശത്ത് വൻ‌‌തോതിൽ ഉത്പാദിപ്പിക്കപ്പെടുന്നു. ഒണ്ടാറിയോ തുറമുഖങ്ങൾ മിക്കവയും വൻ‌‌കിട വ്യവസായ കേന്ദ്രങ്ങളാണ്. കാനഡയിലെ ടൊറെന്റോ, ഹമിൽട്ടൺ, കിങ്സ്റ്റൺ, യു. എസ്സിലെ റോച്ച്സ്റ്റർ എന്നിവയാണ് പ്രമുഖ തുറമുഖങ്ങൾ.




</doc>
<doc id="116092" url="https://ml.wikipedia.org/wiki?curid=116092" title="മുഹമ്മദ് യൂനിസ് ഖാലിസ്">
മുഹമ്മദ് യൂനിസ് ഖാലിസ്

1980-കളിൽ അഫ്ഗാനിസ്താനിലെ സോവിയറ്റ് സൈന്യത്തിനെതിരെയും സോവിയറ്റ് പിന്തുണയോടെ കാബൂളിൽ അധികാരത്തിലിരുന്ന കമ്മ്യൂണിസ്റ്റ് സർക്കാരിനെതിരേയും പോരാട്ടം നടത്തിയ ഒരു ഇസ്ലാമികപ്രതിരോധകക്ഷിയായ ഹിസ്ബ് ഇ ഇസ്ലാമിയുടെ നേതാവാണ് മൗലവി മുഹമ്മദ് യൂനിസ് ഖാലിസ് (ജീവിതകാലം:1919- July 19, 2006). 1992-ലെ കമ്മ്യൂണിസ്റ്റ് സർക്കാരിന്റെ പതനത്തിനു ശേഷം, കിഴക്കൻ അഫ്ഗാനിസ്താനിലെ നംഗർഹാർ പ്രവിശ്യ യൂനിസ് ഖാലിസിന്റെ സൈനികനിയന്ത്രണത്തിലായിരുന്നു. കമ്മ്യൂണിസ്റ്റ് ഭരണത്തിനു ശേഷം നിലവിൽ വന്ന മുജാഹിദീനുകളുടെ ഇടക്കാല സർക്കാരിന്റെ ശുരയി ഖ്വിയാദി എന്ന നേതൃസമിതിയിലും യൂനിസ് ഖാലിസ് അംഗമായിരുന്നു

തുടക്കത്തിൽ ഗുൾബുദ്ദീൻ ഹെക്മത്യാറിന്റെ നേതൃത്വത്തിലുള്ള ഹിസ്ബ് ഇ ഇസ്ലാമി കക്ഷിയിൽ പ്രവർത്തിച്ചിരുന്ന യൂനിസ് ഖാലിസ്, ആ കക്ഷിയിൽ നിന്നും വിഘടിച്ച് സ്വന്തം കക്ഷിയുണ്ടാക്കുകയായിരുന്നു.

1919-ൽ അഫ്ഗാനിസ്താനിലെ നംഗർഹാർ പ്രവിശ്യയിൽ ഖോഗ്യാനി ജില്ലയിലാണ് മുഹമ്മദ് യൂനിസ് ഖാലിസ് ജനിച്ചത്. മുഹമ്മദ് ദാവൂദിന്റെ ഭരണകാലത്ത് മറ്റു പല ഇസ്ലാമികനേതാക്കളേയും പോലെ യൂനിസ് ഖാലിസും പാകിസ്താനിലെ പെഷവാറിലേക്ക് പലായനം ചെയ്തു. ഹെക്മത്യാറിന്റെ ഹിസ്ബ് ഇസ്ലാമിയിൽ ചേർന്നു. അഫ്ഗാനിസ്താനിലെ സോവിയറ്റ് സൈനികാധിനിവേശത്തിനു ശേഷം ഹെക്മത്യാറുമായി വഴി പിരിഞ്ഞ യൂനിസ് ഖാലിസ്, 1979-ൽ സ്വന്തമായി കക്ഷിയുണ്ടാക്കി.പുതിയ കക്ഷിക്കും മാതൃകക്ഷിയുടെ അതേ പേര് തന്നെ നൽകുകയും ചെയ്തു. രണ്ടുകക്ഷികളേയും വേർതിരിച്ചറിയുന്നതിന് ഹിസ്ബി ഇസ്ലാമി (ഖാലിസ്) എന്നും ഹിസ്ബി ഇസ്ലാമി (ഗുൾബുദ്ദീൻ) എന്നിങ്ങനെയാണ് പരാമർശിക്കാറുള്ളത്. മാതൃകക്ഷിയെ അപേക്ഷിച്ച്, യൂനിസ് ഖാലിസിന്റെ കക്ഷിയിൽ അംഗബല കുറവായിരുന്നു എന്നു മാത്രമല്ല ഇതിന്റെ സ്വാധീനം പെഷവാർ-കാബൂൾ ഹൈവേയിലെ പഷ്തൂൺ ആവാസപ്രദേശങ്ങളിലും പാക്ത്യയിലും മാത്രമായി ഒതുങ്ങി. അതിന്റെ മാതൃസംഘടനയെപ്പോലെ അത്ര മൂല്യാധിഷ്ഠിത ആശയങ്ങളും യൂനിസ് ഖാലിസിന്റെ വിഭാഗത്തിനുണ്ടായിരുന്നില്ല.

1988-ൽ ഐക്യരാഷ്ട്രസഭയിലേക്കും, അമേരിക്കൻ പ്രസിഡണ്ട് റൊണാൾഡ് റെയ്ഗനുമായി സന്ധിക്കുന്നതിനുമായുള്ള അഫ്ഗാൻ മുജാഹിദീൻ നേതാക്കളുടെ സം‌യുക്തസംഘത്തെ നയിച്ചത് യൂനിസ് ഖാലിസ് ആയിരുന്നു.

കമ്മ്യൂണിസ്റ്റ് സർക്കാരിന്റെ പതനത്തിനു ശേഷം മുജാഹിദീനുകളുടെ സർക്കാർ കാബൂളിൽ അധികാരത്തിലെത്തിയെങ്കിലും കാബൂളിലേക്ക് നീങ്ങാതെ യൂനിസ് ഖാലിസ് നംഗർഹാറിൽത്തന്നെ തുടർന്നു. 1996-ൽ താലിബാൻ നംഗർഹാർ നിയന്ത്രണത്തിലാക്കിയതോടെ മറ്റു പ്രധാന മുജാഹിദീൻ നേതാക്കളിൽ നിന്ന് വ്യത്യസ്തമായി യൂനിസ് ഖാലിസ് താലിബാന് നിശ്ശബ്ദപിന്തുണനൽകി. താലിബാൻ ഭരണകാലത്ത് ഖാലിസ് പാകിസ്താനിൽ കഴിച്ചുകൂട്ടി. താലിബാന്റെ പരാജയത്തിനു ശേഷം യൂനിസ് ഖാലിസിന്റെ അനുയായികൾ ജലാലാബാദിൽ തങ്ങളുടെ സ്ഥാനം തിരിച്ചുപിടിച്ചു. 2001-ൽ ഒസാമ ബിൻ ലാദന് തോറാ ബോറയിൽ നിന്നും രക്ഷപ്പെടുന്നതിന് സൗകര്യമൊരുക്കിക്കൊടുത്തത് യൂനിസ് ഖാലിസ് ആണെന്ന് അമേരിക്ക ആരോപിച്ചിരുന്നു.

2006 ജൂലൈ 19-ന് തന്റെ 87-ആം വയസ്സിൽ യൂനിസ് ഖാലിസ് മരണമടഞ്ഞു.



</doc>
<doc id="116119" url="https://ml.wikipedia.org/wiki?curid=116119" title="ഗോപിനാഥ് ബോർദോളോയി">
ഗോപിനാഥ് ബോർദോളോയി

ലോകപ്രിയ ഗോപിനാഥ് ബോർദോളോയി (गोपीनाथ बोरदोलोई 1890 ജൂൺ 6 – 1950) ഗാന്ധിയൻ ആദർശങ്ങളിൽ വിശ്വസിച്ചിരുന്ന ഇന്ത്യൻ സ്വാതന്ത്ര്യ സമരസേനാനിയായിരുന്നു. അസമിലെ ആദ്യത്തെ മുഖ്യമന്ത്രിയായിരുന്ന അദ്ദേഹത്തിന്‌ 1999-ൽ ഭാരതരത്നം പുരസ്കാരം ലഭിച്ചു.

ഗുവഹാത്തിയിലെ കോട്ടൺ കൊളീജിയറ്റ് സ്കൂൾ, കൽക്കത്തയിലെ സ്കോട്ടിഷ് ചർച്ച് കോളേജ്(1911, ബി.എ), കൽക്കത്ത യൂണിവേഴ്സിറ്റി(1914 എം.എ, 1915 ബി.എൽ) എന്നിവിടങ്ങളിലായാണ്‌ അദ്ദേഹം വിദ്യാഭ്യാസം പൂർത്തിയാക്കിയത്. ഗോഹാട്ടിയിലെ സോണാറാം ഹൈസ്കൂളിൽ പ്രധാനാധ്യാപകനായി ജോലിയാരംഭിച്ച അദ്ദേഹം താമസിയാതെ വക്കീൽ ജോലിയാരംഭിച്ചു

ലാലാ ലജ്‌പത്റായിയുടെ ആധ്യക്ഷത്തിൽ നടന്ന 1920-ലെ കൽക്കത്ത കോൺഗ്രസ് സമ്മേളനത്തിൽ പങ്കെടുത്ത അദ്ദേഹം ഗാന്ധിജിയുടെ ആഹ്വാനമനുസരിച്ച് വക്കീൽ ജോലി ഉപേക്ഷിച്ചു ദേശീയപ്രസ്ഥാനത്തിൽ സജീവപ്രവർത്തകനായി. 1938-ൽ ആസാം ലെജിസ്ലേറ്റീവ് അസംബ്ലിയിൽ മുഖ്യമന്ത്രിയായെങ്കിലും 1939-ൽ കോൺഗ്രസ് ഹൈകമാന്റിന്റെ നിർദ്ദേശമനുസരിച്ച് രാജിവച്ചു. 1946-ൽ ഭരണഘടനാനിർമ്മാണസഭയിലേക്ക് തെരഞ്ഞെടുക്കപ്പെട്ടു.

ഗോഹാട്ടി യൂണിവേർസിറ്റി(1948) ആസ്സാം അഗ്രിക്കൾച്ചറൽ കോളേജ്, ആസാം മെഡിക്കൽ കോളേജ്, ആസാം വെറ്റിറനറി കോളേജ് എന്നിവ സ്ഥാപിക്കാൻ മുൻ‌കൈയെടുത്തത് ഗോപിനാഥ് ബോർദോളോയിയാണ്‌.



</doc>
<doc id="116124" url="https://ml.wikipedia.org/wiki?curid=116124" title="കസ്തൂരിമാൻ (ചലച്ചിത്രം)">
കസ്തൂരിമാൻ (ചലച്ചിത്രം)

എ.കെ. ലോഹിതദാസിന്റെ സംവിധാനത്തിൽ കുഞ്ചാക്കോ ബോബൻ, മീര ജാസ്മിൻ എന്നിവർ പ്രധാനവേഷങ്ങളിൽ അഭിനയിച്ച് 2003-ൽ പുറത്തിറങ്ങിയ ഒരു മലയാളചലച്ചിത്രമാണ് കസ്തൂരിമാൻ. മുദ്ര ആർട്സിന്റെ ബാനറിൽ എ.കെ. ലോഹിതദാസ് നിർമ്മിച്ച ചെയ്ത ഈ ചിത്രം മുദ്ര ആർട്സ് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവ നിർവ്വഹിച്ചത് എ.കെ. ലോഹിതദാസ് ആണ്.


കൈതപ്രം ദാമോദരൻ നമ്പൂതിരി, എ.കെ. ലോഹിതദാസ് എന്നിവർ എഴുതിയ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. ഗാനങ്ങൾ വിപണനം ചെയ്തത് സത്യം ഓഡിയോസ്.




</doc>
<doc id="116134" url="https://ml.wikipedia.org/wiki?curid=116134" title="പവിത്രേശ്വരം ഗ്രാമപഞ്ചായത്ത്">
പവിത്രേശ്വരം ഗ്രാമപഞ്ചായത്ത്

കൊല്ലം ജില്ലയിൽ കൊട്ടാരക്കര താലൂക്കിൽ വെട്ടിക്കവല ബ്ലോക്കിൽ [[കുന്നത്തൂർ നിയമസഭ മണ്ഡലത്തിൽ ഉൾപ്പെടുന്ന [[ഗ്രാമപഞ്ചായത്ത്| ഗ്രാമപ്പഞ്ചായത്താണ്]] പവിത്രേശ്വരം (). സമീപപ്രദേശങ്ങളെ അപേക്ഷിച്ച് പവിത്രേശ്വരം പഞ്ചായത്തിലാണ് ഏറ്റവും കൂടുതൽ [[കാവ് (ആരാധനാലയം)|കാവുകൾ]] നിലനിൽക്കുന്നത്. ഗോത്രവർഗ്ഗ സമൂഹങ്ങളുടെ സാന്നിധ്യം വിളിച്ചോതുന്ന പല ചരിത്രാവശിഷ്ടങ്ങളും ഇവിടെ നിന്നും കണ്ടെത്താൻ കഴിഞ്ഞിട്ടുണ്ട്. [[തിരു-കൊച്ചി]] ആക്ട് പ്രകാരം(20-8-1953}ൽ രൂപം കൊണ്ട പഞ്ചായത്തിന്റെ ആദ്യ പ്രസിഡന്റ് ശ്രീ. എൻ. ഗോപാലനുണ്ണിത്താനായിരുന്നു.

വടക്ക് - [[കല്ലടയാറ്]], [[കുന്നത്തൂർ ഗ്രാമപഞ്ചായത്ത്|കുന്നത്തൂർ]] പഞ്ചായത്ത്.
പടിഞ്ഞാറ് - [[ഈസ്റ്കല്ലട ഗ്രാമപഞ്ചായത്ത്|ഈസ്റ്കല്ലട]], [[ശാസ്താംകോട്ട ഗ്രാമപഞ്ചായത്ത്|ശാസ്താംകോട്ട]] എന്നീ പഞ്ചായത്തുകൾ.
തെക്ക് - [[കുന്നത്തൂർ ഗ്രാമപഞ്ചായത്ത്|കുന്നത്തൂർ]], [[എഴുകോൺ ഗ്രാമപഞ്ചായത്ത്|എഴുകോൺ]] എന്നീ പഞ്ചായത്തുകൾ.
കിഴക്ക് - [[കുളക്കട ഗ്രാമപഞ്ചായത്ത്|കുളക്കട]], [[നെടുവത്തൂർ ഗ്രാമപഞ്ചായത്ത്|നെടുവത്തൂർ]] എന്നീ പഞ്ചായത്തുകൾ.

പവിത്രേശ്വരം എന്ന പേരിനെ സംബന്ധിച്ചിടത്തോളം വ്യത്യസ്തങ്ങളായ വാദമുഖങ്ങൾ നിലനിൽക്കുന്നു. [[ഹിന്ദു]] [[പുരാണങ്ങൾ|പുരാണങ്ങളുമായി]] ബന്ധപ്പെട്ട ചില ഐതിഹ്യങ്ങൾ സൂചിപ്പിക്കുന്നത് കുരുക്ഷേത്രയുദ്ധത്തിനുശേഷം [[അർജ്ജുനൻ|പാർത്ഥൻ (അർജുനൻ)]] കിരീടം ഊരിവച്ച സ്ഥലമായതുകൊണ്ട് പാർത്ഥേശ്വരം എന്ന പേരിൽ അറിയപ്പെട്ടിരുന്നന്നും, പിന്നീടത് പവിത്രേശ്വരമായി മാറുകയാണുണ്ടായതെന്നുമാണ് പ്രബലമായ ഒരു [[ഐതിഹ്യം|ഐതിഹ്യം]]. കുരുക്ഷേത്രയുദ്ധത്തിന് വഴി തെളിച്ച അധികാരതർക്കത്തിൽ [[കൗരവർ|കൗരവരും]] [[പാണ്ഡവർ|പാണ്ഡവരും]] പകുത്തുപിരിഞ്ഞ പ്രദേശമായതിനാലാണ് പവിത്രേശ്വരം എന്ന് പേര് കിട്ടിയതെന്നും മറ്റൊരു ഐതിഹ്യമുണ്ട്.
[[മാർത്താണ്ഡവർമ്മ]] മഹാരാജാവ് [[എട്ടുവീട്ടിൽ പിള്ളമാർ|എട്ടുവീട്ടിൽപിളളമാരേയും]] തമ്പിമാരേയും ഭയന്ന് ഓടിയിരുന്ന കാലത്ത് ഒരിക്കൽ കുഴിക്കൽ മാടമ്പിമാരുടെ കൊട്ടാരത്തിൽ അഭയം തേടി. അവർ രാജാവിന് അഭയം നൽകി സംരക്ഷിച്ചു. ഒടുവിൽ അദ്ദേഹത്തെ [[കുന്നത്തൂർ]] കടവിലൂടെ കല്ലടയാറിന് പടിഞ്ഞാറെ കരയിലാക്കുകയും നദിക്ക് കുറുകെ ഉണ്ടായിരുന്ന കല്ലുപാലം തളളിക്കളയുകയും ചെയ്തുവത്രെ. തമ്പിമാരെയും പിളളമാരെയും തോൽപ്പിച്ച മാർത്താണ്ഡവർമ്മ നാട്ടുരാജ്യങ്ങളെ ഓരോന്നായി പടവെട്ടിപ്പിടിച്ച് [[തിരുവിതാംകൂർ|തിരുവിതാംകൂറിന്റെ]] അധിപനായി. തന്നെ സംരക്ഷിച്ച കുഴിക്കൽ മാടമ്പിമാരെ താമസിയാതെ അദ്ദേഹം കൊട്ടാരത്തിൽ വിളിപ്പിച്ച് കാരിക്കൽതാഴം, കരിമ്പിൻപുഴ, തെക്കുംചേരി, ചെറുമങ്ങാട്, ചെറുപൊയ്ക എന്നീ ആറുകരകൾ ഉൾകൊളളുന്ന സ്ഥലം കുഴിക്കലിടവക എന്ന പേരിൽ കരമൊഴിവായി നൽകി.
ശ്രീ. എൻ. കേശവൻ വൈദ്യർ, ശ്രീ. നാണു, ശ്രീ. ഒട്ടവിള ദാമോദരൻ തുടങ്ങിയവർ ഉപ്പ്സത്യാഗ്രഹം, നിസ്സഹകരണം തുടങ്ങിയ സമരങ്ങളിൽ പങ്കെടുത്തിരുന്നു. മുൻമുഖ്യമന്ത്രി ശ്രീ. [[ആർ. ശങ്കർ|ആർ‍. ശങ്കർ]] ജനിച്ചത് 1909 ൽ പവിത്രേശ്വരം പഞ്ചായത്തിലെ വിളയിൽ വീട്ടിലായിരുന്നു.

[[പശ്ചിമഘട്ടം|പശ്ചിമഘട്ടത്തിൽ]] നിന്നുത്ഭവിക്കുന്ന [[കല്ലടയാറ്]] പഞ്ചായത്തിന്റെ വടക്ക്-പടിഞ്ഞാറ് അതിർത്തിയിലൂടെ ഒഴുകുന്നു. ഭൂപ്രകൃതിയനുസരിച്ച് [[ഇടനാട്|ഇടനാട്ടിലാണ്]] പവിത്രേശ്വരം പഞ്ചായത്ത് ഉൾക്കൊണ്ടിരിക്കുന്നത്.പഞ്ചായത്തിലെ ഏറ്റവും വലിയകുന്ന് പ്ലാക്കാട് കുന്നാണ്. പൊതുവെ മൂന്ന് തരം മണ്ണുകളാണ് ഇവിടെ കാണപ്പെടുന്നത്. കുന്നിൻമുകളിലും ചരിവുകളിലും ചെങ്കൽമണ്ണും താഴ്വരകളിൽ പശിമരാശി എക്കൽ മണ്ണുമാണ് പരക്കെ കാണപ്പെടുന്നത്. കല്ലടയാറിനോട് ചേർന്ന് കിടക്കുന്ന നദീതടങ്ങളിൽ മണൽകലർന്ന പശിമരാശി മണ്ണാണുള്ളത്.
ഉയരം കൂടിയ സ്ഥലങ്ങൾ വിസ്തൃതിയിൽ ഏറ്റവും കുറവുളള ഈ പ്രദേശങ്ങളാണിത്. സമുദ്രനിരപ്പിൽ നിന്നും 60 മീറ്റർ ഉയരത്തിൽ സ്ഥിതി ചെയ്യുന്ന ഈ പ്രദേശങ്ങൾ ചരിവുകളാൽ ചുറ്റപ്പെട്ട് കിടക്കുന്നു. മിതമായ ചെരിവ് പ്രദേശങ്ങൾ മൊത്തം വിസ്തൃതിയിൽ 53% ത്തോളം മിതമായ ചെരിവുകളാണ്. ഇവ പൊതുവേ താഴ്വരകളോട് ചേർന്നു കിടക്കുന്നതും ചരിവു കുറഞ്ഞതുമായ പ്രദേശങ്ങളാണ്. എന്നാൽ സമതലത്തോടും കുന്നിൻ മുകളിനോടും ചേർന്നു കിടക്കുന്ന വലിയ ചരിവുകൾ വിസ്തൃതിയിൽ കുറവാണെങ്കിലും (3%) മണ്ണോലിപ്പിന് സാദ്ധ്യത ഏറിയവയാണ്. സമുദ്രനിരപ്പിൽ നിന്നും 20 മീറ്ററിൽ താഴെ മാത്രം ഉയരത്തിൽ സ്ഥിതി ചെയ്യുന്ന ഈ പ്രദേശങ്ങളിൽ സമീപത്തുളള കുന്നിൽ നിന്നും ചരിവുകളിൽ നിന്നും മണ്ണും ജലവും ഒലിച്ചിറങ്ങുന്നു. ഇങ്ങനെ ഒലിച്ചിറങ്ങുന്ന മണ്ണ് ശേഖരിക്കപ്പെടുന്നതിനാൽ ഈ ഭാഗങ്ങളിൽ കാണപ്പെടുന്നത് ‘അലുവിയം’ അഥവാ പശിമരാശി എക്കൽമണ്ണാണ്. മഴവെളളത്തിലൂടെ ഒഴുകിവരുന്ന എക്കൽമണ്ണ് അടിയുന്നതിനാൽ ഈ ഭൂവിഭാഗങ്ങൾ പൊതുവേ ഫലഭൂയിഷ്ഠമാണ്.
കല്ലടയാറിന്റെ തീരത്തായി സ്ഥിതിചെയ്യുന്ന, താഴ്വരകളിൽ നിന്നും വ്യത്യസ്തമായ ഈ ഭൂവിഭാഗം മൊത്തം വിസ്തൃതിയുടെ 16% ത്തോളം വരുന്നു.പഞ്ചായത്തിന്റെ വടക്കുപടിഞ്ഞാറേ അതിർത്തിയിലൂടെ കല്ലടയാറ് ഒഴുകുന്നു. നദീതീരത്തിന്റെ നീളം ഏതാണ്ട് 9.5 കി. മീ. ആണ്. പഞ്ചായത്തിലെ പ്രധാനപ്പെട്ട തോടുകൾ വല്ലഭൻകരതോട്, പുത്തൻവീട്ടിൽ വെട്ടിമൂട്ടിൽ കൈതക്കോട് തോട്, ഏട്ടറതോട് എന്നിവയാണ്. മൊത്തത്തിൽ ഏകദേശം 17.5. കി. മീ നീളത്തിൽ ഈ പഞ്ചായത്തിലൂടെ തോടുകൾ കടന്നുപോകുന്നു.
പഞ്ചായത്തിലെ വടക്കേ അറ്റമായ ജലവണ്ണാംകുഴിയിൽ ഒരു വറ്റാത്ത നീരുറവ ഉണ്ട്

1917 - ൽ ആണ്. തോട്ടത്തിൽ ശ്രീ. പത്മനാഭപിളള പെൺകുട്ടികൾക്കുവേണ്ടി മാറനാട് സ്ഥാപിച്ച വിദ്യാലയമാണ് ഈ പ്രദേശത്തെ പ്രഥമ വിദ്യാഭ്യാസ സ്ഥാപനം. ഈ സ്ഥാപനം 1943 ൽ സർക്കാർ ഏറ്റെടുത്തു. 1925 ൽ കുഴിക്കലിടവകയിൽ വാറൂർ കെ. ഗോവിന്ദൻ പാങ്ങോട് സ്ഥാപിച്ച ജ്ഞാനാമൃതവർഷിണി അപ്പർ പ്രൈമറി സംസ്കൃത സ്കൂൾ ഈ പ്രദേശത്തെ വിദ്യാഭ്യാസചരിത്രത്തിലെ ഒരു നാഴികക്കല്ലായി. ഈ സ്ഥാപനവും 1948 ൽ നിലവിൽ വന്ന കുഴിക്കലിടവക ഹൈസ്കൂളും ഈ നാട്ടിൽ വിദ്യാഭ്യാസ രംഗത്ത് വിപ്ലവകരമായ മാറ്റങ്ങൾ ഉണ്ടാക്കി. പഞ്ചായത്തിൽ 11 പ്രൈമറി സ്കൂളുകളും, 2 അപ്പർ പ്രൈമറി സ്കൂളുകളും 3 ഹൈസ്കൂളുകളും 2 വൊക്കേഷണൽ ഹയർ സെക്കന്ററി സ്കൂളുകളും പ്രവർത്തിക്കുന്നു. ഇതിൽ 9 പ്രൈമറി സ്കൂളുകൾ സർക്കാർ മേഖലയിലും, ബാക്കി എല്ലാ സ്കൂളുകളും സ്വകാര്യ മേഖലയിലുമാണ്.

[[തെങ്ങ്]], [[നെല്ല്]], [[വാഴ]], [[മരച്ചീനി]], [[കിഴങ്ങുവർഗ്ഗങ്ങൾ]] ഇവയാണ്‌ ഈ പ്രദേശത്തെ മുഖ്യ വിളകൾ‍. പഴയ കാലത്ത് കർഷകർ കൂടുതൽ ശ്രദ്ധ നൽകിയിരുന്നത് നെൽകൃഷിക്കാണ്. ആകെ ഭൂമിയുടെ 14% നെൽവയലുകൾ ആയിരുന്നു. ഏകദേശം 470 ഹെക്ടർ സ്ഥലത്ത് തെങ്ങ് കൃഷി ചെയ്തു വരുന്നു. ഇപ്പോൾ തെങ്ങ് കൃഷി ഉപേക്ഷിച്ച് കർഷകൻ [[റബ്ബർ]] കൃഷിയിലേക്ക് തിരിയുന്നുണ്ട്. പഞ്ചായത്തിൽ മുഖ്യമായും വാഴ, മരച്ചീനി, പച്ചക്കറികൾ‍, പയറുവർഗ്ഗങ്ങൾ‍, [[കുരുമുളക്]] എന്നിവയാണ് ഇടവിളയായി കൃഷി ചെയ്തുവരുന്നത്.പവിത്രേശ്വരം പഞ്ചായത്തിലെ ജനങ്ങളുടെ പ്രധാന വരുമാന മാർഗ്ഗം കൃഷിയാണ്. കൃഷിയുടെ ഒരവിഭാജ്യ ഘടകമെന്ന നിലയിലും അടുത്ത വരുമാന മാർഗ്ഗമായും പരമ്പരാഗതമായി കന്നുകാലി വളർത്തലും ഉണ്ടായിരുന്നു. കാർഷിക വിളകളുടെ ഉത്പാദനത്തിന് വളമായും നിലം ഉഴുന്നതിനും കാലികളുടെ സേവനം ഉപയോഗപ്പെടുത്തുകയും അവയ്ക്ക് ആഹാരമായി കാർഷികവിളാവശിഷ്ടങ്ങളും ഉപോല്പന്നങ്ങളും നൽകി പരസ്പര പൂരകങ്ങളായി കൃഷിയേയും കന്നുകാലി വളർത്തലിനേയും നിലനിർത്തുകയും ചെയ്തിരുന്നു.

ആദ്യവ്യവസായങ്ങൾ എന്ന രീതിയിൽ പരിഗണിക്കാവുന്നത് പരമ്പരാഗത വ്യവസായങ്ങളും കൈത്തറിയുമാണ്. [[കശുമാവ്|കശുവണ്ടി]] വ്യവസായത്തിന്റെ വരവോടെ പഞ്ചായത്തിലെ ഏറ്റവും വലിയ വ്യവസായ യൂണിറ്റുകളായി കശുവണ്ടി മാറിയിരിക്കുന്നു. കശുവണ്ടി വ്യവസായം കഴിഞ്ഞാൽ ഏറ്റവും കൂടുതൽ തൊഴിലാളികൾ പ്രവർത്തിക്കുന്നത് ഇഷ്ടിക വ്യവസായത്തിലാണ്. കൂടാതെ [[ഖാദി]], [[ഈർച്ചമിൽ]], [[ബീഡി]], [[കൊപ്ര]] സംസ്കരണം, [[എഞ്ചിനീയറിംഗ്]], [[ഫർണിച്ചർ]]‍, ഗാർമെൻസ്, പാറപൊട്ടിക്കൽ തുടങ്ങി ചെറുവ്യവസായങ്ങളും നില നിൽക്കുന്നു.

പ്രധാന ഗതാഗതോപാധി റോഡുകളാണ്‌. 23.37 കി.മീ. പി ഡബ്ള്യൂ ഡി റോഡും, 114.960 കി.മീ. പഞ്ചായത്ത് റോഡുമാണ് ഉളളത്.

കേരളത്തിൽ കൂത്തമ്പലത്തിനു വെളിയിൽ വച്ച് ആദ്യമായി കൂത്ത് അവതരിപ്പിച്ചത് പഞ്ചായത്തിലെ ചെറുപൊയ്ക തെക്കേക്കര മഠത്തിൽ വച്ച് പ്രശസ്തനായ രാമൻചാക്യാരായിരുന്നു. [[പാക്കനാർ കളി]], [[കമ്പടിക്കളി]], [[ഭരതംകളി]] (കുറവരുകളി) എന്നിവയായിരുന്നു ഈ പ്രദേശത്ത് നിലനിന്നിരുന്ന പ്രധാന കലകൾ. പ്രമുഖ ആരാധനാലയങ്ങൾ കുഴിക്കലിടവക ശ്രീകൃഷ്ണ സ്വാമിക്ഷേത്രം, പാങ്ങോട് ദേവീക്ഷേത്രം, തിരു ആദിശമംഗലം ശ്രീകൃഷ്ണ സ്വാമിക്ഷേത്രം, ചേരിയിൽ ദേവീക്ഷേത്രം, പവിത്രേശ്വരം മലനട, [[പവിത്രേശ്വരം മഹാദേവർ ക്ഷേത്രം]], ഇടവട്ടം ഉടയൻകാവ് ക്ഷേത്രം, മാറനാട് കടലായ്മഠം ക്ഷേത്രം, മാറനാട് പുലമൺകാവ് ക്ഷേത്രം, പുലക്കാവ്, കൈതക്കോട് ക്ഷേത്രം, ചെറുപൊയ്ക ക്ഷേത്രം,കരിക്കൽ പാരിപ്പള്ളിൽ ശ്രി ദുർഗാദേവി ക്ഷേത്രം , കാരിക്കൽ പള്ളി, സെന്റ് തോമസ് പള്ളി ഇടവട്ടം, കൈതക്കോട് പള്ളി ഇവയാണ്. 
ചെറുപൊയ്ക ശാസ്താക്ഷേത്രത്തിലെ ഉത്സവത്തോടനുബന്ധിച്ച് ക്ഷേത്ര മതിൽക്കെട്ടിനുള്ളിൽ രണ്ട് കൊടിമരങ്ങൾ സ്ഥാപിച്ച് കൊടി കയറ്റുന്നുണ്ട്. ഒന്ന് തന്ത്രിയും മറ്റൊന്ന് കരക്കാരുമാണ് കയറ്റുന്നത്. കേരളത്തിലെ മറ്റൊരു ക്ഷേത്രത്തിലും പതിവില്ലാത്തതാണ്.
മലയാളനാടക സിനിമാവേദിയിലെ അതുല്യ പ്രതിഭയായിരുന്ന [[കൊട്ടാരക്കര ശ്രീധരൻ നായർ|കൊട്ടാരക്കര ശ്രീധരൻനായരുടെ]] നാടക കളരി ഈ പ്രദേശത്തിലെ പാങ്ങോട്ടായിരുന്നു. [[ഉണ്ണുനീലിസന്ദേശം|ഉണ്ണുനീലി സന്ദേശത്തിലെ]] “പുത്തൂരിക്കോ പുടവ” എന്ന പരമാർശം [[പുത്തൂർ|പുത്തൂരിനെപ്പറ്റിയാണെന്ന്]] (പുത്തൂർ - കൊല്ലത്തിനടുത്ത പ്രശസ്തമായ നെയ്തു കേന്ദ്രം) ജി പി ദാമോദരൻ പിളളയുടെ ഉണ്ണുനീലി സന്ദേശ വ്യാഖ്യാനത്തിൽ പറയുന്നു.

പവിത്രേശ്വരം പഞ്ചായത്തിൽ ആകെ 18 വാർഡുകളാണുള്ളത്<ref>http://www.electionker.org/warddetails/kollam.pdf</ref >. വാർഡുകളുടെ വിവരണം ചുവടെ കൊടുക്കുന്നു.
[[Category:കൊല്ലം ജില്ലയിലെ ഗ്രാമപഞ്ചായത്തുകൾ]]

</doc>
<doc id="116136" url="https://ml.wikipedia.org/wiki?curid=116136" title="അബ്ദുൾ റസൂൽ സയ്യഫ്">
അബ്ദുൾ റസൂൽ സയ്യഫ്

1980-കളിൽ അഫ്ഗാനിസ്താനിലെ സോവിയറ്റ് സൈന്യത്തിനെതിരെ പോരാടിയ ഒരു യാഥാസ്ഥിതിക ഇസ്ലാമിക പ്രതിരോധകക്ഷിയായ ഇത്തിഹാദ്-ഇ ഇസ്ലാമി ബരായെ അസാദി-യി അഫ്ഗാനിസ്താന്റെ (ഇസ്ലാമിക് യൂണിയൻ ഫോർ ദ് ലിബറേഷൻ ഓഫ് അഫ്ഗാനിസ്താൻ) നേതാവാണ് അബ്ദുൾ റസൂൽ സയ്യഫ്. (ഉസ്താദ് അബുൾ റാബി റസൂൽ സയ്യഫ് , , ജനനം: 1946, പാഗ്മാൻ താഴ്വര).

അഫ്ഗാനിസ്താനിലെ പോരാട്ടം അറബ് ലോകത്തേക്കെത്തിക്കാനും, അറബിനാടുകളിൽ നിന്നും മുജാഹിദീനുകളെ അഫ്ഗാനിസ്താനിലെത്തിക്കുന്നതിലുമുള്ള പ്രവർത്തനങ്ങളിൽ അബ്ദുൾ റസൂൽ സയ്യഫ് മുഖ്യപങ്കുവഹിച്ചു. സൗദി-ഈജിപ്‌ഷ്യൻ-അമേരിക്കൻ സമ്മർദ്ദത്തെത്തുടർന്ന് 1996-ൽ സുഡാനിൽ നിന്നും പലായനം ചെയ്യേണ്ടിവന്ന ഒസാമ ബിൻ ലാദനെ അഫ്ഗാനിസ്താനിലേക്ക് ആദ്യമായി സ്വാഗതം ചെയ്യത് അബ്ദുൾ റസൂൽ സയ്യഫ് ആണെന്ന് കരുതുന്നു.

താലിബാനുമായി അടുത്ത ബന്ധം പുലർത്തിയിരുന്നെങ്കിലും സയ്യഫിന്റെ കക്ഷി, താലിബാന്റെ എതിരാളികളായ വടക്കൻ സഖ്യത്തിൽ അംഗമായിരുന്നു. വടക്കൻ സഖ്യത്തിന്റെ സൈനികനേതാവായിരുന്ന അഹ്മദ് ഷാ മസൂദിന്റെ കൊലപാതകികൾക്ക് സഹായം നൽകി, വടക്കൻ സഖ്യത്തെ വഞ്ചിച്ചെന്നും സയ്യഫിനെതിരെ ആരോപണമുണ്ട്.
2005-ൽ സയ്യഫിന്റെ നേതൃത്വത്തിലുള്ള ഇത്തിഹാദി ഇസ്ലാമി കക്ഷി, ഇസ്ലാമിക് ദാവാ ഓർഗനൈസേഷൻ ഓഫ് അഫ്ഗാനിസ്താൻ എന്ന ഒരു രാഷ്ട്രീയകക്ഷിയായി പുനഃസംഘടിപ്പിച്ചു.

1946-ൽ കാബൂളിന് പടിഞ്ഞാറുള്ള പാഗ്മാനിൽ ജനിച്ച അബ്ദുൾ റസൂൽ സയ്യഫ്, കെയ്രോയിലെ അൽ-അസർ സർവകലാശാലയിലാണ് പഠനം നടത്തിയത്. പിൽക്കാലത്ത് കാബൂളിൽ ഒരു അദ്ധ്യാപകനായി. മുഹമ്മദ് ദാവൂദ് ഖാന്റെ ഭരണകാലത്ത്, ഇസ്ലാമികവാദികളെ അടിച്ചമർത്തുന്ന നടപടിയുടെ ഭാഗമായി, 1975-ൽ സയ്യഫ് അറസ്റ്റ് ചെയ്യപ്പെട്ടു. ജോർജ് വാഷിങ്ടൻ സർവകലാശാലയിൽ നിയമപഠനത്തിന് പോകാനായി വിമാനത്തിൽ കയാറാൻ തുടങ്ങുമ്പോഴായിരുന്നു ഈ അറസ്റ്റ്. തുടർന്ന് തടവിലായിരുന്ന ഇദ്ദേഹം, പിൽക്കാല കമ്മ്യൂണിസ്റ്റ് പ്രസിഡണ്ടായ ഹഫീസ് അള്ളാ അമീനുമായുള്ള ബന്ധുത്വം മൂലം 1979-ലെ ജയിൽ കൂട്ടക്കുരുതിയിൽ നിന്നും കഷ്ടിച്ച് രക്ഷപ്പെട്ടു.

1980-ൽ ജയിലിൽ നിന്ന് പുറത്തിറങ്ങിയ സയ്യഫ് പെഷവാറിലെത്തുകയും അവിടെ, പ്രതിരോധകക്ഷികളുടെ സം‌യുക്തസഖ്യമായിരുന്ന ഇസ്ലാമിക് യൂനിയൻ ഫോർ ദ് ലിബറേഷൻ ഓഫ് അഫ്ഗാനിസ്താന്റെ വക്താവായി. രണ്ടുവർഷത്തെ കാലാവധിക്കു ശേഷം, ഈ സ്ഥാനമൊഴിയാൻ വിസമ്മതിച്ച റസൂൽ സയ്യഫിനെ നിർബന്ധപൂർവ്വം സ്ഥാനത്തുനിന്ന് പുറത്താക്കുകയായിരുന്നു. ഇതോടെ അബ്ദുൾ റസൂൽ സയ്യഫ് പുതിയ സംഘടന ആരംഭിച്ചു. മാത്രമല്ല ഈ സംഘടനക്ക് സം‌യുക്തസഖ്യത്തിന്റെ അതേ പേരും (ഇസ്ലാമിക് യൂനിയൻ ഫോർ ദ് ലിബറേഷൻ ഓഫ് അഫ്ഗാനിസ്താൻ) ഉപയോഗിച്ചു. സംഘടനയിലെ പ്രവർത്തനപരിചയമുപയോഗിച്ച് അറബ് രാജ്യങ്ങളിൽ നിന്നും തുടർന്നും ധാരാളം ധനം സമാഹരിക്കുന്നതിൽ ഇദ്ദേഹം വിജയിച്ചു.

1985-ൽ പ്രതിരോധകക്ഷികൾ, ഇസ്ലാമിക് അലയൻസ് ഓഫ് അഫ്ഗാൻ മുജാഹിദീൻ എന്ന സഖ്യം രൂപീകരിച്ചപ്പോൽ സയ്യഫ് ഇതിന്റെയും അദ്ധ്യക്ഷനായി. സിബ്ഗത്തുള്ള മുജദ്ദിദി ആയിരുന്നു ഈ സഖ്യത്തിന്റെ ഉപാദ്ധ്യകക്ഷൻ.


</doc>
<doc id="116149" url="https://ml.wikipedia.org/wiki?curid=116149" title="സിബ്ഗത്തുള്ള മുജദ്ദിദി">
സിബ്ഗത്തുള്ള മുജദ്ദിദി

1992-ൽ കമ്മ്യൂണിസ്റ്റ് സർക്കാരിന്റെ പതനത്തിനു ശേഷം അഫ്ഗാനിസ്താനിൽ നിലവിൽ വന്ന മുജാഹിദീനുകളുടെ സർക്കാരിന്റെ ആദ്യത്തെ പ്രസിഡണ്ടാണ് സിബ്ഗത്തുള്ള മുജദ്ദിദി (Persian Dari Pashto صبغت الله مجددي, ജനനം 1926). ജഭാ-യി നജാത്-ഇ മില്ലി-യി അഫ്ഗാനിസ്താൻ (നാഷണൽ ലിബറേഷൻ ഫ്രണ്ട് ഓഫ് അഫ്ഗാനിസ്താൻ) എന്ന രാഷ്ട്രീയകക്ഷിയുടെ സ്ഥാപകനേതാവുമാണ് ഇദ്ദേഹം. അഫ്ഗാനിസ്താനിലെ പ്രശസ്തമായ മുജദ്ദിദി കുടുംബാംഗമായ സിബ്ഗത്തുള്ളയുടെ കക്ഷി, 1980-കളിൽ സോവിയറ്റ് സൈനികാധിനിവേശത്തിനെതിരെ പൊരുതുന്നതിൽ പ്രധാനപങ്കുവഹിച്ചിരുന്നു.

കമ്മ്യൂണിസ്റ്റുകളുടെ പതനത്തിനു ശേഷം 1992-ൽ അഫ്ഗാനിസ്താന്റെ പ്രസിഡണ്ടായെങ്കിലും രണ്ടു മാസത്തിനു ശേഷം പ്രതിരോധകക്ഷികൾക്കിടയിലെ മുൻ ധാരണപ്രകാരം പ്രസിഡണ്ട് പദവി, ബുർഹാനുദ്ദീൻ റബ്ബാനിക്ക് നൽകി. പിൽക്കാലത്ത് താലിബാന്റെ പതനത്തിനു ശേഷം 2003-ൽ രാജ്യത്തെ സാമൂഹികനേതാക്കളുടെ ഉന്നതസമിതിയായ ലോയ ജിർഗയുടെ അദ്ധ്യക്ഷനാകുകയും ചെയ്തു. മുജദ്ദിദി അദ്ധ്യക്ഷനായ ലോയ ജിർഗയാണ് രാജ്യത്തിന്റെ പുതിയ ഭരണഘടന അംഗീകരിച്ചത്.

2005-ൽ അഫ്ഗാൻ പാർലമെന്റിന്റെ ഉപരിസഭയായ മെഷ്രാനോ ജിർഗയുടെ നേതാവായി സിബ്ഗത്തുള്ള മുജദ്ദിദി തിരഞ്ഞെടുക്കപ്പെട്ടു. ഇതിനു പുറമേ രാജ്യത്തെ ദേശീയ സമാധാനക്കമ്മീഷന്റെ അദ്ധ്യക്ഷൻ കൂടിയാണ് ഇദ്ദേഹം.

1925-ൽ ജനിച്ച സിബ്ഗത്തുള്ള, കാബൂളിലും കെയ്‌റോയിലുമായാണ് വിദ്യാഭ്യാസം പൂർത്തിയാക്കിയത്. സോവിയറ്റ് നേതാക്കൾക്കെതിരെയുള്ള വധശ്രമത്തിന്റെ പേരിൽ 1959-64 കാലത്ത് ഇദ്ദേഹം തടവിലാക്കപ്പെട്ടിരുന്നു. 1970-ൽ അഫ്ഗാനിസ്താനിൽ നിന്ന് പലായനം ചെയ്യേണ്ടി വന്ന ഇദ്ദേഹം ഡെന്മാർക്കിൽ താമസമാക്കി. അഫ്ഗാനിസ്താനിലെ സോവിയറ്റ് അധിനിവേശത്തിനു ശേഷം മുജദ്ദിദി പെഷവാറിലെത്തുകയും ജഭാ-യി നജാത്-ഇ മില്ലി-യി അഫ്ഗാനിസ്താൻ (നാഷണൽ ലിബറേഷൻ ഫ്രണ്ട് ഓഫ് അഫ്ഗാനിസ്താൻ) എന്ന പ്രതിരോധകക്ഷി രൂപീകരിക്കുകയും അതിന്റെ അദ്ധ്യക്ഷനാകുകയും ചെയ്തു.

നാഷണൽ ലിബറേഷൻ ഫ്രണ്ട്, പരമ്പരാഗതപക്ഷത്തുള്ള ഒരു കക്ഷിയായിരുന്നു. കിഴക്കൻ അഫ്ഗാനിസ്താനിലെ നക്ഷ്ബന്ദീയ സൂഫി പ്രസ്ഥാനത്തിന്റേയും മുജദ്ദിദി കുടൂംബത്തിന്റേയും അണികൾ തന്നെയായിരുന്നു ഈ കക്ഷിയുടേയും പിന്നിലണിനിരന്നിരുന്നത്.
1989 ഫെബ്രുവരി 23-ന് ഇസ്ലാമികപ്രതിരോധകക്ഷികൾ പെഷവാറിൽ രൂപീകരിച്ച ഇടക്കാലസർക്കാരിന്റെ കാവൽ പ്രസിഡണ്ടായി മുജദ്ദിദി തിരഞ്ഞെടുക്കപ്പെട്ടിരുന്നു. 1992-ൽ കമ്യൂണിസ്റ്റുകളുടെ പതനശേഷം മുജാഹിദീനുകൾ കാബൂളിൽ അധികാരമേറ്റപ്പോൾ പെഷവാർ ധാരണപ്രകാരം ആദ്യ രണ്ടുമാസക്കാലം മുജദ്ദിദി പ്രസിഡണ്ടായി നിയമിതനായി. 1992 ഏപ്രിൽ 28 മുതൽ ജൂൺ 28 വരെയുള്ള രണ്ടുമാസക്കാലം ഇദ്ദേഹം രാജ്യത്തിന്റെ പ്രസിഡണ്ടായിരുന്നു. ഇതിനു ശേഷം അധികാരം ബുർഹാനുദ്ദീൻ റബ്ബാനിക്ക് കൈമാറി.



</doc>
<doc id="116150" url="https://ml.wikipedia.org/wiki?curid=116150" title="ചണ്ഡാലഭിക്ഷുകി">
ചണ്ഡാലഭിക്ഷുകി

മലയാള കവിയായ കുമാരനാശാൻ എഴുതിയ ഒരു ഖണ്ഡകാവ്യമാണ്‌ ചണ്ഡാലഭിക്ഷുകി(1922). ജാത്യാചാരങ്ങളുടെ അർത്ഥശൂന്യത വെളിവാക്കാനാണ് ചണ്ഡാലഭിക്ഷുകിയിലൂടെ കുമാരനാശാൻ ശ്രമിക്കുന്നത്. 
എന്ന് ദാഹജലത്തിനായി ചോദിച്ച ബുദ്ധഭിക്ഷുവിനോട് 

എന്നാണ്‌ മാതംഗി എന്ന ചണ്ഡാലസ്ത്രീ മറുപടി പറഞ്ഞത്.

എന്ന ബുദ്ധഭിക്ഷുവിന്റെ മറുപടിയിലൂടെ അയിത്തത്തിനെതിരെ ബോധവൽക്കരിക്കാൻ കവി ശ്രമിക്കുന്നു.


</doc>
<doc id="116162" url="https://ml.wikipedia.org/wiki?curid=116162" title="കാറൽമണ്ണ">
കാറൽമണ്ണ

കാറൽമണ്ണ പാലക്കാട് ജില്ലയിലെ ഒരു ഗ്രാമം ആണ്. കേരളീയ സംസ്കാരത്തിന്റെ ശബ്ദം, കലകളുടെ ഒരു കലവറയണിവടെ, പ്രകൃതി രമണീയം, നെൽ വയലുകളും കുന്നുകളും കാറൽമണ്ണയുടെ ഭംഗി കൂട്ടുന്നു.
കഥകളിയിൽ പ്രഗൽഭരായ ധാരാളം ആളുകളുടെ ജനനസ്ഥലമാണ്‌ കാറൽമണ്ണ. കഥകളിയിലെ സ്ത്രീകഥാപാത്രങ്ങൾക്ക് പ്രശസ്തനായ 
കോട്ടക്കൽ ശിവരാമന്റെ ജനനസ്ഥലം ഇവിടെയാണ്‌. 

കാറൽമണ്ണ നഗരത്തിൽത്തന്നൊണ് എൻ.എൻ.എൻ.എം.യു.പി സ്കൂൾ സ്ഥിതി ചെയ്യുന്നത്. എൽകെജി മുതൽ ഏഴാം ക്ലാസ്സുവരെയുള്ള കുട്ടികൾ ഇവിടെ പഠിക്കുന്നു. ഒരു ക്ഷേത്രവും ഇസ്ലാം പള്ളിയും ഇവിടെയുണ്ട്. സാംസ്കരികപ്രവർത്തനങ്ങൾക്ക് സ്ഥിരമായി വേദിയാകുന്ന വായനശാലയും നഗരപരിസരത്ത് തന്നെ സ്ഥിതി ചെയ്യുന്നു


</doc>
<doc id="116167" url="https://ml.wikipedia.org/wiki?curid=116167" title="ഗ്രീൻപീസ് പ്രസ്ഥാനം">
ഗ്രീൻപീസ് പ്രസ്ഥാനം

ഗ്രീൻപീസ് എന്നാൽ ഹരിതാഭമായ സമാധാനം അഥവാ പ്രകൃതിയുടെ പച്ചപ്പ് എന്നർത്ഥം. പരിസ്ഥിതിക്കു വേണ്ടി ആഗോളതലത്തിൽ പ്രവർത്തിക്കുന്ന ഒരു സംഘടനയാണ് ഗ്രീൻപീസ്. പേരിൽ മാത്രമല്ല പ്രവർത്തനത്തിലും ഗ്രീൻപീസ് ഇന്ന് പ്രകൃതിയുമായി വളരെയധികം അടുത്തുനിൽക്കുന്നു.

വാടകയ്ക്കെടുത്ത ഒരു പഴയ മീൻപിടുത്ത ബോട്ടിന്റെ പേരാണ് ഗ്രീൻപീസ്. ഫില്ലിസ് കോർമാക്ക് എന്നായിരുന്നു ബോട്ടിന്റെ ആദ്യനാമം. ശ്രമകരമായ ഒരു ദൗത്യവുമായി ആ ബോട്ടിൽ നടത്തിയ യാത്രയോടെയാണ് ഗ്രീൻപീസ് എന്ന സംഘടനയ്ക്ക് തുടക്കമായത്.

അലാസ്കയ്ക്ക് സമീപമുള്ള ഒരു പ്രകൃതിരമണീയമായ ദീപസമൂഹമാണ്"അല്യൂഷ്യൻ ദ്വീപുകൾ". അവിടെയുള്ള ആംചിറ്റ്ക എന്ന കൊച്ചു ദ്വീപിൽ അമേരിക്ക 1970-ഓടെ അണുപരീക്ഷണം നടത്താൻ തീരുമാനിച്ചു. പ്രകൃതിയുടെ കലവറ എന്ന് പരിസ്ഥിതിസ്നേഹികൾ വിശേഷിപ്പിക്കുന്ന സ്ഥലമാണ് അല്യൂഷൻ ദ്വീപുകൾ. വൻ‌തോതിൽ വംശനാശഭീഷണി നേരിടുന്ന കഷണ്ടിത്തലയൻ കഴുകൻ(ബാൾഡ് ഈഗിൾ) എന്ന കഴുകന്മാരുടെ ആവാസകേന്ദ്രമാണ് ഇവിടം. ഇതിനു പുറമേ വളരെയധികം ഭൂകമ്പസാധ്യതയുള്ള സ്ഥലവും. 

ഇവിടെ അണുപരീക്ഷണം നടത്തിയാലുണ്ടാകുന്ന വിപത്തുകൾ തിരിച്ചറിഞ്ഞ് കാനഡക്കാരായ ചിലർ അണുപരീക്ഷണത്തിനെതിരേ പൊരുതുവാൻ തീരുമാനിച്ചു. 1970ൽ കാനഡയിലെ വാൻ‌കൂവറിൽ അവർ ഒത്തുകൂടി. അണുപരീഷണത്തിനു മുൻപ് അല്യൂഷ്യൻ ദ്വീപിലേക്ക് ഒരു ബോട്ട് യാത്ര സംഘടിപ്പിക്കാനും, അതുവഴി ലോകശ്രദ്ധ അവിടേക്ക് തിരിച്ചുവിടാനുമായിരുന്നു അവരുടെ തീരുമാനം. 1971 സെപ്റ്റംബറിൽ കാനഡയിലെ വാൻ‌കൂവർ കടൽത്തീരത്തു നിന്നും സംഘം യാത്രയ്ക്കൊരുങ്ങി. റോബർട്ട് ഹണ്ടർ, പാട്രിക് മൂർ, ബോബ് കമ്മിങ്സ്, ബെൻ മെറ്റ്കാഫ്, ഡേവ് ബർമിങ്ഹാം എന്നിവരായിരുന്നു സംഘത്തിൽ. ഗ്രീൻപീസ് എന്ന കൊച്ച് ബോട്ടിൽ അവർ യാത്ര ആരംഭിച്ചു. പലരും ആദ്യമായി കടൽ‌യാത്ര നടത്തുന്നവർ. മഹത്തായ തങ്ങളുടെ ലക്ഷ്യത്തിൽ മനസ്സുറപ്പിച്ച് അവർ ശാന്തസമുദ്രത്തിലൂടെയുള്ള അവരുടെ യാത്ര തുടർന്നു. അല്യൂഷ്യൻ ദ്വീപുകളിൽ അമേരിക്ക നടത്തുന്ന അണുപരീക്ഷണം വീഡീയോയിൽ പകർത്തണം, വാർത്തയും ചിത്രങ്ങളും ജനങ്ങളിലെത്തിക്കണം, അതായിരുന്നു അവരുടെ ആദ്യന്തിക ലക്ഷ്യം. കടൽ ഒരു രാജ്യത്തിന്റേയും സ്വന്തമല്ലാതതിനാൽ പരീക്ഷണസ്ഥലത്തിന് കാവൽ നിൽക്കുന്ന അമേരിക്കൻ കപ്പലുകൾ തങ്ങളെ തടയില്ലെന്ന് അവർ കണക്കുകൂട്ടി

എന്നാൽ അവരുടെ കണക്കുകൂട്ടലുകൾ തെറ്റി. കാറും കോളും ശക്തമായപ്പോൾ ആംചിറ്റ്ക എന്ന ലക്ഷ്യമുപേക്ഷിച്ച് അലൂഷ്യൻ ദ്വീപിലെ മറ്റൊരു തുറമുഖത്ത് തങ്ങളുടെ ബോട്ട് അടുപ്പിക്കേണ്ടി വന്നു. ഇതൊരു അവസരമായി കണക്കാക്കിയ അമേരിക്ക, കസ്റ്റംസ് അനുമതിയില്ലാതെ തങ്ങളുടെ രാജ്യത്ത് നങ്കൂരമിട്ട കാനഡക്കാരെ അറസ്റ്റ് ചെയ്തു. പിന്നാലെ അണുപരീക്ഷണം വിജയകരമായി പൂർത്തിയാക്കുകയും ചെയ്തു. ലോകത്തിലെ ഏറ്റവും പ്രബലമായ രാജ്യം. അതിനെതിരെ ഏതാനും ചെറിയ മനുഷ്യർ! അമേരിക്കയുടെ അണുപരീക്ഷണത്തിനെതിരേ അവർ നടത്തിയ പ്രധിഷേധം വൻ‌തോതിൽ മാധ്യമശ്രദ്ധ പിടിച്ചുപറ്റി. അണുപരീഷണം പരിസ്ഥിതിയിലുണ്ടക്കുന്ന ദുരന്തങ്ങൾ ജനമറിഞ്ഞു. അണുപരീഷണത്തിനെതിരേ ജനാഭിപ്രായമുണർന്നു. ഒടുവിൽ അലൂഷ്യൻ ദ്വീപുകൾ മേലിൽ അണുപരീഷണ വേദിയാക്കില്ലെന്ന് അമേരിക്കയ്ക്ക് പ്രഖ്യാപിക്കേണ്ടി വന്നു. അങ്ങനെ കാനഡക്കാരുടെ ആ ബോട്ട് യാത്ര വിജയിച്ചു.

ഒരൊറ്റ വിജയത്തിൽ കെട്ടുപോകുന്നതല്ലായിരുന്നു. പ്രധിഷേധക്കാരിൽ പലരുടേയും അവേശം.പരിസ്ഥിതിക്ക് എതിരേ നടക്കുന്ന പ്രവർത്തനങ്ങൾക്ക് നേരെ പ്രധിഷേധം തുടരാൻ തന്നെ അവർ തീരുമാനിച്ചു. അങ്ങനെ 1971ൽ "ഗ്രീൻപീസ് പ്രസ്ഥാനം" (ഗ്രീൻപീസ് ഫൗണ്ടേഷൻ - Greenpeace Foundation) രൂപീകരിച്ചു. മുഴുവൻ പേര് "വാൻ‌കൂവർ ഗ്രീൻപീസ് ഫൗണ്ടേഷൻ". റേഡിയോ ജേർണലിസ്റ്റും കാനഡയിലെ രാഷ്ട്രീയ പ്രവർത്തകനുമായ ബെൻ മെറ്റ്കാഫ് ആയിരുന്നു ആദ്യത്തെ ചെയർമാൻ. അമേരിക്ക, ബ്രിട്ടൻ തുടങ്ങിയ രാജ്യങ്ങളിലും വൈകാതെ ഇത്തരം സംഘടനകൾ രൂപമെടുത്തു. ഇവയെല്ലാം പരസ്പരം ബന്ധപ്പെട്ട് പ്രവർത്തിക്കാൻ തുടങ്ങിയതോടെ ഗ്രീൻപീസ് ഒരു ആഗോള സംഘടനയായി വളർന്നു. 

1973ൽ ഗ്രീൻപീസ് ഫ്രാൻസിനെതിരേ പൊരുതി ലോകശ്രദ്ധ നേടി. തെക്കൻ ശാന്തസമുദ്രത്തിലെ പോളിനേഷ്യൻ ദ്വീപായ മൊറൗറ അറ്റോളിൽ തുറന്ന അണുപരീക്ഷണം നടത്താൻ തീരുമാനിച്ചതിനെ തുടർന്നായിരുന്നു ഇത്. പരീഷണത്തിനെതിരേ പ്രതിഷേധിക്കാൻ റൈൻബൗ വാറിയർ ഉൾപ്പെടെ മൂന്ന് ബോട്ടുകളിൽ ദ്വീപിലെത്തിയ ഗ്രീൻപീസ് പ്രവർത്തകരെ ഫ്രഞ്ച് സേന കടന്നാക്രമിച്ചു. റൈൻബൗ വാറിയർ ഫ്രഞ്ചുസേന ബോംബിട്ട് മുക്കിക്കളഞ്ഞു. ഇതിനെതിരേയും ലോകവ്യാപകമായി പ്രധിഷേധമുയർന്നു. ഗത്യന്തരമില്ല്ലാതെ വന്നപ്പോൾ, തുറന്ന അന്തരീക്ഷത്തിൽ അണുപരീഷണം നടത്തില്ലെന്ന് ഫ്രഞ്ച് സർക്കാർ പ്രഖ്യാപിച്ചു. ഗ്രീൻപീസ് നേടിയ അടുത്ത വിജയം.

1979ൽ ഹോളണ്ടിലെ ആംസ്റ്റർഡാം ആസ്ഥാനമായി ഗ്രീൻ‌പീസ് ഇന്റർനാഷണൽ( ജി. പി. ഐ) രൂപീകരിച്ചു. ഡേവിഡ് മക് ടഗ്ഗാർട്ട് ആയിരുന്നു ആദ്യ ഡയറക്ടർ. ആഗോള സംഘടനയായതോടെ ഗ്രീൻപീസിന്റെ ലക്ഷ്യങ്ങളും വിപുലമായി. ഇന്ന് 40 രാജ്യങ്ങളിൽ ഗ്രീൻപീസിന് ഓഫീസുകളുണ്ട്. ഏതു വെല്ലുവിളിയും നേരിടാൻ കഴിയുന്ന പ്രവർത്തകരാണ് ഗ്രീൻപീസിന്റെ ശക്തി. ലോകമെങ്ങും 28 ലക്ഷത്തോളം പ്രചാരകർ ഈ പരിസ്ഥിതി സംഘടനയ്ക്കുണ്ട്. പ്രകൃതിയെ തെല്ലും വകവയ്ക്കാതെ പണത്തിനു പിന്നാലെ പായുന്ന ലോകത്തിന് ഗ്രീൻപീസ് നൽകുന്ന സന്ദേശം ഇതാണ് ഭൂമിയിലെ അവസാനത്തെ മരവും വെട്ടിവീഴ്ത്തപ്പെടുമ്പോൾ, അവസാനത്തെ നദിയിലും വിഷം കലർത്തുമ്പോൾ, അവസാനത്തെ മത്സ്യവും പിടഞ്ഞ് ചാവുമ്പോൾ നാം ഒന്നു മനസ്സിലാക്കും; പണം തിന്നാൽ വിശപ്പു മാറില്ല... 

ബഹുരാഷ്ട്ര കമ്പനികളുടെ ഘടനയാണ് ഗ്രീൻപീസ് ഇന്റർനാഷണലിന്. എക്സിക്കൂട്ടീവ് ഡയറക്റ്ററാണ് മേധാവി. ഇതിനു താഴെ കാമ്പെയ്ൻ ഡയറക്റ്റർ,കമ്യൂണിക്കേഷൻസ് ഡയറക്റ്റർ എന്നിവർ. ഇവരെല്ലാം ശമ്പളം പറ്റുന്ന മുഴുവൻ സമയ ഉദ്യോഗസ്ഥരാണ്. എന്നാൽ യാതൊരു പ്രതിഫലവും പറ്റാതെ പ്രചാരണത്തിനു ചുക്കാൻ പിടിക്കുകയും, അതതു രാജ്യത്തെ ഓഫീസുകൾ പ്രവർത്തിപ്പിക്കുന്നത് ഗ്രീൻപീസ് പ്രവർത്തകരാണ്.

പരിസ്ഥിതിക്കായി പ്രവർത്തിക്കുന്ന ലോകത്തിലെ ഏറ്റവും വലിയ സംഘടനകളിലൊന്നാണ് ഗ്രീൻപീസ്. സ്വതന്ത്രമായ പ്രവർത്തനശൈലിയാണ് അവരുടേത്. ഏതെങ്കിലും സർക്കാരിൽ നിന്നോ, കോർപ്പറേഷനുകളിൽ നിന്നോ അവർ പണം സ്വീകരിക്കാറില്ല. അംഗ്വത്വഫീസും അംഗങ്ങളിൽ നിന്നുള്ള സംഭാവനകളുമാണ് ഗ്രീൻപീസിന്റെ വരുമാന മാർഗ്ഗം.

ഇന്ത്യയിലും ഗ്രീൻപീസിന് ഓഫീസുണ്ട്. ഗ്രീൻപീസിന്റെ ഇന്ത്യയിലെ പ്രവർത്തനങ്ങളിൽ ഏറെ ശ്രദ്ധ പിടിച്ചുപറ്റിയത് 1984ലെ ഭോപ്പാൽ ദുരന്തത്തിനെതിരേയുള്ള മുന്നേറ്റങ്ങളായിരുന്നു.

വലിയ ശമ്പളം പറ്റുന്ന ഡയറക്റ്റർ‌മാർ തലപ്പത്തിരിക്കുന്നതിനാൽ ധാരാളം വിമർശനങ്ങളും ഗ്രീൻപീസിന് നേരിടേണ്ടി വന്നിട്ടുണ്ട്. ലാഭം ഉണ്ടാക്കുന്ന ഒരു കമ്പനി പോലെയാണ് ഇവർ പ്രവർത്തിക്കുന്നത് എന്നതാണ് ഇവയിൽ പ്രധാന വിമർശനം.



</doc>
<doc id="116176" url="https://ml.wikipedia.org/wiki?curid=116176" title="പാണ്ഡുരംഗ് വാമൻ കാനെ">
പാണ്ഡുരംഗ് വാമൻ കാനെ

ഡോ. പാണ്ഡുരംഗ് വാമൻ കാനെ (മറാത്തി:डॉ. पांडुरंग वामन काणे 1880-1972) പ്രശസ്ത ചരിത്രകാരനും സംസ്കൃത പണ്ഡിതനുമായിരുന്നു. മഹാരാഷ്ട്രയിലെ രത്നഗിരി ജില്ലയിൽ ഒരു യാഥാസ്ഥിതിക ചിത്‌പവൻ ബ്രാഹ്‌മണ കുടുംബത്തിലാണ്‌ അദ്ദേഹം ജനിച്ചത്. രാജ്യസഭയിലേക്ക് നാമനിർ‌ദ്ദേശം ചെയ്യപ്പെട്ട അംഗമായിരുന്ന ഡോ. കാനെക്ക് 1963-ൽ ഭാരത രത്നം നൽകപ്പെട്ടു.

പല നൂറ്റാണ്ടുകളിലായി രചിക്കപ്പെട്ട ഗ്രന്ഥങ്ങൾ പരിശോധിച്ച് പുരാതന ഇന്ത്യയിലെ പെരുമാറ്റച്ചട്ടങ്ങൾ രൂപം കൊണ്ടതിനെക്കുറിച്ച് വിവരിക്കുന്ന "ഹിസ്റ്ററി ഒഫ് ധർമ്മശാസ്ത്ര" ആണ്‌ അദ്ദേഹത്തിന്റെ പ്രധാന സംഭാവന. ഇംഗ്ലീഷ് രചിക്കപ്പെട്ട ഇത് അഞ്ച് വാല്യങ്ങളിലായി 6,500-ഓളം താളുകളിൽ വ്യാപിച്ചുകിടക്കുന്നു. ഏഷ്യാറ്റിക് സൊസൈറ്റി ഒഫ് ബോംബെ, ഭണ്ഡാർക്കർ ഓറിയെന്റൽ റിസർച്ച് ഇൻസ്റ്റിറ്റ്യൂട്ട് എന്നിവിടങ്ങളിൽ ലഭ്യമായ രേഖകളാണ്‌, മുഖ്യമായും അദ്ദേഹം ഗവേഷണത്തിനുപയോഗിച്ചത്. "വ്യവഹാരമയൂഖ" എന്ന ഗ്രന്ഥം എഴുതുമ്പോൾ അതിന്‌ അവതാരികയായാണ്‌ "ഹിസ്റ്ററി ഒഫ് ധർമ്മശാസ്ത്ര" എഴുതാൻ തുടങ്ങിയതെങ്കിലും അതൊരു ബൃഹദ്‌ഗ്രന്ഥമായി പരിണമിക്കുകയാണുണ്ടായത്.



</doc>
<doc id="116181" url="https://ml.wikipedia.org/wiki?curid=116181" title="കമ്മീഷണർ (ചലച്ചിത്രം)">
കമ്മീഷണർ (ചലച്ചിത്രം)

ഷാജി കൈലാസിന്റെ സംവിധാനത്തിൽ സുരേഷ് ഗോപി, എം.ജി. സോമൻ, രതീഷ്, ശോഭന എന്നിവർ പ്രധാന വേഷങ്ങളിൽ അഭിനയിച്ച് 1994-ൽ പ്രദർശനത്തിനിറങ്ങിയ ഒരു മലയാള ചലച്ചിത്രമാണ് കമ്മീഷണർ. സുനിത പ്രൊഡക്ഷൻസിന്റെ ബാനറിൽ എം. മണി നിർമ്മിച്ച ഈ ചിത്രം വിതരണം ചെയ്തത് അരോമ റിലീസ് ആണ്. സുരേഷ് ഗോപിയുടെ ചലച്ചിത്ര ജീവിതത്തിലെ ഒരു വഴിത്തിരിവാണ് ഈ സിനിമയിലെ ഭരത് ചന്ദ്രൻ എന്ന ഐ.പി.എസ്. ഉദ്യോഗസ്ഥന്റെ വേഷം. കഥ, തിരക്കഥ, സംഭാഷണം എന്നിവ നിർവ്വഹിച്ചത് രഞ്ജി പണിക്കർ ആണ്.


ഗാനങ്ങളില്ലാത്ത ഈ ചിത്രത്തിന്റെ പശ്ചാത്തല സംഗീതം ഒരുക്കിയത് രാജാമണി ആണ്.




</doc>
<doc id="116192" url="https://ml.wikipedia.org/wiki?curid=116192" title="ലഘു (ഛന്ദഃശാസ്ത്രം)">
ലഘു (ഛന്ദഃശാസ്ത്രം)

ഭാരതീയ ഭാഷകളിലെ അക്ഷരങ്ങളെ ഉച്ചാരണത്തിനെടുക്കുന്ന സമയം ആധാരമാക്കി രണ്ടായി ഭാഗിച്ചിരിക്കുന്നതിൽ ഒന്നാണ് ലഘു. അക്ഷരങ്ങളുടെ ഉച്ചാരണകാലത്തെ മാത്ര എന്നാണ് പറയുന്നത്. ഒരു മാത്രയുള്ള അക്ഷരം ലഘു. രണ്ടുമാത്രയുള്ള അക്ഷരം ഗുരു. എല്ലാ ദീർഘാക്ഷരങ്ങളും ഗുരുവാണ്. ഹ്രസ്വാക്ഷരങ്ങൾ സാധാരണയായി ലഘുവായിരിക്കും. എന്നാൽ ഹ്രസ്വാക്ഷരത്തിനു പുറകേ കൂട്ടക്ഷരമോ, അനുസ്വാരമോ, ശക്തിയായി ഉച്ചരിക്കുന്ന ചില്ലോ (ൺ, ൻ, ഇത്യാദി) വന്നാൽ ആ ലഘു ഗുരുവാകും.

മലയാളത്തിൽ, ഒരു അക്ഷരം ലഘുവാണെന്ന് കാണിക്കാൻ ആ അക്ഷരത്തിനുമുകളിലായി വക്രരേഖ (υ) ഉപയോഗിക്കുന്നു. 



</doc>
<doc id="116194" url="https://ml.wikipedia.org/wiki?curid=116194" title="ഗുരു (ഛന്ദഃശാസ്ത്രം)">
ഗുരു (ഛന്ദഃശാസ്ത്രം)

ഭാരതീയ ഭാഷകളിലെ അക്ഷരങ്ങളെ ഉച്ചാരണത്തിനെടുക്കുന്ന സമയം ആധാരമാക്കി രണ്ടായി ഭാഗിച്ചിരിക്കുന്നതിൽ ഒന്നാണ് ഗുരു. അക്ഷരങ്ങളുടെ ഉച്ചാരണകാലത്തെ മാത്ര എന്നാണ് പറയുന്നത്. ഉച്ചരിക്കാൻ രണ്ട് മാത്രകൾ വേണ്ട അക്ഷരം ഗുരു. എല്ലാ ദീർഘാക്ഷരങ്ങളും ഗുരുവാണ്. ഹ്രസ്വാക്ഷരങ്ങൾ സാധാരണയായി ലഘുവായിരിക്കും. എന്നാൽ ഹ്രസ്വാക്ഷരത്തിനു പുറകേ കൂട്ടക്ഷരമോ, അനുസ്വാരമോ, ശക്തിയായി ഉച്ചരിക്കുന്ന ചില്ലോ (ൺ, ൻ, ഇത്യാദി) വന്നാൽ ആ ലഘു ഗുരുവാകും.

മലയാളത്തിൽ, ഒരു അക്ഷരം ഗുരുവാണെന്ന് കാണിക്കാൻ ആ അക്ഷരത്തിനുമുകളിലായി തിരശ്ചീനമായ ഋജുരേഖ (–) ഉപയോഗിക്കുന്നു.



</doc>
<doc id="116207" url="https://ml.wikipedia.org/wiki?curid=116207" title="വർക്കല ജനാർദ്ദനസ്വാമി ക്ഷേത്രം">
വർക്കല ജനാർദ്ദനസ്വാമി ക്ഷേത്രം

തിരുവനന്തപുരം ജില്ലയിലെ വർക്കല താലൂക്കിൽ വർക്കല പട്ടണത്തിൽ സ്ഥിതിചെയ്യുന്ന ഒരു ക്ഷേത്രമാണ് ജനാർദ്ദനസ്വാമിക്ഷേത്രം. ഇവിടത്തെ പ്രധാന പ്രതിഷ്ഠ മഹാവിഷ്ണുവാണ്. "ദക്ഷിണകാശി" എന്നാണ് ഈ ക്ഷേത്രം അറിയപ്പെടുന്നത്. അറബിക്കടലിന്റെ തീരത്ത് ഒരു കുന്നിന്റെ മുകളിലാണ് ക്ഷേത്രം സ്ഥിതിചെയ്യുന്നത്. പിതൃതർപ്പണത്തിന് വളരെയധികം പേരുകേട്ട ക്ഷേത്രമാണിത്. തിരുവല്ലം, തിരുനാവായ, തിരുനെല്ലി എന്നിവയ്ക്കൊപ്പമാണ് പിതൃതർപ്പണത്തിൽ വർക്കലയുടെയും സ്ഥാനം. കർക്കടകവാവ് ദിവസം നിരവധി ഭക്തരാണ് ക്ഷേത്രത്തിനടുത്തുള്ള പാപനാശം ബീച്ചിൽ ബലിതർപ്പണത്തിനെത്തുന്നത്. ബലിയിടാനായി പ്രത്യേക സൗകര്യങ്ങൾ ക്ഷേത്രം ഒരുക്കിവച്ചിട്ടുണ്ട്. തിരുവിതാംകൂർ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം. 

ഒരു ദിവസം നാരദമഹർഷി ഇന്ന് ക്ഷേത്രമിരിയ്ക്കുന്ന സ്ഥലത്തിന് മുകളിലുള്ള ആകാശത്തുകൂടെ മഹാവിഷ്ണുവിനൊപ്പം സഞ്ചരിയ്ക്കുകയായിരുന്നു. അപ്പോൾ നാരദന്റെ ജ്യേഷ്ഠന്മാരായ ഒമ്പത് പ്രജാപതിമാർ (മരീചി, അത്രി, അംഗിരസ്സ്, പുലസ്ത്യൻ, പുലഹൻ, ക്രതു, വസിഷ്ഠൻ, ദക്ഷൻ, ഭൃഗു) ഇത് കാണുന്നുണ്ടായിരുന്നു. എന്നാൽ, അവർക്ക് ഭഗവാനെ കാണാൻ കഴിയുന്നുണ്ടായിരുന്നില്ല. ഈ വിവരം അവർ പിതാവായ ബ്രഹ്മാവിനെ അറിയിച്ചു. എന്നാൽ, ബ്രഹ്മാവ് ആ ധാരണ തിരുത്തി. തുടർന്ന്, സ്വന്തം സഹോദരനെ സംശയിച്ചതിൽ ഏറെ ദുഃഖിതരായ അവർ പാപപരിഹാരാർത്ഥം തപസ്സനുഷ്ഠിയ്ക്കാൻ തീരുമാനിച്ചു. നാരദൻ തന്റെ വൽക്കലം (മരവുരി) വലിച്ചെറിഞ്ഞ് അവർക്ക് തപസ്സനുഷ്ഠിയ്ക്കാനുള്ള സ്ഥലം കാണിച്ചുകൊടുത്തു. അങ്ങനെ, നാരദന്റെ വൽക്കലം വന്നുവീണ സ്ഥലം 'വൽക്കല' എന്നും പിന്നീട് അത് ലോപിച്ച് 'വർക്കല' എന്നും അറിയപ്പെട്ടു.

ഒരിയ്ക്കൽ ബ്രഹ്മാവ് ഒരു വലിയ യാഗം നടത്താൻ തീരുമാനിച്ചു. ഇതിന് ഏറ്റവും ഉചിതമായ സ്ഥലമായി അദ്ദേഹം വർക്കല തിരഞ്ഞെടുത്തു. കടലിന്റെ മനോഹാരിതയും, മണപ്പുറങ്ങളും അദ്ദേഹത്തെ വളരെയധികം ആകർഷിച്ചു. തുടർന്ന് യാഗശാലയൊരുങ്ങി. ബ്രഹ്മാവ് യാഗം തുടങ്ങി. എന്നാൽ, യാഗത്തിൽ മുഴുകിയ അദ്ദേഹം സൃഷ്ടികർമ്മം മറന്നുപോയി. ഭൂമിയിൽ ജീവജാലങ്ങൾ വേദനകൊണ്ട് പുളഞ്ഞു. ഈയൊരു സംഭവം മനസ്സിലാക്കിയ മഹാവിഷ്ണു ഒരു വൃദ്ധബ്രാഹ്മണന്റെ വേഷത്തിൽ യാഗശാലയിലെത്തി ഭിക്ഷ യാചിച്ചു. ബ്രഹ്മാവിന്റെ പരികർമ്മികൾ വൃദ്ധനെ കാണുകയും അദ്ദേഹത്തിന് ഭക്ഷണം നൽകുകയും ചെയ്തു. എന്നാൽ, എത്ര കഴിച്ചിട്ടും വൃദ്ധന് മതിയായില്ല. ഈയൊരു വിഷയം പരികർമ്മികൾ ബ്രഹ്മാവിനെ അറിയിച്ചു. സാക്ഷാൽ മഹാവിഷ്ണു തന്നെയാണ് വൃദ്ധനായി വന്നിരിയ്ക്കുന്നതെന്ന് മനസ്സിലാക്കിയ ബ്രഹ്മാവ് ഉടനെ പരികർമ്മികൾക്കൊപ്പം ഭഗവാന്റെയടുത്തെത്തി. ഭഗവാൻ ഭക്ഷണം കഴിയ്ക്കുന്ന കാഴ്ച അദ്ദേഹത്തെ സ്തബ്ധനാക്കി. അദ്ദേഹം പറഞ്ഞു: 'ഭഗവാനേ, ഇത് അങ്ങ് ഇനിയും കഴിച്ചുകൊണ്ടിരിയ്ക്കരുത്. ഇത് തുടർന്നാൽ ലോകം അവസാനിയ്ക്കും. അതിനാൽ ഉടനെ ഇത് നിർത്തണം.' ഭഗവാൻ ഉടനെ ബ്രഹ്മാവിനോട് യാഗം മതിയാക്കി സൃഷ്ടികർമ്മം നടത്താൻ അഭ്യർത്ഥിച്ചു. തുടർന്ന്, യാഗം നടന്ന സ്ഥലത്ത് ഇന്ദ്രാദിദേവന്മാർ ക്ഷേത്രം പണിത് ഭഗവദ്പ്രതിഷ്ഠ നടത്തി. ആ ക്ഷേത്രമാണ് വർക്കല ജനാർദ്ദനസ്വാമിക്ഷേത്രം.

വർക്കല ക്ഷേത്രത്തിന് ഏകദേശം ആയിരത്തിലധികം വർഷം പഴക്കമുണ്ടെന്ന് പറയപ്പെടുന്നു. എന്നാൽ അത് വ്യക്തമാക്കാനുള്ള രേഖകൾ കുറവാണ്. പിന്നീടൊരു കാലത്ത് ക്ഷേത്രം വിദേശികളുടെയും മറ്റും ആക്രമണം കാരണം തകർന്നുപോയി. ആ സമയത്താണ് ബാധോപദ്രവം കൊണ്ട് പൊറുതിമുട്ടിയിരുന്ന ഒരു പാണ്ഡ്യരാജാവ് ഇവിടെയെത്തിയത്. തന്റെ നാട്ടിലേതടക്കം പ്രശസ്തമായ നിരവധി ക്ഷേത്രങ്ങൾ സന്ദർശിച്ചിട്ടും അദ്ദേഹത്തിന് ബാധോപദ്രവത്തിൽ നിന്ന് മുക്തിയുണ്ടായില്ല. അങ്ങനെ പതുക്കെ വർക്കലയിലെത്തിയ അദ്ദേഹം, നാശോന്മുഖമായ ജനാർദ്ദനസ്വാമിക്ഷേത്രം കാണാനിടയായി. ആ ക്ഷേത്രം നന്നാക്കണമെന്ന് ആഗ്രഹിച്ച രാജാവ് ജനാർദ്ദനസ്വാമിയോട് പ്രാർത്ഥിച്ചു. അങ്ങനെയിരിയ്ക്കേ ഒരു അശരീരിയുണ്ടായി. അതിങ്ങനെയായിരുന്നു:

ഭഗവാന്റെ അരുളപ്പാടാണ് ഇതെന്ന് മനസ്സിലാക്കിയ രാജാവ്, പിറ്റേന്ന് കടൽത്തീരത്തെത്തുകയും പൂക്കളൊഴുകുന്നത് കണ്ട ഭാഗത്ത് ഇറങ്ങിത്തപ്പി വിഗ്രഹം കണ്ടുപിടിയ്ക്കുകയും ചെയ്തു. പറഞ്ഞതുപോലെ വിഗ്രഹത്തിന്റെ മുന്നിലെ വലതുകൈ നഷ്ടപ്പെട്ടിരുന്നു. അവിടെ സ്വർണ്ണത്തിൽ ഒരു കൈ വച്ചുപിടിപ്പിയ്ക്കുകയും അത് ഉറച്ചുപോകുകയും ചെയ്തു. തുടർന്ന്, തന്റെ ചെലവുമുഴുവൻ വിനിയോഗിച്ച് അദ്ദേഹം ക്ഷേത്രം പണിതു. അങ്ങനെയാണ് ഈ ക്ഷേത്രം നിലവിൽ വന്നത്.

ഒരിയ്ക്കൽ ക്ഷേത്രത്തിന്റെ പടിഞ്ഞാറുള്ള കടൽ വഴി പോകുകയായിരുന്ന ഡച്ചുകാർ, പെട്ടെന്ന് കപ്പൽ കുടുങ്ങിയതായി മനസ്സിലാക്കുകയും, നാട്ടുകാരിൽ നിന്ന് ക്ഷേത്രത്തെക്കുറിച്ചറിഞ്ഞ കപ്പിത്താൻ, സഹായിയോടൊപ്പം ക്ഷേത്രത്തിലെത്തുകയും രണ്ട് പടുകൂറ്റൻ മണികൾ ക്ഷേത്രത്തിൽ സമർപ്പിയ്ക്കുകയും ചെയ്തു. അതോടെ കപ്പൽ ഓടിത്തുടങ്ങി. ഈ മണികൾ ഇന്നും ക്ഷേത്രമുറ്റത്ത് തെക്കുഭാഗത്തായി കാണാം. ഇവയിൽ കപ്പിത്താന്റെയും സഹായിയുടെയും പേരുകൾ കൊത്തിവച്ചിട്ടുണ്ട് (പീറ്റർ വോൺ ബെൽസൺ, മൈക്കിൾ എഡ്വാർഡ്).

പിൽക്കാലത്ത്, ക്ഷേത്രം തിരുവിതാംകൂർ രാജാക്കന്മാരുടെ കീഴിൽ വന്നു. അക്കാലത്ത് ക്ഷേത്രം വൻ ഭൂസ്വത്തുക്കളുള്ളതായിരുന്നു. വർക്കലയിലും സമീപപ്രദേശങ്ങളിലുമായി കണ്ടമാനം ഭൂസ്വത്തുകൾ ഇവരുടെ പേരിലുണ്ടായിരുന്നു. തിരുവിതാംകൂർ ഇന്ത്യൻ യൂണിയനിൽ ചേർന്നപ്പോഴാണ് ക്ഷേത്രം തിരുവിതാംകൂർ ദേവസ്വം ബോർഡ് ഏറ്റെടുത്തത്. ഇപ്പോൾ ദേവസ്വം ബോർഡിനുകീഴിലെ ഒരു ഗ്രൂപ്പ് ആസ്ഥാനമാണ് വർക്കല. വൻ നടവരവുള്ള ക്ഷേത്രമാണിത്. 

വർക്കല പട്ടണത്തിന്റെ പടിഞ്ഞാറുഭാഗത്ത് പാപനാശം ബീച്ചിനടുത്ത് സമുദ്രനിരപ്പിൽ നിന്ന് ഏകദേശം 200 അടി ഉയരമുള്ള ഒരു കുന്നിന്റെ മുകളിലാണ് ക്ഷേത്രം സ്ഥിതിചെയ്യുന്നത്. കിഴക്കോട്ടാണ് ക്ഷേത്രത്തിന്റെ ദർശനം. കിഴക്കേ നടയിൽ നിന്ന് മുകളിലെത്താൻ ഏതാണ്ട് അൻപതിനടുത്ത് പടിക്കെട്ടുകളുണ്ട്. കേരളീയ ശൈലിയിൽ പണിത ക്ഷേത്രത്തിന്റെ കിഴക്കേ ഗോപുരം പ്രൗഢിയോടെ നിലകൊള്ളുന്നു. 'ചക്രതീർത്ഥം' എന്ന് പേരുള്ള ക്ഷേത്രക്കുളം വടക്കുഭാഗത്ത് നീണ്ടുനിവർന്നുകിടക്കുന്നു. ഐതിഹ്യപ്രകാരം മഹാവിഷ്ണുവിന്റെ സുദർശനചക്രം കൊണ്ടുണ്ടായ കുളമാണിത്. അതിനാലാണ് 'ചക്രതീർത്ഥം' എന്ന പേര്. ചക്രതീർത്ഥത്തിന്റെ കിഴക്കേക്കരയിൽ ഒരു ചെറിയ ഹനുമാൻ ക്ഷേത്രവുമുണ്ട്. വളരെ ചെറിയൊരു ക്ഷേത്രമാണിത്. ഈയടുത്ത കാലത്താണ് ഇത് നവീകരിച്ചത്. വടക്ക്, തെക്ക് വശങ്ങളിലും പടിക്കെട്ടുകളോടുകൂടിയ പ്രവേശനകവാടങ്ങൾ കാണാം. വടക്കേ പ്രവേശനകവാടത്തിന്റെ താഴെ ക്ഷേത്രക്കുളത്തിനും റോഡിനുമിടയിൽ ഭഗവാന്റെ പാദതീർത്ഥം എന്ന സങ്കല്പത്തിൽ ഒരു ചെറിയ കുളവും കാണാം. അതിന് തൊട്ടടുത്ത് ഒരു ശാസ്താക്ഷേത്രവുമുണ്ട്. 'ചെറിയ കുളത്തൂപ്പുഴ ധർമ്മശാസ്താക്ഷേത്രം' എന്നാണ് ഇതിന്റെ പേര്. വളരെ ചെറിയൊരു ക്ഷേത്രമാണിത്. വടക്കേ പ്രവേശനകവാടത്തിൽ ശ്രീദേവീ-ഭൂമീദേവീസമേതനായ ജനാർദ്ദനസ്വാമിയുടെ രൂപം കൊത്തിവച്ചിട്ടുണ്ട്. ഇരുവശവുമായി ഗരുഡന്റെയും ഹനുമാന്റെയും രൂപങ്ങളും കാണാം. ക്ഷേത്രത്തിന്റെ പടിഞ്ഞാറുഭാഗം മറ്റ് പ്രദേശങ്ങളെ അപേക്ഷിച്ച് ഉയർന്നതാണ്. അതിനാൽ, അവിടെ പടിക്കെട്ടുകളില്ല. 

കിഴക്കേ ഗോപുരത്തിലൂടെ അകത്തുകടന്നാൽ ഒരു പടുകൂറ്റൻ അരയാൽമരം കാണാം. സാധാരണയായി ഗോപുരത്തിന് പുറത്ത് കാണാറുള്ള അരയാൽ ഇവിടെ അകത്തുവന്നത് അത്ഭുതമാണ്. ഹൈന്ദവവിശ്വാസപ്രകാരം പുണ്യവൃക്ഷമായ അരയാലിന്റെ മുകളിൽ ബ്രഹ്മാവും നടുക്ക് വിഷ്ണുവും അടിയിൽ ശിവനും കുടികൊള്ളുന്നു. അതായത്, അരയാൽ ത്രിമൂർത്തീസ്വരൂപമാകുന്നു. ദിവസവും രാവിലെ അരയാലിനെ ഏഴുവലം വയ്ക്കുന്നത് പുണ്യകരമായി കണക്കാക്കപ്പെടുന്നു. അരയാലിന്റെ ചുവട്ടിൽ തന്നെയാണ് നാഗദൈവങ്ങളുടെ പ്രതിഷ്ഠകളും. നാഗരാജാവായി അനന്തനും നാഗയക്ഷിയും നാഗചാമുണ്ഡിയും നാഗകന്യകയുമടക്കമുള്ള പരിവാരങ്ങളുമടങ്ങുന്നതാണ് ഇവിടത്തെ പ്രതിഷ്ഠ. ഇതിനടുത്താണ്, ക്ഷേത്രത്തിലെ ആനക്കൊട്ടിൽ. സാമാന്യം വലിയ ആനക്കൊട്ടിലാണ് ഇവിടെയുള്ളത്. ചോറൂണ്, വിവാഹം, ഭജന തുടങ്ങിയവയ്ക്ക് ഇത് ഉപയോഗിയ്ക്കുന്നു. ആനക്കൊട്ടിലിനപ്പുറമാണ്, ഭഗവദ്വാഹനമായ ഗരുഡനെ ശിരസ്സിലേറ്റുന്ന സ്വർണ്ണക്കൊടിമരം. അമ്പതടി ഉയരം വരും ഈ കൊടിമരത്തിന്. കൊടിമരത്തിനപ്പുറം ക്ഷേത്രത്തിലെ ബലിക്കൽപ്പുരയാണ്. വലിയ ബലിക്കല്ല് ഇവിടെ സ്ഥിതിചെയ്യുന്നു. സാമാന്യം വലുപ്പമുള്ള ബലിക്കല്ലാണിത്. അതിനാൽ, പുറത്തുനിന്ന് നോക്കിയാൽ വിഗ്രഹം കാണാൻ സാധിയ്ക്കില്ല. ശീവേലിസമയത്ത് ഇവിടെയാണ് അവസാനം ബലി തൂകുന്നത്. ബലിക്കൽപ്പുരയുടെ മുകളിൽ ശ്രീദേവീ-ഭൂദേവീസമേതനായ ജനാർദ്ദനസ്വാമിയുടെയും ഗരുഡ-ഹനുമാന്മാരുടെയും രൂപങ്ങൾ കൊത്തിവച്ചിട്ടുണ്ട്.

ക്ഷേത്രത്തിന്റെ തെക്കുഭാഗത്ത് നീളത്തിൽ ക്ഷേത്രം വക ഓഡിറ്റോറിയമാണ്. ഗുരുവായൂർ ക്ഷേത്രത്തിലെ മേൽപ്പത്തൂർ ഓഡിറ്റോറിയം പോലെ ഇതും തുറന്ന ഓഡിറ്റോറിയമാണ്. ഇവിടെ ക്ഷേത്രം ഉപദേശകസമിതിയുടെയും മറ്റും ഓഫീസുകൾ സ്ഥിതിചെയ്യുന്നു. വിശേഷദിവസങ്ങളിൽ ഇവിടെ പ്രഭാഷണങ്ങളും കലാപരിപാടികളും നടക്കുന്നു. കൂടാതെ, വേദങ്ങൾ, പുരാണങ്ങൾ, ഉപനിഷത്തുകൾ, ഭഗവദ് ഗീത തുടങ്ങിയ ഹൈന്ദവപുണ്യഗ്രന്ഥങ്ങൾ പഠിപ്പിയ്ക്കാനും ഇവിടം ചെലവഴിയ്ക്കാറുണ്ട്. തെക്കുപടിഞ്ഞാറുഭാഗത്ത് കിഴക്കോട്ട് ദർശനമായി ഗണപതിഭഗവാൻ കുടികൊള്ളുന്നു. ചതുരാകൃതിയിൽ തീർത്ത ഒരു കൊച്ചു ശ്രീകോവിലാണ് ഗണപതിയുടേത്. ഇതിന്റെ മുന്നിൽ ഒരു ഹോമമണ്ഡപമുണ്ട്. ഇവിടെ നിത്യേന രാവിലെ ഗണപതിഹോമം നടത്തിവരുന്നു. ഗണപതിശ്രീകോവിലിന് തൊട്ടടുത്ത് മറ്റൊരു ശ്രീകോവിലിൽ കിഴക്കോട്ട് ദർശനമായി അയ്യപ്പസ്വാമി കുടികൊള്ളുന്നു. ഗണപതിയുടെ ശ്രീകോവിലുമായി രൂപത്തിൽ വളരെ സാമ്യമുണ്ട് അയ്യപ്പന്റെ ശ്രീകോവിലിന്. എന്നാൽ, കുറച്ചുകൂടി വലുതാണ് അയ്യപ്പന്റേത്. അയ്യപ്പശ്രീകോവിലിന് മുന്നിലും മണ്ഡപമുണ്ട്. ഇവിടെ എള്ളുതിരി സ്റ്റാൻഡുണ്ട്. ശബരിമല തീർത്ഥാടകർ മാലയിടുന്നതും കെട്ടുനിറയ്ക്കുന്നതും ഇവിടെ വച്ചാണ്. ഇരുശ്രീകോവിലുകളും തമിഴ്-കേരള ശൈലികളുടെ സമന്വയമാണ്. 

ഈ ശ്രീകോവിലുകൾക്കടുത്ത് കിഴക്കോട്ട് ദർശനമായി ചെറിയൊരു തറയിൽ നാഗരാജാവിന്റെ പ്രതിഷ്ഠയുണ്ട്. അനന്തനായാണ് സങ്കല്പം. മേൽക്കൂരയില്ലാത്ത തറയാണിത്. ഇവിടെ നിത്യേന പൂജയുണ്ട്. പടിഞ്ഞാറുഭാഗത്തെ പ്രവേശനകവാടത്തിന് മുകളിൽ ഗജലക്ഷ്മീരൂപം കാണാം. വടക്കുവശത്താണ് വർക്കല ദേവസ്വത്തിന്റെയും വർക്കല ഗ്രൂപ്പിന്റെയും ക്ഷേത്ര ഉപദേശകസമിതിയുടെയും ഓഫീസുകളുള്ളത്. തിരുവിതാംകൂർ ദേവസ്വം ബോർഡിനുകീഴിലുള്ള ഒരു സ്പെഷ്യൽ ഗ്രേഡ് ദേവസ്വമാണ് വർക്കല ദേവസ്വം. എക്സിക്യൂട്ടീവ് ഓഫീസറാണ് അധികാരി. വടക്കുകിഴക്കുഭാഗത്താണ് ക്ഷേത്രത്തിലെ പ്രധാന ഉപക്ഷേത്രമുള്ളത്. ശിവനാണ് ഇവിടെ പ്രതിഷ്ഠ. പാർവ്വതീസമേതഭാവത്തിലാണ് ശിവൻ ഇവിടെയുള്ളത്. പടിഞ്ഞാറോട്ടാണ് ദർശനം. സാമാന്യം വലുപ്പമുള്ള ശിവലിംഗമാണ് ഇവിടെയുള്ളത്. ഉപദേവതാക്ഷേത്രങ്ങളിൽ ഏറ്റവും വലുത് ഇതാണ്. ശില്പാലംകൃതമായ ശ്രീകോവിലിന്റെ മുകൾനിലയിൽ നിരവധി ദേവതാരൂപങ്ങൾ കാണാം. ശിവന്റെ നടയ്ക്കുമുന്നിൽ മണ്ഡപമുണ്ട്. ഈ മണ്ഡപത്തിൽ ഭഗവദ്വാഹനമായ നന്ദിയുടെ വിഗ്രഹം കാണാം. ഭക്തർ നന്ദിയുടെ ചെവിയിൽ ആഗ്രഹങ്ങൾ പറയുന്നത് ഇവിടത്തെ സ്ഥിരം കാഴ്ചയാണ്. ശിവക്ഷേത്രത്തിൽ പൂർണ്ണപ്രദക്ഷിണം അനുവദിച്ചിട്ടില്ല. വടക്കുവശത്ത് ഓവുവരെ മാത്രമാണ് പ്രദക്ഷിണം. ഓവുതാങ്ങിയായി പതിവുപോലെ ചണ്ഡികേശ്വരനും കുടികൊള്ളുന്നു. ശിവക്ഷേത്രത്തിനടുത്ത് ഒരു പാലമരമുണ്ട്. ഇവിടെ മക്കളില്ലാത്ത ദമ്പതികൾ സമർപ്പിച്ചുപോയ പാവകൾ ആണിയടിച്ചുവച്ചിട്ടുള്ളത് കാണാം. ഇതിനടുത്ത് മറ്റൊരു വഴിപാട് കൗണ്ടറുണ്ട്.

വൃത്താകൃതിയിൽ തീർത്ത സാമാന്യം വലുപ്പമുള്ള വട്ടശ്രീകോവിലാണ് ഇവിടെയുള്ളത്. കരിങ്കല്ലിൽ തീർത്ത ശ്രീകോവിലിന് ഏകദേശം നൂറടി ചുറ്റളവുണ്ട്. ഇതിന്റെ മേൽക്കൂര ചെമ്പുമേഞ്ഞിട്ടുണ്ട്. മുകളിൽ സ്വർണ്ണത്താഴികക്കുടം ശോഭിച്ചുനിൽക്കുന്നു. ശ്രീകോവിലിനകത്ത് മൂന്ന് മുറികളാണുള്ളത്. അവയിൽ പടിഞ്ഞാറുഭാഗത്തുള്ളതാണ് വിഗ്രഹം പ്രതിഷ്ഠിച്ച ഗർഭഗൃഹം. ആറടിയിലധികം ഉയരമുള്ള ചതുർബാഹു വിഷ്ണുവിഗ്രഹം കിഴക്കോട്ട് ദർശനമായി പ്രതിഷ്ഠിയ്ക്കപ്പെട്ടിരിയ്ക്കുന്നു. നിൽക്കുന്ന രൂപത്തിലാണ് അഞ്ജനശിലയിൽ തീർത്ത വിഗ്രഹം. ചതുർബാഹുവായ വിഗ്രഹത്തിന്റെ പുറകിലെ വലതുകയ്യിൽ സുദർശനചക്രവും പുറകിലെ ഇടതുകയ്യിൽ പാഞ്ചജന്യം ശംഖും മുന്നിലെ ഇടതുകയ്യിൽ തലകീഴായി കൗമോദകി എന്ന ഗദയും കാണാം. എന്നാൽ മുന്നിലെ വലതുകയ്യിൽ താമരയ്ക്കുപകരം ഭിക്ഷാപാത്രമാണ്. ഈ കൈ ഐതിഹ്യത്തിൽ പറയുംപോലെ സ്വർണ്ണക്കയ്യാണ്. ഐതിഹ്യമനുസരിച്ച് ഭഗവാൻ മുന്നിലെ വലതുകൈ പൊക്കിക്കൊണ്ടിരിയ്ക്കുകയാണെന്നും അത് വായ്ക്കടുത്തെത്തിയാൽ അന്ന് ലോകാവസാനമുണ്ടാകുമെന്നുമാണ് വിശ്വാസം. ഭഗവാന്റെ ഇടതുഭാഗത്ത് ശ്രീദേവി(ലക്ഷ്മി)യും വലതുഭാഗത്ത് ഭൂമീദേവിയുമുണ്ട്. അതിനാൽത്തന്നെ, പ്രതിഷ്ഠയുടെ മാഹാത്മ്യം പതിന്മടങ്ങ് വർദ്ധിയ്ക്കുന്നു. വിശ്വപ്രകൃതിയുടെ മൂലതേജസ്സിനെ ആവാഹിച്ചുകൊണ്ട് സാക്ഷാൽ ജനാർദ്ദനസ്വാമി, ശ്രീ-ഭൂമീദേവിസമേതനായി വർക്കലയിലെ ശ്രീലകത്ത് കുടികൊള്ളുന്നു.

ശ്രീകോവിൽ, ചുവർച്ചിത്രങ്ങൾ കൊണ്ടോ ദാരുശില്പങ്ങൾ കൊണ്ടോ സമ്പന്നമല്ല. വളരെ ലളിതമായ നിർമ്മിതിയാണ്. കരിങ്കല്ലിന്റെ ഭാഗങ്ങൾ വ്യക്തമായിക്കാണും വിധത്തിലാണ് ഇതിന്റെ നിർമ്മാണം. ചുവർച്ചിത്രങ്ങളും ദാരുശില്പങ്ങളും കൂട്ടിച്ചേർക്കണമെന്നൊരു ആവശ്യം ഉയർന്നുവരുന്നുണ്ട്. വടക്കുവശത്ത്, ഓവ് പണിതിരിയ്ക്കുന്നു. അഭിഷേകജലം ഇതിലൂടെ ഒഴുകിപ്പോകുന്നു.

തിരുവനന്തപുരം-കൊല്ലം ദേശീയപാതയിൽ കല്ലമ്പലത്തുനിന്ന് ഇടത്തോട്ട് തിരിഞ്ഞ് 12 കിലോമീറ്റർ പോയാൽ വർക്കലയിലെത്താം. റെയിൽവേ സ്റ്റേഷനിൽ നിന്ന് ഏകദേശം രണ്ട് കിലോമീറ്റർ ദൂരം ക്ഷേത്രത്തിലേയ്ക്കുണ്ട്. ക്ഷേത്രനട വരെ ബസ് സർവീസുമുണ്ട്.

മുമ്പ് വർക്കല ദേവസ്വംവകയായി വർക്കല ജനാർദ്ദനൻ എന്നു പ്രസിദ്ധനായ ഒരാനയുണ്ടായിരുന്നു.



</doc>
<doc id="116212" url="https://ml.wikipedia.org/wiki?curid=116212" title="സെന്റ് ഒ.എസ്.">
സെന്റ് ഒ.എസ്.

റെഡ്ഹാറ്റ് എന്റർപ്രൈസ് ലിനക്സ് അടിസ്ഥാനമാക്കി ക്മ്യൂണിറ്റി നിർമ്മിക്കുന്ന ഓപ്പറേറ്റിംഗ് സിസ്റ്റമാണ് സെന്റ്OS. സ്വതന്ത്രമായ എന്റർപ്രൈസ് ഓപ്പറേറ്റിംഗ് സിസ്റ്റം നിർമ്മിക്കുക എന്ന ലക്ഷ്യത്തോടെയാണ് സെന്റ്OS നിർമ്മിക്കുന്നത്. Community ENTerprise Operating System എന്നതിന്റെ ചുരുക്കരൂപമാണ് CENTOS. ഇന്ന് ഉപയോഗിക്കുന്ന ലിനക്സ് സെർവ്വറുകളിൽ മുപ്പത് ശതമാനവും സെന്റ് ഒഎസിലാണ് പ്രവർത്തിക്കുന്നത്.

റെഡ്ഹാറ്റ് എന്റർപ്രൈസ് ലിനക്സ് പണം കൊടുത്തുള്ള ഒരു സബ്സ്ക്രിപ്ഷൻ വഴിയാണ് ലഭ്യമാകുന്നത്. വിവിധ തരത്തിൽ സാങ്കേതിക സഹായം ഉപയോക്താക്കൾക്ക് റെഡ്ഹാറ്റ് ലഭ്യമാക്കുന്ന. സെന്റ് ഒഎസ് ഡെവലപ്പഴേസ് റെഡ്ഹാറ്റ് എന്റർപ്രൈസ് ലിനക്സിന്റെ സോഴ്സ് കോഡ് ആണ് ഉപയോഗിച്ചിരിക്കുന്നത്. ഇതു മൂലം റെഡ്ഹാറ്റ് എന്റർപ്രൈസ് ലിനക്സിനോട് നല്ല സാമ്യം കാണാവുന്നതാണ്.
സെന്റ് ഒഎസ് സൌജന്യമായി ലഭിക്കുന്നതാണ്. സാങ്കേതിക സഹായം ലഭ്യമാകുന്നത് സെന്റ് ഒഎസ് കൂട്ടായ്മ വഴിയാണ്.


</doc>
<doc id="116213" url="https://ml.wikipedia.org/wiki?curid=116213" title="ഒളിഞ്ഞുകേൾക്കൽ">
ഒളിഞ്ഞുകേൾക്കൽ

മറ്റുള്ളവരുടെ സ്വകാര്യ സംഭാഷണങ്ങൾ അവരുടെ അനുമതിയില്ലാതെ ഒളിച്ചിരുന്ന് കേൾക്കുന്നതിനെയാണ് ഇവാസ്ഡ്രോപ്പിങ്ങ് എന്നു പറയുന്നത്. ഇത് പലപ്പോഴും പലതരം ചാരപ്രവൃത്തിയുടെ ഭാഗമായാണ് നടത്തിവരുന്നത്. ഇന്റർനെറ്റിലൂടെ കൈമാറ്റപ്പെടുന്ന വിവരങ്ങൾ ചോർത്തിയെടുക്കുന്നതിനെയും ഇങ്ങനെ വിളിക്കാം.


</doc>
<doc id="116214" url="https://ml.wikipedia.org/wiki?curid=116214" title="സയ്യിദ് അഹ്മദ് ഗൈലാനി">
സയ്യിദ് അഹ്മദ് ഗൈലാനി

അഫ്ഗാനിസ്താനിലെ ഖാദിരിയ്യ സൂഫി പ്രസ്ഥാനത്തിന്റെ നേതാവും, 1980-കളിൽ സോവിയറ്റ് സേനക്കെതിരെ പൊരുതിയ ഒരു പരമ്പരാഗത ഇസ്ലാമിക പ്രതിരോധകക്ഷിയായ മഹസ്ഇ മില്ലിയി ഇസ്ലാമിയി അഫ്ഗാനിസ്താന്റെ (നാഷണൽ ഇസ്ലാമിക് ഫ്രണ്ട് ഓഫ് അഫ്ഗാനിസ്താൻ) സ്ഥാപകനുമാണ് സയ്യിദ് അഹ്മദ് ഗൈലാനി (ജനനം: 1932). സൂഫി നേതാവായതിനാൽ പീർ സയ്യിദ് അഹ്മദ് ഗൈലാനി എന്നും അറിയപ്പെടുന്നു. ഇന്നും അഫ്ഗാനിസ്താൻ രാഷ്ട്രീയത്തിൽ കാര്യമായ സ്വാധീനം ചെലുത്തുന്ന വ്യക്തികളിലൊരാളാണ് ഗൈലാനി.

സയ്യിദ് അഹ്മദ് ഗൈലാനിയുടെ പിതാവായ സയ്യിദ് ഹസൻ ഗൈലാനി ബാഗ്ദാദിലാണ് ജനിച്ചത്. അമീർ ഹബീബുള്ള ഖാന്റെ കാലത്ത് 1905-ൽ അദ്ദേഹം അഫ്ഗാനിസ്താനിലെത്തുകയും അവിടെ ഖാദിരിയ്യ (Qadirite) സൂഫി പ്രസ്ഥാനത്തിന്റെ നേതാവാകുകയും ചെയ്തു. 1932-ൽ അഫ്ഗാനിസ്താനിലെ നംഗർഹാർ പ്രവിശ്യയിലെ സുർഖ്-റൂദ് ജില്ലയിലാണ് സയ്യിദ് അഹ്മദ് ഗൈലാനി ജനിച്ചത്.

കാബൂളിലെ അബു ഹനീഫ കോളേജിലും, കാബൂൾ സർവകലാശാലയിലെ ദൈവശാസ്ത്രവിഭാഗത്തിലുമായി ഗൈലാനി 1960-ൽ പഠനം പൂർത്തിയാക്കി. 1964-ൽ തന്റെ പിതാവിൽ നിന്നും സൂഫി പ്രസ്ഥാനത്തിന്റെ നേതൃത്വം അദ്ദേഹം ഏറ്റെടുത്തു. 1952-ൽ മുൻ അമീർ, ഹബീബുള്ളയുടെ ഒരു പൗത്രിയായ അദേലയെ വിവാഹം ചെയ്തതിലൂടെ രാജകുടുംബവുമായുള്ള ബന്ധവും ശക്തമാക്കി. യുദ്ധകാലത്തിനു മുൻപ്, രാഷ്ട്രീയപ്രവർത്തങ്ങളേക്കാൾ തന്റെ കച്ചവടത്തിനായിരുന്നു ഗൈലാനി കൂടുതൽ സമയം ചെലവഴിച്ചിരുന്നത്. രാജകുടുംബവുമായുള്ള ബന്ധം മൂലം കാബൂളിൽ പ്യൂഗോ (Peugeot) വാഹനങ്ങൾ ഇറക്കുമതി ചെയ്ത് വിൽക്കുന്നതിനുള്ള ഒരു ഡീലർഷിപ്പ് ഗൈലാനിക്ക് ലഭിച്ചിരുന്നു.

1979-ൽ കമ്മ്യൂണിസ്റ്റുകൾ അധികാരത്തിലെത്തിയതിനെത്തുടർന്ന് ഗൈലാനി പാകിസ്താനിലേക്ക് കടന്നു. അവിടെ മഹസ്-ഇ മില്ലിയി ഇസ്ലാമിയി അഫ്ഗാനിസ്താൻ (നാഷണൽ ഇസ്ലാമിക് ഫ്രണ്ട് ഓഫ് അഫ്ഗാനിസ്താൻ) എന്ന മിതവാദി ഇസ്ലാമികകക്ഷി സ്ഥാപിച്ചു. അഫ്ഗാൻ മുജാഹിദീനുകൾക്ക് ആയുധവും പണവും നൽകുന്നതിന് ഇടനിലക്കാരായി ഐ.എസ്.ഐ. കണ്ടെത്തിയ പെഷവാർ സപ്തത്തിൽ ഉൾപ്പെട്ട ഒരു കക്ഷിയായിരുന്നു ഇത്. പെഷവാർ കേന്ദ്രമാക്കി പ്രവർത്തിച്ചിരുന്ന കക്ഷികളിൽ വച്ച് ഏറ്റവും ഉദാരസമീപനമുള്ളതും മതനിരപേക്ഷനിലപാടൂകളുള്ളതുമായ കക്ഷിയായിരുന്നു ഇത്. സഹീർഷാ രാജാവിന്റെ തിരിച്ചുവരവിനേയ്യും ഇവർ സ്വാഗതം ചെയ്തിരുന്നു.നിയമനിർമ്മാണ, എക്സിക്യൂട്ടീവ്, നീതിനിർവഹണ വിഭാഗങ്ങളുടെ വ്യക്തമായ വേർതിരിവിന് വേണ്ടി വാദിച്ച ഇവർ, സ്വതന്ത്രമായ തിരഞ്ഞെടുപ്പ്, പത്രസ്വാതന്ത്ര്യം എന്നിവക്കുവേണ്ടിയും നിലകൊണ്ടു. അതിർത്തിപ്രദേശത്തെ ഘൽജി പഷ്തൂണുകളും ഗസ്നിക്ക് വടക്കുള്ള വാർദക്കിലെ പഷ്തൂണുകളുമായിരുന്നു ഈ കക്ഷിയുടെ പ്രധാന അണികൾ.


</doc>
<doc id="116218" url="https://ml.wikipedia.org/wiki?curid=116218" title="ഒനാഗ്രേസി">
ഒനാഗ്രേസി

ദ്വിബീജ പത്രകവിഭാഗത്തിലെ ഒരു സസ്യകുടുംബമാണ് ഒനാഗ്രേസി (Onagraceae). ചെടികൾ മുഖ്യമായും ഔഷധി (herb) കളാണ്. ഏകദേശം 38 ജിനസുകളിലായി 500 സ്പീഷീസുകളുള്ള ഇതിലെ മിക്ക സസ്യങ്ങളും സമശീതോഷ്ണ മേഖലയിൽ കണ്ടുവരുന്നു. "എപിലോബിയം(Epilobium) ക്ലാർക്കിയ (Clarkia)" മുതലായ ചില സ്പീഷീസുകൾ ഏകവർഷി (annal) കളാണ്; "ഈനോത്തീറാ ബയനീസ് " പോലുള്ള ചിലത് ദ്വിവർഷി (biennial) കളും. ചിരസ്ഥായിക (perennials) കളാണ് ഭൂരിപക്ഷം സ്പീഷീസുകൾ. ചില ജീനസുകളിൽ കുറ്റിച്ചെടികളും ചെറു വൃക്ഷങ്ങളും കാണാറുണ്ട് (ഉദാ. ഫ്യൂഷിയ). കട്ടിയുള്ള കാണ്ഡത്തോടു കൂടിയ "ഫ്യൂഷിയ ആപെറ്റാല (Fushia apetala)" എന്നയിനം സസ്യം പടർന്നു വളരുന്നു. ചതുപ്പു നിലങ്ങളിലും വെള്ളത്തിലും വളരുന്ന ജസിയ (Jussieua) ലഡ്‌‌വിജിയ (Ludwigia) എന്നിവയ്ക്ക് വേരിലെ കോർട്ടക്സി(cortex)ൽ വായൂഅറകളുണ്ട്. ചിലപ്പോൾ വെള്ളത്തിനടിയിലുള്ള കാണ്ഡങ്ങളിൽ നിന്നു ശ്വസന വേരുകൾ (respiratory roots) രൂപം പ്രാപിച്ച് ജലനിരപ്പിനു മുകളിൽ കാണപ്പെടാറുണ്ട്. വെള്ളത്തിൽ ഒഴുകിനടക്കുന്ന ട്രാപാ (Trapa) എന്ന ചെടിയുടെ ഇലകൾ ഒരു പ്രത്യേകരീതിയിൽ ക്രമീകരിച്ചിരിക്കുന്നു. ജലനിർപ്പിൽ കാണപ്പെടുന്ന ഇലയുടെ ഞെട്ട് വീർത്തതാണ്. ഇത് വെള്ളത്തിൽ ഒഴുകിനടക്കാൻ ചെടിയെ സഹായിക്കുന്നു. ഈ ചെടിക്ക് പല അസാധാരണ സ്വഭാവങ്ങളുമുണ്ട്. വിത്തുകൾ വലുതാണ്. ഉള്ളിൽ വലിപ്പവ്യത്യാസമുള്ള രണ്ടു ബീജപത്രങ്ങൾ (cotyledons) കാണാം. ധാരാളം അന്നജമുള്ള് വലിയ ബീജപത്രംകൊണ്ട് വിത്തിന്റെ പൂരിഭാഗവും നിറഞ്ഞിരിക്കും.

ഒനാഗ്രേസി കുടുംബത്തിലെ ചെടികളുടെ ഇലകൾ ലഘുവും പിച്ഛാകാര (pinnate) സിരാവിന്യാസമുള്ളവയുമാണ്. ഉള്ളിൽ റാഫൈഡ് ബണ്ടിലുകൾ (Raphide bundles). ഇലകൾ ഏകാന്തര (alternate) മായോ സമ്മുഖ (opposite) മായോ വൃത്താകാരത്തിലോ ക്രമീകരിച്ചിരിക്കുന്നു. "ഫ്യൂഷിയ" ജീനസിലും "ക്ലാർക്കിയയിലും" പൂക്കൾ ഒറ്റയായിട്ടാണ് കാണപ്പെടുന്നത്; "എപ്പിലോബിയം, ഈനോത്തീറ" മുതലായ ചെടികളിലേതുപോലെ ചിലപ്പൊൾ വർശബളിമയുള്ള പൂങ്കുലകളായും കാണാറുണ്ട്. പുഷ്പം സമമിത (regular) മാണ്. പുഷ്പഭാഗങ്ങൾ നാലോ അതിന്റെ ഗുണിതമോ ആയിരിക്കും (4 ബാഹ്യദളങ്ങൽ, 4 ദളങ്ങൾ, 8 കേസരങ്ങൾ). ബാഹ്യദളങ്ങളും കേസരങ്ങളും സ്വതന്ത്രങ്ങളാണ്. ബാഹ്യദളങ്ങൾക്കു വർണഭംഗിയുണ്ട്. ചില ചെടികളിൽ ദളങ്ങൾ തീരെ ചെറുതായിരിക്കും. "ഫ്യൂഷിയ ആപെറ്റാലാ" എന്ന സ്പീഷീസിന്റെ പൂവിന് ദളങ്ങളില്ല. കേസരങ്ങൾ സ്വതന്ത്രങ്ങളാണ്. ആന്തരീകവൃതിയിലെ കേസരങ്ങൾക്ക് പുറമേയുള്ളവയെക്കാൾ നീളം കുറവാണ്. "ലോപീസിയ (Lopezia)" ജിനസിൽ ഒരു കേസരം മാത്രമേയുള്ളു; പരാഗരേണുക്കൾ (pollen grains) വലുതും ഉരുണ്ടതുമാണ്. 4 അറകളുള്ള അണ്ഡാശയത്തിൽ ധാരാളം ബിജാണ്ഡങ്ങളുണ്ട്.

സാധാരണയായി പ്രാണികൾ മൂലമാണ് പരാഗണം സംഭവിക്കുന്നത്. എന്നാൽ ചില "ഫ്യൂഷിയാ" സ്പീഷീസുക്കളിലെ തൂങ്ങിക്കിടക്കുന്ന പൂക്കളിൽ വായൂമൂലം പരാഗണം നടക്കുന്നു.. സന്ധ്യാസമയത്തു വിടരുന്ന പുസ്പങ്ങളിൽ നിശാശലഭങ്ങൾ പരാഗണം നടത്തുന്നു. "ഈനോത്തീറാ, എപ്പിലോബിയം" എന്നിവയിൽ സമ്പുട ഫലമാണ് ഉത്പാദിപ്പിക്കപ്പെടുന്നത്; "ഫ്യൂഷിയായിൽ" മാംസളഫലവും.

200 സ്പീഷീസുകൾ ഉൾക്കൊള്ളുന്ന "എപ്പിലോബിയം" ജീനസാണ് ധാരാളമായി കണ്ടുവരുന്നത്. വിത്തിന്റെ അഗ്രഭാഗത്ത് കുടുമപോലെ കാണുന്ന രോമങ്ങൾ വിത്തു വിതരണത്തിനു സഹായിക്കുന്നു. നിരവധി സങ്കരയിനങ്ങൾ ഉദ്യാനങ്ങളിൽ നട്ടുവളർത്തുന്നുണ്ട്. "ഇനോത്തീരാ" ജിനസിൽ 100 സ്പീഷീസുകൾ ഉണ്ട്. പുഷ്പപടങ്ങൾ മഞ്ഞയോ വെളുപ്പോ ആയിരിക്കും. ജനിതകപഠനത്തിൽ ഈ ജീനസിന് പ്രമുഖമായ സ്ഥാനമുണ്ട്. ഡി വ്രീസിന്റെ മ്യൂട്ടേഷൻ (mutation) പഠനവുമായുള്ള ബന്ധം മൂലം "ഈനോത്തീറ ലാമാർക്കിയാന (Oenothera lamarckiana)" എന്ന സസ്യം വളരെയധികം പ്രാധന്യമർഹിക്കുന്നു. "ഫ്യൂഷിയ" ജീനസിലെ നിരവധി സങ്കരയിനങ്ങൾ പൂന്തോട്ടങ്ങളിൽ ചട്ടികളിൽ നട്ടു വളർത്തുന്നു. നർത്തകി (dancing girl) എന്ന അപരനാമമുള്ള "ഫ്യൂഷിയാ ഫുൾജെൻസിന്റെ" പൂക്കൾ അതിമനോഹരങ്ങളാണ്. ചിലതിന്റെ മാംസളമായ കായ്കൾ ഭക്ഷ്യയോഗ്യമാകുന്നു. "ഈനോത്തിറ, ക്ലാർക്കിയ, ഗോഡെലിയ" എന്നിവ വേലിച്ചെടികളായി വച്ചുപിടിപ്പിക്കാറുണ്ട്.



</doc>
<doc id="116225" url="https://ml.wikipedia.org/wiki?curid=116225" title="പിണറായി (വിവക്ഷകൾ)">
പിണറായി (വിവക്ഷകൾ)



</doc>
<doc id="116241" url="https://ml.wikipedia.org/wiki?curid=116241" title="ടി.കെ. ഉബൈദ്">
ടി.കെ. ഉബൈദ്

ടി.കെ. ഉബൈദ്. സാഹിത്യകാരൻ, പത്രാധിപർ‍, ഗ്രന്ഥകാരൻ, ഖുർആൻ വ്യഖ്യാതാവ് എന്നീ നിലകളിൽ അറിയപ്പെടുന്നു. പ്രബോധനം വാരികയുടെയും മലർ‌വാടി മാസികയുടേയും പത്രാധിപരും ഐ.പി.എച്ച്. പ്രസിദ്ധീകരിക്കുന്ന ഇസ്‌ലാമിക വിജ്ഞാനകോശത്തിന്റെ അസോസിയേറ്റ് എഡിറ്ററുമാണ്‌.. ആദം ഹവ്വ, ലോകസുന്ദരൻ തുടങ്ങിയ ബാലസാഹിത്യ കൃതികളും സ്വതന്ത്ര ഖുർആൻ വ്യാഖ്യാന ഗ്രന്ഥമായ ഖുർആൻ ബോധനവും പ്രസിദ്ധീകരിച്ചിട്ടുണ്ട്.

പൊന്നാനി താലൂക്കിലെ കാഞ്ഞിരമുക്ക് ഗ്രാമത്തിൽ തൈപറമ്പിൽ കളത്തിൽ കുടുംബത്തിൽ ഐ.ടി.സി മുഹമ്മദ് അബ്ദുല്ല നിസാമിയുടെയും ആഇശ ഹജ്ജുമ്മയുടെയും മകനായി 1948-ൽ ജനനം. ശാന്തപുരം ഇസ്‌ലാമിയാകോളേജിൽ നിന്ന് വിദ്യാഭ്യാസം പൂർത്തിയാക്കി. 1972 മുതൽ 74 വരെ പെരിന്തൽമണ്ണയിൽ നിന്ന് ഇറങ്ങിയിരുന്ന സന്മാർഗ്ഗം എന്ന ബാലസാഹിത്യ പ്രസിദ്ധീകരണത്തിന്റെ സ്ഥാപക സഹപത്രാധിപരായി . 1974-ൽ പ്രബോധനം വാരികയിൽ ചേർന്നു. '77 മുതൽ '87 വരെ പ്രബോധനം മാസികയുടെ എഡിറ്റർ ഇൻചാർജായിരുന്നു. '87 മുതൽ '92 വരെ പ്രബോധനം വാരികയുടെ എക്സിക്യൂട്ടീവ് എഡിറ്ററായി പ്രവർത്തിച്ചു. '93-'94-ൽ മാധ്യമം ദിനപത്രത്തിന്റെ കൊച്ചി എഡിഷനിൽ റസിഡന്റ് എഡിറ്ററും പ്രബോധനം വാരികക്ക് പകരമായി പുറത്തിറക്കിയ ബോധനം വാരികയുടെ എഡിറ്ററുമായിരുന്നു. 1993-94 വർഷത്തിൽ മാധ്യമത്തിന്റെ കൊച്ചി എഡിഷനിൽ റെസിഡന്റ് എഡിറ്ററായിരുന്നു.. പൊന്നാനി ചമ്രവട്ടം ജംഗഷനു സമീപം സ്ഥിര താമസം
കാട്ടിപ്പരുത്തി കളത്തിൽ കുഞ്ഞുട്ടിഹാജിയുടെ മകൾ സഹ്റയാണ് ഭാര്യ. മക്കൾ‍: മുഹമ്മദ് യാസിർ‍, അബ്ദുൽ ഗനി, ബുശ്റ, തസ്നീംഹാദി.

ഖുർ‌ആനിന്റെ സമ്പൂർണ്ണ വിവർത്തനവും വിവരണവും ഖുർ‌ആൻ ബോധനം എന്ന പേരിൽ ഖണ്ഡശ്ശയായി പ്രസിദ്ധീകരിച്ചു കൊണ്ടിരിക്കുന്നു.ഖുർആനിൻറെ വാക്കർഥങ്ങളും വിശദീകരണങ്ങളും ഇതിലടങ്ങുന്നു. അറബി ഭാഷയിൽ നിന്ന് കലീല വ ദിംന എന്ന കൃതി മലയാളത്തിലേക്ക് കലീലയും ദിംനയും എന്ന പേരിൽ പുനരാഖ്യാനം നടത്തിയിട്ടണ്ട്. സമകാലിക സമസ്യകൾക്ക് ഇസ്ലാമികമായ പരിഹരം വിശകലനം ചെയ്യുന്ന പ്രശ്നങ്ങൾ വീക്ഷണങ്ങൾ എന്ന കൃതിയും പ്രസിദ്ധീകരിച്ചിട്ടുണ്ട്. 


</doc>
<doc id="116249" url="https://ml.wikipedia.org/wiki?curid=116249" title="നൂറ്റാണ്ടിന്റെ പന്ത്">
നൂറ്റാണ്ടിന്റെ പന്ത്

ഇംഗ്ലണ്ടിന്റെ മൈക്ക് ഗാറ്റിംഗിനെ പുറത്താക്കാൻ ഓസ്ട്രേലിയൻ ക്രിക്കറ്ററായ ഷെയ്ൻ വോൺ എറിഞ്ഞ പന്താണ്‌ നൂറ്റാണ്ടിന്റെ പന്ത് (Ball of the Century) എന്ന് അറിയപ്പെടുന്നത്. "ഗേറ്റിംഗ് ബോൾ" എന്നും "ആ പന്ത്" എന്നും ഇത് പരാമർശിക്കപ്പേടുന്നു.1993 ലെ ആഷസ് ക്രിക്കറ്റ് ടെസ്റ്റ് പരമ്പരയിലെ, ഓൾഡ് ട്രാഫോർഡ് മൈതാനത്തിൽ നടന്ന ആദ്യ ടെസ്റ്റിന്റെ രണ്ടാം ദിനത്തിലാണ് നൂറ്റാണ്ടിന്റെ പന്ത് എന്ന് അറിയപ്പെടുന്ന സംഭവമുണ്ടായത്. എറിഞ്ഞ ആദ്യ പന്തിൽ തന്നെ വോൺ അത്ഭുതാവഹമായി ഗാറ്റിംഗിനെ ബൗൾഡാക്കി. ബ്രിട്ടീഷ് ടെലിവിഷന്റെ 2002-ൽ തെരഞ്ഞടുക്കപ്പെട്ട മികച്ച 100 കായിക നിമിഷങ്ങളിൽ 92-ആമത് സ്ഥാനം നൂറ്റാണ്ടിന്റെ പന്തിനാണ്‌.

വർണ്ണവിവേചന കാലത്ത് ദക്ഷിണാഫ്രിക്കയിൽ പര്യടനം നടത്തിയ ഇംഗ്ലീഷ് കളിക്കാരെ താൽക്കാലികമായി പുറത്താക്കി. ആ സംഭവത്തിനു ശേഷം ഇംഗ്ലണ്ടിന്റെ ഏറ്റവും മികച്ച കളിക്കാരായിരുന്നു 1993 ലെ ആഷസ് പരമ്പരയിൽ ഇംഗ്ലണ്ടിനായി കളിച്ചത്. 1989 ലെ ആഷസ് പരമ്പര ഓസ്ട്രേലിയ നേടിയിരുന്നു. മികച്ചതല്ലാതിരുന്ന ഇംഗ്ലണ്ട് ടീമിനെതിരെ 1990-91 ലെ പരമ്പരയും അവർ നിഷ്പ്രയാസം ജയിച്ചു. ധാരാളം മികച്ച കളിക്കാരുടെ തിരിച്ചുവരവോടെ, 1993 ലെ പരമ്പര ഓസ്ട്രേലിയയിൽ നിന്നും തിരിച്ചുപിടിക്കാം എന്ന പ്രതീക്ഷയിലായിരുന്നു ഇംഗ്ലണ്ട്.

പരമ്പരാഗതമായി ഓൾഡ് ട്രാഫോർഡിലെ പിച്ച് സ്പിൻ ബൗളിംഗിനെ തുണക്കുന്നതാണ്. അതിനാൽ ഇംഗ്ലണ്ട് ടീമിൽ ഫിൽ ടഫ്നൽ, പുതുമുഖമായ പീറ്റർ സൿ എന്നീ രണ്ട് സ്പിന്നർമാരെ ഉൾപ്പെടുത്തിയിരുന്നു. എന്നാൽ അതിനു വിപരീതമായി ഓസ്ട്രേലിയ, ടീമിൽ 3 ഫാസ്റ്റ് ബൗളർമാരെ ഉൾപ്പെടുത്തിയിരുന്നു. കൂടാതെ പരിചയസമ്പന്നനല്ലാത്ത ഷെയ്ൻ വോണിനെ ഒരേയൊരു സ്പിന്നറായും ഉൾപ്പെടുത്തി. അതു വരെയുള്ള 11 മത്സരങ്ങളിൽ 30.80 ശരാശരിയിൽ 31 വിക്കറ്റുകൾ മാത്രമായിരുന്നു വോണിന്റെ സമ്പാദ്യം. അദ്ദേഹത്തിന്റെ കളിജീവിതത്തിന്റെ തുടക്കം അത്ര മികച്ചതായിരുന്നില്ല്ല. മാത്രവുമല്ല, അദ്ദേഹത്തിന്റെ ബൗളിംഗ് ശൈലിയെ - ലെഗ് സ്പിന്നിനെ - ആധുനിക ക്രിക്കറ്റ് ലോകം അത്ര മികച്ചതായി കണ്ടിരുന്നില്ല. 1970 ലേയും 80 കളിലേയും വെസ്റ്റ് ഇൻഡ്യൻ ഫാസ്റ്റ് ബൗളർമാരുടെ പ്രഭാവം മൂലം ഫാസ്റ്റ് ബൗളിംഗ് ക്രിക്കറ്റ് ലോകത്തെ കീഴടക്കിയിരുന്നു.

ഇംഗ്ലണ്ട് നായകനായിരുന്ന ഗ്രഹാം ഗൂച്ച് ടോസ് നേടുകയും ബൗളിംഗ് തിരഞ്ഞെടുക്കുകയും ചെയ്തു. പിച്ചിന്റെ ആനുകൂല്യം മുതലാക്കി ഓസ്ട്രേലിയൻ ബാറ്റിംഗിനെ മുട്ടുകുത്തിക്കാം എന്നതായിരുന്നു അദ്ദേഹത്തിന്റെ ചിന്ത. ഓസ്ട്രേലിയയുടെ മാർക്ക് ടെയ്‌ലർ ശതകം നേടിയെങ്കിലും 289 എന്ന ശരാശരി സ്കോറിന് ഓസ്ട്രേലിയ പുറത്തായി. ഇംഗ്ലണ്ടിന്റെയും തുടക്കം നല്ലതായിരുന്നു. മെർവ് ഹ്യൂസിന്റെ പന്തിൽ മൈക്ക് ആതർട്ടൺ പുറത്താകുന്നതിനിടയിൽ ഇംഗ്ലണ്ട് 71 റണ്ണുകൾ നേടിയിരുന്നു. അടുത്തതായി ബാറ്റ് ചെയ്യാൻ വന്നത് ഗാറ്റിംഗായിരുന്നു. അദ്ദേഹത്തിന്റെ തുടക്കം മികച്ചതായിരുന്നു. അദ്ദേഹം റണ്ണുകൾ നേടുന്നതിൽ സ്ഥിരത കൈവരിച്ചു വരികയായിരുന്നു. ആ സാഹചര്യത്തിൽ ഓസ്ട്രേലിയൻ നായകൻ അല്ലൻ ബോർഡർ തന്റെ ലെഗ് സ്പിന്നറായ വോണിനെ പരീക്ഷിച്ചു. സ്പിൻ ബൗളിംഗിനെ നേരിടുന്നതിൽ അതീവ വൈദഗ്ദ്യമുണ്ടായിരുന്ന ഗാറ്റിംഗ്, പരിചയസമ്പന്നനല്ലാത്ത വോണിന് ഒരു നല്ലതല്ലാത്ത ദിവസം നൽകുമെന്ന് എല്ലാവരും പ്രതീക്ഷിച്ചു.

ചെറിയൊരു റണ്ണപ്പിനു ശേഷം ഷെയ്ൻ വോൺ, വലം കൈ ബാറ്റ്സ്മാനായ ഗാറ്റിംഗിനെതിരെ തന്റെ വലതു കൈ ഒന്ന് തിരിച്ച് ഒരു ലെഗ് സ്പിൻ പന്ത് ബൗൾ ചെയ്തു. ആ പന്ത് തുടക്കത്തിൽ ബാറ്റ്സ്മാനു നേരെയാണ് സഞ്ചരിച്ചിരുന്നതെന്ന് സസൂക്ഷ്മം നിരീക്ഷിച്ചാൽ കാണാമായിരുന്നു. അത് ബാറ്റ്സ്മാനെ സമീപിക്കും തോറും മാഗ്‌നസ് പ്രഭാവം മൂലം സ്പിൻ ചെയ്തു കൊണ്ട് വലത്തോട്ട് തിരിഞ്ഞുകൊണ്ടിരുന്നു. ലെഗ് സ്റ്റംപിനു പുറത്ത് കുറച്ച് ഇഞ്ചുകൾ അകലത്തിൽ ആ പന്ത് കുത്തി.

ഗാറ്റിംഗ് തന്റെ ഇടം കാൽ മുന്നോട്ട് കയറ്റി പന്ത് കുത്തുന്ന സ്ഥാനത്ത് വെച്ച് ബാറ്റ് തന്റെ പാഡിനോട് ചേർത്ത് ആ പന്തിനെതിരായി പ്രതികരിച്ചു. പരിചയസമ്പന്നരായ ബാറ്റ്സമാന്മാർ പ്രയോഗിക്കുന്ന നിലവാരമുള്ള ഒരു തന്ത്രമാണിത്. പന്ത് തന്റെ ബാറ്റിലോ പാഡിലോ തട്ടും എന്ന ഉദ്ദ്യേശത്തോടുകൂടിയാണ് ഈ തന്ത്രം പ്രയോഗിക്കുന്നത്. പന്ത് ലെഗ് സ്റ്റംപിനു പുറത്താണ് കുത്തിയത് എന്നതിനാൽ കാലിൽ കൊണ്ടാലും LBW നൽകാനാവില്ല. മാത്രവുമല്ല, പന്ത് കൂടുതലായി തിരിയുകയാണെങ്കിൽ ബാറ്റിൽ കൊണ്ട് സുരക്ഷിതമായി നിലം പതിക്കുകയും ചെയ്യും.

കുത്തി ഉയർന്ന ആ പന്ത്, ഗാറ്റിംഗ് വിചാരിച്ചതിലും കൂടുതൽ തിരിഞ്ഞു. ആ പന്ത് അദ്ദേഹത്തിന്റെ ബാറ്റിനേയും കടന്നുപോയി ഓഫ് സ്റ്റംപിലെ ബൈലിനെ താഴെയിട്ടു. ഗാറ്റിംഗ് ഒരു നിമിഷം പിച്ചിലേക്ക് സൂക്ഷിച്ചു നോക്കി നിന്നു പോയി. അതിനുശേഷം തന്റെ വിധിയെ അംഗീകരിച്ച് അദ്ദേഹം പവലിയനിലേക്ക് മടങ്ങി. ഗാറ്റിംഗ് തരിച്ചു നിന്ന ആ നിമിഷം സ്റ്റീവ് ലിൻഡ്‌സെൽ ക്യാമറയിൽ പകർത്തി. ഇയാൻ ഹീലി തന്റെ കൈകൾ മുകളിലേക്കുയർത്തി ആഘോഷിക്കുന്നതും തെറിച്ചു പോയ ബൈൽ അദ്ദേഹത്തിന്റെ തലക്കു മുകളിൽ നിൽക്കുന്നതും ആ ചിത്രത്തിൽ കാണാമായിരുന്നു.

ഗാറ്റിംഗ് പുറത്താകുമ്പോൾ 80 റണ്ണുകൾക്ക് 2 വിക്കറ്റുകൾ എന്ന നിലയിലായിരുന്നു ഇംഗ്ലണ്ട്. ആ അവസ്ഥയിൽ നിന്നും അവർ ഒരിക്കലും കരകയറിയില്ല. സ്കോർബോർഡിൽ നാല് റണ്ണുകൾ കൂടി കൂട്ടിച്ചേർക്കുന്നതിനിടയിൽ റോബിൻ സ്മിത്തിനേയും വോൺ പുറത്താക്കി. അതിനു ശേഷം ഗ്രഹാം ഗൂച്ചിന്റേയും ആൻഡി കാഡിക്കിന്റേയും വിക്കറ്റുകൾ കൂടി വോൺ സ്വന്തമാക്കി. അങ്ങനെ ഇംഗ്ലണ്ടിന്റെ ആദ്യ ഇന്നിംഗ്സ് 210 റണ്ണുകളോടെ അവസാനിച്ചു. ബൗളിംഗിന്റെ ഊർജ്ജം ഉൾക്കൊണ്ട് ഓസ്ട്രേലിയ ബാറ്റ് ചെയ്തു. അവരുടെ രണ്ടാം ഇന്നിംഗ്സ് 432 റണ്ണുകൾക്ക് 5 വിക്കറ്റ് എന്ന നിലയിൽ അവർ അവസാനിപ്പിച്ചു. രണ്ടാം ഇന്നിംഗിലെ ബൗളിംഗിൽ ഷെയ്ൻ വോൺ നാലു വിക്കറ്റുകൾ കൂടി നേടി. ഓസ്ട്രേലിയ, മത്സരം 179 റണ്ണുകൾക്ക് വിജയിച്ചു. കളിയിൽ പ്രകടിപ്പിച്ച മികവുകൾക്ക് വോൺ കളിയിലെ കേമനായി തിരഞ്ഞെടുക്കപ്പെട്ടു.

ആദ്യ മത്സരം പരമ്പരയിലെ മറ്റു മത്സരങ്ങളുടെ ഒരു ചിത്രമായിരുന്നു. ഓസ്ട്രേലിയ പരമ്പര 4-1 ന് നേടി. 25.79 ശരാശരിയിൽ 34 വിക്കറ്റുകൾ ഷെയ്ൻ വോൺ ആ പരമ്പരയിൽ നേടി. ഓസ്ട്രേലിയയുടെ, പരമ്പരയിലെ കേമനായി ഷെയ്ൻ വോൺ തിരഞ്ഞെടുക്കപ്പെട്ടു. (ഓരോ ടീമിനും ഓരോ പരമ്പരയിലെ കേമൻ എന്ന രീതി ആഷസ് പരമ്പരയിൽ നിലവിലുണ്ട്.)

ലോകക്രിക്കറ്റിനെ അടക്കി വാണ ഓസ്ട്രേലിയൻ ടീമിന്റേയും കൂടാതെ വിജയകരമായ ഷെയ്ൻ വോണിന്റെ കളിജീവിതത്തിന്റേയും തുടക്കമായി ഈ പരമ്പര വിലയിരുത്തപ്പെടുന്നു. അദ്ദേഹത്തിന്റെ പ്രശസ്തി സ്പിൻ ബൗളിംഗിനെ പ്രധാനമായും ലെഗ് സ്പിൻ ബൗളിംഗിനെ ക്രിക്കറ്റ് ലോകത്തെ പ്രശസ്തമായ കലയാക്കി മാറ്റി.

ഗാറ്റിംഗിനെ പുറത്താക്കിയ വോണിന്റെ ആ പന്ത് "നൂറ്റാണ്ടിന്റെ പന്ത്" എന്ന് അറിയപ്പെടാൻ തുടങ്ങി. ആ സംഭവത്തിനു ശേഷം ക്രിക്കറ്റ് ചരിത്രത്തിലെ ഏറ്റവും മികച്ച ബൗളർമാരിലൊരാളായി അദ്ദേഹത്തെ കണക്കാക്കാൻ തുടങ്ങി.

2005 ലെ ആഷസ് പരമ്പരയിലെ ഓൾഡ് ട്രാഫോർഡിൽ നടന്ന മത്സരത്തിനിടെ, ലെഗ് സ്പിൻ പന്തുകളെറിയുന്ന ഒരു യന്ത്രമുപയോഗിച്ച് ഗാറ്റിംഗ് "നൂറ്റാണ്ടിന്റെ പന്ത്" പുനർനിർമ്മിച്ചു.

2009 ൽ അയർലണ്ടിലെ ഒരു പോപ് ഗ്രൂപ്പ്, "ഡക്ക് വർത്ത് ല്യൂയിസ് മെത്തേഡ്" എന്നൊരു ആൽബം നിർമ്മിച്ചു. അതിലെ "ജിഗ്ഗറി പോക്കറി" എന്ന ഗാനം ഈ സംഭവത്തെ ആസ്പദമാക്കിയുള്ളതാണ്.



</doc>
<doc id="116259" url="https://ml.wikipedia.org/wiki?curid=116259" title="ബോയിംഗ് ബോയിംഗ്">
ബോയിംഗ് ബോയിംഗ്

പ്രിയദർശന്റെ സംവിധാനത്തിൽ മോഹൻലാൽ, മുകേഷ്, ജഗതി ശ്രീകുമാർ, ലിസി എന്നിവർ പ്രധാനവേഷങ്ങളിൽ അഭിനയിച്ച് 1985-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ബോയിംഗ് ബോയിംഗ്. എവർഷൈൻ പ്രൊഡക്ഷൻസിന്റെ ബാനറിൽ എവർഷൈൻ പ്രൊഡക്ഷൻസ് നിർമ്മിച്ച ഈ ചിത്രം വിതരണം ചെയ്തത് എവർഷൈൻ ആണ്. 1965-ൽ ഹോളിവുഡിൽ പുറത്തിറങ്ങിയ ഇതേ പേരിലുള്ള ചലച്ചിത്രമാണ് പ്രിയദർശൻ മലയാളത്തിൽ പുനർനിർമ്മിച്ചത്. 2005-ൽ പ്രിയദർശൻ തന്നെ ഗരം മസാല എന്ന പേരിൽ ഹിന്ദിയിലേക്കും ഈ ചിത്രം പുനർനിർമ്മാണം നടത്തി. കഥ, തിരക്കഥ എന്നിവയെല്ലാം നിർവ്വഹിച്ചത് പ്രിയദർശൻ ആണ്. സംഭാഷണം രചിച്ചത് ശ്രീനിവാസൻ.

നടൻ ശങ്കർ ഈ ചിത്രത്തിൽ ഒരു സംഘട്ട്ന സീനിൽ ഗസ്റ്റ് റോളിൽ അഭിനയിച്ചു.


മങ്കൊമ്പ് ഗോപാലകൃഷ്ണൻ എഴുതിയ ഗാനങ്ങൾക്ക് സംഗീതം പകർന്നത് രഘുകുമാർ ആണ്. പശ്ചാത്തലസംഗീതം ഒരുക്കിയത് കെ.ജെ. ജോയ്. 




</doc>
<doc id="116270" url="https://ml.wikipedia.org/wiki?curid=116270" title="ൽ">
ൽ

സ്വരം ചേരാത്ത 'ല'കാരത്തിനെ സൂചിപ്പിക്കുന്നതിന്‌ ഉപയോഗിക്കുന്ന മലയാളലിപിയാണ് 'ൽ'. ത എന്ന മലയാളലിപിയിൽനിന്നാണ്‌ ഇതിന്റെ ഉത്പത്തി.



</doc>
<doc id="116280" url="https://ml.wikipedia.org/wiki?curid=116280" title="മികച്ച 100 കായിക നിമിഷങ്ങൾ">
മികച്ച 100 കായിക നിമിഷങ്ങൾ

മികച്ച 100 കായിക നിമിഷങ്ങൾ (100 Greatest Sporting Moments) എന്നത് ബ്രിട്ടനിലെ ടിവി ചാനലായ ചാനൽ 4-ൽ സംപ്രേക്ഷണം ചെയ്ത ഒരു പരിപാടിയാണ്‌. ഈ പരിപാടി 2002ന്റെ തുടക്കത്തിൽ യുണൈറ്റഡ് കിങ്ഡത്തിലുംഅയർലണ്ടിലും സംപ്രേക്ഷണം ചെയ്തു. പ്രേക്ഷകർ തെരെഞ്ഞെടുത്ത ആദ്യ നൂറ് കായിക നിമിഷങ്ങളാണ്‌ ഇതിൽ ഉൾക്കൊള്ളിച്ചിരിക്കുന്നത്. വിന്നീ ജോൺസായിരുന്നു ഇതിനെ അവതാരകൻ. കായിക ലോകത്തിലെ ധാരാളം പ്രതിഭാശാലികൾ ഈ പരിപാടിയിൽ പങ്കെടുത്തു.


ഈ പരിപാടിയിൽ ഉൾക്കൊള്ളിച്ച പല കായിക നേട്ടങ്ങളും യുണൈറ്റഡ് കിങ്ഡത്തിനേയുംഅയർലണ്ടിനേയും ബന്ധപ്പെട്ടുള്ളതായിരുന്നു. 


</doc>
<doc id="116290" url="https://ml.wikipedia.org/wiki?curid=116290" title="കൊച്ചി തുറമുഖം">
കൊച്ചി തുറമുഖം

ഭാരതത്തിലെ പ്രകൃതിദത്ത തുറമുഖങ്ങളിൽ ഒന്നാണ്‌ കൊച്ചി തുറമുഖം. ഇതിന്‌ 660 വർഷത്തിലേറെ പഴക്കം ഉണ്ട്. 

കേരളത്തിലെ ഒരേയൊരു വൻകിട തുറമുഖമായ ഇതിന് 827 ഹെക്ടർ വിസ്തീർണവും 7.5 കി.മീറ്റർ നീളത്തിൽ വാട്ടർഫ്രന്റേജുമുണ്ട്. ഐ.എസ്.ഒ.9001-2000 സർട്ടിഫിക്കറ്റുള്ള തുറമുഖമാണ്. കേന്ദ്രസർക്കാരിന്റെ നേരിട്ടുള്ള നിയന്ത്രണത്തിലാണ് ഈ തുറമുഖം പ്രവർത്തിക്കുന്നത്.
ഒരു കാലത്ത് ഇന്ത്യയിലെ പ്രധാനപ്പെട്ട തുറമുഖം എന്നു വിശേഷിപ്പിച്ചിരുന്ന മുസിരിസ് തുറമുഖം 1341 ൽ പെരിയാറിൽ ഉണ്ടായ വെള്ളപ്പൊക്കത്തെതുടർന്ന് അഴിമുഖത്ത് മണൽ വന്നു നിറഞ്ഞ് ഉപയോഗശൂന്യമായി . അതേസമയം ഇതേ വെള്ളപ്പൊക്കത്തിന്റെ ഫലമായി കൊച്ചിയിൽ സ്വാഭാവിക തുറമുഖം രൂപം കൊണ്ടു. 1936ൽ ദിവാനായിരുന്ന സർ ആർ കെ ഷണ്മുഖം ചെട്ടി അറബിക്കടലിന്റെ റാണി എന്നു വിശേഷിപ്പിച്ചു.1341 ൽ ചെറിയ നദി മാത്രമുണ്ടായിരുന്ന കൊച്ചിയിൽ ഈ വെള്ളപ്പൊക്കത്തെത്തുടർന്ന് കായലുകൾ ഉണ്ടായി. വൈപ്പിൻ രൂപം കൊണ്ടു. 

ബ്രിട്ടിഷ് ആധിപത്യ കാലത്ത് 1859 ൽ ക്യാപ്റ്റൻ കാസ്സർ ആണ്‌ കൊച്ചിയിലെ ആദ്യ പോർട്ട് ഓഫീസർ. തുടർന്ന് ഇവിടെ കൊച്ചിൻ ചേംബർ ഓഫ് കൊമേഴ്സ് സ്ഥാപിതമായി. കൊച്ചി തുറമുഖത്തിന്റെ വികസനത്തിന്‌ കൊച്ചിൻ ചേംബർ ഓഫ് കൊമേഴ്സിന്റെ ശ്രമഫലമായി 1919 ൽ സർ ജോൺ വോൾഫ് ബാരി പഠനം നടത്താൻ നിയോഗിക്കപ്പെട്ടു.1920 ബ്രിട്ടീഷ് തുറമുഖ എൻജിനീയറായ റോബർട്ട് ബ്രിസ്റ്റോയെ തുറമുഖത്തിന്റെ ജോലികൾക്കായി നിയോഗിച്ചു. ഇദ്ദേഹത്തിന്റെ നിർദ്ദേശപ്രകാരം സമുദ്രത്തിലെ മണ്ണു നീക്കി തുറമുഖത്തിന്റെ ആഴംകൂട്ടി. ഈ മണ്ണ് നിക്ഷേപിച്ചുണ്ടായതാണ്‌ വെല്ലിങ്ങ്‌ടൺ ഐലൻഡ്‌. ആധുനിക തുറമുഖത്തിന്റെ ഉദ്ഘാടനം 1936-ൽ നടന്നു. 26.05.1928 ന് ആധുനികരിച്ച തുറമുഖത്തിന്റെ ഉദ്ഘാടനം നടന്നു.1931 ൽ യാത്രാക്കപ്പലുകൾ കൊച്ചിയിൽ വന്നു.



</doc>
<doc id="116292" url="https://ml.wikipedia.org/wiki?curid=116292" title="ചിരസ്ഥായി">
ചിരസ്ഥായി

അനേക വർഷ ജീവിക്കുന്ന സസ്യങ്ങളാണ് ചിരസ്ഥായികൾ (Perennial plants) . ഒന്നോ രണ്ടോ വർഷത്തിലധികം ആയുസ്സുള്ളവയെല്ലാം സാങ്കേതികമായി ചിരസ്ഥായി സസ്യങ്ങളാണെങ്കിലും ഭൂനിരപ്പിനുമുകളിൽ വ്യക്തവും സ്ഥിരവുമായ കാണ്ഡഭാഗങ്ങളുള്ള വൃക്ഷങ്ങളേയും കുറ്റിച്ചെടികളേയുമാണു് ഈ പേരുകൊണ്ട് സാധാരണ വിവക്ഷിക്കുന്നതു്. മാവ്, പ്ലാവ്, പുളി, പേര, നാരകം, കറിവേപ്പ് തുടങ്ങിയവ ചില ഉദാഹരണങ്ങളാണ്.

ഒന്നുരണ്ടുവർഷത്തിലധികം ജീവിച്ചിരിക്കുന്ന ചില ചെടികൾ, പ്രത്യേകിച്ച് വളരെ ചെറിയ സപുഷ്പി സസ്യങ്ങൾ, മഴക്കാലത്തും മറ്റും സമൃദ്ധമായി വളരുകയും വേനൽക്കാലത്തും മഞ്ഞുകാലത്തും മൃതപ്രായമായി ഉണങ്ങിച്ചുരുങ്ങുകയും ചെയ്യുന്നു. ഇവയുടെ, മണ്ണിനടിയിലുള്ള, വേരു്, ഭൂകാണ്ഡം തുടങ്ങിയ ഭാഗങ്ങളിൽനിന്നു് അടുത്ത മഴക്കാലത്തു് വീണ്ടും പുതിയ കാണ്ഡങ്ങളും ഇലകളും മറ്റും മുളച്ചുപൊങ്ങി, ഇങ്ങനെയുള്ള സസ്യങ്ങൾ അതിന്റെ വളർച്ച തുടരുന്നു. ഇത്തരം സസ്യങ്ങളെ 'ഹെർബേഷ്യസ് ചിരസ്ഥായി'കൾ എന്നു വിളിക്കുന്നു. ഇവയടക്കം ചില തരം ചിരസ്ഥായി സസ്യങ്ങളെ, തക്കതായ പരിസ്ഥിതികളിൽ നടക്കാവുന്ന അവയുടെ സ്വാഭാവികമായ പുനർജ്ജനിയ്ക്കു കാത്തുനിൽക്കാതെ, കർഷകർ വിത്തുകളായോ മുറിച്ചുനട്ടോ വർഷംതോറും പുതുതായി വെച്ചുപിടിപ്പിച്ചു എന്നു വരാം.


</doc>
<doc id="116295" url="https://ml.wikipedia.org/wiki?curid=116295" title="ഉഡുപ്പി">
ഉഡുപ്പി

കർണാടക സംസ്ഥാനത്തിലെ ഒരു നഗരവും, ഉഡുപ്പി ജില്ലയുടെ ആസ്ഥാനവുമാണ് ഉഡുപ്പി (തുളു:ಉಡುಪಿ, കൊങ്ങിണി:उडुपी and കന്നഡ:ಉಡುಪಿ). ഉഡുപ്പിയിലെ ശ്രീകൃഷ്ണമഠവും പാചകവിഭവങ്ങളും ഏറെ പ്രശസ്തമാണ്.


</doc>
<doc id="116296" url="https://ml.wikipedia.org/wiki?curid=116296" title="ഉഡുപ്പി ജില്ല">
ഉഡുപ്പി ജില്ല

1997 ഓഗസ്റ്റ് മാസം കർണാടക സംസ്ഥാനത്തിൽ രൂപീകരിക്കപ്പെട്ട ഒരു ജില്ലയാണു് ഉഡുപ്പി ജില്ല. ദക്ഷിണകന്നട ജില്ലയിലെ ഉഡുപ്പി, കുന്ദാപുര, കർക്കല എന്നീ മൂന്നു വടക്കൻ താലൂക്കുകളെ വിഭജിച്ചാണീ ജില്ല സൃഷ്ടിച്ചതു്. ഈ ജില്ലയുടെ വടക്കൻ അതിർത്തിയിൽ ഉത്തരകന്നട ജില്ലയും തെക്കൻ അതിർത്തിയിൽ ദക്ഷിണകന്നട ജില്ലയും കിഴക്കിൽ ചികമഗലൂരു ജില്ലയും വടക്കുകിഴക്കിൽ ഷിമോഗ ജില്ലയും സ്ഥിതിചെയ്യുന്നു.

ഉഡുപ്പി ജില്ലയിലെ പ്രധാന ഭാഷകൾ കന്നട, കൊങ്കണി, തുളു എന്നിവയാകുന്നു.

2001-ലെ കാനേഷുമാരി അനുസരിച്ച് ഉഡുപ്പി ജില്ലയിലെ ജനസംഖ്യ 11,12, 243 ആയിരുന്നു. ഇതിൽ 18.55% ജനങ്ങൾ നഗരവാസികളായിരുന്നു.


</doc>
<doc id="116297" url="https://ml.wikipedia.org/wiki?curid=116297" title="ഉഡുപ്പി പാചകവിഭവങ്ങൾ">
ഉഡുപ്പി പാചകവിഭവങ്ങൾ

തെക്കേ ഇന്ത്യയിലെ കർണാടക സംസ്ഥാനത്തിലെ പ്രധാനമായും ഉഡുപ്പി ജില്ല, ഉഡുപ്പി നഗരം എന്നീ സ്ഥലങ്ങളിൽ കഴിക്കുന്ന ആഹാരങ്ങളെയാണ് ഉഡുപ്പി പാചകവിഭവങ്ങൾ Udupi cuisine (, ) . ഇവ മധ്വാചാര്യർ സ്ഥാപിച്ച അഷ്ടമഠങ്ങളിൽനിന്നു് ഉദ്ഭവിക്കുന്നു. ഈ വിഭവങ്ങളിൽ ധാന്യങ്ങൾ, പയറുവർഗ്ഗങ്ങൾ, പച്ചക്കറികൾ, ഫലങ്ങൾ എന്നിവ പ്രധാന ചേരുവകളാണ്. മത്സ്യം, മാംസം, ഉള്ളി, വെളുത്തുള്ളി എന്നിവ ഉഡുപ്പി പാചകവിഭങ്ങളിൽ വർജ്ജ്യമാണു്.


ഉഡൂപ്പി ഭക്ഷണവിഭവങ്ങളിലെ പ്രധാന ഭക്ഷണമായ മീൽസ് അഥവാ ഉച്ച ഭക്ഷണം വിളമ്പുന്നത് വാഴയിലയിലാണ്. സാധാരണ രീതിയിൽ നിലത്ത് ഇരുന്നാണ് കഴിക്കുന്നത്. വിഭവങ്ങൾ ഒരു പ്രത്യേക അനുക്രമത്തിലാണ്. ഭക്ഷണം കഴിച്ചു തുടങ്ങുമ്പോൾ എല്ലാവരും ഒന്നിച്ച് കഴിച്ചു തുടങ്ങണമെന്നും, അവസാനിപ്പിക്കുന്നതും ഒന്നിച്ചായിരിക്കണമെന്നുമാണ് പൊതുവെയുള്ള വിശ്വാസം. ദൈവത്തെ സ്തുതിച്ചുകൊണ്ടാണ് ഭക്ഷണം കഴിച്ചു തുടങ്ങുന്നതും അവസാനിപ്പിക്കുന്നതും. 

വിളമ്പുന്ന രീതിയിൽ ഭക്ഷണവിഭവങ്ങൾ താഴെപ്പറയുന്നവയാണ്. 

ഉഡുപ്പി ഭക്ഷണശാലകൾ ലോകത്ത് വിവിധയിടങ്ങളിൽ ഇന്ത്യയിൽ പ്രധാനമായും സ്ഥിതിചെയ്യുന്നു. പരമ്പരാഗതമായി ഈ ഭക്ഷണശാലകളിൽ ഉഡുപി കൃഷ്ണ മഠത്തിൽ നിന്നും ഭക്ഷണരീതികൾ പഠിച്ച പാചകക്കാരാണ് ചെയ്തു വന്നിരുന്നത്. പക്ഷേ, പിന്നീട് പലയിടങ്ങളിലും ആളുകൾ ഉഡുപ്പി ഭക്ഷണശാലകൾ വ്യവസായിക അടിസ്ഥാനത്തിൽ സ്ഥാപിച്ചു. . പിൽക്കാലത്ത് ഉഡുപ്പി ഭക്ഷണശാലകളിൽ ആധുനിക രീതിയിൽ ഭക്ഷണവിഭവങ്ങൾ വ്യത്യസ്തമായി. .
fin Room]]



</doc>
<doc id="116304" url="https://ml.wikipedia.org/wiki?curid=116304" title="കൊക്കര">
കൊക്കര

ഒരു സംഗീത ഉപകരണമാണ് കൊക്കര. കേരളത്തിലെ ആദിവാസിവിഭാഗങ്ങളായ കാണിക്കാർ, വേലർ തുടങ്ങിയവർ പാട്ടുപാടി സ്തുതിക്കാൻ ഉപയോഗിക്കുന്നു. തമിഴ്നാട്ടിലെയും ആദിവാസികൾ ഈ വാദ്യം ഉപയോക്കിന്നുണ്ട്. ഉരസി ശബ്ദമുണ്ടാക്കുന്ന തരം താളവാദ്യങ്ങൾ ഗോത്ര സംഗീതത്തിൽ ധാരാളമായുണ്ട്. മുള, ശംഖ്, ചിപ്പി, തടി, ദന്തം, കൊമ്പ് എന്നിവ കൊണ്ടൊക്കെ ഇവ നിർമിച്ചുപോരുന്നു. ഇത്തരത്തിലുള്ള ലോഹനിർമിതമായ ഒരു താളവാദ്യമാണ് കാണിക്കാരുടെ കൊക്കര. കൊക്കര എന്ന ഉപകരണം ഉപയോഗിച്ച് കാണിക്കാർ നടത്തുന്ന ചാറ്റ് പാട്ടുകൾ കളങ്ങളിലാണ് നടക്കാറുള്ളത്. കാണി സമുദായക്കാരുടെ മാന്ത്രികാനുഷ്ഠാന ചികിത്സാകർമ്മമാണ് ചാറ്റ്. ചാറ്റുപാട്ടിന് താളം നൽകുന്ന വാദ്യോപകരണമാണ് കൊക്കര. 
പല്ലു കൊത്തിയ അകം പൊള്ളയായ ഇരുമ്പു കുഴലും ചങ്ങല കൊണ്ട് കൊക്കരയുമായി ബന്ധിച്ചിരിക്കുന്ന ഇരുമ്പു ദണ്ഡും ചേർന്നതാണ് കൊക്കര. ദണ്ഡിനെ പുള്ളുവലിയെന്നാണ് പറയുന്നത്. ഇരുമ്പുകുഴൽ ഇടതു കൈയ്യിലും ദണ്ഡ് വലതു കൈയ്യിലും ചേർത്തു പിടിച്ച് തമ്മിൽ ഉരസിയാണ് ശബ്ദമുണ്ടാക്കുന്നത്.

കൊക്കരയെക്കുറിച്ച് കാണിക്കാർക്കിടയിൽ പല വിചിത്ര വിശ്വാസങ്ങളും നിലനിൽക്കുന്നുണ്ട്. ചാറ്റു കഴിഞ്ഞ് കൊക്കര നല്ല മിനുസമുള്ളതായി തോന്നിയാൽ അസുഖം പെട്ടെന്ന് കുറയുമെന്നും അല്ലാത്ത പക്ഷം കുറയുന്ന കാര്യം ബുദ്ധിമുട്ടാണെന്നുമാണ് ഒരു വിശ്വാസം. കൊക്കര പെട്ടെന്ന് തുരുമ്പെടുത്താൽ ഉപയോഗിക്കുന്ന ആളിന്റെ ആയുസ്സ് കുറയുമെന്ന് വിശ്വസിക്കുന്നവരുണ്ട്. വാത, യക്ഷി, ക്ഷുദ്രപ്രയോഗം ​എന്നിവയെ അതിജീവിക്കാൻ‌ വരാൻ കൊക്കരയ്ക്കുള്ള കഴിവിനെക്കുറിച്ച് കാണിക്കാർ‌ ഏകാഭിപ്രായക്കാരാണ്. കൊക്കരയുടെ ശക്തിയിൽ അചഞ്ചലമായ വിശ്വാസമാണ് അവർക്കുള്ളത്.

കാണിക്കാരുടെ വൈദ്യനും മന്ത്രവാദിയുമാണ് "പ്ലാത്തി". ഒരു പ്ലാത്തിക്ക് അവശത തോന്നിത്തുടങ്ങുമ്പോൾ പുതുതായി ഒരാളെ തെരഞ്ഞെടുത്ത് പരിശീലനം നൽകി അധികാരം നൽകുന്ന ചടങ്ങ് കൊല്ലം ജില്ലയിലെ കുളത്തൂപ്പുഴ ഭാഗങ്ങളിൽ നിലനിൽക്കുന്നു. വ്രതാനുഷ്ഠാനത്തോടെ കൊല്ലൻ ഉണ്ടാക്കി കൊടുക്കുന്ന കൊക്കര പുതിയ പ്ലാത്തിക്ക് കൈമാറുന്ന ചടങ്ങാണ് "കൊക്കരയെടുപ്പ്". കൊക്കര സൂക്ഷിക്കുന്നതിനായി ഈറയിൽ തീർത്ത ചെറിയ ഒരു കൂടുണ്ടാവും. ഇതിനെ "കൊക്കരൻ വിലങ്ങൻപെട്ടി" എന്നു വിളിക്കുന്നു. തീണ്ടു തൊടക്കില്ലാത്ത സ്ത്രീകളാണ് ഈറയുപയോഗിച്ച് കൊക്കരൻ വിലങ്ങൻപെട്ടി ഉണ്ടാക്കുന്നത്.


</doc>
<doc id="116305" url="https://ml.wikipedia.org/wiki?curid=116305" title="കാട്ടുപരത്തി">
കാട്ടുപരത്തി

കേരളത്തിൽ സാധാരണയായി വഴിയരികിൽ കാണുന്ന ഒരു കാട്ടുചെടിയാണ് കാട്ടുപരത്തി (ശാസ്ത്രീയ നാമം:"Azanza lampas"). ഇംഗ്ലീഷിൽ കോമൺ മാലോ (Common Mallow) എന്നറിയപ്പെടുന്നു. മാൽ‌വേസി കുടുംബത്തിൽ‌പ്പെട്ട (Malvaceae Family) ഇവയുടെ പൂക്കൾ കോളാമ്പിപ്പൂ പോലുള്ളവയാണ്. മഞ്ഞപൂക്കളുടെ ഉൾഭാഗം ചുവപ്പ് കലർന്ന തവിട്ട് നിറമാണ്. ഇവയ്ക്ക് 5 മുതൽ 7 സെ.മി വരെ വിസ്താരമുണ്ട്. ഒക്ടോബർ മുതൽ ഏപ്രിൽ വരെയുള്ള മാസങ്ങളിലാണ് പൂക്കൾ ധാരാളമായി ഉണ്ടാകുന്നത്. കേരളത്തിലെ ആർദ്ര ഇലപൊഴിയും കാടുകളിൽ ഇവയെ ധാരാളമായി കാണാം. മുന്തിരി ഇലകളോട് ഇവയുടെ ഇലകൾക്കുള്ള സാമ്യം മൂലം ചിലപ്പോൾ ഇവയെ ഗ്രേപ്പ് ലീവ്ഡ് മാലോ (Grape Leaved Mallow) എന്നും അറിയപ്പെടാറുണ്ട്. ഇലകളിലും തണ്ടുകളിലും ചെറിയ മുള്ളുകളൂണ്ട്.


</doc>
<doc id="116307" url="https://ml.wikipedia.org/wiki?curid=116307" title="കേരളത്തിലെ നാടൻപാട്ടുകൾ">
കേരളത്തിലെ നാടൻപാട്ടുകൾ

തന്നാട്ടുഭാഷയുടേയും സാഹിത്യത്തിന്റേയും പ്രകൃത്യാലുള്ള ശുദ്ധിയും കാവ്യഭംഗിയും പ്രസരിക്കുന്ന തനതു സംഗീതരൂപങ്ങളാണ് നാടൻപാട്ടുകൾ. ഭാഷയുടേയും സാഹിത്യത്തിന്റേയും എന്നതിലുപരി ഇവ സംസ്കാരത്തിന്റെ കൂടി ചിഹ്നങ്ങൾ ആകുന്നു. ഒന്നിലധികം ആളുകൾ ചേർന്ന് രചിച്ചവയോ പല കാലഘട്ടങ്ങളിലൂടെ പരിണാമം നടന്നുകൊണ്ടിരുന്നതോ ആണ് മിക്ക നാടൻ പാട്ടുകളും. ഉപരിവർഗ്ഗത്തിന്റെ കർശനമായ വ്യാകരണസംഹിതകളിലും ച്ഛന്ദശ്ശാസ്ത്രനിയമങ്ങളിലും ഒതുങ്ങിക്കിടക്കാതെ, മിക്കവാറും സർവ്വതന്ത്രസ്വതന്ത്രമായി രൂപപ്പെട്ടുവന്ന ഇത്തരം പാട്ടുസംസ്കാരം ജനസാമാന്യത്തിന്റെ നിത്യവൃത്തിയും പ്രകൃതിയുമായി നിലനിന്നിരുന്ന ഗാഢമായ ബന്ധത്തെ ചൂണ്ടിക്കാണിക്കുന്ന ഏറ്റവും നല്ല ചരിത്രപഠനസാമഗ്രികൾ കൂടിയാണു്.

ചരിത്രാതീതകാലം മുതൽ കേരളദേശത്ത് ക്രമേണ ഉരുത്തിരിഞ്ഞുവന്ന നാടൻപാട്ടുസംസ്കാരത്തെക്കുറിച്ചാണു് ഈ ലേഖനം.

നമ്മുടെ ഭാഷയുടെ പ്രാചീന കുടുംബസ്വത്തുക്കളിൽ മുഖ്യമായ പാട്ടുസംസ്കാരത്തെ പല രീതിയിലും വിഭജിക്കാം. പാടുന്നവരുടെ ജാതി, വിശ്വാസം, പാട്ട് ഉണ്ടായിവന്ന ദേശം,പാടാറുള്ള സമയവും കാലവും,പാട്ടിൽ ഉപയോഗിക്കുന്ന പ്രധാന ഉപകരണങ്ങൾ, ഇവയൊക്കെ മുൻനിർത്തിയാണു് ഏതെങ്കിലും ഒരിനം പാട്ടുകൾക്കു് തനതായ ഒരു പേരു ലഭിയ്ക്കുന്നതു്. പുള്ളുവൻപാട്ട്, കുറത്തിപ്പാട്ട്, മാപ്പിളപ്പാട്ട് തുടങ്ങിയവ സമുദായങ്ങളുടെ പേരിലാണു് അറിയപ്പെടുന്നതെങ്കിൽ, വടക്കൻ പാട്ട്, തെക്കൻ പാട്ട് എന്നിവ ദേശാടിസ്ഥാനത്തിലും തിരുവാതിരപ്പാട്ട്, ഓണപ്പാട്ട് തുടങ്ങിയവ കാലാടിസ്ഥാനത്തിലുമാണു് തനതു പേരുകൾ കൈക്കൊണ്ടതു്. കോലടിപ്പാട്ട്, വില്ലടിച്ചാൻപ്പാട്ട്, ഉടുക്കുപാട്ട്, നന്തുണിപ്പാട്ട് തുടങ്ങിയവയുടെ നാമോൽപ്പത്തി അവയിൽ ഉപയോഗിക്കപ്പെടുന്ന പ്രധാന സംഗീതോപകരണങ്ങളെ അടിസ്ഥാനമാക്കിയാണു്.

ഇതുപോലെ, പ്രായേണ പ്രാചീനത്വം കല്പിക്കാവുന്ന വണ്ടിപ്പാട്ട്, വള്ളപ്പാട്ട്, കൃഷിപ്പാട്ട്, ഞാറ്റുപാട്ട് തുടങ്ങിയവ അതാതു കാലങ്ങളിലെയും ദേശങ്ങളിലേയും തൊഴിൽ സംസ്കാരവുമായാണു് നേരിട്ടു ബന്ധപ്പെട്ടിരിക്കുന്നതു്. 

രൂപഭാവങ്ങളനുസരിച്ച് നാടൻപാട്ടുകളെ പാട്ട് (Song) എന്നും കഥപ്പാട്ട് (Ballad) എന്നും നേരേ വിഭജിക്കാവുന്നതാണു്. ഇവയിൽ കഥപ്പാട്ടുകൾക്കു് സാഹിത്യ-സാംസ്കാരിക ചരിത്ര പഠനത്തേയും അവലോകനത്തേയും സംബന്ധിച്ചിടത്തോളം കൂടുതൽ പ്രാധാന്യമുണ്ടു്. അവ രൂപം കൊണ്ടതു് ഈണവും താളവും യോജിപ്പിച്ച് കഥ പറഞ്ഞുരസിക്കാനും വിശ്രമവേളകൾ കൂടുതൽ ആസ്വാദ്യമാക്കാനും പ്രാക്തനജനങ്ങൾ സമയം കണ്ടെത്തിയതിന്റെ ഫലമായാണു്. ഉപരിവർഗ്ഗഭാഷയുടെ കർശനമായ വ്യാകരണസംഹിതയോ ഘട്ടനിബദ്ധതയോ പദസങ്കീർണ്ണതയോ മൂലം പൂർവ്വനിശ്ചിതമായ നിർമ്മാണഘടനയിൽ ബന്ധിക്കപ്പെടാതെ, ഒട്ടൊക്കെ സ്വതന്ത്രമായും എങ്കിലും അതോടൊപ്പം തന്നെ, തലമുറകളായി പകർന്നുപോവാൻ താല്പര്യമുണ്ടാക്കുന്നത്ര സംഗീതാത്മകതയും ലാളിത്യവും കഥാതന്തുക്കളും ഉൾച്ചേർത്തും രൂപപ്പെട്ടു വന്ന ഇത്തരം കഥപ്പാട്ടുകൾ ചരിത്രവിദ്യാർത്ഥിയെ സംബന്ധിച്ചിടത്തോളം വിവിധ കാലഘട്ടങ്ങളിൽ ജീവിച്ചിരുന്ന ജനസാമാന്യത്തിന്റെ നിത്യവൃത്തികളിലേക്കുള്ള നേരിട്ടുള്ള കൈചൂണ്ടികൾ കൂടിയാണു്. മനസ്സിൽ ഏറെക്കാലം ഉറച്ചുനിൽക്കാവുന്ന ഈണങ്ങളും സംഘമായി ആലപിക്കുമ്പോൾ ഹരം പകരുന്ന താളങ്ങളും ഇത്തരം പാട്ടുകളെ അവ നിലനിർത്തിക്കൊണ്ടിരുന്ന സമൂഹത്തിലെ അംഗങ്ങൾക്കു് ഹൃദിസ്ഥമായ വായ്ത്താരികളാക്കി മാറ്റി. വായ്മൊഴി വഴി പിൻതലമുറകളിലേക്കു് പകരുവാൻ ഈ ഘടകങ്ങൾ പ്രയോജനപ്രദമായി.

കലയിലോ സാഹിത്യത്തിലോ ഒരു കൃതിയിലെ യഥാർത്ഥമൂലരൂപങ്ങളിൽ നിന്നും കാലാന്തരം കൊണ്ടു് സ്വാഭാവികമായൊ കൃത്രിമമായോ ഉണ്ടായിത്തീരുന്ന മാറ്റങ്ങളേയും തിരുത്തുകളേയുമാണു് പ്രക്ഷിപ്തങ്ങൾ എന്ന പേരിൽ അറിയപ്പെടുന്നതു്. ഇത്തരം പ്രക്ഷിപ്തങ്ങൾ സംഭവിച്ചിരിക്കാൻ ഇടയുണ്ടോ എന്നും അഥവാ ഉണ്ടെങ്കിൽ ഏതൊക്കെ കാലങ്ങളിലാണു് അതു നടന്നതെന്നും മനസ്സിലാക്കാൻ ഉതകുന്ന വാമൊഴിയായും വരമൊഴിയായും ഉള്ള തെളിവുകളാണു് പ്രമാണങ്ങൾ.

മാറിവരുന്ന സാഹചര്യങ്ങൾക്കനുസരിച്ച്, വായ്മൊഴിയിലൂടെ പകർന്നുവന്നിരുന്ന പാട്ടുകൾക്കു് പലപ്പോഴും ലഘുവോ ഭീമമോ ആയ മാറ്റങ്ങൾ സംഭവിച്ചിട്ടുണ്ടു്. കാലാവസ്ഥ, ഭൂപ്രകൃതി (തന്മൂലം കൃഷി, ആവാസവ്യവസ്ഥ), ഭരണവ്യവസ്ഥകളിലെ മാറ്റങ്ങൾ, മറ്റു സമുദായങ്ങളുമായുള്ള കൊണ്ടുകൊടുക്കലുകൾ ഇവയൊക്കെ ഇത്തരം പ്രക്ഷിപ്തങ്ങൾക്കു കാരണമായിട്ടുണ്ടാവാം. അതുകൊണ്ടു് പല പാട്ടുകളുടേയും അന്തസ്സത്ത അവയുടെ പ്രാഗ്മൂലരൂപവുമായി നേരിട്ട് ഒത്തുപോയെന്നു വരില്ല. അതുകൊണ്ടുതന്നെ, കൃത്യമായ ചരിത്രപഠനം ലക്ഷ്യമാക്കുന്ന ഗവേഷകർക്കു് മറ്റു നാടൻ കലാരൂപങ്ങളെപ്പോലെത്തന്നെ നാടൻപാട്ടുകളേയും അന്ധമായി ആശ്രയിക്കാനാവില്ല.

എങ്കിൽ‌പ്പോലും, വായ്മൊഴിരൂപത്തിൽ പ്രചരിച്ചിരുന്ന പാട്ടുരൂപങ്ങൾ വരമൊഴിരൂപത്തിൽ സൂക്ഷിക്കുന്നതിനു് ഓരോരോ കാലങ്ങളിൽ അവ ആലപിച്ചുപോന്ന സമുദായങ്ങളോ വ്യക്തികളോ ശ്രമിച്ചിട്ടുണ്ടു്. അത്തരം പരിശ്രമങ്ങൾ താളിയോല, കരിമ്പനയോല, കടലാസ് എന്നീ രൂപങ്ങളിൽ പലയിടത്തുനിന്നും കണ്ടെടുക്കപ്പെട്ടിട്ടുമുണ്ടു്. ഇത്തരം പ്രമാണങ്ങളുടെ കൃത്യമായ കാലനിർണ്ണയം നടത്താനായാൽ അതാതു പാട്ടുകളുടെ ആ കാലഘട്ടം വരെയെങ്കിലും പിന്നോട്ടുള്ള പ്രക്ഷിപ്തങ്ങൾ ഒഴിവായ രൂപങ്ങൾ കണ്ടുപിടിക്കാനാവും.

കാലഘട്ടം,സമൂഹത്തിലെ സ്ഥാനഭേദങ്ങൾ, ദൈവാരാധനാക്രമങ്ങൾ, കാർഷികചര്യകൾ, പൊതുജനാരോഗ്യാവസ്ഥ, യുദ്ധങ്ങളും കലാപങ്ങളും, കുടുംബങ്ങളിലേയും കൂട്ടായ്മകളിലേയും ആഘോഷങ്ങൾ, ഉത്സവങ്ങൾ, ഐതിഹ്യങ്ങളിലേയും ചരിത്രങ്ങളിലേയും വീരകഥാപാത്രങ്ങൾ തുടങ്ങിയ ഘടകങ്ങളൊക്കെ ഭാഗഭാക്കും കാരാനങ്ങളുമാവുന്ന വിധത്തിൽ വിശാലമായ ഒരു വൈവിദ്ധ്യം കേരളത്തിലെ നാടൻ പാട്ടുകളിൽ കാണാം. ചിലേതിനു് ചരിത്രാതീതകാലത്തു നിലനിന്നിരുന്ന പ്രാഗ്സമൂഹങ്ങളുടെ പഴക്കം അവകാശപ്പെടാമെങ്കിൽ മറ്റു ചിലവ വർത്തമാനകേരളത്തിലെ ഏറ്റവും പുതിയ ശൈലികളിൽ ഉരുത്തിരിഞ്ഞവയാണു്. ഉറക്കുപാട്ടുകളും കൃഷിപ്പാട്ടുകളും മുതൽ ഓണപ്പാട്ടുകളും പടപ്പാട്ടുകളും വരെ മലയാളത്തിന്റെ നാടൻ പാട്ടുശേഖരങ്ങളിൽ പെടുന്നു. വളരെ അശ്രദ്ധമായി പാടിത്തകർക്കാവുന്ന ചെറുശീലുകൾ മുതൽ ശ്രദ്ധയോടെ കൃത്യമായി മണിക്കൂറുകൾ വരെ ദീർഘമായി ഉരുക്കഴിക്കേണ്ടുന്ന അനുഷ്ഠാനഗീതികൾ വരെ ഈ ശൃംഖല വിപുലമാണു്.

മുമ്പ് വ്യാപകമായി പ്രചാരത്തിലുണ്ടായിരുന്നതോ ഇപ്പോഴും നിലനിന്നുപോരുന്നതോ ആയ പ്രധാന നാടൻപാട്ടുപ്രസ്ഥാനങ്ങൾ ഇവയാണ്;

കന്യാകുമാരി മുതൽ തുളുനാടുവരെ വ്യാപിച്ചുകിടന്ന പഴയ കേരളനാട്ടിൽ പ്രചരിതമായ, മുഖ്യമായും വീരഗാഥകളായി കണക്കാക്കാവുന്ന നാടൻ പാട്ടുകളെ പൊതുവേ തെക്കൻ പാട്ടെന്നും വടക്കൻ പാട്ടെന്നും രണ്ടായി തിരിക്കാം. ഗുണ്ടർട്ടിന്റെ നിഘണ്ടുവിലാണു് “തെക്കൻ” എന്ന പ്രയോഗം കേരളത്തെ സംബന്ധിച്ച് ആദ്യമായി കണ്ടെടുക്കാവുന്നതെങ്കിലും, അതിനും ഒട്ടുമുമ്പു തന്നെ ഇത്തരം ദിങ്നാമവിഭജനം ഭാഷയിലുണ്ടായിരുന്നു എന്നു വ്യക്തമാണു്. അതേ സമയം, കിഴക്കൻപാട്ട്, പടിഞ്ഞാറൻപാട്ട് തുടങ്ങിയ രീതിയിൽ മലയാളത്തിലെ പാട്ടുകളെ ഒരു കാലത്തും വേർതിരിച്ചുകണ്ടിട്ടില്ല. ഇടക്കാലത്തെ കൊച്ചി രാജ്യത്തെ ഏകദേശം മദ്ധ്യഭാഗമായി തീരുമാനിച്ച് ജനസാമാന്യം സ്വയം കേരളദേശത്തിനു് തെക്കും വടക്കും ഭാഗങ്ങൾ തീരുമാനിച്ചിരിക്കാനാണു് ഇട. വരമൊഴിയിലായാലും വമൊഴിയിലായാലും, ഈ രണ്ടു ഭൂവിഭാഗങ്ങളും തമ്മിൽ ഭാഷയിൽ വ്യക്തമായ പ്രയോഗവ്യത്യാസമുണ്ടായിരുന്നു. തെക്കൻ മലയാളത്തിൽ തമിഴിന്റെ സമ്പർക്കപ്രസരം താരതമ്യേന കൂടുതലുണ്ടു്. അതേ ലക്ഷണങ്ങൾ തെക്കൻ പാട്ടുകളിലും കാണാവുന്നതാണു്.

കേരളത്തിൽ ഓണക്കാലങ്ങളിൽ പണ്ടുകാലത്ത് ഗ്രാമങ്ങൾ തോറും കുട്ടികളൂം മുതിർന്നവരുമെല്ലാം പാടിയിരുന്ന പാട്ടുകളെയാണ് ഓണപ്പാട്ടുകൾ എന്ന് വിശേഷിപ്പിയ്ക്കുന്നത്. ഓണക്കളികളുടെ ഭാഗമായാണ് ഇത്തരം ഓണപ്പാട്ടുകൾ നിലനിന്നിരുന്നത്. കാർഷികവൃത്തി ചെയ്ത് ജീവിച്ചിരുന്ന ഇവിടുത്തെ ഗ്രാമീണജനതയുടെ വിളവെടുപ്പിന്റെ കാലം കൂടിയായിരുന്നു ഓണം എന്നതിനാൽ തന്നെ ഈ പാട്ടുകൾക്കെല്ലാം കാർഷികവൃത്തിയോട് അഭേദ്യമായ ബന്ധം ഉണ്ടായിരുന്നു. തുമ്പി തുള്ളൽ, തിരുവാതിരക്കളി മുതലായവയെല്ലാം ഇത്തരത്തിൽ ഓണക്കളികളായി ഗ്രാമങ്ങൾ തോറും ആചരിച്ചിരുന്നു. ഓണക്കാലത്ത് വായ്മൊഴിയായി പാടിയിരുന്ന ചില പാട്ടുകൾ താഴെ കൊടുക്കുന്നു

നല്ലോരോണമുണ്ടല്ലോ പോന്നു വരുന്നു
ഓണം വന്നാലോ കുട്ടികൾക്കെല്ലാർക്കും
വേണം നല്ലൊരു പൂവും വട്ടി
പൂ പൊലി പൊലി പൂവേ
നല്ലോരോണമുണ്ടല്ലോ പോന്നു വരുന്നു
ഓണം വന്നാലോ ബാലൻമാര്ക്കെല്ലാര്ക്കും
വേണം നല്ലൊരു പന്തു കളി
പൂ പൊലി പൊലി പൂവേ
നല്ലോരോണമുണ്ടല്ലോ പോന്നു വരുന്നു
ഓണം വന്നാലോ പെണ്ണുങ്ങൾക്കെല്ലാർക്കും
വേണം നല്ലൊരു പാട്ടും കളീം
പൂ പൊലി പൊലി പൂവേ
നല്ലോരോണമുണ്ടല്ലോ പോന്നു വരുന്നു
ഓണം വന്നാലോ ആണുങ്ങൾക്കെല്ലാർക്കും
വേണം നല്ലൊരു ശീട്ടും പെട്ടി
പൂ പൊലി പൊലി പൂവേ
നല്ലോരോണമുണ്ടല്ലോ പോന്നു വരുന്നു
ഓണം വന്നാലോ തമ്പ്രാൻമാർക്കെല്ലാർക്കും
വേണം നല്ലൊരു കമ്പിത്തായം
പൂ പൊലി പൊലി പൂവേ
നല്ലോരോണമുണ്ടല്ലോ പോന്നു വരുന്നു



</doc>
<doc id="116309" url="https://ml.wikipedia.org/wiki?curid=116309" title="യാത്രക്കളിപ്പാട്ട്">
യാത്രക്കളിപ്പാട്ട്

നമ്പൂതിരിമാർ ശാസ്താവിനെ പരദൈവമായി കണ്ടുകൊണ്ട് ആ ഈശ്വരപ്രീതിക്കു വേണ്ടി നടത്തുന്ന കളിയാണ് യാത്രക്കളി. അതിനു പിന്തുണയായി പാടുന്ന പാട്ടാണ് യാത്രക്കളിപാട്ട്. സംഘകളി, ചാത്തിരകളി, പാനകളി എന്നിങ്ങനെ അറിയപ്പെടുന്ന ഈ കളി നടത്തുന്നത് ചാത്തിരന്മാർ എന്നറിയപ്പെടുന്ന പ്രത്യേക നമ്പൂതിരി വിഭാഗമാണ്.

<poem>
മഞ്ഞക്കാട്ടിൽ പോയാൽ പിന്നെ 
മഞ്ഞക്കിളിയെ പിടിക്കാല്ലോ
മഞ്ഞക്കിളിയേപിടിച്ചാൽ പിന്നെ
ചപ്പും ചവറും പറിക്കാല്ലോ
</poem>


</doc>
<doc id="116311" url="https://ml.wikipedia.org/wiki?curid=116311" title="കഴകം">
കഴകം

വടക്കേ മലബാറിൽ‌ കണ്ടുവരുന്ന ഒട്ടുമിക്ക സമുദായങ്ങളുടേയും ആരാധനാലയങ്ങളായ താനം‌, തറ, പള്ളിയറ, കോട്ടം‌, കാവുകൾ‌, മുണ്ട്യ തുടങ്ങിയ സങ്കേതങ്ങൾ‌ക്ക്‌ നേതൃത്വം‌ നൽ‌കുന്ന ഭരണസിരാകേന്ദ്രവും ആരാധനാലയവുമാണ്‌ കഴകം‌. ഉത്തര കേരളത്തിലെ വൈദികേതരമായ കൂട്ടയ്‌മയിൽ‌ പ്രഥമസ്ഥാനം‌ അർ‌ഹിക്കുന്നവയാണ്‌ കഴകങ്ങൾ‌. സമുദായത്തിന്റെ കീഴിൽ‌ താനങ്ങളുടെ എണ്ണം‌ പെരുകുമ്പോൾ‌ അവയെ നിയന്ത്രിക്കാൻ‌ മേൽ‌ഘടകമായാണ്‌ കഴകം‌ രൂപം‌ കൊള്ളുന്നത്‌.

കഴകം‌ എന്ന പദം‌ വിവിധ അർ‌ത്ഥങ്ങളിലാണ്‌ ഓരോ ദേശത്തും‌ അറിയപ്പെടുന്നത്‌. കോലസ്വരൂപത്തിലും അള്ളടസ്വരൂപത്തിലുമായിരുന്നു കഴകങ്ങൾ‌ ആരം‌ഭിച്ചത്‌. രാജ്യത്തിന്റെ പൊതുകാര്യങ്ങളിൽ‌ ചർ‌ച്ച നടത്താനും‌ തിരുമാനമെടുക്കാനുമുള്ള സഭ എന്ന അർ‌ത്ഥമാണ്‌ അന്നു കഴകം‌ എന്ന പദത്തിനു നൽ‌കിയിരുന്നത്‌. ഘടകം‌ എന്ന സം‌സ്‌കൃതപദത്തിന്റെ തത്ഭവമാണ്‌ കഴകമെന്ന്‌ ചിലർ‌ അഭിപ്രായപ്പെടുന്നു. കഴകം‌ എന്ന പദം‌ ആദ്യം‌ തമിഴിലും‌ പിന്നീട്‌ മലയാളത്തിലും‌ പണ്ടുമുതലേ ഉപയോഗിച്ചു വരുന്നുണ്ട്. തെക്കേമലബാറിൽ‌ ക്ഷേത്രപൂജ നടത്തുന്ന കർ‌മ്മിയെ സഹായിക്കാനായി ശ്രീകോവിലിനു വെളിയിൽ‌ ഒരുക്കങ്ങൾ‌ ചെയ്തു സഹായിക്കുന്നവരെ കഴകക്കാർ‌ എന്നാണു വിളിക്കുക.

ജാതിവ്യവസ്ഥയും‌ നാട്ടു രാജാക്കൻ‌മാരുടെ ആധിപത്യവും‌ നിലനിന്നിരുന്ന കാലത്ത്‌ ഭരണനി‌ർ‌വ്വഹണത്തിന്റെ ഭാഗമായി ജാതിക്കൂട്ടങ്ങളുടെ ഇടയിലാണ്‌ കഴകങ്ങൾ‌ രൂപം‌ കൊണ്ടത്‌. കഴകത്തിന്റെ നിയമവ്യവസ്ഥയിൽ‌ ഒരു സമുദായം‌ കെട്ടുറപ്പോടെ നിലനിന്നു പോന്നു. വിവാഹം, മരണം, അടിയന്തരം‌, കുടുംബവഴക്ക്‌, സ്വത്ത്‌ തർക്കം‌ തുടങ്ങി സമുദായാം‌ഗങ്ങൾ‌ക്കിടയിലെ എല്ലാ കാര്യങ്ങളിലും‌ കഴകത്തിന്റെ ശക്തമായ ഇടപെടൽ‌ ഉണ്ടായിരുന്നു.

സമുദായാംഗങ്ങൾഉടെ ക്ഷേമത്തിനും‌ കെട്ടുറപ്പിനും‌ വേണ്ടിയുള്ള കൂട്ടയ്‌മയാണു കഴകം‌. ഇതൊരു പ്രശ്നപരിഹാരവേദി കൂടിയാണ്‌. ഏതൊരു വഴക്കും‌ കഴകത്തിലാണു തീർ‌പ്പുകൽ‌പ്പിക്കുക. കഴകത്തിലും‌ തീരാത്ത പ്രശ്നമാണെങ്കിൽ‌ അതു തൃക്കൂട്ടത്തിലോ മഹാക്ഷേത്രങ്ങളിലോ വെച്ച്‌ തീർ‌പ്പുകല്പിക്കും‌. നാലു കഴകങ്ങൾ‌ ചേരുന്നതാണ്‌ ഒരു തൃക്കൂട്ടം‌. തൃക്കൂട്ടത്തിനും‌ മേലെയാണ്‌ മഹാക്ഷേത്രം‌. വലിയൊരു ജനകീയ സംഘടനയാണ്‌ കഴകം‌. കഴകത്തിനു കീഴിൽ‌ ഒട്ടനവധി ദേവസ്ഥാനങ്ങൾ‌ ഉണ്ടായിരിക്കും‌. കഴകങ്ങളിൽ‌ നടക്കുന്ന ചടങ്ങുകൾ‌ക്ക്‌ ഈ ദേവസ്ഥാനങ്ങളിൽ‌ നിന്നൊക്കെ സമുദായാം‌ഗങ്ങൾ‌ എത്തിച്ചേരുന്നു. പ്രത്യേക ഭരണസം‌വിധാനം‌ ഓരോ കഴകത്തിനും‌ കാണും‌. തീയ്യസമുദായത്തിന്റെ ഒരു കഴകത്തിലെ പ്രധാന സ്ഥാനീയർ‌ താഴെ പറയുന്നവരാണ്‌:

കഴകത്തിലെ ഈ സ്ഥാനക്കാർ‌ക്കെല്ലാം‌ ആത്മീയ പരിവേഷവും‌ ബഹുമാനവും‌ സമുദായത്തിനിടയിൽ നിന്നും‌‌ ലഭിക്കുന്നു. ഭരണനിയന്ത്രണത്തിനും സമുദായ പരിഷ്‌കരണത്തിനും‌ സാമുദായിക ഐക്യത്തിനും‌ വേണ്ടി പ്രവർത്തിക്കുന്ന ഇത്തരം‌ സ്ഥാപനങ്ങൾ‌ ജാതിവ്യവസ്ഥയുടെ മൂർ‌ദ്ധന്യത്തിൽ‌ പോലും‌ സമുദായങ്ങളെ ഒന്നിപ്പിച്ച് സാഹോദര്യവും‌ സ്നേഹവും‌ നിലനിർ‌ത്തുന്നതിനായി പരിശ്രമിച്ചിരുന്നു.


വടയന്തൂർ‌ കഴകം‌ - നീലേശ്വരം‌
കഴകത്തിന്റെ നടത്തിപ്പിനു വേണ്ടുന്ന ചെലവ്‌ കരം‌ പിരിച്ചെടുക്കുകയാണു ചെയ്യുന്നത്‌. കഴകത്തിനു കീഴിലുള്ള സമുദായാം‌ഗങ്ങളിൽ‌ നിന്നും‌ ഇങ്ങനെ പിരിച്ചെടുക്കുന്ന കരത്തെ കൂട്ട്വായി എടുക്കുക എന്നാണു പറയുന്നത്‌. ശാലിയ സമുദായക്കാർ‌ ഇതിനെ കാൽ‌വര എന്നാണു പറയുക. ഇതു മാസത്തിലൊരിക്കലോ വർഷത്തിലൊരിക്കലോ ആയി നൽ‌കിയാൽ‌ മതിയാവും‌. കൂടാതെ ഉത്സവകാലത്ത്‌ ഓരോ കുടും‌ബവും‌ പിരിവു നൽ‌കേണ്ടതുണ്ട്‌. പൊതുവേ മരുമക്കത്തായ രീതിയാണ്‌ കഴകങ്ങൾഇൽ‌ അനുവർത്തിക്കുന്നതെങ്കിലും‌ മക്കത്തായ രീതിയും‌ ചിലയിറ്റങ്ങളിൽ‌ കണ്ടു വരുന്നുണ്ട്‌. കഴകങ്ങളിൽ‌‌ പ്രധാനി അന്തിത്തിരിയനാണ്‌. വിവിധ തറവാടുകളിലെ മൂത്ത വ്യക്തിയെയാണ്‌ കാരണവർ‌ എന്നു വിളിക്കുന്നത്‌. ഓരോ പ്രദേശത്തു നിന്നും‌ തെരഞ്ഞെടുക്കുന്നവർ‌ തൊണ്ടച്ചന്മാരുടേയോ (വയനാട്ടുകുലവൻ) പരദേവതയുടേയോ(വിഷ്ണുമൂർത്തി) വെളിച്ചപ്പാടുകൾ‌ ആവുന്നു. ഇങ്ങനെ 'ആചാരം‌കൊണ്ടവർ‌' ഉത്സവവേളകളിൽ‌ തിരുവായുധവുമേന്തി നർ‌ത്തനം‌ ചെയ്യുന്നു. ക്ഷേത്രങ്ങളിലേയും‌ കഴകങ്ങളിലേയും‌ പൂജാവിധികൾ‌ വ്യത്യസ്തങ്ങളാണ്‌. ഉണക്കലരി, അവിൽ‌, മലർ‌, കർപ്പൂരം‌ തണ്ണിലമൃത്‌ തുടങ്ങിയ ദ്രവ്യങ്ങളാണു പൂജയ്‌ക്കുപയോഗിക്കുക. സക്രമം‌, പൂരം‌, വിഷു, പുത്തരി, പെരുങ്കളിയാട്ടം‌ പോലുള്ള വിശേഷദിവസങ്ങളിലും‌ എല്ലാമാസത്തേയും‌ ആദ്യചൊവ്വാഴ്‌ചകളിലും‌ മാത്രമേ കഴകത്തിൽ‌ നട തുറക്കാറുള്ളൂ.
പണ്ട്‌ പെണ്ണുകാണൽ‌ ചടങ്ങു നടക്കുന്നതും അങ്കം‌ കുറിക്കലും‌ കുടിപ്പക തീർക്കലും‌ ഊരുവിലക്കലും‌ ഭ്രഷ്‌ടുകല്പിക്കലുമൊക്കെ കഴകപരിസരത്തു വെച്ചായിരുന്നു. തീയ്യർ‌, മണിയാണി, നായർ, ശാലിയർ‌, ആശാരി, തട്ടാൻ‌, മുകയർ‌, കുശവൻ‌, അരയൻ‌, ധീവരൻ‌, ചക്ലിയർ‌, പുലയർ‌, കൊറഗർ‌ തുടങ്ങിയവർക്കൊക്കെ കഴകങ്ങളോ കഴകസമാനമായ പ്രസ്ഥാനങ്ങളോ ഉണ്ട്‌.

മണിയാണിമാർ‌ അവരുടെ എല്ലാ പ്രശ്നങ്ങൾ‌ക്കും‌ പരിഹാരം‌ കഴകത്തിനകത്തു വെച്ചുതന്നെ നടത്തിവന്നിരുന്നു.തീയ്യസമുദായത്തിൽ‌ കഴകത്തിൽ‌ നിന്നും‌ തീർ‌പ്പുകല്പിക്കാനാവാത്ത കാര്യങ്ങൾ‌ തൃക്കൂട്ടത്തിലേക്കാണു പിന്നീട്‌ എത്തിച്ചേരുക. കഴകത്തിനു കീഴിലായി ഒളവറ മുണ്ട്യ, കൂലേരി മുണ്ട്യ തുടങ്ങി നിരവധി മുണ്ട്യകളും‌ തറകളും‌ അനേകം‌ ഭഗവതി ക്ഷേത്രം‌ക്ഷേത്രങ്ങളും‌ ഉണ്ട്. ഭഗവതി ക്ഷേത്രം‌ കേന്ദ്രമാക്കിയാണ്‌ തറ എന്ന പ്രാദേശിക ഘടകം‌ രൂപം‌ കൊള്ളുന്നത്‌. നാലു തറകൾ‌ ചേർ‌ന്നാൽ‌ ഒരു നാല്‌പാടും നാലു നാല്‌പാടുകൾ‌ ചേർ‌ന്നാൽ‌ ഒരു തൃക്കൂട്ടവും‌ എന്നാണു കണക്ക്‌. തൃക്കൂട്ടത്തിനും‌ മുകളിലായി ഒരു മഹാക്ഷേത്രവും‌ ഉണ്ടായിരിക്കും‌. കാരണവർ‌ എന്ന സ്ഥാനീയന്റെ അധികാരപരിധി ഒരു തറവാട്ടിനകത്താണ്‌. ഒരു തറവാട്ടിനു കീഴിൽ‌ അനവധി കുടുംബങ്ങൾ‌ ഉണ്ടായിരിക്കും‌. തറവാടുകൾ‌ രൂപീകൃതമാവുന്നത്‌ ഇല്ലത്തെ അടിസ്ഥാനപ്പെടുത്തിയാണ്‌ പ്രധാനമായി എട്ടില്ലങ്ങളാണ്‌ തീയ്യർ‌ക്കുള്ളത്. നാലു കഴകങ്ങളും‌ പതിനാറ് നാല്‌പാടുകളും‌ ഇരുന്നൂറ്റി അമ്പത്താറു തറവാടുകളും‌ ചേർ‌ന്നാൽ‌ ഒരു തൃക്കൂട്ടമായി. ഇതിന്റെ നേതൃത്വം അന്തിത്തിരിയൻ‌മാരും‌ അച്ഛൻ‌മാരും‌ സമ്മേളിക്കുന്ന സ്ഥലത്തിനു കൊട്ടിൽ‌ എന്നണു പറയുക. ശാലിയർ‌ക്ക് തളിപ്പറമ്പിലെ പട്ടുവം‌ മുതൽ‌ പനമ്പൂർ‌ വരെ നിരവധി കഴകങ്ങൾ‌ ഉണ്ട്‌. ഇവരുടെ കഴകത്തെ നഗരമെന്നാണു വിളിക്കുക. കീഴൂരാണ്‌ ഈ കഴകങ്ങളുടെ ആസ്ഥാനം‌. വാണിയർ‌ക്കു പ്രധാനം‌ മുച്ചിലോട്ടു കാവികളാണ്‌. ഇവർ‌ക്ക് പതിനാല്‌ കഴകങ്ങളുണ്ട്. കഴകത്തെ കിരിയമെന്നാണ്‌ ആശാരിമാർ‌ വിളിക്കുന്നത്. ധീവരന്‌ കുറുമ്പാക്ഷേത്രവും‌ മുകയർ‌ക്കും‌ കുശവർ‌ക്കും ഭഗവതീ ക്ഷേത്രങ്ങളും‌ നായർ‌ക്ക്‌ തറവാടുകളും‌ പ്രധാനമാണ്‌. പുലയർ‌ക്ക്‌ നാലു കഴകങ്ങളുണ്ട്‌. രാമന്തളി കഴകമാണിതിൽ‌ പ്രധാനം‌.

ദൈനംദിന ജീവിതത്തെ ക്രമപ്പെടുത്തുന്നതിനും‌ നിയന്ത്രിക്കുന്നതിനുമായി രൂപം‌ കൊണ്ട താനങ്ങളും‌ കഴകങ്ങളും‌ മുച്ചിലോട്ടുകളും‌ പിന്നീട്‌ അരാധനാകേന്ദ്രങ്ങളായി മാറുകയായിരുന്നു. സമുദായത്തിനകത്തെ ഭരണക്രമീകരണവും‌ അനുഷ്‌ഠാനങ്ങളും‌ ചടങ്ങുകളുമൊക്കെയായി അം‌ഗങ്ങൾ‌കിടയിൽ‌ ശക്തമായ സ്വാധീനം‌ ചെലുത്തിപ്പോന്നവയായിരുന്നു ഇത്തരം‌ പ്രസ്ഥാനങ്ങൾ‌. എന്നാൽ‌ പിന്നീട്‌ രാഷ്‌ട്രീയ പ്രസ്ഥാനങ്ങളും‌ ജാതി സംഘടനകളും‌ നിയമവ്യവസ്ഥയും‌ പൊലീസും‌ കോടതിയുമൊക്കെ വളർ‌ന്നുവന്നതോടുകൂടി സമുദായാം‌ഗത്തിനു മേലുള്ള കഴകത്തിന്റെ അധികാരനിയന്ത്രണങ്ങൾ‌ കുറഞ്ഞു വന്നു. എന്നാൽ‌ ഇപ്പോഴും‌ നമ്മുടെ സാമൂഹ്യജീവിതത്തിന്റേയും‌ പാരമ്പര്യത്തിന്റേയും‌ അടയാളങ്ങളായി കഴകങ്ങൾ‌ നിലനിൽ‌ക്കുന്നു.

കാസർ‌കോട്‌ ചരിത്രവും‌ സമൂഹവും‌ - കാസർ‌ഗോഡ് ജില്ലാ പഞ്ചായത്തു പ്രസിദ്ധീകരണം‌


</doc>
<doc id="116319" url="https://ml.wikipedia.org/wiki?curid=116319" title="കാട്ടുപൂവരശ്">
കാട്ടുപൂവരശ്

പശ്ചിമഘട്ടതദ്ദേശവാസിയായ ഒരു ചെറിയ മരമാണ് ആലാഞ്ചി അഥവാ കാട്ടുപൂവരശ്. .10 മീറ്റർ വരെ ഉയരത്തിൽ വളരുന്ന ഈ മരം 1500 മീറ്ററിനും 2400 മീറ്ററിനും ഇടയിലുള്ള നിത്യഹരിതവനങ്ങളിൽ അപൂർവ്വമായി കാണുന്നു.



</doc>
<doc id="116333" url="https://ml.wikipedia.org/wiki?curid=116333" title="വിഷ്ണു (ചലച്ചിത്രം)">
വിഷ്ണു (ചലച്ചിത്രം)

പി. ശ്രീകുമാറിന്റെ സംവിധാനത്തിൽ മമ്മൂട്ടി, സായി കുമാർ, ജഗതി ശ്രീകുമാർ, ശോഭന, രഞ്ജിത എന്നിവർ പ്രധാനവേഷങ്ങളിൽ അഭിനയിച്ച് 1994-ൽ പുറത്തിറങ്ങിയ ഒരു മലയാളചലച്ചിത്രമാണ് വിഷ്‌ണു. മുദ്ര ആർട്സിന്റെ ബാനറിൽ ബി. ശശികുമാർ നിർമ്മിച്ച ഈ ചിത്രം മുദ്ര ആർട്സ് ആണ് വിതരണം ചെയ്തത്. ഈ ചിത്രത്തിന്റെ കഥ പി. ശ്രീകുമാറിന്റേതാണ്‌. തിരക്കഥ, സംഭാഷണം എന്നിവ നിർവ്വഹിച്ചത് വേണു നാഗവള്ളി ആണ്.


ബിച്ചു തിരുമല എഴുതിയ ഇതിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് രവീന്ദ്രൻ ആണ്. പശ്ചാത്തലസംഗീതം എസ്.പി. വെങ്കിടേഷ് കൊടുത്തിരിക്കുന്നു. ഗാനങ്ങൾ വിപണനം ചെയ്തിരിക്കുന്നത് സർഗ്ഗം സ്പീഡ് ഓഡിയോസ്.





</doc>
<doc id="116355" url="https://ml.wikipedia.org/wiki?curid=116355" title="ഉദുമ ഗ്രാമപഞ്ചായത്ത്">
ഉദുമ ഗ്രാമപഞ്ചായത്ത്

കാസർഗോഡ് ജില്ലയിലെ‌‍, ഹോസ്‌ദുർഗ് താലൂക്കിൽ കാഞ്ഞങ്ങാട് ബ്ലോക്കിൽ‌ ഉദുമ, ബാര, പള്ളിക്കര 2 എന്നീ വില്ലേജുകൾ ഉൾപ്പെടുന്ന ഗ്രാമപഞ്ചായത്താണ് ഉദുമ ഗ്രാമ പഞ്ചായത്ത്. 23.54 ചതുരശ്ര കിലോമീറ്റർ വിസ്തീർ‌ണ്ണമുള്ള ഈ പഞ്ചായത്തു രൂപം‌ കൊണ്ടത്‌ 1940 -ൽ‌ ആയിരുന്നു. പിന്നീട്‌ 1962 - ൽ പള്ളിക്കര ഗ്രാമപഞ്ചായത്തിൽ‌ നിന്നും‌ പള്ളിക്കര 2 ഈ പഞ്ചായത്തോടു ചേർ‌ക്കുകയുണ്ടായി. ഇപ്പോൾ‌ ഇരുപത്‌ വാർ‌ഡുകളാണ്‌ ഈ പഞ്ചായത്തിനുള്ളത്. 2001 - ലെ സെൻ‌സസ്‌ പ്രകാരം‌ പഞ്ചായത്തിലെ സ്ത്രീ : പുരുഷ അനുപാതം 1108 ആണ്. മൊത്തം‌ സാക്ഷരത 81.62 ശതമാനമാണ്. പഞ്ചായത്തിലെ പുരുഷൻ‌മാരുടെ സാക്ഷരതാനിരക്ക്‌‌ 88.78 ശതമാനവും‌ സ്ത്രീസാക്ഷരതാ നിരക്ക്‌ 75.29 ശതമാനവും‌ ആണ്. പഞ്ചായത്തിന്റെ തെക്കേ അതിർത്തിയിൽ സ്ഥിതി ചെയ്യുന്ന കോട്ടിക്കുളം റെയിൽവേസ്റ്റേഷൻ‌ പഞ്ചായത്തിന്റെ വാണിജ്യരം‌ഗത്ത്‌ സജീവസാന്നിധ്യമായി വർത്തിക്കുന്നു. നൂമ്പിൽ പുഴയുടെയും ബേക്കലം പുഴയുടേയും മധ്യേ കിടക്കുന്ന ഉദുമ പഞ്ചായത്ത് പുഴകളും മലകളും, താഴ്‌വരകളും, വയലേലകളും, പടിഞ്ഞാറ് അറബിക്കടലും ഒത്തൊരുമിക്കുന്ന വൈവിധ്യവും‌ സമ്പന്നവുമായൊരു പൈതൃകം അവകാശപ്പെടാവുന്ന ഒരു പഞ്ചായത്താണ്‌. ഉത്സവങ്ങളും, നേർച്ചകളും, പൂരക്കളിയും, ദഫ്‌മുട്ടും‌ ഒപ്പനയും‌ ഈ സംസ്ക്കാരത്തിന്റെ തനിമയാർന്ന വക ഭേദങ്ങളായി ഇന്നും‌ നിലനിൽ‌ക്കുന്നു.

ഐതിഹ്യ പ്രസിദ്ധമായിരുന്ന ഉദയമംഗലം ആണ്‌ ഉദുമ ആയിമാറിയത്. ഉദയമംഗലം എന്നത്‌ ഒദയോത്ത്‌, ഒതോത്ത്‌, എന്നിങ്ങനെ ക്രമേണ ഉദുമയായി മാറുകയാണുണ്ടായത്. ഇന്നും‌ പ്രായമുള്ളവർ‌ ഉദുമയെ ഒതോത്ത്‌ എന്നാണു വിളിച്ചു വരുന്നത്‌. ചില തെയ്യങ്ങളുടെ ഉരിയാടലുകളിലും‌ ഒതോത്ത്‌ എന്നു തന്നെയാണു കണ്ടുവരുന്നത്‌.

ബേക്കൽ‌ കോട്ട നിർ‌മ്മിച്ചുവന്നു പറയപ്പെടുന്ന ഇക്കേരിവംശത്തിലെ ശിവപ്പനായ്‌ക്ക്‌ കർ‌ണ്ണാടകയിൽ‌ നിന്നും‌ ആളുകളെ കൊണ്ടുവന്ന്‌ ഇവിടെ താമസിപ്പിച്ചിരുന്നു. ഇവരുടെ പിൻ‌മുറക്കാർ‌ ഇന്നും‌ തിരുവക്കോളി, പട്ടത്താനം, മലാംകുന്ന്, മുതിയക്കാൽ എന്നീ പ്രദേശങ്ങളിൽ‌ അധിവസിച്ചു വരുന്നു. ഷേരിഗാരു എന്നറിയപ്പെടുന്ന ഈ ചേരിയക്കാർ (ചേലിയക്കാർ‌) ബേക്കൽ‌കോട്ടയുടെ കാവൽ‌ക്കാരായിരുന്നുവത്രേ. അന്നവർ‌ക്ക്‌ അധിവസിക്കാൻ‌ നൽ‌കിയ ഭൂമിയുടെ അവകാശികളായവർ‌ പിന്നീടു മാറുകയായിരുന്നു. പണ്ട്‌ കോലത്തിരിമാരുടെ കീഴിലായിരുന്നു ഈ പ്രദേശം‌. കോലത്തിരിരാജവം‌ശത്തിന്റെ ഉപവിഭാഗമായ മൂന്നാം‌കൂറിന്റെ ആസ്ഥാനം‌ തന്നെ ഇന്നത്തെ ബേക്കലത്തായിരുന്നു. അന്നത്‌ വേക്കളം‌ എന്നാണ് അറിയപ്പെട്ടിരുന്നത്. അന്നുതന്നെ ബേക്കൽ‌കോട്ടയുടെ പ്രാഗ്‌രൂപം‌ അവിടെ ഉണ്ടായിരുന്നു എന്നാണു പറയപ്പെടുന്നത്‌. ശിവപ്പനായ്‌ക്ക്‌ അതു വിപുലീകരിക്കുകയോ പുതുക്കിപ്പണിയുകയോ ആണു ചെയ്‌തത്‌. ബേക്കൽ‌ കോട്ട പിന്നീട്‌ മൈസൂർ‌ പുലി എന്നറിയപ്പെടുന്ന ടിപ്പു സുൽ‌ത്താൻ‌ പിടിച്ചെടുത്തു. ആ സമയത്ത്‌ പള്ളിക്കരയിലേക്കു വന്നു ചേർ‌ന്നവരാണ് ഹനഫി വിഭാഗത്തിൽ‌ പെട്ട മുസ്‌ളീം‌ങ്ങൾ‌. പടയാളികളായും അനുസാരികളായുമാണിവർ‌ പള്ളിക്കരയിൽ‌ എത്തിച്ചേർ‌ന്നത്‌. ഹിന്ദുസ്ഥാനി മാതൃഭാഷ സംസാരിക്കുന്ന ഹനഫി മുസ്ളീങ്ങൾ അവരുടെ തനിമ നിലനിർത്തിക്കൊണ്ട്‌ ഇന്നും‌ പള്ളിക്കരയിൽ‌ താമസിച്ചുവരുന്നു. ഭൂമിയുടെ ഉടമസ്ഥതയും‌ സമ്പത്തും‌ ജാതിവ്യവസ്ഥയെക്കാൾ‌ സ്വാധീനം‌ ചെലുത്തിപ്പോന്നിരുന്നു. ഭൂമിയുടെ ഭൂരിഭാഗവും‌ ഏതെങ്കിലും‌ ദേവസ്വത്തിനു കീഴിലായിരുന്നു. സാം‌സ്കാരിക സ്ഥാപനങ്ങളായി അന്ന്‌ ക്ഷേത്രങ്ങളും‌ പള്ളികളും‌ ഉണ്ടായിരുന്നു. സവർ‌ണരുടെ ഇടയിൽ‌ കഥകളി നല്ലൊരു വിനോദമായി നിലനിന്നപ്പോൾ‌ അവർ‌ണർ‌ കോൽക്കളി, പൂരക്കളി തുടങ്ങിയ വിനോദങ്ങളുമായി അവരുടെ പൈതൃകം‌ കാത്തുപോന്നിരുന്നു. പൗരാണിക പ്രശസ്തി ഉള്ളതും ഐതിഹ്യങ്ങൾ ഉറങ്ങിക്കിടക്കുന്നതുമായ ധാരാളം ക്ഷേത്രങ്ങൾ തറവാട് വീടുകൾ, കാവുകൾ എന്നിവ ഉദുമയുടെ പലഭാഗത്തും‌ ഉണ്ട്.

പഞ്ചായത്തിൽ ഒരു വിദ്യാലയം ആദ്യമായി സ്ഥാപിക്കപ്പെടുന്നത് 1889 ലാണ്. മംഗലാപുരം കേന്ദ്രമായി പ്രവർത്തിച്ചിരുന്ന ബാസൽ മിഷൻ ക്രിസ്ത്യൻ സംഘം മതപ്രചാരണാർത്ഥം ഒരു വിദ്യാലയം ബേക്കലത്ത് മലാം‌കുന്നിൽ‌ സ്ഥാപിക്കുകയായിരുന്നു. കന്നടഭാഷയിലായിരുന്നു അവിടെ അധ്യയനം‌ നടത്തിയിരുന്നത്‌. ഉദുമയിൽ കുടിപ്പള്ളിക്കൂടമായി 1923 ൽ സ്ഥാപിക്കപ്പെട്ട വിദ്യാലയവും നിരവധി പേർക്ക് വിദ്യാഭ്യാസം നൽകിയ സ്ഥാപനമാണ്. ഉദുമ ഇസ്ളാമിയ സ്കൂൾ അക്കാലത്ത് തന്നെ സ്ഥാപിക്കപ്പെട്ട വിദ്യാഭ്യാസ സ്ഥാപനമാണ്. 1932 ൽ ഇന്നത്തെ ഉദുമ ഗവ. എൽ.പി. സ്കൂൾ ഉദുമ ടൗണിൽ ഒരു ഏകാധ്യാപക വിദ്യാലയമായി ആരംഭിക്കുകയുണ്ടായി. തിരുവക്കോളി എൽ. പി. സ്കൂളും ഏതാണ്ട്‌ അതിനോടടുത്തു തന്നെ ആരംഭിക്കുകയുണ്ടായി. ബാരയിൽ ദുർബലവിഭാഗങ്ങൾക്ക് വേണ്ടി സ്ഥാപിതമായ വെൽഫെയർ സ്കൂളാണ് ഗവ. വെൽഫെയർ സ്കൂളായി വളർന്നു വന്നത്.



</doc>
<doc id="116378" url="https://ml.wikipedia.org/wiki?curid=116378" title="കഴകം (ചലച്ചിത്രം)">
കഴകം (ചലച്ചിത്രം)

എം.പി. സുകുമാരൻ നായർ സം‌വിധാനം നിർ‌വ്വഹിച്ച് 1995-ൽ പുറത്തിറങ്ങിയ ഒരു മലയാളചലച്ചിത്രമാണ്‌ കഴകം. കഥാകൃത്ത് എം.സുകുമാരന്റെ "തിത്തുണ്ണി" എന്ന കഥയെ ആസ്പദിച്ചുള്ളതാണ് ഈ ചിത്രം. ചിത്രത്തിന്റെ തിരക്കഥ നിർ‌വ്വഹിച്ചിരിക്കുന്നത് എം.പി. സുകുമാരൻ നായർ തന്നെയാണ്‌. നെടുമുടി വേണു, ഉർ‌വ്വശി എന്നിവർ പ്രധാന വേഷങ്ങളിലഭിനയിക്കുന്ന ഈ ചിത്രത്തിനു 1995-ലെ മികച്ച ചിത്രത്തിനുള്ള കേരള ഗവൺ‌മെന്റിന്റെ പുരസ്കാരം നേടിയിട്ടുണ്ട്.


</doc>
<doc id="116394" url="https://ml.wikipedia.org/wiki?curid=116394" title="ചാറ്റുപാട്ട്">
ചാറ്റുപാട്ട്

ചാറ്റ് എന്ന പദത്തിന് ശുദ്ധിയാക്കൽ,ശുദ്ധികർമം ചെയ്യൽ എന്നൊക്കെയാണ് അർത്ഥം.ചാറ്റ് നടത്തുന്നതിനു വേണ്ടി വായ്പാട്ടായി പാടുന്ന പാട്ടുകളെയാണ് ചാറ്റുപാട്ടുകൾ എന്നു പറയുന്നത്.പരദേവതാ പ്രീതിക്കും മറ്റും വേണ്ടി കേരളത്തിലെ ഒരു ആദിവാസിവിഭാഗമായ കാണിക്കാർ നടത്തുന്ന ഒരു ചടങ്ങാണിത്. കൊക്കര എന്ന ഉപകരണത്തിന്റെ അകമ്പടിയോടുകൂടി പാട്ടു പാടി നടത്തുന്ന ആരാധനയാണിത്. കാണിക്കാരുടെ മന്ത്രവാദത്തെ ചാറ്റ് എന്നാണ് പറയുന്നത്. ചാറ്റു നടത്തുന്നതിനു വേണ്ടി ഉപയോഗിക്കുന്ന പാട്ടാണ് ചാറ്റുപാട്ട് 
പിണിചാറ്റ്,തുടിചാറ്റ്,നായാട്ടുചാറ്റ്,രാശിവെട്ടിചാറ്റ്,മണ്ണഴിച്ചു ചാറ്റ്,കരിങ്കാളി ചാറ്റ്,വലകെട്ടിചാറ്റ്,കൊടുതിചാറ്റ് തുടങ്ങി പല തരത്തിലുള്ള ചാറ്റുകളുണ്ട്. 
ഈണവും അവ്യക്തതയും കണക്കിലെടുത്ത് ചാറ്റിനെ പ്രധാനമായും രണ്ടായി തിരിക്കാം.പേച്ച് കൂടിയത് വടക്കൻ മൊഴിയെന്നും പേച്ച് കുറഞ്ഞതിനെ തെക്കൻ മൊഴിയെന്നും പറയുന്നു.ഓരോരോ ആവശ്യത്തിനും വ്യത്യസ്ത ചാറ്റുകളാണ് നടത്തുന്നത്. നടത്തുന്ന രീതി,ചൊല്ലുന്ന രീതി, കൊക്കരയുടെ താളം എന്നിവ ഓരോ ചാറ്റിനും വ്യത്യസ്തമായിരിക്കും. പ്ലാത്തി (മന്ത്രവാദി) രണ്ടു വരി വീതം മനഃപാഠമായി പാടുകയും രണ്ടു പേരടങ്ങുന്ന പിൻപാട്ടുകാർ ഏറ്റു പാടുകയും ചെയ്യുന്നു. ചാറ്റുപാട്ടിന് താളം നൽകുന്ന വാദ്യോപകരണമാണ് കൊക്കര. പല്ലു കൊത്തിയ അകം പൊള്ളയായ ഇരുമ്പു കുഴലും ചങ്ങല കൊണ്ട് കൊക്കരയുമായി ബന്ധിച്ചിരിക്കുന്ന ഇരുമ്പു ദണ്ഡും ചേർന്നതാണ് കൊക്കര .ദണ്ഡിനെ പുള്ളുവലിയെന്നാണ് പറയുന്നത്.ഇരുമ്പുകുഴൽ ഇടതു കൈയ്യിലും ദണ്ഡ് വലതു കൈയ്യിലും ചേർത്തു പിടിച്ച് തമ്മിൽ ഉരസിയാണ് ശബ്ദമുണ്ടാക്കുന്നത്.
വായ് മൊഴിയായി,പിൻമുറക്കാർക്ക് പകർന്നു വരുന്ന ഒരു വായ്പ്പാട്ടു രൂപമാണിത്.

ആറുമുഖ വാ ഗണപതിയേ
ഒടയതാ തന്നെ ഞാൻ
കാലനാം എരിശെയ്ത്
ആദരാൽ എതുർകൊൾകാ
അക്കാലെ അരനുവായ്
ഉമവടിവെ പിടിവതുമായ്
അടവി തന്നിൽ കളിച്ച കാലം
ഉമയാൾ തന്റെ തിരുവയറ്റിൽ
ഉളർവായോ കരിമുഖവാ
പിറന്നിതാ വളർന്നുള്ളേ
ചെറുക്കനായി ചോർ മുല
മങ്കയ്ക്കു മകനോ ഉമയ്ക്കൊരു
പൂത്തിരരും ഒറ്റക്കൊമ്പാ
നായകനെ നെറ്റിക്കണ്ണാലുടയവില്ലേ

മരിച്ചു പോയവരുടെ ആത്മാവിനെ ശുദ്ധി ചെയ്ത് വിശുദ്ധൻമാരുടെ ഗണത്തിൽ ഉൾപ്പെടുത്താനും ജീവിച്ചിരിക്കുന്നവർക്ക് അവരെക്കൊണ്ട് ഉപദ്രവമുണ്ടാകാതിരിക്കുന്നതിനും വേണ്ടി നടത്തുന്നതാണ് ചാവുതോറ്റിചാറ്റ്.


</doc>
<doc id="116396" url="https://ml.wikipedia.org/wiki?curid=116396" title="കഴകം (വിവക്ഷകൾ)">
കഴകം (വിവക്ഷകൾ)



</doc>
<doc id="116411" url="https://ml.wikipedia.org/wiki?curid=116411" title="തിരുവനന്തപുരം സെൻട്രൽ തീവണ്ടിനിലയം">
തിരുവനന്തപുരം സെൻട്രൽ തീവണ്ടിനിലയം

കേരളത്തിലെ ഏറ്റവും വലിയ റെയിൽവേ സ്റ്റേഷൻ ആണ് തിരുവനന്തപുരം സെൻട്രൽ തീവണ്ടിനിലയം. തിരുവനന്തപുരം നഗരത്തിന്റെ ഹൃദയ ഭാഗത്താണ് ഇത് സ്ഥിതി ചെയ്യുന്നത് . ശ്രീ ചിത്തിര തിരുനാൾ മഹാരാജാവിന്റെ ഭരണകാലത്താണ് ഈ റെയിൽവേ സ്റ്റേഷൻ നിർമ്മിച്ചത്‌. 1931 നവംബർ 4നാണ്‌ സ്റ്റേഷൻ പ്രവർത്തനമാരംഭിച്ചത് .

ഈ സ്റ്റേഷൻ ദിവസവും 200,000 ഓളം യാത്രക്കാർ ഉപയോഗിക്കുന്നു. ഭക്ഷണശാലകൾ , പുസ്തകശാലകൾ‍, ദിവസവാടകയ്ക്ക് മുറികൾ, വിശ്രമമുറികൾ തുടങ്ങിയ സൗകര്യങ്ങൾ ഈ റെയിൽവേ സ്റ്റേഷനിൽ ഉണ്ട്.


</doc>
<doc id="116417" url="https://ml.wikipedia.org/wiki?curid=116417" title="മയിലാട്ടം (ചലച്ചിത്രം)">
മയിലാട്ടം (ചലച്ചിത്രം)

വി.എം. വിനുവിന്റെ സംവിധാനത്തിൽ ജയറാം, ജഗതി ശ്രീകുമാർ, സായി കുമാർ, രംഭ, ഇന്ദ്രജ എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മയിലാട്ടം. ജയറാം വൈരുദ്ധ്യ സ്വഭാവത്തിലുള്ള കഥാപാത്രങ്ങളായി ഇരട്ട വേഷത്തിൽ അഭിനയിച്ചിരിക്കുന്നു. കൊണത്താപ്പള്ളി ഫിലിംസിന്റെ ബാനറിൽ ജോബി വർഗ്ഗീസ്, ജോളി സ്റ്റീഫൻ എന്നിവർ ചേർന്ന് നിർമ്മിച്ച ഈ ചിത്രം വിതരണം ചെയ്തത് ലിബർട്ടി താര, കൊണത്താപ്പള്ളി റിലീസ് എന്നിവരാണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് മണി ഷൊർണൂർ ആണ്.


ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. പശ്ചാത്തലസംഗീതം രാജാമണി ഒരുക്കിയിരിക്കുന്നു. ഗാനങ്ങൾ പോളിക്രോം വിപണനം ചെയ്തിരിക്കുന്നു. 




</doc>
<doc id="116437" url="https://ml.wikipedia.org/wiki?curid=116437" title="ശുചീന്ദ്രം">
ശുചീന്ദ്രം

തമിഴ് നാട്ടിൽ കന്യാകുമാരി ജില്ലയിലെ ഒരു പട്ടണവും തീർത്ഥാടനസ്ഥലവുമാണു് ശുചീന്ദ്രം. ഈ പട്ടണത്തിലാണു് പ്രസിദ്ധാമായ സ്ഥാണുമലയൻ ക്ഷേത്രം സ്ഥിതിചെയ്യുന്നതു്. 
ശുചീന്ദ്രം കന്യാകുമാരിയിൽനിന്നും 11 കിലോമീറ്റർ ദൂരത്തും, നാഗർകോവിലിൽനിന്നും 7 കിലോമീറ്റർ ദൂരത്തും, തിരുനെൽവേലിയിൽനിന്നും 70 കിലോമീറ്റർ ദൂരത്തും, തിരുവനന്തപുരത്തുനിന്നു് 85 കിലോമീറ്റർ ദൂരത്തും സ്ഥിതി ചെയ്യുന്നു. രാജവാഴ്ചകാലത്ത് ശുചീന്ദ്രവും കന്യാകുമാരിയും പ്രധാന കോട്ടകളായിരുന്നു. തിരുവിതാംകൂർ മഹാരാജാവ് മാർത്താണ്ഡവർമ്മ ഡച്ചുകാരുമായി ഏർപ്പെട്ട നാവികയുദ്ധം അടുത്തുള്ള കുളച്ചലിൽവച്ചാണു് സംഭവിച്ചതു്.


</doc>
<doc id="116451" url="https://ml.wikipedia.org/wiki?curid=116451" title="ഊർമ്മിള">
ഊർമ്മിള

ഭാരതീയ ഇതിഹാസമായ രാമായണത്തിൽ മിഥിലരാജാവായ ജനകന്റെ പുത്രിയാണ് ഊർമ്മിള. രാമായണത്തിലെ നായികയായ സീത, ഊർമ്മിളയുടെ സഹോദരിയാണ്. ശ്രീരാമന്റെ സഹോദരനായ ലക്ഷ്മണൻ സീതാസ്വയംവര സമയത്തുതന്നെ ഊർമ്മിളയെ വിവാഹം കഴിച്ചു. ഇവർക്ക് അംഗദൻ, ധർമ്മകേതു എന്നീ പുത്രന്മാരുണ്ട്. നല്ല ജ്ഞാനിയും ചിത്രകാരിയുമായിരുന്നു ഊർമ്മിള.

ഊർമ്മിളയുടെ രാമായണത്തിലെ സാന്നിദ്ധ്യത്തെക്കുറിച്ച് രണ്ട് പക്ഷമാണുള്ളത്. ശ്രീരാമനോടൊപ്പം ലക്ഷ്മണനും പതിനാല് വർഷം വനവാസത്തിനുപോകാൻ തീരുമാനിച്ചപ്പോൾ ഊർമ്മിള തളർന്നുവീഴുകയും ബോധരഹിരതയാകുകുയം ചെയ്തു എന്നാണ് ഒന്നാമത്തെ പക്ഷം. വനവാസത്തിനുശേഷം ലക്ഷ്മണൻ തിരിച്ചുവന്നതിനുശേഷമാണത്രെ ഇവർ ബോധം വീണ്ടെടുത്തത്. പതിനാല് വർഷവും ഉറക്കമുപേക്ഷിച്ച് ശ്രീരാമനെയും സീതയെയയും സേവിച്ച ലക്ഷ്മണന്റെ തളർച്ചയെല്ലാം ഊർമ്മിള തന്നിലേക്കാവാഹിച്ചു എന്നാണ് ഇതിലെ വ്യംഗ്യം.

വനവാസത്തിനുപോകാൻ തീരുമാനിച്ചപ്പോൾ താനും കൂടെവരുന്നുവെന്ന് ഊർമ്മിള പറഞ്ഞപ്പോൾ ലക്ഷ്മണൻ അവരെ നിരുത്സാഹപ്പെടുത്തുകയും തന്റെയും ജ്യേഷ്ഠന്റെയും അഭാവത്തിൽ തങ്ങളുടെ മാതാപിതാക്കളെ പരിചരിക്കണമെന്ന് ഊർമ്മിളയോട് ആവശ്യപ്പെടുകയും ചെയ്തുവെന്നാണ് രണ്ടാമത്തെ പക്ഷം. ഭർത്താവ് മടങ്ങിവരുന്നതുവരെ അവർ ഈ ഉത്തരവ് അക്ഷരംപ്രതി അനുസരിക്കുകയും ചെയ്തു.


</doc>
<doc id="116454" url="https://ml.wikipedia.org/wiki?curid=116454" title="മങ്കട (വിവക്ഷകൾ)">
മങ്കട (വിവക്ഷകൾ)



</doc>
<doc id="116456" url="https://ml.wikipedia.org/wiki?curid=116456" title="ഊർമ്മിള (വിവക്ഷകൾ)">
ഊർമ്മിള (വിവക്ഷകൾ)



</doc>
<doc id="116473" url="https://ml.wikipedia.org/wiki?curid=116473" title="എച്ച്.എ.എൽ. വിമാനത്താവളം">
എച്ച്.എ.എൽ. വിമാനത്താവളം

ബാംഗളൂർ നഗരത്തിലെ ഒരു പ്രധാന വിമാനത്താവളമാണ് എച്ച്.എ.എൽ ബാംഗളൂർ അന്താരാഷ്ട്രവിമാനത്താവളം. എച്ച്.എ.എൽ എയർ‌പോർട്ട്, ഹിന്ദുസ്ഥാൻ എയർ‌പോർട്ട് എന്നീപേരുകളിലും ഇത് അറിയപ്പെടുന്നു. ഇത് സ്ഥിതി ചെയ്യുന്നത് ഹിന്ദുസ്ഥാൻ എയറനോടിക്സ് ലിമിറ്റഡ് എന്ന കമ്പനിയുടെ മേൽനോട്ടത്തിലാണ്.
ഈ വിമാനത്താവളം ഇപ്പോൾ ഇന്ത്യൻ സാ‍യുധ സേനയുടെ വൈമാനിക ആവശ്യങ്ങളുടെ പരീക്ഷണം, വികസനം എന്നിവക്കായിട്ടാണ് ഉപയോഗിക്കുന്നത്. ഈ വിമാനത്താവളം ആദ്യം ബാംഗളുരിലെ അന്തർദേശീയവും, അന്താരാഷ്ട്ര വൈമാനിക യാത്രാ ആവശ്യങ്ങൾക്കായി ഉപയോഗിച്ചിരുന്നത്. യാത്രാ വൈമാനിക ആവശ്യങ്ങൾ ഇപ്പോൾ ബെംഗലൂരു അന്താരാഷ്ട്ര വിമാനത്താവളത്തിലേക്ക് മാറ്റിയിട്ടുണ്ട്. പുതിയ വിമാനത്താവളത്തിലേക്ക് ഈ മാറ്റം നടന്നത് 24 മേയ് 2008 ലാണ്. എച്ച്.എ.എൽ വിമാനത്താവളത്തിൽ 2006 ൽ 7.5 ദശലക്ഷം യാത്രക്കാരെ കൈകാര്യം ചെയ്തു എന്ന് കണക്കാക്കുന്നു. 2006 ൽ ഒരു ദിവസം ശരാശരി 550 വിമാനങ്ങൾ ഇറങ്ങുകയും, ഉയരുകയും ചെയ്തുവെന്നും കണക്കാക്കുന്നു.


</doc>
<doc id="116853" url="https://ml.wikipedia.org/wiki?curid=116853" title="മൈക്കൽ ഇ. ബ്രൗൺ">
മൈക്കൽ ഇ. ബ്രൗൺ

കുള്ളൻ ഗ്രഹങ്ങളുടെയും നെപ്റ്റ്യൂണിനപ്പുറമുള്ള മറ്റു വസ്തുക്കളുടെയും കണ്ടുപിടിത്തത്തിന്റെ പേരിൽ പ്രശസ്തനായ ജ്യോതിശാസ്ത്രജ്ഞനാണ് മൈക്കൽ ഇ. ബ്രൗൺ (ജനനം 1965 ജൂൺ 5). കാലിഫോർണിയ ഇൻസ്റ്റിറ്റ്യൂട്ട് ഓഫ് ടെക്നോളജിയിൽ ഗ്രഹീയ ജ്യോതിശാസ്ത്രത്തിന്റെ പ്രൊഫസറായ അദ്ദേഹത്തിന്റെ നേതൃത്വത്തിലുള്ള സംഘമാണ് ഹൗമിയ, മേക്മേക്, ഈറിസ് എന്നീ കുള്ളൻ ഗ്രഹങ്ങളെ കണ്ടുപിടിച്ചത്.

അലബാമയിലെ ഹണ്ട്സ്‌വില്ലിലാണ് ബ്രൗൺ ബാല്യം കഴിച്ചുകൂട്ടിയത്. പ്രിൻസ്റ്റൺ സർവകലാശാലയിൽ നിന്ന് 1983-ൽ ഭൗതികശാസ്ത്രത്തിൽ ബിരുദം നേടിയ ബ്രൗൺ യു.സി. ബെർക്‌ലിയിൽ നിന്ന് ജ്യോതിശാസ്ത്രത്തിൽ 1990-ൽ മാസ്റ്റേഴ്സും 1994-ൽ ഡോക്ടറേറ്റും നേടി. 1997-ൽ കാൽടെക്കിൽ അസിസ്റ്റന്റ് പ്രൊഫസറായി ജോലി നേടിയ ബ്രൗൺ 2002-ൽ അസോസിയേറ്റ് പ്രൊഫസറും 2003-ൽ പ്രൊഫസറുമായി.

ഡയാൻ ബിന്നിയെ 2003 മാർച്ച് 1-ന് വിവാഹം കഴിച്ചു. ഇവർക്ക് ലീല ബിന്നി ബ്രൗൺ എന്ന ഒരു മകളുണ്ട് (ജനനം 2005 ജൂലൈ 7)

സൂര്യനിൽ നിന്ന് വളരെ ദൂരത്തിൽ പരിക്രമണം നടത്തുന്ന വസ്തുക്കളെ കണ്ടെത്താനുള്ള ബ്രൗണിന്റെ സർവേകളാണ് അദ്ദേഹത്തെ ജ്യോതിശാസ്ത്രലോകത്ത് പ്രശസ്തനാക്കിയത്. 14 ട്രാൻസ്-നെപ്റ്റ്യൂണിയൻ വസ്തുക്കളുൾപ്പെടെ 15 സൗരയൂഥവസ്തുക്കളെ ബ്രൗണും സംഘവും കണ്ടെത്തീയിട്ടുണ്ട്. ചാഡ് ട്രൂജിലോ, ഡേവിഡ് റാബിനോവിറ്റ്സ് എന്നിവരായിരുന്നു മിക്ക കണ്ടുപിടുത്തങ്ങളിലും സഹപ്രവർത്തകൾ. നിലവിൽ അഞ്ച് കുള്ളൻ ഗ്രഹങ്ങളുള്ളതിൽ മൂന്നെണ്ണത്തെ (ഈറിസ്, ഹൗമിയ, മേക്മേക്) ബ്രൗണിന്റെ നേതൃത്വത്തിലുള്ള സംഘമാണ്. ഇതുവരെ നിരീക്ഷിക്കപ്പെട്ടതിൽ വച്ച് പ്ലൂട്ടോയെക്കാൾ വലിപ്പമുള്ള ഒരേയൊരു ട്രാൻസ്-നെപ്റ്റ്യൂണിയൻ വസ്തുവാണ് ഈറിസ്. ഈറിസിന്റെ കണ്ടുപിടുത്തമാണ് അന്താരാഷ്ട്ര ജ്യോതിശാസ്ത്ര സംഘടന ഗ്രഹത്തെ നിർവചിക്കുന്നതിലേക്കും പ്ലൂട്ടോയുടെ ഗ്രഹപദവി എടുത്തുകളയുന്നതിലേക്കും നയിച്ചത്. ഇന്നർ യുർപിക്-ഊർട്ട് മേഘത്തിൽ നിന്നുള്ള ആദ്യത്തെ വസ്തുവായി കരുതപ്പെടുന്ന സെഡ്ന, ക്വാഓർ, ഓർകസ്, ഈറിസിന്റെ ഉപഗ്രഹമായ ഡിസ്നോമിയ എന്നിവയെയും ബ്രൗണാണ് ആദ്യമായി നിരീക്ഷിച്ചത്.

ഹോസെ ലൂയിസ് ഓർടിസ് ഹൗമിയയുടെ കണ്ടുപിടുത്തം പുറത്തുവിടുന്നതിന്‌ ആറുമാസം മുമ്പുതന്നെ ബ്രൗണും സംഘവും അതിനെ നിരീക്ഷിച്ചിരുന്നു. എങ്കിലും നിരീക്ഷണം ആദ്യം പുറത്തുവിട്ടത് ഓർട്ടിസാണെന്നതിനാൽ ബ്രൗൺ ഓർട്ടിസിന്‌ അംഗീകാരം നൽകുന്നതിനെ പിന്തുണച്ചു. എന്നാൽ ഹൗമിയയുടെ വിവരങ്ങളും ഹൗമിയയുടെ കണ്ടുപിടുത്തം പുറത്തുവിടാനുദ്ദേശിച്ചിരുന്ന കോൺഫറൻസ് പ്രസന്റേഷന്റെ അബ്സ്ട്രാക്റ്റും ഉൾപ്പെടെയുള്ളവ സൂക്ഷിച്ചുവെച്ചിരുന്ന വെബ്സൈറ്റിലേക്ക് ഓർട്ടിസിന്റെ സ്ഥാപനത്തിൽ നിന്ന് ഇതിനു മുമ്പുള്ള ദിവസങ്ങളിൽ ഒന്നിലേറെ തവണ ആക്സസ് നടന്നതായി പുറത്തുവന്നു. ഓർട്ടിസ് മോഷണം നടത്തിയതാകാം എന്ന് ആരോപണം വന്നു; ബ്രൗണും ഓർട്ടിസും തമ്മിൽ ഈമെയിലിടപാടുകളും നടന്നു. ഓർട്ടിസിന്റെ സ്ഥാപനത്തിന്റെ മേലധികാരിയായ കാർലോസ് ഡെൽ ടോറോ എല്ലാ ഉത്തരവാദിത്തവും ഓർട്ടിസിനാണെന്നുപറഞ്ഞ് കൈയൊഴിഞ്ഞു. ഹൗമിയയുടെ കണ്ടുപിടിത്തത്തിന്‌ അംഗീകാരം തങ്ങൾക്ക് തരണമെന്നാവശ്യപ്പെട്ട് ബ്രൗൺ അന്താരാഷ്ട്ര ജ്യോതിശാസ്ത്രസംഘടനയെ സമീപിച്ചു. കണ്ടുപിടിച്ച വ്യക്തിയുടെ പേര്‌ നൽകാതിരിക്കുകയും കണ്ടുപിടിച്ച സ്ഥലമായി ഓർട്ടിസിന്റെ നിരീക്ഷണശാല നൽകുകയുമാണ്‌ സംഘടന ചെയ്തത്. എങ്കിലും പുതിയ ജ്യോതിശാസ്ത്രവസ്തുവിന്‌ ഓർട്ടിസ് നാമനിർദ്ദേശം ചെയ്ത അറ്റേസിന എന്ന പേരിനു പകരം ബ്രൗൺ നാമദിർദ്ദേശം ചെയ്ത ഹൗമിയ എന്ന പേരാണ്‌ സംഘടന അതിന്റെ ഔദ്യോഗികനാമമാക്കിയത്.

2006-ൽ ടൈം മാസിക ബ്രൗണിനെ ലോകത്തെ ആ വർഷം ഏറ്റവും സ്വാധീനിച്ച നൂറ് വ്യക്തികളിലൊരാളായി തിരഞ്ഞെടുത്തു. കാൽടെക് അധ്യാപകർക്കു നൽകുന്ന ഏറ്റവുമുയർന്ന ബഹുമതിയായ ഫെയ്ൻമാൻ പുരസ്കാരം 2007-ൽ അദ്ദേഹത്തിനു ലഭിച്ചു. 11714 മൈക്ബ്രൗൺ എന്ന ഛിന്നഗ്രഹം അദ്ദേഹത്തിന്റെ ബഹുമാനാർത്ഥം നാമകരണം ചെയ്യപ്പെട്ടതാണ്.


</doc>
<doc id="116858" url="https://ml.wikipedia.org/wiki?curid=116858" title="ദി ടൈഗർ">
ദി ടൈഗർ

ഷാജി കൈലാസിന്റെ സംവിധാനത്തിൽ സുരേഷ് ഗോപി, മുരളി, സായി കുമാർ, ഗോപിക എന്നിവർ പ്രധാനവേഷങ്ങളിൽ അഭിനയിച്ച് 2005-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ദി ടൈഗർ. ശ്രീ ഉത്രട്ടാതി ഫിലിംസിന്റെ ബാനറിൽ ശശി അയ്യഞ്ചിറ ആണ് ഈ ചിത്രം നിർമ്മിച്ചത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ബി. ഉണ്ണികൃഷ്ണൻ ആണ്.


ഗാനരചന, സംഗീതം എന്നിവയെല്ലാം നിർവ്വഹിച്ചത് ഷാൻ ആണ്. പശ്ചാത്തലസംഗീതം രാജാമണി ഒരുക്കിയിരിക്കുന്നു.





</doc>
<doc id="116927" url="https://ml.wikipedia.org/wiki?curid=116927" title="ആയിരവല്ലി">
ആയിരവല്ലി

കേരളത്തിൽ തിരുവനന്തപുരം - കൊല്ലം ജില്ലകളിൽ‌ ഏലമലയിൽ കോട്ടയാർ തടാകത്തിനു ചുറ്റുമായി വസിക്കുന്ന ആദിവാസികളായ കാണിക്കാരുടെ ഒരു ആരാധനാമൂർ‌ത്തിയാണ് ആയിരവല്ലി. സംഘകാല മനുഷ്യരുടെ ആരാധനാക്രമമാണ് കാണിക്കാർക്കിടയിൽ‌ ഇപ്പോഴും കാണാൻ കഴിയുന്നത്. മാടൻ, മറുത, ഊര,വള്ളി, കരിങ്കാളി, രസത്ത് തുടങ്ങി "വരവേറ്റ മൂർത്തികളെന്നറിയപ്പെടുന്ന" മലദൈവങ്ങളിൽ‌ പെട്ടൊരു മൂർ‌ത്തിയാണ് ആയിരവല്ലിയും. വരവേറ്റ മൂർത്തികൾക്ക് കുലദൈവങ്ങളെക്കാൾ ശക്തി കൂടുതലുണ്ടെന്ന് ഇവർ വിശ്വസിക്കുന്നു.
വർഷത്തിലൊരിക്കൽ‌ നടത്തുന്ന പ്രധാന ആരാധന കൊടുതി എന്നാണറിയപ്പെടുന്നത്. പടുക്കയും പൊങ്കാലയും ചാറ്റുമാണ് കൊടുതിയിലെ മുഖ്യ ഇനങ്ങൾ. ഒരു കാണിപ്പറ്റിലെ മുഴുവൻ പേർക്കും വേണ്ടി നടത്തുന്നതാണ് "ആണ്ടുകൊടുതി". വിളക്കുമാടം ആണ്ടുകൊടുതിയുടെ പ്രത്യേകതയാണ്. മുളയുപയോഗിച്ച് കെട്ടുന്ന വിളക്കുമാടത്തിന് സാധാരണ രണ്ടു മുറികളുണ്ടാകും, ആയിരവല്ലിക്കും ഇത്തിരനും. ഒരു മുറി മാത്രമേയുള്ളൂവെങ്കിൽ അത് ആയിരവല്ലിക്കു വേണ്ടിയായിരിക്കും. ആണ്ടുകൊടിതിയോടനുബന്ധിച്ച് "ആയിരവല്ലി ചാറ്റാണ്" നടത്തുന്നത്. ഭൂമിയമ്മയുടെ ഇടത്തേ തുടയിൽ നിന്ന് പൊട്ടി മുളച്ചതാണത്രേ ആയിരവല്ലി.

കാണിക്കാർ ആരാധനയ്ക്കായി പ്രത്യേകം ക്ഷേത്രങ്ങളോ ദേവാലയങ്ങളോ പണിയാറില്ല. കുറച്ചു സ്ഥലം വെട്ടി വെളിവാക്കി വർഷത്തിലൊരിക്കൽ കൊടുതി നടത്തുന്നു. കൊടുതി നടത്തുന്ന സ്ഥലത്തെ "കൊടുതിക്കളമെന്നാണ്" പറയുന്നത്. ആയിരവല്ലിക്ക് കൊടുതി നടത്തുന്നയിടം "ആയിരവല്ലിക്കളം‌" എന്നും പറഞ്ഞുവരുന്നു.


</doc>
<doc id="117035" url="https://ml.wikipedia.org/wiki?curid=117035" title="വിശിഷ്ടാദ്വൈതം">
വിശിഷ്ടാദ്വൈതം

വിശിഷ്ടാദ്വൈതം വേദാന്ത ദർശനത്തിലെ ഒരു വിഭാഗമാണു്. ഈ ദർശനത്തിന്റെ ഉപജ്ഞാതാവ് രാമാനുജാചാര്യർ ആയിരുന്നു. പരമാത്മാവും ജീവാത്മാവും തമ്മിൽ ഒരേസമയത്ത് വ്യത്യാസവും സാമ്യവും ഉണ്ടെന്ന് വാദിക്കുന്ന ഒരു തത്ത്വചിന്തയാണു് വിശിഷ്ടാദ്വൈതം.

ഈ തത്ത്വത്തെ വിശദീകരിക്കുവാൻ ഉപയോഗിക്കുന്ന രൂപകാലങ്കാരം സൂര്യന്റെയും അതിന്റെ കിരണങ്ങളുടെയുമാണു്. എങ്ങനെ സൂര്യരശ്മികൾ അർക്കബിംബത്തിൽനിന്നും ചലിക്കുന്നുവോ അങ്ങനെതന്നെ ജീവനും പരമാത്മാവിൽനിന്നും പുറപ്പെടുന്നു; മാത്രമല്ല സൂര്യന്റെ ഭാഗമായ രശ്മികൾ എല്ലം വേറേ വേറേയാണ്.ഇങ്ങനെ ഒന്നിച്ചിരിക്കെ(അദ്വൈത)ത്തന്നെ വിശേഷത(സ്വന്തം വ്യത്യസ്തത) നില നിർത്തുന്നതു കൊണ്ടാണ് ഈ സിദ്ധാന്തം വിശിഷ്ടാദ്വൈതം എന്ന് അറിയപ്പെടുന്നത്.

വിശിഷ്ടാദ്വൈത ചിന്ത അനുസരിച്ചു ഈശ്വരൻ,ചിത്(ആത്മാവ്),അചിത്(ദ്രവ്യം) എന്നിങ്ങനെ മൂന്നു യഥാർത്ഥ തത്ത്വങ്ങൾ ഉണ്ട്.ഇതിൽ ഈശ്വരൻ മാത്രമാണ് സ്വതന്ത്രം.ചിത്തും അചിത്തും ഈശ്വരനോടൊപ്പം നിത്യവും യഥാർത്ഥവും ആണെങ്കിലും ഈശ്വരനെ ആശ്രയിച്ചാണ് നില കൊള്ളുന്നത്. ഈശ്വരനെ കൂടാതെ സ്വതന്ത്രമായ നിലനില്പ് അവയ്ക്കില്ല.അതായത് ഈശ്വരനിൽ നിന്ന് ചിത്തിനും അചിത്തിനും ഭേദമുണ്ട് ;എന്നാൽ ഈശ്വരനിൽ നിന്ന് വേർപെട്ടതല്ല.

ഈശ്വരൻ(ബ്രഹ്മം) നിർഗുണമല്ല,സഗുണനാണ്.ബ്രഹ്മം നിർഗുണമാണെന്ന് ഉപനിഷത്തുകളിൽ പറഞ്ഞിരിക്കുന്നതിന് ഈശ്വരനിൽ ദുർഗുണങ്ങളൊന്നുമില്ല എന്ന അർത്ഥമേയുള്ളൂ ;എന്നാൽ എല്ലാ സദ്ഗുണങ്ങളുടെയും പൂർണത ഈശ്വരനിലുണ്ട്.
ഈശ്വരൻ നിർവ്യക്തിയല്ല,സവ്യക്തിയാണ്.അവൻ സർവ്വജ്ഞനും സർവ്വവ്യാപിയും ലോകത്തിന്റെ അപൂർണ്ണതകൾ ഒന്നുമില്ലത്തവനുമാണ്.പ്രപഞ്ചത്തിന്റെ ഉപാദാന കാരണവും നിമിത്ത കാരണവും അവനാണ്.ഈ ഈശ്വരൻ വിഷ്ണു - നാരായണനാണ്.

വിശിഷ്ടാദ്വൈത പ്രകാരം മൂന്നു തരം ആത്മാക്കളുണ്ട് - നിത്യാത്മാക്കൾ, മുക്താത്മാക്കൾ, ബദ്ധാത്മാക്കൾ. വിഷ്ണു ഭഗവാനൊപ്പം ശാശ്വത ജീവിതം
നായിക്കുന്നവരാണ് നിത്യാത്മാക്കൾ.അവർ ഒരിക്കലും ബന്ധനത്തിൽപ്പെട്ടിട്ടില്ല.ഒരിക്കൽ ബന്ധനത്തിലായിരുന്നെങ്കിലും പുണ്യജീവിതം വഴി മോക്ഷം പ്രാപിച്ചു വിഷ്ണുലോകം നേടിയവരാണ് മുക്താത്മാക്കൾ.എന്നാൽ ബദ്ധാത്മാക്കളാകട്ടെ,ജനന-മരണ ശ്രംഖലയിൽപ്പെട്ടു ബന്ധനത്തിലായിരിക്കുന്നവരാണ്.

ശങ്കരാചാര്യരുടെ അദ്വൈതവും രാമാനുജാചാര്യരുടെ വിശിഷ്ടാദ്വൈതവും ബ്രഹ്മത്തെ തന്നെ പരമപ്രധാനവും മുഖ്യവിഷയവുമായി കരുതുമ്പോഴും ബ്രഹ്മത്തിന്റെയും ബന്ധപ്പെട്ട മറ്റ് വിഷയങ്ങളുടെയും വ്യാഖ്യാനങ്ങളിൽ കാര്യമായ വ്യത്യാസങ്ങളുണ്ട്.അവയെ ഇപ്രകാരം ക്രോഡീകരിക്കാം.

വിശിഷ്ടാദ്വൈതത്തിനും ദ്വൈതത്തിനും തമ്മിൽ താത്വിക വിശദീകരണങ്ങളിൽ ചില വ്യത്യാസങ്ങൾ ഉണ്ടെങ്കിലും,ജനങ്ങളുടെ ആചാരനുഷ്ടാനുങ്ങളുമായി ബന്ധപ്പെട്ട തലത്തിൽ വലിയ വ്യത്യാസങ്ങളില്ല.കാരണം, ഈ ദർശനത്തിന്റെ പ്രധാന ഗുരുക്കന്മാരായിരുന്ന രാമാനുജാചാര്യരും മാധ്വാചാര്യരും സഗുണബ്രഹ്മമായി മഹാവിഷ്ണുവിനെ ആരാധിച്ചവരും ഭക്തി മാർഗ്ഗത്തിന് പരമ പ്രാധാന്യം നൽകിയവരുമായിരുന്നു.

മരണാനന്തരം ആത്മാവ് വൈകുണ്ഡത്തിലെത്തി ഭഗവാന്റെ ഭാഗമായി,അതേ സമയം സ്വന്തം വ്യക്തിത്വം നില നിർത്തി വസിക്കുകയാണോ അതോ ഭഗവാന്റെ തന്നെ രൂപത്തിൽ ആശ്രിതനായി കഴിയുകയാണോ എന്ന വിഷയത്തിലാണു പ്രധാന വ്യത്യാസം..


</doc>
<doc id="117042" url="https://ml.wikipedia.org/wiki?curid=117042" title="പുല്ലേപ്പടി">
പുല്ലേപ്പടി

എറണാകുളം നഗരത്തിലെ ഒരു പ്രദേശമാണ്‌ പുല്ലേപ്പടി. തൃശ്ശൂർ - ആലപ്പുഴ, കോട്ടയം റയിൽവേ ലൈൻ ഇതിലൂടെയാണ് കടന്നു പോകുന്നത്. ഏറണാകുളം നഗരത്തിൽ നിന്നം പുറത്തു കടക്കുവാൻ മൂന്നാമതായി നിർമ്മിക്കപ്പെട്ട പാലം ഇവിടെയാണു്. 


</doc>
<doc id="117051" url="https://ml.wikipedia.org/wiki?curid=117051" title="അസ്ഥി">
അസ്ഥി

നട്ടെല്ലുള്ള ജീവികളുടെ ആന്തരികാസ്ഥികൂടത്തിന്റെ ഭാഗമായ കടുപ്പമുള്ള ശരീരകലകളെയാണ് അസ്ഥി (എല്ല്) എന്നു വിളിക്കുന്നത്. ശരീരത്തിനു മുഴുവൻ താങ്ങായി പ്രവർത്തിക്കുന്നതോടൊപ്പം ചലനത്തിനു സഹായിക്കുകയും ആന്തരികാവയവങ്ങളെ ക്ഷതങ്ങളിൽ നിന്നു സംരക്ഷിക്കുകയും ചെയ്യുന്നു. രക്താണുക്കളുടെ ഉത്പാദനവും വ്യത്യസ്ത ലവണങ്ങളുടെ സംഭരണവും അസ്ഥികളുടെ മറ്റ് സുപ്രധാന ധർമ്മങ്ങളാണ്. മുതിർന്ന മനുഷ്യരിൽ 206 അസ്ഥികളും കുട്ടികളിൽ 270 അസ്ഥികളും ആണ്.
പക്ഷികളുടെ അസ്ഥികൂടത്തിന് ഭാരം വളരെ കുറവാണ്. അവയുടെ അസ്ഥികൾ ചെറുതും കട്ടികുറഞ്ഞതുമാണ്. അത് അവയെ പറക്കാൻ സഹായിക്കുന്നു. സസ്തനികളിൽ, അസ്ഥികളുടെ സാന്ദ്രതയാൽ വാവലുകൾക്ക് പക്ഷികളോട് സാമ്യമുണ്ട്. ഇത് ചെറിയ, കട്ടിയുള്ള അസ്ഥികൾ പറക്കാനുള്ള അനുകൂലനമായി കരുതപ്പെടുന്നു.പക്ഷികളുടെ അസ്ഥികൾ പെള്ളയയതിനാൽ അതിൽ മജ്ജ കാണപ്പെടുന്നു. 




</doc>
<doc id="117052" url="https://ml.wikipedia.org/wiki?curid=117052" title="പ്രശ്ലേഷം (ചിഹ്നനം)">
പ്രശ്ലേഷം (ചിഹ്നനം)

രണ്ടു പദങ്ങളുടെ സന്ധിയിൽ ഉത്തരപദാദിയായ 'അ'കാരം പൂർവവർണത്തോടു ചേർന്നതിനാൽ കാണ്മാനില്ല എന്ന് ബോധിപ്പാൻ ചേർക്കുന്ന ചിഹ്നമാണ് പ്രശ്ലേഷം (ഽ). ദേവനാഗരി ലിപിയിൽ 'ऽ' എന്ന ചിഹ്നനം ഉപയോഗിക്കുന്നു. ഇതിന് അവഗ്രഹം എന്നും പേരുണ്ട്. സന്ധിയിൽ ഒരു 'അ'കാരം മറഞ്ഞുകിടക്കുന്നു എന്ന് സൂചിപ്പിക്കാനാണ് ഈ ചിഹ്നം ചേർക്കുന്നത്. സന്ധിയിൽ 'ആ'കാരമാണ് മറഞ്ഞിരിക്കുന്നതെങ്കിൽ രണ്ട് പ്രശ്ലേഷചിഹ്നം ചേർക്കണം.

'പ്രശ്ലേഷഃ' എന്ന സംസ്കൃതപദത്തിൽനിന്നാണ് 'പ്രശ്ലേഷം' എന്ന പദത്തിന്റെ ഉത്പത്തി. 'ശ്ലേഷഃ' എന്ന പദത്തിന് ചേരൽ അഥവാ കൂടിച്ചേരൽ എന്നർഥം. 'പ്രശ്ലേഷഃ' എന്നാൽ 'നന്നായി ചേരൽ'. 'അ'കാരത്തിന്റെ ചേർച്ചയെ സൂചിപ്പിക്കുന്നതിനാൽ 'പ്രശ്ലേഷം' എന്ന് പേർ.

സ്വരസന്ധികളിൽ മാത്രയുടെ എണ്ണം ഉച്ചരിക്കാവുന്നതിലും കൂടുതലാവുമ്പോഴാണു് പ്രശ്ലേഷം ഉപയോഗിക്കേണ്ടി വരുന്നതു്. 
രണ്ടു സ്വരങ്ങൾ തമ്മിൽ ചേരുമ്പോൾ അവയുടെ യോഗം വൃദ്ധി,ഗുണം,വ്യഞ്ജനീഭാവം എന്നീ മാറ്റങ്ങൾക്കു വിധേയമാവാം. ഇത്തരം മാറ്റങ്ങളെ വർണ്ണവികാരം എന്നു പറയുന്നു.

അ എന്ന സ്വരത്തിൽ അവസാനിക്കുന്ന ഒരു വാക്കും അതിനു തുടർച്ചയായി അ എന്നു തുടങ്ങുന്ന മറ്റൊരു വാക്കും കൂടിച്ചേരുന്നു എന്നിരിക്കട്ടെ.
ഈ സന്ധിയിൽ രണ്ടു സ്വരങ്ങളും കൂടിച്ചേർന്നു് രണ്ടുമാത്രയുള്ള ആ എന്നായി മാറും.
ഉദാ: പദം1{അ}+{അ}പദം2 = പദം1{ആ}പദം2

അതേ സമയത്തു് ഇതിൽ ഏതെങ്കിലും ഒരു സ്വരം മുമ്പുതന്നെ ആ എന്നായിരുന്നുവെങ്കിലോ?
ഉദാ: പദം1{ആ}+{അ}പദം2 അല്ലെങ്കിൽ പദം1{അ}+{ആ}പദം2

ഇത്തരം സന്ദർഭങ്ങളിൽ സന്ധിയിൽ രണ്ടുമാത്രയുള്ള ആ എന്നു മാത്രം മതിയാകില്ല. കൂടുതൽ വരുന്ന ഒരു മാത്ര 'അ' കൂടി അവിടെയുണ്ടെന്നു കാണിക്കണം. അതിനുവേണ്ടിയാണു് ഈ ചിഹ്നം ഉപയോഗിക്കുന്നതു്.
പദം1{ആ}ഽപദം2
ഉദാ: 

പ്രശ്ലേഷചിഹ്നം കൊണ്ട് കാണിക്കുന്ന അധികമാത്ര ഉച്ചാരണത്തിലും ആവശ്യമാണ്.

സംസ്കൃതജന്യമായ പദങ്ങളിലും ശ്ലോകങ്ങളിലുമാണു് പ്രശ്ലേഷത്തിന്റെ ഉപയോഗം കൂടുതൽ വ്യാപകമായി വരുന്നതു്. തനിമലയാളം പദങ്ങളിൽ ഇത്തരം സന്ദർഭങ്ങളിൽ യ, വ തുടങ്ങിയ അക്ഷരങ്ങൾ ആഗമമായി ഇടയിൽ വരികയാണു് പതിവു്.

ഉദാ:
1. പാലാ ആയോ? -> പാലായായോ?
2. രാജാ ആയിരുന്നു -> രാജാവായിരുന്നു / രാജായായിരുന്നു.

"ഏ, ഓ ഇത്യാദി സ്വരങ്ങളെ അധികം നീട്ടണമെന്ന് കാണിക്കുന്നതിനുപയോഗിക്കുന്ന ചിഹ്നമാണ് പ്രശ്ലേഷം" എന്ന് എ. ആർ. രാജരാജവർമ തന്റെ 'ശബ്ദശോധിനി' എന്ന പുസ്തകത്തിൽ പറഞ്ഞിരിക്കുന്നു . 


</doc>
<doc id="117057" url="https://ml.wikipedia.org/wiki?curid=117057" title="സിയാറ്റിൽ മൂപ്പൻ">
സിയാറ്റിൽ മൂപ്പൻ

അമേരിക്കൻ ഐക്യനാടുകളിലെ ദുവാമിഷ് ഗോത്ര മുഖ്യനും സുക്കാമിഷ്, ദുവാമിഷ് എന്നീ ആദിമ അമേരിക്കൻ ഇന്ത്യൻ നിവാസികളുടെ നേതാവുമായിരുന്നു സിയാറ്റിൽ മൂപ്പൻ (1780 - June 7, 1866)‍. തന്റെ സമൂഹത്തിലെ പ്രഗൽഭ വ്യക്തിത്വമായിരുന്ന സിയാറ്റിൽ മൂപ്പൻ ഇന്നത്തെ വാഷിംഗടണിലെ സിയാറ്റിലിൽ ആയിരുന്നു അധിവസിച്ചിരുന്നത്. അദ്ദേഹത്തിന്റെ പേരിൽ നിന്നാണ്‌ സിയാറ്റിൽ എന്ന സ്ഥലപ്പേരുണ്ടായത്. അമേരിക്കൻ ആദിമനിവാസികളുടെ ഭൂ അവകാശത്തിനും പാരിസ്ഥിതിക ഉത്തരവാദിത്തത്തിനും വേണ്ടി വാദിക്കുന്നതാണ്‌ അദ്ദേഹത്തിന്റെ പ്രസിദ്ധ പ്രഭാഷണങ്ങൾ. യഥാർഥത്തിൽ അദ്ദേഹം പറഞ്ഞെതെന്താണ്‌ എന്നതിനെ കുറിച്ചും വിവാദങ്ങളുണ്ട്.

ഇന്ദുലേഖ ബുക്സ്-സിയാറ്റിൽ മൂപ്പന്റെ പ്രഭാഷണങ്ങൾ-ഞങ്ങൾ നിങ്ങൾക്ക് ഭൂമി വിറ്റാൽ


</doc>
<doc id="117079" url="https://ml.wikipedia.org/wiki?curid=117079" title="നഓട്ടോ കാൻ">
നഓട്ടോ കാൻ

ജപ്പാന്റെ പ്രധാനമന്ത്രിയായി തിരഞ്ഞെടുക്കപ്പെട്ട വ്യക്തിയാണ്‌ നഓട്ടോ കാൻ (菅 直人 "കാൻ നഓട്ടോ", 10 ഒക്ടോബർ 1946നു ജനിച്ചു) ജൂൺ 2010ൽ ധനകാര്യവകുപ്പുമന്ത്രിയായിരുന്ന കാൻ ജാപ്പനീസ് ഡെമോക്രാറ്റിക്ക് പാർട്ടിയുടെ നേതാവായി തിരഞ്ഞെടുക്കപ്പെടുകയും അതിനുശേഷം ഡയറ്റ് അദ്ദേഹത്തെ യൂക്കിയോ ഹട്ടൊയാമയുടെ പിൻ‌ഗാമിയായി പ്രധാനമന്ത്രിയായി നിയമിക്കുകയുമായിരുന്നു.


</doc>
<doc id="117089" url="https://ml.wikipedia.org/wiki?curid=117089" title="അത്ഭുതദ്വീപ്">
അത്ഭുതദ്വീപ്

"വിനയന്റെ" സംവിധാനത്തിൽ പൃഥ്വിരാജ്, ഗിന്നസ് പക്രു, ജഗതി ശ്രീകുമാർ, മല്ലിക കപൂർ എന്നിവർ പ്രധാനവേഷങ്ങളിൽ അഭിനയിച്ച് 2005 ഏപ്രിൽ 1-ന് പുറത്തിറങ്ങിയ ഒരു മലയാളചലച്ചിത്രമാണ് അത്ഭുതദ്വീപ്. ഗൾഫ്‌ലൈൻ പ്രൊഡക്ഷൻസിന്റെ ബാനറിൽ പി.എ. ഫിലിപ്പോസ്, ടി.കെ. അപ്പുക്കുട്ടൻ എന്നിവർ നിർമ്മിച്ച ഈ ചിത്രം വിതരണം ചെയ്തത് അരോമ റിലീസ് ആണ്. ഈ ചിത്രത്തിലൂടെയാണ് പക്രു എന്ന അജയ് കുമാർ ഗിന്നസ് ബുക്കിൽ ഇടം നേടിയത്. കഥ, തിരക്കഥ എന്നിവയെല്ലാം നിർവ്വഹിച്ചത് വിനയൻ ആണ്. സംഭാഷണം രചിച്ചത് അശോക്, ശശി എന്നിവർ ചേർന്നാണ്‌.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് എം. ജയചന്ദ്രൻ ആണ്. ഗാനങ്ങൾ വിപണനം ചെയ്തത് ജോണി സാഗരിഗ.




</doc>
<doc id="117093" url="https://ml.wikipedia.org/wiki?curid=117093" title="ബുൾബുൾ തരംഗ്">
ബുൾബുൾ തരംഗ്

ഇന്ത്യയിലും പാകിസ്താനിലും കണ്ടു വരുന്ന ഒരു തന്ത്രി വാദ്യമാണ് ബുൾബുൾ തരംഗ്. മെലഡിക്കും ( melody) ഡ്രോണിനും (drone) വേണ്ടി, രണ്ടു കൂട്ടം കമ്പികളാണ് ഇതിലുള്ളത്. ഇതിന്റെ മെലഡി കീകൾ ഒരു പിയാനോയേ, അല്ലെങ്കിൽ ഒരു ടൈപ്പ് റൈറ്ററിന്റെ പോലെയാണ്. ബുൾ ബുൾ തരംഗ് സാ‍ധാരണ പാട്ടിന്റെ ഒപ്പം വായിക്കുന്ന ഒരു ഉപകരണമാണ്. 
ഇതിനെ "ഇന്ത്യൻ ബാൻ‌ജോ", "ജപാൻ ബാൻ‌ജോ" ("Indian Banjo" or "Japan Banjo") എന്നീ പേരുകളിലും അറിയപ്പെടുന്നു. ജപ്പാനിൽ ഇതിനു സമാനമായി കാണപ്പെടുന്ന ഉപകരണത്തിന്റെ പേര് തൈഷൊഗോടോ (Taishogoto) എന്നാണ്.


</doc>
<doc id="117096" url="https://ml.wikipedia.org/wiki?curid=117096" title="ഒനിക്കോഫൊറ">
ഒനിക്കോഫൊറ

ഭൂമിയിലെ ഏറ്റവും പുരാതന ജീവികളുടെ കൂട്ടത്തിൽ പെട്ട ഒരു വിഭാഗം. ആർത്രൊപ്പോഡ ഫൈലത്തിലെ ഒരു വർഗമായും, ഒരു സ്വതന്ത്രഫൈലമായും ഇതിന് സ്ഥാനം നൽകുന്ന ജന്തുശാസ്ത്രജ്ഞരുണ്ട്. പട്ടുപോലെ മൃദുലവും, നീണ്ടതുമായ ശരീരത്തോടു ഈ ചെറു പുഴുക്കൾക്ക് കാഴ്ച്ചയിൽ "കാറ്റർപില്ലറി"നോടാണ് സാദൃശ്യം. ആദിമ-ആർത്രോപോഡുകളുടെ പൂർ‌‌വികർ, "വെൽ‌‌വെറ്റ് പുഴുക്കൾ" എന്നു പേരുള്ള ഒനിക്കോഫൊറകളെപ്പോലെ ആയിരുന്നിരിക്കണം എന്നു കരുതപ്പെടുന്നു. കരയിൽക്കാണുന്ന ആർത്രൊപ്പോഡുകളിൽ ഏറ്റവും പ്രാകൃത ജീവികളാണിവ.

"ഒനിക്കോസ് (Onychos: claw), ഫെറീൻ (pherein: bearing)" എന്നീ ഗ്രീക്ക് പദങ്ങളിൽ നിന്നാണ് ഒനിക്കോഫൊറയുടെ ഉദ്ഭവം. ഇതിലെ അംഗങ്ങൾക്ക് ഉദ്ദേശം 20 സെ. മീ. നീളമുണ്ടായിരിക്കും. ശരീരത്തിൽ നിന്നും വ്യതിരിക്തമായ്യ തല ഇവയിലൊന്നിനുപോലും ഉണ്ടായിരിക്കില്ല. എന്നാൽ ഒരു ജോഡി ലളിതനേത്രങ്ങൾ; നീളം കുറഞ്ഞ് പല ഖണ്ഡങ്ങൾ ചേർന്ന സ്പർശിനികൾ (antennae); ബോധേന്ദ്രിയമായി വർത്തിക്കുന്ന ഒരു ജോഡി "ഓറൽ പാപ്പില"കൾ എന്നിവ ഈ പുഴുക്കളിൽ വ്യക്തമായി കാണാൻ കഴിയും. "സ്ലൈ-ഗ്രന്ധികൾ (slime glands)" ഓറൽ പാപ്പില കളിലേക്കു തുറക്കുന്നു. 15 മുതൽ 43 വരെ ജോഡി കുറുകിയ കാലുകളും ഉണ്ടായിരിക്കും. ഈ കാലുകൾ ഖണ്ഡങ്ങൾ ചേർന്നുണ്ടായവയല്ല. രണ്ടായി തിരിഞ്ഞിട്ടുള്ള നഖങ്ങളിൽ അവസാനിക്കുന്ന ഈ കലുകളാണ് ഈ പുഴുക്കൾക്ക് ഒനിക്കോഫൊറ (claw-bearing) എന്ന പേര് നേടിക്കൊടുത്തത്. മുറിയുന്ന വയ്ത്തലയുള്ള ഒരു ജോഡി ഹനുക്കൾ (jaws), ഹിമോസീൽ എന്നറിയപ്പെടുന്ന ശരീര കുഹരം, ട്രേക്കിയൽ റ്റ്യൂബുകൾ ഉപയോഗിക്കുന്ന ശ്വസന വ്യൂഹം, നെഫ്രിഡിയകൾ പ്രവർത്തിക്കുന്ന വിസർജന വ്യൂഹം എന്നിവ ഈ പുഴുക്കളുടെ മറ്റു സവിശേഷതളാകുന്നു. ലിംഗഭേദം ദൃശ്യമായ ഇവയിൽ ഉത്പാദനാവയവങ്ങൾ ജോഡിയായാണ് കാണപ്പെടുന്നത്.

അനലിഡുകളുടേയും അർത്രൊപോഡുകളുടെയും പല സ്വഭാവവിശേഷങ്ങളും പ്രദർശിപ്പിക്കുന്ന വെൽ‌‌വെറ്റ് പുഴുക്കൾക്ക് താഴെപ്പറയുന്ന പ്രത്യേകതകളാൽ ഒരു സ്വതന്ത്ര ഫൈലത്തിന്റെ സ്ഥാനം നൽകാൻ ചില ശാസ്ത്രജ്ഞർ തയാറായി. ഒരേയൊരു ജോഡി ഹനുക്കൾ; ഖണ്ഡങ്ങളായി വേർതിരിഞ്ഞിട്ടില്ലാത്ത ശരീരം; ഗങ്ഗ്ലികളില്ലാത്തതും വേർതിരിച്ചുള്ളതുമായ നാഡീതന്ത്രികൾ എന്നിവ ഒനിക്കോഫൊറകളുടെ തനതായ സവിശേഷതകളാകുന്നു. ഉപാംഗങ്ങളിൽ നിന്നു രൂപംകൊണ്ട ഹനുക്കൾ; ഹീമോസിൽ; ചുരുങ്ങിയ സീലോം എന്നിവയാണ് ഈ പുഴുക്കളിൽ ദൃശ്യമാകുന്ന ആർത്രോപ്പോഡ് സ്വഭാവങ്ങൾ. കണ്ണുകളുടെ ഘടന, നെഫ്രിഡിയകളുടെ സാന്നിധ്യം, സങ്കീർണമല്ലാത്ത കുടൽ എന്നിവ അനലിഡൻ-സ്വഭാവമാകുന്നു. മേല്പറഞ്ഞ പ്രത്യേകതകളാൽ, അൻലിഡുകളെയും ആർത്രൊപ്പോഡുകളേയും തമ്മിൽ ബന്ധിപ്പിക്കുന്ന ഒരു കണ്ണിയായാണ് കൂടുതൽ ജന്തുശാസ്ത്രജ്ഞരും ഈ വിഭാഗത്തെ കരുതുന്നത്.

ഒനിക്കോഫൊറൻ പുഴുക്കളുടെ വിതരണത്തിലെ ഇന്നും ഉത്തരം കണ്ടെത്താനാവാത്ത ഒരു പ്രശ്നമായവശേഷിക്കുന്നു. തിബറ്റ്, മധ്യ-അമേരിക്ക, ആസ്ട്രേലിയ, കോംഗോ തുടങ്ങി ഭൂമിശാസ്ത്രപരമായി വളരെയധികം വേപെട്ടു കിടക്കുന്ന രാജ്യങ്ങളിലാണ് ഇവയെ കണ്ടെത്തിയിട്ടുള്ളത്. ഇരുണ്ടതും ഈർപ്പം നിറഞ്ഞതുമായ സ്ഥലങ്ങളിലെ മണ്ണിൽ ഇവ ജീവിക്കുന്നു. ഈ പ്രദേശങ്ങളിൽ തന്നെ ഇവ എണ്ണത്തിൽ വളരെ കുറവാണുതാനും. ഇക്കൂട്ടത്തിൽ ഏറ്റവും അറിയപ്പെടുന്ന ജീനസിന്റെ പേരാണ് "പെരിപാറ്റസ്". ഇതിൽ 70 സ്പീഷീസുകൾ ഉള്ളതായി കണക്കാക്കപ്പെട്ടിരിക്കുന്നു.



</doc>
<doc id="117101" url="https://ml.wikipedia.org/wiki?curid=117101" title="കെ.എം. ജോർജ്ജ് (വിവക്ഷകൾ)">
കെ.എം. ജോർജ്ജ് (വിവക്ഷകൾ)

കെ.എം. ജോർജ്ജ് എന്ന പേരിൽ ഒന്നിലധികം വ്യക്തികളുണ്ട്.


</doc>
<doc id="117110" url="https://ml.wikipedia.org/wiki?curid=117110" title="ലീനതാപം">
ലീനതാപം

താപഗതിക വ്യവസ്ഥയുടെ ഒരു അവസ്ഥയിൽ നിന്നും മറ്റൊരു അവസ്ഥയിലേക്കുള്ള പരിവർത്തനത്തിനു വേണ്ട ഊർജ്ജമാണു ലീനതാപം (ഇംഗ്ലീഷ്: Latent Heat ). ഉദാഹരണത്തിനു വെള്ളം നീരാവി ആകുമ്പോൾ ആഗിരണം ചെയ്യുന്ന ഊർജ്ജത്തിനെ ജലത്തിന്റെ ബാഷ്പീകരണ ലീനതാപം എന്നു പറയുന്നു.

താഴെക്കാണുന്ന പട്ടിക ചില പൊതുവായ ദ്രാവകങ്ങളുടെയും, വാതകങ്ങളുടേയും ലീനതാപം കാണിക്കുന്നു. 


</doc>
<doc id="117123" url="https://ml.wikipedia.org/wiki?curid=117123" title="ഫറോക്ക്">
ഫറോക്ക്

കോഴിക്കോട് ജില്ലയിലെ ഒരു ചെറുപട്ടണമാണ് ഫറോക്ക്. കോഴിക്കോടിന്റെ തെക്കുവശത്തായി ചാലിയാർ പുഴയോടു ചേർന്നാണ് ഈ പ്രദേശം സ്ഥിതിചെയ്യുന്നത്. വടക്ക് ചാലിയാർ പുഴയും തെക്ക് വടക്കുമ്പാട് പുഴയും (കടലുണ്ടിപ്പുഴയുടെ ഭാഗം) കിഴക്ക് രാമനാട്ടുകര ഗ്രാമപഞ്ചായത്തും പടിഞ്ഞാറ് ചാലിയാർ പുഴയും അതിർത്തികൾ. ഫാറൂഖാബാദ് എന്ന് ടിപ്പുസുൽത്താൻ നൽകിയ പേര് പിന്നീട് ഫറൂഖ് എന്നായി മാറുകയായിരുന്നു. എന്നാൽ പറവൻമുക്ക് (പറവൻമാർ എന്ന ഒരു വിഭാഗം ഇവിടെ താമസിച്ചിരുന്നു) എന്നതിൽ നിന്നാണ് ഫറോക്ക് എന്നത് രൂപം കൊണ്ടത് എന്ന് പ്രദേശവാസികൾ അഭിപ്രായപ്പെടുന്നു.
ഇവിടുത്തെ പ്രധാന വ്യവസായം ഓട് വ്യവസായമാണ്. ടിപ്പു സുൽത്താൻ ന്റെ പടയോട്ട കാലത്ത് ഇവിടം ഒരു വിജനമായ കുന്നിൻ പ്രദേശമായിരുന്നു. ടിപ്പു സുൽത്താൻ മലബാർ കീഴടക്കിയതിനു ശേഷം ഫറോക്കിനെ മലബാർ ന്റെ തലസ്ഥാനമായി പ്രഖ്യാപിച്ചു. ടിപ്പുവിന്റെ ഒളിത്താവളമായി ഫറോക്ക് കോട്ടക്കുന്നിൽ ഒരു കോട്ടയും നിർമ്മിച്ചു. എന്നാൽ ഇവിടം ആൾ താമസം കുറവായതിനാലും എത്തിച്ചേരാൻ ബുദ്ധിമുട്ടിയത് കൊണ്ടും മലബാറിലെ പ്രശസ്തമായ വഴികളും പാതകളും ഫറോക്കുമായി ബന്ധിപ്പിച്ചു. കൂടാതെ ഇവിടെ വന്ന് താമസിക്കാൻ വേണ്ടി ടിപ്പു കോഴിക്കോട്ൽ നിന്ന് ആളുകളെയും കൊണ്ട് വന്നു. പക്ഷെ ടിപ്പു സുൽത്താൻ മൈസൂർലേക്ക് മടങ്ങി പോയപ്പോൾ ഇവർ തിരിച്ച് പോവുകയും ചെയ്തു


</doc>
<doc id="117135" url="https://ml.wikipedia.org/wiki?curid=117135" title="ഹിറ്റ് എഫ്.എം.">
ഹിറ്റ് എഫ്.എം.

ദുബായ് ആസ്ഥാനമായി പ്രവർത്തിക്കുന്ന അറേബ്യൻ റേഡിയോ നെറ്റ്വർകിന്റെ മലയാളം ചാനലാണു ഹിറ്റ് എഫ് എം.. 2004 ജുൺ 9 മുതൽ പ്രവർത്തനം തുടങ്ങി. 96.7 മെഗാ ഹെർ‌ട്‌സ്(MHz) ഫ്രീക്വൻസിയിൽ ഇത് സം‌പ്രേഷണം ചെയ്യുന്നു. തത്സമയം ഓൺലൈനിലുടെ കേൾക്കാനുള്ള സൗകര്യവും ഉണ്ട്.
http://www.hit967.com


</doc>
<doc id="117137" url="https://ml.wikipedia.org/wiki?curid=117137" title="കെ.എം. ജോർജ്ജ് (എഴുത്തുകാരൻ)">
കെ.എം. ജോർജ്ജ് (എഴുത്തുകാരൻ)

ഒരു പ്രശസ്ത മലയാള സാഹിത്യകാരനും നിരൂപകനും വിദ്യാഭ്യാസവിചക്ഷണനുമാണ്‌ കരിമ്പുമണ്ണിൽ മത്തായി ജോർജ്ജ് എന്ന ഡോ. കെ. എം ജോർജ്ജ് (1914 ഏപ്രിൽ 30 - 2002 നവംബർ 19). മലയാളത്തിലും ഇംഗ്ലീഷിലുമായി നാല്പതിലേറെ ഗ്രന്ഥങ്ങളുടെ കർത്താവായ ഇദ്ദേഹത്തിന്‌ പത്മശ്രീയും(1988) പത്മഭൂഷണും(2001) അടക്കം നിരവധി പുരസ്കാരങ്ങൾ ലഭിച്ചിട്ടുണ്ട്.
1914 ഏപ്രിൽ 30-ന് പത്തനംതിട്ട ജില്ലയിലെ ഇടയാറന്മുളയിൽ ജനിച്ചു. ആലുവ, എറണാകുളം എന്നിവിടങ്ങളിലെ പഠനശേഷം മദ്രാസ് സർവ്വകലാശാലയിൽ നിന്ന് എം.എ, പി.എച്ച്.ഡി ബിരുദങ്ങളും കേരള സർവ്വകലാശാലയിൽ നിന്ന് ഡി.ലിറ്റ് ബിരുദവും നേടി. 1940 മുതൽ 1955 വരെയുള്ള കാലഘട്ടത്തിൽ മദ്രാസ് ക്രിസ്ത്യൻ കോളേജിൽ മലയാളം അധ്യാപകനായും വകുപ്പദ്ധ്യക്ഷനായും പ്രവർത്തിച്ചു. തുടർന്ന് കേന്ദ്ര സാഹിത്യ അക്കാദമി അസിസ്റ്റന്റ് സെക്രട്ടറി, റീജണൽ സെക്രട്ടറി (1955-69), സർവ്വവിജ്ഞാനകോശം ചീഫ് എഡിറ്റർ (1969-1975) ചിക്കാഗോ സർവ്വകലാശാലയിലെ വിസിറ്റിംഗ് പ്രഫസർ (1964), കാലിഫോർണിയാ സർവ്വകലാശാലയിലെ മലയാളം ലാംഗ്വേജ് ടീച്ചിംഗ് കോഴ്സിന്റെ കോ-ഓർഡിനേറ്റർ (1965) എന്നീ പദവികളും വഹിച്ചിട്ടുണ്ട്. 2002 നവംബർ 19-ന് 88-ആം വയസ്സിൽ അന്തരിച്ചു.




</doc>
<doc id="117138" url="https://ml.wikipedia.org/wiki?curid=117138" title="പന്നിയൂർ വരാഹമൂർത്തി ക്ഷേത്രം">
പന്നിയൂർ വരാഹമൂർത്തി ക്ഷേത്രം

പാലക്കാട്‌ ജില്ലയിലെ പട്ടാമ്പി താലൂക്കിൽ തൃത്താല ബ്ളോക്കിൽ ആനക്കര ഗ്രാമപഞ്ചായത്തിലെ പന്നിയൂർ എന്ന ഗ്രാമത്തിലാണ് ശ്രീ വരാഹമൂർത്തി ക്ഷേത്രം സ്ഥിതി ചെയ്യുന്നത്.
ഏകദേശം 4000 വർഷത്തോളം പഴക്കമുള്ളതാണെന്ന് കരുതപ്പെടുന്ന ഈ ക്ഷേത്രം പരശുരാമൻ നിർമ്മിച്ചതാണെന്നാണ് ഐതിഹ്യം
പട്ടാമ്പിയിൽ നിന്ന് തൃത്താല, വെള്ളിയാങ്കല്ല് റെഗുലേറ്റർ വഴി കുറ്റിപ്പുറത്തേക്ക് (എം.ഇ.എസ്. എൻജിനിയറിംഗ്‌ കോളേജിനു മുൻപിലൂടെ) പോകുന്ന റോഡിൽ കുമ്പിടി എന്ന ചെറിയ ഗ്രാമത്തിലെ കവലയിൽ നിന്ന് ഏകദേശം അഞ്ഞൂറ് മീറ്റർ അകത്തേക്ക് മാറി പന്നിയൂർ എന്ന ഗ്രാമത്തിലാണ് ഈ ക്ഷേത്രം സ്ഥിതി ചെയ്യുന്നത്. പട്ടാമ്പിയിൽ നിന്നും ഇവിടേക്ക് ഏകദേശം പതിനേഴു കിലോമീറ്ററോളം ദൂരം ഉണ്ട്. പ്രധാന പ്രതിഷ്ഠ ഭൂമിദേവി സമേതനായ ശ്രീ വരാഹമൂർത്തി ആണ്. കിഴക്കോട്ട് ദർശനം. കൂടാതെ, ശിവൻ, അയ്യപ്പൻ, ഗണപതി, ഭഗവതി, സുബ്രഹ്മണ്യൻ, ലക്ഷ്മിനാരായണൻ എന്നീ ഉപദേവതകളും ഉണ്ട്. 

കോഴിക്കോട് സാമൂതിരിയുടെ കീഴിലാണ് ഈ ക്ഷേത്രം. തകർന്നു പോയ ഒരു വലിയ കൂത്തമ്പലത്തിന്റെ അവശിഷ്ടങ്ങളും ക്ഷേത്രത്തിൻറെ മുൻഭാഗത്തായി കാണാം.

എൻ എച്ച് 17ൽ തൃക്കണ്ണാപുരത്തുനിന്നും കുമ്പിടി വഴിയിൽ 3.6 കിലോമീറ്റർ പോയി കുമ്പിടിനിന്ന് ആനക്കര ഭാഗത്തേക്ക് 1കിമി കൂടിപോയാൽ പന്നിയൂർ വരാഹമൂർത്തിക്ഷേത്രമായി. പട്ടാമ്പിനിന്നും തൃത്താല കുമ്പിടി റോട്ടിൽ 12 കിമി പോയാലും പന്നിയൂരെത്താം.



</doc>
<doc id="117141" url="https://ml.wikipedia.org/wiki?curid=117141" title="ആയുസ്സിന്റെ പുസ്തകം">
ആയുസ്സിന്റെ പുസ്തകം

സി.വി. ബാലകൃഷ്ണൻ എഴുതിയ മലയാളം നോവലാണ്‌ ആയുസ്സിന്റെ പുസ്തകം. 1983 ഏപ്രിൽ മാസം മുതൽ മാതൃഭൂമി ആഴ്ചപ്പതിപ്പിൽ ഖണ്ഡശ: വെളിച്ചം കണ്ട ഈ കൃതി, പുസ്തകരൂപത്തിൽ ആദ്യമായി പ്രസിദ്ധീകരിച്ചത് 1984-ൽ ആണ്‌. മധ്യതിരുവിതാംകൂറിൽ നിന്നുള്ള ക്രിസ്ത്യാനികളായ കുടിയേറ്റക്കാരുടെ മലബാറിലെ ഒരു ഗ്രാമം പശ്ചാത്തലമാക്കിയാണ്‌ ഇതിലെ കഥ. ആദ്യാവസാനം ബൈബിളിനെ പിന്തുടരുന്ന ഭാഷയും ആഖ്യാനശൈലിയും ഈ കൃതിയുടെ ഒരു പ്രത്യേകതയാണ്‌. 

ജീവിതത്തിൽ തന്നെ ഭൂതാവിഷ്ടരായി തീർന്ന ഗ്രാമീണരുടേയും അവർ അറിഞ്ഞും അറിയാതെയും സൃഷ്ടിക്കുന്ന കെട്ടുപാടുകളുടേയും കഥയെന്നതിനൊപ്പം ആ അസ്വസ്ഥലോകത്തിൽ മനുഷ്യാന്തസ്സ് തേടുന്ന കൗമാരപ്രായക്കാരനായ യോഹന്നാന്റെ പതറിയ അന്വേഷണങ്ങളുടേയും പേരില്ലാത്ത വേദനകളുടേയും പരവശതകളുടേയും കൂടി കഥയെന്ന് ഈ കൃതിയെ പ്രമുഖ കഥാകൃത്ത് സക്കറിയ വിശേഷിപ്പിക്കുന്നു. 

യോഹന്നാന്റെ മുത്തച്ഛൻ പൗലോ ഒരു ദുർബ്ബലനിമിഷത്തിൽ, അവന്റെ സഹോദരി ആനിയുടെ സുഹൃത്തായിരുന്ന റാഹേൽ എന്ന പെൺകുട്ടിയെ അനാശാസ്യമാം വിധം സ്പർശിച്ചതിനെ തുടർന്നു പൗലോയും മകൻ തോമായും തമ്മിലുണ്ടാകുന്ന ഏറ്റുമുട്ടലിലാണ്‌ നോവലിന്റെ തുടക്കം. അപമാനിതനായ പൗലോ ആത്മഹത്യ ചെയ്യുന്നു. ചെറുബാല്യത്തിലെ അമ്മ തെരേസയെ നഷ്ടപ്പെടുകയും അപ്പനിൽ നിന്ന് അവഗണന മാത്രം നേടുകയും ചെയ്തിരുന്ന യോഹന്നാനെ മുത്തച്ഛന്റെ മരണം കൂടുതൽ ഏകാകിയാക്കി. സഹോദരി ആനി ഇടവകയിലെ അസിസ്റ്റന്റ് വികാരി മാത്യുവിനൊപ്പം പട്ടണത്തിലേയ്ക്ക് ഒളിച്ചോടുകയും, കാമുകി റാഹേൽ കന്യാസ്ത്രിയാവുകയും കൂടി ചെയ്തപ്പോൾ കൂടുതൽ ഒറ്റപ്പെട്ട യോഹന്നാൻ, സുന്ദരിയായ സാറ എന്ന വിധവയിൽ ആശ്വാസം കണ്ടെത്തി. സാറായെ വിവാഹം കഴിക്കാൻ ആഗ്രഹിച്ച തോമാ, മകനും അവളുമായുള്ള സംഗമം കണ്ടെത്തുന്നു. സാറായെ തോമാ കഴുത്തു ഞെരിച്ചു കൊല്ലുന്നതിനെ തുടർന്നുള്ള യോഹന്നാന്റെ വിഹ്വലതയുടെ ചിത്രീകരണത്തിലാണ്‌ നോവൽ സമാപിക്കുന്നത്.
പൂച്ചവേട്ടയും പരദൂഷണവും തൊഴിലാക്കിയിരുന്ന പോസ്റ്റ്മാൻ പീറ്റർ, ഗ്രാമത്തിലെ കുമാരന്മാർക്ക് "കൊച്ചുപുസ്തകങ്ങളും" ലൈംഗികതയിലെ ആദ്യപാഠങ്ങളും കൈമാറിയിരുന്ന ബാർബർ ലോഹിതാക്ഷൻ തുടങ്ങി വ്യത്യസ്തതയുള്ള ഏറെ കഥാപാത്രങ്ങൾ ഈ കൃതിയിലുണ്ട്. സ്കൂൾ അദ്ധ്യാപകനായി കാസർകൊഡ് ജില്ലയിലെ ഒരു ഗ്രാമത്തിൽ കഴിഞ്ഞ കാലത്ത് കണ്ടുമുട്ടിയ മനുഷ്യരാണ്‌ ഈ നൊവലിലെ കഥാപാത്രങ്ങളുടെ മാതൃകകൾ എന്ന് നോവലിസ്റ്റ് വെളിപ്പെടുത്തിയിട്ടുണ്ട്. 

1979-ലെ ക്രിസ്മസ് രാത്രിയിൽ കൽക്കത്തയിലെ പ്രശസ്തമായ സെയിന്റ് പോൾസ് കത്തീഡ്രലിൽ, അനേകം പേരുടെ വിരല്പാടുകൾ പതിഞ്ഞ ഒരു പഴയ ബൈബിൾ കയ്യിലെടുത്തതിനെ തുടർന്നുണ്ടായ ഓർമ്മകൾക്കൊപ്പമാണ്‌ ആയുസ്സിന്റെ പുസ്തകം ഒരാശയമായി തന്റെ മനസ്സിൽ രൂപപ്പെട്ടതെന്ന് നോവലിനെഴുതിയ ആമുഖത്തിൽ സി.വി. ബാലകൃഷ്ണൻ വെളിപ്പെടുത്തുന്നു. ഈ നോവൽ ഏറെ ശ്രദ്ധിക്കപ്പെട്ടത് ബൈബിളിന്റെ അഗാധസ്വാധീനമുള്ള അതിലെ ആഖ്യാനശൈലിയുടേയും ഭാഷയുടേയും പേരിലാണ്‌. നോവലിന്റെ മൂന്നാം അദ്ധ്യായത്തിലെ ഈ ഭാഗം അതിന്റെ ശൈലിയ്ക്ക് മാതൃകയാണ്‌: 

42-ആം അദ്ധ്യായത്തിന്റെ തുടക്കത്തിൽ ഇടവകയിലെ കൊച്ചച്ചൻ മാത്യുവിന്റെ ചിന്താലോകം അവതരിപ്പിക്കുന്നത് ബൈബിളിലെ ഉത്തമഗീതം നിഴലിയ്ക്കുന്ന ഈ വരികളിലാണ്‌:

1940-കളുടെ പശ്ചാത്തലത്തിൽ മലബാറിലെ ക്രിസ്ത്യൻ കുടിയേറ്റക്കാരുടെ കഥ പറഞ്ഞ എസ്.കെ. പൊറ്റെക്കാടിന്റെ വിഷകന്യക എന്ന പ്രസിദ്ധ നോവലുമായി ആയുസ്സിന്റെ പുസ്തകത്തെ താരതമ്യം ചെയ്യാറുണ്ട്. പൊറ്റെക്കാട്, വെളിയിൽ നിന്നുള്ള നിരീക്ഷകന്റെ നിലപാടിൽ കഥ പറഞ്ഞപ്പോൾ, നോവലിന്റെ ലോകത്തിലെ ഒരംഗമെന്ന നിലയിലാണ്‌ ബാലകൃഷ്ണന്റെ ആഖ്യാനമെന്ന് സക്കറിയ ചൂണ്ടിക്കാണിച്ചിട്ടുണ്ട്. 1940-കളിൽ നിന്ന് 1960-കളിലെത്തിയപ്പോൾ കുടിയേറ്റക്കാരുടെ ലോകത്തിൽ വന്ന മാറ്റത്തേയും ആയുസ്സിന്റെ പുസ്തകം പതിഫലിപ്പിക്കുന്നു. 

ഏറെ ശ്രദ്ധിക്കപ്പെട്ട ഈ നോവൽ അനേകം പതിപ്പുകളിലൂടെ കടന്നുപോയി. ആയുസ്സിന്റെ പുസ്തകം തമിഴ് ഭാഷയിൽ, "ഉയിർ പുത്തഗം" എന്ന പേരിൽ മൊഴിമാറ്റം ചെയ്യപ്പെട്ടിട്ടുണ്ട്. ഇതിന്റെ നാടകാവിഷ്കരണം സംഗീത നാടക അക്കാദമിയുടെ അമച്വർ നാടകോത്സവത്തിൽ അഞ്ചു പുരസ്കാരങ്ങൾ നേടി.


</doc>
<doc id="117144" url="https://ml.wikipedia.org/wiki?curid=117144" title="ഒനൈഡാ ഇന്ത്യർ">
ഒനൈഡാ ഇന്ത്യർ

ഒരു അമേരിന്ത്യൻ ജനവർഗം. ന്യൂയോർക്ക് സംസ്ഥാനത്തെ ഗോത്രസഖ്യമായ ഇറക്വോയ് ലീഗിലെ ഒരു ഘടക ഗോത്രമാണിത്. മൊഹാവ്ക്ക്, ഒനോണ്ടാഗാ, കയുഗാ, സെനെകാ, ടസ്കോറിയ എന്നീ അമേരിന്ത്യൻ ജനവർഗങ്ങളായിരുന്നു ഇറക്വോയ് ലീഗിലെ മറ്റ് അംഗഗോത്രങ്ങൾ. പതിനേഴും പതിനെട്ടും നൂറ്റാണ്ടുകളിൽ വടക്കേ അമേരിക്കയുടെ കിഴക്കൻ പ്രദേശങ്ങളിലെ ഭരണം നിയന്ത്രിച്ചിരുന്ന ഇറക്കോയ് ലീഗിന്റെ ഭാഗമെന്ന നിലയിൽ ഒനൈഡാ ഇന്ത്യർക്ക് ഗണ്യമായ പ്രാധാന്യമുണ്ടായിരുന്നു. വടക്കേ അമേരിക്കയുടെ മേൽ ആധിപത്യം ഉറപ്പിക്കുന്നതിനുവേണ്ടി ഫ്രഞ്ചുകാരും ബ്രിട്ടീഷ്കാരും തമ്മിൽ നടത്തിയ പോരാട്ടത്തിൽ ഒനൈഡാ ഇന്ത്യർ ഇറക്വോയ്ലീഗിലെ മറ്റു അംഗഗോത്രങ്ങളോടൊപ്പം തന്ത്രപ്രധാനമായ പങ്കുവഹിച്ചു.

ന്യൂയോർക്കിലെ ഒനൈഡാ തടാകത്തിന്റെ തീരത്താണ് ഒനൈഡാ ഇന്ത്യർ നിവസിച്ചിരുന്നത്. ഇറക്കോയ് ലീഗിലെ മറ്റു ജനവർഗങ്ങളെപ്പോലെ മടിയന്മാരായ ഇവർ ചോളകൃഷി ഉപജീവനമാർഗ്ഗമായി സ്വീകരിച്ചിരുന്നു. പൊതുവേ നീളമുള്ള വീടുകളിലാണ് ഇവർ താമസിച്ചിരുന്നത്. ദായക്രമം മരുമക്കത്തായമാണ്. ഒനൈഡാ ഇന്ത്യരെ മൂന്നു വംശങ്ങളായി വിഭജിച്ചിട്ടുണ്ട്. ഇറക്വോയ് ലീഗിൽ ഓരോ വംശത്തിനും മൂന്നു പ്രതിനിധികൾ വീതം ഉണ്ടായിരുന്നു. ഓരോ വിഭാഗത്തിനും പ്രത്യേകം പ്രാദേശിക കൗൺസിലും തലവനും ഉണ്ടായിരുന്നു. അമേരിക്കൻ സ്വാതന്ത്ര്യസമരത്തിൽ ഒനൈഡാ ഇന്ത്യർ ബ്രിട്ടീഷുകാർക്ക് എതിരായി പടപൊരുതി. യുദ്ധത്തിൽ വമ്പിച്ച നാശനഷ്ടങ്ങൾക്കിരയായ ഇവർക്ക് യുദ്ധാനന്തരം യു. എസ്. ഗവണ്മെന്റ് അർഹമായ നഷ്ടപരിഹാരം നൽകി. കാലാന്തരത്തിൽ മതപരമായ അഭിപ്രായ വ്യത്യാസങ്ങളും വസ്തുസംബന്ധമായ അവകാശത്തർക്കങ്ങളും മൂലം അവർ കലഹിക്കുകയും ഛിന്നഭിന്നരായി തീരുകയും ചെയ്തു. 1833 ഓടുകൂടി ഇവരിൽ ഒരു വിഭാഗം വിസ്കൊൺസിനിലെ ഗ്രീൻബേയിലേക്കു കുടിയേറുകയും ബാക്കിയുള്ളവർ ന്യൂയോർക്കിലെ ഒനൈഡാ, ഒനോണ്ടാഗ എന്നീ പ്രദേശങ്ങളിൽ വാസമുറപ്പിക്കുകയും ചെയ്തു. കാനഡയിലും യു. എസ്സിലെ വിസ്കോൺസിൻ, ന്യൂയോർക്ക് തുടങ്ങിയ സംസ്ഥാനങ്ങളിലുമാണ് ഇപ്പോൾ ഒനൈഡാ ഇന്ത്യരിൽ അധികവും കേന്ദ്രീകരിക്കപ്പെട്ടിരിക്കുന്നത്.



</doc>
<doc id="117149" url="https://ml.wikipedia.org/wiki?curid=117149" title="മടവൂർ (വിവക്ഷകൾ)">
മടവൂർ (വിവക്ഷകൾ)

മടവൂർ എന്ന പേരിൽ താഴെക്കാണുന്ന ഒന്നിലധികം സ്ഥലങ്ങളുണ്ട്.


</doc>
<doc id="117151" url="https://ml.wikipedia.org/wiki?curid=117151" title="ക്രിക്കറ്റ് ലോകകപ്പ് 2011">
ക്രിക്കറ്റ് ലോകകപ്പ് 2011

ക്രിക്കറ്റ് ലോകകപ്പ് 2011 അഥവാ പത്താമത് ക്രിക്കറ്റ് ലോകകപ്പ്, 2011 ഫെബ്രുവരി 19 മുതൽ ഏപ്രിൽ 2 വരെ ഇന്ത്യ, ശ്രീലങ്ക, ബംഗ്ലാദേശ് എന്നിവിടങ്ങളിൽ നടന്ന ലോകകപ്പാണ്‌. ഇതാദ്യമായണ്‌ ഒരു ലോകകപ്പിന്‌ ബംഗ്ലാദേശ് വേദിയായത്. പതിനാല്‌ ടീമുകൾ പങ്കെടുത്ത ഈ ലോകകപ്പ് ഏകദിന ക്രിക്കറ്റ് ശൈലിയിലാണ്‌ ക്രമീകരിച്ചിരിക്കുന്നത്‌. 2011 ഫെബ്രുവരി 19 ന് ആരംഭിംച്ച പരമ്പര 2011 ഏപ്രിൽ 2 ന് സമാപിച്ചു. ആദ്യമത്സരത്തിൽ മിർപ്പൂരിലെ ഷേർ-ഇ-ബംഗ്ലാ നാഷണൽ സ്റ്റേഡിയത്തിൽ വെച്ച് ബംഗ്ലാദേശ് ഇന്ത്യയെ നേരിട്ടു.. 
ബോംബെയിലെ വാങ്കഡെ സ്റ്റേഡിയത്തിൽ നടന്ന ഇന്ത്യ-ശ്രീലങ്ക ഫൈനൽ മത്സരത്തിൽ ഇന്ത്യ ആറുവിക്കറ്റിനു വിജയിച്ചു 2011 ലെ ലോകകപ്പ് സ്വന്തമാക്കി.

ഈ ലോകകപ്പിന് ആതിഥ്യമരുളാൻ പാകിസ്താനേയും തിരഞ്ഞെടുത്തിരുന്നെങ്കിലും 2009 ൽ ശ്രീലങ്കൻ ക്രിക്കറ്റ് ടീമിനെതിരായി പാകിസ്താനിൽ വെച്ച് നടന്ന ആക്രമണം പാകിസ്താനെ ആതിഥേയരുടെ പട്ടികയിൽ നിന്നും നീക്കം ചെയ്യാൻ ഇടയാക്കി. ഈ ലോകകപ്പിന്റെ പ്രധാന കാര്യാലയം ലാഹോറിലാണ് സ്ഥിതി ചെയ്തിരുന്നതെങ്കിലും അത് മുംബൈയിലേക്ക് മാറ്റുകയായിരുന്നു. ഒരു സെമി-ഫൈനൽ ഉൾപ്പെടെ 14 മത്സരങ്ങൾ പാകിസ്താനിൽ വെച്ച് നടത്താൻ തീരുമാനിച്ചിരുന്നു. പാകിസ്താന്റെ 8 മത്സരങ്ങൾ ഇന്ത്യയിലേക്കും 4 മത്സരങ്ങൾ ശ്രീലങ്കയിലേക്കും 2 മത്സരങ്ങൾ ബംഗ്ലാദേശിലേക്കും മാറ്റി.








2011 ക്രിക്കറ്റ് ലോകകപ്പ് വിജയികളാവുന്നവർക്ക് 3 മില്ല്യൺ യു.എസ്. ഡോളർ പ്രതിഫലമായി ലഭിക്കും. 2010 ഏപ്രിൽ 20 ന് ദുബായിൽ വെച്ച് നടന്ന അന്താരാഷ്ട്ര ക്രിക്കറ്റ് സമിതിയുടെ ബോർഡ് സമ്മേളനത്തിലാണ് ഈ തീരുമാനമെടുത്തത്.

2011 ക്രിക്കറ്റ് ലോകകപ്പിന്റെ ഭാഗ്യചിഹ്നം സ്റ്റം‌പി എന്നു പേരുള്ള ആനയാണ്. 2010 ഏപ്രിൽ 2, വെള്ളിയാഴ്ച, ശ്രീലങ്കയിൽ വെച്ചാണ് ഈ ചിഹ്നം പ്രദർശിപ്പിച്ചത്. ഉത്സാഹവും ചുറുചുറുക്കും നിശ്ചയദാർഢ്യവുമുള്ള പത്തു വയസ്സായ ഒരു ആനക്കുട്ടിയാണത്. ഭാഗ്യചിഹ്നത്തിന് പേരു നൽകാൻ ലോകമെമ്പാടുമുള്ള ക്രിക്കറ്റ് പ്രേമികളെ ക്ഷണിച്ചിരുന്നു. അതിനായി അന്താരാഷ്ട്ര ക്രിക്കറ്റ് സമിതി 2010 ജൂലൈ അവസാനത്തിൽ ഓൺലൈനിൽ ഒരു മത്സരം സംഘടിപ്പിച്ചു. 2010 ഓഗ്സ്റ്റ് 2, തിങ്കളാഴ്ചയാണ് ഭാഗ്യചിഹ്നത്തിന്റെ ഔദ്യോഗികനാമം ഐ.സി.സി. പുറത്തുവിട്ടത്.

ഓരോ പരമ്പര കഴിയും തോറും മാധ്യമ പിന്തുണ കൂടിക്കൂടി വരുന്ന ഒരു പരമ്പരയായി ക്രിക്കറ്റ് ലോകകപ്പ് മാറി. 2011 ക്രിക്കറ്റ് ലോകകപ്പിന്റെ സം‌പ്രേഷണാവകാശം ഏകദേശം 2 ബില്ല്യൺ യു.എസ്. ഡോളറുകൾക്കാണ് അന്താരാഷ്ട്ര ക്രിക്കറ്റ് സമിതി ഇ.എസ്.പി.എൻ. സ്റ്റാർ സ്പോർട്സ്, സ്റ്റാർ ക്രിക്കറ്റ് എന്നീ ചാനലുകൾക്കായി വിറ്റത്. ആഗോളതലത്തിൽ 220 ഓളം രാജ്യങ്ങളിൽ 2011 ക്രിക്കറ്റ് ലോകകപ്പ് സം‌പ്രേഷണം ചെയ്യപ്പെടും.

Coach: ഗാരി കേസ്റ്റൺ


</doc>
<doc id="117160" url="https://ml.wikipedia.org/wiki?curid=117160" title="കർമ്മ">
കർമ്മ

ജോമോന്റെ സംവിധാനത്തിൽ സുരേഷ് ഗോപി, തിലകൻ, രഞ്ജിത എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് കർമ്മ. കാസിനോ പിൿചേഴ്സിന്റെ ബാനറിൽ രാജു മാത്യു നിർമ്മിച്ച ഈ ചിത്രം വിതരണം ചെയ്തത് കാസിനോ പിൿചേഴ്സ് ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ടി.എ. റസാഖ് ആണ്.


എസ്. രമേശൻ നായർ, ഐ.എസ്. കുണ്ടൂർ എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് എസ്.പി. വെങ്കിടേഷ് ആണ്.





</doc>
<doc id="117170" url="https://ml.wikipedia.org/wiki?curid=117170" title="മയ്യഴിപ്പുഴയുടെ തീരങ്ങളിൽ">
മയ്യഴിപ്പുഴയുടെ തീരങ്ങളിൽ

ഉത്തരകേരളത്തിലെ ഫ്രഞ്ച് അധീന പ്രദേശമായിരുന്ന മയ്യഴി പശ്ചാത്തലമാക്കി ആ നാട്ടുകാരനായ എം.മുകുന്ദൻ എഴുതിയ മലയാളം നോവലാണ്‌ മയ്യഴിപ്പുഴയുടെ തീരങ്ങളിൽ. 1974-ലാണ്‌ ഈ കൃതി പ്രസിദ്ധീകരിക്കപ്പെട്ടത്. അധിനിവേശം രൂപപ്പെടുത്തിയ മയ്യഴിയുടെ രാഷ്ട്രീയ-സാമൂഹ്യചരിത്രങ്ങളും മനോഭാവങ്ങളും ചിത്രീകരിക്കുന്ന ഈ കൃതിയിൽ ഇന്ത്യൻ യൂണിയനിൽ ചേരുക വഴിയുള്ള മയ്യഴിയുടെ "വിമോചനത്തെ" പിന്തുണച്ചും ഫ്രഞ്ച് ഭരണത്തിന്റെ തുടർച്ചക്കനുകൂലമായുമുള്ള നിലപാടുകൾ സമാന്തരമായി പ്രത്യക്ഷപ്പെടുന്നു.

പാമ്പുകടിയേറ്റു മരിച്ച കേളുവച്ചന്റേയും കുറമ്പിയമ്മയുടേയും മകനായിരുന്ന ദാമു റൈട്ടരുടെ മകൻ ദാസനാണ്‌ നോവലിലെ മുഖ്യ കഥാപാത്രം. ഫ്രെഞ്ച് ചരിത്രത്തിലെ വീരനായിക ഴാന്താർക്കിന്റേയും (Jean de Arc), മരണത്തിനും ജനനത്തിനും ഇടയിൽ ആത്മാക്കളുടെ ഇടത്താവളമായ അറബിക്കടലിലെ വെള്ളിയാംകല്ലിന്റേയും കഥകൾ കുറമ്പിയമ്മയിൽ നിന്ന് കേട്ടാണ്‌ അയാൾ വളർന്നത്. ബുദ്ധിമാനായ ദാസൻ, മയ്യഴിയിലെ പഠനത്തിൽ ഇന്റർമീഡിയറ്റ് പരീക്ഷയും, സർക്കാർ സഹായത്തോടെയുള്ള പോണ്ടിച്ചേരിയിലെ പഠനത്തിൽ ബക്കലോറയ പരീക്ഷയും നല്ല നിലയിൽ പാസായി. തുടർന്ന്, മയ്യഴിയിൽ സർക്കാർ ജോലിയോ, ഫ്രാൻസിൽ സർക്കാർ ചിലവിൽ ഉപരിപഠനമോ തെരഞ്ഞെടുക്കാനുള്ള അവസരം ഉണ്ടായെങ്കിലും കമ്മ്യൂണിസ്റ്റും ദേശീയവാദിയുമായിരുന്ന തന്റെ അദ്ധ്യാപകൻ കുഞ്ഞനന്തൻ മാസ്റ്ററുടെ സ്വാധീനത്തിൽ അയാൾ തീരുമാനിച്ചത് മയ്യഴിയെ ഫ്രെഞ്ച് ആധിപത്യത്തിൽ നിന്ന് മോചിപ്പിക്കാനുള്ള സമരത്തിൽ പങ്കെടുക്കാനാണ്‌.

അധിനിവേശഭരണവുമായുള്ള പരിചയത്തിൽ വളർന്ന് അതുമായി പലതരം കെട്ടുപാടുകളിൽ ജീവിച്ച മയ്യഴിക്കാരിൽ പലർക്കും, ഫ്രെഞ്ച് ആധിപത്യത്തിനെതിരായുള്ള സമരം അനാവശ്യവും അപകടകരവുമാണെന്ന് തോന്നി. ദാസന്റെ അച്ഛൻ ദാമു റൈട്ടറും മുത്തശ്ശി കുറമ്പിയും മറ്റും ഫ്രെഞ്ച് അധിനിവേശത്തിൽ അസാധാരണമായൊന്നും കണ്ടില്ല. വെള്ളക്കാരനായ ലെസ്ലീസായിപ്പും അയാളുടെ ഭാര്യ മിസ്സിയും കുറുമ്പിയമ്മയുടെ സുഹൃത്തുക്കളായിരുന്നു. പുകയിലപ്പൊടി വലിക്കുന്നത് ശീലമാക്കിയിരുന്ന കുറമ്പിയമ്മയുടെ വീട്ടുവാതിൽക്കൽ കൂടി കുതിരവണ്ടിയിൽ കടന്നുപോയപ്പോഴൊക്കെ, ലെസ്ലീ സായിപ്പ് വണ്ടി നിർത്തി കൊറമ്പിയോട് പൊടിവാങ്ങി വലിച്ചു. നോവലിൽ പലവട്ടം ആവർത്തിക്കപ്പെടുന്ന സായിപ്പിന്റെ അഭ്യർത്ഥനയും കുറമ്പിയുടെ മറുപടിയും ഇങ്ങനെയായിരുന്നു:-

സായിപ്പിന്‌ പൊടി നൽകാൻ കഴിയുന്നതിൽ കുറമ്പിയമ്മ അഭിമാനം കൊള്ളുകയും അയാളുടെ അഭ്യർത്ഥന കാത്തിരിക്കുകയും ചെയ്തു.
ദാസൻ പഠിച്ച് ഉദ്യോഗം നേടി ലെസ്ലീ സായിപ്പിനെപ്പോലെ കേമനാകുന്നതോടെ കുടുംബത്തിന്റെ കഷ്ടപ്പാടുകൾ തീരുമെന്ന് കുറമ്പിയമ്മയും ദാമൂ റൈട്ടറും ഭാര്യ കൗസുവമ്മയും സ്വപ്നം കണ്ടു. അതിനു പകരം അയാൾ തെരഞ്ഞെടുത്ത വഴി കുടുംബത്തിന്‌ കൂടുതൽ ബുദ്ധിമുട്ടുകൾ വരുത്തി വച്ചു. 1948-ലെ മയ്യഴിയുടെ താൽക്കാലിക വിമോചനത്തിൽ പങ്കെടുത്ത ദാസൻ ഫ്രെഞ്ച് അധികാരത്തിന്റെ പുന:സ്ഥാപനത്തോടെ ഒളിവിൽ പോയപ്പോൾ, റൈട്ടർക്ക് രണ്ടു വർഷത്തെ ജയിൽ വാസം അനുഭവിക്കേണ്ടി വരുക പോലും ചെയ്തു. അക്കാലത്ത് റൈട്ടർ കുടുംബം കഴിഞ്ഞത് ഫ്രെഞ്ചു ഭരണത്തിന്റെ ഗുണ്ടയായിരുന്ന അച്ചുവിന്റെ ഔദാര്യത്തിലായിരുന്നു. ജയിൽ മുക്തനായ റൈട്ടർ, മകൾ ഗിരിജയെ വിവാഹം ചെയ്തു കൊടുക്കാനുള്ള അച്ചുവിന്റെ അഭ്യർത്ഥനയ്ക്കു വഴങ്ങി. സഹോദരിക്ക് ഇഷ്ടമില്ലാത്ത ഈ വിവാഹം തടയാനായി വീടു സന്ദർശിച്ച ദാസനെ ദാമു റൈട്ടർ ആട്ടിയിറക്കി. തുടർന്ന് പോലീസിന്റെ പിടിയിലായ അയാൾ പന്ത്രണ്ടു വർഷത്തെ ജയിൽ ശിക്ഷയ്ക്ക് വിധിക്കപ്പെട്ടു.

1954-ൽ മയ്യഴിയുടെ മേലുള്ള ഫ്രെഞ്ച് ആധിപത്യത്തിന്റെ അന്ത്യത്തെ തുടർന്ന് ദാസൻ ജയിൽ മുക്തനായെങ്കിലും ദാമു റൈട്ടർ അയാളുമായി രമ്യപ്പെടാൻ വിസമ്മതിച്ചു. ദാസന്റെ കാമുകി ചന്ദ്രിയെ മറ്റൊരാൾക്കു വിവാഹം ചെയ്തു കൊടുക്കാൻ അവളുടെ മാതാപിതാക്കളും തീരുമാനിച്ചു. വിവാഹ ദിനത്തിൽ അപ്രത്യക്ഷയായ ചന്ദ്രിയെ പിന്നെ ആരും കണ്ടിട്ടില്ല. താമസിയായെ ദാസനും അവളുടെ വഴി പിന്തുടർന്നു. ദാസനും ചന്ദ്രിയും കടലിനു നടുവിൽ വെള്ളിയാങ്കല്ലുകൽക്കു മുകളിലെ തുമ്പികളയി മാറുകയാണു.

A. "ലോകതൊഴിലാളികളെ സംഘടിക്കൂ. നഷ്ടപ്പെടുവാൻ നിങ്ങൾക്ക് കൈവിലങ്ങുകൾ മാത്രം" എന്ന കമ്മ്യൂണിസ്റ്റ് മാനിഫെസ്റ്റോയിലെ അവസാന വാചകം വായിച്ചപ്പോൾ ആവേശത്തിൽ സ്കലനത്തോടടുത്തെത്തിയ(പുറം 182) പപ്പനും ദാസന്റെ സുഹൃത്തായിരുന്നു.

B. ലെസ്ലീ സായിപ്പിന്റെ മരണത്തിനു ശേഷവും കുറമ്പിയമ്മ, അയാളുടെ കുതിരയുടെ കുളമ്പടി കാത്തുകിടക്കുകയും അയാൾ തന്നോട് പൊടി ചോദിക്കുന്നത് സ്വപ്നം കാണുകയും ചെയ്തിരുന്നു


</doc>
<doc id="117171" url="https://ml.wikipedia.org/wiki?curid=117171" title="മൈ ബിഗ് ഫാദർ">
മൈ ബിഗ് ഫാദർ

മഹേഷ് പി ശ്രീനിവാസന്റെ സംവിധാനത്തിൽ ജയറാം, ഗിന്നസ് പക്രു, കനിക, ജഗതി, സുരാജ് വെഞ്ഞാറമൂട്, സലിം കുമാർ എന്നിവർ പ്രധാനവേഷത്തിൽ അഭിനയിച്ച് 2009 -ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മൈ ബിഗ് ഫാദർ. പി.എ.സെബാസ്റ്റ്യൻ നിർമ്മിച്ച ഈ ചിത്രം വിതരണം ചെയ്തത് കാസിനോ പിൿചേഴ്സ് ആണ്.
കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് സുരേഷ് മേനോൻ, സതീഷ് കെ. ശിവൻ എന്നിവരാണ്.

വയലാർ ശരത്ചന്ദ്രവർമ്മ എഴുതിയ ഇതിലെ ഗാനങ്ങൾക്ക് സംഗീതസംവിധാനം നിർവ്വഹിച്ചത് അലക്സ് പോൾ ആണ്.



</doc>
<doc id="117176" url="https://ml.wikipedia.org/wiki?curid=117176" title="ഒപാറ്റ">
ഒപാറ്റ

മെക്സിക്കോയിലെ സൊണോറയിൽ വസിച്ചിരുന്ന ഒരു ആദിമ അമരിന്ത്യൻ ജനവർഗമാണ് ഒപാറ്റ (Opata). ഒരുകാലത്ത് തെക്കൻ അരിസോണ വരെ ഇവരുടെ അധിനിവേശ കേന്ദ്രങ്ങളായിരുന്നു. യുദ്ധവിരന്മാരായ ഒപാറ്റകൾ വിഷം പുരട്ടിയ അമ്പുകൾ, കുന്തം, ഗദ തുടങ്ങിയ മാരകായുധങ്ങൾ ഉപയോഗിച്ചിരുന്നു. തങ്ങളുടെ വനിത പോരാളികരുടെ സഹായത്തൊടുകൂടി ഒപാറ്റ വർഗക്കാർ പരാക്രമികളായ അപാഷേകളെ പരാജയപ്പെടുത്തി എന്നാണ് ഐതിഹ്യം.

പതിനേഴാം നൂറ്റാണ്ടിന്റെ ആദ്യഘട്ടത്തിൽ സ്പാനിഷ് മിഷനറിമാർ ഇവരെ കൃസ്തുമതത്തിൽ ചേർത്തു. ക്രമേണ ഒപാറ്റകൾ സ്പാനിഷ് സംസ്കാരവുമായി താദാത്മ്യപ്പെട്ടു തുടങ്ങി. 1820-ൽ മെക്സിക്കൻ സേനയിൽ സേവനമനുഷ്ഠിച്ചിരുന്ന ഒപാറ്റപട്ടാളക്കരുടെ ശമ്പളം തടഞ്ഞുവച്ചതിന്റെ പേരിൽ അവർ കലാപമുണ്ടാക്കി. ഡൊരെയിൻ, എസ്പിരിടു എന്നീ ഒപാറ്റാ നേതാക്കളാണ് ഈ കലാപത്തിന് നേതൃത്വം നൽകിയത്. ആദ്യഘട്ടത്തിൽ ഒപാറ്റാസൈനികർ വിജയിച്ചുവെങ്കിലും യുദ്ധസാമഗ്രികളുടെ അപര്യാപ്തത നിമിത്തം പിന്നീട് കീഴടങ്ങുകയാണുണ്ടായത്. ക്രമേണ ഇവർ മെക്സിക്കൻ ഗവണ്മെന്റുമായി സൗഹൃദത്തിലാവുകയും സൊണോറൻ ഗ്രാമ്മീണ സംസ്കാരവുമായി ഇഴുകിച്ചേരുകയും ചെയ്തു.

കാർഷികവൃത്തിയാണ് ഇവരുടെ ഉപജീവനമാർഗം. ചോളം, പയറുവർഗങ്ങൾ, മുളക്, തണ്ണിമത്തൻ, ചുരയ്ക്ക തുടങ്ങിയവയാണ് ഇവരുടെ പ്രധാന കാർഷിക വിളകൾ. ജലസേചന സൗകര്യങ്ങൾ ഏർപ്പെടുത്തി കൃഷിനടത്തുന്നതിൽ ഇവർ സമർഥരാണ്.

ചെങ്കല്ലുകൊണ്ടുണ്ടാക്കിയ വീടുകൾ ഒപാറ്റൻ ഗ്രാമങ്ങളിൽ അടുത്തടുത്തായി കാണാം. പൊതുവേ കത്തോലിക്കാമത വിശ്വാസികളാണെങ്കിലും ആദിമ മതാചാരങ്ങളുടെ അംശങ്ങൾ ഒപാറ്റ ജനവർഗക്കാരുടെ ഇടയിൽ ഇപ്പോഴും അങ്ങിങ്ങായി കാണാം. ഇവരുടെ സംസാരഭാഷയായിരുന്ന "യൂടോ-അസ്ടെക്കൻ" ഇന്ന് പ്രചാരത്തില്ല.



</doc>
<doc id="117201" url="https://ml.wikipedia.org/wiki?curid=117201" title="കക്കാ">
കക്കാ

കക്ക എന്ന പേരിൽ കൂടുതലായറിയപ്പെടുന്ന റിക്കാർഡോ സെക്ക്സൺ ദോസ് സാന്റോസ് ലെയ്റ്റ് (; ജനനം 22 ഏപ്രിൽ 1982) ഒരു ബ്രസീലിയൻ ഫുട്ബോൾ കളിക്കാരനാണ്‌. ഇദ്ദേഹം ബ്രസീൽ ദേശീയ ടീമിനു വേണ്ടിയും റിയൽ മാഡ്രിഡ് ടീമിനു വേണ്ടിയും കളിച്ചു വരുന്നു. 



</doc>
<doc id="117209" url="https://ml.wikipedia.org/wiki?curid=117209" title="കുറൂർ നീലകണ്ഠൻ നമ്പൂതിരിപ്പാട്">
കുറൂർ നീലകണ്ഠൻ നമ്പൂതിരിപ്പാട്

ഇന്ത്യൻ സ്വാതന്ത്ര്യസമരസേനാനിയും ഗാന്ധിയനും മാതൃഭൂമി പത്രത്തിന്റെ പിറവിക്ക് വഴിതെളിച്ച പ്രമുഖനുമായിരുന്നു കുറൂർ നീലകണ്ഠൻ നമ്പൂതിരിപ്പാട് 
ക്വിറ്റ് ഇന്ത്യ ,ഉപ്പു സത്യാഗ്രഹം ,ഗുരുവായൂർ സത്യാഗ്രഹം ,വൈക്കം സത്യാഗ്രഹം ,സ്വദേശി പ്രസ്ഥാനം തുടങ്ങിയ ദേശിയ പ്രസ്ഥാനങ്ങളിൽ നേതൃത്വം വഹിച്ചിട്ടുള്ള അദ്ദേഹം കേരള സ്വതന്ത്ര സമര ചരിത്രത്തിലെ പ്രധാനികളിൽ മുഖ്യ സ്ഥാനം വഹിക്കുന്നു.(ഫെബ്രുവരി 6, 1896 - ഓഗസ്റ്റ് 31, 1981) .

1896 ഫെബ്രുവരി ആറിന് തൃശ്ശൂരിനടുത്തുള്ള അടാട്ട് ഗ്രാമത്തിലെ അമ്പലംകാവ് എന്ന പ്രദേശത്തു കുറൂർ മനയ്ക്കൽ അഷ്ടമൂർത്തി നമ്പൂതിരിപ്പാടിന്റെയും ഉമാ അന്തർജനത്തിന്റെയും മകനായി ജനിച്ചു. ഏഴാം വയസ്സിൽ പാരമ്പര്യമനുസരിച്ച് തൃശ്ശൂർ ബ്രഹ്മസ്വം മഠത്തിൽ ഋഗ്വേദ പഠനമാരംഭിച്ചു. വേദപഠനം കഴിഞ്ഞ് 1918-ൽ പാലക്കാട്ടെ നൂറണി ഹൈസ്ക്കൂളിൽ ചേർന്നു. മഹാത്മാഗാന്ധിയിൽ ആകൃഷ്ടനായ കുറൂർ 1920-ൽ നിസ്സഹകരണപ്രസ്ഥാനത്തിൽ ചേർന്നു. തുടർന്നുള്ള അരനൂറ്റാണ്ടുകാലം കുറൂരിന്റെ ജീവിതം രാഷ്ട്രീയവും സാമൂഹികപ്രവർത്തനവും ഒത്തുചേരുന്നതായിരുന്നു. ഗാന്ധിജി, ജവഹർലാൽ നെഹ്റു, സരോജിനി നായിഡു, ബാലഗംഗാധര തിലകൻ എന്നീ ദേശീയ നേതാക്കളുനായി കുറൂരിന് വ്യക്തിബന്ധമുണ്ടായിരുന്നു. 
1921-ലായിരുന്നു കുറൂരിന്റെ ആദ്യ ജയിൽവാസം.ഭാരതീയരിൽ ദേശഭക്തി ഉണർത്താനും സ്വാതന്ത്രത്തിനായുള്ള പോരാട്ടത്തിൽ അവരെ ഭാഗമാക്കാനും , ബോധവത്ക്കരിക്കാനുമായി തൃശ്ശിവപേരൂർ ആസ്ഥാനമായി ലോക മാന്യൻ എന്നപേരിൽ കുറൂരിന്റെ പത്രാധിപത്യത്തിൽ പുറത്തിറങ്ങിയ പത്രത്തിലെ ലേഖനങ്ങളിൽ രാജ്യദ്രോഹം കണ്ടെത്തിയപ്പോഴാണ് കുറൂരിനും പത്രത്തിന്റെ പ്രസാധകനായിരുന്ന പൂവ്വത്തിങ്കൽ സെബാസ്റ്റ്യനും ആറുമാസം ശിക്ഷ ലഭിച്ചത്.
ഇദ്ദേഹത്തിന് കണ്ണൂർ ജയിലിൽ അടക്കപെട്ടസമയത്ത് ക്രൂരമായ മർദ്ദനത്തിൽ വലത്തെ ചെവി നഷ്ടപ്പെട്ടു . ശിക്ഷയ്ക്കുശേഷം തിരിച്ചെത്തിയപ്പോൾ അദ്ദേഹത്തെ കാത്തിരുന്നത് സാമൂദായിക ഭ്രഷ്ടായിരുന്നു. മിശ്രഭോജനം നടത്തിയതിനായിരുന്നു അത്. 
ഇന്ത്യൻ നാഷണൽ കോൺഗ്രസ്സിന്റെ കേരളത്തിലെ ജിഹ്വയായി മാറിയ മാതൃഭൂമി പത്രത്തിന്റെ പിറവിക്ക് വഴിതെളിച്ചതിൽ പ്രമുഖനായിരുന്നു ഇദ്ദേഹം. 1923-ലാണ് പത്രം തുടങ്ങിയത്. പത്രാധിപർ കെ.പി.കേശവമേനോനും മാനേജിങ് ഡയറക്ടർകെ.മാധവൻ നായരും കുറൂർ പ്രസാധകനും.മാതൃഭൂമി പത്രത്തിന്റെ സ്ഥാപകരിൽ ഒരാളായിരുന്ന ശ്രീ കുറൂർ നീലകണ്ഠൻ നമ്പൂതിരിപ്പാട് മാതൃഭൂമികൊപ്പം ചേർന്നു സ്വതന്ത്ര ലബ്ധിക്കായി പോരാടി. മാതൃഭൂമിക്ക് വേണ്ടി ത്യാഗങ്ങളും ക്ലേശങ്ങളും സഹിച്ച കുറൂർ , ജീവിതാവസാനം വരെ പത്രത്തിന്റെ പ്രിന്റ് ആന്റ് പബ്ലിഷറായിരുന്നു.
1924-ലെ വൈക്കം സത്യാഗ്രഹസമരവുമായി ബന്ധപ്പെട്ട് കുറൂർ തടവുശിക്ഷ അനുഭവിക്കുകയുണ്ടായി. 1930-ലെ ഉപ്പ് സത്യാഗ്രഹത്തിൽ പങ്കെടുത്ത കുറൂരിനെ ക്രൂരമായ പോലീസ് മർദ്ദനമേൽക്കേണ്ടിവന്നു. നിയമലംഘന പ്രസ്ഥാനം, ഗൂരുവായൂർ സത്യാഗ്രഹം, ക്വിറ്റിന്ത്യപ്രക്ഷോഭം എന്നിവയിലും പങ്കെടുത്തിട്ടുണ്ട്. 
1931 ഏപ്രിൽ രണ്ടിന് തൃശ്ശൂരിലെ നായർ കുടുംബമായ തെക്കേകുറുപ്പത്തെ കൊച്ചുകുട്ടിയമ്മയെ വിവാഹം കഴിച്ചു. കുറൂരിന്റെ സേവന മനോഭാവത്തിന് അദ്ദേഹത്തിന്റെ പത്നി കൊച്ചുകുട്ടിയമ്മ നൽകിയ പിന്തുണ വിസ്മരിക്കാവുന്നതല്ല. സർക്കാർ അധ്യാപികയായിരുന്നെങ്കിലും കുറൂരിന്റെ പ്രവർത്തനങ്ങൾക്ക് അവർ ഉറച്ച പിന്തുണ നല്കി. വിവാഹശേഷം അദ്ദേഹം താമസിച്ച തെക്കേകുറുപ്പത്ത് വീട് തൃശ്ശൂരിലെത്തിയിരുന്ന അഖിലേന്ത്യനേതാക്കളുടെ താവളമായിരുന്നു. നെഹ്റു ഉൾപ്പെടെയുള്ള നേതാക്കൾക്ക് ഇവിടം ആതിഥ്യമരുളിയിട്ടുണ്ട്.
ഖാദിപ്രസ്ഥാനത്തിന്റെ ആദ്യദശയിൽ തൃശ്ശൂരിലെ വീടുകളിൽ ചർക്കയും തക്ലിയുമെത്തിച്ച് നൂൽനൂല്പിക്കുവാനും പിന്നീട് അത് ശേഖരിച്ച് നെയ്യിക്കുവാനും കുറൂർ ശ്രമിച്ചു. ഇത്തരം ശ്രമങ്ങളിലൂടെ ഖാദിയെ കേരളത്തിന്റെ പ്രധാന വ്യവസായസംരംഭങ്ങളിലൊന്നാക്കി മാറ്റുവാനും അദ്ദേഹത്തിനായി. പിന്നീട് കേരള ഖാദി-ഗ്രാമ വ്യവസായ അസോസിയേഷന്റെ രൂപത്തിൽ വളർന്നു വന്ന പ്രസ്ഥാനത്തിന്റെ അദ്ധ്യക്ഷനായി 1960 മുതൽ 64 വരെ അദ്ദേഹം പ്രവർത്തിച്ചു.
1958-61 കാലഘട്ടത്തിൽ കേരളനിയമസഭാംഗമായി പ്രവർത്തിച്ചു. 1966-ൽ സംസ്ഥാന ഭക്ഷ്യ ഉപദേശസമിതിയിൽ അംഗമായി. തൃശ്ശൂരിലെ നെഹ്റു സ്മാരകനിധിയിലും ശാസ്ത്രി സ്മാരകനിധിയിലും പ്രവർത്തിച്ചു. കുറൂരിന്റെ പ്രവർത്തനഫലമായാണ് തൃശ്ശൂരിൽ ജവഹർ ബാലഭവൻ സംഘടിപ്പിച്ചത്.ഒരു യാഥാസ്ഥിതിക ബ്രാഹ്മണ കുടുംബത്തിൽ ജനിച്ച അദ്ദേഹം അതിരുകൾപൊട്ടിച്ചെറിഞ്ഞു സ്വാതന്ത്രത്തിനായും ഹരിജനകളുടെ ഉന്നമനത്തിനായും പോരാടി. ഗാന്ധിജിയുടെ പാത പിൻതുടർന് ഖാദി ഉത്പന്നങ്ങളുടെ പ്രചാരണവും നിർമ്മാണവും കേരളത്തിൽ നടത്തിയത് ഇദ്ദേഹം ആയിരുന്നു. 
കേരളത്തിലെ ദേശീയ പ്രവർത്തകർക്ക് ഒരാവേശമായി പ്രവർത്തിച്ച കുറൂർ തന്റെ ഗാന്ധിയൻ നിലപാടുകളിൽ നിന്ന് ഒരിക്കലും വ്യതിചലിച്ചില്ല. 1981 ഓഗസ്റ്റ് 31-ന് 85-ആം വയസ്സിൽ അദ്ദേഹം അന്തരിച്ചു.


</doc>
<doc id="117215" url="https://ml.wikipedia.org/wiki?curid=117215" title="കേംബ്രിഡ്ജ്">
കേംബ്രിഡ്ജ്

ഇംഗ്ലണ്ടിലെ കിഴക്കൻ ആംഗ്ലിയിൽ പെട്ട കേംബ്രിഡ്ജ്ഷയർ കൗണ്ടിയുടെ ആസ്ഥാനമാണ്‌ കേംബ്രിഡ്ജ് നഗരം. ലോകപ്രശസ്തമായ കേംബ്രിഡ്ജ് സർവകലാശാല ഇവിടെയാണ് സ്ഥിതി ചെയ്യുന്നത്. 2001-ലെ കണക്കനുസരിച്ച് കേംബ്രിഡ്ജിലെ ജനസംഖ്യ 1,08,863 ആയിരുന്നു.

റോമാസാമ്രാജ്യത്തിനു മുൻപു മുതലേ കേംബ്രിഡ്ജിൽ മനുഷ്യവാസമുണ്ടയിരുന്നതായി വിശ്വസിക്കപ്പെടുന്നു. ഇരുമ്പു യുഗത്തിലെ അവശിഷ്ടങ്ങൾ ഇവിടെ നിന്നും കണ്ടെത്തിയിട്ടുണ്ട്. എ.ഡി. 40 ഇൽ റോമാസാമ്രാജ്യം ബ്രിട്ടൻ കീഴടക്കി. തുടർന്ന് സാക്സൺ, വൈക്കിങ്, നോർമൻ ആധിപത്യത്തിൽ ആയിരുന്നു ബ്രിട്ടനും അതിനോടൊപ്പം കേംബ്രിഡ്ജും.


</doc>
<doc id="117227" url="https://ml.wikipedia.org/wiki?curid=117227" title="ഓച്ചിറ ഗ്രാമപഞ്ചായത്ത്">
ഓച്ചിറ ഗ്രാമപഞ്ചായത്ത്

കൊല്ലം ജില്ലയിൽ കരുനാഗപ്പള്ളി താലൂക്കിൽ ഓച്ചിറ ബ്ലോക്കിൽ ഉൾപ്പെടുന്ന ഗ്രാമപ്പഞ്ചായത്താണ് ഓച്ചിറ(ഇംഗ്ലീഷ്:Ochira Gramapanchayat). ചുറ്റമ്പലങ്ങളോ ശ്രീകോവിലുകളോ ഇല്ലാത്ത പ്രസിദ്ധമായ പരബ്രഹ്മ മൂർത്തി ക്ഷേത്രങ്ങൾക്ക് പ്രസിദ്ധമാണ്‌ ഓച്ചിറ.ഇവിടം ഒരു കാലത്ത് ബൗദ്ധകേന്ദ്രമായിരുന്നുവെന്ന് കരുതപ്പെടുന്നു. കൊല്ലംജില്ലയുടെ ഒരു അതിർത്തി പ്രദേശമാണ്‌ ഓച്ചിറ. 1953-ലാണ് ഓച്ചിറ പഞ്ചായത്ത് നിലവിൽ വന്നത്.
വടക്ക് - കൃഷ്ണപുരം, ദേവികുളങ്ങര എന്നീ പഞ്ചായത്തുകൾ.
പടിഞ്ഞാറ് - ക്ലാപ്പന പഞ്ചായത്ത്.
തെക്ക് - തഴവ, കുലശേഖരപുരം എന്നീ പഞ്ചായത്തുകൾ.
കിഴക്ക് - വള്ളികുന്നം പഞ്ചായത്ത്.
ക്ഷേത്ര പ്രവേശന വിളംബരത്തിനു നൂറ്റാണ്ടുകൾക്കു മുമ്പേ ജാതിഭേദമോ സ്ത്രീ പുരുഷഭേദമോ കൂടാതെ എല്ലാവർക്കും പ്രവേശിച്ച് ആരാധന നടത്താൻ കഴിഞ്ഞിരുന്നത് ഓച്ചിറയിൽ മാത്രമാണ്. ഓച്ചിറ പ്രധാനപ്പെട്ട ബുദ്ധവിഹാര കേന്ദ്രമായിരുന്നുവെന്നുമാണ് ചരിത്രകാരൻമാരുടെ അഭിപ്രായം. ഓച്ചിറയും പരിസര പ്രദേശങ്ങളിലുള്ള ബുദ്ധമത സംസ്കാരാവശിഷ്ടങ്ങളും പള്ളി എന്നവസാനിക്കുന്ന സ്ഥലനാമങ്ങളുടെ ബാഹുല്യവും ഇതിനുപോൽബലകമായി ചൂണ്ടികാണിക്കപ്പെടുന്നു.
ആയോധനകലയുടെ മുഴുവൻ കരുത്തും സൗന്ദര്യവും സമന്വയിപ്പിച്ച് ആണ്ടോടാണ്ട് നടത്തിവരുന്ന ഓച്ചിറക്കളിയും ഏതോ ചരിത്ര പാരമ്പര്യത്തിന്റെ ഓർമ്മ പുതുക്കലായാണ് ഗണിക്കപ്പെടുന്നത്. നിരവധി ഐതിഹ്യങ്ങൾ ഇതുസംബന്ധിച്ച് പ്രചാരത്തിലുണ്ടെങ്കിലും തിരുവിതാംകൂറിന്റെ രൂപീകരണവുമായി ബന്ധപ്പെട്ട് പടനിലത്തു നടന്ന യുദ്ധത്തെ അനുസ്മരിപ്പിക്കുന്നതാണ് ഓച്ചിറക്കളി എന്ന അഭിപ്രായത്തിനാണ് മുൻതൂക്കം.
പുന്നപ്ര-വയലാർ സമരത്തിന്റെ ആവേശം മറ്റേതൊരു തിരുവിതാംകൂർ ഗ്രാമത്തെയും പോലെ ഓച്ചിറയേയും ഇളക്കിമറിച്ചു.

സമുദ്ര നിരപ്പിൽ നിന്ന് 3.05 മീ ഉയരത്തിലാണ്‌ ഓച്ചിറ സ്ഥിതിചെയ്യുന്നത്. ഈ പ്രദേശം ഭൂപ്രകൃതിയനുസരിച്ച് കേരളത്തിന്റെ ഭൂവിഭാഗങ്ങളിലൊന്നായ തീരപ്രദേശങ്ങൾ എന്ന വിഭാഗത്തിലുൾപ്പെടുന്ന ഒരു തീരദേശ മേഖലയാണ്. മണൽത്തിട്ടകളും (റിഡ്ജുകൾ ), സമതലങ്ങളും (റണ്ണലുകൾ ), ആണ് പ്രധാന ഭൂപ്രകൃതി മേഖലകൾ. മൊത്തം ഭൂവിഭാഗത്തിന്റെ 25% സമതലങ്ങളും ബാക്കിഭാഗം മണൽത്തിട്ടകളുമാണ്. 
പ്രധാനമായും രണ്ടുതരം മണ്ണുകളാണ് ഇവിടെ കണ്ടുവരുന്നത്. പശിമ കലർന്ന മണൽമണ്ണും (സാൻഡിലോം) അലൂവിയൽ മണ്ണും. സാൻഡിലോം മണൽതിട്ടകളിലും അലൂവിയൽ മണ്ണ് സമതലങ്ങളിലും കാണപ്പെടുന്നു. പുഴകളും മറ്റ് ജലസ്രോതസ്സുകളും നിക്ഷേപിച്ച മണ്ണാണ് സമതലങ്ങളിൽ ഉള്ളത്.

ഓച്ചിറയിൽ ഇടവപ്പാതിയും തുലാവർഷവും നല്ലതുപോലെ ലഭിക്കാറുണ്ട്. വർഷത്തിൽ ശരാശരി 2564 മില്ലിമീറ്റർ മഴ ഇവിടെ ലഭിക്കും. കൂടിയ താപനില മാർച്ച്, ഏപ്രിൽ മാസങ്ങളിലും, കുറഞ്ഞ താപനില ഡിസംബർ , ജനുവരി മാസങ്ങളിലുമാണ് അനുഭവപ്പെടുന്നത്.

തിരുവനന്തപുരം കഴിഞ്ഞാൽ തിരുവിതാംകൂറിൽ സംസ്കൃതം, ആയുർവേദം ഇവ സമാന്തരമായി പഠിപ്പിച്ചിരുന്ന ഒരു വിദ്യാലയ സമുച്ചയം ഓച്ചിറയിലെ ചങ്ങൻകുളങ്ങരയിൽ മാത്രമാണുണ്ടായിരുന്നത്. 1970 ഓടു കൂടി സ്വകാര്യ മേഖലയിൽ ഹൈസ്കൂൾ ആരംഭിക്കുകയുണ്ടായി. 1950 കൾ വരെ ഹൈസ്കൂൾ വിദ്യാഭ്യാസത്തിന് പഞ്ചായത്തിലെ വിദ്യാർത്ഥികൾ 5 കി.മീ അകലെയുള്ള കായംകുളം ഹൈസ്കൂളിനെയും ചുരുക്കം ചിലരെങ്കിലും 10 കി.മീ അകലെയുള്ള കരുനാഗപ്പള്ളി ഹൈസ്കൂളിനെയുമായിരുന്നു ആശ്രയിച്ചിരുന്നത്. എന്നാൽ 57 നു ശേഷം ഓച്ചിറയുടെ പരിസരങ്ങളിൽ ആവശ്യാനുസരണം ഹൈസ്ക്കൂളുകൾ പ്രവർത്തിച്ചു തുടങ്ങിയതോടെ ഹൈസ്കൂൾ വിദ്യാഭ്യാസം ഏതാണ്ട് സാർവ്വത്രികമായി എന്നുതന്ന പറയാം .

ഓച്ചിറ പഞ്ചായത്തു പ്രദേശം തികച്ചും കാർഷിക മേഖലയാണ്. കരഭൂമിയിൽ തെങ്ങ്, കമുക് തുടങ്ങിയ പ്രധാന വിളകളും മാവ്, പ്ലാവ്, പുളി തുടങ്ങിയ ഫലവൃക്ഷങ്ങളും ആഞ്ഞിലി, പൂവരശ് തുടങ്ങിയ ഗൃഹനിർമ്മാണ വൃക്ഷങ്ങളും വാഴ, കുരുമുളക്, മരച്ചീനി, ചേമ്പ്, ഇഞ്ചി, മഞ്ഞൾ , വെറ്റില തുടങ്ങിയ ഇടവിളകളും വയലുകളിൽ നെല്ല്, എള്ള്, പയർ , മുതിര, ചീര തുടങ്ങിയ വിളകളും വ്യാപകമായി കൃഷി ചെയ്തു വരുന്നു. മുൻപ് മൊത്തം ഭൂവിഭാഗത്തിൽ 51%(2178 ഏക്കർ ) നെൽവയലുകളായിരുന്നു. ഇപ്പോൾ നെൽവയലുകളുടെ വിസ്തീർണ്ണം 9.3% (300 ഏക്കർ ) ആയി കുറഞ്ഞിട്ടുണ്ട്. ഇപ്പോൾ ആകെ വിസ്തീർണ്ണത്തിന്റെ ഏകദേശം 83% (2675 ഏക്കർ ) സ്ഥലത്ത് തെങ്ങുകൃഷി ചെയ്തുവരുന്നു.

അഞ്ച് എൻജീനിയറിഗ് വർക്കുഷോപ്പുകൾ , ആറ് ഈർച്ചമില്ലുകൾ , രണ്ട് ഐസ്പ്ളാന്റുകൾ , അലൂമിനിയം പാത്രങ്ങൾ , സോപ്പ്, പാക്കിംഗ് കേയ്സ്, ക്ഷീരോൽപ്പന്നങ്ങൾ , ഇലക്ട്രോണിക്സ് ഉപകരണങ്ങൾ എന്നിവയുടെ ഒരോ വ്യവസായ യൂണിറ്റല്ലാതെ കാര്യമായ വ്യവസായ സംരംഭങ്ങൾ ഒന്നും ഇവിടെയില്ല. കശുവണ്ടി മേഖലയിൽ സമീപ സ്ഥലങ്ങളിലുള്ള വ്യവസായ ശാലകളിൽ പണിയെടുക്കുന്ന നല്ലൊരു ശതമാനം സ്ത്രീ തൊഴിലാളികൾ ഇവിടെയുണ്ട്.

ചുറ്റമ്പലമോ ശ്രീകോവിലോ ബലിക്കല്ലോ ഇവിടുത്തെ പരബ്രഹ്മ ക്ഷേത്രത്തിൽ ലക്ഷക്കണക്കിന് ഭക്തജനങ്ങൾ ആരാധനക്കായെത്തുന്നുണ്ട് എന്നതു മാത്രമല്ല ഈ പ്രശസ്തിക്കു കാരണം. ക്ഷേത്രപ്രവേശന വിളംബരത്തിനു നൂറ്റാണ്ടുകൾക്കു മുമ്പേ ജാതിഭേദമോ സ്ത്രീപുരുഷഭേദമോ കൂടാതെ എല്ലാവർക്കും പ്രവേശിച്ച് ആരാധന നടത്താൻ കഴിഞ്ഞിരുന്നത് ഓച്ചിറയിൽ മാത്രമാണെന്ന പ്രത്യേകതയുമുണ്ട്. ആയോധന കലയുടെ മുഴുവൻ കരുത്തും സൌന്ദര്യവും സമന്വയിപ്പിച്ച് ആണ്ടോടാണ്ട് നടത്തിവരുന്ന ഓച്ചിറക്കളിയും ഏതോ പുരാതന പാരമ്പര്യത്തിന്റെ ഓർമ്മ പുതുക്കലായാണ് ഗണിക്കപ്പെടുന്നത്.

ഓച്ചിറ പഞ്ചായത്തിൽ ആകെ 16 വാർഡുകളാണുള്ളത്<ref>http://www.electionker.org/warddetails/kollam.pdf</ref >. വാർഡുകളുടെ വിവരണം ചുവടെ കൊടുക്കുന്നു.


</doc>
<doc id="117231" url="https://ml.wikipedia.org/wiki?curid=117231" title="ഉന്നതങ്ങളിൽ">
ഉന്നതങ്ങളിൽ

ജോമോന്റെ സംവിധാനത്തിൽ മനോജ്‌ കെ. ജയൻ, ലാൽ, സായി കുമാർ, ഇന്ദ്രജ, പൂർണ്ണിമ, ഗീത വിജയൻ എന്നിവർ പ്രധാന വേഷങ്ങളിൽ അഭിനയിച്ച് 2001-ൽ പ്രദർശനത്തിനിറങ്ങിയ ഒരു മലയാള ചലച്ചിത്രമാണ് ഉന്നതങ്ങളിൽ. മോഹൻലാൽ ഈ ചിത്രത്തിൽ അതിഥി വേഷത്തിലെത്തുന്നു. ജെ.എം.ജെ. പ്രൊഡക്ഷൻസിന്റെ ബാനറിൽ പി.ജെ. എബ്രഹാം നിർമ്മിച്ച ഈ ചിത്രം വിതരണം ചെയ്തത് ജെ.എം.ജെ., ഷോഗൺ എന്നിവർ ചേർന്നാണ്. സം‌വിധായകൻ ജോമോൻ ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് റോബിൻ തിരുമല ആണ്.


ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീത സംവിധാനം നിർവ്വഹിച്ചത് മോഹൻ സിതാര ആണ്. പശ്ചാത്തല സംഗീതം രാജാമണി ഒരുക്കിയിരിക്കുന്നു. ഗാനങ്ങൾ സംഗം ഓഡിയോസ് വിപണനം ചെയ്തിരിക്കുന്നു. 




</doc>
<doc id="117247" url="https://ml.wikipedia.org/wiki?curid=117247" title="PSR B1257+12">
PSR B1257+12

സൂര്യനിൽ നിന്ന് 980 പ്രകാശവർഷം സ്ഥിതിചെയ്യുന്ന ഒരു പൾസാറാണ്‌ PSR B1257+12. സൗരയൂഥേതരഗ്രഹങ്ങളുടെ നിലനില്പ് ആദ്യമായി സ്ഥിരീകരിക്കപ്പെട്ടത് ഈ നക്ഷത്രത്തിനുചുറ്റുമാണ്‌. പൾസാറിനു ചുറ്റും മൂന്ന് ഗ്രഹങ്ങളെങ്കിലും പരിക്രമണം ചെയ്യുന്നതായി സ്ഥിരീകരിക്കപ്പെട്ടിട്ടുണ്ട്.

കന്നി രാശിയിലാണ്‌ പൾസാറിന്റെ സ്ഥാനം. 1257+12 എന്നത് 1950 epoch അനുസരിച്ചുള്ള നക്ഷത്രത്തിന്റെ നിർദ്ദേശാങ്കങ്ങളെ സൂചിപ്പിക്കുന്നു. സൗര്യൂഥത്തിൽ നിന്ന് പൾസാറിന്റെ ദുരം 980 പ്രകാശവർഷമാണ്‌. അരസിബോ ദൂരദർശിനി ഉപയോഗിച്ച് 1990-ൽ പോളിഷ് ജ്യോതിശാസ്ത്രജ്ഞനായ അലക്സാണ്ടർ വോൾഷ്ടാനാണ്‌ പൾസാറിനെ കണ്ടെത്തിയത്. 6.22 മില്ലിസെകന്റ് ആണ്‌ ഈ പൾസാറിന്റെ ഭ്രമണകാലം. പൾസുകൾക്കിടയിലുള്ള സമയത്തിൽ വരുന്ന അന്തരമാണ്‌ നക്ഷത്രത്തെക്കുറിച്ച് കൂടുതൽ പഠിക്കുന്നതിലേക്ക് നയിച്ചത്.

1992-ൽ വോൾഷ്ടാനും ഡെയ്ൽ ഫ്രെയ്ലും പൾസാറിനുചുറ്റും രണ്ട് ഗ്രഹങ്ങൾ പരിക്രമണം ചെയ്യുന്നതായി കണ്ടെത്തി. സൗരയൂഥത്തിനുപുറത്ത് ആദ്യമായായിരുന്നു ഗ്രഹങ്ങൾ നിരീക്ഷിക്കപ്പെടുന്നത് മുഖ്യധാരാനക്ഷത്രങ്ങൾക്കുചുറ്റുമേ ഗ്രഹങ്ങളുണ്ടാകൂ എന്നുകരുതിയിരുന്ന ജ്യോതിശാസ്ത്രജ്ഞർക്ക് ഇതൊരു അത്ഭുതമായിരുന്നു. മുമ്പ് ഇതുപോലെ PSR 1829-10 എന്ന പൾസാറിനുചുറ്റും ഒരു ഗ്രഹമുണ്ടായതായി കരുതപ്പെടുകയും എന്നാൽ പിന്നീട് ഇത് തെറ്റായ ഒരു കണക്കുകൂട്ടലാണെന്ന് കണ്ടെത്തുകയും ചെയ്തിരുന്നത് ഇക്കാര്യത്തിൽ കൂടുതൽ സന്ദേഹത്തിന്‌ വഴിതെളിച്ചു. എന്നാൽ പൾസാറിനുചുറ്റും ഒരു ഗ്രഹംകൂടിയുണ്ടെന്ന് പിന്നീട് കണ്ടെത്തുകയാണുണ്ടായത്. നക്ഷത്രത്തിനുചുറ്റും ഒരു ഛിന്നഗ്രഹവലയമോ കുയ്പർ വലയമോ കൂടിയുണ്ടാകാൻ സാധ്യതയുണ്ട്. 

ഏതാണ്ട് ശനിയുടെ വലിപ്പമുള്ള മറ്റൊരു ഗ്രഹം കൂടി പൾസാറിനുണ്ടെന്ന് 1996-ൽ പുറത്തുവന്നു. എന്നാൽ ഈ അവകാശവാദം പിന്നീട് പിൻവലിക്കുകയാണുണ്ടായത്. എങ്കിലും ഒരു കുള്ളൻ ഗ്രഹം കൂടി നക്ഷത്രത്തിനുണ്ടാകാൻ സാധ്യതയുണ്ട്


</doc>
<doc id="117254" url="https://ml.wikipedia.org/wiki?curid=117254" title="അഫ്ഗാനിസ്താനിലെ സോവിയറ്റ് യുദ്ധം">
അഫ്ഗാനിസ്താനിലെ സോവിയറ്റ് യുദ്ധം

അഫ്ഗാനിസ്താനിലെ മാർക്സിസ്റ്റ് സർക്കാരിനെ പിന്തുണച്ചുകൊണ്ട്, സോവിയറ്റ് യൂണിയനും എതിരേ സർക്കാർ വിരുദ്ധരായിരുന്ന ഇസ്ലാമികപ്രതിരോധകക്ഷികളും (മുജാഹിദീൻ) തമ്മിൽ ഒരു ദശകത്തോളം നീണ്ടുനിന്ന യുദ്ധമാണ് സോവിയറ്റ് യുദ്ധം എന്നറിയപ്പെടുന്നത്. സോവിയറ്റ് യൂനിയനും അമേരിക്കയുമായി നിലനിന്നിരുന്ന ശീതയുദ്ധത്തിന്റെ പശ്ചാത്തലത്തിൽ, ഇസ്ലാമികകക്ഷികൾക്ക് അമേരിക്കയും അവരുടെ സഖ്യകക്ഷികളായ ബ്രിട്ടൺ, പാകിസ്താൻ, സൗദി അറേബ്യ, ഈജിപ്ത് എന്നിവിടങ്ങളിൽ നിന്നും മറ്റനേകം ഇസ്ലാമികരാജ്യങ്ങളിൽ നിന്നും സഹായം ലഭിച്ചിരുന്നു. 

സോവിയറ്റ് നേതാവ് ലെനോയ്‌ഡ് ബ്രെഷ്നേവിന്റെ കാലത്ത് 1979 ഡിസംബർ 24-നാണ് സോവിയറ്റ് സൈന്യം അഫ്ഗാനിസ്താനിൽ സാന്നിധ്യമുറപ്പിച്ചത്. പിന്നീട് സോവിയറ്റ് പ്രസിഡണ്ട് മിഖായേൽ ഗോർബച്ചേവിന്റെ കാലത്ത് 1989 ഫെബ്രുവരി 15-നാണ് അവസാന സോവിയറ്റ് സൈനികസംഘം രാജ്യത്തുനിന്ന് പിന്മാറിയത്. കാലങ്ങളോളം പോരാടിയിട്ടും ഒരു പക്ഷത്തിനും വ്യക്തമായ വിജയം നേടാനാകാതെ തുടർന്ന ഈ യുദ്ധത്തിന്റെ പ്രത്യേകത മൂലം അമേരിക്കയുടെ വിയറ്റ്നാമിലെ സ്ഥിതിയെ അനുസ്മരിപ്പിക്കും പ്രകാരം സോവിയറ്റുകളുടെ വിയറ്റ്നാം എന്നാണ് ഈ യുദ്ധത്തെ വിശേഷിപ്പിക്കുന്നത്.

അഫ്ഗാനിസ്താന്റെ ആദ്യ പ്രസിഡണ്ടായിരുന്ന മുഹമ്മദ് ദാവൂദ് ഖാൻ, തന്റെ ബന്ധുവായ സഹീർ ഷാ രാജാവിനു കീഴിൽ 1953 മുതൽ 1963 വരെയുള്ള കാലത്ത് പ്രധാനമന്ത്രിയായി ഭരണം നടത്തുന്ന കാലത്താണ് അഫ്ഗാനിസ്താനും സോവിയറ്റ് യൂനിയനും തമ്മിലുള്ള ബന്ധത്തിന് ആരംഭം കുറിച്ചത്. 1963-ൽ ദാവൂദ് ഖാൻ പ്രധാനമന്ത്രിസ്ഥാനം രാജിവച്ചെതിനു ശേഷം മുഹമ്മദ് യൂസഫിന്റെ നേതൃത്വത്തിൽ നിലവിൽ വന്ന സർക്കാർ രാജ്യത്ത് പുതിയ ഭരണഘടന പ്രഖ്യാപിക്കുകയും രാഷ്ട്രീയകക്ഷികളുടെ പ്രവർത്തനത്തിന് അനുമതി നൽകുകയും ചെയ്തു. അങ്ങനെ 1960-കളിൽ അഫ്ഗാനിസ്താനിൽ ഇടതുപക്ഷ-ഇസ്ലാമികവലതുപക്ഷ രാഷ്ട്രീയകക്ഷികൾ ഉടലെടുത്തു. ഇതിൽ സോവിയറ്റ് യൂനിയന്റെ ശക്തമായ പിന്തുണയോടുകൂടിയ മാർക്സിസ്റ്റ് രാഷ്ട്രീയകക്ഷിയായിരുന്നു പി.ഡി.പി.എ..

1973-ൽ സോവിയറ്റ് യൂനിയന്റേയും പി.ഡി.പി.എയുടെ ഒരു വിഭാഗത്തിന്റേയും പിന്തുണയിൽ രാജാവിനെ അട്ടിമറിച്ച് മുഹമ്മദ് ദാവൂദ് ഖാൻ അഫ്ഗാനിസ്താന്റെ ആദ്യ പ്രസിഡണ്ടായി. ഇടതുപക്ഷക്കാരുടെ പിന്തുണയിൽ അധികാരത്തിലെത്തിയ ദാവൂദ് ഖാൻ വലതുപക്ഷ ഇസ്ലാമികവാദികളെ ശത്രുക്കളായിക്കരുതുകയും ഇസ്ലാമികവാദി കക്ഷികളെ അടിച്ചമർത്താനാരംഭിക്കുകയും ചെയ്തു. ഇതോടെ ഇസ്ലാമികവാദികൾ അഫ്ഗാനിസ്താനിൽ നിന്നും പലായനം ചെയ്യുകയും പാകിസ്താനിലേക്കും ഇറാനിലേക്കും കടന്ന് അമേരിക്കയടക്കമുള്ള വിദേശശക്തികളുടെ സഹായത്താൽ ശക്തിയാർജ്ജിക്കുകയും ചെയ്തു.

1977-ഓടെ ദാവൂദ് ഖാൻ മാർക്സിസ്റ്റുകൾക്കെതിരെയുള്ള നടപടികൾക്കും തുടക്കം കുറിച്ചു. ഇതോടെ സോവിയറ്റ് പിന്തുണയിൽ മാർക്സിസ്റ്റ് പാർട്ടിയുടെ (പി.ഡി.പി.എ.) വിഘടിച്ചു നിന്ന വിഭാഗങ്ങൾ ഒന്നു ചേർന്ന് 1978 ഏപ്രിൽ 27-ന് ദാവൂദ് ഖാനെ വധിച്ച് അധികാരം ഏറ്റെടുത്തു. പി.ഡി.പി.എ. നേതാവ് നൂർ മുഹമ്മദ് താരക്കി പ്രസിഡണ്ടായി സ്ഥാനമേൽക്കുകയും ചെയ്തു.
നൂർ മുഹമ്മദ് താരക്കിയുടെ ഭരണകാലത്ത് 1978 ഡിസംബർ 5-ന് അഫ്ഗാനിസ്താനും സോവിയറ്റ് യൂനിയനുമായി 20 വർഷത്തെ ഒരു സൗഹൃദസഹകരണക്കരാറിൽ ഏർപ്പെട്ടു. രാജ്യത്തിന്റെ ഭാവിയെ നിർണായകമായി സ്വാധീനിച്ച ഒരു കരാറായിരുന്നു ഇത്. കരാറിന്റെ നാലാമത്തെ അനുച്ഛേദമനുസരിച്ച്, ഇരുകക്ഷികൾക്കും സുരക്ഷയുടേയും സ്വാതന്ത്ര്യത്തിന്റേയും അതിർത്തിയുടേയും കാര്യത്തിൽ പരസ്പരം സഹകരിച്ചു പ്രവർത്തിക്കുന്നതിനും ഇടപെടുന്നതിനും വ്യവസ്ഥ ചെയ്തു. ഈ കരാറിന്റെ ബലത്തിലാണ്‌ പിൽക്കാലത്ത് സോവിയറ്റ് യൂനിയൻ അഫ്ഗാനിസ്താനിൽ സൈനികവിന്യാസം നടത്തിയത്.

1979-ന്റെ തുടക്കത്തിൽത്തന്നെ കാബൂളിലെ കമ്മ്യൂണിസ്റ്റ് സർക്കാരിന് ഇസ്ലാമികവാദികളുടെ ശക്തമായ പ്രതിഷേധങ്ങൾ നേരിടേണ്ടിവന്നു. മാത്രമല്ല കലാപകാരികൾ രാജ്യത്തിന്റെ വിവിധ പ്രദേശങ്ങൾ അധീനതയിലാക്കാനും തുടങ്ങി. 1979-ന്റെ തുടക്കത്തിൽ ഇറാനിൽ നടന്ന ഇസ്ലാമികവിപ്ലവം, അഫ്ഗാനിസ്താനിലെ ഇസ്ലാമികവാദികൾക്ക് ഊർജ്ജം പകർന്നു. 

1979 മദ്ധ്യത്തോടെ കാബൂളിലെ കമ്മ്യൂണിസ്റ്റ് സർക്കാരിന്റെ നില, വളരെ വഷളാകുകയും അതോടെ സോവിയറ്റ് യൂനിയൻ അഫ്ഗാനിസ്താനിൽ സ്വാധീനം വർദ്ധിക്കാനാരംഭിക്കുകയും ചെയ്തു. 1979 ജൂണിൽ കാബൂളിന് വടക്കുള്ള ബെഗ്രാമിലെ വ്യോമസേനാകേന്ദ്രത്തിന്റെ നിയന്ത്രണം സോവിയറ്റ് സേന ഏറ്റെടുത്തു.

നൂർ മുഹമ്മദ് താരക്കിയുടെ മരണശേഷം അധികാരത്തിൽ വന്ന കമ്മ്യൂണിസ്റ്റ് പ്രസിഡണ്ടായ ഹഫീസുള്ള അമീൻ, അമേരിക്കയുടേയും പാകിസ്താന്റേയും താല്പര്യങ്ങൾക്കനുസരിച്ച് ഇസ്ലാമികവാദികളുമായി അനുരഞ്ജനശ്രമങ്ങൾ നടത്തിയെങ്കിലും പ്രതീക്ഷിച്ച ഫലമുണ്ടായില്ല. മാത്രമല്ല സോവിയറ്റ് യൂനിയനുമായുള്ള ബന്ധം കുറക്കാനും ഹഫീസുള്ള ശ്രമങ്ങൾ നടത്തി. ഇറാനിലെ ഇസ്ലാമികവിപ്ലവം കഴിഞ്ഞുള്ള കാലമായതിനാൽ, അഫ്ഗാനിസ്താനിലെ നിയന്ത്രണം തന്ത്രപരമായി പ്രധാനപ്പെട്ടതാണെന്ന് സോവിയറ്റ് യൂനിയൻ മനസ്സിലാക്കിയിരുന്നു. ഇതിനെത്തുടർന്ന് മാർഷൽ സെർജി സോക്കോലോവിന്റെ നേതൃത്വത്തിൽ സോവിയറ്റ് സൈന്യം, 1979 ഡിസംബറിൽ അഫ്ഗാനിസ്താനിൽ പ്രവേശിക്കുകയും പ്രധാനകേന്ദ്രങ്ങളുടെ നിയന്ത്രണം ഏറ്റെടുക്കുകയും ചെയ്തു. ഡിസംബർ 27-ന് കാബൂളിലെ സൈനികകേന്ദ്രങ്ങളെയെല്ലാം നിയന്ത്രണത്തിലാക്കിയ സോവിയറ്റ് സേന, ഹഫീസുള്ള അമീന്റെ വസതിയായ ദാരുൾ അമാൻ കൊട്ടാരവും പിടിച്ചെടുത്തു. ഈ ആക്രമണത്തിൽ ഹഫീസുള്ളാ അമീൻ കൊല്ലപ്പെടുകയും ചെയ്തു.

ഹഫീസുള്ള അമീൻ, സി.ഐ.എ. ചാരനായിരുന്നു എന്നാണ് സൈനികാധിനിവേശത്തിന് ന്യായീകരണമായി സോവിയറ്റ് യൂനിയനും, പിന്നീട് അധികാരത്തിൽ വന്ന മർക്സിസ്റ്റ് സർക്കാരും വിശദീകരിച്ചത്. ഹഫീസുള്ള അമീനും ഹെക്മത്യാറിന്റെ ഹിസ്ബ്-ഇ ഇസ്ലാമിയും ചേർന്ന് ഒരു അട്ടിമറിശ്രമം നടത്തി എന്നും ഡീസംബർ 29-നായിരുന്നു ഇത് നടപ്പിൽ വരേണ്ടിയിരുന്നതെന്നും കൂട്ടത്തിൽ ആരോപിക്കപ്പെട്ടു.

കാബൂളിന്റെ നിയന്ത്രണം പിടിച്ചടക്കിയ സോവിയറ്റ് സേന, അഫ്ഗാൻ കമ്മ്യൂണിസ്റ്റ് പാർട്ടിയായ പി.ഡി.പി.എയിലെ പാർചം വിഭാഗം നേതാവ് ബാബ്രക് കാർമാലിനെ പ്രസിഡണ്ടായി നിയമിച്ചു.

സോവിയറ്റ് സൈന്യത്തിന്റെ ആഗമനവും പുതിയ സർക്കാർ പ്രഖ്യാപിച്ച അനുരഞ്ജനഭരണനടപടികളും ഒന്നും മാർക്സിസ്റ്റ് സർക്കാർ വിരുദ്ധരുടെ വീര്യത്തിന് കുറവ് വരുത്തിയില്ല. ഇതിനു പുറമേ ഒരു ഹസാരയായിരുന്ന കേഷ്ത്മന്ദിന്റെ പ്രധാനനന്ത്രിപദം, മാർക്സിസ്റ്റ് സർക്കാരിനെതിരെ പഷ്തൂണുകളുടെ രോഷം വർദ്ധിപ്പിക്കാൻ ഇടയാക്കി.
രാജ്യത്തെല്ലായിടത്തും സായുധകലാപങ്ങൾ നടന്നു. 1980 ഫെബ്രുവരി അവസാനം കാബൂളിൽ വൻ പ്രകടനങ്ങൾ അരങ്ങേറി. സ്ഥാപനങ്ങൾ എല്ലാം അടഞ്ഞു കിടന്നു. പ്രതിഷേധങ്ങളുടെ നേതാവായ മാവോയിസ്റ്റ് സാമാ റെസിസ്റ്റൻസ് കക്ഷിയുടെ സ്ഥാപകൻ, അബ്ദ് അൽ മജീദ് കലകാനിയുടെ അറസ്റ്റോടെയാണ് പ്രതിഷേധം തണുത്തത്. ഇദ്ദേഹം ജൂൺ 8-ന് വധിക്കപ്പെട്ടു.
1980-നും 88-നുമിടയിൽ അഫ്ഗാനിസ്താനിലെ സോവിയറ്റ് പടയും, മാർക്സിസ്റ്റ് ഭരണകൂടവും അഫ്ഗാൻ മുജാഹിദീനുകളുമായി കടുത്ത യുദ്ധം നടത്തി. മുജാഹിദീനുകളിലെ സുന്നികൾ പാകിസ്താനിലെ പെഷവാർ കേന്ദ്രീകരിച്ചും, ഷിയാക്കൾ ഇറാനും, പാകിസ്താനിലെ ക്വെത്തയും കേന്ദ്രീകരിച്ചാണ് യുദ്ധത്തിന് കോപ്പുകൂട്ടിയത്. സുന്നി, ഷിയാ വിഭാഗങ്ങൾ തന്നെ, പല നേതാക്കളുടെ കീഴിൽ വിവിധ കക്ഷികളും സഖ്യങ്ങളായുമാണ് യുദ്ധത്തിലേർപ്പെട്ടത്. 

വർഷങ്ങളോളം യുദ്ധം നടത്തിയെങ്കിലും ആർക്കും ഇതിൽ സമ്പൂർണ്ണവിജയം നേടാനായില്ല. പ്രധാനനഗരങ്ങളിൽ കിടങ്ങുകൾ കുഴിച്ചും കോട്ടകളിലുമായാണ് സോവിയറ്റ് കാബൂൾ സേനകൾ സ്ഥാനമുറപ്പിച്ചിരുന്നത്. മുജാഹിദീനുകളാകട്ടെ, നഗരങ്ങൾക്ക് പുറത്ത് ഗ്രാമപ്രദേശങ്ങളിലായിരുന്നു കേന്ദ്രീകരിച്ചത്. പലപ്പോഴും സോവിയറ്റ് സേന, ഗ്രാമപ്രദേശങ്ങൾ കരസ്ഥമാക്ക്യെങ്കിലും, സൈന്യം പട്ടണങ്ങളിലേക്ക് മടങ്ങുന്നതോടെ ഈ പ്രദേശങ്ങൾ വീണ്ടും മുജാഹിദീനുകളുടെ നിയന്ത്രണത്തിൽ വന്നിരുന്നു. സോവിയറ്റ്, കാബൂൾ സേനക്ക് സോവിയറ്റ് യൂനിയനിൽ നിന്ന് അളവറ്റ ആയുധ പിന്തുണലഭിച്ചപ്പോൾ, പാകിസ്താനിലും ഇറാനിലും കേന്ദ്രീകരിച്ച മുജാഹിദീനുകൾക്ക് അമേരിക്കയും സഖ്യകക്ഷികളും ഇസ്ലാമികരാഷ്ട്രങ്ങളും വൻ‌തോതിൽ ആയുധങ്ങളും പണവും നൽകി സഹായിച്ചു.

ഇക്കാലത്ത് അഫ്ഗാനിസ്താനിലെ സോവിയറ്റ് സൈനികസാന്നിധ്യത്തിനെതിരെ അന്താരാഷ്ട്രതലത്തിൽ പ്രതിഷേധങ്ങളുയർന്നു. 1980 ജനുവരിയിൽ ഐക്യരാഷ്ട്രസഭയുടെ സുരക്ഷാസമിതിയും പൊതുസഭയും, സോവിയറ്റ് സൈന്യത്തെ പിൻവലിക്കണമെന്ന് പ്രമേയം പാസാക്കി. ഇസ്ലാമികരാജ്യങ്ങളുടെ വിദേശമന്ത്രിമാരുടേ സമിതിയും അഫ്ഗാനിസ്താനിലെ ജനങ്ങൾക്കെതിരെയുള്ള സോവിയറ്റ് അതിക്രമത്തെ പേരെടുത്ത് പറഞ്ഞ് അപലപിച്ചു. അമേരിക്കൻ പ്രസിഡണ്ട്, ജിമ്മി കാർട്ടർ, സോവിയറ്റ് യൂനിയനെതിരെ ഭക്ഷ്യ ഉപരോധം ഏർപ്പെടുത്തി.1980-ൽ 60-ഓളം രാജ്യങ്ങൾ മോസ്കോ ഒളിമ്പിക്സ് ബഹിഷ്കരിക്കുകയും ചെയ്തു.

അഫ്ഗാനിസ്താനിലെ വിദേശ ഇടപെടൽ അവസാനിപ്പിച്ച് ശാന്തിപൂർണമായ ഒരു അന്തരീക്ഷം സൃഷ്ടിക്കുന്നതിനു വേണ്ടി പാകിസ്താനും അഫ്ഗാനിസ്താനിലെ മാർക്സിസ്റ്റ് ഭരണകൂടവും തമ്മിൽ 1982 ജൂണിൽ ജനീവയിൽ വച്ച് ചർച്ചകൾ ആരംഭിച്ചു. സോവിയറ്റ് യൂനിയനും അമേരിക്കൻ ഐക്യനാടുകളുമായിരുന്നു യഥാക്രമം ഇരുകക്ഷികളേയും പിന്തുണച്ചിരുന്നത്. മുജാഹിദീനുകൾ ഈ ചർച്ചയിൽ നേരിട്ട് പങ്കെടുത്തിരുന്നില്ല. ചർച്ച തുടങ്ങി 3 വർഷങ്ങളായിട്ടും അമേരിക്കയുടേയും മുജാഹിദീനുകളുടേയും നിലപാടീൽ മാറ്റമുണ്ടായില്ല. എന്നാൽ 1985 മാർച്ചിൽ, മിഖായേൽ ഗോർബച്ചേവ്, സോവിയറ്റ് യൂനിയനിലെ കമ്മ്യൂണിസ്റ്റ് പാർട്ടിയുടെ സെക്രട്ടറി ജനറൽ ആയതോടു കൂടി സോവിയറ്റ് യൂനിയന്റെ നിലപാടുകളിൽ അയവ് വന്നു. 

ഇതിനിടയിൽ അഫ്ഗാനിസ്താൻ പ്രസിഡണ്ട് ബാബ്രാക് കാർമാലിനോടൊപ്പം ഒരു സർക്കാറിൽ പങ്കാളിയാകില്ലെന്ന് മുജാഹിദീൻ പ്രഖ്യാപിച്ചു. ഇതോടെ മുഹാഹിദീനുകളെ അനുനയിപ്പിക്കുന്നതിന് ബാബ്രാക് കാർമാൽ പ്രസിഡണ്ട് പദം രാജിവക്കുകയും 1986 മേയ് 4-ന് അഫ്ഗാൻ രഹസ്യപ്പോലീസിന്റെ തലവനായിരുന്ന മുഹമ്മദ് നജീബുള്ള തത്സ്ഥാനത്തെത്തുകയും ചെയ്തു. എങ്കിലും മുജാഹിദീനുകൾ വഴങ്ങിയില്ല. 1987 ജനുവരി 15-ന് നജീബുള്ള ആറുമാസത്തേക്ക് ഒരു ഏകപക്ഷീയ വെടിനിറുത്തൽ പ്രഖ്യാപിച്ചു. ഇതിനു പുറമേ അനുരഞ്ജനത്തിനായുള്ള നിരവധി നിർദ്ദേശങ്ങൾ അദ്ദേഹം പ്രതിരോധകക്ഷികൾക്ക് മുമ്പാകെ അവതരിപ്പിച്ചു. ഇതിനു പ്രതികരണമായി പ്രതിരോധകക്ഷികളുടെ സേനാനായകരുടെ ഒരു സംയുക്തസമ്മേളനം, 1987 ജൂലൈയിൽ ഗോർ പ്രവിശ്യയിൽ വച്ച് നടന്നു. ഈ സമ്മേളനത്തിൽ ഇവർ നജീബുള്ളയുടെ അനുരഞ്ജനനിർദ്ദേശങ്ങളെ തള്ളിക്കളഞ്ഞു. അങ്ങനെ നജീബുള്ള പ്രഖ്യാപിച്ച വെടിനിർത്തലും അതിനായി രൂപീകരിച്ച വെടിനിർത്തൽ കമ്മീഷനും വിഫലമായി. സർക്കാരിൽ ചേരാൻ മൂന്ന് പ്രതിരോധകക്ഷികളെ നജീബുള്ള ക്ഷണീച്ചെങ്കിലും ഇതിനും ഫലമുണ്ടായില്ല. അമേരിക്കയും സൗദി അറേബ്യയും തങ്ങൾക്ക് വൻ സഹായങ്ങൾ നൽകിപ്പോന്നതിനാൽ തങ്ങൾ യുദ്ധത്തിൽ വിജയിക്കാൻ പോകുകയാണെന്നും നജീബുള്ളയുടെ നിർദ്ദേശങ്ങളൊന്നും അംഗീകരിക്കേണ്ടതില്ലെന്നും മുജാഹിദീനുകൾ കരുതി.

1988-ൽ ജനീവയിൽ നടന്ന ചർച്ചകളിൽ പുതിയ നിർദ്ദേശങ്ങൾ ഉടലെടുക്കപ്പെടുകയും സോവിയറ്റ് യൂനിയന്റെ സേനാപിന്മാറ്റത്തിന് സമയപരിധി നിശ്ചയിക്കുകയും ചെയ്തു. 1988 ഏപ്രിൽ 4-ന് ഒപ്പുവക്കപ്പെട്ട അഫ്ഗാനിസ്താൻ, പാകിസ്താൻ, സോവിയറ്റ് യൂനിയൻ, യുണൈറ്റഡ് സ്റ്റേറ്റ്സ് എന്നിവരുടെ ജനീവ ധാരണപ്രകാരം, സോവിയറ്റ് സേന 9 മാസത്തിനകം അഫ്ഗാനിസ്താനിൽ നിന്ന് പിന്മാറണം എന്ന് പ്രസ്താവിച്ചു. സോവിയറ്റ് സേനയുടെ പിന്മാറ്റത്തിനു ശേഷം , കമ്മ്യൂണീസ്റ്റ് സർക്കാരിനും മുജാഹിദീനും നൽകിവന്ന വിദേശസഹായങ്ങളെല്ലാം നിർത്താനും അഫ്ഗാനിസ്താനിൽ നിന്ന് പലായനം ചെയ്തവർക്ക് തിർച്ചെത്താനുള്ള സൗകര്യമൊരുക്കാമെന്നും വ്യവസ്ഥയായി. 1988 ഏപ്രിലിൽ സോവിയറ്റ്സേന, ആദ്യഘട്ട പിന്മാറ്റം നടത്തി. 

ജനീവ ധാരണാചർച്ചയിൽ പങ്കാളിയല്ലാതിരുന്നതിനാൽ മുജാഹിദീൻ, ധാരണയെ അംഗീകരിച്ചില്ല. മാത്രമല്ല 1988 ജൂണിൽ പെഷവാർ ആസ്ഥാനമാക്കി, മുജാഹിദീൻ കക്ഷികൾ ഒരു ഇടക്കാലസർക്കാർ രൂപീകരിക്കുകയും ചെയ്തു. വിവിധ കാരണങ്ങളാൽ ഈ സർക്കാർ പ്രാവർത്തികമായില്ല. 1988 ഡിസംബറിൽ അഫ്ഗാൻ പ്രതിരോധകക്ഷികളുടെ പ്രതിനിധികൾ പ്രൊഫസർ റബ്ബാനിയുടെ നേതൃത്വത്തിൽ അഫ്ഗാനിസ്താനിലെ സോവിയറ്റ് സ്ഥാനപതിയായിരുന്നു യൂറി വൊറോണ്ട്സോവുമായി സൗദി അറേബ്യൻ നഗരമായ തൈഫിൽ വച്ച് ഒരു കൂടീക്കഴ്ച നടത്തി. സോവിയറ്റ് സൈന്യത്തിന്റെ പിൻ‌മാറ്റം മൂലം രാജ്യത്തുണ്ടാകുന്ന ശൂന്യത കലാപങ്ങളിലേക്ക് വഴിവെക്കാതിരിക്കുന്നതിനും അധികാരം ക്രമമായ രീതിയിൽ കൈമാറുന്നതിനുമായാണ് ഈ യോഗം വിളിച്ചുചേർക്കപ്പെട്ടത്. കാബൂളിലെ പുതിയ സർക്കാരിൽ നജീബുള്ളക്കും അയാളുടെ കക്ഷിക്കും ഒരു സ്ഥാനവും നൽകേണ്ടെന്ന് മുജാഹിദീനുകളും, നൽകണമെന്ന് സോവിയറ്റ് യൂനിയനും ശഠിച്ചതോടെ ഈ ചർച്ചയും നിഷ്ഫലമായി.

1989 ഫെബ്രുവരി 14-ന് സോവിയറ്റ് യൂനിയൻ, അഫ്ഗാനിസ്താനിൽ നിന്ന് സേനാപിന്മാറ്റം പൂർത്തിയാക്കിയാക്കിയതോടെ സോവിയറ്റ് യുദ്ധത്തിന് അന്ത്യമായി. ഈ ദിവസം, ജനറൽ ബോറിസ് ഗ്രോസ്മോവിന്റെ നേതൃത്വത്തിൽ അവസാന സോവിയറ്റ് സൈനികസംഘവും അമു ദര്യ കടന്നു.

സോവിയറ്റ് സേന രാജ്യത്തു നിന്നും പിൻ‌വാങ്ങിയെങ്കിലും രാജ്യത്ത് വിവിധ മുജാഹിദീൻ വിഭാഗങ്ങൾ തമ്മിലും കമ്മ്യൂണീസ്റ്റ് സർക്കാർ അനുകൂല-വിരുദ്ധ വിഭാഗങ്ങൾ തമ്മിലുമുള്ള ആഭ്യന്തരയുദ്ധം തുടർന്നുകൊണ്ടേയിരുന്നു.

1979 മുതൽ 89 വരെയുള്ള കാലത്ത് ഏതാണ്ട് 7,50,000 സോവിയറ്റ് സൈനികർ അഫ്ഗാനിസ്താനിൽ സേവനമനുഷ്ഠിച്ചിരുന്നു. സോവിയറ്റ് സർക്കാരിന്റെ ഔദ്യോഗികകണക്കുകളനുസരിച്ച് 13,310 സോവിയറ്റ് സൈനികർ ഈ കാലയളവിൽ ഇവിടെ കൊല്ലപ്പെടുകയും 35,478 പേർക്ക് പരിക്കേൽക്കുകയും 311 പേരെ കാണാതാകുകയും ചെയ്തു.

യുദ്ധത്തിന്റെ ആരംഭത്തിൽ അഫ്ഗാനികളുടെ എതിർപ്പ് കുറക്കുന്നതിന്, സോവിയറ്റ് സേനയിൽ ധാരാളം മദ്ധ്യേഷ്യൻ റിപ്പബ്ലിക്കുകളിൽ നിന്നുള്ള സൈനികരുണ്ടായിരുന്നു. തദ്ദേശീയരുമായി പെട്ടെന്ന് സൗഹൃദം സ്ഥാപിക്കുന്നതിനാണ് ഇവരെ കൂടുതലായി ഉൾപ്പെടുത്തിയിരുന്നത്. എന്നാൽ പ്രതീക്ഷിച്ചതിൽ നിന്നും വിപരീതമായി, ഈ സൈനികരിൽ പലരും എതിർകക്ഷികളോട് ആഭിമുഖ്യം പ്രകടിപ്പിച്ചതിനാൽ മദ്ധ്യേഷ്യൻ സൈനികരെ മുഴുവൻ പിൻ‌വലിക്കുകയായിരുന്നു. 1982-ന്റെ തുടക്കത്തിൽ 1,20,000-ത്തോളം സോവിയറ്റ് സൈനികർ അഫ്ഗാനിസ്താനിൽ ഉണ്ടായിരുന്നു.

യുദ്ധം നടക്കുന്ന സമയത്തുതന്നെയായിരുന്നു സോവിയറ്റ് യൂനിയനിൽ ഗോർബച്ചേവ് അധികാരത്തിലെത്തുന്നതും, തന്റെ ഗ്ലാസ്നോസ്റ്റ് പെരെസ്ട്രോയിക (glasnost and perestroika) നയങ്ങൾ ഉപയോഗിച്ച് ഭരണം സുതാര്യമാക്കാനും ഭരണതലത്തിൽ അഴിച്ചുപണി നടത്താനും ആരംഭിച്ചത്. ഇത് സോവിയറ്റ് സമൂഹത്തിൽ സമൂലമായ മാറ്റങ്ങൾക്ക് കാരണമാകുകയും അത് ആത്യന്തികമായി 1991-ൽ സോവിയറ്റ് യൂനിയന്റെ ശിഥിലീകരണത്തിലേക്കും നയിച്ചു.

അഫ്ഗാനിസ്താനിലെ യുദ്ധം, സോവിയറ്റ് യൂനിയന്റെ ശിഥിലീകരണത്തിൽ ചെറുതല്ലാത്ത പങ്കുവഹിച്ചിട്ടുണ്ട്. അഫ്ഗാനിസ്താനിലെ സോവിയറ്റ് അധിനിവേശത്തെക്കുറിച്ച് റഷ്യയിലും മറ്റും പുറത്തിറങ്ങിയ ഗ്രന്ഥങ്ങളിൽ നിന്ന് സോവിയറ്റ് സൈനികർക്ക്, പ്രത്യേകിച്ചും താഴ്ന്ന പദവികളിലുള്ളവർക്ക്, ഈ യുദ്ധത്തിൽ മടുപ്പും താല്പര്യക്കുറവും അനുഭവപ്പെട്ടിരുന്നു എന്ന് മനസ്സിലാക്കാം. വന്യവും വാസയോഗ്യമല്ലാത്തതുമായ ഈ രാജ്യത്ത് തങ്ങൾ അധിനിവേശം നടത്തിയതിന്റെ ആവശ്യകത, ഇവർക്ക് മനസ്സിലായിരുന്നില്ല അല്ലെങ്കിൽ അവരെ ബോധ്യപ്പെടുത്താൻ നേതൃത്വത്തിന് സാധിച്ചിരുന്നില്ല. മിക്കവാറും അഫ്ഗാനികളും സോവിയറ്റ് സൈനികരെ വെറുത്തിരുന്നു എന്നവർക്കറിയാമായിരുന്നു. അഫ്ഗാൻ സൈന്യവും കാബൂളിലെ ഭരണനേതൃത്വവും വിശ്വസിക്കാൻ കൊള്ളാത്തവരാണെന്നും അവർ മനസ്സിലാക്കി. അഫ്ഗാൻ സർക്കാരിലെ ഉന്നതരുടെ നന്ധുക്കൾ പലരും മുജാഹിദീനുകൾക്കൊപ്പം ചേർന്ന് യുദ്ധം ചെയ്തിരുന്നു. ഇതിലൂടെ പ്രധാനപ്പെട്ട വിവരങ്ങൾ പ്രതിരോധകക്ഷികൾക്ക് ചോർന്ന് ലഭിക്കുകയും ചെയ്തു. സോവിയറ്റ് സൈനികരെ സംബന്ധിച്ചിടത്തോളം, അഫ്ഗാനിസ്താൻ, ഒരു ചതുപ്പുനിലമായിരുന്നു. അതുകൊണ്ട് ഈ യുദ്ധത്തെ സോവിയറ്റുകളുടെ വിയറ്റ്നാം എന്നും പറയപ്പെടുന്നു.

യുദ്ധം കഴിഞ്ഞു തിരിച്ചെത്തിയ ഏഴരലക്ഷം സോവിയറ്റ് ഭടന്മാരുടെ ദുരിതകഥകൾ സോവിയറ്റ് യൂനിയനിൽ പാട്ടായി. സോവിയറ്റ് യൂനിയന്റെ പതനത്തിന് മുജാഹിദീൻ ആണ് പൂർണ്ണ ഉത്തരവാദി എന്ന് പറയാനാകില്ലെങ്കിലും സോവിയറ്റ് ശിഥിലീകരണത്തിൽ മുജാഹിദീന്റെ പങ്ക് ചെറുതല്ല. അഫ്ഗാനിസ്താനിൽ നിന്നുള്ള പിന്മാറ്റം, സോവിയറ്റ് യൂനിയനിലെ ജനങ്ങളേയും സൈന്യത്തേയും നിരാശരാക്കി. ഈ യുദ്ധം സോവിയറ്റ് യൂനിയന്റെ ഖജനാവ് കാലിയാക്കുകയും, അന്താരാഷ്ട്രനയതന്ത്രതലത്തിൽ ക്ഷീണമുണ്ടാക്കുകയും, സോവിയറ്റ് നേതാക്കൾക്ക്, അവരുടെ തന്നെ മാർക്സിസ്റ്റ് ലെനിനിനിസ്റ്റ് വിശ്വാസപ്രമാണങ്ങളിൽ അവിശ്വാസം വളർത്താനും കാരണമാക്കി.

ഈ യുദ്ധം കൊണ്ട് അഫ്ഗാനിസ്താനും ഗുണമൊന്നുമുണ്ടായില്ല. യുദ്ധം, രാജ്യത്തെ വിദ്യാസമ്പന്നരേയും ബുദ്ധിജീവികളേയും ഉദ്യോഗസ്ഥരേയും തുടച്ചു നീക്കി. ഇവർ കൊല്ലപ്പെടുകയോ രാജ്യം വിട്ട് പോകുകയോ ചെയ്തു. ഈ സ്ഥാനത്ത് പ്രതിരോധകക്ഷികളിലെ തീവ്രമൗലികവാദികളായ മതനേതാക്കളും, വംശീയശക്തികളും സ്ഥാനം പിടിച്ചു. ഇവർ ഒരു രാജ്യത്തിനു വേണ്ടി നിലകൊള്ളുന്നതിനു പകരം സ്വന്തം താല്പര്യങ്ങൾക്കായി നിലകൊണ്ടു. അങ്ങനെ അഫ്ഗാനിസ്താൻ എന്ന രാജ്യം തന്നെ യുദ്ധത്തിനു ശേഷം ശിഥിലമായി.


</doc>
<doc id="117263" url="https://ml.wikipedia.org/wiki?curid=117263" title="ആക്റ്റീവ് ഡയറക്റ്ററി">
ആക്റ്റീവ് ഡയറക്റ്ററി

മൈക്രോസോഫ്റ്റ് വിൻഡോസ് സെർവറുകളിൽ ഉപയോഗിക്കുന്ന ഒരു നെറ്റ്‌വർക്ക് സേവനമാണ് ആക്റ്റീവ് ഡയറക്റ്ററി. ഒരു ശൃംഖലയിലുള്ള കമ്പ്യൂട്ടറുകളെ കേന്ദ്രീകൃതമായി നിയന്ത്രിക്കുന്ന രീതിയാണിത്. 

ഇതിൽ രണ്ടു തരത്തിലുള്ള ഗ്രൂപ്പുകളുണ്ട്. 



</doc>
<doc id="117265" url="https://ml.wikipedia.org/wiki?curid=117265" title="പുറ്റെക്കാട്">
പുറ്റെക്കാട്

കോഴിക്കോട് ജില്ലയിലെ ഫറോക്ക് ഗ്രാമ പഞ്ചായത്തിലെ ചെറിയ ഗ്രാമമാണ് പുറ്റെക്കാട്. ഫറോക്ക്‌ പട്ടണത്തിൽ നിന്നും ഒന്നര കിലോമീറ്റർ തെക്ക്‌ ആയി സ്ഥിതി ചെയ്യുന്നു.


</doc>
<doc id="117280" url="https://ml.wikipedia.org/wiki?curid=117280" title="പഞ്ചവടി">
പഞ്ചവടി

രാമായണത്തിൽ പരാമർശിക്കുന്ന ഒരു പ്രദേശമാണ് പഞ്ചവടി. രാവണൻ സീതയെ അപഹരിക്കുന്നത് ഇവിടെ നിന്നാണ്.
രാമായണം ആരണ്യകാണ്ഡത്തിലാണ പഞ്ചവടീപ്രവേശം വർണ്ണിക്കുന്നത്. ശ്രീരാമനും സീതയ്ക്കുമായി പർണ്ണശാല നിർമ്മിക്കുന്നത് ലക്ഷ്മണനാണ്. ഗോദാവരിയുടെ തീരത്തുള്ള പഞ്ചവടീപ്രദേശം ദണ്ഡകാരണ്യത്തിന്റെ ഭാഗമായാണ് വിവരിച്ചിരിക്കുന്നത്. അഗസ്ത്യമുനിയുടെ ആശ്രമത്തിൽ നിന്നും അകലയല്ലാത്ത ഈ പ്രദേശം പർ‌വ്വതങ്ങളാൽ ചുറ്റപ്പെട്ടതായും അവയ്ക്കിടയിൽ വളർന്ന മരങ്ങളാൽ രൂപപ്പെട്ടതായും വാല്മീകി പറയുന്നു.


</doc>
<doc id="117282" url="https://ml.wikipedia.org/wiki?curid=117282" title="അല്ലു അർജുൻ">
അല്ലു അർജുൻ

അല്ലു അർജുൻ തെലുഗു ചലച്ചിത്ര അഭിനേതാവാണ്. 1983 ഏപ്രിൽ 08 ന്‌ ചെന്നൈയിൽ ജനനം. മൊഴിമാറ്റ ചിത്രങ്ങളിലൂടെ മലയാളികൾക്കിടയിലും സുപരിചിതനാണ് അല്ലു അർജുൻ. ഇപ്പോൾ കേരളത്തിൽ ധാരാളം അല്ലു അർജുൻ ഫാൻസ്‌ ക്ലബ്ബുകൾ നിലവിലുണ്ട്.

ഇദ്ദേഹത്തിന് 2 ഫിലിംഫെയർ പുരസ്കാരങ്ങൾ ലഭിച്ചിട്ടുണ്ട്. "പരുഗു"വിലേയും "വേദ"ത്തിലേയും പ്രകടനങ്ങൾക്ക് ഒരു "CineMAA" പുരസ്കാരവും രണ്ട് "നന്ദി" പുരസ്കാരവും ലഭിച്ചിട്ടുണ്ട്.

1983 ഏപ്രിൽ 08 ന്‌ തെലുങ്കിലെ പ്രശസ്ത ചലച്ചിത്രനിർമ്മാതാവായ അല്ലു അരവിന്ദിന്റെയും ഗീതയുടെയും രണ്ടാമത്തെ മകനായി ചെന്നൈയിൽ ജനനം. ഇദ്ദേഹത്തിന്‌ ഒരു ജ്യേഷ്ഠനും (അല്ലു വെങ്കിടേഷ്) അനുജനുമുണ്ട് (അല്ലു സിരീഷ്). തെലുഗു ചലച്ചിത്ര മേഖലയിൽ വളരെയധികം സ്വാധീനമുള്ള കുടുംബത്തിലാണ് അല്ലു അർജുന്റെ ജനനം. മുത്തച്ഛൻ അല്ലു രാമലിംഗയ്യ തെലുങ്കിലെ പ്രശസ്തനായ ഹാസ്യതാരമായിരുന്നു. അമ്മാവന്മാരായ ചിരഞ്ജീവിയും പവൻ കല്യാണും തെലുങ്കിലെ പ്രശസ്ത അഭിനേതാക്കളാണ്. അദ്ദേഹത്തിന്റെ കസിൻ (ചിരഞ്ജീവിയുടെ മകൻ) രാം ചരൺ തേജയും തെലുങ്കിലെ നടനാണ്. 2011 മാർച്ച് 6 ന് അദ്ദേഹം സ്നേഹ റെഡ്ഡിയെ വിവാഹം ചെയ്തു.

ചെന്നൈയിലെ സെന്റ്. പാട്രിക് സ്കൂളിൽ നിന്നും സ്കൂൾ വിദ്യാഭ്യാസം പൂർത്തിയാക്കിയ അല്ലു അർജുൻ ഹൈദരാബാദിലെ എം. എസ്. ആർ. കോളേജിൽ നിന്നും ബി. ബി. എ. ബിരുദം നേടി.

വിജേത എന്ന ചിത്രത്തിൽ ബാലതാരമായാണ് അല്ലു അർജുന്റെ സിനിമാ പ്രവേശനം. അമ്മാവനായ ചിരഞ്ജീവിയുടെ "ഡാഡി" എന്ന ചിത്രത്തിൽ ഒരു ഗാനരംഗത്ത് മാത്രമായി അല്ലു അർജുൻ അഭിനയിച്ചിരുന്നു.

അല്ലു അർജുൻ നായകയായുള്ള ആദ്യ ചലച്ചിത്രം കെ. രാഘവേന്ദ്ര റാവു സംവിധാനം ചെയ്ത "ഗംഗോത്രി(സിംഹകുട്ടി)" ആണ്. 2003 ൽ ഇത് പുറത്തിറങ്ങി. ആദ്യ ചിത്രം തന്നെ ശരാശരി വിജയം നേടി. അതോടൊപ്പം എം. എം. കീരവാണിയുടെ ഗാനങ്ങളും ശ്രദ്ധിക്കപ്പെട്ടു. അല്ലു അർജുന്റെ അഭിനയ ജീവിതത്തിലെ വഴിത്തിരിവ് എന്ന് പറയാവുന്ന "ആര്യ" എന്ന ചിത്രം 2004 ൽ പുറത്തിറങ്ങി. ദിൽ രാജു ആയിരുന്നു ഈ ചിത്രത്തിന്റെ നിർമ്മാതാവ്. സുകുമാർ ആണ് "ആര്യ" സംവിധാനം ചെയ്തത്. ഈ ചിത്രം വളരെ വലിയൊരു വിജയം നേടി. യുവാക്കൾക്കിടയിൽ അദ്ദേഹത്തിന്‌ ധാരാളം ആരാധകരെ നേടിക്കൊടുക്കാൻ ഈ ചിത്രത്തിനു കഴിഞ്ഞു. ഇപ്പോഴും അദ്ദേഹത്തിന്റെ ആരാധകരിൽ ഭൂരിഭാഗവും യുവാക്കൾ തന്നെയാണ്. ദേവി ശ്രീ പ്രസാദ് ഈണം നൽകിയ ഗാനങ്ങളും ഈ ചിത്രത്തിന്റെ വിജയത്തിൽ നിർണ്ണായക പങ്ക് വഹിച്ചു.

2005 ൽ മൂന്നാമത്തെ ചിത്രമായ ബണ്ണി പുറത്തിറങ്ങി. ഇതും ഒരു വിജയമായിരുന്നു. നാലാമത്തെ ചിത്രമായ "ഹാപ്പി" 2006 ൽ പുറത്തിറങ്ങി. കരുണാകരനായിരുന്നു ആ ചിത്രത്തിന്റെ സംവിധായകൻ. പക്ഷേ ആ ചിത്രം ബോക്സ് ഓഫീസിൽ ഒരു പരാജയമായിരുന്നു. എന്നാൽ അമേരിക്കയിലെ ഇന്ത്യൻ സിനിമാശാലകളിൽ ഈ ചിത്രം ശരാശരി വിജയം നേടി.

2007 ൽ അഞ്ചാമത്തെ ചിത്രമായ "ദേശമുഡുരു(ഹീറോ)" പുറത്തിറങ്ങി. ആ ചിത്രം സംവിധാനം ചെയ്തത് പുരി ജഗന്നാഥ് ആയിരുന്നു. ആ ചിത്രം മികച്ച വിജയം നേടി. "ടോളിവുഡിലെ" ആ വർഷത്തെ ആദ്യ വിജയവുമായിരുന്നു ഈ ചിത്രം. പുറത്തിറങ്ങിയ ആഴ്ചയിൽ തന്നെ ഈ ചിത്രം 12.58 കോടി ഗ്രോസ് നേടി. അദ്ദേഹത്തിന്റെ അഭിനയ ജീവിതത്തിലെ തന്നെ ഏറ്റവുമധികം ശേഖരിച്ച ചിത്രവുമായിരുന്നു ഇത്. അതേ വർഷം തന്നെ അമ്മാവനായ ചിരഞ്ജീവി നായകനായി അഭിനയിച്ച "ശങ്കർദാദ സിന്ദാബാദ്" എന്ന ചിത്രത്തിൽ അതിഥി താരമായി അല്ലു അർജുൻ എത്തി.

2008 മെയ് ൽ ആറാമത്തെ ചിത്രമായ "പരുഗു(കൃഷ്ണ)" പുറത്തിറങ്ങി. ഈ ചിത്രം സംവിധാനം ചെയ്തത് ഭാസ്കർ ആയിരുന്നു. ഈ ചിത്രത്തിന് മിശ്ര പ്രതികരണമാണ് പ്രേക്ഷകരിൽ നിന്ന് ലഭിച്ചത്. ഈ ചിത്രത്തിലെ അഭിനയത്തിന് അദ്ദേഹത്തിന് തെലുങ്കിലെ മികച്ച നടനുള്ള ഫിലിംഫെയർ പുരസ്കാരം ലഭിച്ചു. ഈ പുരസ്കാരം ആദ്യമായായിരുന്നു ഇദ്ദേഹത്തിന് ലഭിച്ചത്.

2004 ൽ പുറത്തിറങ്ങിയ "ആര്യ" എന്ന ചിത്രത്തിന്റെ തുടർച്ചയായി "ആര്യ 2" എന്ന പേരിൽ 2009 ൽ അദ്ദേഹത്തിന്റെ അടുത്ത ചിത്രം പുറത്തിറങ്ങി. "ആര്യ" സംവിധാനം ചെയ്ത സുകുമാർ തന്നെയാണ് "ആര്യ 2" എന്ന ചിത്രവും സംവിധാനം ചെയ്തത്. ആദ്യ ചിത്രം പോലെ ബോക്സ് ഓഫീസിൽ ഒരു ചലനമുണ്ടാക്കാൻ ഈ ചിത്രത്തിനായില്ല. ഈ ചിത്രത്തിനും പ്രേക്ഷകരിൽ നിന്ന് മിശ്ര പ്രതികരണമാണ് ലഭിച്ചത്. ഈ ചിത്രം ഒരു ശരാശരി വിജയമായിരുന്നു.

2010 ൽ ഗുണശേഖർ സംവിധാനം ചെയ്ത "വരുഡു" എന്ന വലിയ ബഡ്ജറ്റ് ചിത്രം പുറത്തിറങ്ങി. അദ്ദേഹത്തിന്റെ സിനിമാജീവിതത്തിലെ മൂന്നാമത്തെ നിരാശയായിരുന്നു ഈ ചിത്രം. 18 കോടി രൂപ ചെലവ് ചെയ്ത് നിർമ്മിച്ച ഈ ചിത്രം ടോളിവുഡിലെ തന്നെ ഏറ്റവും വലിയ പരാജയങ്ങളിലൊന്നായിരുന്നു.

വരുഡുവിന് ശേഷം അദ്ദേഹം "വേദം" എന്ന ഒരു ബഹുതാര ചിത്രം ചെയ്തു. 2010 ൽ തന്നെ പുറത്തിറങ്ങിയ ആ ചിത്രം സംവിധാനം ചെയ്തത് രാധാ കൃഷ്ണ ജഗർലാമുഡി (ക്രിഷ്) ആയിരുന്നു. തെലുങ്കിലെ മികച്ച നടനുള്ള ഫിലിംഫെയർ പുരസ്കാരം രണ്ടാം തവണ അദ്ദേഹം ഈ ചിത്രത്തിലൂടെ നേടി. ആ ചിത്രത്തിൽ അദ്ദേഹത്തോടൊപ്പം മനോജ് കുമാർ, അനുഷ്ക മുതലായ മുൻനിരതാരങ്ങൾ അഭിനയിച്ചു. ആ ചിത്രം വളരെ നല്ല അഭിനന്ദനങ്ങൾ നേടി. ധാരാളം ചലച്ചിത്രസംബന്ധ വെബ് സൈറ്റുകളിൽ ഈ ചിത്രം 3.5 / 5 എന്ന് റേറ്റ് ചെയ്യപ്പെട്ടു. അഭിനയജീവിതത്തിലെ തന്റെ ഏറ്റവും നല്ല പ്രകടനം അല്ലു അർജുൻ ആ ചിത്രത്തിൽ നടത്തി. വേദം സാധാരണ ജനങ്ങളിൽ നിന്നും നല്ല പ്രതികരണം ഏറ്റുവാങ്ങി. നിരൂപകപ്രശംസ നേടാനും ആ ചിത്രത്തിന് കഴിഞ്ഞു.

2011 ൽ വി.വി. വിനായക് സംവിധാനം ചെയ്ത ബദ്രിനാഥ് എന്ന ചിത്രത്തിൽ അഭിനയിച്ചു. ഗീത ആർട്സിന്റെ ബാനറിൽ അല്ലു അർജുന്റെ അച്‌ഛനായ അല്ലു അരവിന്ദാണ് ചിത്രം നിർമ്മിച്ചത്. 40 കോടിയായിരുന്നു ചിത്രത്തിന്റെ നിർമ്മാണച്ചെലവ്. പ്രദർശനത്തിനെത്തിയ ആദ്യ ദിനം തന്നെ ആ ചിത്രം 6.5 കോടി ശേഖരിച്ചു. അല്ലു അർജുന്റെ ചലച്ചിത്രജീവിതത്തിലെ ഏറ്റവും നല്ല ആദ്യ ദിന കളക്ഷനായിരുന്നു അത്. ത്രിവിക്രം ശ്രീനിവാസിനോടൊപ്പം ജൂലായ് ആയിരുന്നു അല്ലുവിന്റെ അടുത്ത ചിത്രം.

7UP ശീതളപാനീയത്തിന്റെ ആന്ധ്രാപ്രദേശിലെ ബ്രാന്റ് അംബാസിഡറായി അല്ലു അർജുൻ കരാറിലേർപ്പെട്ടു.

തെലുങ്കിലെ അഭിനേതാവാണെങ്കിലും മൊഴിമാറ്റ ചിത്രങ്ങളിലൂടെ കേരളത്തിലും സുപരിചിതനാണ് അല്ലു അർജുൻ. അവസാനം തെലുങ്കിൽ പുറത്തിറങ്ങിയ "വേദം" എന്ന ചിത്രമൊഴികെ മറ്റെല്ലാ ചിത്രങ്ങളും മൊഴിമാറ്റി മലയാളത്തിലിറങ്ങിയിട്ടുണ്ട്.

"ആര്യ" എന്ന ചിത്രം മൊഴിമാറ്റി 2003 ൽ കേരളത്തിൽ പുറത്തിറങ്ങി. മൊഴിമാറ്റ ചിത്രങ്ങളുടെ ചരിത്രം തിരുത്തിക്കുറിച്ച ഒരു ചിത്രമായിരുന്നു അത്. ആ ചിത്രം കേരളത്തിൽ അദ്ദേഹത്തിന് ധാരാളം ആരാധകരെ നേടിക്കൊടുത്തു.

2007 ൽ "ഹാപ്പി", "ഹീറോ", "ബണ്ണി" എന്നീ ചിത്രങ്ങൾ പുറത്തിറങ്ങി. തെലുങ്കിലെ "ദേശമുഡുരു" എന്ന ചിത്രത്തിന്റെ മൊഴിമാറ്റ പതിപ്പായിരുന്നു "ഹീറോ".

2008 ൽ "പരുഗു" എന്ന ചിത്രം "കൃഷ്ണ" എന്ന പേരിൽ മൊഴിമാറ്റിയെത്തി. ആ ചിത്രത്തിന് വളരെ നല്ല പ്രതികരണമാണ് കേരളത്തിൽ നിന്ന് ലഭിച്ചത്.

2009 ൽ "ഗംഗോത്രി" എന്ന ചിത്രം "സിംഹക്കുട്ടി" എന്ന പേരിൽ പുറത്തിറക്കി. ആ ചിത്രം ഒരു പരാജയമായിരുന്നു.

2010 ൽ "ആര്യ 2" എന്ന ചിത്രം പുറത്തിറങ്ങി. ആ ചിത്രം ബോക്സ് ഓഫീസിൽ ഭേദപ്പെട്ട പ്രകടനം കാഴ്ചവെച്ചു. അതിനു ശേഷമിറങ്ങിയ "വരൻ" എന്ന ചിത്രം "വരുഡു" എന്ന ചിത്രത്തിന്റെ മൊഴിമാറ്റ പതിപ്പായിരുന്നു. ആ ചിത്രം ഒരു പരാജയമായിരുന്നു. "വേദം" എന്ന ചിത്രത്തിന്റെ മൊഴിമാറ്റ പതിപ്പായ "കില്ലാടി" ഒക്ടോബറിൽ പുറത്തിറങ്ങി. ആ ചിത്രവും ഒരു പരാജയമായിരുന്നു.


</doc>
<doc id="117283" url="https://ml.wikipedia.org/wiki?curid=117283" title="ചമ്രവട്ടം പദ്ധതി">
ചമ്രവട്ടം പദ്ധതി

കേരളത്തിലെ ഏറ്റവും വലിയ റഗുലേറ്റർ കം ബ്രിഡ്ജാണ് ചമ്രവട്ടം പദ്ധതി എന്ന പേരിൽ അറിയപ്പെടുന്ന ചമ്രവട്ടം റഗുലേറ്റർ കം-ബ്രിഡ്ജ് പ്രൊജക്റ്റ് . മലപ്പുറം ജില്ലയിലെ പൊന്നാനിയേയും തിരൂരിനേയും ഭാരതപ്പുഴക്കു കുറുകെ പാലം നിർമ്മിച്ച് ഇതിലൂടെ ബന്ധിപ്പിച്ചിരിക്കുന്നു. ഒപ്പം മലപ്പുറം ജില്ലയിലെ ജലസേചനത്തിനായി പാലത്തിൽ 70 ഷട്ടറുകൾ ഘടിപ്പിച്ചിരിക്കുന്നു. 1984-ൽ ജലസേചനത്തിനു പ്രാമുഖ്യം നൽകി നിർമ്മാണം ആരംഭിച്ച പാലം മൂലം കൊച്ചി- കോഴിക്കോട് യാത്രയ്ക്ക് 38 കിലോമീറ്റർ കുറവുള്ള പുതിയൊരു പാത കൂടി ഇതിലൂടെ സൃഷ്ടിക്കപ്പെട്ടു. ഭാരതപ്പുഴയിൽ 13 കിലോമീറ്റർ നീളത്തിലും ആറുമീറ്റർ ഉയരത്തിലും ജലം സംഭരിക്കാൻ ഇതിലൂടെ സാധിക്കുമെന്ന് കണക്കാക്കപ്പെടുന്നു. കുറ്റിപ്പുറം പാലം വരെ പുഴയിൽ വെള്ളം നിറയുമെന്നാണ് കരുതുന്നത്. മലപ്പുറം ജില്ലയിലെ 4344 ഹെക്ടർ ഭൂമിയിൽ ജലസേചനവും 16 പഞ്ചായത്തുകൾക്കും തിരൂർ പൊന്നാനി നഗരസഭകൾക്കും കുടിവെള്ളലഭ്യതയുമാണ് പദ്ധതിയുടെ ലക്ഷ്യം.

2012 മേയ് 17-നു കേരള മുഖ്യമന്ത്രി ഉമ്മൻ ചാണ്ടി ഉദ്ഘാടനം നിർവ്വഹിച്ച് പൊതുജനങ്ങൾക്കായി പദ്ധതി തുറന്നു കൊടുത്തു. 

പൊന്നാനിക്കടുത്ത് തൃപ്രങ്ങോട് ഗ്രാമപഞ്ചായത്തിലെ ചമ്രവട്ടത്താണ് പദ്ധതി നടപ്പാക്കിയിരിക്കുന്നത്. 978 മീറ്റർ നീളമുള്ള പാലത്തിന്റെ നിർമ്മാണം പൂർത്തീയായതോടെ കേരളത്തിലെ ഏറ്റവും നീളം കൂടിയ പാലമായി ചമ്രവട്ടം പദ്ധതി. 7.5 മീറ്റർ വീതിയും ഇരുവശങ്ങളിലും 1.5 മീറ്റർ വീതിയിൽ നടപ്പാതയും ഉണ്ട്. 2 മീറ്റർ ഉയരവും നാലുമീറ്റർ വീതിയുമുള്ള റഗുലേറ്ററിന് 70 ഷട്ടറുകളും അവ പ്രവർത്തിപ്പിക്കുന്നതിന് 70 മോട്ടോറുകളോടുകൂടിയ പ്ലാറ്റ്‌ഫോമും തയ്യാറാക്കിയിരിക്കുന്നു. മേഖലയിലെ കാർഷിക, ജലസേചന, ഗതാഗതരംഗത്തും ,കുടിവെള്ള വിതരണം, മത്സ്യബന്ധനം, ടൂറിസം എന്നീ മേഖലകളിലും ഈ പ്രൊജക്ട് പൂർത്തിയാവുന്നതോട് കൂടി വൻ മാറ്റങ്ങൾ ഉണ്ടാവുമെന്ന് വിലയിരുത്തപ്പെടുന്നു. 

കടലിൽ നിന്ന് പുഴയുടെ മേൽഭാഗത്തേക്ക് ഉപ്പുവെള്ളം കയറുന്നത് തടയാനാണ്‌ റഗുലേറ്റർ നിർമ്മിക്കുന്നത്. ഏകദേശം 178 കോടി രൂപ ചെലവാകുന്ന കേരള സർക്കാറിന്റെ ജലസേചന വകുപ്പിനു കീഴിൽ വരുന്ന ഈ പദ്ധതിക്കുള്ള 95.12 കോടി രൂപയുടെ സാമ്പത്തിക സഹായം നൽകുന്നത് നബാർഡാണ്‌ പദ്ധതിയുടെ നിർമ്മാണ ചുമതല ഏറ്റെടുത്തത് ഹൈദരാബാദിലുള്ള രാംകി ഇൻഫ്രാസ്ട്രക്ച്ചർ കമ്പനിയാണ്‌‌..

1982 മുതൽ 1986 വരെ കരുണാകരൻ മന്ത്രിസഭയിൽ ജലസേചനമന്ത്രിയായിരുന്ന എം.പി. ഗംഗാധരന്റെ ആശയമായിരുന്നു ചമ്രവട്ടം പദ്ധതി. 1984 ഫെബ്രുവരി 17-ന് മുഖ്യമന്ത്രി കെ.കരുണാകരൻ പദ്ധതിക്ക് തറക്കല്ലിട്ടു. പിന്നീട് വൈകിയ പദ്ധതി പൊന്നാനിയിൽ നിന്നുള്ള ജനപ്രതിനിധിയായ പാലോളി മുഹമ്മദ് കുട്ടിയുടെ ശ്രമത്താൽ വീണ്ടും സജീവമായി. 2009 ഓഗസ്റ്റ് 13-ന് അന്നത്തെ മുഖ്യമന്ത്രിയായിരുന്ന വി.എസ്. അച്യുതാനന്ദൻ പ്രവൃത്തി ഉദ്ഘാടനം നിർവഹിച്ചു. പിന്നീട് ഏകദേശം രണ്ടുവർഷം കൊണ്ട് 70 ശതമാനം നിർമ്മാണവും പൂർത്തിയാക്കി. 2011 മാർച്ച് 6 ന് ജനങ്ങൾ പാലത്തിലൂടെ നടന്ന് ജനകീയ ഉദ്ഘാടനം നടത്തി.



</doc>
<doc id="117315" url="https://ml.wikipedia.org/wiki?curid=117315" title="ഫിംഗർപ്രിന്റ് (ചലച്ചിത്രം)">
ഫിംഗർപ്രിന്റ് (ചലച്ചിത്രം)

സതീഷ് പോളിന്റെ സംവിധാനത്തിൽ ജയറാം, ഇന്ദ്രജിത്ത്, നെടുമുടി വേണു, ഗോപിക എന്നിവർ പ്രധാനവേഷങ്ങളിൽ അഭിനയിച്ച് 2005-ൽ പുറത്തിറങ്ങിയ ഒരു മലയാളചലച്ചിത്രമാണ് ഫിംഗർ പ്രിന്റ്. ആനന്ദഭൈരവിയുടെ ബാനറിൽ സാബു ചെറിയാൻ നിർമ്മിച്ച ഈ ചിത്രം സെൻ‌ട്രൽ പിൿചേഴ്സ് ആണ് വിതരണം ചെയ്തത്. ഈ ചിത്രത്തിന്റെ കഥ സതീഷ് പോളിന്റേതാണ്‌‍. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് സിദ്ദിഖ് ആണ്.


ഗാനങ്ങളില്ലാത്ത ഈ ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത് പ്രവീൺ മണി ആണ്.




</doc>
<doc id="117316" url="https://ml.wikipedia.org/wiki?curid=117316" title="ട്രൈലോബൈറ്റ്">
ട്രൈലോബൈറ്റ്

ആർത്രോപോഡ വിഭാഗത്തിൽ പെട്ട കടലിൽ ജീവിച്ചിരുന്ന ജീവികൾ ആണ് ട്രൈലോബൈറ്റുകൾ . കാംബ്രിയൻ കാലം മുതൽ ജീവിച്ചിരുന്ന ഇവയ്ക്ക് പാലിയോസോയിക് കാലഘട്ടത്തിൽ വംശനാശം സംഭവിച്ചു. ട്രൈലോബൈറ്റുകളുടെ ശരീരം പല കഷണങ്ങൾ ചേർന്നതാണ്. ഓരോ കഷണത്തിലും ഓരോ ജോടി കാലുകളുണ്ടായിരിക്കും. തലയ്ക്കുമുകളിലായാണ് ഇവയുടെ കണ്ണുകൾ. ഞണ്ടുകളെപ്പോലെ കട്ടിയുള്ള ഇവയ്ക്ക് കട്ടിയുള്ള പുറന്തോടുണ്ടായിരുന്നു. ട്രൈലോബൈറ്റുകൾ പലതരക്കാരുണ്ടയിരുന്നു, ഇവയുടെ 17000 ത്തിൽ പരം ഉപനിരകളെ ഇത് വരെ തിരിച്ചറിഞ്ഞിടുണ്ട്. മണ്മറഞ്ഞുപോയ ഇവയെപ്പറ്റിയുള്ള വിവരങ്ങൾ ലഭിക്കുന്നത് ഫോസിലുകളിൽ നിന്നാണ്.



</doc>
<doc id="117317" url="https://ml.wikipedia.org/wiki?curid=117317" title="പാവട്ട">
പാവട്ട

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് പാവട്ട.(Pavetta capensis). 300ൽ അധികം സ്പീഷിസുകൾ ഈ വിഭാഗത്തിലുണ്ട്. ഇവ നിത്യഹരിതമായവയും അല്ലാത്തവയും ഇവയിൽ കാണപ്പെടുന്നു. ഏഷ്യയിലും ആഫ്രിക്കയിലും ഉഷണമേഖലയിലും ഉഷ്ണമേഖലയോട് അടുത്ത പ്രദേശങ്ങളിലും ഇവ വളരുന്നു. 

രസം :തിക്തം, കഷായം

ഗുണം :തീക്ഷ്ണം,ലഘു, രൂക്ഷം

വീര്യം :ശീതം

വിപാകം :കടു
വേര്, ഇല


</doc>
<doc id="117318" url="https://ml.wikipedia.org/wiki?curid=117318" title="ഞൊടിഞെട്ട">
ഞൊടിഞെട്ട

നാട്ടിൻപുറങ്ങളിൽ കാണപ്പെടുന്ന ഒരു ചെറു സസ്യമാണ് ഞൊടിഞെട്ട ( പ്രാദേശികമായി ഞൊട്ടങ്ങ മുട്ടാംബ്ലിങ്ങ, ഞട്ടങ്ങ, ഞൊടിയൻ നൊട്ടങ്ങ മുട്ടാമ്പുളി, ഞെട്ടാമണി, ഞെട്ടാഞൊടി എന്നീ പേരുകളും പ്രചാരത്തിലുണ്ട്) (ഇംഗ്ലീഷ്: Cape Gooseberry, Little Gooseberry ശാസ്ത്രീയനാമം: "Physalis minima"). കായ് നെറ്റിയിൽ ശക്തിയായ് ഇടിച്ച് ശബ്ദം കേൾപ്പിച്ച് കളിക്കാൻ കുട്ടികൾ ഉപയോഗിച്ചിരുന്ന ചെടിയാണിവ. ഇതിൽ നിന്നാണ് ഞൊടിഞെട്ട എന്ന പേര് വന്നത്. ഹവായിയാണ് ഈ ചെടിയുടെ സ്വദേശം.

കായ പച്ചയായിരിക്കുന്ന സമയത്ത് കൈപ്പ് രസമാണ്. പഴുത്ത് കഴിയുമ്പോൾ അല്പം പുളിപ്പോടുകൂടിയുള്ള മധുരമാണ്. 
അഞ്ചു മി.മീ വ്യാസമുള്ള പൂക്കൾക്ക് വെളുത്ത നിറമാണ്. വേനലാവുന്നതോടെ കായ്കൾ പാകമാവുകയും ചെടി പൂർണ്ണമായും നശിച്ചു പോകുകയും ചെയ്യുന്നു. അടുത്ത മഴ തുടങ്ങുന്നതോടെ വിത്തുകളിൽ നിന്നും പുതിയ ചെടികൾ മുളയ്ക്കുന്നു. ജൂലൈ മുതൽ ഒക്ടോബർ വരെയാണ് പ്രധാന പൂക്കാലം




</doc>
<doc id="117319" url="https://ml.wikipedia.org/wiki?curid=117319" title="വട്ടപ്പെരുക്">
വട്ടപ്പെരുക്

കേരളത്തിൽ വളരെ സാധാരണമായ സസ്യങ്ങളിലൊന്നാണ് വട്ടപ്പെരുക് അഥവ പെരുക്കിഞ്ചെടി (ഇംഗ്ലീഷ്:Hill Clerodendrum ശാസ്ത്രീയനാമം:"Clerodendrum infortunatum"). പെരുകിലം, പെരുവലം, പെരിയാലം, പെരുക്, പെരു, വട്ടപ്പലം, ഒരുവേരൻ തുടങ്ങിയ പേരുകളിലും അറിയപ്പെടുന്നു. പൂക്കൾ ധാരാളം ശലഭങ്ങളെ ആകർഷിക്കുന്നു. ഓഗസ്റ്റ് മുതൽ ഡിസംബർ വരെയാണ് പൂക്കാലം. എങ്കിലും മിക്ക മാസങ്ങളിലും പൂക്കൾ കാണാൻ സാധിക്കും. ഇവയുടെ ഇലയും വേരും ഔഷധയോഗ്യമാണ്.

വിരയിളക്കാൻ പെരുക് ഉപയോഗിയ്ക്കുന്നു. മലേറിയയ്ക്ക് ഇതിൽ നിന്നെടുക്കുന്ന നീര് ഔഷധമാണത്രേ. വയറുകടി, വയറിളക്കം എന്നിവയ്ക്ക് തൊലിയും നന്ന്.കൂടാതെ ഗൊണോറിയ, വിഷം എന്നിവയ്ക്കും. വേര് മോരിലരച്ചുകൊടുത്താൽ ശക്തിയായ വയറുവേദന നിൽക്കും.

ആയുർവ്വേദത്തിലും സിദ്ധവൈദ്യത്തിലും ഔഷധമായി വട്ടപ്പലത്തിന്റെ വിവിധ ഭാഗങ്ങൾ ഉപയോഗിക്കുന്നു, . ഹോമിയോപ്പതിയിലും ഔഷധനിർമ്മാണത്തിന് ഉപയോഗിക്കുന്നു . 

പെരുവലം പുഴുനാശിനിയായി ഉപയോഗിക്കാറുണ്ട്. ചാണകത്തിനു മുകളിൽ ഇത് വേരോടെ പിഴുത് നിരത്തിയാൽ കൊമ്പൻചെല്ലി ചാണകത്തിൽ മുട്ടയിടില്ല, പിന്നീട് ഇത് അഴുകിച്ചേരുന്നതിനാൽ ചാണകത്തിനും ചെറിയ രീതിയിൽ അതിന്റെ ഗുണമുണ്ടായിരിക്കും.﻿


ഏകദേശം 2 മീറ്റർ വരെ ശാഖോപശാഖകളായി വളരുന്ന ഒരു സസ്യമാണിത്. ശിഖരങ്ങൾക്ക് ഏകദേശം ചതുരാകൃതിയാണുള്ളത്. ഹൃദയാകൃതിയിലുള്ള ഇലകൾ വലുതും നനുത്തരോമാവൃതം ആയതും ഏകദേശം 10 സെന്റീമീറ്റർ മുതൽ 25 സെന്റീമീറ്റർ വരെ വിസ്താരമുള്ളതുമാണ്‌. പൂക്കൾ മധ്യഭാഗം പിങ്ക് നിറത്തോടെ വെളുത്ത നിറത്തിൽ കാണപ്പെടുന്നു. കായ്കൾ ഗോളാകൃതിയുള്ളവയും പാകമാകുമ്പോൾ ഏകദേശം കറുത്ത നിറത്തിലുള്ളവയുമാണ്‌.



</doc>
<doc id="117320" url="https://ml.wikipedia.org/wiki?curid=117320" title="അരിവാള">
അരിവാള

മഴക്കാലത്ത് ആദ്യം പ്രത്യക്ഷപ്പെടുന്ന ചെടികളിലൊന്നാണ് അരിവാള അഥവാ മഞ്ഞകാട്ടുകടുക് (ഇംഗ്ലീഷ്: Yellow Spider Flower ശാസ്ത്രീയനാമം:"Cleome viscosa"). ക്ലിയോമേസി കുടുംബത്തിൽ (Cleomaceae Family) ഇവയുടെ മഞ്ഞപൂക്കൾ പെട്ടെന്നു തന്നെ നമ്മുടെ ശ്രദ്ധ ആകർഷിക്കുന്നു. നല്ല വളക്കൂറുള്ള മണ്ണിൽ ഈ ചെടി ഒരു മീറ്റർ വരെ ഉയരത്തിൽ വളരും. തുറസായ സ്ഥലങ്ങളിലാണ് അരിവാള കൂടുതലായി കാണുന്നത്. തണ്ടുകളിലും കായ്കളിലും സ്പർശിച്ചാൽ നേർത്ത ഗന്ധവും ഒട്ടലും അനുഭവപ്പെടും. മഞ്ഞപൂക്കൾക്ക് ഒന്നു മുതൽ 1.5 സെ.മീ വരെ വ്യാസമുണ്ടാകും. ചെടി മൊത്തമായും ഔഷധാവശ്യത്തിന് ഉപയോഗിക്കാറുണ്ട്. പൊട്ടുവെള്ളാട്ടി (Common Psyche) ശലഭത്തിന്റെ ലാർ‌വയുടെ ഭക്ഷണസസ്യങ്ങളിലൊന്നാണ്. വിത്തുവഴിയാണ് പുതിയ ചെടികൾ ഉണ്ടാവുന്നത്. നെൽപ്പാടങ്ങളിൽ ഇത് ഒരു കളയാണ്. 



</doc>
<doc id="117323" url="https://ml.wikipedia.org/wiki?curid=117323" title="കാശി വിശ്വനാഥക്ഷേത്രം">
കാശി വിശ്വനാഥക്ഷേത്രം

ഇന്ത്യയിലെ ഏറ്റവും പ്രശസ്തമായ ശിവക്ഷേത്രമാണ് ഉത്തർപ്രദേശിലെ വാരണാസിയിൽ (കാശി/ബനാറസ്) സ്ഥിതി ചെയ്യുന്ന കാശി വിശ്വനാഥ ക്ഷേത്രം (). ഗംഗയുടെ പടിഞ്ഞാറൻതീരത്ത് സ്ഥിതിചെയ്യുന്ന ഈ ക്ഷേത്രത്തിന് ദ്വാദശജ്യോതിർലിംഗങ്ങളിൽ പ്രമുഖസ്ഥാനമുണ്ട്. ശിവൻ ഇവിടെ വിശ്വനാഥൻ അഥവാ വിശ്വേശ്വരൻ എന്ന പേരിലാണ് അറിയപ്പെടുന്നത്. പ്രാചീനകാലം മുതൽക്കേ ഈ ക്ഷേത്രം ഹിന്ദുത്വവുമായും ശിവപുരാണങ്ങളുമായി ബന്ധപ്പെട്ടു കിടക്കുന്നു. കാശി വിശ്വനാഥക്ഷേത്രം നിരവധി തവണ തകർക്കുകയും ഉയർന്നു വരികയും ചെയ്തിട്ടുണ്ട്. 1194ൽ തന്റെ പടയോട്ടകാലത്ത് മുഹമ്മദ് ഗോറി തകർത്തു ഭവ്യക്ഷേത്ര നിർമ്മാണം നടക്കവേ കുത്തബുദ്ദീൻ ഐബക് ക്ഷേത്രം വീണ്ടും തകർത്തു. 1494ൽ സിക്കന്തർ ലോധി ക്ഷേത്രം തകർത്തെന്നു മാത്രമല്ല തൽസ്ഥാനത്ത് ക്ഷേത്രനിർമ്മാണം നിരോധിക്കുകയും ചെയ്തു. നാടാകെ കൊടും‌വരൾച്ചകൊണ്ട് ഭയന്ന ചക്രവർത്തി നാരായനഭട്ടപണ്ഡിതന്റെ ഇംഗിതത്തിനു വഴങ്ങി മഴ പെയ്യിച്ചാൽ നിരോധനം നീക്കാമെന്നു സമ്മതിച്ചു. 1669ൽ ഔറംഗസേബ് ക്ഷേത്രം തകർത്ത് തൽസ്ഥാനത്ത് പള്ളി പണിതു. 1780ൽ റാണി അഹല്യ ക്ഷേത്രം വീണ്ടും പണിതു. 1835ൽ പഞ്ചാബിലെ രഞ്ജിത് സിങ്ങ് മഹാരാജാവ് ക്ഷേത്രകമാനം 1000 കിലോ സ്വർണ്ണം പൂശുകയുണ്ടായി.



</doc>
<doc id="117334" url="https://ml.wikipedia.org/wiki?curid=117334" title="മഹാകാലേശ്വർ ക്ഷേത്രം">
മഹാകാലേശ്വർ ക്ഷേത്രം

ദ്വാദശജ്യോതിർലിം‌ഗങ്ങളിൽപ്പെടുന്ന പ്രശസ്ത ശിവക്ഷേത്രമാണ് മദ്ധ്യപ്രദേശിലെ ഉജ്ജയിനിയിൽ (അവന്തി) രുദ്രസാഗർ തടാകകരയിൽ സ്ഥിതി ചെയ്യുന്ന ശ്രീ മഹാകാലേശ്വർ ക്ഷേത്രം. ഇവിടുത്തെ ശിവലിം‌ഗം സ്വയം‌ഭൂവാണെന്ന് വിശ്വസിക്കുന്നു. ജ്യോതിർലിംഗങ്ങളിലെ ഏക സ്വയം‌ഭൂലിംഗ ഇതാണ്. മഹാകാലേശ്വരൻ എന്ന പേരിലാണ് ശിവൻ ഇവിടെ അറിയപ്പെടുന്നത്. പ്രാചീന കാലത്ത് അവന്തി എന്ന പേരിൽ അറിയപ്പെട്ടിരുന്ന ഉജ്ജയിനിയിൽ ചന്ദ്രസേനമഹാരാജാവിന്റെ രക്ഷാർത്ഥം മഹാകാലേശ്വരൻ അവതരിച്ചതായാണ് വിശ്വസിക്കുന്നത്. ദക്ഷിണദിക്കിലേക്കാണ് മഹാകാലേശ്വര ദർശനം. മഹാകലേശ്വരക്ഷേത്ര ശ്രീകോവിലിലെ ഗർഭഗൃഹത്തിനുള്ളിൽ ഒരു ശ്രീയന്ത്രം തലകീഴായി കെട്ടിതൂക്കിയിട്ടുണ്ട്. ക്ഷേത്രത്തിന് അഞ്ചു നിലകളുണ്ട്. മൂന്നാം നിലയിലെ നാഗചന്ദ്രേശ്വരനെ നാഗപഞ്ചമി ദിനം മാത്രമേ ദർശിക്കാൻ കഴിയൂ.


</doc>
<doc id="117335" url="https://ml.wikipedia.org/wiki?curid=117335" title="മിഥില">
മിഥില

രാമായണത്തിലെ വിദേഹപുരിയുടെ തലസ്ഥാനമാണ് മിഥില. സീതയുടെ പിതാവായ ജനകൻ ഭരിച്ചിരുന്നത് ഇവിടെയാണ്. പ്രാചീനകാലത്ത് ഇവിടം വിദ്യയുടേയും സംസ്കാരത്തിന്റേയും തലസ്ഥാനമഅയിരുന്നു. വിശ്വാമിത്രൻ, വാല്മീകി, ജനകൻ, യാജ്ഞവാൽക്യൻ, ഗൗതമൻ തുടങ്ങിയ ആചാര്യന്മാരാൽ പരിപോഷിപ്പിക്കപ്പെട്ട മിഥിലയിലെ വിശ്വവിദ്യാലയം വിക്രമശിലയുടെ തകർച്ചയോടെ പ്രശസ്തിയിലേക്ക് കുതിച്ചു കയറി. വേദോപനിഷത്തുകൾക്കും, സ്മൃതികൾക്കും പ്രശസ്തമായ ഈ കേന്ദ്രം മൂന്നു ശതാബ്ദത്തിലധികം നിലകൊണ്ടു. മിഥിലയിൽ വിശ്വാമിത്ര-ഗൗതമ-യാജ്ഞ്യവൽക്യ-വാല്മീക്യാശ്രമങ്ങളുണ്ടായിരുന്നുവെന്നു കരുതപ്പെടുന്നു. ജങ്കരാജക്കന്മാരുടെ പുരോഹിതന്മാർ ഗൗതമവംശക്കാരായിരുന്നു. ജനകപൂരിൽ കപിലേശ്വരം, കൂപേശ്വരം, ശീലനാഥം, കല്യാണേശ്വരം, ജലേശ്വരം, ക്ഷീരേശ്വരം, മിഥിലേശ്വരം തുടങ്ങി നിരവധി ശിവക്ഷേത്രങ്ങളും രാമാ-ജാനകി-ദശരഥക്ഷേത്രങ്ങളുമുണ്ട്.


</doc>
<doc id="117336" url="https://ml.wikipedia.org/wiki?curid=117336" title="പ്രാചീനഭാരതത്തിലെ വിദ്യാഭ്യാസകേന്ദ്രങ്ങൾ">
പ്രാചീനഭാരതത്തിലെ വിദ്യാഭ്യാസകേന്ദ്രങ്ങൾ



</doc>
<doc id="117342" url="https://ml.wikipedia.org/wiki?curid=117342" title="ഹോറ്റ്സിൻ">
ഹോറ്റ്സിൻ

തെക്കേ അമേരിക്കയുടെ വടക്കുകിഴക്കൻ ഭാഗങ്ങളിൽ മാത്രം കാണപ്പെടുന്ന ഒരിനം പക്ഷിയാണ് ഹോറ്റ്സിൻ () (ശാസ്ത്രനാമം: "ഒപ്പിസ്തകോമസ് ഹോസിൻ"). ഒപ്പിസ്തകോമിഡേ കുടുബത്തിലെ ഒരേയൊരു സ്പീഷീസാണിത്. ഗയാനയുടെ ദേശീയ പക്ഷിയാണിത്.

കാഴ്ച്ചയിൽ വാൻ‌‌കോഴി (pheasant) യോട് സാദൃശ്യമുള്ള ഈ പക്ഷിക്ക് ഉദ്ദേശം മുക്കാൽ മീറ്റർ നീളമുണ്ട്. മെലിഞ്ഞ ശരീരത്തിന് തവിട്ടുനിറമാണ്; മാറിൽ വിളറിയ മഞ്ഞനിറത്തിലുള്ള വരകൾ കാണാം. താരതമ്യേന ചെറിയ തല, നീണ്ടുനേർത്ത കഴുത്ത്, കുറുകി തടിച്ച കൊക്ക് എന്നിവ ഇതിന്റെ പ്രത്യേകതകളായിപ്പറയാം. തലയിൽ കട്ടികൂടിയ തൂവലുകളാൽ രൂപം‌‌പൂണ്ട ഒരു ശിഖ (crest) കാണാം. ബലമേറിയ കാലുകൾ അധികം വലിപ്പമുള്ളവയല്ല; വിരലുകൾ നീണ്ടതും ബലമുള്ളതുമാണ്; ചിറകുകളും വാലും നീണ്ട് വൃത്താകൃതിയിലിരിക്കുന്നു. വാലിൽ ശരിയായി ഉറച്ചിട്ടില്ല എന്നു കാഴ്ച്ചയിൽ തോന്നുന്ന പത്ത് തൂവലുകൾ കാണാം. പരുഷമായ കരച്ചിലും, വിരസമായ ചിലമ്പലും ഇത് പുറപ്പെടുവിക്കുന്നു.

ആമസോൺ പ്രദേശങ്ങൾ മുതൽ വ്ടക്കൊട്ട് ഗിയാനസ് വെനിസൂല വഴി കിഴക്കൻ കൊളമ്പിയ വരെയുള്ള നദിക്കരകളിലെ ചെറുവൃക്ഷങ്ങളാണ് ഇവയുടെ വാസസ്ഥലങ്ങൾ. പത്തുമുതൽ അമ്പതുവരെ പക്ഷികളുടെ ചെറുസംഘങ്ങളായി ഇവ കഴിയുന്നു. രണ്ടു മുതൽ ഏഴുമീറ്റർ വരെ ഉയരമുള്ള വൃക്ഷശാഖകളിൽ അടുക്കും ചിട്ടയുമില്ലാതെ ചുള്ളികമ്പുകൾ ചേർത്തുവച്ചുണ്ടാക്കുന്ന ചെറിയ തട്ടുകളാണ് ഇവയുടെ കൂടുകൾ. ആണും പെണ്ണും ചേർന്നുണ്ടാക്കുന്ന ഈ കൂടിനുള്ളിൽ പെൺപക്ഷി ഒരു തവണ രണ്ടു മൂന്നു മുട്ടകളിടുന്നു. വെള്ളനിറമുള്ള മുട്ടയിൽ തവിട്ടു പുള്ളികൾ ഉണ്ടാവും.

മുട്ട വിരിയുന്നതിന് 28 ദിവസം വേണ്ടിവരും. അടയിരിക്കൽ മറ്റുചില പക്ഷികളെപ്പോലെ ആണും പെണ്ണും മാറിമാറി ചെയ്യാറുണ്ടോ എന്നവിവരം ഇതുവരെ അറിവായിട്ടില്ല. മുട്ട വിരിഞ്ഞിറങ്ങുന്ന കുഞ്ഞുങ്ങൾ അനേകം പ്രത്യേകതകളുള്ളവയാണ്. തൂവലുകളില്ലാതെ ഏതാണ്ടു നഗ്നമായ ശരീരത്തോടുകൂടിയ കുഞ്ഞുങ്ങൾക്ക്, ഓരോ ചിറകിന്റെയും അറ്റത്തായി ശരിയായി വളർന്ന രണ്ടു നഖങ്ങൾ കാണാം. വിരിഞ്ഞിറങ്ങിയാലുടൻ കുഞ്ഞുങ്ങൾ, ഇഴജന്തുക്കളെപ്പോലെ, കാലും ചിറകും ഉപയോഗിച്ച് ഇഴയാനാരംഭിക്കുന്നു കൂട്ടിൽ നിന്നും ഇഴഞ്ഞു പുറത്തു കടക്കുമ്പോൾ മരക്കൊമ്പുകളിൽ പിടിക്കുന്നതിനാണ് ചിറകിലെ നഖങ്ങൾ. വിരിഞ്ഞിറങ്ങി ആദ്യത്തെ രണ്ടു മൂന്നാഴ്ച്ചക്കുള്ളിൽ ഈ നഖങ്ങൾ അപ്രത്യക്ഷമാകുന്നു. വളർച്ചയെത്തിയ പക്ഷികളിൽ നഖങ്ങളുടെ ലാഞ്ഛനപോലും കാണുകയില്ല. ഖഗപരിണാമത്തിൽ എന്നേ നാമാവശേഷമായിക്കഴിഞ്ഞ ഒരു കണ്ണിയെ ചിറകിൽ നഖമുള്ള ഈ പക്ഷികുഞ്ഞുങ്ങൾ പ്രധിനിദാനം ചെയ്യുന്നതായി ശാസ്ത്രജ്ഞർ വിസ്വസിക്കുന്നു.

നീന്തലിലുള്ള വൈദഗ്ദ്ധ്യം ഈ പക്ഷികുഞ്ഞുങ്ങളുടെ മറ്റൊരു പ്രത്യേകതയാണ്. വെള്ളത്തിൽ വീണുപോകുന്നപക്ഷം നീന്തി കരയ്ക്കു കയറി കൂട്ടിൽ തിരിച്ചെത്താൻ ഇവയ്ക്കു കഴിവുണ്ട്. മറ്റുപക്ഷികളിലൊന്നിലും ഈ സവിശേഷത കാണാനില്ല. മുതലയുടേതുപോലുള്ള ഗന്ധവും പക്ഷിയെക്കാളേറെ "റെപ്ടൈലുകളോടുള്ള" ശബ്ദസാദൃശ്യവും ഹോട്സിനുകളുടെ മറ്റു പ്രത്യേകതകളാകുന്നു.

പറക്കുന്നതുള്ള പേശികൾ ഈ പക്ഷികളിൽ ഒട്ടും വികസിച്ചിട്ടില്ലാത്തതിനാൽ വളരെ കുറച്ചു ദൂരം മാത്രമേ ഇവയ്ക്കു പറക്കാനാവൂ. ഇക്കാരണത്താൽ ഓരോപക്ഷിക്കൂട്ടവും ഓരോസ്ഥലത്തും ഏതാണ്ട് ഒറ്റപ്പെട്ട മാതിരിയാണ് കഴിയുന്നത്. ഇപ്രകാരം തലമുറകളായി ഒരേസ്ഥലത്തു തന്നെ കഴിയുന്ന പല പക്ഷികൂട്ടങ്ങളെയും കണ്ടെത്താവുന്നതാണ്.

പ്രാകൃതങ്ങളും അതേസമയം അങ്ങേയറ്റം സവിശേഷവത്കരിക്കപ്പെട്ടവയുമായ സ്വഭാവങ്ങളുടെ ഏകീകരണം പ്രദർശിപ്പിക്കുന്ന ഹോട്സിനുകളുടെ സ്ഥാനനിർണയം പ്രയാസമുള്ള കാര്യമായിത്തീർന്നിരിക്കുന്നു. ഒരു നിയന്ത്രിതമേഖലയിൽ ശതാബ്ദങ്ങളായി യാതൊരുമാറ്റവും സംഭവിക്കാതെ തുടർന്നുവരുന്ന ഒന്നായാണ് ശസ്ത്രജ്ഞന്മാർ ഇതിനെ കാണുന്നത്. ആധുനിക പക്ഷികളുടെ പ്രപൂർ‌‌വികരിൽ ദൃശ്യമായിരുന്ന സ്വഭാവസവിശേഷതകളെ ഹോട്സിനുകൾ അനുസ്മരിപ്പിക്കുന്നതായി കരുതപ്പെടുന്നു. ഈ പക്ഷിക്കു ചിറകിൽ നഖങ്ങൾ കാണപ്പെടുന്നു.



</doc>
<doc id="117358" url="https://ml.wikipedia.org/wiki?curid=117358" title="കത്ത്">
കത്ത്

ആശയവിനിമയത്തിനായി ഉപയോഗിക്കുന്ന ചിരപ്രതിഷ്ട നേടിയ ഒരു മാദ്ധ്യമം ആണ് കത്ത്. ഒരാൾ മറ്റൊരാൾക്കോ സ്ഥാപനത്തിനോ വേണ്ടി എഴുതുന്ന ഒരു സന്ദേശമാണിത്. നൂറ്റാണ്ടുകളുടെ പഴക്കമുണ്ട് കത്തിന്റെ ചരിത്രത്തിന്. ഇന്ന് കടലാസിലും ഇലക്ട്രോണിക്ക് രൂപത്തിലും കത്തുകൾ അയക്കുന്നുണ്ടെങ്കിലും പണ്ടുകാലത്ത് താളിയോലകളിലും പാപ്പിറസ്സ് ചെടിയുടെ ഇലകളിലും മറ്റും കത്തുകൾ എഴുതിയിരുന്നു. എഴുതിത്തീർന്ന കത്ത് വിവിധ രീതികളിലാണ് സ്വീകർത്താവിലേക്ക് എത്തിച്ചേരുന്നത്. ഇന്ന് തപാൽ സംവിധാനങ്ങളിലൂടെയും ഇന്റർനെറ്റിലൂടെയും മറ്റുമാണ് കത്തുകളുടെ കൈമാറ്റം നടക്കുന്നത്. 
നൂറ്റാണ്ടുകളുടെ പഴക്കം കത്തെഴുത്തിന് വിവിധ ശൈലികൾ രൂപപ്പെടുത്തിയിട്ടുണ്ട്. ഓരോ രാജ്യങ്ങളിലും കത്തെഴുതുന്നതിന്റെ ശൈലിയിൽ ചെറിയ വ്യതിയാനങ്ങൾ കാണാവുന്നതാണ്. സുഹൃത്തുക്കൾക്ക് അയക്കുന്ന കത്തിന്റെ ശൈലിയും സ്ഥാപനമേധാവിക്ക് അയക്കുന്ന കത്തിന്റെ ശൈലിയും വ്യത്യസ്തമാണ്. ഇതേ പോലെ സ്വീകർത്താവിനെ ആശ്രയിച്ച് വ്യത്യസ്ത ശൈലികൾ രൂപപ്പെട്ടിട്ടുണ്ട്.
ഇന്റർനെറ്റിന്റെ ആവിർഭാവം കത്തെഴുത്തിന്റെ ശൈലികൾക്ക് പിന്നെയും വ്യതിയാനങ്ങൾ വരുത്തിയിട്ടുണ്ട്.


</doc>
<doc id="117365" url="https://ml.wikipedia.org/wiki?curid=117365" title="ആലങ്കോട്">
ആലങ്കോട്

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമമാണ്‌ ആലങ്കോട് ..


</doc>
<doc id="117369" url="https://ml.wikipedia.org/wiki?curid=117369" title="പള്ളിക്കൽ (വിവക്ഷകൾ)">
പള്ളിക്കൽ (വിവക്ഷകൾ)

പള്ളിക്കൽ എന്ന പേരിൽ താഴെക്കാണുന്ന ഒന്നിലധികം സ്ഥലങ്ങളുണ്ട്.


</doc>
<doc id="117374" url="https://ml.wikipedia.org/wiki?curid=117374" title="അയിരൂർ (വിവക്ഷകൾ)">
അയിരൂർ (വിവക്ഷകൾ)

അയിരൂർ എന്ന പേരിൽ താഴെക്കാണുന്ന ഒന്നിലധികം സ്ഥലങ്ങളുണ്ട്.


</doc>
<doc id="117376" url="https://ml.wikipedia.org/wiki?curid=117376" title="അയിരൂർ (തിരുവനന്തപുരം)">
അയിരൂർ (തിരുവനന്തപുരം)

തിരുവനന്തപുരം ജില്ലയിലെ ചിറയിൻകീഴ് താലൂക്കിലെ ഒരു ഗ്രാമമാണ് അയിരൂർ ..

കേരളത്തിലെ ചെറിയ നദികളിലോന്നായ ആയിരൂപുഴയുടെ തീരത്താണ് അയിരൂർ സ്ഥിതി ചെയ്യുന്നത് . തിരുവനന്തപുരം ജില്ലയിലെ കായലുകളിലോന്നായ ഇടവ-നടയറ കായൽ ഈ ഗ്രാമത്തിലാണ് സ്ഥിതി ചെയ്യുന്നത്.


</doc>
<doc id="117386" url="https://ml.wikipedia.org/wiki?curid=117386" title="അമ്പൂരി ഗ്രാമപഞ്ചായത്ത്">
അമ്പൂരി ഗ്രാമപഞ്ചായത്ത്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് അമ്പൂരി . 
പെരുങ്കടവിള ബ്ലോക്ക് പഞ്ചായത്തിന്റെ ഭാഗമാണിത്. അമ്പൂരി ഗ്രാമപഞ്ചായത്തിന്റെ തെക്കുകിഴക്കുഭാഗത്ത് തമിഴ്നാടാണ്. തെക്കുഭാഗത്ത് വെള്ളറട ഗ്രാമപഞ്ചായത്തും തെക്കുപടിഞ്ഞാറ് ആര്യൻകോട് പഞ്ചായത്തും പടിഞ്ഞാറ് കള്ളിക്കാട് പഞ്ചായത്തുമാണ് മറ്റ് അതിരുകൾ. നെയ്യാർ വന്യമൃഗസങ്കേതത്തിന്റെ ഭാഗമായ വനത്താൽ ചുറ്റപ്പെട്ടതാണ് അമ്പൂരിയുടെ കിഴക്കുഭാഗം.

പശ്ചിമഘട്ടത്തിന്റെ താഴ് ഭാഗത്തായാണ്‌ അമ്പൂരി സ്ഥിതി ചെയ്യുന്നത്.


</doc>
<doc id="117388" url="https://ml.wikipedia.org/wiki?curid=117388" title="ആര്യനാട് ഗ്രാമപഞ്ചായത്ത്">
ആര്യനാട് ഗ്രാമപഞ്ചായത്ത്

തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു ഗ്രാമപഞ്ചായത്താണ് ആര്യനാട്. വെള്ളനാട് ബ്ലോക്ക് പഞ്ചായത്തിന്റെ ഭാഗമാണിത്.

നീഗ്രോ വർഗത്തിൽപ്പെട്ട ദ്രാവിഡർ തന്നെയാണ് ഇവിടുത്തെ ആദിമ നിവാസികൾ. കാലാന്തരത്തിൽ കർണാടകത്തിൽ നിന്നും തമിഴ്നാട്ടിൽ നിന്നും കൂടുതൽ ജനങ്ങൾ കുടിയേറി. നൂറ്റാണ്ടുകൾക്ക് മുമ്പ് ഈ പ്രദേശം പ്രഗല്ഭരായ പ്രഭുകുടുംബങ്ങളുടെ ആസ്ഥാനമായിരുന്നു. കോട്ടയ്ക്കകം, കാവൽപുരമുക്ക് തുടങ്ങീയ സ്ഥലപേരുകൾ ഇതിനുദാഹരണമാണ്. എ.ഡി. ഒന്നാം ശതകം മുതൽ പത്താം ശതകം വരെ ആര്യരാജാവിന്റെ ഭരണത്തിൻ കീഴിലായിരുന്നു ഈ പ്രദേശം എന്നു കരുതപ്പെടുന്നു. 
"ആര്യ" എന്ന ശബ്ദത്തിന് ശ്രേഷ്ഠം, മനോഹരം എന്നൊക്കെ അർത്ഥമുണ്ട്. കുന്നുകളും മരങ്ങളും കൂടി അതിമനോഹരമായിരിക്കുന്നത് ആർക്കും കാണാൻ കഴിയും. അക്കാരണത്താൽ മനോഹരമായ നാട്- ആര്യമായ നാട് ആര്യനാട് ആയി മാറി. 

ഇപ്പോഴത്തെ പ്രൈമറി ഹെൽത്ത് സെന്റർ പ്രവർത്തിക്കുന്ന സ്ഥലത്താണ് ആര്യനാട് പഞ്ചായത്തിലെ ആദ്യത്തെ സ്കൂളായ പഴയതെരുവ് പ്രൈമറി സ്കൂൾ സ്ഥാപിക്കപ്പെട്ടത്. 
ഈ പഞ്ചായത്തിലെ ആദ്യകാല റോഡുകളിൽ പ്രധാനപ്പെട്ടതായിരുന്നു കോട്ടൂർ-അംബാസമുദ്രം റോഡ്.

1953 ഓഗസ്റ്റ് 15 നാണ് ആര്യനാട് പഞ്ചായത്ത് രൂപീകൃതമായത്. വടക്ക് പൊൻമുടി മുതൽ തെക്ക് പൂവച്ചൽ പഞ്ചായത്തിന്റെ അതിർത്തിയിലെ പേഴുംമൂട് വരെയുള്ള പ്രദേശമായിരുന്നു ആര്യനാട് പഞ്ചായത്ത്.


ഭൂപ്രകൃതി അനുസരിച്ച് പഞ്ചായത്തിനെ മലമ്പ്രദേശങ്ങൾ, ഉയർന്ന കുന്നിൻ പ്രദേശങ്ങൾ, ചരിവുകൾ, താഴ്വാരങ്ങൾ എന്നിങ്ങനെ തിരിച്ചിരിക്കുന്നു. പഞ്ചായത്തിലെ മണ്ണിനങ്ങളെ പ്രധാനമായും വനപ്രദേശമണ്ണ്, ലാറ്ററേറ്റ് മണ്ണ്, എക്കൽ മണ്ണ് എന്നിങ്ങനെ തിരിച്ചിരിക്കുന്നു. 
കരമനയാറിന്റെ പോഷകനദികളും തോടുകളും കുളങ്ങളുമാണ് ഇവിടുത്തെ പ്രധാന ജലസ്രോതസ്സുകൾ. 
ചുഴ ഭഗവതി മുട്ടത്ത് കാൽകോണം മല്ലൻ തമ്പുരാൻ, പുളിമൂട്ടിൽ കണ്ഠൻ ശാസ്താവ് ,ചെമ്പക മംഗലം ഭദ്രകാളി ക്ഷേത്രം, അയ്യൻകാലാ മഠംതുടങ്ങിയവ പഞ്ചായത്തിലെ ആരാധനാലയങ്ങളാണ്.



</doc>
<doc id="117397" url="https://ml.wikipedia.org/wiki?curid=117397" title="പായിപ്ര">
പായിപ്ര

കേരളത്തിലെ മൂവാറ്റുപുഴ താലൂക്കിലെ ഒരു ഗ്രാമമാണ്‌ പായിപ്ര. പൊയാലി മല ഉൾക്കൊള്ളുന്ന ചരിത്ര പ്രധാനമയ പ്രദേശമാണിത്.


</doc>
<doc id="117408" url="https://ml.wikipedia.org/wiki?curid=117408" title="തെങ്കാശിപ്പട്ടണം">
തെങ്കാശിപ്പട്ടണം

റാഫി മെക്കാർട്ടിന്റെ സംവിധാനത്തിൽ സുരേഷ് ഗോപി, ലാൽ, ദിലീപ്, സംയുക്ത വർമ്മ, ഗീതു മോഹൻദാസ്, കാവ്യ മാധവൻ എന്നിവർ പ്രധാനവേഷങ്ങളിൽ അഭിനയിച്ച് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് തെങ്കാശിപട്ടണം. ലാൽ ക്രിയേഷൻസിന്റെ ബാനറിൽ ലാൽ നിർമ്മിച്ച ഈ ചിത്രം വിതരണം ചെയ്തത് ലാൽ റിലീസാണ് . കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് റാഫി മെക്കാർട്ടിൻ ആണ്.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് സുരേഷ് പീറ്റേഴ്സ് ആണ്. ഗാനങ്ങൾ വിപണനം ചെയ്തത് മാഗ്ന സൌണ്ട്.





</doc>
<doc id="117417" url="https://ml.wikipedia.org/wiki?curid=117417" title="മേനക (വിവക്ഷകൾ)">
മേനക (വിവക്ഷകൾ)


</doc>
<doc id="117422" url="https://ml.wikipedia.org/wiki?curid=117422" title="ചിത്രകൂടം">
ചിത്രകൂടം

ശാന്തരസം തൂകി നിൽക്കുന്ന വനമായി വാല്മീകി രാമായണത്തിൽ വിശേഷിപ്പിച്ചിരിക്കുന്ന മേഖലയാണ് ചിത്രകൂടം. മഹർഷിമാരുടേയും ആശ്രമത്തിന്റേയും സന്നിധ്യം ഇവിടെയുള്ള സ്വാഭാവിക പരിസ്ഥിതിയെ പരിഷ്കരിച്ചിരിക്കുന്നതായി കാണാം.മന്ദാകിനി നദിയുടെ സാമീപ്യവും ചിത്രകൂടത്തെ മനോഹരമാക്കുന്നു.
അളകനന്ദയുടെ ഒരു കൈവഴിയായാണ് മന്ദാകിനി അറിയപ്പെടുന്നത്. ഇവിടെ കുടിൽ കെട്ടി പാർത്തുകൊള്ളൂ എന്നാണ് ഭരദ്വാജമുനി ശ്രീരാമനോടു പറയുന്നത്. ചിത്രകൂടം എന്ന പർ‌വ്വതം മൂന്നര യോജന (5 മൈൽ) അകലെയാണെന്നും അതിനു ചുറ്റും കൊടും കാടാണെന്നും പറയുന്നുണ്ട്. ഈ കാട് പൂമരങ്ങൾ നിറഞ്ഞ ഒരു താഴ്വര(സമതലഭൂമി) ആണെന്ന് വർണ്ണനകളിലൂടെ വ്യക്തമാക്കുന്നു. (അയോദ്ധ്യാകാണ്ഡം 56:6-9). ഇവ കൂടാതെ അരുവികളെക്കുറിച്ചും വാല്മീകി വിവരിക്കുന്നുണ്ട്. പൂമരങ്ങൾ കൂടാതെ വളരെ ഉയർന്ന വന്മരങ്ങളും അവിടെ ഉള്ളതായും രാമായണത്തിൽ പറയുന്നു. വേണു, വേത്ര എന്നീ പുൽ‌വർഗ്ഗങ്ങളെക്കുറിച്ച് പറയുന്ന വാല്മീകി അവയ്ക്കിടയിൽ ഇന്ദ്രഗോപൻ എന്ന ചുവന്ന നിറമുള്ള ഷഡ്പദജീവികൾ ധാരാളമുള്ളതായും വ്യക്തമാക്കുന്നു. മറ്റൊരു സവിശേഷതയാണ് കിന്നരന്മാരെന്നും വിദ്യാധരന്മാരെന്നും പേരുള്ള കാട്ടുമനുഷ്യർ.

ഒട്ടേറെ സിദ്ധപുരുഷന്മാരും അവിടെയുള്ളതായി പറയുന്നു. ജലപക്ഷികളും അല്ലാത്തവയുമായി നിരവധി പക്ഷികളെക്കുറിച്ചും മദ്ധ്യേന്ത്യയിലെ കാടുകളിൽ സാധാരണമായ ജന്തുക്കളെക്കുറിച്ചും വാല്മീകി വിശദമാക്കുന്നുണ്ട്. ഈ പ്രത്യേകതകളെല്ലാം കണക്കിലെടുത്താൽ ഇലപൊഴിയും കാടുകളിലേതയിരുന്നു (Tropical Deciduous Forests) ചിത്രകൂടത്തിലെ വനങ്ങളുടെ പരിസ്ഥിതിസ്വഭാവം അക്കാലത്തു് എങ്ങനെയുള്ളതായിരുന്നു എന്നു കണ്ടെത്താം.



</doc>
<doc id="117423" url="https://ml.wikipedia.org/wiki?curid=117423" title="മണികണ്ഠൻ പക്ഷി">
മണികണ്ഠൻ പക്ഷി

വനപ്രദേശങ്ങളിലും ഇടതൂർന്ന അടിക്കാടുകളിലും കാണപ്പെടുന്ന ഒരു പക്ഷിയാണ് മണികണ്ഠൻ പക്ഷി (ഇംഗ്ലീഷ്: Black Crested Bulbul ശാസ്ത്രീയനാമം: "Pycnonotus melanicterus") ബുൾബുൾ ഇനത്തിൽ പെട്ട പക്ഷികളാണ്. പൊന്തകാടുകളിൽ കഴിയുന്ന ഇവയുടെ വർണ്ണഭംഗി വിശേഷമാണ്. തലയും കഴുത്തിനു പിൻ‌വശവും കറുപ്പാണ്. മുഖത്തിന്റെ വശങ്ങൾക്കും കറുപ്പുനിറമായിരിക്കും. താടി, തൊണ്ട, കഴുത്തിന്റെ മുൻപകുതി എന്നിവയൊട്ടാകെ നല്ല ചുവപ്പു നിറവും, പുറം, ചിറകുകൾ, വാൽ എന്നിവയെല്ലാം മഞ്ഞ കലർന്ന ഇളം‌പച്ചനിറവുമായിരിക്കാം. ചിറകുകളുടെ പിൻപകുതിക്ക് തവിട്ട് നിറമാണുണ്ടാകുക.ശരീരത്തിനടിവശം തിളക്കമുള്ള മഞ്ഞ നിറവും. കൂട്ടം ചേർന്നു നടക്കാനിഷ്ടമല്ലാത്ത ഇവ അധികം ദൂരേക്ക് ഇര തേടി പറക്കാറില്ല. മണികൺഠൻ പക്ഷി നല്ല ശബ്ദത്തിൽ പാടും. പശ്ചിമഘട്ടത്തിൽ കാണപ്പെടുന്ന ഇനം തലയിൽ ശിഖ ഇല്ല എന്നതിനാൽ പ്രത്യേകതയർഹിക്കുന്നു. ഗോവയുടെ സംസ്ഥാന പക്ഷിയാണ് മണികണ്ഠൻ.


</doc>
<doc id="117424" url="https://ml.wikipedia.org/wiki?curid=117424" title="മേനിപ്രാവ്">
മേനിപ്രാവ്

തെക്കെ ഏഷ്യയിലുടനീളം കാണുന കാട്ടുപക്ഷിയാണ് മേനിപ്രാവ് (ഇംഗ്ലീഷ്: Green imperial Pigeon ശാസ്ത്രീയനാമം: "Ducula aenea") ഇന്ത്യ മുതൽ ഇന്തോനേഷ്യ വരെയുള്ള കാടുകളിൽ ഇവയെ കാണാം. സ്വന്തമായി കൂടൊരുക്കുന്ന ഇവ ഒരൊറ്റ മുട്ട മാത്രമാണ് ഇടുന്നത്. ചുള്ളികമ്പുകൾകൊണ്ടുണ്ടാക്കുന്ന കൂട്ടിനുള്ളിൽ ഒതുക്കി വയ്ക്കുന്ന മുട്ടയ്ക്ക് വെളുപ്പ് നിറമാണ്. വൃക്ഷങ്ങളുടെ ഉയർന്ന കൊമ്പുകളിൽ ജീവിക്കുന്ന ഇവ സസ്യാഹാരികളാണ്. 45 സെ.മീയോളം നീളം ഇവയ്ക്ക് വരും. പ്രാവിനങ്ങളിൽ ഏറ്റവും വലിപ്പമുള്ളവയാണ് മേനിപ്രാവുകൾ. വാലിനും, ശരീരത്തിന്റെ മുകൾ ഭാഗത്തിനും തിളങ്ങുന്ന പച്ചനിറമാണ്. തലയും അടിവശവും വെളുപ്പ് നിറമാണ്. മേനിപ്രാവുകളിൽ ആണും പെണ്ണും കാണുവാൻ ഒരുപോലെയാണ്. കൂട്ടമായി കഴിയാനിഷ്ടപ്പെടാത്തവയാണെങ്കിലും അപൂർ‌വ്വമായി ചെറുസംഘങ്ങളായി കാണാം. മേനിപ്രാവുകൾക്ക് ഉച്ചത്തിലുള്ളതും മുഴങ്ങുന്നതുമായ ശബ്ദമാണ്. മഹാരാഷ്ട്രയുടേയും ത്രിപുരയുടേയും സംസ്ഥാന പക്ഷിയാണ്.



</doc>
<doc id="117431" url="https://ml.wikipedia.org/wiki?curid=117431" title="അന്തരീക്ഷമലിനീകരണം">
അന്തരീക്ഷമലിനീകരണം

അന്തരീക്ഷത്തിൽ‍ പുകയും വിഷവാതകങ്ങളും മറ്റു രാസപദാർഥങ്ങളും കലരുന്നതുമൂലം ഉണ്ടാകുന്ന മലിനീകരണമാണ്‌ അന്തരീക്ഷമലിനീകരണം. മനുഷ്യന്റേയും ഭൂമിയിലെ മറ്റു ജീവജാലങ്ങളുടേയും നിലനിൽപ്പിന്‌ തന്നെ ഇത് ഭീഷണിയാകാനിടയുണ്ട്. പ്രകൃതിയിലെ മനുഷ്യരുടെ ഇടപെടൽ മൂലവും മറ്റ് നൈസർഗികമായ കാരണങ്ങളാലും അന്തരീക്ഷ മലിനീകരണം സംഭവിയ്ക്കുന്നു.ഭൌമോപരിതലത്തിനു സമീപത്തുള്ള അന്തരീക്ഷപാളിയായ ട്രോപോസ്ഫിയറിലാണ് സാധാരണയായി വിഷവാതകങ്ങൾ ലയിക്കുന്നത്.

ഗാർഹിക മലിനീകരണവും നഗരങ്ങളിലെ മോശമായ അന്തരീക്ഷ സ്ഥിതിയുമാണ് 2008 ലെ ബ്ലാക്ക്‌സ്മിത് ഇൻസ്റ്റിറ്റ്യൂട്ട് എന്ന എൻ ജി ഒ യുടെ ലോക മലിന ഇടങ്ങളുടെ പ്രസിദ്ധീകരണത്തിൽ അന്തരീക്ഷ മലിനീകരണത്തിന്റെ ഗുരുതര പ്രശ്നങ്ങളായി ചൂണ്ടി കാണിയ്ക്കുന്നത് .2014 ലെ ലോകാരോഗ്യ സംഘടനയുടെ പ്രസിദ്ധീകരണ പ്രകാരം 2012 ൽ 70 ദശ ലക്ഷം ആളുകളുടെ മരണത്തിന് അന്തരീക്ഷ മലിനീകരണം കാരണമായി വർത്തിച്ചിട്ടുള്ളതായി പറയുന്നു , അന്താരാഷ്ട ഊർജ ഏജൻസിയും ഇതിനെ ശരിവയ്ക്കുന്നു.

മനുഷ്യനോ ആവാസ വ്യവസ്ഥയ്ക്ക് തന്നെയോ ഹാനികരമായി ബാധിയ്ക്കുന്ന വായുവിലെ പദാർഥങ്ങളാണ് അന്തരീക്ഷ മലിനീകാരികൾ . ഇവ പലപ്പോഴും നൈസർഗികമോ മനുഷ്യ നിർമിതമോ ആയ ഖര പദാർത്ഥങ്ങളോ , ദ്രാവക തുള്ളികളോ , വാതകങ്ങളോ ആണ്.മലിനീകാരികളെ പ്രധാനമായും പ്രാഥമിക മലിനീകാരികൾ ( പ്രൈമറി പൊല്യൂട്ടൻസ് ) എന്നും ദ്വിതീയ മലിനീകാരികൾ ( സെക്കന്ററി പൊല്യൂട്ടൻസ് ) എന്നും രണ്ടായി തരം തിരിച്ചിരിയ്ക്കുന്നു . 

അഗ്നി പർവ്വത സ്‌ഫോടനങ്ങളിൽ നിന്നുള്ള ചാരങ്ങളായും വാഹനങ്ങളിൽ നിന്നും കാർബൺ മോണോക്‌സൈഡ് വാതകമായും ഫാക്ടറികളിൽ നിന്നും സൾഫർ ഡയോക്‌സൈഡ് സംയുക്തമായും പ്രാഥമിക മലിനീകാരികൾ അന്തരീക്ഷത്തിൽ എത്തിച്ചേരുന്നു .ദ്വിതീയ മലിനീകാരികൾ സാധാരണയായി അന്തരീക്ഷത്തിൽ നേരിട്ട് ലയിക്കുന്നില്ല . ഇവ പ്രാഥമിക മലിനീകാരികളുടെ പരസ്പര സമ്പർക്കം മൂലം രൂപം കൊള്ളുന്നവയാണ് .ഭൗമോപരിതലത്തിന് സമീപം കാണപ്പെടുന്ന ഓസോൺ സംയുക്തം ഇതിന് ഒരു ഉദാഹരണമാണ്. എന്നാൽ ചില പദാർത്ഥങ്ങൾ പ്രാഥമിക ദ്വിതീയ മലിനീകാരികളായി ഒരേ സമയം വർത്തിയ്ക്കാറുണ്ട് .ഇവ നേരിട്ട് വായുവിൽ കലരുന്നവയോ മറ്റു പ്രാഥമിക മലിനീകാരികളുമായുള്ള സമ്പർക്കത്താൽ രൂപം കൊള്ളുന്നവയോ ആണ്. .

പല രീതിയിലാണ്‌ മാലിന്യങ്ങൾ അന്തരീക്ഷത്തിലെത്തിച്ചേരുന്നത്. സമുദ്രജലം ബാഷ്പീകരിച്ചുണ്ടാവുന്ന ലവണകണികകൾ‍, സജീവ അഗ്നിപർവതങ്ങൾ പുറന്തള്ളുന്ന ധൂളികണങ്ങൾ വിഷവാതകങ്ങൾ തുടങ്ങിയവ നൈസർഗിക മാലിന്യങ്ങളാണ്. 
ഗാർഹിക വ്യാവസായിക മാലിന്യങ്ങളും വാഹനങ്ങൾ പുറന്തള്ളുന്ന വിഷപുകയും മനുഷ്യനിർമിത മാലിന്യങ്ങളാണ്.

അന്തരീക്ഷ മാലിന്യങ്ങളെ വാതകങ്ങൾ (കാർബൺ മോണോക്സൈഡ്), കണികകൾ (പുക, കീടനാശിനികൾ), അജൈവ വസ്തുക്കൾ (ഹൈഡ്രജൻ ഫ്ളൂറൈഡ്), ജൈവപദാർഥങ്ങൾ (മെർകാപ്റ്റനുകളൾ‍), ഓക്സീകാരികൾ (ഓസോൺ‍), നിരോക്സീകാരികൾ (സൾഫറിന്റെയും നൈട്രജന്റെയും ഓക്സൈഡുകൾ), റേഡിയോ ആക്ടിവതയുള്ള പദാർഥങ്ങൾ (I131) നിഷ്ക്രിയ പദാർഥങ്ങൾ (പരാഗരേണുക്കൾ, ചാരം), താപീയ മാലിന്യങ്ങൾ (ആണവ നിലയങ്ങൾ ബഹിർഗമിക്കുന്ന താപം) എന്നിങ്ങനെ തരംതിരിച്ചിട്ടുണ്ട്.

ആഗോളതലത്തിൽ നാലു വാതകങ്ങളാണ് വായുമലിനീകരണത്തിന് ഹേതുവാകുന്ന പ്രധാന മാലിന്യങ്ങളായി കണക്കാക്കിയിരിക്കുന്നത്. അന്തരീക്ഷ മലിനീകരണത്തിന്റെ 90 ശതമാനത്തിന്റെയും ഉത്തരവാദികളായ ഇവയെ പ്രാഥമികമലിനീകാരികൾ (Primary Pollutants) എന്നു പറയുന്നു. ഇവ അന്തരീക്ഷത്തിലുള്ള മറ്റു രാസവസ്തുക്കളുമായി സൂര്യപ്രകാശത്തിന്റെ സാന്നിദ്ധ്യത്തിൽ സംയോജിച്ചു ദ്വിതീയ മലിനീകാരികൾ (Secondary pollutants) ഉണ്ടാകുന്നു. 

ആധുനിക യാന്ത്രികയുഗത്തിൽ രാസവസ്തുക്കളുടെ വിവിധങ്ങളായ ഉപയോഗങ്ങൾ മൂലം ധാരാളം മാലിന്യങ്ങൾ അന്തരീക്ഷത്തിൽ വ്യാപരിക്കുന്നു. അന്തരീക്ഷ മലിനീകരണത്തിന്റെ ദൂരവ്യാപകമായ ഫലങ്ങൾ അനവധിയാണ്. ഇതുമൂലം ലോകം ഇന്ന് നേരിടുന്ന മുഖ്യ പ്രശ്നങ്ങൾ അമ്ളമഴയും (acid rain) ഓസോൺ പാളിശോഷണവും ആഗോളതാപനവും ആണ്.

മനുഷ്യനുൾപ്പെടെ എല്ലാ ജീവജാലങ്ങൾക്കും ആരോഗ്യ പ്രശ്നങ്ങൾ ഉണ്ടാക്കുന്ന അന്തരീക്ഷ മലിനീകരണം ഇല്ലാതാക്കാൻ സാധിക്കുകയില്ല.
ഇന്ത്യയിലെ മൊത്തം മലിനീകരണത്തിന്റെ 65 ശതമാനവും വാഹനങ്ങൾ മൂലം ഉണ്ടാകുന്നതാണ്. ഇതിൽ പകുതിയിലധികവും ഇരുചക്ര വാഹനങ്ങൾ മൂലവുമാണ്.
ഇന്ത്യയിൽ ഓരോ വർഷവും വായു മലിനീകരണം മൂലം നാല്പ്പതിനായിരത്തോളം പേരാണ് മരിക്കുന്നത്.

മനുഷ്യരുടെ ഇടപെടലുകൾ മൂലം അന്തരീക്ഷത്തിൽ എത്തിച്ചേരുന്ന പദാർത്ഥങ്ങൾ ,


പെട്രോളിയം ഇന്ധനങ്ങൾ കത്തുമ്പോൾ ഉത്പാദിക്കപ്പെടുന്ന നൈട്രജന്റെയും സൾഫറിന്റെയും ഓക്സൈഡുകൾ (NO2, SO2) അന്തരീക്ഷത്തിലെത്തി ഓക്സിജനും നീരാവിയുമായി ചേർന്ന് നൈട്രിക്, സൾഫ്യൂറിക് അമ്ളങ്ങൾ ഉണ്ടാകുകയും അമ്ളമഴയായി പെയ്തിറങ്ങുകയും ചെയ്യുന്നു. ഈ മഴ താഴെ പതിക്കുമ്പോൾ മണ്ണിൽ ചെറിയ തോതിലടങ്ങിയിട്ടുള്ള വിഷലോഹങ്ങൾ ലയിച്ച് ജലാശയങ്ങളിൽ ഒഴുകിയെത്തുന്നു. ഇത് മനുഷ്യനും ജീവജാലങ്ങൾക്കും ഹാനികരമാകുന്നു. ഇപ്രകാരം ജലാശയങ്ങളിൽ ലയിച്ചു ചേരുന്ന അലൂമിനിയം മത്സ്യങ്ങളുടെ ശ്വസനാവയവത്തിൽ ശ്ളേഷമോത്പാദനത്തെ ത്വരിപ്പിച്ച് ശ്വാസതടസ്സം സൃഷ്ടിക്കുന്നു. അമ്ളമഴ ജലാശയങ്ങളുടെ അമ്ളത വർധിപ്പിച്ച് ജലജീവികളുടെ ആവാസവ്യവസ്ഥയെ തകിടം മറിക്കുന്നു. അമ്ളമഴ നേരിട്ടും മണ്ണിന്റെ രാസഘടനയിൽ മാറ്റം വരുത്തിയും ഭക്ഷ്യചങ്ങലയിൽ വ്യതിയാനം വരുത്തിയും സസ്യങ്ങളുടെയും ജീവജാലങ്ങളുടെയും നിലനിൽപ്പിനു ഭീഷണി ഉയർത്തുന്നു.

സൂര്യനിൽ നിന്ന് ഉത്സർജിക്കപ്പെടുന്ന അപകടകാരികളായ അൾട്രാവയലറ്റ് രശ്മികൾ വർധിച്ച തോതിൽ ഭൌമോപരിതലത്തിൽ പതിച്ചാൽ അത് മനുഷ്യനും ജന്തുക്കൾക്കും ഹാനികരമാകുകയും ആഗോള 

ആവാസ വ്യവസ്ഥയെതന്നെ താറുമാറാക്കുകയും ചെയ്യും. ഈ വികിരണങ്ങളെ തടഞ്ഞുനിർത്തുന്ന ഭൂമിയുടെ സ്വാഭാവിക ആവരണമാണ് ഓസോൺപാളി. സ്ട്രാറ്റോസ്ഫിയറിൽ സ്ഥിതിചെയ്യുന്ന ഒരു നേരിയ വാതക(ഓസോൺ) പാളിയാണിത്. 1970-കളിൽ അന്റാർട്ടിക്കയിൽ നടത്തിയ ഗവേഷണങ്ങളുടെ ഫലമായും മറ്റും ഈ പാളി ശോഷിച്ചുകൊണ്ടിരിക്കുന്നതായി ശാസ്ത്രജ്ഞർ കണ്ടെത്തിയിട്ടുണ്ട്. ഫോം നിർമ്മാണം, ഇലക്ട്രോണിക വ്യവസായം എന്നീ മേഖലകളിലും ശീതീകരണികളിലും ഉപയോഗിക്കുന്ന ക്ളോറോ ഫ്ളൂറോ കാർബണുകൾ (CFCs) ഓസോൺ തന്മാത്രകളെ വിഘടിപ്പിക്കുന്നതാണിതിനു കാരണമായി കണ്ടെത്തിയിട്ടുള്ളത്. ഓസോൺ പാളി ശോഷണം നിമിത്തം ഉയർന്ന തോതിൽ അൾട്രാവയലറ്റ് രശ്മികൾ ഭൂമിയിൽ എത്തുന്നത് ത്വക്ക് അർബുദം, തിമിരം, രോഗപ്രതിരോധശക്തി ശോഷണം, സസ്യങ്ങളുടെ ഉത്പാദനക്ഷമതയിൽ ശോഷണം, സൂക്ഷ്മസസ്യങ്ങളുടെ നാശം എന്നിവയുണ്ടാകുന്നു. ഓസോൺ പാളി സംരക്ഷിക്കേണ്ടതിന്റെ ആവശ്യകത മനസ്സിലാക്കി ലോകരാഷ്ട്രങ്ങൾ ഓസോൺ ശോഷക വസ്തുക്കളുടെ ഉപയോഗം പരമാവധി കുറയ്ക്കുവാനായി വിയന്നാ കൺവെൻഷൻ (1985), മോൺട്രിയൽ പ്രോട്ടോക്കോൾ (1987), ലണ്ടൻ (1990), കോപ്പൻ ഹാഗൻ (1992) ഉടമ്പടികൾ തുടങ്ങിയവ ഉണ്ടാക്കിയിട്ടുണ്ട്.

ഹരിതഗൃഹവാതകങ്ങൾ എന്നറിയപ്പെടുന്ന കാർബൺ ഡൈഓക്സൈഡ്, മീഥേൻ, നൈട്രസ് ഓക്സൈഡ്, ക്ളോറോഫ്ളൂറോ കാർബണുകൾ, നീരാവി തുടങ്ങിയ വാതകങ്ങൾ ഭൂമിയുടെ ശ.ശ. താപനില വർധിക്കുവാൻ കാരണമായി തീർന്നിട്ടുണ്ട്. ഭൂമിയിലെത്തുന്ന സൂര്യപ്രകാശവും ചൂടും ഗണ്യമായ തോതിൽ ഭൂമിയിൽ നിന്നു തിരികെ ബഹിരാകാശത്തേക്ക് വികിരണം ചെയ്യപ്പെടുന്നുണ്ട്. എന്നാൽ മേല്പ്പറഞ്ഞ വാതകങ്ങൾ പ്രകാശം, താപരശ്മികളെ ആഗിരണം ചെയ്ത് ഭൂതലത്തിലേക്കു തന്നെ വികിരണം ചെയ്യുന്നതാണ് താപനില ഉയരുവാൻ കാരണം. ഹരിതഗൃഹപ്രഭാവം (green house effect) എന്നാണിതറിയപ്പെടുന്നത്. 19-ാം ശ.-ത്തിന്റെ അന്ത്യം മുതൽ 20-ാം ശ.-ത്തിന്റെ അന്ത്യംവരെയുള്ള കണക്കനുസരിച്ച് ആഗോള തലത്തിൽ കാർബൺ ഡൈഓക്സൈഡിന്റെ അളവിൽ 25 ശ.മാ. വരെ വർധനവുണ്ടായിട്ടുള്ളതായും പ്രതിവർഷം 0.5 ശ.മാ. എന്ന കണക്കിൽ വർധനവുണ്ടായിക്കൊണ്ടിരിക്കുകയാണെന്നും കണക്കാക്കപ്പെടുന്നു. ഹരിതഗൃഹവാതകങ്ങളുടെ ഈ നിലയിലുള്ള വർധന തുടർന്നാൽ 2040-ഓടെ ആഗോളതാപനിലയിൽ 20 മുതൽ 50 വരെ വർധനയുണ്ടാകുമെന്ന് പഠനങ്ങൾ സൂചിപ്പിക്കുന്നു. അന്തരീക്ഷ താപനില ഉയരുന്നത് കാലാവസ്ഥയിൽ അപ്രതീക്ഷിത മാറ്റങ്ങളുണ്ടാക്കും. ധ്രുവഹിമപാളികളും ഹിമാനികളും ഉരുകി സമുദ്രജലനിരപ്പിൽ ഗണ്യമായ ഉയർച്ച ഉണ്ടാകും. പല ദ്വീപുകളും സമുദ്രതീരപ്രദേശങ്ങളും ഇതോടെ കടലിനടിയിലാകും. ആഗോളതാപനം കൊണ്ടുണ്ടാകുന്ന ആപൽക്കരമായ സ്ഥിതിവിശേഷത്തിനു തടയിടുവാനായി ഹരിതഗൃഹവാതകങ്ങളുടെ നിർഗമനത്തിൽ വരുത്തേണ്ട വെട്ടിച്ചുരുക്കൽ സംബന്ധിച്ച് 160 ലോകരാഷ്ട്രങ്ങൾ ചേർന്നുണ്ടാക്കിയ ഉടമ്പടിയാണ് ക്യോട്ടോ ഉടമ്പടി (1997).
അന്തരീക്ഷമലിനീകരണത്തെക്കുറിച്ചുള്ള പഠനങ്ങൾ ഇന്നു ലോകത്തിന്റെ പലഭാഗത്തും നടന്നുവരുന്നു. ലോക അന്തരീക്ഷ നിരീക്ഷണ സംഘടന (WMO) 1989 മുതൽ ആഗോള പരിസ്ഥിതി നിരീക്ഷണ പദ്ധതി (Global Environment Monitoring System) ആവിഷ്ക്കരിച്ചിട്ടുണ്ട്. ആഗോളതലത്തിൽ അന്തരീക്ഷ മലിനീകരണ തോത് (Background Air pollution Monitoring Network) ഓസോണിന്റെ അളവ് എന്നിവയെക്കുറിച്ചുള്ള പഠനമാണ് പദ്ധതിയുടെ മുഖ്യലക്ഷ്യം.
നാഷനൽ എയർ ക്വാളിറ്റി മോണിറ്ററിങ് നെറ്റ്വർക്ക് (National Air Quality Monitoring Network)ഉം നാഷനൽ എൻവയൺമെന്റൽ എൻജിനീയറിങ് റിസർച്ച് ഇൻസ്റ്റിറ്റ്യൂ(NEERI)ട്ടും സംസ്ഥാന മലിനീകരണ നിയന്ത്രണസമിതികളും ചേർന്നാണ് ഭാരതത്തിൽ അന്തരീക്ഷ മലിനീകരണ നിരീക്ഷണ പഠനങ്ങൾ നടത്തിവരുന്നത്.


</doc>
<doc id="117449" url="https://ml.wikipedia.org/wiki?curid=117449" title="അമ്പലപ്പുഴ പാൽപ്പായസം">
അമ്പലപ്പുഴ പാൽപ്പായസം

കേരളത്തിലെ 14 മഹാക്ഷേത്രങ്ങളിൽ ഒന്നായ അമ്പലപ്പുഴ ശ്രീകൃഷ്ണ സ്വാമിക്ഷേത്രത്തിലെ പ്രസിദ്ധമായ നിവേദ്യമാണ്‌ അമ്പലപ്പുഴ പാൽപ്പായസം. ഇത് ഏർപ്പെടുത്തിയതു ചെമ്പകശ്ശേരി (അമ്പലപ്പുഴ) രാജാവാണ്.
ചെമ്പകശ്ശേരി രാജാവ് ഒരിക്കൽ സൈനികച്ചെലവിലേക്കും മറ്റുമായി ആനപ്രാമ്പൽ സ്വദേശിയായ ഒരു തമിഴ് ബ്രാഹ്മണനോടു കുറെ നെല്ല് വായ്പ വാങ്ങി. മുതലും കൂട്ടുപലിശയും ചേർന്ന് അതു മുപ്പത്തിയാറായിരം പറയായി വർധിച്ചു. രാജാവിനോട് ഋണബാദ്ധ്യത തീർക്കാൻ പലപ്രാവശ്യം ബ്രാഹ്മണൻ അപേക്ഷിച്ചിട്ടും ഫലമുണ്ടായില്ല. ഒരു ദിവസം രാജാവു ക്ഷേത്രദർശനത്തിനു വന്നപ്പോൾ 'എന്റെ കടം തീർക്കാതെ തേവരാണെ അകത്തു കടക്കരുത്' എന്നു ബ്രാഹ്മണൻ വിളിച്ചുപറഞ്ഞു. സത്യസന്ധനായ രാജാവു വിഷമിച്ചു. ബുദ്ധിമാനായ മന്ത്രി വിവരമറിഞ്ഞ് അവശ്യംവേണ്ട നെല്ല് നാട്ടുകാരിൽനിന്നു കടംവാങ്ങി കിഴക്കേനടയിലുള്ള ആനക്കൊട്ടിലിൽ അളന്നുകൂട്ടിച്ചു. ഉച്ചശീവേലിക്കു മുൻപ് നെല്ലു സ്ഥലത്തുനിന്നും മാറ്റുന്നതിനു ബ്രാഹ്മണനെ മന്ത്രി നിർബന്ധിച്ചു. മന്ത്രിയുടെ രഹസ്യമായ ആജ്ഞ ഉണ്ടായിരുന്നതിനാൽ ബ്രാഹ്മണനു ചുമട്ടുകാരെയോ വള്ളക്കാരെയോ ലഭിച്ചില്ല. ഉച്ചശീവേലിക്കു സമയമടുത്തിട്ടും നെല്ലു മാറ്റാൻ നിവൃത്തിയില്ലാതെവന്നപ്പോൾ ആ ബ്രാഹ്മണൻ പശ്ചാത്താപവിവശനായി. ആ നെല്ലു മുഴുവൻ അതിന്റെ പലിശകൊണ്ടു നിത്യേന ശ്രീകൃഷ്ണസ്വാമിക്കു പാൽപ്പായസ നിവേദ്യം നടത്തുന്നതിനു വഴിപാടായി അർപ്പിച്ചു.

മറ്റൊരു ഐതിഹ്യം ഇപ്രകാരമാണ്. ചതുരംഗം കളിക്കുന്നതിൽ ഭ്രമമുണ്ടായിരുന്ന ചെമ്പകശ്ശേരി രാജാവ്, തന്നെ തോല്പിക്കുവാൻ, മറ്റു കളിക്കാരെ വെല്ലുവിളിച്ചു. ഒരു സാധു മനുഷ്യനാണ് ആ വെല്ലുവിളി സ്വീകരിച്ചത്. പന്തയം ഇപ്രകാരമായിരുന്നു: രാജാവു തോറ്റാൽ 64 കളങ്ങളുള്ള ചതുരംഗപ്പലകയിൽ ഒന്നാമത്തേതിൽ ഒരു നെന്മണി, രണ്ടാമത്തേതിൽ രണ്ട്, മൂന്നാമത്തേതിൽ നാല് ഇങ്ങനെ ഇരട്ടപ്പെരുക്കത്തിൽ 64 കളങ്ങളും പൂർത്തിയാക്കിക്കിട്ടുന്ന നെല്ല് എതിരാളിക്കു കൊടുക്കണം. രാജാവിന് ഇതു നിസ്സാരമായി തോന്നി. കളിയിൽ രാജാവു തോല്ക്കുകയും എതിരാളി പന്തയത്തുക കണക്കുതെറ്റാതെ നല്കണമെന്നു നിർബന്ധിക്കുകയും ചെയ്തു. കളങ്ങളിൽ പകുതി ആകുന്നതിനു മുൻപുതന്നെ അളവു മതിയാക്കേണ്ടിവന്നു. രാജ്യത്തുള്ള നെല്ലു മുഴുവൻ കടംവീട്ടാൻ നീക്കിവച്ചിട്ടും പന്തയനെല്ലു കൊടുത്തു തീർക്കുവാൻ കഴിവില്ലെന്നു മനസ്സിലാക്കിയ രാജാവിന്റെ അഹങ്കാരം അസ്തമിച്ചു. എതിരാളിയുടെ മുഖത്തു നോക്കിയപ്പോൾ പുഞ്ചിരിച്ചുകൊണ്ടു നില്ക്കുന്ന ശ്രീകൃഷ്ണനെയാണു രാജാവിനു കാണുവാൻ കഴിഞ്ഞത്. രാജാവ് ക്ഷമായാചനം ചെയ്തു. 'പന്തയം തീർന്നു; ദിവസം തോറും എനിക്കു പാൽപ്പായസം നിവേദിച്ചു കടം വീട്ടുക' എന്നു ഭഗവാൻ അരുൾ ചെയ്തുവത്രെ.

വെള്ളവും പാലും അരിയുംപഞ്ചസാരയും മാത്രമാണ് ഇതിന്റെ ചേരുവകൾ‍. ആദ്യകാലങ്ങളിൽ മുപ്പത്തിയാറുപറ പാലും അതിനുവേണ്ട അരിയും പഞ്ചസാരയുമായിരുന്നു ഉപയോഗിച്ചിരുന്നത്. ഇന്നത്തെ തോതനുസരിച്ചുള്ള അളവ് ഇപ്രകാരമാണ്.

പാല് - 71 ലി.

വെള്ളം - 284 ലി.

അരി - 8.91 ലി.

പഞ്ചസാര - 15.84 കി.ഗ്രാം

രാവിലെ കൃത്യം 6 മണിക്ക് ഒരു വലിയ വാർപ്പിൽ വെള്ളം ഒഴിച്ചു തിളപ്പിക്കുന്നു. ഒരു മണിക്കൂർ കഴിഞ്ഞ്, തിളച്ചുകൊണ്ടിരിക്കുന്ന വെള്ളത്തിൽ പാലു ചേർത്തു സാവധാനത്തിൽ വറ്റിക്കുന്നു. 11 മണിയോടുകൂടി വെള്ളം ഏതാണ്ടു മുഴുവനും വറ്റിക്കഴിയുമ്പോൾ അരി ചേർക്കുന്നു. ഒരു മണിക്കൂർ കൂടി കഴിയുമ്പോഴേക്കും പാലിന്റെ പതിനൊന്നിലൊരു ഭാഗം കൂടി വറ്റിക്കഴിയും. അപ്പോൾ പഞ്ചസാര ചേർത്തിളക്കി പകർന്നെടുത്തു നിവേദിക്കുന്നു.

കഷായത്തിലെന്നപോലെ ധാരാളം വെള്ളത്തിൽ പാല് വേവിച്ചെടുക്കുന്നതുകൊണ്ടായിരിക്കണം ഇതിനെ 'ഗോപാല കഷായം' എന്നു വിളിക്കുന്നത്. ഇതിനു തങ്കനിറവും പ്രത്യേകമായ സുഗന്ധവും സ്വാദും ഉണ്ട്. കേരളത്തിൽ തന്നെ തിരുവനന്തപുരം പദ്മനാഭസ്വാമി ക്ഷേത്രത്തിലും ഗുരുവായൂർ ശ്രീകൃഷ്ണക്ഷേത്രത്തിലും പ്രശസ്തമായ പാൽപ്പായസനിവേദ്യങ്ങൽ ഉണ്ടെങ്കിലും അമ്പലപ്പുഴ പാൽപ്പായസത്തിന്റെയത്ര പ്രശസ്തി
അവയ്ക്കില്ല.



</doc>
<doc id="117466" url="https://ml.wikipedia.org/wiki?curid=117466" title="ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യ">
ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യ

ഭാരതത്തിലെ ഏറ്റവും വലിയ ഇൻഷുറൻസ് കമ്പനിയാണ് 1956-ൽ സ്ഥാപിതമായ ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യ. 9 ലക്ഷം കോടി രൂപയ്ക്ക് മേൽ ആസ്തിയുള്ള ഈ കേന്ദ്രസർക്കാർ പൊതുമേഖല സ്ഥാപനം, ഭാ‍രതസർക്കാരി‌ന്റെ ഏകദേശം 24.6% ചെലവുകൾക്ക് ധനസഹായം നൽകുന്നു. 

മുംബൈയിലെ "യോഗക്ഷേമ" ആസ്ഥാനമായി പ്രവർത്തിക്കുന്ന ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യയിൽ 2048 ശാഖകളൂം, 109 ഡിവിഷണൽ ഓഫീസുകളും, 8 മേഖല ഓഫീസുകളും, 992 സാറ്റലൈറ്റ് ഓഫീസുകളും 12 ലക്ഷത്തോളം ഏജന്റുമാരും ഉണ്ട്.

1818-ൽ ബ്രിട്ടീഷുകാർ ആരംഭിച്ച ഓറിയന്റൽ ലൈഫ് ഇൻഷുറൻസ് കമ്പനിയാണ് ഭാരതീയർക്ക് ആദ്യമായി ഇൻഷുറൻസ് സേവനം നൽകിയത്. എന്നാൽ പ്രധാനമായും ഭാരതത്തിലെ വിദേശിയരെ ഉദ്ദേശിച്ച് ആരംഭിച്ച ഈ സ്ഥാപനം, ഭാരതീയർക്ക് ഇൻഷുറൻസ് സംരക്ഷണം നൽകുന്നതിന് കനത്ത പ്രീമിയം ആണ് ഈടാക്കിയിരുന്നത്‌.

1870-ൽ പ്രവർത്തനം ആരംഭിച്ച ബോംബെ മ്യൂച്ചൽ ലൈഫ് അഷുറൻസ് സൊസൈറ്റിയാണ് ഭാരതീയർക്ക് സാധാരണ പ്രീമിയത്തിൽ ഇൻഷുറൻസ് സംരക്ഷണം ആദ്യമായി നൽകിയത്.

സ്വാതന്ത്ര്യത്തിന് മുൻപ് ഭാരതത്തിൽ സ്ഥാപിതമായ മറ്റ് പ്രധാന ഇൻഷുറൻസ് കമ്പനികൾ ഭാരത് ഇൻഷുറൻസ് കമ്പനി (1896), യുണൈറ്റഡ് ഇന്ത്യ (1906), നാഷണൽ ഇന്ത്യൻ (1906), നാഷണൽ ഇൻഷുറൻസ് (1906), കോ-ഓപ്പറേറ്റിവ് അഷുറൻസ് (1906), ഹിന്ദുസ്ഥാൻ കോ-ഓപ്പറേറ്റീവ്സ് (1907), ഇന്ത്യൻ മെർക്കന്റൈൽ, ജനറൽ അഷുറൻസ്, സ്വദേശി ലൈഫ് (പിൽക്കാലത്ത് ബോംബെ ലൈഫ്) എന്നിവയാണ്

ഭാരതീയ ഇൻഷുറൻസ് മേഖല ആദ്യത്തെ 150 വർഷങ്ങൾ പിന്നിട്ടത് വളരെ കഠിനമായ സാമ്പത്തിക അന്തരീക്ഷത്തിലൂടെയാണ്. ഇന്ത്യൻ സ്വാതന്ത്ര്യ സമരം, ഒന്നും, രണ്ടും ലോകമഹായുദ്ധങ്ങൾ, തുടർന്നുണ്ടായ ആഗോള സാമ്പത്തിക പ്രതിസന്ധി തുടങ്ങിയവ ഭാരതീയ ഇൻഷുറൻസ് മേഖലയുടെ വളർച്ചയെ പ്രതികൂലമായി ബാധിച്ചു.

1912-ൽ ലൈഫ് ഇൻഷുറൻസ് കമ്പനീസ് ആക്റ്റ്, പ്രൊവിഡന്റ് ആക്റ്റെന്നിവ പാസ്സായി. ഇൻഷുറൻസ് കമ്പനികളുടെ പ്രീമിയം നിരക്ക് പട്ടികകൾ, ആനുകാലിക വിവരങ്ങൾ, എന്നിവ ഒരു ഇൻഷുറൻസ് വിദഗ്ദ്ധൻ സാൿഷ്യപ്പെടുത്തണമെന്ന് ഈ നിയമം വ്യവസ്ഥ ചെയ്തു. എന്നാൽ ഈ നിയമം വിദേശ ഇൻഷുറൻസ് കമ്പനികളോടും ഭാരതീയ ഇൻഷുറൻസ് കമ്പനികളോടും വ്യത്യസ്ത സമീപനം സ്വീകരിച്ചത് ഭാരതീയ കമ്പനികൾക്ക് വിഷമതകൾ ഉണ്ടാക്കി.

1938-ൽ ഭാരതീയ ഇൻഷുറൻസ് രംഗത്തെ പ്രഥമ ഇൻഷുറൻസ് നിയമനിർമ്മാണമായ ഇൻഷുറൻസ് ആക്ട് നിലവിൽ വന്നു. ഈ നിയമം പ്രകാരം ലൈഫ് ഇൻഷുറൻസ് കമ്പനികളും ഇതര ഇൻഷുറൻസ് കമ്പനികളും സർക്കാരിന്റെ നിയന്ത്രണത്തിൻ കീഴിൽ വന്നു. 1944-ൽ ഇൻഷുറൻസ് മേഖലയുടെ ദേശസാൽകരണം ആവസ്യപ്പെട്ടുകൊണ്ടുള്ള ബിൽ, നിയമനിർമ്മാണസഭയിൽ അവതരിപ്പിക്കപ്പെട്ടു.

1956 ജനവരി 19-ന് ഭാരതീയ ഇൻഷുറൻസ് മേഖല ദേശസാത്കരിച്ചു. ഈ സമയം ഭാരതത്തിൽ ഏകദേശം 154 ഭാരതീയ ഇൻഷുറൻസ് കമ്പനികൾ, 16 വിദേശ ഇൻഷുറൻസ് കമ്പനികൾ, 75 പ്രൊവിഡന്റുകൾ എന്നിവ പ്രവർത്തിച്ചിരുന്നു. രണ്ട് ഘട്ടങ്ങളിലയാണ് ദേശസാത്കരണം നടപ്പിലാക്കിയത്‌. ആദ്യ ഘട്ടത്തിൽ കമ്പനികളുടെ ഭരണ സമിതികളെ നിയമം വഴി സർക്കാർ ഏറ്റെടുത്തു. തുടർന്ന്‌ മറ്റൊരു നിയമം വഴി, കമ്പനികളുടെ ഉടമസ്ഥതയും സർക്കാർ ഏറ്റെടുത്തു.

1956 ജൂൺ 19ന് ഭാരത ജനപ്രതിനിധിസഭയിൽ ലൈഫ് ഇൻഷുറൻസ് കോർപ്പറേഷൻ ആക്ട് പാസ്സാക്കി. 1956 സെപ്റ്റമ്പർ 1ന് ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യ സ്ഥാപിതമായി. ആസ്ഥാന ഓഫീസിനു പുറമേ, 5 മേഖല ഓഫീസുകൾ, 33 ഡിവിഷണൽ ഓഫീസുകൾ, 212 ശാഖകൾ എന്നിവയോട് കൂടിയാണ് ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യ നിലവിൽ വന്നത്.

ഇൻഷുറൻസ് രംഗത്ത് 54 വർഷങ്ങൾ പിന്നിട്ട ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യ ഇന്ന്‌ ഭാരതത്തിലെ ഏറ്റവും വലിയ ഇൻഷുറൻസ് സ്ഥാപനമാണ്. മുംബൈയിലെ “യോഗക്ഷേമ” ആസ്ഥാനമായി പ്രവർത്തിക്കുന്ന ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യയിൽ 2048 ശാഖകളൂം, 109 ഡിവിഷണൽ ഓഫീസുകളും, 8 മേഖല ഓഫീസുകളും, 992 സാറ്റലൈറ്റ് ഓഫീസുകളും 12 ലക്ഷത്തോളം ഏജന്റുമാരും ഉണ്ട്. 31 മാർച്ച് 2008 ലെ കണക്കുകൾ പ്രകാരം 8,03,820 കോടി രൂപയുടെ ആസ്തിയും, 6,86,616 കോടി രൂപയുടെ ലൈഫ് ഫണ്ടും ഉള്ള ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യ 2007-08 സാമ്പത്തിക വർഷത്തിൽ 139 ലക്ഷം ക്ലെയിമുകൾക്ക് തീർപ്പ് കൽ‌പ്പിക്കുകയും ചെയ്തു.

2017 ജൂലായിൽ ഐ ടി സി യുടെ ഓഹരികളിൽ ഇടിവുണ്ടായതിനെ തുടർന്ന് ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യയിലെ നിക്ഷേപങ്ങൾക്ക് നഷ്ടം സംഭവിച്ചിരുന്നു 




</doc>
<doc id="117470" url="https://ml.wikipedia.org/wiki?curid=117470" title="ഒരു സങ്കീർത്തനം പോലെ">
ഒരു സങ്കീർത്തനം പോലെ

പെരുമ്പടവം ശ്രീധരന്റെ ഒരു നോവലാണ് ഒരു സങ്കീർത്തനം പോലെ. വിശ്വപ്രശസ്ത റഷ്യൻ സാഹിത്യകാരനായിരുന്ന ഫിയോദർ ദസ്തയേവ്‌സ്കിയുടെ ജീവിതത്തിലെ ഒരു ഘട്ടമാണ് പെരുമ്പടവം ഈ നോവലിൽ അവതരിപ്പിച്ചിരിക്കുന്നത്. 1996-ലെ വയലാർ പുരസ്കാരം ഉൾപ്പെടെ 8 പുരസ്കാരങ്ങൾ ഈ കൃതി നേടിയിട്ടുണ്ട്.
1992-ലെ ദീപിക വാർഷിക പതിപ്പിൽ ആദ്യമായി അച്ചടിച്ചു വന്ന ഈ നോവൽ 1993 സെപ്റ്റംബറിൽ പുസ്തക രൂപത്തിലിറങ്ങി. പന്ത്രണ്ട് വർഷത്തിനുള്ളിൽ ഒരു ലക്ഷത്തിലേറെ കോപ്പികൾ വിറ്റഴിഞ്ഞ ഈ നോവൽ ചുരുങ്ങിയ കാലം കൊണ്ട് കൂടുതൽ കോപ്പികൾ വിറ്റഴിഞ്ഞ മലയാള കൃതിയാണ്. ഒ.വി. വിജയന്റെ ഖസാക്കിന്റെ ഇതിഹാസത്തെയും ചങ്ങമ്പുഴയുടെ രമണനെയും മറി കടന്നു നേടിയ ഈ ബഹുമതി മലയാള പുസ്തകപ്രസാധന രംഗത്തെയും മലയാള സാഹിത്യത്തിലെയും ഒരു നാഴികക്കല്ലാണ്.
ഇതു വരെ ഈ നോവലിന് 100 പതിപ്പുകൾ ഇറങ്ങിയിട്ടുണ്ട്.

"ചൂതാട്ടക്കാരൻ" എന്ന നോവലിന്റെ രചനയിൽ ഏർപ്പെട്ടിരുന്ന ദസ്തയേവ്‌സ്കിയുടെ അരികിൽ അന്ന എന്ന യുവതിയെത്തുന്നതും തന്നെക്കാൾ വളരെ ചെറുപ്പമായ അന്നയോടു ദസ്തയേവ്‌സ്കിക്കു തീവ്രപ്രണയം തോന്നുന്നതും ഒടുവിൽ ഇരുവരും ജീവിത പങ്കാളികളാകുന്നതും അതിനിടയിലുള്ള അന്തർമുഖനായ ദസ്തയേവ്‌സ്കിയുടെ ആത്മസംഘർഷങ്ങളും ആശങ്കകളുമാണ് ഈ നോവലിന്റെ ഇതിവൃത്തം. അഴിഞ്ഞാട്ടക്കാരനും അരാജകവാദിയുമായി പല എഴുത്തുകാരും വിശേഷിപ്പിച്ചിട്ടുള്ള ദസ്തയേവ്‌സ്കിയെ "ഹൃദയത്തിനുമേൽ ദൈവത്തിന്റെ കൈയൊപ്പുള്ള ആൾ" ആയിട്ടാണ് പെരുമ്പടവം ഈ നോവലിലൂടെ അവതരിപ്പിക്കുന്നത്. അന്ന ദസ്തയേവ്‌സ്കായയുടെ തന്നെ ഓർമ്മക്കുറിപ്പുകൾ ഈ നോവലിന്റെ രചനയിൽ ഏറെ സഹായകമായി എന്നു പെരുമ്പടവം ഈ നോവലിന്റെ ആമുഖത്തിൽ സൂചിപ്പിച്ചിരിക്കുന്നു. ബൈബിളിലെ ചില സങ്കീർത്തനങ്ങളിൽ ഉള്ളതു പോലെയുള്ള കുറ്റബോധത്തിന്റെയും അനുതാപത്തിന്റെയും ഒരു സ്വരം ദസ്തയേവ്‌സ്കിയുടെ മിക്ക കൃതികളിലും കാണപ്പെടുന്നതു കൊണ്ടാണ് അദ്ദേഹത്തെ മുഖ്യകഥാപാത്രമാക്കിയ തന്റെ നോവലിനു 'ഒരു സങ്കീർത്തനം പോലെ' എന്ന പേര് പെരുമ്പടവം നൽകിയത്. ശില്പഘടനയിലും വൈകാരികതയിലും മികച്ചു നിൽക്കുന്ന ഈ കൃതിയെ മലയാള നോവലിലെ ഒരു ഏകാന്തവിസ്മയം എന്നാണ് മലയാറ്റൂർ രാമകൃഷ്ണൻ വിശേഷിപ്പിച്ചിരിക്കുന്നത്.

ദസ്തയേവ്‌സ്കി, അന്ന, ദസ്തയേവ്‌സ്കിയുടെ വീട്ടുജോലിക്കാരി ഫെദോസ്യ എന്നിവരാണ് നോവലിലെ പ്രധാന കഥാപാത്രങ്ങൾ. ഇവരെക്കൂടാതെ നിശ്ചിത കാലത്തിനുള്ളിൽ നോവൽ തീർത്തു കൊടുക്കണമെന്നുള്ള കരാറിൻ മേൽ ദസ്തയേവ്‌സ്കിക്ക് മുൻ‌കൂർ പണം നൽകിയ പുസ്തകപ്രസാധകൻ സ്റ്റെല്ലോവിസ്കി,ദസ്തയേവ്‌സ്കിയെപ്പോലെയുള്ള ചൂതുകളിക്കാർക്ക് പണം കടം കൊടുക്കുന്ന കിഴവൻ യാക്കോവ്, വാടകക്കുടിശിക കിട്ടാനുണ്ടെങ്കിലും ദസ്തയേവ്‌സ്കിയോട് സ്നേഹത്തോടെ പെരുമാറുന്ന വീട്ടുടമസ്ഥൻ അലോൻ‌കിൻ, അന്നയുടെ കുടുംബാംഗങ്ങൾ തുടങ്ങിയ കഥാപാത്രങ്ങൾ കഥാഗതിക്കിടെ വല്ലപ്പോഴും വന്നു പോകുന്നവരോ സംഭാഷണമദ്ധ്യേ പരാമർശിക്കപ്പെടുന്നവരോ ആണ്.എന്നാൽ നോവലിന്റെ ആദിയോടന്തം ഒരദൃശ്യ സാന്നിദ്ധ്യമായി പെരുമ്പടവം അവതരിപ്പിക്കുന്ന കഥാപാത്രമാണ് "ദൈവം". തന്റെ വീഴ്ചകൾക്കു ദസ്തയേവ്‌സ്കി ദൈവത്തെയും പങ്കുകാരനാക്കുകയും സമൂഹത്തിലെ അസംതുലിതാവസ്ഥക്ക് ദൈവത്തെ കുറ്റപ്പെടുത്തുകയും ചെയ്യുന്നു. കൈവശമുണ്ടായിരുന്ന കാശെല്ലാം ചൂതുകളി കേന്ദ്രത്തിൽ നഷ്ടപ്പെടുത്തിയ ശേഷം നേർത്ത മഞ്ഞും നിലാവും പെയ്യുന്ന രാത്രിയിൽ വീട്ടിലേക്കു മടങ്ങുമ്പോൾ ദസ്തയേവ്‌സ്കി ദൈവത്തോടു സംസാരിച്ചു തുടങ്ങുന്നത് ഇപ്രകാരമാണ്: 
തന്റെ ഒഴിവാക്കാനാവാത്ത ദുഃശീലങ്ങളിലൊന്നായ ചൂതുകളിക്ക് ദസ്തയേവ്‌സ്കി മനുഷ്യജീവിതവുമായി ബന്ധപ്പെടുത്തി ഒരു ദാർശനിക തലം കൊടുക്കുവാൻ കൊടുക്കുന്ന ശ്രമിക്കുന്നത് വളരെ രസകരമാണ്. ഇതേ ആശയമാണ് "ചൂതാട്ടക്കാരനിൽ" വികസിപ്പിച്ചെടുക്കുവാൻ പോകുന്നത് എന്നു അന്നയോടു സൂചിപ്പിക്കുകയും ചെയ്യുന്നു: 


</doc>
<doc id="117471" url="https://ml.wikipedia.org/wiki?curid=117471" title="സുന്ത്രോണീസോ">
സുന്ത്രോണീസോ

പാത്രിയർക്കീസ്, കാതോലിക്കോസ്, മെത്രാപ്പോലിത്ത തുടങ്ങിയ ക്രൈസ്തവസഭാ മേല്പ്പട്ടസ്ഥാനീകർ തങ്ങൾക്ക് ലഭിച്ചിട്ടുള്ള അധികാരം ഔദ്യോഗികമായി ഏറ്റെടുക്കുന്ന ചടങ്ങിനെയാണ് സുന്ത്രോണീസോ എന്നു വിളിക്കുന്നത്.
സ്ഥാനാരോഹണം എന്നാണ് സുന്ത്രോണീസോ എന്ന ഗ്രീക്ക് പദത്തിന്റെ അർത്ഥം. ഈ ചടങ്ങിൽ സ്ഥാനമേൽക്കുന്ന മേല്പ്പട്ടക്കരനെ സിംഹാസനത്തിലിരുത്തി "ഓക്സിയോസ്' (യോഗ്യനും അർഹനും ആകുന്നു ) എന്ന് വിളിച്ചു പറയുകയും ജനങ്ങൾ അത് ഏറ്റ് പറഞ്ഞ് അംഗീകരിക്കുകയും ചെയ്യുന്നു. തുടർന്ന് സ്ഥാത്തിക്കോൻ എന്ന ആധികാര പത്രം വായിക്കുന്നു.


</doc>
<doc id="117479" url="https://ml.wikipedia.org/wiki?curid=117479" title="കൊച്ചു കൊച്ചു സന്തോഷങ്ങൾ">
കൊച്ചു കൊച്ചു സന്തോഷങ്ങൾ

സത്യൻ അന്തിക്കാടിന്റെ സംവിധാനത്തിൽ ജയറാം, ലാലു അലക്സ്, ലക്ഷ്മി ഗോപാലസ്വാമി, ഭാനുപ്രിയ, കാളിദാസൻ എന്നിവർ പ്രധാനവേഷങ്ങളിൽ അഭിനയിച്ച് 2000-ൽ പ്രദർശനത്തിനെത്തിയ ഒരു മലയാളചലച്ചിത്രമാണ് കൊച്ചു കൊച്ചു സന്തോഷങ്ങൾ. ജയറാമിന്റെ മകനായ കാളിദാസൻ ആദ്യമായി അഭിനയിച്ച ചിത്രമാണ്‌ ഇത്. ഗൃഹലക്ഷ്മി പ്രൊഡക്ഷൻസിന്റെ ബാനറിൽ പി.വി. ഗംഗാധരൻ, സുകു നായർ എന്നിവർ നിർമ്മിച്ച ഈ ചിത്രം കൽപക ഫിലിംസ് ആണ് വിതരണം ചെയ്തത്. കഥ, സംഭാഷണം എന്നിവ നിർവ്വഹിച്ചത് സി.വി. ബാലകൃഷ്ണൻ ആണ്. തിരക്കഥ സത്യൻ അന്തിക്കാട് രചിച്ചിരിക്കുന്നു.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം പകർന്നത് ഇളയരാജ ആണ്. 





</doc>
<doc id="117480" url="https://ml.wikipedia.org/wiki?curid=117480" title="ഹിമാലയൻ കസ്തൂരിമാൻ">
ഹിമാലയൻ കസ്തൂരിമാൻ

നായയുടെ വലിപ്പം മാത്രമുള്ള കസ്തൂരിമാനാണ് ഹിമാലയൻ കസ്തൂരിമാൻ. (ആംഗലേയം:Himalayan Musk Deer ശാസ്ത്രീയനാമം:"Moschus leucogaster") പിത്താശയം (Gall bladder) ഉള്ള ഏക മാൻ വർഗ്ഗമാണ്. പുറത്തേക്ക് തള്ളി നിൽക്കുന്ന കോമ്പല്ലുകൾ ഇവയിൽ ആണിന്റെ പ്രത്യേകതയാണ്. പൃഷ്ഠഭാഗത്തും കാൽ‌വിരലുകൾക്കുടയിലും ഗന്ധം പുറപ്പെടുവിക്കുന്ന ഗ്രന്ധികളുണ്ട്. എന്നാൽ പ്രായപൂർത്തിയായ ആണിന്റെ വയറിന്റെ ഭാഗത്തുള്ള ഗ്രന്ഥിയിൽ നിന്നാണ് കസ്തൂരി(Musk) ലഭിക്കുന്നത്. പരിണാമപരമായി ഇവ മാനുകളുടെ മുൻ‌തലമുറക്കാരാണെന്നാണ് ജീവശാസ്ത്രജ്ഞർ വിശ്വസിക്കുന്ന്ത്. ഉത്തരാഖണ്ഡിലുള്ള കേദാർനാഥ് വന്യജീവി സങ്കേതത്തിലാണ് കസ്തൂരിമാനുകളെ ഏറ്റവും സുലഭമായി കാണുന്നത്. ഉത്തരാഖണ്ഡിന്റെ സസ്ഥാന മൃഗവും ഇവയാണ്.


</doc>
<doc id="117481" url="https://ml.wikipedia.org/wiki?curid=117481" title="അഗ്നിപർവതവക്ത്രം">
അഗ്നിപർവതവക്ത്രം

അഗ്നിപർവതോദ്ഗാരത്തിന്റെ മുഖം. ഇവ ചോർപ്പിന്റെ ആകൃതിയിലോ കിണറുപോലെയോ കാണപ്പെടുന്നു. ഈ വിലമുഖങ്ങളുടെ അടിയിൽ ഭൂമിയുടെ അഗാധതലങ്ങളിലേക്കിറങ്ങിച്ചെല്ലുന്ന നാളികൾ ഉണ്ടായിരിക്കും. ഇവയ്ക്ക് (ക്രേറ്ററുകൾ) അനേകശതം മീ. ആഴവും കുറഞ്ഞത് 300 മീ. ഓളം വ്യാസവും ഉണ്ടായിരിക്കും. ക്രേറ്ററുകളുടെ വശങ്ങൾ ഏറിയകൂറും കുത്തനെയിരിക്കും. ഇവ അഗ്നിപർവതത്തിന്റെ ശീർഷത്തിൽതന്നെയായിരിക്കണമെന്നില്ല; ചിലപ്പോൾ പാർശ്വസ്ഥിതവുമാകാം.

വൃത്താകൃതിയിൽ ഒരു കി.മീ.-ലേറെ വ്യാസമുള്ള അഗ്നി പർവതവക്ത്രങ്ങളും വിരളമല്ല. ഇവയെ കാൽഡെറാ(Caldera) എന്നു പറയുന്നു. അത്യുഗ്രമായ പൊട്ടിത്തെറിയുടെ ഫലമായി വിലമുഖത്തിന്റെ വശങ്ങൾ അടർത്തിമാറ്റപ്പെടുകയോ പർവതത്തിന്റെ മുകൾഭാഗം ഇടിഞ്ഞമരുകയോ ചെയ്യുന്നതു മൂലമാണ് കാൽഡെറാ രൂപംകൊള്ളുന്നത്.

സജീവമല്ലാത്ത അഗ്നിപർവതങ്ങളുടെ വിലമുഖം വെള്ളംനിറഞ്ഞു ജലാശയങ്ങളായി മാറുന്നു. ഇവയാണ് ക്രേറ്റർതടാകങ്ങൾ.



</doc>
<doc id="117494" url="https://ml.wikipedia.org/wiki?curid=117494" title="ഷക്കീര">
ഷക്കീര

ഷക്കീര എന്ന പേരിൽ കൂടുതലായറിയപ്പെടുന്ന (, or ), ഷക്കീര ഇസബെൽ മെബറക്ക് റിപ്പോൾ (ജനനം ഫെബ്രുവരി 2, 1977), ഒരു കൊളംബിയൻ ഗായികയും, ഗാനരചയിതാവും, സംഗീതജ്ഞയും, നർത്തകിയുമാണ്. 1990 കളിലെ ലാറ്റിനമേരിക്കൻ സംഗീതരംഗത്ത് ശ്രദ്ധേയമായ ഒരു രീതി ഷക്കീര സ്വീകരിക്കുകയും നിരവധി ആരാധകരെ സൃഷ്ടിക്കുകയും ചെയ്തിരുന്നു. കൊളംബിയയിലെ ബാറൻ‌ക്വിലയിലാണ്‌ ഷക്കീര ജനിച്ചതും വളർന്നതും.

രണ്ടു ഗ്രാമി പുരസ്കാരങ്ങളും, ഏഴു ലാറ്റിൻ ഗ്രാമി പുരസ്കാരങ്ങളും, പന്ത്രണ്ട് ബിൽബോർഡ് ലാറ്റിൻ ലാറ്റിൻ സംഗീത അവാർഡുകളും, നേടിയിട്ടുണ്ട്. അതു പോലെ ഗോൾഡൻ ഗ്ലോബ് പുരസ്കാരത്തിനും നിർദ്ദേശിക്കപ്പെട്ടിരുന്നു. അതു പോലെ ഏറ്റവും കൂടുതൽ ആൽബങ്ങൾ ചെലവഴിക്കപ്പെടുന്ന കൊളംബിയൻ ഗായികയും, ലോകത്താകമാനം 50 ലക്ഷത്തിലധികം ആൽബങ്ങൾ വിറ്റഴിക്കപ്പെടുന്ന രണ്ടാമത്തെ ലാറ്റിനമേരിക്കൻ ഗായികയുമാണ് ഷക്കീര. ബോളിബോഡ് ഹോട്ട് 100, ആസ്ട്രേലിയൻ എ.ആർ.ഐ.എ. ചാർട്ട്, യു,കെ. സിംഗിൾസ് ചാർട്ട് എന്നിവയിൽ ഉൾപ്പെടുത്തിയ ഏക ലാറ്റിനമേരിക്കൻ ഗായികയും ഷക്കീരയാണ്

‎സംഗീതമേളകളിലും, ആൽബങ്ങളിലും ഉള്ള ഷക്കീരയുടെ നൃത്തം ലോകപ്രശസ്തമാണ്. ഷക്കീരയുടെ നൃത്തചുവടുകൾ പ്രധാനമായും അറേബ്യൻ ബെല്ലി നൃത്തത്തെ അടിസ്ഥാനമാക്കിയുള്ളതാണ്. തന്റെ പിതാവിൽ നിന്നും ലഭിച്ച ലബനീസ് പാരമ്പര്യം ഇതിന് ഷക്കീരയെ സഹായിച്ചു. മിക്കപ്പോഴും നഗ്നപാദയായാണ് ഷക്കീര നൃത്തം ചെയ്യുന്നത്. തന്റെ കൌമാ‍രപ്രായത്തിൽ സങ്കോചത്തെ മറികടക്കാനാണത്രെ ഷക്കീര നൃത്തം പഠിച്ചു തുടങ്ങിയത്. ഉദരം കൊണ്ട് നാണയം തെറിപ്പിക്കാൻ ശ്രമിച്ചുകൊണ്ടാണ് താൻ ബെല്ലി നൃത്തച്ചുവടുകൾ പഠിച്ചത് എന്ന് ഷക്കീര ഒരിക്കൽ ഒരു എം.ടീ.വി. അഭിമുഖസംഭാഷണത്തിൽ പറയുകയുണ്ടായി. ഇത്തരം കഠിന പരിശ്രമങ്ങൾ കൊണ്ട് ബെല്ലി നൃത്തത്തിൽ സ്വായത്തമാക്കിയ അസാമാന്യ മെയ്‌വഴക്കം ഷക്കീരയുടെ ആൽബങ്ങളിൽ കാണാം. “ഹിപ്സ് ഡോണ്ട് ലൈ”, “വെൻ‌എവർ, വേർ‌എവർ”, “ബ്യൂട്ടിഫുൽ ലയർ”, “ഷീ വൂൾഫ്” എന്നിവ ഷക്കീരയുടെ ലോകപ്രശസ്ത ആൽബങ്ങളിൽ ചിലതാണ്. ഇതിനു പുറമെ, “ബെല്ലിഡാൻസ് സൂപ്പർസ്റ്റാർസ്” പോലെയുള്ള പരിപാടികൾക്കു വേണ്ടി നൃത്തസംവിധാനവും ഷക്കീര നിർവ്വഹിച്ചിട്ടുണ്ട്. 
നൃത്തത്തിനു പുറമേ അഭിനയത്തിലും മികവു തെളിയിച്ച ഷക്കീര, 1995 ൽ “എൽ ഒയാസിസ്” എന്ന കൊളംബിയൻ ടെലിനോവെല്ലയിൽ “ലൂയിസ മരിയ” എന്ന കഥാപാത്രത്തെ അവതരിപ്പിച്ചു. ഷക്കീര ഡിസംബർ 2009 ന് “അഗ്ലി ബെറ്റി” എന്ന പരമ്പരയിലും, 2010 ൽ “വിസാർഡ്സ് ഓഫ് വെവർലി പ്ലേസ്” എന്ന പരമ്പരയിലും ഷക്കീരയായിത്തന്നെ അഭിനയിച്ചു.


</doc>
<doc id="117499" url="https://ml.wikipedia.org/wiki?curid=117499" title="മെത്രാപ്പോലീത്ത">
മെത്രാപ്പോലീത്ത

പൗരസ്ത്യ ക്രിസ്തീയ സഭകളിൽ ഒരു ഭദ്രാസനത്തിന്റെ അധിപനായുള്ള മേല്പ്പട്ടക്കാരൻ അഥവാ ഉന്നത പുരോഹിതൻ.

ക്രൈസ്തവ സഭകളുടെ ആദിമ കാലത്ത് തന്നെ എപ്പിസ്ക്കോപ്പാ,കശ്ശീശ്ശാ,ശെമ്മാശ്ശൻ എന്നീ പുരോഹിത സ്ഥാനങ്ങൾ രൂപപ്പെട്ടിരുന്നു.എന്നാൽ കുസ്തന്തീനോസ് രാജാവിന്റെ കാലമായപ്പോഴേക്കും റോമാ സാമ്രാജ്യത്തിലെ പ്രധാന പട്ടണങ്ങളിലെ (മെട്രോപ്പോലീത്തൻ നഗരങ്ങളിലെ) എപ്പിസ്ക്കോപ്പാമാരുടെ സ്ഥാനമാനങ്ങളും അധികാരങ്ങളും വർദ്ധിക്കുകയും അവർ മെത്രാപ്പോലീത്ത എന്ന പേരിൽ അറിയപ്പെടാൻ തുടങ്ങുകയും ചെയ്തു.



</doc>
<doc id="117503" url="https://ml.wikipedia.org/wiki?curid=117503" title="ഒറോബൻകേസീ">
ഒറോബൻകേസീ

പരജീവികളായ സപുഷ്പികൾ ഉൾക്കൊള്ളുന്ന ഒരു സസ്യകുടുംബമാണ് ഒറോബൻകേസീ (Orobanchaceae). 14 ജനുസുകളിലായി 160 സ്പീഷീസുകൾ ഇതിൽ അടങ്ങിയിരിക്കുന്നു. 100 സ്പീഷീസുകളുള്ള "ഓറോബങ്കി" എന്ന ജീനസാണ് ഏറ്റവും വലുത്. ഉഷ്ണമേഖലയിലും മിതോഷ്ണമേഖലയിലും കാണപ്പെടുന്നു. യൂറോപ്പിലാണ് ഈ കുടുംബത്തിൽ പെട്ട ഏറ്റവും കൂടുതൽ ചെടികൾ വളരുന്നത്.

ചെടികൾക്ക് പച്ചനിറമില്ല; സാധാരണയായി മഞ്ഞ, തവിട്ട്, വെള്ള എന്നി നിറങ്ങളിൽ ഏതെങ്കിലും ഒന്നാണ് ഉണ്ടായിരിക്കുക. മറ്റു ചെടികളുടെ വേരുകളിൽ പറ്റിപ്പിടിച്ചു വളരുന്ന ഇവയുടെ ചൂഷണമൂലങ്ങൾ (haustoria) ആതിഥേയ സസ്യത്തിന്റെ വേരിൽ അഴ്ന്നിറങ്ങി ആഹാരം വലിച്ചെടുക്കുന്നു. ചില സസ്യങ്ങൾ ഒരു പ്രത്യേക ചെടിയുടെ വേരിൽ മാത്രമേ വളരുകയുള്ളു. ഉദാഹരണമായി "എപ്പിഫാഗസ് വെർജിനിയാന" എന്ന ചെടി ബീച്ച്മരത്തെ മാത്രമേ ആതിഥേയസസ്യമായി തിരഞ്ഞെടുക്കുന്നുള്ളു. ഈ കുടുബത്തിലെ ചെടികൾക്ക് ഇലകളില്ല; പകരം ശൽക്കപത്രങ്ങളാണുള്ളത്. സാധാരണയായി തടിച്ചു മാംസളമായ കാണ്ഡത്തിന്റെ അഗ്രത്തിലായി പൂങ്കുല കാണപ്പെടുന്നു. ചിലപ്പോൾ പൂക്കൾ ഒറ്റയായും നിൽക്കാറുണ്ട്. പൂവിന് ഒന്നിച്ചുചേർന്ന അഞ്ചു ബാഹ്യദളങ്ങളും, നാലു കേസരങ്ങളും ഉണ്ട്. രണ്ട് ബീജാണ്ഡപർണ (carpels)ങ്ങളോടു കൂടിയ ഊർധ്വവർത്തി (superior) അണ്ഡാശയമാണ് ഇവയുടേത്. വിതുകൾ വളരെ ചെറുതാണ്; ഉള്ളിൽ ചെറുതും എണ്ണമയമുള്ളതുമായ ബീജാന്നം കാണാം. ഈ കുലത്തിൽപ്പെടുന്ന് ചില സസ്യങ്ങൾ സാമ്പത്തിക പ്രാധന്യമുള്ള ചണം, പുകയിലചെടി, തക്കാളി പരുത്തി എന്നിവയുടെ വേരുകളിൽ പറ്റിപ്പിടിച്ചു വളർന്ന് അവയെ നശിപ്പിക്കുന്നു. "ഏജിനീഷ്യാ ഇൻഡിക്ക" എന്ന സസ്യം ഫിലിപ്പീൻസിലെ കരിമ്പുചെടികളെ ബാധിക്കുന്ന ഒന്നാണ്



</doc>
<doc id="117504" url="https://ml.wikipedia.org/wiki?curid=117504" title="കൊട്ടിയൂർ ഗ്രാമപഞ്ചായത്ത്">
കൊട്ടിയൂർ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ പേരാവൂർ ബ്ലോക്ക് പരിധിയിൽ വരുന്ന പഞ്ചായത്താണ് കൊട്ടിയൂർ ഗ്രാമപഞ്ചായത്ത്. ഈ പഞ്ചായത്തിന് 155.87 ച.കി.മീ വീസ്തീർണ്ണമുണ്ട്. പഞ്ചായത്തിന്റെ അതിരുകൾ വടക്കുഭാഗത്ത് കേളകം പഞ്ചായത്തും കർണ്ണാടക റിസർവ്വ് വനവും കിഴക്ക് ഭാഗത്ത് വയനാട് ജില്ലയിലെ തവിഞ്ഞാൽ പഞ്ചായത്തും പടിഞ്ഞാറ് ഭാഗത്ത് കേളകം പഞ്ചായത്തും തെക്ക് ഭാഗത്ത് വയനാട് താലൂക്ക് അതിർത്തിയുമാണ്

17809 ആണ്‌ ഈ പഞ്ചായത്തിലെ ആകെ ജനസംഖ്യ. ഇതിൽ 8956 സ്ത്രീകളും 8853 പുരുഷൻമാരും ഉൾപ്പെടുന്നു. പഞ്ചായത്തിലെ മൊത്തം ജനതയുടെ സാക്ഷരതാ നിരക്ക് 94.6% ആണ്.

മലബാറിലെ പ്രസിദ്ധമായ ഒരു തീർത്ഥാടന കേന്ദ്രമായ കൊട്ടിയൂർ ക്ഷേത്രം ഈ പഞ്ചായത്തിലാണ്‌ സ്ഥിതി ചെയ്യുന്നത്.


</doc>
<doc id="117506" url="https://ml.wikipedia.org/wiki?curid=117506" title="കോളയാട്‌ ഗ്രാമപഞ്ചായത്ത്">
കോളയാട്‌ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ പേരാവൂർ ബ്ളോക്ക് പരിധിയിൽ കോളയാട്, വേക്കളം എന്നീ വില്ലേജുകൾ ഉൾപ്പെട്ടതാണ് കോളയാട് പഞ്ചായത്ത്. 33.15 ച.കി.മീ വിസ്തീർണ്ണമുള്ള പഞ്ചായത്തിന്റെ അതിരുകൾ വടക്ക് മാലൂര്‍, പേരാവൂർ പഞ്ചായത്തുകളും തെക്ക് പാട്യം പഞ്ചായത്തും, കിഴക്ക് കണിച്ചാർ പഞ്ചായത്തും, പടിഞ്ഞാറ് ചിറ്റാരിപറമ്പ് പഞ്ചായത്തുമാണ്.



</doc>
<doc id="117509" url="https://ml.wikipedia.org/wiki?curid=117509" title="കേളകം ഗ്രാമപഞ്ചായത്ത്">
കേളകം ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഉൾപ്പെടുന്ന ഒരു പഞ്ചായത്താണ് കേളകം ഗ്രാമപഞ്ചായത്ത്. കേളകം, കണിച്ചാർ എന്നീ വില്ലേജുകളിലായി വ്യാപിച്ചുകിടക്കുന്ന കേളകം ഗ്രാമപഞ്ചായത്ത് 1972 ഫെബ്രുവരി 11-നാണ്‌ രൂപീകരിച്ചത്. ഒരു മലയോര കുടിയേറ്റ പ്രദേശമായ കേളകം, പേരാവൂർ ബ്ലോക്ക് പഞ്ചായത്ത് പരിധിയിലാണ് സ്ഥിതി ചെയ്യുന്നത്.

എന്നിവയാണ് കേളകം ഗ്രാമപഞ്ചായത്തിന്റെ അതിരുകൾ


കേളകം ഗ്രാമപഞ്ചായത്തിന് 77.92 ചതുരശ്രകിലോമീറ്റർ വിസ്തീർണ്ണമുണ്ട്. 

പശ്ചിമഘട്ടമലനിരകളുടെ ഭാഗമായ വെള്ളൂന്നി മല പഞ്ചായത്തിൻറെ തെക്കുഭാഗത്തായും പാലുകാച്ചി മല കിഴക്കുഭാഗത്തായും സ്ഥിതിചെയ്യുന്നു . ഭൂപ്രകൃതിയനുസരിച്ച് കേരളത്തിലെ മലനാട്ടിൽ ഉൾപ്പെടുന്നു .ഉയർന്ന പ്രദേശങ്ങളിൽ ചരൽ കലർന്ന ചുവന്ന മണ്ണ് , പുഴയോരങ്ങളോടനുബന്ധിച്ച് മണൽകലർന്ന പശിമരാശിയുള്ള മണ്ണ് ,
സമതലങ്ങളിൽ ചെങ്കൽ കലർന്ന മണ്ണ് എന്നിങ്ങനെയാണ് ഈ പ്രദേശത്തു കാണപ്പെടുന്ന മണ്ണിനങ്ങൾ . 
കൊട്ടിയൂർ വനത്തിൽ നിന്നും വയനാട്ടിൽ നിന്നും ഒഴുകിവരുന്ന ചെറുപുഴകൾ ചേർന്നു രൂപംകൊള്ളുന്ന ബാവലിപ്പുഴ സമതലങ്ങളെ ഫലഭൂയിഷ്ഠമാക്കിക്കൊണ്ട് ഏകദേശം ആറു കിലോമീറ്ററോളം കേളകം പഞ്ചായത്തിലൂടെ ഒഴുകുന്നു. ബാവലി പുഴയും വടക്കേ അതിർത്തിയിലൂടെ ഒഴുകുന്ന ചീങ്കണ്ണിപുഴയും 22 തോടുകളും 316 പൊതു കുളങ്ങളും നിരവധി നീർച്ചാലുകളുമാണ് പഞ്ചായത്തിലെ പ്രധാന ജലസ്രോതസ്സുകൾ. ചീങ്കണ്ണിപ്പുഴയും, കൊട്ടിയൂർ റിസർവ് വനവും ഈ പഞ്ചായത്തിന്റെ അതിർത്തിയിലാണ്.

കോട്ടയം രാജാവിൽനിന്നും കരമൊഴിവായി ഭൂമിയുടെ ജന്മാവകാശം ലഭിച്ച മണത്തണയിലെ ചില നായർ കുടുംബങ്ങളുടേയും കൊട്ടി‍യൂർ ദേവസ്വത്തിന്റെയും ഉടമസ്ഥതയിലായിരുന്നു‍ ഈ പ്രദേശങ്ങൾ . ആദ്യകാലത്ത്‌ പണിയ , കുറിച്ച്യ വിഭാഗങ്ങളിൽപ്പെട്ട ആദിവാസികളായിരുന്നു ഇവിടങ്ങളിലുണ്ടായിരുന്നത്‌ .പാനൂർ പ്രദേശത്തുനിന്നു‍ള്ളവർ പുനം കൃഷിക്കായും കേളകത്തെത്തിയിരുന്നു . 
നൂറ്റാണ്ടുകൾക്കു മുമ്പുതന്നെ ഇവിടെ ജനവാസമുണ്ടായിരുന്നുവെന്നുള്ളതിനു തെളിവുകളുണ്ട്. ഇവിടെയുണ്ടായിരുന്ന ഗുഹകളും പുരാവസ്തുക്കളും മറ്റും ഇതു സംബന്ധിച്ച സൂചന നൽകുന്നുവെങ്കിലും പുരാവസ്തു ഗവേഷകരുടെ ശ്രദ്ധ ഇവിടേക്ക് ഇതുവരെയുമുണ്ടായിട്ടില്ല . ബ്രീട്ടീഷ് പട്ടാളവുമായി ഏറ്റുമുട്ടിയ പഴശ്ശിരാജാ കുറിച്യ പടയാളികളുമൊന്നിച്ച് ഇവിടങ്ങളിൽ തമ്പടിച്ചിരുന്നു . പിന്നീടദ്ദേഹം വയനാട്ടിലേക്ക് രക്ഷപ്പെട്ടെങ്കിലും 1805-ൽ ബ്രിട്ടീഷുകാരുമായുള്ള പോരാട്ടത്തിനിടയിൽ വീരചരമം പ്രാപിച്ചു . 
രണ്ടാം ലോകമഹായുദ്ധത്തോടനുബന്ധിച്ച്‌ മധ്യതിരുവിതാംകൂറിൽ നിന്നും മലബാർ പ്രദേശത്തേക്കാരംഭിച്ച കുടിയേറ്റത്തിന്റെ ഭാഗമായി ധാരാളംപേർ ഇവിടെയുമെത്തി . 'കാണം' അഥവാ 'മാനുഷം' എറിയപ്പെടുന്ന പ്രതിഫലം ജന്മിമാർക്കു നൽകിയാണ്‌ ആദ്യകാലകുടിയേറ്റക്കാർ കൃഷിഭൂമി പാട്ടത്തിനായി കരസ്ഥമാക്കിയത്‌ . ഇതിനു പുറമേ വർഷംതോറും 'പാട്ടം' അഥവാ 'പുറപ്പാട്‌ ' എന്ന പേരിൽ വേറെയും തുക നൽകണമായിരുന്നു‍ . ജന്മംതീറു വാങ്ങിയും മറുപാട്ടം വാങ്ങിയും വാക്കാൽചാർത്തു വാങ്ങിയും കൈയേറിയും മറ്റും സ്വന്തമാക്കി കൃഷിയിറക്കിയ കർഷകർക്ക് പക്ഷേ , പിന്നീട് കടിയിറക്ക് ഭീഷണിയും നേരിടേണ്ടിയും വന്നു .

കൊട്ടിയൂർ ദേവസ്വത്തിൻറെ 27000 ഏക്കർ ഭൂമി , ഏക്കർ ഒന്നിന് ഒരു രൂപ പ്രതിഫലം നിശ്ചയിച്ചുകൊണ്ട് നായർ സർവീസ് സൊസൈറ്റിക്ക് ചാർത്തിക്കൊടുത്തുകൊണ്ടുള്ള ഒരു പത്രപ്പരസ്യം 1961 ൽ പ്രത്യക്ഷപ്പെട്ടു .കൈമാറുന്ന സ്ഥലം സംബന്ധിച്ച് വ്യക്തതയില്ലാത്തത് കർഷകരിൽ ആശങ്കയുളവാക്കി . വർഷങ്ങളോളമുള്ള കർഷകരുടെ കഠിനാദ്ധ്വാനം പാഴാകുന്നത് അവർക്ക് താങ്ങാനാകുമായിരുന്നില്ല . വിദ്യാലയങ്ങൾ, ആരാധനാലയങ്ങൾ, പോസ്റ്റോഫീസ് തുടങ്ങിയ ഒട്ടനവിധി സ്ഥാപനങ്ങളും ഇവിടെ ഇക്കാലയളവിനു മുൻപേ ആരംഭിച്ചുകഴിഞ്ഞിരുന്നു.
നിയമവിധേയമായി ഭൂമി സ്വന്തമാക്കുകയും കൃഷിയിറക്കുകയും ചെയ്ത കർഷകർ കുടിയിറക്കിനെതിരായി പ്രക്ഷോഭമാരംഭിക്കാൻ തീരുമാനിച്ചു . കുടിയിറക്കിനെ ചെറുക്കുന്നതിനായി കർഷകരുടെ നേതൃത്വത്തിൽ നടന്ന സമരമാണ് കേരളമാകെ ശ്രദ്ധയാകർഷിച്ച കൊട്ടിയൂർ സമരം. പ്രശസ്ത കമ്യൂണിസ്ററ് നേതാവായിരുന്ന എൻ.ഇ.ബാലറാം ആണ് പ്രക്ഷോഭണ രംഗത്തെത്തിയ ആദ്യ നേതാവ് . 
അദ്ദേഹം കൊട്ടിയൂർ സമരത്തിന് കമ്യൂണിസ്ററ് പ്രസ്ഥാനത്തിൻറെ പിന്തുണ പ്രഖ്യാപിച്ചതിനൊപ്പം പ്രതിഷേധയോഗങ്ങളിൽ പ്രസംഗിക്കുകയും പ്രക്ഷോഭണത്തിന് വേണ്ട മാർഗനിർദ്ദേശങ്ങൾ നൽകുകയും ചെയ്തു . പിന്നാലെ എ.കെ.ജി യും രംഗത്തെത്തിയതോടെ കർഷകർക്ക് ആത്മവിശ്വാസം വർധിച്ചു .
കൊട്ടിയൂർ സ്വതന്ത്ര കർഷക സംഘം ആണ് സമരവുമായി ബന്ധപ്പെട്ട് ആദ്യം രൂപീകരിച്ച സംഘടന . പിന്നീട് കൊട്ടിയൂർ കുടിയാൻ സംഘവും രൂപീകരിക്കപ്പെട്ടു. ഭൂമികൈമാറ്റത്തിനെതിരെ എ.കെ.ജി യുടെ നേതൃത്വത്തിലുള്ള ഒരു ജീപ്പ് ജാഥയും തിരുവനന്തപുരത്തേക്കു നടത്തി . ഈ രണ്ടു സംഘ‍ടനകളുടേയും നേതൃത്വത്തിൽ ശക്തമായ പ്രക്ഷോഭങ്ങൾ നടന്നുവരവേയാണ് ഫാദർ ജോസഫ് വടക്കനും ബി.വെല്ലിംങ്ങ്ടണും സമര നേതൃത്വത്തിലെത്തുന്നത് . ഫാദർ വടക്കൻറെ ആവേശോജ്ജ്വലമായ പ്രസംഗത്തിൽ ആകൃഷ്ടരായ ധാരാളം പേർ അദ്ദേഹം രൂപീകരിച്ച മലനാട് കർഷക യൂണിയനിൽ ചേർന്നു .
കേരളത്തിൻറെ മുഴുവൻ ശ്രദ്ധയും ആകർഷിച്ചുകൊണ്ടുള്ള ഒരു കാൽനടജാഥ ബി.വെല്ലിങ്ങ്ടന്റെ നേതൃത്വത്തിൽ കൊട്ടിയൂർ നിന്നും തിരുവനന്തപുരത്തേയ്ക്ക് ആരംഭിച്ചു . ജാഥയുമായി സഹകരിക്കരുതെന്ന് കോൺഗ്രസ്സ് പ്രസ്താവനയിറക്കിയപ്പോൾ ജാഥയ്ക്ക് വഴിനീളെ സഹായമെത്തിക്കാനും സ്വീകരണം നൽകാനും എ.കെ.ജി., എൻ.ഇ ബാലറാം, എന്നിവരുൾപ്പെട്ട കമ്യൂണിസ്റ്റ് പാർട്ടി തയ്യാറായി. 1962 ഫെബ്രുവരിയിൽ ബി.വെല്ലിങ്ങ്ടൺ കേളകത്ത് നിരാഹാര സത്യാഗ്രഹവും ആരംഭിച്ചു . സമരത്തെ നേരിടാനായി എം എസ് പി കാരും എത്തിയിരുന്നു . ജനങ്ങളുടെ പ്രക്ഷോഭം ശക്തമായതോടെ എൻ.എസ്.എസ് ഭൂമി കൈമാറ്റത്തിൽ നിന്നും പിന്മാറുകയും സമരം അവസാനിക്കുകയും ചെയിതു .

1950 ൽ ആണ്‌ മണത്തണ പഞ്ചായത്തിന്റെ രൂപീകരണം . കൂത്തുപറമ്പ്‌ വികസനേ‍ബ്ളോ‍ക്കിന്റെ പരിധിക്കുള്ളിൽപ്പെട്ട മണത്തണ പഞ്ചായത്തിലെ കാപ്പാട്‌ വാർഡ്‌ ഇന്നത്തെ കേളകം , കണിച്ചാർ , കൊട്ടി‍യൂർ എന്നീ പഞ്ചായത്തുകൾ ചേർന്നതായിരുന്നു‍ . 

1961 ഡിസംബറിൽ കാപ്പാട്‌ വാർഡിലുൾപ്പെട്ട പ്രദേശങ്ങൾ ചേർത്ത്‌ കാപ്പാട്‌ പഞ്ചായത്ത്‌ രൂപീകരിച്ചു . 1962 മാർച്ചിൽ കാപ്പാട്‌ പഞ്ചായത്തിന്റെ ഓഫീസ്‌ കണിച്ചാറിൽ ആരംഭിച്ചു . താമസിയാതെ , പഞ്ചായത്ത്‌ ആസ്ഥാനം കേളകത്തേക്കു മാറ്റി .
1963 ലാണ്‌ കാപ്പാട്‌ പഞ്ചായത്ത്‌ ഭരണസമിതിയിലേക്കുള്ള ആദ്യ തിരഞ്ഞെടുപ്പ്‌ നടന്നത്‌ . കേരള സംസ്ഥാനത്തൊട്ടാ‍കെ നടന്ന പഞ്ചായത്ത്‌ തിരഞ്ഞെടുപ്പിന്റെ ഭാഗമായിരുന്നു‍ ഇത്‌ . ആകെയുള്ള എട്ടു‍ വാർഡുകളിലേക്ക്‌ 1963 നവംബർ 23 ന്‌ നടന്ന തിരഞ്ഞെടുപ്പിൽ കാപ്പാട്‌ പഞ്ചായത്ത്‌ വികസന സമിതി , കാപ്പാട്‌ പഞ്ചായത്ത്‌ സേവാ സമിതി എന്നി‍വ
യുടെ സ്ഥാനാർത്ഥികളാണ്‌ മത്സരിച്ചത്‌ . 

ഫാദർ വടക്കന്റെ നേതൃത്വത്തിൽ രൂപീകരിച്ച മലനാട് കർഷക യൂണിയന്റെ പിന്തുണയുള്ള കാപ്പാട്‌ പഞ്ചായത്ത്‌ വികസന സമിതിക്കായിരുന്നു‍ തിരഞ്ഞെടുപ്പിൽ ഏഴു വാർഡുകളിലും വിജയം . 1963 ഡിസംബറിൽ ജോർജുകുട്ടി‍ മുക്കാടൻ പ്രസിഡന്റായും വടക്കേ മുളഞ്ഞനാൽ ജോർജ്‌ വൈസ്‌ പ്രസിഡന്റായുമുള്ള എട്ടംഗ ഭരണസമിതി അധികാരമേറ്റു.

1968 ൽ കാപ്പാട്‌ പഞ്ചായത്ത്‌ വിഭജിച്ച്‌ കൊട്ടി‍യൂർ പഞ്ചായത്ത്‌ രൂപീകരിച്ചു . കൊട്ടി‍യൂർ പഞ്ചായത്ത്‌ പരിധിക്കുള്ളിൽ നിന്നും തിരഞ്ഞെടുക്കപ്പെട്ടി‍രുന്നതിനാൽ കാപ്പാട്‌ പഞ്ചായത്ത്‌ പ്രസിഡന്റായിരുന്ന ജോർജുകുട്ടി‍ മുക്കാടൻ കൊട്ടി‍യൂർ പഞ്ചായത്ത്‌ പ്രസിഡന്റായി ചുമതലയേറ്റു . ഇതെത്തുടർന്ന് കെ.പ്രഭാകരൻ നായർ 1968 ൽ കാപ്പാട്‌ പഞ്ചായത്ത്‌ പ്രസിഡന്റായി .

1972 ൽ കാപ്പാട്‌ പഞ്ചായത്ത്‌ വീണ്ടും വിഭജിച്ച്‌ കണിച്ചാർ പഞ്ചായത്തിന്‌ രൂപം നൽകുകയും കാപ്പാട്‌ പഞ്ചായത്തിന്റെ പേര്‌ കേളകം എ‍ന്നാക്കിമാറ്റുകയും ചെയ്തു .1963 ൽ തിരഞ്ഞെടുക്കപ്പെട്ട കാപ്പാട്‌ പഞ്ചായത്ത്‌ ഭരണസമിതിയിലെ അംഗങ്ങൾ അവർ പ്രതിനിധീകരിക്കുന്ന വാർഡുകളുൾപ്പെട്ട പഞ്ചായത്ത്‌ ഭരണസമിതികളിലുമായി . ഇപ്രകാരം കെ.പ്രഭാകരൻ നായർ കണിച്ചാർ പഞ്ചാത്ത്‌ പ്രസിഡന്റായപ്പോൾ വലിയമറ്റം ചാക്കോ കേളകം പഞ്ചായത്തിന്റെ പ്രസിഡന്റായി ചുമതലയേറ്റു .

1972 ൽ സ്ഥാനമേറ്റ പ്രസിഡന്റും വൈസ്‌ പ്രസിഡന്റും 1977 ൽ രാജിവച്ചതിനെത്തുടർന്ന്‌ മൂന്നംഗ ഭരണസമിതിയിൽ ഒരാൾ മാത്രമായി . തുടർന്ന് പ്ലാക്കാട്ട്‌ ആന്റണി ഈപ്പൻ പ്രസിഡന്റായുള്ള നോമിനേറ്റഡ്‌ ഭരണസമിതി രണ്ടു വർഷക്കാലം ഭരണം നടത്തി .
17187 വരുന്ന മൊത്തം ജനസംഖ്യയിൽ 8782 സ്ത്രീകളും 8405 പുരുഷൻമാരും ഉൾപ്പെടുന്നു. പഞ്ചായത്തിലെ മൊത്തം ജനതയുടെ സാക്ഷരതാ നിരക്ക് 93 ശതമാനമാണ്.
വിവിധ തിരഞ്ഞെടുപ്പുകളിൽ കേളകം ഗ്രാമ പഞ്ചായത്ത് ഉൾപ്പെടുന്ന മണ്ഡലങ്ങളിൽ ഈ പ്രദേശത്തു നിന്നും വിവിധ സ്ഥാനാർത്ഥികൾക്ക് ലഭിച്ച വോട്ടുകൾ സംബന്ധിച്ച വിശദവിവരങ്ങൾ ഇവിടെ നൽകുന്നു.
കേളകം പഞ്ചായത്ത് ഉൾപ്പെടുന്ന കണ്ണൂർ ലോക് സഭാമണ്ഡലത്തിൽ നിന്നും 2009 ലെ ലോക് സഭാ തിരഞ്ഞെടുപ്പിൽ ഇന്ത്യൻ നാഷണൽ കോൺഗ്രസ്സിലെ കെ.സുധാകരനാണ് തിരഞ്ഞെടുക്കപ്പെട്ടത്. പഞ്ചായത്തിലുൾപ്പെട്ട ബൂത്തുകളിൽ നിന്നും പ്രധാന കക്ഷികളിലെ സ്ഥാനാർത്ഥികൾക്ക് ലഭിച്ച വോട്ടുകൾ ചുവടെ കൊടുക്കുന്നു. 107,108,109 ബൂത്തുകൾ ചെട്ടിയാംപറമ്പ് ഗവ.യു.പി.സ്കൂളിലും 110,111 ബൂത്തുകൾ മഞ്ഞളാംപുറം യു.പി.സ്കൂളിലും 112,113 ബൂത്തുകൾ കേളകം ലിറ്റിൽ ഫ്ലവർ ഇംഗ്ലീഷ് മീഡിയംഹൈസ്കൂളിലും 114,115 ബൂത്തുകൾ അടക്കാത്തോട് ഗവ.യു.പി.സ്കൂളിലും 116 - ആം ബൂത്ത് കോളിത്തട്ട് ഗവ.യു.പി.സ്കൂളിലും ആണുണ്ടായിരുന്നത്.
2011ലെ നിയമസഭാതിരഞ്ഞെടുപ്പിൽ പേരാവൂർ നിയോജകമണ്ഡലത്തിൻറെ ഭാഗമായിരുന്നു ഈ പഞ്ചായത്ത് . 2006 ലെ നിയമസഭാ തിരഞ്ഞെടുപ്പിൽ മാനന്തവാടി അസംബ്ലി നിയോജക മണ്ഡലത്തിലായിരുന്ന കേളകം പഞ്ചായത്ത് മണ്ഡല പുന:സംഘടനയെത്തുടർന്നാണ് പേരാവൂർ മണ്ഡലത്തിൻറെ ഭാഗമായിത്തീർന്നത്. ഇന്ത്യൻ നാഷണൽ കോൺഗ്രസ്സിലെ അഡ്വ. സണ്ണി ജോസഫാണ് പേരാവൂർ എം.എൽ.എ. ആയി 2011 ൽ തിരഞ്ഞെടുക്കപ്പെട്ടത്. 2006 ൽ സി.പി.ഐ.(എം.)ലെ കെ.കെ.ശൈലജ ടീച്ചറായിരുന്നു വിജയിച്ചത്. 2011ലെ നിയമസഭാതിരഞ്ഞെടുപ്പിൽ പഞ്ചായത്തിലുൾപ്പെട്ട ബൂത്തുകളിൽ നിന്നും വിവിധ സ്ഥാനാർത്ഥികൾക്ക് ലഭിച്ച വോട്ടുകൾ ചുവടെ കൊടുക്കുന്നു.പോളിങ് ബൂത്തുകൾ ലോക് സഭാ തിരഞ്ഞെടുപ്പിലുണ്ടായിരുന്നത് തന്നെയാണ്.
കേരളത്തിലെ ഗ്രാമപഞ്ചായത്തുകളുടെ പട്ടിക



</doc>
<doc id="117512" url="https://ml.wikipedia.org/wiki?curid=117512" title="കണിച്ചാർ ഗ്രാമപഞ്ചായത്ത്">
കണിച്ചാർ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ പേരാവൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കണിച്ചാർ ഗ്രാമപഞ്ചായത്ത്. കണിച്ചാർ വില്ലേജുപരിധിയിൽ ഉൾപ്പെടുന്ന കണിച്ചാർ ഗ്രാമപഞ്ചായത്തിനു 51.96 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്ക് കേളകം പഞ്ചായത്തും, കിഴക്ക് കേളകം പഞ്ചായത്തും, തെക്ക് പാട്യം പഞ്ചായത്തും, പടിഞ്ഞാറ് കോളയാട്, പേരാവൂര്‍, മുഴക്കുന്ന് പഞ്ചായത്തുകളുമാണ്. ആറളം കേന്ദ്ര കൃഷിഫാം പഞ്ചായത്തിന്റെ വടക്കേ അതിരിലും, കണ്ണവം റിസർവ്വ് ഫോറസ്റ്റും, വയനാട് ജില്ലയും പഞ്ചായത്തിന്റെ തെക്കേ അതിരിലുമാണ്.

ഏലപ്പീടിക: വിനോദസഞ്ചാരികളെ ആകർഷിക്കുന്ന ഒട്ടനവധി കാഴ്ചകൾ ഇവിടെയുണ്ട്. വയനാട്ടിലേക്കുള്ള പ്രവേശനകവാടമായ പേരിയ ചുരം, വെള്ളച്ചാട്ടം, കറപ്പത്തോട്ടം, കണ്ണൂർ ജില്ല മുഴുവനും അറബിക്കടലും കാണാൻ സാധിക്കുന്ന ഏലപ്പീടിക കുരിശുമല, മൊട്ടക്കുന്ന് എന്നിവയെല്ലാം ഈ പ്രദേശത്തിന്റെ സൗന്ദര്യം വർദ്ധിപ്പിക്കുന്നു. സമുദ്രനിരപ്പിൽനിന്നും 600 മീറ്റർ ഉയരത്തിലാണു ഏലപ്പീടികയുടെ സ്ഥാനം. മൊട്ടക്കുന്നിന്റെ ഉയരം 1000-1100 മീറ്ററും. കടും വേനലിലും ഇവിടം തണുപ്പുനിറഞ്ഞതായിരിക്കും.

കേരളത്തിലെ ഗ്രാമപഞ്ചായത്തുകളുടെ പട്ടിക



</doc>
<doc id="117515" url="https://ml.wikipedia.org/wiki?curid=117515" title="പേരാവൂർ ഗ്രാമപഞ്ചായത്ത്">
പേരാവൂർ ഗ്രാമപഞ്ചായത്ത്

കണ്ണൂർ ജില്ലയിലെ ഇരിട്ടി താലൂക്കില്‍, പേരാവൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പേരാവൂർ പഞ്ചായത്ത്. മണത്തണ, വെള്ളർവള്ളി എന്നീ വില്ലേജുകളിലായി വ്യാപിച്ചുകിടക്കുന്ന പേരാവൂർ ഗ്രാമപഞ്ചായത്തിനു 34.10 ചതുരശ്രകിലോമീറ്റർ വിസ്തീർണ്ണമുണ്ട്. 15 വാർഡുകളുള്ള ഈ പഞ്ചായത്തിന്റെ അതിരുകൾ വടക്കുഭാഗത്ത് മുഴക്കുന്ന്, കണിച്ചാർ പഞ്ചായത്തുകളും, കിഴക്കുഭാഗത്ത് കണിച്ചാർ പഞ്ചായത്തും, തെക്കുഭാഗത്ത് കോളയാട് പഞ്ചായത്തും, പടിഞ്ഞാറുഭാഗത്ത് മാലൂർ‍, മുഴക്കുന്ന് പഞ്ചായത്തുകളുമാണ്. കണ്ണൂർ ജില്ലയുടെ കിഴക്കൻ മലയോരമേഖലയിൽ സ്ഥിതി ചെയ്യുന്ന ഒരു കാർഷിക ഗ്രാമപ്രദേശമാണ് പേരാവൂർ.

1962-ലാണ് പേരാവൂർ പഞ്ചായത്ത് നിലവിൽ വന്നത്. ഇപ്പോഴത്തെ മണത്തണ വില്ലേജും, മുമ്പത്തെ വേക്കളം പഞ്ചായത്തിന്റെ ഭാഗമായിരുന്ന തൊണ്ടിയിൽ തിരുവോണപ്പുറം, കുനിത്തല ദേശങ്ങളും, തോലമ്പ്ര പഞ്ചായത്തിന്റെ ഭാഗമായിരുന്ന വെള്ളർവള്ളി, കോട്ടുമാങ്ങ ദേശങ്ങളും ചേർന്നാണ് പേരാവൂർ പഞ്ചായത്ത് രൂപീകരിക്കപ്പെട്ടത്.

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117518" url="https://ml.wikipedia.org/wiki?curid=117518" title="പാത്രിയർക്കീസ്">
പാത്രിയർക്കീസ്

ചില ക്രിസ്തീയ സഭകളിൽ, പ്രത്യേകിച്ചു റോമാ സാമ്രാജ്യത്തിൽ ഉദയം ചെയ്ത ഓർത്തഡോക്സ്‌ സഭകളുടെ തലവന്മാരുടെ സ്ഥാനനാമം. മുൻപ് റോമൻ കത്തോലിക്കാ സഭയുടെ തലവനായ മാർപ്പാപ്പയുടെ വിശേഷണങ്ങളുടെ പട്ടികയിൽ "പടിഞ്ഞാറിന്റെ പാത്രിയാർക്കീസ്" എന്നു ചേർത്തിരുന്നുവെങ്കിലും ഇപ്പൊൾ ഔദ്യോഗികമായി ഈ വിശേഷണം ഉപയോഗിച്ചു കാണുന്നില്ല .

പ്രധാന പിതാവ് എന്നർത്ഥം വരുന്ന പാത്രിയർക്കീസ് പാറ്റ്റീ(പിതാവ്) , ആർക്കീസ്(ഭരണാധികാരി) എന്ന രണ്ട് ഗ്രീക്ക് പദങ്ങളിൽ നിന്നാണ് ഉണ്ടായത്. ഒരു കുടുംബത്തിന്റെയോ,വംശത്തിന്റെയോ,ദേശീയ സഭയുടെയോ നേതൃത്വം വഹിക്കുന്ന ആൾ എന്നു വിവക്ഷ.അഞ്ചാം നൂറ്റാണ്ട് മുതലാണ് ക്രിസ്തീയ സഭാ തലവന്മാരെ ഇപ്പേരിൽ വിളിക്കാൻ തുടങ്ങിയത്.
പഴയ റോമാ സാമ്രാജ്യത്തിലെ പ്രവിശ്യാ തലസ്ഥാനത്തെ മെത്രാപ്പോലിത്ത(ബിഷപ്പ്)മാർക്ക് മറ്റ് മെത്രാപ്പോലിത്തമാർക്കില്ലാതിരുന്ന ചില അധികാരങ്ങൾ ലഭിച്ചു.പട്ടണങ്ങളുടെ പൗരാണികത,രാഷ്ട്രീയ പ്രാധാന്യം,സഭയുടെ അതി പുരാതന കേന്ദ്രങ്ങൾ തുടങ്ങിയ പരിഗണനകൾ വെച്ചു കൊണ്ടാണ് അവർക്കീ മുൻഗണന ലഭിച്ചത്.ആദി കാലങ്ങളിൽ ഇവരെ "പ്രധാന മെത്രാപ്പോലിത്ത" എന്നു വിളിച്ചിരുന്നു. ക്രി പി 325-ലെ നിഖ്യാ സുന്നഹദോസ് റോം,അലക്സാന്ത്രിയ,അന്ത്യോക്യ എന്നീ സ്ഥലങ്ങളിലെ മെത്രാപ്പോലിത്തമാർക്ക് പാത്രിയർക്കാ സ്ഥാനം നൽകി.പിന്നീട് 381-ലെ കുസ്തന്തീനോപ്പോലീസ്‌ സുന്നഹദോസ് കുസ്തന്തീനോപ്പോലീസിലെ മെത്രാപ്പോലിത്തയ്ക്കും 451-ലെ കൽക്കദോൻ സുന്നഹദോസ് യെരുശലേമിലെ മെത്രാപ്പോലിത്തയ്ക്കും പാത്രിയർക്കാ സ്ഥാനം നൽകി.കാലക്രമേണെ റോമിലെ പാത്രിയർക്കാ സ്ഥാനം "പാപ്പാ" എന്ന പേരിൽ അറിയപ്പെടാൻ തുടങ്ങി.


</doc>
<doc id="117519" url="https://ml.wikipedia.org/wiki?curid=117519" title="തില്ലങ്കേരി ഗ്രാമപഞ്ചായത്ത്">
തില്ലങ്കേരി ഗ്രാമപഞ്ചായത്ത്

കണ്ണൂർ ജില്ലയില്‍,തലശ്ശേരി താലൂക്കില്‍,ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ തില്ലങ്കേരി ഗ്രാമപഞ്ചായത്ത്. തില്ലങ്കേരി വില്ലേജുപരിധിയിലുൾപ്പെടുന്ന തില്ലങ്കേരി ഗ്രാമപഞ്ചായത്തിനു 25.06 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് കീഴൂർ-ചാവശ്ശേരി പഞ്ചായത്തും, കിഴക്കുഭാഗത്ത് മുഴക്കുന്ന് പഞ്ചായത്തും, തെക്കുഭാഗത്ത് മാലൂർ പഞ്ചായത്തും, പടിഞ്ഞാറുഭാഗത്ത് മട്ടന്നൂർ മുനിസിപ്പാലിറ്റിയുമാണ്. 
കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117521" url="https://ml.wikipedia.org/wiki?curid=117521" title="പായം ഗ്രാമപഞ്ചായത്ത്">
പായം ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ പായം ഗ്രാമപഞ്ചായത്ത് .പായം, വിളമന എന്നീ വില്ലേജുകളിലായി വ്യാപിച്ചുകിടക്കുന്ന പായം ഗ്രാമപഞ്ചായത്തിനു 31.21 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് കർണ്ണാടക സംസ്ഥാനവും, കിഴക്കുഭാഗത്ത് അയ്യൻകുന്ന് പഞ്ചായത്തും, തെക്കുഭാഗത്ത് കീഴൂർ-ചാവശ്ശേരി പഞ്ചായത്തും, പടിഞ്ഞാറുഭാഗത്ത് പടിയൂർ-കല്ല്യാട്, ഉളിക്കൽ പഞ്ചായത്തുകളുമാണ്.



</doc>
<doc id="117524" url="https://ml.wikipedia.org/wiki?curid=117524" title="കുഞ്ഞിപ്പുരമുക്ക്">
കുഞ്ഞിപ്പുരമുക്ക്

കോഴിക്കോട് ജില്ലയുടെ പടിഞ്ഞാറേ അറ്റത്ത് കണ്ണൂർ ജില്ലയോട് ചേർന്നുകിടക്കുന്ന ഒരു സ്ഥലമാണ് കുഞ്ഞിപ്പുരമുക്ക്. മയ്യഴിപ്പുഴയോട് ചേർന്നുനിൽക്കുന്നു.

കുറ്റ്യാടി-തലശ്ശേരി സംസ്ഥാനപാതയിലാണ് ഈ സ്ഥലം സ്ഥിതിചെയ്യുന്നത്. ഹിന്ദുക്കളും മുസ്ലിംകളുമാണ് പ്രദേശത്ത് ഭൂരിപക്ഷം. ഒരു ശിവക്ഷേത്രവും 3-4 മുസ്ലിം പള്ളികളും ഇവിടെയുണ്ട്. ഇവിടെ നിന്നുള്ള ധാരാളം ജനങ്ങൾ ഗൾഫ് രാജ്യങ്ങളിൽ ജോലിചെയ്യുന്നവരാണ്. മുസ്‌ലിം ലീഗ് - സിപിഐ(എം) സംഘട്ടനങ്ങൾ ഇവിടെ സാധാരണമാണ്.

</doc>
<doc id="117528" url="https://ml.wikipedia.org/wiki?curid=117528" title="കണ്ണടക്കുരങ്ങ്">
കണ്ണടക്കുരങ്ങ്

ഇലകൾ തിന്നു ജീവിക്കുന്ന ഒരിനം കുരങ്ങനാണ് കണ്ണടക്കുരങ്ങ് (Spectacled Monkey) അഥവാ ഇലതീനികുരങ്ങ് ( ആംഗലേയം: Phayre's Leaf Monkey ശാസ്ത്രീയനാമം: "Trachypithecus phayei" ). കണ്ണിനു ചുറ്റുമായി വെളുത്തപാടുള്ളതിനാലാണ് ഇവ ഈ പേരിൽ അറിയപ്പെടുന്നത്. ബംഗ്ലാദേശിനോടു ചേർന്ന് കിടക്കുന്ന വടക്കു കിഴക്കൻ സസ്ഥാനങ്ങളിൽ ഇവയെ കാണാം. കൈകാലുകൾക്ക് കറുപ്പ് നിടവും അടിവശത്തിന് ഇളംനിറവുമാണ്. ഇവയുടെ പിത്താശയത്തിലെ കല്ലിന് ഔഷധഗുണമെന്ന വിശ്വാസത്താൽ വൻ‌തോതിൽ കണ്ണാടികുരങ്ങന്മാർ വേട്ടയാടപ്പെടുന്നു. മിസോ, ലുഷാ എന്നീ ഗോത്ര വർഗ്ഗക്കാർ പരമ്പരാഗതമായി ഇതിൽ ഏർപ്പെട്ടിരിക്കുന്നു. ഇക്കാരണത്താൽ ഇവയ്ക്ക് വംശനാശഭീഷണി കടുത്തതാണ്. ത്രിപുരയിലെ സംസ്ഥാനമൃഗമായ ഇവയെ സെപാഹിജാല (Sepahijala) വന്യജീവി സങ്കേതത്തിൽ സം‌രക്ഷിക്കപ്പെട്ടിരിക്കുന്നു. അധികം ശബ്ദമുണ്ടാക്കാത്ത ഇനം കുരങ്ങൻ എന്ന പ്രത്യേകതയും ഇവയ്ക്കുണ്ട്.

http://www.ecologyasia.com/verts/mammals/spectacled_leaf-monkey.htm


</doc>
<doc id="117530" url="https://ml.wikipedia.org/wiki?curid=117530" title="അശോകവനം">
അശോകവനം

രാമായണത്തിൽ പരാമർശിക്കപ്പെടുന്ന, രാവണന്റെ ലങ്കയിലെ ഒരു ഉദ്യാനമായിരുന്നു അശോകവനം. സീതയെ അപഹരിച്ച ശേഷം രാവണൻ പാർപ്പിച്ചത്. ഇവിടെയായിരുന്നു. പ്രീണനതന്ത്രങ്ങളിലൂടെ സീതയുടെ മനസ്സ് മാറ്റാനായാണ് രാവണൻ സീതയെ അശോകവനത്തിൽ പാർപ്പിച്ചിരിക്കുന്നത്. രാവണൻ നിർമ്മിച്ച ഉദ്യാനം എന്നാണ് അശോകവനികയെപ്പറ്റി രാമായണത്തിൽ പറഞ്ഞിരിക്കുന്നത്.

ഒരുപക്ഷേ ലോകത്തിലെ ആദ്യത്തെ സസ്യോദ്യാനങ്ങളിൽ (Botanic Gardens) ഒന്നാണ് ഇത്. നട്ടുവളർത്തപ്പെട്ട മരങ്ങളും സസ്യങ്ങളുമായി അശോകവനത്തിലുണ്ടായിരുന്ന സസ്യവൈവിധ്യത്തെ ഏറ്റവും വ്യക്തമായി വിവരിക്കുന്നത് ചമ്പുരാമായണത്തിലാണ്. ഭോജരാജാവിനാൽ വിരചിതമായ ഇതിൽ 38 തരം സസ്യജാതികൾ അശോകവനികയിലുണ്ടായിരുന്നതായി പറയുന്നു. 

വാല്മീകി ഇക്കാര്യത്തിൽ അല്പം മിതത്വം പാലിക്കുന്നുണ്ടെങ്കിലും സുന്ദരകാണ്ഡത്തിന്റെ വിവിധ ഭാഗങ്ങളിലായി അശോകവനത്തിലെ സസ്യവൈവിധ്യം അദ്ദേഹവും വർണ്ണിക്കുന്നുണ്ട്. വള്ളികൾ, കൃത്രിമകുളത്തിലെ ജലസസ്യങ്ങൾ, കൃത്രിമ ജലചാട്ടങ്ങൾ മുതലായവയും അശോകവനത്തിന്റെ പ്രത്യേകതയായിരുന്നു. പർ‌വ്വതങ്ങൾ നിറഞ്ഞ പ്രദേശമായാണ്‌ ലങ്കയെ വിവരിച്ചിരിക്കുന്നത്.


</doc>
<doc id="117539" url="https://ml.wikipedia.org/wiki?curid=117539" title="അബ്ദുൾ റഷീദ് ദോസ്തം">
അബ്ദുൾ റഷീദ് ദോസ്തം

കമ്മ്യൂണിസ്റ്റ് ഭരണ അഫ്ഗാനിസ്താനിലെ ഒരു മുതിർന്ന സൈന്യാധിപനും, രാജ്യത്തെ ഉസ്ബെക് വംശജരുടെ നേതാവും ജുൻബിഷി അഫ്ഗാനിസ്താൻ എന്ന കക്ഷിയുടെ നേതാവുമാണ് ജനറൽ അബ്ദുൾ റഷീദ് ദോസ്തം (ജനനം 1954). സോവിയറ്റ് യുദ്ധകാലത്ത്, കമ്മ്യൂണിസ്റ്റ് സർക്കാരിനു വേണ്ടി സോവിയറ്റ് സേനയോടൊപ്പം മുജാഹിദീനുകൾക്കെതിരെ പൊരുതുന്നതിൽ പ്രധാന പങ്കുവഹിച്ച സൈന്യാധിപനാണ് ദോസ്തം. 1992-ൽ ഇദ്ദേഹം വിമതപക്ഷത്തേക്ക് കൂറുമാറിയതൊടെയാണ് അഫ്ഗാനിസ്താനിലെ കമ്മ്യൂണിസ്റ്റ് ഭരണത്തിന് അന്ത്യമായത്.

ഒരു ഉസ്ബെക് വംശജനായ ദോസതം, 1978-ലാണ് അഫ്ഗാൻ സൈന്യത്തിൽ ചേർന്നത്. 1980-കളിൽ സോവിയറ്റ് സൈന്യത്തോടൊപ്പം മുജാഹിദീനുകൾക്കെതിരെ പൊരുതുന്നതിൽ മുൻ‌നിരയിൽ നിന്നെങ്കിലും 1992-ൽ മുജാഹിദീനുകളുടെ പക്ഷത്തേക്ക് കൂറുമാറി. പിന്നീട് മുജാഹിദീനുകളിലെത്തെന്ന് വിവിധ വിഭാഗങ്ങളിലേക്ക് വീണ്ടും കൂറുമാറി കുപ്രസിദ്ധി നേടി.

അഫ്ഗാനിസ്താനിൽ താലിബാന്റെ ആധിപത്യകാലത്ത് അവർക്കെതിരെ പോരാടിയ വടക്കൻ സഖ്യത്തിൽ പ്രമുഖമായ സ്ഥാനം ദോസ്തം വഹിച്ചിരുന്നു. താലിബാന്റെ പതനശേഷം അഫ്ഗാൻ ദേശീയസേനയിൽ ജനറൽ പദവിയിലായിരുന്ന ഇദ്ദേഹം ചീഫ് ഓഫ് സ്റ്റാഫ് റ്റു ദ് കമാൻഡർ ഇൻ ചീഫ് എന്ന ആലങ്കാരികപദവി വഹിച്ചിരുന്നു. 2008-ന്റെ തുടക്കത്തിൽ അക്ബർ ഭായ് എന്ന തന്റെ എതിരാളിയെ തട്ടിക്കൊണ്ടുപോയതിന്റെ പിന്നിൽ പ്രവർത്തിച്ചതിന്റെ പേരിൽ സൈനികപദവിയിൽ നിന്നും ഒഴിവാക്കി. കുറച്ചുകാലം തുർക്കിയിൽ അഭയം തേടിയിരുന്നു. അഫ്ഗാൻ പ്രസിഡണ്ട് തിരഞ്ഞെടുപ്പിന്‌ മുൻപായി, പ്രസിഡണ്ട് ഹമീദ് കർസായ് 2009 ജൂണിൽ ദോസ്തമിനെ ഔദോഗിഗസ്ഥാനത്ത് പുനഃപ്രതിഷ്ഠിച്ചു.
2001 കാലഘട്ടത്തിൽ താലിബാൻ പടയാളികൾക്കെതിരെ കടുത്ത മനുഷ്യാവകാശധ്വംസനം നടത്തി എന്ന് വിവിധ മനുഷ്യാവകാശസംഘടനകൾ ഇദ്ദേഹത്തിനെതിരെ ആരോപണമുന്നയിക്കുന്നുണ്ട്.
1988-ൽ കാബൂളിലെ കമ്മ്യൂണിസ്റ്റ് സർക്കാർ രൂപം കൊടുത്ത ജവ്സ്ജാൻ മിലിഷ്യയുടെ സൈന്യാധിപനായിരുന്നു ജനറൽ ദോസ്തം. രാജ്യത്തിന്റെ വടക്കും വടക്കുപടിഞ്ഞാറുമുള്ള ഉസ്ബെക് വിഭാഗങ്ങളായിരുന്നു ഈ സേനയിൽ ഉൾപ്പെട്ടിരുന്നത്. മാർക്സിസ്റ്റ് സർക്കാരിനെ പിന്തുണച്ച്, ദോസ്തമിന്റെ സേന, രാജ്യത്തിന്റെ വിവിധഭാഗങ്ങളിൽ പോരാട്ടം നടത്തിയിരുന്നു. ഹീറോ ഓഫ് ദ് റിപ്പബ്ലിക് ഓഫ് അഫ്ഗാനിസ്താൻ എന്ന ബഹുമതിയും, കമ്മ്യൂണിസ്റ്റ് സർക്കാർ ദോസ്തമിന് നൽകിയിരുന്നു.

1992-ൽ ദോസ്തം, വിമതനായി പ്രതിരോധകക്ഷികളോടൊപ്പം ചേർന്നത്, അവസാന കമ്മ്യൂണിസ്റ്റ് പ്രസിഡണ്ടായ നജീബുള്ളക്ക് നേരിട്ട ഏറ്റവും വലിയ തിരിച്ചടിയായിരുന്നു. ഇതോടെ കമ്മ്യൂണിസ്റ്റ് സർക്കാർ നിലം‌പതിക്കുകയും മുജാഹിദീനുകൾ രാജ്യത്തിന്റെ ഭരണം ഏറ്റെടുക്കുകയും ചെയ്തു.

കാബൂളിലെ കമ്മ്യൂണിസ്റ്റ് സർക്കാറിന്റെ പതനത്തിനു ശേഷം കുറേ വർഷങ്ങൾ, മസാർ-ഇ ശരീഫ് കേന്ദ്രമാക്കി വടക്കൻ അഫ്ഗാനിസ്താനിലെ ചോദ്യം ചെയ്യാനാവാത്ത നേതാവായി ദോസ്തം വളർന്നു. ഇടക്കാലത്ത് ബുർഹാനുദ്ദീൻ റബ്ബാനിയുടെ മുജാഹിദീൻ സർക്കാരിനെതിരെ താലിബാനോടൊപ്പം ചേർന്ന് പോരാടിയെങ്കിലും അവസാനം, താലിബാനെതിരെ രാജ്യത്ത് അവശേഷിച്ച ചുരുക്കം ഏതിരാളികളിലൊരാളായി ദോസ്തം മാറി. ഇക്കാലത്ത് ഏതാണ്ട് 50,000-ത്തോളം അംഗസംഖ്യയുണ്ടായിരുന്ന ദോസ്തമിന്റെ സൈന്യത്തിന് യുദ്ധവിമാനങ്ങളുടേയും ടാങ്കുകളുടേയും പിന്തുണയുണ്ടായിരുന്നു. ഇറാൻ, റഷ്യ, ഇന്ത്യ, തുടങ്ങിയ താലിബാന്റെ എല്ലാ അന്താരാഷ്ട്രവിരോധികളും ദോസ്തമിനെ പിന്തുണച്ചിരുന്നു. വടക്കൻ അഫ്ഗാനിസ്താനിൽ സ്വന്തമായി ഒരു കറൻസി പുറത്തിറക്കുകയും, ബൽഖ് എയർ എന്ന പേരിൽ സ്വന്തമായി വ്യോമഗതാഗതസംവിധാനവും ദോസ്തം നടത്തിയിരുന്നു.

അഫ്ഗാനിസ്താനിലെ മറ്റു മേഖലകളെ അപേക്ഷിച്ച് ഉദാരമായ ഭരണമാണ് ദോസ്തം വടക്കൻ അഫ്ഗാനിസ്താനിൽ നടപ്പിലാക്കിയിരുന്നത്. ഇവിടെ പർദ്ദ ധരിക്കാതെ സ്ത്രീകൾക്ക് പുറത്തിറങ്ങാനുള്ള സ്വാതന്ത്ര്യമുണ്ടായിരുന്നു. ഇന്ത്യൻ സിനിമകൾ ഈ മേഖലയിൽ പ്രദർശിപ്പിക്കപ്പെടുകയും സ്വന്തന്ത്രമായി മദ്യം വിൽക്കാനുള്ള സൗകര്യവുമുണ്ടായിരുന്നു. മസാരി ശരീഫിൽ പാഷ എന്ന വിളിപ്പേരിലായിരുന്നു ദോസ്തം അറിയപ്പെട്ടിരുന്നത്.

1997 മേയ് 14-ന് ദോസ്തമിന്റെ വിദേശകാര്യവക്താവും അല്പം വിമതനുമായിരുന്ന ജനറൽ അബ്ദ് അൽ മാലിക് പഹ്ലാവാന്റെ പക്ഷത്തെ അബ്ദ് അൽ റഹ്മാൻ ഹഖാനി, എന്നയാൾ മസാർ-ഇ ശരീഫിൽ വച്ച് വെടിയേറ്റ് മരിച്ചു. ഈ കൊലപാതകത്തിന്റെ ഉത്തരവാദിത്തം, ദോസ്തമിനു മേൽ ചാർത്തപ്പെടുകയും അബ്ദ് അൽ മാലിക് പഹ്ലാവാൻ, താലിബാനുമായി ഒരു ധാരണയിലെത്തുകയും ചെയ്തു. പാകിസ്താൻ സർക്കാരിന്റെ പ്രത്യക്ഷപിന്തുണയോടെ മേയ് 19-നാണ് ഈ ധാരണ നടപ്പിൽ വന്നത്. ഇതിനെത്തുടർന്ന് അബ്ദ് അൽ മാലിക് പഹ്ലവാന്റേയും താലിബാന്റേയും സം‌യുക്തസൈന്യം, മേയ് 24-ന് മസാർ-ഇ ശരീഫ് പിടിച്ചെടുക്കുകയും, ദോസ്തം, രാജ്യം വിട്ട് തുർക്കിയിലേക്ക് പലായനം ചെയ്യുകയും ചെയ്തു. ദോസ്തമിന്റെ പതനത്തോടെ വടക്കുകിഴക്ക അഫ്ഗാനിസ്താൻ ഒഴികെയുള്ള രാജ്യത്തിന്റെ മറ്റു പ്രദേശങ്ങൾ താലിബാന്റെ നിയന്ത്രണത്തിലായി.

മസാർ-ഇ ശരീഫ് പിടിച്ചടക്കിയതിനു ശേഷം ഇവിടേയും തെക്കൻ അഫ്ഗാനിസ്താനിലെന്ന പോലെ തീവ്ര-ഇസ്ലാമികനിയമങ്ങൾ അടിച്ചേൽപ്പിക്കാൻ താലിബാൻ ശ്രമിച്ചു. മേഖലയിലെ ഉസ്ബെക്കുകളും ഹസാരകളും ഇതിനെ എതിർക്കുകയും മേയ് 28-ന് ഇവിടെ വൻകലാപം പൊട്ടിപ്പുറപ്പെടുകയും ആയിരക്കണക്കിന് താലിബാൻ അംഗങ്ങൾ കൊല്ലപ്പെടുകയും ചെയ്തു. 1997-ന്റെ മഞ്ഞുകാലമായപ്പോഴേക്കും താലിബാന് മേഖലയുടെ നിയന്ത്രണം നഷ്ടപ്പെട്ടു. ഈ സമയത്ത് ജനറൽ ദോസ്തം, മസാർ-ഇ ശരീഫിൽ തിരിച്ചെത്തി. പിന്നീട് 1998 ഓഗസ്റ്റിൽ നടന്ന ഒരു പോരാട്ടത്തിൽ താലിബാൻ മസാർ-ഇ ശരീഫ് പിടിച്ചപ്പോൾ ദോസ്തം വീണ്ടും പലായനം ചെയ്തു.


</doc>
<doc id="117541" url="https://ml.wikipedia.org/wiki?curid=117541" title="കീഴൂർ-ചാവശ്ശേരി ഗ്രാമപഞ്ചായത്ത്">
കീഴൂർ-ചാവശ്ശേരി ഗ്രാമപഞ്ചായത്ത്

കണ്ണൂർ ജില്ലയിലെ, തലശ്ശേരി താലൂക്കിൽ, ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കീഴൂർ-ചാവശ്ശേരി ഗ്രാമപഞ്ചായത്ത്. കീഴൂർ, ചാവശ്ശേരി എന്നീ വില്ലേജുകളിലായി വ്യാപിച്ചുകിടക്കുന്ന കീഴൂർ-ചാവശ്ശേരി ഗ്രാമപഞ്ചായത്തിനു 46.65 ചതുരശ്രകിലോമീറ്റർ വിസ്തീർണ്ണമുണ്ട്. വടക്ക്: പടിയൂർ‍, പായം, അയ്യൻകുന്ന് ഗ്രാമപഞ്ചായത്തുകൾ, കിഴക്ക് : മുഴക്കുന്ന്, അയ്യൻകുന്ന് ഗ്രാമപഞ്ചായത്തുകൾ, തെക്ക് : തില്ലങ്കേരി, മാലൂർ ഗ്രാമപഞ്ചായത്തുകൾ, മട്ടന്നൂർ മുനിസിപ്പാലിറ്റി, പടിഞ്ഞാറ് : മട്ടന്നൂർ മുനിസിപ്പാലിറ്റി എന്നിവ ചേർന്ന് പഞ്ചായത്തിന്റെ അതിർത്തികൾ പങ്കിടുന്നു. ഇന്നത്തെ കീഴൂർ-ചാവശ്ശേരി പഞ്ചായത്ത് ആദ്യകാലത്ത് കീഴൂർ, ചാവശ്ശേരി എന്നിങ്ങനെ രണ്ടു പഞ്ചായത്തുകളായിരുന്നു.



</doc>
<doc id="117544" url="https://ml.wikipedia.org/wiki?curid=117544" title="കീഴല്ലൂർ ഗ്രാമപഞ്ചായത്ത്">
കീഴല്ലൂർ ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഇരിട്ടി ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ കീഴല്ലൂർ ഗ്രാമപഞ്ചായത്ത് . കീഴല്ലൂർ വില്ലേജുപരിധിയിലുൾപ്പെടുന്ന കീഴല്ലൂർ ഗ്രാമപഞ്ചായത്തിനു 29.02 ചതുരശ്രകിലോമീറ്റർ വിസ്തീർണ്ണമുണ്ട്. ഈ പഞ്ചായത്തിന്റെ അതിരുകൾ വടക്കുഭാഗത്ത് കൂടാളി പഞ്ചായത്തും, മട്ടന്നൂർ മുനിസിപ്പാലിറ്റിയും, കിഴക്കുഭാഗത്ത് മട്ടന്നൂർ മുനിസിപ്പാലിറ്റിയും, തെക്കുഭാഗത്ത് അഞ്ചരക്കണ്ടി, വേങ്ങാട് പഞ്ചായത്തുകളും, പടിഞ്ഞാറുഭാഗത്ത് കൂടാളി പഞ്ചായത്തുമാണ്. 1954-ൽ ആണ്‌ കീഴല്ലൂർ ഗ്രാമപഞ്ചായത്ത് രൂപീകൃതമായത്.

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117546" url="https://ml.wikipedia.org/wiki?curid=117546" title="അയ്യൻകുന്ന് ഗ്രാമപഞ്ചായത്ത്">
അയ്യൻകുന്ന് ഗ്രാമപഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ ഇരിട്ടി ബ്ളോക്കിൽ അയ്യൻകുന്ന് വില്ലേജ് പരിധിയിൽ ഉൾപ്പെടുന്ന ഒരു ഗ്രാമപഞ്ചായത്താണ് അയ്യൻകുന്ന് ഗ്രാമപഞ്ചായത്ത്. കർണ്ണാടക സംസ്ഥാനത്തിന്റെ ഭാഗമായ കുടക് മലയുടെ താഴ്വരയിലാണ് ഈ പഞ്ചായത്ത് സ്ഥിതി ചെയ്യുന്നത്..12280.43 ഹെക്ടർ വിസ്തീർണ്ണമുള്ള പശ്ചിമഘട്ട മലനിരകളോടു ചേർന്നു കിടക്കുന്ന അയ്യൻകുന്ന് പഞ്ചായത്തിന്റെ കിഴക്ക് കർണാടക വനമാണ്. വടക്ക് ബാരാപ്പുഴയും തെക്ക് വെമ്പുഴയും പഞ്ചായത്തിന്റെ അതിർത്തികളായി ഒഴുകുന്നു. ആറളം പഞ്ചായത്ത് വിഭജിച്ച് 1977-ലാണ് അയ്യൻകുന്ന് പഞ്ചായത്ത് നിലവിൽ വന്നത്.
കേരളത്തിലെ ഗ്രാമപഞ്ചായത്തുകളുടെ പട്ടിക

കേരളത്തിലെ ഗ്രാമപഞ്ചായത്തുകളുടെ പട്ടിക


</doc>
<doc id="117548" url="https://ml.wikipedia.org/wiki?curid=117548" title="സമയമാത്രകൾ ഭാരതീയദർശനത്തിൽ">
സമയമാത്രകൾ ഭാരതീയദർശനത്തിൽ

ഒരു താമരയിതളിൽ സൂചി കൊണ്ട് കുത്തി മറുവശത്തെത്തുന്നതിന് എത്ര സമയമെടുക്കുന്നോ അതിന് അല്പകാലം എന്നു പറയുന്നു. മുപ്പത് അല്പകാലങ്ങൾ ചേർന്നാൽ ഒരുത്രുടി എന്നും മുപ്പത് ത്രുടി ചേർന്നാൽ ഒരു കല എന്നും മുപ്പത് കല ചേർന്നാൽ ഒരു നിമിഷം എന്നും പറയുന്നു. നാല്പത് നിമിഷങ്ങൾ ചേർന്നാൽ മനുഷ്യന്റെ ഒരു വീർപ്പ് ആകും. ആറു വീർപ്പുകൾ ചേരുന്നതിനെ ഒരു വിനാഴിക എന്നും അറുപത് വിനാഴികകൾ ചേരുന്നതിനെ ഒരു നാഴിക എന്നും അറുപത് നാഴികകൾ ചേരുന്നതിനെ ഒരു അഹോരാത്രം അഥവാ ദിവസം എന്നും പറയുന്നു. ഇപ്രകാരം പതിനഞ്ച് ദിവസങ്ങൾ ചേർന്നതിനെ ഒരു പക്ഷം എന്നും രണ്ടു പക്ഷങ്ങൾ ചേർന്നതിനെ ഒരു മാസം എന്നും പറയുന്നു. ഒരു മാസം പിതൃക്കളുടെ ഒരു ദിവസമായി കണക്കാക്കുന്നു. കറുത്തപക്ഷം അവരുടെ രാത്രിയും വെളുത്തപക്ഷം പകലും.

ഇപ്രകാരത്തിലുള്ള പന്ത്രണ്ട് മാസങ്ങൾ അഥവാ മുന്നൂറ്റി അറുപത്തി അഞ്ച് ദിവസങ്ങൾ (ചില മാസങ്ങൾക്ക് വ്യത്യാസമുണ്ട്) ചേരുന്നതിനെ ഒരു വർഷം എന്നു വിളിക്കുന്നു. ഇത് ദേവന്മാരുടെ ഒരു ദിവസമാണ്. ഉത്തരായനം പകലും ദക്ഷിണായനം രാത്രിയും. 360 മനുഷ്യവർഷങ്ങൾ ചേരുന്നതിവനെ ദേവന്മാരുടെ ഒരു വർഷം (ദിവ്യവർഷം) എന്നു പറയുന്നു. ഇപ്രകാരത്തിലുള്ള 4800 ദിവ്യവർഷങ്ങൾ കൂടിച്ചേരുന്നതാണ് സത്യയുഗത്തിന്റെ കാലദൈർഘ്യം. 3600 ദിവ്യവർഷങ്ങൾ കൂടിച്ചേർന്നത് ത്രേതായുഗത്തിന്റേയും, 2400 ദിവ്യ വർഷങ്ങൾ ചേരുന്നത് ദ്വാപരയുഗത്തിന്റേയും, 1200 ദിവ്യവർഷങ്ങൾ ചേർന്നത് കലിയുഗത്തിന്റേയും ദൈർഘ്യമാണ്. ഇപ്രകാരം നാലുയുഗങ്ങൾക്കും കൂടി 12000 ദിവ്യ വർഷങ്ങൾ കണക്കാക്കപ്പെട്ടിരിക്കുന്നു. ഇവയെ ചതുർ‌യുഗങ്ങൾ എന്നു പറയുന്നു. ഇപ്രകാരത്തിലുള്ള 1000 ചതുർ‌യുഗങ്ങൾ ചേർന്നാൽ ബ്രഹ്മാവിന്റെ ഒരു പകലാണ്. അത്രയും കാലം തന്നെ രാത്രിയുമാണ്. (ആകെ ഒരു ബ്രഹ്മദിനം) ബ്രഹ്മദേവൻ സുഷുപ്തിയിൽ ലയിച്ചിരിക്കുന്ന ആ കാലത്തെ ഒരു കൽ‌പം എന്ന് പറയുന്നു. ബ്രഹ്മാവിന്റെ ഒരു പകൽ കഴിഞ്ഞ് രാത്രി ആരംഭിക്കുമ്പോൾ പ്രളയമുണ്ടാകുന്നു. ഇപ്രകാരത്തിലുള്ള 360 ബ്രഹ്മദിനങ്ങൾ കൂടിച്ചേരുന്നതിനെ ഒരു ബ്രഹ്മവർഷം എന്നു പറയുന്നു. ഇപ്രകാരമുള്ള 100 ബ്രഹ്മവർഷങ്ങൾ ചേർന്നതാണ് ഒരു ബ്രഹ്മാവിന്റെ ആയുസ്സ് (ബ്രഹ്മായുസ്സ്) ബ്രഹ്മാവിന്റെ ഒരു പകലിൽ 14 മനുക്കൾ കടന്നു പോകുന്നു. ഇതിനെയാണ് മന്വന്തരം എന്ന് പറയുന്നത്.

ശ്രീ മഹാഭാഗവതം തൃതീയ സ്കന്ധം - വിദുര മൈത്രേയ സം‌വാദം


</doc>
<doc id="117553" url="https://ml.wikipedia.org/wiki?curid=117553" title="ട്രയോഡ്">
ട്രയോഡ്

സജീവമായ മൂന്ന് ഇലക്ട്രോഡുകളുള്ള ഒരു ആംപ്ലിഫിക്കേഷൻ ഉപകരണമാണ്‌ ട്രയോഡ്. കാഥോഡ്, ആനോഡ് (പ്ലേറ്റ്), കൺട്രോൾ ഗ്രിഡ് എന്നിങ്ങനെ മൂന്നു ഇലക്ട്രോഡുകൾ ഉൾക്കൊള്ളുന്ന ഇലക്ട്രോണിക നിർവാത (വായു നീക്കം ചെയ്ത) ലോഹ അഥവാ ഗ്ലാസ് ചെപ്പിനകത്താണ് ഇലക്ട്രോഡുകൾ ക്രമീകരിക്കപ്പെട്ടിരിക്കുന്നത്. ആദ്യ ഇലക്ട്രോണിക് ആംപ്ലിഫിക്കേഷൻ ഉപകരണമാണ്‌ ട്രയോഡ്. പ്രവർധകം, ദോലകം എന്നീ നിലകളിലാണ് ഇവയെ പൊതുവേ ഉപയോഗപ്പെടുത്തുന്നത്.
ട്രയോഡ്, ടെട്രോഡ്, പെന്റോഡ് തുടങ്ങിയ നിർവാത ട്യൂബ് ശ്രേണിയിലെ, അടിസ്ഥാന അംഗമാണ് ട്രയോഡ്; ട്രയോഡിനെ അപേക്ഷിച്ച് ട്രെട്രോഡിലും പെന്റോഡിലും ഒന്നിലധികം ഗ്രിഡുകൾ കാണുമെന്ന വ്യത്യാസമേയുള്ളു. ജെ. എ. ഫ്ളെമിങ് വികസിപ്പിച്ചെടുത്ത ഡയോഡിനെ ഗ്രിഡ് നൽകി ട്രയോഡായി പരിഷ്കരിച്ചത് യു.എസ്. ശാസ്ത്രജ്ഞനായ ലീ ഡെ ഫോറെസ്റ്റാണ്. ട്രയോഡിന് ഓഡിയോൺ എന്ന പേരാണ് ഇദ്ദേഹം ആദ്യം നൽകിയിരുന്നത്.
ചെറിയ ഒരു വോൾട്ടത (ഗ്രിഡ് വോൾട്ടത) പ്രയോജനപ്പെടുത്തി താരതമ്യേന വലിയ അളവിലുള്ള ധാരാ പ്രവാഹത്തെ നിയന്ത്രിക്കാൻ ഗ്രിഡ്ഡിനു കഴിയും. നിക്കൽ/മോളിബ്ഡ്നം/ഇരുമ്പ് മുതലായ ലോഹങ്ങളെ കമ്പിവല രൂപത്തിലാണ് കാഥോഡിനും ആനോഡിനുമിടയ്ക്ക് ഗ്രിഡ്ഡായി ഉറപ്പിക്കുന്നത്. ട്രയോഡ് ധാരയുടെ വളരെ ചെറിയ ഒരംശം മാത്രമേ ഗ്രിഡ് പരിപഥത്തിലൂടെ നഷ്ടപ്പെടുന്നുള്ളു. ഇലക്ട്രോണുകളെ ആകർഷിക്കാതിരിക്കാനായി ഗ്രിഡ് വോൾട്ടത ഋണാവസ്ഥയിലാണ് നിലനിറുത്താറുള്ളതെങ്കിലും അപൂർവം അവസരങ്ങളിൽ കാഥോഡിനെ അപേക്ഷിച്ച് ധനാവസ്ഥയിലും ഗ്രിഡ്ഡിനെ ക്രമീകരിക്കാറുണ്ട്.

ഗ്രിഡ്ഡിനെ ട്രയോഡിന്റെ ബേസ് പിന്നുമായിട്ടാണ് ബന്ധപ്പെടുത്തിയിരിക്കുന്നത്. തന്മൂലം ഗ്രിഡ്ഡിലെ വോൾട്ടതയിൽ വ്യത്യാസം സൃഷ്ടിച്ചാൽ കാഥോഡിൽ നിന്ന് ആനോഡിലേക്ക് പ്രവഹിക്കുന്ന ഇലക്ട്രോണുകളുടെ എണ്ണത്തിൽ വ്യതിയാനം വരും. ഇത് പ്ലേറ്റ് അഥവാ ആനോഡ് ധാരയിലും ആനുപാതികമായ ഏറ്റക്കുറച്ചിലുകൾ സൃഷ്ടിക്കുന്നു. ഗ്രിഡ്ഡിലെ ഋണാത്മക വോൾട്ടതയുടെ മൂല്യം വർധിക്കുന്നതിനനുസൃതമായി പ്ലോറ്റ് ധാര കുറയുന്നു; മറിച്ച് ഋണാത്മക വോൾട്ടത കുറയുമ്പോൾ പ്ളേറ്റ് ധാര വർധിക്കുകയും ചെയ്യും. ഏതു പ്ളേറ്റ് വോൾട്ടതയിലും, ഗ്രിഡ് വോൾട്ടത, ഗ്രിഡ് കട്ട്ഓഫ് വോൾട്ടതയ്ക്കു സമമാകുമ്പോൾ, കാഥോഡിലെ ഇലക്ട്രോണുകൾക്ക് ഗ്രിഡ്ഡിനെ കടന്നുപോകാനാവില്ല; തന്മൂലം പ്ളേറ്റ് ധാരയുടെ മൂല്യം പൂജ്യമായിത്തീരുന്നു. ട്രയോഡ് നിർമ്മാണ രീതിയും, പ്ളേറ്റ് വോൾട്ടതയും, ഗ്രിഡ് കട്ട്ഓഫ് വോൾട്ടതയെ സ്വാധീനിക്കുന്ന ഘടകങ്ങളാണ്.

പ്രവർധകമായി പ്രവർത്തിക്കേണ്ട അവസരത്തിൽ ഗ്രിഡ്ഡിലാണ് നിവേശ (ഇൻപുട്ട്) വോൾട്ടത കൊടുക്കുന്നത്. ഇതിനാനുപാതികമായി പ്ലേറ്റ് വോൾട്ടതയിൽ വർധനയും അനുഭവപ്പെടുന്നു. 
ട്രാൻസിസ്റ്ററുകളുടെ കണ്ടെത്തലനു ശേഷം ട്രയോഡുകളുടെ ഉപയോഗം വലിയ ഒരു അളവു വരെ ഇപ്പോൾ കുറഞ്ഞിട്ടുണ്ട്. എന്നിരുന്നാലും കൂടുതൽ കറണ്ട് ആവശ്യമായി വരുന്ന പല ഹൈ എൻഡ്(High End) ഉപകരണങ്ങളായ ഓഡിയോ ആംപ്ലിഫയറുകൾ, ഉച്ചഭാഷിണി പ്രീ ആംപ്ലിഫയറുകൾ, ഇലക്ട്രിക് ഗിത്താറുകൾ ഇവയിൽ ഇന്നും ഒരു ആംപ്ലിഫയറായി ട്രയോഡുകൾ ഉപയോഗിക്കുന്നു.

ട്രയോഡുകളുടെ ഡാറ്റാ ഷീറ്റിൽ ആനോഡ് കറണ്ടിനെ (I) എന്നും, ആനോഡ് വോൾട്ടത (V) എന്നും, ഗ്രിഡ് വോൾട്ടത (V) എന്നുമാണ്‌ രേഖപ്പെടുത്തിയിരിക്കുന്നത്. ഈ വിലകളിൽ നിന്നാണ്‌ ട്രയോഡിന്റെ ഓപ്പറേറ്റിംഗ് പോയന്റ് കണ്ടുപിടിക്കുന്നത്.
ചിത്രത്തിൽ ആനോഡ് വോൾട്ടത V എന്നത് 200V, ഗ്രിഡിന്റെ ബയാസ് വോൾട്ടേജ് -1V. ഗ്രാഫിലെ മഞ്ഞ വരയിൽ നിന്ന് ഈ ഓപ്പറേറ്റിംഗ് പോയന്റിലെ പ്ലേറ്റ് കറണ്ട് 2.25mA എന്ന് മനസ്സിലാക്കാം. അതായത് ഗ്രിഡ് വോൾട്ടേജിനു ഒരു വ്യത്യാസം വന്നാൽ അതിനാനുപാതികമായി പ്ലേറ്റ് കറണ്ടിലും വ്യത്യാസം വരുത്താം എന്നു മനസ്സിലാക്കാം, ഈ വ്യതിയാനം വരുത്താൻ പ്ലേറ്റിന്റെ പ്രതിരോധം കൂട്ടിയാൽ മതി.

ഒരു ക്ലാസ്സ് A ട്രയോഡ് ആംപ്ലിഫയറിൽ ആനോഡ് പ്രതിരോധം ആനോഡിന്റേയും വോൾട്ടേജ് സോഴ്സിന്റേയും ഇടയിലായാണ്‌ ബന്ധിപ്പിച്ചിരിക്കുന്നത്. ഉദാഹരണത്തിന്‌ R=10000Ω ആകുമ്പോഴുള്ള വോൾട്ടേജ് ട്രോപ്പ്
V=I×R=22.5 V,
ചിത്രംവിശദമായി നോക്കിയാൽ ഗ്രിഡ് വോൾട്ടേജ് -1.5V നിന്നും -0.5V ആകുമ്പോൾ ആനോഡ് കറണ്ട് 1.2 വിൽ നിന്നും 3.3mA ആയി കൂടുന്നു എന്ന് മനസ്സിലാക്കം. ഇത് മൂലം ആനോഡിന്റെ പ്രതിരോധത്തിലെ വോൾട്ടത കുറവ് 12ൽ നിന്നും 33 ആകുന്നു(വത്യാസം 21).
അതായത് ഇൻപുട്ടിൽ കൊടുത്ത -1.5V ന്റെ സ്ഥാനത്ത് ഔട് പുട്ടിൽ കിട്ടിയ വോൾട്ടത് 33 ആണ്‌. 
ആംപ്ലിഫിക്കേഷൻ ഘടകം= ഔട്ട് പുട്ട് വോൾട്ട്/ഇൻ പുട്ട് വോൾട്ട് =33/1.5 =21.



</doc>
<doc id="117560" url="https://ml.wikipedia.org/wiki?curid=117560" title="അൽക യാഗ്നിക്">
അൽക യാഗ്നിക്

ഉർദു-ഹിന്ദി ചലച്ചിത്രരംഗത്തെ പ്രശസ്ത പിന്നണിഗായികയാണ്‌ അൽക യാഗ്നിക് (ഉർദു:ഹിന്ദി: अलका याज्ञिक or अलका याज्ञनिक). 1966 മാർച്ച് 20 നു്‌ പശ്ചിമബംഗാളിലെ കൊൽക്കത്തയിൽ ജനനം. ഏഴ് തവണ മികച്ച പിന്നണിഗായികക്കുള്ള ഫിലിംഫെയർ അവാർഡ് നേടി. 550 ൽ പരം ഇന്ത്യൻ ചലച്ചിത്രങ്ങൾക്ക് പിന്നണിപാടിയിട്ടുണ്ട് അൽക യാഗ്നിക്.


</doc>
<doc id="117562" url="https://ml.wikipedia.org/wiki?curid=117562" title="ഡോക്ടർ പശുപതി">
ഡോക്ടർ പശുപതി

ഷാജി കൈലാസിന്റെ സംവിധാനത്തിൽ ഇന്നസെന്റ്, റിസബാവ, ജഗതി ശ്രീകുമാർ, ജഗദീഷ്, കുതിരവട്ടം പപ്പു, പാർ‌വ്വതി എന്നിവർ പ്രധാനവേഷങ്ങളിൽ അഭിനയിച്ച് 1990-ൽ പുറത്തിറങ്ങിയ ഒരു മലയാളചലച്ചിത്രമാണ് ഡോക്ടർ പശുപതി. റിസബാവ അഭിനയിച്ച ആദ്യത്തെ ചിത്രമായിരുന്നു ഇത്. സാഗാ ഫിലിംസ് നിർമ്മാണം ചെയ്ത് വിതരണം ചെയ്തിരിക്കുന്നു. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രൺജിപണിക്കർ ആണ്.


കൈതപ്രം ദാമോദരൻ നമ്പൂതിരി എഴുതിയ ഗാനങ്ങൾക്ക് സംഗീതം പകർന്നത് ജോൺസൺ ആണ്. ഗാനങ്ങൾ രഞ്ജിനി വിപണനം ചെയ്തിരിക്കുന്നു. 




</doc>
<doc id="117578" url="https://ml.wikipedia.org/wiki?curid=117578" title="ഗൂഗിൾ ഉല്പന്നങ്ങളുടെ പട്ടിക">
ഗൂഗിൾ ഉല്പന്നങ്ങളുടെ പട്ടിക

മലയാളം പേരുകൾ ഗൂഗിൾ ഇന്ത്യയോ പ്രമുഖ ഉപഭോക്താക്കളോ നൽകിയത്.


http://spreadsheets.google.com/pub?key=ty_BGDs9hnuBMRvj3AFeB2g&output=html

http://www.google.co.in/intl/en/options/

http://geekiest.net/post/List-of-Google-services-and-Google-products.aspx


</doc>
<doc id="117580" url="https://ml.wikipedia.org/wiki?curid=117580" title="പാലരുവി വെള്ളച്ചാട്ടം">
പാലരുവി വെള്ളച്ചാട്ടം

കേരളത്തിലെ കൊല്ലം ജില്ലയിൽ ആര്യങ്കാവിനടുത്ത് സ്ഥിതി ചെയ്യുന്ന ഒരു വെള്ളച്ചാട്ടമാണ്‌ പാലരുവി വെള്ളച്ചാട്ടം (Palaruvi Waterfall). കൊല്ലം ജില്ലയിലെ പ്രധാന വിനോദസഞ്ചാര കേന്ദ്രങ്ങളിലൊന്നായ പാലരുവിക്ക് ഏതാണ്ട് 91 മീറ്റർ ഉയരമുണ്ട്.
. ഇത് ഇന്ത്യയിലെ നാല്പതാമത്തെ വലിയ വെള്ളച്ചാട്ടമാണു്. 
സഹ്യപർ‌വ്വതനിരകളിൽപ്പെട്ട രാജക്കൂപ്പ് മലനിരകളിൽ നിന്നും ഉത്ഭവിച്ച് മുന്നൂറടി പൊക്കത്തിൽ നിന്നും പാൽ ഒഴുകുന്നത് പോലെ വെള്ളം പതഞ്ഞ് താഴേക്ക് പതിക്കുന്നതിനാലാണ് പാലരുവിയ്ക്ക് ഈ പേര് ലഭിച്ചത്. മഞ്ഞുതേരി, കരിനാല്ലത്തിയേഴ്, രാജക്കൂപ്പ് അരുവികൾ സംഗമിച്ചാണ് പാലരുവി വെള്ളച്ചാട്ടം രൂപ്പപ്പെടുന്നത്. (കല്ലടയാറിന്റെ തുടക്കം) രാജവാഴ്ചക്കാലം മുതൽ തന്നെ ഒരു സുഖവാസകേന്ദ്രമായി പാലരുവി അറിയപ്പെട്ടിരുന്നു. രാജവാഴ്ചയുടെ അവശേഷിപ്പുകളായ കുതിരലായവും ഒരു കൽമണ്ഡപവും ഇവിടെ ഇപ്പോഴും നിലനിർത്തിയിരിക്കുന്നു. ഇവയും സഞ്ചാരികൾക്ക് ഇഷ്ടപ്പെട്ട കാഴ്ചയാണ്. പാലരുവി വെള്ളച്ചാട്ടത്തിൽ കുളിച്ചാൽ അസുഖങ്ങൾ ഭേദമാകുമെന്ന് സമീപവാസികൾക്കിടയിൽ ഒരു വിശ്വാസമുണ്ട്. ഈ വിശ്വാസത്തിനു ശാസ്ത്രീയ അടിത്തറയുണ്ടെന്ന് ചില വിദഗ്ദ്ധർ കരുതുന്നു. ഉൾ‌വനങ്ങളിലെ ഔഷധസസ്യങ്ങളെ തഴുകി ഒഴുകി വരുന്ന വെള്ളച്ചാട്ടത്തിനു ഔഷധഗുണമുണ്ടാകും എന്നാണ് അവരുടെ വാദം. അന്യസംസ്ഥാനങ്ങളിൽ നിന്നുൾപ്പടെ ആയിരക്കണക്കിനു സഞ്ചാരികൾ വരുന്ന സ്ഥലമാണിവിടം. വെള്ളച്ചാട്ടവും പരിസരപ്രദേശങ്ങളിലെ അപൂർ‌വ്വ വനങ്ങളും ചേർന്ന് മനോഹരമായ ഈ പ്രദേശം കൊല്ലത്ത് നിന്നും 75 കിലോമീറ്റർ അകലെയാണ്. പല അപൂർ‌വ്വ വൃക്ഷങ്ങളും സസ്യങ്ങളും വെള്ളച്ചാട്ടത്തിനു സമീപപ്രദേശത്ത് കാണാം

രാജഭരണ കാലത്ത് നായാട്ടിനും വിശ്രമത്തിനുമായി രാജാക്കന്മാർ ഇവിടെ എത്തിയിരുന്നു. കരിങ്കല്ലിൽ തീർത്ത വിശ്രമ മണ്ഡപങ്ങളും കുതിരലായങ്ങളുടെ അവിശിഷ്ടങ്ങളും ഇപ്പോഴും ഇവിടെ ഉണ്ട്. കൊല്ലവർഷം 1099 ൽ ഉണ്ടായ വെള്ളപ്പൊക്കത്തിൽ പാലരുവിയിലെ സ്നാനഘട്ടം തകർന്നു തരിപ്പണമാകുകയും രാജാക്കന്മാർ തെങ്കാശി-കുറ്റാലത്തേക്ക് ശ്രദ്ധ തിരിക്കുകയും ചെയ്തതായി പറയപ്പെടുന്നു. 


Category:കേരളത്തിലെ വെള്ളച്ചാട്ടങ്ങൾ
Category:കല്ലടയാർ
Category:കൊല്ലം ജില്ലയിലെ വിനോദസഞ്ചാരകേന്ദ്രങ്ങൾ


</doc>
<doc id="117582" url="https://ml.wikipedia.org/wiki?curid=117582" title="ഒലിഗോക്ലേസ്">
ഒലിഗോക്ലേസ്

പ്ലാജിയോക്ലേസ് ഫെൽസ്പാർ വിഭാഗത്തിൽപ്പെടുന്ന ഒരു ധാതു. ഏറ്റവും കൂടുതൽ പൊട്ടാഷ് (KO) ഉൾക്കൊള്ളുന്ന പ്ലാജിയോക്ലേസ് ധാതുവാണിത്. സ്പിലൈറ്റ്, പ്ലജിയോക്ലേസ് പെഗമടൈറ്റ്, കാൽക് ആൽക്കലി ശിലകൾ എന്നിവയിൽ ഇത് സാധാരണ കാണപ്പെടുന്നു. അൽബെയ്റ്റ് (N Al Si O) അനോർതൈറ്റ് (C Al Si O) എന്നീ അന്ത്യാംഗങ്ങളുള്ള ഖരലായനിശ്രേണിയിൽ പെടുന്ന ഒരു ധാതുവായ ഒലിഗോക്ലേസ് ഈ രണ്ടുധാതുക്കളുടെയും ഒരു രാസമിശ്രണമാണ്; 70 മുതൽ 80 വരെ ശതമാനം ആൽബെയ്റ്റും (Ab), 30 മുതൽ 10 വരെ ശതമാനം അനോർതൈറ്റും (An) ഉൾക്കൊള്ളുന്നു. Ab: An മുതൽ Ab: An വരെയുള്ള ഏതനുപാതവുമാകാം. ഉന്നത താപനിലകളിൽ രൂപം കൊള്ളുമ്പോൾ പ്രസക്തമായ തോതിൽ പൊട്ടാസിയം ഫെൽസ്പാറും ഉൾക്കൊണ്ടുകാണുന്നു.

ആൽബൈറ്റിനെ അപേക്ഷിച്ച് വിദളനം കുറവാണ്; ഒലിഗോസ് എന്ന ഗ്രീക്കു പദത്തിന് "അല്പം" എന്നാണർഥം; ഇതിൽ നിന്നാണ് ധാതുവിന് ഒലിഗോക്ലേസ് എന്ന പേരുണ്ടായത്. ഒലിഗോക്ലേസിന് വെളുപ്പ്, മഞ്ഞ, പച്ച, ചുവപ്പ് എന്നീ നിറങ്ങളുണ്ടാകാം. പച്ച, ചുവപ്പ് നിറങ്ങളിലുള്ള ഒലിഗോക്ലേസ് ഫെറസ്, ഫെറ്ക് ഇരുമ്പുൾക്കൊള്ളുന്നു. അവെഞ്ചുറീൻ ഒലിഗോക്ലേസ് കായാന്തരിത ഹേമട്ടൈറ്റ് ഉൾക്കൊള്ളുന്നു. ഒലിഗോക്ലേസ്, ആൻഡിസിൻ എന്നീ പ്ലാജിയോക്ലേസ് ധാതുക്കളിലാണ് ആന്റിപെർതൈറ്റ് ഘടന കൂടുതലായി കാണപ്പെടുന്നത്. പൊട്ടാസിയം അംശത്തെ ആശ്രയിച്ച് ഇത് സുവ്യക്തമാവുന്നു; എളുപ്പത്തിൽ അപക്ഷയത്തിനു വിധേയമായി കളിമണ്ണായി രൂപാന്തരപ്പെടുന്നു; രാസസം‌‌രചനയ്ക്കനുസൃതമായി ഭൗതിക ഗുണധർമങ്ങൾ വ്യതിചലിക്കുന്നു. പ്രകാശിക ഗുണധർമങ്ങളെ അടിസ്ഥാനമാക്കി സൂക്ഷ്മദർശിനിയിലൂടെ മാത്രമേ ഇതിനെ മറ്റു പ്ലാജിയോക്ലേസ് ധതുക്കളിൽ നിന്നു തിരിച്ചറിയാൻ കഴിയൂ. റയോലൈറ്റ്, ബസാർട്ട്, ട്രക്കൈറ്റ്, ഷിസ്റ്റ്, ഡോളമൈറ്റ്, ചുണ്ണാമ്പുകല്ല് എന്നീ ശിലകളിലും ഒലിഗോക്ലേസ് അവസ്ഥിതമായിക്കാണുന്നു.



</doc>
<doc id="117583" url="https://ml.wikipedia.org/wiki?curid=117583" title="ധൃതരാഷ്ട്രപ്പച്ച">
ധൃതരാഷ്ട്രപ്പച്ച

ആസ്റ്റ്രേസീ എന്ന കുടുംബത്തിൽപ്പെട്ട ഒരു ചെടിയാണു് ധൃതരാഷ്ട്രർ പച്ച അമേരിക്കൻ വള്ളി, കൈപ്പുവള്ളി എന്നീ പേരുകളിലും ഇത് അറിയപ്പെടുന്നുണ്ട് . ഇതിന്റെ ശാസ്ത്രീയ നാമം "Mikania micrantha" എന്നാണ്. ജൊഹാൻ ക്രിസ്റ്റ്യൻ മൈക്കൻ എന്ന ചെക്ക് സസ്യശാസ്ത്രജ്ഞന്റെ ബഹുമാനാർത്ഥമാണ് മൈക്കേനിയ എന്ന പേര് ഈ സസ്യത്തിന് നൽകിയത്. ഉഷ്ണമേഖലാ പ്രദേശങ്ങളിൽ വളരെ വേഗം പടർന്നുപിടിക്കുന്ന ഈ സസ്യത്തിന്റെ സ്വദേശം മധ്യ അമേരിക്കയും തെക്കേ അമേരിക്കയും ആണ്.

24 മണിക്കൂർ കൊണ്ട് 8 മുതൽ 10 സെന്റീമീറ്റർ വരെ വളരാൻ കഴിവുള്ള ഈ സസ്യം മറ്റ് സസ്യജാലങ്ങൾക്ക് മീതേ വളരെ വേഗമാണ് പടർന്ന് പന്തലിക്കുന്നത്. കേരളത്തിൽ ജൈവാധിനിവേശം നടത്തുന്ന ചെടികളിലൊന്നാണിത്. നേപ്പാളിലെ ചിറ്റ്വാൻ നാഷണൽ പാർക്കിന്റെ 20% ത്തോളം പടർന്നു പിടിക്കാൻ ഈ സസ്യത്തിന് കഴിഞ്ഞു. പടർന്നു കയറുന്ന വള്ളിച്ചെടിയായ ഇതിന്റെ മണ്ണിൽ തൊടുന്ന തണ്ടിൽ നിന്നും വേരുകൾ മുളയ്ക്കുന്നു. കേരളത്തിലെ പട്ടണങ്ങളിലുൾപ്പടെ ശ്രദ്ധിക്കപ്പെടാതെ കിടക്കുന്ന മിക്ക സ്ഥലങ്ങളിലും ഈ ചെടി ഒരു കളയായി പടർന്ന് കഴിഞ്ഞിരിക്കുന്നു. തേയില, ഇഞ്ചി, മഞ്ഞൾ തുടങ്ങി അധികം ഉയരം വയ്ക്കാത്ത ചെടികൾ മുതൽ വാഴ കൃഷി വരെ ഇതിന്റെ ഭീഷണിയിലാണ്. നിയന്ത്രിക്കാതിരുന്നാൽ തെങ്ങിൽ വരെ പടർന്നുകയറാൻ ഈ സസ്യത്തിന് കഴിയുന്നു.

വിത്തുകളിൽ നിന്നാണ് ലൈഗികപ്രജനനം നടക്കുന്നത്. തണ്ടിൽ നിന്നും മുളയ്ക്കുന്ന വേരുകൾ വഴിയും കൂടുതൽ സസ്യങ്ങൾക്ക് ജന്മമേകാൻ ഇതിന് കഴിയുന്നു. ഒരു ചെടിക്ക് തന്നെ കുറച്ച് മാസങ്ങൾകൊണ്ട് 25 ചതുരശ്രമീറ്റർ വരെ പടർന്നു കയറാൻ കഴിയുന്നുണ്ട്. 40000 ത്തിലധികം വിത്തുകളെ ഒരു വർഷം കൊണ്ട് ഉത്പാദിപ്പിക്കാനുള്ള ശേഷിയും ഈ ചെടിക്കുണ്ട്. കാറ്റിലൂടെയും മനുഷ്യരുടെ വസ്ത്രങ്ങളിലൂടെയും വിത്ത് വിതരണം നടക്കുന്നു. നവംബർ-ഡിസംബർ മാസങ്ങളിലാണ് ഈ സസ്യം പുഷ്പിക്കുന്നത്.

ഗ്ലൈഫോസേറ്റ് glyphosate (@2.5 l/ha), diuron (@ 1 kg/ha) തുടങ്ങിയ രാസവസ്തുക്കൾ ഉപയോഗിച്ച് ഇതിന്റെ വ്യാപനം ഒരു പരിധി വരെ തടയാവുന്നതാണ്. അധികം വ്യാപനം നടന്നിട്ടില്ലെങ്കിൽ പറിച്ചുകളഞ്ഞ ശേഷം കത്തിച്ച് കളയാവുന്നതും ആണ്.


</doc>
<doc id="117591" url="https://ml.wikipedia.org/wiki?curid=117591" title="ആര്യങ്കോട് ഗ്രാമപഞ്ചായത്ത്">
ആര്യങ്കോട് ഗ്രാമപഞ്ചായത്ത്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് ആര്യങ്കോട് . പെരുങ്കടവിള ബ്ലോക്ക് പഞ്ചായത്തിന്റെ ഭാഗമാണിത്.
ആര്യങ്കോട് എന്ന പേര് ഈ ഗ്രാമത്തിനു ലഭിച്ചത് പ്രാചീന സംഘകാലത്തെ കുലശേഖര ഭരണത്തിൽ ക്ഷേത്രഭരണ മുഖ്യനായ ആര്യന്റെ തറവാട്ടുപേരായ ആര്യങ്കോടിൽ നിന്നാണ്. ജാതിമതങ്ങൾ ഉണ്ടാകുന്നതിന് മന്നൻമാർ അധിവസിച്ചിരുന്ന ഈ പ്രദേശം ദ്രാവിഡ, ചേര, ചോള, പാണ്ഡ്യ സംസ്ക്കാരങ്ങളുള്ള ഒരു ജനതയായിരുന്നു. ഇതിന്റെ അവശേഷിപ്പുകൾ ഈ ഗ്രാമത്തിൽ ഇപ്പോഴും ഉണ്ട്. 

സഹ്യപർവ്വതനിരകളുടെ അടുത്താണ് ഈ ഗ്രാമം. വലിയ കുന്നുകളും പാറക്കെട്ടുകളും അടങ്ങുന്നതാണ് ഈ ഗ്രാമം.


</doc>
<doc id="117593" url="https://ml.wikipedia.org/wiki?curid=117593" title="അതിയന്നൂർ ഗ്രാമപഞ്ചായത്ത്">
അതിയന്നൂർ ഗ്രാമപഞ്ചായത്ത്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് അതിയന്നൂർ ഗ്രാമപഞ്ചായത്ത്. അതിയന്നൂർ ബ്ലോക്ക് പഞ്ചായത്തിന്റെ ഭാഗമാണിത്.
അതിയന്നൂർ പഞ്ചായത്ത് രൂപീകൃതമാവുന്നത് 1953- ലാണ് . ഇവിടുത്തെ പരമ്പരാഗത വ്യവസായം കൈത്തറി നിർമ്മാണമാണ്.1937-ൽ മഹാത്മാഗാന്ധി ഈ ഗ്രാമപ്രദേശം സന്ദർശിച്ചിട്ടുണ്ട്. ഈ പഞ്ചായത്തിൽ നിരവധി ഗ്രന്ഥശാലകളും ആർട്സ് & സ്പോർട്സ് ക്ളബുകളും പ്രവർത്തിക്കുന്നുണ്ട്.

കുന്നുകളും, സമതലങ്ങളും കുളങ്ങളുമെല്ലാമുള്ള ഭൂപ്രകൃതിയാണ് അതിയന്നൂർ പഞ്ചായത്തിനുള്ളത്.

2001 ലെ കണക്കെടുപ്പ് പ്രകാരം അതിയന്നൂർ ഗ്രാമത്തിലെ ജനസംഖ്യ 39556 ആണ്. ഇതിൽ 19305 പുരുഷന്മാരും 20251 സ്ത്രീകളുമുണ്ട്.


</doc>
<doc id="117595" url="https://ml.wikipedia.org/wiki?curid=117595" title="ബാലരാമപുരം ഗ്രാമപഞ്ചായത്ത്">
ബാലരാമപുരം ഗ്രാമപഞ്ചായത്ത്

തിരുവനന്തപുരം ജില്ലയിലെ തിരുവനന്തപുരം താലൂക്കിലെ ഒരു ഗ്രാമപഞ്ചായത്താണ് ബാലരാമപുരം. നേമം ബ്ലോക്ക് പഞ്ചായത്തിന്റെ ഭാഗമാണിത്. കൈത്തറി വസ്ത്രനിർമ്മാണത്തിന് പ്രസിദ്ധിയാർജ്ജിച്ച ഗ്രാമപഞ്ഞയതാണ് ബാലരാമപുരം ഗ്രാമപഞ്ചായത്ത്.

തിരുവനന്തപുരം ജില്ലയിൽ ചാല കമ്പോളം കഴിഞ്ഞാൽ ഏറ്റവും പ്രധാനപ്പെട്ട കമ്പോളമായി പരിഗണിക്കപ്പെടുന്നത് ബാലരാമപുരമാണ്. ബാലരാമവർമ്മ മഹാരാജാവിന്റെ ഭരണകാലത്ത് ആണ് ബാലരാമപുരത്ത് ആദ്യമായി കൈത്തറിനെയ്ത്ത് ആരംഭിക്കുന്നത്.
തിരുവിതാംകൂർ രാജാവ്‌ തക്കല, ഏര്വാുടി തുടങ്ങിയ പ്രദേശങ്ങളിൽ നിന്ന് കൊണ്ട് വന്ന നെയ്ത്ത് തൊഴിലുമായി ബന്ധപ്പെട്ടവരും കുളച്ചൽ, തിരിവിതംകോട്, പ്രദേശങ്ങളിൽ നിന്നുല്ലവരുമടങ്ങുന്ന തമിഴ്‌ വംശജരാണ് ബാലരാമപുരത്തെ ആദ്യ മുസ്ലിംകൾ..

നെയ്ത്ത് കാരും, കച്ചവടക്കാരും ചേർന്ന ഗിൽഡ് കളാണ് അഞ്ചുവന്ന തെരുവു ആയത്. തിരുവിതാംകോഡ്, കന്യാകുമാരി, കുളച്ചൽ, തിരുനൽവേലി ഉൾപ്പെടെ നിരവധി പ്രദേശങ്ങളിൽ അഞ്ചുവന്നതെരുവുകൾ ഉണ്ട്. ബാലരാമപുരത്ത് അഞ്ചുവ്യത്യസ്ത മതവിഭാഗങ്ങളെ രാജകുടുംബം കുടിയിരുത്തിയതിന്റെ പേരിലാണ് അഞ്ചുവന്നതെരുവ് ഉണ്ടായത് എന്ന വാദം തെറ്റാണ്. അത് സമർഥിക്കാൻ അഞ്ചു വർണ്ണ തെരുവ് എന്ന് പറയാറുള്ളത് ചരിത്രത്തെ പരിഹസിക്കൽ കൂടിയാണ്.

തിരുവിതാംകൂർ രാജവംശത്തിനു വേണ്ടിനെയ്തിന് വേണ്ടി തക്കല ,ഏർവാടി തുടങ്ങിയപ്രദേശങ്ങളിൽ നിന്നും കൊണ്ട് വന്നവരാണ് ഇവിടുത്തെ മുസ്‌ലിംകൾ . രാജകുടുംബം എല്ലാവര്ക്കും അഞ്ചുസെന്റ്‌ ഭൂമിയടക്കം എല്ലാ സൗകര്യങ്ങളും ചെയ്തു കൊടു ത്തു. ബാലരാമപുരത്ത് കുടിയേറിയ നെയ്ത്തുകാരും ,കച്ചവടക്കാരുമടങ്ങുന്ന വ്യാപാര സഖ്യമാണ് അഞ്ചുവന്നതെരുവ് സ്ഥാപിച്ചത് . 'അഞ്ചുവന്നം'മുസ്ലിംകൾക്ക് സവിശേഷമായ മറ്റൊരുചരിത്രം കൂടിയുണ്ട് . ബ്രാഹ്മണ ഭീകരതയുടെ ഇരകളായിത്തീർന്ന തെക്കൻ തമിഴ് നാട്ടിലെ ജൈനന്മാരാണ് ഇവരുടെ പൂർവികർ. അഞ്ചുവന്നം മുസ്ലിംകളുടെ ശരീരഘടന,ആഹാരക്രമം,ആചാരങ്ങൾ എല്ലാത്തിലും ജൈനച്ചുവ കാണാവുന്നതാണ്. അഞ്ചുവന്നതെരുവിലെ പുരാതന മുസ്‌ലിം പള്ളി കരിങ്കല്ല് കൊണ്ട് നിർമിച ജൈന വാസ്തുശില്പമാതൃക യിലുള്ളതായിരുന്നു. മൗലിദ് ചടങ്ങ് നടത്തുന്ന വീടുകളിൽ ജൈന ആചാരങ്ങളെ ഓര്മിപ്പിക്കുന്ന തരത്തിൽ 
മേല്ക്കൂരയുടെ അടിഭാഗത്ത് വെള്ളത്തുണി കെട്ടുക,നിലവിളക്ക് കത്തിചുവെയ്ക്കുക തുടങ്ങിയവ ബാലരാമപുരം അഞ്ചുവന്നത്തിലും നിലനിന്നിരുന്നു. 'ഒടുക്കലത്തെ ബുധൻ'എന്ന ആചാരം ജൈന സംസ്കാരത്തിന്റെ തുടർച്ചയാണ് .
ആർ സി സ്ട്രീറ്റ് അഥവാ റോമൻ കാത്തോലിക് സ്ട്രീറ്റ് എന്നറിയപ്പെടുന്ന പ്രദേശം , ശാലീ ഗോത്ര തെരുവിനോളം പഴക്കമുള്ള മുക്കുവ തെരുവാണ്. മത്സ്യ കച്ചവാടത്തിനയി കുടി ഇരുത്തിയ മുക്കുവരും പിൽക്കാലത്ത് വന്നു ചേർന്നവരുമായ മുക്കുവരാണ്‌ ഈ പ്രദേശത്ത് അധികവും. ബാലരാമാപുരത്തിൻറെ ചരിത്രം ഈ തെരുവിൻറെ ചരിത്രത്തോടെയേ പൂർണ്ണമാകൂ. തമിഴ്നാടിൽ നിന്നും വന്നു ചേർന്ന ലത്തീൻ കത്തോലിക്ക വിശ്വാസികളാണ് ഇവർ. ചമ്പ തെരുവ് എന്നതായിരുന്നു ആദ്യ നാമം. തീർഥാടന പ്രാധാന്യമുള്ള വിശുദ്ധ സെബസ്ത്യാനോസിൻറെ പള്ളി നൂറിൽ അധികം വർഷം പഴക്കമുള്ള ഈ പ്രദേശത്തെ പള്ളിയാണ്.

</doc>
<doc id="117598" url="https://ml.wikipedia.org/wiki?curid=117598" title="പ്രോജക്ട് ഐ.ജി.ഐ.">
പ്രോജക്ട് ഐ.ജി.ഐ.

നോർ‌വീജിയൻ വിഡിയോ ഗെയിം ഡവലപ്പർമാരായ ഇന്നർ‌ലൂപ്പ് സ്റ്റുഡിയോസ് പുറത്തിറക്കിയ ഒരു വീഡിയോ ഗെയിം ആണ്‌ പ്രോജക്ട് ഐ.ജി.ഐ. ( Project I.G.I.: I'm Going In (യൂറോപ്പിൽ ഇത് Project I.G.I. എന്ന പേരിൽ മാത്രമാണ്‌). ഈ വീഡിയോ ഗെയിമിൽ യഥാർഥ ഷൂട്ടിംഗ് തോക്കുകൾ പോലെ ഉപകരണങ്ങൾ ഉപയോഗിച്ചുള്ള ഒരു തന്ത്രപരമായ ഗെയിം ആണ്‌ . ഇത് പുറത്തിറങ്ങിയത് ഡിസംബർ15, 2000 നാണ്‌. ഇതിനു ശേഷം ഇതിന്റെ മറ്റൊരു വേർഷനായ "". 2003 ൽ ഇറങ്ങിയിരുന്നു.


</doc>
<doc id="117599" url="https://ml.wikipedia.org/wiki?curid=117599" title="ദേവികുളം ഗ്രാമപഞ്ചായത്ത്">
ദേവികുളം ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം താലൂക്കിലെ ഒരു ഗ്രാമപഞ്ചായത്താണ് ദേവികുളം . ദേവികുളം ബ്ലോക്ക് പഞ്ചായത്തിന്റെ ഭാഗമാണിത്. 215 ച.കി.മീ. വിസ്തൃതിയുള്ള പഞ്ചായത്തിന്റെ 6% വനമേഖലയാണ്.
ദേവികുളം ഗ്രാമപഞ്ചായത്ത് ഔദ്യോഗികമായി നിലവിൽ വന്നത് 2005 ഗാന്ധിജയന്തി ദിനത്തിലാണ്. ഭൂമിശാസ്ത്രപരമായും കാലാവസ്ഥ, സംസ്കാരം, കാർഷികവിളകൾ എന്നിവയുടെ കാര്യത്തിലും കേരളത്തിലെ മറ്റുപ്രദേശങ്ങളിൽ നിന്ന് ഈ ഗ്രാമം വ്യത്യസ്തമാണ്.ചരിത്രപുരാവസ്തു ഗവേഷകർ 3000 കൊല്ലങ്ങൾക്ക്മേൽ പ്രായം കണക്കാക്കിയിട്ടുള്ള പിതാമഹന്മാർ വരച്ച എഴുത്തറകളും നൂറ്റാണ്ടുകളായി നിലനിൽക്കുന്ന മുനിയറകളും ഈ പ്രദേശത്തുണ്ട്.



</doc>
<doc id="117613" url="https://ml.wikipedia.org/wiki?curid=117613" title="ജെയിംസ് ആൽബർട്ട്">
ജെയിംസ് ആൽബർട്ട്

മലയാളചലച്ചിത്രത്തിലെ ഒരു സിനിമാ തിരക്കഥാകൃത്താണ് ജെയിംസ് ആൽബർട്ട് .

കൊല്ലത്ത് ജനിച്ചു. സെന്റ് അലോഷ്യസ് കോളേജ്,ഫാത്തിമാ കോളേജ് എന്നിവടങ്ങളിൽ പഠിച്ചു. കുങ്കുമം വാരികയിൽ പത്രപ്രവർത്തകനായിരുന്നു. ക്ലാസ്മേറ്റ്സ് എന്ന സിനിമയുടെ കഥയ്ക്ക് സംസ്ഥാന ചലച്ചിത്ര അവാർഡ്‌ ലഭിച്ചു. സൈക്കിൾ, ഇവിടം സ്വർഗ്ഗമാണ് തുടങ്ങിയവയാണ് മറ്റു ചിത്രങ്ങൾ.



</doc>
<doc id="117616" url="https://ml.wikipedia.org/wiki?curid=117616" title="ഗുൽമോഹർ (ചലച്ചിത്രം)">
ഗുൽമോഹർ (ചലച്ചിത്രം)

ജയരാജ് സം‌വിധാനം ചെയ്ത് 2008-ൽ പുറത്തിറങ്ങിയ ഒരു മലയാളചലച്ചിത്രമാണ്‌ ഗുൽമോഹർ. മലയാളചലച്ചിത്രസം‌വിധായകനും തിരക്കഥാകൃത്തുമായ രഞ്ജിത്ത് ആണ്‌ ഈ ചിത്രത്തിലെ നായകനായി അഭിനയിച്ചിരിക്കുന്നത്. തിരക്കഥാകൃത്തായ ടി. ദാമോദരന്റെ മകൾ ദീദി ദാമോദരൻ ആണ്‌ ഈ ചിത്രത്തിന്റെ തിരക്കഥ രചിച്ചിരിക്കുന്നത്. സിദ്ദിഖ്, ഐ.എം. വിജയൻ എന്നിവരാണ്‌ ഈ ചിത്രത്തിലെ മറ്റു പ്രധാന അഭിനേതാക്കൾ.



</doc>
<doc id="117624" url="https://ml.wikipedia.org/wiki?curid=117624" title="ചെങ്കൽ ഗ്രാമപഞ്ചായത്ത്">
ചെങ്കൽ ഗ്രാമപഞ്ചായത്ത്

തിരുവനന്തപുരം ജില്ലയിലെ നെയ്യാറ്റിൻകര താലൂക്കിലെ ഒരു ഗ്രാമപഞ്ചായത്താണ് ചെങ്കൽ. പാറശ്ശാല ബ്ലോക്ക് പഞ്ചായത്തിന്റെ ഭാഗമാണിത്.
തിരുവിതാംകൂറിന്റെ ചരിത്രാരംഭം മുതൽ തന്ന സാംസ്കാരികമായി അറിയപ്പെടുന്ന ഒരു പ്രദേശമായിരുന്നു ചെങ്കൽ ഗ്രാമം. ഈ പഞ്ചായത്തിലെ ഭൂരിഭാഗം ജനങ്ങളും ദാരിദ്ര്യ രേഖയ്ക്ക് താഴെയായതിനാൽ ഭൂരിപക്ഷം വനിതകളും എന്തെങ്കിലും തൊഴിലിൽ ഏർപ്പെട്ടിരിക്കുന്നവരാണ്. വിദ്യാഭ്യാസ-സാംസ്കാരിക മേഖലകളിലും ഇവിടുത്തെ വനിതകൾ മുൻപന്തിയിൽ നിൽക്കുന്നു. മദ്യവിൽപന പഞ്ചായത്തിൽ നിന്നും എന്നെന്നേക്കുമായി നീക്കം ചെയ്യുന്നതിനുവേണ്ടി വനിതകൾ വലിയ പങ്ക് വഹിച്ചിട്ടുണ്ട്


</doc>
<doc id="117630" url="https://ml.wikipedia.org/wiki?curid=117630" title="സൺക്ലോക്ക്">
സൺക്ലോക്ക്

ലോകഭൂപടത്തിൽ രാത്രിയും പകലും അനുഭവപ്പെടുന്ന രാജ്യങ്ങളെ നിഴലും വെളിച്ചവും നൽകി വേർതിരിച്ച് കാണിക്കുന്ന ഒരു സ്വതന്ത്ര സോഫ്റ്റ് വെയർ ആണ് സൺക്ലോക്ക്.വിവിധ രാജ്യങ്ങളിലെ സമയമാറ്റം,പ്രദേശങ്ങൾ തമ്മിലുള്ള അകലം,ഓരോ പ്രദേശത്തിന്റെയും അക്ഷാംശം,രേഖാംശം തുടങ്ങി ധാരാളം വസ്തുതകൾ സൺക്ലോക്കിൽ ലഭ്യമാണ്.ഒരു നിശ്ചിത ദിവസം,നിശ്ചിത സമയത്ത് സൂര്യചന്ദ്രൻമാരുടെ സ്ഥാനം,അക്ഷാംശ രേഖകൾ,രേഖാംശരേഖകൾ തുടങ്ങി ഭൂമി ശാസ്ത്രപഠന സംബന്ധമായ ധാരാളം വിവരങ്ങൾ സൺക്ലോക്കിൽ നിന്നും ശേഖരിക്കാനാകും.
W -സമയ മേഖലാ ഭൂപടം ദൃശ്യമാകാൻ

എട്ടാം ക്ലാസ് ഐ.സി,ടി. പാഠപുസ്തകം


</doc>
<doc id="117639" url="https://ml.wikipedia.org/wiki?curid=117639" title="ദേവദൂതൻ">
ദേവദൂതൻ

സിബി മലയിലിന്റെ സംവിധാനത്തിൽ മോഹൻലാൽ, മുരളി, ജനാർദ്ദനൻ, ജയപ്രദ എന്നിവർ പ്രധാനവേഷങ്ങളിൽ അഭിനയിച്ച് 2000-ൽ പുറത്തിറങ്ങിയ ഒരു മലയാളചലച്ചിത്രമാണ് ദേവദൂതൻ. കോക്കേഴ്സ് ഫിലിംസിന്റെ ബാനറിൽ സിയാദ് കോക്കർ നിർമ്മിച്ച ഈ ചിത്രം കോക്കേഴ്സ് ഫിലിംസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് രഘുനാഥ് പലേരി ആണ്.

കൈതപ്രം ദാമോദരൻ നമ്പൂതിരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് വിദ്യാസാഗർ ആണ്. 



</doc>
<doc id="117641" url="https://ml.wikipedia.org/wiki?curid=117641" title="ദ്രവീകരണം">
ദ്രവീകരണം

ഖരാവസ്ഥയിലുള്ള ഒരു വസ്തു ദ്രാവകാവസ്ഥയിലേക്ക് മാറുന്നതിനെ ദ്രവീകരണം എന്ന് പറയുന്നു. ചൂടോ മർദ്ദമോ മൂലം ഖരത്തിലെ തന്മാത്രകൾക്ക് ദ്രവണാങ്കത്തേക്കാൾ കൂടുതൽ താപോർജ്ജം കിട്ടുകയും ആ ഊർജ്ജം ഉപയോഗിച്ച് തന്മാത്രകൾ തമ്മിലുള്ള ബന്ധം മുറിയുകയും ഖരം ദ്രാവകമായി മാറുകയും ചെയ്യുന്നു.


</doc>
<doc id="117648" url="https://ml.wikipedia.org/wiki?curid=117648" title="പ്രകാശ് ബാരെ">
പ്രകാശ് ബാരെ

മലയാള സിനിമാ/നാടക പ്രവർത്തകനാണ്‌ പ്രകാശ് ബാരെ. സൂഫി പറഞ്ഞ കഥ എന്ന സിനിമയുടെ നിർമ്മാതാവും പ്രധാനനടനും. ബാംഗളൂർ കേന്ദ്രമായി പ്രവർത്തിക്കുന്നു. സിലിക്കൺ മീഡിയ എന്ന ബാനറിന്റെ ശില്പി. സിലിക്കൺ മീഡിയയുടെ 'ഗോദോയെ കാത്ത്' എന്ന നാടകവും ശ്രദ്ധേയമാണ്‌. ഇന്റർനെറ്റിൽ നിന്നും പാട്ടുകളും സിനിമകളും ഡൗൺലോഡ് ചെയ്യുന്നവരെക്കുറിച്ച് ഐ.പി. വിലാസം തിരിച്ചറിഞ്ഞ് വിവരശേഖരണം നടത്തുന്ന ഏജന്റ് ജാദു എന്ന സോഫ്റ്റ്‌വെയർ ഉണ്ടാക്കിയ ജാദു ടെക് സൊല്യൂഷൻസിന്റെ തലവന്മാരിൽ ഒരാളാണ് പ്രകാശ് ബാരെ.




</doc>
<doc id="117659" url="https://ml.wikipedia.org/wiki?curid=117659" title="ഇസ്ലാമിക് സ്റ്റേറ്റ് ഓഫ് അഫ്ഗാനിസ്താൻ">
ഇസ്ലാമിക് സ്റ്റേറ്റ് ഓഫ് അഫ്ഗാനിസ്താൻ

1992 വരെ അഫ്ഗാനിസ്താനിൽ ഭരണത്തിലിരുന്ന കമ്മ്യൂണിസ്റ്റ് സർക്കാരിന്റെ പതനത്തിനു ശേഷം രാജ്യത്ത് അധികാരത്തിൽ വന്ന മുജാഹിദീൻ കക്ഷികളുടെ സർക്കാർ സംവിധാനത്തെയാണ് ഇസ്ലാമിക് സ്റ്റേറ്റ് ഓഫ് അഫ്ഗാനിസ്താൻ എന്നറിയപ്പെടുന്നത്. സോവിയറ്റ് യൂനിയന്റെ പിന്തുണയോടെ നിലനിന്നിരുന്ന കമ്മ്യൂണിസ്റ്റ് സർക്കാറിനെ യുദ്ധത്തിലൂടെ പുറത്താക്കിയാണ് ഈ സർക്കാർ നിലവിൽ വന്നത്. 1992 മുതൽ 1996 വരെയുള്ള നാലുവർഷക്കാലം മാത്രം ഭരണത്തിലിരുന്ന ഈ സർക്കാരിന്, വിവിധ മുജാഹിദീൻ കക്ഷികളുടെ അധികാരവടംവലി മൂലം ഭേദപ്പെട്ട ഭരണം കാഴ്ച വക്കാനായില്ല. സിബ്ഗത്തുള്ള മുജദ്ദിദി, ബുർഹാനുദ്ദീൻ റബ്ബാനി എന്നിവരാണ് ഇസ്ലാമിക് സ്റ്റേറ്റ് ഓഫ് അഫ്ഗാനിസ്താന്റെ പ്രസിഡണ്ടുമാരായിരുന്നത്. 

1996-ൽ തലസ്ഥാനമായ കാബൂൾ അടക്കം രാജ്യത്തിന്റെ മിക്ക ഭാഗങ്ങളുടേയും നിയന്ത്രണം ഈ സർക്കാരിൽ നിന്ന് താലിബാൻ കൈയടക്കുകയും രാജ്യത്തിന്റെ പേര്‌ ഇസ്ലാമിക് എമിറേറ്റ് ഓഫ് അഫ്ഗാനിസ്താൻ എന്ന് മാറ്റുകയും ചെയ്തു. എങ്കിലും 2001 വരെ ഇസ്ലാമിക് സ്റ്റേറ്റ് ഓഫ് അഫ്ഗാനിസ്താനെയാണ്‌ രാജ്യത്തിന്റെ യഥാർത്ഥ പ്രതിനിധിയായി ഐക്യരാഷ്ട്രസഭ കണക്കാക്കിയിരുന്നത്.

1978 മുതൽ 1992 വരെ അഫ്ഗാനിസ്താനിൽ അധികാരത്തിലിരുന്ന കമ്മ്യൂണിസ്റ്റ് സർക്കാരിനെതിരെയും, കമ്മ്യൂണിസ്റ്റ് സർക്കാരിന് പിന്തുണയേകി രാജ്യത്തെത്തിയ സോവിയറ്റ് സൈന്യത്തേയും യുദ്ധത്തിൽ പരാജയപ്പെടുത്തിയാണ് പ്രതിരോധകക്ഷികൾ (മുജാഹിദീനുകൾ) സർക്കാർ രൂപീകരിച്ചത്. 1992 ഏപ്രിലിൽ, കമ്മ്യൂണിസ്റ്റ് സർക്കാരിന്റെ പതനം ആസന്നമായിരിക്കുന്ന ഘട്ടത്തിൽ ഇസ്ലാമികപ്രതിരോധകക്ഷികൾ പാകിസ്താനിലെ പെഷവാറിൽ വച്ച് അംഗീകരിച്ച ഒരു ധാരണയുടെ അടിസ്ഥാനത്തിലാണ് ഇസ്ലാമിക് സ്റ്റേറ്റ് ഓഫ് അഫ്ഗാനിസ്താന്റെ സർക്കാർ നിലവിൽ വന്നത്.

ഈ ധാരണയനുസരിച്ച് മുജാഹിദീന്റെ നിലവിലുള്ള ഇടക്കാലസർക്കാരിന്റെ പ്രസിഡണ്ടായിരുന്ന സിബ്ഗത്തുള്ള മുജദ്ദിദി ആദ്യത്തെ രണ്ടുമാസക്കാലം രാജ്യത്തിന്റെ പ്രസിഡണ്ടായിരിക്കാനും അതിനു ശേഷം 4 മാസത്തേക്ക്ക് അധികാരം ബുർഹാനുദ്ദീൻ റബ്ബാനിക്ക് നൽകാനും വ്യവസ്ഥയുണ്ടായിരുന്നു. അതിനു ശേഷമുള്ള 18 മാസത്തേക്കുള്ള ഇടക്കാലസർക്കാരിനെ ധാരണാസമിതി (Council of Solution and Pact) എന്ന ഒരു സമിതി തിരഞ്ഞെടുക്കുതിനും ഈ കാലയളവിൽത്തന്നെ പൊതുതിരഞ്ഞെടുപ്പ് നടത്തുന്നതിനുമായിരുന്നു പെഷവാർ ധാരണയിലെ മറ്റു വ്യവസ്ഥകൾ.

1992 ഏപ്രിൽ 25-ന് കമ്മ്യൂണിസ്റ്റ് പ്രസിഡണ്ടായിരുന്ന നജീബുള്ള, മുജാഹിദീനുകളോട് പരാജയം സമ്മതിച്ച് കാബൂൾ ഐക്യരാഷ്ട്രസഭാ കാര്യാലയത്തിൽ അഭയം പ്രാപിച്ചതോടെ മുജാഹിദീനുകൾ കാബൂളിൽ അധികാരം ഏറ്റെടുക്കുകയും 1992 ഏപ്രിൽ 28-ന് സിബ്ഗത്തുള്ള മുജദ്ദിദി കാബൂളിലെത്തി ആദ്യ പ്രസിഡണ്ടായി അധികാരം ഏറ്റെടുക്കുകയും ചെയ്തു.

മുജാഹിദീനുകൾ‌ അധികാരമേറ്റതിനു പിന്നാലെ കാബൂൾ, വിവിധ ഇസ്ലാമികപ്രതിരോധകക്ഷികളുടെ പരസസ്പരപോരാട്ടത്തിന് വേദിയായിരുന്നു. 1992 ജൂൺ 28ന് വ്യവസ്ഥപ്രകാരം, സിബ്ഗത്തുള്ള മുജദ്ദിദി, പ്രസിഡണ്ട് സ്ഥാനം, പ്രൊഫസർ ബുർഹാനുദ്ദീൻ റബ്ബാനിക്ക് കൈമാറി. റബ്ബാനിയുടെ സൈനികനേതാവായിരുന്ന അഹ്മദ് ഷാ മസൂദ് ഉടൻ തന്നെ കാബൂളിലെ മിക്ക ഭാഗങ്ങളും നിയന്ത്രണത്തിലാക്കി. 
തുടക്കത്തിൽത്തന്നെ അഹ്മദ് ഷാ മസൂദിന്റേയും, മറ്റൊരു പ്രതിരോധകക്ഷിനേതാവായിരുന്ന ഹെക്മത്യാറിന്റേയും സേനകൾ പരസ്പരം പോരാട്ടം തുടങ്ങിയിരുന്നു. ഇതിനു പുറമേ ഹെക്മത്യാറിന്റേയും ജനറൽ ദോസ്തമിന്റേയും സേനകൾ തമ്മിലും പോരാട്ടങ്ങൾ നടന്നു. റബ്ബനിക്കും മസൂദിനും തങ്ങളുടെ അധികാരം വ്യാപിപ്പിക്കാൻ അനുകൂലമായ സാഹചര്യമായിരുന്നെങ്കിലും അവർക്ക് അതിൽ വിജയിക്കാനായില്ല.

റബ്ബാനിയുടെ സർക്കാർ തുടക്കം മുതലേ അന്തഃഛിദ്രങ്ങൾ മൂലം അസ്ഥിരമായിരുന്നു. ഒരു വശത്ത് അഹ്മദ് ഷാ മസൂദും അയാളുടെ പ്രഗൽഭരായ പോരാളികളുമായിരുന്നെങ്കിൽ, മറുവശത്ത് റബ്ബാനിയുടെ നേതൃത്വത്തിലുള്ള പെഷവാറീൽ നിന്നുള്ള രാഷ്ട്രീയനേതാക്കളൂമായിരുന്നു. ഇതിനു പുറമേ പഞ്ച്ശീർ താഴ്വരയിൽ നിന്നുള്ള മസൂദിന്റെ അണികളും ബദാഖ്ശാനിൽ നിന്നുള്ള റബ്ബാനിയുടെ അണികളും തമ്മിലുള്ള വംശീയപ്രശ്നം കൂടിയായപ്പോൾ സ്ഥിതിഗതികൾ കൂടുതൽ വഷളായി. റബ്ബാനിയുടെ ജാമിയത്ത് കക്ഷിയിലെ അംഗമായിരുന്ന ഇസ്മാ ഈൽ ഖാന്റെ സ്വാധീനമായിരുന്നു സർക്കാരിനുണ്ടായിരുന്നു മൂന്നാമത്തെ ഭീഷണി. ഹെറാത്തിലും പടിഞ്ഞാറൻ അഫ്ഗാനിസ്താനിലും ഫലപ്രദമായ ഒരു സംഘടനാസംവിധാനം കെട്ടിപ്പടുത്ത ഇസ്മാ ഈൽ ഖാൻ, സ്വയം അമീർ എന്ന് പ്രഖ്യാപിച്ചിരുന്നു. ഇക്കാലത്ത് കാബൂളിലും മറ്റും കലാപങ്ങൾ നടന്നുകൊണ്ടിരുന്നതിനാൽ, പടിഞ്ഞാറൻ അഫ്ഗാനിസ്താൻ രാജ്യത്തെ ഏറ്റവും വാസയോഗ്യമായ പ്രദേശമായും മാറിയിരുന്നു.

ഇതിനെല്ലാം പുറമേ, പുറത്തുനിന്നുള്ള എതിർപ്പുകളായിരുന്നു റബ്ബനിയുടെ പ്രധാന പ്രശ്നം, 1992 അവസാനം മുതലേ, പഴയ പ്രതിരോധകക്ഷികളുടെ മാറിക്കൊണ്ടെയിരുന്ന വിവിധ സഖ്യങ്ങളുടേയും നിരവധി ആക്രമണങ്ങൾ, റബ്ബാനിക്കും മസൂദിനും നേരിടേണ്ടീവന്നു. തുടർച്ചയായ ഈ യുദ്ധങ്ങൾ മൂലം, നിരവധി അഫ്ഗാനികൾക്ക് ജീവഹാനി സംഭവിക്കുകയും അഫ്ഗാനികൾക്കിടയിൽ മുജാഹിദീന്റെ വിലനഷ്ടപ്പെടുകയും ചെയ്തു. റബ്ബാനിയുടെ ജാമിയത്തിനു പുറമേ, ഹെക്മത്യാറീന്റെ ഹിസ്ബ് ഇ ഇസ്ലാമി, ജനറൽ ദോസ്തമിന്റെ ഉസ്ബെക് സൈന്യം, അബ്ദ് അൽ അലി മസാരിയുടെ നേതൃത്വത്തിൽ ഷിയകളുടെ ഹിസ്ബ് ഇ വാഹ്ദത് തുടങ്ങിയവയായിരുന്നു പ്രധാന സൈനികകക്ഷികൾ, 

പെഷവാർ ധാരണയനുസരിച്ച്, റബ്ബാനി 1992 ഒക്ടോബർ അവസാനം പ്രസിഡണ്ട് പദവി ഒഴിയേണ്ടതായിരുന്നെങ്കിലും സ്ഥാനമൊഴിയാൻ അദ്ദേഹം വിസമ്മതിച്ചത് പോരാട്ടങ്ങളുടെ ശക്തി കൂട്ടാൻ ഇടയാക്കി. തുടർച്ചയായ പോരാട്ടം കാബൂൾ നഗരത്തെ താറുമാറാക്കുകയും ആയിരക്കണക്കിന് നഗരവാസികൾ നഗരം വിട്ടുപോകുകയും ചെയ്തു. കാബൂളിനു പുറത്തും വിവിധനേതാക്കൾ സ്വതന്ത്രരായി അവരവരുടെ മേഖലയിൽ ആധിപത്യം സ്ഥാപിച്ചു. പ്രധാനപാതയോരങ്ങളിൽ ആധിപത്യം സ്ഥാപിച്ച് ഈ നേതാക്കൾ, വഴിയാത്രക്കാരെ കൊള്ളയടിക്കുകയും ചുങ്കം ചുമത്തുകയും ചെയ്തു. കന്ദഹാറിലെ സ്ഥിതി വളരെ മോശമായിരുന്നു. 1994-ൽ താലിബാന്റെ ഉയർച്ച വരെ രാജ്യത്തെ ഈ അരക്ഷിതാവസ്ഥ തുടർന്നു.

എന്നാൽ ഇതിനിടയിലും ഹെറാത്തിലെ ഇസ്മാഈൽ ഖാനും, മസാർ-ഇ ശരീഫിലെ ജനറൽ ദോസ്തവും, തങ്ങളുടെ അധീനപ്രദേശങ്ങളിൽ ഏറെക്കുറേ മെച്ചപ്പെട്ട ഭരണം കാഴ്ചവച്ചു.

1994-ഓടെ പാകിസ്താൻ അതിർത്തിയോട് ചേർന്ന് തെക്കൻ അഫ്ഗാനിസ്താനിൽ നിന്നും മൗലിക ഇസ്ലാമികതയിലടിസ്ഥിതമായ ഒരു സംഘടനയായ താലിബാൻ മുല്ല മുഹമ്മദ് ഒമറിന്റെ നേതൃത്വത്തിൽ ഉയർന്നുവന്നു. 1994 നവംബർ 5-ന്, താലിബാൻ, കന്ദഹാറിന്റെ നിയന്ത്രണം പിടിച്ചെടുത്തു. അക്കാലത്ത് കാബൂളിൽ ഭരണത്തിലിരുന്ന പ്രൊഫസർ റബ്ബാനിയുടെ നേരിയ നിയന്ത്രണം മാത്രമുണ്ടായിരുന്ന കന്ദഹാറിലെ മുല്ല നഖ്വിബ് അഖുന്ദ്സാദേയുടെ നേതൃത്വത്തിലുള്ള സർക്കാർ സൈന്യം, യുദ്ധം ചെയ്യാതെ തന്നെ താലിബാനു മുൻപിൽ ആയുധം വച്ച് കീഴടങ്ങി. കന്ദഹാറിന് ചുറ്റുപാടുമുള്ള മറ്റു നേതാക്കളും ഇതേ രീതിയിൽ താലിബാനു മുൻപാകെ കീഴടങ്ങി. അങ്ങനെ കന്ദഹാർ മേഖല മുഴുവൻ കാബൂൾ നിയന്ത്രണത്തിൽ നിന്നും അറ്റുപോയി.

പടിഞ്ഞാറൻ അഫ്ഗാനിസ്താനിലെ ചില പ്രദേശങ്ങളും താലിബാൻ പിടിച്ചടക്കിയതിനു ശേഷം, ഗസ്നിയിൽ വച്ച് താലിബാൻ ഹെക്മത്യാറിനെതിരെ പോരാടി. ഹെക്മത്യാറിനെതിരെയുള്ള പോരാട്ടത്തിൽ റബ്ബാനിയുടേയും നബി മുഹമ്മദിയുടേയും സൈന്യങ്ങളും താലിബാനോടൊപ്പം ചേർന്നിരുന്നു. ഹെക്മത്യാറിന്റെ പരാജയത്തിനു ശേഷം 1995-ഓടെ ഷിയ വിഭാഗങ്ങളുമായി ഒത്തുചേർന്ന് താലിബാൻ, റബ്ബാനിയുടെ സേനക്കെതിരെ ആക്രമിക്കാൻ തുടങ്ങി. എങ്കിലും 1995 മാർച്ച് 19-ന് അഹ്മദ് ഷാ മസൂദ്, താലിബാനെ പരാജയപ്പെടുത്തി കാബൂളിന്റേയും പരിസരപ്രദേശങ്ങളുടേയും നിയന്ത്രണം കൈക്കലാക്കി. പരാജയപ്പെട്ടതോടെ താലിബാന്റെ സഖ്യം പിളർന്നു.

ഈ പരാജയത്തിനു ശേഷവും മുന്നേറിയ താലിബാൻ, പടിഞ്ഞാറൻ അഫ്ഗാനിസ്താനും മദ്ധ്യ അഫ്ഗാനിസ്താനും മുഴുവൻ നിയന്ത്രണത്തിലാക്കി. ഇതിനു ശേഷം 1996 സെപ്റ്റംബർ 11-ന് ജലാലാബാദും സെപ്റ്റംബർ 26-ന് കാബൂളും കൈയടക്കി. താലിബാന്റെ കാബൂളിലെ പ്രവേശനം, റബ്ബാനി ഭരണകൂടത്തിന്റേയും ഇസ്ലാമിക് സ്റ്റേറ്റ് ഓഫ് അഫ്ഗാനിസ്താന്റേയും ഭരണത്തിന്‌ അന്ത്യം കുറിച്ചു.


</doc>
<doc id="117666" url="https://ml.wikipedia.org/wiki?curid=117666" title="തൻ സോൻ ന്യത് അന്താരാഷ്ട്രവിമാനത്താവളം">
തൻ സോൻ ന്യത് അന്താരാഷ്ട്രവിമാനത്താവളം

വിയറ്റ്നാമിലെ പ്രധാന വിമാനത്താവളമാണ് ഹോ ചി മിൻ നഗരത്തിലെ തൻ സോൻ ന്യത് അന്താരാഷ്ട്രവിമാനത്താവളം


</doc>
<doc id="117671" url="https://ml.wikipedia.org/wiki?curid=117671" title="ഒലിയിക് അമ്ലം">
ഒലിയിക് അമ്ലം

ഗ്ലിസറൈഡ് രൂപത്തിൽ പ്രായേണ എല്ലാ എണ്ണകളിലും കൊഴുപ്പുകളിലും കണ്ടുവരുന്ന പ്രധാനപ്പെട്ട ഒരു അപൂരിത (unsaturated) ഫാറ്റി ആസിഡ് (കൊഴുപ്പംളം) ആണ് ഒലിയിക് അമ്ലം. സമം‌‌രചനാ ഫോർമുല: CH-(CH) CH-CH-(CH)-COOH. ഒലിവ്‌‌എണ്ണ (80%), ആൽമണ്ഡ് എണ്ണ (77%), കടല എണ്ണ (55%), എള്ളെണ്ണ (50%) എന്നിവ നല്ല ശതമാനം ഒലിയിക് ആസിഡുള്ള എണ്ണകൾക്ക് ഉദാഹരണങ്ങളാണ്. പ്രകൃതിജന്യമായ ഒരു എണ്ണയുപയോഗിച്ച് ഒലിയിക് ആസിഡിനെ മറ്റുള്ള ആസിഡുകളിൽ നിന്ന് വേർതിരിച്ച് ശുദ്ധമാക്കി എടുക്കുക എന്നതു പ്രയാസമേറിയതെങ്കിലും സാധ്യമാണ്. ലവണങ്ങളുടെ ക്രിസ്റ്റലീകരണം, വളരെ താഴ്ന്ന താപത്തിൽ (-50C പോലുള്ളത്) ആസിഡുകളുടെ ക്രിസ്റ്റലീകരണം, ക്രോമറ്റോഗ്രാഫി എന്നീ മാർഗങ്ങൾ ഇതിനുപയോഗിക്കാറുണ്ട്.

ശുദ്ധമായ ഒലിയിക് ആസിഡ്, സാധാരണ താപനിലകളിൽ, നിറം, മണം, സ്വാദ് എന്നിവയില്ലാത്ത ദ്രവപദാർഥമാണ്. വ്യാപാരികമായ ഒലിയിക് ആസിഡിൽ മറ്റു പല ഫാറ്റി അംളങ്ങളും കലർന്നിരിക്കും. വായുവിന്റെയും വെളിച്ചത്തിന്റെയും സാന്നിധ്യത്തിൽ ക്രമേണ ഇതിനു മഞ്ഞനിറവും (ചിലപ്പോൾ ചെന്തവിട്ടുനിറവും) കാറിയ മണവും ഉണ്ടാകുന്നു. ഓക്സിഡേഷൻ മൂലമാണ് ഇതു സംഭവിക്കുന്നത്. ഒലിയിക് ആസിഡ് വെള്ളത്തിൽ അലേയവും ആൽക്കഹോളിൽ ലേയവുമാണ്.

കാർബോക്സിൽ ഗ്രൂപ്പ് ഉള്ളതുകൊണ്ട് ലവണരൂപീകരണം, എസ്റ്റർ രൂപീകരണം മുതലായ പ്രതിപ്രവർത്തനങ്ങളിൽ ഒലിയിക് ആസിഡ് പങ്കെടുക്കുന്നു. സോഡിയം ഹൈഡ്രോക്സൈഡും ഒലിയിക് ആസിഡും ചേർന്നുള്ള പ്രതിപ്രവർത്തനം കൊണ്ട് സോഡിയം ഒലിയേറ്റ് എന്ന ലവണമുണ്ടാകുന്നു. എണ്ണകളിൽ നിന്ന് അലക്കുസോപ്പും കുളിസോപ്പും നിർമ്മിക്കുമ്പോൾ ഈ ലവണമാണ് ലഭ്യമാകുന്നത്.

കാർബൺ-കാർബൺ ദ്വി ബന്ധ (double bond) മുള്ളതുകൊണ്ട് ഒലിയിക് ആസിഡിൽ യോഗാത്മക (addition) പ്രതിപ്രവർത്തനങ്ങളും സാധ്യമാണ്. നിക്കൽ ഉത്പ്രേരകത്തിന്റെ സാന്നിധ്യത്തിൽ ഹൈഡ്രജനുമായി സം‌‌യോജിക്കുമ്പോൾ സ്റ്റിയറിക് ആസിഡ് കിട്ടുന്നു.

CH-(CH)-CH = CH-(CH)-COOH+H --> CH-(CH)-COOH

ബ്രോമിനുമായിട്ടുള്ള യോഗാത്മക - പ്രതിപ്രവനത്തിൽ നിന്ന് 9, 10 - ഡൈബ്രോമൊ സ്റ്റിയറിക് ആസിഡ് ഉണ്ടാകുന്നു.

CH-(CH)-CH = CH-(CH)-COOH+Br --> CH-(CH)-CHBr-CHBr-(CH)-COOH.



</doc>
<doc id="117674" url="https://ml.wikipedia.org/wiki?curid=117674" title="ഡോംഗ് ഹോയി വിമാനത്താവളം">
ഡോംഗ് ഹോയി വിമാനത്താവളം

വിയറ്റ്നാമിലെ ഡൊംഗ് ഹോയി നഗരത്തിൽ നിന്നും 6 കി.മി വടക്കായി സ്ഥിതി ചെയ്യുന്ന വിമാനത്താവളമാണ്‌ ഡോംഗ് ഹോയി വിമാനത്താവളം (Dong Hoi Airport ) () . ഈ വിമാനത്താവളം എയർബസ് A321, ( Airbus A321) കൈകാര്യം ചെയ്യാൻ കഴിവുള്ളവയാണ്‌. ഒരു വർഷം ശരാശരി 500,000 യാത്രക്കാരെ കൈകാര്യം ചെയ്യാനും സാധിക്കും. 
ഈ വിമാനത്താവളത്തിന്റെ റൺ‌വേ ആദ്യം പണിതത് 1930 ൽ ഇൻഡൊചിന യുദ്ധകാലത്തായിരുന്നു. ഇതിന്റെ പുനർ‌നവീകരണം 30 ആഗസ്ത് 2004 ൽ തുടങ്ങി 2006 ൽ കഴിയേണ്ടതായിരുന്നു. പക്ഷേ, ഇതിന്റെ ഔദ്യോഗിക ഉദ്ഘാടനം മേയ് 2008 നായിരുന്നു. മേയ് 18, 2008 ൽ ഈ വിമാനത്താവളം ഔദ്യോഗികമായി പ്രവർത്തനത്തിൽ വന്നു. 



</doc>
<doc id="117684" url="https://ml.wikipedia.org/wiki?curid=117684" title="2010 ഏഷ്യാകപ്പ്">
2010 ഏഷ്യാകപ്പ്

ഇന്ത്യയും ശ്രീലങ്കയും ബംഗ്ലാദേശും പാകിസസ്ഥാനും പങ്കെടുക്കുത്ത പത്താമത്തെ ഏഷ്യാ കപ്പ് ക്രിക്കറ്റ് 2010 ജൂൺ 15 മുതൽ 24 വരെ ശ്രീലങ്കയിൽ വച്ചു നടന്നു. കലാശക്കളിയിൽ ശ്രീലങ്കയെ 81 റൺസിനു പരാജയപ്പെടുത്തി ഇന്ത്യ അഞ്ചാം തവണ ചാമ്പ്യന്മാരായി.. ഈ ടൂർണ്ണമെന്റിലെ മികച്ച കളിക്കാരനുള്ള പുരസ്കാരം പാകിസ്താൻ നായകൻ ശാഹിദ് അഫ്രീദിക്കാണ് ലഭിച്ചത്. അഫ്രീദി ഈ ടൂർണ്ണമെന്റിൽ മൊത്തം 265 റൺസ് നേടി അദ്ദേഹത്തിന്റെ ശരാശരി 88.33 ആണ്‌.

ഏഷ്യാ കപ്പിന്റെ ട്രോഫി നിർമ്മിച്ചിരിക്കുന്നതിന്‌ സ്വർണ്ണം, വെള്ളി, ചെമ്പ്, ഓട് തുടങ്ങിയ ലോഹങ്ങൾ ഉപയോഗിച്ചാണ്‌. ഈ ട്രോഫിയുടെ ആശയം ഉറപ്പ്, വിശുദ്ധി, വിനയം, വാശി ഇവയാണ്‌. ഈ നാലു ഗുണങ്ങളും, കപ്പ് നിമ്മിക്കാൻ ഉപയോഗിച്ച നാല്‌ ലോഹങ്ങളും ഇതിൽ പങ്കെടുത്ത നാല്‌ രാജ്യങ്ങളെ പ്രതിനിധാനം ചെയ്യുന്നു. 

2010ലെ ഏഷ്യാകപ്പിലെ എല്ലാ മത്സരങ്ങളും ക്രമീകരിച്ചിരിക്കുന്നത് ദംബുള്ളയിലെ രൺഗിരി അന്താരാഷ്ട്ര ക്രിക്കറ്റ് സ്റ്റേഡിയത്തിലാണ്‌. ആദ്യം മത്സരങ്ങൾ ക്രമീകരിച്ചിരുന്നത് ആർ. പ്രേമദാസ സ്റ്റേഡിയത്തിലായിരുന്നു. എന്നാൽ 2011 ലെ ലോകകപ്പിന്റെ ഒരുക്കങ്ങളെ തുടർന്ന് വേദി ദംബുള്ളയിലേക്ക് മാറ്റുകയായയിരുന്നു. എല്ലാ മത്സരങ്ങളും പകലും രാത്രിയുമായാണ്‌ നടന്നത്. 
രൺഗിരി അന്താരാഷ്ട്ര ക്രിക്കറ്റ് സ്റ്റേഡിയത്തിന്‌ 16,800 പേരേ ഉൾക്കൊള്ളാനുള്ള കഴിവുണ്ട്. ഈ സ്റ്റേഡിയം 60 ഏക്കറിലായണ്‌ (240000 മി) വ്യാപിച്ചു കിടക്കുന്നത്. വെറും 167 ദിവസങ്ങൾ കൊണ്ടാണ്‌ ഈ സ്റ്റേഡിയത്തിന്റെ നിർമ്മാണം പൂർത്തിയാക്കിയത്.

പങ്കെടുക്കുന്ന നാല്‌ ടീമുകളെയും ഒറ്റ ഒരു ഗ്രൂപ്പിലാണ്‌ ഉൾപ്പെടുത്തിയിരിക്കുന്നത്. ഗ്രൂപ്പ് ഘട്ടത്തിൽ എല്ലാ ടീമുകളും തമ്മിൽ ഒരോ കളികൾ വീതം കളിയ്ക്കും. വിജയിക്കുന്ന ടീമിന്‌ 4 പോയിന്റും, സമനില/ടൈ ആവുകയാണെങ്കിൽ ഓരോ പോയിന്റും ലഭിക്കും. ഗ്രൂപ്പിലെ ആദ്യ രണ്ട് സ്ഥാനക്കാർ ഫൈനലിൽ ഏറ്റു മുട്ടും.

"സമയങ്ങൾ എല്ലാംപ്രാദേശിക സമയമാണ്‌ ()"




</doc>
<doc id="117692" url="https://ml.wikipedia.org/wiki?curid=117692" title="കവിത്രയം">
കവിത്രയം

കുമാരനാശാൻ, വള്ളത്തോൾ നാരായണമേനോൻ , ഉള്ളൂർ എന്നിവരാണ്‌ ആധുനിക കവിത്രയം 
എന്നറിയപ്പെടുന്നത്. ചെറുശ്ശേരി, കുഞ്ചൻ നമ്പ്യാർ, തുഞ്ചത്തെഴുത്തച്ഛൻ എന്നിവരെ പ്രാചീന കവിത്രയം എന്നും വിളിക്കുന്നു. aaa

==തെലുങ്കിൽ
തെലുങ്ക് സാഹിത്യത്തിൽ മഹാഭാരതം തെലുങ്കിലേക്ക് വിവർത്തനം ചെയ്ത മൂന്ന് കവികളായ നന്നയ്യ, തിക്കണ്ണ, യെരപ്രഗഡ എന്നിവരെയാണ്‌ കവിത്രയങ്ങളായിവിശേഷിപ്പിക്കുന്ന


</doc>
<doc id="117700" url="https://ml.wikipedia.org/wiki?curid=117700" title="രാമന്തളി ഗ്രാമപഞ്ചായത്ത്">
രാമന്തളി ഗ്രാമപഞ്ചായത്ത്

കണ്ണൂർ ജില്ലയിലെ തളിപ്പറമ്പ് താലൂക്കിലെ‍, പയ്യന്നൂർ ബ്ളോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ്‌ രാമന്തളി ഗ്രാമപഞ്ചായത്ത്. രാമന്തളി വില്ലേജുപരിധിയിലുൾപ്പെടുന്ന രാമന്തളി ഗ്രാമപഞ്ചായത്തിനു 29.99 ചതുരശ്ര കിലോമീറ്റർ വിസ്തീർണ്ണമുണ്ട്. 15 വാർഡുകളുള്ള ഈ പഞ്ചായത്തിന്റെ അതിരുകൾ വടക്കുഭാഗത്ത് കവ്വായി പുഴയും, പയ്യന്നൂർ മുനിസിപ്പാലിറ്റിയും, കിഴക്കുഭാഗത്ത് പുതിയ പുഴയും, പയ്യന്നൂർ മുനിസിപ്പാലിറ്റിയും, കുഞ്ഞിമംഗലം, ചെറുതാഴം, മാടായി പഞ്ചായത്തുകളും, തെക്കും, പടിഞ്ഞാറും ഭാഗങ്ങളിൽ അറബിക്കടലുമാണ്.

1935-1936 കാലത്താണ് രാമന്തളി പഞ്ചായത്ത് രൂപംകൊണ്ടത്. ഉത്തര മലബാറിലെ ദേശീയ പ്രസ്ഥാന നേതാക്കളിലൊരാളായിരുന്ന സി.എച്ച്.ഗോവിന്ദനായിരുന്നു രാമന്തളി പഞ്ചായത്തിന്റെ ആദ്യപ്രസിഡന്റ്. ഏഴിമല രാമന്തളി പഞ്ചായത്തിലാണ്‌ സ്ഥിതി ചെയ്യുന്നത്. 




</doc>
<doc id="117703" url="https://ml.wikipedia.org/wiki?curid=117703" title="പെരിങ്ങനാട്‌">
പെരിങ്ങനാട്‌

കേരളത്തിലെ പത്തനംതിട്ട ജില്ലയിലെ ഒരു ഗ്രാമമാണ്‌ പെരിങ്ങനാട് ഇവിടുത്തെ പെരിങ്ങനാട് തൃച്ചേന്ദ മംഗലം മഹാദേവ ക്ഷേത്രം പ്രസിദ്ധമാണ്‌.

അടൂരിനടുത്ത് സ്ഥിതിചെയ്യുന്ന ഒരു ക്ഷേത്രഗ്രാമമാണ്‌ പെരിങ്ങനാട് . ഇവിടുത്തെ ശിവക്ഷേത്രമായ തൃച്ചേന്ദ മംഗലം മഹാദേവ ക്ഷേത്രം പേരുകേട്ടതാണ്‌. ഈ ക്ഷേത്രത്തിലെ ഉത്സവത്തിനോടനുബന്ധിച്ച് നടക്കുന്ന കെട്ടുകാഴ്ച അന്നാട്ടിൽ വളരെ പ്രസിദ്ധമാണ്‌. വിവിധ കരക്കാരുടെ കെട്ടുകാളകളുടെയും തേരുകളുടെയും ഒരു സംഗമമാണ്‌ ഈ കെട്ടുകാഴ്ച.

പെരിങ്ങനാട് മർത്തശ്മുനി ഓർത്തഡോക്സ് വലിയ പള്ളി മർത്തശ്മുനിയമ്മയുടെ നാമത്തിൽ ഇന്ത്യയിൽ ആദ്യമായി സ്ഥാപിതമായ ദേവാലയമാണ്.

2001 ലെ കാനേഷുമാരി പ്രകാരം പെരിങ്ങനാടിലെ ജനസംഖ്യ 20785 ആണ്‌. ഇതിൽ 9894 പുരുഷന്മാരും 10891 സ്ത്രീകളുമുണ്ട്. 




</doc>
<doc id="117705" url="https://ml.wikipedia.org/wiki?curid=117705" title="മർത്തശ്മൂനി">
മർത്തശ്മൂനി

മക്കബായരുടെ രണ്ടാം പുസ്തകം ഏഴാം അദ്ധ്യായത്തിൽ പരാമർശിക്കപ്പെടുന്ന ഒരു യഹൂദ രക്തസാക്ഷിയാണ് മർത്തശ്മൂനി (Morth Shmooni) അഥവാ വിശുദ്ധ ശ്മൂനി (Saint Shmooni) . ഈ പുസ്തകത്തിൽ അവർക്ക് പ്രത്യേകമായി എന്തെങ്കിലും പേരു നൽകിയിട്ടില്ലെങ്കിലും വിവിധ പാരമ്പര്യങ്ങൾ പ്രകാരം ഹന്ന, മിറിയം, സലോമോനിയ, ശ്മൂനി എന്നെല്ലാം അറിയപ്പെടുന്നുണ്ട്. പല ക്രിസ്തീയ സഭകളും ഇവരെ വിശുദ്ധയായി വണങ്ങുന്നു.

മക്കബായ വിപ്ലവത്തിനു തൊട്ടു മുൻപായി, ചക്രവർത്തിയായിരുന്ന അന്ത്യോക്കസ് IV എപ്പിഫനസ് ഒരു അമ്മയെയും അവരുടെ ഏഴു മക്കളെയും ബന്ധനസ്ഥരാക്കിയ ശേഷം യഹൂദർക്ക് നിഷിദ്ധമായിരുന്ന പന്നിമാസം ഭക്ഷിക്കുവാൻ നിർബന്ധിച്ചു. അതിനു തയ്യാറാവാതിരുന്ന അവരെ പീഡനങ്ങൾ ഏൽപ്പിക്കുകയും മക്കളെ ഒരോരുത്തരെയും മുതിർന്നവനെ മുതൽ ഏറ്റവും ഇളയവനെ വരെ മൃഗീയമായ രീതികളിൽ കൊല ചെയ്യുകയും ചെയ്തു. മരണത്തിന് മുൻപായി തങ്ങളുടെ വിശ്വാസം ആവർത്തിച്ച് പ്രഖ്യാപിക്കുന്ന സഹോദരങ്ങളുടെ ചെറുപ്രസംഗങ്ങളും ഈ അദ്ധ്യായത്തിലുണ്ട്. 'പുത്രന്മാർക്കു ശേഷം അവസാനം മാതാവും മരിച്ചു' എന്ന് ഗ്രന്ഥകാരൻ പ്രസ്താവിക്കുന്നുണ്ടെങ്കിലും എപ്രകാരമായിരുന്നു മാതാവിന്റെ അന്ത്യം എന്ന് വ്യക്തമാക്കിയിട്ടില്ല.

ചില പാരമ്പര്യങ്ങൾ പ്രകാരം ഇറാക്കിലെ മൂസലിനടുത്തുള്ള കരക്കേശ് ഗ്രാമത്തിൽ ഇവർ ജീവിച്ചിരുന്നതായി വിശ്വസിക്കപ്പെടുന്നു. പൗരസ്ത്യ ഓർത്തഡോക്സ് പാരമ്പര്യ പ്രകാരം മർത്തശ്മൂനിയുടെ മക്കളുടെ പേരുകൾ അബിം, അന്റോണിയസ്, ഗറിയാസ്, എലെയാസർ, യൂസേബോനസ്, അലിമസ്, മാർസിലസ് എന്നിങ്ങനെയാണ്.
മർത്തശ്മൂനിയും മക്കളുടെയും ജന്മദേശമായി കരുതപ്പെടുന്ന ഇറാക്കിലെ കരക്കേശിൽ സ്ഥാപിക്കപ്പെട്ടിരിക്കുന്ന ക്രൈസ്തവദേവാലയം വളരെ പ്രശസ്തമാണ്. മർത്തശ്മൂനിയുടെ നാമത്തിലുള്ള പള്ളികൾ പൊതുവേ മർത്തശ്മൂനിയമ്മയുടെയും ഏഴു മക്കളുടെയും അവരുടെ ആത്മീയഗുരുവായിരുന്ന മാർ എലെയാസറിന്റെയും മദ്ധ്യസ്ഥതയിലുള്ളവയാണ്. കേരളത്തിലും ഈ വിശുദ്ധയുടെ നാമധേയത്തിലുള്ള പള്ളികളുണ്ട്. പേരൂർ മർത്തശ്മൂനി യാക്കോബായ പള്ളി, പെരിങ്ങനാട് മർത്തശ്മൂനി ഓർത്തഡോക്സ് വലിയ പള്ളി തുടങ്ങിയവ ഇവരുടെ നാമത്തിലുള്ള പ്രമുഖ ദേവാലയങ്ങളാണ്.


</doc>
