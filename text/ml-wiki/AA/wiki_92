<doc id="86020" url="https://ml.wikipedia.org/wiki?curid=86020" title="Printing">
Printing



</doc>
<doc id="86021" url="https://ml.wikipedia.org/wiki?curid=86021" title="Anesthesia">
Anesthesia



</doc>
<doc id="86022" url="https://ml.wikipedia.org/wiki?curid=86022" title="അനസ്തേഷിയ">
അനസ്തേഷിയ



</doc>
<doc id="86023" url="https://ml.wikipedia.org/wiki?curid=86023" title="അനസ്തേഷ്യ">
അനസ്തേഷ്യ



</doc>
<doc id="86024" url="https://ml.wikipedia.org/wiki?curid=86024" title="ആന്റിബയോട്ടിക്ക്">
ആന്റിബയോട്ടിക്ക്

 
 
ബാക്ടീരിയ എന്ന സൂക്ഷ്മജീവിയുടെ വളർച്ച ഇല്ല്ലാതാക്കുകയോ അവയെ നശിപ്പിക്കുകയോ ചെയ്യുന്ന പദാർത്ഥമോ സംയുക്തമോ ആണ് ആന്റീബാക്ടീരിയൽ. സൂക്ഷ്മജീവികളായ ബാക്ടീരിയ, പൂപ്പൽ‍, പ്രോട്ടോസോവ എന്നിവയുടെ രോഗസംക്രമം ചെറുക്കുന്ന രോഗാണുനാശകങ്ങളുടെ (antimicrobial compounds) ഒരു വിഭാഗമാണ്‌ ആന്റിബയോട്ടിക്കുകൾ. 1942-ൽ സെൽമാൻ വാക്സ്മാൻ ആന്റിബയോട്ടിക്ക് എന്ന പേര് ആദ്യം നിർദ്ദേശിച്ചത് ഏതു പദാർത്ഥമാണോ സൂക്ഷ്മജീവികളാൽ നിർമ്മിക്കപ്പെട്ടതും സാന്ദ്രത കുറഞ്ഞ അവസ്ഥയിൽ മറ്റ് സൂക്ഷ്മജീവികളുടെ വളർച്ച നശിപ്പിക്കുകയും ചെയ്യുന്നത് എന്ന് വിവരിക്കുവാൻ വേണ്ടിയാണ്. 
ചരിത്രം.
ഇരുപതാം നൂറ്റാണ്ടിനു മുൻപ് രോഗാണുബാധ ചികിത്സിച്ചിരുന്നത് നാട്ടുവൈദ്യത്തിലെ മാർഗ്ഗങ്ങളുപയോഗിച്ചായിരുന്നു. 2000 വർഷങ്ങൾക്കു മുൻപുതന്നെ രോഗാണുനാശകശേഷിയുള്ള മിശ്രിതങ്ങൾ ചികിത്സയ്ക്കായി ഉപയോഗിച്ചിരുന്നുവത്രേ. പുരാതന ഈജിപ്തിലേതും ഗ്രീസിലേതുമുൾപ്പെടെ പല പുരാതന സംസ്കാരങ്ങളിലും ചില സസ്യങ്ങളുടെ ഭാഗങ്ങളും കുമിളുകളും മറ്റും രോഗാണുബാധയുടെ ചികിത്സ എന്ന നിലയിൽ ഉപയോഗിക്കപ്പെട്ടിരുന്നു. സൂക്ഷ്മാണുക്കളെ ചെറുക്കാൻ സൂക്ഷ്മജീവികൾക്കുള്ള കഴിവിനെപ്പറ്റി ലബോറട്ടറികളിൽ നടന്ന പഠനങ്ങളിൽ നിന്നാണ് സ്വാഭാവിക ആന്റീബയോട്ടിക്കുകളുടെ കണ്ടുപിടിത്തത്തിലേയ്ക്ക് മനുഷ്യൻ എത്തിച്ചേർന്നത്. "സൂക്ഷ്മജീവികൾക്കിടെയിൽ കാണുന്ന കിടമത്സരത്തിൽ നമുക്ക് ഇടപെടാൻ കഴിഞ്ഞാൽ അത് ചികിത്സാമേഖലയിൽ വലിയ പ്രതീക്ഷയ്ക്ക് വകനൽകിയേക്കും" എന്ന് [Louis Pasteur|ലൂയി പാസ്റ്റർ]] നിരീക്ഷിച്ചിട്ടുണ്ട്. 
 "ജീവനെതിരേ" എന്നർത്ഥമുള്ള
ആന്റീബയോട്ടിക് എന്ന പദം ഫ്രഞ്ച് ബാക്റ്റീരിയോളജിസ്റ്റായ വില്ലെമിൻ ആണ് ആദ്യമായി ഉപയോഗിച്ചത്. 
ഫങ്കസുകൾക്ക് ബാക്ടീരിയകളെ നശിപ്പിക്കാനുള്ള കഴിവുണ്ടെന്ന്ൻ 1875-ൽ ജോൺ ടിൻഡാൽ ഇംഗ്ലണ്ടിൽ വച്ച് നിരീക്ഷിച്ചിരുന്നു. 1877-ൽ വായുവിലൂടെ പടരുന്ന ഒരു ബാക്ടീരിയയ്ക്ക് ആന്ത്രാക്സ് രോഗകാരിയെ ചെറുക്കാനുള്ള ശേഷിയുണ്ടെന്ന് ലൂയി പാസ്റ്ററും റോബർട്ട് കോച്ചും നിരീക്ഷിച്ചിരുന്നു. 1880-കളുടെ തുടക്കത്തിൽ ജർമനിയിൽ ആന്റീബയോട്ടിക്കുകൾ ഉപയോഗിച്ച് ചികിത്സ നടത്തുന്നത് ഒരു ശാസ്ത്രമെന്ന നിലയിൽ പോൾ ഏളിക്ക് ആരംഭിച്ചുവത്രേ. ചിലതരം വർണ്ണങ്ങൾ മനുഷ്യരുടെയും മൃഗങ്ങളുടെയും ബാക്റ്റീരിയകളുടെയും കോശങ്ങളിൽ പിടിക്കുമെങ്കിലും മറ്റുചിലവയ്ക്ക് ഈ ഗുണമില്ല എന്ന് ഏളിക്ക് നിരീക്ഷിച്ചു. മനുഷ്യർക്ക് ദോഷമുണ്ടാക്കാത്ത ചില രാസവസ്തുക്കളെ ബാക്ടീരിയകളെ കൊല്ലാനായി ഉപയോഗിക്കാനാവും എന്ന സിദ്ധാന്തം അദ്ദേഹം മുന്നോട്ടുവച്ചു. നൂറുകണക്കിന് രാസവസ്തുക്കൾ പരീക്ഷിച്ചശേഷം സൽവർസാൻ എന്ന കൃത്രിമ ആന്റീബയോട്ടിക് ഇദ്ദേഹം കണ്ടുപിടിച്ചു. ഇപ്പോൾ ആർസ്ഫെനമിൻ എന്നാണ് ഈ മരുന്ന് അറിയപ്പെടുന്നത്. ഈ മരുന്നുകളെ സെൽമാൻ വേക്സ്മാൻ എന്ന അമേരിക്കക്കാരനായ മൈക്രോബയോളജിസ്റ്റാണ് 1942-ൽ ആന്റീബയോട്ടിക് എന്ന വിഭാഗത്തിൽ പെടുത്തിയത്.
1895-ൽ വിൻസെൻസോ ടൈബേരിയോ എന്ന നേപ്പിൾസ് സർവ്വകലാശാലയിലെ ഡോക്ടർ "പെനിസീലിയം" എന്ന കിണറിൽ കാണപ്പെട്ട പൂപ്പലിന് ബാക്ടീരിയകളെ നശിപ്പിക്കാനുള്ള കഴിവുണ്ടെന്ന് കണ്ടുപിടിച്ചു. 
മറ്റുള്ളവർ ഇതെപ്പറ്റി കൂടുതൽ ഗവേഷണം നടത്തിയെങ്കിലും 1928-ൽ അലക്സാണ്ടർ ഫ്ലെമിംഗ് എന്ന ശാസ്ത്രജ്ഞനാണ് "പെനിസിലിയം" എന്ന ഫങ്കസ് ബാക്ടീരിയകൾക്കെതിരേ ആന്റീബയോട്ടിക്കുകൾ പുറപ്പെടുവിക്കുന്നുണ്ടെന്ന് കണ്ടെത്തിയത്. പെനിസിലിൻ എന്ന ഒരു തന്മാത്ര മൂലമാണ് ബാക്ടീരിയകൾ നശിക്കുന്നതെന്ന സിദ്ധാന്തം ഫ്ലെമിംഗ് മുന്നോട്ടുവച്ചു. ഇത് ചികിത്സയ്ക്കായി ഉപയോഗിക്കാമെന്നും അദ്ദേഹം അവകാശപ്പെട്ടു. ഈ മേഖലയിലെ പഠനം അദ്ദേഹം തുടരുകയുണ്ടായില്ല. 
സൾഫൊണമൈഡ് ഇനത്തിൽ പെട്ട പ്രോണ്ടോസിൽ എന്ന ആന്റീബയോട്ടിക്കാണ് വിൽപ്പന നടത്തിയ ആദ്യ അന്റീബയോട്ടിക്. ജർമനിയിലെ ബേയർ ലബോറട്ടറിയിലെ ജെർഹാർഡ് ഡോമാഗ്ക് എന്നശാസ്ത്രജ്ഞനാണ് 1932-ൽ ഇത് കണ്ടെത്തിയത്. ഇദ്ദേഹത്തിന് 1939-ലെ വൈദ്യശാസ്ത്രത്തിനുള്ള നോബൽ സമ്മാനം ഈ കണ്ടുപിടിത്തത്തിന് ലഭിക്കുകയുണ്ടായി.

</doc>
<doc id="86025" url="https://ml.wikipedia.org/wiki?curid=86025" title="Antibiotic">
Antibiotic



</doc>
<doc id="86026" url="https://ml.wikipedia.org/wiki?curid=86026" title="പെനിസിലിൻ">
പെനിസിലിൻ

 
പെനിസീലിയം എന്ന പൂപ്പലിൽ നിന്നും ഉത്പാദിപ്പിക്കുന്ന ആന്റിബയോട്ടിക്ക് ആണ് പെനിസിലീൻ . പെനിസിലീന്റെ തന്മാത്രാ ഘടന R-C9H11N2O4S, ഇതിൽ R എന്നത് അർഘ്യമായ ശാഖ. പെനിസിലീൻ വളരെയധികം ഉപയോഗിച്ചുവരുന്ന ഒരു ആന്റിബയോട്ടിക്ക് ആണ്. ചരിത്രപരമായി ഇവയുടെ സ്ഥാനം വളരെ പ്രധാ‍നപ്പെട്ടതാണ് എന്തെന്നാൽ കണ്ടുപിടിച്ച ആദ്യത്തെ പ്രകൃതിദത്തമായ ആന്റിബയോട്ടിക്ക് ആണിത്.
സാധാരണ പെനിസിലിന്റെ തന്മാത്രാപിണ്ഠം 313 മുതൽ 334 ഗ്രാം/മോ‌ൾ ആണ്. പെനിസിലിൻ ജിയുടെ തന്മാത്രാഭാരമാണ് 334. മറ്റു തന്മാത്രകൾ കൂടിച്ചേർന്ന പെനിസിലിൻ ഇനങ്ങളുടെ ഭാരം 500 ഗ്രാം/മോൾ വരെയാകാം. ഉദാഹരണത്തിന് ക്ലോക്സാസിലിന്റെ തന്മാത്രാഭാരം 476 ഗ്രാം/മോളും ഡൈക്ലോക്സാസിലിന്റേത് 492 ഗ്രാം/മോളുമാണ്.
ചരിത്രം.
പെനിസീലിയം നൊട്ടേറ്റം എന്ന പൂപ്പലിൽ നിന്നും പെനിസിലീൻ, 1928-ൽ അലക്സാണ്ടർ ഫ്ലെമിങ്ങ് കണ്ടുപിടിച്ചതാണ് ഇത്.
പ്രവർത്തനരീതി.
ബാക്ടീരിയകൾ സ്ഥിരമായി ഇവയുടെ പെപ്റ്റിഡോഗ്ലൈക്കാൻ കോശഭിത്തികൾക്ക് മാറ്റം വരുത്തിക്കൊണ്ടിരിക്കും. വളർച്ചയുടെ ഭാഗമായി കോശഭിത്തിയുടെ ഭാഗങ്ങ‌ൾ നിർമ്മിക്കപ്പെടുകയും നശിപ്പിക്കപ്പെടുകയും ചെയ്യപ്പെട്ടുകൊണ്ടിരിക്കും. ബീറ്റ-ലാക്റ്റം ആന്റീബയോട്ടിക്കുകൾ കോശഭിത്തിയിൽ പെപ്റ്റിഡോഗ്ലൈക്കാൻ ബന്ധങ്ങ‌ൾ രൂപീകൃതമാവുന്നത് തടയുകയാണ് ചെയ്യുന്നത്. പെനിസിലിൻ തന്മാത്രയിലെ ബീറ്റാ-ലാക്റ്റം ഭാഗം പെപ്റ്റിഡോഗ്ലൈക്കാൻ തന്മാത്രകളെ തമ്മിൽ ബന്ധിപ്പിക്കുന്ന ഡി.ഡി. ട്രാൻസ്പെപ്റ്റിഡേസ് എന്ന രാസാഗ്നിയുമായി ചേർന്ന് ഇതിന്റെ പ്രവർത്തനം തടയുന്നു. പെപ്റ്റിഡോഗ്ലൈക്കാൻ തന്മാത്രകൾ തമ്മിലുള്ള ബന്ധം ഹൈഡ്രോളിസിസ് എന്ന പ്രക്രീയയിലൂടെ ദുർബലമാക്കുന്ന രാസാഗ്നിക‌ളുടെ പ്രവർത്തനത്തിന് തടസ്സമില്ലാത്തതിനാൽ ക്രമേണ കോശഭിത്തിക്ക് ബലക്ഷയമുണ്ടാവുകയും ബാക്ടീരിയ നശിച്ചുപോവുകയും ചെയ്യുന്നു. കോശവിഭജനം നടക്കാത്ത സമയത്തു തന്നെ ബാക്ടീരിയകളെ കൊല്ലാനുള്ള കഴിവ് ഇത്തരം ആന്റീബയോട്ടിക്കുകൾക്ക് ലഭിക്കുന്നത് ഈ സംവിധാനത്തിലൂടെയാണ്. പെനിസിലിൻ തന്മാത്രയുടെ വലിപ്പം കുറവായതിനാൽ ഇതിന് കോശഭിത്തിയിൽ ആഴത്തിൽ ഇറങ്ങിച്ചെല്ലാനും സാധിക്കും. കോശഭിത്തിയുടെ നിർമ്മാണം തടയുന്ന മറ്റു പ്രമുഖ ഇനം ആന്റീബാക്ടീരിയൽ മരുന്നായ ഗ്ലൈക്കോപെപ്റ്റൈഡുകൾക്ക് (ഉദാഹരണം വാൻകോമൈസിൻ, ടീക്കോപ്ലാനിൻ എന്നിവ) ഈ സവിശേഷതയില്ല.
അമിനോഗ്ലൈക്കോസൈഡുകൾ എന്നയിനം ആന്റീബയോട്ടിക്കുകളും പെനിസിലിനും ഒരുമിച്ചുപയോഗിക്കുമ്പോൾ രണ്ടിനും പ്രത്യേകമുള്ള ഫലത്തിന്റെ തുകയേക്കാൾ കൂടുതൽ പ്രവർത്തനക്ഷമതയുള്ളതായി കാണപ്പെട്ടിട്ടുണ്ട്. പെനിസിലിൻ പെപ്റ്റിഡോഗ്ലൈക്കാൻ കൂടിച്ചേരുന്നതു തടഞ്ഞ് കോശഭിത്തി ദുർബലമാക്കുന്നതിനാൽ അമിനോഗ്ലൈക്കോസൈഡുകൾ കോശഭിത്തിക്കുള്ളിൽ കടന്ന് മാംസ്യനിർമ്മാണത്തെ തടയുന്നതിനെ കൂടുതൽ എളുപ്പമാക്കുന്നതാണ് ഇതിനു കാരണം. ഇതുമൂലം രണ്ടു മരുന്നുകളുടെയും മാത്ര കുറച്ചുപയോഗി‌ച്ചാൽ മതിയാകും.

</doc>
<doc id="86027" url="https://ml.wikipedia.org/wiki?curid=86027" title="Penicillin">
Penicillin



</doc>
<doc id="86034" url="https://ml.wikipedia.org/wiki?curid=86034" title="ആദർശവാതകം">
ആദർശവാതകം

 
ഇലാസ്തികഘട്ടനങ്ങളിലൂടെ മാത്രം പ്രതിപ്രവർത്തിക്കുന്നതും വിവിധദിശകളിലേക്ക് നീങ്ങിക്കൊണ്ടിരിക്കുന്നതുമായ സൂക്ഷ്മകണങ്ങളുടെ (point particles) സൈദ്ധാന്തികവാതകമാണ്‌ ആദർശവാതകം. ചില താപനിലകളിലും മർദ്ദങ്ങളിലും ചില വാതകങ്ങൾ ഇതിനോടടുത്തുവരുന്ന സ്വഭാവം കാണിക്കുമെങ്കിലും പൂർണ്ണമായും ആദർശശ്വഭാവമുള്ള വാതകങ്ങളൊന്നുമില്ല. സരളമായ അവസ്ഥാനിയമമായ ആദർശ വാതക നിയമം അനുസരിക്കുന്നു എന്നതിനാലും സാംഖ്യികബലതന്ത്രത്തിൽ വിശകലനത്തിന്‌ വിധേയമാക്കാം എന്നതിനാലും ഇത് ഉപയോജ്യമായ ഒരു സങ്കല്പമാണ്‌.
സാധാരണ താപനിലയിലും മർദ്ദത്തിലും മിക്ക വാതകങ്ങളും ആദർശവാതകത്തോടടുത്തു വരുന്ന സ്വഭാവം കാണിക്കുന്നു. താപനില വർദ്ധിക്കുകയും സാന്ദ്രതകുറയുകയും ചെയ്യുമ്പോൾ സാധാരണ ഗതിയിൽ വാതകങ്ങൾ ആദർശസ്വഭാവത്തോട് കൂടുതൽ അടുക്കുന്നു. ഗതികോർജ്ജവുമായി തുലനം ചെയ്യുമ്പോൾ തന്മാത്രകൾ തമ്മിലുള്ള ബലങ്ങൾ ചെയ്യുന്ന പ്രവൃത്തി വളരെ ചെറുതാണ്‌, തന്മാത്രകളുടെ വലിപ്പം അവയ്ക്കിടയിലുള്ള ദൂരത്തെക്കാൾ വളരെ ചെറുതാണ്‌ എന്നീ കാരണങ്ങളാലാണിത്. എന്നാൽ താപനില കുറയുകയും മർദ്ദം വർദ്ധിക്കുകയും ചെയ്യുമ്പോൾ ഇവ അവഗണിക്കാനാവത്തത്ര വലുതാകുന്നു എന്നതിനാൽ ആദർശവാതകസ്വഭാവം കുറയുന്നു. ഒരളവിൽ കൂടുതൽ മർദ്ദം വർദ്ധിക്കുകയും താപനില കുറയുകയും ചെയ്താൽ യഥാർത്ഥ വാതകങ്ങൾക്ക് ദ്രാവകമായോ ഖരമായോ അവസ്ഥാപരിണാമമുണ്ടാകുന്നു. എന്നാൽ ആദർശവാതകത്തിന്റെ സൈദ്ധാന്തികമാതൃകയിൽ അവസ്ഥാപരിണാമത്തിന്‌ സ്ഥാനമില്ല.
ന്യൂട്ടോണിയൻ ഗതികത്തിലും ക്വാണ്ടം ബലതന്ത്രത്തിലും ആദർശവാതകം എന്ന സങ്കല്പം ഉപയോഗിക്കുന്നുണ്ട്. ലോഹങ്ങളിൽ ഇലക്ട്രോണുകളുടെ സ്വഭാവം വിശദീകരിക്കാനും ഉപയോഗിക്കുന്ന ഈ മാതൃക സാംഖ്യികബലതന്ത്രത്തിലെ പ്രധാന മാതൃകകളിലൊന്നാണ്‌
തരങ്ങൾ.
ആദർശവാതകങ്ങൾ പ്രധാനമായി മൂന്നുതരമാണ്‌:
മാക്സ്‌വെൽ-ബോൾട്സ്മാൻ വാതകം രണ്ടു തരത്തിലുണ്ട് : ഉദാത്ത താപഗതിക ആദർശവാതകവും ആദർശ ക്വാണ്ടം ബോൾട്സ്മാൻ വാതകവും

</doc>
<doc id="86035" url="https://ml.wikipedia.org/wiki?curid=86035" title="അപ്പാച്ചെ ടോംകാറ്റ്">
അപ്പാച്ചെ ടോംകാറ്റ്



</doc>
<doc id="86037" url="https://ml.wikipedia.org/wiki?curid=86037" title="Ideal gas">
Ideal gas



</doc>
<doc id="86038" url="https://ml.wikipedia.org/wiki?curid=86038" title="അലക്സാണ്ടർ ഫ്ലെമിങ്ങ്">
അലക്സാണ്ടർ ഫ്ലെമിങ്ങ്



</doc>
<doc id="86039" url="https://ml.wikipedia.org/wiki?curid=86039" title="വൈദ്യുതക്ഷേത്രം">
വൈദ്യുതക്ഷേത്രം

 
വൈദ്യുതചാർജ്ജുകൾ, മാറ്റം വന്നുകൊണ്ടിരിക്കുന്ന കാന്തികക്ഷേത്രങ്ങൾ എന്നിവയ്ക്ക് ചുറ്റുമുള്ള സ്ഥലത്തിന്റെ ഒരു ഭൗതികഗുണമാണ്‌ വൈദ്യുതമണ്ഡലം. വൈദ്യുതചാർജ്ജുള്ള വസ്തുക്കളുടെമേൽ ബലം ചെലുത്താൻ വൈദ്യുതമണ്ഡലത്തിനാകുന്നു. മൈക്കൽ ഫാരഡേ ആണ്‌ ഈ സങ്കല്പം ആദ്യമായി മുന്നോട്ടു വച്ചത്.
വൈദ്യുതമണ്ഡലം ഒരു സദിശമാണ്‌. ന്യൂട്ടൺ/കൂളംബ് (N C−1) അഥവാ വോൾട്ട്/മീറ്റർ (V m−1) ആണ്‌ ഇതിന്റെ എസ്.ഐ. ഏകകം. ഒരു കൂളംബ് വൈദ്യുതധനചാർജ്ജുള്ള കണത്തിനുമേൽ വൈദ്യുതമണ്ഡലം മൂലം അനുഭവപ്പെടുന്ന ബലമാണ്‌ മണ്ഡലത്തിന്റെ പരിമാണം. ബലത്തിന്റെ ദിശയാണ്‌ മണ്ഡലത്തിന്റെ ദിശയും. വൈദ്യുതമണ്ഡലത്തിൽ വൈദ്യുതോർജ്ജം സൂക്ഷിക്കപ്പെട്ടിരിക്കുന്നു. ഇതിന്റെ അളവ് വൈദ്യുതമണ്ഡലത്തിന്റെ പരിമാണത്തിന്റെ വർഗ്ഗത്തിന്‌ ആനുപാതികമാണ്‌.
ചലിക്കുന്ന വൈദ്യുതചാർജ്ജുകൾ വൈദ്യുതമണ്ഡലത്തിനു പുറമെ കാന്തികക്ഷേത്രത്തിനും കാരണമാകുന്നു. വൈദ്യുത, കാന്തിക മണ്ഡലങ്ങൾ അടിസ്ഥാനപരമായി വ്യത്യസ്തമല്ല. ഒരു നിരീക്ഷകൻ വൈദ്യുതമണ്ഡലമായി കാണുന്നതിനെ മറ്റൊരു ആധാരവ്യവസ്ഥയുള്ള മറ്റൊരു നിരീക്ഷകൻ വൈദ്യുതമണ്ഡലത്തിന്റെയും കാന്തികക്ഷേത്രത്തിന്റെയും മിശ്രിതമായാകും കാണുന്നത്. ഇക്കാരണത്താൽ വൈദ്യുതമണ്ഡലത്തെയും കാന്തികക്ഷേത്രത്തെയും ചേർത്ത് വിദ്യുത്കാന്തികക്ഷേത്രം എന്ന് വിളിക്കുന്നു.

</doc>
<doc id="86040" url="https://ml.wikipedia.org/wiki?curid=86040" title="Electric field">
Electric field



</doc>
<doc id="86041" url="https://ml.wikipedia.org/wiki?curid=86041" title="കാന്തികക്ഷേത്രം">
കാന്തികക്ഷേത്രം

 
കാന്തങ്ങൾ, വൈദ്യുതധാര എന്നിവയുടെ ചുറ്റുമുണ്ടാകുന്നതും, കാന്തിക വസ്തുക്കളിലും ചലിക്കുന്ന വൈദ്യുതചാർജ്ജുകളിലും ബലം ചെലുത്താനാകുന്നതുമായ ഭൗതിക ഗുണമാണ്‌ കാന്തികക്ഷേത്രം. ഇത് ഒരു സദിശമാണ്‌ എന്നതിനാൽ സ്ഥലത്ത് എല്ലായിടത്തും ഇതിന്‌ ഒരു പരിമാണവും ഒരു ദിശയുമുണ്ടാകും. 
മാറിക്കൊണ്ടിരിക്കുന്ന കാന്തികക്ഷേത്രം വൈദ്യുതമണ്ഡലത്തിനും മാറ്റം വരുന്ന വൈദ്യുതമണ്ഡലം കാന്തികക്ഷേത്രത്തിനും കാരണമാകുന്നു. വിശിഷ്ട ആപേക്ഷികതയനുസരിച്ച് വൈദ്യുതമണ്ഡലവും കാന്തികക്ഷേത്രവും ഒരേ ഭൗതികവസ്തുവിന്റെ - വിദ്യുത്കാന്തികമണ്ഡലത്തിന്റെ - രണ്ടു രൂപങ്ങളാണ്‌. വിവിധ നിരീക്ഷകർ ഒരേ വിദ്യുത്കാന്തികമണ്ഡലത്തെ വൈദ്യുതമണ്ഡലത്തിന്റെയും കാന്തികക്ഷേത്രത്തിന്റേയും വിവിധ അളവുകളിലുള്ള മിശ്രിതങ്ങളായാകും അളക്കുന്നത്.
നവീനഭൗതികത്തിൽ കാന്തിക, വൈദ്യുത മണ്ഡലങ്ങൾ ഒരു ഫോട്ടോൺ ഫീൽഡിന്റെ രൂപങ്ങളാണ്‌. സ്റ്റാൻഡേർഡ് മോഡൽ അനുസരിച്ച് ഫോട്ടോണുകളാണ്‌ വിദ്യുത്കാന്തികബലങ്ങളുടെ വാഹകർ.

</doc>
<doc id="86045" url="https://ml.wikipedia.org/wiki?curid=86045" title="Magnetic field">
Magnetic field



</doc>
<doc id="86047" url="https://ml.wikipedia.org/wiki?curid=86047" title="കാന്തിക മോണോപോൾ">
കാന്തിക മോണോപോൾ

 
ഭൗതികശാസ്ത്രത്തിലെ ഒരു പരികല്പിത മൗലികകണമാണ്‌ കാന്തിക മോണോപോൾ. ഒരു കാന്തികധ്രുവം മാത്രമുള്ള കാന്തമാണ്‌ ഇത്. ഈ കണത്തിന്‌ ശൂന്യമല്ലാത്ത കാന്തികചാർജ്ജുണ്ടായിരിക്കും. നവീന കണികാസിദ്ധാന്തങ്ങളായ ഗ്രാൻഡ് യൂനിഫിക്കേഷൻ തിയറി, സൂപ്പർ സ്ട്രിങ്ങ് തിയറി എന്നിവ ഈ കണത്തെ പരികല്പിക്കുന്നു
1894-ൽ പിയറി ക്യൂറി ആണ്‌ ഒറ്റപ്പെട്ട കാന്തികധ്രുവങ്ങൾ സ്ഥിതിചെയ്യുന്നുണ്ടാകാം എന്ന് സിദ്ധാന്തിച്ചത്. എന്നാൽ കാന്തികമോണോപോളുകളെക്കുറിച്ചുള്ള ക്വാണ്ടം സിദ്ധാന്തങ്ങൾക്ക് തുടക്കമായത് 1931-ലാണ്‌. പോൾ ഡിറാക് കാന്തികചാർജ്ജുകൾ നിലവിലുണ്ടെങ്കിൽ വൈദ്യുതചാർജ്ജുകൾ നിശ്ചിത വിലയുടെ ഗുണിതങ്ങളായേ കാണാനാകൂ (quantized) എന്ന് തെളിയിച്ചു. പ്രകൃതിയിൽ ഇതുവരെ ഇതാണ്‌ നിരീക്ഷിക്കപ്പെട്ടിട്ടുള്ളതും. ഇതിനുശേഷം കാന്തികമോണോപോളുകളെ കണ്ടെത്താൻ ധാരാളം ശ്രമങ്ങളുണ്ടായിട്ടുണ്ട്. 1975, 1982 എന്നീ വർഷങ്ങളിൽ കാന്തിക മോണോപോളുകൾ എന്ന് കരുതപ്പെട്ട കണങ്ങളെ കാണാനായെങ്കിലും ഇവ യഥാർത്ഥത്തിൽ മോണോപോളുകളാണെന്ന് തെളിയിക്കാനായിട്ടില്ല. ഈ കണം ഉണ്ടോ എന്നത് ഇന്നും തർക്കവിഷയമായി തുടരുന്നു.
ഒറ്റപ്പെട്ട കാന്തികധ്രുവങ്ങളെ കണ്ടെത്തുക എന്നത് ആധുനിക പരീക്ഷണാത്മകഭൗതികത്തിൽ ഇപ്പോഴും തുറന്ന ചോദ്യമാണ്‌. എന്നാലും സൈദ്ധാന്തികഭൗതികത്തിലെ ചില മാതൃകകൾ ഇവ നിലവിലുള്ളതായി കണക്കാക്കുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="86048" url="https://ml.wikipedia.org/wiki?curid=86048" title="Magnetic monopole">
Magnetic monopole



</doc>
<doc id="86050" url="https://ml.wikipedia.org/wiki?curid=86050" title="മുണ്ഡകോപനിഷദ്">
മുണ്ഡകോപനിഷദ്



</doc>
<doc id="86057" url="https://ml.wikipedia.org/wiki?curid=86057" title="ഉദാത്തബലതന്ത്രം">
ഉദാത്തബലതന്ത്രം

 
വസ്തുക്കളുടെ ചലനത്തെ ഗണിതപരമായി വിശദീകരിക്കുകയും ഇവയ്ക്ക് കാരണമാകുന്ന നിയമങ്ങളെക്കുറിച്ച് പഠിക്കുകയും ചെയ്യുന്ന ഭൗതികശാസ്ത്രശാഖയായ ബലതന്ത്രത്തിന്റെ രണ്ട് പ്രധാന ഉപവിഭാഗങ്ങളിലൊന്നാണ്‌ ഉദാത്ത ബലതന്ത്രം (ക്വാണ്ടം ബലതന്ത്രം ആണ്‌ രണ്ടാമത്തേത്). സ്ഥൂലവസ്തുക്കളുടെ ചലനമാണ്‌ ഈ ശാഖ വിശദീകരിക്കുന്നത്. നിത്യജീവിതത്തിൽ കാണുന്ന ചലിക്കുന്ന വസ്തുക്കൾ, ബഹിരാകാശവാഹനങ്ങൾ, ഗ്രഹങ്ങൾ, നക്ഷത്രങ്ങൾ, താരാപഥങ്ങൾ തുടങ്ങിയവയുടെയെല്ലാം ചലനത്തെ വളരെ കൃത്യമായി വിശദീകരിക്കാൻ ഉദാത്ത ബലതന്ത്രത്തിന്‌ സാധിക്കുന്നു. ശാസ്ത്രസാങ്കേതികവിദ്യയുമായി ബന്ധപ്പെട്ട ഏറ്റവും പഴക്കം ചെന്നതും പ്രാധാന്യമേറിയതുമായ വിഷയങ്ങളിലൊന്നാണിത്.
വാതകങ്ങൾ, ദ്രാവകങ്ങൾ, ഖരവസ്തുക്കൾ എന്നിവയെക്കുറിച്ചെല്ലാം പഠിക്കാൻ ഉദാത്ത ബലതന്ത്രത്തിന്‌ ഉപവിഭാഗങ്ങളുണ്ട്. പ്രകാശവേഗത്തോടടുത്ത വേഗത്തിൽ സഞ്ചരിക്കുന്ന വസ്തുക്കളെക്കുറിച്ച് പഠിക്കാൻ വിശിഷ്ട ആപേക്ഷികതയും ഗുരുത്വാകർഷണത്തെക്കുറിച്ച് പഠിക്കാൻ സാമാന്യ ആപേക്ഷികതയും ഉപയോഗിക്കേണ്ടതുണ്ട്. സൂക്ഷ്മവസ്തുക്കളിൽ ദ്വൈതസ്വഭാവം ദൃശ്യമാകുന്നതിനാൽ അവയുടെ ചലനം വിശദീകരിക്കാൻ ക്വാണ്ടം ബലതന്ത്രവും ഉപയോഗിക്കേണ്ടി വരുന്നു.
ന്യൂട്ടണും പതിനേഴാം നൂറ്റാണ്ടിലെ മറ്റു ഭൗതികശാസ്ത്രജ്ഞരും ചേർന്ന് തുടങ്ങിവച്ച ഗണിതപരമായ ഭൗതികശാസ്ത്രരീതിയെ കുറിക്കാനാണ്‌ ഇരുപതാം നൂറ്റാണ്ടിന്റെ തുടക്കത്തിൽ ആദ്യമായി ഈ പദം ഉപയോഗിക്കപ്പെട്ടത്. ഗലീലിയോ, ടൈക്കോ ബ്രാഹെ, കെപ്ലർ മുതലായവരുടെ നിരീക്ഷണങ്ങളെയും സിദ്ധാന്തങ്ങളെയും അടിസ്ഥാനമാക്കിയാണ്‌ ഈ ശാഖ ജന്മമെടുത്തത്. ആപേക്ഷികതയെ ചിലർ ഉദാത്ത ബലതന്ത്രത്തിൽ നിന്ന് വ്യത്യസ്തമായി കാണുന്നുവെങ്കിലും ക്വാണ്ടം ഭൗതികത്തിന്‌ മുമ്പുണ്ടായ ആപേക്ഷികതയടക്കമുള്ള സിദ്ധാന്തങ്ങളെ ഉദാത്ത ബലതന്ത്രം ഉൾക്കൊള്ളുന്നതായാണ്‌ കൂടുതൽ പേരും കണക്കാക്കുന്നത്. "ന്യൂട്ടോണിയൻ ബലതന്ത്രം, ലഗ്രാഞ്ചിയൻ ബലതന്ത്രം, ഹാമിൽട്ടോണിയൻ ബലതന്ത്രം" എന്നിവയാണ്‌ ഉദാത്ത ബലതന്ത്രത്തിന്റെ പ്രധാനപ്പെട്ട ആസൂത്രണങ്ങൾ.
അവലംബം.
 

</doc>
<doc id="86058" url="https://ml.wikipedia.org/wiki?curid=86058" title="Classical mechanics">
Classical mechanics



</doc>
<doc id="86061" url="https://ml.wikipedia.org/wiki?curid=86061" title="മധുരക്കിഴങ്ങ്">
മധുരക്കിഴങ്ങ്

 
മനുഷ്യർക്കും കന്നുകാലികൾക്കും ആഹാരമായി ഉപയോഗിക്കുന്ന ഒരു കിഴങ്ങുവർഗ്ഗ വിളയാണ്‌ മധുരക്കിഴങ്ങ് അഥവാ ചക്കരക്കിഴങ്ങ് ("Sweet potato").മലബാറിൽ ഇതിനെ ഉണ്ടക്കിഴങ്ങ് എന്നും വിളിക്കുന്നു. ഈ കിഴങ്ങുവിളായിൽ നിന്നും വ്യാവസായിക അടിസ്ഥാനത്തിൻ അന്നജം നിർമ്മിക്കുന്നു. കൂടാതെ പ്രോട്ടീൻ, വിറ്റമിൻ എ, പഞ്ചസാര എന്നിവയും ഈ കിഴങ്ങിൽ അടങ്ങിയിരിക്കുന്ന പദാർത്ഥങ്ങളാണ്‌.
കൃഷിരീതികൾ.
എല്ലാത്തരം മണ്ണിലും വളരുന്ന ഒരു വിളയാണിത്. നല്ലതുപോലെ ഫലപുഷ്ടിയും ഇളക്കവും നീർവാഴ്ചയുമുള്ള മണൽ കലർന്ന മണ്ണിൽ ഏറ്റവും നന്നായി വിളവുതരുന്ന ഒരു വിളകൂടിയാണിത്. ജൂൺ-ജൂലൈ , സെപ്റ്റംബർ-ഒക്ടോബർ എന്നീ കാലങ്ങളിലാണ്‌ പൊതുവേ കേരളത്തിൽ ഇവ കൃഷിചെയ്യുന്നത്. നന സൗകര്യമുള്ള കരപ്രദേശങ്ങളിൽ ഒക്ടോബർ -നവംബർ മാസങ്ങളിലും വയലുകളിൽ ജനുവരി-ഫെബ്രുവരി മാസങ്ങളിലും ഈ കിഴങ്ങ് കൃഷിചെയ്യാം.
നടീൽവസ്തു.
മധുരക്കിഴങ്ങിന്റെ കിഴങ്ങും വള്ളിയും നടീൽ വസ്തുവായി ഉപയോഗിക്കാവുന്നതാണ്‌. കിഴങ്ങുകളാണ്‌ നടീലിനായി തിരഞ്ഞെടുക്കുന്നതെങ്കിൽ രണ്ട് തവാരണകളിലായിട്ടാണ്‌ കൃഷിചെയ്യുന്നത്. വള്ളികളാണ്‌ ഉപയോഗിക്കുന്നതെങ്കിൽ ഒരു തവാരണ മതിയാകും.
ഒന്നാം തവാരണ.
മധുരക്കിഴങ്ങ് കൃഷിചെയ്യാൻ ഉദ്ദേശിക്കുന്നതിന്‌ മൂന്ന് മാസം മുൻപ് തന്നെ തവാരണകൾ തയ്യാറാക്കേണ്ടതാണ്‌. ഇതിനായി ഒരു ഹെക്ടർ സ്ഥലത്തേക്ക് കൃഷി ചെയ്യുന്നതിനായി 100 ചതുരശ്ര മീറ്റർ സ്ഥലത്ത് ഒന്നാമത്തെ തവാരണ ഒരുക്കേണ്ടതാണ്‌. 60 സെന്റീമീറ്റർ അകലത്തിൽ വാരങ്ങളെടുത്ത് അതിൽ നല്ലതുപോലെ മൂപ്പെത്തിയതും രോഗ-കീടബാധ ഏൽക്കാത്തതുമായ 125-150 ഗ്രാം വരെ തൂക്കം വരുന്നതുമായ കിഴങ്ങുകളാണ്‌ നടുന്നത്. ഇങ്ങനെ നടുന്ന കിഴങ്ങുകൾ തമ്മിൽ 25 സെന്റീമീറ്റർ എങ്കിലും അകലം ഉണ്ടായിരിക്കണം. ഇങ്ങനെ ഒന്നാം തവാരണയിലേയ്ക്കായി 80 കിലോഗ്രാം കിഴങ്ങ് മതിയാകും. നട്ട് രണ്ടാഴ്ച കഴിയുമ്പോൾ വള്ളികളുടെ ശരിയായ വളർച്ചക്കായി 1.5 കിലോഗ്രാം യൂറിയ രാസവളം നൽകാവുന്നതാണ്‌. നന ആവശ്യാനുസരണം നൽകി 40 മുതൽ 45 ദിവസമാകുമ്പോൾ ഏകദേശം 20-30 സെന്റീമീറ്റർ നീളത്തിൽ വള്ളികൾ മുറിച്ച് രണ്ടാം തവാരണയിൽ നടാവുന്നതാണ്‌.
രണ്ടാം തവാരണ.
നൂറു ചതുരശ്രമീറ്റർ അളവിലുള്ള ഒന്നാം തവാരണയിൽ നിന്നും എടുക്കുന്ന വള്ളികൾ നടുന്നതിനായി 500 ചതുരശ്ര മീറ്റർ സ്ഥലത്താണ്‌ രണ്ടാം തവാരണ ഒരുക്കേണ്ടത്. ഇങ്ങനെ ഒരുക്കുന്ന തവാരണയിലും ഒന്നാം തവാരണയിലേതുപോലെ അകലത്തിലാണ്‌ വാരങ്ങൾ തയ്യാറാക്കുന്നത്. ഇങ്ങനെ നടുന്ന വള്ളികൾ നട്ട് രണ്ടാഴ്ച കഴിഞ്ഞും ഒരു മാസം കഴിഞ്ഞും 2.5 കിലോഗ്രാം യൂറിയ വളമായി നൽകി ആവശ്യത്തിന്‌ ജലസേചനം നടത്തി ഒന്നരമാസം കഴിയുമ്പോൾ 20- 30 സെന്റീമീറ്റർ നീളത്തിൽ വള്ളികൾ മുറിച്ചെടുത്ത് പ്രധാന കൃഷിസ്ഥലത്ത് നടാവുന്നതാണ്‌.
കിഴങ്ങുകൾക്ക് പകരം വള്ളികളാണ്‌ തവാരണകളിൽ നടുന്നതെങ്കിൽ രണ്ടാം തവാരണയിൽ അനുവർത്തിക്കുന്ന കാര്യങ്ങൾ മാത്രം മതിയാകും. വള്ളികളുടെ കടഭാഗം ഒഴികെ മധ്യഭാഗവും തലപ്പും നടുന്നതിനായി ഉപയോഗിക്കാവുന്നതാണ്‌. രണ്ടാം തവാരണയിൽ നിന്നും എടുക്കുന്ന വള്ളികൾ കെട്ടുകളാക്കി രണ്ടു ദിവസം തണലിൽ സൂക്ഷിച്ചതിനുശേഷമാണ്‌ നടുന്നതിനായി ഉപയോഗിക്കേണ്ടത്. ഇങ്ങനെയുള്ള വള്ളികൾ 60 സെന്റീമീറ്റർ അകലത്തിൽ 25-30സെന്റീമീറ്റർ ഉയരമുള്ള വാരങ്ങളിൽ 15-20 സെന്റീമീറ്റർ ഇടയകലം നൽകിയാണ്‌ നടേണ്ടത്. വള്ളിയുടെ നടുഭാഗം മണ്ണിട്ടുമൂടുകയും രണ്ട് അഗ്രങ്ങളും മണ്ണിന്‌ പുറത്തായിരിക്കുകയും വേണം.
ജലസേചനം.
മഴയെ ആശ്രയിക്കാതെ കൃഷി നടത്തുമ്പോൾ നട്ട് ആദ്യത്തെ പത്ത് ദിവസം രണ്ട് ദിവസത്തിൽ ഒരിക്കലും പിന്നീട് ഒരാഴ്ചയോ പത്ത് ദിവസത്തിൽ ഒരിക്കലോ ഇടവിട്ടും ജലസേചനം നടത്താവുന്നതാണ്‌. നനയ്ക്കുന്നതുപോലെതന്നെ മണ്ണിൽ അധികമുള്ള ജലം വാർന്നുപോകുന്നതിനും സൗകര്യങ്ങൾ ഉണ്ടാക്കേണ്ടതാണ്‌.
വളപ്രയോഗം.
വാരങ്ങൾ തയ്യാറാക്കുന്നതിനു മുൻപായി ഒരു ഹെക്ടറിലേയ്ക്ക് 10 ടൺ കാലിവളം അടിവളമായി ചേർക്കുന്നത് കിഴങ്ങിന്റെ പെട്ടെന്നുള്ള വളർച്ചയ്ക്ക് സഹായിക്കും. വാരങ്ങൾ എടുക്കുമ്പോൾ അടിവളമായി യൂറിയ, റോക്ക് ഫോസ്ഫേറ്റ്, പൊട്ടാഷ് എന്നീ രാസവളങ്ങൾ നൽകേണ്ടതാണ്‌. നട്ട് ഒരു മാസം കഴിയുമ്പോൾ മേൽവളമായി യൂറിയ വാരങ്ങളുടെ വശങ്ങളിൽ ചേർത്ത് മണ്ണ് കൂട്ടിക്കൊടുക്കേണ്ടതാണ്‌.
കീടങ്ങൾ.
ചെല്ലിയാണ്‌ മധുരക്കിഴങ്ങിന്റെ മുഖ്യം ശത്രുകീടം. വളർച്ചെയെത്തിയ ചെല്ലികൾ കിഴങ്ങുകളിലും തണ്ടുകളിലും തുരന്ന് അവയിൽ പ്രവേശിക്കുകയും മുട്ടയിടുകയും ചെയ്യുന്നു. മുട്ട വിരിഞ്ഞിറങ്ങുന്ന കുഞ്ഞുങ്ങൾ കിഴങ്ങിനുള്ളിലെ ഭക്ഷ്യയോഗ്യമായ ഭാഗങ്ങൾ തിന്ന് അവയെ പൊൾലയാക്കുന്നു. നേരിയ രീതിയിൽ ആക്രമണ വിധേയമായ കിഴങ്ങുകൾ കയ്പ്പുള്ളതും ഭക്ഷണത്തിന്‌ യോഗ്യമല്ലാതായിത്തീരുകയും ചെയ്യുന്നു.
കീടങ്ങളെ നശിപ്പിക്കുന്നതിലേക്കായി; കീടാക്രമണം ഉണ്ടായിട്ടുള്ള മുൻ വിളയുടെ അവശിഷ്ടങ്ങൾ കൃഷിയിടത്തുനിന്നും പൂർണ്ണമായും നീക്കം ചെയ്യേണ്ടതാണ്‌. കീട ബാധയില്ലാത്തതും ആരോഗ്യത്തോടെ വളരുന്നതുമായ തലപ്പുകളും കിഴങ്ങുകളും കൃഷിക്കായി തിരഞ്ഞെടുക്കുക. മധുരക്കിഴങ്ങ് നട്ട് 30 ദിവസത്തിനുശേഷം ഹെക്ടറൊന്നിന് 3 ടൺ കമ്മ്യൂണിസ്റ്റ് പച്ചയുടെ ഇലകൊണ്ട് പുതയിടുന്നത് ഒരു പരിധിവരെ കീടങ്ങളെ തടയുന്നതിന്‌ സഹായകരമാകും. കൂടാതെ നട്ട് 65 ദിവസം പ്രായമാകുമ്പോൾ ഫെന്തയോൺ, ഫെനിട്രോതയോൺ എന്നിവയിൽ ഏതെങ്കിലും ഒന്ന് 0.05% വീര്യത്തിൽ മണ്ണ് കുതിരുന്ന വിധത്തിൽ ഒഴിച്ചുകൊടുക്കുകയുമാകാം. ഇവയെക്കൂടാതെ നട്ട് 50 മുതൽ 80 വരെ ദിവസ്പ്രായത്തിൽ മധുരക്കിഴങ്ങുതന്നെ ഏകദേശം 100 ഗ്രാം തൂക്കമുള്ള ചെറിയ കഷണങ്ങളാക്കി മുറിച്ച് കൃഷിയിടത്തിൽ അവിടവിടെയായി അഞ്ചുമീറ്റർ ഇടവിട്ട് വയ്ക്കുക. പത്തുദിവസത്തെ ഇടവേളകളിൽ ഇത്തരം കെണികൾ ഉപയോഗിച്ച് കീടത്തെ ആകർഷിച്ച് നശിപ്പിക്കാവുന്നതാണ്‌. കൂടാതെ ഓരോ 100 ചതുരശ്ര മീറ്ററിലും ഓരോ ഫിറമോൺ കെണി ഉപയോഗിച്ച് ഈ കീടത്തിന്റെ ആൺ വർഗ്ഗത്തെ ആകർഷിച്ചും നശിപ്പിക്കാവുന്നതാണ്‌.
വിളവെടുപ്പ്.
സാധാരണയായി കൃഷിചെയ്ത് മൂന്നരമുതൽ നാലു മാസത്തിനുള്ളിൽ വിളവെടുക്കാവുന്നതാണ്‌. കൃഷി ചെയ്യുന്ന ഇനങ്ങളുടെ വ്യത്യാസമനുസരിച്ച് വിളവെടുപ്പ് കാലത്തിൽ വ്യത്യാസം വരാവുന്നതാണ്‌. ഇലകൾ മഞ്ഞളിക്കുന്നത് വിളവെടുപ്പിന്‌ പാകമായതിന്റെ സൂചനായി കണക്കാക്കാം. കൂടാതെ കിഴങ്ങുകൾ മുറിച്ചു നോക്കിയും വിളവെടുപ്പിന്‌ പാകമായോ എന്നറിയാൻ സാധിക്കും. മൂപ്പ് കുറവാണെങ്കിൽ മുറിപ്പാടിൽ പച്ചനിറം കാണാവുന്നതാണ്‌. വിളവെടുക്കുന്നതിന്‌ രണ്ട് ദിവസം മുൻപ് നനയ്ക്കുന്നത് കിഴങ്ങുകൾ എളുപ്പത്തിൽ വിളവെടുക്കുന്നതിന്‌ സഹായകരമാകും.
അവലംബം.
&lt;templatestyles src="Reflist/styles.css" /&gt;

</doc>
<doc id="86063" url="https://ml.wikipedia.org/wiki?curid=86063" title="Sweet potato">
Sweet potato



</doc>
<doc id="86066" url="https://ml.wikipedia.org/wiki?curid=86066" title="വൈദ്യുതകാന്തികബലം">
വൈദ്യുതകാന്തികബലം

 
 
ചാർജ് ഉള്ള രണ്ടോ അതിലധികമോ കണങ്ങൾക്കിടയിലുള്ള ബലമാണ്‌ വൈദ്യുതകാന്തികബലം (Electro Magnetic Force).വൈദ്യുതകാന്തിക ഗുരുത്വത്തെപ്പോലെ അനതപരിധിയോടുകൂടിയതാണ്,കൂടാതെ വളരെയധികം ശക്തിയേറിയതാണ്‌ വൈദ്യുതകാന്തികബലം.നിശ്ചലാവസ്ഥയിൽ ഇരിക്കുന്ന കണികകൾക്കിടയിലുള്ള സ്ഥിരവൈദ്യുത ബലവും (electrostatic force) താരതമ്യേന ചലിക്കുന്ന കണികകൾക്കിടയിൽ പ്രവർത്തിക്കുന്ന വൈദ്യുത, കാന്തികത ബലങ്ങളും കൂടിച്ചേർന്നതാണ്‌ ഇത്.
സാധാരണയായി ഒരു ബലം ഉണ്ടെങ്കിൽ അതിനോടപേക്ഷിച്ചു ഒരു മണ്ഡലം(Field) നിലനിൽക്കുന്നു.
അതിനാൽ വൈദ്യുതകാന്തികബലത്തോട് അനുബന്ധിച്ചു നില്ക്കുന്ന മണ്ഡലമാണ് (Field) വൈദ്യുതകാന്തികമണ്ഡലം (Electro Magnetic Field) എന്നറിയപ്പെടുന്നത്.
ക്ലാസിക്കൽ ഇലക്ട്രോ മാഗ്നെറ്റിക് സിദ്ധാന്തം.
ചാർജുള്ള കണങ്ങൾക്കിടയിൽ ഉള്ള ബലം കൈമാറ്റം ചെയ്യപ്പെടുന്നത് വൈദ്യുതകാന്തികമണ്ഡലത്തിലൂടെയാണ് (Electro Magnetic Field). ഇത്തരം വൈദ്യുതകാന്തികമണ്ഡലത്തിന്റെ പഠനമാണ് ക്ലാസിക്കൽ ഇലക്ട്രോ മാഗ്നെറ്റിക് സിദ്ധാന്തം (Classical Electro Magnetic Theory) എന്ന പേരിൽ 
അറിയപ്പെടുന്നത്. 
ക്വാണ്ടം ഫീൽഡ് തിയറി.
നാം കാണുന്ന പ്രകാശമെന്ന വസ്തുത സമയാനുസൃതമായി നിലനിൽക്കുന്ന ഒരു വൈദ്യുതകാന്തികമണ്ഡലമാണ്. മറ്റൊരു രീതിയിൽ പറഞ്ഞാൽ 
വൈദ്യുതകാന്തികബലത്തിന്റെ ഏറ്റക്കുറച്ചിലുകൾ ഉണ്ടാക്കുന്ന കണികയാണ് പ്രകാശകണികകളായ ഫോട്ടോണുകൾ (Photons). ഇത്തരം കണികകളേക്കുറിച്ചുള്ള
പഠനമാണ് ക്വാണ്ടം ഇലക്ട്രോ ഡൈനാമിക്സ് (Quantum Electro Dynamics). ഇത്തരം പഠനം ക്വാണ്ടം ഫീൽഡ് തിയറി (Quantum Field Theory ) എന്ന ശാസ്ത്രശാഖയുടെ 
കീഴിൽ വരുന്നു.
വൈദ്യുതകാന്തികബലം നിത്യജീവിതത്തിൽ.
നിത്യജീവിതത്തിൽ നടക്കുന്ന മിക്കവാറും പ്രവർത്തനങ്ങൾ ഇതിന്റെ ഫലമായാണ്‌, ഖരവസ്തുക്കൾ ഉറച്ചതായിരിക്കുന്നത്,ഘർഷണം,മഴവില്ലുകൾ, മിന്നൽ, മനുഷ്യനിർമ്മിതമായ ഉപകരണങ്ങളായ ടെലിവിഷൻ, കമ്പ്യൂട്ടറുകൾ തുടങ്ങിയവ ഉപയോഗപ്പെടുത്തുന്ന വൈദ്യുതപ്രവാഹം ഇവയെല്ലാം ഈ അടിസ്ഥാന പ്രവർത്തനത്തിന്റെ ഫലമായുള്ളതാണ്‌. അണുതലത്തിൽ നടക്കുന്ന പ്രവർത്തനങ്ങളും അവയുടെ ഗുണങ്ങളും, ഉദാഹരണത്തിന് രാസവസ്തുക്കളുടെ സ്വഭാവം,രാസബന്ധനങ്ങൾ തുടങ്ങിയവയും ഈ പ്രവർത്തനത്തിന്റെ ഫലം തന്നെ.
വൈദ്യുതിയുടെ ശക്തി.
വൈദ്യുത ബലം എത്രത്തോളം ശക്തമാണെന്നു ഒരു ഉദാഹരണം വഴി മനസ്സിലാക്കാവുന്നതാണ്‌. ഒരു ഗാലൺ ജഗ്ഗിൽ ഏകദേശം 4 ലിറ്റർ ജലം
ഉണ്ടാകും. അതിലെ ഇലക്ട്രോണുകൾക്കെല്ലാം കൂടി formula_1 ഇത്രക്കും വൈദ്യുതചാർജ്ജ് ഉണ്ടായിരിക്കും.ഇത്തരത്തിലുള്ള രണ്ട് ജഗ്ഗുകൾ ഒരു മീറ്റർ ദൂരത്തിൽ വെക്കുകയാണെങ്കിൽ രണ്ട് ജഗ്ഗുകളിലേയും 
ഇലക്ട്രോണുകൾ പരസ്പരം വികർഷിക്കുന്നതിന്റെ ബലം
formula_2
ഇത് രണ്ട് ഭൂമികളുടെ ഭാരത്തിനു തുല്യമായ ബലത്തിനു സമമാണ്. അതു പോലെ അവയിലെ അണുക്കളുടെ ന്യൂക്ലിയസുകളും ഇതു പോലെ വികർഷിക്കുന്നുണ്ട്. ഇങ്ങനെയാണെങ്കിലും ജഗ്ഗ് എ യിലെ ഇലക്ട്രോണുകൾ ജഗ്ഗ് ബി യിലെ ന്യൂക്ലിയസുകളെ ആകർഷിക്കുന്നുണ്ട്, അതേപോലെ തിരിച്ചും ഇതുവഴി ആകർഷണവും വികർഷണവും പരസ്പരം നിഷേധിക്കപ്പെടുന്നു, ഫലം ബലമില്ലാത്ത അവസ്ഥ. വൈദ്യുതകാന്തിക ബലങ്ങൾ ഗുരുത്വബലത്തേക്കാൾ വളരെ ശക്തിയേറിയതാണെങ്കിലും വലിയ വസ്തുക്കളിൽ പരസ്പരം നിഷേധിക്കപ്പെടുകയും ഗുരുത്വം മേൽക്കോയ്മ നേടുകയും ചെയ്യുന്നു.
പുരാതനകാലം മുതലേ മനുഷ്യൻ വൈദ്യുതിയുടെയും കാന്തികതയുടെയും പ്രതിഭാസങ്ങൾ പ്രകൃതിയിൽ നിരീക്ഷിച്ചിരുന്നു,പക്ഷേ പത്തൊൻപതാം നൂറ്റാണ്ടിൽ മാത്രമാണ്‌ ഇവരണ്ടും ഒരേ അടിസ്ഥാനപ്രവർത്തനത്തിന്റെ രണ്ട് മുഖങ്ങളാണെന്ന് മനസ്സിലായത്.
അവലംബം.
&lt;templatestyles src="Reflist/styles.css" /&gt;
പൊതുവായ അവലംബങ്ങൾക്ക്.
&lt;templatestyles src="Refbegin/styles.css" /&gt;

</doc>
<doc id="86076" url="https://ml.wikipedia.org/wiki?curid=86076" title="ജോൺസൻ">
ജോൺസൻ



</doc>
<doc id="86078" url="https://ml.wikipedia.org/wiki?curid=86078" title="സത്യം (വിവക്ഷകൾ)">
സത്യം (വിവക്ഷകൾ)

സത്യം എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.

</doc>
<doc id="86084" url="https://ml.wikipedia.org/wiki?curid=86084" title="Manchester United F.C.">
Manchester United F.C.



</doc>
<doc id="86085" url="https://ml.wikipedia.org/wiki?curid=86085" title="ഇന്ത്യ-ആസിയാൻ സ്വതന്ത്രവ്യാപാരകരാർ">
ഇന്ത്യ-ആസിയാൻ സ്വതന്ത്രവ്യാപാരകരാർ



</doc>
<doc id="86086" url="https://ml.wikipedia.org/wiki?curid=86086" title="Abdullah of Saudi Arabia">
Abdullah of Saudi Arabia



</doc>
<doc id="86087" url="https://ml.wikipedia.org/wiki?curid=86087" title="Aemilianus">
Aemilianus



</doc>
<doc id="86089" url="https://ml.wikipedia.org/wiki?curid=86089" title="പെൻസിലിൻ">
പെൻസിലിൻ



</doc>
<doc id="86099" url="https://ml.wikipedia.org/wiki?curid=86099" title="സുകുമാരൻ">
സുകുമാരൻ

 
മലയാളചലച്ചിത്രരംഗത്തെ ഒരു നടനായിരുന്നു സുകുമാരൻ എന്നറിയപ്പെട്ടിരുന്ന എടപ്പാൾ പൊന്നങ്കുഴിവീട്ടിൽ സുകുമാരൻ നായർ (ജീവിതകാലം: 1945 മാർച്ച് 18 – 1997 ജൂൺ 16). 250-ഓളം സിനിമകളിൽ അദ്ദേഹം അഭിനയിച്ചു. "ബന്ധനം" എന്ന ചിത്രത്തിലെ അഭിനയത്തിനു മികച്ച നടനുള്ള കേരളസംസ്ഥാന ചലച്ചിത്രപുരസ്കാരം അദ്ദേഹത്തിന് ലഭിച്ചു. "കേരളാ സ്റ്റേറ്റ് ഫിലിം ഡെവലപ്മെന്റ് കോർപ്പറേഷ"ന്റെ മുൻ ചെയർമാൻ ആയിരുന്നു.
ആദ്യകാല ജീവിതം.
1948 മാർച്ച് 18-ന് കേരളത്തിൽ മലപ്പുറം ജില്ലയിലെ എടപ്പാൾ എന്ന സ്ഥലത്ത് സുകുമാരൻ ജനിച്ചു. പിതാവ് പരമേശ്വരൻ നായർ, മാതാവ് സുഭദ്രാമ്മ. രണ്ട് സഹോദരന്മാരും ഒരു സഹോദരിയുമുണ്ടായിരുന്നു. ഇവരാരും ഇന്ന് ജീവിച്ചിരിപ്പില്ല. പാലാ സെന്റ് തോമസ് ഹൈസ്കൂളിൽ നിന്ന് പ്രാഥമികവിദ്യാഭ്യാസം പൂർത്തിയാക്കിയ സുകുമാരൻ തുടർന്ന് തിരുവനന്തപുരം യൂണിവേഴ്സിറ്റി കോളേജിൽ ഇംഗ്ലീഷ് സാഹിത്യത്തിന് പഠിക്കാൻ ചേർന്നു. അവിടെനിന്ന് സ്വർണ്ണമെഡലോടെയാണ് അദ്ദേഹം പാസ്സായത്. തുടർന്ന് കാസർഗോഡ് ഗവർണ്മെന്റ് കോളേജ്, നാഗർകോവിൽ സ്കോട്ട് ക്രിസ്ത്യൻ കോളേജ് എന്നിവിടങ്ങളിൽ അദ്ധ്യാപകനായി സേവനമനുഷ്ഠിച്ചു. 
സിനിമാലോകത്തേക്ക്.
സ്കോട്ട് ക്രിസ്ത്യൻ കോളേജിൽ അദ്ധ്യാപകനായി സേവനമനുഷ്ഠിച്ചുവരുന്നതിനിടയിലാണ് സുകുമാരന് 'നിർമ്മാല്യം' എന്ന ചിത്രത്തിൽ അഭിനയിക്കാൻ ക്ഷണം ലഭിച്ചത്. എം.ടി. വാസുദേവൻ നായർ സംവിധാനം ചെയ്ത ഈ ചിത്രത്തിൽ ധിക്കാരിയായ ഒരു ചെറുപ്പക്കാരന്റെ വേഷമാണ് അദ്ദേഹം അവതരിപ്പിച്ചത്. മലയാളത്തിലേക്ക് ആദ്യമായി ഭരത് അവാർഡ് കൊണ്ടുവന്ന ഈ ചിത്രത്തിനുശേഷം സുകുമാരന് കാര്യമായ വേഷങ്ങളൊന്നും ലഭിച്ചിരുന്നില്ല. അഭിനയം വിട്ട് അദ്ധ്യാപനത്തിൽ ശ്രദ്ധ കേന്ദ്രീകരിച്ചാലോ എന്നുവരെ അദ്ദേഹം ആലോചിച്ചിരുന്നു. അതിനിടയിലാണ് 1977-ൽ പുറത്തുവന്ന 'ശംഖുപുഷ്പം' ചിത്രത്തിൽ വളരെ പ്രധാനപ്പെട്ട ഒരു വേഷം അദ്ദേഹത്തിന് ലഭിച്ചത്. ഈ ചിത്രത്തോടെ സുകുമാരൻ താരങ്ങളിൽ മുൻനിരയിലേയ്ക്ക് കടന്നുവന്നു. പിന്നീട് ഒരുപാടുകാലം മലയാളസിനിമയിൽ അദ്ദേഹം തിളങ്ങിനിന്നു. നിരവധി വേഷങ്ങൾ അദ്ദേഹം ചെയ്തു.
വ്യക്തിജീവിതം.
പ്രശസ്ത ചലച്ചിത്രനടി മല്ലിക സുകുമാരനെ 1978 ഒക്ടോബർ 17-ന് തിരുവനന്തപുരത്തെ വസതിയിൽ വച്ച് സുകുമാരൻ വിവാഹം കഴിച്ചു. ഇവർക്ക് ഇന്ദ്രജിത്ത്, പൃഥ്വിരാജ് എന്നീ രണ്ട് ആണ്മക്കളാണുള്ളത്. ഇരുവരും ഇന്ന് ചലച്ചിത്രനടന്മാരെന്ന നിലയിൽ പ്രശസ്തരാണ്.നടൻ രാമു സുകുമാരന്റെ കസിൻ ആണ്.
മരണം.
1997 ജൂൺ മാസത്തിൽ മൂന്നാറിലെ വേനൽക്കാല വസതിയിലേക്ക് യാത്ര പോയ സുകുമാരന് അവിടെ വച്ച് പെട്ടെന്ന് ഒരു നെഞ്ചുവേദന വന്നു. ആദ്യം സമീപത്തുള്ള ഒരു ആശുപത്രിയിലും പിന്നീട് എറണാകുളത്തെ സ്വകാര്യ ആശുപത്രിയിലും പ്രവേശിപ്പിച്ചു. മൂന്നുദിവസം ആശുപത്രിയിൽ കഴിഞ്ഞ അദ്ദേഹം 1997 ജൂൺ 16-ന് ഈ ലോകത്തോട് വിടപറഞ്ഞു. 52 വയസ്സേ അപ്പോൾ അദ്ദേഹത്തിനുണ്ടായിരുന്നുള്ളൂ.
അഭിനയിച്ച സിനിമകൾ.
&lt;templatestyles src="Div col/styles.css"/&gt;
അവലംബം.
&lt;templatestyles src="Reflist/styles.css" /&gt;

</doc>
<doc id="86107" url="https://ml.wikipedia.org/wiki?curid=86107" title="ആന്റിബയോട്ടിക്">
ആന്റിബയോട്ടിക്



</doc>
<doc id="86111" url="https://ml.wikipedia.org/wiki?curid=86111" title="Elephant foot yam">
Elephant foot yam



</doc>
<doc id="86113" url="https://ml.wikipedia.org/wiki?curid=86113" title="ഉദാത്ത ബലതന്ത്രം">
ഉദാത്ത ബലതന്ത്രം



</doc>
<doc id="86114" url="https://ml.wikipedia.org/wiki?curid=86114" title="Elesculenta">
Elesculenta



</doc>
<doc id="86116" url="https://ml.wikipedia.org/wiki?curid=86116" title="പ്രത്യുല്പാദനേന്ദ്രിയവ്യൂഹം">
പ്രത്യുല്പാദനേന്ദ്രിയവ്യൂഹം



</doc>
<doc id="86117" url="https://ml.wikipedia.org/wiki?curid=86117" title="അന്തഃസ്രാവിവ്യൂഹം">
അന്തഃസ്രാവിവ്യൂഹം



</doc>
<doc id="86123" url="https://ml.wikipedia.org/wiki?curid=86123" title="കഠോപനിഷത്ത്">
കഠോപനിഷത്ത്

 
ഭാരതീയദർശനത്തിലെ പ്രഖ്യാതരചനകളായ ഉപനിഷത്തുകളിൽ ഒന്നാണ് കഠോപനിഷത്ത്. മുഖ്യ ഉപനിഷത്തുകളുടെ എല്ലാ പട്ടികകളിലും ഇത് കാണപ്പെടുന്നു. സംഭാഷണരൂപത്തിലാണ് ഈ ഉപനിഷത്ത് എഴുതപ്പെട്ടിരിക്കുന്നത്. നചികേതസ്സ് എന്ന ബാലനും മൃത്യുദേവനായ യമനും തമ്മിലാണ് സംഭാഷണം. നാടകീയമായ തുടക്കം, ചട്ടക്കുടായ കഥയുടെ സൗന്ദര്യം, അന്വേഷകനും മുഖ്യകഥാപാത്രവുമായ നചികേതസ്സെന്ന ബാലന്റെ അസാമാന്യവ്യക്തിത്വം എന്നിവ ഇതിനെ പ്രത്യേകം ശ്രദ്ധേയമാക്കുന്നു.
പേര്.
കൃഷ്ണയജുർവേദത്തിന്റെ, കഠൻ എന്ന മഹർഷി ഗുരുവായ തൈത്തിരീയ ബ്രാഹ്മണത്തിന്റെ ഭാഗമായി കരുതപ്പെടുന്നതുകൊണ്ടാണ് ഈ ഉപനിഷത്തിന് കഠോപനിഷത്ത് എന്നു പേരായത്. വൈശമ്പായനമഹർഷിയുടെ ശിഷ്യനായിരുന്നു കഠൻ.
ഉള്ളടക്കം.
രണ്ട് അദ്ധ്യായങ്ങളാണ് ഈ ഉപനിഷത്തിലുള്ളത്. ഓരോ അദ്ധ്യായവും മൂന്നു ഭാഗങ്ങളായി വിഭജിക്കപ്പെട്ടിരിക്കുന്നു. ആ ഭാഗങ്ങൾ വല്ലികളെന്നറിയപ്പെടുന്നു. രണ്ടദ്ധ്യായങ്ങളിലുമായി മൊത്തം ആറു വല്ലികളുണ്ട്. ഒന്നാം അദ്ധ്യായം മൂന്നാം വല്ലിയുടെ അവസാനഭാഗത്തിന് ഒരു സമാപ്തിയുടെ മട്ടുണ്ട്. നേരത്തേ ഈ ഉപനിഷത്തിൽ മൂന്നു വല്ലികളുള്ള ആദ്യാദ്ധ്യായം മാത്രമേ ഉണ്ടായിരുന്നുള്ളു എന്നും, രണ്ടാമദ്ധ്യായമായി വരുന്ന മൂന്നു വല്ലികൾ പിന്നീട് കൂട്ടിച്ചേർക്കപ്പെട്ടവയാണെന്നും കരുതപ്പെടുന്നു. 
ഒന്നാം അദ്ധ്യായം.
ഒന്നാം വല്ലി.
വാജശ്രവസ്സിന്റെ ദാനം.
പുണ്യം കാംക്ഷിച്ച് സമ്പത്തെല്ലാം ദാനം ചെയ്യുന്ന വാജശ്രവസിനെ അവതരിപ്പിച്ചാണ് ഉപനിഷത്ത് തുടങ്ങുന്നത്. അയാൾക്ക് നചികേതസ് എന്നു പേരായ ഒരു പുത്രനുണ്ടായിരുന്നു. വസ്തുക്കളോരോന്ന് ദാനമായി പൊയ്ക്കൊണ്ടിരുന്നപ്പോൾ നചികേതസ്സ് ശ്രദ്ധാവിവശനായി ചിന്തിക്കാൻ തുടങ്ങി: "കുടിക്കേണ്ട വെള്ളമെല്ലാം കുടിച്ചുകഴിഞ്ഞ, തിന്നേണ്ട പുല്ലെല്ലാം തിന്നു കഴിഞ്ഞ, തരാനുള്ള പാലെല്ലാം തന്നു കഴിഞ്ഞ, ഉണങ്ങിവരണ്ട(നിരിന്ദ്രിയാ:) ഈ പശുക്കളെ ദാനം ചെയ്യുന്നവൻ അസന്തുഷ്ടിയുടെ ലോകങ്ങളിലല്ലാതെ എവിടെയാണെത്തുക?" ഒടുവിൽ അവൻ പിതാവിനോട് നേരിട്ടു ചോദിച്ചു "എന്നെ ആർക്കാണ് ദാനം ചെയ്യാൻ പോകുന്നത്?". ചോദ്യം മൂന്നു വട്ടം ആവർത്തിച്ചപ്പോൾ കോപിഷ്ഠനായ വാജശ്രവസ്, "നിന്നെ മൃത്യുവിന് കൊടുക്കാൻ പോകുന്നു" എന്ന് മറുപടി പറഞ്ഞു. അതുകേട്ട്, "ഞാൻ പലർക്കും മുൻപനും കുറച്ചുപേർക്കു മാത്രം പിൻപനും ഒരിടത്തും ഏറ്റവും മോശമല്ലാത്തവനും ആയതുകൊണ്ട്, മൃത്യുവിന് എന്നെക്കൊണ്ട് എന്തെങ്കിലും സാധിക്കാനുണ്ടായിരിക്കാം" എന്നും, "വയലിലെ സസ്യങ്ങളെപ്പോലെ മരിച്ച് വീണ്ടും ജനിക്കുകയെന്നത് മർത്ത്യാവസ്ഥയുടെ ഭാഗമാണ്" എന്നും നചികേതസ്സ് ആശ്വസിക്കുന്നു.
യമനും നചികേതസ്സും.
യമൻ ഇല്ലാത്തപ്പോൾ മൃത്യുലോകെത്തെത്തിയ നചികേതസ്സ്, മൂന്നു ദിനരാത്രങ്ങൾ മുഴുപ്പട്ടിണിയിൽ അവിടെ കഴിഞ്ഞു. തിരികെയെത്തിയ യമൻ, മൂന്നു ദിവസത്തെ അവഗണനക്ക് പരിഹാരമായി ഇഷ്ടമുള്ള മൂന്നു വരങ്ങൾ ചോദിക്കാൻ നചികേതസ്സിനെ അനുവദിച്ചു. യമലോകത്തുനിന്ന് മടങ്ങിച്ചെല്ലുന്ന തന്നെ അച്ഛൻ, കോപമകന്ന് സ്നേഹപൂർവം സ്വീകരിക്കാൻ ഇടയാകണമെന്നാണ് നചികേതസ് ആദ്യവരമായി ചോദിച്ചത്. യമൻ അത് അനുവദിച്ചു. ജരാമരണങ്ങൾ ഇല്ലാത്ത സ്വർഗം പ്രാപിക്കാനുള്ള യാഗത്തിന്റെ വിദ്യ പഠിപ്പിക്കാനാണ് രണ്ടാം വരമായി നചികേതസ്സ് ആവശ്യപ്പെട്ടത്. മൃത്യു നചികേതസ്സിനെ അത് പഠിപ്പിച്ചുവെന്നു മാത്രമല്ല, ആ വിദ്യയുടെ നാളം ഇനിമേൽ നചികേതസ്സ് എന്നറിയപ്പെടുമെന്നു കൂടി അവനോടു പറഞ്ഞു.
മരിച്ചുകഴിഞ്ഞ മനുഷ്യർ "ഉണ്ട്" എന്ന് ചിലരും "ഇല്ലാതായി" മറ്റു ചിലരും പറയുന്നു. ഇതിന്റെ പരമാർത്ഥം പറഞ്ഞു തരാനാണ് മൂന്നാം വരമായി നചികേതസ്സ് ആവശ്യപ്പെട്ടത്. ദേവന്മാർ പോലും തർക്കിക്കുന്ന ഈ വിഷയത്തിന്റെ നിയമങ്ങൾ സങ്കീർണ്ണമായതു കൊണ്ട്, അതിനു പകരം മറ്റെന്തെങ്കിലും ചോദിക്കാൻ ആവശ്യപ്പെടുകയാണ് യമൻ അപ്പോൾ ചെയ്തത്. ദൈവങ്ങൾ പോലും തർക്കിക്കുന്ന വിഷയമാണെങ്കിൽ, അത് അറിയേണ്ടത് കൂടുതൽ ആവശ്യമാണെന്നും പഠിപ്പിക്കാൻ യമനേക്കാൾ യോഗ്യനായ ഗുരുവിനെ തനിക്ക് കിട്ടാനില്ലെന്നും നചികേതസ്സ് മറുപടി പറഞ്ഞു. ജനിമൃതികളുടെ രഹസ്യത്തിനു പകരമായി ദീർഘായുഷ്മാന്മാരായ മക്കളെയോ, പേരക്കിടാങ്ങളെയോ, സ്വർണ്ണമോ, അശ്വങ്ങളോ, സമ്പത്സമൃദ്ധമായ രാജ്യമോ, നിത്യം സേവിക്കുന്ന സുന്ദരിമാരെയോ ആവശ്യപ്പെടാൻ യമൻ നചികേതസ്സിനെ പിന്നെയും നിർബ്ബന്ധിച്ചു. ഇന്ദ്രിയങ്ങൾ വഴി ലഭിക്കുന്ന ആനന്ദം മരണത്തോടെ കലാശിക്കുമെന്നും സമ്പത്തുകൊണ്ട് ഒരിക്കലും സംതൃപ്തി കൈവരിക്കാനാവില്ലെന്നുമിരിക്കെ, യമൻ വച്ചു നീട്ടിയ ഇതര സമ്മാനങ്ങളൊന്നും തനിക്കു വേണ്ടെന്നും മരണത്തിനപ്പുറത്തുള്ള ജീവിതത്തെക്കുറിച്ചുള്ള തന്റെ ജിജ്ഞാസ തീർത്തു തന്നാൽ മാത്രം മതിയെന്നും നചികേതസ്സ് ശഠിച്ചു.
രണ്ടാം വല്ലി.
ശ്രേയവും പ്രേയവും.
ഒടുവിൽ യമൻ നചികേതസ്സിനു വഴങ്ങി. ഒറ്റനോട്ടത്തിൽ ആകർഷണീയമായി കാണപ്പെടുന്നവയെ അവഗണിച്ച് ശ്രേയസ്കരമായതിനു വേണ്ടി (പ്രേയത്തിനു പകരം ശ്രേയത്തെ) വാശിപിടിച്ച നചികേതസ്സ്, അജ്ഞതയ്ക്ക് പകരം അറിവിനെ സ്വീകരിക്കുകയാണ് ചെയ്തതെന്ന് യമൻ പുകഴ്ത്തി. സ്വന്തം ദൃഷ്ടിയിൽ ബുദ്ധിമാന്മാരായിരിക്കെ സമ്പത്തിന്റെ മായാജാലത്തിൽ കുടുങ്ങിക്കഴിയുന്നവരാണ് മിക്കവരും. യുക്തിചിന്തകൊണ്ട് എത്തിപ്പെടാവുന്നതല്ല ആത്മതത്ത്വത്തെക്കുറിച്ചുള്ള ജ്ഞാനം. അറിവുള്ള മറ്റൊരാളിൽ നിന്ന് കേട്ടാലേ അത് ഗ്രഹിക്കാനാവൂ. കേട്ടാൽ പോലും മനസ്സിലാക്കാൻ കഴിവുള്ളവർ ചുരുക്കമാണ്. "നിന്നെപ്പോലുള്ള ഒരന്വേഷകനെ എനിക്ക് എന്നും കിട്ടാൻ ഇടയായിരുന്നെങ്കിൽ" എന്നുപോലും യമൻ പറഞ്ഞു. യാഥാർത്ഥ്യത്തിന്റെ ഹൃദയത്തിലെ അദൃശ്യബിന്ദുവിൽ മറഞ്ഞിരിക്കുന്ന ആത്മതത്ത്വത്തെ കണ്ടെത്തുന്ന സ്ഥിരപ്രജ്ഞൻ സുഖദുഃഖങ്ങളെ കടന്നുപോകുന്നു. സൂക്ഷ്മതത്ത്വത്തെ പ്രാപിച്ച് അവൻ ആനന്ദിക്കുന്നു. 
അക്ഷരബ്രഹ്മം.
ധർമ്മാധർമ്മങ്ങളേയും, സ്രഷ്ടാസൃഷ്ടങ്ങളേയും, കാലങ്ങളേയും അതിലംഘിച്ചു നിൽക്കുന്നതെന്താണെന്ന നചികേതസിന്റെ ചോദ്യത്തിനു മറുപടിയായി, വേദങ്ങളുടെ ഇരിപ്പിടവും വിഷയവും എല്ലാ പുണ്യജീവിതത്തിന്റേയും ലക്ഷ്യവുമായിരിക്കുന്നത് സംഗ്രഹിച്ചു പറഞ്ഞാൽ 'ഓം' ആണെന്ന് യമൻ പറഞ്ഞു. അതു തന്നെയാണ് പരമമായ ബ്രഹ്മം. ഈ അക്ഷരം അറിയുന്നവന് എല്ലാം ഇച്ഛകളും പ്രാപ്യമാണ്. ഏറ്റവും നല്ലതും പരമവുമായ അവലംബം ഇതാണ്; ഇതറിയുന്നവൻ ബ്രഹ്മലോകത്തിൽ മഹത്ത്വം പ്രാപിക്കുന്നു. സർവജ്ഞാനമായ ആത്മാവ് ജനിക്കുകയോ മരിക്കുകയോ ചെയ്യുന്നില്ല. അത് ഒരിടത്തുനിന്നും വന്നതല്ല. അത് ആരുമല്ല. പുരാതനവും നിത്യവുമാണത്. അത് കൊല്ലുകയോ കൊല്ലപ്പെടുകയോ ചെയ്യുന്നില്ല. ആസനസ്ഥമായിരിക്കുമ്പോൾ അത് അതിദൂരം സഞ്ചരിക്കുന്നു. ശയിക്കുമ്പോൾ എല്ലായിടത്തും എത്തുന്നു. ആത്മതത്ത്വത്തെ വാചാലമായ പ്രബോധനത്തിൽ നിന്നോ, ബുദ്ധിയെ ആശ്രയിച്ചോ കണ്ടെത്താനാവില്ല. അത് തെരഞ്ഞെടുക്കുന്നവർക്ക് സ്വയം വെളിപ്പെടുത്തുന്നു. ബ്രാഹ്മണരും ക്ഷത്രിയരും ഭക്ഷണത്തിലെ വിഭവങ്ങളും, മരണം സദ്യയുടെ കൂട്ടാനുമായിരിക്കുന്ന ബ്രഹ്മത്തിന്റെ വാസസ്ഥാനം ആർക്കെങ്കിലും കണ്ടെത്താനാകുന്നതെങ്ങനെ?
മൂന്നാം വല്ലി.
രഥോപമ.
ഹൃദയത്തിന്റെ രഹസ്യഗുഹയിലെ പരമതലത്തിൽ കർമ്മലോകത്തിന്റെ ഫലം പാനം ചെയ്ത് നിഴലും വെളിച്ചവുമെന്നപോലെ ഇരിക്കുന്ന രണ്ടുപേരായി ജീവ-പരമാത്മാക്കളെ വിശേഷിപ്പിക്കുന്ന മന്ത്രത്തോടെയാണ് മൂന്നാം വല്ലി തുടങ്ങുന്നത്. തുടർന്നുവരുന്ന രണ്ടു മന്ത്രങ്ങൾ ഇവയാണ്:- 
ആത്മാവിനെ രഥയാത്രിയും, ശരീരത്തെ രഥവും, ബുദ്ധിയെ തേരാളിയും, മനസ്സിനെ കടിഞ്ഞാണും, ഇന്ദ്രിയങ്ങളെ കുതിരകളും, വിഷയങ്ങളെ വഴിയും ആയി കാണുന്ന ഈ "രഥോപമ" കഥോപനിഷത്തിലെ ഏറ്റവും പ്രസിദ്ധമായ ഭാഗങ്ങളിൽ ഒന്നാണ്. മനസാകുന്ന കടിഞ്ഞാണിനെ വേണ്ടതുപോലെ ഉപയോഗിക്കുന്നവർ, ഇന്ദ്രിയങ്ങൾ അനുസരണയുള്ള കുതിരകളായിരിക്കുന്നതുകൊണ്ട് ലക്ഷ്യത്തിലെത്തിച്ചേരുന്നു. അല്ലാത്തവർ പ്രാതിഭാസലോകത്തിൽ ജന്മാന്തരങ്ങൾ ചുറ്റിത്തിരിയുന്നു.
ഉത്തിഷ്ഠത, ജാഗ്രത.
ഒന്നാം അദ്ധ്യായത്തിന്റെ അവസാനഭാഗത്തെ മന്ത്രങ്ങളിലൊന്ന് ഇതാണ്:-
ആലസ്യം വിട്ടെഴുന്നേൽക്കാനും, ഉത്തമനായ ഗുരുവിനെ കണ്ടെത്താനുമുള്ള ആഹ്വാനത്തോടൊപ്പം, കടന്നുപോകേണ്ട വഴി കത്തിയുടെ മൂർച്ചയേറിയ വിളുമ്പിനെപ്പോലെ ദുർഗ്ഗമമാണെന്ന മുന്നറിയിപ്പും ഈ മന്ത്രത്തിലുണ്ട്.
രണ്ടാം അദ്ധ്യായം.
ഒന്നാം വല്ലി.
സാധാരണമനുഷ്യർക്ക് ആത്മതത്ത്വത്തെ ഗ്രഹിക്കാൻ സാധിക്കാത്തതിന്റെ കാരണം വിശദീകരിച്ചുകൊണ്ടാണ് രണ്ടാം അദ്ധ്യായം തുടങ്ങുന്നത്. സ്രഷ്ടാവ് ഇന്ദിയങ്ങളെ ബാഹ്യലോകത്തേയ്ക്ക് തുറക്കുന്നവയായി രൂപപ്പെടുത്തി. അതിനാൽ നാം വെളിയിലേയ്ക്ക് മുഖം തിരിക്കുകയും ഉള്ളിലുള്ള ആത്മാവിനെ കാണാതിരിക്കുകയും ചെയ്യുന്നു. അമർത്ത്യതയ്ക്കുവേണ്ടിയുള്ള അന്വേഷണത്തിൽ ഉള്ളിലേയ്ക്ക് ദൃഷ്ടിതിരിച്ച് അവിടെ കുടികൊള്ളുന്ന അത്മതത്ത്വത്തെ കാണുന്നവർ ഒന്നോ ഒറ്റയോ മാത്രമായിരിക്കും. അല്ലാത്തവർ ബാലിശഭാവത്തിൽ സുഖങ്ങൾ തേടിപ്പോയി‍, മൃത്യുവിന്റെ വലയിൽ ചെന്നുപെടുന്നു.
സൃഷ്ടികർത്താവായ ബ്രഹ്മാവും, അമ്മയുടെ ഗർഭത്തിൽ ശിശുവെന്നപോലെ അരണിക്കമ്പുകൾക്കിടയിൽ സൂക്ഷിക്കപ്പെടുന്ന അഗ്നിയും എല്ലാം ആത്മതത്ത്വത്തിന്റെ പ്രകടനങ്ങൾ തന്നെ. സൂര്യന്റെ ആരംഭവും ചന്ദ്രന്റെ അന്ത്യവും എല്ലാം അതുതന്നെ. ഈ പ്രപഞ്ചത്തിൽ വ്യത്യസ്തമായി ഒന്നുമില്ല. പലതായി കാണുന്നവർ മരണത്തിൽ നിന്ന് മരണത്തിലേയ്ക്ക് പോകുന്നു. ഭൂത-ഭാവികളുടെ അധീശനായി നമ്മുടെ ഹൃദയമദ്ധ്യത്തിൽ കുടികൊള്ളുന്ന ആത്മതത്ത്വം വിരലോളം മാത്രം(അങ്കുഷ്ടമാത്ര:) ഉള്ളതാണ്. അതിനെ ദർശിച്ചവരെ ഭയം തീണ്ടുന്നില്ല.
രണ്ടാം വല്ലി.
ശരീരത്തെ പതിനൊന്നു കവാടങ്ങളുള്ള ഒരു നഗരമായും (പുരമേകാദശദ്വാരം) ആത്മാവിനെ അതിന്റെ അധിപനായും ചിത്രീകരിച്ചു കൊണ്ടാണ് ഈ ഭാഗം തുടങ്ങുന്നത്. അത്മാവ് ആ നഗരിയിൽ ദുഃഖിക്കുന്നില്ല. എന്നാൽ അതിൽ നിന്ന് കിട്ടുന്ന സ്വാതന്ത്ര്യം മുക്തിതന്നെയാണ്. മനുഷ്യൻ ജീവിക്കുന്നത് ശ്വാസമോ ഉച്ഛ്വാസമോ മൂലമല്ല, ശ്വാസോച്ഛ്വാസങ്ങൾക്കും ആധാരമായ മറ്റെന്തോ മൂലമാണ്. ലോകത്തിലെത്തിയ ഒരേ അഗ്നി തന്നെ വ്യത്യസ്ത വസ്തുക്കളുടെ രൂപം കൈക്കൊണ്ടിട്ടും മാറ്റമില്ലാതിരിക്കുന്നതുപോലെയും, ഒരേ വായു, വിവിധങ്ങളായ ആകാരങ്ങൾ സ്വീകരിക്കുമ്പോഴും മാറ്റമില്ലാതിരിക്കുന്നതുപോലെയും, എല്ലാം കാണുന്ന സൂര്യനെ ആ കാഴ്ചകളിലെ കളങ്കങ്ങൾ ബാധിക്കാതിരിക്കുന്നതുപോലെയും എല്ലാവരുടേയും ഉള്ളിലുള്ള ഒരേ പ്രശാന്താത്മാവ് വ്യത്യസ്തരൂപങ്ങളെ ചമയ്ക്കുന്നു. കണ്ണാടിയിലെന്നപോലെ സ്വന്തം രൂപങ്ങളിൽ ആത്മതത്ത്വത്തെ കാണാൻ കഴിയുന്നവർക്കു മാത്രമുള്ളതാണ് നിത്യമായ ശാന്തത. അതിനെ അറിയാനല്ലാതെ നിർവചിക്കാനോ വിവരിക്കാനോ ആർക്കും കഴിയുകയില്ല. അതിനുമുൻപിൽ സൂര്യചന്ദ്രന്മാരും നക്ഷത്രങ്ങളും പ്രകാശിക്കുന്നില്ല. മിന്നലും ഭൗമികമായ അഗ്നിയും അതിനുമുൻപിൽ നിഷ്പ്രഭമാണ്. പ്രകാശിക്കുന്നതെല്ലാം അതിന്റെ പ്രകാശത്തിന്റെ നിഴൽ മാത്രമാണ്.
മൂന്നാം വല്ലി.
മുകളിൽ വേരും താഴെ ശാഖകളുമുള്ള സനാതനമായ ഒരാൽമരമായി (ഊർദ്ധ്വമൂലം അധശാഖം ഏഷോഽശ്വദ്ധം സനാതനം) വിശ്വത്തെ വിശേഷിപ്പിച്ചുകൊണ്ടാണ് ഈ ഭാഗം തുടങ്ങുന്നത്. അതിന് ജീവൻ നൽകുന്ന മുകളിലെ വേര് ബ്രഹ്മമാണ്. എല്ലാം അതിൽ നിന്ന് ഉരുവെടുത്ത് അതിൽ ചലിക്കുന്നു. അതിന്റെ പ്രഭാവത്തിൽ സൂര്യൻ പ്രകാശിക്കുകയും മേഘങ്ങൾ മഴ തരുകയും, കാറ്റ് വീശുകയും, മൃത്യു കൊല്ലുകയും ചെയ്യുന്നു. കളങ്കങ്ങൾ വെടിഞ്ഞ ഹൃദയത്തിൽ അത് കണ്ണാടിയിലെന്നപോലെയും, പരേതരുടെ ലോകത്തിൽ സ്വപ്നത്തിലെന്നപോലെയും, ഗന്ധർവലോകത്തിലെ ജലത്തിലെ നിഴൽ പോലെയും ബ്രഹ്മലോകത്തിൽ തെളിവായും കാണപ്പെടുന്നു. ഇന്ദ്രിയനിഗ്രഹത്തിലുടെ അതിനെ പ്രാപിക്കുന്നവർ ജനിമൃതികളുടെ ചക്രത്തിൽ നിന്ന് സ്വതന്ത്രരാകുന്നു. വാക്കുകളുടെയോ, ചിന്തയുടെയോ, ദൃഷ്ടിയുടെയോ ബലത്തിൽ എത്തിച്ചേരാവുന്നതല്ല ഈ അവസ്ഥ. ആസക്തികൾ അടങ്ങി, ഹൃദയത്തിലെ ബന്ധനങ്ങൾ അഴിയുമ്പോൾ മർത്ത്യൻ അമർത്ത്യനാകുന്നു. ഹൃദയത്തിൽ നിന്ന് തുടങ്ങുന്ന അനേകം പാതകളുണ്ട്. അവയിലൊന്ന് മൂർദ്ധാവിലെത്തിച്ചേരുന്നു. അത് അമർത്യതയിലേയ്ക്കും മറ്റെല്ലാവഴികളും മരണത്തിലേക്കും നയിക്കുന്നു. അന്തരാത്മാവായ പുരുഷൻ അങ്കുഷ്ഠമാത്രനാണ്(വിരലോളം പോന്നവൻ). ക്ഷമാപൂർവം ശരീരത്തിൽ നിന്ന് അതിനെ വേർതിരിച്ചെടുക്കണം. അപ്പോൾ അത് ശുദ്ധമായ അമർത്ത്യതയാണെന്നും അത് നീതന്നെയാണും നിനക്ക് ബോദ്ധ്യമാകും.
വിലയിരുത്തൽ.
പ്രശസ്തിയിൽ ഈശത്തെപ്പോലും വെല്ലുന്ന ഉപനിഷത്തെന്ന് കഠം വിശേഷിപ്പിക്കപ്പെട്ടിട്ടുണ്ട്. ഗൗതമബുദ്ധന്റെ ജീവിതത്തെക്കുറിച്ചുള്ള "പൗരസ്ത്യദീപം" എന്നകൃതിയുടെ കർത്താവായ എഡ്വിൻ ആർനോൾഡ്, മാക്സ് മുള്ളർ തുടങ്ങിയ പാശ്ചാത്യപണ്ഡിതന്മാർ അതിനെ ഏറെ മാനിച്ചു. എന്നാൽ കഠോപനിഷത്തിന്റെ ഏറ്റവും അറിയപ്പെടുന്ന ആരാധകൻ പത്തൊൻപതാം നൂറ്റാണ്ടിന്റെ അന്ത്യപാദത്തിൽ ഭാരതീയ നവോത്ഥാനത്തിന്റെ മുൻനിരനേതാക്കളിലൊരാളായിരുന്ന വിവേകാനന്ദൻ ആണ്. "ഉപനിഷത്തുകളിൽ ഏറ്റവും സുന്ദരമായത്" ("that most beautiful of all Upanishads") എന്ന് അതിനെ അദ്ദേഹം വിശേഷിപ്പിച്ചു. കഠത്തിലെ നായകൻ നചികേതസ്സ് വിവേകാനന്ദന്റെ ഹൃദയം കവർന്നു. ഉത്തമനായ ഗുരുവും ഉത്തനായ ശിഷ്യനും തമ്മിലുള്ള മുഖാമുഖത്തിന്റെ പശ്ചാത്തലം ഈ ഉപനിഷത്തിനെ ഏറെ ഹൃദ്യമാക്കുന്നു. 
പുണ്യം മോഹിച്ച്, ആത്മാർത്ഥതയില്ലാത്ത ദാനധർമ്മം നടത്തിയ അച്ഛനെ അമ്പരപ്പോടെ നോക്കുന്ന നചികേതസ്സിന്റെ ചിത്രം ആരേയും പിടിച്ചുനിർത്തുന്നതാണ്. ജനിമൃതികളുടെ മൗലികസമസ്യകളെ മറച്ചുവയ്കാനുള്ള ഗൂഢതന്ത്രമായി മാറിയ സാമൂഹ്യമര്യാദകളെ, കാപട്യത്തിനു മുൻപിൽ മിണ്ടടക്കം പാലിക്കുകയെന്ന "അടിസ്ഥാനമാന്യത"(rudimentary grace of civilized existence) ശീലിച്ചിട്ടാല്ലാത്ത ഒരു ബാലനെ നായകനാക്കി മറികടക്കുകയാണ് ഈ ഉപനിഷത്തെന്ന് ഏകനാഥ് ഈശ്വരൻ ചൂണ്ടിക്കാണിച്ചിട്ടുണ്ട്. എന്നാൽ ഇതിലെ നായകൻ കലഹം മാത്രം സ്വഭാവമാക്കിയ സാധാരണ വിമതൻ അല്ല. അന്വേഷണത്തിന്റെ ഒരു ഘട്ടത്തിലും നചികേതസ്സ് ബഹുമാനം വിടുന്നില്ല. ഉപരിതലത്തെ മാത്രം സ്പർശിച്ചുപോകുന്ന ധാർമ്മികത കൊണ്ട് തൃപ്തിപ്പെടാതെ, മതത്തിന്റെ ആവശ്യങ്ങളെ കാര്യമായെടുക്കുന്നുവെന്നതാണ് അവനെ വ്യത്യസ്തനാക്കുന്നത്.
കുറിപ്പുകൾ.
ക. പിതാവ് പുത്രനെ മരണത്തിന് ഏല്പിച്ചുകൊടുത്തു എന്നതിന്റെ അർത്ഥമെന്താണ്? എല്ലാ ജന്മങ്ങളും മരണത്തിൽ കലാശിക്കുമെന്നതിനാൽ, ജന്മം നൽകുന്നതോടെ മാതാപിതാക്കൾ മക്കളെ മരണത്തിന് ഏല്പിച്ചുകൊടുക്കുകയാണ് എന്ന സൂചനയാണിവിടെ എന്ന് ഏകനാഥ് ഈശ്വരൻ അഭിപ്രായപ്പെടുന്നു. പതിനാലാം നൂറ്റാണ്ടിലെ ഇംഗ്ലീഷ് മിസ്റ്റിക് കവി, നോർവിച്ചിലെ ജൂലിയന്റെ വരികൾ ഈ സന്ദർഭത്തിൽ അദ്ദേഹം ഉദ്ധരിക്കുകയും ചെയ്യുന്നു: "...our parents do but bear us unto death. A strange thing that."
ഖ. "He to whom the sages are as meat and heroes as food for his eating and Death is an ingredientr of His banquet, how thus shall one know of Him where He abides"

</doc>
<doc id="86124" url="https://ml.wikipedia.org/wiki?curid=86124" title="അഴകിയ രാവണൻ">
അഴകിയ രാവണൻ

 
ശ്രീനിവാസന്റെ തിരക്കഥയിൽ കമൽ സം‌വിധാനം നിർവഹിച്ച് 1996-ൽ പുറത്തിറങ്ങിയ മലയാളചലച്ചിത്രമാണ് അഴകിയ രാവണൻ . മമ്മൂട്ടി, ഭാനുപ്രിയ എന്നിവരാണ് മുഖ്യ വേഷം കൈകാര്യം ചെയ്തിരിക്കുന്നത്. സംഗീതസം‌വിധാനം നിർവഹിച്ചിരിക്കുന്നത് വിദ്യാസാഗർ.
കഥാസാരം.
കോടീശ്വരനായ ശങ്കർദാസ്(മമ്മൂട്ടി) താൻ ജനിച്ച് വളർന്ന നാട്ടീലേയ്ക്ക് വർഷങ്ങൾക്ക് ശേഷം തിരിച്ച് വരുന്നു. ഗ്രാമത്തിലുള്ള ആർക്കും തന്നെ ശങ്കർദാസിന്റെ ഭൂതകാലം അറിയില്ല.നാട്ടിലെ പ്രമാണിയായിരുന്ന ചാത്തോത്ത് പണിക്കരുടെ(രാജൻ പി ദേവ്) ആശ്രിതനായിരുന്നു കുട്ടിശങ്കരന്റെ അഥവാ ശങ്കർദാസിന്റെ അച്ഛൻ.പണിക്കരുടെ മകളായ അനുരാധയായിരുന്നു. കുട്ടിശങ്കരന്റെ കളിക്കൂട്ടുകാരി.കൂട്ടുകാരിയുടെ കവിളത്ത് മുത്തം കൊടുത്ത കുറ്റത്തിന് പിടിക്കപ്പെടുന്ന കുട്ടിശങ്കരനെ അവന്റെ അച്ഛൻ പൊതിരെ തല്ലുന്നു.അന്ന് രാത്രി തന്റെ അനുക്കുട്ടിയോട് മാത്രം യാത്ര പറഞ്ഞ് കൊണ്ട് നാട് വിടുന്ന കുട്ടിശങ്കരൻ പിന്നീട് മുംബൈയിലെ കോടീശ്വരൻ ശങ്കർദാസായി തിരിച്ച് നാട്ടീലെത്തുന്നു.
തന്റെ ബാല്യകാല സുഹൃത്തായ അംബുജാക്ഷനോട് (ശ്രീനിവാസൻ) മാത്രമേ ശങ്കർദാസ് താനാരെന്ന് വെളിപ്പെടുത്തുന്നുള്ളൂ.അനുരാധയെ തന്റേതാക്കുക തന്നെയായിരുന്നു ശങ്കർദാസിന്റെ ലക്ഷ്യം.സ്വത്തും സമൃദ്ധിയെല്ലാം ക്ഷയിച്ച് കുടുംബ പ്രാരാബ്ധങ്ങളുമായി കഴിയുകയായിരുന്നു പഴയ ചാത്തോത്തെ പണിക്കർ.അഞജലിയുടെ ബഹുമാനം പിടിച്ച് പറ്റാൻ ഒരു സിനിമാ നിർമ്മിക്കുകയാണ് വഴി എന്ന അംബുജാക്ഷന്റെ വാക്ക് കേട്ട് ശങ്കർദാസ് സിനിമ പിടിക്കുന്നു.സിനിമാ സം‌വിധാനം ചെയ്യാൻ ഏൽപ്പിക്കുന്നത് അനുരാധയുടെ കാമുകനെയാണ്(ബിജു മേനോൻ അവതരിപ്പിക്കുന്ന കഥാപാത്രം) എന്ന് ശങ്കർദാസ് അറിയുന്നില്ല.ചാത്തോത്ത് പണിക്കർക്കു ഒരു പാട് സാമ്പത്തിക സഹായം ചെയ്ത് കൊടുക്കുന്നുണ്ട് ശങ്കർദാസ്.എന്നാൽ ശങ്കരദാസിന്റെ കണക്ക് കൂട്ടലുകൾ തെറ്റുന്നു.അനുരാധയും സം‌വിധായകനും തമ്മിലുള്ള അടുപ്പം മനസ്സിലാക്കുന്ന ശങ്കർദാസ്.പിന്നീട് സം‌വിധായകനുമായി കൊമ്പുകോർത്ത് ഷൂട്ടിംഗ് പിരിച്ച് വിടുന്നു.ശങ്കർദാസ് അനുരാധയെ വിവാഹം ചെയ്യാൻ താല്പര്യപ്പെടുന്നതായി അറിയിക്കുന്നു.അച്ഛൻ കൈപ്പറ്റിയ പണത്തിന്റെ ബാദ്ധ്യത മൂലം അനുരാധയ്ക്ക് ശങ്കർദാസിനെ വിവാഹം കഴിക്കേണ്ടി വരുന്നു.കടുത്ത പക തോന്നുന്ന അനുരാധ താൻ ഒരിക്കലും ഒരു കന്യകയായി ശങ്കർദാസിന്റെ മണിയറയിലെത്തില്ല എന്ന് തീരുമാനിച്ച് കാമുകനു സ്വയം സമർപ്പിക്കുന്നു.തന്റെ ജീവിതത്തിൽ നിന്ന് മാറി നിൽക്കാൻ തന്റെ കാമുകൻ ശങ്കർദാസിന്റെ കൈയ്യിൽ നിന്ന് പ്രതിഫലം കൈപ്പറ്റിയ വിവരം വിവാഹത്തിന് ശേഷമേ അനുരാധ അറിയുന്നുള്ളൂ.ഇതറിഞ്ഞ് തളർന്ന് പോകുന്ന അനുരാധ എല്ലാം കാര്യങ്ങളും ശങ്കർദാസിനോട് തുറന്നു പറയുന്നു.കടുത്ത വിഷമത്തോടെ ശങ്കർദാസ് അനുരാധയെ അവളുടെ വീട്ടിൽ കൊണ്ടാക്കി എന്നന്നേക്കുമായി യാത്ര പറയുന്നു.എന്നാൽ തനിക്ക് അനുരാധയെ വെറുക്കാൻ ഒരിക്കലും കഴിയില്ല എന്ന് മനസ്സിലാക്കുന്ന ശങ്കർദാസ് തിരിച്ച് വന്ന് അനുരാധയ്ക്ക് മാപ്പ് കൊടുത്ത് അവളെ കൂട്ടിക്കൊണ്ട് പോകുന്നിടത്ത് കഥ അവസാനിക്കുന്നു.

</doc>
<doc id="86126" url="https://ml.wikipedia.org/wiki?curid=86126" title="Azhakiya Ravanan">
Azhakiya Ravanan



</doc>
<doc id="86129" url="https://ml.wikipedia.org/wiki?curid=86129" title="Kathopanishad">
Kathopanishad



</doc>
<doc id="86130" url="https://ml.wikipedia.org/wiki?curid=86130" title="കഠോപനിഷദ്">
കഠോപനിഷദ്



</doc>
<doc id="86132" url="https://ml.wikipedia.org/wiki?curid=86132" title="ഷ്ലോമോ കാലോ">
ഷ്ലോമോ കാലോ

 
ഇസ്രായേലിലേക്ക് കുടിയേറിപ്പാർത്ത ബൾഗേറിയൻ സ്വദേശിയായ എഴുത്തുകാരനാണ്‌ ഷ്‌‌ലോമോ കാലോ. 1928 -ൽ ബൾഗേറിയയിലെ സോഫിയായിൽ ജനിച്ചു. 1949-ൽ ഇസ്രായേലിലേക്ക് കുടിയേറി. നാല്പതിലധികം ഗ്രന്ഥങ്ങൾ ഇസ്രായേലി ഭാഷയായ ഹീബ്രുവിൽ രചിച്ചിട്ടുണ്ട്. ഇസ്രായേലിലെ അതുല്യനായ എഴുത്തുകാരനായി ഷ്‌‌ലോമോ കാലോ പരിഗണിക്കപ്പെടുന്നു. പന്ത്രണ്ടാം വയസ്സിൽത്തന്നെ ഫാസിസ്റ്റ് വിരുദ്ധപ്രവർത്തനങ്ങളിൽ ഏർപ്പെട്ടു. രണ്ടുവർഷത്തിനുള്ളിൽതന്നെ അറസ്റ്റിലായി. വൈദ്യശാസ്ത്രം, പത്രപ്രവർത്തനം, മൈക്രോബയോളജി എന്നിവയിൽ പരിജ്ഞാനം നേടി. പാശ്ചാത്യജീവിതത്തിന്റെ വിശേഷിച്ച് അമേരിക്കൻ ജീവിതത്തിന്റെ കാപട്യങ്ങൾക്കുനേരെയുള്ള കടുത്ത ആക്ഷേപഹാസ്യമാണ്‌ കാലോയുടെ കൃതികളിൽ പ്രതിഫലിക്കുന്നത്. ഹിറ്റ്ലർ, ബിൻലാദൻ എന്നിവരോടൊപ്പം ഗാന്ധിയും ബുദ്ധനും മറ്റും കൃതികളിൽ പരാമർശിക്കപ്പെടുന്നുണ്ട് . വിവിധഭാഷകളിലേക്ക് അദ്ദേഹത്തിന്റെ കൃതികൾ വിവർത്തനം ചെയ്യപ്പെട്ടുണ്ട്. മലയാളത്തിൽ 'ഡോളറും തോക്കും' എന്ന പേരിൽ ഒരു കഥാസമാഹാരം മാത്രം വിവർത്തനം ചെയ്ത് പ്രസിദ്ധീകരിച്ചിട്ടുണ്ട്
അവലംബം.
&lt;templatestyles src="Reflist/styles.css" /&gt;
 

</doc>
<doc id="86133" url="https://ml.wikipedia.org/wiki?curid=86133" title="എം.വി. വിഷ്ണുനമ്പൂതിരി">
എം.വി. വിഷ്ണുനമ്പൂതിരി

 
കേരളത്തിലെ പ്രമുഖ നാടോടിവിജ്ഞാനീയ പണ്ഡിതനായിരുന്നു മീത്തലെ വട്ടപ്പറമ്പത്ത് വിഷ്ണു നമ്പൂതിരി എന്ന ഡോ. എം.വി. വിഷ്ണുനമ്പൂതിരി (25 ഒക്ടോബർ 1939 - 9 മാർച്ച് 2019). അരനൂറ്റാണ്ട് കാലമായി ഫോക്ലോർ രംഗത്ത് ശേഖരണം, പഠനം, ഗവേഷണം, പ്രസിദ്ധീകരണം എന്നീ മേഖലയിൽ പ്രവർത്തിക്കുന്നു. നാടൻപാട്ടുകളും, തോറ്റം പാട്ടുകളും ശേഖരിക്കുകയുംതെയ്യത്തെക്കുറിച്ച് പഠനങ്ങൾ നടത്തുകയും ചെയ്തിട്ടുണ്ട്. കേരള ഫോക്‌ലോർ അക്കാദമി 2001 മുതൽ ചെയർമാനായിരുന്നു 2019 മാർച്ച് 9 ശനിയാഴ്ച 79-ആം വയസ്സിൽ അദ്ദേഹം അന്തരിച്ചു.
ജീവിതരേഖ.
കണ്ണൂർ ജില്ലയിലെ ഏഴിമലയുടെ സമീപ ഗ്രാമമായ കുന്നരു ഓണപ്പറമ്പിൽ മീത്തലെ വട്ടപ്പറമ്പത്തില്ലം സുബ്രഹ്മണ്യൻ നമ്പൂതിരിയുടെയും കുളപ്പുറം ഇല്ലത്തെ ദ്രൗപതി അന്തർജ്ജനത്തിന്റെയും മകനായി 1939 ഒക്ടോബർ 25 -നു ജനിച്ചു. കുന്നരു എലിമെന്ററി സ്കൂൾ, കുഞ്ഞിമംഗലം ഗോപാൽ ഹയർ എലിമെന്ററി സ്കൂൾ, പയ്യന്നൂർ ബോർഡ് ഹൈസ്കൂൾ എന്നിവിടങ്ങളിൽ സ്കൂൾ വിദ്യാഭ്യാസം .1958 ൽ ഫസ്റ്റ് ക്ലാസൊടെ ഇ. എസ്. എൽ. സി. പാസായി. കണ്ണൂർ ട്രൈനിങ് സ്കൂളിൽ അധ്യാപകപരിശീലനം കഴിഞ്ഞു. പ്രൈമറി സ്കൂൾ അദ്ധ്യാപകനായി ഔദ്യോഗികജീവിതം ആരംഭിച്ചു. പിന്നീട് പഠിച്ച് ഉദ്ദ്യോഗകയറ്റങ്ങൾ നേടി. ഹൈസ്കൂൾ, ഹയർ സെക്കണ്ടറിസ്കൂൾ എന്നിവിടങ്ങളിൽ സേവനം അനുഷ്ഠിച്ചു. 1995 -ൽ മണത്തണ ഹയർസെക്കണ്ടറി സ്കൂളിൽ നിന്നും വിരമിച്ചു. കോഴിക്കോട് സർവ്വകലാശാലയിൽ നിന്ന് എം.എ ബിരുദവും കേരള സർവ്വകലാശാലയിൽ നിന്ന് ഡോക്ടറേറ്റും കരസ്ഥമാക്കി. സർവകലാശാലകളിൽ ഗവേഷണ ഗൈഡ്. 1995 മുതൽ കാലടി സംസ്കൃത സർവകലാശാല പയ്യന്നൂർ പ്രാദേശിക കേന്ദ്രത്തിൽ മലയാളം വകുപ്പ് തലവനായി. 2002 ൽ കണ്ണൂർ സർവകലാശാല കാഞ്ഞങ്ങാട് പി.സ്മാരക കാമ്പസിലും മലയാളം അദ്ധ്യാപകനായി.
കോഴിക്കോട് സർവകലാശാല ഫോക്‌ലോർ വിഭാഗം തലവനായി വിരമിച്ചു. നാടോടിവിജ്ഞാനീയവുമായി ബന്ധപ്പെട്ട അൻപത്തിമൂന്നു കൃതികൾ അദ്ദേഹം രചിച്ചിട്ടുണ്ട്. പുറച്ചേരി മരങ്ങാട്ടില്ലത്ത് സുവർണ്ണിനി ആണ് ഭാര്യ.
പുറം കണ്ണികൾ.
 

</doc>
<doc id="86134" url="https://ml.wikipedia.org/wiki?curid=86134" title="ഡോ. എം. വി. വിഷ്ണുനമ്പൂതിരി">
ഡോ. എം. വി. വിഷ്ണുനമ്പൂതിരി



</doc>
<doc id="86135" url="https://ml.wikipedia.org/wiki?curid=86135" title="ഡോ.എം.വി.വിഷ്ണുനമ്പൂതിരി">
ഡോ.എം.വി.വിഷ്ണുനമ്പൂതിരി



</doc>
<doc id="86136" url="https://ml.wikipedia.org/wiki?curid=86136" title="എം. തോമസ് മാത്യു">
എം. തോമസ് മാത്യു

 
മലയാള സാഹിത്യത്തിലെ പ്രശസ്തനായ ഒരു നിരൂപകനാണ്‌ ഡോ.എം. തോമസ് മാത്യു (ജനനം: സെപ്റ്റംബർ 25, 1940 - ). 2006 ൽ അദ്ദേഹമെഴുതിയ "മാരാർ, ലാവണ്യാനുഭവത്തിന്റെ യുക്തിശില്പം" എന്ന പഠനഗ്രന്ഥം 33-ആമത് വയലാർ പുരസ്കാരം നേടി
ജീവിതരേഖ.
വി.ടി. മാത്യുവിന്റെയും മറിയാമ്മ മാത്യുവിന്റെയും മകനായി 1940 സെപ്റ്റംബർ 25 ന്‌ പത്തനംതിട്ട ജില്ലയിലെ കീകൊഴൂരിൽ ജനനം. എറണാംകുളം മഹാരാജാസ് കോളേജിൽ നിന്ന് മലയാള സാഹിത്യത്തിൽ ബിരുദാനന്തര ബിരുദം നേടി. 1965 ൽ ചെങ്ങന്നൂർ ക്രിസ്ത്യൻ കോളേജിൽ അദ്ധ്യാപകനായി. തുടർന്ന് കേരളത്തിലെ നിരവധി സർക്കാർ കലാലയങ്ങളിൽ പ്രൊഫസറായും പ്രിൻസിപ്പലായും സേവനമനുഷ്ഠിച്ചു. കേരള ഭാഷാ ഇൻസ്റ്റിറ്റ്യൂട്ടിന്റെ‍ ഡയറക്ടറായി പ്രവർത്തിച്ചിട്ടുണ്ട്. കേരള സാഹിത്യ അക്കാദമി ജനറൽ കൗൺസിൽ അംഗം,നിർ‌വ്വാഹക സമിതി അംഗം എന്നീ നിലകളിലും പ്രവർത്തിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="86137" url="https://ml.wikipedia.org/wiki?curid=86137" title="M. Thomas Mathew">
M. Thomas Mathew



</doc>
<doc id="86139" url="https://ml.wikipedia.org/wiki?curid=86139" title="ഷ് ലോമോ കാലോ">
ഷ് ലോമോ കാലോ



</doc>
<doc id="86140" url="https://ml.wikipedia.org/wiki?curid=86140" title="Shlomo Kalo">
Shlomo Kalo



</doc>
<doc id="86142" url="https://ml.wikipedia.org/wiki?curid=86142" title="ഹോർമൂസ് കടലിടുക്ക്">
ഹോർമൂസ് കടലിടുക്ക്

 
തെക്കുകിഴക്കുള്ള ഒമാൻ ഗൾഫിന്റെയും പേർഷ്യൻ ഗൾഫിന്റെയും ഇടയിൽ വരുന്ന ഇടുങ്ങിയതും തന്ത്രപ്രധാനവുമായ ഒരു ജലപാതയാണ്‌ ഹോർമൂസ് കടലിടുക്ക്(അറബി: &lt;templatestyles src="Script/styles_hebrew.css" /&gt;مضيق هرمز‬ - "Madīq Hurmuz",പേർഷ്യൻ: ). ഹോർമൂസിന്റെ വടക്കൻ തീരത്ത് ഇറാനും തെക്കൻ തീരത്ത് ഐക്യ അറബ് എമിറേറ്റും ഒമാന്റെ ഭാഗമായ മുസന്ധവുമാണ്‌.
ഹോർമൂസ് കടലിടുക്കിന്റെ വീതി 54 കിലോ മീറ്റർ(29 നോട്ടിക്കൽ മൈൽ) വരും. പേർഷ്യൻ ഗൾഫിലുള്ള പെട്രോളിയം കയറ്റുമതിരാജ്യങ്ങൾക്ക് സമുദ്രത്തിലേക്ക് വഴിതുറക്കുന്ന ഏക കടൽമാർഗ്ഗമാണിത്. അമേരിക്കൻ ഐക്യനാടുകളുടെ എനർജി ഇൻഫർമേഷൻ അഡ്മിനിസ്ട്രേഷൻ കണക്ക് പ്രകാരം, ശരാശരി 15 ടാങ്കറുകൾ 16.5 മുതൽ 17 വരെ മില്യൻ ബാരൽ അസംസ്കൃത എണ്ണ ഓരോദിവസവും ഈ പാതയിലൂടെ വഹിച്ചുകൊണ്ട് പോകുന്നു. ലോകത്തിലെ ഏറ്റവും തന്ത്രപ്രധാനമായ കടലിടുക്കായി ഹോർമൂസിനെ കണക്കാക്കുന്നതും ഇക്കാരണത്താലാണ്‌. ലോകത്തിലെ കടൽമാർഗ്ഗമുള്ള എണ്ണ ചരക്കുനീക്കത്തിന്റെ 40% വും ലോകത്തിലെ മൊത്തം ചരക്കുനീക്കത്തിന്റെ 20% വും വരുമിത്. 
പേരിന്റെ ഉത്ഭവം.
ഹോർമൂസ് എന്ന പേരിന്റെ ഉത്ഭവത്തെ കുറിച്ച് രണ്ട് അഭിപ്രായമുണ്ട്. പേർഷ്യൻ ദേവതയായ ഹൊർമൊസ് എന്ന പേരിൽ നിന്നാണ്‌ ഇത് ഉത്ഭവിച്ചത് എന്നാണ്‌ വ്യാപകമായി വിശ്വസിക്കപ്പെടുന്നത് .
ചരിത്രകാരന്മാരും,പണ്ഡിതരും ഭാഷജ്ഞാനികളും അഭിപ്രായപ്പെടുന്നത് ഈന്തപ്പന എന്നർഥം വരുന്ന പ്രാദേശിക പേർഷ്യൻ പദമായ ഹുർമഖ്(هورمغ) എന്നതിൽ നിന്ന് ഉത്ഭവിച്ചു എന്നാണ്‌. ഇപ്പോഴും ഹുർമൂസിലേയും മിനബിലേയും നാടൻ ഭാഷയിൽ നേരത്തെ പറഞ്ഞ അർത്ഥത്തിലുള്ള ഹുർമഖ് എന്നാണ്‌.
ഹോർമൂസിലെ ഗതാഗതം.
ഹോർമൂസ് ജലപാതയിലൂടെ നീങ്ങുന്ന കപ്പലുകൾ ഗതാഗത വേർതിരിക്കൽ പദ്ധതി (ടി.എസ്.എസ്) എന്ന പേരിൽ, പരസ്പരം കൂട്ടിമുട്ടൽ ഒഴിവാക്കുന്നതിനായി പോകുന്നതിനും വരുന്നതിനും പ്രത്യേക ഗതാഗത പാത പിന്തുടരുന്നു. 10 കിലോമീറ്റർ വീതിയുള്ളതാണ്‌ ഗതാഗത പാത. ഇതിൽ 3 കിലോമീറ്റർ വരുന്ന ഓരോ പാതകൾ വരുന്നതിനും പോകുന്നതിനു ഒരുക്കിയിരിക്കുന്നു. ഈ രണ്ട് പാതകളേയും 3 കിലോമീറ്റർ വീതിവരുന്ന മീഡിയൻ ഉപയോഗിച്ച് വേർതിരിച്ചിരിക്കുന്നു.
ഐക്യരാഷ്ട്രസഭയുടെ സമുദ്രനിയമവുമായി ബന്ധപ്പെട്ട ട്രാൻസിറ്റ് ജലപാത വകപ്പിന്‌ കീഴിൽവരുന്ന ഒമാന്റെയും ഇറാന്റെയും പ്രദേശങ്ങളിലൂടയാണ്‌ കപ്പലുകൾ കടന്നുപോകുന്നത്. എല്ലാ രാജ്യങ്ങളും ഈ വകുപ്പ് അംഗീകരിച്ചിട്ടല്ലങ്കിലും യു.എസ്. അടക്കമുള്ള മിക്കവാറും രാജ്യങ്ങൾ സമുദ്രജലഗതാഗതത്തിന്‌ യു.എൻ ന്റെ ഈ നിയമം സ്വീകരിച്ചിട്ടുണ്ട്. ടി.എസ്.എസ് എന്ന നിയമം പാലിക്കുന്നുണ്ടോ എന്നു നിരീക്ഷിക്കുന്നതിനായി ഒമാന്‌ , മുസന്ദം ഉപദ്വീപിൽ എൽ.ക്യു.ഐ എന്ന റഡാർ സൈറ്റുണ്ട്.
ഇറാന്റെ നാവികാഭ്യാസം.
2012 ൽ രണ്ടു തവണ ഇറാൻ ഈ മേഖലയിൽ നാവികാഭ്യാസം നടത്തി. "വിലായത് 91" എന്ന് പേരിട്ട അഭ്യാസം ആറുദിവസം നീണ്ടു. ഹോർമുസ് കടലിടുക്ക്, ഒമാൻ ഗൾഫ്, ഇന്ത്യൻ സമുദ്രത്തിന്റെ വടക്കുഭാഗം എന്നിവിടങ്ങളിലായി 10 ലക്ഷം ചതുരശ്ര കിലോമീറ്റർ വരുന്ന ഭാഗത്താണ് അഭ്യാസം. 
പശ്ചിമേഷ്യയിൽനിന്നുള്ള എണ്ണ- വാതക കയറ്റുമതിയിൽ 40 ശതമാനവും ഹോർമുസിലൂടെയാണ്. പാശ്ചാത്യരാജ്യങ്ങൾ തങ്ങളെ ആക്രമിച്ചാൽ ഹോർമുസ് കടലിടുക്ക് അടച്ചിടുമെന്ന് ഇറാൻ കേന്ദ്രങ്ങൾ മുന്നറിയിപ്പ് നൽകിയിട്ടുണ്ട്. കഴിഞ്ഞ ഡിസംബറിലും ഇവിടെ ഇറാൻ നാവികാഭ്യാസം നടത്തിയിരുന്നു. നാലുമാസംമുമ്പ് ഒരു മുങ്ങിക്കപ്പലും ഡിസ്ട്രോയർ യുദ്ധക്കപ്പലും ഇറാൻ ഇവിടേക്ക് അയച്ചിരുന്നു 
അവലംബം.
&lt;templatestyles src="Reflist/styles.css" /&gt;

</doc>
<doc id="86143" url="https://ml.wikipedia.org/wiki?curid=86143" title="Strait of Hormuz">
Strait of Hormuz



</doc>
<doc id="86144" url="https://ml.wikipedia.org/wiki?curid=86144" title="ഹോർമുസ് കടലിടുക്ക്">
ഹോർമുസ് കടലിടുക്ക്



</doc>
<doc id="86149" url="https://ml.wikipedia.org/wiki?curid=86149" title="പ്രകാശശാസ്ത്രം">
പ്രകാശശാസ്ത്രം

 
പ്രകാശത്തിന്റെ സ്വഭാവസവിശേഷതകളെക്കുറിച്ച് പഠിക്കുന്ന ഭൗതികശാസ്ത്രശാഖയാണ്‌ പ്രകാശശാസ്ത്രം അഥവാ പ്രകാശികം (Optics). പ്രകാശത്തിന്റെ ദ്രവ്യവുമായുള്ള പ്രവർത്തനങ്ങളെക്കുറിച്ചുള്ള പഠനവും പ്രകാശിക ഉപകരണങ്ങളുടെ നിർമ്മാണവുമെല്ലാം ഈ ശാഖയുടെ ഭാഗമായി വരുന്നു. ദൃശ്യപ്രകാശവുമായി ബന്ധപ്പെട്ട പഠനങ്ങളാണ്‌ സാധാരണയായി പ്രകാശശാസ്ത്രം നടത്തുന്നതെങ്കിലും അൾട്രാവയലറ്റ് കിരണങ്ങൾ, ഇൻഫ്രാറെഡ് കിരണങ്ങൾ, വിദ്യുത്കാന്തിക വർണ്ണരാജിയിലെ മറ്റു ഭാഗങ്ങൾ എന്നിവയും ഉൾപ്പെടുന്നു.
ഉദാത്ത വിദ്യുത്കാന്തികതയുപയോഗിച്ച് പ്രകാശത്തിന്റെ മിക്ക സ്വഭാവങ്ങളെയും വിശദീകരിക്കാം. എന്നിരുന്നാലും വിദ്യുത്കാന്തികതയുപയോഗിച്ചുള്ള പൂർണ്ണമായ വിശകലനം നിത്യജീവിതത്തിലെ മിക്ക ഉപയോഗങ്ങളിലും കഠിനവും അപ്രായോഗികവുമാണ്‌. ഇക്കാരണത്താൽ പ്രായോഗികമായി, കൂടുതൽ സരളമായ മാതൃകകളാണ്‌ ഉപയോഗിക്കുക. ജ്യാമിതീയ പ്രകാശശാസ്ത്രം പ്രകാശത്തെ നേർരേഖയിൽ സഞ്ചരിക്കുന്ന രശ്മികളായി കണക്കാക്കുന്നു. ഇവ പ്രതലങ്ങളിൽ നിന്ന് പ്രതിഫലിക്കുമ്പോഴും ഒരു മാധ്യമത്തിൽ നിന്ന് മറ്റൊന്നിലേക്ക് സഞ്ചരിക്കുമ്പോഴും വളയുന്നു. ജ്യാമിതീയ പ്രകാശശാസ്ത്രത്തിന്‌ വിശദീകരിക്കാനാകാത്ത തരംഗസ്വഭാവങ്ങളായ വിഭംഗനം, വ്യതികരണം മുതലായവയെക്കൂടി ഉൾക്കൊള്ളുന്ന കൂടുതൽ വിപുലമായ മാതൃകയാണ്‌ ഭൗതിക പ്രകാശശാസ്ത്രം ഉപയോഗിക്കുന്നത്. ജ്യാമിതീയ പ്രകാശശാസ്ത്രശാഖയുടെ വികസനത്തിനു ശേഷമാണ്‌ തരംഗമാതൃക വികസിപ്പിക്കപ്പെട്ടത്. പത്തൊമ്പതാം നൂറ്റാണ്ടിൽ വിദ്യുത്കാന്തികതയെക്കുറിച്ചു നടന്ന പഠനങ്ങൾ പ്രകാശതരംഗങ്ങൾ യഥാർത്ഥത്തിൽ വിദ്യുത്കാന്തികതരംഗങ്ങളാണെന്ന കണ്ടുപിടിത്തത്തിന്‌ കാരണമായി
ചില പ്രകാശപ്രതിഭാസങ്ങൾ പ്രകാശത്തിന്‌ കണികാസ്വഭാവവും തരംഗസ്വഭാവവും ഉണ്ട് എന്നതിനെ ആശ്രയിച്ചിരിക്കുന്നു. ഇവയുടെ വിശദീകരണത്തിന്‌ ക്വാണ്ടം ബലതന്ത്രം ആവശ്യമാണ്‌. കണികാസ്വഭാവം കണക്കിലെടുക്കുമ്പോൾ പ്രകാശത്തെ ഫോട്ടോണുകളാൽ നിർമ്മിക്കപ്പെട്ടതായി കണക്കാക്കുന്നു. ക്വാണ്ടം ഭൗതികത്തെ പ്രകാശശാസ്ത്രത്തിൽ ഉപയോഗിക്കുന്ന ശാസ്ത്രശാഖയാണ്‌ ക്വാണ്ടം പ്രകാശശാസ്ത്രം.
ജ്യോതിശാസ്ത്രം, എഞ്ചിനിയറിംഗ്, ഫോട്ടോഗ്രാഫി, വൈദ്യശാസ്ത്രം മുതലായ ശാഖകളിൽ പ്രകാശശാസ്ത്രത്തിന്‌ പ്രധാനപ്പെട്ട ഉപയോഗങ്ങളുണ്ട്. ദർപ്പണങ്ങൾ, കാചങ്ങൾ, ദൂരദർശിനികൾ, സൂക്ഷ്മദർശിനികൾ, ലേസർ മുതലായ ഉപകരണങ്ങളിൽ പ്രകാശശാസ്ത്രത്തിനെ പ്രയോഗവത്കരണം കാണാം
ചരിത്രം.
പുരാതന ഈജിപ്തിലേയും മേസോപോടോമിയിലെയും ലെന്സുകളുടെ വികാസമാണ് പ്രകാശശാസ്ത്രത്തിന്റെ തുടക്കമായി കണക്കാക്കുന്നത്. അറിയപ്പെടുന്നതിൽ ഏറ്റവും പുരാതനമായ ലെൻസുകൾ അസ്സീറിയൻ ലെൻസുകളാണ്. 700 ബി സി യിലാണ് ഇതിന്റെ നിർമ്മാണം എന്ന് കണക്കാക്കുന്നു. പുരാതന റോമൻകാരും ഗ്രീക്കുകാരും സ്ഫടികഗോളങ്ങളിൽ വെള്ളം നിറച്ചാണ് ലെൻസുകൾ നിർമിച്ചിരുന്നത്. ഇത്തരം പ്രായോഗിക തലത്തിലുള്ള മുന്നേറ്റങ്ങൾ ഗ്രീക്കിലും ഇന്ത്യയിലും സൈദ്ധാതിക തലത്തിലുള്ള മുന്നേറ്റങ്ങൾക്ക് വഴി തെളിച്ചു. 
വസ്തുക്കളുടെ ദർശനത്തെ പറ്റിയുള്ള ഗ്രീക്ക് തത്ത്വചിന്ത പരസ്പരം എതിർക്കുന്ന രണ്ടു സിദ്ധാന്തങ്ങളിലേക്ക് വഴിമാറി. ഒന്ന് ഇന്ട്രോമിഷൻ തിയറി എന്നും രണ്ടാമത്തേത് എമിഷൻ തിയറി എന്നും അറിയപ്പെടുന്നു. വസ്തുക്കൾ വിടുന്ന അവയുടെ പകർപ്പുകൾ നേത്രങ്ങൾ പിടിച്ചെടുക്കുന്നതാണ് ദർശനം എന്നതാണ് ഇന്ട്രോമിഷൻ. ഡെമോക്രിറ്റസ്, എപ്പിക്ക്യൂറസ്, അരിസ്റ്റോട്ടിൽ അവരുടെ അനുയായികളെ ഉൾപ്പെടെ പലരും ഇതിന്റെ പ്രചാരകരായിരുന്നു. 
പ്ലേറ്റോ ആദ്യം അവതരിപ്പിച്ച എമിഷൻ സിദ്ധാന്തത്തിൽ കണ്ണു പുറത്തുവിടുന്ന രശ്മികളാണ് കാഴ്ചയ്ക്കു കാരണം എന്ന് പറയുകയുണ്ടായി. ചില നൂറ്റാണ്ടുകൾക്കു ശേഷം, യൂക്ലിഡ് പ്ലേറ്റൊയുടെ എമിഷൻ തിയറിയെ ആധാരമാക്കി പ്രകാശശാസ്ത്രത്തെ ജ്യാമിതിയുമായി കൂട്ടിയിണക്കി ജ്യാമിതീയ പ്രകാശശാസ്ത്രം സൃഷ്ട്ടിച്ചു.
 

</doc>
<doc id="86151" url="https://ml.wikipedia.org/wiki?curid=86151" title="Optics">
Optics



</doc>
<doc id="86154" url="https://ml.wikipedia.org/wiki?curid=86154" title="നരിച്ചീർ">
നരിച്ചീർ



</doc>
<doc id="86162" url="https://ml.wikipedia.org/wiki?curid=86162" title="ചലച്ചിത്ര സംവിധായകൻ‍">
ചലച്ചിത്ര സംവിധായകൻ‍



</doc>
<doc id="86164" url="https://ml.wikipedia.org/wiki?curid=86164" title="അനാറ്റമി">
അനാറ്റമി



</doc>
<doc id="86169" url="https://ml.wikipedia.org/wiki?curid=86169" title="നാടോടിവിജ്ഞാനീയം">
നാടോടിവിജ്ഞാനീയം



</doc>
<doc id="86171" url="https://ml.wikipedia.org/wiki?curid=86171" title="തൊലി">
തൊലി



</doc>
<doc id="86172" url="https://ml.wikipedia.org/wiki?curid=86172" title="ശ്വസനേന്ദ്രിയ വ്യൂഹം">
ശ്വസനേന്ദ്രിയ വ്യൂഹം



</doc>
<doc id="86173" url="https://ml.wikipedia.org/wiki?curid=86173" title="ഷിയോണൈറ്റ്">
ഷിയോണൈറ്റ്

 
 
ദക്ഷിണ മദ്ധ്യേഷ്യയിൽ ബാക്ട്രിയയിലും ട്രാൻസോക്ഷ്യാനയിലും (ഇന്നത്തെ അഫ്ഘാനിസ്താന്റെ വടക്കുള്ള പ്രദേശങ്ങൾ) വസിച്ചിരുന്ന അർദ്ധപ്രാകൃത ജനവിഭാഗമാണ്‌ ഷിയോണൈറ്റുകൾ (Chionites). 
നാലാം നൂറ്റാണ്ടിന്റെ രണ്ടാം പകുതിയുടെ മദ്ധ്യത്തോടെ മദ്ധ്യേഷ്യയിൽ നിന്നും ഇന്നത്തെ വടക്കൻ അഫ്ഘാനിസ്താൻ പ്രദേശത്തേക്ക് കടന്ന ഒരു ജനവംശമാണിവർ. മംഗോളിയൻ ഭാഷാകുടുംബമായ അൾതായികിലെ തുർക്കിക്കുമായി സാമ്യമുള്ള ഭാഷയാണ്‌ ഇവർ സംസാരിച്ചിരുന്നത്.
കിഡാരകൾ.
ബാക്ട്രിയയിലെത്തിയ ആദ്യകാലങ്ങളിൽ സസാനിയൻ രാജാക്കന്മാരോട് പോരാടിയും സന്ധിചെയ്തും പോന്ന ഷിയോണൈറ്റുകൾ, കിഡാറൈറ്റ്സ് രാജവംശത്തിന്റെ കീഴിൽ ഏകീകരിക്കപ്പെട്ടു. കിഡാര എന്ന രാജാവിന്റെ പേരിൽ നിന്നാണ് ഈ വംശത്തിന്റെ പേര് വന്നത്. ബാക്ട്രിയയുടെ കിഴക്കൻ ഭാഗങ്ങൾ ഇവരുടെ അധീനതയിലായിരുന്നു. ഹെറാത്ത് അടക്കമുള്ള പടിഞ്ഞാറൻ മേഖലകൾ ഇക്കാലത്തും സസാനിയൻ സാമ്രാജ്യം നിയന്ത്രിച്ചിരുന്നു.
ഹെറാത്ത് ഇടനാഴി വഴി തെക്കോട്ട് അധികാരം വ്യാപിപ്പിക്കാൻ സാധിച്ചില്ലെങ്കിലും, കിഡാരയുടെ നേതൃത്വത്തിൽ ഹിന്ദുകുഷ് കടന്ന് തെക്കോട്ട് ഇന്നത്തെ പെഷവാർ വരെയെങ്കിലും അധികാരം സ്ഥാപിക്കാൻ കിഡാരൈറ്റ്സിനു കഴിഞ്ഞിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="86178" url="https://ml.wikipedia.org/wiki?curid=86178" title="അൾതായിക് ഭാഷകൾ">
അൾതായിക് ഭാഷകൾ

 
ചൈനയുടെ വടക്കൻ അതിർത്തിയിലെ മംഗോൾ സ്റ്റെപ്പികളിൽ ഉടലെടുത്ത ഒരു ഭാഷാകുടുംബമാണ് അൾതായ് ഭാഷകൾ അഥവാ അൾതായിക് ഭാഷകൾ. മദ്ധ്യേഷ്യയിലെ സൈബീരിയ ചൈന അതിർത്തിയിലെ അൾതായ് മലയുടെ പേരിൽ നിന്നാണ് അൾതായ് ഭാഷകൾ എന്ന പേര് ഉടലെടുത്തത്. അൾതായ് ഭാഷകൾക്ക് മൂന്ന് ശാഖകളുണ്ട്.
ഇതിനുപുറമേ കൊറിയനും ജപ്പാനീസും ഇക്കൂട്ടത്തിൽ ഉൾപ്പെടുത്താറുണ്ട്. 
ബി.സി.ഇ. ഒന്നാം സഹസ്രാബ്ദത്തിന്റെ അവസാനം മുതൽ മംഗോൾ സ്റ്റെപ്പികളിൽ നിന്ന് പടിഞ്ഞാറോട്ടുള്ള ജനങ്ങളുടെ പലായനം മൂലാം ഏതാണ്ട് 1000 വർഷം കൊണ്ട് മദ്ധ്യേഷ്യയിലും സമീപപൂർവ്വദേശത്തും അൾതായ് ഭാഷികളുടെ സാന്നിധ്യം ഗണ്യമായി വർദ്ധിച്ചു.
അവലംബം.
&lt;templatestyles src="Reflist/styles.css" /&gt;

</doc>
<doc id="86179" url="https://ml.wikipedia.org/wiki?curid=86179" title="ഇന്തോ ഇറാനിയൻ ഭാഷകൾ">
ഇന്തോ ഇറാനിയൻ ഭാഷകൾ



</doc>
<doc id="86181" url="https://ml.wikipedia.org/wiki?curid=86181" title="അന്റോണിയോ ഗ്രാംഷി">
അന്റോണിയോ ഗ്രാംഷി

 
കമ്മ്യൂണിസ്റ്റ് ഇന്റർ നാഷണലിന്റെ ഭാരവാഹി എന്ന നിലയിലും ഇറ്റാലിയൻ കമ്മ്യൂണിസ്റ്റ് പാർട്ടിയുടെ സ്ഥാപകനേതാക്കളിലൊരാൾ എന്ന നിലയിലും മാർക്സിസത്തിന് പുതിയ സൈദ്ധാന്തിക വ്യാഖ്യാനം സൃഷ്ടിച്ച ബുദ്ധിജീവി എന്ന നിലയിലും പ്രശസ്തനായിത്തീർന്ന ചിന്തകനാണ് അന്റോണിയോ ഗ്രാംഷി (]) (January 22, 1891 – April 27, 1937). 1891 ജനുവരി 22 ന് ഇറ്റലിയിൽ സർദീനിയായിലെ അലൈസിൽ ജനിച്ചു. 1937 ഏപ്രിൽ 27 ന് അന്തരിച്ചു.
ജീവിതരേഖ.
തെക്കൻ ഇറ്റലിയിലെ വളരെ ദരിദ്രമായ ഒരു പ്രവിശ്യയിലായിരുന്നു ഗ്രാംഷി ജനിച്ചത്. ഗ്രാംഷി ഒരു സ്കൂൾ വിദ്യാർത്ഥിയായിരുന്ന കാലത്ത് ഒരു ചെറിയ സർക്കാർ ഉദ്ദ്യോഗസ്ഥനായ പിതാവ് ഔദ്ദ്യോഗിക വീഴ്ചയുടെ പേരിൽ കുറ്റംചാർത്തപ്പെട്ട് ജയിലിലായി. അതോടെ ഗ്രാംഷിയുടെ വിദ്യാഭ്യാസം താൽക്കാലികമായി അവസാനിച്ചു. ചെറിയ പ്രായത്തിൽതന്നെ കൂനനായ അദ്ദേഹത്തിന് ആ പ്രശ്നം ജീവിതാന്ത്യം വരെ അലട്ടുന്ന ഒന്നായി മാറിയത് ചെറുപ്പത്തിൽതന്നെ കഠിനമായ തൊഴിൽ ചെയ്ത് കൂടുംബം പുലർത്തേണ്ടി വന്നതിനാലായിരുന്നു. നാലുവർഷം കഴിഞ്ഞ് പിതാവ് ജയിവിമുക്തനായതിനു ശേഷമാണ് അദ്ദേഹം വിദ്യാഭ്യാസം തുടർന്നത്. ജ്യേഷ്ഠൻ ഗൊണ്ണാറോയിൽ നിന്ന് സോഷ്യലിസ്റ്റ് രാഷ്ട്രീയത്തിന്റെ ബാലപാഠങ്ങൾ പഠിച്ചു. സർക്കാർ സ്കോളർഷിപ്പോടെ വടക്കൻ ഇറ്റലിയിലെ സമ്പന്ന നഗരമായ തൂറിനിലെ സർവകലാശാലയിൽ സാഹിത്യ പഠനത്തിനായി ചേർന്നു. ബെനഡിറ്റൊ ക്രോചെ, മത്തിയോ ബർത്തോളി മുതലായ പ്രമുഖരായ അദ്ധ്യാപകരുടെ സ്വാധീനം ഭാഷാ-സാഹിത്യ വിദ്ദ്യാർത്ഥിയായിരുന്ന അദ്ദേഹത്തിനുമേലുണ്ടായി . എന്നാൽ ആശയവാദപരമായ അത്തരം സ്വാധീനതകളിൽ നിന്ന് സ്വയം വിമുക്തനായി അദ്ദേഹം മാർക്സിസ്റ്റ്- ലെനിനിസ്റ്റ് ആശയങ്ങളിലേക്ക് ചുവടുമാറി.ആശയപരമായി സോഷ്യലിസ്റ്റായി മാറിയ ഗ്രാംഷി മോസ്കോയിലേക്ക് കമ്മ്യൂണിസ്റ്റ് ഇന്റർ നാഷണലിന്റെ പ്രവർത്തകനായി പോകുകയും പിന്നീട് ഇറ്റാലിയൻ കമ്മ്യൂണിസ്റ്റ് പാർട്ടി സ്ഥാപിക്കുകയും 1924-ൽ കമ്മ്യൂണിസ്റ്റ് പാർട്ടി സെക്രട്ടറിയായി തിരഞ്ഞെടുക്കപ്പെടുകയും ചെയ്തു. ഇറ്റാലിയൻ പാർലമെന്റിൽ പ്രതിപക്ഷ നേതാവായി പ്രവർത്തിച്ച കാലം സംഭവബഹുലമായിരുന്നു.ഫാഷിസത്തിനെതിരായ പോരാട്ടത്തിന്റെ ചരിത്രം ആരംഭിക്കുന്നത് അവിടെ നിന്നാണ്. 1922-ൽ മുസ്സോളിനി ഇറ്റലിയുടെ അധികാരം പിടിച്ചെടുത്തതു മുതൽ ഫാഷിസത്തിന്റെ കണ്ണിലെ കരടായിരുന്നു ഗ്രാംഷി. അതുകൊണ്ട് 1928-ൽ ഫാഷിസ്റ്റ് സർക്കാർ അദ്ദേഹത്തെ 20 വർഷത്തേക്ക് ജയിലിലടച്ചുകൊണ്ട് ഉത്തരവായി. കൂനനായിരുന്ന ഗ്രാംഷിക്ക് വിവിധ രോഗങ്ങളും കൂടെപ്പിറപ്പായി ഉണ്ടായിരുന്നു. ജയിൽ വാസം അദ്ദേഹത്തിന്റെ ആരോഗ്യത്തെ തീർത്തും തകർത്തുകളഞ്ഞു. ഫ്രഞ്ച് സാഹിത്യകാരൻ റൊമെയ്ൻ റൊളാങ്ങ്, കാന്റർബറി ആർച്ച് ബിഷപ്പ് എന്നിവർ അദ്ദേഹത്തെ വിട്ടയക്കണമെന്ന് ആവശ്യപ്പെട്ടെങ്കിലും അവരുടെ അഭ്യർത്ഥനയെ ഫാഷിസ്റ്റുകൾ നിരാകരിച്ചു. അദ്ദേഹത്തെ ജയിൽ വിമുക്തനാക്കാൻ മുസോളിനി ഭയപ്പെട്ടു എന്നതാണ് സത്യം. എങ്കിലും രോഗം നിയന്ത്രണാതീതമായപ്പോൾ ഫാഷിസ്റ്റ് സർക്കാർ അദ്ദേഹത്തെ ക്ലിനിക്കിലേക്ക് മാറ്റുകയും പിന്നീട് 1937 ഏപ്രിൽ 21ന് അദ്ദേഹത്തെ ശിക്ഷാകാലാവധി പത്തുവർഷമായി വെട്ടിക്കുറച്ച് സ്വതന്ത്രനാക്കുകയും ചെയ്തു . എങ്കിലും ഒരാഴ്ചക്കുള്ളിൽ തന്നെ അദ്ദേഹം മരണത്തിനുകീഴടങ്ങി. ജയിലിൽ കിടന്നുകൊൺട് ഗ്രാംഷി എഴുതിയ ജയിക്കുറിപ്പുകളാണ് മരണാനന്തരം ലോക ശ്രദ്ധയിലേക്ക് ഗ്രാംഷിയെ തിരിച്ചു കൊണ്ടുവന്നത്. ജയിലിൽ ഗ്രാംഷിയുടെ സന്ദർശകയായിരുന്ന ഭാര്യാസഹോദരി താത്യാനയാണ് ജയിൽക്കുറിപ്പുകൾ പൂറംലോകത്ത് എത്തിച്ചത്. ലോക മാർക്സിസ്റ്റ് നിലപാടുകളെ അടിസ്ഥാനപരമായി സ്വാധീനിക്കുവാൻ ഗ്രാംഷിയുടെ ചിന്തകൾക്ക് കഴിഞ്ഞത് ഈ നോട്ടുകളുടെ പ്രസിദ്ധീകരണത്തിലൂടെയായിരുന്നു. മോസ്കോയിൽ താമസിച്ചിരുന്ന ഇറ്റാലിയൻ കമ്മ്യൂണീസ്റ്റ് നേതാവും കമ്മ്യൂണീസ്റ്റ് ഇന്റർ നാഷണലിന്റെ നേതാവുമായിരുന്ന തോഗ്ലിയാത്തിയാണ് താത്യാന അയച്ചു കൊടുത്ത ജയിൽക്കുറിപ്പുകൾ 1947 മുതൽ പ്രസിദ്ധീകരിച്ചു തുടങ്ങിയത്.അതോടെ അത് ഫാഷിസ്റ്റ് വിരുദ്ധചിന്തകളുടെ കലവറയായി മാറി.
ഗ്രാംഷിയുടെ കൃതികൾ.
ജയിലിൽ നിന്നുള്ള കത്തുകൾ 1947-ൽ ഇറ്റലിയിൽ പ്രസിദ്ധീകരിച്ചു. 1957 ഓടെ ജയിൽക്കുറിപ്പുകളും മറ്റ് ലേഖനങ്ങളും ആറു വാല്യങ്ങളിലായി ഇറ്റാലിയൻ ഭാഷയിൽ പുറത്തുവന്നു. 'ദ മോഡേൺ പ്രിൻസ് ആൻഡ് അദർ റൈറ്റിങ്സ്' എന്ന പേരിൽ ആദ്യത്തെ ഇംഗ്ലീഷ് വിവർത്തനം പുറത്തു വന്നു.പിന്നീട് ഗ്രാംഷിയുടെ ലേഖനങ്ങളെ വിഷയാധിഷ്ഠിതമായി തരംതിരിച്ചുള്ള പല ഇംഗ്ലീഷ് എഡിഷനുകളും പുറത്തു വന്നിട്ടുണ്ട്. 'സെലക്ഷൻസ് ഫ്രം പ്രിസൻ നോട്ട് ബുക്സ്', 'സെലക്ഷൻസ് ഫ്രം പൊളിറ്റീക്കൽ റൈറ്റിങ്സ് 1910-1920', 'സെലക്ഷൻസ് ഫ്രം ദ കൾച്ചറൽ റൈറ്റിങ്സ്" എന്നിവ അവയിൽ ചിലതാണ്.
ഗ്രാംഷിയുടെ താത്ത്വികസംഭാവനകൾ.
രാഷ്ട്രീയസമൂഹം/പൗരസമൂഹം, പ്രത്യയ ശാസ്ത്രം,കീഴാളത,അധീശത്വം ,ജൈവബുദ്ധിജീവി/പാരമ്പര്യബുദ്ധിജീവി,ഫാഷിസം എന്നിവയെപ്പറ്റിയുള്ള നൂതനമായ പരികല്പനകളാണ് ഗ്രാംഷി താത്ത്വികരംഗത്ത് നൽകിയിട്ടുള്ള സംഭാവനകളിൽ ചിലത്. പ്രായോഗിക പ്രവർത്തനങ്ങൾക്കുള്ള മാർഗ്ഗദർശകങ്ങളെന്ന നിലക്കാണ് ഗ്രാംഷി ഈ പരികല്പനകളെ കണക്കാക്കിയിരുന്നത്. വിപ്ലവപ്രവർത്തനങ്ങൾക്ക് മാർഗ്ഗദർശകമായി അദ്ദേഹം ആവിഷ്കരിച്ച ഒരാശയമായിരുന്നു കയറിയടിക്കൽ/കാത്തിരിക്കൽ-തയ്യാറെടുപ്പ് തന്ത്രം . വിപ്ലവം, പ്രതിവിപ്ലവം ,വീണ്ടും വിപ്ലവം എന്നിങ്ങണെയാണ് വിപ്ലവപ്രവർത്തനങ്ങളുടെ ഗതിക്രമമെന്ന് ഗ്രാംഷി വിശ്വസിച്ചു.ഈ ധാരണ 1990 കൾക്കു ശേഷമുള്ള വിപ്ലവപാർട്ടികളുടെ നിലനില്പ്പിനേയും തന്ത്രത്തേയും നിർണ്ണായകമായി സ്വാധീനിച്ചു. ദേശീയതയെ സംബന്ധിച്ച് ഗ്രാംഷി മുന്നോട്ടുവെച്ച പ്രാദേശികത/ദേശീയത/സാർവദേശീയത എന്നിവയുടെ സമന്വയത്തിലൂടെ രൂപപ്പെടുന്ന തൊഴിലാളി ദേശീയത എന്ന ആശയം ഇറ്റലിയെ ഭരിച്ചിരുന്ന മാക്യവെല്ലിയൻ ദേശീയതാസങ്കല്പത്തിന്റെ നിരാകരണമായിരുന്നു. ദേശീയതയ്ക്കടിയിൽ പ്രവർത്തിക്കുന്ന പ്രാദേശികതയുടെ പ്രശ്നങ്ങൾ ഇറ്റലിയുടെ തെക്ക്-വടക്കൻ പ്രദേശങ്ങൾ തമ്മിലുള്ള ചരിത്രപരമായ ഭിന്നതകളിൽ നിന്ന് ഗ്രാംഷി തിരിച്ചറിഞ്ഞതാണ്. ഇറ്റലിയുടെ തെക്കൻ പ്രവിശ്യകളുടെ ചരിത്രപരമായ പിന്നോക്കാവസ്ഥ വിശകലനം ചെയ്ത ഗ്രാംഷി അരികുവൽക്കരണത്തിന്റെ യാഥാർത്ഥ്യങ്ങളെയാണ് തത്ത്വികമായി അഭിമുഖീകരിച്ചത്. ധൈഷണികരുടെ നിർമ്മിതിക്കായുള്ള വിദ്യാഭ്യാസം എന്ന ഗ്രാംഷിയൻ വിദ്യാഭ്യാസ സങ്കല്പം പിന്നീട് ശ്രദ്ധേയമായിത്തീർന്നു. അദ്ധ്യാപക-വിദ്യാർത്ഥി ബന്ധം മറ്റിയെഴുതേണ്ടതിനെപ്പറ്റി ഗ്രാംഷി പറഞ്ഞ കാര്യങ്ങൾ പിന്നീട് വിദ്യാഭ്യാസ ദർശനത്തിന്റെ മൗലികമായ ഒരാദർശമായി മാറി.
അവലംബം.
&lt;templatestyles src="Reflist/styles.css" /&gt;

</doc>
<doc id="86182" url="https://ml.wikipedia.org/wiki?curid=86182" title="Pigeons and doves">
Pigeons and doves



</doc>
<doc id="86183" url="https://ml.wikipedia.org/wiki?curid=86183" title="Columbidae">
Columbidae



</doc>
<doc id="86185" url="https://ml.wikipedia.org/wiki?curid=86185" title="വേഗം">
വേഗം

 
ഒരു വസ്തു യൂണിറ്റ് സമയത്തിൽ സഞ്ചരിച്ചദൂരമാണ് വേഗത.
 വേഗത = സഞ്ചരിച്ച ദൂരം / സഞ്ചരിക്കാനെടുത്ത സമയം 
 = ദൂരം / സമയം 
യൂണിറ്റ്സമയം : സമയത്തിൻറെ അടിസ്ഥാന യൂണിറ്റ് ആണ് സെക്കന്റ്‌ . ഒരു സെകന്റിനെയാണ് യൂണിറ്റ് സമയം എന്നുപറയുന്നത് 
 വേഗത്തിന്റെ യൂണിറ്റ് = ദൂരത്തിന്റെ യൂണിറ്റ് / സമയത്തിന്റെ യൂണിറ്റ് 
 = m / s
വേഗം ഒരു അദിശ അളവാണ്(പ്രത്യേക ദിശയില്ലാത്തത് ).യൂണിറ്റ് മീറ്റർ / സെകന്റ് ആണ് .
ചലനത്തിന്റെ നിരക്ക് അഥവാ ദൂരത്തിലുള്ള മാറ്റത്തിന്റെ നിരക്കാണ് വേഗം. 
സ്ഥിരവേഗത്തിൽ സഞ്ചരിക്കുന്ന ഒരു വസ്തു "x" ദൂരം "t" സമയംകൊണ്ട് സഞ്ചരിച്ചാൽ വേഗം;
 formula_1
എന്നാൽ പല സന്ദർഭങ്ങളിലും വസ്തുക്കൾ സ്ഥിര വേഗത്തിലല്ല സഞ്ചരിക്കുന്നത്. ഉദാഹരണമായി ഒരു വാഹനം 2 മണിക്കൂർ കൊണ്ട് 100 കിലോമീറ്റർ സഞ്ചരിച്ചാൽ ആ സമയത്തെ അതിന്റെ ശരാശരി വേഗം മണിക്കൂറിൽ 50 കിലോമീറ്ററാണ്. എന്നാൽ ഓരോ ക്ഷണത്തിലുമുള്ള വേഗം വ്യത്യസ്തമായിരിക്കാം. ത്വരണത്തിലുള്ള ഒരു വസ്തുവിന്റെ തൽക്ഷണ വേഗം;
formula_2
ഇതിൽ, വസ്തു formula_3 എന്ന വളരെ ചെറിയ സമയത്തിൽ സഞ്ചരിച്ച ദൂരമാണ് formula_4.
ഒരു വസ്തു formula_5 സമയത്തിൽ ആകെ formula_6 ദൂരം സഞ്ചരിക്കുകയാണെങ്കിൽ ആ സമയത്ത് വസ്തുവിന്റെ ശരാശരി വേഗത;
formula_7

</doc>
<doc id="86187" url="https://ml.wikipedia.org/wiki?curid=86187" title="വേഗത">
വേഗത



</doc>
<doc id="86195" url="https://ml.wikipedia.org/wiki?curid=86195" title="Speed">
Speed



</doc>
<doc id="86200" url="https://ml.wikipedia.org/wiki?curid=86200" title="അയോണീകരണ ഊർജം">
അയോണീകരണ ഊർജം

 
ഒരു ഗ്രൂപ്പിൽ മുകളിൽ നിന്ന് താഴേക്ക് വരുമ്പോൾ ആറ്റത്തിന്റെ വലുപ്പം കൂടുന്നതിനനുസരിച് അയോണീകരണ ഊർജം കുറയുന്നു, പിരീഡിൽ ഇടതു നിന്ന് വലത്തോട്ട് പോകുമ്പോൾ അയോണീകര ഊർജം കൂടുന്നു (പോസറ്റീവ് അയോണുകളെ ഉണ്ടാക്കുവാനുള്ള പ്രവണത കുറയുന്നു, കാരണം ആറ്റത്തിന്റെ വലുപ്പം കുറഞ്ഞു വരുന്നു)(EE)
ശൂന്യതയിൽ വാതകരൂപത്തിൽ ഏറ്റവും താഴ്ന്ന ഊർജ്ജസ്ഥിതിയിലുള്ള ഒരു ആറ്റത്തിൽനിന്നോ തന്മാത്രയിൽനിന്നോ ഒരു ബാഹ്യതമ ഇലക്ട്രോണിനെ അനന്തതയിലേക്ക് പുറന്തള്ളാനാവശ്യമായ ഊർജ്ജമാണ്‌ അയണീകരണ ഊർജ്ജം (ionization energy). അയൊണൈസേഷൻ പൊടെൻഷ്യൽ എന്നും ഇതിനെ വിളിക്കാറുണ്ടായിരുന്നു. അപ്പോൾ വോൾട്ട് ആയിരുന്നു ഇതിന്റെ ഏകകം. എന്നാൽ ഇപ്പോൾ അയോണീകരണ ഊർജ്ജം എന്ന പേരാണ്‌ കൂടുതൽ ഉപയോഗിക്കുന്നത്. അണുഭൗതികത്തിൽ ഇലക്ട്രോൺ വോൾട്ട്, രസതന്ത്രത്തിൽ കിലോജൂൾ/മോൾ എന്നിവയാണ്‌ കൂടുതലായി ഉപയോഗിക്കുന്ന ഏകകങ്ങൾ.

</doc>
<doc id="86203" url="https://ml.wikipedia.org/wiki?curid=86203" title="പെനിസിലീൻ">
പെനിസിലീൻ



</doc>
<doc id="86205" url="https://ml.wikipedia.org/wiki?curid=86205" title="ഗംഗാ ഡോൾഫിൻ">
ഗംഗാ ഡോൾഫിൻ

 
ഈ താൾ സുസു എന്ന ഡോൾഫിനെക്കുറിച്ചുള്ളതാണ്. സൂസൂ എന്ന പരസ്യകഥാപാത്രത്തെക്കുറിച്ചറിയാൻ സൂസൂ എന്ന താൾ കാണുക. 
ഗംഗാ നദിയിലും ബ്രഹ്മപുത്രാ നദിയിലും കണ്ടുവരുന്ന ശുദ്ധജല ആറ്റേടി ആണ് സുസു അഥവാ ഗംഗാ ഡോൾഫിൻ (ശാസ്ത്രീയനാമം:Platanista gangetica gangetica). ഈ സസ്തനി ഇന്ത്യയുടെ ദേശീയ ജലജീവിയാണ്. കടുത്ത വംശനാശം നേരിടുന്നതാൽ ഐ.യു.സി.എൻ. ചുവന്ന പട്ടികയിൽ കുറിച്ചിരിക്കുന്ന സുസുവിനെ ലോകത്തിൽ ഏറ്റവും മനുഷ്യ സാന്ദ്രതയേറിയ പ്രദേശത്ത് ജീവിക്കുന്ന ഡോൾഫിനായി ഡബ്ല്യു.ഡബ്ല്യു.എഫ്. കണ്ടെത്തിയിട്ടുണ്ട്. വന്യജീവി (സംരക്ഷണ) നിയമം 1972 പ്രകാരം ഒന്നാമത്തെ പട്ടികയിൽ സംരക്ഷിക്കപ്പെട്ടിരിക്കുന്ന ജീവിയാണ് സുസു. പരക്കെ സുസു എന്നാണ് വിളിക്കുന്നതെങ്കിലും ചിലയിടങ്ങളിൽ പ്രത്യേകിച്ച് കിഴക്കേ ഇന്ത്യയിൽ ഇവയെ ഹിഹു എന്നും വിളിക്കാറുണ്ട്. ശുദ്ധജലവാസികളായി ലോകത്ത് കണ്ടെത്തിയിട്ടുള്ള മൂന്ന് ഡോൾഫിനുകളിൽ ഒന്നാണ് സുസു. ചൈനയിലെ യാങ്സീ നദിയിൽ ഉള്ള ഒരു വംശം ([[[[ബൈജി|യാങ്സീ നദീ ഡോൾഫിൻ]]), [[ആമസോൺ|ആമസോണിൽ]] കാണപ്പെടുന്ന ശുദ്ധജല ഡോൾഫിൻ, ഗംഗയിലെ ഡോൾഫിൻ എന്നിവയാണവ. യാങ്സീ ഡോൾഫിനുകൾ അത്യന്തം അപകടകരമാം വിധത്തിൽ എണ്ണക്കുറവ് നേരിടുന്നു. യാങ്സീ ഡോൾഫിനുകൾ ഇന്ന് മനുഷ്യർ സൃഷ്ടിച്ചിട്ടുള്ള സംരക്ഷിത പ്രദേശത്താണ് നിലനിൽക്കുന്നത്. [[അസം]] സംസ്ഥാനത്തിന്റേയും ദേശീയ ജലജീവി "സുസു"വാണ്. സുസുവിന്റെ സഹോദരജാതി ശുദ്ധജല ഡോൾഫിനുകൾ സിന്ധുനദീ പ്രദേശത്തുണ്ട്.
പ്രത്യേകതകൾ.
[[പ്രമാണം:GangeticDolphin.jpg|thumb|left|സുസു]]
സുസുവിന്റെ വായയുടെ ഭാഗം മെലിഞ്ഞ് നീണ്ടിരിക്കുന്നത് പ്രത്യേകം എടുത്തറിയാൻ കഴിയും. ബലമേറിയ വലിയ ചിറകുകളാണുണ്ടാവുക, ഉദരഭാഗം വട്ടത്തിലായിരിക്കും. [[കണ്ണ്|കണ്ണിൽ]] മറ്റുജീവികളെ പോലെ [[കാചം]] ഉണ്ടാകാറില്ല, ഇക്കാരണം കൊണ്ട് ഇവയെ അന്ധഡോൾഫിൻ എന്നു വിളിക്കാറുണ്ടെങ്കിലും, വെളിച്ചം തിരിച്ചറിയാനുള്ള കാഴ്ചയുണ്ടെന്നതാണ് വസ്തുത. കടുത്ത ചെളി നിറഞ്ഞ നദിയിലെ ജലത്തിൽ കണ്ണുകൊണ്ട് കാര്യമായ ഉപയോഗവുമില്ല. ഇരയെ കണ്ടെത്താനായി ശബ്ദം പുറപ്പെടുവിച്ച് അതിന്റെ [[പ്രതിധ്വനി]] ശ്രദ്ധിച്ചു (Echolocation system) മനസ്സിലാക്കാനുള്ള സങ്കീർണ്ണമായ സംവിധാനം ഈ ജീവികളിൽ വികസിച്ചിട്ടുണ്ട്. ചിറകുകൾ നിലത്തു കുത്തി വശങ്ങളിലേയ്ക്ക് സഞ്ചരിക്കുന്ന സ്വഭാവമുണ്ട്. സാധാരണ ഭക്ഷണം കണ്ടെത്താൻ സുസു ഇത്തരത്തിൽ വശങ്ങളിലേയ്ക്ക് നീങ്ങുന്നു. പെൺജീവികൾക്ക് ആൺജീവികളേക്കാളും വലിപ്പമുണ്ടാകും. ആൺജീവികൾക്ക് ഏകദേശം 2.2 മീറ്റർ നീളമുണ്ടാകുമ്പോൾ പെൺജീവികൾക്ക് 2.4 മീറ്റർ നീളം വരെയുണ്ടാകും. പൂർണ്ണവളർച്ചയെത്തിയ ജീവികൾക്ക് ചാരനിറമാണുണ്ടാവുക, കുട്ടികൾക്ക് കൂടുതൽ ഇരുണ്ട നിറമുണ്ടാകുന്നതാണ്. [[ജനുവരി]] മുതൽ [[മേയ്]] വരെയുള്ള മാസങ്ങളിലാണ് കുട്ടികളുണ്ടാവുക. ഒമ്പതു പത്ത് മാസമാണ് ഗർഭകാലം.
അന്തരീക്ഷവായു ശ്വസിക്കുന്ന ഈ ജീവിയുടെ ശ്വാസോച്ഛ്വാസത്തിനുള്ള ദ്വാരം തലയ്ക്കു മുകളിലായി നിലകൊള്ളുന്നു. രണ്ട് മുതൽ മൂന്നു മിനിറ്റിനുള്ളിൽ ജലോപരിതലത്തിൽ പൊന്തിവന്ന് ശ്വാസമെടുക്കും. അപ്പോൾ ഉണ്ടാകുന്ന ശബ്ദത്തിൽ നിന്നാണ് സുസു എന്ന പേരുണ്ടായത്. ദേശാടന സ്വഭാവമുണ്ടെന്നു പറയപ്പെടുന്നെങ്കിലും കാര്യമായ അറിവൊന്നുമില്ല. എന്നിരുന്നാലും ജലനിരപ്പ് ഉയരുമ്പോൾ ഒഴുക്കിനെതിരെയും ജലനിരപ്പ് താഴുമ്പോൾ താഴേയ്ക്കും സഞ്ചരിക്കുന്നതായി നിരീക്ഷിച്ചിട്ടുണ്ട്.
ആവാസവ്യവസ്ഥ.
ഗംഗ, ബ്രഹ്മപുത്ര നദികളിൽ [[ഇന്ത്യ]], [[ബംഗ്ലാദേശ്]], [[നേപ്പാൾ]] എന്നീ പ്രദേശങ്ങളിലാണ് സുസുവിനെ കാണുന്നത്. ഏതാനം ചില മറ്റു നദികളിലും ഇവ ഉള്ളതായി പറയപ്പെടുന്നുണ്ട്. [[യമുന|യമുനയിൽ]] 1967-ലാണ് അവസാനമായി കണ്ടത്. [[പാകിസ്താൻ|പാകിസ്താനിലെ]] [[ബിയാസ് നദി|ബിയാസ്]], [[സത്‌‌ലജ്]] നദികളിൽ സഹോദരജാതിയായ [[സിന്ധുനദീ ഡോൾഫിൻ|സിന്ധുനദീ ഡോൾഫിനെ]] കണ്ടുവരുന്നു. ചെളിനിറഞ്ഞ അടിത്തട്ടുള്ള പ്രദേശങ്ങളിലാണ് സാധാരണ കാണപ്പെടുന്നത്. സർക്കാരിന്റെ കണക്കു പ്രകാരം 4000 മുതൽ 5000 വരെ സുസുക്കൾ ഉണ്ടാകാനിടയുണ്ട്. ഗംഗയിലും ബ്രഹ്മപുത്രയിലുമായി ഗംഗാ ഡോൾഫിനുകൾ രണ്ടായിരത്തിൽ താഴെ എണ്ണം മാത്രം അവശേഷിക്കുന്നുവെന്നാണ് ഡബ്ല്യു.ഡബ്ല്യു.എഫിന്റെ കണക്ക്. എന്നാലിതും വളരെ കൂടുതലാണെന്നും 200 എണ്ണം മാത്രമേ ഉണ്ടാവാനിടയുള്ളുവെന്നും വാദിക്കുന്നവരുമുണ്ട്.
പ്രാധാന്യം.
[[നദി|നദികളിലെ]] [[ഭക്ഷ്യശൃംഖല|ഭക്ഷ്യശൃംഖലയിൽ]] ഏറ്റവും മുകളിലുള്ള ജീവിയാണ് സുസു. അതുകൊണ്ട് സുസുവിന്റെ അതിജീവനത്തിനു ശുദ്ധമായ [[ആവാസവ്യവസ്ഥ]] ആവശ്യമാണ്. മറ്റു ജീവജാലങ്ങളിൽ ഉണ്ടാകുന്ന ഏതൊരു മാറ്റവും സുസുവിനെ ദോഷകരമായി ബാധിക്കുന്നതാണ്. സുസുവിന്റെ സംരക്ഷണം ഉറപ്പാക്കപ്പെട്ടാൽ നദിയുടേയും മറ്റ് നദീജീവികളുടേയും സംരക്ഷണമുറപ്പാക്കപ്പെടും. ഇതുകൊണ്ട് പലപ്പോഴും സുസുവിനെ [[കടുവ|കടുവയുമായി]] താരതമ്യപ്പെടുത്താറുണ്ട്. സുസുവിനെ ദേശീയ ജലജീവിയായി പ്രഖ്യാപിക്കുന്നതിന്റെ ഭാഗമായി നടന്ന ആശയവിനിമയത്തിൽ ഈ ജീവി ഗംഗയിൽ പണ്ടത്തേതു പോലെ തിരിച്ചെത്തിയാൽ അത് ഗംഗ ശുദ്ധമായതിന്റെ തെളിവാകും എന്ന് ഇന്ത്യയുടെ പരിസ്ഥിതി-വനം മന്ത്രിയായ [[ജയറാം രമേശ്]] പറഞ്ഞിട്ടുണ്ട്.
വംശനാശഭീഷണി.
കടുത്ത വംശനാശഭീഷണി നേരിടുന്ന ജീവികളാണ് ഗംഗാ ഡോൾഫിനുകൾ. ഡബ്ല്യു.ഡബ്ല്യു.എഫിന്റെ കണക്കനുസരിച്ച് ഇവയുടെ എണ്ണത്തിൽ വർഷം പത്ത് ശതമാനം കുറവുണ്ടാകുന്നു. ഗംഗയിൽ നിന്നു തന്നെ വർഷം 130 മുതൽ 160 വരെ എണ്ണത്തെ വേട്ടയാടുന്നുണ്ടെന്നു കരുതുന്നു. [[ഐ.യു.സി.എൻ.]] 1996 മുതൽ ഈ ജീവികളെ വംശനാശഭീഷണി നേരിടുന്നവയായി അടയാളപ്പെടുത്തിയിരിക്കുന്നു. [[ഉത്തർപ്രദേശ്|ഉത്തർപ്രദേശിലെ]] പഞ്ചസാര ഫാക്റ്ററികളിൽ നിന്നും പുറംതള്ളുന്ന വിഷാംശമുള്ള മലിനജലവും, പ്രദേശത്തെ നൂൽനൂൽക്കൽ കേന്ദ്രങ്ങളിൽ നിന്നും പുറം തള്ളുന്ന മാലിന്യങ്ങളും നേരിട്ട് ഗംഗാ നദിയിലേയ്ക്കാണ് വരുന്നത് ഇത് ഡോൾഫിനുകൾക്ക് ഏറ്റവും ദോഷകരമായി ഭവിക്കുന്നു. ഗംഗാനദിയ്ക്കു കുറുകെ പണിഞ്ഞിരിക്കുന്ന അമ്പതിലധികം [[അണക്കെട്ട്|അണക്കെട്ടുകളും]] ഡോൾഫിനുകളെ പ്രതികൂലമായി ബാധിക്കുന്നു. ഗംഗയിൽ നിമഞ്ജനം ചെയ്യുന്ന വിഗ്രഹങ്ങളും ഇവയ്ക്ക് വളരെ ദോഷം ചെയ്യുന്നു. 1990-കളിൽ കളിമണ്ണിൽ നിർമ്മിച്ച, കൃത്രിമമല്ലാത്ത വർണ്ണങ്ങൾ പൂശിയിരുന്ന വിഗ്രഹങ്ങളായിരുന്നു നിമഞ്ജനം ചെയ്തിരുന്നത്, എന്നാലിന്നവ [[പ്ലാസ്റ്റർ ഓഫ് പാരീസ്|പ്ലാസ്റ്റർ ഓഫ് പാരീസിൽ]] നിർമ്മിച്ച കൃത്രിമ വർണ്ണങ്ങൾ പൂശിയവയാണ്.
ഇന്ത്യയുടെ ദേശീയ ജലജീവി.
ഇന്ത്യയുടെ ദേശീയ ജലജീവിയാണ് ഗംഗാ ഡോൾഫിൻ. 2009 ഒക്ടോബർ 5-നാണ് കേന്ദ്രസർക്കാർ ഗംഗാ ഡോൾഫിനെ ദേശീയ ജലജീവിയായി പ്രഖ്യാപിച്ചത്. നാഷണൽ ഗംഗാ റിവർ ബേസിൻ അതോറിറ്റിയുടെ ആദ്യ യോഗത്തിലാണ് ഗംഗാ ഡോൾഫിനെ ദേശീയ ജലജീവിയാക്കണം എന്ന നിർദ്ദേശം വച്ചത്. 2009 മുതൽ ആസാമിന്റെ ദേശീയ ജലജീവിയും ഈ ഡോൾഫിനാണ്.
അവലംബം.
&lt;templatestyles src="Reflist/styles.css" /&gt;
[[വർഗ്ഗം:ജലജീവികൾ]]
[[വർഗ്ഗം:സസ്തനികൾ]]
[[വർഗ്ഗം:ഡോൾഫിനുകൾ]]
[[വർഗ്ഗം:ഇന്ത്യയുടെ ദേശീയ പ്രതീകങ്ങൾ]]
 
[[വർഗ്ഗം:ജന്തുക്കൾ - അപൂർണ്ണലേഖനങ്ങൾ]]

</doc>
<doc id="86207" url="https://ml.wikipedia.org/wiki?curid=86207" title="ഡബ്ല്യു.ഡബ്ല്യു.എഫ്.">
ഡബ്ല്യു.ഡബ്ല്യു.എഫ്.



</doc>
<doc id="86208" url="https://ml.wikipedia.org/wiki?curid=86208" title="ആമസോൺ">
ആമസോൺ



</doc>
<doc id="86210" url="https://ml.wikipedia.org/wiki?curid=86210" title="സത്‌‌ലജ്">
സത്‌‌ലജ്



</doc>
<doc id="86211" url="https://ml.wikipedia.org/wiki?curid=86211" title="ഉത്തർപ്രദേശ്">
ഉത്തർപ്രദേശ്



</doc>
<doc id="86216" url="https://ml.wikipedia.org/wiki?curid=86216" title="ഉത്തർ‌പ്രദേശ്‍‌">
ഉത്തർ‌പ്രദേശ്‍‌



</doc>
<doc id="86221" url="https://ml.wikipedia.org/wiki?curid=86221" title="Praying Mantis">
Praying Mantis



</doc>
<doc id="86232" url="https://ml.wikipedia.org/wiki?curid=86232" title="സംഘപരിവാർ">
സംഘപരിവാർ



</doc>
<doc id="86233" url="https://ml.wikipedia.org/wiki?curid=86233" title="അഫ്ഘാനിസ്ഥാൻ">
അഫ്ഘാനിസ്ഥാൻ



</doc>
<doc id="86234" url="https://ml.wikipedia.org/wiki?curid=86234" title="ദൂരദർശൻ">
ദൂരദർശൻ



</doc>
<doc id="86236" url="https://ml.wikipedia.org/wiki?curid=86236" title="പേർഷ്യൻ">
പേർഷ്യൻ



</doc>
<doc id="86242" url="https://ml.wikipedia.org/wiki?curid=86242" title="Eckert">
Eckert



</doc>
<doc id="86243" url="https://ml.wikipedia.org/wiki?curid=86243" title="പ്രെസ്പർ എക്കർട്ട്">
പ്രെസ്പർ എക്കർട്ട്



</doc>
<doc id="86244" url="https://ml.wikipedia.org/wiki?curid=86244" title="ജോൺ പ്രെസ്പർ എക്കർട്ട്">
ജോൺ പ്രെസ്പർ എക്കർട്ട്



</doc>
<doc id="86250" url="https://ml.wikipedia.org/wiki?curid=86250" title="കുംഭമേള">
കുംഭമേള

 
 
പന്ത്രണ്ട് വർഷത്തിലൊരിക്കൽ നടക്കുന്ന ഒരു ഹൈന്ദവ തീർത്ഥാടന സംഗമമാണ് കുംഭമേള(ദേവനാഗരി: कुम्भ मेला).പ്രയാഗ് രാജ് (അലഹബാദ്), ഹരിദ്വാർ, ഉജ്ജൈൻ, നാസിക് എന്നിവിടങ്ങളിലാണ് കുംഭമേള നടക്കുക. അർദ്ധ കുംഭമേള ആറു വർഷത്തിലൊരിക്കൽ ഹരിദ്വാറിലും പ്രയാഗ് രാജിലും നടക്കുന്നു. 2007-ൽ നടന്ന അർദ്ധകുംഭമേളയിൽ 700 ലക്ഷം പേർ പങ്കെടുത്തതായി കരുതപ്പെടുന്നു. 12 പൂർണ്ണ കുംഭമേളയ്ക്കു ശേഷം 144 വർഷത്തിലൊരിക്കൽ നടക്കുന്ന മഹാ കുംഭമേള 2013 ലാണ് അവസാനമായി നടന്നത്.കേന്ദ്ര്ര സർക്കാർ 5000 കോടി രൂപയും സംസ്ഥാന സർക്കാർ 2500 കോടി രൂപയും ഈ മഹോത്സവത്തിന് വേണ്ടി ചെലവാക്കുന്നു.
ഭഗവത് പുരാണം, വിഷ്ണുപുരാണം പോലെയുള്ള ഹൈന്ദവ പുരാണ ഗ്രന്ഥങ്ങളിൽ ദൈവങ്ങളുടെ ശക്തിവീണ്ടെടുക്കനായി നടത്തിയ പാലാഴിമഥനവുമായാണ് കുംഭമേളയെ ബന്ധപ്പിച്ചിരിക്കുന്നത്. ഗരുഡൻ വഹിച്ചിരുന്ന അമൃത കുംഭത്തിൽ നിന്ന് പ്രയാഗ്, ഹരിദ്വാർ, ഉജ്ജൈൻ, നാസിക് എന്നിവിടങ്ങളിൽ അമൃത് തുളുമ്പി വീണു എന്നാണ് വിശ്വാസം. ഇന്ത്യ സന്ദർശിച്ച ചൈനീസ് സഞ്ചാരിയായ ഹുയാൻ സാങ്(602 - 664 A.D.) ആണ് കുഭമേള ആദ്യം പ്രതിപാദിച്ച ചരിത്ര വ്യക്തിത്വം.
ചടങ്ങുകൾ.
നദികളിലെ സ്നാനമാണ് കുംഭമേളയിലെ പ്രധാന ചടങ്ങ്.കൂടാതെ മതപരമായ ചർച്ചകളും ഭക്തിഗാനങ്ങളും മറ്റും നടന്നു വരുന്നു.ഒരുപാട് സന്യാസികൾ ഈ മേളയിൽ പങ്കെടുക്കുന്നു.പൂർണ്ണ നഗ്നരായ നംഗാ(നഗ്ന) സന്യാസിമാർ ഈ മേളയിൽ പങ്കെടുത്തിരുന്നത് കണ്ടുവെന്ന് പ്രസിദ്ധ അമേരിക്കൻ എഴുത്തുകാരൻ മാർക് ട്വയിൻ പറയുന്നു.
മാധ്യമങ്ങളിൽ.
കുംഭമേളയെ ആസ്പദമാക്കി നിർമ്മിച്ച ബംഗാളി സിനിമയാണ് "അമൃത കുംഭർ സന്താനെ". കുംഭമേളയെക്കുറിച്ച് പ്രസിദ്ധമായ ഒരുപാട് ഹ്രസ്വ ചിത്രങ്ങൾ ഇറങ്ങിട്ടുണ്ട്.ബോളിവുഡ് സിനിമകളിലെ കഥാപാത്രങ്ങൾ കുംഭമേളയിൽ വച്ച് പിരിയുകയും പിന്നീട് കണ്ടുമുട്ടുന്നതുമായി കുറേ സിനിമകൾ ഇറങ്ങിയിട്ടുണ്ട്. "ഞങ്ങൾ കുഞ്ഞുന്നാളിൽ കുംഭമേളയിൽ വച്ച് കാണാതായി" എന്ന ഡയലോഗ് ഹിന്ദിയിൽ പ്രശസ്തമാണ്.

</doc>
<doc id="86252" url="https://ml.wikipedia.org/wiki?curid=86252" title="Ionization energy">
Ionization energy



</doc>
<doc id="86253" url="https://ml.wikipedia.org/wiki?curid=86253" title="ഹൈഡ്രജൻ ബന്ധനം">
ഹൈഡ്രജൻ ബന്ധനം

 
ഒരു ഹൈഡ്രജൻ ആറ്റവും, മറ്റൊരു ഇലക്ട്രോനെഗറ്റിവ് ആറ്റവും തമ്മിലുള്ള സഹസംയോജകബന്ധനമല്ലാത്ത ആകർഷണ ബന്ധമാണ് ഹൈഡ്രജൻ ബോണ്ട്. ഇതിനായി ഹൈഡ്രജൻ ആറ്റം വലിപ്പം കുറഞ്ഞതും ഉയർന്ന ഇലൿട്രോനെഗറ്റിവിറ്റി ഉള്ളതുമായ മറ്റൊരു ആറ്റവുമായി സഹസംയോജകബന്ധനത്തിലേർപ്പെടേണ്ടതുണ്ട്. ഹൈഡ്രജൻ ആറ്റം ഫ്ലൂറിൻ, ഓക്സിജൻ, നൈട്രജൻ, കാർബൺ (ചില പ്രത്യേക സാഹചര്യങ്ങളിൽ) എന്നീ ആറ്റങ്ങളുമായി കൂടിച്ചേരുമ്പോളാണ് സാധാരണയായി ഹൈഡ്രജൻ ബോണ്ട് ഉടലെടുക്കാറ്. ഉദാ: HF, H2O, NH3, CHCl3

</doc>
<doc id="86261" url="https://ml.wikipedia.org/wiki?curid=86261" title="പേങ്ങാട്ടിരി">
പേങ്ങാട്ടിരി

 
പാലക്കാട് ജില്ലയിലെ നെല്ലായ പഞ്ചായത്തിലെ ഒരു ഗ്രാമമാണ് പേങ്ങാട്ടിരി. മുൻപ് പാലച്ചോട് (പാലമരത്തിൻ ചുവട്) എന്നായിരുന്നു ഈ ഗ്രാമത്തിന്റെ പേര്. അന്ന് ഇവിടെ ഒരു വലിയ പാലമരം ഉണ്ടായിരുന്നു. അതിനാലാണു ഈ പേര് വിളിച്ചിരുന്നത്. ആ പാലമരം ഇന്നില്ല. 
ഈ പ്രദേശത്ത് പേങ്ങാട്ടിരി എന്ന് വീട്ടുപേരുള്ള ഒരുപാട് കുടുംബങ്ങളുണ്ട്. അങ്ങനെ ഇവിടം പേങ്ങാട്ടിരി എന്നറിയപ്പെടുന്നു. നെല്ലായ പഞ്ചായത്ത് ഓഫീസ്, കൃഷിഭവൻ, പഞ്ചായത്തിലെ പ്രധാന ബാങ്ക് തുടങ്ങിയവ ഇവിടെ പ്രവർത്തിക്കുന്നു. ഏറ്റവും അടുത്ത പട്ടണം ചെർപ്പുളശ്ശേരി. വല്ലപ്പുഴ, എഴുവന്തല, പട്ടിശ്ശേരി, പൊട്ടച്ചിറ, മോളൂർ എന്നിവ അയൽ പ്രദേശങ്ങളാണ്.

</doc>
<doc id="86269" url="https://ml.wikipedia.org/wiki?curid=86269" title="ആദർശ വാതകം">
ആദർശ വാതകം



</doc>
<doc id="86270" url="https://ml.wikipedia.org/wiki?curid=86270" title="ഗംഗാഡോൾഫിൻ">
ഗംഗാഡോൾഫിൻ



</doc>
<doc id="86273" url="https://ml.wikipedia.org/wiki?curid=86273" title="അയണീകരണ ഊർജ്ജം">
അയണീകരണ ഊർജ്ജം



</doc>
<doc id="86276" url="https://ml.wikipedia.org/wiki?curid=86276" title="Pengattiri">
Pengattiri



</doc>
<doc id="86277" url="https://ml.wikipedia.org/wiki?curid=86277" title="മനുഷ്യാവകാശധ്വംസനം">
മനുഷ്യാവകാശധ്വംസനം



</doc>
<doc id="86284" url="https://ml.wikipedia.org/wiki?curid=86284" title="അംഗിരസ്">
അംഗിരസ്



</doc>
<doc id="86290" url="https://ml.wikipedia.org/wiki?curid=86290" title="മണക്കടവ് ശ്രീ മഹാവിഷ്ണുക്ഷേത്രം">
മണക്കടവ് ശ്രീ മഹാവിഷ്ണുക്ഷേത്രം

 
കേരളത്തിലെ കണ്ണൂർ ജില്ലാ തലസ്ഥാനത്തു നിന്നും 52 കിലോമീറ്റർ ദൂരെയാണ് മണക്കടവ് ശ്രീ മഹാവിഷ്ണുക്ഷേത്രം. കിഴക്കൻ മലയോരമേഖലയായ ആലക്കോട്ടു നിന്നും വളരെ അടുത്തുളള ഈ ക്ഷേത്രം [ഉദയഗിരി|പഞ്ചായത്തിൽ]] സ്ഥിതി ചെയ്യുന്നു. 25 കൊല്ലത്തോളം നാശോന്മുഖമായിരുന്ന ക്ഷേത്രം നാട്ടകാരുടെ കഠിനപ്രയത്നത്താൽ പുനരുദ്ധരിക്കപ്പെട്ടിരിക്കുന്നു.
ഈ ക്ഷേത്രത്തിലെ പ്രതിഷ്ഠ മഹാവിഷ്ണു ആണ്. ക്ഷേത്രത്തിന്റെ ചുറ്റുപാടുകൾ അതിമനോഹരമാണ്. ഈ ക്ഷേത്രത്തിനു നാലുവശവും വെള്ളം കൊണ്ടു ചുറ്റപ്പെട്ടതാണ്. ഈ ക്ഷേത്രത്തിലെ മറ്റൊരു പ്രധാന പ്രതിഷ്ഠ വനദുർഗ്ഗ ആണ്.
ഇതും കാണുക.
 

</doc>
<doc id="86293" url="https://ml.wikipedia.org/wiki?curid=86293" title="വയനാട് കുലവൻ">
വയനാട് കുലവൻ



</doc>
<doc id="86295" url="https://ml.wikipedia.org/wiki?curid=86295" title="കാൻസസ് (വിവക്ഷകൾ)">
കാൻസസ് (വിവക്ഷകൾ)



</doc>
<doc id="86298" url="https://ml.wikipedia.org/wiki?curid=86298" title="അയ്യപ്പൻ കാവ് (വിവക്ഷകൾ)">
അയ്യപ്പൻ കാവ് (വിവക്ഷകൾ)



</doc>
<doc id="86299" url="https://ml.wikipedia.org/wiki?curid=86299" title="തോടി">
തോടി



</doc>
<doc id="86302" url="https://ml.wikipedia.org/wiki?curid=86302" title="ഡാൽഹൗസി">
ഡാൽഹൗസി



</doc>
<doc id="86304" url="https://ml.wikipedia.org/wiki?curid=86304" title="Manakkadavu Sri Mahavishnu Temple">
Manakkadavu Sri Mahavishnu Temple



</doc>
<doc id="86305" url="https://ml.wikipedia.org/wiki?curid=86305" title="Human rights">
Human rights



</doc>
<doc id="86306" url="https://ml.wikipedia.org/wiki?curid=86306" title="M.V. Vishnu Namboodiri">
M.V. Vishnu Namboodiri



</doc>
<doc id="86308" url="https://ml.wikipedia.org/wiki?curid=86308" title="യന്ത്രത്തോക്ക്">
യന്ത്രത്തോക്ക്

 
 
പൂർണമായും യന്ത്രത്തിന്റെ സഹായത്തോടെ പ്രവർത്തിക്കുന്ന തോക്കാണ് യന്ത്രത്തോക്ക്. മിനിറ്റിൽ നൂറുകണക്കിന് വെടിയുണ്ടകൾ പുറപ്പെടുവിക്കുവാൻ കഴിവുള്ളവയാണ് യന്ത്രത്തോക്കുകൾ. ഉണ്ടകൾ നിറച്ച മാഗസീനുകളിൽ നിന്നോ, ഉണ്ടകൾ ഘടിപ്പിച്ച ബെൽറ്റിൽനിന്നോ ലഭിക്കുന്ന വെടിഉണ്ടകളാണ് ഉപയോഗിക്കുന്നത്. ആദ്യമായി യന്ത്രത്തോക്കുകൾ രൂപകല്പന നടത്തിയത് ലിയനാഡോ ഡാവിഞ്ചി (Leonardo Da Vinci) ആണ്.ലൈറ്റ് മെഷീൻ ഗൺ,സബ് മെഷീൻഗൺ,ഹെവി മെഷീൻഗൺ,
എന്നിങ്ങനെ മെഷീൻഗണ്ണിന് വകഭേദങ്ങൾ ഉണ്ട്
പ്രവർത്തനം.
പൊതുവേ യന്ത്രത്തോക്കുകൾ അടുത്ത വെടിയുണ്ട തനിയെ നിറക്കുകയും, വെടിവെക്കുന്നതിന് തോക്കിനെ സജ്ജമാക്കുകയും ചെയ്യും. ഇതിനുള്ള ഊർജ്ജം ലഭിക്കുന്നത്, വെടിവെയ്ക്കൽ മൂലമുള്ള ഊർജ്ജമോ, വൈദ്യുതി, മാനുഷികപ്രയത്നം ഇവയിലേതിൽനിന്നുമാകാം. 
അവലംബം.
[[വർഗ്ഗം:മെഷീൻ ഗണ്ണുകൾ]]
[[വർഗ്ഗം:അമേരിക്കൻ കണ്ടുപിടിത്തങ്ങൾ]]

</doc>
<doc id="86309" url="https://ml.wikipedia.org/wiki?curid=86309" title="Machine gun">
Machine gun



</doc>
<doc id="86311" url="https://ml.wikipedia.org/wiki?curid=86311" title="വസൂരി">
വസൂരി

 
മനുഷ്യരിൽ കാണപ്പെടുന്ന ഒരു പകർച്ചവ്യാധിയാണ് വസൂരി (സ്മോൾ പോക്സ്). വരിയോല (വരിയോല മൈനർ, വരിയോല മേജർ) എന്നീ വൈറസുകൾ ആണ് ഈ രോഗത്തിനു കാരണം. മലയാളത്തിൽ അകമലരി എന്ന പേരിലും ഇതറിയപ്പെടുന്നു. ഇത് ശരീരത്തിൽ ചർമ്മത്തിലെ ചെറിയ രക്തക്കുഴലുകളിൽ കേന്ദ്രീകരിക്കുകയും കുടുന്നുപൊങ്ങി കുമിളകൾ ആയി പുറത്തേക്ക് വരുകയും, ചലം നിറഞ്ഞ ഇവ പൊട്ടുകയും ചെയ്യും.
സ്മോൾ പോക്സ് എന്ന പേര് പതിനഞ്ചാം നൂട്ടണ്ടിൽ ബ്രിട്ടനിൽ ആദ്യമായി ഉപയോഗിക്കപ്പെട്ടത് "ഗ്രേറ്റ് പോക്സുമായി" (സിഫിലിസ്) വേർതിരിക്കാനായിരുന്നു. 1977 ഒക്റ്റോബർ 26-നാണ് സ്വാഭാവികമായി ഉണ്ടാകുന്ന അവസാന വസൂരീ രോഗബാധയുണ്ടായത്. 
"വേരിയോള മേജർ" എന്നയിനം വൈറസാണ് കൂടുതൽ അപകടകരമായ രോഗബാധയുണ്ടാക്കുന്നത്. ഇതു ബാധിക്കുന്നവരിൽ മരണനിരക്ക് 30–35% ആയിരുന്നു. "വേരിയോള മൈനർ" താരതമ്യേന അപകടം വളരെക്കുറഞ്ഞ അസുഖമാണുണ്ടാക്കുന്നത്. ഇതു ബാധിക്കുന്നവരിൽ ഒരു ശതമാനം മാത്രമേ മരിക്കാറുള്ളൂ. അലാസ്ട്രിം, കോട്ടൻ പോക്സ്, മിൽക്‌പോക്സ്, വൈറ്റ്പോക്സ്, ക്യൂബൻ ഇച്ച് എന്നീ പേരുകളിലും വേരിയോള മൈനർ ബാധ അറിയപ്പെട്ടിരുന്നു. വേരിയോള മേജർ ബാധയുടെ ദീർഘകാല പ്രശ്നം കുമിളകൾ പൊട്ടുകയും രോഗാണുബാധയും കാരണമുണ്ടാകുന്ന വടുക്കളായിരുന്നു. മുഖത്താണ് ഇത് സാധാരണയായി ഉണ്ടാവുക. രോഗബാധയിൽ നിന്ന് രക്ഷപെട്ട 65–85% ആൾക്കാരിലും ഇത്തരം വടുക്കൾ കാണപ്പെട്ടിരുന്നു. കോർണിയയെ രോഗം ബാധിക്കുന്നത് അന്ധതയ്ക്കും കാരണമാകുമായിരുന്നു. സന്ധിവേദന, ഓസ്റ്റിയോ മയലൈറ്റിസ് എന്നിവ മൂലം 2–5% പേരിൽ അംഗവൈകല്യം ഉണ്ടാകാറുണ്ടായിരുന്നുവത്രേ.
ഉദ്ദേശം ബി.സി. 10,000-ൽ ആണത്രേ വസുരി മനുഷ്യരെ ബാധിക്കാൻ തുടങ്ങിയത്. ഈ അണുബാധയുടെ ഏറ്റവും ആദ്യത്തെ തെളിവ് റാംസെസ് അഞ്ചാമന്റെ മമ്മിയുടെ ശരീരത്തിലുണ്ടായിരുന്ന കുമിളയോടെ തടിച്ച പാടുകളാണ്. പതിനെട്ടാം നൂറ്റാണ്ടിന്റെ അവസാന വർഷങ്ങളിൽ നാലു ലക്ഷം പേരെ വീതം ഓരോ വർഷവും ഈ അസുഖം യൂറോപ്പിൽ കൊല്ലുന്നുണ്ടായിരുന്നുവത്രേ. ഭരണത്തിലിരിക്കുകയായിരുന്ന അഞ്ച് രാജ്യത്തലവന്മാരും ഈ പട്ടികയിൽ പെടും. ആകെ അന്ധതയുടെ മൂന്നിലൊന്നും വസൂരി കാരണമായിരുന്നുവത്രേ. രോഗം ബാധിച്ചവരിൽ 20–60% ആൾക്കാർ (കുട്ടികളിൽ 80%-ലധികം) മരിച്ചുപോയിരുന്നു. ഇരുപതാം നൂറ്റാണ്ടിൽ 30 കോടിക്കും 50 കോടിക്കും ഇടയിൽ ആൾക്കാർ ഈ അസുഖം ബാധിച്ച് മരിച്ചിട്ടുണ്ട്. 1967-ൽ പോലും ലോകാരോഗ്യസംഘടനയുടെ കണക്കനുസരിച്ച് ഒന്നരക്കോടി ആൾക്കാർക്ക് രോഗം ബാധിക്കുകയും ഇരുപതു ലക്ഷത്തിലധികം ആൾക്കാർ മരിക്കുകയും ചെയ്തിരുന്നു. 
പത്തൊൻപതാം നൂറ്റാണ്ടിലെയും ഇരുപതാം നൂറ്റാണ്ടിലെയും പ്രതിരോധക്കുത്തിവയ്പ്പ് പരിപാടികളുടെ ഫലമായി 1979-ൽ വസൂരി നിർമാർജ്ജനം ചെയ്യപ്പെട്ടതായി ലോകാരോഗ്യസംഘടന പ്രഖ്യാപിച്ചു. ഇതുവരെ രണ്ട് സാംക്രമിക രോഗങ്ങളെ മാത്രമേ തുടച്ചുനീക്കാൻ മനുഷ്യർക്ക് സാധിച്ചിട്ടുള്ളൂ. വസൂരിയാണ് ഇതിലൊന്ന്. റിൻഡർപെസ്റ്റ് എന്ന അസുഖം 2011-ൽ ഇല്ലാതെയാക്കിയതായി പ്രഖ്യാപിച്ചതാണ് ഇത്തരത്തിലെ രണ്ടാമത്തെ സംഭവം.
വർഗ്ഗീകരണം.
"വേരിയോള മേജർ", "വേരിയോള മൈനർ" എന്നിങ്ങനെ അസുഖത്തിന് രണ്ടു തരങ്ങളുണ്ട്. വേരിയോള മേജറാണ് ഇതിൽ കൂടുതൽ അപകടകരവും പരക്കെ കാണപ്പെട്ടിരുന്നതുമായ തരം. രോഗലക്ഷണങ്ങൾ ഉണ്ടാക്കാത്ത തരം രോഗബാധ വേരിയോള വൈറസുകൾ മൂലം ഉണ്ടായിരുന്നതായി റിപ്പോർട്ടുകൾ ഉണ്ട്. ഇവ സാധാരണമല്ലായിരുന്നു. പ്രതിരോധക്കുത്തിവയ്പ്പെടുത്ത ആൾക്കാരിൽ "വേരിയോള സൈൻ ഇറപ്ഷിയോൺ" എന്നയിനം കുമിളകൾ ഉണ്ടാകാത്ത ഇനം വസൂരി കാണപ്പെടുമായിരുന്നു. രോഗാണുക്കളുടെയോ ആന്റിബോഡികളുടെയോ സാന്നിദ്ധ്യവും രോഗാണുബാധയുണ്ടായി കൃത്യസമയത്തിനു ശേഷമുണ്ടാകുന്ന പനിയുമായിരുന്നു ഈ രോഗം തിരിച്ചറിയാൻ സഹായകമായിരുന്നത്. 
രോഗലക്ഷണങ്ങൾ.
രോഗാണുബാധയ്ക്കും ആദ്യ രോഗലക്ഷണത്തിനും തമ്മിൽ സാധാരണഗതിയിൽ 12 ദിവസത്തെ ഇടവേളയാണുണ്ടാവുക (ഇൻക്യുബേഷൻ പീരിയഡ്). ശ്വാസത്തിലൂടെയാണ് രോഗാണുബാധയുണ്ടാവുന്നത്. വായയുടെയോ ശ്വാസനാളത്തിന്റെയോ ആവരണം (മ്യൂക്കോസ) കടന്ന് ഉള്ളിലെത്തുന്ന വൈറസ് ലിംഫ് ഗ്രന്ഥികളിൽ എത്തി പെരുകാൻ തുടങ്ങും. വളർച്ചയുടെ ആദ്യ ഘട്ടത്തിൽ വൈറസ് കോശത്തിൽ നിന്ന് കോശത്തിലേയ്ക്ക് നേരിട്ട് പടരുമെങ്കിലും 12-ആം ദിവസത്തോടെ കോശങ്ങൾ പൊട്ടുകയും ധാരാളം വൈറസുകൾ രക്തത്തിൽ ഒരുമിച്ചെത്തുകയും ചെയ്യും. ഇതിനെ "വൈറീമിയ" എന്നാണ് വിളിക്കുന്നത്. ഇതെത്തുടർന്ന് പ്ലീഹ, മജ്ജ, ദൂരെയുള്ള ലിംഫ് ഗ്രന്ഥികൾ എന്നിവിടങ്ങളിൽ വൈറസ് എത്തിപ്പെടും. ഇൻഫ്ലുവൻസ, ജലദോഷം എന്നിവയോട് സാമ്യമുള്ള രോഗലക്ഷണങ്ങളാണ് ആദ്യം ഉണ്ടാവുക: 38.5°C എങ്കിലും ചൂട്, പേശീവേദന, വല്ലായ്മ, തലവേദന, കിടപ്പിലാവുക എന്നിവയാണ് ലക്ഷണങ്ങൾ. പചനവ്യൂഹം സാധാരണഗതിയിൽ ബാധിതമാവുന്നതുകൊണ്ട് ഓക്കാനവും ഛർദ്ദിയും ഉണ്ടാവാറുണ്ട്. ഈ ലക്ഷണങ്ങൾ 2–4 ദിവസം കാണപ്പെടും. 12–15 ദിവസമാകുമ്പോൾ "എനാന്തം" എന്നറിയപ്പെടുന്ന ചെറിയ ചുവന്ന പാടുകൾ വായിലെയും തൊണ്ടയിലെയും മ്യൂക്കസ് ആവരണത്തിൽ പ്രത്യക്ഷപ്പെടാൻ തുടങ്ങും. ഇതോടെ ശരീരതാപനില സാധാരണയായി മാറും. ഈ പാടുകൾ വലുതായി പൊട്ടുകയും ഉമിനീരിൽ ധാരാളം വൈറസുകളെ എത്തിക്കുകയും ചെയ്യും. 
വസൂരി വൈറസ് തൊലിയെ കൂടുതലായി ആക്രമിച്ചിരുന്നു. മാക്യൂളുകൾ എന്നു വിളിക്കപ്പെട്ടിരുന്ന മുഖക്കുരു പോലുള്ള പാടുകൾ തൊലിയിൽ പ്രത്യക്ഷപ്പെടുമായിരുന്നു. തൊലിയിൽ ചുവന്നുതടിപ്പ് പ്രത്യക്ഷപ്പെടുന്നത് മ്യൂക്കസ് ആവരണത്തിൽ പാടുകൾ പ്രത്യക്ഷപ്പെട്ട് 24 മുതൽ 48 വരെ മണിക്കൂറുകൾക്കുള്ളിലാണ്. നെറ്റി, മുഖം, കൈകാലുകളുടെ കബന്ധത്തോടടുത്തുള്ള ഭാഗം (പ്രോക്സിമൽ ഭാഗം), നെഞ്ചിന്റെയും വയറിന്റെയും തൊലി എന്നിവിടങ്ങളിൽ ആദ്യം രോഗബാധയുണ്ടാകും. കൈകാലുകളുടെ അഗ്രഭാഗത്ത് രോഗബാധയുണ്ടാകുന്നത് അവസാനമാണ്. 24 മുതൽ 36 വരെ മണിക്കൂറുകൾക്കുള്ളിൽ ഇവിടങ്ങളിലെല്ലാം രോഗാണുബാധയുണ്ടാകും. ഇതിനു ശേഷം പുതിയ പാടുകൾ ശരീരത്തിൽ ഉണ്ടാവുകയുമില്ല. ഇതിനു ശേഷം അസുഖം വിവിധ രീതികളിൽ വികസിക്കാം. റാവുവിന്റെ വർഗ്ഗീകരണം അനുസരിച്ച് നാലുതരം അസുഖങ്ങളാണുള്ളത്: ഓർഡിനറി, മോഡിഫൈഡ്, മാലിഗ്നന്റ് (ഫ്ലാറ്റ്), ഹെമറാജിക് എന്നിവയാണ് നാലുതരങ്ങൾ. 30% ആൾക്കാരാണ് അസുഖം ബാധിച്ച് മരിച്ചിരുന്നതെങ്കിലും മാലിഗ്നന്റ്, ഹെമറാജിക് എന്നീ തരം അസുഖങ്ങളുടെ മരണനിരക്ക് വളരെ കൂടുതലായിരുന്നു. ഇത്തരം അസുഖം ബാധിച്ചവർ സാധാരണഗതിയിൽ മരിക്കുകയായിരുന്നു ചെയ്തിരുന്നത്.
ഓർഡിനറി (സാധാരണം).
പ്രതിരോധക്കുത്തിവയ്പ്പെടുക്കാത്തവരിൽ തൊണ്ണൂറുശതമാനത്തിനെയും ബാധിച്ചിരുന്ന അസുഖം ഓർഡിനറി (സാധാരണ വസൂരി) എന്ന ഇനത്തി‌ൽ പെട്ടതായിരുന്നു. ഇത്തരം അസുഖത്തിൽ ചുവന്നുതടിപ്പുണ്ടായി രണ്ടാം ദിവസം മുതൽ മാക്യൂളുകൾ ഉയർന്ന "പാപ്യൂളുകളായി" മാറും. മൂന്നാം ദിവസമോ നാലാം ദിവസമോ പാപ്യൂളുകളിൽ കലങ്ങിയ ചലം നിറയുകയും ഇവ കുമിളകൾ ("വെസിക്കിളുകൾ") ആയി മാറുകയും ചെയ്യും. ഈ ചലം 24 മുതൽ 48 മണിക്കൂറിനുള്ളിൽ പഴുപ്പുപോലെയായി മാറും. 
ആറോ ഏഴോ ദിവസത്തോടെ തൊലിയിലെ എല്ലാ കുമിളകളും പഴുപ്പു നിറഞ്ഞ രൂപത്തിലായിത്തീരും. ഏഴു മുതൽ പത്തുവരെ ദിവസം കൊണ്ട് ഈ കുമിളകൾ ഏറ്റവും വലിപ്പമുള്ള അവസ്ഥയിലെത്തും. ഇവ ഉയർന്നതും വട്ടത്തിലുള്ളതും തൊട്ടാൽ മൃദുവല്ലാത്തതും (firm) ആണ്. ഇവ തൊലിയിലെ ആഴത്തിലുള്ള പാളിയായ ഡെർമിസ് വരെ വ്യാപിച്ചിട്ടുണ്ടാവും. ഇതിൽ നിന്ന് ദ്രാവകം സാവധാനത്തിൽ ഒലിച്ചു പോവുകയും രണ്ടാഴ്ച്ചയോടെ ഇവ ചുരുങ്ങി ഉണങ്ങി പൊറ്റ മൂടിയ നിലയിലാവും. 16–20 ദിവസമാകുമ്പോൾ എല്ലാ കുമിളകളും പൊറ്റമൂടിയ അവസ്ഥയിലായിരിക്കും. പൊറ്റകൾ ഇളകിപ്പോകാനും തുടങ്ങിയിട്ടുണ്ടാവും. ഇളം നിറത്തിലുള്ള വടുക്കളാവും പൊറ്റകൾക്കടിയിൽ കാണപ്പെടുക. 
ഇത്തരം അസുഖത്തിലെ ചുവന്നുതടിപ്പ് ഒന്നിനോടൊന്ന് ചേർന്നായിരിക്കില്ല കാണപ്പെടുന്നത്. മുഖത്തായിരിക്കും ഏറ്റവും കൂടുതൽ പാടുകൾ കാണപ്പെടുന്നത്. കൈകാലുകളിൽ ശരീരത്തിലുണ്ടാവുന്നതിനേക്കാൾ കൂടുതൽ വടുക്കളുണ്ടാവും. കൈപ്പത്തിയും കാല്പത്തിയും ഭൂരിപക്ഷം കേസുകളിലും കുമിളകൾ കാണപ്പെടും. ചിലപ്പോൾ കുമിളകൾ ഒന്നു ചേർന്ന് തൊലിയുടെ പുറം പാളി ഒരുമിച്ച് ഇളകിപ്പോകുന്ന സ്ഥിതി കാണപ്പെട്ടേയ്ക്കാം. ഇങ്ങനെ കുമിളകൾ ഒരുമിച്ചു ചേരുന്നവരിൽ മരണനിരക്ക് 62% വരെ ആകാറുണ്ട്.
കൂടുതൽ വായനയ്ക്ക്.
&lt;templatestyles src="Refbegin/styles.css" /&gt;
പുറത്തേയ്ക്കുള്ള കണ്ണികൾ.
 

</doc>
<doc id="86313" url="https://ml.wikipedia.org/wiki?curid=86313" title="Smallpox">
Smallpox



</doc>
<doc id="86314" url="https://ml.wikipedia.org/wiki?curid=86314" title="Antonio Gramsci">
Antonio Gramsci



</doc>
<doc id="86322" url="https://ml.wikipedia.org/wiki?curid=86322" title="ലൗ ജിഹാദ് വിവാദം">
ലൗ ജിഹാദ് വിവാദം

 
കേരളത്തിലും കർണ്ണാടകയിലും അമുസ്ലിം യുവതികളെ പ്രണയം നടിച്ച് ഇസ്‌ലാം മതത്തിലേക്ക് പരിവർത്തനം ചെയ്യുവാനായി സംഘടിത തീവ്രവാദ പ്രവർത്തനങ്ങൾ നടത്തുന്നുണ്ടെന്ന ആരോപണത്തെ തുടർന്ന് ഉയർന്നു വന്ന വിവാദമാണ് ലൗ ജിഹാദ് വിവാദം. മലയാളത്തിലെ ഒരു ദിനപത്രത്തിലാണ് ഇതിനെക്കുറിച്ചുള്ള വാർത്ത ആദ്യമായി പ്രത്യക്ഷപ്പെട്ടത്. പിന്നീട് കർണ്ണാടകയിലെയും കേരളത്തിലെയും ഹിന്ദു ജനജാഗ്രതി സമിതി, ക്ഷേത്രസം‌രക്ഷണസമിതി തുടങ്ങിയ സംഘടനകൾ ഇതുമായി ബന്ധപ്പെട്ട ആരോപണങ്ങളുമായി രംഗത്ത് വന്നതോടെ ഈ വിവാദം ചൂടുപിടിച്ചു.. മുസ്ലിം പുരുഷനും അമുസ്ലിം സ്ത്രീയും തമ്മിലുള്ള, മതപരിവർത്തനത്തിനു വേണ്ടിയെന്നാരോപിക്കപ്പെടുന്ന, വിവാദപരമായ പ്രണയബന്ധങ്ങളെ സൂചിപ്പിക്കാനാണ് കേരളത്തിലെ മാധ്യമങ്ങൾ 'ലൗ ജിഹാദ്' എന്ന സംജ്ഞ ഉപയോഗിക്കുന്നത് . ലൗ ജിഹാദിനെ കുറിച്ച് ആദ്യം റിപ്പോർട്ട്‌ ചെയ്തത്['] കേരള കൌമുദി ഫ്ലാഷ് റിപ്പോർട്ടർ['] ജയൻ കോന്നി['] എന്ന മാധ്യമ പ്രവർത്തകൻ ആയിരുന്നു. ഈ അന്വേഷണാത്മക വാർത്തയാണ് പിന്നെ മറ്റു മാധ്യമങ്ങൾ ഏറ്റു പിടിച്ചത്.[']
ഈ വിവാദത്തെത്തുടർന്ന് ലൗ ജിഹാദിനെ കുറിച്ചും അങ്ങനെയുള്ളവരുണ്ടെങ്കിൽ അവർക്കുള്ള ദേശീയ- അന്തർദ്ദേശീയ ബന്ധവും അത്തരക്കാർക്ക് മയക്കുമരുന്ന്- കൊള്ളസംഘങ്ങൾ തുടങ്ങിയവരുമായുള്ള ബന്ധങ്ങളും അന്വേഷിക്കണമെന്ന് കേരള ഹൈക്കോടതി ആവശ്യപ്പെട്ടിരുന്നു. തുടർന്ന് കേരള ഡി.ജി.പി. ജേക്കബ് പുന്നൂസ് ഹൈക്കോടതിയിൽ നടത്തിയ സത്യവാങ് മൂലത്തിൽ ഇത്തരത്തിൽ സംഘടനകൾ കേരളത്തിൽ ഉള്ളതിനു തെളിവില്ലെന്നു വ്യക്തമാക്കി.. കള്ളക്കടത്ത്, മയക്കുമരുന്ന് വ്യാപാരം, ഭീകരപ്രവർത്തനങ്ങൾ തുടങ്ങിയ ആരോപിതമായ പ്രവർത്തനങ്ങളുമായി വിവാദ മിശ്രവിവാഹങ്ങൾക്ക് ബന്ധമുണ്ടെന്നതിന് തെളിവുകളില്ലെന്ന് ഡി.ജി.പി നൽകിയ റിപ്പോർട്ടിൽ പറയുന്നു. എന്നാൽ ഇത്തരത്തിൽ ചില ശ്രമങ്ങൾ നടക്കുന്നുണ്ടെന്നു സ്ഥിരീകരിക്കപ്പെടാത്ത വിവരങ്ങൾ ഉണ്ടെന്നും ഡി.ജി.പി. നൽകിയ സത്യവാങ്മൂലത്തിൽ ഉണ്ട്.
'ലൗ ജിഹാദ്' വഴി ദക്ഷിണ കർണ്ണാടകയിലെ 3000 ഹിന്ദു പെൺകുട്ടികളും കർണ്ണാടകയിലുടനീളമായി 30,000 പെൺകുട്ടികളും തിരോധാനം ചെയ്യപ്പെട്ടു എന്ന് ഹിന്ദു ജനജാഗ്രതി സമിതി ആരോപിച്ചിരുന്നു. തുടർന്ന് ഈ ആരോപണത്തെക്കുറിച്ച് ദക്ഷിണ കർണ്ണാടക പോലീസ് ഔദ്യോഗിക വിശദീകരണം നൽകുകയുണ്ടായി. 2009 സെപ്റ്റംബർ അവസാനം വരെ 404 പെൺകുട്ടികളെ മാത്രമാണ് കാണാതായതായി റിപ്പോർട്ട് ചെയ്തത് എന്നും അതിൽ 332 പേരെ കണ്ടെത്തിയതായും വിശദീകരിക്കപ്പെട്ടു. അവശേഷിക്കുന്ന 57 പേരിൽ വിവിധ മതക്കാർ ഉൾപ്പെടുന്നുണ്ടെന്നും പോലീസ് വ്യക്തമാക്കി .
കലാലയക്യാമ്പസുകളിലും മറ്റും വ്യത്യസ്ത മതവിഭാഗക്കാർക്കിടയിലെ പ്രണയം സാധാരണമായപ്പോൾ അത്തരം സംഭവങ്ങളിൽ നിന്ന് മുസ്ലിം യുവാക്കൾ ഉൾപ്പെടുന്നവയെ മാത്രം എടുത്തുകാട്ടി, മുസ്ലിം സമുദായത്തിനെതിരെയുള്ള പ്രചരണത്തിൽ ആയുധമാക്കാനുള്ള ശ്രമമാണ് ലൗ ജീഹാദ് വിവാദത്തിനു പിന്നിലുള്ളതെന്നും പറയപ്പെടുന്നു.
നാൾവഴി.
പത്തനംതിട്ടയിൽ രണ്ട് എം.ബി.എ വിദ്യാർത്ഥിനികളെ പോപ്പുലർ ഫ്രണ്ട് പ്രവർത്തകരായ രണ്ടുപേർ സ്നേഹം നടിച്ച് മതപരിവർത്തനം നടത്താനും തട്ടിക്കൊണ്ടുപോകാനും ശ്രമിച്ചുവെന്ന കേസ് പരിഗണിക്കവെ കേരള ഹൈക്കോടതി ലൗ ജിഹാദിനെപ്പറ്റിയും ഇതിന്റെ രാജ്യാന്തര, തീവ്രവാദബന്ധങ്ങളെക്കുറിച്ചും അന്വേഷിക്കണമെന്നു കേരള ഡിജിപിയോടും കേന്ദ്ര ആഭ്യന്തരമന്ത്രാലയത്തോടും ആവശ്യപ്പെട്ടു. ഇതെത്തുടർന്ന് ലൗ ജിഹാദിനെ പ്രധാനപ്പെട്ട പ്രശ്നമായി കാണണമെന്ന് കേരളത്തിലെ ഹൈന്ദവസംഘടനകളും[ക] ബി.ജെ.പിയും[ഖ] ആവശ്യമുന്നയിച്ചു തുടങ്ങി.
എന്നാൽ ഇന്ത്യയിലെ മതന്യൂനപക്ഷങ്ങളോട്‌ വംശഹത്യാ സമീപനം സ്വീകരിക്കുകയും തങ്ങളുടേതല്ലാത്ത സംസ്‌കാരത്തെ അപമതിക്കുകയും ചെയ്യുന്ന തീവ്രവാദ ഹിന്ദുത്വ വാദികളുടെ പുതിയ കണ്ടെത്തലാണ്‌ ലൗ ജിഹാദ് എന്നും അന്വേഷണത്തിനുള്ള ഹൈക്കോടതി ഉത്തരവ് തല്പരകക്ഷികളുടെ കുപ്രചരണത്തെ സാമാന്യവത്കരിക്കലാണെന്നും കേരള ഇമാംസ് കൗൺസിൽ ആരോപണമുന്നയിച്ചിട്ടുണ്ട്. ലൗ ജിഹാദ് എന്ന പ്രയോഗം തന്നെ തെറ്റാണെന്നും ഇവർ പറയുന്നു. ലൗ ജിഹാദ് പോലുള്ള പ്രവർത്തനങ്ങൾ ഇസ്ലാമിക വിരുദ്ധമാണെന്ന് വിവിധ ഇസ്ലാമിക സംഘടനകളും ചൂണ്ടിക്കാട്ടിയിട്ടുണ്ട്..
ബി.ജെ.പി., ഹിന്ദു ഐക്യവേദി മുതലായ സംഘടനകൾ ലൗ ജിഹാദിനെതിരെ പ്രതിരോധത്തിന്‌ ആഹ്വാനമുന്നയിച്ചിട്ടുണ്ട്. 
ലൗ ജിഹാദ് എസ്.എൻ.ഡി.പി. യോഗത്തെയും ബാധിച്ചു വെന്നും നാല് ലക്ഷം രൂപ നൽകിയാണ് മതം മാറ്റം നടത്തുന്നതെന്നും യോഗം ജനറൽ സെക്രട്ടറി വെള്ളാപ്പള്ളി നടേശൻ ആരോപിച്ചു
ലൗ ജിഹാദിനെതിരെ ഹിന്ദുമതസംഘടനകളോട് ഒത്തു പ്രവർത്തിക്കാൻ ചില ക്രിസ്തീയസംഘടനകൾ തീരുമാനിച്ചതായി ടൈംസ് ഓഫ് ഇന്ത്യ റിപ്പോർട്ട് ചെയ്തിട്ടുണ്ട്. കേരളാ കത്തോലിക്കാ മെത്രാൻ സമിതിയുടെ (കെ.സി.ബി.സി) കീഴിലുള്ള സാമൂഹ്യസന്തുലന ജാഗ്രതാ കമ്മീഷന്റെ സെക്രട്ടറിയായ ജോണി കൊച്ചുപറമ്പിൽ ലൗ ജിഹാദിനെതിരെ മുന്നറിയിപ്പ് നൽകി [ഗ]. എന്നാൽ മലയാളത്തിലെ പ്രമുഖ ക്രിസ്തീയ ആനുകാലികമായ സത്യദീപം വാരിക ഈ വിവാദത്തെ പെരുപ്പിച്ചുകാട്ടുന്നതിനും മതങ്ങൾക്കിടയിലെ ഭിന്നതക്ക് കാരണമാക്കുന്നതിനും എതിരെ മുന്നറിയിപ്പു നൽകി.[ഘ] "ഇല്ലാത്ത കറുത്തപൂച്ചയെ ഇരുട്ടിലിട്ടു തല്ലിക്കൊല്ലാൻ ശ്രമിക്കുന്ന വ്യാജപരാക്രമമാണ്" ഈ വിവാദത്തോടു പ്രതികരിച്ചുള്ള ചില പ്രസ്താവനകൾ എന്നു വിമർശിക്കപ്പെട്ടിട്ടുണ്ട്.
സംഘപരിവാർ ശക്തികളുടെ രാഷ്ട്രീയ താല്പര്യങ്ങളും സമൂഹത്തിൽ സവർണബോധം അടിച്ചേൽപ്പിക്കാനുള്ള ശ്രമവുമാണ് ഈ വിവാദത്തിനു പിന്നിൽ എന്നും മിശ്രവിവാഹിതരെ സംശയദൃഷ്ടിയോടു കൂടി വീക്ഷിക്കുന്ന സാഹചര്യം ഈ വിവാദം കൊണ്ട് സൃഷ്ടിക്കപ്പെടുമെന്നും ഡി.വൈ.എഫ്.ഐ. ആരോപിക്കുന്നു.
സംഘപരിവാരത്തിൽ നിന്ന് മാസപ്പടി വാങ്ങുന്ന മാധ്യമ പ്രവർത്തകരാണ് 'ലവ് ജിഹാദ്' കെട്ടുകഥകൾ പ്രചരിപ്പിക്കുന്നതെന്ന് എൻ.സി.എച് ആർ.ഒ കേരളാ ചാപ്റ്റർ പ്രസിഡന്റ് ഡോ. എം.എസ് ജയപ്രകാശ് പറഞ്ഞു. മലയാളത്തിന്റ് സുപ്രഭാതങ്ങൾ വർഗീയ നുണ പ്രചാരൺത്തിലൂടെ മലായാളിയുടെ കരാള രാത്രികളാക്കാനാണ് മലയാള മനോരമയും മറ്റും ശ്രമിക്കുന്നതെന്നും അദ്ദേഹം ആരോപിച്ചു.മതം മാറ്റത്തിന്റെ പേരിൽ മുസ്ലിം കേന്ദ്രങ്ങളിൽ റെയ്ഡ് നടത്താനൊരുങ്ങുന്ന സംഘടനകൾ 'അസ്സവർണർക്ക് ഇസ്ലാം' തുടങ്ങിയ ആദ്യകാല ഈഴവ പ്രസ്ദ്ധീകരണങ്ങൽ ഒരാവർത്തികൂടി വായിക്കണമെന്നും അദ്ദേഹം അഭിപ്രായപെട്ടു
ലൈംഗിക പീഡനത്തിൽ അടിസ്ഥാന പരിശീലനം നേടിയ സംഘപരിവാരം ഗുജറാത്തിനു പിറകേ, ലവ് ജിഹാദ് ആരോപത്തിലൂടെയും അത് തെളിയിക്കുകയാണെന്ന് തേജസ് എഡിറ്റർ പ്രഫ.പി കോയ ആരോപിച്ചു
ലൗ ജിഹാദ് ഇല്ലെന്ന് കേന്ദ്ര സംസ്ഥാന സർക്കാർ സ്ഥിരീകരണം.
ലൗ ജിഹാദ് പ്രവർത്തിക്കുന്നുണ്ടോ എന്ന് അന്വേഷിക്കുന്നതിന്‌ സംസ്ഥാന ഡി.ജി.പി യോടും കേന്ദ്ര ആഭ്യന്തര മന്ത്രാലയത്തോടും ഹൈക്കോടതി ആവശ്യപ്പെട്ടത് പ്രകാരം,കേരള സംസഥാന ഡി.ജി.പി ജേക്കബ് പുന്നൂസും കേന്ദ്ര ആഭ്യന്തര മന്ത്രാലയവും ഹൈക്കോടതിയിൽ സമർപ്പിച്ച സത്യവാങ്മൂലത്തിൽ,സംസ്ഥാനത്തോ രാജ്യത്ത് മറ്റെവിടെയെങ്കിലുമോ ലൗ ജിഹാദ് പ്രവർത്തിക്കുന്നില്ലെന്ന് വ്യക്തമാക്കി.
ലൗജിഹാദ് നിർവ്വചിക്കപ്പെടുകയോ ഏതെങ്കിലും കേന്ദ്ര അന്വേഷണ ഏജൻസികൾ അത് ഇതുവരെ സ്ഥിരീകരിക്കുകയോ ചെയ്തിട്ടില്ലന്ന് ബെന്നി ബെഹ്നാന്റെ ചോദ്യത്തിനു ഉത്തരമായി കേന്ദ്ര മന്ത്രി കിഷൻ റെഡ്ഡി 2020 ഫെബ്രുവരി 4 ന് പാർലമെന്റിൽ മറുപടി നൽകി.
ലവ് ജിഹാദ് :അന്വേഷണത്തിന് ഹൈക്കോടതി സ്റ്റേ.
പോലീസ് മനഃപൂർവ്വം കെട്ടിച്ചമച്ച കേസാണിതെന്നും ഒരു പ്രത്യേക സമുദായത്തെ മാത്രം കേന്ദ്രീകരിച്ചാണ് അന്വേഷണം നടക്കുന്നതെന്നും ജസ്റ്റീസ് എം ശശിധരൻ ഉത്തരവിൽ വ്യക്തമാക്കി. ഇതിനെക്കുറിച്ച് പൊലീസ് സത്യവാങ്‌മൂലം നല്കണമെന്നും കോടതി നിർദ്ദേശിച്ചു. പത്തനംതിട്ടയിലെ സ്വാശ്രയ കോളജിലെ രണ്ടു വിദ്യാർത്ഥിനികളെ നിർബന്ധിച്ച് മതം മാറ്റാൻ ശ്രമിച്ചു എന്നതായിരുന്നു കേസ്.ഇവർക്കെതിരായ തുടർ നടപടിയും ഹൈക്കോടതി സ്റ്റേ ചെയ്തിട്ടുണ്ട്. സമൂഹത്തിൽ മിശ്രവിവാഹങ്ങൾ സാധാരണമായതിനാൽ അതൊരു കുറ്റമായി കാണാൻ കഴിയില്ലെന്നും ജഡ്ജി പറഞ്ഞു.
കുറിപ്പുകൾ.
ക."ഹിന്ദുസ്ത്രീകളുടെ ഗർഭപാത്രത്തിൽ നിന്നും മുജാഹിദികളെ (ജിഹാദ് ചെയ്യുന്നവർ) സൃഷ്ടിക്കാൻ ലണ്ടനിലെ ഡോ. കെ.പി. ഫാറൂഖ് നല്കിയ ആഹ്വാനത്തിൽ നിന്നും പ്രചോദനമുൾക്കൊണ്ടാണ് ലൗ ജിഹാദ് പ്രസ്ഥാനം ആരംഭിച്ചത് എന്നും 2007 മുതൽ ഇതര മതസ്ഥരായ 4000 പെൺകുട്ടികളെ നിർബന്ധിത മതം‌മാറ്റത്തിനു വിധേയമാക്കി എന്നും ക്ഷേത്രസം‌രക്ഷണസമിതി ആരോപിച്ചു"
ഖ."പാക് ചാരസംഘടനയുടെ സഹായത്താൽ പി.ഡി.പി.യും പോപ്പുലര് ഫ്രണ്ടുമാണ് ഇത് നടപ്പിലാക്കുന്നത് എന്നും 300 പെൺകുട്ടികളെ തീവ്രവാദികൾ പാകിസ്താനിലെ ചുവന്നതെരുവിൽ വിറ്റതായി രഹസ്യാന്വേഷണ ഏജൻസികൾക്ക് വിവരമുണ്ടെന്നും ബി.ജെ.പി. ആരോപിക്കുന്നു. ഗൾഫ് രാജ്യങ്ങൾ കേന്ദ്രമാക്കി പ്രവർത്തിക്കുന്ന ഇൻഡ്യൻ ഫ്രറ്റേണിറ്റി ഫോറം ആണ് ലവ് ജിഹാദി പ്രവർത്തനങ്ങൾക്കുള്ള സാമ്പത്തിക സഹായം നൽകുന്നതെന്ന് മുമ്പേ അരോപണമുയർന്നിരുന്നു."
എന്നാൽ കേരളത്തിൽ ലൗ ജിഹാദ്‌ പ്രസ്ഥാനം പ്രവർത്തിക്കുന്നതിഌ തെളിവുകളില്ലെന്നു കേന്ദ്ര ആഭ്യന്തരമന്ത്രാലയം ഹൈക്കോടതിയെ അറിയിച്ചു. ഇത്തരമൊരു സംഘടനയുടെ പ്രവർത്തനത്തെക്കുറിച്ച്‌ കേന്ദ്രസർക്കാരിഌ റിപോർട്ടുകളൊന്നും ലഭിച്ചിട്ടില്ലെന്നും സംസ്ഥാനത്തു സംഘടിത മതംമാറ്റം നടക്കുന്നില്ലെന്നും കേന്ദ്ര ആഭ്യന്തര സെക്രട്ടറി ജി കെ പിള്ള കോടതിയിൽ സമർപ്പിച്ച റിപോർട്ടിൽ വ്യക്തമാക്കി""
ഗ. 
2676 "പെൺകുട്ടികൾ ഇതു വരെ ലൗ ജിഹാദിൽ പെട്ടുപോയിട്ടുണ്ടെന്നും ഇതിൽ 412 പേർ മലപ്പുറം ജില്ലയിൽ നിന്നാണെന്നും ജോണി കൊച്ചുപറമ്പിൽ ആരോപിച്ചു"."
ഘ."വർഗ്ഗീയതയിൽ കുരുങ്ങുന്ന പ്രണയമോ? എന്ന ശീർ‍ഷകത്തിൽ എഴുതിയ ലേഖനത്തിൽ എഡിറ്റർ കുരിയാക്കോസ് മുണ്ടാടൻ ഇങ്ങനെ അഭിപ്രായപ്പെട്ടു:-"
അവലംബം.
&lt;templatestyles src="Reflist/styles.css" /&gt;

</doc>
<doc id="86326" url="https://ml.wikipedia.org/wiki?curid=86326" title="അനിമെ">
അനിമെ

 
ജപ്പാനിൽ നിർമ്മിക്കുന്ന അനിമേഷനാണ് അനിമെ (アニメ). 1917-ലാണ് ഇതിന്റെ ഉദ്ഭവം.
മാങ്ക(マンガ (ജാപ്പനീസ് കോമിക്) പോലെത്തന്നെ അനിമെക്കും ജപ്പാനു പുറമേ ലോകമെമ്പാടും ധാരാളം ആരാധകരുണ്ട്. ജപ്പാൻ, ചൈന, തെക്കൻ കൊറിയ, തായ്‌വാൻ, സിംഗപ്പൂർ, ഇന്തോനേഷ്യ തുടങ്ങിയ ഏഷ്യൻ രാജ്യങ്ങളിൽ വൻ ജനപ്രീതിയുള്ള അനിമെ ഓസ്ട്രേലിയ, യുണൈറ്റഡ് സ്റ്റേറ്റ്സ്, കാനഡ, യുണൈറ്റഡ് കിങ്ഡം, ഫ്രാൻസ്, നോർവേ, റഷ്യ, സ്വീഡൻ തുടങ്ങിയ പാശ്ചാത്യ രാജ്യങ്ങളിലും വ്യാപകമായിരിക്കുന്നു. കൈകൊണ്ട് വരച്ചതും കമ്പ്യൂട്ടർ ഉപയോഗിച്ച് വരച്ചതുമായ അനിമേകൾ ഇന്നുണ്ട്. ടെലിവിഷൻ പരമ്പരകൾ‍, ചലച്ചിത്രങ്ങൾ, വീഡിയോ ഗെയിമുകൾ‍, പരസ്യങ്ങൾ എന്നിവയിൽ അനിമെ വ്യാപകമായി ഉപയോഗിക്കപ്പെടുന്നു.
അനിമെയുടെ പിതാാവായി കണക്കാക്കുുന്നത് ഒസാമുമു തെസുക യെയയാണ്. 
അറ്റാക്ക് ഓൺ ടൈട്ടൻ, ഡെമൺ സ്ലേയർ തുടങ്ങിയവ പ്രശസ്തമായ ചില അനിമെ ആണ് .

</doc>
<doc id="86327" url="https://ml.wikipedia.org/wiki?curid=86327" title="Anime">
Anime



</doc>
<doc id="86329" url="https://ml.wikipedia.org/wiki?curid=86329" title="കെ. ബാലാജി">
കെ. ബാലാജി

 
ചലച്ചിത്രനിർമ്മാതാവും, നടനുമായിരുന്നു കെ. ബാലാജി. (ജനനം:1934 മരണം:2009, മെയ് 3) നായകനും, ഉപനായകനുമായി തമിഴിൽ അരങ്ങേറ്റം കുറിച്ച ബാലാജി മോഹൻലാലിന്റെ ഭാര്യാപിതാവ് കൂടിയാണ്. 1950-ൽ "ഔവ്വയാർ" എന്ന ചിത്രത്തിലൂടെയാണ് ബാലാജി ചലച്ചിത്രജീവിതത്തിലേക്കെത്തുന്നത്. ഏകദേശം 50-ഓളം ചിത്രങ്ങൾ ഇദ്ദേഹം നിർമ്മിച്ചിട്ടുണ്ട്. മലയാളത്തിൽ അദ്ദേഹം നിർമിച്ച "ജീവിതം, പ്രേമാഭിഷേകം" ഉൾപ്പെടെയുള്ള ചിത്രങ്ങൾ വൻ വിജയം കൈവരിച്ചവയായിരുന്നു. 2009 മെയ് 3-ന് ഹൃദയാഘാതം മൂലം മരണമടഞ്ഞു.
ജീവിതരേഖ.
1934-ലാണ് ബാലാജി ജനിച്ചത്. ഇദ്ദേഹത്തിറ്റ്നെ അച്ഛൻ കൃഷ്‌ണമാചാരിയും, അമ്മ ജാനകിയമ്മയുമാണ്. ബാലാജി പഠിച്ചതും വളർന്നതും ചെന്നൈയിലായിരുന്നു. എറണാകുളം നെടുങ്ങയിലും ഇദ്ദേഹത്തിന്‌ കുടുംബവേരുകൾ ഉണ്ട്.
1950-ൽ ജമിനി പ്രൊഡക്ഷൻസ്‌ നിർമിച്ച "ഔവ്വയാർ"‍ എന്ന തമിഴ്‌ ചിത്രത്തിൽ അഭിനയിച്ചുകൊണ്ടാണ് ബാലാജി അഭിനയരംഗത്തേക്കെത്തുന്നത്. പിന്നീട് ചെന്നൈയിലെ നരസു സ്റ്റുഡിയോവിൽ പ്രൊഡക്ഷൻ മാനേജരായി ജോലിയിൽ പ്രവേശിച്ചു. അവിടെ വെച്ചാണ് "നരസു" നിർമിച്ച "പ്രേമപാശം" എന്ന തമിഴ് ചിത്രത്തിൽ വേഷമണിയുന്നത്. ഈ ചിത്രത്തിൽ ഉപനായകന്റെ വേഷമായിരുന്നു ബാലാജിക്ക്. നടൻ ദുരൈരാജ്‌ നിർമിച്ച "വാനൈപിടിത്തവൾ ഭാഗ്യശാലി" എന്ന ചിത്രത്തിൽ നായകവേഷത്തിലും കെ. ബാലാജി അഭിനയിച്ചിട്ടുണ്ട്.
ശിവാജി ഗണേശനെ നായകനാക്കി ധാരാളം ചിത്രങ്ങൾ നിർമ്മിച്ചിട്ടുള്ള ബാലാജി. 1966-ലാണ് ആദ്യമായി ശിവാജി ഗണേശനെ നായകനാക്കി ചലച്ചിത്രമെടുക്കുന്നത്. കെ.ആർ. വിജയ നായികയായി അഭിനയിച്ച ഈ ചിത്രത്തിന്റെ പേര് "അണ്ണാവിൻ ആശൈ" എന്നായിരുന്നു. ഏകദേശം അൻപതോളം ചലച്ചിത്രങ്ങൾ അദ്ദേഹം നിർമിച്ചിട്ടുണ്ട്‌. ഇതിൽ "അണ്ണാവിൻ ആശൈ, തന്തൈ, എൻ അണ്ണൻ" തുടങ്ങിയ ചിത്രങ്ങൾക്ക്‌ അദ്ദേഹം രചനയും നിർവ്വഹിച്ചു. ഇദ്ദേഹത്തിന്റെ നിർമ്മാണക്കമ്പനിയായ സുജാത സിനി ആർട്‌സ്‌ ഒടുവിൽ നിർമിച്ച ചിത്രം അജിത്തിനെ നായകനാക്കിയുള്ള കിരീടം എന്ന തമിഴ് ചിത്രം ആയിരുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="86334" url="https://ml.wikipedia.org/wiki?curid=86334" title="ഹൈഡ്രജൻ ബോണ്ട്">
ഹൈഡ്രജൻ ബോണ്ട്



</doc>
<doc id="86335" url="https://ml.wikipedia.org/wiki?curid=86335" title="ജൂണിപർ നെറ്റ്വർക്സ്">
ജൂണിപർ നെറ്റ്വർക്സ്



</doc>
<doc id="86336" url="https://ml.wikipedia.org/wiki?curid=86336" title="നാടോടിക്കാറ്റ് (മലയാളചലച്ചിത്രം)">
നാടോടിക്കാറ്റ് (മലയാളചലച്ചിത്രം)



</doc>
<doc id="86343" url="https://ml.wikipedia.org/wiki?curid=86343" title="K. Balaji">
K. Balaji



</doc>
<doc id="86346" url="https://ml.wikipedia.org/wiki?curid=86346" title="ഇ. ഹരികുമാർ">
ഇ. ഹരികുമാർ

 
മലയാളത്തിലെ ഒരു നോവലിസ്റ്റും ചെറുകഥാകൃത്തുമായിരുന്നു ഇ. ഹരികുമാർ. ഒരുമാസത്തോളം ചികിത്സയ്ക്കായി ആശുപത്രിയിൽ കിടന്ന ശേഷം 2020 മാർച്ചുമാസം 23 തീയതി അർദ്ധരാത്രിയോടെ തന്റെ 77 ആം വയസ്സിൽ ഇദ്ദേഹം അന്തരിച്ചു.
ജീവിതരേഖ.
കവി ഇടശ്ശേരി ഗോവിന്ദൻ നായരുടേയും ഇ. ജാനകിഅമ്മയുടേയും മകനായി 1943 ജൂലൈ 13 ന്‌ പൊന്നാനിയിൽ ജനിച്ചു. പൊന്നാനി എ. വി. ഹൈസ്കൂൾ, കൽക്കട്ട സർവകലാശാല എന്നിവിടങ്ങളിൽ വിദ്യാഭ്യാസം. 1960 മുതൽ ഇന്ത്യയിലെ വിവിധ നഗരങ്ങളിൽ ജോലി ചെയ്തു.
കമ്പ്യൂട്ടർ ടൈപ്പ് സെറ്റിംഗ്, പുസ്തക പ്രസിദ്ധീകരണം എന്നീ മേഖലകളിൽ പ്രവർത്തിച്ചുവന്നിരുന്നു. ഹരികുമാറിന്റെ ആദ്യ കഥ "മഴയുള്ള രാത്രിയിൽ" 1962 ൽ പ്രസിദ്ധീകരിച്ചു.
9 നോവലുകളും 13 ചെറുകഥകളും ഹരികുമാറിന്റേതായുണ്ട്. ദിനോസോറിന്റെ കുട്ടി എന്ന ചെറുകഥ സമാഹാരത്തിന്‌ 1988 ൽ കേരള സാഹിത്യ അക്കാദമി പുരസ്കാരം ലഭിച്ചു. 1998 ലും 2004 ലും കേരള സാഹിത്യ അക്കാദമി അംഗമായിരുന്നിട്ടുണ്ട് ഹരികുമാർ.
അവലംബം.
&lt;templatestyles src="Reflist/styles.css" /&gt;

</doc>
<doc id="86347" url="https://ml.wikipedia.org/wiki?curid=86347" title="E. Harikumar">
E. Harikumar



</doc>
<doc id="86359" url="https://ml.wikipedia.org/wiki?curid=86359" title="ഫലം">
ഫലം

 
സസ്യശാസ്ത്രപരാമായി സസ്യങ്ങളിൽ പ്രജനനത്തിനായി കായ് രൂപത്തിൽ ഉണ്ടാവുന്ന ഭാഗമാണ് ഫലം. പൊതുവെ മാംസളമായ ആവരണത്തോടുകൂടിയതും കായ(കുരു) അകത്തുമായി കാണപ്പെടുന്നു. എല്ലാ സസ്യങ്ങളിലും ഇങ്ങനെ ആകണമെന്നില്ല. സാധാരണ ജീവിതത്തിൽ ഇവയെ പഴം എന്നും അറിയപ്പെടുന്നു. പാചകത്തിനുപയോഗിക്കുന്ന മധുരമില്ലാ‍ത്ത വെള്ളരി, മത്തങ്ങ, വെണ്ട, മുളക് ഇവയെയും ഫലം എന്നുതന്നെ പറയുന്നു. മധുരമുള്ള മാങ്ങ, ചക്ക, വാഴപ്പഴം എന്നിവയും ഇതിലുൾപ്പെടുന്നു. പഴുത്ത പാകമായ എന്ന അർത്ഥത്തിലും ഫലം ഉപയോഗിക്കുന്നു.
മംസളഫലങ്ങളും ശുഷകഫലങ്ങളും എന്ന് രണ്ടു തരം ഫലങ്ങളുണ്ട്. ശുഷകഫലങ്ങളിൽ സ്പുടനഫലങ്ങളും അസ്പുടനഫലങ്ങളുമുണ്ട്.
വർഗീകരണം.
ലഘു ഫലങ്ങൾ.
ഒരു പുഷ്പത്തിന്റെ അണ്ഡാശയം വളർന്ന് ഒരൊറ്റ ഫലം ഉണ്ടാകുന്നവയാണ് സരളഫലങ്ങൾ. ഉദാഹരണം: പേരയ്ക്ക, മാമ്പഴം. സരളഫലങ്ങൾ രണ്ടിനമുണ്ട്.
മാംസള ഫലങ്ങൾ.
ഫലം പാകമാകുമ്പോഴും അതിന്റെ ഫലകഞ്ചുകം മാംസളമായിത്തന്നെ നിലനിൽക്കുന്നവയാണ് മാംസള ഫലങ്ങൾ. മാമ്പഴം, ഓറഞ്ച്, വെള്ളരി.
ശുഷ്കഫലങ്ങൾ.
ഫലം പാകമാകുമ്പോൾ ജലാംശം കുറഞ്ഞ് ഫലകഞ്ചുകം ഉണങ്ങിയിരിക്കുന്നവയാണ് ശുഷ്കഫലങ്ങൾ. ഉദാഹരണം:പയർ, വെണ്ട, കടുക്.
പുഞ്ജഫലങ്ങൾ.
ഒരു പുഷ്പത്തിന്റെ ഒന്നിലധികം ജനിപർണങ്ങൾ സംയോജിതമായി ഉണ്ടാകുന്നവയാണ് പുഞ്ജഫലങ്ങൾ. ഉദാഹരണം:സ്ട്രോബറി.
സംയുക്തഫലങ്ങൾ.
ഒരു പൂക്കുലയിലെ പൂവുകളുടെ അണ്ഡാശയങ്ങളെല്ലാം ഒന്നായി ചേർന്ന് ഒരൊറ്റ ഫലമായി മാറുന്നതാണ് സഞ്ചിത ഫലങ്ങൾ. ഉദാഹരണം:ചക്ക, മൾബറി.

</doc>
<doc id="86361" url="https://ml.wikipedia.org/wiki?curid=86361" title="Fruit">
Fruit



</doc>
<doc id="86362" url="https://ml.wikipedia.org/wiki?curid=86362" title="വേട്ടയ്ക്കരമകൻ തെയ്യം">
വേട്ടയ്ക്കരമകൻ തെയ്യം



</doc>
<doc id="86366" url="https://ml.wikipedia.org/wiki?curid=86366" title="പ്രശ്നോപനിഷത്ത്">
പ്രശ്നോപനിഷത്ത്

 
 
ഭാരതീയദർശനത്തിലെ പ്രഖ്യാതരചനകളായ ഉപനിഷത്തുകളിൽ ഒന്നാണ് പ്രശ്നോപനിഷത്ത്. മാണ്ഡൂക്യം, മുണ്ഡകം എന്നീ ഉപനിഷത്തുകളെപ്പോലെ പ്രശ്നോപനിഷത്തും, അഥർവവേദവുമായി ബന്ധപ്പെട്ടിരിക്കുന്നു. പത്തു മുഖ്യ ഉപനിഷത്തുകളിൽ ഒന്നാണിത്. പിപ്പലാദൻ എന്ന ഋഷിയോട് വിദ്യാർത്ഥികൾ ചോദിക്കുന്ന ആത്മവിദ്യയെ സംബന്ധിച്ച ചോദ്യങ്ങളും അവയ്ക്കുള്ള മറുപടിയുമാണ് ഉപനിഷത്തിന്റെ ഉള്ളടക്കം. പ്രശ്നങ്ങളുടെ ഉപനിഷത്തായതുകൊണ്ടാണ് ഇതിന് പ്രശ്നോപനിഷത്തെന്ന് പേരുണ്ടായത്.
ഘടന.
പ്രശ്നോപനിഷത്തിന്റെ ഘടന താരതമ്യേന ലളിതമാണ്. ആറു വിദ്യാർത്ഥികൾ ഗുരുവിനെ സമീപിച്ച് ചോദിക്കുന്ന ആറുചോദ്യങ്ങളും അവയ്ക്കുള്ള മറുപടികളും ആയതു കൊണ്ട്, ഈ ഉപനിഷത്ത് "പ്രശ്നങ്ങൾ" എന്നറിയപ്പെടുന്ന ആറു ഖണ്ഡങ്ങളായി വിഭജിക്കപ്പെട്ടിരിക്കുന്നു. ഒന്നിനു പിറകേ ഒന്നായി ഉന്നയിക്കപ്പെടുന്ന ചോദ്യങ്ങൾ പരസ്പരം ബന്ധപ്പെട്ടവയാണ്. മുന്നോട്ടുപോകും തോറും ചോദ്യങ്ങൾ ആത്മവിദ്യയുടെ കൂടുതൽ ദുർഗ്രഹമായ തലങ്ങളെ സ്പർശിക്കുന്നു.
തുടക്കം.
പ്രശ്നോപനിഷത്തിന്റെ തുടക്കം നാടകീയമാണ്. നാടകീയതയിൽ ഇതിനെ വെല്ലാൻ കഠോപനിഷത്ത് മാത്രമേയുള്ളു. ഭരദ്വാജനായ സുകേശൻ, ശൈബ്യനായ സത്യകാമൻ, സൂര്യവംശജനായ ഗാർഗ്യൻ, അശ്വലന്റെ മകനായ കൗസല്യൻ, വിദർഭയിലെ ഭാർഗവൻ, കൃത്യന്റെ മകൻ കബന്ധി എന്നിവർ ദൈവജ്ഞാനം അന്വേഷിക്കാൻ തുടങ്ങി. അത് പകർന്നുതരാൻ കഴിയുന്നവൻ ഇദ്ദേഹമാണെന്നു പറഞ്ഞ് അവർ ഗുരു പിപ്പലാദനെ സമീപിച്ചു. തുടങ്ങും മുൻപ് ശുദ്ധിയിലും വിശ്വാസത്തിലും തപസ്സിലും ഒരു വർഷം തന്നോടൊപ്പം കഴിയാൻ ഗുരു അവരോടാവശ്യപ്പെട്ടു. അതിനു ശേഷം ചോദിക്കാനുള്ളതെല്ലാം ചോദിക്കാമെന്നും ഒന്നും മറച്ചുവയ്ക്കാതെ താൻ മറുപടി പറയാമെന്നും അദ്ദേഹം അവർക്ക് ഉറപ്പുകൊടുത്തു.
പ്രശ്നങ്ങളും മറുപടികളും‍.
ഒരു വർഷം കഴിഞ്ഞപ്പോൾ, ആ ശിഷ്യന്മാർ ഗുരുവിനോടു ചോദിച്ച ചോദ്യങ്ങൾ ഇവയായിരുന്നു.
കബന്ധി: "ഈ സൃഷ്ടികളൊക്കെ എവിടെനിന്ന് വന്നു?"
ഭാർഗവൻ: "ഏതൊക്കെ ദേവന്മാരാണ് ശരീരത്തെ താങ്ങി നിർത്തുന്നതും അതിൽ പ്രകടമാകുന്നതും? അവയിൽ ഏറ്റവും ശക്തമായത് ഏതാണ്?"
കൗസല്യൻ: "പ്രാണന്റെ ഉറവിടം ഏതാണ്? എങ്ങനെ അത് ശരീരത്തിൽ പ്രവേശിക്കുകയും, മരണസമയത്ത് വിട്ടുപോവുകയും ചെയ്യുന്നു? അകത്തും പുറത്തും ഉള്ളതിനെ അത് താങ്ങി നിർത്തുന്നതെങ്ങനെ?"
ഗാർഗ്യൻ: "(ഒരാൾ)ഉറങ്ങുമ്പോൾ ഉറങ്ങുന്നതും ഉണർച്ചയിൽ ഉണർന്നിരിക്കുന്നതും ആരാണ്? സ്വപ്നങ്ങൾ കാണുന്നതാരാണ്? സന്തുഷ്ടിയിൽ ആരാണ് സന്തോഷിക്കുന്നത്? ആരിലാണ് ഈ കഴിവുകളൊക്കെ കുടികൊള്ളുന്നത്?"
സത്യകാമൻ: ""ഓം" എന്ന അക്ഷരത്തിൽ ഉറച്ചവൻ, മരിക്കുമ്പോൾ ഏതു ലോകത്തിൽ എത്തിച്ചേരുന്നു?"
സുകേശൻ: ""പതിനാറു ശക്തികളുള്ള ആത്മാവിനെ അറിയാമോ" എന്ന് കോസലരാജകുമാരൻ ഹിരണ്യനാഭൻ എന്നോടു ചോദിച്ചു. നുണപറയുന്നവർ വേരോടെ ഉണങ്ങിപ്പോകുമെന്നതിനാൽ‍, എനിക്കറിയില്ലെന്നും, അറിയുമായിരുന്നെങ്കിൽ അവന് പറഞ്ഞു കൊടുക്കുമായിരുന്നെന്നും ഞാൻ മറുപടി പറഞ്ഞു. അതു കേട്ട് അവൻ, ഒന്നും മിണ്ടാതെ രഥത്തിൽ‍ കയറിപ്പോയി. അതുകൊണ്ട്, ആത്മാവിനെക്കുറിച്ച് എനിക്കു പറഞ്ഞുതരുക"
അവസാനം.
ഉപനിഷത്തിന്റെ അന്ത്യം മനോഹരവും പുരാതന ഭാരതത്തിലെ ഗുരുശിഷ്യപരമ്പരയുടെ ആർജ്ജവവും ശക്തിയും വെളിപ്പെടുത്തുന്നതുമാണ്. ആറുചോദ്യങ്ങൾക്കും മറുപടി പറഞ്ഞ പിപ്പലാദൻ, പരമാത്മതത്ത്വത്തെക്കുറിച്ച് തനിക്കറിയാവുന്നത് ഇത്രമാത്രമാണെന്ന് പറഞ്ഞ് നിർത്തുന്നു. ശിഷ്യന്മാരാകട്ടെ ഗുരുവിനെ ആരാധിച്ച് അദ്ദേഹത്തേയും ഗുരുപരമ്പരയേയും ഇങ്ങനെ വാഴ്ത്തി:-
കുറിപ്പുകൾ.
ക. പിപ്പലാദൻ എന്നതിന് പിപ്പലം(കാട്ടുകനി) തിന്നുന്നവൻ എന്നാണർത്ഥം.

</doc>
<doc id="86372" url="https://ml.wikipedia.org/wiki?curid=86372" title="Hydrogen bond">
Hydrogen bond



</doc>
<doc id="86373" url="https://ml.wikipedia.org/wiki?curid=86373" title="ഇറച്ചി">
ഇറച്ചി

 
ഭക്ഷണത്തിനായി ഉപയോഗിക്കുന്ന ജീവികളുടെ മാംസമാ‍ണ് ഇറച്ചി. ഭക്ഷണമായി കഴിക്കാവുന്ന പേശികളേയും ആന്തരാവയവങ്ങളെയും പ്രത്യേകമായി ഇറച്ചി എന്നു വിളിക്കുന്നു. എന്നാൽ അസ്ഥി, കൊഴുപ്പ് തുടങ്ങിയ മറ്റു മൃഗശരീരഭാഗങ്ങളും ഇറച്ചി എന്ന വാക്കിന്റെ സാമാന്യമായ അർത്ഥത്തിൽ ഉൾപ്പെടുന്നുണ്ടു്. എന്നാൽ സസ്യേതരമായ മത്സ്യം, മുട്ട തുടങ്ങിയവയെ ഇറച്ചിയായി സാധാരണ കണക്കാക്കാറില്ല.
ഇറച്ചിക്കോഴികൾ, ആടുമാടുകൾ, പന്നി, മുയൽ, താറാവ്, കാട, എമു തുടങ്ങിയ ജന്തുവർഗ്ഗങ്ങളെ ഭക്ഷ്യാവശ്യത്തിനുവേണ്ടി വ്യാവസായിക അടിസ്ഥാനത്തിലും വളർത്തുന്നുണ്ട്. ഇവ മാംസത്തിനുമാത്രമായി ഉതകുന്ന രീതിയിൽ പ്രത്യേകമായി വളർത്തുന്നു.
മാംസത്തിനെ ഓരോ മൃഗത്തിന്റേയും പേർ ചേർത്ത് (ഉദാ: പശുവിറച്ചി / പോത്തിറച്ചി / പന്നിയിറച്ചി) കൂടുതൽ കൃത്യമായി പറയാറുണ്ടു്. പോത്ത്, പശു തുടങ്ങിയ മൃഗങ്ങളുടെ ഇറച്ചിക്കു് പൊതുവായി മാട്ടിയിറച്ചി(beef ബീഫ്) എന്നു വിളിക്കുന്നു.
വെള്ള ഇറച്ചിയും ചുവന്ന ഇറച്ചിയും.
ഭക്ഷ്യയോഗ്യമായ മാംസത്തെ കോശഘടനയുടെ വ്യത്യാസമനുസരിച്ച് വെള്ള ഇറച്ചി, ചുവന്ന ഇറച്ചി എന്നിങ്ങനെ തരം തിരിക്കാറുണ്ടു്. ചുവന്ന ഇറച്ചിയുടെ അമിതമായ ഉപയോഗം ആരോഗ്യത്തിനു് താരതമ്യേന ദോഷകരമാണെന്നു് ചൂണ്ടിക്കാണിക്കപ്പെട്ടിട്ടുണ്ട്.[""]
പന്നിയിറച്ചി.
ഇറച്ചിയ്ക്കു വേണ്ടി മാത്രമായി മനുഷ്യൻ ഏറ്റവും ആദ്യം വളർത്തിത്തുടങ്ങിയ മൃഗങ്ങളിൽ ഒന്നാണു് പന്നികൾ. ക്രി.മു. 5000 മുതൽ പന്നിവളർത്തൽ ആരംഭിച്ചിരുന്നതായി തെളിവുകളുണ്ടു്.
ആഗോളതലത്തിൽ ഏറ്റവുമധികം ഭക്ഷിക്കപ്പെടുന്ന ഇറച്ചികളിൽ ഒന്നാണു് പന്നിമാംസം. പന്നിവർഗ്ഗത്തിൽ പെട്ട മൃഗങ്ങളുടെ ഇറച്ചി പല രാജ്യങ്ങളിലും ഒരു പ്രധാനപ്പെട്ട വിഭവമാണു്. ഉദാഹരണത്തിനു് ജർമ്മനിയിലെ ബവേറിയാ മേഖലയിലെ പരമ്പരാഗതഭക്ഷണങ്ങളിൽ വിശേഷപ്പെട്ടതായി കണക്കാക്കുന്ന ഒന്നാണു് പന്നിയുടെ കാൽമുട്ടിന്റെ ചുറ്റുമുള്ള അസ്ഥിയോടുകൂടിയ മാംസം. ഷ്വെയ്ൻഷാക്സ്, എയ്സ്ബെയ്ൻ തുടങ്ങിയ രൂപങ്ങളിൽ ഈ മാംസവിഭവം പ്രസിദ്ധമാണു്.
ഈസ്റ്റർ, വിഷുസംക്രാന്തി എന്നീ ആഘോഷക്കാലങ്ങളിൽ കേരളത്തിൽ പന്നിയിറച്ചി പല സമുദായങ്ങളിലും ഒരു ഭക്ഷ്യവിഭവമായി കണക്കാക്കുന്നു.
മതപരമായ വിശ്വാസങ്ങൾ.
ചില സമുദായങ്ങളും വിശ്വാസസംഹിതകളും പ്രത്യേക വർഗ്ഗങ്ങളിൽ പെട്ട ഇറച്ചികളോ എല്ലാ വിധത്തിലുമുള്ള ഇറച്ചികളോ നിഷിദ്ധമായി കണക്കാക്കുന്നു. ഉദാഹരണത്തിനു് ചില ഹിന്ദു സമുദായങ്ങളിലെ അംഗങ്ങൾ പൊതുവേ മാംസാഹാരം മൊത്തം നിഷിദ്ധമായി കണക്കാക്കുന്നുണ്ടു്. ഇസ്ലാം വിശ്വാസികൾക്കു് പന്നി, പട്ടി, ഉരഗവർഗ്ഗങ്ങൾ എന്നിവ മതപരമായിത്തന്നെ നിഷിദ്ധമാണു്. ജൂതന്മാര്ക്കിടയിലും ചില ക്രിസ്ത്യൻ വിഭാഗങ്ങളിലും (മിക്ക പൗരസ്ത്യ ഓർത്തോഡോക്സ്, ഒറിയന്റൽ ഓര്ത്തോഡോക്സ് വിഭാഗങ്ങളും സെവന്ത്ഡേ എഡവേന്റിസ്റ്റുകളും) പന്നിമാംസം നിഷിദ്ധം തന്നെ[""].
ഇറച്ചി ഉപയോഗിച്ച് പാകം ചെയ്യുന്ന ഭക്ഷണവിഭവങ്ങൾ.
ലോകത്തിന്റെ വിവിധഭാഗങ്ങളിൽ ഇറച്ചി വ്യത്യസ്തമായ രീതികളിൽ പാചകം ചെയ്തു് ഭക്ഷിക്കാറുണ്ടു്. കറിയായോ വരട്ടിയോ ബിരിയാണി,കട്‌ലറ്റ്, കബാബ് തുടങ്ങിയ വിവിധരൂപങ്ങളിലോ ഇറച്ചി ചേർത്ത് ഭക്ഷണം തയ്യാറാക്കുന്നതാണു് ഭാരതത്തിൽ പ്രചാരമുള്ള ശീലം. പിസ്സ, സോസേജ്, ഹാംബർഗർ, ഷവർമ്മ, സാൻഡ്‌വിച്ച് തുടങ്ങിയവയിലും ഇറച്ചി ഉൾപ്പെടുത്താറുണ്ടു്.
അവലംബം.
&lt;templatestyles src="Reflist/styles.css" /&gt;

</doc>
<doc id="86374" url="https://ml.wikipedia.org/wiki?curid=86374" title="Meat">
Meat



</doc>
<doc id="86383" url="https://ml.wikipedia.org/wiki?curid=86383" title="ഷാ നാമ">
ഷാ നാമ

 
പേർഷ്യൻ കവിയായ അബുൾ കാസിം ഫിർദോസി ക്രി.വ. 1000 നടുത്ത് രചിച്ച പദ്യകൃതിയാണ്‌ ഷാ നാമ (പേർഷ്യൻ: ). ഇറാന്റെ ദേശീയ ഇതിഹാസമാണിത്. ലോകത്തിന്റെ ആരംഭം മുതൽ ഏഴാം നൂറ്റാണ്ടിൽ നടന്ന ഇസ്‌ലാമികവിജയം വരെയുള്ള പേർഷ്യയുടെ പുരാണവും ചരിത്രവുമാണ്‌ ഈ കൃതിയിൽ പരാമർശിക്കപ്പെടുന്നത്. 
രാജാക്കന്മാരുടെ ഗ്രന്ഥം എന്നാണ് ഷാ നാമെ എന്ന വാക്കിനർത്ഥം. ഇസ്ലാമികകാലഘട്ടത്തിനുമുൻപുള്ള ഇറാനിലെ ഐതിഹ്യങ്ങളും കഥകളും അടങ്ങിയിരിക്കുന്ന ഈ കൃതി, ഫാഴ്സി ഭാഷയിലാണ് രചിച്ചിരിക്കുന്നത്. 60,000-ത്തോളം വരികൾ ഈ കാവ്യത്തിലുണ്ട്.
പ്രത്യേകതകൾ.
അറബി ഭാഷയുടെ കലർപ്പില്ലാതെ ഏതാണ്ട് പൂർണ്ണമായി പേർഷ്യനിൽത്തന്നെ രചിക്കപ്പെട്ട ഈ കൃതി അറബിയുടെ ശക്തമായ സ്വാധീനത്തിൽ നിന്ന് പേർഷ്യൻ ഭാഷയെ പുറത്തുകൊണ്ടുവരുന്നതിൽ പ്രധാന പങ്കു വഹിച്ചു. ഉദ്ഭവം മുതൽ അറബ് മുന്നേറ്റത്തിന്‌ കീഴടങ്ങുന്നതുവരെയുള്ള സൊറോസ്ട്രിയൻ മതത്തിന്റെ ചരിത്രം വിശദീകരിക്കുന്നു എന്നതിനാൽ സൊറോസ്ട്രിയൻ മതാനുയായികളും ഈ ഗ്രന്ഥത്തെ പ്രധാനമായി കരുതുന്നു.
ഷാ നാമെയിലെ കഥകൾ ഇന്നും ഇറാനിൽ വ്യാപകമായി പ്രചാരത്തിലുണ്ട്.
ഈ കൃതിയുടെ സചിത്രപ്രതികൾ പേർഷ്യയുടെ മിനിയേച്ചർ ചിത്രകലയ്ക്ക് ഉദാഹരണങ്ങളാണ്‌. ഇത്തരം അനേകം പ്രതികൾ ഇന്നും നിലനിൽക്കുന്നുണ്ട്. എന്നിരുന്നാലും, ഏറ്റവും പ്രശസ്തമായ രണ്ടെണ്ണമായ "ഹഫ്ട്ടൺ ഷാ നാമ", "മഹത്തായ മംഗോൾ ഷാ നാമ" എന്നിവ ഇരുപതാം നൂറ്റാണ്ടിൽ പേജുകളായി ഭാഗിക്കപ്പെടുകയും പ്രത്യേകവായി വിൽക്കപ്പെടുകയുമുണ്ടായി. അഗാ ഖാൻ മ്യൂസിയത്തിലുണ്ടായിരുന്ന ഹഫ്ട്ടൺ ഷാ നാമയുടെ ഒരു പേജ് 904,000 ഡോളറിന്‌ 2006-ൽ വിറ്റു. ഇറാനിലെ ഗുലിസ്താൻ കൊട്ടാരത്തിലുള്ള "ബയാസങ്ഹൊരി ഷാ നാമയുടെ" സചിത്രപ്രതി യുനെസ്കോ സാംസ്കാരികപൈതൃകവസ്തുക്കളുടെ മെമ്മറി ഓഫ് ദി വേൾഡ് രജിസ്റ്ററിൽ ഉൾപ്പെടുത്തിയിട്ടുണ്ട്.
ഫിർദോസി.
രചയിതാവായ അബുൾ കാസിം ഫിർദോസി, ഇറാനിലെ മശ്‌ഹദിനടുത്തുള്ള തുസ് എന്ന സ്ഥലത്താണ് ഇദ്ദേഹം ജനിച്ചത്. ഇവിടെത്തന്നെയാണ് ഇദ്ദേഹത്തെ ഖബറടക്കിയിരിക്കുന്നതും.
ഇദ്ദേഹം ഗസ്നിയിലെ മഹ്മൂദിന്റെ സഭയിലെ അംഗമായിരുന്നു. അതുകൊണ്ടുതന്നെ 1010-ൽ പൂർത്തിയാക്കിയ ഈ ഗ്രന്ഥം ഗസ്നവി സുൽത്താൻ മഹ്മൂദിനാണ് സമർപ്പിച്ചിരിക്കുന്നത്.
ഉള്ളടക്കം.
ഇറാനിയരും ഇറാന്റെ വടക്കുകിഴക്കൻ അതിർത്തിപ്രദേശമായ തുറാനിൽ വസിക്കുന്ന തുറാനികൾ എന്നു വിളിക്കപ്പെടുന്ന തുർക്കിക് വംശജരും തമ്മിലുള്ള പോരാട്ടമാണ് ഷാ നാമയിലെ പ്രധാന കഥാതന്തു[ക]. ഇറാനിയനായ റുസ്തം ആണ് ഷാനാമയിലെ കഥകളിലെ നായകൻ. തുറാനിയൻ രാജാവായ അഫ്രാസ്യാബ് ആണ് ഇതിൽ റുസ്തമിന്റെ എതിരാളിയായി ചിത്രീകരിക്കപ്പെട്ടിരിക്കുന്നത്.
ശകരേയും അവരുടെ ആവാസകേന്ദ്രമായ സിസ്താനേയും വളരെ പ്രാധാന്യത്തോടെ ഈ ഗ്രന്ഥത്തിൽ അവതരിപ്പിക്കുന്നു. സാൽ (zal)-ന്റെ പുത്രനും സാമിന്റെ പേരക്കുട്ടിയുമാണ് നായകനായ റുസ്തം ഇവർ സിസ്താന്റെ രാജാക്കന്മാരാണ്. അതുകൊണ്ടുതന്നെ റുസ്തം ശകവംശത്തിൽപ്പെട്ടവനാണെന്നും പറയുന്നുണ്ട്. സിമുർഘ് എന്ന ഒരു പക്ഷിയാണ് റുസ്തമിന്റെ പിതാവായ സാലിനെ വളർത്തിയത്. സാലിന്റെ ഭാര്യയും റുസ്തമിന്റെ മാതാവുമായിരുന്ന റുദാബ, കാബൂളിലെ രാജകുമാരിയായിരുന്നു. തുറാനിയരുടെ പ്രദേശത്ത് സ്ഥിതി ചെയ്യുന്ന സമൻ‌ഗാനിലെ രാജകുമാരിയെയായിരുന്ന താഹ്മിനെയായിരുന്നു റുസ്തം വിവാഹം ചെയ്തിരുന്നത്.
ഹിന്ദുകുഷിന് വടക്ക് സമൻ‌ഗാൻ എന്ന ഒരു പ്രദേശം ഇന്നുണ്ട്. ഫിർദോസി ഉദ്ദേശിച്ചിരിക്കുന്ന സമൻ‌ഗാൻ ഇതാണെങ്കിൽ, ഷാ നാമയിലെ പോരാട്ടം, സിസ്താനിലെ റുസ്തമിന്റെ കുടുംബവും, ഇന്നത്തെ വടക്കൻ അഫ്ഗാനിസ്താനിലും അതിനു വടക്കായുമുള്ള തുർക്കിക് വംശജരും തമ്മിലാണ്.
വായ്മൊഴിയായി പ്രചരിച്ചിരുന്നതും എഴുതപ്പെട്ടിട്ടുള്ളതുമായ കഥകൾ തന്റെ ഗ്രന്ഥത്തിൽ ഉപയോഗിച്ചിട്ടുണ്ടെന്ന് കാവ്യത്തിന്റെ ആമുഖത്തിൽ ത്തന്നെ ഫിർദോസി വ്യക്തമാക്കിയിട്ടുണ്ട്.
മറ്റു ഗ്രന്ഥങ്ങൾ.
പത്താം നൂറ്റാണ്ടിൽ ഷാ നാമെ എന്ന പേരിൽ തന്നെ നിരവധി ഗ്രന്ഥങ്ങൾ രചിക്കപ്പെട്ടിട്ടുണ്ട്. ഇറാനിയൻ സംസ്കാരത്തിന്റേയും സ്വാഭിമാനത്തിന്റേയും പ്രതിഫലനമാണ് ഈ ഗ്രന്ഥങ്ങൾ. ഷാ നാമകളെല്ലാം തന്നെ പുരാതന ഇറാനിയൻ രാജാക്കന്മാരുടെ കഥകൾ പറയുന്നു. മാത്രമല്ല ഇവയെല്ലാം മദ്ധ്യകാല പേർഷ്യൻ (പെഹൽ‌വി) ഗ്രന്ഥമായ ഖ്വതായ നാമക് (ഭരണാധികാരികളുടെ ഗ്രന്ഥം) എന്ന ഗ്രന്ഥത്തിൽ നിന്നും ആശയം ഉൾക്കൊണ്ടെഴുതപ്പെട്ടിട്ടുള്ളതാണ്.
കുറിപ്പുകൾ.
ക^ "ഗസ്നവി സാമ്രാജ്യത്തിന്റെ അധിപനായിരുന്ന ഗസ്നിയിലെ മഹ്മൂദ്, അദ്ദേഹം തുർക്കിക്ക് പാരമ്പര്യമുള്ളവനായിരുന്നെങ്കിൽ കൂടി, ഷാ നാമയുടെ ഒരു പ്രധാന പ്രോത്സാഹകനായിരുന്നു."
അവലംബം.
&lt;templatestyles src="Reflist/styles.css" /&gt;

</doc>
<doc id="86384" url="https://ml.wikipedia.org/wiki?curid=86384" title="Shahnameh">
Shahnameh



</doc>
<doc id="86386" url="https://ml.wikipedia.org/wiki?curid=86386" title="ജോൺ ലോക്ക്">
ജോൺ ലോക്ക്

 
പതിനേഴാം നൂറ്റാണ്ടിൽ ജീവിച്ചിരുന്ന ഒരു ഇംഗ്ലീഷ് ദാർശനികനായിരുന്നു ജോൺ ലോക്ക് (ഓഗസ്റ്റ് 29 1632 - ഒക്ടോബർ 28 1704). ആദ്യത്തെ ബ്രിട്ടീഷ് ആനുഭവികത്വവാദിയായി (empiricist) അദ്ദേഹത്തെ കണക്കാക്കുന്നു. സാമൂഹിക ഉടമ്പടി സിദ്ധാന്തത്തിലും അദ്ദേഹത്തിന്റെ പ്രധാന സംഭാവനകളുണ്ട്. വിജ്ഞാനശാസ്ത്രം, രാഷ്ട്രീയ തത്ത്വചിന്ത മുതലായവയുടെ വികസനത്തെ അദ്ദേഹം കാര്യമായി സ്വാധീനിച്ചു. വോൾട്ടയർ, റൂസ്സോ, സ്കോട്ടിഷ് ജ്ഞാനോദയചിന്തകർ, അമേരിക്കൻ വിപ്ലവകാരികൾ എന്നിവരിലും സ്വാധീനം ചെലുത്തി. ഈ സ്വാധീനം അമേരിക്കയുടെ സ്വാതന്ത്രപ്രഖ്യാപനത്തിൽ കാണാനാകും
മനസ്സിനെക്കുറിച്ചുള്ള ലോക്കിന്റെ സിദ്ധാന്തങ്ങൾ വ്യക്തിത്വത്തെക്കുറിച്ചുള്ള ആധുനികചിന്തകൾക്ക് വിത്തുപാകി. ഡെവിഡ് ഹ്യൂം, ഇമ്മാനുവേൽ കാന്റ്, റൂസ്സോ മുതലായ ശേഷകാലചിന്തകരുടെ കൃതികളിൽ ഇത് സുപ്രധാനസ്ഥാനം നേടുന്നു. സ്വബോധത്തിന്റെ നൈരന്തര്യമായി വ്യക്തിത്വത്തെ ആദ്യമായി നിർവ്വചിച്ചത് അദ്ദേഹമാണ്‌. ദെക്കാർത്തിന്റെ ദർശനത്തിൽ നിന്നും ക്രിസ്തീയ തത്ത്വചിന്തയിൽ നിന്നും വ്യത്യസ്തമായി, മനസ്സ് ശൂന്യമായ ഒരു സ്ലേറ്റാണെന്ന് (tabula rasa) അദ്ദേഹം പരികല്പന നടത്തി. അതായത്, മനുഷ്യർ ജനിക്കുന്നത് അന്തർഗ്ഗതങ്ങളില്ലാതെയാണ്‌. അനുഭവത്തിലൂടെ മാത്രമാണ്‌ ജ്ഞാനം ആർജ്ജിക്കപ്പെടുന്നത്
അവലംബം.
&lt;templatestyles src="Reflist/styles.css" /&gt;
കൂടുതൽ വായനയ്ക്ക്.
&lt;templatestyles src="Refbegin/styles.css" /&gt;
പുറത്തേയ്ക്കുള്ള കണ്ണികൾ.
 രചിച്ചതോ ഇദ്ദേഹത്തെ പറ്റിയുള്ളതോ ആയ മൗലിക കൃതികൾ വിക്കിഗ്രന്ഥശാലയിൽ ലഭ്യമാണ്.
സ്രോതസ്സുകൾ.
"

</doc>
<doc id="86387" url="https://ml.wikipedia.org/wiki?curid=86387" title="John Locke">
John Locke



</doc>
<doc id="86393" url="https://ml.wikipedia.org/wiki?curid=86393" title="മണക്കടവ് മഹാവിഷ്ണുക്ഷേത്രം">
മണക്കടവ് മഹാവിഷ്ണുക്ഷേത്രം



</doc>
<doc id="86394" url="https://ml.wikipedia.org/wiki?curid=86394" title="വിജ്ഞാനശാസ്ത്രം">
വിജ്ഞാനശാസ്ത്രം

 
വിജ്ഞാനശാസ്ത്രം അറിവിന്റെ സ്വഭാവത്തേയും, പരിധികളേയും പരിമിതികളേയും സംബന്ധിച്ച തത്ത്വചിന്താശാഖയാണ്. വിജ്ഞാനസിദ്ധാന്തം എന്നും അത് അറിയപ്പെടുന്നു. ഇംഗ്ലീഷിലെ എപ്പിസ്റ്റെമോളജി(epistemology) എന്ന സമാനപദം ഗ്രീക്ക് ഭാഷയിലെ അറിവ്, ശാസ്ത്രം എന്നർത്ഥങ്ങളുള്ള എപ്പിസ്റ്റേം, ലോഗോസ് എന്നീ പദങ്ങൾ ചേർന്നുണ്ടായതാണ്. വിജ്ഞാനശാസ്ത്രത്തിന്റെ പരിഗണനയിൽ വരുന്ന മുഖ്യപ്രശ്നങ്ങൾ താഴെപ്പറയുന്നവയാണ്:
ഈ രംഗത്തെ സം‌വാദങ്ങളിൽ ഏറെയും അറിവിന്റെ സ്വഭാവത്തെക്കുറിച്ചുള്ള ദാർശനികവിശകലനത്തിലും പരമാർത്ഥം, വിശ്വാസം, നീതീകരണം എന്നീ സങ്കല്പങ്ങളുമായി അതിനുള്ള ബന്ധത്തിലുമാണ് ശ്രദ്ധയൂന്നിയത്. അറിവിന്റെ ഉല്പാദനവിധികളും, അറിവിനെ സംബന്ധിച്ച അവകാശവാദങ്ങളുടെ വിശ്വസനീയതയും അതിന്റെ പരിഗണനയിൽ വരുന്ന മറ്റു വിഷയങ്ങളാണ്. 
ഇംഗ്ലീഷ് ഭാഷയിൽ എപ്പിസ്റ്റെമോളജി എന്ന വാക്ക് കൊണ്ടുവന്നത് സ്കോട്ട്‌ലൻഡുകാരൻ ചിന്തകൻ ജെയിംസ് ഫ്രെഡറിക് ഫെറിയർ ആണ്(1808–1864).

</doc>
<doc id="86397" url="https://ml.wikipedia.org/wiki?curid=86397" title="Epistemology">
Epistemology



</doc>
<doc id="86407" url="https://ml.wikipedia.org/wiki?curid=86407" title="Psychology">
Psychology



</doc>
<doc id="86408" url="https://ml.wikipedia.org/wiki?curid=86408" title="Republic">
Republic



</doc>
<doc id="86410" url="https://ml.wikipedia.org/wiki?curid=86410" title="Organism">
Organism



</doc>
<doc id="86412" url="https://ml.wikipedia.org/wiki?curid=86412" title="El Niño-Southern Oscillation">
El Niño-Southern Oscillation



</doc>
<doc id="86413" url="https://ml.wikipedia.org/wiki?curid=86413" title="Cotton">
Cotton



</doc>
<doc id="86414" url="https://ml.wikipedia.org/wiki?curid=86414" title="Information">
Information



</doc>
<doc id="86415" url="https://ml.wikipedia.org/wiki?curid=86415" title="Tang Dynasty">
Tang Dynasty



</doc>
<doc id="86416" url="https://ml.wikipedia.org/wiki?curid=86416" title="Ludwig Wittgenstein">
Ludwig Wittgenstein



</doc>
<doc id="86422" url="https://ml.wikipedia.org/wiki?curid=86422" title="ബൃഹദാരണ്യകോപനിഷത്ത്">
ബൃഹദാരണ്യകോപനിഷത്ത്

 
പുരാതനഭാരതത്തിലെ ദാർശനിക രചനകളായ ഉപനിഷത്തുകളിൽ ഏറ്റവും പ്രധാനപ്പെട്ട ഒന്നാണ് ബൃഹദാരണ്യകോപനിഷത്ത്. ബൃഹദ് എന്ന വിശേഷണത്തിനൊത്തുപോകും വിധം, ഉള്ളടക്കത്തിന്റെ വൈവിദ്ധ്യത്തിലും വലിപ്പത്തിലും മറ്റ് മുഖ്യ ഉപനിഷത്തുകളെയെല്ലാം ഇത് അതിലംഘിക്കുന്നു. ഛാന്ദോഗ്യം ഒഴിച്ചുള്ള മുഖ്യ ഉപനിഷത്തുകളെല്ലാം ചേർന്നാലുള്ളതിലും കൂടുതൽ ഇതിനു വലിപ്പമുണ്ട്. ഗദ്യരൂപത്തിൽ എഴുതപ്പെട്ടിരിക്കുന്ന ബൃഹദാരണ്യകം, ഏറ്റവും പഴക്കം ചെന്ന ഉപനിഷത്തുകളിൽ ഒന്നായി കരുതപ്പെടുന്നു. രാധാകൃഷ്ണനെപ്പോലുള്ള വ്യാഖ്യാതാക്കൾ ഇതിനെ ഏറ്റവും പ്രധാനപ്പെട്ട ഉപനിഷത്തെന്നു വിശേഷിപ്പിച്ചു. അരോബിന്ദോ ഇതിനെ ഏറ്റവും ദുർഗ്രഹവും അർത്ഥഗംഭീരവുമായ ഉപനിഷത്തായി വിലയിരുത്തി. 
പേരിൽ ആരണ്യകം എന്നുണ്ടെങ്കിലും സാങ്കേതികാർത്ഥത്തിൽ ഒരു മുഴു ആരണ്യകമല്ല ഇത്. വാജസനേയി സംഹിത എന്നുകൂടി അറിയപ്പെടുന്ന ശുക്ലയജുർവേദവുമായി ബന്ധപ്പെട്ട ശതപഥബ്രാഹ്മണത്തിനൊടുവിലുള്ള ആരണ്യകത്തിന്റെ അവസാനഭാഗമാണിത്.
ഘടന.
ആറദ്ധ്യായങ്ങളായാണ് ഈ ഉപനിഷത്തിൽ ഉള്ളത്. ഓരോ അദ്ധ്യായത്തേയും ബ്രാഹ്മണങ്ങൾ എന്നറിയപ്പെടുന്ന ഉപവിഭാഗങ്ങളായും തിരിച്ചിരിക്കുന്നു. എല്ലാ അദ്ധ്യായങ്ങളിലുമായി 47 ബ്രാഹ്മണങ്ങളാണുള്ളത്. ഇങ്ങനെയല്ലാതെ, ഉള്ളടക്കത്തെ അടിസ്ഥാനപ്പെടുത്തി, ഈ ഉപനിഷത്തിനെ മൊത്തം മൂന്നു കാണ്ഡങ്ങളായി തിരിക്കുകയും പതിവുണ്ട്. ഈ വിഭജനത്തിൽ, ഓരോ കാണ്ഡത്തിലും ഈരണ്ടദ്ധ്യായങ്ങൾ വീതമാണുള്ളത്. ആദ്യത്തെ രണ്ടദ്ധ്യായങ്ങളെ മധുകാണ്ഡം എന്നും, മൂന്നും നാലും അദ്ധ്യായങ്ങളെ മുനികാണ്ഡമെന്നും, ഒടുവിലത്തെ രണ്ടദ്ധ്യായങ്ങളെ ഖിലകാണ്ഡം എന്നും വിളിക്കുന്നു.
ഉള്ളടക്കം.
ഉപനിഷൽലോകത്തിലെ തത്ത്വാന്വേഷണത്തിന്റെ പ്രസിദ്ധമായ നാടകീയ മുഹൂർത്തങ്ങളിൽ പലതും ബൃഹദാരണ്യകത്തിലാണ്. ഭാരതീയചിന്തയിലെ മേധാശക്തികളിൽ ഒരാളായ യാജ്ഞവൽക്യൻ ഈ ഉപനിഷത്തിൽ നിറഞ്ഞു നിൽക്കുന്നു. രാഷ്ട്രനീതിയിലും തത്ത്വാന്വേഷണത്തിലും ഒരുപോലെ വ്യാപരിച്ചിരുന്ന ജനകമഹാരാജാവ് ഇതിൽ സത്യാന്വേഷിയെന്നതിനൊപ്പം തത്ത്വാന്വേഷണസംഗമങ്ങളുടെ സംഘാടകനും അദ്ധ്യക്ഷനും കൂടി ആയി പ്രത്യക്ഷപ്പെടുന്നു. യാജ്ഞവൽക്യന്റെ പത്നി മൈത്രേയി, വാചഹ്നുവിന്റെ പുത്രി ഗാർഗ്ഗി തുടങ്ങിയ മഹിളകളേയും ഈ ഉപനിഷത്തിലെ ആത്മവിദ്യാപ്രേമികൾക്കിടയിൽ കാണാം. 
യാഗാശ്വം.
സൃഷ്ടപ്രപഞ്ചത്തെ ഒരു കൂറ്റൻ യാഗാശ്വമായി സങ്കല്പ്പിക്കുന്ന ഗംഭീരവർണ്ണനയോടെയാണ് ബൃഹദാരണ്യകോപനിഷത്തിന്റെ തുടക്കം. ആ വർണ്ണന ഇങ്ങനെയാണ്:-
യാഗാശ്വത്തിന്റെ വർണ്ണന പ്രത്യക്ഷപ്പെടുന്ന ഒന്നാം അദ്ധ്യായത്തിൽ തന്നെയാണ് അസതോ മാ സദ് ഗമയ, തമസോ മാ ജ്യോതിർഗമയ, മൃത്യോർ മാ അമൃതം ഗമയ എന്ന പ്രസിദ്ധമായ പ്രാർത്ഥനയും ഉള്ളത്. അഹം ബ്രഹ്മാസ്മി എന്ന മഹാവാക്യവും ഈ അദ്ധ്യായത്തിൽ തന്നെയാണ്.
മൈത്രേയി.
ഗൃഹസ്ഥാശ്രമം ഉപേക്ഷിച്ച് സംന്യാസം സ്വീകരിക്കാൻ തീരുമാനിച്ച യാജ്ഞവൽക്യ മഹർഷി സമ്പത്തെല്ലാം പത്നിമാരായ മൈത്രേയിക്കും കാത്യായനിക്കുമിടയിൽ വിഭജിച്ചു നൽകാൻ തീരുമാനിക്കുന്നത് രണ്ടാം അദ്ധ്യായം നാലാം ബ്രാഹ്മണത്തിൽ കാണാം. അമർത്ത്യത നൽകാത്ത ഭൗതികസമ്പത്തിനെ കാര്യമാക്കാതിരുന്ന മൈത്രേയി യാജ്ഞവൽക്യനിൽ നിന്ന് നേടാനാഗ്രഹിച്ചത് സമ്പത്തിനു പകരം ആത്മജ്ഞാനമാണ്. പത്നിയുടെ തെരഞ്ഞെടുപ്പിൽ പ്രീതനായ അദ്ദേഹം അവർക്ക് പ്രേമപൂർവം പകർന്നുകൊടുക്കുന്ന ജ്ഞാനോപദേശമാണ് തുടർന്ന്.
ഏറ്റവും വലിയ ജ്ഞാനി.
മൂന്നാം അദ്ധ്യായത്തിന്റെ പശ്ചാത്തലം വിദേഹരാജാവായ ജനകൻ ഏറെ ദാനധർമ്മങ്ങളോടെ നടത്തിയ ഒരു യാഗമാണ്. കുരു-പാഞ്ചാലദേശങ്ങളിലെ അനേകം ജ്ഞാനികൾ അതിൽ പങ്കെടുക്കാൻ എത്തിയിരുന്നു. രാജാവ്, കൊമ്പുകൾക്കു നടുവിൽ പത്തു സ്വർണ്ണനാണയങ്ങൾ വീതം കെട്ടിത്തൂക്കിയിരുന്ന ആയിരം പശുക്കളെ കൊണ്ടുവന്നിട്ട്, അവിടെ കൂടിയിരുന്നവരിൽ ഏറ്റവും വലിയ ജ്ഞാനിക്ക് അവകാശപ്പെട്ടവയാണ് അവയെന്നറിയിച്ചു. ഇതുകേട്ട് മറ്റുള്ളവർ നിശ്ശബ്ദരായിരുന്നപ്പോൾ, യാജ്ഞവൽക്യൻ ശിഷ്യൻ സാമശ്രവനോട്, പശുക്കളെ തന്റെ വീട്ടിലേയ്ക്ക് തെളിക്കാൻ ആവശ്യപ്പെട്ടു. ഗുരുവിനെ പുകഴ്ത്തിയശേഷം ശിഷ്യൻ പശുക്കളെ തെളിച്ചുനടന്നപ്പോൾ, മറ്റു വിദ്വാന്മാരുടെ രോഷം ജ്വലിച്ചു. "ഏറ്റവും വലിയ ജ്ഞാനിയായി സ്വയം കരുതുന്നോ?" എന്ന് രാജപുരോഹിതനായ അശ്വലൻ ചോദിച്ചപ്പോൾ യാജ്ഞവൽക്യൻ കൊടുത്ത മറുപടി ഇതായിരുന്നു: 
പിന്നെ സദസ്സിലെ വിദ്വാന്മാർ ഓരോരുത്തരായി യാജ്ഞവൽക്യനോട് ചോദ്യങ്ങൾ ചോദിക്കാൻ തുടങ്ങി. വാചഹ്നുവിന്റെ മകൾ ഗാർഗ്ഗി എന്ന വിദുഷി ഉൾപ്പെടെ ഏറെപ്പേരുടെ ചോദ്യങ്ങൾക്കു യാജ്ഞവൽക്യൻ മറുപടി പറഞ്ഞു. ഒടുവിൽ രണ്ടു ചോദ്യങ്ങൾ കൂടി മാത്രം തനിക്കു ചോദിക്കാനുണ്ടെന്നു പറഞ്ഞ് ഗാർഗ്ഗി എഴുന്നേറ്റു. അവയ്ക്ക് മറുപടി കിട്ടിയാൽ പിന്നെ യാജ്ഞവൽക്യനോട് തർക്കിച്ചിട്ടു കാര്യമില്ല എന്നായിരുന്നു അവരുടെ നിലപാട്. മുകളിലും താഴെയും ഭൂതത്തിലും ഭാവിയിലും ഉള്ളതിനെല്ലാം ഊടും പാവുമായിരിക്കുന്നത് എന്താണ് എന്നായിരുന്നു ആദ്യത്തെ ചോദ്യം. 'ആകാശം'(space) എന്ന് യാജ്ഞവൽക്യൻ മറുപടി പറഞ്ഞു. ആകാശം നിലകൊള്ളുന്നതെന്തിൽ എന്നായി അടുത്ത ചോദ്യം. അതിനു മറുപടിയായി യാജ്ഞവൽക്യൻ അക്ഷരബ്രഹ്മത്തെക്കുറിച്ചു പറഞ്ഞു. അതോടെ ഗാർഗ്ഗി യാജ്ഞവൽക്യന്റെ മേധാവിത്വം അംഗീകരിച്ചു കൊടുത്തു.
ദൈവങ്ങളുടെ എണ്ണം.
യാജ്ഞവൽക്യനോട് രസകരമായ മറ്റൊരു ചോദ്യം ചോദിച്ചത് ശകലന്റെ മകനായ വിദഗ്ദ്ധനാണ്. എത്ര ദൈവങ്ങളുണ്ട് എന്നായിരുന്നു അയാളുടെ ചോദ്യം. ആ സംഭാഷണം ഇങ്ങനെ പോയി:-
 ആകെ എത്ര ദൈവങ്ങളുണ്ട്?
ശരി, പക്ഷേ എത്ര ദൈവങ്ങളാണ് ഉള്ളത്?
സമ്മതിച്ചു, പക്ഷേ ദൈവങ്ങൾ എത്രയാണുള്ളത്?
ശരി, പക്ഷേ എത്ര ദൈവങ്ങളാണുള്ളത്?
ഉവ്വ്, പക്ഷേ ആകെ എത്ര ദൈവങ്ങളുണ്ട്?
ശരി, പക്ഷേ എത്ര ദൈവങ്ങളുണ്ട്?
യാജ്ഞവൽക്യനും ജനകനും.
ഇന്ന് ഒന്നും ഉരിയാടുകയില്ലെന്ന തീരുമാനവുമായി യാജ്ഞവൽക്യൻ ഒരു ദിവസം ജനകന്റെ അടുത്തെത്തുന്നതോടെയാണ് നാലാമദ്ധ്യായം തുടങ്ങുന്നത്. എന്നാൽ രാജാവ് ഋഷിയെ മൗനമായിരിക്കാൻ അനുവദിച്ചില്ല. പഴയ ഒരു പ്രതിജ്ഞ അനുസമരിപ്പിച്ച്, തനിക്ക് സംശയനിവാരണം വരുത്താൻ അദ്ദേഹം യാജ്ഞവൽക്യനെ നിർബ്ബന്ധിച്ചപ്പോൾ ഋഷി വഴങ്ങി. സംഭാഷണം മുന്നോട്ടുപോയത് ഇങ്ങനെയാണ്:-
 "മനുഷ്യന്റെ വെളിച്ചമെന്താണ്"?
"സൂര്യൻ അസ്തമിക്കുമ്പോൾ, മനുഷ്യന്റെ വെളിച്ചമെന്താണ്?"
"സൂര്യചന്ദ്രന്മാർ അസ്തമിച്ചിരിക്കുമ്പോൾ, മനുഷ്യന്റെ വെളിച്ചം എന്താണ്?"
"സൂര്യചന്ദ്രന്മാർ അസ്തമിച്ചിരിക്കുകയും അഗ്നി അണഞ്ഞുപോവുകയും ചെയ്യുമ്പോൾ മനുഷ്യന്റെ വെളിച്ചം എന്താണ്?"
"സൂര്യചന്ദ്രന്മാർ അസ്തമിച്ചിരിക്കുകയും അഗ്നി അണഞ്ഞുപോവുകയും ആരും ഒന്നും ഉരിയാടാതിരിക്കുകയും ചെയ്യുമ്പോൾ, എന്താണ് നമ്മുടെ വെളിച്ചം?"
"ആത്മാവ് എന്താണ്" എന്നാണ് ജനകൻ പിന്നെ ചോദിച്ചത്. മറുപടിയായി, ആത്മതത്ത്വത്തെക്കുറിച്ച് ഋഷി രാജാവിനു നൽകുന്ന ദീർഘമായ ഉപദേശമാണ് നാലാമദ്ധ്യായത്തിൽ തുടർന്നുള്ളത്.
ഇടിനാദം പറയുന്നത്.
ബൃഹദാരണ്യകത്തിന്റെ ആറദ്ധ്യായങ്ങളിൽ ഒടുവിലത്തെ രണ്ടദ്ധ്യായങ്ങൾ ഖിലകാണ്ഡം എന്നറിയപ്പെടുന്നു. ഖിലം എന്നതിന് അനുബന്ധമായുള്ളത്, കൂട്ടിച്ചേർക്കപ്പെട്ടത് എന്നൊക്കെയാണർത്ഥം. ഉപനിഷത്തുകളുടെ പൊതുചൈത്യന്യവുമായി ഇണങ്ങിപ്പോകാത്ത ഭാഗങ്ങൾ ഉൾക്കൊള്ളുന്ന ഖിലകാണ്ഡം ബൃഹദാരണ്യകത്തിൽ പിന്നീട് കൂട്ടിച്ചേർക്കപ്പെട്ടതാണെന്ന് വാദമുണ്ട്. എങ്കിലും വളരെ വിലമതിക്കപ്പെടുന്ന ചില ഖണ്ഡങ്ങൾ ഈ അദ്ധ്യായങ്ങളിലും ഉണ്ട്. ദേവന്മാരും അസുരന്മാരും മനുഷ്യരും അവരുടെ സ്രഷ്ടാവായ പ്രജാപതിയുടെ അടുത്ത് വിദ്യ അഭ്യസിച്ച് കഴിഞ്ഞപ്പോൾ അന്തിമ ഉപദേശം ആവശ്യപ്പെട്ട കഥ രസകരമാണ്:-
 ദേവന്മാർ പ്രജാപതിയോടപേക്ഷിച്ചു: "പിതാവേ, ഞങ്ങളെ പഠിപ്പിച്ചാലും."
അവർക്ക് ഏകാക്ഷരത്തിൽ "ദ" എന്നു മറുപടി കൊടുത്തിട്ട് പ്രജാപതി ചോദിച്ചു: "മനസ്സിലായോ?"
ഉവ്വ്, അങ്ങ് പറഞ്ഞത് ദമ്യത - "ആത്മനിയന്ത്രണം ശീലിക്കുക" എന്നാണ്. 
അപ്പോൾ പ്രജാപതി പറഞ്ഞു: "നിങ്ങൾ ശരിയായി മനസ്സിലാക്കി."
പിന്നെ, മനുഷ്യർ പ്രജാപതിയോടപേക്ഷിച്ചു: "പിതാവേ, ഞങ്ങളെ പഠിപ്പിച്ചാലും."
അവർക്ക് ഏകാക്ഷരത്തിൽ "ദ" എന്നു മറുപടി കൊടുത്തിട്ട് പ്രജാപതി ചോദിച്ചു: "മനസ്സിലായോ?"
ഉവ്വ്, അങ്ങ് പറഞ്ഞത് ദത്ത - "ദാനം ശീലിക്കുക" എന്നാണ്.
അപ്പോൾ പ്രജാപതി പറഞ്ഞു: "നിങ്ങൾ ശരിയായി മനസ്സിലാക്കി."
ഒടുവിൽ, അസുരന്മാർ പ്രജാപതിയോടപേക്ഷിച്ചു: "പിതാവേ, ഞങ്ങളെ പഠിപ്പിച്ചാലും."
അവർക്ക് ഏകാക്ഷരത്തിൽ "ദ" എന്നു മറുപടി കൊടുത്തിട്ട് പ്രജാപതി ചോദിച്ചു: "മനസ്സിലായോ?"
ഉവ്വ്, അങ്ങ് പറഞ്ഞത് ദയധ്വം - "ദയ ശീലിക്കുക" എന്നാണ്. 
അപ്പോൾ പ്രജാപതി പറഞ്ഞു: "നിങ്ങൾ ശരിയായി മനസ്സിലാക്കി."
ആകാശത്തിലെ ഇടിനാദത്തിൽ കേൾക്കുന്നത്,
പ്രജാപതിയുടെ ഈ ഉപദേശത്തിന്റെ ആവർത്തനമാണ്: ദ! ദ!ദ!
ഇരുപതാം നൂറ്റാണ്ടിലെ പ്രസിദ്ധ ഇംഗ്ലീഷ് കവി ടി.എസ്. ഇലിയറ്റിന്റെ "തരിശുഭൂമി" (Waste Land) എന്ന കവിതയുടെ "ഇടിവെട്ട് പറഞ്ഞത്"(What the thunder said) എന്ന അന്തിമഖണ്ഡത്തിന്റെ സമാപ്തി, ഈ ഉപനിഷൽഭാഗത്തെ ആശ്രയിച്ചാണ്.
കുറിപ്പുകൾ.
ക. "ഓമലേ, എന്നും എനിക്ക് പ്രിയയായിരുന്ന നീ ഇപ്പോൾ എനിക്ക് പ്രിയമായത് പറയുന്നു. വരൂ, ഇരിക്കൂ. ഞാൻ വിവരിച്ചു പറഞ്ഞുതരാം. പറയുമ്പോൾ അർത്ഥം ധ്യാനിക്കുക" എന്നാണ് യാജ്ഞവൽക്യൻ മൈത്രേയിയോട് പറയുന്നത്.
ഖ. "I salute the wisest, but I want those cows." എന്നാണ് ഏകനാഥ് ഈശ്വരന്റെ ഇംഗ്ലീഷ് പരിഭാഷ
ഗ. "തരിശുഭൂമി" സമാപിക്കുന്നത് "ദത്ത, ദയധ്വം, ദമ്യത; ശാന്തി! ശാന്തി! ശാന്തി!" ("Datta. Dayadhvam. Damyata; Shantih Shantih Shantih") എന്നാണ്.

</doc>
<doc id="86423" url="https://ml.wikipedia.org/wiki?curid=86423" title="യൂറോപ്">
യൂറോപ്



</doc>
<doc id="86427" url="https://ml.wikipedia.org/wiki?curid=86427" title="ഈശാവാസ്യോപനിഷദ്">
ഈശാവാസ്യോപനിഷദ്



</doc>
<doc id="86428" url="https://ml.wikipedia.org/wiki?curid=86428" title="പ്രശ്നോപനിഷദ്">
പ്രശ്നോപനിഷദ്



</doc>
<doc id="86433" url="https://ml.wikipedia.org/wiki?curid=86433" title="ദഹനം (വിവക്ഷകൾ)">
ദഹനം (വിവക്ഷകൾ)



</doc>
<doc id="86437" url="https://ml.wikipedia.org/wiki?curid=86437" title="സ്ഫടികം">
സ്ഫടികം

 
ദൃഢതയുള്ളതും എളുപ്പത്തിൽ പൊട്ടുന്നതും പ്രകാശത്തെ കടത്തിവിടുന്ന ഒരു ഖരപഥാർത്ഥമാണ് സ്ഫടികം. സാധാരണയായി ജനാലകൾക്കും, കുപ്പികൾ നിർമ്മിക്കുന്നതിനും, കണ്ണടകളായും ഉപയോഗിക്കുന്നു. ഉദാഹരണങ്ങളായി സോഡാ ലൈം ഗ്ലാസ് (soda-lime glas), ബോറോസിലിക്കേറ്റ് ഗ്ലാസ് (borosilicate glass), അക്രിലിക്ക് ഗ്ലാസ്(acrylic glass) മുതലായവ. പക്ഷേ ഇവ കൂടാതെ മറ്റ് തരത്തിലുള്ള സ്ഫടികങ്ങൾ ലഭ്യമാണ്. അടങ്ങിയിരിക്കുന്ന രാസ പഥാർത്ഥങ്ങളും, അവയുടെ അനുപാതവുമനുസരിച്ച് ഇവയുടെ സ്വഭാവ സവിശേഷതകളിൽ മാറ്റം വരാം.
സ്ഫടികം ജൈവമല്ലാത്തതും സങ്കരവും പ്രത്യേക പ്രക്രിയയിലൂടെ തണുപ്പിച്ച് പരലുകളായി രൂപാന്തരപ്പെടാതെ ഖരാവസ്ഥയിലെത്തിച്ചേരുന്നതുമായ വസ്തുവാണ്. മിക്ക സ്ഫടികങ്ങളിലും സിലിക്ക എന്ന ഘടകം അടങ്ങിയിരിക്കും.
ചരിത്രം.
റോമൻ സ്ഫടികം.
റോമാസാമ്രാജ്യത്തിൻറെ പ്രതാപ കാലമായിരുന്ന ക്രിസ്തുവർഷം 200-ാം ആണ്ട് സ്ഫടിക നിർമ്മാണത്തിൻറേയും സുവർണ്ണകാലമായിരുന്നു.
റോമിലെങ്ങും സ്ഫടിക നിർമ്മാണം ഒരു തൊഴിലായി വളർന്നു. റോമാക്കാരുടെ അധീനതയിലുണ്ടായിരുന്ന ഈജിപ്ത്, ഗ്രീസ്, സിറിയ, ഇറ്റലി എന്നീ രാജ്യങ്ങളിലും സ്ഫടിക വ്യവസായം ഏറെ വളർച്ച നേടി.
സ്ഫടിക നിർമ്മാണം.
സ്ഫടികത്തിൻറെ അവശ്യഘടകങ്ങളിലൊന്നാണ് സോഡ അല്ലെങ്കിൽ പൊട്ടാഷ്. ഉരുകിയ സ്ഫടികം തണുത്താൽ ഉറച്ച് കല്ലുപോലെ കടുപ്പമുള്ളതാകും.
അവലംബം.
 

</doc>
<doc id="86438" url="https://ml.wikipedia.org/wiki?curid=86438" title="Glass">
Glass



</doc>
<doc id="86450" url="https://ml.wikipedia.org/wiki?curid=86450" title="Karamana">
Karamana



</doc>
<doc id="86451" url="https://ml.wikipedia.org/wiki?curid=86451" title="C.N. Karunakaran">
C.N. Karunakaran



</doc>
<doc id="86452" url="https://ml.wikipedia.org/wiki?curid=86452" title="K. Karunakaran">
K. Karunakaran



</doc>
<doc id="86454" url="https://ml.wikipedia.org/wiki?curid=86454" title="രൺവീർ സേന">
രൺവീർ സേന

 
ബീഹാറിലെ സവർണ്ണ ഹിന്ദുജന്മികളായ ഭൂമിഹർമാരുടെ കീഴിലുള്ള ഒരു സായുധ ഭീകര സംഘടനയാണ് രൺവീർ സേന. ഉത്തർ പ്രദേശ്, ബീഹാർ , ഝാർഖണ്ഡ്‌, മദ്ധ്യപ്രദേശിലെ ബുണ്ടേൽഖണ്ട് എന്നിവിടങ്ങളിലുള്ള സവർണ്ണ ഹിന്ദുബ്രാഹ്മണന്മാരായ ഭൂജന്മിമാരാണ് ഭൂമിഹർ എന്നറിയപ്പെടുന്നത്. താഴ്ന്ന ജാതിക്കാരായ ദളിതർക്കെതിരെ നടത്തപ്പെട്ട അക്രമങ്ങളുടേയും മനുഷ്യാവകശ ധ്വംസനങ്ങളുടേയും പേരിൽ ഭൂമിഹർമാരുടെ കീഴിലുള്ള രൺവീർ സേന ശ്രദ്ധിക്കപ്പെട്ടു. ഇക്കാരണം കൊണ്ടുതന്നെ ഭാരത സർക്കാർ രൺവീർ സേനയെ ഭീകര സംഘടനകളുടെ പട്ടികയിലുൾപ്പെടുത്തി.
ചരിത്രം.
1994-ൽ ബീഹാറിലെ ബോജ്പൂർ ജില്ലയിൽ രൂപം കൊണ്ട രൺവീർ സേനയെ ദളിതർക്കും പട്ടികജാതിക്കാർക്കുമെന്തിരായി നടത്തിയ അക്രമം കാരണമായി 1995 ജൂലൈയിൽ ബീഹാർ സർക്കാർ നിരോധിച്ചു. എന്നാൽ നിരോധനം നിലനിൽക്കെ തന്നെ രൺവീർ സേനയുടെ ദലിത് ആക്രമണങ്ങൾ തുടർന്നുവന്നു. ഉത്തരേന്ത്യയിലെ ഏറ്റവും ശക്തിയുള്ള സ്വകാര്യസേനയാണ് രൺവീർ സേനയെന്ന് വിലയിരുത്തപ്പെടുന്നു.:2209–2210 ദലിതരെ കൂടാതെ നക്സലൈറ്റുകളേയും രൺവീർ സേന ശത്രുക്കളായിക്കാണുന്നു.
ഉപ സംഘടനകൾ.
സവർണ്ണ ജാതിക്കാരുടെ സാമൂഹികവം സാമ്പത്തികവുമായ ഉന്നമനം ലക്ഷ്യം വച്ച് രൺവീർ കിസാൻ മഹാസംഘ് എന്ന പേരിലും സവർണ്ണ വനിതകൾക്കായി രൺവീർ മഹിളാ സംഘ് എന്ന പേരിലും രൺവീർ സേനക്ക് ഉപ ഘടകങ്ങളുണ്ട്. രൺവീർ മഹിളാ സംഘത്തിലെ അംഗങ്ങളായ സവർണ്ണ വനിതകൾക്ക് സായുധ പരിശീലനവും നൽകപ്പെടുന്നു.
നേതാക്കൾ.
ഈ സായുധസംഘത്തിന്റെ തലവനായിരുന്ന ബ്രഹ്മേശ്വർ സിംഗ് മുഖിയയെ പിടികൂടുന്നവർക്ക് അധികാരികൾ 5 ലക്ഷം രൂപ പാരിതോഷികം പ്രഖ്യാപിച്ചിരുന്നു.എന്നാൾ 2002 ആഗസ്റ്റ് 29-ൻ കൂട്ടക്കൊലകൾ ഉൾപ്പെടെയുള്ള നിരവധി ക്രിമിനൽ കുറ്റങ്ങൾ ചുമത്തി ഇയാളെ അറസ്റ്റ് ചെയ്തു. പിന്നീട് ശംസേർ ബഹാദുർ സിംഗും ഭുവാർ ഠാകൂറും ഇതിന്റെ നേതാക്കളായി.
ആരോപണങ്ങൾ.
ദലിത് ജനസംഖ്യ കുറക്കാനെന്ന പേരിൽ ഗർഭിണികളായ ദലിത് സ്ത്രീകളേയും കുട്ടികളേയും ആക്രമണ സമയത്ത് ഈ സവർണ്ണസേന ഉന്നം വച്ചിരുന്നുവെന്ന് മാധ്യമങ്ങൾ റിപ്പോർട്ട് ചെയ്തിരുന്നു.

</doc>
<doc id="86455" url="https://ml.wikipedia.org/wiki?curid=86455" title="Ranvir Sena">
Ranvir Sena



</doc>
<doc id="86466" url="https://ml.wikipedia.org/wiki?curid=86466" title="Love Jihad">
Love Jihad



</doc>
<doc id="86467" url="https://ml.wikipedia.org/wiki?curid=86467" title="സ്ഫടികം (ചലച്ചിത്രം)">
സ്ഫടികം (ചലച്ചിത്രം)

 
 
1995-ൽ പുറത്തിറങ്ങിയ ഒരു മലയാളചലച്ചിത്രമാണ് സ്ഫടികം. ഭദ്രൻ സംവിധാനം ചെയ്ത ഈ ചിത്രത്തിന്റെ കഥയും ഭദ്രന്റേത് തന്നെയായിരുന്നു. ഈ ചിത്രത്തിൽ "ആടുതോമ" എന്ന നായക കഥാപാത്രമായി അഭിനയിച്ചത് മോഹൻലാൽ ആയിരുന്നു. ഈ ചിത്രത്തിലൂടെ ജോർജ്ജ് വില്ലനായി അരങ്ങേറ്റം കുറിച്ചു. ഈ കഥാപാത്രത്തിന്റെ വിജയത്തെത്തുടർന്ന് ജോർജ്ജ് പിന്നീട് സ്ഫടികം ജോർജ്ജ് എന്നറിയപ്പെടാൻ തുടങ്ങി. തിലകൻ, രാജൻ പി. ദേവ്, ഇന്ദ്രൻസ്, ഉർവ്വശി, ചിപ്പി, കെ.പി.എ.സി. ലളിത, സിൽക്ക് സ്മിത എന്നിങ്ങനെ പ്രഗൽഭരായ താരനിര തന്നെ ചിത്രത്തിലുണ്ടായിരുന്നു. 2007-ൽ "സി. സുന്ദർ" ഈ ചിത്രം "വീരാപ്പു" എന്ന പേരിൽ തമിഴിൽ പുനർനിർമ്മിക്കുകയുണ്ടായി.
കഥാതന്തു.
തോമസ് ചാക്കോ അഥവാ ആടുതോമ ഒരു നാടൻ ഗുണ്ടയാണ്. അയാൾ സ്കൂൾ ഹെഡ്മാസ്റ്ററും കണക്ക് അധ്യാപകനുമായിരുന്ന ചാക്കോ മാഷിന്റെ മകനാണ്. പഠനത്തിൽ തന്റെ പ്രതീക്ഷകൾക്കൊപ്പം എത്താതിരുന്ന മകനെ ചാക്കോ മാഷ് ചെറുപ്പത്തിലേ കഠിനമായി ശിക്ഷിച്ചിരുന്നു. നന്നായി പഠിക്കുന്നതിനു വേണ്ടി തോമസിനെ ഒരു വർഷം തോൽപ്പിക്കണമെന്ന് ചാക്കോ മാഷ്, രാവുണ്ണി മാഷിനോട് ആവശ്യപ്പെടുന്നു. നന്നായി ഉത്തരം എഴുതിയിട്ടും പരീക്ഷയിൽ തോറ്റ തോമസ് ചാക്കോ ഇതറിഞ്ഞ് മനം നൊന്ത് നാട് വിട്ടു.
14 വർഷങ്ങൾക്ക് ശേഷം തോമസ് ചാക്കോ, ആട് തോമയായി തിരിച്ച് വരുന്നു. ചാക്കോ മാഷും മകനും തമ്മിലുള്ള ബന്ധം വീണ്ടും വഷളാവുന്നു. പണ്ട് നാടുവിട്ട രാവുണ്ണി മാഷും തോമസ് ചാക്കോയുടെ പഴയ കളിക്കൂട്ടുകാരിയുമായിരുന്ന തുളസിയും തിരിച്ചെത്തുന്നു. മകൾ ജാൻസിയുടെ കല്യാണത്തിന് തോമയെ അവഹേളിച്ചതിനെ തുടർന്ന് ഭാര്യയും മകളും അദ്ദേഹത്തെ ഒറ്റപ്പെടുത്തുമ്പോൾ, ചാക്കോ മാഷ് സ്വന്തം ചെയ്തികളെക്കുറിച്ച് ചിന്തിച്ച് തുടങ്ങുന്നു. സ്ഥലത്തെ പ്രമാണിയായ പൂക്കോയയുടെ മകളുടെ പ്രണയ വിവാഹത്തെ തോമ അനുകൂലിച്ച് സഹായിക്കുന്നു. കല്യാണത്തിടയിൽ പൂക്കോയയുടെ ഗുണ്ടകളാൽ തോമാ കുത്തേറ്റ് മരണാസന്നനായി ആശുപത്രിയിൽ ആവുന്നു. പതിയെ ആരോഗ്യം വീണ്ട് എടുക്കുന്ന തോമ തുളസിയുടെ പ്രേരണയാൽ പ്രതികാര ചിന്തയിൽ നിന്നും പിൻവാങ്ങി പഴയ കുത്തഴിഞ്ഞ ജീവിതം ഉപേക്ഷിക്കാൻ ശ്രമിക്കുന്നു.
തന്റെ മുൻ കാല പ്രവൃത്തികളിൽ പശ്ചാത്തപിച്ച് ആത്മഹത്യക്ക് തുനിഞ്ഞ ചാക്കോ മാഷിനെ തോമ രക്ഷിച്ച് രണ്ട് പേരും ഒന്നാവുന്നു. തോമയുടെ ശത്രുക്കൾ ഒന്നിച്ച് ചേർന്നു ആക്രമിക്കുമ്പോൾ അബദ്ധത്തിൽ തോമക്ക് പകരം, ചാക്കോ മാഷിന് വെടി ഏറ്റു മരിക്കുന്നു. തിരിച്ചുള്ള ഏറ്റുമുട്ടലിൽ തോമ അച്ഛനെ വെടി വെച്ച പൂക്കോയയുടെ സുഹൃത്ത് എസ്. ഐ. കുറ്റിക്കാടനെ വധിക്കുകയും, ആ കുറ്റത്തിനു പോലിസ് തടവിലാവുന്നു.
ബോക്സ് ഓഫീസ്.
ഈ ചിത്രം വാണിജ്യപരമായി വൻ വിജയം ആയിരുന്നു.200 ദിവസത്തിലേറെ ഈ ചിത്രം തിയേറ്ററുകളിൽ പ്രദർശിപ്പിച്ചു.
ചിത്രീകരണം.
ഈ ചിത്രത്തിന്റെ ചിത്രീകരണം നടന്നത് തൃശൂർ ജില്ലയിലെ അന്തിക്കാടും,ചങ്ങനാശ്ശേരിയിലും പരിസരപ്രദേശങ്ങളിലുമായാണ്.
മറ്റു ഭാഷകളിൽ.
തെലുങ്കിൽ നാഗാർജുനയെ വെച്ച് "വജ്രം" എന്ന പേരിലും തമിഴിൽ സുന്ദർ സി. യെ വെച്ച് "വീരാപ്പു" എന്ന പേരിലും കന്നഡയിൽ സുദീപിനെ വെച്ച് "മിസ്റ്റർ തീർത്ത" എന്ന പേരിലും ഈ ചിത്രം പുനർ നിർമ്മിച്ചു.
ഡിജിറ്റൽ റീമാസ്റ്ററിംഗ്.
ചിത്രത്തിന്റെ ഡിജിറ്റൽ റീമാസ്റ്ററിംഗും പുനരുദ്ധാരണ പ്രവർത്തനങ്ങളും 2020 മാർച്ചിൽ പ്രഖ്യാപിച്ചു. 2020 ഓണത്തിന് കേരളത്തിൽ 100 ​​തിയേറ്ററുകളിലെങ്കിലും 4K ഡോൾബി അറ്റ്‌മോസിൽ ചിത്രം വീണ്ടും റിലീസ് ചെയ്യാനായിരുന്നു പദ്ധതി. എന്നാൽ കോവിഡ്-19 മഹാമാരിയെ തുടർന്ന് നിർത്തിവച്ചു. റീമാസ്റ്ററിംഗ് പൂർത്തിയാക്കാൻ ഏകദേശം 2 കോടി രൂപയാണ് ചെലവ്.
പുറത്തേക്കുള്ള കണ്ണികൾ.
 എന്ന താളിൽ ഈ ലേഖനവുമായി ബന്ധപ്പെട്ട ചൊല്ലുകൾ ലഭ്യമാണ്‌: 

</doc>
<doc id="86468" url="https://ml.wikipedia.org/wiki?curid=86468" title="Susu">
Susu



</doc>
<doc id="86470" url="https://ml.wikipedia.org/wiki?curid=86470" title="സ്ഫടികം ജോർജ്ജ്">
സ്ഫടികം ജോർജ്ജ്

 
 
മലയാള ചലച്ചിത്ര അഭിനേതാവും മലയാള സിനിമകളിലെ പ്രധാന വില്ലൻ വേഷങ്ങൾ ചെയ്തിരുന്ന കലാകാരനുമാണ് ജോർജ്ജ് ആൻ്റണി അഥവാ സ്ഫടികം ജോർജ്ജ് (ജനനം: 05 നവംബർ 1949). 1995-ൽ റിലീസായ സ്ഫടികം എന്ന സിനിമയ്ക്കു ശേഷം സ്ഫടികം ജോർജ്ജ് എന്നറിയപ്പെടുന്നു.
ജീവിതരേഖ.
1949 നവംബർ അഞ്ചിന് കോട്ടയം ജില്ലയിലെ ചങ്ങനാശേരിയിൽ ജനിച്ചു. ജോർജ് ആൻറണി എന്നതാണ് ശരിയായ പേര്. അഞ്ചാം ക്ലാസിൽ പഠിക്കുമ്പോൾ നാടകങ്ങളിൽ അഭിനയിച്ചു തുടങ്ങിയ ജോർജ് പഠനശേഷം കുറച്ചു കാലം ഗൾഫിൽ ജോലി നോക്കി. 
ഗൾഫിലെ മലയാളി ക്ലബിൽ സ്ഥിരമായി നാടകങ്ങൾ അവതരിപ്പിച്ചിരുന്ന ജോർജ് 
1993-ൽ വിനയൻ സംവിധാനം ചെയ്ത കന്യാകുമാരിയിൽ ഒരു കവിത എന്ന സിനിമയിലെ തിരുവട്ടാർ മണി എന്ന വില്ലൻ കഥാപാത്രം ചെയ്തു കൊണ്ട് മലയാള സിനിമയിൽ അരങ്ങേറ്റം കുറിച്ചു. അതിനു ശേഷം ആ വർഷം തന്നെ റിലീസായ ചെങ്കോലിലെ തോമസ് കീരിക്കാടൻ എന്ന വില്ലൻ വേഷവും ചെയ്തു.
1995-ൽ ഭദ്രൻ സംവിധാനം നിർവ്വഹിച്ച സ്ഫടികം എന്ന സിനിമയാണ് ജോർജിൻ്റെ അഭിനയ ജീവിതത്തിൽ വഴിത്തിരിവായത്. ഈ സിനിമയിലെ എസ്.ഐ. ജോർജ് കുറ്റിക്കാടൻ എന്ന വില്ലനായ പോലീസ് ഓഫീസറുടെ വേഷം മികവുറ്റ രീതിയിൽ അവതരിപ്പിച്ച ജോർജ് പിന്നീട് സ്ഫടികം ജോർജ് എന്നറിയപ്പെടാൻ തുടങ്ങി.
സ്ഫടികത്തിനു ശേഷം മലയാള സിനിമയിലെ പ്രധാന വില്ലൻമാരിലൊരാളായി മാറിയ സ്ഫടികം ജോർജ് മലയാളത്തിൽ ഇതുവരെ 120-ലധികം സിനിമകളിൽ അഭിനയിച്ചു.
വില്ലൻ വേഷങ്ങൾക്കൊപ്പം തന്നെ കർശനക്കാരനായ പോലീസ് ഓഫീസറായും വേഷമിട്ട ജോർജ്ജ്
2007-ൽ റിലീസായ ഹലോ എന്ന സിനിമയിലെ വടക്കാഞ്ചേരി വക്കച്ചൻ (വെടക്ക് വക്കൻ) എന്ന കഥാപാത്രത്തോടെ കോമഡി റോളിലേക്ക് ചുവടു മാറി.
2018-ൽ റിലീസായ കാർബൺ എന്ന സിനിമയിൽ ഫഹദ് ഫാസിലിൻ്റെ പിതാവിൻ്റെ കഥാപാത്രവും പ്രേക്ഷക ശ്രദ്ധ നേടിയതാണ്.
സ്വകാര്യ ജീവിതം.
ത്രേസ്യാമ്മയാണ് ഭാര്യ.
അശ്വതി, അനു, അജോ, അഞ്ജലി, അഞ്ജു എന്നിവർ മക്കൾ.

</doc>
<doc id="86476" url="https://ml.wikipedia.org/wiki?curid=86476" title="ലാവോസി">
ലാവോസി

 
പുരാതനചൈനയിലെ ദാർശനികനായിരുന്നു ലാവോസി. ചൈനയിലെ ഗൗതമബുദ്ധൻ എന്നും ലാവോസി അറിയപ്പെടുന്നു. താവോയിസത്തിലെ കേന്ദ്രവ്യക്തിത്വമാണ്‌ അദ്ദേഹം. "മുതിർന്ന അദ്ധ്യാപകൻ" എന്നർത്ഥം വരുന്ന ലാവോസി അദ്ദേഹത്തിന്റെ യഥാർത്ഥ നാമമല്ലെന്നും ബഹുമാനാർത്ഥം ഉപയോഗിക്കപ്പെടുന്നതാണെന്നുമാണ്‌ കരുതപ്പെടുന്നത്. താവോയിസത്തിന്റെ ദാർശനികരൂപങ്ങളിൽ അദ്ദേഹം വിവേകിയായ ഒരു സാധാരണ മനുഷ്യനായാണ്‌ കരുതപ്പെടുന്നതെങ്കിലും താവോ മതത്തിൽ അദ്ദേഹം ദൈവമായി കണക്കാക്കപ്പെടുന്നു. ബുദ്ധനെ സാധാരണ മനുഷ്യനായും ദൈവമായും കണക്കാക്കുന്നതിന്‌ സമാനമാണിത്. താവോ മതത്തിൽ "മൂന്ന് വിശുദ്ധന്മാരിലൊരാൾ" എന്നർത്ഥം വരുന്ന "തൈഷാങ് ലാവോജുൻ" എന്ന പേരിലും ലാവോസി അറിയപ്പെടുന്നു.
ക്രിസ്തുവിനു മുമ്പ് ആറാം നൂറ്റാണ്ടിൽ ജീവിച്ചിരുന്ന ഒരു വ്യക്തിയാണ്‌ അദ്ദേഹം എന്നാണ്‌ ചൈനയിൽ പരമ്പരാഗതമായി കരുതിവരുന്നത്. എന്നാൽ ഒന്നിലധികം യഥാർത്ഥവ്യക്തികൾ ചേർന്നുള്ള സങ്കല്പമാണ്‌ ലാവോസി, അദ്ദേഹം ഒരു പുരാണകഥാപാത്രമാണ്‌, ക്രിസ്തുവിനു മുമ്പ് നാലാം നൂറ്റാണ്ടിൽ ജീവിച്ചിരുന്ന വ്യക്തിയാണ്‌ എന്നിങ്ങനെ വിവിധ അഭിപ്രായങ്ങൾ ചരിത്രകാരന്മാരുടെ ഇടയിലുണ്ട്. ചൈനീസ് സംസ്കാരത്തിലെ കേന്ദ്രവ്യക്തിത്വമായ അദ്ദേഹത്തിന്റെ പാരമ്പര്യം സമൂഹത്തിലെ കുലീനരും സാധാരണക്കാരും ഒരുപോലെ അവകാശപ്പെടുന്നു. അദ്ദേഹത്തിന്റെ പിൻഗാമിയായി കണക്കാക്കുന്ന സുവാങ്സി ചൈനയുടെ സാഹിത്യത്തിലും സംസ്കാരത്തിലും ആത്മീയതയിലും നിർണ്ണായകപ്രഭാവം ചെലുത്തി. ചരിത്രത്തിലിങ്ങോളം സ്വേച്ഛാധിപത്യഭരണങ്ങൾക്കെതിരെയുണ്ടായ പ്രസ്ഥാനങ്ങൾ അദ്ദേഹത്തിന്റെ ആശയങ്ങളെ പിൻപറ്റിയിട്ടുണ്ട്. താവോമതത്തിന്റെ പ്രാമാണികഗ്രന്ഥമായ താവോ-തെയിങ് ഒറ്റ രാത്രികൊണ്ടാണ് അദ്ദേഹം രചിച്ചത്. 
അവലംബം.
&lt;templatestyles src="Reflist/styles.css" /&gt;
ഗ്രന്ഥസൂചിക.
&lt;templatestyles src="Refbegin/styles.css" /&gt;
കൂടുതൽ വായനയ്ക്ക്.
&lt;templatestyles src="Refbegin/styles.css" /&gt;
പുറത്തേയ്ക്കുള്ള കണ്ണികൾ.
 ലാവോസിവിക്കിപീഡിയയുടെ 
 

</doc>
<doc id="86477" url="https://ml.wikipedia.org/wiki?curid=86477" title="Laozi">
Laozi



</doc>
<doc id="86478" url="https://ml.wikipedia.org/wiki?curid=86478" title="മുജാഹിദ് (വിവക്ഷകൾ)">
മുജാഹിദ് (വിവക്ഷകൾ)



</doc>
<doc id="86479" url="https://ml.wikipedia.org/wiki?curid=86479" title="മാക്സ് വെബർ">
മാക്സ് വെബർ

 
ജർമ്മൻ സാമൂഹ്യശാസ്ത്രജ്ഞനായിരുന്നു മാക്സ് വെബർ എന്ന ചുരുക്കപ്പേരിൽ അറിയപ്പെടുന്ന മാക്സിമിലിയൻ കാൾ എമിൽ വെബർ (ജീവിതകാലം: ഏപ്രിൽ 21 1864 - ജൂൺ 14 1920). അഭിഭാഷകൻ, ചരിത്രകാരൻ, രാഷ്ട്രീയക്കാരൻ എന്നിവയെല്ലാമായിരുന്നു അദ്ദേഹം. സാമൂഹ്യസിദ്ധാന്തത്തെയും സാമൂഹ്യശാസ്ത്രത്തെത്തന്നെയും അദ്ദേഹം കാര്യമായി സ്വാധീനിച്ചു. ജോർജ്ജ് സിമ്മെലുമായിച്ചേർന്ന് methodological antipositivism അദ്ദേഹം വികസിപ്പിച്ചെടുത്തു. സാമൂഹ്യശാസ്ത്രത്തിൽ ക്രിയകളെ ബാഹ്യനിരീക്ഷണത്തിലൂടെയല്ല, പങ്കാളിത്തത്തിലൂടെയാണ്‌ മനസ്സിലാക്കേണ്ടതെന്ന് ഈ സിദ്ധാന്തം പറയുന്നു.
മതസംബന്ധിയായ സാമൂഹ്യശാസ്ത്രവുമായി ബന്ധപ്പെട്ട അദ്ദേഹത്തിന്റെ പഠനത്തിന്‌ തുടക്കം കുറിച്ച "പ്രൊട്ടസ്റ്റന്റ് ധർമ്മവും മുതലാളിത്തത്തിന്റെ സത്തയും" ("The Protestant Ethic and the Spirit of Capitalism") എന്ന ഉപന്യാസമാണ്‌ അദ്ദേഹത്തിന്റെ ഏറ്റവും പ്രശസ്തമായ കൃതി. പാശ്ചാത്യലോകത്ത് മുതലാളിത്തം, ബ്യൂറോക്രസി എന്നിവയുടെ ഉദയത്തിന്‌ പ്രോട്ടസ്റ്റന്റ് മതവിശ്വാസം പ്രധാന കാരണമായിട്ടുണ്ടെന്ന് ഇതിലൂടെ അദ്ദേഹം സമർത്ഥിച്ചു. മുതലാളിത്തത്തിന്റെ ഉദയത്തെക്കുറിച്ചുള്ള കാൾ മാർക്സിന്റെ സിദ്ധാന്തത്തിന്‌ എതിരായിരുന്നു മതത്തെ ഉൾപ്പെടുത്തിക്കൊണ്ടുള്ള വെബറുടെ സിദ്ധാന്തങ്ങൾ.
"ഉപജീവനമാർഗ്ഗമായി രാഷ്ട്രീയം" എന്ന കൃതിയിൽ അദ്ദേഹം പരമാധികാരരാഷ്ട്രത്തെ "നിയമവിധേയമായ ഹിംസയുടെമേലുള്ള കുത്തക അവകാശപ്പെടുന്ന ഒന്ന്" എന്നാണ്‌ നിർവ്വചിച്ചത്. ആധുനിക പാശ്ചാത്യരാഷ്ട്രമീമാംസയിൽ ഈ നിർവ്വചനത്തിന്‌ കേന്ദ്രസ്ഥാനമുണ്ട്. "സമ്പദ്‌വ്യവസ്ഥയും സമൂഹവും" എന്ന ഗ്രന്ഥത്തിൽ ബ്യൂറോക്രസിയെക്കുറിച്ച് അദ്ദേഹം നടത്തിയ വിശകലനം സംഘടനകളെക്കുറിച്ചുള്ള ആധുനികപഠനത്തിലും വ്യാപകമായി ഉപയോഗിക്കുന്നു. അദ്ദേഹത്തിന്റെ ഏറ്റവും പ്രശസ്തമായ സംഭാവനകളെ ചേർത്ത് "വെബർ തീസിസ്" എന്ന് വിളിക്കുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="86480" url="https://ml.wikipedia.org/wiki?curid=86480" title="Max Weber">
Max Weber



</doc>
<doc id="86481" url="https://ml.wikipedia.org/wiki?curid=86481" title="ഡേവിഡ് ബെൻ-ഗുരിയൻ">
ഡേവിഡ് ബെൻ-ഗുരിയൻ

 
ഇസ്രായേലിന്റെ ആദ്യത്തെ പ്രധാനമന്ത്രിയായിരുന്നു ഡേവിഡ് ബെൻ-ഗുരിയൻ (ഹീബ്രു: &lt;templatestyles src="Script/styles_hebrew.css" /&gt;דָּוִד בֶּן-גּוּרִיּוֹן‬, ഒക്ടോബർ 16 1886 - ഡിസംബർ 1 1973). ഡേവിഡ് ഗ്ര്യൂൻ എന്നതായിരുന്നു ജനനനാമം. ചെറുപ്പം മുതലേ സയണിസ്റ്റ് പ്രസ്ഥാനംസയണിസത്തോട്]] കടുത്ത അനുഭാവം പ്രകടിപ്പിച്ചു. ഇസ്രായേൽ രാഷ്ട്രം സ്ഥാപിക്കുന്നതിൽ ബെൻ-ഗുരിയൻ പ്രധാന പങ്കു വഹിച്ചു. 1948-ലെ അറബ്-ഇസ്രായേൽ യുദ്ധത്തിൽ ഇസ്രായേലിനെ വിജയത്തിലേക്ക് നയിച്ച ശേഷം രാഷ്ട്രസ്ഥാപനങ്ങൾ കെട്ടിപ്പടുക്കുന്നതിൽ സഹായിച്ചു. ലോകത്തിന്റെ നാനാഭാഗത്തുനിന്നും ജൂതർ ഇക്കാലത്ത് ഇസ്രായേലിലെത്തി. 1970-ൽ രാഷ്ട്രീയത്തിൽ നിന്ന് വിരമിച്ചു. മരണശേഷം അദ്ദേഹത്തെ ടൈം മാസിക ഇരുപതാം നൂറ്റാണ്ടിലെ ഏറ്റവും പ്രധാനപ്പെട്ട 100 വ്യക്തികളുടെ പട്ടികയിൽ ഉൾപ്പെടുത്തുകയുണ്ടായി.
ആദ്യകാല ജീവിതം.
അക്കാലത്ത് റഷ്യയുടെ കീഴിലായിരുന്ന പ്ലോൺസ്കിൽ (ഇന്ന് ഈ സ്ഥലം പോളണ്ടിലാണ്‌) ജനനം. പിതാവ് അവിഗ്ദോർ ഗ്ര്യൂൻ അഭിഭാഷകനും ആദ്യകാല സയണിസ്റ്റ് നേതാവുമായിരുന്നു. മാതാവ് ഷൈൻഡൽ ഡേവിഡിന്‌ പതിനൊന്ന് വയസ്സായപ്പോഴേക്ക് മരണമടഞ്ഞു. കടുത്ത സയണിസ്റ്റായാണ്‌ വളർന്നുവന്നത്. വാർസോ സർവ്വകലാശാലയിലെ വിദ്യാർത്ഥിയായിരിക്കേ മാർക്സിസ്റ്റ് പോളെ സയൺ പ്രസ്ഥാനത്തിൽ 1904-ൽ അംഗമായി. 1905-ൽ റഷ്യൻ വിപ്ലവകാലത്ത് രണ്ടു തവണ അറസ്റ്റ് ചെയ്യപ്പെട്ടു. കിഴക്കേ യൂറോപ്പിലെ ജൂതവിരുദ്ധത മൂലം 1906-ൽ ഓട്ടോമാൻ പലസ്തീനിലേക്ക് കുടിയേറി. അവിടെ പോളെ സയൺ പ്രസ്ഥാനത്തിന്റെ പ്രധാന നേതാവായി മാറി.

</doc>
<doc id="86482" url="https://ml.wikipedia.org/wiki?curid=86482" title="David Ben-Gurion">
David Ben-Gurion



</doc>
<doc id="86484" url="https://ml.wikipedia.org/wiki?curid=86484" title="അൽ-ഗസ്സാലി">
അൽ-ഗസ്സാലി

 
ഇസ്ലാമിക മതപണ്ഡിതൻ, കർമ്മശാസ്ത്രജ്ഞൻ, ദാർശനികൻ, ജ്യോതിശാസ്ത്രജ്ഞൻ, മനഃശാസ്ത്രജ്ഞൻ, സൂഫി എന്നീ നിലകളിൽ പ്രശസ്തനാണ് അബൂഹാമിദ് മുഹമ്മദിബ്നുമുഹമ്മദ് അൽ ഗസ്സാലി (1058-ഡിസംബർ 19, 1111). (ഹിജ്റ വര്ഷം 450-505)സൂഫിയായിരുന്ന അദ്ദേഹം പേർഷ്യയിലെ ഖുറാസാൻ പ്രവിശ്യയിലെ ത്വൂസിലാണ്‌ ജനിച്ചതും മരണമടഞ്ഞതും.ഹുജ്ജത്തുൽ ഇസ്ലാം എന്ന അപരനാമത്തിൽ പ്രശസ്തനാണ് ഗസ്സാലി."തത്വചിന്തകന്മാരുടെ അയുക്തികത" എന്ന ഗ്രന്ഥത്തിലൂടെ ഗ്രീക്ക് സ്വാധീനമുണ്ടായിരുന്ന ഇസ്‌ലാമിക അതിഭൗതികതയിൽ നിന്ന് ഇസ്‌ലാമികതത്ത്വചിന്തയെ വേർതിരിക്കാൻ അദ്ദേഹത്തിനായി. സംശയത്തിന്റെയും അജ്ഞേയതയുടെയും രീതികളുടെ ആദ്യപ്രയോക്താവായി അദ്ദേഹത്തെ കരുതുന്നു. ജീവിതത്തിന്റെ അവസാനകാലങ്ങളിൽ സൂഫിചിന്തകളിൽ ആകൃഷ്ടനായ ഗസ്സാലിയുടെ ഗ്രന്ഥങ്ങളിൽ മാസ്റ്റർ പീസാണ് "ഇഹയാ ഉലൂമിദ്ധീൻ ".
വില്യം മോണ്ട്ഗോമറി വാട്ട് മുതലായ ചരിത്രകാരന്മാർ മുഹമ്മദിന്‌ ശേഷമുള്ള ഏറ്റവും മഹാനായ മുസ്ലിമായി അദ്ദേഹത്തെ വിശേഷിപ്പിക്കുന്നു. നിയോപ്ലാറ്റോണിക് തത്ത്വചിന്തയുടെ ഖണ്ഡനത്തിലൂടെ അതിനെ ഇസ്‌ലാമികലോകത്തുനിന്ന് തുടച്ചുനീക്കുവാൻ ഗസ്സാലിക്ക് സാധിച്ചു. 
അവലംബം.
&lt;templatestyles src="Reflist/styles.css" /&gt;
പുറത്തേയ്ക്കുള്ള കണ്ണികൾ.
 രചിച്ചതോ ഇദ്ദേഹത്തെ പറ്റിയുള്ളതോ ആയ മൗലിക കൃതികൾ വിക്കിഗ്രന്ഥശാലയിൽ ലഭ്യമാണ്.

</doc>
<doc id="86485" url="https://ml.wikipedia.org/wiki?curid=86485" title="Al-Ghazali">
Al-Ghazali



</doc>
<doc id="86491" url="https://ml.wikipedia.org/wiki?curid=86491" title="ആകാശവെള്ളരി">
ആകാശവെള്ളരി

ശീമവെള്ളരി എന്നുകൂടി അറിയപ്പെടുന്ന ആകാശവെള്ളരി പശ്ചിമഘട്ട മേഖലയിൽ പ്രകൃത്യാ വളരുന്ന ഒരു ഔഷധസസ്യമാണ്‌. ഇതിന്‌ മധുര, തിക്ത രസങ്ങളും; ഗുരു, രൂക്ഷം എന്നീ ഗുണങ്ങളും ശീത വീര്യവുമാണ്‌.

</doc>
<doc id="86492" url="https://ml.wikipedia.org/wiki?curid=86492" title="ശീമ വെള്ളരി">
ശീമ വെള്ളരി



</doc>
<doc id="86493" url="https://ml.wikipedia.org/wiki?curid=86493" title="കാംബോജീ">
കാംബോജീ



</doc>
<doc id="86494" url="https://ml.wikipedia.org/wiki?curid=86494" title="അശ്വപുച്ഛാ">
അശ്വപുച്ഛാ



</doc>
<doc id="86495" url="https://ml.wikipedia.org/wiki?curid=86495" title="Curry Tree">
Curry Tree



</doc>
<doc id="86497" url="https://ml.wikipedia.org/wiki?curid=86497" title="സുമോ ഗുസ്തി">
സുമോ ഗുസ്തി

 
ജപ്പാന്റെ ദേശീയ കായിക വിനോദമാണ്‌ സുമോ ഗുസ്തി. രണ്ടു ഗുസ്തിക്കാർ (റികിഷി)‍ തമ്മിൽ നടത്തുന്ന ഒരു ഗുസ്തി മൽസരമാണിത്. ഷിന്റോ ദേവാലയങ്ങളിൽ ദേവപ്രീതിക്കായുള്ള അനുഷ്ഠാനമെന്ന നിലയിലാണ്‌ പണ്ടുകാലത്ത് സുമോ ഗുസ്തി നടന്നിരുന്നത്. എതിരാളിയെ മലർത്തിയടിക്കുകയോ ദോഹ്യോ എന്ന മൽസരം നടക്കുന്ന വലയത്തിനു പുറത്താക്കുകയോ ചെയ്യുകയാണ്‌ ലക്ഷ്യം. ജപ്പാനിലാണ്‌ ഈ ആയോധനമൽസരം ആരംഭിച്ചത്. ജപ്പാനിൽ മാത്രമേ ഇത് പ്രൊഫഷണൽ മൽസരമായി നടത്തപ്പെടുന്നുള്ളു. നൂറ്റാണ്ടുകളുടെ പാരമ്പര്യമുണ്ടെങ്കിലും, ജപ്പാൻകാർ ഇത് ജെൻഡായ് ബുദോ എന്ന ജപ്പാനീസ് ആയോധനകലയുടെ ഭാഗമയിട്ടാണ്‌ കരുതുന്നത് [""]. സുമോ ഗുസ്തി നടത്തപ്പെട്ടിരുന്ന ഷിന്റോ മത കാലഘട്ടത്തിലേതു പോലെ തന്നെ ഇന്നും പുരാതനമായ ക്രിയാവിധികൾ (ഉദാഹരണത്തിന്‌ ശുദ്ധീകരിക്കാൻ ഉപ്പുപയോഗിക്കുന്നു) അനുസരിച്ചാണ്‌ മൽസരങ്ങൾ നടത്തെപ്പെടുന്നത്. സുമോ ഗുസ്തിക്കാരുടെ ജീവിതം സുമോ അസോസിയേഷന്റെ നിബന്ധനകൾക്കനുസരിച്ച് നിയന്ത്രിക്കപ്പെട്ടിരിക്കുന്നു. പ്രൊഫഷണൽ സുമോ ഗുസ്തിക്കാർ "ഹെയ" എന്നറിയപ്പെടുന്ന സുമോ പരിശീലനക്കളരിയിൽ പാരമ്പര്യ വിധികൾക്കും നിയമങ്ങൾക്കുമനുസരിച്ചു ജീവിക്കണമെന്നുള്ളത് നിർബന്ധമാണ്‌. അവരുടെ ഭക്ഷണം മുതൽ വസ്ത്രധാരണം വരെ ഇതിൽ നിയന്ത്രിക്കപ്പെട്ടിരിക്കുന്നു.
ഗുസ്തിക്കാർ.
അസാധാരണ വലിപ്പമുള്ളവരാണ്‌ സുമോ ഗുസ്തിക്കാർ.250 കിലോയിൽ കൂടുതലാൺ് ഇവരുടെ ഭാരം.ഭാരം വർദ്ധിക്കാനായി ധാരാളം പ്രോട്ടീൻ അടങ്ങിയ ഭക്ഷണം ഇവർ കഴിക്കുന്നു.സുമോ വിദ്യാലയങ്ങൾ കൗമാരക്കാരെ തിരഞ്ഞെടുത്ത് പരിശീലനം നൽകി ഗുസ്തിക്കാരായി വളർത്തുന്നു.
വേദി.
4.55 മീറ്റർ വ്യാസമുള്ള വൃത്താകൃതിയുള്ള ഗോദയിൽ അഭിമുഖം നിന്നാണ്‌ സുമോ മത്സരം നടക്കുന്നത്.34 മുതൽ 60 സെന്റീമീറ്റർ ഉയരത്തിലായിരിക്കും വേദി.
അവലംബം.
&lt;templatestyles src="Reflist/styles.css" /&gt;

</doc>
<doc id="86503" url="https://ml.wikipedia.org/wiki?curid=86503" title="Lohri">
Lohri



</doc>
<doc id="86506" url="https://ml.wikipedia.org/wiki?curid=86506" title="രൺ‌വീർസേന">
രൺ‌വീർസേന



</doc>
<doc id="86507" url="https://ml.wikipedia.org/wiki?curid=86507" title="പൂക്കൂട">
പൂക്കൂട

 
അലങ്കാരത്തിനായി പൂക്കൾ നിറച്ചുവയ്ക്കുന്ന പാത്രമാണ് പൂക്കൂട. സ്വീകരണമുറിയിലും വരാന്തയിലും മറ്റും വിവിധ നിറത്തിലും തരത്തിലുമുള്ള പൂക്കൾ നിറച്ചുവയ്ക്കുന്ന പാത്രമാണിത്. പൂക്കൾ ശേഖരിക്കാനായി പോകുമ്പോൾ അവ സൂക്ഷിക്കാനായി ഉപയോഗിക്കുന്ന പാത്രവും പൂക്കൂടയാണ്. വിവിധ നിറത്തിലും തരത്തിലും പൂക്കൂടകൾ നിർമ്മിക്കുന്നു. മുള,ചൂരൽ,ഈറ്റ മുതലായ വസ്തുക്കൾ കൊണ്ട് നെയ്തുണ്ടാക്കുന്നവയും സ്റ്റീൽ, കളിമണ്ണ്,സെറാമിക് മുതലായവയും ഉപയോഗിച്ചും പൂക്കൂടകൾ നിർമ്മിക്കാറുണ്ട്. കരകൌശല വസ്തൂക്കളിൽ പൂക്കൂടക്ക് ഒരു നല്ല സ്ഥാനമുണ്ട്.

</doc>
<doc id="86516" url="https://ml.wikipedia.org/wiki?curid=86516" title="Sumo">
Sumo



</doc>
<doc id="86523" url="https://ml.wikipedia.org/wiki?curid=86523" title="അശ്വമുഖം (നക്ഷത്രരാശി)">
അശ്വമുഖം (നക്ഷത്രരാശി)



</doc>
<doc id="86524" url="https://ml.wikipedia.org/wiki?curid=86524" title="ദക്ഷിണമകുടം (നക്ഷത്രരാശി)">
ദക്ഷിണമകുടം (നക്ഷത്രരാശി)



</doc>
<doc id="86525" url="https://ml.wikipedia.org/wiki?curid=86525" title="ദക്ഷിണമീനം (നക്ഷത്രരാശി)">
ദക്ഷിണമീനം (നക്ഷത്രരാശി)



</doc>
<doc id="86527" url="https://ml.wikipedia.org/wiki?curid=86527" title="കുഴൽത്തലയൻ (നക്ഷത്രരാശി)">
കുഴൽത്തലയൻ (നക്ഷത്രരാശി)



</doc>
<doc id="86528" url="https://ml.wikipedia.org/wiki?curid=86528" title="ദക്ഷിണ ത്രിഭുജം (നക്ഷത്രരാശി)">
ദക്ഷിണ ത്രിഭുജം (നക്ഷത്രരാശി)



</doc>
<doc id="86529" url="https://ml.wikipedia.org/wiki?curid=86529" title="ചിത്രലേഖ (നക്ഷത്രരാശി)">
ചിത്രലേഖ (നക്ഷത്രരാശി)



</doc>
<doc id="86531" url="https://ml.wikipedia.org/wiki?curid=86531" title="പതംഗമത്സ്യം (നക്ഷത്രരാശി)">
പതംഗമത്സ്യം (നക്ഷത്രരാശി)



</doc>
<doc id="86532" url="https://ml.wikipedia.org/wiki?curid=86532" title="അത്തക്കാക്ക (നക്ഷത്രരാശി)">
അത്തക്കാക്ക (നക്ഷത്രരാശി)



</doc>
<doc id="86534" url="https://ml.wikipedia.org/wiki?curid=86534" title="സീതാവേണി (നക്ഷത്രരാശി)">
സീതാവേണി (നക്ഷത്രരാശി)



</doc>
<doc id="86535" url="https://ml.wikipedia.org/wiki?curid=86535" title="കിരീടമണ്ഡലം (നക്ഷത്രരാശി)">
കിരീടമണ്ഡലം (നക്ഷത്രരാശി)



</doc>
<doc id="86536" url="https://ml.wikipedia.org/wiki?curid=86536" title="ഏകശൃംഗാശ്വം (നക്ഷത്രരാശി)">
ഏകശൃംഗാശ്വം (നക്ഷത്രരാശി)



</doc>
<doc id="86537" url="https://ml.wikipedia.org/wiki?curid=86537" title="ലഘുലുബ്ധകൻ (നക്ഷത്രരാശി)">
ലഘുലുബ്ധകൻ (നക്ഷത്രരാശി)



</doc>
<doc id="86538" url="https://ml.wikipedia.org/wiki?curid=86538" title="വിശ്വകദ്രു (നക്ഷത്രരാശി)">
വിശ്വകദ്രു (നക്ഷത്രരാശി)



</doc>
<doc id="86539" url="https://ml.wikipedia.org/wiki?curid=86539" title="കേതവസ് (നക്ഷത്രരാശി)">
കേതവസ് (നക്ഷത്രരാശി)



</doc>
<doc id="86540" url="https://ml.wikipedia.org/wiki?curid=86540" title="ജാസി (നക്ഷത്രരാശി)">
ജാസി (നക്ഷത്രരാശി)



</doc>
<doc id="86542" url="https://ml.wikipedia.org/wiki?curid=86542" title="ചുരുളൻ (നക്ഷത്രരാശി)">
ചുരുളൻ (നക്ഷത്രരാശി)



</doc>
<doc id="86545" url="https://ml.wikipedia.org/wiki?curid=86545" title="അയംഗിതി (നക്ഷത്രരാശി)">
അയംഗിതി (നക്ഷത്രരാശി)



</doc>
<doc id="86546" url="https://ml.wikipedia.org/wiki?curid=86546" title="അറബിപക്ഷി (നക്ഷത്രരാശി)">
അറബിപക്ഷി (നക്ഷത്രരാശി)



</doc>
<doc id="86549" url="https://ml.wikipedia.org/wiki?curid=86549" title="അവ്വപുരുഷൻ (നക്ഷത്രരാശി)">
അവ്വപുരുഷൻ (നക്ഷത്രരാശി)



</doc>
<doc id="86551" url="https://ml.wikipedia.org/wiki?curid=86551" title="ഓരായം (നക്ഷത്രരാശി)">
ഓരായം (നക്ഷത്രരാശി)



</doc>
<doc id="86552" url="https://ml.wikipedia.org/wiki?curid=86552" title="കപ്പൽപ്പായ (നക്ഷത്രരാശി)">
കപ്പൽപ്പായ (നക്ഷത്രരാശി)



</doc>
<doc id="86554" url="https://ml.wikipedia.org/wiki?curid=86554" title="കരഭം (നക്ഷത്രരാശി)">
കരഭം (നക്ഷത്രരാശി)



</doc>
<doc id="86555" url="https://ml.wikipedia.org/wiki?curid=86555" title="കാശ്യപി (നക്ഷത്രരാശി)">
കാശ്യപി (നക്ഷത്രരാശി)



</doc>
<doc id="86556" url="https://ml.wikipedia.org/wiki?curid=86556" title="കൈകവസ് (നക്ഷത്രരാശി)">
കൈകവസ് (നക്ഷത്രരാശി)



</doc>
<doc id="86557" url="https://ml.wikipedia.org/wiki?curid=86557" title="ചെറുചിങ്ങം (നക്ഷത്രരാശി)">
ചെറുചിങ്ങം (നക്ഷത്രരാശി)



</doc>
<doc id="86558" url="https://ml.wikipedia.org/wiki?curid=86558" title="ജായര (നക്ഷത്രരാശി)">
ജായര (നക്ഷത്രരാശി)



</doc>
<doc id="86559" url="https://ml.wikipedia.org/wiki?curid=86559" title="ബൃഹച്ഛ്വാനം (നക്ഷത്രരാശി)">
ബൃഹച്ഛ്വാനം (നക്ഷത്രരാശി)



</doc>
<doc id="86560" url="https://ml.wikipedia.org/wiki?curid=86560" title="മിരാൾ (നക്ഷത്രരാശി)">
മിരാൾ (നക്ഷത്രരാശി)



</doc>
<doc id="86561" url="https://ml.wikipedia.org/wiki?curid=86561" title="മഷികം (നക്ഷത്രരാശി)">
മഷികം (നക്ഷത്രരാശി)



</doc>
<doc id="86562" url="https://ml.wikipedia.org/wiki?curid=86562" title="കാഞ്ചീവരം (തമിഴ്‌ ചലച്ചിത്രം)">
കാഞ്ചീവരം (തമിഴ്‌ ചലച്ചിത്രം)



</doc>
<doc id="86564" url="https://ml.wikipedia.org/wiki?curid=86564" title="ലഘുബാലു (നക്ഷത്രരാശി)">
ലഘുബാലു (നക്ഷത്രരാശി)



</doc>
<doc id="86565" url="https://ml.wikipedia.org/wiki?curid=86565" title="വരാസവസ് (നക്ഷത്രരാശി)">
വരാസവസ് (നക്ഷത്രരാശി)



</doc>
<doc id="86566" url="https://ml.wikipedia.org/wiki?curid=86566" title="വാസി (നക്ഷത്രരാശി)">
വാസി (നക്ഷത്രരാശി)



</doc>
<doc id="86567" url="https://ml.wikipedia.org/wiki?curid=86567" title="വൃത്താഷ്ടകം (നക്ഷത്രരാശി)">
വൃത്താഷ്ടകം (നക്ഷത്രരാശി)



</doc>
<doc id="86568" url="https://ml.wikipedia.org/wiki?curid=86568" title="സ്വർഗപതംഗം (നക്ഷത്രരാശി)">
സ്വർഗപതംഗം (നക്ഷത്രരാശി)



</doc>
<doc id="86569" url="https://ml.wikipedia.org/wiki?curid=86569" title="സർപ്പമണ്ഡലം (നക്ഷത്രരാശി)">
സർപ്പമണ്ഡലം (നക്ഷത്രരാശി)



</doc>
<doc id="86570" url="https://ml.wikipedia.org/wiki?curid=86570" title="സർപ്പധരൻ (നക്ഷത്രരാശി)">
സർപ്പധരൻ (നക്ഷത്രരാശി)



</doc>
<doc id="86572" url="https://ml.wikipedia.org/wiki?curid=86572" title="സപ്തർഷിമണ്ഡലം (നക്ഷത്രരാശി)">
സപ്തർഷിമണ്ഡലം (നക്ഷത്രരാശി)



</doc>
<doc id="86574" url="https://ml.wikipedia.org/wiki?curid=86574" title="ശലഭശുണ്ഡം (നക്ഷത്രരാശി)">
ശലഭശുണ്ഡം (നക്ഷത്രരാശി)



</doc>
<doc id="86575" url="https://ml.wikipedia.org/wiki?curid=86575" title="വേദാരം (നക്ഷത്രരാശി)">
വേദാരം (നക്ഷത്രരാശി)



</doc>
<doc id="86576" url="https://ml.wikipedia.org/wiki?curid=86576" title="ശബരൻ (നക്ഷത്രരാശി)">
ശബരൻ (നക്ഷത്രരാശി)



</doc>
<doc id="86578" url="https://ml.wikipedia.org/wiki?curid=86578" title="ഫാം‌വില്ലെ">
ഫാം‌വില്ലെ

 
സിൻഗ നിർമ്മിച്ച് ഫേസ്‌ബുക്കിൽ ലഭ്യമായിട്ടുള്ള യഥാർത്ഥ കൃഷിയിടത്തിന്റെ പ്രതീതി ജനിപ്പിക്കുന്ന ഒരു സിമുലേഷൻ ഗെയിം ആണ്‌ ഫാം‌വില്ലെ. ഫേസ്ബുക്ക് ഉപയോക്താക്കൾക്ക് ഈ ഗെയിം വഴി ഒരു അയഥാർത്ഥ കൃഷിയിടം സൃഷ്ടിക്കുന്നതിനും അതിൽ വിളകൾ, സസ്യങ്ങൾ, വൃക്ഷങ്ങൾ എന്നിവ ഉത്പാദിപ്പിക്കുന്നതിനും പരിപാലിക്കുന്നതിനും സാധിക്കും. 2009 ജൂണിൽ ഈ ഗെയിം ആരംഭിച്ചതിനു ശേഷം, 2009 ഒക്ടോബർ ആയപ്പോഴേക്കും 56.1 മില്യൺ ഉപയോക്താക്കളോടെ ഫേസ്‌ബുക്കിൽ ഏറ്റവുമധികം ഉപയോക്താക്കളുപയോഗിക്കുന്ന ഗെയിം ആയി ഇതു മാറി.

</doc>
<doc id="86579" url="https://ml.wikipedia.org/wiki?curid=86579" title="FarmVille">
FarmVille



</doc>
<doc id="86582" url="https://ml.wikipedia.org/wiki?curid=86582" title="ആഭ്യന്തരയുദ്ധം">
ആഭ്യന്തരയുദ്ധം

 
ഒരു രാജ്യത്തിനകത്തുതന്നെയുള്ള സംഘടിത വിഭാഗങ്ങൾ തമ്മിലുള്ള യുദ്ധമാണ് ആഭ്യന്തര യുദ്ധം. ആഭ്യന്തരയുദ്ധത്തിൽ പങ്കെടുക്കുന്ന ഒരു വിഭാഗം സർക്കാർ തന്നെയാകാം. രാജ്യത്തിന്റെയൊ ഒരു പ്രദേശത്തിന്റെയോ അധികാരം നേടുക, ഒരു പ്രദേശത്തെ സ്വതന്ത്രമാക്കുക, സർക്കാർ നയങ്ങളിൽ വ്യത്യാസമുണ്ടാക്കുക തുടങ്ങിയവയാകാം ഒരു ആഭ്യന്തര യുദ്ധത്തിന്റെ ലക്ഷ്യങ്ങൾ. ഇവ പൊതുവെ അതീവതീവ്രവും വളരെക്കാലം നീണ്ടുനിൽക്കുന്നതുമാണ്. വളരെയധികം ആൾനാശവും മറ്റ് നാശനഷ്ടങ്ങളും ആഭ്യന്തര യുദ്ധം മൂലം ഉണ്ടാകുന്നു.
1900-1944 കാലയളവിൽ ആഭ്യന്തര യുദ്ധങ്ങളുടെ ശരാശരി ദൈർഘ്യം ഒന്നര വർഷമായിരുന്നു. എന്നാൽ രണ്ടാം ലോകമഹായുദ്ധത്തിനു ശേഷം അത് നാലര വർഷമായി ഉയർന്നു. 1800-കളുടെ മദ്ധ്യ കാലഘട്ടം മുതൽ പുതിയ ആഭ്യന്തര യുദ്ധങ്ങൾ ഉണ്ടാകുന്നതിന്റെ നിരക്ക് ഏകദേശം സ്ഥിരമാണെങ്കിലും അവയുടെ കാലദൈർഘ്യത്തിലുണ്ടായ വർദ്ധനവ് ഒരു സമയത്ത് നടന്നുകൊണ്ടിരിക്കുന്ന ആഭ്യന്തര യുദ്ധങ്ങളുടെ എണ്ണം കൂടുന്നതിന് കാരണമായി.
ഔപചാരികമായ വർഗ്ഗീകരണം.
ജെയിംസ് ഫിയറൺ മുന്നോട്ടുവച്ച നിർവചനം ആഭ്യന്തരയുദ്ധമെന്നാൽ "സംഘടിത ഗ്രൂപ്പുകൾ ഒരു രാജ്യത്തിനുള്ളിൽ (കേന്ദ്രത്തിലോ ഒരു പ്രദേശത്തിലോ) അധികാരം പിടിച്ചെടുക്കാനായോ ഭരണകൂടം മാറ്റാനായോ ഭരണകൂടത്തിന്റെ നയങ്ങളിൽ മാറ്റം വരുത്താനായോ നടത്തുന്ന പോരാട്ടം" എന്നാണ്. ആൻ ഹിരോനാക്കയുടെ അഭിപ്രായത്തിൽ ആഭ്യന്തരയുദ്ധത്തിലെ ഒരു കക്ഷി ഭരണകൂടമാണെന്നാണ്. എപ്പോഴാണ് ആഭ്യന്തരക്കുഴപ്പങ്ങൾ ആഭ്യന്തരയുദ്ധമാകുന്നതെന്നത് പണ്ഠിതർക്കിടയിൽ ഏകാഭിപ്രായമില്ലാത്ത വിഷയമാണ്. ചില രാഷ്ട്രതന്ത്രജ്ഞരുടെ അഭിപ്രായത്തിൽ 1000-ലധികം പേർ മരിച്ചാലാണ് ആഭ്യന്തരയുദ്ധം എന്ന് പറയാവുന്നത്, പക്ഷേ മറ്റുള്ളവരുടെ അഭിപ്രായത്തിൽ ഓരോ വശത്തുനിന്നും 100 പേരെങ്കിലും മരിച്ചാൽ അത് ആഭ്യന്തരയുദ്ധം എന്ന് വിശേഷിപ്പികാവുന്ന സ്ഥിതിയാണ്. കോറിലേറ്റ്സ് ഓഫ് വാർ, എന്ന ഡേറ്റാസെറ്റ് വർഷം തോറും യുദ്ധവുമായി ബന്ധപ്പെട്ട 1000 മരണമുണ്ടെങ്കിൽ അതിനെ ആഭ്യന്തര യുദ്ധമായി കണക്കാക്കുന്നു.
വർഷം തോറും 1000 മരണം എന്ന നിർവചനമനുസരിച്ച് 1816-നും 1997-നും ഇടയിൽ 213 ആഭ്യന്തരയുദ്ധങ്ങളുണ്ടായിട്ടുണ്ട്. ഇതിൽ 104 എണ്ണം 1944 മുതൽ 1997 വരെയുള്ള കാലത്താണ് നടന്നത്. ആകെ 1000 മരണം എന്ന കണക്കെടുത്താൽ 1945 മുതൽ 2007 വരെ 90 ആഭ്യന്തര യുദ്ധങ്ങളുണ്ടായിട്ടുണ്ട്. 2007-ൽ ഇതിൽ 20 ആഭ്യന്തരയുദ്ധങ്ങൾ തുടർന്നുകൊണ്ടിരിക്കുകയാണ്.
ജനീവ കൺവെൻഷൻ ആഭ്യന്തരയുദ്ധം എന്ന പദം പ്രത്യേകമായി നിർവ്വചിക്കുന്നില. "അന്താരാഷ്ട്രസ്വഭാവമില്ലാത്ത സായുധ പോരാട്ടങ്ങളിലെ" കക്ഷികളുടെ ചുമതലകളും ജനീവ കൺവെൻഷൻ എടുത്തുപറയുന്നുണ്ട്. ഇതിൽ ആഭ്യന്തരയുദ്ധങ്ങളും പെടും. എന്താണ് ആഭ്യന്തരയുദ്ധം എന്നത് പക്ഷേ എടുത്തുപറഞ്ഞിട്ടില്ല.
അന്താരാഷ്ട്ര റെഡ് ക്രോസ് കമ്മിറ്റി ജനീവ കൺവെൻഷനെപ്പറ്റിയുള്ള തങ്ങളുടെ നിലപാടുകളിൽ ആഭ്യന്തരയുദ്ധത്തെപ്പറ്റി കൂടുതൽ വ്യക്തത കൊണ്ടുവരാൻശ്രമിച്ചിട്ടുണ്ട്. ഐ.സി.ആർ.സി.യുടെ നിലപാടുകൾ താഴെപ്പറയുന്നവയാണ്:
നിയമപ്രകാരമുള്ള ഭരണകൂടത്തിനെതിരേ കലാപം നടത്തുന്ന കക്ഷിക്ക് സുസംഘടിതമായ ഒരു സൈന്യമുണ്ട്. ഇവർക്ക് തങ്ങളുടെ പ്രവൃത്തികൾക്ക് ഉത്തരവാദിത്തമുള്ള ഒരു നേതൃത്വവുമുണ്ട്. ഇവർ പ്രവർത്തിക്കുന്നത് ഒരു പ്രത്യേക പ്രവിശ്യയ്ക്കുള്ളിലാണ്. കൺവെൻഷൻ പിന്തുടരാനുള്ള കഴിവ് ഈ നേതൃത്വത്തിനുണ്ട്. 
സൈനികസജ്ജീകരണങ്ങളോടെ രാജ്യത്തിന്റെ ഒരു ഭാഗം കൈവശം വയ്ക്കുന്ന കലാപകാരികൾക്കെതിരായി സൈനികനടപടികൾ സ്വീകരിക്കാൻ ഭരണകൂടം നിർബന്ധിക്കപ്പെടുന്ന സാഹചര്യമുണ്ടാക്കുന്നു. 
(a) നിയമപ്രകാരമുള്ള ഭരണകൂടം കലാപകാരികളെ ആക്രമണകാരികളായി കണക്കാക്കുന്നു; അല്ലെങ്കിൽ
(b) നിയമപ്രകാരമുള്ള ഭരണകൂടം തങ്ങൾക്ക് ആക്രമണം നടത്താനുള്ള അവകാശം മുന്നോട്ടുവയ്ക്കുന്നു; അല്ലെങ്കിൽ
(c) നിയമപ്രകാരമുള്ള ഭരണകൂടം കലാപകാരികൾക്ക് ആക്രമണകാരികൾ എന്ന സ്ഥാനം ജനീവ കൺവെൻഷൻ അനുസരിച്ച് നൽകിയിട്ടുണ്ട്; അല്ലെങ്കിൽ
(d) ഈ തർക്കം സെക്യൂരിറ്റി കൗൺസിലിന്റെയുഓ ജനറൽ അസംബ്ലിയുടെയോ പരിഗണനയ്ക്കായി വരുകയോ ഇത് അന്താരാഷ്ട്ര സമാധാനത്തിന് ഒരു ഭീഷണിയാകുകയോ, സമാധാനം ധ്വംശിക്കുകയോ ആക്രമണം നടക്കുകയോ ചെയ്യുക.
(a) കലാപകാരികൾക്ക് ഭരണകൂടത്തിന്റെ ലക്ഷണങ്ങളുള്ള ഒരു സംവിധാനമുണ്ടായിരിക്കുക.
(b) കലാപകാരികളുടെ സിവിൽ ഭരണസംവിധാനം രാജ്യത്തിന്റെ വലിയൊരു ഭാഗത്തുള്ള ജനങ്ങൾക്കുമേൽ അധികാരം ഉപയോഗിക്കുന്ന സ്ഥിതി വരുക.
(c) കലാപകാരികളുടെ സൈന്യം ഒരു കേന്ദ്രീകൃത അധികാരകേന്ദ്രത്തിൽ നിന്ന് ഉത്തരവുകൾ സ്വീകരിക്കുക. 
(d) കലാപകാരികളുടെ സിവിൽ ഭരണസംവിധാനം കൺവെൻഷൻ അനുസരിച്ച് പ്രവർത്തിക്കാം എന്ന് ഉറപ്പുനൽകുക.
കോളിയർ-ഹോഫ്ലർ മാതൃക അനുസരിച്ച് ആഭ്യന്തരയുദ്ധത്തിന്റെ കാരണങ്ങൾ.
ദുരയും ദുരിതവും എന്ന രണ്ടു കാരണങ്ങളാലാണ് ആഭ്യന്തരയുദ്ധങ്ങളുണ്ടാകുന്നത് എന്ന സിദ്ധാന്തങ്ങളാണ് വിദഗ്ദ്ധർ മുന്നോട്ടുവച്ചിട്ടുള്ളത്. മതം, വർഗ്ഗം, സാമൂഹിക വിഭാഗങ്ങൾ എന്നിങ്ങനെയുള്ള വിഭാഗങ്ങളുടെ പ്രശ്നങ്ങൾ മൂലമാണോ അതോ ഈ യുദ്ധങ്ങൾ ആരംഭിക്കുന്നവരുടെ സ്വകാര്യ ഗുണത്തിനുവേണ്ടിയാണോ ആഭ്യന്തരയുദ്ധം എന്നതാണ് ചോദ്യം. സാമ്പത്തികവും ഘടനാപരവുമായ കാരണങ്ങളാണ് സ്വത്വം സംബന്ധിച്ച കാരണങ്ങളേക്കാൾ ആഭ്യന്തരയുദ്ധത്തിന് കൂടുതൽ കാരണമാകുന്നതെന്നാണ് വിദഗ്ദ്ധരുടെ അഭിപ്രായം.
ഇരുപത്തൊന്നാം നൂറ്റാണ്ടിന്റെ തുടക്കത്തിൽ ലോകബാങ്ക് സംഘം ആഭ്യന്തരയുദ്ധത്തെപ്പറ്റി പഠനം നടത്തുകയുണ്ടായി. കോളിയർ-ഹോഫ്ലർ മോഡൽ എന്നാണ് പഠനത്തിന്റെ ചട്ടക്കൂട് അറിയപ്പെടുന്നത്. ഇവർ അഞ്ചുവർഷം നീണ്ടുനിന്ന 78 ആഭ്യന്തരയുദ്ധങ്ങളും (1960 മുതൽ 1999 വരെ) ആഭ്യന്തരയുദ്ധമില്ലാതിരുന്ന അഞ്ചുവർഷം ഉണ്ടായിരുന്ന 1,167 അവസരങ്ങളും താരതമ്യപ്പെടുത്തി. വിവരങ്ങൾ റിഗ്രഷൻ അവലോകനത്തിലൂടെ വിവിധ കാരണങ്ങൾക്കുള്ള ഫലം കണ്ടെത്താനായിരുന്നു ശ്രമിച്ചത്. സ്റ്റാറ്റിസ്റ്റിക്കൽ പഠനത്തിൽ കാര്യമായ ഫലമുണ്ടാക്കിയ കാര്യങ്ങൾ ഇവയാണ്:
ആഭ്യന്തരോത്പാദനത്തിന്റെ 32% ചരക്കുകളാണെങ്കിൽ ആഭ്യന്തര യുദ്ധമുണ്ടാകാനുള്ള സാദ്ധ്യത അഞ്ചു വർഷത്തിനുള്ളിൽ 22% ആണ്. ഒരു പ്രാധമിക ചരക്കും കയറ്റുമതി ചെയ്യാത്ത രാജ്യത്തെ ആഭ്യന്തരകലാപസാദ്ധ്യത 1% ആണ്. പെട്രോളിയവും പെട്രോളിയം അല്ലാത്ത ചരക്കുകളും തമ്മിലേ വ്യത്യാസം കാണപ്പെട്ടുള്ളൂ. മറ്റു ചരക്കുകളേക്കാൾ പെട്രോളിയം കയറ്റുമതി ചെയ്യുന്ന രാജ്യത്ത് ആഭ്യന്തരക്കുഴപ്പമുണ്ടാകാനുള്ള സാദ്ധ്യത കൂടുതലാണ്. പ്രാധമിക ചരക്കുകൾ കുഴിച്ചെടുക്കുന്നത് നിയന്ത്രിക്കാനുള്ള എളുപ്പമാണ് ഈ പഠനം നടത്തിയവർ ഇതിനു കാരണമായി പറയുന്നത്.
പ്രവാസികൾ നൽകുന്ന പണം ഇതിന്റെ മറ്റൊരു കാരണമാണ്. ഇതും ആഭ്യന്തരകലാപം വർദ്ധിപ്പിക്കുന്നുണ്ട്. പ്രവാസികളിൽ നിന്ന് ലഭിക്കുന്ന പണം ഏറ്റവും കുറവായിരുന്ന രാജ്യത്തേക്കാൾ ഏറ്റവും കൂടുതൽ പണം ലഭിച്ച രാജ്യത്തിൽ കലാപമുണ്ടാകാനുള്ള സാദ്ധ്യത ആറുമടങ്ങായിരുന്നു.
പുരുഷന്മാർ സെക്കന്ററി സ്കൂളിൽ ചേരുന്ന നിരക്ക്, പ്രതിശീർഷവരുമാനം സാമ്പത്തിക വളർച്ച എന്നിവയെല്ലാം ആഭ്യന്തരയുദ്ധമുണ്ടാകാനുള്ള സാദ്ധ്യത കുറയ്ക്കുന്ന ഘടകങ്ങ‌ളാണ്. ശരാശരിയിൽ 10% കൂടുതൽ പുരുഷന്മാർ സെക്കന്ററി സ്കൂളിൽ പഠിക്കുന്നുണ്ടെങ്കിൽ ആഭ്യന്തരയുദ്ധമുണ്ടാകാനുള്ള സാദ്ധ്യത 3% കുറയുന്നുണ്ടെന്നും 1% വളർച്ചാനിരക്ക് കൂടുന്നുണ്ടെങ്കിൽ ആഭ്യന്തരയുദ്ധ സാദ്ധ്യത 1% കുറയുന്നുണ്ടെന്നുമാണ് പഠനത്തിൽ കണ്ടത്. ഭാവിയിൽ നേടാൻ സാദ്ധ്യതയുള്ള വരുമാനത്തിനുണ്ടാക്കുന്ന നഷ്ടമാണ് ആഭ്യന്തരയുദ്ധത്തിന്റെ സാദ്ധ്യത കുറയ്ക്കുന്നതെന്നാണ് ലോകബാങ്ക് സംഘം കണ്ടെത്തിയത്. ഇത്തരം നഷ്ടം കുറയുന്നത് ആഭ്യന്തരയുദ്ധമുണ്ടാകാനുള്ള സാദ്ധ്യത വർദ്ധിപ്പിക്കുന്നുണ്ട്. യുവാക്കൾക്ക് വിദ്യാഭ്യാസം ലഭിക്കുകയും സ്വീകാര്യമായ ശമ്പളം ലഭിക്കുകയും ചെയ്യുന്നുണ്ടെങ്കിൽ ആഭ്യന്തരയുദ്ധമുണ്ടാകാനുള്ള സാദ്ധ്യത കുറവാണെന്നും പറയാവുന്നതാണ്.
ദാരിദ്ര്യത്തേക്കാളും സാമ്പത്തിക അസമത്വത്തേക്കാളും അവസരങ്ങൾ നഷ്ടപ്പെടുമെന്ന സ്ഥിതിയാണ് ആഭ്യന്തരയുദ്ധമുണ്ടാക്കാൻ കൂടുതൽ സാദ്ധ്യതയെന്നാണ് സംഘം കണ്ടെത്തിയത്. 
ജനങ്ങൾ വളരെ വേർപെട്ടുകിടക്കുന്ന സാഹചര്യവും മലമ്പ്രദേശങ്ങളും യുദ്ധമുണ്ടാകാനുള്ള സാദ്ധ്യത വർദ്ധിപ്പിച്ചതായി കാണാൻ സാധിച്ചു. ഈ രണ്ട് സാഹചര്യങ്ങളും കലാപകാരികൾക്കനുകൂലമാണ്. അതിർത്തിക്കടുത്ത് വ്യാപിച്ചുകിടക്കുന്ന ജനങ്ങളെ നിയന്ത്രിക്കുന്നത് കേന്ദ്രപ്രദേശങ്ങളിലെ ജനങ്ങളെ നിയന്ത്രിക്കുന്നതിനേക്കാൾ ബുദ്ധിമുട്ടാണ്. മലകൾ കലാപകാരികൾക്ക് ഒളിച്ചിരിക്കാൻ ധാരാളം സ്ഥലം നൽകുന്നു.
സ്വത്വം സംബന്ധിച്ച പ്രശ്നങ്ങൾ മൂലമാണ് (സാമ്പത്തിക കാരണങ്ങളാലല്ല) ആഭ്യന്തര യുദ്ധങ്ങളുണ്ടാകുന്നതെന്ന വാദം പ്രധാനമായും പരാതികളിലൂന്നിയുള്ളതാണ്. സാമ്പത്തിക അസമത്വം, രാഷ്ട്രീയ അവകാശങ്ങൾ, വർഗ്ഗീയ വിഭജനം, മതപരമായ സ്പർദ്ധ എന്നീ കാരണങ്ങളൊന്നും ആഭ്യന്തരയുദ്ധമുണ്ടാക്കുന്നതിൽ കാര്യമായ സ്വാധീനം ചെലുത്തിയതായി കാണപ്പെട്ടില്ല. വർഗ്ഗീയമായ അധീശത്വം (എണ്ണത്തിൽ മുന്നിൽ നിൽക്കുന്ന വർഗ്ഗീയ വിഭാഗം) മാത്രമാണ് ആഭ്യന്തരയുദ്ധത്തിന് കാരണമായത്. ഇത്തരം അധീശത്വമുള്ള രാജ്യങ്ങളിൽ ആഭ്യന്തര യുദ്ധമുണ്ടാകാനുള്ള സാദ്ധ്യത ഇരട്ടിയായിരുന്നു. എണ്ണത്തിൽ കുറവുള്ള വിഭാഗം കലാപമുണ്ടാക്കാനുള്ള സാദ്ധ്യത കൂടുതലാണെന്നായിരുന്നു പഠനസംഘം അനുമാനിച്ചത്. 
ജനസംഖ്യ കൂടുന്നത് ആഭ്യന്തര യുദ്ധത്തിന്റെ സാദ്ധ്യത വർദ്ധിപ്പിക്കും.
അവസാന ആഭ്യന്തരയുദ്ധം കഴിഞ്ഞ് കൂടുതൽ സമയം പോകുന്തോറും അടുത്ത യുദ്ധമുണ്ടാകാനുള്ള സാദ്ധ്യത കുറഞ്ഞുകൊണ്ടിരിക്കും. 
മറ്റുള്ള കാരണങ്ങൾ.
എവല്യൂഷണറി സൈക്കോളജിസ്റ്റായ സന്റോഷി കനാസാവയുടെ വാദമനുസരിച്ച് രണ്ടു വിഭാഗങ്ങൾ തമ്മിലുള്ള മത്സരത്തിന്റെ ഒരു കാരണം പ്രത്യുത്പാദനക്ഷമതയുള്ള പ്രായത്തിലുള്ള സ്ത്രീകളുടെ ആപേക്ഷികമായ ലഭ്യതയാണ്. പോ‌ളിഗൈനി (ഒരു പുരുഷൻ ഒന്നിലധികം സ്ത്രീകളെ വിവാഹം ചെയ്യുന്നത്) ആഭ്യന്തരയുദ്ധമുണ്ടാക്കാനുള്ള സാദ്ധ്യത വളരെയധികം വർദ്ധിപ്പിക്കുന്നുണ്ടെന്നാണ് ഇദ്ദേഹം കണ്ടെത്തിയത്. പക്ഷേ ഇത് രാജ്യങ്ങൾ തമ്മിലുള്ള യുദ്ധത്തിനുള്ള സാദ്ധ്യത വർദ്ധിപ്പിക്കുന്നില്ല. ഗ്ലെൻഡിറ്റ്ഷും സംഘവും ബഹുഭാര്യത്വം നിലവിലുള്ള വർഗ്ഗങ്ങൾക്കിടയിൽ ആഭ്യന്തരയുദ്ധമുണ്ടാകാനുള്ള സാദ്ധ്യത വർദ്ധിക്കുന്നതായി കണ്ടില്ലെങ്കിലും നിയമാനുസൃതമായ ബഹുഭാര്യാത്വം ഉള്ള രാജ്യങ്ങളിൽ ആഭ്യന്തരയുദ്ധം കൂടുതലായി ഉണ്ടാകുന്നുണ്ട്. അവരുടെ വാദമനുസരിച്ച് ബഹുഭാര്യാത്വത്തേക്കാൾ നല്ല വിശദീകരണം സ്ത്രീകളോടുള്ള വിദ്വേഷമാണ് ആഭ്യന്തരയുദ്ധത്തിന് കാരണമാകുന്നതെന്നാണ്. സ്ത്രീകളുടെ അവകാശങ്ങൾക്കായുള്ള പ്രവർത്തനങ്ങൾ കൂടുതലുള്ളത് ആഭ്യന്തരയുദ്ധത്തിനുള്ള സാദ്ധ്യത വർദ്ധിപ്പിക്കുമെന്നാണ് ഇവർ കണ്ടെത്തിയത്.
ആഭ്യന്തരയുദ്ധങ്ങളുടെ ദൈർഘ്യം.
"‌നെവർ എൻഡിംഗ് വാർസ്" എന്ന ഗ്രന്ഥത്തിന്റെ കർത്താവായ ആൻ ഹിരോനാക ആധുനിക ചരിത്രത്തെ പത്തൊൻപതാം നൂറ്റാണ്ടിനു മുൻപുള്ള കാലഘട്ടം പത്തൊൻപതാം നൂറ്റാണ്ടുമുതൽ ഇരുപതാം നൂറ്റാണ്ടിന്റെ ആദ്യസമയം വരെയു‌ള്ള ഘട്ടം, ഇരുപതാം നൂറ്റാണ്ടിന്റെ അവസാന സമയം എന്നിങ്ങനെ വിഭജിച്ചിട്ടുണ്ട്. യൂറോപ്പിൽ പത്തൊൻപതാം നൂറ്റാണ്ടിൽ ആഭ്യന്തരയുദ്ധത്തിന്റെ ദൈർഘ്യം നന്നേ കുറയുകയുണ്ടായി. ഇവ മിക്കതും രാജ്യത്തിന്റെ അധികാര കേന്ദ്രത്തിനു വേണ്ടിയുള്ള യുദ്ധമായതും കേന്ദ്രീകൃത ഭരണകൂടങ്ങളുടെ വർദ്ധിച്ച ശക്തിയും ഭരണകൂടത്തെ പിന്തുണച്ചുകൊണ്ട് മറ്റു രാജ്യങ്ങൾ പെട്ടെന്നു നടത്തുന്ന ഇടപെടലുകളുമായിരുന്നു ഇതിനു കാരണം. രണ്ടാം ലോക മഹായുദ്ധത്തിനു ശേഷം ആഭ്യന്തരയുദ്ധത്തിന്റെ കാലയളവ് പത്തൊൻപതാം നൂറ്റാണ്ടിനെ അപേക്ഷിച്ച് വളരെയധികം വർദ്ധിച്ചു. കൊളോണിയൽ ഭരണം അവസാനിച്ചശേഷമുള്ള ഭരണകൂടങ്ങളുടെ ദൗർബല്യവും യുദ്ധത്തിന്റെ രണ്ടുഭാഗത്തും വൻ ശക്തികൾ ഇടപെടുന്നതുമായിരുന്നു ഇതിനു കാരണം. ദുർബ്ബല രാജ്യങ്ങളിലായിരുന്നു ഇത്തരം യുദ്ധങ്ങൾ കൂടുതലും നടക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="86583" url="https://ml.wikipedia.org/wiki?curid=86583" title="Civil war">
Civil war



</doc>
<doc id="86586" url="https://ml.wikipedia.org/wiki?curid=86586" title="ഫാംവില്ലെ">
ഫാംവില്ലെ



</doc>
<doc id="86588" url="https://ml.wikipedia.org/wiki?curid=86588" title="ശീമവെള്ളരി">
ശീമവെള്ളരി



</doc>
<doc id="86589" url="https://ml.wikipedia.org/wiki?curid=86589" title="ആഭ്യന്തര യുദ്ധം">
ആഭ്യന്തര യുദ്ധം



</doc>
<doc id="86591" url="https://ml.wikipedia.org/wiki?curid=86591" title="പന്മന രാമചന്ദ്രൻ നായർ">
പന്മന രാമചന്ദ്രൻ നായർ

 
കേരളത്തിലെ അറിയപ്പെടുന്ന ഭാഷാ പണ്ഡിതനും എഴുത്തുകാരനുമായിരുന്നു പന്മന രാമചന്ദ്രൻ നായർ(ജനനം:1931 ഓഗസ്റ്റ് 13 മരണം: 2018 ജൂൺ 5). ഭാഷാ സംബന്ധിയായും സാഹിത്യ സംബന്ധിയായുമുള്ള പുസ്തകങ്ങൾ എഴുതിയിട്ടുണ്ട്. മലയാള ഭാഷയുടെ ഉപയോഗത്തിൽ സർവ്വസാധാരണമായി സംഭവിച്ചുകൊണ്ടിരിക്കുന്ന അക്ഷരപ്പിശകുകളും, വ്യാകരണ പിശകുകളും ചൂണ്ടിക്കാണിച്ച് കൊണ്ട് ആനുകാലികങ്ങളിൽ നിരവധി ലേഖനങ്ങൾ എഴുതിയിട്ടുണ്ട്. മാദ്ധ്യമപ്രവർത്തകർക്കുവേണ്ടി നിരവധി ഭാഷാശുദ്ധി ക്ലാസ്സുകൾ എടുത്തിട്ടുണ്ട്.
ജീവിത രേഖ.
കൊല്ലം ജില്ലയിലെ പന്മനയിൽ എൻ. കുഞ്ചു നായരുടേയും എൻ. ലക്ഷ്മിക്കുട്ടിയമ്മയുടേയും മകനായി ജനിച്ചു. സംസ്കൃതത്തിൽ ശാസ്ത്രിയും ഭൗതികശാസ്ത്രത്തിൽ ബിരുദവും നേടി. തിരുവനന്തപുരം യൂണിവേഴ്സിറ്റി കോളേജിൽ നിന്ന് 1957-ൽ മലയാളം എം.എ. ഒന്നാം റാങ്കോടെ വിജയിച്ച് ഗോദവർമ്മ സ്മാരക സമ്മാനം നേടി. ഭാര്യ: കെ.എൻ. ഗോമതിയമ്മ.
ഔദ്യോഗികജീവിതം.
വിദ്യാഭ്യാസത്തിനു ശേഷം രണ്ടുകൊല്ലം മലയാളം ലക്സിക്കണിൽ ആയിരുന്നു. പിന്നീട് പാലക്കാട്, ചിറ്റൂർ, തലശ്ശേരി, തിരുവനന്തപുരം എന്നിവിടങ്ങളിലെ സർക്കാർ കലാലയങ്ങളിൽ അദ്ധ്യാപകനായി. 1987-ൽ യൂണിവേഴ്സിറ്റി കോളേജിലെ മലയാള വിഭാഗം അധ്യക്ഷനായിരിക്കെ വിരമിച്ചു. കേരളഗ്രന്ഥശാലാസംഘം, കേരള സാഹിത്യ അക്കാദമി, കേരള കലാമണ്ഡലം, സാഹിത്യ പ്രവർത്തക സഹകരണ സംഘം എന്നിവയുടെ സമിതികളിലും, കേരള സർവകലാശാലയുടെ സെനറ്റിലും പ്രവർത്തിച്ചിട്ടുണ്ട്.
കൃതികൾ.
മലയാള ഭാഷയുടെ തെറ്റില്ലാത്ത ഉപയോഗത്തിനു സഹായമാകുന്ന പുസ്തകങ്ങൾക്കു പുറമേ സാഹിത്യകൃതികളും രചിച്ചിട്ടുണ്ട്. "ആശ്ചര്യചൂഡാമണി" സംസ്കൃതത്തിൽ നിന്നും മലയാളത്തിലേയ്ക്കു പരിഭാഷപ്പെടുത്തിയിട്ടുണ്ട്. നിരവധി ഗ്രന്ഥങ്ങളുടെ എഡിറ്ററായും പ്രവർത്തിച്ചിട്ടുണ്ട്.

</doc>
<doc id="86592" url="https://ml.wikipedia.org/wiki?curid=86592" title="Panmana Ramachandran Nair">
Panmana Ramachandran Nair



</doc>
<doc id="86593" url="https://ml.wikipedia.org/wiki?curid=86593" title="കേരള സർവകലാശാല">
കേരള സർവകലാശാല



</doc>
<doc id="86597" url="https://ml.wikipedia.org/wiki?curid=86597" title="ഡേറ്റ">
ഡേറ്റ



</doc>
<doc id="86599" url="https://ml.wikipedia.org/wiki?curid=86599" title="WWF">
WWF



</doc>
<doc id="86600" url="https://ml.wikipedia.org/wiki?curid=86600" title="ഡബ്ല്യൂ.ഡബ്ല്യൂ.എഫ്. (വിവക്ഷകൾ)">
ഡബ്ല്യൂ.ഡബ്ല്യൂ.എഫ്. (വിവക്ഷകൾ)

 

</doc>
<doc id="86601" url="https://ml.wikipedia.org/wiki?curid=86601" title="സി.ബി. മുത്തമ്മ">
സി.ബി. മുത്തമ്മ

 
സ്വതന്ത്ര ഇന്ത്യയിലെ ആദ്യവനിതാ നയതന്ത്രജ്ഞയും അംബാസിഡറുമായിരുന്നു സി.ബി. മുത്തമ്മ (ജനുവരി 24, 1924-ഒക്ടോബർ 14, 2009). 1948-ൽ സിവിൽസർവീസ് പരീക്ഷ വിജയിച്ച ഇവർ അടുത്ത വർഷം ഇന്ത്യൻ വിദേശകാര്യസർവീസിൽ ചേർന്നു.
ജീവിതരേഖ.
1924 ജനുവരി 24-ന് കൂർഗിലെ വിരാജ്പെട്ടിലാണ് ജനനം. മടിക്കേരി സെന്റ് ജോസഫ്സ് ഗേൾസ് സ്കൂളിൽ സ്കൂൾ വിദ്യാഭ്യാസം നേടിയ ഇവർ ബിരുദപഠനം പൂർത്തിയാക്കിയത് ചെന്നൈയിലെ വിമൻസ് ക്രിസ്ത്യൻ കോളേജിൽനിന്നാണ്. ചെന്നൈ പ്രസിഡൻസി കോളേജിൽനിന്ന് ഇംഗ്ലീഷിൽ ബിരുദാനന്തരബിരുദം നേടി.
പാരീസിൽ തേഡ് സെക്രട്ടറിയായായിരുന്നു ആദ്യനിയമനം.ഹംഗറി, നെതർലന്റ്സ്, ഘാന എന്നിവിടങ്ങളിൽ ഇന്ത്യൻ അംബാസിഡറായും വിവിധ രാജ്യങ്ങളിൽ ഇന്ത്യൻ ഹൈക്കമ്മീഷണറായും പ്രവർത്തിച്ചു. 1982-ൽ സർവീസിൽനിന്ന് വിരമിച്ചു.
സിവിൽസർവീസിലെ ലിംഗവിവേചനത്തിനെതിരെ പോരാടിയ ചരിത്രവും മുത്തമ്മയ്ക്കുണ്ട്. 1979-ൽ ഇതുസംബന്ധിച്ച് വിദേശകാര്യ മന്ത്രാലയത്തിനെ ഇവർ കേസ് കൊടുത്തു. ജസ്റ്റിസ് വി.ആർ. കൃഷ്ണയ്യർ അദ്ധ്യക്ഷനായ മൂന്നംഗ ഡിവിഷൻ ബെഞ്ച് കേസിൽ വാദം കേൾക്കുകയും സർക്കാർ സർവീസിലെ ലിംഗവിവേചനം അവസാനിപ്പിക്കുന്നതിനുള്ള നടപടികളെടുക്കാൻ നിർദ്ദേശം നല്കുകയും ചെയ്തു.

</doc>
<doc id="86602" url="https://ml.wikipedia.org/wiki?curid=86602" title="C.B. Muthamma">
C.B. Muthamma



</doc>
<doc id="86605" url="https://ml.wikipedia.org/wiki?curid=86605" title="പണ്ഡിറ്റ് രാം നാരായൺ">
പണ്ഡിറ്റ് രാം നാരായൺ



</doc>
<doc id="86606" url="https://ml.wikipedia.org/wiki?curid=86606" title="വേൾഡ് റെസലിങ് ഫെഡറേഷൻ">
വേൾഡ് റെസലിങ് ഫെഡറേഷൻ



</doc>
<doc id="86608" url="https://ml.wikipedia.org/wiki?curid=86608" title="കെ.പി. ഉദയഭാനു">
കെ.പി. ഉദയഭാനു

 
മലയാളചലച്ചിത്രഗാനാലാപനരംഗത്തെ പഴയതലമുറയിലെ ഒരു ഗായകനും സംഗീതസം‌വിധായകനുമാണ്‌ കെ.പി. ഉദയഭാനു (6 ജൂൺ 1936 - 5 ജനുവരി 2014). ഗൃഹാതുരത്വം തുളുമ്പുന്ന നിരവധി ഗാനങ്ങൾ കൈരളിക്ക് പകർന്നു തന്നിട്ടുണ്ട് ഉദയഭാനു. 2009 ൽ ഭാരത സർക്കാർ ഈ കലാകാരനെ പത്മശ്രീ നൽകി ആദരിക്കുകയുണ്ടായി. 1985 ൽ അദ്ദേഹം രൂപം നൽകിയ ജനകീയ സംഗീത പ്രസ്ഥാനം "ഓൾഡ് ഈസ് ഗോൾഡ്" ഇപ്പോഴും സജീവമാണ്‌
ജീവിതരേഖ.
എൻ.എസ്. വർമയുടേയും അമ്മു നേത്യാരമ്മയുടേയും മകനായി 1936 ൽ പാലക്കാട് ജില്ലയിലെ തരൂരിൽ ജനനം. കെ.പി. കേശവമേനോൻ ഇദ്ദേഹത്തിന്റെ അമ്മാവനാണ്‌. ചെറുപ്പത്തിൽ സിംഗപ്പൂറിൽ പോയ ഇദ്ദേഹം തിരിച്ച് 1945-ൽ പത്താം വയസിലാണ് ഇന്ത്യയിൽ എത്തിയത്. പാലക്കാട് കല്പാത്തി ത്യാഗരാജ വിദ്യാലയത്തിൽ സംഗീതമഭ്യസിച്ച ഇദ്ദേഹം ഹൈസ്കൂൾ പഠനം പാലക്കാട് തന്നെയുള്ള വി വി പി ഹൈസ്‌കൂളിലായിരുന്നു. ചെറുപ്പത്തിലേ സംഗീതവുമായി അടുത്തറിയാൻ അവസരം ലഭിച്ച ഉദയഭാനു,എം.ഡി. രാമനാഥനുൾപ്പെടെയുള്ള പ്രഗല്ഭരുടെ കീഴിൽ സംഗീതം പഠിച്ചു. 1955 ൽ ആകാശവാണിയിൽ അനൗൺസറായി ചേർന്ന അദ്ദേഹം 38 വർഷം അവിടെ ജോലിചെയ്തു. ഒരു വർഷക്കാലം ഊട്ടിയിൽ സംഗീത അദ്ധ്യാപകനായും ജോലിചെയ്തു. 
ചലച്ചിത്ര ജീവിതം.
സംഗീതസം‌വിധായകൻ കെ. രാഘവനുമായുള്ള അടുപ്പമാണ്‌ തന്നെ ചലച്ചിത്രപിന്നണിഗായകനാക്കിയത് എന്ന് ഉദയഭാനു പറയുന്നു.
1958 ൽ ഇറങ്ങിയ "നായരു പിടിച്ച പുലിവാൽ" എന്ന ചിത്രത്തിലെ ഗാനാലാപനത്തിലൂടെയാണ്‌ ചലച്ചിത്രത്തിലേക്കുള്ള പ്രവേശം. 1976 ലെ സമസ്യ എന്ന ചിത്രത്തിലെ ഗാനങ്ങൾക്ക് സംഗീതം നൽകിയതും ഉദയഭാനുവായിരുന്നു. വേറെയും രണ്ടും സിനിമയിലെ ഗാനങ്ങൾക്ക് സംഗീത സം‌വിധാനം നിർവ്വഹിച്ചെങ്കിലും അതു വെളിച്ചം കാണുകയുണ്ടായില്ല. എന്നാൽ മലയാളത്തിൽ മാത്രം എൺപതിൽപരം ദേശഭക്തിഗാനങ്ങൾക്ക് സംഗീതം നൽകിയിട്ടുണ്ട് ഉദയഭാനു. വളരെ വർഷങ്ങൾക്ക് ശേഷം "താന്തോന്നി" എന്ന ചിത്രത്തിൽ തേജ് മെർവിന്റെ സംഗീതസം‌വിധാനത്തിലുള്ള 'കാറ്റുപറഞ്ഞതും കടലുപറഞ്ഞതും' എന്ന ഗാനമാണ് ഇദ്ദേഹം അവസാനം പാടിയത്.. അവസാനത്തെ ഒരു വർഷക്കാലം കടുത്ത പാർക്കിൻസൺസ് രോഗബാധിതനായിരുന്ന ഇദ്ദേഹം 2014 ജനുവരി 5-ന് തിരുവനന്തപുരത്തെ വസതിയിൽ വച്ച് അന്തരിച്ചു. 78 വയസ്സായിരുന്നു. ഭാര്യ വിജയലക്ഷ്മി നേരത്തെ മരിച്ചിരുന്നു. ഒരു മകനുണ്ട്. ഉദയഭാനുവിന്റെ മൃതദേഹം പൂർണ ഔദ്യോഗിക ബഹുമതികളോടെ തിരുവനന്തപുരത്ത് സംസ്കരിച്ചു..
അവിസ്മരണീയ ഗാനങ്ങൾ.
വെള്ളിനക്ഷത്രമേ നിന്നെ നോക്കി...(രമണൻ), അനുരാഗനാടകത്തിൽ...(നിണമണിഞ്ഞ കാൽപ്പാടുകൾ), ചുടുകണ്ണീരാലെൻ...(ലൈലാമജ്നു), താരമേ താരമേ(ലൈലാമജ്നു), താമരത്തുമ്പീവാവാ..., പൊൻവളയില്ലെങ്കിലും...(കുട്ടിക്കുപ്പായം), എവിടെ നിന്നോ എവിടെ നിന്നോ..., വെള്ളി നക്ഷത്രമേ...(രമണൻ), മന്ദാര പുഞ്ചിരി..., വാടരുതീമലരിനി...(സത്യഭാമ), യാത്രക്കാരി യാത്രക്കാരി..., കരുണാസാഗരമേ...,പെണ്ണാളേ പെണ്ണാളേ...(ചെമ്മീൻ), കാനനഛായയിൽ...(രമണൻ) എന്നിവയാണ്‌ അദ്ദേഹം ആലപിച്ച പ്രധാനഗാനങ്ങൾ.
അവലംബം.
&lt;templatestyles src="Reflist/styles.css" /&gt;

</doc>
<doc id="86610" url="https://ml.wikipedia.org/wiki?curid=86610" title="K.P. Udayabhanu">
K.P. Udayabhanu



</doc>
<doc id="86611" url="https://ml.wikipedia.org/wiki?curid=86611" title="സിമോൺ ദ ബൊവ">
സിമോൺ ദ ബൊവ

 
ഫ്രഞ്ച് എഴുത്തുകാരിയും അസ്തിത്വവാദചിന്തകയും സ്ത്രീവാദിയും സാമൂഹികസൈദ്ധാന്തികയും ആയിരുന്നു സിമോൺ ദ ബൊവ (ഫ്രഞ്ച് ഉച്ചാരണം: simɔn də boˈvwaʀ) (ജനുവരി 9, 1908 – ഏപ്രിൽ 14, 1986). നോവലുകളും തത്ത്വചിന്ത, രാഷ്ട്രീയം, സാമൂഹികപ്രശ്നങ്ങൾ തുടങ്ങിയവയുമായി ബന്ധപ്പെട്ട പഠനങ്ങളും (monograph) ഉപന്യാസങ്ങളും ജീവചരിത്രങ്ങളും നിരവധി വാല്യങ്ങൾ അടങ്ങുന്ന ആത്മകഥയും അവർ രചിച്ചിട്ടുണ്ട്. "ഷീ കേം റ്റു സ്റ്റേ", "മാൻഡരിൻസ്" തുടങ്ങിയ അതിഭൗതികനോവലുകളും 1949-ൽ എഴുതിയ "ദ സെക്കൻഡ് സെക്സ്" എന്ന പഠനവുമാണ്‌ സിമോൺ ദ ബോവയെ ശ്രദ്ധേയയാക്കിയത്. ഷാൺ-പോൾ സാർത്രുമായി ആജീവനാന്തം ബഹുഭർതൃബന്ധത്തിൽ ഏർപ്പെട്ടു എന്നതിനാലും അവർ ശ്രദ്ധിക്കപ്പെട്ടിട്ടുണ്ട്. സ്ത്രീയുടെ അടിച്ചമർത്തപ്പെടലിനെയും സമകാലീന സ്ത്രീവാദത്തിന്റെ അടിത്തറയെയും വിശദമായി അപഗ്രഥിക്കുന്ന കൃതിയാണ്‌ "ദ സെക്കൻഡ് സെക്സ്".
ആദ്യ കാലഘട്ടം.
വക്കീലും അമെച്വർ നാടകനടനുമായിരുന്ന ജോർജ് ദ് ബൊവയുടെയും വെർഡണിലെ ഫ്രാൻസോസ് ബ്രാസ്സോയുടെയും മകളായാണ്‌ സിമോൻ ദ് ബൊവ ജനിച്ചത്. സിമോൻ ലൂസി ഏണസ്റ്റെയ്ൻ മേരി ദ് ബൊവ എന്നാണ്‌ മുഴുവൻ പേര്. പാരീസിൽ ജനിച്ച അവർ കത്തോലിക്കാ പെൺപള്ളിക്കൂടത്തിലാണ്‌ പഠിച്ചത്. അന്നത്തെ ബുദ്ധിജീവികൾ പെൺപള്ളിക്കൂടത്തെ അവഗണനയോടെയാണ്‌ കണ്ടിരുന്നത്. കാത്തലിക്കാ പെൺപള്ളിക്കൂടങ്ങൾ വിദ്യാഭ്യാസകേന്ദ്രമെന്നതിനെക്കാൾ ചെറുപ്പക്കാരെ എങ്ങനെ അമ്മയും ഭാര്യയുമാകണം എന്ന് പഠിപ്പിക്കുന്ന സ്ഥലമായിരുന്നു എന്ന് വിമർശിക്കപ്പെട്ടിരുന്നു. ഒന്നാം ലോകയുദ്ധത്തിനു ശേഷം സിമോന്റെ മാതൃപിതാവ് ഗുസ്താവ് ബ്രാസ്സോ പ്രസിഡന്റായിരുന്ന മ്യൂസ് ബാങ്ക് സാമ്പത്തിക തകർച്ചയിൽപ്പെടുകയും കുടുംബം ദാരിദ്ര്യത്തിലേക്കും അപമാനത്തിലേക്കും വഴുതിവീഴുകയും ചെയ്തു. ജോർജ് ദ് ബൊവ ജോലിക്കു പോയിത്തുടങ്ങുകയും കുടുംബം ഒരു ചെറിയ കെട്ടിടത്തിലേക്ക് താമസം മാറുകയും ചെയ്തു. ഇക്കാലത്ത് ജോർജ്ജും ഭാര്യയും തമ്മിലുള്ള ബന്ധം വഷളായിത്തീർന്നു.
അച്ഛൻ രണ്ട് പെണ്മക്കളെക്കാളും (ഇളയ സഹോദരി ഹെലൻ ദ് ബൊവ, ഒരു ചിത്രകാരിയായിരുന്നു) ഒരു മകനെയാണ്‌ കാംക്ഷിച്ചിരുന്നത് എന്നതിനെപ്പറ്റി സിമോൻ എപ്പോഴും ബോധവതിയായിരുന്നു. എങ്കിലും അവൾക്ക് പുരുഷന്റെ ബുദ്ധിയാണ്‌ എന്ന് അദ്ദേഹം പറഞ്ഞിരുന്നു. യുവത്വത്തിൽ മറ്റുള്ളവരിൽനിന്ന് വ്യത്യസ്തയായിരുന്നു സിമോൻ. ജോർജ്ജ് നാടകത്തിലും സാഹിത്യത്തിലുമുള്ള തന്റെ കമ്പം മകൾക്ക് പകർന്നുനൽകി. പാണ്ഡിത്യത്തിലൂടെ മാത്രമേ മക്കളെ ദാരിദ്ര്യത്തിൽനിന്ന് കരകയറ്റാനാവൂ എന്ന് അദ്ദേഹം കരുതിയിരുന്നു.
15 വയസ്സാകുമ്പോൾത്തന്നെ സിമോൻ ദ് ബൊവ ഒരു എഴുത്തുകാരിയാകാൻ തീരുമാനിച്ചിരുന്നു. വിവിധ വിഷയങ്ങളിൽ അവഗാഹം നേടിയെങ്കിലും തത്ത്വചിന്തയിലുള്ള താല്പര്യം പാരീസ് സർവകലാശാലയിൽ ചേർന്ന് പഠിക്കാൻ പ്രേരിപ്പിച്ചു. ഷാൺ-പോൾ സാർത്ര് അടക്കമുള്ള നിരവധി യുവബുദ്ധിജീവികളെ പരിചയപ്പെടുന്നത് അവിടെവെച്ചാണ്‌.
സിമോൻ ദ് ബൊവ ജീവിതകാലം മുഴുവൻ സാർത്രുമായി അടുത്ത ബന്ധം പുലർത്തിയിരുന്നെങ്കിലും അദ്ദേഹത്തെ വിവാഹംചെയ്യാനും കുടുംബജീവിതം നയിക്കാനും തയ്യാറായില്ല. ഈ സ്വകാര്യജീവിതം അവരുടെ സാഹിത്യജീവിതത്തെപ്പോലെതന്നെ ആദരിക്കപ്പെട്ടിരുന്നു. സന്താനോല്പാദനത്തെ ഒഴിവാക്കിയത് അക്കാദമികപദവികൾ നേടുന്നതിനും രാഷ്ട്രീയത്തിൽ ഇടപെടുന്നതിനും എഴുത്ത്, വായന, അധ്യാപനം തുടങ്ങിയവ തുടരുന്നതിനും പ്രണയിക്കുന്നതിനും അവർക്ക് കൂടുതൽ സമയം നൽകി.
മധ്യ കാലഘട്ടം.
ഗണിതത്തിലും തത്ത്വചിന്തയിലും ബിരുദപ്രവേശനപരീക്ഷ ജയിച്ച ശേഷം കാത്തലിക്കാ ഇൻസ്റ്റിറ്റ്യൂട്ടിൽനിന്ന് ഗണിതവും സെയ്ന്റ് മേരി ഇൻസ്റ്റിറ്റ്യൂട്ടിൽനിന്ന് സാഹിത്യാദിവിഷയങ്ങളും സോർബണിൽനിന്ന് (പാരീസ് സർവകലാശാല) തത്ത്വചിന്തയും പഠിച്ചു. 1929-ൽ സോർബണിൽ പഠിക്കെ ലെയ്ബ്നിസ്സിനെക്കുറിച്ച് ഒരു പ്രബന്ധാവതരണം നടത്തുകയുണ്ടായി. ആയിടെതന്നെ ഷാൺ-പോൾ സാർത്രുമായുള്ള ബന്ധം ആരംഭിച്ചു. രണ്ടുപേരും ഇക്കോൾ നോർമലിൽ( École Normale) ഒരുമിച്ചാണ്‌ പഠിച്ചത്.
1929-ൽ, തന്റെ 21-ആം വയസ്സിൽ തത്ത്വചിന്തയിൽ അഗ്രിഗേഷൻ ബിരുദംനേടി ബൊവ. ഈ ബിരുദം നേടിയവരിൽ ഏറ്റവും പ്രായംകുറഞ്ഞ വ്യക്തിയും ഒൻപതാമത്തെ വ്യക്തിയും ആണ്‌ അവർ. പരീക്ഷയിൽ സിമോൻ രണ്ടാം സ്ഥാനം നേടി. ഒന്നാം സ്ഥാനം സാർത്രിനായിരുന്നു. 
സോർബണിലായിരുന്നപ്പോഴാണ്‌ ബൊവ തന്റെ അപരനാമമായി കാസ്റ്റർ എന്ന പേര്‌ സ്വീകരിച്ചത്. 'ബീവറിന്‌ ഫ്രഞ്ചിലുള്ള പേരാണ്‌ കാസ്റ്റർ. ഈ ജീവിയുടെ പരിശ്രമശീലത്തെ മുൻനിർത്തിയും തന്റെ ഉപനാമത്തോട് ബീവർ എന്ന പദത്തോട് സാമ്യമുള്ളതിനാലും ആണ്‌ അവർ ഈ പേര്‌ സ്വീകരിച്ചത്.
മരണം, ബഹുമതികൾ.
ന്യൂമോണിയ ബാധിച്ച് ‌78-ആം വയസ്സിൽ പാരീസിൽവെച്ചാണ്‌ ബൊവ മരിക്കുന്നത്. ദു മൊന്ത്പാർനസ് സെമിത്തേരിയിൽ സാർത്രിന്റെ ശവകുടീരത്തോട് ചേർന്നാണ്‌ അവരെ സംസ്കരിച്ചത്.
മരണശേഷം ബൊവയോടുള്ള ആദരം വർദ്ധിച്ചു. വിശേഷിച്ചും അക്കദമികലോകം അവരെ 1968-നു ശേഷമുള്ള സ്ത്രീവാദത്തിന്റെ ജനയിത്രിയായി കരുതുന്നു. ഫ്രഞ്ച് ചിന്തക എന്ന നിലയിലും അസ്തിത്വവാദതത്വചിന്തകയെന്ന നിലയിലും അവർ കൂടുതൽ അറിയപ്പെട്ടുവന്നു.
സമകാലികസം‌വാദങ്ങൾ ബൊവയുടെയും സാർത്രിന്റെയും പരസ്പരസ്വാധീനത്തെ അപഗ്രഥിക്കുന്നു. സാർത്രിന്റെ ഉത്തമസൃഷ്ടിയായ ഉണ്മയും ഇല്ലായ്മയും അവരെ സ്വാധീനിച്ചിട്ടുള്ളതായി കാണാം. സാർത്രിന്റെ അസ്തിത്വവാദത്തിൽനിന്ന് സ്വതന്ത്രമായിത്തന്നെ തത്ത്വചിന്തയെക്കുറിച്ച് ധാരാളം അവർ എഴുതിയിട്ടുമുണ്ട്. അവരുടെ തത്ത്വചിന്താപരമായ പൂർവകാലോപന്യാസങ്ങളും പ്രബന്ധങ്ങളും സാർത്രിന്റെ പിൽക്കാലചിന്തകളിൽ ചെലുത്തിയ സ്വാധീനവും ചില പണ്ഡിതർ നിരീക്ഷിച്ചിട്ടുണ്ട്. മാർഗരറ്റ് എ. സിമോൺസിനെയും സാലി ഷോൾസിനെയും പോലുള്ള അക്കാദമികർ തത്ത്വചിന്തയ്ക്ക് അകത്തും പുറത്തും നിർത്തി ബൊവയെ പഠിച്ചിട്ടുണ്ട്. നിരവധി ജീവചരിത്രങ്ങളുടെ രചനയ്ക്കു അവരുടെ ജീവിതം പ്രചോദനമായി.
2006-ൽ പാരീസ് നഗരത്തിലെ നിയുക്ത രൂപകല്പകനായ ഡിയെറ്റ്മർ ഫീഷിങ്ഗർ സെയ്ൻ നദിക്കു കുറുകെ പ്രശസ്തമായിത്തീർന്ന നടപ്പാത നിർമ്മിച്ചു. അതിന്‌ സിമോൻ ദ് ബുവ പാലം എന്ന് അവരുടെ ബഹുമാനാർഥം പേരിടുകയും ചെയ്തു. പാരീസിന്റെ ദേശീയഗ്രന്ഥാലയത്തിലേക്കാണ്‌ (Bibliothèque nationale de France) ഈ പാത നയിക്കുന്നത്.

</doc>
<doc id="86613" url="https://ml.wikipedia.org/wiki?curid=86613" title="ഖബ്ർ">
ഖബ്ർ

 
 
മൃതദേഹങ്ങൾ സംസ്കരിക്കാൻ സ്വീകരിക്കുന്ന-കുഴിയെടുത്ത് മൃതദേഹങ്ങൾ സംസ്കരിക്കുന്ന- ഒരു രീതിയാണിത്. അറബി ഭാഷയിൽ നിന്നും മലയാളത്തിലേക്ക് കുടിയേറിയ ഒരു വാക്കാണ്‌ ഖബ്ർ. കബർ എന്നും ഉച്ചാരണഭേദമുണ്ട്. ഖബറടക്കം എന്ന വാക്ക് മലയാളത്തിൽ ഇത്തരം ശവസംസ്കാരത്തെക്കുറിക്കാൻ മുസ്‌ലിംകളും ക്രിസ്ത്യാനികളും ഉപയോഗിച്ച് വരുന്നു.

</doc>
<doc id="86617" url="https://ml.wikipedia.org/wiki?curid=86617" title="കിലോബൈറ്റ്">
കിലോബൈറ്റ്

 
ഡിജിറ്റൽ രൂപത്തിലുള്ള വിവരങ്ങളുടെയും, ഡാറ്റയുടേയും മറ്റും അളവാണ് കിലോബൈറ്റ്. ആയിരം ബൈറ്റുകൾ കൂടുന്നതാണ് ഒരു കിലോബൈറ്റ്.(ക)
1 കിലോബൈറ്റ് = 1000 ബൈറ്റ് 
കിലോബൈറ്റ് അളവ് സൂചിപ്പിക്കാൻ സാധാരണയായി KB, kB, K, Kbyte. എന്ന ചുരുക്കങ്ങൾ ഉപയോഗിക്കാറുണ്ട്. 
1024 ബൈറ്റുകളെ സൂചിപ്പിക്കുവാൻ ഒരു കിലോബൈറ്റ് എന്നാണ് സാധാരണ ഉപയോഗിച്ച് വന്നിരുന്നത് ഇക്കാരണത്താൽ ഒരു ചെറിയ ആശയക്കുഴപ്പം നിലവിലുണ്ട്. അന്താരാഷ്ട്ര ഏകകവ്യവസ്ഥയനുസരിച്ച് 1000 ബൈറ്റുകളാണ് ഒരു കിലോബൈറ്റ്. 1024 ബൈറ്റുകളെ സൂചിപ്പിക്കുവാൻ കിബിബൈറ്റ് അഥവാ കിലോബൈനറി ബൈറ്റ് എന്നൊരു നിർവ്വചനം ഇപ്പോഴുണ്ട്.
ഈ പ്രയോഗം അത്ര ജനപ്രിയമായിട്ടില്ല. 
കുറിപ്പ്.
കുറിപ്പ് (ക): ()
അവലംബം.
&lt;templatestyles src="Reflist/styles.css" /&gt;

</doc>
<doc id="86618" url="https://ml.wikipedia.org/wiki?curid=86618" title="Kilobyte">
Kilobyte



</doc>
<doc id="86621" url="https://ml.wikipedia.org/wiki?curid=86621" title="ഐതരേയോപനിഷത്ത്">
ഐതരേയോപനിഷത്ത്

 
 
ഭാരതീയ പാരമ്പര്യത്തിലെ തത്ത്വാന്വേഷണരചനകളായ ഉപനിഷത്തുകളിൽ ഒന്നാണ് ഐതരേയോപനിഷത്ത്. ദശോപനിഷത്തുകൾ എന്നറിയപ്പെടുന്ന പത്തു മുഖ്യ ഉപനിഷത്തുകളിൽ ഐതരേയും ഉൾപ്പെടുന്നു. ഋഗ്വേദത്തോടു ചേർന്നുള്ള ഐതരേയ ബ്രാഹ്മണത്തിന്റെ തുടർച്ചയായി വരുന്ന ഐതരേയാരണ്യകത്തിന്റെ ഭാഗമാണ് ഈ ഉപനിഷത്ത്. ഐതരേയ ബ്രാഹ്മണത്തിന്റേയും ഐതരേയാരണ്യകത്തിന്റേയും കർത്താവായി കരുതപ്പെടുന്ന മഹിദാസ ഐതരേയനുമായി ബന്ധപ്പെടുത്തിയാണ് ഈ ഉപനിഷത്തിന്റെ പേരിനെ വിശദീകരിക്കാറുള്ളത്.
സൃഷ്ടലോകത്തിന്റേയും ജീവന്റേയും ഉല്പത്തി-വികാസങ്ങളെ ലളിതവും നാടകീയവുമായി ചിത്രീകരിച്ച്, എല്ലാറ്റിലും കുടികൊള്ളുന്ന ആന്തരികസത്ത ആത്മാവാണെന്ന് സ്ഥാപിക്കുകയാണ് ഈ ഉപനിഷത്ത്. 
ഉള്ളടക്കം.
ആകെ മൂന്നദ്ധ്യായങ്ങളാണ് ഈ ഉപനിഷത്തിലുള്ളത്. ആദ്യത്തെ ആദ്ധ്യായം മാത്രം മൂന്നു ഖണ്ഡങ്ങളായി തിരിച്ചിരിക്കുന്നു. രണ്ടും മൂന്നും അദ്ധ്യായങ്ങളിൽ ഓരോ ഖണ്ഡങ്ങൾ വീതമേയുള്ളു.
ഒന്നാം അദ്ധ്യായം.
ഒന്നാം ഭാഗം.
ആദിയിൽ ഏകനായി സ്ഥിതിചെയ്ത ആത്മാവ് തന്റെ ഉണ്മയിൽ നിന്ന് ലോകങ്ങളെയെല്ലാം സൃഷ്ടിക്കുന്നതാണ് ഇവിടെ വിവരിക്കുന്നത്. അങ്ങനെ മുകളിലും താഴെയുമുള്ള ജലങ്ങളും, പ്രകാശവും, മരണവും സൃഷ്ടിക്കപ്പെട്ടു. പിന്നെ സൃഷ്ടിപാലകന്മാരെ ഉരുവാക്കാനായി ആത്മാവ് ജലങ്ങളിൽ നിന്ന് പുരുഷനെ സമാഹരിച്ച് രൂപം നൽകിയിട്ട് അവനുമേൽ ധ്യാനിച്ചപ്പോൾ മുട്ടവിരിയുമ്പോഴെന്ന പോലെ അവനിൽ വായ മുളച്ച് അതിൽ നിന്ന് വാക്കും, അഗ്നിയും പുറപ്പെട്ടു. അതുപോലെ മുളച്ച നാസാരന്ധ്രത്തിൽ നിന്ന് ശ്വാസവും വായുവും, കണ്ണുകളിൽ കാഴ്ചയും സൂര്യനും, ചെവികളിൽ നിന്ന് ശ്രവണവും ദിക്കുകളും, ത്വക്കിൽ നിന്ന് രോമങ്ങളും വൃക്ഷാദികളും ഹൃദയത്തിൽ നിന്ന് മനസ്സും ചന്ദ്രനും പൊക്കിളിൽ നിന്ന് ഉച്ഛ്വാസവും പുറപ്പെട്ടു. അതുപോലെ പ്രജനനേന്ദ്രിയവും അതിൽ നിന്ന് ജന്മകാരണമായ ജീവദ്രവവും ഉരുവെടുത്തു.
രണ്ടാം ഭാഗം.
അങ്ങനെ ഉരുവാക്കപ്പെട്ട് ജലങ്ങളിൽ കഴിഞ്ഞ സൃഷ്ടിപാലകന്മാരായ ദേവന്മാർ‍‍, തങ്ങൾക്ക് വസിക്കാൻ ഇടവും ഭക്ഷണവും തരാൻ ആത്മാവിനോടപേക്ഷിച്ചു. ആത്മാവ് അവർക്കു മുൻപിൽ ആദ്യം ഒരു പശുവിന്റേയും പിന്നെ അശ്വത്തിന്റേയും രൂപങ്ങളെ കൊണ്ടുവന്നു. അതൊന്നും അവയെ തൃപ്തിപ്പെടുത്തിയില്ല. ഒടുവിൽ ഒരു മനുഷ്യരൂപം കൊണ്ടുവന്നപ്പോൾ അവർ ആഹ്ലാദിച്ച്, "ഇതാണ് ഞങ്ങൾ ആഗ്രഹിച്ചതെന്നു" പറഞ്ഞു. ആ ദേവന്മാർ മനുഷ്യരൂപത്തിൽ കുടികൊണ്ട് നാക്കും, ശ്രവണവും, കാഴ്ചയും, ഹൃദയവും, ത്വക്കും, പ്രജനനേന്ദ്രിയവും എല്ലാമായി.
മൂന്നാം ഭാഗം.
പിന്നെ ആത്മാവ് ജലത്തിന്മേൽ ധ്യാനിച്ചപ്പോൾ ഭക്ഷണം രൂപപ്പെട്ടു. ഭക്ഷണം ഭയന്ന് ഓടി രക്ഷപെടാൻ ശ്രമിച്ചപ്പോൾ മനുഷ്യൻ അതിനെ വാക്കുകൾ കൊണ്ട് പിടിക്കാൻ നോക്കി. എന്നാൽ ഭക്ഷണത്തിന്റെ നാമം ഉരുവിട്ടതുകൊണ്ട് വിശപ്പകന്നില്ല. പിന്നെ അവൻ ഘ്രാണിച്ച് അതിനെ പിടിക്കാൻ നോക്കി. എന്നാൽ ഭക്ഷണത്തെ മണത്തതുകൊണ്ടും വിശപ്പകന്നില്ല. അതുപോലെ, ഭക്ഷണത്തെ നോക്കിയതുകൊണ്ടോ, അതിന്റെ പേര് കേട്ടതുകൊണ്ടോ, അതിനെ സ്പർശിച്ചതുകൊണ്ടോ, അതിനെക്കുറിച്ച് ഓർത്തതുകൊണ്ടോ വിശപ്പകന്നില്ല. പ്രജനനേന്ദ്രിയങ്ങളുടെ പ്രവർത്തനം കൊണ്ടും വിശപ്പടക്കാനായില്ല. ഒടുവിൽ അധപ്രാണനായ ദഹനത്തിന്റെ നിശ്വാസം കൊണ്ട് ഭക്ഷണത്തെ പിടിച്ചെടുത്തപ്പോൾ വിശപ്പകന്നു. 
പിന്നെ ആത്മാവ് ചിന്തിച്ചു: "ഇവയ്ക്ക് ഞാനില്ലാതെ എങ്ങനെ നിലനിൽക്കാനാകും. ഇവ, വാക്കു കൊണ്ടു സംസാരിക്കുകയു, കണ്ണുകൊണ്ടു കാണുകയും, ചെവി കൊണ്ടു കേൾക്കുകയും, നാസിക കൊണ്ട് ഘ്രാണിക്കുകയും മറ്റും ചെയ്യുമ്പോൾ എന്റെ പങ്കെന്താണ്?" ഒടുവിൽ മൂർദ്ധാവിലെ കവാടത്തിലൂടെ അകത്തുകടന്ന ആത്മാവ് ബോധത്തിന്റെ മൂന്നു തലങ്ങളിലും വാസമുറപ്പിച്ചു. 
"ദൈവങ്ങൾ തിരശീലക്കുമറയിൽ കഴിയാനിഷ്ടപ്പെടുന്നു; അതേ, അവർ തിരശീലയ്ക്കു മറയിൽ കഴിയാൻ ഇഷ്ടപ്പെടുന്നു" എന്നാണ് ഒന്നാം അദ്ധ്യായത്തിനൊടുവിലെ വരികൾ.
രണ്ടാം അദ്ധ്യായം.
പുരുഷന്റെ അംഗങ്ങളിലെ ശക്തികൾ ചേർന്നുണ്ടാകുന്ന ജീവദ്രവം സ്ത്രീയുടെ ഗർഭത്തിൽ ശിശുവായി രൂപപ്പെടുന്നതിനെക്കുറിച്ചാണ് ഈ ഭാഗം. അമ്മയുടെ അംശമായ ശിശുവിനെ അമ്മ സം‌രക്ഷിക്കുന്നു. ജനനത്തിനു മുൻപും പിൻപും അച്ഛൻ ശിശുവിൽ സ്നേഹം ചൊരിയുന്നു. മാതാപിതാക്കളുടെ ആത്മാവു തന്നെയായ ശിശു രണ്ടാം ജന്മമായി അവരുടെ പരമ്പരയെ മുന്നോട്ടു നയിക്കുന്നു. അമ്മയുടെ ഉദരത്തിൽ ആയിരിക്കെ എല്ലാ ജ്ഞാനങ്ങളും ആർജ്ജിച്ച് അറിവിന്റെ തികവിൽ ജനിച്ച വാമദേവന്റെ കഥയാണ് ഈ അദ്ധ്യായത്തിനൊടുവിൽ.
ഗർഭധാരണത്തേയും ജനനത്തേയും മറ്റും സംബന്ധിച്ച ഈ അദ്ധ്യായത്തിന്റെ തുടക്കം അപക്രമന്തു ഗർഭിണ്യ: എന്ന കൗതുകകരമായ നിർദ്ദേശത്തോടു കൂടിയാണ്. "ഗർഭിണികൾ പുറത്തുപോയാലും" എന്നാണ് ഇതിനർത്ഥം. പുരാതനഭാരതത്തിലെ ആത്മവിദ്യാപ്രബോധനങ്ങളിൽ സ്ത്രീകളും പങ്കെടുത്തിരുന്നു എന്നതിന് തെളിവായി ഈ നിർദ്ദേശം ചൂണ്ടിക്കാണിക്കപ്പെടാറുണ്ട്. പ്രബോധനത്തിന്റെ ഒരു ഭാഗത്തിന്റെ സങ്കീർണ്ണത പരിഗണിച്ച് അതിൽ നിന്ന് ഗർഭിണികളെ മാത്രം ഒഴിവാക്കി. അടുത്ത അദ്ധ്യായം തുടങ്ങുന്നത് ഗർഭിണികളെ സദസിൽ തിരികെ വരുവാൻ അനുവദിക്കുന്ന യഥാസ്ഥാനം ഗർഭിണ്യ: എന്ന നിർദ്ദേശത്തോടെയാണ്.
മൂന്നാം അദ്ധ്യായം.
നാം ധ്യാനിക്കുന്ന ആത്മാവ് ആരാണെന്ന അന്വേഷണമാണ് ഈ അദ്ധ്യായത്തിൽ. കാണാനും, കേൾക്കാനും, ഘ്രാണിക്കാനും, രുചിക്കാനും, ഉരുവിടാനും, അറിയാനും, ചിന്തിക്കാനും, ഓർമ്മിക്കാനും, ആശിക്കാനും, സ്നേഹിക്കാനും നമ്മെ സഹായിക്കുന്ന സ്വത്വമല്ല ആത്മാവ്. അത്തരം പ്രവർത്തനങ്ങളിൽ നമ്മെ സഹായിക്കുന്ന ശക്തികൾ ആത്മാവിന്റെ സേവകന്മാർ മാത്രമാണ്. എല്ലാ ദേവന്മാരിലും പഞ്ചഭൂതങ്ങളിലും കുടികൊള്ളുന്ന ശുദ്ധബോധമായ പ്രജ്ഞയാണ് ആത്മാവ്. പ്രജ്ഞ ബ്രഹ്മം തന്നെയാണ്. ബ്രഹ്മത്തെ അറിയുന്നവർ ആനന്ദത്തിൽ ജീവിക്കുകയും മരണത്തെ കടന്നുപോവുകയും ചെയ്യുന്നു എന്ന പ്രഖ്യാപനത്തിലാണ് ഈ ഉപനിഷത്ത് സമാപിക്കുന്നത്.
കുറിപ്പുകൾ.
ക. ഐതരേയൻ ഇതര എന്ന ശൂദ്രസ്ത്രീയുടെ മകനായിരുന്നെന്ന് പറയപ്പെടുന്നു. 

</doc>
<doc id="86623" url="https://ml.wikipedia.org/wiki?curid=86623" title="Chempakaraman Pillai">
Chempakaraman Pillai



</doc>
<doc id="86624" url="https://ml.wikipedia.org/wiki?curid=86624" title="Simone de Beauvoir">
Simone de Beauvoir



</doc>
<doc id="86627" url="https://ml.wikipedia.org/wiki?curid=86627" title="ബാബു ഇസ്മയിൽ സേട്ടു">
ബാബു ഇസ്മയിൽ സേട്ടു

ചെമ്മീൻ എന്ന ചലച്ചിത്രത്തിന്റെ നിർമ്മാതാവെന്ന നിലയിൽ ശ്രദ്ധേയനായ ചലച്ചിത്രകാരനായിരുന്നു കൺമണി ബാബു എന്ന ബാബു ഇസ്മയിൽ സേട്ടു.
1946ൽ മട്ടാഞ്ചേരിയിൽ ജനിച്ചു. സാമ്പത്തികമായി വളരെ മെച്ചപ്പെട്ട കുടുംബത്തിലായിരുന്നു ജനനം. ഇസ്മയിൽ സേട്ട് എന്നാണ് ശരിക്കുള്ള പേര്. ചെമ്മീനിന്റെ നിർമ്മാതാവ് എന്ന നിലയിൽ ഇരുപതാം വയസ്സിൽ രാഷ്ട്രപതിയുടെ സ്വർണ്ണമെഡൽ ലഭിച്ചു. സൂപ്പർഹിറ്റാകുകയും അംഗീകാരങ്ങൾ വാരിക്കൂട്ടുകയും ചെയ്ത ചെമ്മീനിനുശേഷം "ഏഴു രാത്രികൾ" എന്നൊരു ചിത്രംകൂടി ബാബു നിർമ്മിച്ചു. സജീവ സിനിമാരംഗത്തുനിന്ന് വിട്ടശേഷം എറണാകുളത്തെ എം.ജി. റോഡിലുള്ള കവിതാ തിയറ്ററിന്റെ നടത്തിപ്പിലാണ് അദ്ദേഹം ശ്രദ്ധിച്ചത്. 2005 നവംബർ 25-ം തിയതി 62-ം വയസ്സിൽ അദ്ദേഹം അന്തരിച്ചു.

</doc>
<doc id="86628" url="https://ml.wikipedia.org/wiki?curid=86628" title="ലിക്വിഡ് ക്രിസ്റ്റൽ ഡിസ്പ്ലേ">
ലിക്വിഡ് ക്രിസ്റ്റൽ ഡിസ്പ്ലേ

 
ഇലക്ട്രോണിക് ഉപകരണങ്ങളിൽ വ്യാപകമായി ഉപയോഗിക്കുന്ന നേർത്തതും പരന്നതുമായ പ്രദർശനോപാധിയാണ് ലിക്വിഡ് ക്രിസ്റ്റൽ ഡിസ്പ്ലേ അഥവാ എൽ.സി.ഡി. വളരെ പണ്ട് തൊട്ടേ കാൽകുലേറ്ററുകളിലെ ബ്ലാക്ക് ആൻഡ് വൈറ്റ് പ്രദർശിനികളിൽ ഇതു ഉപയോഗിച്ചിരുന്നു. എന്നാൽ ഇന്നു മികച്ച സാങ്കേതിക വിദ്യയുടെ സഹായത്തോടെ വളരെ വിലകുറഞ്ഞതും ഊർജ്ജ ഉപഭോഗം വളരെ കുറഞ്ഞതുമായ എൽ.സി.ഡി കൾ വികസിപ്പിച്ചെടുത്തിട്ടുണ്ട്. ഇന്ന് മൊബൈൽ ഫോണുകൾ, കമ്പ്യുട്ടറുകൾ, ടി.വി.കൾ വിവിധ തരം എംബഡഡ് സിസ്റ്റങ്ങൾ(embedded system) തുടങ്ങി ഒട്ടനവധി ഉപകരണങ്ങളിൽ എൽ.സി.ഡി കൾ ഉപയോഗിക്കുന്നു.
പ്രവർത്തനം.
ലിക്വിഡ് ക്രിസ്റ്റലുകൾക്ക് ദ്രാവകങ്ങളുടെയും സാധാരണ ക്രിസ്റ്റലുകളുടെയും സംയൊജിത സ്വഭാവം ആണ് ഉള്ളത്. ലിക്വിഡ് ക്രിസ്റ്റലുകളുടെ ചില വൈദ്യുത സവിശേഷതകളാണ് എൽ.സി.ഡി കളിൽ പ്രയോജനപ്പെടുത്തിയിരിക്കുന്നത്. സ്വത്വവേ സുതാര്യമായ ഇവയിലൂടെ വൈദ്യുതി കടന്നു പോകുമ്പോൾ ഇവ അതാര്യ വസ്തുക്കളായി മാറുന്നു. എൽ.സി.ഡി കളിൽ ലിക്വിഡ് ക്രിസ്റ്റലുകളുടെ അനേകം ബ്ളോക്കുകൾ ചേർത്തുവച്ചാണ് രൂപങ്ങൾ സൃഷ്ടിക്കുന്നതു. ഒരു പ്രകാശ സ്രോതസ്സ് ഉപയോഗിച്ച് എൽ.സി.ഡി യുടെ പുറകുഭാഗത്തുനിന്നും ഇതിനെ പ്രകാശിപ്പിക്കുന്നു. അതിനു ശേഷം ചില പ്രത്യേക ഭാഗങ്ങളിലെ ലിക്വിഡ് ക്രിസ്റ്റൽ ബ്ലോക്കുകളിലൂടെ വൈദ്യുതി കടത്തി വിട്ടു അവയെ അതാര്യമാക്കുന്നു. അപ്പോൾ ആ ഭാഗത്തെ പിൻ വെളിച്ചം കാഴ്ചകാരനിൽ എത്താതെ ആ ഭാഗം ഇരുണ്ടതായി കാണപ്പെടുന്നു. വർണ്ണ പ്രദർശിനികളിൽ ഒരു പിക്സൽ ഉണ്ടാക്കുന്നതിനായി പ്രാഥമിക വർണ്ണങ്ങളുടെ മൂന്ന് ലിക്വിഡ് ക്രിസ്റ്റൽ ബ്ലോക്കുകൾ ഉപയോഗിക്കുന്നു.
ഒരു എൽസിഡിയിലെ ഓരോ പിക്സലും രണ്ട് സുതാര്യ ഇലക്ട്രോഡുകളുടെയും, രണ്ടു പോളറൈസിങ് ഫിൽറ്റെർസിന്റെയും ഇടയിൽ അലെയ്ൻ ചെയ്യപ്പെട്ട തന്മാത്രകളുടെ ഒരു പാളിയാണ്. ഈ പോളറൈസിങ് ഫിൽറ്റെർസിന്റെ ആക്സിസുകൾ ലംബമായിട്ടാണ്. ലിക്വിഡ് ക്രിസ്റ്റൽ ഇല്ലാതെ, ആദ്യ ഫിൽറ്റർ വഴി പ്രകാശം കടന്നുപോകുന്നത് രണ്ടാമത്തെ (ക്രോസ് ചെയ്ത) ഫിൽറ്ററിൽ  തടയപ്പെടും. ഒരു വൈദ്യുത ഫീൽഡ് പ്രയോഗിക്കുന്നതിന് മുമ്പ്, ലിക്വിഡ്-ക്രിസ്റ്റൽ തന്മാത്രകളുടെ ഓറിയന്റേഷൻ നിശ്ചയിക്കുന്നത് ഇലക്ട്രോഡുകളുടെ ഉപരിതലത്തിലുള്ള അലൈൻമെന്റാണ്.
ഒരു ട്വിസ്റ്റഡ് നെമാറ്റിക് (ടിഎൻ) ഡിസ്‌പ്ലേയിൽ, രണ്ട് ഇലക്ട്രോഡുകൾക്കിടയിലെ  ഉപരിതല വിന്യാസം ദിശകൾ ലംബമായിട്ടാണ്. അതിനാൽ തന്മാത്രകൾ ഒരു ഹെലികൽ ഘടനയിൽ ക്രമീകരിക്കപ്പെടും. ഇത് പ്രകാശത്തിന്റെ ധ്രുവീകരണം തൊണ്ണൂറു ഡിഗ്രി തിരിക്കുകയും ഈ ഉപകരണം ചാരനിറത്തിൽ ദൃശ്യമാകുകയും ചെയ്യും. പ്രയോഗിച്ച വോൾട്ടേജ് വളരെ വലുതാണെങ്കിൽ, ലെയറിന്റെ മധ്യഭാഗത്തുള്ള ലിക്വിഡ് ക്രിസ്റ്റൽ തന്മാത്രകൾക്ക് പ്രകാശത്തെ തിരിക്കാൻ പറ്റാതാവുകയും പിക്സൽ കറുപ്പ് ദൃശ്യമാകുകയും ചെയ്യും. ചുവപ്പ്, പച്ച, നീല പിക്സലുകൾ സൃഷ്ടിക്കാൻ കളർ ഫിൽട്ടറുകൾ  ഇതേ രീതിയിലാണ് ഉപയോഗിക്കുന്നത്.
പ്രത്യേകതകൾ.
1. ഇന്ന്, മിക്ക എൽസിഡി സ്ക്രീനുകളും പരമ്പരാഗത CCFL ബാക്ക്ലൈറ്റിന് പകരം എൽഇഡി ബാക്ക്ലൈറ്റിനൊപ്പം രൂപകൽപ്പന ചെയ്യപ്പെടുന്നു. ഇവ വിലകൂടിയ ഓലെഡ് പാനലുകളോട് ഡിസ്പ്ലേ റെസൊല്യൂഷനിൽ കിടപിടിക്കുന്നതാണ്.
2. എൽസിഡി ഡിസ്‌പ്ലെകൾ ഫോസ്‌ഫർ വസ്തുക്കൾ ഉപയോഗിക്കാത്തതിനാൽ ഇമേജ് ബേൺ ഇൻ പ്രതിഭാസം ഉണ്ടാവുകയില്ല. ഇത് സ്ക്രീൻ കേടാകാതെ കൂടുതൽ കാലം ഉപയോഗിക്കാൻ പ്രാപ്തമാക്കും.
3. നിർമ്മാണ ചെലവ് കുറഞ്ഞതും എന്നാൽ കൂടുതൽ കാലം നിലനിൽക്കുന്നതും ആണ്. ഏത് വലിപ്പത്തിലും രൂപത്തിലും ഡിസ്പ്ലേ തയ്യാറാക്കാം.
4. ഊർജ ഉപയോഗം വളരെ കുറവാണ്.
പോരായ്മകൾ.
ഓലെഡ് പ്രദർശിനികളുമായി  താരതമ്യം ചെയ്യുമ്പോൽ എൽ.സി.ഡി കൾക്ക് ചില പോരായ്മകൾ ഉണ്ട്.
1. ട്വിസ്റ്റെഡ് നീമാറ്റിക് ഫീൽഡ് ഇഫക്ട് ഉപയോഗിക്കുന്ന എൽ.സി.ഡി കളിൽ വശങ്ങളിൽ നിന്നു നോക്കിയാൽ തെറ്റായ വർണ്ണങ്ങളാണ് കാണപ്പെടുക.
2. ഓലെഡ് പ്രദർശിനികളേക്കാൾ ചിത്രങ്ങളുടെ ഗുണവും കോൺട്രാസ്റ് റേഷ്യോയും കുറവാണ്. കോൺട്രാസ്റ് റേഷ്യോയിൽ ലിക്വിഡ് ക്രിസ്റ്റൽ ഡിസ്‌പ്ലെകൾ ഓലെഡ് പാനലുകളുടെ അത്ര മികച്ചതല്ല. ഓലെഡ് കറുപ്പിനെ പിച്ച് ബ്ലാക്ക് ആയിട്ട് കാണിക്കും എന്നാൽ എൽസിഡി ഗ്രേ കലർന്ന നിറത്തിലാണ് കറുപ്പിനെ കാണിക്കുക.
3. പ്രകാശസ്രോതസ്സ് പിക്സലുകൾ സ്വയം അല്ല പകരം എൽഇഡി ബാക്‌ലൈറ്റ് ആണ്.

</doc>
<doc id="86633" url="https://ml.wikipedia.org/wiki?curid=86633" title="കുന്നിമണി">
കുന്നിമണി



</doc>
<doc id="86634" url="https://ml.wikipedia.org/wiki?curid=86634" title="ഡേവിഡ് ബെൻ ഗുരിയൻ">
ഡേവിഡ് ബെൻ ഗുരിയൻ



</doc>
<doc id="86635" url="https://ml.wikipedia.org/wiki?curid=86635" title="പന്മന രാമചന്ദ്രൻ‌നായർ">
പന്മന രാമചന്ദ്രൻ‌നായർ



</doc>
<doc id="86637" url="https://ml.wikipedia.org/wiki?curid=86637" title="ഖബർ">
ഖബർ



</doc>
<doc id="86638" url="https://ml.wikipedia.org/wiki?curid=86638" title="ഘസ്സാലി">
ഘസ്സാലി



</doc>
<doc id="86639" url="https://ml.wikipedia.org/wiki?curid=86639" title="ഖബ്‌ർ">
ഖബ്‌ർ



</doc>
<doc id="86640" url="https://ml.wikipedia.org/wiki?curid=86640" title="സുമോ">
സുമോ



</doc>
<doc id="86644" url="https://ml.wikipedia.org/wiki?curid=86644" title="കണ്മണി ബാബു">
കണ്മണി ബാബു



</doc>
<doc id="86650" url="https://ml.wikipedia.org/wiki?curid=86650" title="ഗ്യാസ് ഫ്യൂസ്">
ഗ്യാസ് ഫ്യൂസ്

പാചക വാതകത്തിന്റെ ചോർ‌ച്ച കണ്ടു പിടിക്കാനും,സുരക്ഷ ഉറപ്പാക്കാനും കഴിയുന്ന ഉപകരണമാണു ഗ്യാസ് ഫ്യുസ്.

</doc>
<doc id="86657" url="https://ml.wikipedia.org/wiki?curid=86657" title="എം.എസ്.സ്വാമിനാഥൻ">
എം.എസ്.സ്വാമിനാഥൻ



</doc>
<doc id="86660" url="https://ml.wikipedia.org/wiki?curid=86660" title="ഹെഫ്തലൈറ്റ്">
ഹെഫ്തലൈറ്റ്

 
 
ഒരു മദ്ധ്യേഷ്യൻ പ്രാകൃതജനവിഭാഗമായിരുന്നു ഹെഫ്തലൈറ്റുകൾ അഥവാ എഫ്തലൈറ്റുകൾ. ചൈനീസ് ചരിത്രഗ്രന്ഥങ്ങളിൽ വന്മതിലിന്റെ വടക്കുവശത്താണ് ഇവരുടെ ആദ്യകാലവാസസ്ഥലം. അറബി ഗ്രന്ഥങ്ങളിൽ, ഹെഫ്‌തലൈറ്റുകളെ ഹയ്തൽ അല്ലെങ്കിൽ ഹയാതില (ഹബ്‌താൽ അല്ലെങ്കിൽ ഹബാതില എന്നാണ് ഉച്ചാരണം എന്നും പറയപ്പെടുന്നു) എന്നാണ് അറിയപ്പെട്ടിരുന്നത്. ബൈസാന്റെന്മാർ ഇവരെ ഹൂണർ (വെളുത്ത ഹൂണർ) എന്നും അബ്ദെലായ്/എഫ്‌തലാതായ് എന്നുമാണ് വിളീച്ചിരുന്നത്. യിദ എന്നാണിവർ ചൈനക്കാർക്കിടയിൽ അറിയപ്പെട്ടിരുന്നത്. യാൻ‌ദൈയിലിതുവോ എന്നാണ് ഇവർ ഇവരുടെ രാജാവിനെ വിളിച്ചിരുന്നത്. അഫ്ഘാനിസ്താനിലെത്തിയ ഇവർ പഷ്തൂണുകളുടെ മുൻ‌ഗാമികളിൽ ഉൾപ്പെടാം എന്ന് ചില ചരിത്രകാരന്മാർ പറയുന്നു.
ദക്ഷിണേഷ്യയിൽ.
ഷിയോണൈറ്റുകൾക്കു പിന്നാലെ നാലാം നൂറ്റാണ്ടിന്റെ അവസാനം ഇവർ മദ്ധ്യേഷ്യയിൽ നിന്നും ഇന്നത്തെ അഫ്ഘാനിസ്താൻ പ്രദേശത്തേക്കെത്തിയതായി രേഖകളുണ്ട്. ഇവിടെയെത്തിയ ഹെഫ്‌തലൈറ്റുകളിൽ കുറഞ്ഞപക്ഷം അവരിലെ നേതാക്കളെങ്കിലും ഇറാനിയൻ ഭാഷയാണ് സംസാരിച്ചിരുന്നത്. മുൻപ് അൾതായിക് ഭാഷ സംസാരിച്ചിരുന്ന ഇവർ ബാക്ട്രിയയിലെത്തിയതിനു ശേഷം ഇവിടത്തെ ഭാഷ ഉപയോഗിക്കാൻ തുടങ്ങിയതാവാം എന്നു കരുതുന്നു.
സസാനിയൻ സാമ്രാജ്യവുമായുള്ള പോരാട്ടം.
457-ആമാണ്ടിൽ സസാനിയൻ വിമതനായിരുന്ന ഫിറൂസ്, തന്റെ സഹോദരനും രാജാവുമായിരുന്ന ഹോർമിഡ്സ് മൂന്നാമനെതിരെ പോരാടുന്നതിന് ഹെഫ്‌തലൈറ്റുകളുടെ പിന്തുണ സ്വീകരിച്ചിരുന്നു. ഇതിന് കുറച്ചു കാലം മുൻപുതന്നെ ഹെഫ്‌തലൈറ്റുകൾ തുഖാറിസ്താൻ അധീനതയിലാക്കിയിരുന്നു എന്ന് അൽ താബറി പറയുന്നു.
ഹെഫ്തലൈറ്റുകളുടെ സഹായത്തോടെ ഫിറൂസിന് 459-ആമാണ്ടിൽ സസാനിയൻ സാമ്രാജ്യത്തിന്റെ ചക്രവർത്തിപദം ലഭ്യമായെങ്കിലും അധികനാളുകൾക്കു മുൻപേ ഫിറൂസും ഹെഫ്തലൈറ്റുകളും തമ്മിൽ യുദ്ധമാരംഭിച്ചു.
460, 70 ദശകങ്ങളിൽ കിഴക്കൻ ഭാഗങ്ങളിൽ മൂന്നു യുദ്ധങ്ങളെങ്കിലും ഫിറൂസ് നടത്തിയിട്ടുണ്ട്. ഇതിനിടയിൽ ഒരിക്കൽ ഫിറൂസിന്റെ പുത്രൻ കുബാധിനെ ഹെഫ്തലൈറ്റുകൾ ബന്ധിയാക്കി. വൻ‌തുക മോചനദ്രവ്യം നൽകിയാണ് ഇയാൾ മോചിപ്പിക്കപ്പെട്ടത്. യുദ്ധം ഇതിനു ശേഷവും തുടരുകയും ഫിറൂസ് കൊല്ലപ്പെടുകയും ചെയ്തു. ഇതിനു ശേഷമുള്ള കുറേ വർഷങ്ങളോളം സസാനിയന്മാർ ഹെഫ്‌തലൈറ്റുകൾക്ക് കപ്പം കൊടുത്തിരുന്നു.
ഹിന്ദുകുഷിന്‌ തെക്കുവശത്തേക്കുള്ള വികാസം.
തുടർന്ന് തങ്ങളുടെ മുൻ‌ഗാമികളായിരുന്ന ഷിയോണൈറ്റുകളേയും കിദാറൈറ്റുകളേയും ആദേശം ചെയ്ത് ഹിന്ദുകുഷിന് ഇരുവശവുമായി, ഏതാണ്ട് സിന്ധൂനദീതടം വരെയുള്ള പ്രദേശം ഹെഫ്‌തലൈറ്റുകൾ അധീനതയിലാക്കി. എങ്കിലും ഹിന്ദുകുഷിന് വടക്കുള്ള പ്രദേശം തന്നെയായിരുന്നു ഹെഫ്‌തലൈറ്റുകളുടെ ശക്തികേന്ദ്രം. ഇവരുടെ പുരാതനതലസ്ഥാനം തുഖാറിസ്താനിലെ വാർവലിസ് ആയിരുന്നു എന്നാണ് അൽ ബിറൂണി പറയുന്നത്. സലാങ് തുരങ്കത്തിനു വടക്കുള്ള ഇന്നത്തെ ഖുണ്ടുസ് പട്ടണത്തിനടുത്തായിരിക്കണം ഈ സ്ഥലം എന്നാണ് കരുതപ്പെടുന്നത്.
ഹെഫ്തലൈറ്റുകളുടെ ഭരണം ഒട്ടും തന്നെ കേന്ദ്രീകൃതമായിരുന്നില്ല. ഇവരുടെ ഭരണകാലത്ത് അതായത് 520-ആമാണ്ടിൽ ചൈനീസ് സഞ്ചാരിയായിരുന്ന സോങ് യൂൻ, ഇന്നത്തെ അഫ്ഘാനിസ്താൻ പ്രദേശത്തും ഗാന്ധാരത്തിലും സന്ദർശനം നടത്തിയിട്ടുണ്ട്.
തുർക്കിക് വംശജരുടെ ആഗമനവും ഹെഫ്തലൈറ്റുകളുടെ അധികാരനഷ്ടവും.
ആറാം നൂറ്റാണ്ടിന്റെ മദ്ധ്യത്തോടെ തുർക്കിക് വംശജർ, ഇന്നത്തെ അഫ്ഘാനിസ്താന്റെ വടക്കൻ അർതിർത്തിപ്രദേശത്തി തമ്പടികാൻ തുടങ്ങി. 550-60 കാലത്ത് യാബ്ഘു, ഇസ്താമി, സിൻ‌ജിബു എന്നീ പേരുകളിൽ അറിയപ്പെടുന്ന തുർക്കി നേതാവിന്റെ നേതൃത്വത്തിൽ വടക്കുനിന്നും സസാനിയൻ രാജാവായിരുന്ന ഖുസ്രോ ഒന്നാമൻ ഔഷീർവാന്റെ നേതൃത്വത്തിൽ തെക്കുനിന്നും ഹെഫ്തലൈറ്റുകൾ ആക്രമിക്കപ്പെട്ടു. ഹെഫ്തലൈറ്റുകളുടെ അധികാരത്തിന് ഇതോടെ അന്ത്യമായെങ്കിലും വടക്കുകിഴക്കൻ അഫ്ഘാനിസ്താനിൽ ഇവരുടെ സാന്നിധ്യം നിലനിന്നു. പിൽക്കാലത്ത് ഇവർ തുർക്കിക് വംശജരുമായി ചേർന്ന് സസാനിയന്മാർക്കെതിരെയും ചിലപ്പോൾ സസാനിയന്മാരുമായി ചേർന്ന് തുർക്കിക്കൾക്കെതിരായും പോരാടിയിരുന്നു.
കുറിപ്പുകൾ.
ക."ആദ്യസഹസ്രാബ്ദത്തിന്റെ അവസാന നൂറ്റാണ്ടുകൾ മുതൽ പുരാതന ബാക്ട്രിയയും അതിനു കിഴക്കുള്ള മലമ്പ്രദേശങ്ങളും തുഖാറിസ്താൻ എന്ന പേരിലായിരുന്നു അറ്യപ്പെട്ടിരുന്നത്."
ഖ."അബ്ദാലി എന്ന പഷ്തൂൺ വംശത്തിന്റെ പേര് എഫ്തലൈറ്റ് എന്ന വാക്കിൽ നിന്നാണെന്നും നൂറിസ്ഥനികളിലെ സിയാ പോഷ് വിഭാഗക്കാർ പത്തൊമ്പതാം നൂറ്റാണ്ടുവരെയും പഷ്തൂണുകളെ അബ്ദാൽ എന്ന പൊതുനാമത്തിലാണ് പരാമർശിച്ചിരുന്നതെന്നും ഈ വാദത്തിന് ഉപോൽബലകമായി ചൂണ്ടിക്കാണിക്കപ്പെടുന്നു"
അവലംബം.
&lt;templatestyles src="Reflist/styles.css" /&gt;

</doc>
<doc id="86661" url="https://ml.wikipedia.org/wiki?curid=86661" title="ഹെഫ്തലൈറ്റുകൾ">
ഹെഫ്തലൈറ്റുകൾ



</doc>
<doc id="86688" url="https://ml.wikipedia.org/wiki?curid=86688" title="കിബിബൈറ്റ്">
കിബിബൈറ്റ്

 
ഡിജിറ്റൽ രൂപത്തിലുള്ള വിവരങ്ങളുടെയും, ഡാറ്റയുടേയും മറ്റും അളവാണ് കിബിബൈറ്റ് . ആയിരത്തി ഇരുപത്തിനാലു ബൈറ്റുകൾ കൂടുന്നതാണ് ഒരു കിബിബൈറ്റ്. കിലോ ബൈനറി ബൈറ്റ് എന്നതിന്റെ ചുരുക്കമാണ് കിബിബൈറ്റ്, ഇന്റർനാഷണൽ ഇലക്‌ട്രോ ടെക്നിക്കൽ കമ്മീഷൻ 2000ത്തിൽ കൊണ്ടുവന്നതാണ് ഇത് . കിബിബൈറ്റ് അളവ് സൂചിപ്പിക്കാൻ സാധാരണയായി KiB എന്ന ചിഹ്നമാണ് ഉപയോഗിക്കുന്നത്.
1 കിബിബൈറ്റ് = 2^10 ബൈറ്റ് = 1,024 ബൈറ്റ്
കമ്പ്യൂട്ടർ ശാസ്ത്രവുമായി ബന്ധപ്പെട്ട മേഖലകളിൽ കിലോബൈറ്റ് എന്നാൽ 1024 ബൈറ്റുകൾ എന്ന് കണക്കാക്കപ്പെട്ടിരുന്നു എന്നാൽ അന്താരാഷ്‌ട്ര ഏകക വ്യവസ്ഥയനുസരിച്ച് കിലോ എന്നു പറയുമ്പോൾ 1000 എന്നാണർഥമാക്കുക, ഈയൊരു പിഴവും ആശയക്കുഴപ്പവും ഇല്ലാതാക്കുവാനും, ബൈനറി ഗുണിതങ്ങൾക്ക് ഒരു ഏകീകൃത അളവ് സമ്പ്രദായവും നൽകാൻ വേണ്ടിയാണ് ഇങ്ങനൊരു അളവ് രീതി.
അവലംബം.
&lt;templatestyles src="Reflist/styles.css" /&gt;
 
 

</doc>
<doc id="86689" url="https://ml.wikipedia.org/wiki?curid=86689" title="Kibibyte">
Kibibyte



</doc>
<doc id="86690" url="https://ml.wikipedia.org/wiki?curid=86690" title="കിലോബൈനറി ബൈറ്റ്">
കിലോബൈനറി ബൈറ്റ്



</doc>
<doc id="86691" url="https://ml.wikipedia.org/wiki?curid=86691" title="Kilobinary byte">
Kilobinary byte



</doc>
<doc id="86694" url="https://ml.wikipedia.org/wiki?curid=86694" title="തൈത്തിരീയോപനിഷത്ത്">
തൈത്തിരീയോപനിഷത്ത്

 
 
ഭാരതത്തിലെ പുരാതന ദാർശനിക രചനകളായ ഉപനിഷത്തുകളിൽ ഒന്നാണ് തൈത്തിരീയോപനിഷത്ത്. ദശോപനിഷത്തുകൾ എന്നറിയപ്പെടുന്ന പത്ത് മുഖ്യ ഉപനിഷത്തുകളിൽ ഇതുൾപ്പെടുന്നു. യജുർവേദത്തിന്റെ തൈത്തിരീയശാഖയോടനുബന്ധിച്ചുള്ള തൈത്തിരീയ ആരണയകത്തിന് പ്രപാഠങ്ങൾ എന്നറിയപ്പെടുന്ന പത്തദ്ധ്യായങ്ങളുള്ളതിൽ അവസാനത്തേതിന് മുൻപുള്ള (ഏഴുമുതൽ ഒൻപതു വരെ) മൂന്നദ്ധ്യായങ്ങളാണ് തൈത്തിരീയോപനിഷത്തായി കണക്കാക്കപ്പെടുന്നത്.
പേര്.
തൈത്തിരീയം എന്ന പേരിനെ വിശദീകരിക്കാറുള്ളത് തിത്തിരിപ്പക്ഷിയുമായി ബന്ധപ്പെടുത്തിയാണ്. പഠിച്ചതെല്ലാം പുറത്തു കളയാൻ കോപിഷ്ഠനായ ഗുരു വൈശമ്പായനൻ ആവശ്യപ്പെട്ടപ്പോൾ ശിഷ്യൻ യാജ്ഞവൽക്യൻ ഛർദ്ദിച്ചു കളഞ്ഞ വിദ്യയിൽ ഒരു ഭാഗം മറ്റു ശിഷ്യന്മാർ തിത്തിരിപ്പക്ഷികളുടെ രൂപത്തിൽ വന്ന് കൊത്തിയെടുക്കുക വഴി സംരക്ഷിക്കപ്പെട്ടതാണ് യജുർവേദത്തിന്റെ തൈത്തിരീയശാഖ എന്നൊരു കഥയുണ്ട്. ആ വേദശാഖയ്ക്കും അതിന്റെ അനുബന്ധമായ ബ്രാഹ്മണത്തിനും അതിലെ ഉപനിഷത്തിനും ഈ പേരു കിട്ടിയതിനു പിന്നിൽ ആ കഥയാണ്.
ഘടന.
വല്ലികളെന്നറിയപ്പെടുന്ന മൂന്നദ്ധ്യായങ്ങളാണ് ഈ ഉപനിഷത്തിനുള്ളത്. ഒരോന്നും ഉപാദ്ധ്യായങ്ങളായി തിരിച്ചിരിക്കുന്നു. ആദ്യത്തേതായ ശിക്ഷാവല്ലിയിൽ പന്ത്രണ്ടദ്ധ്യായങ്ങളും, മദ്ധ്യത്തിലെ ബ്രഹ്മാനന്ദവല്ലിയിൽ ഒൻപതദ്ധ്യായങ്ങളും, അവസാനം വരുന്ന ഭൃഗുവല്ലിയിൽ പത്തദ്ധ്യായങ്ങളുമാണുള്ളത്.
ഉള്ളടക്കം.
ശിക്ഷാവല്ലി.
ഈ വല്ലിയുടെ പല ഭാഗങ്ങളും ഉപാസനാസ്വഭാവമുള്ള പ്രബോധനമാണ്. മിത്ര വരുണാദികളായ ദൈവങ്ങളെ സംബോധന ചെയ്യുന്ന പ്രാർത്ഥനയാണ് ആദ്യാധ്യായം. തുടർന്നു വരുന്ന ചെറിയ അദ്ധ്യായം, പഠനത്തിൽ സ്വരവർണ്ണാദിയായ ഭാഷാ സാമിഗ്രികളുടെ പ്രാധാന്യത്തെപ്പറ്റിയാണ്.
അടുത്ത അദ്ധ്യായം പ്രപഞ്ചം‍, തേജലോകങ്ങൾ, അറിവ്, പരമ്പര, ആത്മവിദ്യ എന്നിവയുടെ ഘടകതത്ത്വങ്ങളെ പറ്റിയാണ്. പ്രപഞ്ചത്തിന്റെ തത്ത്വങ്ങൾ ഭൂമിയും ആകാശവും അന്തരീക്ഷവും അവയെ ബന്ധിപ്പിക്കുന്ന വായുവും ആണ്. തേജ ലോകങ്ങളുടെ തത്ത്വങ്ങളായ അഗ്നി, സൂര്യൻ‍, ജലങ്ങൾ എന്നിവയെ വിദ്യുതി യോജിപ്പിക്കുന്നു. അറിവിന്റെ ഘടകങ്ങൾ ഗുരു, ശിഷ്യൻ, ജ്ഞാനം എന്നിവയും അവയെ ബന്ധിപ്പിക്കുനത് പ്രബോധനവും ആണ്. പരമ്പരയുടെ തത്ത്വങ്ങൾ മാതാവ്, പിതാവ്, മക്കൾ എന്നിവയും അവരെ ബന്ധിപ്പിക്കുന്നത് പ്രജനനവുമാണ്. ആത്മവിദ്യയുടെ തത്ത്വങ്ങൾ മേൽത്താടിയും കീഴ്ത്താടിയും വാക്കും അവയെ ബന്ധിപ്പിക്കുന്നത് ജിഹ്വയും ആണ്. നാലാം അദ്ധ്യായത്തിന്റെ ഒരു ഭാഗം വിദ്യാർത്ഥിയുടെ ഈ പ്രാർത്ഥനയാണ്: 
 ദൈവമേ, ഞാൻ അമർത്ത്യതയുടെ പാത്രമാകാൻ ഇടയാകട്ടെ. (അമൃതസ്യ ദേവ ധാരണോ ഭൂയാസം) എന്റെ ശരീരം എല്ലാ കർമ്മങ്ങളിലും വേഗവും കുശലതയും പ്രകടിപ്പിക്കട്ടെ. (ശരീരം മേ വിചർഷണം) എന്റെ നാവ് തേൻ കിനിയുന്നതാകട്ടെ.(ജിഹ്വാ മേ മധുമത്തമാ) എന്റെ കാതുകൾ ബൃഹത്തും വിവിധവുമായ ശ്രുതികൾ ശ്രവിക്കാൻ ഇടവരട്ടെ.
ശിക്ഷാവല്ലി പതിനൊന്നാം അദ്ധ്യായം ഏറെ പ്രസിദ്ധമാണ്. ബ്രഹ്മചര്യ നിഷ്ഠയിലുറച്ചു നിന്ന് ശിക്ഷ പൂർത്തിയാക്കി ഗൃഹസ്ഥാശ്രമത്തിലേയ്ക്ക് പ്രവേശിക്കാനായി മടങ്ങി പോകുന്ന വിദ്യാർത്ഥികൾക്കുള്ള ഈ ഉപദേശത്തെ ആധുനിക സർവകലാശാലകളിലെ ബിരുദദാന പ്രഭാഷണങ്ങളോട് (Convocation Address) താരതമ്യപ്പെടുത്താറുണ്ട്. "സത്യം വദ. ധർമ്മം ചര" എന്നു തുടങ്ങുന്ന ആ ഉപദേശത്തിലെ പ്രബോധനങ്ങളിൽ ചിലത് ഇവയാണ്:-
ബ്രഹ്മാനന്ദവല്ലി.
മനുഷ്യ ജീവിതത്തെ അതിലെ മണ്ഡലങ്ങളുടെ (കോശങ്ങളുടെ) അപഗ്രഥനത്തിലൂടെ വിശദീകരിക്കുകയാണ് ഈ വല്ലിയിൽ. ഭക്ഷണത്താലാണ് മനുഷ്യൻ ഉരുവാക്കപ്പെട്ടിരിക്കുന്നതെന്നും ഭക്ഷണമാണ് മനുഷ്യനിലെ അടിസ്ഥാന വസ്തുവെന്നും (ആന്നാത്പുരുഷ:...പുരുഷോഽന്നരസമയ:) ആദ്യ അദ്ധ്യായത്തിൽ പറയുന്നു. തുടർന്ന് ഈ വിശകലനം, ഒന്നിനൊന്ന് ഉള്ളിലായി വരുന്ന പ്രാണൻ, മനസ്സ്, വിജ്ഞാനം എന്നിവയെ കടന്ന് ആനന്ദത്തിന്റെ മണ്ഡലത്തിലെത്തുന്നു. ഈ വല്ലിയിലെ എട്ടാം അദ്ധ്യായം, ബ്രഹ്മാനന്ദത്തെ മനുഷ്യനു പരിചയമുള്ള മറ്റാനന്ദങ്ങളുമായി താരതമ്യം ചെയ്ത് വിശദീകരിക്കുവാനുള്ള ശ്രമമാണ്.
ഭൃഗുവല്ലി.
വരുണന്റെ പുത്രനായ ഭൃഗുവിന്റെ സത്യാന്വേഷണമാണ് ഈ വല്ലിയിലെ ആദ്യത്തെ ആറദ്ധ്യായങ്ങളിൽ. ബ്രഹ്മജ്ഞാനം ഉപദേശിച്ചു തരാൻ അയാൾ പിതാവിനോടാവശ്യപ്പെട്ടു. അന്ന-പ്രാണ-ചക്ഷു-ശ്രോത്ര-മനങ്ങളിൽ എല്ലാത്തിന്റേയും ഉല്പത്തിയും ലക്ഷ്യവുമായ ബ്രഹ്മത്തെ അന്വേഷിക്കാൻ വരുണൻ പുത്രനെ ഉപദേശിച്ചു. എല്ലാത്തിന്റേയും ഉല്പത്തിയും അന്ത്യവുമായി കാണപ്പെട്ട അന്നമാണ് ബ്രഹ്മമെന്നായിരുന്നു ഭൃഗുഗിന്റെ ആദ്യത്തെ കണ്ടെത്തൽ. അതു കേട്ടപ്പോൾ പിന്നെയും തപസ്സിലൂടെ അന്വേഷണം തുടരാൻ പിതാവ് അയാളെ ഉപദേശിച്ചു. അടുത്തതായി പ്രാണനേയും പിന്നെ മനസ്സിനേയും തുടർന്ന് അറിവിനേയും അയാൾ ബ്രഹ്മമായി കണ്ടപ്പോഴും, അന്വേഷണം തുടരാനാണ് പിതാവ് ഉപദേശിച്ചത്. ഒടുവിൽ ആനന്ദമാണ് ബ്രഹ്മമെന്ന ശരിയായ അറിവിൽ ഭൃഗു എത്തിച്ചേർന്നു.
പക്ഷേ ബ്രഹ്മാനന്ദമൊഴികെയുള്ള ജീവിത മണ്ഡലങ്ങളുടെ (കോശങ്ങളുടെ) പ്രാധാന്യം കുറച്ചു കാട്ടുകയല്ല ഈ പ്രബോധനം‍. തുടർന്നുള്ള അദ്ധ്യായങ്ങളുടെ ഒരു പ്രധാന ഭാഗം അന്ന(ഭക്ഷണ)മെന്ന ആദ്യ മണ്ഡലത്തിന്റെ പുകഴ്ചയാണ്: അന്നത്തെ ദുഷിക്കരുത്; അതിനെ നിരസിക്കരുത്; അത് വർദ്ധിപ്പിക്കുകയും ശേഖരിക്കുകയും ചെയ്യണം; അതിഥികളെ വീട്ടിൽ സ്വീകരിച്ച് ഭക്ഷണം നൽകണം, എന്നൊക്കെ നിർദ്ദേശിക്കപ്പെട്ടിരിക്കുന്നു. ജീവിതത്തിന്റെ ഘടകങ്ങളായ അന്ന-പ്രാണ-മന- വിജ്ഞാന-ആനന്ദങ്ങളെ ഉൾക്കൊള്ളുന്ന സമഗ്ര ദർശനത്തിന്റെ ആവശ്യകത എടുത്തുപറഞ്ഞു കൊണ്ടാണ് ഉപനിഷത്ത് സമാപിക്കുന്നത്.
വിലയിരുത്തൽ.
ഉണ്മയുടെ എല്ലാ മണ്ഡലങ്ങളും സമ്മേളിക്കുന്ന സന്തുലിതമായ ജീവിത വീക്ഷണം അവതരിപ്പിക്കുന്നുവെന്നതാണ് തൈത്തിരീയോപനിഷത്തിന്റെ അതുല്യത. ഉപനിഷത്തുകൾക്കിടയിൽ ഭാരതീയ തത്ത്വചിന്തയുടെ സമഗ്ര സ്വഭാവം ഏറ്റവുമേറെ പ്രകടിപ്പിക്കുന്നത് തൈത്തിരീയമാണെന്ന് രാധാകൃഷ്ണൻ അഭിപ്രായപ്പെട്ടിട്ടുണ്ട്. അന്നവും, പ്രാണനും, മനസ്സും, വിജ്ഞാനവും, ആത്മീയാനന്ദവും ചേർന്ന്, പ്രപഞ്ചത്തിന്റെ പ്രതിരൂപമായ ഒരു ലഘു പ്രപഞ്ചമായി ഈ ഉപനിഷത്ത് മനുഷ്യനെ കാണുന്നു.
കുറിപ്പുകൾ.
ക. ബെനാറസ് ഹിന്ദു സർവകലാശാലയിലെ ബിരുദദാനച്ചടങ്ങിൽ ഈ തൈത്തിരീയോപനിഷത്തിലെ ഈ ഭാഗം വായിക്കാറുണ്ടെന്ന് പറയപ്പെടുന്നു.

</doc>
<doc id="86695" url="https://ml.wikipedia.org/wiki?curid=86695" title="തൈത്തിരീയോപനിഷദ്">
തൈത്തിരീയോപനിഷദ്



</doc>
<doc id="86700" url="https://ml.wikipedia.org/wiki?curid=86700" title="ഗുരുത്വകാചം">
ഗുരുത്വകാചം



</doc>
<doc id="86709" url="https://ml.wikipedia.org/wiki?curid=86709" title="സിന്ധു ജോയ്">
സിന്ധു ജോയ്

 
എസ്.എഫ്.ഐ മുൻ സംസ്ഥാന പ്രസിഡണ്ടും സി.പി.ഐ.(എം) തിരുവനന്തപുരം ജില്ലാ കമ്മിറ്റി അംഗവുമായിരുന്നു ഡോ.സിന്ധു ജോയ്. 2006 ലെ നിയമസഭാ തിരഞ്ഞെടുപ്പിൽ പുതുപ്പള്ളിയിൽ ഉമ്മൻ ചാണ്ടിയ്‌ക്കെതിരെ മൽസരിച്ചു പരായജയപ്പെട്ടിരുന്നു. പിന്നീട് എറണാകുളം ലോക്സഭാ തിരഞ്ഞെടുപ്പിൽ കെ വി തോമസിനെതിരെ മത്സരിച്ചും പരാജയപ്പെട്ടു. വിദ്യാർത്ഥി രാക്ഷ്ട്രീയത്തിൽ സജീവമായിരുന്നു. നിരവധി സമരങ്ങളിൽ പങ്കെടുത്ത് മർദ്ദനവും[""] ജയിൽ വാസവും അനുഭവിച്ചിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="86710" url="https://ml.wikipedia.org/wiki?curid=86710" title="കിങ് ഫ്യൂസ്">
കിങ് ഫ്യൂസ്



</doc>
<doc id="86712" url="https://ml.wikipedia.org/wiki?curid=86712" title="എൽ.സി.ഡി.">
എൽ.സി.ഡി.



</doc>
<doc id="86715" url="https://ml.wikipedia.org/wiki?curid=86715" title="അൽ ബിറൂണി">
അൽ ബിറൂണി



</doc>
<doc id="86719" url="https://ml.wikipedia.org/wiki?curid=86719" title="വന്മതിൽ">
വന്മതിൽ



</doc>
<doc id="86720" url="https://ml.wikipedia.org/wiki?curid=86720" title="കണ്ടഹാർ">
കണ്ടഹാർ



</doc>
<doc id="86725" url="https://ml.wikipedia.org/wiki?curid=86725" title="തുർക്കി ജനത">
തുർക്കി ജനത

 
!style="background:#fee8ab;"| ഭാഷകൾ&lt;/tr&gt;
&lt;/tr&gt;
!style="background:#fee8ab;"| മതങ്ങൾ&lt;/tr&gt;
&lt;/tr&gt;
യുറേഷ്യയുടെ വടക്കും മദ്ധ്യഭാഗത്തും പടിഞ്ഞാറുഭാഗത്തുമായി വസിക്കുന്ന ഒരു ജനവിഭാഗമാണ് തുർക്കിക് ജനത. തുർക്കിക് ഭാഷാകുടുംബത്തിൽപ്പെടുന്ന ഭാഷകളാണ് ഇവർ സംസാരിക്കുന്നത്. യഥാർത്ഥത്തിൽ തുർകിക് എന്നത് അസർബായ്‌ജാനി, കസാഖ്, തതാർ, കിർഗിസ്, തുർക്കിഷ്, തുർക്ക്മെൻ, ഉയ്‌ഘൂർ, ഉസ്‌ബെക് എന്നിങ്ങനെയുള്ള ഇപ്പോഴത്തെ ജനവിഭാഗങ്ങളേയും ഹൂണർ, ബുൾഗർ, കുമാൻ, അവാർ, സെൽ‌ജ്യൂക്, ഖസാർ, ഒട്ടോമൻ, മം‌ലൂക്, തിമൂർ, ഷിയോങ്ഗ്നു എന്നിങ്ങനെയുള്ള പുരാതനജനവിഭാഗങ്ങളേയും ഉൾപ്പെടുത്തി വിശാലാർത്ഥത്തിലാണ് പ്രയോഗിക്കുന്നത്.
യുറോപ്യന്മാരുടേയും മംഗോളിയരുടേയും സങ്കരവംശജരാണ് തുർക്കികൾ. പടിഞ്ഞാറൻ മംഗോളിയയിലെ അൾതായ് മലമ്പ്രദേശമാണ് തുർക്കികളുടെ ആദ്യകാലവാസസ്ഥലം. ഇവർ നായാടികളായിരുന്നു. പടിഞ്ഞാറോട്ട് നീങ്ങുന്തോറൂം ഇവർ കന്നുകാലിവളർത്തലിലധിഷ്ഠിതമായ നാടോടിജീവിതം സ്വായത്തമാക്കി. ആദ്യസഹസ്രാബ്ദത്തിന്റെ മദ്ധ്യത്തോടെ, മദ്ധ്യേഷ്യയിൽ മുഴുവൻ വ്യാപിച്ച് ഇവർ കാസ്പിയന്റെ തീരത്തെത്തി.
മിക്ക തുർക്കിക് ജനവിഭാഗങ്ങളും അവരുടെ പൗരാണികാവാസകേന്ദ്രമായ മദ്ധ്യേഷ്യയിൽ അധിവസിക്കുന്നു. എന്നാൽ കാലങ്ങളായുള്ള കുടിയേറ്റങ്ങളിലൂടെ തുർക്കികളും അവരുടെ ഭാഷകളും ഏഷ്യയുടേയും യുറോപ്പിന്റേയും പല ഭാഗങ്ങളിലേക്കും - പ്രത്യേകിച്ച് ഇന്നത്തെ തുർക്കിയിൽ - എത്തിച്ചേർന്നു. തുർക്കി എന്ന വാക്ക് മുകളിൽപ്പറഞ്ഞ എല്ലാ തുർകിക് ജനവിഭാഗങ്ങളേയും ഉദ്ദേശിക്കുന്നതുകൊണ്ട് തുർക്കി രാജ്യത്ത് അധിവസിക്കുന്ന തുർക്കികളെ പ്രത്യേകമായി സൂചിപ്പിക്കുന്നതിന് തുർക്കിഷ് എന്ന പദമാണ് പൊതുവേ ഉപയോഗിക്കുന്നത്.
പേര്.
തുർക്കി എന്ന പദം ആദ്യമായി ഉപയോഗിച്ചത് ചൈനക്കാരാണെന്ന് കരുതുന്നു. ചൈനക്കാരെ സംബന്ധിച്ചിടത്തോളം അവരുടെ സാമ്രാജ്യത്തെ അസ്ഥിരപ്പെടുത്താൻ ശ്രമിച്ച എല്ലാ നാടോടിവംശജരേയും വിളിച്ചിരുന്ന പേരാണ് തുർക്കി എന്നത്.
ഭാഷ.
അൾതായിക് ഭാഷാകുടുംബത്തിൽപ്പെട്ട തുർക്കി ഭാഷകൾ എന്നറിയപ്പെടുന്ന മദ്ധ്യേഷ്യയിൽ ഉടലെടുത്ത ഭാഷകളാണ് തുർക്കികളുടെ ഭാഷ. ചഗതായ്, തുർക്കിഷ് എന്നിവ ഈ കുടുംബത്തിൽപ്പെട്ട ഭാഷകളാണ്. തിമൂറി സാമ്രാജ്യസ്ഥാപകനായ തിമൂർ, ഷൈബാനി വംശത്തിലെ മുഹമ്മദ് ഷൈബാനി ഖാൻ തുടങ്ങിയ പ്രമുഖരായ ഭരണാധികാരികൾ തുർക്കി ഭാഷകളുടെ (ചഗതായ് ഭാഷയുടെ) പ്രോൽസാഹകരായിരുന്നു. 
ഷൈബാനി ഖാന്റെ ഭരണകാലത്താണ് ജീവിച്ചിരുന്ന കവി അലി ഷേർ നവായ് (1441-1501) ആണ് ആദ്യത്തെ തുർക്കി ഭാഷാലിപിയുണ്ടാക്കുന്നത്. ഇദ്ദേഹം ആദ്യകാല തുർക്കിസാഹിത്യത്തിന്റെ സ്ഥാപകനായും കണക്കാക്കപ്പെടുന്നു.
ദക്ഷിണേഷ്യയിൽ.
അഫ്ഗാനിസ്താന്റെ ഒരു വലിയ ഭാഗം, ക്രിസ്ത്വാബ്ദത്തിന്റെ തുടക്കത്തിൽ നിയന്ത്രിച്ചിരുന്ന യൂഷികൾ, ഇവർ സിഥിയൻ ഭാഷ സംസാരിച്ചിരുന്നെങ്കിലും തുർക്കികളായിരുന്നു എന്ന് വിശ്വസിക്കുന്നുണ്ട്.
ആറാം നൂറ്റാണ്ടിന്റെ മദ്ധ്യത്തോടെ തുർക്കിക് വംശീയർ, ഇന്നത്തെ അഫ്ഘാനിസ്താന്റെ വടക്കൻ അർതിർത്തിപ്രദേശത്ത് കണ്ടുതുടങ്ങി. 550/60 കാലത്ത് യാബ്ഘു, ഇസ്താമി, സിൻ‌ജിബു എന്നീ പേരുകളിൽ അറിയപ്പെടുന്ന തുർക്കി നേതാവിന്റെ നേതൃത്വത്തിൽ ബാക്ട്രിയ പ്രദേശത്തെ ഹെഫ്തലൈറ്റുകളെ ആക്രമിച്ച് ഈ മേഖലയിൽ അധികാരം പിടിച്ചെടുത്തു. ഇതോടെ മേഖലയിലെ ഹെഫ്തലൈറ്റുകളുടെ പ്രഭാവം അസ്തമിച്ചു. ആദ്യകാലത്ത് തുർക്കിക് വംശജർക്ക് വലിയ വിജയം കൈവരിക്കാനായില്ലെങ്കിലും ഇസ്താമിയുടെ പിൻ‌ഗാമിയായിരുന്ന താർദുവിന്റെ കാലത്ത് ഇവർക്ക് തെക്ക് ഹെറാത്ത് വരെ അധീനതയിലാക്കാൻ സാധിച്ചു. 
588/90-ൽ സസാനിയൻ സേനാനായകൻ ബ്രഹാം ചുബിൻ (ബ്രഹാം ആറാമൻ) (ഇദ്ദേഹം പിൽക്കാലത്ത് രാജാവായിരുന്നു) തുർക്കിക് സേനയെ പരാജയപ്പെടുത്തി ബാൾഖ് വരെയുള്ള മേഖല തുർക്കികളിൽ നിന്നും പിടിച്ചെടുത്തു. എന്നാൽ സസാനിയൻ രാജാവ് ഖുസ്രോ രണ്ടാമന്റെ കാലത്ത് (ഭരണകാലം 590-628) തുർക്കിക് വംശജർ, ഹെഫ്തലൈറ്റുകളുടെ സഹായത്തോടെ സസാനിയന്മാരെ പരാജയപ്പെടുത്തി. ഇന്നത്തെ ടെഹ്രാനിനടുത്തുള്ള റായ്യ്, ഇസ്‌ഫാഹാൻ എന്നിവിടങ്ങളിൽ എത്തിച്ചേന്നു. തുർക്കികൾ പിന്നീട് തോൽപ്പിക്കപ്പെട്ടെങ്കിലും, മുൻപ് ഹെഫ്തലൈറ്റുകൾ പിടിച്ചടക്കിയിരുന്ന പ്രദേശങ്ങൾ മുഴുവനും തുർക്കിക് വംശജർ പിന്നീടും അധീനതയിൽ വച്ചിരുന്നു.
630-ആമാണ്ടിൽ ഷ്വാൻ ത്സാങ്ങിന്റെ സന്ദർശനവേശയിൽ ഇന്നത്തെ അഫ്ഘാനിസ്താന്റെ വടക്കൻ ഭാഗങ്ങൾ മുഴുവൻ തുർക്കി വംശജരുടെ നിയന്ത്രണത്തിലായിരുന്നു. ഇക്കാലത്ത് കാബൂളിലും സാബൂളിസ്ഥാനിലും തുർക്കികളോ ഹൂണരോ ആയിരുന്നു ഭരിച്ചിരുന്നത് എന്നും കണക്കാക്കുന്നു. പിൽക്കാലത്ത്, ഇറാനിയൻ പീഠഭൂമിയുടെ കിഴക്കുഭാഗം വരെ ആധിപത്യം പുലർത്താനാരംഭിച്ച ചൈനക്കാരെ തുർക്കികൾ പരാജയപ്പെടുത്തുകയും ചെയ്തിട്ടുണ്ട്.
ഖലാജ് തുർക്കികൾ.
ഹെഫ്തലൈറ്റുകളുടെ കാലത്തുതന്നെ (അഞ്ച് ആറ് നൂറ്റാണ്ടുകളിൽ) മദ്ധ്യേഷ്യയിൽ നിന്നും ഇന്നത്തെ അഫ്ഗാനിസ്താൻ പ്രദേശത്തെത്തിയ ഒരു തുർക്കിക് വിഭാഗമാണ് ഖലാജ്. മറ്റു വിഭാഗങ്ങൾക്കു മുൻപേ ഇവർ ഹിന്ദുകുഷ് കടന്ന് ഇന്നത്തെ തെക്കൻ അഫ്ഗാനിസ്ഥാനിലും പാകിസ്താനിലുമായി വാസമുറപ്പിച്ചു. ഇവർ ഹെഫ്തലൈറ്റുകളുടെ പിന്മുറക്കാരാണെന്നും ചില ചരിത്രകാരന്മാർ കരുതുന്നുണ്ട്. എന്തായാലും ഇവരെ തുർക്കികളയാണ് പൊതുവേ കണക്കാക്കുന്നത്. ഗസ്നിയുടെ കിഴക്കുഭാഗത്തുള്ള പ്രധാനപ്പെട്ട ഒരു പഷ്തൂൺവംശമായ ഘൽജി അഥവാ ഘിൽ‌സായ് വംശജർക്ക് ഇവരുമായി ബന്ധമുണ്ടെന്ന് പല ചരിത്രകാരന്മാരും സൂചിപ്പിച്ചിട്ടുണ്ട്. ഘൽജികളുടെ തന്നെ പരമ്പരാഗതവിശ്വാസമനുസരിച്ച്, ഇവർ ഒരു പഷ്തൂൺ സ്ത്രീക്ക് മറ്റേതോ വംശത്തിലുള്ള പുരുഷനിൽ ജനിച്ച പരമ്പരയാണ് ഇവർ എന്നാണ്. ഇതും ഘൽജികളും ഖലാജ് തുർക്കികളും തമ്മിലുള്ള ബന്ധത്തെ കൂടുതൽ സാധൂകരിക്കുന്നു. പത്താം നൂറ്റാണ്ടീൽ ഖലാജ് തുർക്കികൾ ദക്ഷിണ അഫ്ഗാനിസ്താനിൽ പ്രബലരായിരുന്നു.
ഇന്നത്തെ അവസ്ഥ.
ഇന്ന് ഹിന്ദുകുഷിന് തെക്കുള്ള പ്രദേശങ്ങളിൽ നിന്ന് തുർക്കികൾ അപ്രത്യക്ഷരായെങ്കിലും പഷ്തൂണുകളടക്കമുള്ള മേഖലയിലെ മറ്റു ജനവംശങ്ങളിൽ ഇവരുടെ കലർപ്പ് പ്രകടമാണ്. ഹിന്ദുകുഷിന് വടക്ക് തതാർ അഥവാ തുർക്കിക് പാരമ്പര്യമുള്ളവരുടെ ഒരു വലിയ വിഭാഗം ജനങ്ങളുണ്ടെങ്കിലും, വിവിധ വിദേശജനവിഭാഗങ്ങൾ ഇവരിൽ അലിഞ്ഞു ചേർന്നിട്ടുണ്ട്. ഇതിൽ ഏറ്റവും പ്രധാനപ്പെട്ടതും അംഗസംഖ്യയേറിയതുമായ ഒരു വിഭാഗമാണ് ഉസ്ബെക്കുകൾ. അഫ്ഗാൻ തുർക്കിസ്താനിൽ പടിഞ്ഞാറ്‌ മുർഘാബ് നദി മുതൽ കിഴക്ക് ഫൈസാബാദ് വരെയുള്ള ഭാഗങ്ങളിൽ ഇവരെ കണ്ടുവരുന്നു. 
അമു ദര്യയുടെ തെക്കൻ തീരത്ത് കാണുന്ന മറ്റൊരു തുർക്കിക് വിഭാഗമാണ് തുർക്ക്മെൻ. നദിയുടെ ഉൽഭവസ്ഥാനത്ത്, വഖാനിൽ കാണപ്പെടുന്ന കിർഗിസ് വിഭാഗവും തുർക്കിക് പാരമ്പര്യമുള്ളവരാണെന്ന് കരുതുന്നു. ഖസാക്കുകൾ, കാർലൂക്കുകൾ, ചഗതായികൾ എന്നിങ്ങനെ വിവിധ തുർക്കിക് വിഭാഗങ്ങൾ വടക്കൻ അഫ്ഗാനിസ്താനിൽ കാണുന്നു. അമു ദര്യ തടത്തിലെ തുർക്കികൾ, സുന്നി മുസ്ലീങ്ങളാണ്. ഇന്നത്തെ തുർക്കിയിലെ തുർക്കിഷ് ഭാഷയുമായി ചെറിയ സാമ്യമുള്ള ഒരു ഭാഷയാണ് ഇവിടുത്തെ തുർക്കികൾ സംസാരിക്കുന്നത്. ഈ ഭാഷയിൽ, പേർഷ്യനിൽ നിന്നുള്ള പദങ്ങളും ഇഴുകിച്ചേർന്നിട്ടുണ്ട്.
പടിഞ്ഞാറൻ തുർക്കികൾ.
ഉസ്മാൻലി തുർക്കികൾ അഥവാ ഓട്ടൊമൻ തുർക്കികൾ, ഓഗുസ് സഖ്യത്തിൽ (ഗുസ്) നേതൃനിരയിലായിരുന്ന സെൽജ്യൂക്ക് തുർക്കികൾ എന്നീ രണ്ടു തുർക്കി വിഭാഗങ്ങളാണ്‌കിഴക്കൻ യൂറോപ്പിലും പടിഞ്ഞാറൻ ഏഷ്യയിലും കണ്ടുവരുന്ന പ്രധാനപ്പെട്ട രണ്ട് തുർക്കി വിഭാഗങ്ങൾ. ഇവർ പടിഞ്ഞാറൻ തുർക്കികൾ എന്നും അറിയപ്പെടുന്നു. കിഴക്കൻ/മദ്ധ്യേഷ്യൻ തുർക്കികളിൽ നിന്നും ഇവർ വ്യത്യസ്തരാണ്.
പതിനൊന്നാം നൂറ്റാണ്ടിൽ ദക്ഷിണേഷ്യയിൽ നിന്നുമെത്തിയ സെൽജ്യൂക്ക് തുർക്കികളാണ്, ഇന്നത്തെ തുർക്കി രാജ്യം അവരുടെ അധീനതയിലാക്കിയത്. ഇതിനുശേഷം ഈ ജനവിഭാഗത്തിന്റെ പേരുതന്നെ രാജ്യത്തിനും നൽകപ്പെട്ടു.
തുർക്കി അടിമകൾ.
ഒമ്പത്, പത്ത് നൂറ്റാണ്ടുകളിൽ പ്രത്യേകിച്ച് സമാനികളുടെ ഭരണകാലത്ത് ഇറാനിയൻ പീഠഭൂമിയിലും ദക്ഷിണമദ്ധ്യേഷ്യയിലും അടിമക്കച്ചവടം വ്യാപകമായിരുന്നു. തുർക്കി വംശജരായ നിരവധിയാളുകളെ സൈനികരായും മറ്റു ജോലികൾക്കായും അടിമകളായി ഇക്കാലത്ത് വിൽപ്പന നടത്തിയിരുന്നു. ഇതുവഴി ഇറാനിയൻ പീഠഭൂമിയിലും അറേബ്യയിലും വരെ തുർക്കിക് വംശജരുടെ എണ്ണം ഗണ്യമായി വർദ്ധിച്ചിരുന്നു. മേഖലയിലെ മിക്ക ഭരണാധികാരികളും ഇത്തരത്തിലുള്ള അടിമകളെ വളരെയേറെ ആശ്രയിച്ചിരുന്നു.
മം‌ലൂക്ക് എന്നു വിളിക്കപ്പെടുന്ന ഇത്തരം ചില അടിമകളായ സൈനികനേതാക്കൾ തങ്ങളുടെ ഉടമയെ അട്ടിമറിച്ച് സ്വാതന്ത്ര്യം പ്രഖ്യാപിച്ചിട്ടുണ്ട്. ഈജിപ്തിൽ തുലുനിദ് സാമ്രാജ്യം സ്ഥാപിച്ച് അഹ്മദ് ഇബ്ൻ തുലുൻ (ഭരണകാലം 868-884) ഇങ്ങനെ സ്വാതന്ത്ര്യം പ്രാപിച്ച ഒരു തുർക്കിക് അടിമയാണ്. ഇദ്ദേഹത്തിന്റെ പിതാവിനെ ബുഖാറയിൽ നിന്നും ബാഗ്ദാദിലേക്ക് കപ്പമായി അയച്ചതാണ്. അഹ്മദ് ഇബ്ൻ തുലുൻ ആണ് കെയ്രോയിൽ ഇബ്ൻ തുലുൻ മോസ്ക് പണീകഴിപ്പിച്ചത്.
ഗസ്നവി സാമ്രാജ്യത്തിന്റെ സ്ഥാപകനായിരുന്ന അൽ‌പ്‌റ്റ്‌ജിനും, ഇത്തരത്തിൽ ഖുറാസാനിലെ സമാനികളുടെ സേനാനായകനായിരുന്ന ഒരു തുർക്കിക് അടിമയാണ്.
ചാരച്ചെന്നായയുടെ ഐതിഹ്യം.
തുർക്കികൾക്കിടയിൽ പ്രചാരമുള്ള ഐതിഹ്യമനുസരിച്ച് തുർക്കികളുടെ പുരാതനവാസസ്ഥലമായ തുറാനിൽ (തുറാനിൽ അൾത്തായ് മലകളൂം ഗോബി മരുഭൂമിയും ഉൾപ്പെടുന്നു) നിന്നും തുടങ്ങുന്ന അവരുടെ കുടിയേറ്റങ്ങളിലെല്ലാം അവരുടെ പൂർവികരെ നയിച്ചത് ഒരു ചാരച്ചെന്നായ് ആണ്.
Land and water area (excluding Caspian Sea).
This list includes dependent territories within their sovereign states (including uninhabited territories), but does not include claims on Antarctica. EEZ+TIA is exclusive economic zone (EEZ) plus total internal area (TIA) which includes land and internal waters.
അവലംബം.
&lt;templatestyles src="Reflist/styles.css" /&gt;

</doc>
<doc id="86726" url="https://ml.wikipedia.org/wiki?curid=86726" title="കെമാൽ പാഷ">
കെമാൽ പാഷ



</doc>
<doc id="86731" url="https://ml.wikipedia.org/wiki?curid=86731" title="വടുതല (ആലപ്പുഴ ജില്ല)">
വടുതല (ആലപ്പുഴ ജില്ല)

 
 
ആലപ്പുഴ ജില്ലയിലെ വടക്കെയറ്റത്ത് സ്ഥിതിചെയ്യുന്ന ഗ്രാമമാണ്‌ വടുതല. അരൂക്കുറ്റി പഞ്ചായത്തിൽ ഉൾപ്പെട്ട ഈ പ്രദേശം പഴയകാല കൊച്ചിരാജ്യത്തിന്റെ അതിർത്തിയായിരുന്നു. ആലപ്പുഴ നഗരത്തിൽ നിന്നും ഏകദേശം 25 കിലോമീറ്റർ അകലെയുള്ള ഈ സ്ഥലത്തിന്റെ കിഴക്ക് ഭാഗത്തായി വേമ്പനാട്ട് കായലും പടിഞ്ഞാറുഭാഗത്ത് കൈതപ്പുഴക്കായലും സ്ഥിതി ചെയ്യുന്നു. വടക്കെ അതിർത്തിയിൽ ഈ രണ്ടു കായലുകളും സംഗമിക്കുന്നു. തെക്ക് ഭാഗത്ത് പാണാവള്ളി പഞ്ചായത്തും സ്ഥിതിചെയ്യുന്നു.

</doc>
<doc id="86732" url="https://ml.wikipedia.org/wiki?curid=86732" title="Sindhu Joy">
Sindhu Joy



</doc>
<doc id="86737" url="https://ml.wikipedia.org/wiki?curid=86737" title="തെരുവത്ത് രാമൻ">
തെരുവത്ത് രാമൻ

 
പ്രമുഖ പത്രപ്രവർത്തകനും,എഴുത്തുകാരനും, സാമുഹ്യ-സാംസ്കാരിക പ്രവർത്തകനുമായിരുന്നു തെരുവത്ത് രാമൻ. മലയാള മാധ്യമരംഗത്ത് സായാഹ്ന ദിനപത്ര പ്രസ്ഥാനത്തിന്‌ തുടക്കം കുറിച്ചത് ഇദ്ദേഹമാണെന്ന് വിലയിരുത്തപ്പെടുന്നു. 2009 ഒക്ടോബർ 18 ന്‌ കോഴിക്കോട് സ്വകാര്യ ആശുപത്രിയിൽ നിര്യാതനായി.
ജീവിതരേഖ.
നെടിയിരുപ്പ് സ്വദേശിയായ രാമൻ തന്റെ പ്രവർത്തന തട്ടകം തിരഞ്ഞെടുത്തത് കോഴിക്കോട്ടായിരുന്നു. കേരളത്തിലെ ആദ്യത്തെ സായാഹ്നപത്രമായ 'പ്രദീപം' സായാഹ്നപത്രത്തിന്റെ സ്ഥാപകപത്രാധിപരായിരുന്നു തെരുവത്ത് രാമൻ. സാഹിത്യകാഹളം മാസികയുടെ പത്രാധിപരായിട്ടാണ്‌ തുടക്കം. പിന്നീട് കാഹളം വാരികയുടേ പത്രാധിപരായി. സ്വാതന്ത്ര്യസമരകാലത്ത് കാഹളത്തിലെഴുതിയ ഒരു മുഖപ്രസംഗത്തിന്റെ പേരിൽ ആറുമാസം തടവു ശിക്ഷയനുഭവിക്കുകയും അദ്ദേഹത്തിന്റെ പത്രം കണ്ടുകെട്ടുപ്പെടുകയും ചെയ്തു. പിന്നീട് 'ഭാരതി' എന്ന ആഴ്ചപ്പതിപ്പിന്റെ പത്രാധിപരായി. അതിൽ പിന്നെയാണ്‌ 'പ്രദീപം' എന്ന സായാഹ്നപത്രം തുടങ്ങുന്നത്. മുപ്പതുവർഷത്തിലേറെ അതിന്റെ പത്രാധിപരായി ജോലിചെയ്തു. കവി, സംഘാടകൻ, യുക്തിവാദി എന്നീ രംഗങ്ങളിലും സജീവമായിരുന്നു തെരുവത്ത് രാമൻ.
കുടുംബം.
ശിവശങ്കരി ആണ് ഭാര്യ. മക്കൾ: ഷീല, സോനില. മരുമക്കൾ: സുരേഷ് ,വിനോദ്ബാബു 
അവലംബം.
&lt;templatestyles src="Reflist/styles.css" /&gt;

</doc>
<doc id="86738" url="https://ml.wikipedia.org/wiki?curid=86738" title="Theruvath Raman">
Theruvath Raman



</doc>
<doc id="86747" url="https://ml.wikipedia.org/wiki?curid=86747" title="വി.എം. കുട്ടി">
വി.എം. കുട്ടി

 
മാപ്പിളപ്പാട്ട് ഗായകൻ എന്ന നിലയിൽ കേരളത്തിലെ പഴയതും പുതിയതുമായ തലമുറകൾക്ക് ഒരുപോലെ സുപരിചിതനായ വ്യക്തിയാണ്‌ വി.എം. കുട്ടി എന്ന വടക്കുങ്ങര മുഹമ്മദ് കുട്ടി.(മരണം: 2021 ഒക്ടോബർ 13)
ജീവിതരേഖ.
ഉണ്ണീൻ മുസ്ല്യാരുടേയും ഇത്താച്ചുക്കുട്ടിയുടേയും മകനായി കൊണ്ടോട്ടിക്കു സമീപമുള്ള പുളിക്കലിൽ 1935 ൽ ജനനം. മെട്രിക്കുലേഷനും ടി.ടി.സിയും പാസായതിന്‌ ശേഷം 1957 ൽ കൊളത്തൂരിലെ എ.എം.എൽ.പി സ്കൂളിൽ പ്രധാനദ്ധ്യാപകനായി ചേർന്നു. 1985 ൽ അദ്ധ്യാപനരംഗത്തു നിന്ന് വിരമിച്ചു. ചെറുപ്പത്തിലേ ചിത്രരചന, അഭിനയം,ഗാനാലാപനം എന്നിവയിൽ തത്പരനായിരുന്നു വി.എം. കുട്ടി. പാണ്ടികശാല ഒറ്റപ്പിലാക്കൽ ഫാത്തിമ്മക്കുട്ടി എന്ന വനിതയിൽ നിന്നാണ്‌ താൻ മാപ്പിളപ്പാട്ടിനെ പരിചയപ്പെടുന്നത് എന്ന് കുട്ടി ഓർക്കുന്നു. 1954 ൽ കോഴിക്കോട് ആകാശവാണിയിൽ മാപ്പിളപ്പാട്ട് അവതരിപ്പിച്ചുകൊണ്ടാണ്‌ ഈ രംഗത്തേക്കുള്ള കുട്ടിയുടെ ചുവടുവെപ്പ്. പിന്നീട് മാപ്പിളപ്പാട്ട് ഗായകനെന്ന നിലയിൽ പ്രസിദ്ധനായി. 1957 മുതൽ സ്വന്തമായി ഗായകസംഘമുള്ള വി.എം.കുട്ടി ഇന്ത്യയിലെ വിവിധ നഗരങ്ങളിലും ഗൾഫ് രാജ്യങ്ങളിലും നിരവധി ഗാനമേളകൾ അവതരിപ്പിക്കുകയുണ്ടായിട്ടുണ്ട്. ചലച്ചിത്രം, കാസറ്റുകൾ, എന്നിവക്ക് വേണ്ടി ധാരാളം ഗാനങ്ങൾ പാടിയിട്ടുണ്ട് അദ്ദേഹം. ഓണപ്പാട്ട്, കുമ്മിപ്പാട്ട്, കുറത്തിപ്പാട്ട് എന്നീ നാടൻ ഗാനശാഖയിലും വി.എം.കുട്ടിക്ക് നല്ല പാണ്ഡിത്യമുണ്ട്.
"മൈലാഞ്ചി, പതിനാലാം രാവ്, ഉല്പത്തി, സമ്മാനം, മാന്യമഹാ ജനങ്ങളേ, സമ്മേളനം, 1921, മാർക്ക് ആന്റണി" എന്നീ ചിത്രങ്ങളിൽ പിന്നണിപാടിയിട്ടുണ്ട് വി.എം.കുട്ടി. കേരള സംസ്ഥാന ചലച്ചിത്ര അക്കാദമിയുടെ ജനറൽ കൗൺസിൽ അംഗമായിരുന്നു. കുട്ടി 2021 ഒക്ടോബർ 13-ന് രാവിലെ മരണപ്പെട്ടു.
അവലംബം.
&lt;templatestyles src="Reflist/styles.css" /&gt;

</doc>
<doc id="86748" url="https://ml.wikipedia.org/wiki?curid=86748" title="V.M. Kutty">
V.M. Kutty



</doc>
<doc id="86760" url="https://ml.wikipedia.org/wiki?curid=86760" title="ഛാന്ദോഗ്യോപനിഷത്ത്">
ഛാന്ദോഗ്യോപനിഷത്ത്

ഭാരതീയ ദർശനത്തിലെ പ്രഖ്യാതരചനകളായ ഉപനിഷത്തുകളിൽ ഒന്നാണ് ഛാന്ദോഗ്യോപനിഷത്ത്. പത്തു മുഖ്യ ഉപനിഷത്തുകളുടെ, ദശോപനിഷത്തുകളെന്നറിയപ്പെടുന്ന പട്ടികയിൽ ഇത് ഉൾപ്പെടുന്നു. ഏറ്റവും പഴക്കം കൂടിയ ഉപനിഷത്തുകളിൽ ഒന്നായി ഛാന്ദോഗ്യം കണക്കാക്കപ്പെടുന്നു. മുഖ്യ ഉപനിഷത്തുകൾക്കിടയിൽ ബൃഹദാരണ്യകം കഴിഞ്ഞാൽ ഏറ്റവും വലിയ ഉപനിഷത്താണിത്. ഗദ്യരൂപത്തിലാണ് ഇതെഴുതപ്പെട്ടിരിക്കുന്നത്. സാമവേദത്തിന്റെ അനുബന്ധമായ ഛാന്ദോഗ്യബ്രാഹ്മണത്തിന്റെ ഭാഗമാണ് ഈ ഉപനിഷത്ത്. ഛാന്ദോഗ്യം എന്ന പേര് എന്ന പേര് വേദം, വൃത്തം, വൃത്തശാസ്ത്രം എന്നൊക്കെ അർത്ഥമുള്ളതും സാധാരണയായി സാമവേദത്തെ സൂചിപ്പിക്കുന്നതുമായ ഛന്ദസ് എന്ന പദവുമായി ബന്ധപ്പെട്ടിരിക്കുന്നു. ഛന്ദസ്, അല്ലെങ്കിൽ സാമവേദം പഠിച്ചവരായ ഛന്ദോഗന്മാരുടെ ഉപനിഷത്താണ് ഛാന്ദോഗ്യോപനിഷത്തെന്ന് പറയാം.
ഘടന.
ഛാന്ദോഗ്യബ്രാഹ്മണത്തിൽ ആകെയുള്ള പത്തദ്ധ്യായങ്ങളിൽ ഒടുവിലത്തെ എട്ടദ്ധ്യായങ്ങളാണ് ഈ ഉപനിഷത്ത്. അദ്ധ്യായങ്ങൾ പ്രപാഠകങ്ങൾ എന്നറിയപ്പെടുന്നു. പ്രപാഠകങ്ങൾ ഓരോന്നും ഖണ്ഡങ്ങൾ എന്നു പേരുള്ള ഉപവിഭാഗങ്ങളായും തിരിഞ്ഞിരിക്കുന്നു. എല്ലാ പ്രപാഠകങ്ങളിലുമായി മൊത്തം 154 ഖണ്ഡങ്ങളുണ്ട്.
ഉള്ളടക്കം.
വലിപ്പത്തിലെന്നപോലെ കൈകാര്യം ചെയ്യുന്ന വിഷയങ്ങളുടെ വൈവിദ്ധ്യത്തിലും ബൃഹദാരണ്യകത്തിന് തൊട്ടടുത്തു നിൽക്കുന്ന ഉപനിഷത്താണ് ഛാന്ദോഗ്യം. ആത്മതത്ത്വത്തെ സംബന്ധിച്ച അന്വേഷണത്തിനൊപ്പം സങ്കീർണ്ണമായ യജ്ഞവിവരണങ്ങളും ഉപാഖ്യാനങ്ങളും വാദപ്രതിവാദങ്ങളും ഇതിൽ നിറയെ കാണാം. എട്ടദ്ധ്യായങ്ങളുള്ള ഉപനിഷത്തിൽ ആറും ഏഴും അദ്ധ്യായങ്ങൾ മാത്രമേ തികച്ചും ആത്മജ്ഞാനപരമായുള്ളു എന്ന് ചൂണ്ടിക്കാണിക്കപ്പെട്ടിട്ടുണ്ട്.
തുടക്കം.
ഉപനിഷത്തിന്റെ തുടക്കം ഓംകാരോപാസനയിലാണ്: "മനുഷ്യൻ മൊഴിയാണ്. മൊഴി ഒംകാരമാണ്. എല്ലാ മൊഴിയുടേയും രസം ഋഗ്വേദമാണ്. ഋക്കിന്റെ രസം സാമമാണ്. സാമത്തിന്റെ രസം ഒംകാരമെന്ന ഉഥ്ഗീതമാണ്. വാക്കും ശ്വാസവുമായ സാമ-ഋതുക്കൾ ദമ്പതികളാണ്. ഒംകാരത്തിൽ അവർ സമ്മേളിച്ച് ഇച്ഛാസാഫല്യത്തിലെത്തുന്നു. ഇത് മനസ്സിലാക്കി ഒംകാരത്തെ അവിഭക്തമായി ധ്യാനിക്കുന്നവർക്ക് എല്ലാ ഇച്ഛകളും സാധിക്കുന്നു" എന്നും മറ്റുമാണ് ഈ അദ്ധ്യായത്തിലെ ഉഥ്ഗീതസ്തുതിയുടെ രീതി.
ഓംകാരോപാസനയെ പുകഴ്ത്തുന്ന ഒന്നാം പ്രപാഠകത്തിൽ തന്നെ, ഉപാസനാവിദ്യയുടെ സ്വാർത്ഥോപയോഗത്തിന്റെ പരിഹാസവും കാണാം. കൽമഴ (Hail storm) വീണ് കൃഷിയെല്ലാം നശിച്ച് പട്ടിണിയിലായ ഉഷസ്തിയെന്നയാൾ, യാഗസ്ഥലത്ത് അർത്ഥം അറിയാതെ വേദം ചൊല്ലിയിരുന്ന ഋത്വിക്കുകൾക്ക് അർത്ഥം പറഞ്ഞുകൊടുത്ത് ധനം സമ്പാദിക്കുന്ന കഥ പറയുന്ന ഉപനിഷത്ത്, അതിനടുത്ത ഖണ്ഡത്തിൽ ആഹാരം കിട്ടുമെന്ന് മോഹിച്ച് ഒരുകൂട്ടം നായ്ക്കൾ ഉഥ്ഗീതം ആലപിക്കുന്നതായി ചിത്രീകരിച്ചിരിക്കുന്നു.
ശാണ്ഡില്യവിദ്യ.
മൂന്നാം പ്രപാഠകത്തിലെ ഒരു ഖണ്ഡം ശാണ്ഡില്യവിദ്യ എന്നപേരിൽ പ്രസിദ്ധമായ വേദാന്തസംഗ്രഹമാണ്. "ഈ പ്രപഞ്ചം ബ്രഹ്മത്തിൽ നിന്ന് വന്ന് ബ്രഹ്മത്തിലേയ്ക്കു മടങ്ങുന്നു; എല്ലാം ബ്രഹ്മമാണ്" എന്ന പ്രഖ്യാപനത്തിലാണ് അതിന്റെ തുടക്കം. മനസ്സിന്റെ അഗാധതയിലുള്ള ഇച്ഛയെന്തോ അതാണ് മനുഷ്യൻ എന്ന ഇതിലെ കണ്ടെത്തൽ പ്രസിദ്ധമാണ്. ഈ ജീവിതത്തിലെ ഏറ്റവും തീവ്രമായ അഭിലാഷമാണ് ഓരോരുത്തരുടേയും വരുവാനിരിക്കുന്ന ജീവിതത്തെ രൂപപ്പെടുത്തുന്നത്. അതിനാൽ, ആത്മതത്ത്വത്തെ പ്രാപിക്കുകയെന്നതാകട്ടെ നമ്മുടെ തീവ്രാഭിലാഷം. അരിമണിയേക്കാളും, ചാമയരിയേക്കാളും എന്നല്ല ചാമയരിയുടെ കാമ്പിനേക്കാളും തന്നെ സൂക്ഷമാണ് ആത്മാവ്. എന്നാൽ ഹൃദയാന്തർഭാഗത്ത് കുടികൊള്ളുന്ന അതിന് ഭൂമിയേയും, അകാശത്തേയും, ലോകങ്ങളെല്ലാത്തിനേയും അതിശയിക്കുന്ന വലിപ്പമുണ്ട്. ആ ആത്മതത്ത്വമാണ് ബ്രഹ്മം. അഹംബോധം നശിക്കുമ്പോൾ നാം അതിൽ എത്തിച്ചേരുന്നു.
സത്യകാമൻ.
നാലാം പ്രപാഠകം തുടങ്ങുന്നത് ദാനശീലനായി ജാനശ്രുതിയെന്ന രാജാവ്, രൈക്വൻ എന്ന ദരിദ്രബ്രാഹ്മണന്റെ ജ്ഞാനത്തെക്കുറിച്ച് അരയന്നങ്ങളിൽ നിന്ന് കേട്ടറിഞ്ഞ് അയാളെ തേടിച്ചെല്ലുന്നതിലാണ്. എണ്ണമറ്റ സമ്പത്തും ഭാര്യയായി സ്വന്തം മകളേയും രൈക്വന് നൽകി ജാനശ്രുതി അയാളിൽ നിന്ന് ആത്മവിദ്യ പഠിച്ചു.
ഉപനിഷത്തുകളിലെ ഏറ്റവും പ്രശസ്ത സത്യാന്വേഷികളിൽ ഒരുവനായ സത്യകാമന്റെ കഥയും ഈ പ്രപാഠകത്തിലാണ്. ജബല എന്ന വീട്ടുവേലക്കാരിയുടെ മകനായിരുന്ന സത്യകാമൻ വിദ്യാഭ്യാസത്തിനായി ഗുരുവിനെ കണ്ടെത്താൻ ഇറങ്ങിപ്പുറപ്പെട്ടപ്പോൾ, തന്റെ ഗോത്രമേതെന്ന് പറയാൻ അമ്മയോടാവശ്യപ്പെട്ടു. ഗുരു ചോദിക്കുമ്പോൾ പറയാനായിരുന്നു അത്. യൗവനത്തിൽ താൻ വിവിധഗൃഹങ്ങളിൽ ദാസ്യവൃത്തി അനുഷ്ഠിച്ചിരുന്നപ്പോൽ ജനിച്ചവനാണ് അവനെന്നും അവന്റെ ജാതിയോ ഗോത്രമോ തനിക്കറിയില്ലെന്നായിരുന്നു അമ്മയുടെ മറുപടി. താൻ സത്യകാമനും അമ്മ ജബലയും ആയതുകൊണ്ട് തന്റെ പേര് സത്യകാമജാബാലൻ എന്നാണെന്ന് ഗുരുവിനോടു പറയാൻ അവൾ മകനെ ഉപദേശിച്ചു. ഗുരുവിന്റെ അന്വേഷണത്തിന് അമ്മയുടെ ഉപദേശമനുസരിച്ച് അവൻ നേരായ മറുപടി പറഞ്ഞതുകേട്ട്, സത്യനിഷ്ഠനായ അവൻ ബ്രാഹ്മണനാവാനേ തരമുള്ളു എന്ന് വിലയിരുത്തിയ ഗുരു അവനെ ശിഷ്യനായി സ്വീകരിച്ചു.
മെലിഞ്ഞുണങ്ങിയ 400 പശുക്കളെ ഗുരു സത്യകാമന്റെ ചുമതലയിലാക്കി. അവയെ ആയിരമായി വർദ്ധിപ്പിച്ചേ മടങ്ങി വരൂ എന്ന് ശപഥം ചെയ്ത് അവൻ പുറപ്പെട്ടു. പശുക്കൾ ആയിരമായി പെരുകിക്കഴിഞ്ഞ് ഗുരുവിന്റെ വീട്ടിലേയ്ക്ക് മടങ്ങിവരുന്ന വഴിയ്ക്ക് അവന് വിദ്യയുടെ ആരംഭപാഠങ്ങൾ പറഞ്ഞുകൊടുത്തത് പശുക്കൂട്ടത്തിലെ കാളയും, ഇടത്താവളത്തിൽ കത്തിച്ച അഗ്നിയും, വഴിയിൽ കണ്ടുമുട്ടിയ അരയന്നവും പിന്നെ മറ്റൊരു പക്ഷിയുമാണ്. ജ്ഞാനത്തിന്റെ മുഖശോഭയുമായി മടങ്ങിവന്ന സത്യാകാമൻ വിദ്യയുടെ കാതലായ ഭാഗം ഗുരുമുഖത്തുനിന്നും പഠിച്ചു.
ശ്വേതകേതു.
ഛാന്ദോഗ്യത്തിന്റെ കാമ്പെന്നു പറയാവുന്ന ആറാം പ്രപാഠകം, അരുണിയുടെ പേരക്കിടാവും ഉദ്ദാലകന്റെ മകനുമായ ശ്വേതകേതുവിന്റെ ജ്ഞാനപ്രാപ്തിയുടെ കഥയാണ്. തത്ത്വമസി എന്ന ഉപനിഷൽ മഹാവാക്യം ആവർത്തിച്ച് ഘോഷിക്കപ്പെടുന്നതും ഈ പ്രപാഠത്തിലാണ്. ഗുരുകുലത്തിൽ പന്ത്രണ്ടുവർഷത്തെ പഠനം പൂർത്തിയാക്കി വിദ്യാഗർവ്വോടെ മടങ്ങി വന്ന ശ്വേതകേതുവിനെ പിതാവ് ചോദ്യം ചെയ്തു. "കേൾക്കാൻ കഴിയാത്തത് കേൾക്കാനും, കാണാൻ കഴിയാത്തത് കാണാനും, അറിയാൻ കഴിയാത്തത് അറിയാനും സാധ്യമാക്കുന്ന അറിവിനെക്കുറിച്ച് കേട്ടിട്ടുണ്ടോ" എന്നായിരുന്നു ചോദ്യം. തുടർന്ന്, അറിവില്ലായ്മ സമ്മതിക്കാൻ നിർബ്ബന്ധിതനായ മകന് ഉദ്ദാലകൻ ആത്മവിദ്യ ഉപദേശിച്ചു കൊടുക്കുന്നു. 
ഒരു മൺകട്ടയെക്കുറിച്ചറിഞ്ഞാൽ മണ്ണിന്റെ എല്ലാരൂപഭേദങ്ങളേയും അറിയാൻ അറിയാൻ കഴിയുമെന്നതും, ഒരു സ്വർണ്ണത്തരിയെ മനസ്സിലാക്കിയാൽ സ്വർണ്ണത്തിന്റെ എല്ലാ അവസ്ഥാഭേദങ്ങളേയും അറിയാൻ കഴിയുന്നതുമെല്ലാം എടുത്തുകാട്ടി ആത്മജ്ഞാനത്തിന്റെ സ്വഭാവവും പ്രാധാന്യവും പ്രയോജനവും ഉദ്ദാലകൻ മകനു വിശദീകരിച്ചു. എല്ലാത്തിന്റേയും കാതലായ ആ ആത്മതത്ത്വത്തിന്റെ വിശദീകരണം സമാപ്തിയോടടുക്കുമ്പോൾ കൂടുതൽ നാടകീയമാകുന്നു‍. ഒരു ഘട്ടത്തിൽ ഉദ്ദാലകൻ മകനോട് ഒരു പേരാലിൻ കായ കണ്ടെത്തി പിളർത്തി ഉള്ളിലെന്തെന്നു നോക്കാൻ നിർദ്ദേശിച്ചു. അതിൽ ചെറിയ കുരുക്കളാണെന്ന് അവൻ പറഞ്ഞപ്പോൾ കുരുക്കളിലൊന്നു പിളർത്തി, അതിനുള്ളിൽ എന്താണെന്നു നോക്കാനായി നിർദ്ദേശം. അതിനുള്ളിൽ ഒന്നും കാണുന്നില്ല എന്ന് അവൻ മറുപടി പറഞ്ഞപ്പോൾ, കുരുവിനകത്ത് കാണാതിരിക്കുന്ന തത്ത്വമാണ് വലിയ ആൽമരമായി വളരുന്നതെന്നും അതുപോലെ അദൃശ്യമായിരിക്കുന്ന അത്മതത്ത്വത്തിൽ നിന്നാണ് എല്ലാം പുറപ്പെടുന്നതെന്നും വിശദീകരിച്ചിട്ട്, "അത് നീ തന്നെയാണ് ശ്വേതകേതൂ" എന്ന് പ്രഖ്യാപിച്ചു. ഇത് അയാൾ പല്ലവിയായി ഇടക്കിടെ ഇങ്ങനെ ആവർത്തിക്കുന്നു:-
നാരദൻ.
ഏഴാം പ്രപാഠകത്തിൽ നാരദൻ സനൽകുമാരനിൽ നിന്നു ആത്മജ്ഞാനം നേടുന്നതിന്റെ വിവരണമാണ്. ജ്ഞാനം തേടി തന്നെ സമീപിച്ച നാരദനോട് അയാൾക്ക് അപ്പോൾ അറിയാവുന്നതെന്തൊക്കെയാണെന്ന് സനൽകുമാരൻ അന്വേഷിച്ചു. നാലു വേദങ്ങൾക്കും അഞ്ചാമത്തേതായ ഇതിഹാസത്തിനും പുറമേ വ്യാകരണം, കർമ്മവിധികൾ, ഗണിതം, ജ്യോതിഷം, തർക്കം, സമ്പദ്ശാസ്ത്രം, മനശാസ്ത്രം, സുകുമാരകലകൾ തുടങ്ങിയവ മാത്രമല്ല, പാമ്പാട്ടുവിദ്യപോലും താൻ അഭ്യസിച്ചിട്ടുണ്ടെന്നും എന്നാൽ അവയൊന്നും തനിക്ക് സന്തോഷം നൽകുന്നില്ലെന്നും അയാൾ പ്രതികരിച്ചു. അയാളുടെ വാചജ്ഞാനത്തിലുള്ളത് പരിമിതമായ പ്രതിഭാസങ്ങളുടെ കേവലം പേരുകൾ മാത്രമാണെന്നും, അതിരുകളില്ലാത്ത അറിവിൽ നിന്നേ ആനന്ദം ലഭിക്കൂ എന്നും സനൽകുമാരൻ അയാളെ അറിയിച്ചു. ആ ജ്ഞാനം പ്രാപിച്ചവൻ എപ്പോഴും സ്വതന്ത്രനും എവിടെയായിരുന്നാലും സ്വന്തം വീട്ടിൽ തന്നെയും ആണ്. മരണമില്ലാത്തതാണ് ആ ജ്ഞാനം. ജീവന്റെ അവിഭക്തമായ ഐക്യമല്ലാതെ മറ്റൊന്നും കാണുകയോ, കേൾക്കുകയോ, അറിയുകയോ ചെയ്യാത്ത അവസ്ഥയിലെത്തിക്കുന്ന അനന്തമായ ആ ജ്ഞാനം പകർന്നുകിട്ടിയ നാരദൻ സന്തുഷ്ടനായി മടങ്ങി.
ബ്രഹ്മപുരി.
ഏഴാം പ്രപാഠകത്തിൽ വിവരിച്ച അനന്തമായ സത്യത്തെ പ്രാപിക്കാനുള്ള ഉപാസനാവിദ്യയുടെ വിവരണമാണ് അവസാനത്തേതായ എട്ടാം പ്രപാഠകത്തിൽ. ഹൃദയകമലത്തിലെ ചെറിയ ഇടമായി ആത്മതത്ത്വത്തെ ധ്യാനിക്കാനുള്ള ഉപദേശമാണത്‍. ആ ചെറിയ ഇടം വെളിയിലുള്ള അനന്തവിഹായസ്സിനൊപ്പമാണ്. ഭൂസ്വർഗ്ഗങ്ങൾ, അഗ്നി, വായു, സൂര്യചന്ദ്രനക്ഷത്രാദികൾ എന്നിവയെയെല്ലാം അത് ഉൾക്കൊള്ളുന്നു. ബ്രഹ്മപുരിയാണത്. അതിനെ തിരിച്ചറിയാതിരിക്കുന്നവർക്ക് ഈലോകത്തിലും വരുവാനിരിക്കുന്ന ലോകത്തിലും മുക്തിയില്ല. അറിയുന്നവർക്ൿ, ഈ ജീവിതത്തിൽ തന്നെ സ്വർഗ്ഗാനുഭവം ലഭിക്കുന്നു. കുഴിച്ചുമൂടിയിരിക്കുന്ന നിധിക്കുമുകളിൽ അതിനെക്കുറിച്ചറിയാതെ നടന്നുപോകുന്നവരെപ്പോലെ നാമും നിത്യവും ഗാഢനിദ്രയിൽ ബ്രഹ്മത്തെക്കുറിച്ചറിയാതെ ബ്രഹ്മലോകത്ത് പ്രവേശിക്കുന്നു.
എട്ടാം അദ്ധ്യായത്തിന്റെ അവസാനഭാഗം, ദേവന്മാരുടെ പ്രതിനിധിയായി ദേവേന്ദ്രനും അസുരന്മാരിൽ നിന്ന് വിരോചനനും പ്രജാപതിയുടെ അടുത്ത് ആത്മവിദ്യ പഠിക്കാൻ പോയ കഥയാണ്. 32 വർഷത്തെ പഠനത്തിനൊടുവിൽ ഭൗതികശരീരമാണ് ആത്മതത്ത്വം എന്ന ധാരണയുമായി ഇരുവരും മടങ്ങി. എന്നാൽ വഴിക്ക് സംശയം തോന്നിയ ഇന്ദ്രൻ മാത്രം പ്രജാപതിയുടെ അടുത്ത് തിരികെ ചെന്നു. 32 വർഷം പിന്നെയും പ്രജാപതിയോടൊത്തു കഴിഞ്ഞപ്പോൾ, സ്വപ്നാവസ്ഥയാണ് ആത്മതത്ത്വമെന്ന ബോദ്ധ്യത്തിലെത്തി‍. മടക്കയാത്രയിൽ വീണ്ടും സംശയം തോന്നി തിരിച്ചുചെന്ന് മറ്റൊരു 32 വർഷം കൂടി കഴിഞ്ഞപ്പോൾ സ്വപ്നരഹിതമായ നിദ്രാവസ്ഥയാണ് ആത്മതത്ത്വമെന്നായി തോന്നൽ. ആ തോന്നലുമായുള്ള മടക്കത്തിൽ സംശയം തോന്നി വീണ്ടും തിരിച്ചു ചെന്ന് 5 വർഷം കൂടി പ്രജാപതിയോടൊത്തു കഴിഞ്ഞപ്പോൾ മാത്രമാണ് ദേവേന്ദ്രന് യഥാർത്ഥമായ ആത്മജ്ഞാനം ലഭിച്ചത്. അങ്ങനെ ആകെ 101 വർഷം അദ്ദേഹത്തിന് പ്രജാപതിയോടൊത്ത് ചിലവഴിക്കേണ്ടിവന്നു.
കുറിപ്പുകൾ.
ക. ഉപനിഷത്തുകളിൽ ഏറ്റവും പഴക്കമുള്ളതായിരിക്കാം ഛാന്ദോഗ്യമെന്ന് അരബിന്ദോ അഭിപ്രായപ്പെട്ടിട്ടുണ്ട്. ദേവകീപുത്രനായ കൃഷ്ണൻ, "വിചിത്രവീര്യപുത്രൻ" ധൃതരാഷ്ട്രർ എന്നിവരെ പുരാതനകാലത്തെ വ്യക്തികളെന്നതിനു പകരം സമകാലീനരെന്ന മട്ടിൽ ഈ ഉപനിഷത്ത് പരാമർശിക്കുന്നുവെന്നത് ഇതിന് തെളിവായി അദ്ദേഹം ചൂണ്ടിക്കാട്ടുന്നു.
ഖ. ഇന്ത്യയെ കണ്ടെത്തലിൽ ജവഹർലാൽ നെഹ്രു പരാമർശിക്കുന്ന ഒരേയോരുപനിഷത്ത് ഛാന്ദോഗ്യമാണ്. സത്യകാമന്റെ കഥ, ജാതി-ലിംഗ ബന്ധങ്ങളെക്കുറിച്ചുള്ള ഉപനിഷൽക്കാലത്തെ നിലപാടുകൾ സൂചിപ്പിക്കുന്നതായി അദ്ദേഹം അഭിപ്രായപ്പെടുന്നു. 

</doc>
<doc id="86761" url="https://ml.wikipedia.org/wiki?curid=86761" title="ചാന്ദോഗ്യോപനിഷദ്">
ചാന്ദോഗ്യോപനിഷദ്



</doc>
<doc id="86767" url="https://ml.wikipedia.org/wiki?curid=86767" title="ഐടി@സ്കൂൾ പദ്ധതി">
ഐടി@സ്കൂൾ പദ്ധതി

 
കേരളത്തിലെ പൊതുവിദ്യാഭ്യാസവകുപ്പിനു കീഴിലുള്ള ഒരു പദ്ധതിയാണ് ഐടി@സ്കൂൾ . വിദ്യാലയങ്ങളിൽ ഐ.ടി. അധിഷ്ഠിതമായി അദ്ധ്യയനരീതി പുനരാവിഷ്കരിക്കുന്നതിനുള്ള പ്രവർത്തനങ്ങൾക്ക് നേതൃത്വം നൽകുകയാണ് ഇതിന്റെ പ്രധാന ലക്ഷ്യം. അധ്യാപക പരിശീലനം നടത്തുക, പാഠപുസ്തകങ്ങൾ, അധ്യാപക സഹായികൾ, തുടങ്ങിയവയുടെ നിർമ്മാണത്തിൽ എസ്.സി.ഇ.ആർ.ടി യെ സഹായിക്കുക, ലാപ്ടോപ്പ്, കമ്പ്യൂട്ടർ, മറ്റ് അനുബന്ധ ഉപകരണങ്ങൾ എന്നിവയുടെ ഫലപ്രദമായ വിന്യാസം തുടങ്ങിയവയാണ് ഈ പദ്ധതിയുടെ പ്രധാന പ്രവർത്തനങ്ങൾ. ഐ.ടി. പഠനവും സെക്കണ്ടറിതലം വരെ നൽകുന്നതിനൊപ്പം ക്ലാസ്സുകളിൽ ലാപ്​ടോപ്പും പ്രൊജക്ടറുമുപയോഗിച്ചുള്ള പഠനത്തിനായി മാഹി, ലക്ഷദ്വീപ്, ഗൾഫ് എന്നിവടങ്ങളിൽ അടക്കം, കേരള സർക്കാറിന്റെ കീഴിലുള്ള 2738 ലധികം സ്കൂളുകളിൽ ഈ പദ്ധതി നടപ്പിലാക്കിക്കൊണ്ടിരിക്കുന്നു. 
ചരിത്രം.
വിദ്യാഭ്യാസ വിചക്ഷണനായ പ്രൊഫ. യു.ആർ. റാവുവിന്റെ നേതൃത്വത്തിലുള്ള ദൗത്യസംഘം തയ്യാറാക്കിയ ഐ.റ്റി ഇൻ എജുക്കേഷൻ - വിഷൻ 2010 (IT in Education -vision 2010) എന്ന മാർഗ്ഗരേഖ 2000 നവംബർ 22 ന് കേരളസർക്കാരിന് സമർപ്പിച്ചു. 2001 സെപ്റ്റംബറിൽ സ്കൂൾ പാഠ്യപദ്ധതിയിൽ ഐ.ടി ഉൾപ്പെടുത്തിക്കൊണ്ട് സർക്കാർ ഉത്തരവു പുറപ്പെടുവിച്ചു. അദ്ധ്യാപകരെതന്നെ മാസ്റ്റർ ട്രെയിനർമാരായി പരിശീലിപ്പിച്ച് അവരുടെ സേവനം പ്രയോജനപ്പെടുത്തി എല്ലാ സ്കൂളുകളിലേയും അദ്ധ്യാപകർക്ക് പരിശീലനം കൊടുക്കുകയായിരുന്നു ലക്ഷ്യം. 2001 ൽതന്നെ 108 അദ്ധ്യാപകർക്ക് മാസ്റ്റർ ട്രെയിനർമാരായി പരിശീലനം നൽകി ഐ.ടി @ സ്കൂൾ പ്രോജക്ട് നിലവിൽ വന്നു. 
ഒന്നാം ഘട്ടം (2002-2005).
ഈ പദ്ധതിയുടെ ഒന്നാം ഘട്ടം 2002 മുതൽ തുടങ്ങി 2005 ൽ അവസാനിച്ചു. ഒന്നാം ഘട്ടത്തിൽ 15 ലക്ഷത്തിലധികം വിദ്യാർത്ഥികൾക്ക് കമ്പ്യൂട്ടർ പഠനത്തിനുള്ള അവസരം നൽകി. കൂടാതെ 2699 ലധികം സ്കൂളുകളിൽ 25540 കമ്പ്യൂട്ടർ സൗകര്യം ഏർപ്പെടുത്തി. വിദ്യാഭ്യാസ മേഖലയിൽ ധാരാളം ഗുണകരമായ മാറ്റങ്ങൾ വരുത്താൻ ഐടി@സ്കൂൾ പ്രോജക്ടിന്റെ നേതൃത്ത്വത്തിൽ നിരവധി പ്രവർത്തനങ്ങൾ നടത്തി വരുന്നു. സ്കൂളുകളിൽ ഐ.സി.റ്റി അടിസ്ഥാന സൗകര്യവികസനം ഉറപ്പുവരുത്തുന്നതും പ്രധാന ലക്ഷ്യമാണ്. ആവശ്യകതയനുസരിച്ച് വിദ്യാലയങ്ങളിൽ കമ്പ്യൂട്ടർ അനുബന്ധഉപകരണങ്ങൾ ലഭ്യമാക്കുന്നതിന്റെ പരമമായലക്ഷ്യം പഠനബോധന പ്രക്രീയ ലളിതവും രസകരവും കൂടുതലൽ ഫലപ്രദവുമാക്കുക എന്നതാണ്.ക്ലാസ്സ് മുറികളിൽ വിവിധവിഷയങ്ങളുടെ വിനിമയം ഐ.ടി അധിഷ്ടിതമാക്കുന്നതിനും വിദ്യാലയപ്രവർത്തനങ്ങൾ ഐ.സിറ്റി അധിഷ്ടിതമാക്കുന്നതിനുമുള്ള പ്രവർത്തനങ്ങൾ ഐടി@സ്കൂൾ പ്രോജക്ട് നടത്തുന്നുണ്ട്.
രണ്ടാം ഘട്ടം (2005 - 2008).
സാറ്റലൈറ്റ് സൗകര്യം ഉപയോഗിച്ച് സ്കൂളുകളിൽ വെർച്വൽ ക്ലാസ് റൂമുകൾ നടപ്പാക്കി. കൂടുതൽ കമ്പ്യൂട്ടറുകളും അനുബന്ധ ഉപകരണങ്ങളും സ്കൂളുകളിൽ ലഭ്യമാക്കി. 2005 ഫെബ്രുവരിയിൽ എസ്സ് എസ്സ് എൽ സി യുടെ ഐ.ടി പ്രാക്ടിക്കൽ പരീക്ഷ നടത്തിയതും പ്രത്യേകം തയ്യാറാക്കിയ പരീക്ഷാ സോഫ്റ്റ് വെയർ ഉപയോഗിച്ചാണ്. കേരള ഐ.റ്റി മിഷൻ ,ഫ്രീ സോഫ്റ്റ് വെയർ ഫൗണ്ടേഷൻ എന്നിവരുടെ സഹകരണത്തോടെ സ്വന്തമായി ഗ്നു ലിനക്സ് വെർഷൻ തയ്യാറാക്കാൻ ഐ.ടി @ സ്കൂൾ പ്രോജക്ടിന് കഴിഞ്ഞു. 2008 മാർച്ചിലെ എസ്സ്.എസ്സ്.എൽ.സി യുടെ ഐ.ടി പ്രാക്ടിക്കൽ പരീക്ഷ പൂർണ്ണമായും സ്വതന്ത്രസോഫ്റ്റ് വെയർ ഉപയോഗിച്ച് വിജയകരമായി നടത്താൻ കഴിഞ്ഞു.
സംസ്ഥാനത്തെ എല്ലാ സർക്കാർ എയ്ഡഡ് ഹൈസ്കൂളുകൾ, ഹയർസെക്കന്ററി, വൊക്കേഷണൽ ഹയർസെക്കന്ററി സ്കൂളുകൾക്കും ഐ.ടി സൗകര്യമൊരുക്കുന്നതിന്റെ ഭാഗമായി പ്രതിവർഷം 1 ലക്ഷം രൂപാ വിലമതിക്കുന്ന കമ്പ്യൂട്ടറുകളും അനുബന്ധഉപകരണങ്ങളും അഞ്ചു വർഷം നൽകി. എല്ലാ സ്ഖൂളുകളിലും ബ്രോഡ്ബാൻഡ് ഇന്റർനെറ്റ് സൗകര്യവും ലാപ്ടോപ്പുകളും എൽ.സി.ഡി പ്രൊജക്റ്ററുകളും നൽകിയിട്ടുണ്ട്.
ഉച്ചഭക്ഷണപരിപാടി, അദ്ധ്യാപകരുടേയും പ്രഥമാദ്ധ്യാപകരുടെയും സ്ഥലംമാറ്റം, സമ്പൂർണ്ണകായികക്ഷമതാ പദ്ധതി, പാഠപുസ്തക വിതരണം, ന്യൂനപക്ഷസ്കോളർഷിപ്പിന്ന അർഹമായവരെ തെരഞ്ഞെടുക്കൽ തുടങ്ങിയ വിദ്യാഭ്യാസ വകുപ്പിന്റെ ഭരണപരമായ പ്രവർത്തനങ്ങൾ പൂർണ്ണമായും ഓൺലൈൻ സംവിധാനത്തിലാക്കാൻ ഐ.ടി @ സ്കൂൾ പ്രോജക്ട് ശ്രമിക്കുന്നു. ഹയർസെക്കന്ററി പ്രവേശനം സുതാര്യവും കാര്യക്ഷമവുമാക്കാൻ ഏകജാലക സംവിധാനം നടപ്പാക്കി. 
സംസ്ഥാനസർക്കാരിനു കീഴിലുള്ള എല്ലാവകുപ്പുകളിലേയ്ക്കും ഇ-ഗവേർണൻസിന്റെ സൗകര്യമൊരുക്കുവാൻ ഐ.ടി @ സ്കൂൾ പ്രോജക്ടിന് കഴിഞ്ഞിട്ടുണ്ട്.എല്ലാവകുപ്പുകളിലേയും എല്ലാ ജീവനക്കാരുടേയും ശമ്പളബില്ലുകൾ കമ്പ്യൂട്ടറിൽ തയ്യാറാക്കുന്നതിനായി ശമ്പളബില്ലുകൾ തയ്യാറാക്കുന്ന ക്ലാർക്കുമാർ ഡ്രായിങ് ആന്റ് ഡിസ്ബേർസിങ്ങ് ഓഫീസർമാർ എന്നിവർക്ക് പരിശീലനം നൽകി.
സ്കൂൾവിക്കി.
പ്രധാന ലേഖനം: സ്കൂൾവിക്കി
കേരളത്തിലെ എല്ലാ സ്കൂളുകളുടെയും വിവരങ്ങൾ ഉൾപ്പെടുത്തി ഐ.ടി. @ സ്‌കൂൾ തയ്യാറാക്കുന്ന സംരംഭമാണ് സ്കൂൾ വിക്കി. വിദ്യാർത്ഥികളുടെ സർഗാത്മകസൃഷ്ടികളും അദ്ധ്യാപകർ തയ്യാറാക്കുന്ന പഠനസഹായ വിവരങ്ങളും ശേഖരിക്കുന്നതിനും പങ്കുവക്കുന്നതിനുമായാണ് ഈ വെബ്സൈറ്റ് പ്രസിദ്ധീകരിച്ചിരിക്കുന്നത്. വിക്കിമീഡിയ ഫൗണ്ടേഷൻ തയ്യാറാക്കിയ മീഡിയവിക്കി ഉപയോഗപ്പെടുത്തിയാണ് സ്‌കൂൾ വിക്കി തയ്യാറാക്കിയിരിക്കുന്നത്. 2015ലെ സംസ്ഥാന ഐ.ടി. മേളയിലെ ഡിജിറ്റൽ പെയിന്റിംഗ് മത്സരത്തിലെ ചിത്രങ്ങളാണ്ഇപ്പോൾ ഹോം പേജിൽ ഉപയോഗിച്ചിരിക്കുന്നത്.
കൈറ്റ്.
2017 ആഗസ്റ്റിൽ ഐ.ടി @ സ്കൂൾ പ്രോജക്ട്, കേരള വിദ്യാഭ്യാസ വകുപ്പിന് കീഴിലുള്ള ഒരു കമ്പനിയായി മാറി. അന്നുമുതൽ, കൈറ്റ് (KITE - Kerala Infrastructure and Technology for Education) എന്ന പേരിൽ അറിയപ്പെടുന്നു .
പ്രധാനലേഖനം : കൈറ്റ്
അവലംബം.
&lt;templatestyles src="Reflist/styles.css" /&gt;

</doc>
<doc id="86773" url="https://ml.wikipedia.org/wiki?curid=86773" title="ഐടി@സ്കൂൾ">
ഐടി@സ്കൂൾ



</doc>
<doc id="86774" url="https://ml.wikipedia.org/wiki?curid=86774" title="IT@School Project">
IT@School Project



</doc>
<doc id="86776" url="https://ml.wikipedia.org/wiki?curid=86776" title="കനിഹ (നടി)">
കനിഹ (നടി)



</doc>
<doc id="86778" url="https://ml.wikipedia.org/wiki?curid=86778" title="ആർ.എസ്.എസ്.">
ആർ.എസ്.എസ്.



</doc>
<doc id="86780" url="https://ml.wikipedia.org/wiki?curid=86780" title="Turkic peoples">
Turkic peoples



</doc>
<doc id="86781" url="https://ml.wikipedia.org/wiki?curid=86781" title="Vaduthala">
Vaduthala



</doc>
<doc id="86783" url="https://ml.wikipedia.org/wiki?curid=86783" title="ഗുലാബ് ജാമുൻ">
ഗുലാബ് ജാമുൻ

 
ഇന്ത്യയിൽ പ്രത്യേകിച്ചും വടക്കേ ഇന്ത്യയിൽ പ്രസിദ്ധമായ ഒരു മധുരപലഹാരമാണ് ഗുലാബ് ജാമുൻ ("ഹിന്ദി: ", ഉർദു: ). പാലുൽപ്പന്നങ്ങളെക്കൊണ്ടാണ് ഇത് പ്രധാനമായും ഉണ്ടാക്കുന്നത്. ഇതിൽ പ്രധാനമായും അടങ്ങിയിരിക്കുന്നത് പാൽ ക്രീമും, ഏലക്കായയും ധാന്യപ്പൊടിയുമാണ്. ഇത് ഉരുളപോലെ ഉണ്ടാക്കി പഞ്ചസാരലായനിയിൽ ചേർത്താണ് കഴിക്കുന്നത്. 
ഗുലാബ് ജാമുൻ എന്ന പദം ഇതിന് ലഭിച്ചത് പേർഷ്യൻ പദമായ റോസ് എന്നർഥം വരുന്ന ഗുലാബ് എന്ന പദത്തിൽ നിന്നും ഞാവൽ പഴത്തിന്റെ വടക്കേ ഇന്ത്യൻ നാമമായ ജാമുൻ എന്നീ പദങ്ങൾ ചേർന്നാണ്. ജാമുൻ ഫലത്തിന്റെ ആകൃതിയിലും വലിപ്പത്തിലുമാണ് ഗുലാബ് ജാമുൻ തയ്യാറാക്കുന്നത്. 
ഉപയോഗം.
ഗുലാബ് ജാമുൻ പ്രധാനമായും ഒരു മധുരപലഹാരമായിട്ടാണ് കഴിക്കുന്നത്. ആഘോഷവേളയിലും, ചില പ്രധാന ഉത്സവങ്ങളായ ദീപാവലി, ഈദ് അൽഫിതർ എന്നീ അവസരങ്ങളിലും വിവാഹങ്ങളിലും ഈ മധുരപലഹാരം ധാരാളമായി ഉപയോഗിക്കപ്പെടുന്നു. 
തരങ്ങൾ.
ഗുലാബ് ജാമുന് അതിന്റെ ബ്രൌൺ നിറം ലഭിക്കുന്നത് ഇതിന്റെ പാൽക്രീമിലെ പഞ്ചസാരയുടെ സാന്നിദ്ധ്യം കൊണ്ടാണ്. ബ്രൌൺ നിറത്തിലല്ലാതെ ഗുലാബ് ജാമുൻ കടും ബ്രൌൺ, അഥവാ ഏകദേശ കറുപ്പ് നിറത്തിലും ലഭിക്കുന്നു. ഇത് കാല ജാമുൻ, ബ്ലാക് ജാമുൻ എന്ന പേരുകളിൽ അറിയപ്പെടുന്നു. 

</doc>
<doc id="86784" url="https://ml.wikipedia.org/wiki?curid=86784" title="Gulab jamun">
Gulab jamun



</doc>
<doc id="86789" url="https://ml.wikipedia.org/wiki?curid=86789" title="പകോഡ">
പകോഡ

 
തെക്കേ ഏഷ്യയിൽ പ്രധാനമായും ഇന്ത്യ, പാകിസ്താൻ എന്നിവടങ്ങളിൽ കണ്ടുവരുന്ന വറുത്ത ഒരു പലഹാരമാണ് പകോഡ. കോഴിയിറച്ചി, സവാള, ഉരുളക്കിഴങ്ങ്, കോളിഫ്ലവർ, പാലക്, മുളക്, പനീർ എന്നിവയിലേതെങ്കിലും കലക്കിയ കടലമാവിൽ മുക്കി പൊരിച്ചെടുത്താണ് പകോഡ ഉണ്ടാക്കുന്നത്. വടക്കെ ഇന്ത്യയിൽ പനീർ കൊണ്ട് നിർമ്മിതമായ പനീർ പകോഡ വളരെ പ്രസിദ്ധമാണ്. കൂടാതെ സവാള കൊണ്ട് നിർമ്മിച്ച പ്യാജ് പകോഡയും, ഉരുളക്കിഴങ്ങ് കൊണ്ടുണ്ടാക്കിയ ആലൂ പകോഡയും പ്രസിദ്ധമാണ്. 
ഇത് ഒരു വൈകുന്നേര ലഘുഭക്ഷണമായാണ് സാധാരണ കഴിക്കുന്നത്. തെക്കേ ഇന്ത്യയിൽ ഇത് ബജ്ജി എന്ന പേരിലും അറിയപ്പെടുന്നു. ബജ്ജി പ്രധാനമായും സവാള ഉപയോഗിച്ചാണ് ഉണ്ടാക്കുന്നത്. ഏത്തക്കായ, മുട്ട, മുളക് എന്നിവയുപയോഗിച്ചും ബജ്ജിയുണ്ടാക്കാറുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="86790" url="https://ml.wikipedia.org/wiki?curid=86790" title="Pakora">
Pakora



</doc>
<doc id="86793" url="https://ml.wikipedia.org/wiki?curid=86793" title="ഹൈദരാബാദി ബിരിയാണി">
ഹൈദരാബാദി ബിരിയാണി

 
അരി കൊണ്ട് ഉണ്ടാക്കിയ തെക്കെ ഇന്ത്യൻ ഭക്ഷണവിഭവമാണ് ഹൈദരാബാദി ബിരിയാണി . പ്രധാനമായും ബാസ്മതി അരി, ആട്ടിറച്ചി എന്നിവയാണ് ഇതിലെ ഘടകങ്ങൾ. ജനപ്രിയമായ ചില തരങ്ങളിൽ ആട്ടിറച്ചിക്ക് പകരം കോഴിയിറച്ചിയും, ബീഫും അടങ്ങിയതും പ്രസിദ്ധമാണ്. 
18 ആം നൂറ്റാണ്ടിലെ ഹൈദരബാദ് സംസ്ഥാനത്തിന്റെ ഭരണാധികാരിയായിരുന്ന നിസാം അധികാരത്തിലിരുന്നപ്പോൾ മുഗൾ, തെലുങ്കാന വിഭവങ്ങളുടെ ഒരു മിശ്രിതരൂപമായിട്ടാണ് ഹൈദരാബാദി ബിരിയാണി ഉടലെടുത്തത്.
ഘടകങ്ങൾ.
ഇതിലെ പ്രധാന ഘടകങ്ങൾ ബാസ്മതി അരി, ഇറച്ചി, തൈര്, സവാള, സുഗന്ധവ്യഞ്ജനങ്ങൾ, നാരങ്ങ, കുങ്കുമം, മല്ലി എന്നിവയാണ്. ഇതിൽ ചേർക്കാൻ ഏറ്റവും നല്ലത് ആട്ടിറച്ചിയാണ്. പക്ഷേ, കോഴിയിറച്ചി, പോത്തിറച്ചി എന്നിവ ചേർത്തും ഹൈദരബാദി ബിരിയാണി തയ്യാറാക്കാറുണ്ട്. 
തരങ്ങൾ.
ഹൈദരാബാദി രണ്ടു തരത്തിൽ ലഭ്യമാണ്. കച്ചി ബിരിയാണി, പക്കി ബിരിയാണി എന്നിവ.
കച്ചി ഘോസ്ട് ബിരിയാണി.
കച്ചി ബിരിയാണിയിൽ ആട്ടിറച്ചി സുഗന്ധവ്യഞ്ജനങ്ങളിൽ ചേർത്ത് ഒരു മുഴുവൻ രാത്രി വച്ചതിനു ശേഷം, പിന്നീട് വേവിക്കുന്നതിനു മുൻപ് കട്ടിതൈരിൽ മുക്കിയെടുത്തതിനുശേഷം ബാസ്മതി അരിയിൽ പല തലങ്ങളിൽ ഇട്ട് വേവിക്കുന്നു. ഇത് ഒരു അടച്ചുറപ്പിച്ച ഹണ്ടി എന്ന പാത്രത്തിൽ അടച്ച് കനലിൽ വേവിച്ചെടുക്കുന്നു. ഈ പാത്രം മാവ് കൊണ്ട് നന്നായി അടച്ചതിനുശേഷം പാത്രത്തിന്റെ മുകളിലും കനൽ ഇട്ട് വേവിക്കുന്നു. 
പക്കി ബിരിയാണി.
ഈ തരം ബിരിയാണിയിൽ ഇറച്ചി സുഗന്ധവ്യഞ്ജനങ്ങളുമായി കൂട്ടി വക്കുന്ന സമയം കുറവാണ്. അരിയിൽ വേവിക്കുന്നതിനു മുൻപ് ഇറച്ചി ആദ്യമേ വേവിച്ചെടുക്കുന്നു. ഇറച്ചി, അതിന്റെ മസാലയും സുഗന്ധവ്യഞ്ജനങ്ങളും ചേർത്ത് ഗ്രേവി രൂപത്തിൽ ആദ്യമേ വേവിച്ചതിനു ശേഷം പിന്നീട് അരിയിൽ തലങ്ങളായി ചേർത്ത് വേവിച്ചെടുക്കുന്നു. 
ഇത് കൂടാത് ഒരു വെജിറ്റേറിയൻ തരവും നിലവിലുണ്ട്. ഇതിൽ കാരറ്റ്, പയർ, കോളിഫ്ലവർ എന്നിവ ചേർത്താണ് ഉണ്ടാക്കുന്നത്. 
കൂട്ടുവിഭവങ്ങൾ.
ഹൈദരാബാദി ബിരിയാണിയുടെ കൂടെ സാധാരണ ദഹി ചട്ണി കൂട്ടുവിഭവമായി ഉപയോഗിക്കുന്നു. ഇത് തൈര്, സവാള എന്നിവ ചേർത്ത് ഉണ്ടാക്കുന്ന ഒരു മിശ്രിതമാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="86794" url="https://ml.wikipedia.org/wiki?curid=86794" title="Hyderabad biryani">
Hyderabad biryani



</doc>
<doc id="86796" url="https://ml.wikipedia.org/wiki?curid=86796" title="ഹൈദരബാദി ബിരിയാണി">
ഹൈദരബാദി ബിരിയാണി



</doc>
<doc id="86798" url="https://ml.wikipedia.org/wiki?curid=86798" title="മഡ്ഗാവ് സ്ഫോടനം">
മഡ്ഗാവ് സ്ഫോടനം

ഗോവയിൽ മഡ്ഗാവിൽ ദീപാവലി ആഘോഷത്തിനിടെ പൊട്ടിക്കാനുള്ള ബോംബുമായി പോകവെ സ്ഫോടനമുണ്ടായി ഹിന്ദുത്വ സംഘടനയായ സനാതൻ സൻസ്ഥാന്റെ രണ്ട് പ്രവർത്തകർ കൊല്ലപെട്ട സംഭവമണ് മഡ്ഗവ് സ്ഫോടനം.
സംഭവത്തിൽ നെസായിലെ സംഘടനയുടെ ഓഫീസിൽ ഭീകരവിരുദ്ധ സ്ക്വാഡ് റെയ്ഡ് നടത്തി. മലേഗാവ് സ്ഫോടനക്കേസ്സിലെ മുഖ്യപ്രതി എ.ടി. എസ് അഭിനവ് ഭാരത് നേതാവ് പ്രഗ്യ സിങ് ഠാക്കൂറുമയി ബന്ധമുള്ള സംഘടനയാണ് സനാതൻ സൻസ്ഥാൻ.
2008 ൽ മഹാരാഷ്ട്രയിൽ നടന്ന മലേഗാവ് അടക്കമുള്ള സ്ഫോടനങ്ങളുമായി മഡ്ഗാവ് സംഭവത്തിൻ ബന്ധമുണ്ടോ എന്ന കാര്യം അനേഷിച്ചു വരികയാണ് എന്ന് ഭീകരവിരുദ്ധ സ്ക്വാഡ് അറിയിച്ചു. 
സ്ഫോടനവുമായി ബന്ധപെട്ട് പോലീസ് പിടികൂടിയ ഹിന്ദുത്വ സംഘടനാ നേതാക്കളെ ചോദ്യം ചെയ്യുന്നത് തുടരുകയാണ്. രാംനാത്തി ഗ്രാമത്തിലെ ആശ്രമത്തിലും പോലീസ് റെയ്ഡ് നടത്തി. ഉഗ്രശേഷിയുള്ള സ്ഫോടകവസ്തുകളാണ് ബോംബ് നിർമ്മാണത്തിനുപയോഗിച്ചതെന്ന് പോലീസ് സ്ഥിതീകരിച്ചിട്ടൂണ്ട്. സ്ഫോടനത്തിൽ ഉപയോഗിക്കാൻ കൊണ്ട് പോകുന്ന സ്കൂട്ടർ ദീപാവലിത്തലേന്നുള്ള നരകാസുരക്കോല മൽസരവേദിയുടെ ഏതാനും മീറ്റർ അകലെ വച്ച് പൊട്ടിത്തെറിക്കുകയായിരുന്നു. മഹാരാഷ്ട്രക്കാരനായ മെൽഗുണ്ടാ പാട്ടീൽ, യോഗേഷ് നായിക് എന്നിവരാൺ മരിച്ചത്. സനാതൻ സൻസ്ഥാന്റെ മറ്റൊരു പ്രവർത്തകനായ നിഷാദ് ബാക് ലേയുടെതായിരുന്നു സ്കൂട്ടർ.
സ്ഫോടനം നടന്ന വെള്ളിയാഴ്ച്ച മഡ്ഗാവിൽ നിന്നും 20 കിലോമീറ്റർ അകലെയുള്ള സാസ്കോല പ്രദേശത്തുനിന്ന് ബോംബ് അടക്കമുള്ള സ്ഫോടക വസ്തുക്കൾ കണ്ടെത്തി പോലീസ് നിർവീര്യമാക്കിയിരുന്നു.
ആഘോഷവേളയിൽ സ്ഫോടനം നടത്തി വർഗീയ കലാപം ആസൂത്രണം ചെയ്യുകയായിരുന്നു ലക്ഷ്യമെന്നാണ് പോലീസ് സംശയിക്കുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="86802" url="https://ml.wikipedia.org/wiki?curid=86802" title="Jidda">
Jidda



</doc>
<doc id="86813" url="https://ml.wikipedia.org/wiki?curid=86813" title="ചിക്കൻ ടിക്ക">
ചിക്കൻ ടിക്ക

 
തെക്കേ ഏഷ്യയിൽ പ്രധാനമായും ഇന്ത്യയിലെ ഒരു കോഴിയിറച്ചി കൊണ്ടുണ്ടാക്കുന്ന വിഭവമാണ് ചിക്കൻ ടിക്ക. പഞ്ചാബി ടിക്ക എന്ന പേരിലും ഇത് അറിയപ്പെടുന്നു. "ഹിന്ദി: ", ഉർദു: ); /murɣ ʈikkɑː/). 
എല്ലില്ലാത്ത കോഴിയിറച്ചി കഷണങ്ങൾ നല്ലപോലെ മസാലയിലും, കട്ടിതൈരിലും മുക്കിയെടുത്ത് കുറച്ചധികം നേരം മുക്കിവച്ചതിനുശേഷം ഒരു കമ്പിയിൽ കോർത്ത് തന്തൂർ അടുപ്പിൽ വേവിച്ചെടുത്താണ് ചിക്കൻ ടിക്ക നിർമ്മിക്കുന്നത്. 
ടിക്ക എന്ന വാക്കിന്റെ അർത്ഥം പഞ്ചാബി ഭാഷയിൽ “ചെറിയ കഷണങ്ങൾ“ എന്നാണ്. ചില സ്ഥലങ്ങളിൽ എല്ലോട് കൂടിയ ചിക്കൻ കഷണങ്ങൾ പൊരിച്ചെടുത്ത് ടിക്ക രൂപത്തിൽ ഭക്ഷിക്കാറുണ്ട്. ഇതിന്റെ കഷണങ്ങൾ വേവിച്ചെടുത്തതിനു ശേഷം നെയ് പുരട്ടിയതിനു ശേഷവും ഭക്ഷിക്കുന്ന രീതിയുണ്ട്. ഇതിന്റെ കൂടെ കഴിക്കുന്ന ഇതരവിഭവങ്ങൾ പച്ച നിറത്തിൽ മല്ലിയില കൊണ്ട് ഉണ്ടാക്കുന്ന ചട്ണി ആണ് . 
അവലംബം.
&lt;templatestyles src="Reflist/styles.css" /&gt;

</doc>
<doc id="86814" url="https://ml.wikipedia.org/wiki?curid=86814" title="Chicken Tikka">
Chicken Tikka



</doc>
<doc id="86817" url="https://ml.wikipedia.org/wiki?curid=86817" title="തന്തൂരി ചിക്കൻ">
തന്തൂരി ചിക്കൻ

 
ചിക്കൻ തന്തൂർ അടുപ്പിൽ പൊരിച്ചെടുത്ത ഒരു ഇന്ത്യൻ ഭക്ഷണവിഭവമാണ് തന്തുരി ചിക്കൻ.
തയ്യാറാക്കുന്ന വിധം.
ചിക്കൻ കട്ടിതൈരിലും, തന്തൂരി മസാലയിലും നന്നായി കുഴച്ചെടുത്ത് കുറച്ചു നേരം അതിൽ പിടിക്കുന്ന സമയം വക്കുക. തന്തൂരി മസാലയിൽ സാധാരണ രീതിയിൽ കുരുമുളക്, മുളക് പൊടി എന്നിവചേർത്ത ഒരു മിശ്രിതമാണ്. സാധാരണ നല്ല നിറം കിട്ടുന്നതിനു വേണ്ടി കാശ്മീരി മുളക് പൊടി ഉപയോഗിക്കുന്നു. കൂടാതെ മഞ്ഞൾപൊടിയും ഉപയോഗിക്കുന്നു. ഈ മസാല നന്നായി പിടിച്ച ചിക്കൻ തന്തുർ അടുപ്പിൽ നന്നായി പൊരിച്ചെടുക്കുന്നു. ചിക്കൻ വലിയ കഷണങ്ങളായിട്ടാണ് ഇതിൽ ഉപയോഗിക്കുന്നത്. 
ചരിത്രം.
ഇതിന്റെ ഉത്ഭവം ഇന്ത്യയുടെ വിഭജനത്തിനു മുൻപുള്ള പാകിസ്താനിലെ പെഷാവാർ എന്ന സ്ഥലത്ത് നിന്നാണ്. ഇവിടെ പ്രസിദ്ധമായ മൊതി മഹൽ എന്ന റെസ്റ്റോറന്റ് നടത്തിയിരുന്ന കുന്ദൻ ലാൽ ഗുജറാൾ എന്നയാൾ തന്റെ സുഹൃത്തുക്കളുടെ അഭിപ്രായമനുസരിച്ച് തന്തൂർ അടുപ്പിൽ ചിക്കൻ പാകം ചെയ്യാൻ തൂടങ്ങി. അന്നു വരെ തന്തൂർ അടുപ്പുകൾ റൊട്ടി, നാൻ എന്നിവ പാകം ചെയ്യാനാണ് ഉപയോഗിച്ചിരുന്നത്. ചിക്കൻ ഇതിൽ പാകം ചെയ്യാൻ തുടങ്ങിയപ്പോൾ പുറമേ നിന്ന് നന്നായി പൊരിഞ്ഞതും അകത്ത് മാംസളമായ ചിക്കൻ ഉണ്ടാക്കാൻ കഴിഞ്ഞു. 
പിന്നീട് 1947 ൽ ഇന്ത്യയുടെ വിഭജനത്തിനു ശേഷം പഞ്ചാബ് വിഭജിക്കപ്പെടുകയും ഗുജറാൾ ഡെൽഹിയിലേക്ക് നീങ്ങുകയും ചെയ്തു. ഡെൽഹിയിലെ ദരിയാഗഞ്ച് എന്ന സ്ഥലത്ത് അദ്ദേഹം ഒരു റെസ്റ്റോറന്റ് തുടങ്ങുകയും ചെയ്തു. ഇന്ത്യയുടെ ആദ്യത്തെ പ്രധാനമന്ത്രിയായിരുന്ന ജവഹർലാൽ നെഹൃവിന് വളരെ ഇഷ്ടപ്പെട്ട ഒരു വിഭവമായി മാറിയ തന്തൂരി ചിക്കൻ പിന്നീട് അന്ന് ഔദ്യോഗിക പാർട്ടികളിൽ ഇതൊരു പ്രധാന വിഭവമാകാൻ കാരണമായി. 
ഇതിന്റെ പ്രസിദ്ധി പിന്നീട് ഇതിനനുബന്ധിച്ച വിഭവങ്ങളായ ചിക്കൻ ടിക്ക, ചിക്കൻ ടിക്ക മസാല എന്നിവയുറ്റെ ഉത്ഭവത്തിനും കാരണമായി. 
മേഖലകൾ.
ഇന്ത്യക്ക് പുറമേ തെക്കേ ഏഷ്യയുടെ പല ഭാഗങ്ങളിലും ഈ വിഭവം ഒരു തുടക്ക വിഭവമായി അത്താഴങ്ങളിൽ ഉപയോഗിക്കാറുണ്ട്. 
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
വിക്കി ഈ ലേഖനം ഉണ്ട്

</doc>
<doc id="86818" url="https://ml.wikipedia.org/wiki?curid=86818" title="Tandoori chicken">
Tandoori chicken



</doc>
<doc id="86820" url="https://ml.wikipedia.org/wiki?curid=86820" title="2008-2009 ഇസ്രായേൽ - ഗാസ ഏറ്റുമുട്ടൽ">
2008-2009 ഇസ്രായേൽ - ഗാസ ഏറ്റുമുട്ടൽ



</doc>
<doc id="86822" url="https://ml.wikipedia.org/wiki?curid=86822" title="പഴശ്ശിരാജ (വിവക്ഷകൾ)">
പഴശ്ശിരാജ (വിവക്ഷകൾ)

പഴശ്ശിരാജ എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.

</doc>
<doc id="86826" url="https://ml.wikipedia.org/wiki?curid=86826" title="കാകസന്ദേശം">
കാകസന്ദേശം

മേഘദൂതത്തെ അനുകരിച്ച് ദേവദാസികളെയും ഗണികകളെയും നായികമാരാക്കി എഴുതപ്പെട്ട നിരവധി നിർജ്ജീവങ്ങളായ സന്ദേശകാവ്യങ്ങളെ ആക്ഷേപിച്ചു നിർമ്മിച്ചതായിക്കരുതാവുന്ന ഒരു ഹാസ്യാനുകരണമാണ്‌ കാകസന്ദേശം. ലീലാതിലകത്തിൽ ഉദ്ധരിച്ച ഒരു ശ്ലോകത്തിൽനിന്ന് പ്രസ്തുതകൃതിയുടെ സാന്നിധ്യം ഊഹിച്ചെടുക്കുകയാണ്‌ സാഹിത്യചരിത്രകാരന്മാർ. സന്ദേശഹരൻ ഒരു കാക്കയായതിനാൽ കാകസന്ദേശം എന്ന പേരിൽ അറിയപ്പെടുന്നു. ലീലാതിലകത്തിൽ ഉദ്ധരിച്ച ശ്ലോകം ഇതാണ്‌:
&lt;templatestyles src="Template:Quote/styles.css"/&gt;സ്വസ്രേ പൂർവം മഹിതനൃപതേർ വിക്രമാദിത്യനാമ്‌നഃ
പോക്കാഞ്ചക്രേ തരുണജലദം കാളിദാസഃ കവീന്ദ്രഃ
ത്വം കൂത്തസ്ത്രീ വടുരതിജളോ ദുഷ്കവിശ്ചാഹമിത്ഥം
മത്വാത്മാനം തവ ഖലു മയാ പ്രേഷിതഃ കാക ഏവ
ലീലാതിലകത്തിൽ ഉദ്ധരിച്ചിട്ടുള്ള 
&lt;templatestyles src="Template:Quote/styles.css"/&gt;ആറ്റൂർനീലീവിരഹവിധുരോ മാണിരത്യന്തകാമീ
മാത്തൂർജാതോ മദനവിവശസ്ത്യക്തവാനൂണുറക്കൗ
എന്ന ശ്ലോകാർദ്ധവും പ്രസ്തുതകൃതിയിലുള്ളതാണെന്ന് ഊഹിക്കുന്നു.
പോക്കാംചക്രേ, ഊണുറക്കൗ, കേഴന്തി, തുടങ്ങി മലയാളപദങ്ങളോട് സംസ്കൃതവിഭക്തിപ്രത്യയങ്ങൾ ചേർത്ത രൂപങ്ങൾ ഇതിൽ പ്രയോഗിച്ചിട്ടുണ്ട്. 

</doc>
<doc id="86831" url="https://ml.wikipedia.org/wiki?curid=86831" title="Gireesh Puthanchery">
Gireesh Puthanchery



</doc>
<doc id="86836" url="https://ml.wikipedia.org/wiki?curid=86836" title="ഇലക്ട്രോണുകൾ">
ഇലക്ട്രോണുകൾ



</doc>
<doc id="86838" url="https://ml.wikipedia.org/wiki?curid=86838" title="അനിശ്ചിതത്വതത്വം">
അനിശ്ചിതത്വതത്വം



</doc>
<doc id="86840" url="https://ml.wikipedia.org/wiki?curid=86840" title="അനിശ്ചിതത്വ സിദ്ധാന്തം">
അനിശ്ചിതത്വ സിദ്ധാന്തം



</doc>
<doc id="86846" url="https://ml.wikipedia.org/wiki?curid=86846" title="മഹാത്മാഗാന്ധി യൂനിവേഴ്‌സിറ്റി">
മഹാത്മാഗാന്ധി യൂനിവേഴ്‌സിറ്റി



</doc>
<doc id="86861" url="https://ml.wikipedia.org/wiki?curid=86861" title="ബട്ടർ ചിക്കൻ">
ബട്ടർ ചിക്കൻ

 
ഇന്ത്യയിലും പുറത്തും വളരെ പ്രസിദ്ധമായ ഒരു ഇന്ത്യൻ വിഭവമാണ് ബട്ടർ ചിക്കൻ. മുർഗ് മഖനി എന്ന പേരിലും ഇത് അറിയപ്പെടുന്നു.
ഉറവിടം.
ഇതിന്റെ ഉറവിടം മുഗൾ സമയത്ത് ഡെൽഹിയിൽ നിന്നാണെന്ന് കരുതപ്പെടുന്നു. ഡിസ്കവറി ചാനൽ സം‌പ്രേഷണം ചെയ്ത ഒരു ഡോക്യുമെന്ററി പ്രകാരം ഇതിന്റെ ഉറവിടം ഡെൽഹിയിലെ ദരിയാഗഞ്ച് എന്ന സ്ഥലത്തുണ്ടായിരുന്ന "മോതി മഹൽ" എന്ന റെസ്റ്റോറന്റിന്റെ ഒരു പാചകക്കാരനാണ് ഇതിന്റെ പിന്നിലെന്ന് പറയുന്നു. ഇതിന്റെ പൊതുവായ സ്വാദ് പ്രസിദ്ധമാണെങ്കിലും പല റെസ്റ്റോറന്റിലും ഇതിന്റെ സ്വാദ് പലതരത്തിൽ ആകാറുണ്ട്. ബട്ടർ ചിക്കൻ സാധാരണ നാൻ, റൊട്ടി, പൊറോട്ട എന്നിവയുടെ കൂടെയാണ് കഴിക്കുന്നത്. 
തയ്യാറാക്കുന്ന വിധം.
തയ്യാറാക്കിയ ചിക്കൻ നല്ല കട്ടിതൈരിലും, മസാലയിലും കുഴച്ച് രാത്രിമുഴുവൻ വക്കുന്നു. ഇതിന്റെ മസാലയിൽ സാ‍ധാരണ അടങ്ങിയിരിക്കുന്നത് ഗരം മസാല, ഇഞ്ചി, വേളുത്തുള്ളി പേസ്റ്റ്, നാരങ്ങ, കുരുമുളക്, മഞ്ഞൾ, ജീരകം, മല്ലി , മുളക് പൊടി എന്നിവ അടങ്ങിയതാണ്. ഇതിനു ശേഷം ഈ കുഴച്ച് വച്ച ചിക്കൻ നന്നായി ഒരു പാൻ പാത്രത്തിൽ പൊരിച്ചെടുക്കുന്നു. 
ഇതിനു ശേഷം ഇതിൽ ചേർക്കുന്ന മിശ്രിതമായ മഖനി തയ്യാറാക്കുന്നു. ഇതിനു വേണ്ടി, ബട്ടർ ഉരുക്കു തക്കാളി സോസിൽ ചൂടാക്കി എടുക്കുന്നു. ഇതിൽ പല തരം മസാലകൾ ചേർക്കുന്നു. സാധാരണ രീതിയിൽ മസാലയിൽ ഗ്രാമ്പു, കറുവപട്ട, മല്ലി, കുരുമുളക്, ഉലുവ എന്നിവ അടങ്ങിയിരിക്കും. ഇത് കൂടാതെ പാൽ ക്രീമും ഇതിൽ ചേർക്കുന്നു. ഇത് ഗ്രേവി ചേർത്ത് നല്ല കട്ടിയായി എടുക്കുന്നു. 
സോസ് തയ്യാറാക്കിയതിനു ശേഷം നേരത്തേ തയ്യാറാക്കിയ ചിക്കൻ ഇതിൽ ചേർത്ത് ഗ്രേവിയും ചിക്കനും നന്നായി വേകുന്ന വരെ വക്കുന്നു. ഇതിനു ശേഷം പകർന്ന് ഉപയോഗിക്കുന്നു. മുകളിൽ ക്രീം , ചെറുതായി മുറിച്ച മുളകുകൾ എന്നിവ മുകളിൽ വിതറി വിളമ്പുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="86862" url="https://ml.wikipedia.org/wiki?curid=86862" title="Butter chicken">
Butter chicken



</doc>
<doc id="86868" url="https://ml.wikipedia.org/wiki?curid=86868" title="ചമ്പു">
ചമ്പു

 
 
ഗദ്യവും പദ്യവും ചേർന്നുള്ള കാവ്യരൂപമാണ് ചമ്പു. സംസ്കൃതത്തിൽ ആവിർഭവിച്ച് മലയാളത്തിലും മറ്റു പല ഭാഷകളിലും പ്രചാരം നേടിയ കാവ്യരൂപമാണിത് . ചമ്പുവിന് പ്രബന്ധം എന്ന സംജ്ഞയാണ് ആദ്യകാലത്ത് ഉപയോഗിച്ചിരുന്നത്. 'ഗദ്യ പദ്യാത്മകം കാവ്യം ചമ്പുരിത്യഭിധീയതേ' എന്നിപ്രകാരമാണ് സാഹിത്യദർപ്പണമെന്ന സംസ്കൃത അലങ്കാര ശാസ്ത്രഗ്രന്ഥത്തിൽ ദണ്ഡി നൽകുന്ന നിർവചനം. പൊതുവേ കഥാഭാഗം പദ്യത്തിലും വർണ്ണന ഗദ്യത്തിലുമായിരിക്കും. വൃത്തനിബദ്ധമായ ഗദ്യം ചമ്പുവിന്റെ പ്രത്യേകതയാണ്. എന്നാൽ വൃത്തഗന്ധിയല്ല്ലാത്ത ഗദ്യവും ആധുനിക ചമ്പുക്കളിൽ പ്രയോഗിച്ച് കാണുന്നുണ്ട്.
ആവിർഭാവം.
11-ാം നൂറ്റാണ്ടിലാണ് സംസ്കൃതത്തിൽ ചമ്പുക്കളുടെ ആവിർഭാവം. കഥാഭാഗം ഗദ്യത്തിലും നീതിസാരങ്ങൾ പദ്യത്തിലും നിബന്ധിച്ചിരിക്കുന്ന പഞ്ചതന്ത്രത്തിൽ നിന്നായിരിക്കണം ചമ്പുക്കളുടെ ഉല്പത്തി എന്നു കരുതപ്പെടുന്നു.ത്രിവിക്രമഭട്ടന്റെ നളചമ്പുവാണ് ആദ്യമുണ്ടായ ചമ്പുകാവ്യം.ഭോജരാജാവിന്റെ രാമായണം ചമ്പുവാണ് മറ്റൊരു പ്രധാനകൃതി.
പ്രത്യേകതകൾ.
കാവ്യോദ്ദേശ്യത്തിലും ഉള്ളടക്കത്തിലും ഉന്നത നിലവാരം പുലർത്തുന്ന ഇവയ്ക്ക് മലയാള സാഹിത്യ ചരിത്രത്തിൽ സുപ്രധാനമായ സ്ഥാനമുണ്ട് . ചമ്പുക്കളുടെ ഗദ്യഭാഗങ്ങൾ വർണനാപരങ്ങളാണ്. താള നിബദ്ധവും അലങ്കാരമയവുമായ ഗദ്യശൈലിയാണ് ഇവയിൽ പ്രയോഗിച്ചിട്ടുള്ളത്. പാദങ്ങൾ തിരിച്ചിട്ടില്ലെങ്കിലും പദ്യമെന്നപോലെ ചൊല്ലാവുന്ന ഗദ്യമാണിത്. നിരണംകൃതികളിലെയും, തുള്ളൽകൃതികളിലെയും പദ്യത്തെ അനുസ്മരിപ്പിക്കുന്നതാണ് ഗദ്യത്തിന്റെ താളഘടന. സമകാലിക സാമൂഹ്യ ജീവിതത്തിന്റെ യഥാതഥമായ ചിത്രം വരച്ചുകാട്ടുന്നവയാണ് ഈ ഗദ്യഭാഗങ്ങൾ പലതും.അക്കാലത്തെ വിവിധ ജനവിഭാഗങ്ങളുടെ സാമാന്യ ജീവിതരീതി നർമരസപ്രധാനമായി വിവരിക്കാൻ ഈ ഗദ്യഭാഗങ്ങൾ ഉപയോഗിച്ചിരുന്നു. പൗരാണിക കഥകളുടെ ആഖ്യാനത്തെ വർത്തമാനകാല കേരളീയ ജീവിതത്തിന്റെ ചിത്രീകരണവുമായി കൂട്ടിയിണക്കാൻ ഈ ഗദ്യഭാഗങ്ങളെ മണിപ്രവാള കവികൾ ഉപയോഗിച്ചു.പദങ്ങളുടെ അതിശയകരമായ പ്രവാഹം, ആശയങ്ങളുടെ നൂതനത്വം, രസകരങ്ങളായ മനോധർമം എന്നിവയാൽ അസുലഭമായ വിശിഷ്ട കവിതാരൂപമാണ് ചമ്പുക്കൾ.
മലയാളത്തിൽ.
12-ാം നൂറ്റാണ്ടിനു ശേഷമാണ് ഈ പ്രസ്ഥാനം സംസ്കൃതത്തിൽ നിന്നു മലയാള ഭാഷയിലേക്കു കടന്നു വന്നത്. കേരളീയ സംസ്കൃത ചമ്പുക്കളിൽ ആദ്യത്തേതാണ് ദിവാകരൻ എഴുതിയ 'അമോഘ രാഘവം'. ചാക്യാർ കൂത്തിന്റെ ആവശ്യത്തിലേക്കാണ് ചമ്പൂപ്രബന്ധങ്ങൾ രചിച്ചു തുടങ്ങിയത്. പുരാണകഥകൾ ആസ്പദമാക്കിയുള്ള ചമ്പുക്കളാണ് കൂത്തിന് ഉപയോഗിച്ചിരുന്നത്. ചാക്യാർ കൂത്തിന് പുറമേ പാഠകം എന്ന ക്ഷേത്രകലയ്ക്കും ചമ്പുക്കൾ പ്രയോജനകരമായി. മലയാളത്തിലുണ്ടായ ആദ്യത്തെ ചമ്പൂകാവ്യമാണ് ദേവൻ ശ്രീകുമാരന്റെ 'ഉണ്ണിയച്ചീചരിതം'. സ്ത്രീ സൗന്ദര്യ പ്രശംസാരൂപത്തിലുള്ള ആദ്യകാല മണിപ്രവാള കൃതികളിൽ പ്രസിദ്ധങ്ങളായ മൂന്നെണ്ണം ചമ്പുക്കളായിരുന്നു: ഉണ്ണിയച്ചീചരിതം, ഉണ്ണിയാടീചരിതം, ഉണ്ണിച്ചിരുതേവീചരിതം. ഇവ മൂന്നും പ്രാചീനചമ്പുക്കളായി അറിയപ്പെടുന്നു. 13-ആം നൂറ്റാണ്ട് മുതൽ 16-ആം നൂറ്റാണ്ട് ഉൾപ്പെടെയുള്ള കാലം മലയാളത്തിലെ ചമ്പുക്കളുടെ ശുക്രദശയായി കരുതപ്പെടുന്നു. ഈ സാഹിത്യരൂപത്തിൽ 300 ലേറെ കൃതികളുണ്ട്‌ . പുനം നമ്പൂതിരിയുടേതെന്ന് കരുതപ്പെടുന്ന രാമായണം ചമ്പു, മഴമംഗലം നമ്പൂതിരിയുടെ നൈഷധംചമ്പു, ഭാരതം ചമ്പു, ക്ഷേത്രപ്രശസ്തികൾ അവതരിപ്പിക്കുന്ന ചെല്ലൂർ നാഥോദയം പ്ര സിദ്ധ ചമ്പുക്കൾ. 16-ആം നൂറ്റാണ്ടിനുശേഷം രചിക്കപ്പെട്ട ഈ ചമ്പുക്കൾ മധ്യകാലചമ്പുക്കൾ എന്നറിയപ്പെടുന്നു.

</doc>
<doc id="86869" url="https://ml.wikipedia.org/wiki?curid=86869" title="രസം (ആയുർവേദം)">
രസം (ആയുർവേദം)



</doc>
<doc id="86872" url="https://ml.wikipedia.org/wiki?curid=86872" title="കിങ് ഫ്യുസ്">
കിങ് ഫ്യുസ്



</doc>
<doc id="86879" url="https://ml.wikipedia.org/wiki?curid=86879" title="ന്യൂനപക്ഷാവകാശങ്ങൾ">
ന്യൂനപക്ഷാവകാശങ്ങൾ

 
ന്യൂനപക്ഷ അവകാശങ്ങൾ എന്ന സംജ്ഞ രണ്ട് വ്യത്യസ്ത സങ്കല്പങ്ങളിലധിഷ്ഠിതമാണ്‌. വംശീയവും വർഗ്ഗപരവും മതപരവും, ഭാഷാപരവും ലിംഗപരവുമായ വിഭാങ്ങളിലെ ന്യൂനപക്ഷ അംഗങ്ങളുടെ സാധാരണ വ്യക്തി അവകാശങ്ങൾക്ക് ബാധകമാവുന്നതാണ്‌ ഒന്നാമത്തേത്. രണ്ടാമത്തേത്, ന്യൂനപക്ഷ വിഭാഗങ്ങൾക്ക് അനുവദിച്ചു നൽകപ്പെട്ടിട്ടുള്ള കൂട്ടായ അവകാശങ്ങളാണ്‌. ഭൂരിപക്ഷ അഭിപ്രായത്തിന്റെ ഭാഗമല്ലാത്ത ഏതെങ്കിലും ആളുകളുടെ വ്യക്തിപരമായ അവകാശങ്ങളെ സംബന്ധിച്ചും ഈ പദം ബാധകമാണ്‌.
ന്യൂനപക്ഷ വിഭാഗങ്ങളിൽ അംഗമായതിന്റെ പേരിൽ ഒരു വ്യക്തിയുടെ അവകാശങ്ങൾ നിഷേധിക്കപ്പെടാതിരിക്കാൻ പൗരാവകാശ പ്രസ്ഥാനങ്ങൾ പ്രത്യേക ശ്രദ്ധവെക്കുന്നു. ന്യൂനപക്ഷ അവകാശങ്ങൾ സവിശേഷമായി ഉള്ള നിരവധി രാഷ്ട്രീയ സ്ഥാപനങ്ങളുണ്ട്. പ്രത്യേക ക്വാട്ടകൾ വാഗ്ദാന ചെയ്യുന്നതിലൂടെ,ഭരണ രംഗത്ത് ന്യൂനപക്ഷ പ്രാതിനിധ്യം ഉറപ്പ് നൽകുന്നതിലൂടെയെല്ലാം ഇതു കാണാനാവും.
ന്യൂനപക്ഷാവകാശങ്ങൾ ദേശീയ ,അന്തർദേശീയ നിയമങ്ങളിൽ.
1849 ൽ ഹംഗേറിയൻ ഡയറ്റാണ്‌ ആദ്യമായി ന്യൂനപക്ഷ അവകാശങ്ങൾ രൂപവത്കരിക്കുന്നത്. വംശപരവും, മതപരവും, ഭാഷാപരവുമായ ന്യൂനപക്ഷങ്ങളുട അവകാശങ്ങൾ, അന്തർദേശീയ മനുഷ്യാവകാശ നിയമങ്ങളുടെ അവിഭാജ്യ ഘടകമാണ്‌. വനിതകളുടേയും കുട്ടികളുടേയും അവകാശങ്ങൾ, അഭയാർഥികളുടെ അവകാശങ്ങൾ എന്നിവപോലെ തന്നെ ന്യൂനപക്ഷ അവകാശങ്ങളും നിയമപരമായ ചട്ടക്കൂടിനുള്ളിൽ രൂപകല്പന ചെയ്ത ഒന്നാണ്‌. അതിലൂടെ പ്രാന്തവൽകരിക്കപ്പെട്ടവരും മുഖ്യധാരയിൽ നിന്ന് പുറംതള്ളപ്പെട്ടവരുമായ വിഭാഗങ്ങൾക്ക് സമത്വവും അടിച്ചമർത്തലിൽ നിന്നുള്ള സംരക്ഷണവും ലഭിക്കുന്നു. ആദ്യത്തെ യുദ്ധാനന്തര അന്തർദേശീയ ന്യൂനപക്ഷ അവകാശസം‌രക്ഷണ ഉടമ്പടിയായ "നരഹത്യ കുറ്റത്തെ തടയുന്നതിനും ശിക്ഷിക്കുന്നതിനമ്മുള്ള ഐക്യരാഷ്ട്ര സഭ ഉടമ്പടി" (U.N. Convention on the Prevention and Punishment of the Crime of Genocide),ന്യൂനപക്ഷങ്ങളുടെ അസ്‌തിത്വത്തെ തന്നെ ചോദ്യം ചെയ്യുന്ന ഭീഷണിയിൽ നിന്ന് സം‌രക്ഷണം നൽകുന്നതിനായി രൂപവത്കരിച്ചിട്ടുള്ളതാണ്‌
മനുഷ്യാവകാശ മാനദണ്ഡങ്ങൾ വെച്ച് തുടർന്ന് വ്യവഛേദിക്കപ്പെട്ട ന്യൂനപക്ഷ നിയമങ്ങൾ ഇവയാണ്‌. രാഷ്ട്രീയ -പൗരാവകാശങ്ങൾക്കായുള്ള അന്തർദേശീയ ഉടമ്പടി -ആർട്ടിക്കിൾ 27-(International Covenant on Civil and Political Rights), ദേശീയവും,വംശീയവും,മതപരവും,ഭാഷാപരവുമായ ന്യൂനപക്ഷങ്ങൾക്ക് വേണ്ടിയുള്ള അവകാശ പ്രഖ്യാപനം(United Nations Declaration on the Rights of Persons Belonging to National or Ethnic, Religious and Linguistic Minorities), യൂറോപ്പ് ഉടമ്പടികളുടെ രണ്ട് കൗൺസിലുകൾ (the Framework Convention for the Protection of National Minorities and the European Charter for Regional or Minority Languages),ഒ.എസ്.സി.ഇ. കോപ്പൻ ഹേഗൻ ഡോക്യുമെൻഡ് 1990.
അസ്‌തിത്വ സം‌രക്ഷണം, അടിച്ചമർത്തലിൽ നിന്നും വിവേചനങ്ങളിൽ നിന്നുമുള്ള സം‌രക്ഷണം, സ്വത്വ സം‌രക്ഷണവും അതിനെ ഉയർത്തികൊണ്ടുവരൽ, രാഷ്ട്രീയ ജീവിതത്തിലുള്ള പങ്കാളിത്തം എന്നിവ ന്യൂനപക്ഷ അവകാശങ്ങൾ ഉൾകൊള്ളുന്നു.
ന്യൂനപക്ഷ അവകാശങ്ങൾ സം‌രക്ഷിക്കുന്നതിനായി വിവിധ രാജ്യങ്ങളിൽ പ്രത്യേകമായ നിയമങ്ങളും/കമ്മീഷനുകളും അതല്ലങ്കിൽ ഓംബുഡ്‌സ്മാൻ സ്ഥാപനങ്ങളുമുണ്ട്.(ഉദാഹരണമായി ഇന്ത്യയിൽ ന്യൂനപക്ഷ കമ്മീഷനും ഭരണതലത്തിൽ ന്യൂനപക്ഷ കാര്യ മന്ത്രാലയവുമുണ്ട്)
പ്രാഥമികമായി ഐക്യരാഷ്ട്ര സഭ തദ്ദേശിയരായ ജനതയെ ന്യൂനപക്ഷ വിഭാഗങ്ങളുടെ ഉപവർഗ്ഗമായാണ്‌ കണ്ടെതെങ്കിലും അവർക്കായി പ്രത്യേകം നിയോഗിതമായ ചില അന്തർദേശീയ നിയമങ്ങൾ വികസിച്ചു വരികയുണ്ടായി. അന്തർദേശീയ തൊഴിൽ സംഘടനയുടെ(International Labour Organization-ILO) 169 ആം ഉടമ്പടിയും ,14 സെപ്റ്റംബർ 2007 ന്‌ നിലവിൽ വന്ന ഐക്യരാഷട്ര സഭയുടെ തദ്ദേശിയ ജനങ്ങൾക്കായുള്ള അവകാശ പ്രഖ്യാപനം(UN Declaration on the Rights of Indigenous Peoples)ഇപ്രകാരം വികസിച്ചു വന്നതാണ്‌.
ലിംഗപരമായ ന്യൂനപക്ഷങ്ങളുടെ അവകാശങ്ങളെ അന്തർദേശീയ മനുഷ്യാവകാശ നിയമങ്ങളിൽ വ്യവഛേദിക്കാനുള്ള ശ്രമം ഐക്യരാഷ്ട്ര സഭയിലെ അംഗരാജ്യങ്ങളിൽ നിന്ന് കടുത്ത എതിർപ്പാണുണ്ടാക്കിയത്
ദേശീയ ന്യൂനപക്ഷാവകാശ ദിനം.
ഡിസംബർ 18 ഇന്ത്യയിൽ ദേശീയ ന്യൂനപക്ഷാവകാശ ദിനമായി ആചരിക്കുന്നു.

</doc>
<doc id="86882" url="https://ml.wikipedia.org/wiki?curid=86882" title="Minority rights">
Minority rights



</doc>
<doc id="86886" url="https://ml.wikipedia.org/wiki?curid=86886" title="ബർഫി">
ബർഫി

 
 
ഇന്ത്യയിൽ നിന്നുള്ള ഒരു മധുരപലഹാരമാണ് ബർഫി. (Hindi: बर्फ़ी). സാധാരണ കണ്ടുവരുന്ന ബർഫി കട്ടിപാലും പഞ്ചസാരയും ചേർത്ത് ഉണ്ടാക്കുന്നതാണ്. പാലിൽ പഞ്ചസാര ചേർത്ത് കട്ടിയാകുന്ന വരെ പാകം ചെയ്തിട്ടാണ് ഇത് ഉണ്ടാക്കുന്നത്. രൂപസാദൃശ്യം മൂലം, മഞ്ഞുകട്ടി എന്നർത്ഥമുള്ള ബർഫ് എന്ന ഹിന്ദി പദത്തിൽ നിന്നാണ്‌ ബർഫി എന്ന പേരുണ്ടായത്.
ബർഫി പലതരം സ്വാദുകളിൽ ലഭ്യമാണ്. കശുവണ്ടി പരിപ്പിന്റെയും, മാങ്ങയുടെയും , പിസ്തയുടെയും രുചിയിൽ ഇത് ലഭ്യമാണ്. ഇതിന് പനീറിന്റെ ആകൃതിയുള്ളതുകൊണ്ട് ഇതിനെ ചിലപ്പോൾ ഇന്ത്യൻ ചീസ് എന്ന പേരിലും അറിയപ്പെടാറുണ്ട്.

</doc>
<doc id="86887" url="https://ml.wikipedia.org/wiki?curid=86887" title="Barfi">
Barfi



</doc>
<doc id="86889" url="https://ml.wikipedia.org/wiki?curid=86889" title="മൗലികകണം">
മൗലികകണം



</doc>
<doc id="86890" url="https://ml.wikipedia.org/wiki?curid=86890" title="ജിലേബി">
ജിലേബി

 
 
 
ജിലേബി അഥവാ ജലേബി ഒരു ഇന്ത്യൻ മധുരപലഹാരമാണ്. പല ഭാഷകളിൽ ഇതിന്റെ ഉച്ചാരണവും വിവരണവും വിവിധ രീതിയിലാണ്. (ഉർദു: , "ഹിന്ദി: ", പഞ്ചാബി: "jalebī"; ബംഗാളി: "jilapi"; Persian: زولبیا "zoolbia"). മൈദമാവ് കൊണ്ട് നിർമ്മിക്കുന്ന ജിലേബി, എണ്ണയിൽ പൊരിച്ചെടുത്ത് പഞ്ചസാര ലായനിയിൽ മുക്കി മധുരിപ്പിച്ചാണ്‌ തയ്യാറാക്കുന്നത്.
വിവരണം.
ജലേബി നല്ല കടുത്ത ഓറഞ്ച് നിറത്തിലാണ് സാധാരണ കണ്ടുവരുന്നത്. മഞ്ഞ നിറത്തിലും ലഭ്യമാണ്. ചിലയിടങ്ങളിൽ വെള്ള നിറത്തിലും ജലേബി ലഭ്യമാണ്. 
ഇന്ത്യയിൽ ഉത്സവങ്ങളോടനുബന്ധിച്ചാണ് ഈ മധുരപലഹാരം കൂടുതലായി ആളുകൾ ഉപയോഗിക്കുന്നത്. പാകിസ്താനിലും ഇത് വളരെ കൂടുതൽ ഉപയോഗിക്കുന്ന ഒരു പലഹാരമാണ്. ജലീബീ എന്ന പേരിലും ഇത് അറിയപ്പെടുന്നു. 
വിവിധ രാജ്യങ്ങളിൽ.
ജലേബി എന്ന വാക്ക് പേർഷ്യൻ ഭാഷയിലെ വാക്കായ സൂൾബിയ ("zoolbia") എന്ന വാക്കിൽ നിന്നാണ് ഉത്ഭവിച്ചതെന്ന് പറയപ്പെടുന്നു. ഈജിപ്ത്, ലെബനൻ , സിറിയ എന്നിവടങ്ങളിൽ ഇത് സലാബിയ ("zalabia") എന്ന പേരിൽ അറിയപ്പെടുന്നു. 
നേപ്പളിൽ ഇത് ജെരി (Jeri) എന്ന പേരിലുംമൊറോകോ, അൾജീരിയ , ടുണീഷ്യ എന്നിവടങ്ങളിൽ ഇത് സ്ലേബിയ (Zlebia) എന്ന പേരിലും അറിയപ്പെടുന്നു.
അവലംബം.
&lt;templatestyles src="Reflist/styles.css" /&gt;

</doc>
<doc id="86891" url="https://ml.wikipedia.org/wiki?curid=86891" title="Jalebi">
Jalebi



</doc>
<doc id="86892" url="https://ml.wikipedia.org/wiki?curid=86892" title="ആറൻമുള വള്ളംകളി">
ആറൻമുള വള്ളംകളി



</doc>
<doc id="86893" url="https://ml.wikipedia.org/wiki?curid=86893" title="Paneer">
Paneer



</doc>
<doc id="86895" url="https://ml.wikipedia.org/wiki?curid=86895" title="Sputnik">
Sputnik



</doc>
<doc id="86896" url="https://ml.wikipedia.org/wiki?curid=86896" title="ഫിരാഖ്">
ഫിരാഖ്

 
 
2008 ൽ ഇന്ത്യയിൽ ഇറങ്ങിയ ഒരു സമാന്തര ഹിന്ദി ചലച്ചിത്രമാണ്‌ ഫിരാഖ് (Hindi: फ़िराक़). നന്ദിത ദാസിന്റെ കന്നിസം‌വിധാനത്തിലുള്ള ഈ ചിത്രം, 2002 ലെ ഗുജറാത്ത് വംശഹത്യ നടന്ന് ഒരു മാസത്തിനു ശേഷമുള്ള സം‌ഭവങ്ങളെ പശ്ചാത്തലമാക്കി ഒരുക്കിയിട്ടുള്ളതാണ്‌. ഗുജറാത്ത് സം‌ഭവം ജനങ്ങളുടേ നിത്യജീവിതത്തെ എങ്ങനെ ബാധിച്ചുവെന്ന് നോക്കിക്കാണാൻ ശ്രമിക്കുകയാണ്‌ ഫിരാഖ്. "ആയിരം സംഭവ കഥകൾ" എന്നതിനെ ഉപജീവിച്ചാണ്‌ ഫിരാഖിന്റെ കഥ എന്ന് അവകാശപ്പെടുന്നു.
ഉർദുവിൽ ഫിരാഖ് എന്നതിന്‌ "വേർപാട്" , "തേട്ടം" എന്നിങ്ങനെ രണ്ടർത്ഥമുണ്ട്. 
നസ്റുദ്ദീൻ ഷാ,ദീപ്തി നാവൽ,പരേഷ് റാവൽ, രഘുഭീർ യാദവ്,സഞ്ജയ് സൂരി,ഷഹാന ഗോസ്വാമി,അമൃത സുബാഷ്,ടിസ്ക ചോപ്ര എന്നിവരാണ്‌ ചിത്രത്തിലെ പ്രധാന കഥാപാത്രങ്ങളായി വേഷമിട്ടത്. ദേശീയ,അന്തർദേശീയ തലത്തിൽ ചിത്രത്തിന്‌ നല്ല സ്വീകരണമാണ്‌ ലഭിച്ചത്. സിംഗപൂരിലെ ഏഷ്യൻ ഫെസ്റ്റിവൽ ഓഫ് ഫസ്റ്റ് ഫിലിംസ് അവാർഡ് ,അന്തർദേശീയ തെസ്സാൽനികി ഫിലിം ഫെസ്റ്റിവലിൽ പ്രത്യേക സമ്മാനം, കേരള ചലച്ചിത്ര മാമാങ്കത്തിന്റെ പുരസ്കാരം എന്നീ മൂന്ന് പുരസ്കാരങ്ങൾ ഈ ചിത്രം നേടുകയുണ്ടായി.
ഇതിവൃത്തം.
ഗുജറാത്ത് കലാപമടങ്ങി ഒരു മാസത്തിനു ശേഷമുള്ള നിരവധി സാധാരണ ജനങ്ങളുടെ ജീവിതങ്ങൾ നിരീക്ഷിക്കുകയാണ്‌ ഫിരാഖ്. അവരിൽ ചിലർ ഇരകളും, മറ്റുചിലർ മൂകസാക്ഷികളും ഇനിയും ചിലർ കലാപത്തിനു പിന്നിലെ കുറ്റവാളികളുമാണ്‌. കലാപം ജനങ്ങളുടെ ജീവിതത്തെ എങ്ങനെ ബാധിച്ചു അല്ലെങ്കിൽ മാറ്റിമറിച്ചു എന്നതിലാണ്‌ ചിത്രം കേന്ദ്രീകരിക്കുന്നത്. കലാപ സമയത്ത് അനാഥനാക്കപ്പെട്ട മുഹ്സിൻ എന്ന മുസ്ലിംകുട്ടി തന്റെ അച്ഛനെ തിരയുകയാണ്‌. പ്രായം ചെന്ന ഒരു മുസ്ലിം ഗായകനാണ്‌ ഖാൻ സാഹിബ് (നസീറുദ്ദീൻ ഷാ). കലാപത്തെ കുറിച്ച് ആദ്യ ഘട്ടത്തിൽ വേണ്ടത്ര ബോധമില്ലങ്കിലും പിന്നീട് തനിക്ക് ചുറ്റും വളർന്നു വരൂന്ന വെറുപ്പിന്റെ തിരയിളക്കം അദ്ദേഹത്തിന്റെ ശുപാപ്തിവിശ്വാസത്തെ നഷ്ടപ്പെടുത്തുന്നു. മധ്യവയസ്കയായ ഹിന്ദു സ്ത്രീ ,ആരതി (ദീപ്തി നാവൽ), കലാപകാലത്ത് അക്രമികളാൽ പിന്തുടരപ്പെട്ട് തന്റെ വീട്ടിൽ സഹായത്തിനെത്തിയ മുസ്ലിം സ്ത്രീക്ക് വാതിൽ തുറന്ന് കൊടുക്കാതിരുന്നതിലുള്ള മാനസികാഘാതത്തിലാണ്‌. ആരതിയുടെ ഭർത്താവാകട്ടെ(പരേഷ് റാവൽ) കൂട്ടമാനഭംഗത്തിൽ പങ്കാളിയായ സുഹൃത്തിനെ സഹായിക്കാൻ ശ്രമിക്കുന്ന ആളുമാണ്‌.
മറ്റൊരു കഥാപാത്രമായ മുനീറ എന്ന മുസ്ലിം യുവതിയുടെ വീട് അഗ്നിക്കിരാക്കപ്പെടുകയും തന്റെ കൂട്ടുകാരിയുടെ(അമൃത സുഭാഷ്) ഭർത്താവിനെ അതിൽ സംശയിക്കുകയും ചെയ്യുന്നു‌. ഒരു കൂട്ടം മുസ്ലിം ആണുങ്ങൾ പ്രതികാരം വീട്ടുന്നതിനായി തോക്കുകൾ അന്വേഷിച്ചുകൊണ്ട് തങ്ങളുടെ നിസ്സഹായത മറച്ചു വെക്കാൻ ആഗ്രഹിക്കുന്നു. കലാപസമയത്ത് അഗ്നിക്കിരയാക്കപ്പെട്ട ഷോപ്പിന്റെ ഉടമകളായ 
സമ്പന്ന ജോഡി സമീറും (സഞ്ജയ് സൂരി) അനുവും (ടിസ്ക ചോപ്ര) ഭയംകൊണ്ട്,ഡൽഹിക്ക് പോവാൻ ആഗ്രഹിക്കുന്നു. ഓരോർത്തരും മറ്റുള്ളവരുടെ ജീവിതത്തിൽ ഭാഗഭാക്കാവുകയും എല്ലാവരും കലാപത്തിന്റെ കെടുതികൾ അനുഭവിക്കുകയുമാണെന്ന് ചിത്രം വിശദമാക്കുന്നു.
പുരസ്കാരങ്ങളും അംഗീകാരങ്ങളും.
2008 ഏഷ്യൻ ഫെസ്റ്റിവൽ ഓഫ് ഫസ്റ്റ് ഫിലിംസ്
2009 അന്തർദേശീയ ചലച്ചിത്രമേള, കേരളം
2009 അന്തർദേശീയ തെസ്സലൊനികി ചലച്ചിത്ര മേള
2009 19-ആമത് സിനിക്കൊസ്റ്റ് ഫിലിം ഫെസ്റ്റിവൽ സാഞ്ചോസ് യു.എസ്.എ

</doc>
<doc id="86897" url="https://ml.wikipedia.org/wiki?curid=86897" title="Tandoori Chicken">
Tandoori Chicken



</doc>
<doc id="86899" url="https://ml.wikipedia.org/wiki?curid=86899" title="കോമാളി">
കോമാളി

 
രൂപത്തിലൂടെയും ഭാവത്തിലൂടെയും പെരുമാറ്റത്തിലൂടെയും മറ്റുള്ളവരെ രസിപ്പിക്കുക എന്ന ഉദ്ദേശത്തുടുകൂടി സർ‌ക്കസ്സുപോലുള്ള ബഹുജനസംബർ‌ക്കമാധ്യമങ്ങളിൽ‌ പ്രത്യക്ഷപ്പെടുന്ന കഥാപാത്രങ്ങളാണ്‌ കോമാളികൾ‌. മുഖത്തു വിവിധ വർ‌ണങ്ങളിലുള്ള ചായങ്ങൾ‌ പൂശിയും പ്രത്യേകം ശ്രദ്ധിക്കപ്പെടുന്ന വേഷവിധാനങ്ങളോടുകൂടിയും കടുംനിറങ്ങളിലുള്ള വലിയ തൊപ്പികളണിഞ്ഞുമൊക്കെയാണ്‌ ഇവർ‌ വേദിയിൽ‌ പ്രത്യക്ഷപ്പെടാറുള്ളത്. കോമാളി ആരാണെന്നത് പൊതുവെ വെളിപ്പെടാതിരിക്കാനും അവരുടെ വ്യക്തിജീവിതത്തിൽ അക്കാര്യം ബാധിക്കാതിരിക്കാനുമായി ചായംതേച്ചും മറ്റും പരമാവധി ശ്രദ്ധിക്കാറാണ് പതിവ്.
സമൂഹത്തിൽ‌ കാണപ്പെടുന്ന തമാശപ്രിയരേയും പലപ്പോഴും കോമാളികളെന്നു വിളിക്കാറുണ്ട്.
കോമാളിവാരം.
സംഘടിത കോമാളികളുടെ ആദ്യത്തെ അംഗീകൃത ഗ്രൂപ്പിനുള്ള ആദരാഞ്ജലിയായി എല്ലാ വർഷവും ഓഗസ്റ്റ് ആദ്യവാരം അന്താരാഷ്ട്ര കോമാളി ദിനം ആഘോഷിക്കുന്നു. 

</doc>
<doc id="86902" url="https://ml.wikipedia.org/wiki?curid=86902" title="Clown">
Clown



</doc>
<doc id="86903" url="https://ml.wikipedia.org/wiki?curid=86903" title="വേഷം">
വേഷം



</doc>
<doc id="86904" url="https://ml.wikipedia.org/wiki?curid=86904" title="പള്ളിക്കുന്ന്">
പള്ളിക്കുന്ന്

 
കണ്ണൂർ ജില്ലയിലെ ഒരു ചെറിയ നഗരം ആണ് പള്ളിക്കുന്ന്. ഇത് കണ്ണൂർ നഗരസഭയുടെ പുറത്താണ് സ്ഥിതി ചെയ്യുന്നത്. കണ്ണൂർ ടൌണിൽ നിന്നും മൂന്ന് കിലോമീറ്റർ ദൂരത്താണ് ഈ സ്ഥലം. ഇവിടെ കണ്ണൂർ സെൻട്രൽ ജയിൽ, ദൂരദർശൻ ആകാശവാണി എഫ്‌ എം നിലയം എന്നിവയും സ്ഥിതി ചെയ്യുന്നു. ബ്രിട്ടീഷ്‌ ഭരണ കാലത്ത് സൂപ്രണ്ട് താമസിച്ച ബംഗ്ലാവ് ഇപ്പോൾ കൃഷ്ണ മേനോൻ വനിതാ കോളേജ് ആണ്. പ്രശസ്ത ചെറുകഥാകൃത്ത് ടി. പത്മനാഭൻ പള്ളിക്കുന്നിലാണ് ജനിച്ചത്.
സ്ഥിതിവിവരക്കണക്കുകൾ.
2001-ലെ കാനേഷുമാരി പ്രകാരം പള്ളിക്കുന്നിലെ ജനസംഖ്യ 26,963 ആണ് . ഇതിൽ 47% പുരുഷന്മാരും 53% സ്ത്രീകളുമാണ്.

</doc>
<doc id="86911" url="https://ml.wikipedia.org/wiki?curid=86911" title="Pallikkunnu">
Pallikkunnu



</doc>
<doc id="86913" url="https://ml.wikipedia.org/wiki?curid=86913" title="സമൂഹം">
സമൂഹം

 
 
ഭാഷ, വസ്‌ത്രധാരണരീതി, പെരുമാറ്റചട്ടങ്ങള്‍‌, സാംസ്‌കാരികനിലവാരം മുതലായവയുടെ പൊതുവായ വിതരണത്തിലൂടെ ദീർ‌ഘനാളായി നിലനിന്നുപോരുന്നതും, ഒരുകൂട്ടം ആളുകൾ‌ ചില പ്രത്യേക താല്പര്യങ്ങളുടെ പേരിൽ‌ സംഘടിച്ചു പോരുന്നതുമായ ഒരു ചട്ടക്കൂടാണു സമൂഹം‍‌. ഒരു രാജ്യാതിർ‌ത്തിക്കുള്ളിൽ‌ വസിക്കുന്നവരേയോ, ഏതെങ്കിലും മതത്തിൽ‌ വിശ്വസിക്കുന്നവരേയോ ഏതെങ്കിലും ഒരു സംഘടനയുടെ കീഴിൽ‌ പ്രവർ‌ത്തിക്കുന്നവരേയോ ഒക്കെ സമൂഹമെന്ന വാക്കിനാൽ‌ വിവക്ഷിക്കാവുന്നതാണ്.

</doc>
<doc id="86916" url="https://ml.wikipedia.org/wiki?curid=86916" title="ഒക്ടോബർ 2009">
ഒക്ടോബർ 2009

 
 ജനുവരി
 ഫെബ്രുവരി
 മാർച്ച്
 ഏപ്രിൽ
 മേയ്
 ജൂൺ
 ജൂലൈ
 ഓഗസ്റ്റ്
 സെപ്റ്റംബർ
 ഒക്ടോബർ
 നവംബർ
 ഡിസംബർ
ഒക്ടോബർ 2009 ആ വർഷത്തിലെ പത്താം മാസമായിരുന്നു. ഒരു വ്യാഴാഴ്ച ആരംഭിച്ച മാസം 31 ദിവസങ്ങൾക്കുശേഷം ഒരു ശനിയാഴ്ച അവസാനിച്ചു.
2009 ഒക്ടോബർ മാസം നടന്ന പ്രധാന സംഭവങ്ങൾ:

</doc>
<doc id="86917" url="https://ml.wikipedia.org/wiki?curid=86917" title="October 2009">
October 2009



</doc>
<doc id="86921" url="https://ml.wikipedia.org/wiki?curid=86921" title="അൾത്താര">
അൾത്താര

 
ക്രൈസ്തവദേവാലയങ്ങളിലെ അതിവിശുദ്ധസ്ഥലത്തെ അർപ്പണവേദിയെയാണ് സർവസാധാരണമായി അൾത്താര എന്ന സംജ്ഞ കൊണ്ടു് സൂചിപ്പിക്കുന്നത്. കേരളത്തിലെ ലത്തീൻ കത്തോലിക്കരുടെ ഇടയിൽ പ്രചാരമുള്ളതാണ് ഈ പദം. ഇതിനു തുല്യമായി സുറിയാനി സഭകൾ മദ്ബഹ എന്ന പദമാണ് ബലിപീഠത്തിനും ബലിപീഠം സ്ഥിതിചെയ്യുന്ന സ്ഥലത്തിനും നല്കിയിട്ടുളളത്. സിംഹാസനം എന്നർഥമുളള ത്രോണോസ് എന്ന ഗ്രീക് സംജ്ഞയും ബലിപീഠത്തിന് ഉപയോഗിച്ചു വരുന്നുണ്ട്. 
ദൈവത്തിനു ബലി അർപ്പിക്കുന്നതിനായി സജ്ജീകരിച്ചിട്ടുള്ള യാഗവേദി എന്നാണ് ഈ പദത്തിന്റെ അർത്ഥം. ബലിപീഠം, യാഗവേദി എന്നെല്ലാം അർത്ഥമുളള അൾത്തർ എന്ന ലത്തീൻ പദത്തിന്റെ മലയാള തദ്ഭവം ആണു് അൾത്താര. ആദ്യകാലത്ത് ഭവനങ്ങളിൽ, മരം കൊണ്ടുള്ള മേശകളാണു് കുർബ്ബാനയ്ക്കു് ഉപയോഗിച്ചിരുന്നതു്. രക്തസാക്ഷികളുടെ കബറിങ്കൽ കുർബ്ബാന ചൊല്ലാൻ തുടങ്ങിയപ്പോൾ കല്ലുകൊണ്ടുള്ള അൾത്താരകൾ ആയി. 19ആം നൂറ്റാണ്ടിൽ ആംഗ്ലിക്കൻ സഭയിൽ കല്ലുകൊണ്ടുള്ള അൾത്താരകൾ ഉപയോഗിക്കുന്നതിൽ ചിലർ എതിർപ്പു് പ്രകടിപ്പിരുന്നെങ്കിലും ഇന്നു് പൊതുവെ ഇതു് അംഗീകരിക്കപ്പെട്ടിരിക്കുന്നു. ഒരു പള്ളിയിൽ ഒരു അൾത്താര എന്ന പതിവാണു് ഉണ്ടായിരുന്നതെങ്കിലും ഒരേ സമയം കൂടുതൽ കുർബ്ബാന ചൊല്ലുന്നതിനു് വേണ്ടി ഒരു പള്ളിയിൽത്തന്നെ ഒന്നിൽ കൂടുതൽ അൾത്താരകൾ കാലക്രമേണെ ആവിർഭവിച്ചു. പ്രധാന അൾത്താരയെ ഹൈ അൾറ്റർ (high altar) എന്നും വിളിക്കാൻ തുടങ്ങി.
സൃഷ്ടികർത്താവായ ദൈവത്തോടുളള വിശ്വാസവും കൃതജ്ഞതയും പ്രകാശിപ്പിക്കുന്നതിനുള്ള ആരാധനയും സമർപ്പണവുമാണ് യാഗത്തിന്റ മൗലികലക്ഷ്യം. അതിനനുസൃതമായ വിശുദ്ധിയും ലാളിത്യവും ആകർഷകത്വവും ആ കർമത്തിനുണ്ടായിരിക്കും. ദൈവപ്രീതിക്കായും യാഗം നടത്താറുണ്ട്. ബലിവസ്തുക്കളെ ശുദ്ധിയുള്ള ഒരു പീഠത്തിൽ അർപ്പിച്ചുകൊണ്ട് കർമിയാണ് ജനങ്ങൾക്കുവേണ്ടി ഈ അർച്ചന നടത്തുന്നത്. സങ്കല്പത്തിന്റ ഗൗരവവും വിശ്വാസത്തിന്റെ ദാർഢ്യവും കൊണ്ട് ബലിവസ്തുക്കൾക്കും ബലിപീഠത്തിനും പൂജ്യത വർദ്ധിക്കുന്നു. അതിനാൽ ദേവാലയത്തിൽ ബലിപീഠത്തിന് അതിപ്രധാനമായ സ്ഥാനമാണുള്ളത്. ക്രൈസ്തവ ദേവാലയങ്ങളിൽ സാധാരണയായി അൾത്താര സ്ഥിതിചെയ്യുന്ന ഭാഗം വിശ്വാസികൾ പെരുമാറുന്ന ഭാഗത്തുനിന്നും അകന്ന് കൂടുതൽ സംവരണം ചെയ്യപ്പെട്ട ഒരു ഇടംപോലെ വേർതിരിക്കപ്പെട്ടിരിക്കും. ഇതിനു 'മദ്ബഹ' എന്നാണ് പറയുന്നത്. 
ക്രൈസ്തവ അൾത്താരയിൽ വിശുദ്ധ കുർബാന എന്ന ദിവ്യകർമം അനുഷ്ഠിക്കുന്നു. ആദിമക്രിസ്ത്യാനികൾ ഓരോ വീട്ടിലും സമ്മേളിച്ച്, ഒരു മേശ ബലിപീഠമായി ഉപയോഗിച്ച് അപ്പം മുറിച്ച് ഈ കർമം നടത്തിവന്നു. ഭൂഗർഭഗേഹങ്ങളിൽ (catacombs) ഈ ചടങ്ങിന്റെ പല ചിത്രങ്ങളും കാണാനുണ്ട്. അതിൽ ഈ മേശ അർധവൃത്താകൃതിയിലോ പൂർണവൃത്തത്തിലോ ചതുരാകൃതിയിലോ ഒക്കെ കാണുന്നു. ആധുനികകാലത്ത് ഇതു ദീർഘചതുരമായ ഒരു പീഠമായി പരിണമിച്ചിട്ടുണ്ട്. പീഠത്തിന്റെ മുകൾനിരപ്പ് ഒറ്റക്കല്ലു പടുത്തോ അല്ലെങ്കിൽ മധ്യഭാഗത്ത് വലിയ ഒരു കല്ലു പാകിയോ നിർമ്മിക്കുന്നു. ഈ കല്ലിനടിയിൽ വിശുദ്ധന്മാരുടെ ഭൗതികാവശിഷ്ടങ്ങൾ എന്തെങ്കിലും സ്ഥാപിച്ചിരിക്കും. മതമർദനമേറ്റ് മരിച്ച രക്തസാക്ഷികളുടെ ശവകുടീരങ്ങളെ യാഗപീഠമായി ആദിമക്രിസ്ത്യാനികൾ പലപ്പോഴും ഉപയോഗിച്ചിരുന്ന പാരമ്പര്യത്തിൽനിന്നു ജനിച്ചതാണ് ഈ പതിവ്.
ദിവ്യകർമങ്ങൾ അനുഷ്ഠിക്കുവാൻ ചുമതലപ്പെട്ട വൈദികർക്ക് ഇപ്പോൾ ധാരാളം യാത്രചെയ്യുകയും മിഷൻ കേന്ദ്രങ്ങളിൽ പ്രവർത്തിക്കുകയും ചെയ്യേണ്ടിവരുന്നതുകൊണ്ട് അൾത്താരയായി ഏതു മേശയും ഉപയോഗിക്കാൻ അനുവാദമുണ്ട്. മധ്യത്തിൽ ആശീർവദിച്ച ഒരു കല്ലോ പലകയോ ഒരു തുണിക്കഷണമോ ഉണ്ടായിരിക്കണം എന്നേയുള്ളു. ദൈവശാസ്ത്രപരമായും ചരിത്രപരമായും അൾത്താര വളരെ ലളിതവും ആഡംബരരഹിതവുമായ ഒരു ഘടകം ആണ്. എന്നാൽ മനുഷ്യർ പൂജനീയമായി കരുതുന്നവയെ അലങ്കരിച്ച് മറ്റുള്ളവരുടെ ദൃഷ്ടിയിൽ ആകർഷകമാക്കാൻ താത്പര്യം ഉള്ളവരാണ്. അതുകൊണ്ട് എല്ലാ ദേവാലയങ്ങളിലും അൾത്താരകൾ അത്യാകർഷകങ്ങളായ വലിയ കലാശില്പങ്ങളായാണ് പണിതുയർത്തിയിട്ടുള്ളത്. ദീർഘചതുരമായ ഒരു ഉയർന്ന പടി - അത്യാവശ്യമായ അംശം - കഴിഞ്ഞ് അതിനു പിന്നിൽ അതിനെക്കാൾ നീളവും ഉയരവും കൂടിയ ഒന്നുരണ്ട് പടികൾ കൂടി പണിതുയർത്തുന്നു. ആ പടികളുടെ മധ്യഭാഗത്ത് കത്തോലിക്കാദേവാലയങ്ങളിൽ, കൂദാശ ചെയ്ത് ക്രിസ്തുവിന്റെ തിരുശരീരമാക്കിത്തീർത്ത അപ്പം - ബലിവസ്തു - സൂക്ഷിക്കുന്ന 'സക്രാരി' സ്ഥിതി ചെയ്യുന്നു. സക്രാരിയുടെ പിന്നിൽ ക്രിസ്തുവിന്റെ ഒരു ക്രൂശിതരൂപവും ഉണ്ടായിരിക്കും. ദിവ്യപൂജയുടെ സമയത്ത് കത്തിക്കാനുളള മെഴുകുതിരികൾ വഹിക്കുന്ന അലങ്കരിച്ച മെഴുകുതിരിക്കാലുകളും പൂപ്പാത്രങ്ങളുംകൊണ്ട് പീഠത്തിലെ പടികൾ ഭംഗിയായി ക്രമപ്പെടുത്തിയിരിക്കുന്നു. ഇതിന്റെയെല്ലാം പിന്നിലായി. ദേവാലയത്തിന്റെ മുഴുവൻ വീതിയിലും മച്ചുവരെ ഉയരത്തിലും വർണപ്പകിട്ടാർന്ന ശില്പങ്ങളും വിചിത്രവേലകളും ചേർന്ന ഒരു പശ്ചാത്തലം ഉണ്ടായിരിക്കും. അതതു ദേശങ്ങളിലെ വിശ്വാസികൾ പ്രത്യേകമായി ബഹുമാനിക്കുന്ന വിശുദ്ധൻമാരുടെ രൂപങ്ങളും ചില ബലിപീഠങ്ങളിൽ വയ്ക്കാറുണ്ട്.
അകത്തോലിക്കാ ദേവലായങ്ങളിലെ, പ്രത്യേകിച്ചും നവീകൃത സഭകളുടെ ദേവാലയങ്ങളിലെ, ക്രമീകരണം വ്യത്യസ്തമാണ്. അവിടെ സക്രാരിയും ക്രൂശിതരൂപവും ഇല്ല. മെഴുകുതിരിക്കാലുകൾ ഇല്ല. ക്രിസ്തുവിന്റെ രക്ഷാവ്യാപാരത്തിന് ഉപാധിയായി സ്വീകരിച്ച കുരിശുമരണത്തെ അനുസ്മരിപ്പിക്കുന്ന ഒരു കുരിശുമാത്രമായിരിക്കും അവിടെ സ്ഥാപിച്ചിരിക്കുക. 
അൾത്താരഫലകങ്ങൾ.
അൾത്താരയുടെ പശ്ചാത്തലമായുള്ള കലാശില്പത്തെയാണ് അൾത്താരഫലകം (Altar Piece) എന്നു പറയുന്നത്. മധ്യകാല യൂറോപ്പിലെ കലാചാതുരിയുടെ സത്ത ഇന്നും നിലനിർത്തിപ്പോരുന്നത് അക്കാലത്തു പണിയപ്പെട്ട ദേവാലയങ്ങളിലെ അൾത്താരയുടെ വശങ്ങളിലും പിന്നിലുമായി പണിതുയർത്തിയിട്ടുള്ള വർണോജ്ജ്വലങ്ങളും ചിത്രാങ്കിതങ്ങളുമായ തട്ടികളും ഭിത്തികളുമാണ്. പല നിരകൾ വിജാഗിരികൊണ്ട് ഘടിപ്പിച്ച് മടക്കുകയും നിവർത്തുകയും ചെയ്യത്തക്കവണ്ണം പണിതുയർത്തി അവയിൽ ക്രിസ്തുവിന്റെ ജീവിതത്തിലെ സംഭവങ്ങളോ വിശുദ്ധൻമാരുടെ രൂപങ്ങളോ ലതാവിന്യാസങ്ങളോടെ മനോഹരമായി വരച്ച് മോടിപിടിപ്പിച്ചിരിക്കും. ഇവ ആകർഷകങ്ങളും ഉന്നതനിലവാരം പുലർത്തുന്നവയുമായിരിക്കും. ഹോളൻഡിലെ സെന്റ് ബവോൺ ദേവാലയത്തിലെ അയ്ക് വാൻ ജാൻ വരച്ച അൾത്താരഫലകങ്ങൾ ഇതിനുദാഹരണമാണ്. നവോത്ഥാന കാലഘട്ടത്തോടെ യൂറോപ്പിലാകെ ഉണ്ടായ പരിവർത്തനങ്ങൾ അൾത്താരഫലകങ്ങളിലും പ്രകടമായി ക്കാണുന്നു. നിരവധി ഫലകങ്ങൾ എന്നതിനുപകരം ഉത്തരോത്തരം ഉയർന്ന രണ്ടോ മൂന്നോ ഫലകങ്ങൾ മതിയെന്നായി. അവയിൽ നവോത്ഥാന സങ്കല്പങ്ങൾക്കനുസൃതമായ സങ്കേതങ്ങളിൽ രചിക്കപ്പെട്ട ചിത്രങ്ങളും മറ്റ് അലങ്കാരങ്ങളും സ്ഥാനം പിടിച്ചു. എന്നിരുന്നാലും വിശുദ്ധ ബലിപീഠത്തിന്റെ പരിശുദ്ധിക്കും ആകർഷകതയ്ക്കും ഉടവുതട്ടാതെയും, ഭക്തിനിർഭരമായ അന്തരീക്ഷത്തെ നിലനിർത്തുന്നതിന്നുതകുന്ന വിധത്തിലുമുള്ള രചനാശൈലികളും വർണസങ്കരങ്ങളുമാണ് ഉപയോഗിച്ചുവന്നത്. ഇന്ന് അൾത്താരഫലകങ്ങൾ അൾത്താരയ്ക്കു ഭംഗിയും എടുപ്പും തോന്നിക്കത്തക്കവണ്ണം ലോകത്തെവിടെയുമുളള കത്തോലിക്കാദേവാലയങ്ങളിൽ കണ്ടുവരുന്നുണ്ട്. ആധുനിക കലാസങ്കേതങ്ങളുടെ വിന്യാസരീതികൾ അൾത്താരാഫലകങ്ങളെ സ്വാധീനിച്ചു തുടങ്ങിയിട്ടുണ്ട്.
അൾത്താരക്കാർഡുകൾ.
വൈദികൻ ബലി അർപ്പിക്കുമ്പോൾ ചൊല്ലാനുള്ള ചില പ്രാർഥനകൾ വലിയ അക്ഷരത്തിൽ അച്ചടിച്ച് അൾത്താരയിൽ വച്ചിരിക്കും. കൈകൾകൊണ്ട് ബലിവസ്തുക്കളെ കൈകാര്യം ചെയ്യുന്ന വൈദികന്, പ്രാർഥനപ്പുസ്തകത്തിന്റെ താളുകൾ മറിക്കാൻ ചില അവസരങ്ങളിൽ പ്രയാസം ഉണ്ടാകും. ആ സന്ദർഭത്തിൽ ചൊല്ലാനുള്ള പ്രാർഥനകൾ ഈ കാർഡുകളിൽ അടിച്ചിരിക്കുന്നു.
അൾത്താരബാലൻ.
വൈദികൻ വിശുദ്ധകർമങ്ങൾ നടത്തുമ്പോൾ സഹായി ആയി നില്ക്കുന്ന ആൾ. വിശുദ്ധ കുർബാന ഒരു സമൂഹാരാധനാക്രമമാണ്. ബലി അർപ്പിക്കുവാൻ ഒരു സമൂഹം ആവശ്യമാണ്. സമൂഹത്തിന്റെ പ്രതിനിധിയായി വൈദികനെ സഹായിക്കുന്ന ആൾ എന്ന നിലയിലും ഈ അൾത്താരബാലനെ കാണാം. 'ബാലൻ' എന്ന പദം പ്രായം കുറഞ്ഞയാൾ എന്ന അർത്ഥത്തിൽ അല്ല ഇവിടെ പ്രയോഗിക്കുന്നത്. എത്ര പ്രായമുള്ള ആൾക്കും ഈ സ്ഥാനം നല്കാവുന്നതാണ്.
ഇതരമതങ്ങളിൽ.
ബലി അർപ്പിക്കുക എന്ന ചടങ്ങ് എല്ലാ വൈദിക മതങ്ങൾക്കുമുണ്ട്. അവയുടെ വിധിക്രമങ്ങൾ ഭിന്നമായിരിക്കുമെന്നേ ഉള്ളൂ. ഹൈന്ദവാചാര പ്രകാരമുളള ബലികർമങ്ങൾക്ക് ക്രൈസ്തവാനുഷ്ഠാനങ്ങളിലെ ബലികർമങ്ങളുമായി സാദൃശ്യമില്ല. എന്നാൽ പുരാതന യഹൂദദേവാലയങ്ങളിലെ യാഗക്രമങ്ങൾക്കു വൈദികകാലത്തെ ഹൈന്ദവ ക്രമങ്ങളുമായി പല അംശങ്ങളിലും സാജാത്യം കാണുവാൻ കഴിയും. ബലിപീഠനിർമിതിയുടെ വിവിധാംശങ്ങളെക്കുറിച്ച് പഴയനിയമ ഭാഗത്തു കാണുന്ന വിശദീകരണങ്ങളിൽ ഈ സാജാത്യം ഏറെക്കുറെ വ്യക്തമാകുന്നുണ്ട്. രക്തരഹിത ബലിയുടെ കാലം ആരംഭിക്കുന്നത് ക്രിസ്തുവിനു ശേഷമാണ്. ക്രൈസ്തവാചാരപ്രകാരം അനുഷ്ഠിക്കപ്പെടുന്ന കുർബാന എന്ന ബലി രക്തരഹിത ബലിയാണ്. അവിടെ രക്തത്തിന്റെ സ്ഥാനം വീഞ്ഞിനും മാംസത്തിന്റെ സ്ഥാനം ഗോതമ്പ് അപ്പത്തിനും കൊടുത്തിരിക്കുന്നു. അവയെ പുരോഹിതൻ തന്നിൽ നിക്ഷിപ്തമായിട്ടുള്ള പൌരോഹിത്യത്തിന്റെ അധികാരം ഉപയോഗിച്ച് രക്തമാംസങ്ങളായി അവരോധിക്കുന്നു. എങ്കിലും ബലിരക്തരഹിത ബലിയായി ത്തന്നെ അവശേഷിക്കുന്നു. ഇക്കാരണത്താൽ ഇന്നത്തെ ഹൈന്ദവബലിയും ക്രൈസ്തവ ബലിയും തമ്മിൽ യാതൊരു സാദൃശ്യവുമില്ല. ഹൈന്ദവരുടെ ബലിക്കല്ലുകൾക്കു ക്രൈസ്തവരുടെ ബലിപീഠങ്ങളുമായും സാദൃശ്യമില്ലാത്തതിന്റെ കാരണവും ഇതിൽനിന്നു വ്യക്തമാകുന്നു. 

</doc>
<doc id="86922" url="https://ml.wikipedia.org/wiki?curid=86922" title="ത്രോണോസ്">
ത്രോണോസ്



</doc>
<doc id="86923" url="https://ml.wikipedia.org/wiki?curid=86923" title="Altar">
Altar



</doc>
<doc id="86925" url="https://ml.wikipedia.org/wiki?curid=86925" title="ശ്രീരാം സേന">
ശ്രീരാം സേന

 
ശ്രീരാം സേന (ശ്രീരാമന്റെ സേന എന്നർഥം വരുന്ന) എന്ന രാഷ്ട്രീയേതര-തീവ്ര ഹൈന്ദവ സംഘടന, 1960-ൽ ശിവസേനാ നേതാവ് ബാൽ താക്കറയുടെ വലം കയ്യായിരുന്ന കൽക്കിജി മഹാരാജ് രൂപം കൊടുത്തതാണ്.[""] സദാചാര അക്രമണങ്ങളുമായി ബന്ധപെട്ട് ശ്രീരാം സേന വാർത്തമാധ്യമങ്ങളിൽ ശ്രദ്ധകേന്ദ്രം ആയിരുന്നു. എന്നാൽ സംഘപരിവാർ സംഘടനയായ ബജരംഗ് ദള്ളിൽ മുമ്പ് പ്രവർത്തിച്ചിട്ടുള്ള ശ്രീരാമസേന ദേശീയ പ്രസിഡന്റ് പ്രമോദ് മുത്തലിക് ആണ് മാധ്യമ ശ്രദ്ധ നേടിയത്. ശ്രീരാമ സേനയുടെ അക്ക്രമങ്ങൾ വർധിച്ചപ്പോൾ സംഘപരിവാർ ഉൾപ്പെടെ, നിരവധി രാഷ്ട്രീയ-രാഷ്ട്രീയേതര സംഘടനകൾ ഈ സംഘടനയെ നിരോധിക്കണം എന്നാവശ്യപ്പെട്ടു.
Indian Hindu nationalist organisation
സംഘടന.
അന്തർദേശീയ പ്രസിഡണ്ട്‌.
അന്തർ ദേശീയ തലത്തിലും പ്രവർത്തിക്കുന്ന ശ്രീരാം സേനയുടെ അന്തർദേശീയ പ്രസിഡന്റ് കൂടിയാണ് സ്ഥാപകനായ കല്ക്കിജി മഹാരാജ്. ശ്രീരാമന്റെയും കൃഷ്ണന്റെയും ഭക്തനായ കല്ക്കിജി മഹാരാജ്, ഹിമാലയത്തിലും ബദരീനാഥിലും നിരവധികാലം കഴിഞ്ഞിരുന്നു. പിന്നീട് ശിവസേനയിൽ ചേരുകയും ബാൽ താക്കറയുമായി ചേർന്ന് പ്രവർത്തിച്ച് വടക്കേ ഇന്ത്യയിലെ ശിവസേനയുടെ നേതാവായി മാറി. അന്ന് "ഇസെഡ്" വിഭാഗത്തിൽ പെട്ട സുരക്ഷ ലഭിച്ചിരുന്ന ഇദ്ദേഹത്തിന് ഇന്ത്യയിലെ നിരവധി ഉന്നതരായ രാഷ്ട്രീയക്കാരുമായി അടുത്ത ബന്ധം ഉണ്ട്. നിരവധി ഹിന്ദു ബിസ്സിനെസ് സമ്പന്നരുമായി ബന്ധമുള്ള കല്ക്കിജി, ശ്രീരാം സേനയുടെ പ്രവർത്തനം ലോകത്തിന്റെ മറ്റിടങ്ങളിൽ വ്യാപിപ്പിക്കുന്ന പ്രവർത്തനങ്ങളിൽ ആണ്. കൽക്കിജിക്ക് ക്യാനഡയിലും സ്വിറ്റ്സർലാന്റിലും പഞ്ചനക്ഷത്ര ഹോട്ടൽ ഉണ്ട്.
ദേശീയ പ്രസിഡണ്ട്‌.
മഹാരാഷ്ട്രക്കടുത്തുള്ള കർണാടകയിലെ മറാത്തി കുടുംബത്തിൽ നിന്നുള്ള പ്രമോദ് മുത്തലിക് ആണ് ശ്രീരാം സേനയുടെ ദേശീയ പ്രസിഡന്റ്.
പ്രവർത്തനം.
രാജ്യത്തിലെ ഹിന്ദു വിരുദ്ധ നിലപാടുകളും അഴിമതികളും ആരോപിച്ച് കോണ്ഗ്രസിനെ നിശിതമായി വിമർശിക്കുന്നു. കോണ്ഗ്രസിന്റെ വോട്ട് ബാങ്ക് രാഷ്ട്രീയത്തെ വിമർശിക്കുകയും ഹിന്ദുക്കൾക്ക് വിവിധ തീർഥാടന കേന്ദ്രങ്ങളിൽ നികുതി പിൻവലിക്കണമെന്ന് വാദിക്കുകയും ചെയ്യുന്നു. അമർനാഥ്‌ തീർഥയാത്രക്ക് ജമ്മു കാശ്മീർ സർക്കാർ നികുതി ഏർപ്പെടുത്തിയ വിഷയത്തിന്മേൽ ശ്രീരാം സേന പ്രവർത്തകർ സമരങ്ങൾ സംഘടിപ്പിച്ചു. ക്രിക്കെറ്റ് മത്സരങ്ങളിലെ ചീർഗേൾസ്‌ അവതരണത്തെയും വാലന്റൈൻ ദിന ആഘോഷങ്ങളെയും ഫാഷൻ ഷോകളെയും രാജ്യത്തിന്റെ സംസ്കാരത്തിന് നിരക്കാത്തത് എന്ന് ആരോപിച്ച് രാജ്യത്ത് നിരവധി പ്രതിഷേധ പ്രകടങ്ങൾ നടത്തിയിട്ടുണ്ട്.
വിമർശനങ്ങളും വിവാദങ്ങളും.
2008- ലെ സേനയുടെ പ്രവർത്തനങ്ങൾ.
2008 ആഗസ്റ്റ് 24 ന്‌, ശ്രീരാം സേനയുടെ പ്രവർത്തകർ ഡൽഹിയിൽ നടന്ന എം.എഫ്. ഹുസൈന്റെ ചിത്രപ്രദർശനം അലങ്കോലപ്പെടുത്തുകയുണ്ടായി. "ഇന്ത്യാ ആർട്ട് സമ്മിറ്റി"ൽ നിന്നും ഹുസൈന്റെ ചിത്രങ്ങൾ ഒഴിവാക്കിയ വിവാദപരമായ തീരുമാനത്തിൽ പ്രതിഷേധിക്കുന്നതിനായി സർക്കാരിതര സംഘടനയായ "സഹ്മത്" ആണ്‌ ഈ പ്രദർശനം സംഘടിപ്പിച്ചിരുന്നത്. എം.എഫ്. ഹുസൈൻ, ഹിന്ദു ദൈവങ്ങളുടെയും ഭാരത മാതാവിന്റെയും നഗ്നവും മോശവുമായി ചിത്രീകരിക്കുന്നതുമായ ചിത്രങ്ങൾ വരച്ചു എന്നാരോപിച്ചായിരുന്നു പ്രദർശനത്തിലെ ചില്ലിട്ട ചിത്രങ്ങളും രചനകളും നശിപ്പിച്ചത്. അവരുടെ പ്രവൃത്തി ഭാരതമാതാവിനെ സംരക്ഷിക്കാനാണ് എന്ന കുറിപ്പും എഴുതി വച്ചിരുന്നു..
2008 സെപ്റ്റംബറിൽ ഹിന്ദു ദേവതകളെ അപകീർത്തിപ്പെടുത്തുന്ന ലഘുലേഖകൾ വിതരണം ചെയ്യുകയും മതപരിവർത്തനത്തെ പ്രോത്സാഹിപ്പിക്കുകയും ചെയ്യുന്നു എന്നാരോപിച്ച് കർണാടകത്തിലെ നിരവധി ക്രിസ്ത്യൻ പള്ളികൾക്കെതിരെ ശ്രീരാം സേന ആക്രമണം നടത്തി.[""]
മലേഗാവ് സ്ഫോടനത്തെ സംബന്ധിച്ച് മഹാരാഷ്ട്ര പോലീസ് കുറ്റപത്രത്തിലും ശ്രീരാം സേന പരാമർശവിധേയമായി. മലേഗാവ് സ്ഫോടനത്തിലെ പ്രധാന കുറ്റാരോപിതനായുള്ള കേണൽ പുരോഹിത്, ശ്രീരാം സേനയെ പുകഴ്ത്തി പറയുന്നതും പ്രമോദ് മുത്തലികിനെ അതിന്റെ നേതാവാണെന്ന് പറയുന്നതുമായ സംഭാഷണമാണ്‌ കുറ്റപത്രത്തിൽ പരാമർശിച്ചിട്ടുള്ളത്. ഒരു വെബ്‌സൈറ്റിന് നൽകിയ അഭിമുഖത്തിൽ പ്രമോദ് മുത്തലിക് , മലേഗാവ് സ്ഫോടനത്തിലെ മറ്റൊരു പ്രധാന കുറ്റവാളിയെന്ന് ആരോപിക്കപ്പെട്ട പ്രഗ്യ സിങ് ഠാക്കൂർ നിരപരാധിയെന്ന് പറഞ്ഞു.
2008 ഒക്ടോബറിൽ, ന്യൂ ഡൽഹിയിലെ സമാജ്‌വാദി പാർട്ടിയുടെ ഓഫീസ് ശ്രീരാം സേനയുടെ പ്രവർത്തകർ ആക്രമിച്ചു. "ഡൽഹിയിലെ മരണമടഞ്ഞ പോലീസ് ഇൻസ്പെക്ടർ എം.സി. ശർമ്മയെക്കുറിച്ച് സമാജ്‌വാദി നേതൃത്വം നടത്തിയ അപകീർത്തികരമായ പ്രസ്താവനയോടുള്ള തിരിച്ചടി" എന്നാണ് ശ്രീരാം സേന ഇതിനെ വിശദീകരിച്ചത്. ആക്രമണത്തിന്റെ ഉത്തരവാദിത്തം ഏറ്റെടുത്തുകൊണ്ട്, ശ്രീരാം സേനയുടെ ദേശീയ സെക്രട്ടറി ബിനായ് കുമാർ സിംഗ് പി.ടി.ഐയോട് ഇങ്ങനെ പറഞ്ഞു: "താനും തന്റെ അനുയായികളും കോപർനിക്കസ് ലെയ്‌നിലുള്ള എസ്.പി. ഓഫീസ് പരിസരത്ത് പ്രവേശിക്കുകയും അവിടെ നിറുത്തിയിട്ടിരുന്ന ചില വാഹനങ്ങളും ഓഫീസിലെ ഫർണീച്ചറുകളും പുറത്തെ പരസ്യബോർഡുകളും നശിപ്പിക്കുകയുമുണ്ടായി".
വാലന്റൈൻ ദിന ആഘോഷിക്കുന്നതിനെതിരെയും ഫാഷൻ ഷോകൾക്കെതിരെയും ശ്രീരാം സേന രാജ്യത്തിന്റെ വിവിധ ഭാഗങ്ങളിൽ പ്രതിഷേധങ്ങൾ സംഘടിപ്പിച്ചുണ്ട്.
2009 ലെ മാംഗ്ലൂർ പബ്ബ് ആക്രമണം.
2009 ജനുവരി 24 ന്‌ മാംഗ്ലൂരിലെ ഒരു പബ്ബിലേക്ക് ശ്രീരാമ സേന പ്രവർത്തകർ ഇരച്ചു കയറുകയും പെൺകുട്ടികളെ അക്ക്രമിക്കുകയും ചെയ്തു. പബ്ബിൽ വന്ന പെൺകുട്ടികൾ, പരമ്പരാഗത ഭാരതീയ മൂല്യങ്ങൾ ലംഘിച്ചു എന്നാരോപിച്ചായിരുന്നു കയ്യേറ്റം നടത്തിയത്. ശ്രീരാം സേനയുടെ പ്രമോദ് മുത്തലിക് മാംഗ്ലൂർ പബ്ബ് ആക്രമണത്തിൽ ഖേദം പ്രകടിപ്പിക്കുകയും "ചെയ്ത പ്രവൃത്തി തെറ്റായിരുന്നുവെങ്കിലും നമ്മുടെ അമ്മമാരേയും പെൺ‌മക്കളേയും രക്ഷിക്കാനാണ്‌ അങ്ങനെ ചെയ്തത്" എന്ന് സമർഥിക്കുകയും ചെയ്തു.. പിന്നീട് ഇന്ത്യൻ പീനൽ കോഡ് (ഐ.പി.സി.) സെക്ഷൻ 153 പ്രകാരം കർണാടക പോലീസ് അദ്ദേഹത്തെ മറ്റു ചില കേസിന്റെ അടിസ്ഥാനത്തിൽ അറസ്റ്റു ചെയ്യുകയുണ്ടായി..
പെൺകുട്ടിയെ തട്ടിക്കൊണ്ടുപോയതായ ആരോപണം.
2009 ഫെബ്രുവരിയിൽ കാസർഗോഡ് എം.എൽ.എ ആയിരുന്ന സി.എച്ച്. കുഞ്ഞമ്പുവിന്റെ മകളെ തട്ടികൊണ്ടുപോയത് ശ്രീരാമ സേനയുടെ പ്രവർത്തകരാണ്‌ എന്ന് ആരോപണം ഉയർന്നു. എന്നാൽ പിന്നീട് അവർക്കതിൽ പങ്കില്ല എന്ന് തെളിയുകയും സി.പി.എം യുവജന സംഘടനയായ ഡി.വൈ.എഫ്.ഐ ഇതിന്റെ ഉത്തരവാദിത്തം ഏറ്റെടുക്കുകയും പെൺകുട്ടിയെ മാനഭംഗപ്പെടലിൽ നിന്ന് രക്ഷിക്കാനാണ് തട്ടിക്കൊണ്ട് പോയതെന്ന് വിശദീകരിക്കുകയും ചെയ്തു.
പണം വാങ്ങി വർഗീയ കലാപം.
2010 മെയ് മാസത്തിൽ വർഗീയ സംഘർഷമുണ്ടാക്കാൻ ശ്രീരാമസേനാ ദേശീയ പ്രസിഡന്റ് പ്രമോദ് മുത്താലിക് പണംവാങ്ങി കരാറുണ്ടാക്കുന്നതിന്റെ ദൃശ്യങ്ങൾ സ്വകാര്യ ടി.വി. ചാനൽ പുറത്തുവിട്ടു. ബാംഗ്ലൂരിലെ ശിവാജിനഗറിൽ ചിത്രപ്രദർശനത്തിനുനേരെ ആക്രമണം നടത്തി വർഗീയ കലാപം സൃഷ്ടിക്കാൻ 70 ലക്ഷം രൂപയുടെ കരാർ ഉറപ്പിക്കുന്ന രംഗങ്ങളാണ് ചാനൽ പുറത്തുവിട്ടത്. തെഹൽകയും ഹെഡ്ലൈൻ ന്യൂസ് ചാനലും സംയുക്തമായി ശേഖരിച്ച ഒളിക്യാമറ രംഗങ്ങളായിരുന്നു ഇവ.
ചിത്രപ്രദർശനം നടത്തി പ്രശസ്തരാകാൻ ശ്രമിക്കുന്ന ചിത്രകാരൻ എന്ന വ്യാജേന സമീപിച്ച വാർത്താസംഘത്തോടാണ് മുത്തലിക് താൻ വർഗീയ കലാപം നടത്താമെന്ന് പറയുന്നത്.
നിരോധനം.
2008 മാർച്ചിൽ ഗോവയിൽ ശ്രീരാം സേന നിരോധിക്കപ്പെട്ടു

</doc>
<doc id="86926" url="https://ml.wikipedia.org/wiki?curid=86926" title="രസഗുള">
രസഗുള

 
മധുരപാനീയത്തിൽ മുക്കി വിളമ്പുന്ന ഒരു പലഹാരമാണ് രസഗുള (ഒറിയ: ରସଗୋଳା rôsôgola; ബംഗാളി: রসগোল্লা rôshogolla [ˈrɔʃoˌgolːa]; ഹിന്ദി: रसगुल्ला rasgullā). ചെന‍ എന്ന ഗാർഹിക പാൽക്കട്ടിയിൽ നിന്നാണ് രസഗുള നിർമ്മിക്കുന്നത്. ഇതിന്റെ ഉറവിടം ബംഗാൾ ഒറീസ എന്നീ സ്ഥലങ്ങളാണ്. രസഗുളയുടെ ജന്മസ്ഥലം ഏതെന്ന വിഷയത്തിൽ 2015 മുതൽ ഇരുസംസ്ഥാനങ്ങളും തമ്മിൽ തർക്കം രൂപപ്പെട്ടിരുന്നു. നിലവിലെ കണക്കനുസരിച്ച് രണ്ട് സംസ്ഥാനങ്ങൾക്കും രസഗുളയുടെ സ്വന്തം പതിപ്പുകൾക്ക് ഭൗമസൂചിക പരിരക്ഷയുണ്ട്. ഒഡീഷ രസഗുള (Odisha Rasagola), ബംഗാൾ രസഗുള (Banglar Rasogolla) എന്നിവയാണ്‌ അവ. 
തയ്യാറാക്കുന്ന വിധം.
ചെന, റവ എന്നിവ പഞ്ചസാര ലായനിയിൽ പാകം ചെയ്തിട്ടാണ് രസഗുള നിർമ്മിക്കുന്നത്. ചെന, ചെറിയ അളവിൽ റവമാവുമായി ചേർത്ത് ചെറിയ ബാ‍ൾ രൂപത്തിലാക്കുന്നു. പിന്നീട് ഇത് പഞ്ചസാര ലായനിയിൽ തിളപ്പിക്കുന്നു. ലായനി കട്ടിയായി മാവിന്റെ ബാളിൽ കട്ടീയാകുന്നതുവരെ ഇത് തിളപ്പിക്കുന്നു. ചില സ്ഥലങ്ങളിൽ ഏലക്കായ, പനിനീർ , പിസ്ത എന്നിവ രുചിക്ക് വേണ്ടി ചേർക്കാറുണ്ട്.
ചരിത്രം.
രസഗുള ഒരു സിറപ് അടിസ്ഥാനമായ മധുരപലഹാരമായി ഒറീസ്സയിലാണ് ആദ്യം നിർമ്മിച്ചത്. . . രസഗുളയുടെ ജന്മസ്ഥലം സംബന്ധിച്ച് പശ്ചിമബംഗാളും ഒറീസയും തമ്മിൽ 2015 മുതൽ തർക്കം രൂപപ്പെട്ടിരുന്നു. രസഗുളയുടെ മറ്റൊരു തരമായ "പഹാല" ("Pahala") ഭുവനേശ്വർ, കട്ടക് എന്നിവടങ്ങളിൽ പ്രസിദ്ധമാണ്.
ബംഗാൾ രസഗുള.
ഒഡീഷ രസഗുളയുടെ ഘടനയിലും അഭിരുചികളിലും നിന്നും വ്യത്യസ്തമായ ബംഗാൾ രസഗുള എന്നതിന് 2017 നവംബറിൽ ബംഗാളിന് ജിഐ പദവി ലഭിച്ചു. ഒഡീഷ സർക്കാർ ഇതിനെ എതിർത്ത് വീണ്ടും രംഗത്ത് വന്നു.
ബംഗാൾ സർക്കാരും ഒഡീഷ സർക്കാരിന്റെ അവകാശവാദങ്ങളെ നിയമപരമായി നേരിടാൻ തീരുമാനിച്ചു. 19-ആം നൂറ്റാണ്ടിൽ കൊൽക്കത്തയിലെ ബംഗ്ബസാർ വസതിയിൽ പ്രശസ്ത മധുരപലഹാര നിർമാതാക്കളായ നബിൻ ചന്ദ്രദാസ് ആണ് രസഗുള വിഭവങ്ങൾ സൃഷ്ടിച്ചത് എന്ന ബംഗാളിന്റെ വാദത്തെ ഒഡീഷ ചരിത്രപരമായ തെളിവുകൾ നിരത്തി ഖണ്ഡിച്ചു. എങ്കിലും സാങ്കേതികമായ ചില നിയമ വശങ്ങളിൽ വിജയിച്ചതിനാൽ ബംഗാളിന് ബംഗ്‌ളാർ രസഗുള എന്ന പേരിൽ ജിഐ പദവി ലഭിച്ചു.
ബംഗാളിൽ ഖീർ‌മോഹൻ ("kheermohan") എന്ന രീതിയിൽ വലിപ്പമുള്ള രസഗുള ലഭിക്കുന്നു. ചില രസഗുളകളിൽ അകത്ത് മധുരത്തിനായി ഒരു ഉണക്കമുന്തിരി, അണ്ടിപ്പരിപ്പ് അല്ലെങ്കിൽ ഏലക്കായ എന്നിവ വക്കാറുണ്ട്.
ഒഡീഷ രസഗുള.
നിയമയുദ്ധങ്ങൾക്കൊടുവിൽ 2019 ജൂലൈയിൽ ഒഡീഷ ചെറുകിട വ്യവസായ കോർപ്പറേഷൻ ലിമിറ്റഡും ഉത്‌കല മിസ്തന്ന ബൈബാസായി സമിതിയും "ഒഡീഷ രസഗുള " എന്ന മറ്റൊരു പേരിൽ ജിഐ ടാഗ് നേടി.
വൃത്താകൃതിയിൽ വെളുത്ത നിറത്തിലാണ് ഒഡീഷ രസഗുള. എന്നാൽ വിവിധ നിറത്തിലുള്ള രസഗുളകൾ അവിടങ്ങളിൽ നിർമ്മിക്കുന്നുണ്ട്. ഒഡീഷ രസഗുളയുടെ നിറവിന്യാസം വളരെ നിർദ്ദിഷ്ടമാണ്. ബാഹ്യ നിറം ചേർക്കാതെ, തീവ്രമായ നിറമുള്ള വിവിധ രസഗുളകൾ തയ്യാറാക്കുന്നു. 110 ഡിഗ്രി സെൽഷ്യസിൽ 40 മിനിറ്റ് പാചകം ചെയ്താണ് അവ തയ്യാറാക്കുന്നത്. ഇതിൽ പഞ്ചസാരയുടെ ഉരുക്ക് പ്രക്രിയ നടക്കുന്നു. ഒഡീഷ രസഗുളയുടെ ഉൽ‌പാദന മേഖല 30 ജില്ലകളിലും വ്യാപിച്ചിരിക്കുന്നു. 
രസഗുള സാധാരണ രീതിയിൽ സാധാരണ ഊഷ്മാവിൽ ആണ് കഴിക്കുന്നത്. ചില സ്ഥലങ്ങളിൽ നന്നായി തണുപ്പിച്ച് കഴിക്കുന്ന രീതിയുണ്ട്.ഒറീസ്സയിൽ പലസ്ഥലങ്ങളിലും ചൂടാക്കി കഴിക്കുന്ന പതിവുമുണ്ട്. 
മധുര യുദ്ധം.
രസഗുളയ്ക്ക് ഭൂപ്രദേശ സൂചിക ലഭിക്കാനായി ബംഗാളും ഒറീസയും തമ്മിൽ നിരവധി നിയമപോരാട്ടങ്ങൾ നടത്തുകയുണ്ടായി. 
രസഗുളയുടെ ഉത്ഭവം കണ്ടെത്താൻ ഒഡീഷയുടെ മുൻ ശാസ്ത്ര സാങ്കേതിക മന്ത്രി പ്രദീപ് കുമാർ പാനിഗ്രാഹി 2015 ൽ നിരവധി കമ്മിറ്റികൾ രൂപീകരിച്ചു.
കൊളോണിയൽ ബ്രിട്ടീഷ് ഷെഫ് ബ്രിട്ടീഷ് ഷെഫ് വില്യം ഹരോൾഡ് "മധുരമുള്ള, സിറപ്പി, സോഫ്റ്റ് ചീസ് ബോൾസ്" എന്ന് വിശേഷിപ്പിച്ച ഒഡിഷിയൻ മധുരപലഹാരമാണ് രസഗുള എന്ന് ഒഡീഷ വാദിച്ചു.
പന്ത്രണ്ടാം നൂറ്റാണ്ടിൽ തന്നെ ഒഡീഷയിൽ പുരി ജഗന്നാഥ ക്ഷേത്രത്തിൽ വഴിപാടായി രസഗുള നിവേദി ച്ചിരുന്നു എന്ന് ഒഡീഷ സർക്കാർ വ്യക്തമാക്കി. അസിത് മൊഹന്തിയെപ്പോലുള്ള വിദഗ്ധ പണ്ഡിതന്മാരും ഒഡീഷ സർക്കാരിന്റെ വാദത്തെ പിന്തുണച്ചു. പ്രശസ്ത ഒഡിയ എഴുത്തുകാരൻ ഫകിർ മോഹൻ സേനപതി, 1892 ഓഗസ്റ്റ് 27 ന് ഉത്കൽ ദീപിക പ്രസിദ്ധീകരിച്ച ഉത്കൽ ബ്രഹ്മണം എന്ന കൃതിയിൽ ഒഡീഷയിൽ രസഗുള ധാരാളം ഉപയോഗിക്കുന്നതിനെക്കുറിച്ച് പരാമർശിച്ചിട്ടുണ്ട് എന്നും അവർ വാദിച്ചു .
പതിനഞ്ചാം നൂറ്റാണ്ടിൽ ഒഡിഷ യിൽ മധ്യകാല കവി ബലറാം ദാസ് രചിച്ച ദണ്ഡി രാമായണത്തിലെ “റസോഗൊല്ല” എന്ന പദം താൻ കണ്ടെത്തിയതായി മൊഹന്തി പറഞ്ഞു. ഈ വാദങ്ങളെല്ലാം അവർ ഭൗമസൂചിക രജിസ്‌ട്രേഷൻ കമ്മറ്റിയിൽ അവതരിപ്പിച്ചു. 
2017 നവംബറിൽ പശ്ചിമ ബംഗാളിന് സിറപ്പി മധുരപലഹാരത്തിന്റെ സംസ്ഥാനം ആരോപിക്കപ്പെടുന്ന 'ബംഗ്ലാർ രസഗുള' എന്നതിന്റെ ജിഐ ടാഗ് നൽകി. 2018 ഫെബ്രുവരിയിൽ ഒഡീഷയിലെ പ്രാദേശിക വികസന ട്രസ്റ്റിന്റെ ചെയർമാൻ ശ്രീ രമേശ് ചന്ദ്ര സാഹു, ഈ മധുരപലഹാരത്തിന്റെ ബംഗാളിന്റെ ജിഐ രജിസ്ട്രേഷൻ റദ്ദാക്കണമെന്ന് ആവശ്യപ്പെട്ട് തിരുത്തൽ നിവേദനം നൽകി.
ജിഐ രജിസ്ട്രേഷൻ നീക്കം ചെയ്യുന്നതിനും റദ്ദാക്കുന്നതിനുമുള്ള അപേക്ഷ 2018 ഫെബ്രുവരിയിൽ സമർപ്പിച്ച ശേഷം, പശ്ചിമ ബംഗാൾ സർക്കാർ മധുരപലഹാരത്തിനുള്ള അവകാശവാദം ഉന്നയിക്കാൻ ഒരു പ്രതിവാദ പ്രസ്താവന ഫയൽ ചെയ്തു. ഒഡീഷയുടെ തെളിവുകൾ ഹാജരാക്കുന്നതിനുള്ള കാലതാമസത്തെത്തുടർന്ന് തിരുത്തൽ നിവേദനം രജിസ്ട്രി നിരസിച്ചു.
നിശ്ചിത സമയത്തിനുള്ളിൽ കേസ് പിന്തുണയ്ക്കുന്നതിനുള്ള തെളിവുകൾ നൽകുന്നതിൽ ഒഡീഷ പരാജയപ്പെട്ടു. അവസാനം തെളിവുകൾ സമർപ്പിച്ചുവെങ്കിലും നിശ്ചിത മൂന്ന് മാസത്തിന് ശേഷമായിരുന്നു അത്. അതിനാൽ അത് നിരസിക്കപ്പെട്ടു.
യോഗ്യതകളെ നേരിടുന്നതിനുപകരം സാങ്കേതിക കാരണങ്ങളാൽ പശ്ചിമ ബംഗാൾ വൈകി എത്തിയ തെളിവുകളെ സ്വീകരിക്കാൻ പാടില്ല എന്ന് വാദിക്കുകയും. നിയമത്തിലെ നിർബന്ധിത വ്യവസ്ഥകൾ പ്രകാരം തിരുത്തലിനുള്ള അപേക്ഷ തള്ളണമെന്ന് ആവശ്യപ്പെട്ട് ൾ ഒരു ഇന്റർലോക്കുട്ടറി നിവേദനം നൽകുകയും ചെയ്തു. അതോടെ ഭൗമസൂചിക രജിസ്‌ട്രേഷൻ കമ്മറ്റി പശ്ചിമ ബംഗാളിന്റെ ഭൗമസൂചിക പരിരക്ഷ നിലനിർത്തുകയും ഒഡീഷയ്ക്ക് ഒഡീഷ രസഗുള എന്ന പേരിൽ ഭൗമ സൂചിക പദവി നൽകുകയും ചെയ്തു.
പുറത്തേക്കുള്ള കണ്ണികൾ.
വിക്കി ഈ ലേഖനം ഉണ്ട്
അവലംബം.
&lt;templatestyles src="Reflist/styles.css" /&gt;

</doc>
<doc id="86927" url="https://ml.wikipedia.org/wiki?curid=86927" title="Rasgulla">
Rasgulla



</doc>
<doc id="86929" url="https://ml.wikipedia.org/wiki?curid=86929" title="ഇമാം ബുഖാരി">
ഇമാം ബുഖാരി



</doc>
<doc id="86930" url="https://ml.wikipedia.org/wiki?curid=86930" title="ഊത്തപ്പം">
ഊത്തപ്പം

 
തെക്കെ ഇന്ത്യയിൽ പ്രധാനമായും തമിഴ്‌നാട്ടിൽ നിന്നുള്ള ഒരു ഭക്ഷണവിഭവമാണ് ഊത്തപ്പം (Tamil: ஊத்தப்பம்) (Telugu:ఉతప్పం ) (കന്നഡ: ). ദോശയുടെ പോലെ തന്നെ ഇരിക്കുന്ന ഒരു വിഭവമാണ് ഇത്. ഇതിന്റെ മാവ് ഉണ്ടാക്കുന്ന ഉഴുന്ന്, അരി 1:3 എന്ന അനുപാതത്തിൽ ചേർത്താണ് ഉണ്ടാക്കുന്നത്. [#endnote_]. ഊത്തപ്പം ദോശയിൽ നിന്ന് വ്യത്യസ്തമായി നല്ല കട്ടിയിലാണ് ഉണ്ടാക്കുന്നത്. ദോശ ഉണ്ടാക്കുന്നതുപോലെ തട്ടിൽ മാവ് പരത്തിയാണ് ഉത്തപ്പവും ഉണ്ടാക്കുന്നത്. ഇതിന്റെ മുകളിൽ പിന്നീട് തക്കാളി, സവാള എന്നിവ ചെറുതായി അരിഞ്ഞ മിശ്രിതം രുചിക്ക് വേണ്ടി ചേർക്കുന്നു. 
തരങ്ങൾ.
ഇതിന്റെ പല തരങ്ങളിൽ തക്കാളി, സവാള മിശ്രിതത്തിനു പകരം തേങ്ങയും ചേർക്കാറുണ്ട്. കൂടാതെ ചില തരങ്ങളിൽ പച്ചക്കറികളും മിശ്രിതമായി ചേർക്കുന്നു. 
വിദേശങ്ങളിൽ ഉത്തപ്പം ഇന്ത്യൻ പിറ്റ്‌സ എന്ന പേരിലും അറിയപ്പെടുന്നു. 
മാവ് അരിയും ഉഴുന്നും മറ്റും തയ്യാറാക്കുന്നത് ഒഴിവാക്കി പെട്ടെന്നുണ്ടാക്കുന്ന രീതിയിൽ ഇതിന്റെ മാവ് മിശ്രിതം സാ‍ധാരണ ലഭ്യമാണ്. 
ഒരു സാധാരണ വലിപ്പമുള്ള ഉത്തപ്പത്തിൽ 180 കലോറി അടങ്ങുന്നുണ്ടെന്നാണ് കണക്കാക്കുന്നത്. ഇതിന്റെ കൂടെ സാധാരണ കഴിക്കാൻ കൂട്ടുന്നത് സാമ്പാർ, തേങ്ങ ചട്‌ണി എന്നിവയാണ്. 
പുറത്തേക്കുള്ള കണ്ണികൾ.
Recipe for Uttapam

</doc>
<doc id="86931" url="https://ml.wikipedia.org/wiki?curid=86931" title="Uttapam">
Uttapam



</doc>
<doc id="86932" url="https://ml.wikipedia.org/wiki?curid=86932" title="ഉത്തപ്പം">
ഉത്തപ്പം



</doc>
<doc id="86935" url="https://ml.wikipedia.org/wiki?curid=86935" title="ലഡ്ഡു">
ലഡ്ഡു

 
ഏഷ്യൻ രാജ്യങ്ങളിലെ ഒരു മധുരപലഹാരമാണ് ലഡ്ഡു (Hindi: लड्डू; Urdu: لڈو) ഇംഗ്ലീഷ്: Laddu or Laddoo (Telugu:లడ్డు, Marathi: लाडू , kannada:ಲಾಡು , Tamil:லட்டு) 
ഇതിനു വേണ്ടിയുള്ള മാവ് തയ്യാറാക്കി പഞ്ചസാ‍ര മിശ്രിതവുമായി ചേർത്ത് വേവിച്ച് പിന്നീട് പന്തു ആകൃതിയിൽ ഉരുട്ടിയാണ് ഇത് ഉണ്ടാക്കുന്നത്. ഇന്ത്യയിലും മറ്റും സന്തോഷാവസരങ്ങളിൽ മധുരം പകരുന്ന രീതിയുണ്ട്. ലഡ്ഡുവും ജിലേബിയും പ്രധാനമായും ഈ അവസരങ്ങളിലാണ് ഭക്ഷിക്കുന്നത്. തിരുപ്പതി ക്ഷേത്രത്തിൽ വലിപ്പമേറിയ ലഡ്ഡു പ്രസാദമായി നല്കുന്നുണ്ട്. 
പേരിനു പിന്നിൽ.
ചെറിയ പന്ത് എന്നർത്ഥം വരുന്ന സംസ്കൃതത്തിലെ ലത്തിക അഥവ ലഡ്ഡുക എന്ന പദത്തിൽ നിന്നാണ് ലഡ്ഡു പരിണമിച്ചത്.
ഉപയോഗം.
ഉത്സവസമയങ്ങളിലാണ് ഈ മധുരപലഹാരം കൂടുതലായും ഉണ്ടാക്കുന്നത് . ഇന്ത്യയിലെ വിവാഹങ്ങളിലും അനുബന്ധ ചടങ്ങുകളിലും ഈ പലഹാരം ധാരാളമായി കഴിക്കുന്നു. കൂടാതെ അമ്പലങ്ങളിൽ നൈവേദ്യമായും, പ്രസാദമായും നൽകുന്ന പതിവുണ്ട്.
 
അവലംബം.
&lt;templatestyles src="Reflist/styles.css" /&gt;

</doc>
<doc id="86937" url="https://ml.wikipedia.org/wiki?curid=86937" title="Laddu">
Laddu



</doc>
<doc id="86941" url="https://ml.wikipedia.org/wiki?curid=86941" title="സ്പു‌ട്നിക്">
സ്പു‌ട്നിക്



</doc>
<doc id="86946" url="https://ml.wikipedia.org/wiki?curid=86946" title="അബുൽ അഅ‌ല മൗദൂദി">
അബുൽ അഅ‌ല മൗദൂദി



</doc>
<doc id="86957" url="https://ml.wikipedia.org/wiki?curid=86957" title="ഫലൂഡ">
ഫലൂഡ

 
ഇന്ത്യയിലെ സാധാരണ ലഭ്യമായ ഒരു പാനീയമാണ് ഫലൂഡ (ഉർദു: ). ഇത് പ്രധാനമായും പനിനീർ, വെർമിസെല്ലി, കിഴങ്ങിന്റെ വിത്തുകൾ എന്നിവ പാലിലോ വെള്ളത്തിലോ ചേർത്താണ് ഉണ്ടാക്കുന്നത്. ഫലൂഡ പേർഷ്യൻ മധുരപലഹാരമായ ഫലൂഡെയിൽ ("Faloodeh") നിന്നാണ് ഉടലെടുത്തതെന്ന് കരുതുന്നു. മുഗൾ സാമ്രാജ്യകാലത്താണ് ഇത് ഇന്ത്യയിലേക്ക് വന്നത്. ഇതിൽ ഐസ് ക്രീമും ചേർക്കുന്ന പതിവുണ്ട്. പക്ഷേ, ഇറാൻ, അഫ്ഗാനിസ്ഥാൻ എന്നിവടങ്ങളിൽ കാണുന്ന ഫലുഡേയിൽ നിന്ന് വളരെ വ്യത്യസ്തമാണ് ഇന്ത്യയിൽ ലഭിക്കുന്ന ഫലൂഡ. ഇതിൽ പ്രധാന ഘടകം വെർമിസെല്ലി ആണ്. കൂടാതെ മാങ്ങ, ചോക്കളേറ്റ് എന്നീ ഫ്ലേവറുകളിലും ഫലൂഡ ലഭ്യമാണ്. ഗോതമ്പ്, ആരോറൂട്ട്, കോൺസ്റ്റാർച്ച്, അല്ലെങ്കിൽ ചൗവ്വരി തുടങ്ങിയവയിൽ നിന്നാണ് ഫലൂഡ ഉണ്ടാക്കാൻ ഉപയോഗിക്കുന്ന വെർമിസെല്ലി നിർമ്മിക്കുന്നത്. 
പഞ്ചാബ്, പാകിസ്താൻ, ബംഗ്ലാദേശ്, ശ്രീലങ്ക, മ്യാന്മാർ, ഗൾഫ് രാജ്യങ്ങളിൽ ഇത് ഒരു വേനൽക്കാല പാനീയമായിട്ടാണ് ഉപയോഗിക്കുന്നത്. പൊതുവെ ഹോട്ടലുകളിലും, ബീച്ചുകളിലെ സ്റ്റാളുകളിൽ ഇത് ലഭ്യമാണ്. ഇതിന്റെ മറ്റൊരു തരമായ ഫലൂഡ കുൾഫിയും ഇന്ത്യയിൽ പലയിടങ്ങളിലും ലഭ്യമാണ്. ഇതിൽ ഫലൂഡയും കുൾഫിയും ഒന്നിച്ച് ഉണ്ടാക്കുന്നു. 
അവലംബം.
&lt;templatestyles src="Reflist/styles.css" /&gt;

</doc>
<doc id="86958" url="https://ml.wikipedia.org/wiki?curid=86958" title="Falooda">
Falooda



</doc>
<doc id="86959" url="https://ml.wikipedia.org/wiki?curid=86959" title="കീമ">
കീമ

 
തെക്കേ ഏഷ്യയിൽ പ്രധാനമായും ഇന്ത്യ , പാകിസ്താൻ എന്നിവിടങ്ങളിൽ ലഭിക്കുന്ന ഒരു ഭക്ഷണമാണ് കീമ. ("ഹിന്ദി: ", ഉർദു: , ]; പഞ്ചാബി: ; ഈ പദത്തിന്റെ അർത്ഥം ചെറുതായി അരിഞ്ഞ ഇറച്ചി എന്നാണ്. ഇതിൽ പ്രധാനമായും ഉപയോഗിക്കുന്നത് ആട്ടിറച്ചി ആണ്. ഗ്രീൻ പീസ്, ഉരുളക്കിഴങ്ങ് എന്നിവയും ഇതിന്റെ കൂടെ അരിഞ്ഞ് ചേർക്കുന്നു. ആട്ടിറച്ചി കൂടെ മറ്റ് സാധാരണ കഴിക്കുന്ന ഇറച്ചികൾ കൊണ്ടും കീമ തയ്യാ‍റാക്കാറുണ്ട്. ഇറച്ചി വേവിക്കുകയോ പൊരിക്കുകയോ ചെയ്തതിനു ശേഷം ഇത് ചെറുതായി അരിഞ്ഞ് കബാബ് രൂപത്തിലും ഇത് തയ്യാറാക്കാറുണ്ട്. 
ചില സ്ഥലങ്ങളിൽ കീമ സമോസക്കകത്തും, നാൻ, പറോട്ട എന്നിവക്കകത്തും സ്റ്റഫ് ചെയ്ത് കഴിക്കാറുണ്ട്. 
ആവശ്യമുള്ള സാധനങ്ങൾ.
അരിഞ്ഞ ഇറച്ചി, നെയ്യ് അല്ലെങ്കിൽ വെണ്ണ, സവാള, വെളുത്തുള്ളി, ഇഞ്ചി കൂടാതെ സുഗന്ധവ്യഞ്ജനങ്ങളായ കറുവപ്പട്ട, കരയാമ്പു എന്നിവയും ചേർക്കുന്നു. ചില തരങ്ങളിൽ പീസ്, ഉരുളക്കിഴങ്ങ്, ആടിന്റെ കരൾ അരിഞ്ഞത് എന്നിവയും ചേർക്കാറുണ്ട്. 
തയ്യാറാക്കുന്ന വിധം.
അരിഞ്ഞ ഇറച്ചി ആദ്യം വേവിച്ച്, ബ്രൌൺ നിറം ആകുന്നത് വരെ ഫ്രൈ ചെയ്യുന്നു. പിന്നീട് സവാള, വെളുത്തുള്ളി, ഇഞ്ചി, പച്ചമുളക് എന്നിവ അരിഞ്ഞ് നെയ്യിൽ ഫ്രൈ ചെയ്ത് എടുക്കുന്നു. ഇതിലേക്ക് സുഗന്ധവ്യഞ്ജനങ്ങളുടെ മ്രിശ്രിതവും ചേർക്കുന്നു. ഇതിനു ശേഷം വേവിച്ച ഇറച്ചി തൈര്, പീസ് എന്നിവയോടൊപ്പം ചേർക്കുന്നു. 15-20 മിനുറ്റ് വേവിച്ചതിനു ശേഷം വിളമ്പാവുന്നതാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="86960" url="https://ml.wikipedia.org/wiki?curid=86960" title="Keema">
Keema



</doc>
<doc id="86963" url="https://ml.wikipedia.org/wiki?curid=86963" title="പകോട">
പകോട



</doc>
<doc id="86966" url="https://ml.wikipedia.org/wiki?curid=86966" title="ഇത്തായ് ഇത്തായ്">
ഇത്തായ് ഇത്തായ്

 
ജപ്പാനിലെ ടൊയാമയിൽ കാഡ്മിയം വിഷബാധമൂലമുണ്ടായ രോഗമാണ്‌ ഇത്തായ് ഇത്തായ് (イタイイタイ病). ജപ്പാനീസ് ഭാഷയിൽ "ഇത്തായ്" എന്നാൽ വേദന എന്നാണർത്ഥം. സന്ധികളിലും നടുവിലും അതികഠിനമായ വേദനയ്ക്ക് കാരണമാകുന്ന ഈ രോഗത്തിന്‌ നാട്ടുകാരാണ്‌ ഈ പേര്‌ നൽകിയത്. കാഡ്മിയം വിഷബാധ എല്ലുകൾ മൃദുവാകാനും (ഓസ്റ്റിയോപോറോസിസ്) വൃക്കകളുടെ പ്രവർത്തനം അവതാളത്തിലാകാനും കാരണമായി. മലിനീകരണം മൂലം ജപ്പാനിലുണ്ടായ നാല്‌ പ്രധാനപ്പെട്ട രോഗങ്ങളിലൊന്നായി ഇതിനെ കണക്കാക്കുന്നു. മലനിരകളിൽ ഖനനം നടത്തുന്ന കമ്പനികൾ നദിയിലേക്ക് കാഡ്മിയമടങ്ങിയ മാലിന്യം ഒഴുക്കിവിട്ടതാണ്‌ വിഷബാധയ്ക്ക് കാരണമായത്. ഒടുവിൽ രോഗബാധിതർക്ക് നഷ്ടപരിഹാരം നൽകാൻ കമ്പനികൾ നിർബന്ധിതരായി.
രോഗകാരണം.
ടൊയാമ പ്രവിശ്യയിൽ കാലങ്ങളായി ഖനനം നടന്നുവരുന്നുണ്ടായിരുന്നു. 710 മുതൽ സ്വർണ്ണവും 1589 മുതൽ വെള്ളിയും ഖനനമാരംഭിച്ചു. കറുത്തീയം, ചെമ്പ്, നാകം മുതലായവയ്ക്കുവേണ്ടിയും പ്രവിശ്യയിൽ ഖനനം നടക്കുന്നു. റഷ്യ-ജപ്പാൻ യുദ്ധം, ഒന്നാം ലോകമഹായുദ്ധം എന്നിവമൂലം ലോഹങ്ങളുടെ ആവശ്യത്തിലുണ്ടായ വർദ്ധന, യൂറോപ്യൻ സാങ്കേതികവിദ്യ മൂലം ഉല്പാദനത്തിലുണ്ടായ വർദ്ധന എന്നിവ ടൊയാമയിലെ കാമിയോക ഖനിയെ ലോകത്തിലെത്തന്നെ പ്രധാന ഖനികളിലൊന്നാക്കി മാറ്റി. രണ്ടാം ലോകമഹായുദ്ധത്തിനുമുമ്പ് ഉല്പാദനം വീണ്ടും വർദ്ധിച്ചു. 1910 മുതൽ 1945 വരെയുള്ള കാലയളവിൽ ഖനനത്തിന്റെ ഫലമായി ഉയർന്ന അളവിൽ കാഡ്മിയം നദികളിൽ വന്നുചേർന്നു. രോഗം ആദ്യമായി റിപ്പോർട്ട് ചെയ്യപ്പെട്ടത് 1912-ലാണ്‌. രണ്ടാം ലോകമഹായുദ്ധത്തിനുമുമ്പുണ്ടായ ഉല്പാദനവർദ്ധനയുടെ ഫലമായി ജിൻസു നദിയും പോഷകനദികളും ധാരാളമായി മലിനീകരണത്തിന്‌ വിധേയമായി. നെല്പാടങ്ങൾ നനയ്ക്കാനും കുടിവെള്ളാവശ്യത്തിനും മീൻപിടിത്തത്തിനും മറ്റും ജനങ്ങൾ ധാരാളമായി ഈ നദികളെ ആശ്രയിച്ചുപോന്നിരുന്നു.
കാഡ്മിയം വിഷബാധയുടെ ഫലമായി പുഴയിലെ മീനുകൾ ചത്തുപൊങ്ങാനാരംഭിച്ചു. പുഴവെള്ളമുപയോഗിച്ച് നനയ്ക്കപ്പെട്ടിരുന്ന നെല്പാടങ്ങളിലെ ചെടികളിലും വളർച്ചയ്ക്ക് പ്രശ്നങ്ങളുണ്ടായി. നെൽച്ചെടികൾ കാഡ്മിയവും മറ്റു ലോഹങ്ങളും വലിച്ചെടുത്തതിനാൽ ഇവയിൽ നിന്നുള്ള അരി ഭക്ഷിച്ച ജനങ്ങളുടെ ശരീരത്തിലും കാഡ്മിയം ഉയർന്ന അളവിൽ അടിയാൻ തുടങ്ങി. സ്ഥലത്തെ പ്രധാന ഖനനകമ്പനിയായ മിത്സുയി മൈനിങ്ങ് ആൻഡ് സ്മെൽറ്റിങ്ങ് കോർപ്പറേഷനോട് ജനങ്ങൾ പരാതിപ്പെട്ടു, മാലിന്യങ്ങൾ നദിയിലേക്കൊഴുക്കും മുമ്പ് ശേഖരിച്ചുവയ്ക്കാൻ കമ്പനി വ്യവസ്ഥയുണ്ടാക്കിയെങ്കിലും അപ്പോഴേക്കും പ്രശ്നം ഗുരുതരമായിരുന്നു. ധാരാളം ജനങ്ങൾ രോഗബാധിതരായി. രോഗകാരണം ആദ്യകാലത്ത് ശരിക്ക് മനസ്സിലാക്കപ്പെട്ടിരുന്നില്ല എന്നതും പ്രശ്നത്തിന്‌ ആക്കം കൂട്ടി. ബാക്റ്റീരിയ വിഷബാധയോ മറ്റോ ആയിരിക്കും രോഗകാരണമെന്നാണ്‌ 1946 വരെ കരുതിപ്പോന്നത്
1940-കളിലും 50-കളിലും രോഗകാരണമന്വേഷിച്ചുള്ള പരിശോധനകളാരംഭിച്ചു. കറുത്തീയം ഖനനം ചെയ്യുന്നതുമൂലമുണ്ടായ കറുത്തീയവിഷബാധയാണ്‌ രോഗകാരണമെന്നായിരുന്നു ആദ്യ നിഗമനം. 1955-ൽ മാത്രമാണ്‌ ഡോ. ഹാജിനോയും സഹപ്രവർത്തകരും ചേർന്ന് കാഡ്മിയമാണ്‌ പ്രശ്നഹേതു എന്ന് കണ്ടെത്തിയത്. ടൊയാമ പ്രവിശ്യ 1961-ൽ നടത്തിയ അന്വേഷണത്തിൽ മിത്സുയി കൊർപ്പറേഷന്റെ കാമിയോക ഖനിയാണ്‌ കാഡ്മിയം വിഷബാധയ്ക്ക് കാരണമായതെന്നും ഏറ്റവുമധികം രോഗബാധിതരുണ്ടായത് ഖനിക്ക് 30 കിലോമീറ്റർ ദൂരെയാണെന്നും കണ്ടെത്തി. 1968-ൽ ആരോഗ്യമന്ത്രാലയം കാഡ്മിയം വിഷബാധമൂലമുണ്ടായ ഇത്തായ് ഇത്തായ് രോഗത്തെക്കുറിച്ച് പ്രസ്താവനയിറക്കുകയും ചെയ്തു.
കാഡ്മിയത്തിന്റെ അളവ് കുറച്ചത് കൂടുതൽ പേരെ രോഗബാധിതരാകുന്നതിൽ നിന്ന് തടഞ്ഞു. 1946-നു ശേഷം ആരും രോഗബാധിതരായത് റിപ്പോർട്ട് ചെയ്തിട്ടില്ല. ടൊയാമ പ്രവിശ്യയിലാണ്‌ ഏറ്റവും കൂടുതൽ പ്രശ്നങ്ങളുണ്ടായതെങ്കിലും മറ്റ് അഞ്ച് പ്രവിശ്യകളിലും കൂടി ഈ രോഗം റിപ്പോർട്ട് ചെയ്തിട്ടുണ്ട്.
രോഗലക്ഷണങ്ങൾ.
എല്ലുകൾ ദുർബലമാവുകയും എളുപ്പം പൊട്ടിപ്പോവുകയും ചെയ്യുകയാണ്‌ രോഗത്തിന്റെ പ്രധാന ലക്ഷണം. നടുവേദന, കാലുവേദന എന്നിവ സാധാരണമാണ്‌. എല്ലുകൾ ദുർബലമായിക്കൊണ്ടിരിക്കുന്നത് എല്ലുകൾ ഒടിയുന്നതിനും വേദന അസഹ്യമാകുന്നതിനും കാരണമാകുന്നു. ചുമ, വിളർച്ച വൃക്കകൾ പ്രവർത്തനരഹിതമാവുക എന്നിവ മരണത്തിൽ കലാശിക്കുന്നു. ആർത്തവവിരാമത്തിനുശേഷം സ്ത്രീകളിൽ ഈ രോഗം ബാധിക്കാനുള്ള സാധ്യത വർദ്ധിക്കുന്നു. ഇതിന്റെ കാരണമെന്തെന്ന് ഇതുവരെ വ്യക്തമായി മനസ്സിലാക്കാനായിട്ടില്ല. മൃഗങ്ങളിൽ അടുത്തിടെ നടത്തിയ പഠനങ്ങൾ കാഡ്മിയം വിഷബാധകൊണ്ടു മാത്രം രോഗത്തിന്റെ എല്ലാ ലക്ഷണങ്ങളെയും വിശദീകരിക്കാനാകില്ല എന്ന് സൂചിപ്പിക്കുന്നു. വൃക്കകോശങ്ങളുടെ മൈറ്റോകോണ്ട്രിയക്ക് കാഡ്മിയം വിഷബാധമൂലം നാശം സംഭവിക്കുന്നതാണ്‌ രോഗത്തിന്‌ പ്രധാന ഹേതു എന്നും ഇവ സൂചിപ്പിക്കുന്നു
അവലംബം.
&lt;templatestyles src="Reflist/styles.css" /&gt;
 

</doc>
<doc id="86967" url="https://ml.wikipedia.org/wiki?curid=86967" title="Itai-itai disease">
Itai-itai disease



</doc>
<doc id="86968" url="https://ml.wikipedia.org/wiki?curid=86968" title="കോടോം-ബേളൂർ ഗ്രാമപഞ്ചായത്ത്">
കോടോം-ബേളൂർ ഗ്രാമപഞ്ചായത്ത്

 
കാസർ‌ഗോഡ് ജില്ലയിൽ ‌സ്ഥിതിചെയ്യുന്ന പഞ്ചായത്താണ് കോടോം-ബേളൂർ പഞ്ചായത്ത്. കള്ളാർ, പുല്ലൂർ-പെരിയ, കിനാനൂർ-കരിന്തളം,മടിക്കൈ ബളാൽ, എന്നീ പഞ്ചായത്തുകൾ‌ക്കിടയിലായിട്ടാണീ പഞ്ചായത്തിന്റെ സ്ഥാനം. കോടോം പ്രദേശമെന്നും ബേളൂർ പ്രദേശമെന്നുമുള്ള രണ്ടു പ്രധാന ഭാഗങ്ങളിലായി ഈ പഞ്ചായത്തു കിടക്കുന്നു. കാസർഗോഡ് ജില്ലയിലെ ഏറ്റവും വലിയ ഗ്രാമപഞ്ചായത്താണ്‌ കോടോം ബേളൂർ പഞ്ചായത്ത്. വെള്ളരിക്കുണ്ട് താലൂക്കിൽ, കാഞ്ഞങ്ങാട് ബ്ലോക്കിൽ ആണിതിന്റെ സ്ഥാനം. കോടോം, ബേളൂർ, തായന്നൂർ, പരപ്പയുടെ ഏതാനും ഭാഗം എന്നീ വില്ലേജുകൾ ഉൾപ്പെടുന്നതാണ് ഈ പഞ്ചായത്ത്. 1953 -ഇൽ ആണിത് നിലവിൽ വന്നത്. ആദ്യകാലത്ത് കോടോം, ബേളൂർ എന്നിവ രണ്ടു പഞ്ചായത്തായിരുന്നു. 1953-ൽ ഇവ സംയോജിച്ച് ഒറ്റ പഞ്ചായത്തായി.
വാർഡുകളും അവയുടെ നമ്പറും.
കോടോം ബേളൂർ പഞ്ചായത്തിൽ 19 വാർഡുകളാണുള്ളത്.
ഭൂപ്രകൃതി.
കൃഷിയെ മുഖ്യവരുമാനമായി സ്വീകരിച്ചവരാണ്‌ തൊണ്ണൂറുശതമാനത്തിലധികം ജനങ്ങളും. മലനിരകളും താഴ്‌വരകളും നിറഞ്ഞ ഈ മലയോര ഗ്രാമപഞ്ചായത്തിൽ 11 പാടശേഖരസമിതികളിൽ 80 ഹെക്ടർ നെൽ‌പ്പാടമാണ്. റബ്ബർ, തെങ്ങ്, കവുങ്ങ്, കശുമാവ്, വാഴ, പച്ചക്കറികൾ, ഇഞ്ചി, കിഴങ്ങുവർഗങ്ങൾ തുടങ്ങിയ ഒട്ടുമിക്ക കാർഷിക വിളകളും വാണിജ്യാടിസ്ഥാനത്തിൽ തന്നെ കൃഷിചെയ്യുന്നു. കോടോം, ബേളൂർ, തായന്നൂർ, പരപ്പ എന്നീ റവന്യൂ വില്ലേജുകളിലായി വ്യാപിച്ചു കിടക്കുന്ന ഗ്രാമപഞ്ചായത്തിലെ കൃഷിയിടങ്ങളെ ചന്ദ്രഗിരി, ചിത്താരി, നിലേശ്വരം നദീതടങ്ങൾ സമ്പുഷ്ടമാക്കുന്നു.
പലതരം കാവുകളും നീർ‌ചാലുകളാലും സമ്പന്നമാണ് ഈ പഞ്ചായത്ത്. ചന്ദ്രഗിരിപ്പുഴയുടെ ഒരു കൈവഴി ചുള്ളിക്കര, കൊട്ടോടി, ഉദയപുരം വഴി ഒഴുകിപ്പോകുന്നുണ്ട്. അതുകൂടാതെ ഒടയഞ്ചാൽ അയ്യപ്പക്ഷേത്രത്തോടു ചേർന്നൊഴുകുന്ന നദിയും പഞ്ചായത്തിന്റെ ജലസമ്പത്തിലേക്കു വലുതായ സംഭാവന നൽ‌കുന്നു. ധാരാളം കുന്നുകളും മലകളും നിറഞ്ഞ ഒരു പ്രദേശമാണിത്. കേന്ദ്രഗവൺമെന്റിനു കീഴിലുള്ള മാലോം വനമേഖല കാവേരിക്കുളം, നരയർ പ്രദേശങ്ങളിൽ വ്യാപിച്ചു കിടക്കുന്നു. കുന്നും മലകളും നിറഞ്ഞതാണെങ്കിലും പഞ്ചായത്തിന്റെ എല്ലാ പ്രദേശങ്ങളിലേക്കും റോഡുകളുള്ളതിനാൽ വാഹനഗതാഗതം സാധ്യമാണ്.
ആരാധനാലയങ്ങൾ.
കോടോത്ത് ദേവീക്ഷേത്രം, അട്ടേങ്ങാനത്തുള്ള ബേളൂർ‌ശിവക്ഷേത്രം, ഉദയപുരത്തു ദേവീക്ഷേത്രം, പാൽകുളം ദേവീക്ഷേത്രം, മുളവന്നൂർ ഭഗവതി ക്ഷേത്രം തുടങ്ങിയ ക്ഷേത്രങ്ങൾ‌ ഇവിടെയുണ്ട്. മറ്റനേകം ആരാധനാലയങ്ങളും ഈ പഞ്ചായത്തിന്റെ വിശ്വാസ സം‌രക്ഷണത്തിനായുണ്ട്. എണ്ണപ്പാറ, കാലിച്ചാനടുക്കം, ഒടയഞ്ചാൽ, നായിക്കായം, ഉദയപുരം, ചുള്ളിക്കര എന്നിവിടങ്ങളിലെ കൃസ്‌ത്യൻ പള്ളികളും ഒടയഞ്ചാൽ, അട്ടേങ്ങാനം, ഉദയപുരം എന്നിവിടങ്ങളിലെ മുസ്ലീം പള്ളികളും പ്രസിദ്ധങ്ങളാണ്. വയനാട്ടുകുലവന്റെ താനങ്ങൾ ചെന്തളം, കോടോം, പൊടവടുക്കം എന്നീ ഭാഗങ്ങളിൽ‌ നിരവധിയായുണ്ട്. ഒടയഞ്ചാലിലുള്ള ശ്രീമുത്തപ്പൻ ദേവസ്ഥാനവും പഴമ അവകാശപ്പെടുന്ന ആരാധന കേന്ദ്രമാണ്. കാവുകളിൽ പ്രധാനം കരിഞ്ചാമുണ്ഡിയമ്മയുടെ കാവുകളും കാലിച്ചാൻ ദൈവത്തിന്റെ കാവുകളുമാണ്. കണ്ടടുക്കം എന്ന സ്ഥലത്ത് ഈ രണ്ടുകാവുകളുടേയും സംഗമവും ഉണ്ട്.
മറ്റുവിവരങ്ങൾ.
അട്ടേങ്ങാനത്തും കോടോത്തും ഉള്ള ഹയർസെക്കണ്ടറി സ്ക്കൂളുകൾ പഞ്ചായത്തിന്റെ വിദ്യാഭ്യാസമേഖലയിൽ‌ ഗണ്യമായ സംഭാവനകൾ നൽ‌കിവരുന്നു. കാർ‌ഷികമേഖലയിൽ‌ പണിയെടുക്കുന്നവരാണ് ഈ പഞ്ചായത്തിൽ‌ ഭൂരിപക്ഷം പേരും. മലയോരമേഖലയിൽ‌ ബീഡിക്കമ്പനികൾ കുറവാണെങ്കിലും ചെന്തളത്തുള്ള ദിനേശ്‌ ബീഡിക്കമ്പനി ആ ഒരു കുറവു നികത്തുന്നു. തെങ്ങ്, കവുങ്ങ്, കുരുമുളക്, റബർ മുതലായവയാണ് പ്രധാന കാർ‌ഷിക വിളകൾ. അട്ടേങ്ങാനം, ഒടയഞ്ചാൽ ‍,കോടോം, ചുള്ളിക്കര, കൊട്ടോടി,ഉദയപുരം എന്നിവ പഞ്ചായത്തിലെ പ്രധാനപ്പെട്ട സ്ഥലങ്ങളാണ്.
കമ്യൂണിസ്റ്റു പാർട്ടിക്കു നല്ല വേരോട്ടമുള്ള പ്രദേശങ്ങളാണ്‌ അട്ടേങ്ങാനവും കോടോത്തും. സഖാവ് ഇ.കെ. നായനാർ‍‌ തന്റെ ഒളിവുകാലജീവിതം കഴിച്ചുകൂട്ടിയ പ്രധാന സ്ഥലങ്ങളിലൊന്നാണ് കോടോത്തു ഗ്രാമം. മലയോരമേഖലയിലേക്കുള്ള കുടിയേറ്റത്തിന്റെ ആരംഭം ഈ പഞ്ചായത്തിൽ നിന്നുമാണ്. കുടിയേറ്റ കർഷകർ‌‍ ഏറെ ഉള്ളൊരു പഞ്ചായത്തുകൂടിയാണിത്. ഒറ്റപ്പെട്ട ആദിവാസി കോളനികളും ഈ പഞ്ചായത്തിന്റെ അങ്ങിങ്ങായുണ്ട്. 
ഗവൺ‌മെന്റുസ്ഥാപനങ്ങളധികവും കേന്ദ്രീകരിച്ചിരിക്കുന്നത് അട്ടേങ്ങാനം, തട്ടുമ്മൽ‌ മേഖലകളിലാണ്. എന്നാൽ പ്രധാന വാണിജ്യമേഖലകളായി ഉയർ‌ന്നു വരുന്നത് ഒടയഞ്ചാലും ചുള്ളിക്കരയുമാണ്. മറ്റുപ്രദേശങ്ങളുമായി ബന്ധം പുലർത്താൻ തക്കവിധത്തിൽ നാലു റോഡുകളുടെ സംഗമസ്ഥലമാണ് ഒടയഞ്ചാൽ. അതുകൊണ്ടുതന്നെ നല്ലൊരു വ്യാപാരമേഖല‌‌യായി ഈ പ്രദേശത്തിന് ഉയരാനാവുന്നു. 
ചക്കിട്ടടുക്കത്തു നിന്നും അഞ്ചു കിലോമീറ്റർ അകലെയായി നരയറിൽ സ്ഥിതിചെയ്യുന്ന കാവേരിക്കുളം നല്ലൊരു പ്രകൃതിദത്ത ആവാസവ്യവസ്ഥയ്‌ക്ക് ഉദാഹരണവും ആകർഷണകേന്ദ്രമാണ്‌. സമുദ്രനിരപ്പിൽ നിന്നും ഏറെ ഉയർന്നു നിൽക്കുന്ന കാവേരിക്കുളം അനേക‌ം സഞ്ചാരികളെ ആകർഷിക്കുന്ന നല്ലൊരു പ്രദേശമാണ്. കർണാടകയിലെ കൊടകു ജില്ലയിൽ സ്ഥിതി ചെയ്യുന്ന തലക്കാവേരി(കാവേരിനദിയുടെ ഉദ്‌ഭവസ്ഥാനം)യുമായി കാവേരിക്കുളത്തിനെ ബന്ധിപ്പിക്കുന്ന ഒരു പുരാവൃത്തം നാട്ടുകാരുടെ ഇടയിലുണ്ട്.

</doc>
<doc id="86977" url="https://ml.wikipedia.org/wiki?curid=86977" title="അളവ്">
അളവ്

 
പദാർഥങ്ങളുടെ ഭൗതികപരിമാണം നിർണയിക്കുന്നതിനുള്ള ഉപാധിയാണ് അളവ്. അളന്നതിനു് ശേഷം കിട്ടുന്ന ഫലത്തെ സൂചിപ്പിക്കുവാനും ഈ പദം ഉപയോഗിക്കുന്നു. പല രാജ്യങ്ങളിലും വിവിധതരം അളവുരീതികൾ പ്രചാരത്തിലുണ്ടെങ്കിലും സാർവലൌകികമായി അംഗീകാരം സിദ്ധിച്ചിട്ടുള്ളവയാണ് ബ്രിട്ടീഷ് രീതിയും മെട്രിക് രീതിയും. അളവുതൂക്കങ്ങൾക്കായുള്ള അന്താരാഷ്ട്രയോഗം 1960ൽ അംഗീകരിച്ച ദശാംശാടിസ്ഥാത്തിലുള്ള ആധുനിക ഏകകസമ്പ്രദായമായ അന്താരാഷ്ട്ര ഏകകവ്യവസ്ഥയാണ്‌ ശാസ്ത്രസാങ്കേതികരംഗത്ത് കൂടുതലായി ഉപയോഗിച്ചുവരുന്നത്.
വർഗീകരണം.
ദൈർഘ്യം, വിസ്തീർണ്ണം, വ്യാപ്തം, ഭാരം എന്നിവയാണ് അളവുകളിലും തൂക്കങ്ങളിലും സാധാരണയായി ഉൾപ്പെടുന്നത്. ശക്തി, വിദ്യുത്-ധാര, താപം, പ്രകാശം എന്നീ ശാസ്ത്രവിഷയങ്ങൾ കൈകാര്യം ചെയ്യേണ്ടിവന്നപ്പോൾ വേഗം, മർദ്ദം, ഊർജ്ജം, വിദ്യുച്ഛക്തി, താപമാനം, ദീപ്തി എന്നിവ അളക്കാനുള്ള മാത്രകളും ആവശ്യമായിത്തീർന്നു. ശാസ്ത്രാവശ്യങ്ങൾക്കു വേണ്ടിവരുന്ന ആങ്സ്ട്രോം (A0: ഒരു മില്ലിമീറ്ററിന്റെ ഒരു കോടിയിലൊരംശം) മുതലായ അതിസൂക്ഷ്മങ്ങളായ അളവുകളും പ്രയോഗത്തിൽ വന്നിട്ടുണ്ട്. ബൃഹത്തായ അളവുകളിൽ ഒന്നാണ് പ്രകാശവർഷം (light-year). 3 ലക്ഷം കി.മീ./സെ. ആണ് പ്രകാശത്തിന്റെ വേഗം. പ്രകാശം ഒരു വർഷംകൊണ്ട് സഞ്ചരിക്കുന്ന ദൂരം ആണ് ഒരു പ്രകാശവർഷം.
സാധാരണാവശ്യങ്ങൾക്ക്, ശാസ്ത്രാവശ്യങ്ങൾക്ക് എന്നിങ്ങനെ ലക്ഷ്യവ്യത്യാസം അനുസരിച്ച് അളവുകളും തൂക്കങ്ങളും തരംതിരിക്കാം. ഇതനുസരിച്ച് വ്യത്യസ്തമായ അളവുപകരണങ്ങൾ ഉപയോഗിച്ചുവരുന്നു. അളവുകളെക്കുറിച്ചുള്ള ശാസ്ത്രീയ പഠനശാഖയാണ് അളവുശാസ്ത്രം (Metrology).
ചരിത്രം.
ചരിത്രാതീതകാലം മുതൽതന്നെ അളവുകളും തൂക്കങ്ങളും മനുഷ്യൻ ഉപയോഗിച്ചിരുന്നു. പ്രാചീന രേഖകളിൽനിന്നും ഈജിപ്തിലെ പിരമിഡ്, ക്ഷേത്രങ്ങൾ മുതലായവയിലെ ആലേഖനങ്ങളിൽനിന്നും മറ്റു രേഖകളിൽനിന്നും ആണ് ആദ്യകാലത്തെ അളവുകളെക്കുറിച്ചും തൂക്കങ്ങളെക്കുറിച്ചും അറിവു കിട്ടിയിട്ടുള്ളത്. അപൂർണവും പരസ്പരവിരുദ്ധവുമായ അടിസ്ഥാനങ്ങളും അവയുടെ ഭിന്നവ്യാഖ്യാനങ്ങളും ചേർന്നാൽ ഉണ്ടാകുന്ന വൈരുദ്ധ്യങ്ങൾ ഈ അളവുകളുടെ നിർവചനങ്ങളിലും നിഴലിക്കുന്നതായി കാണാം. ഒരേ പേരിൽ അറിയപ്പെടുന്ന മാനങ്ങൾക്കു വ്യത്യസ്തമായ വ്യാഖ്യാനങ്ങളും ഉണ്ട്. കാലദേശവ്യത്യാസങ്ങളും ഈ അളവുകൾക്കുണ്ടായിട്ടുണ്ട്.
പ്രാചീനകാലത്തെന്നപോലെ പിന്നീടും അളവുകൾക്ക് ഐകരൂപ്യം ഇല്ലാതിരുന്നു എന്നതിനു ധാരാളം ഉദാഹരണങ്ങൾ ഉണ്ട്. യു.എസ്സിലെ ഗാലൻ 231 ഘന-ഇഞ്ച് ആണ്. എന്നാൽ പഴയ ബ്രിട്ടീഷ് രീതിയനുസരിച്ച് ഗാലൻ 282 ഘന-ഇഞ്ച് ആയിരുന്നു. കാനഡയിലാകട്ടെ ഗാലൻ 277.42 ഘന-ഇഞ്ച് ആണ്. ആദ്യകാല ബാബിലോണിയയിൽ രണ്ടുമുഴം (double-cubit) എന്നത് സെക്കണ്ടിൽ ഒന്നുവീതം അടിക്കുന്ന പെൻഡുലത്തിന്റെ നീളം ആയിരുന്നു. കേരളത്തിൽത്തന്നെ, ഇടങ്ങഴിക്ക് പ്രാദേശികഭേദം അനുസരിച്ച് 3, 4, 5 നാഴി എന്നിങ്ങനെ വ്യത്യസ്തമായ തോതു നിലവിൽ ഉണ്ടായിരുന്നു. ഈ വൈവിധ്യം മാറ്റാൻ പല രാഷ്ട്രങ്ങളും ഏകീകൃതസമ്പ്രദായങ്ങൾ സ്വീകരിച്ചു നടപ്പാക്കിവരുന്നു. അന്തർദേശീയ വിപണനമേഖലയിൽ എല്ലാ രാഷ്ട്രങ്ങളും എത്തുന്നതിനാൽ ആ തലത്തിൽത്തന്നെ ഒരു ഏകീകരണം നടപ്പാക്കേണ്ടതായി വന്നു. അന്താരാഷ്ട്രമാത്രാസമ്പ്രദായം മിക്ക രാഷ്ട്രങ്ങളും സ്വീകരിച്ചത് ഇക്കാരണത്താലാണ്.
ചരിത്രാതീതകാലത്ത് വിരലിട, ചാൺ, മാറ്, ചുവട് എന്നിപ്രകാരം മനുഷ്യശരീരഭാഗങ്ങളെ ആധാരമാക്കിയുള്ള ദൈർഘ്യത്തിന്റെ അളവുകൾ ആയിരുന്നു ഉപയോഗിച്ചുവന്നത്. ഈ മാനകങ്ങൾ ക്ലിപ്തമല്ല. ചെറിയ ഭാരത്തെ അളന്നിരുന്ന നെൻമണി, കുന്നിക്കുരു, മഞ്ചാടിക്കുരു എന്നിവയും ക്ളിപ്തമായ മാനകങ്ങൾ അല്ല.
ജ്യോതിഃശാസ്ത്രത്തിലും ഭൂമാപനത്തിലും കൂടുതൽ ക്ളിപ്തമായ മാനകങ്ങൾ ഉപയോഗിക്കാൻ തുടങ്ങി. കക്കത്തോടുകളും ധാന്യങ്ങളും ഭാരത്തിന്റെയും ആട്ടിൻതോലും കുട്ടയും മറ്റും വ്യാപ്തത്തിന്റെയും മാനകങ്ങളായിത്തീർന്നു. പ്രചാരത്തിലിരുന്ന ചുവടളവുതന്നെ പിന്നീട് ഏകീകൃത രൂപത്തിൽ റോമാക്കാർ ബ്രിട്ടനിൽ കൊണ്ടുവന്നു. ആധുനിക സമ്പ്രദായങ്ങളിലുള്ള അടി (foot) ആയി അതു പരിഷ്കരിക്കപ്പെട്ടു. കൈമുട്ടു മുതൽ നടുവിരലറ്റംവരെയുള്ള നീളമാണ് മുഴം. ഇത് ലോകത്തിലെവിടെയും ഉപയോഗിച്ചിരുന്ന ഒരു അളവുമാനകമാണ്. പെരുവിരൽ വീതിയായിരുന്നു ഇഞ്ച്. റോമാക്കാരുടെ ഇഞ്ച് 1/12 അടി ആയിരുന്നു. ഇതാണ് ബ്രിട്ടീഷ് സമ്പ്രദായത്തിൽ വന്നുചേർന്നത്. 5 റോമൻ അടി ആണ് ഒരു 'പേസ്' (pace). 1,000 പേസ് ഒരു മൈൽ 16-ാം ശ. വരെ ബ്രിട്ടനിൽ 5,000 അടി ആയിരുന്നു ഒരു മൈൽ. ട്യൂഡർ ആധിപത്യത്തിലാണ് (മിക്കവാറും ഹെന്റി VII-ന്റെ കാലത്ത്) ഒരു മൈലിന് 5280 അടി എന്ന രീതി നടപ്പിലായത്. എലിസബത്ത് I-ന്റെ കാലത്ത് ഇതിന് നിയമപ്രാബല്യം ലഭിച്ചു. ഏതെങ്കിലും ധാന്യം ഉപയോഗിച്ച് ഭാരം അളക്കുകയെന്നത് സാർവത്രികമായി നിലവിലിരുന്ന പഴക്കമുള്ള ഒരു മാനക സമ്പ്രദായമാണ്. ധാന്യം സ്ഥലഭേദം അനുസരിച്ച് ഗോതമ്പ്, നെല്ല് എന്നിങ്ങനെ മാറിയിരുന്നു.
റഷ്യ, ഫ്രാൻസ്, പേർഷ്യ, ചൈന എന്നീ രാജ്യങ്ങളിലും പുരാതനകാലം മുതൽ വ്യത്യസ്ത അളവു തൂക്ക സമ്പ്രദായങ്ങൾ ഉണ്ടായിരുന്നു.
ഇന്ത്യയിൽ.
പ്രാചീനകാലത്ത് ഇന്ത്യയിൽ നിലവിലിരുന്ന അളവുതൂക്കസമ്പ്രദായങ്ങളെപ്പറ്റി പ്രതിപാദിച്ചു കാണുന്നത് കൌടല്യന്റെ അർഥശാസ്ത്രത്തിലാണ്. (ബി.സി. 4-ാം ശ.). ഇന്ത്യയിൽ വേദകാലത്തുതന്നെ അളവുസമ്പ്രദായങ്ങൾ ഉണ്ടായിരുന്നു. നീതിശാസ്ത്ര (Ethics)ത്തിലാണ് ഇവ പ്രതിപാദിച്ചുകാണുന്നത്. പാണിനിയുടെ "അഷ്ടാധ്യായി" (ബി.സി. 6-ാം ശ.) എന്ന ഗ്രന്ഥത്തിലും മനുസ്മൃതി, യാജ്ഞവല്ക്യസ്മൃതി, ബൃഹത് സംഹിത, വസിഷ്ഠസ്മൃതി, അഷ്ടാംഗഹൃദയം എന്നീ ഗ്രന്ഥങ്ങളിലും അളവുകളും തൂക്കങ്ങളും പ്രതിപാദിക്കപ്പെട്ടിട്ടുണ്ട്.
വേദകാലത്ത് ദൈർഘ്യം അളക്കുന്നതിന് അംഗുലി, ബാഹു മുതലായ മാത്രകൾ നിലവിലുണ്ടായിരുന്നു. അഷ്ടാധ്യായിയിൽ അംഗുലി, വിതസ്തി, പൗരുഷഹസ്തി, കാണ്ഡം, കിങ്കു, യോജനഎന്നീ മാത്രകൾ ഉപയോഗിച്ചിരുന്നു.
ത്രുടി, ലവം, നിമിഷം, കാഷ്ഠ, കല, നാളിക, മുഹൂർത്തം, പൂർവഭാഗം, അപരഭാഗം, പകൽ, രാത്രി, പക്ഷം, മാസം, ഋതു, അയനം, സംവത്സരം, യുഗം എന്നിങ്ങനെയായിരുന്നു കാലത്തിന്റെ അളവുകൾ. അർഥശാസ്ത്രപ്രകാരം 4 മാഷ തൂക്കം സ്വർണംകൊണ്ട് 4 അംഗുലം നീളമുള്ള ശലാക ഉണ്ടാക്കി അതു കൊള്ളത്തക്ക ദ്വാരം ഒരു കുടത്തിൽ ഉണ്ടാക്കിയാൽ ആ ദ്വാരത്തിലൂടെ 4 ആഢകം വെള്ളം വാർന്നുപോകുവാൻ വേണ്ട സമയം ആണ് ഒരു നാളിക (പട്ടിക നോക്കുക)
പ്രാചീനേന്ത്യയിൽ സ്വർണം, വെള്ളി, എന്നിവ തൂക്കാൻ ഉപയോഗിച്ചിരുന്ന മാത്രകൾ ആണ് മാഷങ്ങളും സുവർണങ്ങളും. 25 പലം ആണ് ഒരു പ്രസ്ഥം (ഇടങ്ങഴി അരി വേകുന്നതിനുളള വിറക്).
"ലളിതവിസ്തരം" (1-ാം ശ.) എന്ന ബൗദ്ധഗ്രന്ഥത്തിൽ, പരമാണുരജസ്, യോജന എന്നീ ദൈർഘ്യമാനങ്ങൾ ഉപയോഗിച്ചിരുന്നതായി രേഖപ്പെടുത്തിയിട്ടുണ്ട്. ഒരു ഇഞ്ചിന്റെ 1,12,99,00,996-ൽ 3 ഭാഗം ആണ് ഒരു പരമാണു രജസ്; യോജന ഏകദേശം 4 1/2 മൈലും. വരാഹമിഹിരന്റെ ബൃഹത്സംഹിത (6-ാം ശ.)യിലും പരമാണു, രജസ് എന്നീ അളവുകളുടെ പരാമർശം കാണാം. എന്നാൽ ഇവിടെ ഒരു ഇഞ്ചിന്റെ 1,04,857-ൽ 3 ഭാഗം ആണ് ഒരു പരമാണു. ഭാസ്കരാചാര്യന്റെ ലീലാവതി(12-ാം ശ.)യിൽ പരമാണു എന്നതിനു ത്രസരേണു എന്ന പദം ആണ് ഉപയോഗിച്ചിരിക്കുന്നത്. ദണ്ഡ്, യോജന എന്നിവയും പരാമൃഷ്ടമായിട്ടുണ്ട്.
ഇന്ന് ഉപയോഗിച്ചുവരുന്ന പല മാനകങ്ങളും പ്രാചീനേന്ത്യയിലും വ്യവഹാരത്തിൽ ഉണ്ടായിരുന്നവയാണ്. അംഗുലം, ചാൺ, മുഴം, ഗജം, മാറ്, കാതം, നാഴിക, യോജന എന്നീ ദൈർഘ്യമാനങ്ങളും ത്രുടി, നിമിഷം, വിനാഴിക, നാഴിക, ദിവസം, മാസം, വർഷം, യുഗം എന്നീ കാലയളവുകളും ആഴക്ക്, ഉഴക്ക്, ഉരി, നാഴി, ഇടങ്ങഴി, പറ, ഒറ എന്നീ അളവുകളും നെൻമണി, കുന്നിക്കുരു, മഞ്ചാടി, പണമിട, പലം എന്നീ തൂക്കങ്ങളും പഴയ മാനങ്ങളാണ്.
മുസ്ലിം ഭരണകാലത്താണ് 'ഗജ്' (ഗജം) എന്ന മാനകം ഉപയോഗിച്ചിരുന്നതായി കാണുന്നത്. ഇത് ക്ലിപ്തമായ ഒരു അളവ് അല്ലായിരുന്നു. സിക്കന്തർ ലോദിയുടെ കാലത്ത് (1488-1547) ഏകദേശം 30 ഇഞ്ച് ആയിരുന്നു ഒരു ഗജം. ഹുമായൂണിന്റെ കാലത്ത് 30 ഇഞ്ചിൽ കവിഞ്ഞും അക്ബറിന്റെ കാലത്ത് (1542-1605) 'ഇലാഹി ഗജ്' എന്ന പേരിൽ 29.63819 ഇഞ്ചും അതിന്റെ അളവുകൾ ആയിരുന്നു.
'1889, 1939-നിയമങ്ങൾ' അനുസരിച്ച് ഇന്ത്യയിൽ (ബ്രിട്ടീഷ് ഭരണകാലത്ത്) ബ്രിട്ടീഷ് സമ്പ്രദായം (F P S) നടപ്പിലാക്കി. 1956-ൽ 'സ്റ്റാൻഡേർഡ് വെയ്റ്റ്സ് ആൻഡ് മെഷേഴ്സ് ആക്റ്റി'ലൂടെ മെട്രിക് സമ്പ്രദായം അംഗീകരിക്കപ്പെട്ടു. 1958 മുതൽ അതു നടപ്പിൽ വരികയും ചെയ്തു.
ബാബിലോണിയയിൽ.
ബാബിലോണിയരുടെ അളവുകളെപ്പറ്റി വ്യക്തമായ വിവരങ്ങൾ ലഭ്യമല്ല. വാണിജ്യാവശ്യങ്ങൾക്കായി അവർ അളവുകൾ ഉപയോഗിച്ചിരുന്നെന്നും ആ സമ്പ്രദായം പിന്നീടു പരിഷ്കരിച്ച നിലയിൽ മറ്റു മധ്യ പൗരസ്ത്യരാജ്യങ്ങളിൽ ഉപയോഗിച്ചിരുന്നെന്നും അറിവായിട്ടുണ്ട്. 20.9 ഇഞ്ച് അഥവാ 530 മി.മീ. ഉള്ള മുഴം (cubit) ആയിരുന്നു അവരുടെ അടിസ്ഥാന-അളവ്; കസ് (kus) എന്നാണ് ഇതിനു പേര്. 0.69 ഇഞ്ച് അഥവാ 17.6 മി.മീ. ഉള്ള ഷൂസി (shusi) എന്ന അളവ് 1/30 മുഴം (cubit) ആണ്. 2/3 മുഴം ആണ് ബാബിലോണിയൻ അടി (foot). മിന (mina) എന്ന തൂക്കത്തിന് ഒരു രീതിയിൽ 978.3 ഗ്രാമും മറ്റൊരു രീതിയിൽ 640.485 ഗ്രാമും ആയിരുന്നു.
ഈജിപ്തിൽ.
തൂക്കങ്ങൾക്ക് ഏകതാനമായ ഒരു നാമകരണരീതി ഈജിപ്തുകാർ പ്രാചീനകാലത്തുതന്നെ സ്വീകരിച്ചിരുന്നു; അടിസ്ഥാന-അളവ് കൈറ്റ് (kite) ആയിരുന്നു; 10 കൈറ്റ് ഒരു ദീബൻ (diben); 10 ദീബൻ ഒരു സെപ് (sep). ഘന-അളവുകളുടെ അടിസ്ഥാന ഏകകം സെക്സ്റ്റെ (sexte) ആയിരുന്നു. ദ്രവമാകുമ്പോൾ 0.57 ക്വാർട്ടറും (quarter) ഖരമാകുമ്പോൾ 0.48 ക്വാർട്ടറും ആയിരിക്കും ഒരു സെക്സ്റ്റെ. ബ്രിട്ടീഷ് കണക്കനുസരിച്ച് 0.48 ക്വാർട്ടറോ മെട്രിക് രീതിയനുസരിച്ച് 0.54 ലിറ്ററോ ആണ് ഗ്രീക് സെക്സ്റ്റെ.
റോമിൽ.
അടിസ്ഥാന-ഏകകം അടി (pes) 11.64 ഇഞ്ച് (295.7 മി.മീ.) ആണ്. സെക്സ്റ്റേരിയസ് (sextarius) എന്ന ഘന-അളവിനെ ആധാരമാക്കിയാണ് റോമൻ അളവുകൾ ഉണ്ടായിട്ടുള്ളത്. 0.53 ലിറ്റർ ഒരു സെക്സ്റ്റേരിയസ്. ക്വാർട്ടേരിയസ് (1/4 സെക്സ്റ്റേരിയസ്), അസറ്റാബുലം (acetabulum: 1/8 സെക്സ്റ്റേരിയസ്), ലിഗുല (ligula: സെക്സ്റ്റേരിയസ്) എന്നിവയാണ് ഉപമാത്രകൾ. 0.722 പൗണ്ട് അഥവാ, 327.45 ഗ്രാം ആണ് അടിസ്ഥാന തൂക്കമായ ലിബ്ര. ലത്തീൻ ഭാഷയിലെ പദങ്ങൾ ഉപയോഗിച്ചുകൊണ്ട് ലിബ്രയുടെ ഭിന്നത്തൂക്കങ്ങളും അവർ ഉപയോഗിച്ചിരുന്നു.
ബ്രിട്ടനിൽ.
റോമൻ ആക്രമണത്തിന്റെ പരിണതഫലമായി നിലവിൽ വന്നതാണ് ബ്രിട്ടനിലെ പല അളവുകളും. ഹെന്റി VII-ന്റെ കാലത്തെ ബുഷൽ, എലിസബത്ത് I-ന്റെ കാലത്തെ ഹൺഡ്രഡ് വെയ്റ്റ് എന്നിവയടക്കം പല അളവുകളും തുടർന്നു നിലനിന്നു. ലണ്ടനിലെ 'ജൂവൽ ടവറി'ൽ (Jewel Tower) ഈ പ്രാമാണിക-അളവുകൾ സൂക്ഷിച്ചുവച്ചിരിക്കുന്നു. സ്റ്റെർലിങ്ജഗ് അഥവാ സ്കോട് പൈന്റ് (1618), ചോപ്പിൽ അഥവാ ഹാഫ് പൈന്റ് (1555) എന്നിവ 1960 കാലത്ത് ഇംഗ്ലീഷ് സംസാരിക്കുന്ന ദേശങ്ങളിൽ പ്രയോഗത്തിൽ വന്നു. ഇന്നത്തെ രീതിയിൽ അളവുകളും തൂക്കങ്ങളും സ്ഥിരപ്പെടുത്തിയത് 19-ാം ശ.-ത്തിന്റെ ആദ്യകാലത്താണ്. ആൻ രാജ്ഞിയുടെ കാലത്തെ 231 ഘന-ഇഞ്ച് ഉള്ള ഗാലനും 282 ഘന-ഇഞ്ച് ഉള്ള ഗാലനും 1824-ൽ ഉപേക്ഷിക്കപ്പെട്ടു; പകരം 277.42 ഘന-ഇഞ്ച് ഉള്ള ഗാലൻ അംഗീകരിക്കപ്പെട്ടു.
'വെയ്റ്റ്സ് ആൻഡ് മെഷേഴ്സ് ആക്റ്റ്, 1878' അനുസരിച്ച്, സ്വർണക്കട്ടികളിൽ ആലേഖനം ചെയ്ത് ഒരു പ്രത്യേക സങ്കരലോഹബാറിൽ പതിച്ചുവച്ചിരിക്കുന്ന രണ്ടു ക്ലിപ്തരേഖകൾ തമ്മിൽ 62 °F-ൽ ഉള്ള ദൂരത്തെ 'നമ്പർ I സ്റ്റാന്റേഡ് യാർഡ്' എന്ന പേരിൽ വാര (യാർഡ്) നിർവചിക്കപ്പെട്ടിരിക്കുന്നു. 1.35 ഇഞ്ച് ഉയരവും 1.15 ഇഞ്ച് ഛേദവ്യാപ്തവും ഉള്ള ശുദ്ധ പ്ളാറ്റിനം വൃത്തസ്തംഭത്തിന് നിർവാതമേഖലയിൽ ഉള്ള ഭാരത്തെ ബ്രിട്ടീഷ് പൌണ്ട് ആയി നിർവചിച്ചിരിക്കുന്നു. ഇതിന് അവെർഡുപോയ്സ് പൗണ്ട് എന്നും പറയുന്നു. 30 ഇഞ്ച് രസം കാണിക്കുന്ന മർദവും 62 °F താപനിലയും ഉള്ള 10 അവെർഡുപോയ്സ് പൗണ്ട് ശുദ്ധജലം അതേ താപനിലയും മർദവും ഉള്ള വായുവിൽ ഘന സെ.മീ.-ന് 8.143 ഗ്രാം തൂക്കമുളള പിച്ചളക്കട്ടികൊണ്ടു തൂക്കി എടുക്കുന്ന വ്യാപ്തം (volume) ഗാലന് 277.42 ഘന-ഇഞ്ച് ഉണ്ടായിരിക്കും. 
1975-ൽ ബ്രിട്ടനിലും മെട്രിക് സമ്പ്രദായം പ്രയോഗത്തിലായി.
യു.എസ്സിൽ.
ആദ്യകാലത്ത് യു.എസ്സിൽ ഉപയോഗിച്ചിരുന്നത് പഴയ ബ്രിട്ടീഷ് സമ്പ്രദായം തന്നെയായിരുന്നു. 1830-ൽ യു.എസ്. സെനറ്റിന്റെ നിർദ്ദേശപ്രകാരം അളവുകളെയും തൂക്കങ്ങളെയും പറ്റി പഠനം നടന്നു. അല്പം ചില മാറ്റങ്ങൾ പിന്നീട് വരുത്തി. അവെർഡു പോയ്സ്, ട്രോയ്, അപ്പോത്തക്കരി എന്നീ മൂന്നു തൂക്കസമ്പ്രദായങ്ങൾ യു.എസ്സിൽ ഉണ്ട്. ഈ മൂന്നിലും ഗ്രെയിൻ ഒരേ അളവുതന്നെ ആണ്; എന്നാൽ ഔൺസ് വ്യത്യസ്തമാണ്. അവെർഡുപോയ്സ് ഔൺസ് 437 1/2 ഗ്രെയിനും ട്രോയ് ഔൺസും അപ്പോത്തക്കരി ഔൺസും 480 ഗ്രെയിൻ വീതവും ആണ്. 4 ക്വാർട്ടർ (8 പൈന്റ്) ആണ് ഒരു യു.എസ്. ഗാലൻ; അപ്പോത്തക്കരി സമ്പ്രദായത്തിൽ 16 ദ്രവ ഔൺസ് (128 ഡ്രാം) ഒരു പൈന്റ്; യു.എസ്. ബുഷൽ 4 പെക്ക് (64 പൈന്റ്).
മെട്രിക് സമ്പ്രദായം സ്വീകരിച്ചില്ലെങ്കിലും മീറ്റർ, കിലോമീറ്റർ എന്നീ മെട്രിക് പ്രമാണങ്ങളെ ആധാരമാക്കി വാര (യാർഡ്) തുടങ്ങിയവ നിർവചിക്കപ്പെട്ടതോടെ യു.എസ്. സമ്പ്രദായം ഏറെക്കുറെ ഏകതാനമായി.
മറ്റു രാജ്യങ്ങളിൽ.
1959 ജൂല. 1 മുതൽ ആസ്ത്രേലിയ, കാനഡ, ന്യൂസീലൻഡ് എന്നീ രാജ്യങ്ങളിൽ യു.കെ., യു.എസ്. എന്നിവിടങ്ങളിലെന്നപോലെതന്നെ താഴെപ്പറയുന്ന രീതികൾ സ്വീകരിക്കപ്പെട്ടു: 1 വാര = 0.9144 മീ.; 1 പൗണ്ട് = 0.45359237 കി.ഗ്രാം; ഒരു ഇഞ്ച് = 2.54 സെ.മീ.
ഗുരുത്വാകർഷണംകൊണ്ടുണ്ടാകുന്ന ത്വരണം 980.665 സെ.മീ./സെ.2 ആണെന്ന്, 1913-ൽ 'ഇന്റർനാഷണൽ കോൺഫറൻസ് ഓൺ വെയ്റ്റ്സ് ആൻഡ് മെഷേഴ്സ്,' (അഞ്ചാം സമ്മേളനം) അംഗീകരിച്ചു.
മെട്രിക് സമ്പ്രദായം.
അളവുകൾക്കും തൂക്കങ്ങൾക്കും അംഗീകരിക്കപ്പെട്ടിട്ടുള്ള അന്താരാഷ്ട്ര ദശാംശസമ്പ്രദായമാണ് ഇത്. മീ., കി.ഗ്രാം എന്നീ അടിസ്ഥാന ഏകകങ്ങളെ ആധാരമാക്കിയാണ് ഇത് ഏർപ്പെടുത്തിയിട്ടുളളത്. 1791-ൽ പാരിസ് ശാസ്ത്ര അക്കാദമിക് (Paris Academy of Science ) ഫ്രഞ്ച് നാഷണൽ അസംബ്ളി സമർപ്പിച്ച റിപ്പോർട്ടിൽ ഇതു സംബന്ധിച്ച എല്ലാ വിവരങ്ങളും അടങ്ങിയിട്ടുണ്ട്. ലിയോൺസ് സെന്റ് പോൾ ഭദ്രാസനപ്പള്ളിയിലെ മേലധ്യക്ഷനായിരുന്ന ഗബ്രിയൽ മൗട്ടൺ ആണ് ആദ്യമായി ദശാംശസമ്പ്രദായം അവതരിപ്പിച്ചത് (1670).
മെട്രിക് സമ്പ്രദായത്തിൽ ചില മാറ്റങ്ങൾ പിന്നീട് അംഗീകരിക്കപ്പെട്ടിട്ടുണ്ട്. ഭൂരേഖാംശത്തിന്റെ 4 കോടിയിലൊരംശം ദൈർഘ്യം ആണ് ആദ്യകാലത്തെ മീ. 19-ാം ശ.-ത്തിൽ ഈ നിർവചനം നിലവിലിരുന്നു. 0.1 മീ. വശങ്ങളുള്ള ക്യൂബിന്റെ വ്യാപ്തം ആയിരുന്നു ഒരു ലിറ്റർ.
മെട്രിക് സമ്പ്രദായത്തിന്റെ പ്രാധാന്യം പരിഗണിച്ച്, അത് അന്താരാഷ്ട്ര നിലവാരത്തിൽ ഏകീകരിക്കാനും വികസിപ്പിക്കാനുംവേണ്ടി, 'ഇന്റർനാഷണൽ ബ്യൂറോ ഒഫ് വെയ്റ്റ്സ് ആൻഡ് മെഷേഴ്സ്' എന്നൊരു സ്ഥാപനം ഏർപ്പെടുത്താനുള്ള അന്താരാഷ്ട്രസഖ്യം (1875 മേയ് 20) ഉണ്ടായി. പാരിസിൽ സെവേർസ് (Sevres) എന്ന സ്ഥലത്താണ് ഇതു സ്ഥാപിതമായത്. മീ., കി.ഗ്രാം. എന്നിവയ്ക്ക് പുതിയ നിർവചനം കണ്ടെത്തുക എന്നതായിരുന്നു ഈ ബ്യൂറോയുടെ ആദ്യത്തെ ലക്ഷ്യം. 1960 ഒ. 25-ന് മീറ്ററിന്റെ നിർവചനം അംഗീകരിക്കപ്പെട്ടു. നിശ്ചിതമായ വ്യവസ്ഥയിൽ ക്രിപ്റ്റോൺ - 86-ന്റെ ഓറഞ്ച്-ചെമപ്പ് രശ്മിയുടെ തരംഗദൈർഘ്യത്തെ 16,50,763.73 കൊണ്ട് ഗുണിച്ചുണ്ടാകുന്ന തുകയ്ക്കു തുല്യം ആണ് മീ.. ബ്യൂറോയിൽ സൂക്ഷിച്ചിരിക്കുന്ന നിശ്ചിതമായ പ്ലാറ്റിനം-ഇറിഡിയം കട്ടയുടെ ഭാരം ആണ് ഒരു കി.ഗ്രാം. 0.001 ഘനമീറ്ററിനെ ഒരു ലിറ്റർ ആയി, 12-ാം പൊതുസമ്മേളനം അംഗീകരിച്ചു (1964).
മെട്രിക് സമ്പ്രദായത്തിനാണ് പരക്കെ അംഗീകാരമുള്ളത്. യു.എസ്സിൽ 1866 ജൂല. 28-ന് നിയമാനുസരണം ഇതിനു പ്രയോഗാനുമതി നല്കപ്പെട്ടു; വാണിജ്യാവശ്യങ്ങൾക്കായി യു.കെ.-യിൽ 1897-ലും. M K S A (മീ., കി.ഗ്രാം., സെക്കണ്ട്, ആമ്പിയർ) സമ്പ്രദായം അഥവാ അന്താരാഷ്ട്രമാത്രാസമ്പ്രദായം (S1) 11 -ാം പൊതുസമ്മേളനം 1960-ൽ അംഗീകരിച്ചു.
സാമാന്യതത്ത്വങ്ങൾ.
താപം, മർദം, ഗുരുത്വാകർഷണം എന്നീ ഭൗതിക പ്രതിഭാസങ്ങൾ അളവുമാനത്തെ ബാധിക്കുന്നു. അതുകൊണ്ട് പ്രമാണങ്ങൾ നിർവചിക്കപ്പെടുമ്പോൾ ഇവകൂടി പരിഗണിക്കേണ്ടതുണ്ട്. പൊതുവേ മെട്രിക് പ്രമാണങ്ങൾക്കു നിശ്ചയിച്ചിരിക്കുന്ന താപമാനം 0°C ( = 32°F) ആണ്. 710 മുതൽ 790 മി.മീ. വരെ മർദം മീറ്ററിൽ വരുത്തുന്ന വ്യത്യാസം 0.00005 മി.മീ. മാത്രമാണ്. ദൈർഘ്യം അളക്കുമ്പോൾ അന്തരീക്ഷമർദം അവഗണിക്കുകയാണ് പതിവ്. എന്നാൽ ദ്രവ്യമാനം എടുക്കുമ്പോൾ വായുമർദവും താപമാനവും ആർദ്രതയും കണക്കിലെടുക്കാറുണ്ട്. വായുവിന്റെ പ്ലവനപ്രഭാവം (buoyant effect) ദ്രവ്യമാനത്തെ സ്വാധീനിക്കുന്നു. 0°C-ൽ നിർവാതമേഖലയിൽ 8.4 ഗ്രാം/സെ.മീ.3 സാന്ദ്രതയുള്ള പിച്ചള ലോഹത്തെ പ്രമാണമായി സ്വീകരിച്ചാണ് യു.എസ്സിൽ വാണിജ്യാവശ്യങ്ങൾക്കായി തൂക്കങ്ങൾ തിട്ടപ്പെടുത്തുന്നത്. അളവുകളിലും തൂക്കങ്ങളിലും സാധാരണ സ്വീകാര്യമായ പ്രാമാണിക വായുമർദം 0 °C-ൽ 13.5951 ഗ്രാം /സെമീ.3 സാന്ദ്രതയുള്ള (980.665 സെ.മീ./ സെ.2 ഗുരുത്വാകർഷണത്തിൽ) രസത്തിന്റെ 760 യൂപത്തിന്റേതിനു തുല്യമാണ്. സ്ഥലവ്യത്യാസം അനുസരിച്ച് ഗുരുത്വാകർഷണം വ്യത്യസ്തമായതിനാൽ ഒരേ വസ്തുവിന്റെ തൂക്കം വ്യത്യസ്തസ്ഥലങ്ങളിൽ വ്യത്യസ്തമായിരിക്കും. അളവുതൂക്കപ്പട്ടികകൾ താഴെ ചേർത്തിരിക്കുന്നു.
പ്രാചീന ഇന്ത്യയിലെ ചില അളവുതൂക്കപ്പട്ടികകൾ.
"മരക്കണക്ക്".
നീളം കോൽ അളവായും, വീതിയും കനവും വിരൽ അളവായും എടുത്ത് ഇവ മൂന്നും കൂടി ഗുണിച്ചാൽ കിട്ടുന്നതാണ് പെരുക്കം.
ഈർന്ന മരത്തിന്റെ നീളം കോൽ ആയും, വീതി വിരൽ ആയും കണക്കാക്കി എത്ര നൂൽ ഈർന്നിട്ടുണ്ടോ ആ എണ്ണവും ചേർത്ത് ഗുണിച്ചു കിട്ടുന്നത് കോൽ-പെരുക്കം ആയിരിക്കും.
ചിത്രശാല.
 

</doc>
<doc id="86978" url="https://ml.wikipedia.org/wiki?curid=86978" title="Measurement">
Measurement



</doc>
<doc id="86981" url="https://ml.wikipedia.org/wiki?curid=86981" title="ഒ. ചന്തു മേനോൻ">
ഒ. ചന്തു മേനോൻ



</doc>
<doc id="86984" url="https://ml.wikipedia.org/wiki?curid=86984" title="സമോസ">
സമോസ

 
ഇന്ത്യയിൽ പൊതുവെ കാണപ്പെടുന്ന ഒരു പലഹാരമാണ് സമോസ. ഏഷ്യയിൽ മിക്ക രാജ്യങ്ങളിലും ഇത് ലഭ്യമാണ് . പല സ്ഥലങ്ങളിൽ ഇത് പല പേരിൽ അറിയപ്പെടുന്നു. ഓരോ സ്ഥലത്തിനനുസരിച്ച് ഇതിന്റെ രുചിയും, ഘടകങ്ങളും വ്യത്യസ്തമായി കാണപ്പെടുന്നു. അറബിയിൽ ഇത് സംബുക് ( sambusak) (അറബി: &lt;templatestyles src="Script/styles_hebrew.css" /&gt;سمبوسك‬), എന്നും തെക്കെ ഏഷ്യയിൽ ഇത് സമൊസ ( samosa) () ,(പഞ്ചാബി: , "ഹിന്ദി: "), ടർക്കിയിൽ ഇത് സംസ എന്നും ( samsa ) () (Kyrgyz: , ; കസാഖ്: , , ഉസ്ബെക്: , ), സോമാലിയയിൽ ഇത് സംബൂസ (sambusa) എന്നും (Somali: ) അറിയപ്പെടുന്നു. 
ഇത് സാധാരണ ത്രികോണ ആകൃതിയിലാണ് ഉണ്ടാക്കുന്നത്. ഇതിന്റെ അകത്ത് സാധാരണ ഉരുളക്കിഴങ്ങ്, സവാള എന്നിവയുടെ ഒരു മിശ്രിതമാണ് സ്റ്റഫ് ചെയ്യുന്നത്. പക്ഷേ പല സ്ഥലങ്ങളിൽ പല തരത്തിലുള്ള മിശ്രിതങ്ങൾ ചേർത്ത സമോസകൾ ലഭ്യമാണ്. പനീർ, ഇറച്ചി, മീൻ എന്നിവയും ചേർത്തുള്ള സമൊസകളും ലഭ്യമാണ്. തക്കാളി സോസിനൊപ്പമോ, ചട്ണിക്കൊപ്പമോ ആണ് സമോസ സാധാരണയായി വിളമ്പാറ്.
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
വിക്കി ഈ ലേഖനം ഉണ്ട്

</doc>
<doc id="86985" url="https://ml.wikipedia.org/wiki?curid=86985" title="Samosa">
Samosa



</doc>
<doc id="86986" url="https://ml.wikipedia.org/wiki?curid=86986" title="ഐ.ടി.@സ്കൂൾ">
ഐ.ടി.@സ്കൂൾ



</doc>
<doc id="86989" url="https://ml.wikipedia.org/wiki?curid=86989" title="Shri Ram Sena">
Shri Ram Sena



</doc>
<doc id="86994" url="https://ml.wikipedia.org/wiki?curid=86994" title="പഴമ്പൊരി">
പഴമ്പൊരി



</doc>
<doc id="86996" url="https://ml.wikipedia.org/wiki?curid=86996" title="സമൂസ">
സമൂസ



</doc>
<doc id="86999" url="https://ml.wikipedia.org/wiki?curid=86999" title="കപിസ">
കപിസ



</doc>
<doc id="87000" url="https://ml.wikipedia.org/wiki?curid=87000" title="നഗരഹാര">
നഗരഹാര



</doc>
<doc id="87004" url="https://ml.wikipedia.org/wiki?curid=87004" title="ഇന്തോ സിഥിയൻ സാമ്രാജ്യം">
ഇന്തോ സിഥിയൻ സാമ്രാജ്യം



</doc>
<doc id="87005" url="https://ml.wikipedia.org/wiki?curid=87005" title="ഷിയോണൈറ്റുകൾ">
ഷിയോണൈറ്റുകൾ



</doc>
<doc id="87006" url="https://ml.wikipedia.org/wiki?curid=87006" title="ഹെഫ്‌തലൈറ്റുകൾ">
ഹെഫ്‌തലൈറ്റുകൾ



</doc>
<doc id="87007" url="https://ml.wikipedia.org/wiki?curid=87007" title="തുർകിക് ജനത">
തുർകിക് ജനത



</doc>
<doc id="87009" url="https://ml.wikipedia.org/wiki?curid=87009" title="വലിയപറമ്പ (ഗ്രാമപഞ്ചായത്ത്), കാസർഗോഡ് ജില്ല">
വലിയപറമ്പ (ഗ്രാമപഞ്ചായത്ത്), കാസർഗോഡ് ജില്ല



</doc>
<doc id="87012" url="https://ml.wikipedia.org/wiki?curid=87012" title="പേർഷ്യൻ സാമ്രാജ്യങ്ങൾ">
പേർഷ്യൻ സാമ്രാജ്യങ്ങൾ



</doc>
<doc id="87021" url="https://ml.wikipedia.org/wiki?curid=87021" title="കളർ കോഡിങ്ങ്">
കളർ കോഡിങ്ങ്

 
വിവിധതരം ഇലക്ട്രോണിക് ഘടകഭാഗങ്ങളുടെ മൂല്യങ്ങളയോ സ്ഥാനക്രമത്തെയോ കാണിക്കുന്നതിനു വേണ്ടി നിറങ്ങൾ ഉപയോഗിക്കുന്ന രീതിയാണ്‌ കളർ കോഡിങ്ങ് എന്നറിയപ്പെടുന്നത്. ഇത് വളരെ സാധാരണയായി ഉപയോഗിക്കുന്നത് പ്രതിരോധകങ്ങളുടെ (resistor) മൂല്യത്തെ കാണിക്കുന്നതിനു വേണ്ടിയാണ്. 
ഇപ്പോൾ ഇലക്ട്രോണിക് ഇന്റസ്ട്രീസ് അല്ലയൻസ് ഭാഗമായി തീർന്ന റേഡിയോ മാനുഫക്ചേർസ് അസോസിയേഷൻ എന്ന സ്ഥാപനം 1920 കളിലാണ് കളർകോഡിങ്ങ് വികസിപ്പിച്ചെടുത്തത്. EIA-RS-279 എന്ന പേരിൽ പ്രസിദ്ധീകരിച്ച ഈ മാനദണ്ഡം ഇപ്പോൾ IEC 60062 എന്ന പേരിലാണ് അറിയപ്പെടുന്നത്. വളരെ എളുപ്പത്തിലും കുറഞ്ഞ നിർമ്മാണ ചിലവിലും ഇതു വളരെ ചെറിയ ഇലക്ട്രോണിക് ഘടകഭാഗങ്ങളിൽ പതിപ്പിക്കമെന്നതു ഇതിന്റെ ഒരു മേന്മയാണ് .
പ്രതിരോധകങ്ങളിലെ കളർകോഡിങ്ങ് ചെയ്യുന്ന വിധം.
വർണ്ണ നാടകളിൽ ഒന്നാമത്തെ നാട കാണിക്കുന്നത് പത്തിന്റെ സ്ഥാനത്തെ അക്കത്തിന്റേയും രണ്ടാമത്തെ നാട ഒറ്റയുടെ സ്ഥാനത്തെ അക്കത്തിന്റേയും മൂല്യങ്ങളാണ്. ഇങ്ങനെ കിട്ടുന്ന സംഖ്യയെ മൂന്നാമത്തെ വർണ്ണനാടയുടെ മൂല്യം പത്തിന്റെ കൃത്യങ്കമായി എഴുതി കിട്ടുന്ന സംഖ്യ കൊണ്ട് ഗുണിച്ചാൽ യഥാർത്ത മൂല്യം കിട്ടും.
ഉദാഹരണത്തിന് മഞ്ഞ, വയലറ്റ്, ചുവപ്പ്, സ്വർണ്ണ നിറം എന്നീ വർണ്ണ നാടകളാണ് ഒരു പ്രധിരോധത്തിൽ ഉള്ളത് എങ്കിൽ, മഞ്ഞയുടെ മൂല്യമായ 4 വയലറ്റിന്റെ മൂല്യമായ 7 എന്നിവ ചേർത്ത് 47 എന്നു കിട്ടുന്നു. ഇനി ചുവപ്പിന്റെ മൂല്യമായ 2 പത്തിന്റെ കൃത്യങ്കമായി എഴുതുക അപ്പോൾ 102 = 100 (10 ഘാതം 2) എന്നു കിട്ടുന്നു. ആദ്യം കിട്ടിയ 47 എന്ന സംഖ്യയെ ഈ 100 കൊണ്ട് ഗുണിക്കുക. അപ്പോൾ 4700 ഓം അഥവാ 4.7 കിലോ ഓം എന്നു കിട്ടുന്നു.
EN 60062:2005 മാനദണ്ഡം പ്രകാരമുള്ള നിറങ്ങളും അവയുടെ മൂല്യങ്ങളും താഴെ കൊടുക്കുന്നു.
കളർകോഡിങ്ങ് എളുപ്പത്തിൽ ഓർത്തിരിക്കാൻ BB ROY in Great Britain and VGW എന്നു മാത്രം ഓർത്താൽ മതി. അതിലെ ഓരോ ക്യപ്പിറ്റൽ അക്ഷരങ്ങളും 0 മുതൽ 9 വരെയുള്ള കോഡുകളെ പ്രതിനിധീകരിക്കുന്നു.
B - black =0, B - brown=1, R - red=2, O - orange=3 Y - yellow= 4, G - green=5, B - blue= 6, V - violet=7, G - grey=8, W - white=9
ഇതും കാണുക.
പ്രതിരോധം
പ്രതിരോധകം

</doc>
<doc id="87023" url="https://ml.wikipedia.org/wiki?curid=87023" title="Electronic color code">
Electronic color code



</doc>
<doc id="87036" url="https://ml.wikipedia.org/wiki?curid=87036" title="വട">
വട

 
ഒരു എരിവുള്ള തെന്നിന്ത്യൻ ഭക്ഷണപദാർഥമാണ് വട. (IAST: vaḍa, തമിഴ്: , തെലുഗ്: , തുളു: ವಡೆ, കന്നഡ: ). വടൈ എന്നും ഇത് അറിയപ്പെടുന്നു.
വിവരണം.
വട സാധാരണ രീതിയിൽ വൃത്താകൃതിയിലാണ് തയ്യാറാക്കുന്നത്. സാധാരണ രീതിയിൽ 5 മുതൽ 8 സെ.മി വരെ വ്യാസത്തിലാണ് ലഭ്യമായത്. ഇതിന്റെ പ്രധാന ഘടകങ്ങൾ പരിപ്പ്, പയർ, ഉഴുന്ന്, ഉരുളക്കിഴങ്ങ് എന്നിവയാണ്. തെക്കെ ഇന്ത്യയിലെ ഒരു തനതായ ഭക്ഷണമായി വട കണക്കാക്കപ്പെടുന്നു. ഇത് സാധാരണ രീതിയിൽ വീടുകളിൽ ഉണ്ടാക്കാറുണ്ടെങ്കിലും ഒരു ഹോട്ടൽ ഭക്ഷണമായിട്ടാണ് പൊതുവെ ലഭ്യമായിട്ടുള്ളത്. തമിഴ്നാട്ടിൽ പ്രാതൽ ഭക്ഷണമായിട്ടാണ് ഇത് പ്രധാനമായും കഴിക്കുന്നത്. കേരളത്തിൽ വൈകുന്നേരത്തെ ചായയോടൊപ്പം ഇടഭക്ഷണമായും കഴിക്കുന്നു.
തരങ്ങൾ.
വടകളിൽ തന്നെ പല തരം വടകൾ ലഭ്യമാണ്. 
അവലംബം.
&lt;templatestyles src="Reflist/styles.css" /&gt;
പുറത്തേക്കുള്ള കണ്ണികൾ.
വിക്കി ഈ ലേഖനം ഉണ്ട്

</doc>
<doc id="87039" url="https://ml.wikipedia.org/wiki?curid=87039" title="Sambar">
Sambar



</doc>
<doc id="87043" url="https://ml.wikipedia.org/wiki?curid=87043" title="Vada">
Vada



</doc>
<doc id="87044" url="https://ml.wikipedia.org/wiki?curid=87044" title="കളർകോഡിങ്ങ്">
കളർകോഡിങ്ങ്



</doc>
<doc id="87045" url="https://ml.wikipedia.org/wiki?curid=87045" title="മാധവൻ നായർ (വിവക്ഷകൾ)">
മാധവൻ നായർ (വിവക്ഷകൾ)



</doc>
<doc id="87046" url="https://ml.wikipedia.org/wiki?curid=87046" title="മാധവൻ നായർ">
മാധവൻ നായർ



</doc>
<doc id="87107" url="https://ml.wikipedia.org/wiki?curid=87107" title="മിന">
മിന

ഹജ്ജ് തീർത്ഥാടനത്തിലെ ഒരു പ്രധാന ഇടമായ മിന (മുന)  അറിയപ്പെടുന്നത്  "കൂടാരങ്ങളുടെ നഗരം" എന്ന പേരിലാണ്. സൗദി അറേബ്യയിലെ മക്ക പ്രവിശ്യയിലെ  മശായിർ ജില്ലയിൽ മക്ക നഗരത്തിന് 8 കിലോമീറ്റർ (5 മൈൽ) തെക്കുകിഴക്കായി സ്ഥിതി ചെയ്യുന്ന ഒരു താഴ്‌വരയായ മിനയ്ക്ക്, ഏകദേശം 20 km2 (7.7 ചതുരശ്ര മൈൽ) വിസ്തീർണ്ണം ഉണ്ട്. മിനായിൽ കൂടാരങ്ങൾ, ജമറാത്ത് പ്രദേശം, അറവുശാലകൾ എന്നിവ ഉൾക്കൊള്ളുന്നു.
മിന ഏറ്റവും പ്രശസ്തമായത് ഹജ്ജ് തീർത്ഥാടനത്തിൽ ഈ സ്ഥലത്തിന്റെ പ്രാധാന്യം കൊണ്ടാണ്. ദുൽഹിജ്ജ മാസത്തിൽ ഒന്നിലധികം രാത്രികളിൽ മിനായിൽ തങ്ങുന്ന തീർഥാടകരെ ഉൾക്കൊള്ളുന്നതിനായി, 100,000-ലധികം എയർകണ്ടീഷൻ ചെയ്ത ടെന്റുകൾ ഈ പ്രദേശത്ത് നിർമ്മിച്ചിട്ടുണ്ട്, ഇത് മിനയ്ക്ക് "കൂടാരങ്ങളുടെ നഗരം" എന്ന ഇരട്ടപ്പേര് നൽകി. 3 ദശലക്ഷം ആളുകൾക്ക് വരെ തങ്ങാൻ  ശേഷിയുള്ള മിനയെ ലോകത്തിലെ ഏറ്റവും വലിയ കൂടാര നഗരം എന്ന് വിളിക്കുന്നു. ഹജ്ജിന്റെ അവസാന ദിവസങ്ങളിൽ സൂര്യോദയത്തിനും സൂര്യാസ്തമയത്തിനും ഇടയിൽ പ്രതീകാത്മകമായി പിശാചിനെ കല്ലെറിയൽ ചടങ്ങ് നടത്തുന്ന  സ്ഥലമാണ് മിന താഴ്‌വരയിൽ സ്ഥിതി ചെയ്യുന്ന മൂന്ന് ജമറാത്തുകൾ. ഇസ്‌ലാമിക പ്രവാചകൻ ഇബ്രാഹിം (അബ്രഹാം) തന്റെ മകനായ ഇസ്മാഈലിനെ ബലിയർപ്പിക്കാനുള്ള അല്ലാഹുവിന്റെ കൽപ്പന നടപ്പാക്കുന്നതിൽ നിന്ന് തടയാൻ ശ്രമിച്ച പിശാചിനെ കല്ലെറിഞ്ഞതിനെ അനുസ്മരിപ്പിക്കുന്നതാണ് കല്ലെറിയൽ ചടങ്ങ്.
ചരിത്രം.
ഇസ്ലാമിക ചരിത്ര പ്രകാരം, ഇബ്രാഹിം തന്റെ ഭാര്യ ഹാജറയെയും (ഹാഗർ) അവരുടെ മകൻ ഇസ്മാഈലിനെയും ഇസ്മായേൽ ശിശുവായിരിക്കുമ്പോൾ മക്കയുടെ താഴ്‌വരയിൽ ഉപേക്ഷിച്ചു. മക്കയിലെ തന്റെ കുടുംബത്തെ അദ്ദേഹം പിന്നീട്  ഒരിക്കൽ സന്ദർശിച്ചപ്പോൾ, മിനാ താഴ്‌വരയിൽ തന്റെ മകനെ ബലിയർപ്പിക്കാൻ അള്ളാഹു അദ്ദേഹത്തോട് സ്വപ്നത്തിൽ ഉത്തരവിട്ടു. ബലിയർപ്പിക്കുമ്പോൾ ഒരു പിശാച്  ഇബ്രാഹിമിനെ തടസ്സപ്പെടുത്തുകയും പിശാചിനെ കല്ലെറിയാൻ അല്ലാഹു കൽപ്പിക്കുകയും ചെയ്തു. പ്രതീകാത്മകമായി  പിശാചിനെ കല്ലെറിയുന്ന ചടങ്ങ് ഈ വിശ്വാസത്തിന്റെ ഓർമ്മപ്പെടുത്തലാണ്. പ്രവാചകൻ മുഹമ്മദ്, മദീന നിവാസികളുമായി ഉണ്ടാക്കിയ  അൽ-അഖബ പ്രതിജ്ഞയും മിനയിൽ നടന്നെന്ന് വിശ്വസിക്കപ്പെടുന്നു.
ഇപ്പോഴത്തെ നിലയിലുള്ള സ്ഥിര കൂടാരങ്ങൾ നിർമ്മിക്കുന്നതിന് മുമ്പ് തീർത്ഥാടകർ സ്വന്തമായി ടെന്റുകൾ കൊണ്ട് വരികയും ഹജ്ജ് കഴിഞ്ഞ് മടങ്ങുമ്പോൾ അവ പൊളിച്ചുമാറ്റുകയും ചെയ്യുമായിരുന്നു. 1990-കളിൽ സൗദി ഗവൺമെന്റ് സ്ഥിരമായ കോട്ടൺ ടെന്റുകൾ സ്ഥാപിച്ചു. പെട്ടെന്ന് തീ പിടിക്കാവുന്ന ഈ കോട്ടൺ കൂടാരങ്ങൾ ധാരാളം തീർത്ഥാടകരുടെ ജീവൻ അപഹരിച്ചു. 340-ലധികം തീർത്ഥാടകരുടെ മരണത്തിന് കാരണമായ 1997-ലെ മിന തീപിടുത്തത്തിന് ശേഷം, 8 x 8 മീറ്റർ (26 അടി × 26 അടി) അളവുള്ള 100,000-ലധികം സ്ഥിരം കൂടാരങ്ങൾ നിർമ്മിച്ചു. തീയിൽ നിന്ന് സംരക്ഷിക്കുന്നതിനായി ടെഫ്ലോണിന്റെ പുറം പാളിയോട് കൂടിയ ഫൈബർഗ്ലാസ് കൊണ്ടാണ് ഇവ നിർമ്മിച്ചിരിക്കുന്നത്. കൂടാരങ്ങളെ ക്യാമ്പുകളായി തിരിച്ച്, ഓരോന്നിനും അതിന്റേതായ പുറം മതിലുകൾ നൽകി,  ക്യാമ്പുകൾ വിവിധ രാജ്യക്കാർക്ക് വീതിച്ചു നൽകുകയും ചെയ്തിരിക്കുന്നു. 3 ദശലക്ഷം തീർഥാടകർക്ക് വരെ ഇങ്ങനെ താൽക്കാലിക താമസസൗകര്യം നൽകുന്നു. ഓരോ ക്യാമ്പിലും ഒരു അടുക്കള, കുളിമുറി, വുദു സൗകര്യങ്ങൾ എന്നിവ സജ്ജീകരിച്ചിരിക്കുന്നു, കൂടാതെ മറ്റ് ക്യാമ്പുകളുമായി പാതകളിലൂടെ ബന്ധിപ്പിച്ചിരിക്കുന്നു. കൂടാരങ്ങൾ പെട്ടെന്ന് തിരിച്ചറിയാൻ വേണ്ടി പ്രത്യേക നിറങ്ങളും നമ്പറുകളും നൽകിയിട്ടുണ്ട്. 
ഭൂമി ശാസ്ത്രം.
ഏകദേശം 400 മീറ്റർ (1320 അടി) ഉയരത്തിൽ, മിന എന്ന പേരിലുള്ള താഴ്വരയിലാണ് മിന സ്ഥിതി ചെയ്യുന്നത്. പടിഞ്ഞാറ് മക്കയിലെ അൽ-അസീസിയ ജില്ല, വടക്ക് നാലാമത്തെ റിംഗ് റോഡ്, കിഴക്ക് മുസ്ദലിഫ, തെക്ക് അൽ-ജാമിഅ ജില്ല എന്നിവയാണ് അതിർത്തികൾ. മിനയുടെ ഏറ്റവും പടിഞ്ഞാറ്  അറ്റത്തുള്ള  സവിശേഷതകൾ പിശാചിന്റെ കല്ലെറിയുന്ന സമയത്ത് കല്ലെറിയുന്ന മൂന്ന് ജമറാത്തുകളാണ്. ഇവ ജമറത്ത് അൽ-സുഘ്ര (ഏറ്റവും പടിഞ്ഞാറുള്ളതും ചെറുതും), ജമറത്ത് അൽ-വുസ്ത (മധ്യത്തിലുള്ളത്), ജമറത്ത് അൽ-കുബ്ര (ജമറത്ത് അൽ-അഖബ), ഏറ്റവും വലുതും കിഴക്കും എന്നീ പേരുകളിൽ അറിയപ്പെടുന്നു. 2003-ലെ ഒരു പഠനത്തിൽ, ആദ്യത്തെ രണ്ടെണ്ണം തമ്മിലുള്ള അകലം 135 മീ (443 അടി) ആയും പിന്നീടുള്ള രണ്ടെണ്ണം തമ്മിലുള്ള ദൂരം 225 മീ (738 അടി) ആയും അളന്നു. മിനയുടെ വടക്കുകിഴക്ക് ഭാഗത്താണ് ഹജ്ജ് തീർഥാടകരുടെ ബലിമൃഗങ്ങളെ അറുക്കുന്ന അറവുശാലകൾ. ഹജ്ജ് വേളയിൽ മാത്രം പ്രാർത്ഥന നടക്കുന്ന മസ്ജിദുൽ-ഖൈഫ് എന്ന പള്ളി മിന താഴ്‌വരയുടെ മധ്യഭാഗത്താണ് സ്ഥിതി ചെയ്യുന്നത്.
അടിസ്ഥാന സൗകര്യങ്ങൾ.
ഏകദേശം 20,000 m2 (220,000 ചതുരശ്ര അടി) വിസ്തൃതിയുള്ള മസ്ജിദ് അൽ-ഖൈഫ് മിനയിലെ ഏറ്റവും വലിയ പള്ളിയാണ്.
ഗതാഗതം.
സൗദി അറേബ്യയിലെ ഏറ്റവും പ്രധാനപ്പെട്ട ഹൈവേകളിലൊന്നായ ഹൈവേ 40, മിനയിൽ നിന്ന് 3 കിലോമീറ്ററിൽ താഴെ (1.9 മൈൽ) അൽ ഹജ്ജ് സ്ട്രീറ്റിലൂടെ എത്തിച്ചേരാനാകും. ഹജ്ജ് വേളയിൽ മാത്രം  സജീവമാകുന്ന, നിലവിൽ സൗദി അറേബ്യയിലെ ഏക സമ്പൂർണ്ണ മെട്രോ പാതയായ മശായിർ അൽ-മുഖദ്ദസ്സ മെട്രോ മിനയിലാണ്.  വടക്കു പടിഞ്ഞാറ് ദിശയിൽ ഓടുന്ന ഈ മെട്രോ അറഫാ മൈതാനിയിൽ തുടങ്ങി മുസ്‌ദലിഫ വഴി, സൈനിക ആശുപത്രിക്ക് സമീപമുള്ള മിന സ്റ്റേഷൻ 1-ലും അവിടെ നിന്നും 1 കിലോമീറ്റർ (0.62 മൈൽ) ദൂരമുള്ള  മിന സ്റ്റേഷൻ 2-ലും (മിന അൽ-ജിസ്ർ ആശുപത്രിക്ക് സമീപം) നിർത്തിയ ശേഷം   ജമറാത്തിന് അടുത്തുള്ള  മിന സ്റ്റേഷൻ-3 ൽ യാത്ര അവസാനിപ്പിക്കുന്നു
അവലംബം.
&lt;templatestyles src="Reflist/styles.css" /&gt;

</doc>
<doc id="87108" url="https://ml.wikipedia.org/wiki?curid=87108" title="ഗ്രഹാം സ്റ്റെയ്ൻസ്">
ഗ്രഹാം സ്റ്റെയ്ൻസ്

 
 
ഓസ്ട്രേലിയക്കാരനായ ഒരു സുവിശേഷകനും ഇന്ത്യയിൽ കുഷ്ഠരോഗികളുടെയും ആദിവാസികളുടെയും ഉന്നമനത്തിനു പ്രവർത്തിച്ചിരുന്നഗ്രഹാം സ്റ്റുവർട്ട് സ്റ്റെയിൻസ്. ഇന്ത്യയിൽ ഒഡീഷയിലെ കുഗ്രാമങ്ങളിൽ പ്രവർത്തിക്കുന്ന കാലത്ത്, തന്റെ രണ്ട് മക്കളോടൊപ്പം തീവച്ചു കൊല്ലപ്പെട്ടു. 1999 ജനുവരിയിൽ 22-ന്‌ പത്ത് വയസ്സായ ഫിലിപ്പ്, ആറ് വയസ്സായ തിമോത്തി എന്നീ രണ്ട് ആൺ‌മക്കളോടൊപ്പം, ഒഡീഷയിലെ ക്വഞ്ചാർ ജില്ലയിൽ പെടുന്ന മനോഹരപൂർ ഗ്രാമത്തിലെ തന്റെ സ്റ്റേഷൻ വാഗൻ വണ്ടിയിൽ രാത്രി ഉറങ്ങിക്കിടക്കുമ്പോഴായിരുന്നു ദാരുണമായ ഈ കൊലപാതകങ്ങൾ അരങ്ങേറിയത്. 
ഈ കൊലപാതക സംഘത്തിന്റെ നേതാവായിരുന്ന ഹിന്ദുത്വതീവ്രവാദിയും ബജ്റംഗ് ദൾ പ്രവർത്തകനുമായ ധാരാസിംഗ് 2003 ൽ ശിക്ഷിക്കപ്പെടുകയുണ്ടായി. അക്കാലത്ത് പ്രതാപ് ചന്ദ്ര സാരംഗി ആയിരുന്നു ഒഡിഷയിലെ ബജ്‌റംഗ്ദളിന്റെ പ്രധാന നേതാവ്.
1965 മുതൽ ഒറീസ്സയിലെ പാവപ്പെട്ട പട്ടിക വർഗ്ഗക്കാരുടെ ഇടയിൽ പ്രത്യേകിച്ചും കുഷ്ഠരോഗികളായ ആളുകളുടെ ശുശ്രൂഷയും പരിചരണവുമായി കഴിയുകയായിരുന്നു അദ്ദേഹം. കടുത്ത മതപ്രചരണം നടത്തുന്നതായി സംഘ് പരിവാർ അദ്ദേഹത്തെ കുറിച്ച് ആരോപിച്ചിരുന്നു. നിരവധി ആദിവാസികളെ ക്രിസ്തുമതത്തിലേക്ക് അദ്ദേഹം മതപരിവർത്തനം നടത്തി എന്ന ധാരണ നിലനിൽക്കേ, എതിരാളികൾ ആരോപിക്കുന്ന, ജില്ലയിലെ ക്രിസ്ത്യൻ ജനസംഖ്യയിലുള്ള വർദ്ധന വളരെ ചെറിയതായിരുന്നു.

</doc>
<doc id="87111" url="https://ml.wikipedia.org/wiki?curid=87111" title="Mina">
Mina



</doc>
<doc id="87117" url="https://ml.wikipedia.org/wiki?curid=87117" title="ആദവൻ">
ആദവൻ

 
 
സൂര്യ ശിവകുമാർ നായകനായി അഭിനയിക്കുന്ന തമിഴ് ആക്ഷൻ-ത്രില്ലർ തമിഴ് ചലച്ചിത്രമാണ് ആദവൻ. 2009-ലെ ദീപാവലിദിനത്തിലാണ്‌ ഈ ചിത്രം പുറത്തിറങ്ങിയത്. കെ. എസ്. രവികുമാർ ആണ് ചിത്രത്തിന്റെ സം‌വിധായകൻ. ഈ ചിത്രത്തിൽ നയൻതാരയാണ് നായികയായി അഭിനയിക്കുന്നത്. ചിത്രത്തിന് സംഗീതം നൽകിയിരിക്കുന്നത് ഹാരിസ് ജയരാജും നിർമ്മാണം നിർവഹിച്ചിരിക്കുന്നത് ഉദ്യനിധി സ്റ്റാലിനുമാണ്. ആണ്. 28 കോടി രൂപ മുടക്കിയാണ് ചിത്രം നിർമ്മിച്ചത്.

</doc>
<doc id="87123" url="https://ml.wikipedia.org/wiki?curid=87123" title="പൈതൽമല">
പൈതൽമല



</doc>
<doc id="87128" url="https://ml.wikipedia.org/wiki?curid=87128" title="Western Ghats">
Western Ghats



</doc>
<doc id="87129" url="https://ml.wikipedia.org/wiki?curid=87129" title="Eastern Ghats">
Eastern Ghats



</doc>
<doc id="87131" url="https://ml.wikipedia.org/wiki?curid=87131" title="Hindu Kush">
Hindu Kush



</doc>
<doc id="87133" url="https://ml.wikipedia.org/wiki?curid=87133" title="മടിക്കൈ ഗ്രാമപഞ്ചായത്ത്">
മടിക്കൈ ഗ്രാമപഞ്ചായത്ത്

 
കാസർഗോഡ് ജില്ലയിലെ ഹോസ്ദുർഗ്ഗ് താലൂക്കിലെ ഒരു ഗ്രാമപഞ്ചായത്താണ്‌ മടിക്കൈ ഗ്രാമപഞ്ചായത്ത്. ഈ ഗ്രാമപഞ്ചായത്ത് കാഞ്ഞങ്ങാട് ബ്ലോക്കിലാണ്‌ സ്ഥിതി ചെയ്യുന്നത്. പണ്ട് ദക്ഷിണ കർണ്ണാടക ജില്ലയുടെ ഭാഗമായിരുന്നു.
മടിക്കൈ "കമ്മ്യൂണിസ്റ്റുകാരുടെ മോസ്കോ" എന്നറിയപ്പെടുന്നു. പ്രകൃതിരമണീയമായ ഈ സ്ഥലം കുന്നും മലകളും കാടും കാട്ടരുവികളും നിറഞ്ഞതും വികസനസാധ്യതയേറിയതുമാണ്‌. ദേശീയ പ്രസ്ഥാനത്തിലും കർഷക പോരാട്ടങ്ങളിലും നേതൃത്വപരമായ പങ്കുവഹിച്ച വലിയ ഒരു ചരിത്ര പശ്ചാത്തലം ഈ ഗ്രാമത്തിനുണ്ട്. ഗ്രാമസമ്പത്തിന്റെ വലിപ്പം അറിഞ്ഞുള്ള ഫ്യൂഡൽ വ്യവസ്ഥയുടെ തിക്ത ഫലം പണ്ടുമുതലേ അനുഭവിച്ചവരായിരുന്നു മടിക്കൈയിലെ ജനങ്ങൾ. 
മടിക്കൈയുടെ പേരുമായി ബന്ധപ്പെട്ട് പല ഐതിഹ്യങ്ങളും ഉണ്ട്. പണ്ടുമുതൽക്ക് തന്നെ ഈ പഞ്ചായത്തിലെ എരിക്കുളത്ത് വലിയതോതിൽ മൺപാത്ര നിർമ്മാണം ഉണ്ടായിരുന്നു. മൺപാത്രം എന്ന് അർത്ഥമാക്കുന്ന 'മട്ക്ക' എന്ന കന്നഡ പദത്തിൽ നിന്നാണ് 'മടിക്കൈ' എന്ന പേര് ഉണ്ടായതെന്നാണ് പൊതുവെ അംഗീകരിച്ചിരിക്കുന്നത്. പൂത്തക്കാലാണ് മടിക്കൈയുടെ സാംസ്കാരിക തലസ്ഥാനം. 
ഏച്ചിക്കാനത്തെ ജന്മിയെ മുട്ടുകുത്തിച്ചാണ് മടിക്കൈയിൽ കമ്മ്യൂണിസ്റ്റ് ഭരണം നിലവിൽ വന്നത്. ആദ്യ കാലത്ത് കോൺ​ഗ്രസും പി.എസ്.യും എസ്.എസ്.പിയും പോലെയുള്ള ഒട്ടേറെ രാഷ്ട്രീയ എതിരാളികൾ ഉണ്ടായിരുന്നെങ്കിലും അവയെല്ലാം ഇന്ന് അപ്രസക്തമായി. വാഴക്കോട്, കാരാക്കോട്, ഏച്ചിക്കാനം ഭാ​ഗങ്ങളിൽ ജന്മിയുടെ ആശ്രിതർ ആദ്യകാലത്ത് കമ്മ്യൂണിസത്തെ എതിർക്കാൻ കോൺ​ഗ്രസിന് പിന്നിൽ അണിനിരന്നു. പിന്നീട് ജനസംഘത്തിലേക്കും പിൽക്കാലത്ത് ബിജെപിയിലേക്കുമെത്തി. ഇന്ന് ഈ മേഖലകളാണ് ഇന്ന് മടിക്കൈയിൽ ഏറ്റവും അവികിസിതമായി കിടക്കുന്നത്. റവന്യൂ ഭൂമികൾ ഏറെയുണ്ടെങ്കിലും ആ മേഖലയിൽ കാര്യമായ വികസനം ഉണ്ടാക്കാൻ ഇന്നും സാധിച്ചിട്ടില്ല. കൃഷിയും കൂലിപ്പണിയുമാണ് ജനങ്ങളുടെ പ്രധാന വരുമാന മാർ​ഗം. ​ഗൾഫ് ജോലിയെ ആശ്രിയിച്ച് ഓരോ കുടുംബങ്ങളിൽ നിന്നും ഒരാളെങ്കിലുമുണ്ട്. ഒരു കാലത്ത് ശക്തമായിരുന്ന ദിനേശ് ബീഡി വ്യവസായം തകർന്നതോടെ ആ സ്ഥാനത്ത് ഇന്ന് തൊഴിലുറപ്പായി. 

</doc>
<doc id="87144" url="https://ml.wikipedia.org/wiki?curid=87144" title="ശ്രീരാമൻ">
ശ്രീരാമൻ



</doc>
<doc id="87147" url="https://ml.wikipedia.org/wiki?curid=87147" title="ആദവൻ (ചലച്ചിത്രം)">
ആദവൻ (ചലച്ചിത്രം)



</doc>
<doc id="87150" url="https://ml.wikipedia.org/wiki?curid=87150" title="തലക്കൽ ചന്തു">
തലക്കൽ ചന്തു

 
പഴശ്ശിരാജയുടെ കുറിച്ച്യപ്പടയുടെ പടത്തലവനായിരുന്നു തലക്കൽ ചന്തു. വയനാടൻ കാടുകളിൽ ബ്രിട്ടിഷ്‌ പട്ടാളവുമായിട്ടുള്ള ഒളിപ്പോരുകളുമായി ബന്ധപ്പെട്ടാണ് അദ്ദേഹം അറിയപ്പെടുന്നത്.
പനമരം യുദ്ധം.
അദ്ദേഹം പങ്കെടുത്ത ഏറ്റവും അറിയപ്പെടുന്ന പോരാട്ടം പനമരം യുദ്ധമായിരുന്നു. ബ്രിട്ടിഷുകാരുടെ പനമരം കോട്ട നൂറിൽപരം കുറിച്ച്യ പോരാളികളുമായി തലക്കൽ ചന്തുവിന്റെയും എടച്ചേന കുങ്കന്റെയും നേതൃത്വത്തിൽ ഉള്ള സൈന്യം 1802-ൽ വളഞ്ഞു. ക്യാപ്റ്റൻ ദിക്കെൻസൺ എന്ന ബ്രിട്ടീഷ്‌ നേതാവിന്റെ സൈന്യത്തെ കുറിച്ച്യ സൈന്യം കീഴടക്കി. പോരാട്ടത്തിൽ ദിക്കെൻസണും ലെഫ്റ്റനന്റ് മാക്സ്‌വെല്ലും ഉൾപ്പെടയുള്ള ധാരാളം ബ്രിട്ടിഷുകാർ കൊല്ലപ്പെട്ടു. മൂന്നു വർഷത്തിനു ശേഷം 1805 നവംബർ 15-ന്‌ ചന്തു ബ്രിട്ടിഷുകാരുടെ പിടിയിൽപ്പെട്ടു. ബ്രിട്ടിഷ്‌ സൈന്യം അദ്ദേഹത്തെ തൂക്കിലേറ്റി.
തലക്കൽ ചന്തു സ്മാരകം.
പഴശ്ശിരാജയോടൊപ്പം നിന്ന് ബ്രിട്ടീഷുകാർക്കെതിരെ പോരാടിയ ചന്തുവിന്റെ രക്തസാക്ഷിത്വത്തിന്റെ സ്മരണക്കായി സർക്കാർ സ്മാരകം സ്ഥാപിച്ചു. മരണം സംഭവിച്ച് 207 വർഷങ്ങൾക്കു ശേഷമാണ് വയനാട്ടിലെ പനമരം കോട്ടയിലെ കോളിമരത്തിനു സമീപം ബ്രിട്ടീഷുകാർ കഴുത്തറത്തുകൊന്ന ചന്തുവിനായി അവിടെത്തന്നെ സ്മാരകം നിർമ്മിച്ചത്.
എം.ഐ. ഷാനവാസ് എം.പി.യുടെ പ്രാദേശിക വികസനഫണ്ടിൽ നിന്നും 16 ലക്ഷം രൂപ മുതൽമുടക്കിയാണ് സ്മാരകം നിർമ്മിച്ചത്. കേന്ദ്രമന്ത്രി കെ.സി. വേണുഗോപാൽ സ്മാരകം ഉദ്ഘാടനം നിർവഹിച്ചു. പഴശ്ശിരാജാ ചച്ചിത്രത്തിൽ ചന്തുവായി അഭിനയിച്ച മനോജ് കെ. ജയനും ചടങ്ങിൽ പങ്കെടുത്തു.
1982 മുതൽ കിർടാഡ്സ് കേരളത്തിലെ പട്ടികവർഗ്ഗവിഭാഗങ്ങൾക്കായി തലക്കൽ ചന്തു സ്മാരക അമ്പെയ്ത്തുമത്സരം നടത്തിവരുന്നുണ്ട്. പഴശ്ശിയുടെ ചരിത്രം അടിസ്ഥാനമാക്കി 2009-ൽ പുറത്തിറങ്ങിയ പഴശ്ശിരാജ എന്ന ചിത്രത്തിൽ മനോജ് കെ. ജയൻ തലക്കൽ ചന്തുവിന്റെ കഥാപാത്രം അവതരിപ്പിച്ചു.

</doc>
<doc id="87153" url="https://ml.wikipedia.org/wiki?curid=87153" title="കാസർഗോഡ് ലോകസഭാമണ്ഡലം">
കാസർഗോഡ് ലോകസഭാമണ്ഡലം



</doc>
<doc id="87158" url="https://ml.wikipedia.org/wiki?curid=87158" title="Madikkai">
Madikkai



</doc>
<doc id="87161" url="https://ml.wikipedia.org/wiki?curid=87161" title="Thalakkal Chanthu">
Thalakkal Chanthu



</doc>
<doc id="87162" url="https://ml.wikipedia.org/wiki?curid=87162" title="മടിക്കൈ">
മടിക്കൈ



</doc>
<doc id="87166" url="https://ml.wikipedia.org/wiki?curid=87166" title="പഴശ്ശിരാജ (ചലച്ചിത്രം)">
പഴശ്ശിരാജ (ചലച്ചിത്രം)



</doc>
<doc id="87169" url="https://ml.wikipedia.org/wiki?curid=87169" title="Jama-at-e islami kerala">
Jama-at-e islami kerala



</doc>
<doc id="87170" url="https://ml.wikipedia.org/wiki?curid=87170" title="അഫ്ഗാനിസ്താന്റെ ചരിത്രം">
അഫ്ഗാനിസ്താന്റെ ചരിത്രം

 
 
മധ്യേഷ്യയുടെ കവാടം എന്നറിയപ്പെടുന്ന അഫ്ഗാനിസ്താൻ അധിനിവേശങ്ങളുടെ നാടാണ്‌. വിവിധ പേർഷ്യൻ സാമ്രാജ്യങ്ങൾ, അലക്സാണ്ടർ ചക്രവർത്തി, വിവിധ തുർക്കി വംശജർ, അറബികൾ, ജെങ്കിസ് ഖാൻ തുടങ്ങിയവരെല്ലാം പല കാലങ്ങളിലായി ഇവിടെ ആധിപത്യം സ്ഥാപിച്ചിരുന്നു.
അഫ്ഗാനിസ്താന്റെ എഴുതപ്പെട്ട ചരിത്രം ആരംഭിക്കുന്നത് ബി.സി. 500-ആമാണ്ടോടെയുള്ള പേർഷ്യൻ ഹഖാമനി സാമ്രാജ്യത്തിന്റെ ആധിപത്യകാലത്താണ്. എന്നിരുന്നാലും ബി.സി. 3000-നും 2000-നുമിടയിൽ വികാസം പ്രാപിച്ച ഒരു നാഗരിഗത ഇവിടെ നിലനിന്നിരുന്നു എന്ന് തെളിവുകൾ ലഭിച്ചിട്ടുണ്ട്.
ചരിത്രത്തിന്റെ വിവിധ ദശകളിൽ വിവിധ പേരുകളിലാണ് അഫ്ഗാനിസ്താന്റെ ഭാഗങ്ങൾ അറിയപ്പെട്ടിരുന്നത്. ബാക്ട്രിയ, ഏരിയാന, അറാകോസിയ, ഖുറാസാൻ തുടങ്ങിയവയൊക്കെ ഇത്തരം ചരിത്രപ്രാധാന്യമുള്ള പേരുകളാണ്. ഗ്രീക്കോ ബാക്ട്രിയർ, കുശാനർ, ഇന്തോ സസാനിയർ, കാബൂൾ ശാഹികൾ, സഫാരി സാമ്രാജ്യം, സമാനി സാമ്രാജ്യം, ഗസ്നവി സാമ്രാജ്യം, ഗോറികൾ, കർത്ത് രാജവംശം, തിമൂറി സാമ്രാജ്യം, മുഗളർ, ഹോതകികൾ, ദുറാനികൾ എന്നിങ്ങനെ നിരവധി ശക്തരായ സാമ്രാജ്യങ്ങൾ അഫ്ഗാനിസ്താൻ കേന്ദ്രമാക്കി സാമ്രാജ്യങ്ങൾ‌ സ്ഥാപിച്ചു. 
പടിഞ്ഞാറ് ടൈഗ്രിസ്-യൂഫ്രട്ടീസ് തടങ്ങളിൽ നിന്ന് ഇറാനിയൻ പീഠഭൂമിയിലൂടെയുള്ളതും, ഇന്ത്യയിൽ നിന്നും ഹിന്ദുകുഷ് ചുരങ്ങളിലൂടെയുള്ളതും, ചൈനയിൽ നിന്നും താരിം തടത്തിലൂടെയുള്ളതുമായ വഴികൾ അഫ്ഗാനിസ്താനിൽ സംയോജിച്ചിരുന്നതിനാൽ, മിക്ക വാണിജ്യ കുടിയേറ്റപാതകളുടേയും നാൽക്കവലയായാണ് അഫ്ഗാനിസ്താൻ വിശേഷിപ്പിക്കപ്പെട്ടിരുന്നത്.
ബി.സി. 20-ആം നൂറ്റാണ്ടിനു ശേഷമാണ് ആര്യന്മാർ അഫ്ഗാനിസ്താനിലെത്തിയതെന്ന് കരുതപ്പെടുന്നു. ഇന്നത്തെ അഫ്ഗാനിസ്താനിലെ ഭാഷകളായ പഷ്തുവിലും ദാരിയിലും ഈ ആര്യപൈതൃകം ദർശിക്കാം. അഫ്ഗാനിസ്താന്റെ സംസ്കാരത്തിൽ മദ്ധ്യപൂർവ്വദേശത്തുനിന്നുള്ള അധിനിവേശകരായിരുന്ന അറബികളുടേയും പേർഷ്യക്കാരുടേയും സ്വാധീനവും കലർന്നിട്ടുണ്ട്. സൊറോസ്ട്രിയനിസം, ഗ്രീക്ക്, ബുദ്ധമതം, ഹിന്ദുമതം എന്നിങ്ങനെ നിരവധി മതങ്ങൾ ഇവിടെ പലകാലത്തായി പ്രചാരം സിദ്ധിക്കുകയും കാലങ്ങൾക്കു മുൻപേ തന്നെ അവ അപ്രത്യക്ഷമാകുകയും ചെയ്തിട്ടുണ്ട്. 
ഗസ്നവി, ഗോറി, തിമൂറീ ഭരണാധികാരികൾ അഫ്ഗാനിസ്താനെ മദ്ധ്യകാലത്തെ ഒരു പ്രമുഖ സൈനികശക്തി എന്നതിനു പുറമേ ഒരു പാണ്ഡിത്യകേന്ദ്രം എന്ന നിലയിൽ കൂടി ഉയർത്തിയിരുന്നു. ഫിർദോസി, അൽ ബിറൂണി തുടങ്ങിയവർ ഈ മേഖലയിലെ പ്രധാന വ്യക്തിത്വങ്ങളാണ്.
മുൻപ്, മഹത്തായ സാമ്രാജ്യങ്ങളുടെ ഭാഗമായിട്ടുണ്ടെങ്കിലും ഇന്നത്തെ അതിരുകൾക്കകത്തുള്ള ഒരു രാജ്യം എന്ന നിലയിലേക്കുള്ള പരിവർത്തനം പതിനെട്ടാം നൂറ്റാണ്ടോടെ അഫ്ഗാനികൾ എന്നും വിളിക്കപ്പെടുന്ന പഷ്തൂൺ ജനതയുടെ ഉയർച്ചയിലൂടെയാണ്. പതിനെട്ടാം നൂറ്റാണ്ടിന്റെ തുടക്കത്തിൽ ഹോതകി സാമ്രാജ്യസ്ഥാപകനായ മിർ വായ്സും ഇതേ നൂറ്റാണ്ടിന്റെ മദ്ധ്യത്തിൽ അഹ്മദ് ഷാ അബ്ദാലി|യുമാണ് ഈ മുന്നേറ്റത്തിന് ചുക്കാൻ പിടീച്ചത്. അഫ്ഗാനിസ്താന്റെ ഭരണനിയന്ത്രണത്തിൽ പഷ്തൂണുകൾക്കുള്ള ആധിപത്യം ആരംഭിച്ചത് ഇതോടെയാണ്.
പുരാതനചരിത്രം.
ബി.സി.ഇ. ആറാം സഹസ്രാബ്ദത്തിന്റെ മദ്ധ്യത്തോടെ ഇന്നത്തെ അഫ്ഗാനിസ്താൻ ഉൾപ്പെടുന്ന ഇറാനിയൻ പീഠഭൂമിയുടെ മിക്കഭാഗങ്ങളിലും കൃഷിപ്പണിയിൽ അധിഷ്ടിതമായ ജനസമൂഹങ്ങൾ ആവാസം ആരംഭിച്ചിരുന്നു. ഈ സമയത്ത് ഇവർ വെങ്കലയുഗത്തിലായിരുന്നെന്നും കരുതുന്നു. ഇക്കാലയളവിൽ കുറഞ്ഞ അളവിൽ വെളുത്തീയം അടങ്ങിയ വെങ്കലം ഇവിടെ ഉപയോഗിക്കപ്പെട്ടിരുന്നു‌. ദക്ഷിണഅഫ്ഗാനിസ്ഥാനിലെ പ്രധാനപ്പെട്ട ഒരു വെങ്കലയുഗകേന്ദ്രമാണ്‌ കന്ദഹാറിനടുത്തുള്ള മുണ്ടിഗാക്. ബി.സി.ഇ. രണ്ടാം സഹസ്രാബ്ദത്തിന്റെ രണ്ടാം പകുതിവരെ വെങ്കലയുഗം തുടർന്നിരുന്നു തുടർന്ന് ഇരുമ്പുയുഗം ആരംഭിച്ചു.
ഏതാണ്ട് ബി.സി.ഇ. 3000 ആണ്ടോടെ ആദ്യകാലനാഗരികതകൾ ഇറാനിയിൻ പീഠഭൂമിയിൽ ഉടലെടുത്തിരിക്കണം. ബി.സി.ഇ. മൂന്നാം സഹസ്രാബ്ദത്തിന്റെ മദ്ധ്യത്തോടെ ഇത്തരം ആവാസകേന്ദ്രങ്ങൾ തൊഴിലുകളും കച്ചവടവും അടിസ്ഥാനമാക്കി പല പട്ടണങ്ങളായി രൂപാന്തരം പ്രാപിച്ചു. എന്നാൽ മെസപ്പൊട്ടാമിയയിലേയും സിന്ധൂതടത്തിലേയും പോലെ വിശാലവും ഫലഭൂയിഷ്ടവുമായ മേഖലകളായിരുന്നില്ല ഈ പ്രദേശത്ത് നിലവിലിരുന്നത്. മറിച്ച് ഒറ്റപ്പെട്ട ചെറിയ കാർഷികപ്രദേശത്തിനു ചുറ്റുമായാണ്‌ ഈ പട്ടണങ്ങൾ രൂപം കൊണ്ടത്. 
സൊറോസ്ട്രിയരുടെ വിശുദ്ധഗ്രന്ഥമായ അവെസ്തയിലെ വിദേവ്ദാത് (ദേവകൾക്കെതിരെയുള്ള നിയമം) എന്ന ഭാഗത്തിന്റെ ആദ്യപാഠമായ ഫർഗേർദിൽ സോറോസ്ട്രിയരുടെ പ്രധാന ദൈവമായ അഹൂറ മസ്ദ സൃഷ്ടിച്ച 16 ദേശങ്ങളെക്കുറിച്ചുള്ള വിവരങ്ങളുണ്ട്. അഫ്ഗാനിസ്താനിലെ പ്രദേശങ്ങളെക്കുറിച്ചുള്ള വിവരങ്ങൾ നൽകുന്ന അവ്യക്തമെങ്കിലും ഏറ്റവും പുരാതനമായ രേഖയാണിത്. മദ്ധ്യ അഫ്ഗാനിസ്താനിലെ മലകൾക്കു ചുറ്റുമായി ഈ പ്രദേശങ്ങൾ കാണാൻ സാധിക്കും‌.
ഹഖാമനി സാമ്രാജ്യം.
ബി.സി. ആറാം നൂറ്റാണ്ടുമുതൽ നാലാം നൂറ്റാണ്ടുവരെ നിലനിന്നിരുന്ന പേർഷ്യയിലെ ഹഖാമനി സാമ്രാജ്യകാലത്ത്, അഫ്ഗാനിസ്താന്റെ കുറേ പങ്കും സാമ്രാജ്യത്തിന്റെനിയന്ത്രണത്തിലായിരുന്നു. ബാക്ട്രിയ, അറാകോസിയ, എറിയ തുറ്റങ്ങിയ സാമ്രാജ്യത്തിലെ പ്രധാനപ്പെട്ട പ്രവിശ്യകൾ അഫ്ഗാനിസ്ഥാനിലാണ്‌.‌.
അലക്സാണ്ടറുടെ ആക്രമണം, സെല്യൂക്കിഡ് സാമ്രാജ്യം.
ഗോഗമാല യുദ്ധത്തിൽ പേർഷ്യക്കാരെ തോൽപ്പിച്ച് ബി.സി. 330-ൽ അലക്സാണ്ടർ അഫ്ഗാനിസ്താനിലെത്തി. 
തുടർന്ന്, അലക്സാണ്ടർ, ഏതാണ്ട് അഫ്ഗാനിസ്താൻ മുഴുവനായും തന്റെ അധീനതയിലാക്കി. അലക്സാണ്ടറുടെ മരണശേഷം ഈ ഭാഗങ്ങൾ 
അലക്സാണ്ടറുടെ കീഴിലെ ഒരു സേനാനായകനായിരുന്ന സെല്യൂക്കസ് സ്ഥാപിച്ച സെല്യൂക്കിഡ് സാമ്രാജ്യത്തിന്റെ കീഴിൽ വന്നു ചേരുകയും ചെയ്തു.
മൗര്യന്മാരുടെ ആധിപത്യം.
സാമ്രാജ്യത്തിന്റെ പടിഞ്ഞാറു നിന്ന് ഭീഷണീയുയർത്തിയതിനാൽ സെല്യൂക്കസിന്‌ ഇന്ത്യയിലെ ചന്ദ്രഗുപ്തമൗര്യനുമായി ഒരു ഉടമ്പടിയിൽ ഏർപ്പെടേണ്ടി വന്നു. ബി.സി.ഇ. 303-ലെ ഈ സന്ധിയനുസരിച്ച് 500 ആനകൾക്ക് പകരമായി ഗാന്ധാരം, പാരോപനിസഡെ (ഇന്നത്തെ കാബൂൾ മേഖല), അറാകോസിയ (ഇന്നത്തെ കന്ദഹാർ മേഖല), ഗെദ്രോസിയ എന്നീ പ്രദേശങ്ങൾ (ഏറിയയും - ഇന്നത്തെ ഹെറാത്ത് പ്രദേശം - ഈ പട്ടികയിൽ ഉൾപ്പെടുന്നതായും പറയപ്പെടുന്നു.) ചന്ദ്രഗുപ്തന്‌ അടിയറ വെക്കെണ്ടിവന്നു.
ഏതാണ്ട് 60 വർഷങ്ങൾക്കും ശേഷം ബി.സി.ഇ. 250-ൽ അശോകന്റെ കാലത്താണ് മൗര്യന്മാർ ഈ മേഖലയിൽ സമ്പൂർണ്ണാധിപത്യം സ്ഥാപിച്ചത്. എന്നാൽ വടക്കും പടിഞ്ഞാറും അഫ്ഗാനിസ്താനിലെ മൗര്യരുടെ ആധിപത്യം അത്ര കാര്യക്ഷമമായിരുന്നില്ല. അധികകാലത്തിനുള്ളിൽ ഇവിടങ്ങളിൽ സെല്യൂക്കസിന്റെ പിൻഗാമികൾ വീണ്ടും ആധിപത്യം സ്ഥാപിച്ചു.
മൗര്യകാലത്തെ അരമായ ലിപിയിൽ പ്രാകൃതഭാഷയിൽ എഴുതിയിട്ടുള്ള അശോകന്റെ ശിലാശാസനങ്ങൾ അഫ്ഗാനിസ്താനിലെ ജലാലാബാദിൽ നിന്നും ലാഘ്മാൻ താഴ്വരയിൽ നിന്നും ലഭിച്ചിട്ടുണ്ട്. പുരാതനകന്ദഹാറിനടുത്തു നിന്നും ഗ്രീക്കിലും അരമായയിലും എഴുതിയിട്ടുള്ള ദ്വിഭാഷാശാസനങ്ങളും ലഭ്യമായിട്ടുണ്ട്
ഗ്രീക്കോ ബാക്ട്രിയൻ സാമ്രാജ്യം, പാർത്തിയൻ സാമ്രാജ്യം, ഇന്തോ ഗ്രീക്ക് സാമ്രാജ്യം.
ഏതാണ്ട് ബി.സി.ഇ. മൂന്നാം നൂറ്റാണ്ടിന്റെ മദ്ധ്യത്തിൽ ബാക്ട്രിയ (വടക്കൻ അഫ്ഗാനിസ്താൻ) കേന്ദ്രമാക്കി ഗ്രീക്കോ ബാക്ട്രിയൻ സാമ്രാജ്യം സെല്യൂക്കിഡ് സാമ്രാജ്യത്തിൽ നിന്നും സ്വതന്ത്രമായി നിലവിൽ വന്നു. വടക്കുകിഴക്കൻ അഫ്ഗാനിസ്താനിൽ അലക്സാണ്ടർ സ്ഥാപിച്ചതെന്നു കരുതുന്ന അയ് ഖാനും, ഗ്രീക്കോ ബാക്ട്രിയരുടെ പ്രധാനപ്പെട്ട ഒരു നഗരമാണ്. ഇക്കാലത്തു തന്നെ അഫ്ഗാനിസ്ഥാന്റെ പടിഞ്ഞാറൻ പ്രദേശങ്ങൾ പാർത്തിയൻ സാമ്രാജ്യത്തിന്റെ അധീനതയിലായി. 
ബി.സി.ഇ. 189-ലെ മഗ്നീഷ്യ യുദ്ധത്തിനു ശേഷം ഗ്രീക്കോ ബാക്ട്രിയൻ സാമ്രാജ്യവികസനം ആരംഭിച്ചു. ബി.സി.ഇ. 184-ൽ ഇവർ ഹിന്ദുകുഷ് കടന്നു. മൗര്യസാമ്രാജ്യത്തിന്റെ തകർച്ച മൂലമുണ്ടായ ഇക്കാലത്തെ ശൂന്യത ഇവർക്ക് മുതലെടുക്കാനായി. തുടർന്ന് ബാക്ട്രിയയിലെ ഗ്രീക്കോ ബാക്ട്രിയരിൽ നിന്നും സ്വതന്ത്രരായി ഹിന്ദുകുഷിന് തെക്കുഭാഗത്ത് ഇന്തോ ഗ്രീക്ക് സാമ്രാജ്യം എന്നറിയപ്പെടുന്ന നിരവധി രാജാക്കന്മാർ ഭരണം നടത്തി. 
കുറച്ചുകാലത്തേക്കെങ്കിലും ഗ്രീക്കുകാരുടെ ആധിപത്യം, വടക്ക് സിർ ദര്യ മുതൽ മുതൽ കാംബേ ഉൾക്കടൽ വരെയും പടിഞ്ഞാറ്‌ പേഷ്യൻ മരുഭൂമി മുതൽ കിഴക്ക് ഗംഗ വരേയും വ്യാപിച്ചു.
ഗ്രീക്കോ ബാക്ട്രിയൻ സാമ്രാജ്യം, ബി.സി.ഇ. 141-നും 128-നും ഇടക്ക് ക്ഷയിച്ചു. പാർത്തിയരുടെ ഉയർച്ചയും മദ്ധ്യേഷ്യയിൽ നിന്നുമുള്ള നാടോടിവർഗ്ഗങ്ങളായ യൂഷികളുടെ ആക്രമണവുമാണ് ഇതിന് കാരണമായി പറയുന്നത്. എന്നിരുന്നാലും ഹിന്ദുകുഷിന് തെക്ക് ഭരിച്ചിരുന്ന ഇന്തോ ഗ്രീക്കുകാർ ഒരു നൂറ്റാണ്ടോളം തുടർന്നും ഭരിച്ചിരുന്നു.
ശകർ, ഇന്തോ സിഥിയർ, കുശാനർ.
ബി.സി.ഇ. രണ്ടാം നൂറ്റാണ്ടിന്റെ മദ്ധ്യകാലം മുതൽ തന്നെ ശകർ, മദ്ധ്യേഷ്യയിൽ നിന്ന് ഇന്നത്തെ അഫ്ഗാനിസ്താൻ പ്രദേശത്തേക്ക് വൻ സംഘങ്ങളായി കടക്കാനാരംഭിച്ചിരുന്നു.
മദ്ധ്യേഷ്യയിലൂടെ തെക്കോട്ടും പടിഞ്ഞാറോട്ടുമുള്ള നാടോടിവർഗ്ഗങ്ങളുടെ പലായനത്തിന് വിവിധ കാരണങ്ങൾ പറയുന്നുണ്ട്. 600 വർഷകാലത്തെ ഇടവേളകളിൽ മാറിമാറി വരുന്ന വരൾച്ച. ബി.സി.ഇ. മൂന്നാം നൂറ്റാണ്ടിൽ, ചൈനക്കാർ വന്മതിൽ നിർമ്മിച്ചത്, തുടങ്ങിയവ ഇതിന്റെ കാരണമായി ചൂണ്ടിക്കാണിക്കപ്പെടുന്നു. എങ്ങനെയായിരുന്നാലും ഏതാണ് ബി.സി.ഇ. 175 കാലഘട്ടത്തിലാണ് ഈ പലായനം ആരംഭിച്ചത്.
പടിഞ്ഞാറൻ അഫ്ഗാനിസ്താനിൽ ഇവർ പാർത്തിയൻ സാമ്രാജ്യവുമായി ഏറ്റുമുട്ടിയെങ്കിലും കാര്യമായ വിജയം കൈവരിക്കാനായില്ല.
128 ബി.സി.ഇയിൽ ശകരിൽപ്പെട്ട യൂഷികൾ മദ്ധ്യേഷ്യയിൽ നിന്നും അമു ദര്യ കടന്ന് ബാക്ട്രിയയിലെത്തുകയും, തെക്ക് ഹിന്ദുകുഷ് വരെയുൾല പ്രദേശങ്ങൾ ആക്രമിച്ച നശിപ്പിക്കുകയും ഇവിടെയുള്ള ഗ്രീക്ക് ഭരണാധികാരികളെ തുരത്തുകയുംചെയ്തു. 
അങ്ങനെ അഫ്ഗാനിസ്ഥാന്റെ കിഴക്കുഭാഗത്തും അതിനപ്പുറത്തുമായി ഇന്തോ സിഥിയൻ സാമ്രാജ്യം, കുശാനസാമ്രാജ്യം എന്നിങ്ങനെയുള്ള ശകസാമ്രാജ്യങ്ങൾ പൊതുവർഷാരംഭത്തോടെ സ്ഥാപിക്കപ്പെട്ടു.
സസാനിയൻ സാമ്രാജ്യം, തുർക്കിക് ജനവിഭാഗങ്ങൾ.
പേർഷ്യൻ സാമ്രാജ്യമായ സസാനിയൻ സാമ്രാജ്യകാലത്ത് ( 224 - 651) അഫ്ഗാനിസ്താന്റെ പടിഞ്ഞാറും തെക്കും ഭാഗങ്ങൾ ഈ സാമ്രാജ്യത്തിന്റെ കീഴിലായിരുന്നു. തുടർന്ന് സസാനിയർ വടക്കൻ അഫ്ഗാനിസ്താൻ പ്രദേശങ്ങൾ ആധിപത്യത്തിലാക്കിയെങ്കിലും മദ്ധ്യേഷ്യയിൽ നിന്നുള്ള ഷിയോണൈറ്റുകൾ, ഹെഫ്തലൈറ്റുകൾ തുടങ്ങിയ വിഭാഗക്കാരുടേയും പിൽക്കാലത്ത് തുർക്കികളുടേയും വരവ് മൂലം ഈ ഭാഗത്തുള്ള നിയന്ത്രണം നഷ്ടമായി. ഇതേ സമയം കിഴക്കൻ അഫ്ഗാനിസ്താൻ പ്രദേശത്ത് തുർക്കിക് വംശജർ ആധിപത്യം സ്ഥാപിച്ചു.
അറബികളുടെ ആഗമനം.
ഏഴാം നൂറ്റാണ്ടിൽ സസാനിയരെ പരാജയപ്പെടുത്തി അറബികൾ പടിഞ്ഞാറൻ അഫ്ഗാനിസ്താനിലെത്തി. അറബികളോടൊപ്പം ഇസ്ലാം മതവും മേഖലയിലെത്തി.
642-ൽ പടിഞ്ഞാറൻ ഇറാനിൽ വച്ച് നടന്ന നിഹാവന്ത് യുദ്ധത്തിൽ പരാജയപ്പെട്ട സസാനിയൻ രാജാവ് യാസ്ദജിർദ് മൂന്നാമൻ അഫ്ഗാനിസ്താൻ പ്രദേശത്തേക്ക് പലായനം ചെയ്തു. പിന്തുടർന്ന അറബി സൈന്യം ബാക്ട്രയും ഹെറാത്തും അടക്കം ഇന്നത്തെ അഫ്ഗാനിസ്താന്റെ പടിഞ്ഞാറൂം വടക്കും സമതലങ്ങൾ പിടിച്ചെടുത്തു.
ചൈനീസ്, തിബറ്റൻ അധിനിവേശങ്ങൾ.
അറബികളുടെ ആഗമനകാലത്തുതന്നെ വടക്കുകിഴക്കു ഭാഗത്തു നിന്ന് ചൈനക്കാരും കിഴക്കു ഭാഗത്തു നിന്നും തിബറ്റന്മാരും അഫ്ഗാനിസ്താനിലെത്തി. ചൈനയിൽ നിന്നും യുറോപ്പ് വരെ നീളുന്ന പട്ടുപാതയുടെ നിയന്ത്രണമായിരുന്നു ഈ വിഭാഗങ്ങളുടെ ലക്ഷ്യം. ചൈനയിൽ പുതുതായി രൂപമെടുത്ത ടാങ് സാമ്രാജ്യത്തിന്റെ (618-907) നേതൃത്വത്തിൽ ചൈനക്കാർ പാമിർ പർവതനിരയുടെ കിഴക്കുഭാഗത്തുള്ള താരിം ബേസിൻ വരെ എത്തിർച്ചേർന്നു. ഈ മുന്നേറ്റത്തിന്, അവർക്ക് തിബറ്റന്മാരുമായി ഏറ്റുമുട്ടേണ്ടി വന്നു.
ഏഴാം നൂറ്റാണ്ടിൽ ഒരു സാമ്രാജ്യം കെട്ടിപ്പടുത്ത ടിബറ്റന്മാർ, പട്ടുപാതയിന്മേലുള്ള ചൈനീസ് ആധിപത്യത്തെ വെല്ലുവിളിച്ചുകൊണ്ടേയിരുന്നു എങ്കിലും ആദ്യകാലങ്ങളിൽ വിജയം ചൈനക്കാർക്കായിരുന്നു.
ഇതിനിടയിൽ മുൻ സസാനിയൻ രാജാവായിരുന്ന യാസ്ദജിർദ് മൂന്നാമന്റെ മകൻ ഫിറൂസ് ചൈനയിലേക്ക് കടന്ന് അറബികൾക്കെതിരെ ചൈനക്കാരുടെ സഹായം അഭ്യർത്ഥിക്കുകയും അതിൽ വിജയം കാണുകയും ചെയ്തു. ഇതേത്തുടർന്ന് ചൈനക്കാരുടെ സഹായത്തോടെ കിഴക്കൻ ഇറാനിൽ അദ്ദേഹം ഭരണം തുടങ്ങി. ഇതേ സമയം മുഹമ്മദിന്റെ മരുമകൻ അലി ബിൽ അബി താലിബിന്റെ (ഭരണകാലം:656-61) ഭരണനേതൃത്വത്തിലുള്ള അറബികളുടെ ഖിലാഫത്ത് (സാമ്രാജ്യം) രാഷ്ട്രീയ അസ്ഥിരതയിലായിരുന്നു. അതുകൊണ്ട് ഫിറൂസിന് ഇവിടെ എളൂപ്പത്തിൽ ഭരണം സ്ഥാപിക്കാൻ കഴിഞ്ഞു. തുടർന്ന് ചൈനക്കാർ കിഴക്കൻ ഇറാന്റെ പലഭാഗങ്ങളും അവരുടെ സാമ്രാജ്യത്തോട് ചേർക്കുകയും ചെയ്തു.
എന്നാൽ അധിക നാളുകൾക്കു മുൻപേ മദ്ധ്യേഷ്യയിലെ തുർക്കികൾ ചൈനക്കാർക്കെതിരെ ആക്രമണം നടത്തുകയും ചൈനക്കാർക്ക് സ്വന്തം നാട്ടിലേക്ക്ക് പിൻ‌വാങ്ങേണ്ടതായും വന്നു.
അറബികളുടെ പുനർശാക്തീകരണം.
അൽ ബിൻ അബി താലിബിന്റെ മരണശേഷം ഉമവിയ്യ ഖിലാഫത് അധികാരത്തിലെത്തിയതോടെ ഇന്നത്തെ അഫ്ഗാനിസ്താൻ പ്രദേശത്തെ നഗരങ്ങൾ അറബികൾ വീണ്ടും അധീനതയിലാക്കി. ഇക്കാലത്തു തന്നെ ടിബറ്റന്മാർ പാമിറിനു കുറുകെയുള്ള പല ചുരങ്ങളുടേയും നിയന്ത്രണവും സ്വന്തമാക്കി.
683-ൽ വിവിധ അറബി വംശങ്ങൾ തമ്മിലുള്ള സ്പർദ്ധ നിമിത്തം അഫ്ഗാനിസ്താൻ പ്രദേശത്തെ ഇവരുടെ നിയന്ത്രണം കുറഞ്ഞെങ്കിലും 685-705 കാലയളവിൽ അധികാരത്തിലിരുന്ന അബ്ദ് അൽ മാലിക് ഖലീഫയുടെ കാലത്ത് വീണ്ടും അറബികൾ ശക്തി പ്രാപിച്ചു. അറബികളുടെ അധികാരം വടക്കൻ അഫ്ഗാനിസ്താനിൽ നിന്നും മദ്ധ്യേഷ്യയിലേക്ക്ക് വ്യാപിപ്പിച്ചത്, ഖുറാസാനിൽ ഗവർണറായെത്തിയ അബു ഹഫ്സ് ഖുതയ്ബ ബിൻ മുസ്ലീം ആണ്. 
715-ൽ ഖുതയ്ബയുടെ മരണത്തിനു തൊട്ടു പുറകേ തന്നെ ചൈനക്കാർ ഫർഘാന തിരിച്ചു പിടിച്ചു. ഇതിനെത്തുടർന്ന് അമു ദാര്യയുടെ വടക്കും തെക്കുമായി യഥാക്രമം തുർക്കികളും തിബറ്റന്മാരും തദ്ദേശീയ നേതാക്കളുടേയും ചിലപ്പോൾ ചൈനക്കാരുടേയ്യും സഹായത്തോടെ അറബികൾക്ക് ഭീഷണീയുയർത്തി. 737-ആമാണ്ടിൽ തുർക്കികൾ വടക്കൻ അഫ്ഗാനിസ്താനിലെ ഖുൽം (താഷ്‌ഖുർഘാൽ) ആക്രമിച്ചു. തുടർന്ന് ജാവ്സ്ജാൻ പ്രവിശ്യയുടെ തലസ്ഥാനവും കൈക്കലാക്കി. 747-ആമാണ്ടിൽ ചൈനക്കാർ അവസാനമായി പടിഞ്ഞാറുദിക്കിൽ ആക്രമണം നടത്തിൽ. പ്രശസ്തനായ കൊറിയൻ സൈന്യാധിപൻ ഗവോ ഷിയാൻസിയുടെ നേതൃത്വത്തിൽ വഖാൻ താഴ്വരയും ബാരോഘിൽ ചുരവും അവർ അധീനതയിലാക്കി തിബറ്റന്മാരുടെ പടിഞ്ഞാറോട്ടുള്ള പ്രവേശനം അസാധ്യമാകി.
എന്നാൽ 751-ൽ താഷ്കെന്റിന്റെ വടക്കുകിഴക്കുള്ള തലാസ് നദിയുടെ ഓരങ്ങളിൽ വച്ച് അറബികൾ ചൈനക്കാരെ അന്തിമമായി പരാജയപ്പെടുത്തി. കുറച്ചു വർഷങ്ങൾക്കകം ചൈനചക്രവർത്തിക്കെതിരെ സൈന്യാധിപർ കലാപം തുടങ്ങി. എട്ടം നൂറ്റാണ്ടിന്റെ മദ്ധ്യത്തിൽ ചൈനയുടെ വടക്കൻ അതിർത്തിയിൽ സാമ്രാജ്യം സ്ഥാപിച്ചിരുന്ന തുർക്കിക് വംശജരായ ഉയ്ഘൂറുകളുടെ സഹായത്തോടെയാണ് ഈ രാഷ്ട്രീയ അസ്ഥിരതയിൽ നിന്നും ടാങ് സാമ്രാജ്യം കരകയറിയത്. ഇക്കാരണം കൊണ്ട് പിന്നീട് ചൈനക്കാർ ദക്ഷിണമദ്ധ്യേഷ്യയിലെ കാര്യങ്ങളിൽ കാര്യമായ ഇടപെടലുകൾ നടത്തിയില്ല. ഇത് വീണ്ടും തിബറ്റന്മാർ ക്ക് ശക്തി പ്രാപിക്കാൻ അവസരം നൽകി. 9-ആം നൂറ്റാണ്ടിന്റെ പകുതിയോടെ ചൈനക്കാരുടേയ്യും മറ്റുള്ളവരുടേയും ആക്രമണത്താൽ ടിബറ്റന്മാരുടെ ശക്തി ക്ഷയിച്ചു. ഇതോടെ മുസ്ലീം ഭരണാധികാരികാൾക്ക് അഫ്ഗാനിസ്താൻ മുഴുവൻ ആധിപത്യം സ്ഥാപിക്കാൻ സാഹചര്യമൊരുക്കി.
വടക്കുഭാഗത്തെന്ന പോലെ തെക്കും, അറബികൾ അധികാരത്തിനായി പോരടിച്ചുകൊണ്ടിരുന്നു. ഏഴാം നൂറ്റാണ്ടിന്റെ പകുതിയിൽ സിസ്റ്റാനും അതിന്റെ തലസ്ഥാനമായ സരഞ്ജും അറബികൾ പിടിച്ചെടുത്തു ഉടൻ തന്നെ തദ്ദേശീയനേതാക്കൾ ഇവരെ തുരത്തിയെങ്കിലും ഉമയ്യദ് ഖലീഫകളിൽ ഒന്നാമത്തേതായ മു അവിയ്യയുടെ കാലത്ത് (661-80) അറബികൾ വീണ്ടും ഇവിടം പിടിച്ചെടുത്തു.തുടർന്ന് ഇവർ ഹിൽമന്ദ് അർഘന്ദാബ് നദികളുടെ സംഗമസ്ഥാനത്തുള്ള ബുസ്ത് എന്ന പുരാതന ആവാസകേന്ദ്രം പിടിച്ചടക്കി. അറബി സേനാനായകൻ അബ്ദ് അൽ റഹ്മാൻ ബിൻ സമുരയുടെ നേതൃത്വത്തിൽ വീണ്ടും മുന്നോട്ടു നീങ്ങിയ അറബികൾ കുറേ വടക്കുള്ള കാബൂളും കുറച്ചുകാലത്തേ കൈക്കലാക്കിയിരുന്നു. എന്നാൽ ഈ ഭാഗങ്ങളിലുള്ള നിയന്ത്രണം ദീർഘകാലത്തേക്ക്ക് അറബികൾക്ക് നിലനിർത്താനായില്ല. സിസ്റ്റാൻ തന്നെയായിരുന്നു കുറേക്കാലത്തേക്ക് ഇവരുടെ അതിർത്തി. 
9-ആം നൂറ്റാണ്ടിന്റെ മദ്ധ്യത്തിൽ സഫാറിദ് സാമ്രാജ്യത്തിന്റെ സ്ഥാപനത്തോടെയാണ് സിസ്താനിൽ ശക്തമായ മുസ്ലീം ആധിപത്യം ആരംഭിച്ചത്. പത്താം നൂറ്റാണ്ടിന്റെ അവസാനത്തോടെ മാത്രമേ ഇവർക്ക് കൂടുതൽ കിഴക്കു ഭാഗത്തേക്ക് അതിർത്തി വ്യാപിപ്പിക്കാൻ സാധിച്ചുള്ളൂ.
അറബികളുടെ സാമന്തസാമ്രാജ്യങ്ങൾ.
സഫാരി സാമ്രാജ്യം, സമാനി സാമ്രാജ്യം.
9-ആം നൂറ്റാണ്ടിന്റെ തുടക്കത്തിൽ രണ്ടു പേർഷ്യൻ സാമ്രാജ്യങ്ങൾ സിസ്താനിലും, അഫ്ഗനിസ്താന്റെ വടക്ക് സോഗ്ദിയയിലുമായി രൂപം കൊണ്ടു. യഥാക്രമം സഫാരി സാമ്രാജ്യം, സമാനി സാമ്രാജ്യം എന്നിവയായിരുന്നു അവ. ഇരു സാമ്രാജ്യങ്ങളും ബാഗ്ദാദിലെ അറബി ഖലീഫയുടെ സാമന്തരായാണ് ഭരണം നടത്തിയതെങ്കിലും ഖലീഫയെ വെല്ല്ലുവിളിക്കാവുന്ന തരത്തിൽ സഫാറിദുകൾ തുടക്കത്തിൽ ശക്തിപ്പെട്ടു. തുടർന്ന് ഖലീഫയുടെ പിന്തുണയിലൂടെ സമാനിദുകൾ സഫാറിദുകളെ പരാജയപ്പെടുത്തുകയും മേഖലയിൽ ശക്തി പ്രാപിക്കുകയും ചെയ്തു. 999-മാണ്ടിൽ ഖ്വാറക്കനിഡ് തുർക്കികൾ ആക്രമിച്ചു തോല്പ്പിച്ചതോടെയാണ്‌ സമാനിദ് സാമ്രാജ്യത്തിന്‌ അന്ത്യമായത്.
ഗസ്നവി സാമ്രാജ്യം.
സമാനിദുകളുടെ ഒരു തുർക്കിക് അടിമയായിരുന്ന ആല്പ്റ്റ്ജിന്റെ നേതൃത്വത്തിൽ അഫ്ഗാനിസ്താനിലെ ഗസ്നി കേന്ദ്രീകരിച്ച് രൂപമെടുത്ത സാമ്രാജ്യമാണ് ഗസ്നവി സാമ്രാജ്യം. അല്പ്റ്റ്ജിന്റെ അടിമയായിരുന്ന സെബുക്റ്റ്ജിനെയാണ് ഈ സാമ്രാജ്യത്തിന്റെ സ്ഥാപകനായി കണക്കാക്കുന്നത്. 975 മുതൽ 1187 വരെയാണ് ഈ സാമ്രാജ്യത്തിന്റെ ഭരണകാലം. 998 മുതൽ 1030 വരെ ഭരിച്ച മഹ്മൂദ് ആണ് (ഇദ്ദേഹം ഗസ്നിയിലെ മഹ്മൂദ് എന്ന പേരിൽ പ്രശസ്തനാണ്). 1040-ൽ മഹ്മൂദിന്റെ പുത്രൻ മസൂദിന്റെ നേതൃത്വത്തിലുള്ള ഗസ്നവികളെ സാൽജൂക്കുകൾ എന്ന ഒരു തുർക്കിക് ഘുസ്സ് വിഭാഗക്കാർ, മാർവിനടുത്തുള്ള ഡാൻഡൻഖാനിൽ വച്ച് പരാജയപ്പെടുത്തിയതോടെ ഈ സാമ്രാജ്യത്തിന്റെ അധഃപതനം ആരംഭിച്ചു. 1186 വരെ ഇന്നത്തെ പാകിസ്താനിലെ ലഹോർ കേന്ദ്രമായി ഈ സാമ്രാജ്യം ഭരണത്തിലിരുന്നു. ഗോറികളാണ് ഗസ്നവികളെ പരിപൂർണമായി പരാജയപ്പെടുത്തിയത്.
സെൽജ്യൂക്ക് സാമ്രാജ്യം.
1040-ൽ സെൽജ്യൂക്ക് തുർക്കികൾ ഗസ്നവികളെ തോൽപ്പിച്ചതോടെ ഗസ്നവികൾ സെൽജ്യൂക്കുകളൂമായി ഒരു സന്ധിയിലേർപ്പെടുകയും ഇതിൻപ്രകാരം അഫ്ഗാനിസ്താന്റെ വടക്കും പടിഞ്ഞാറൂം ഭാഗങ്ങൾ സെൽജ്യൂക്ക് തുർക്കികളുടെ അധീനതയിലായി. എന്നാൽ സെൽജ്യൂക്കുകൾ അവരുടെ ശ്രദ്ധ കൂടുതൽ പടിഞ്ഞാറു ഭാഗത്തേക്ക് (ബാഗ്ദാദിലേക്കും അനറ്റോളിയയിലേക്കും) തിരിച്ചതോടെ ഗോറികൾ ശക്തി പ്രാപിച്ചു.
ഗോറി സാമ്രാജ്യം.
പടീഞ്ഞാറൻ അഫ്ഗാനിസ്താനിലെ ഗോർ കേന്ദ്രമാക്കി ഷൻസബാനി കുടുംബത്തിന്റെ നേതൃത്വത്തിൽ ഉടലെടുത്ത സാമ്രാജ്യമാണ് ഗോറി സാമ്രാജ്യം എന്നറിയപ്പെടുന്നത്. 1148 മുതൽ 1225 വരെയാണ് സ്വതന്ത്രമായ ഗോറി സാമ്രാജ്യത്തിന്റെ ഭരണകാലമെങ്കിലും അതിനു 150 വർഷങ്ങൾ മുൻപു മുതലേ ഗസ്നവി സാമ്രാജ്യത്തിന്റേയും സെൽജ്യൂക്കുകളുടേയും സാമന്തരായി ഷൻസബാനി കുടുംബം ഗോറിൽ ഭരണത്തിലിരുന്നിരുന്നു. ഗോറിലെ ഫിറൂസ് കുഹും, ബാമിയാനും, ഗസ്നവികളെ പരാജയപ്പെടുത്തിയതിനു ശേഷം ഗസ്നിയും ഇവരുടെ തലസ്ഥാനങ്ങളായിരുന്നു. 
ഗസ്നിയിൽ നിന്നും ഭരണം നടത്തിയ മുഹമ്മദ് ഗോറി എന്ന ഗോറി സുൽത്താൻ ഇവരിൽ പ്രശസ്തനാണ്. ഈ സാമ്രാജ്യത്തിന്റെ കാലത്ത് അവരുടെ അധീനപ്രദേശങ്ങൾ വടക്ക് കാസ്പിയൻ കടൽ മുതൽ വടക്കേ ഇന്ത്യ വരെയെത്തിയിരുന്നു.
1204-ൽ ഖോറസ്മിയയിലെ രാജാവായിരുന്ന ഖ്വാറസം ഷായുടേയും ക്വാറകിതായ് തുർക്കികളുടേയും സംയുക്തസേന ഗോറികളെ പരാജയപ്പെടുത്തി. 1215-ൽ ഖ്വാറസം ഷാ, അവസാന ഗോറി സുൽത്താനേയ്യും സ്ഥാനഭ്രഷ്ടനാക്കി ഗോറി സാമ്രാജ്യത്തിന് അന്ത്യം വരുത്തി.
ഖ്വാറസം ഷാ സാമ്രാജ്യം.
അറാളിന് തെക്കുള്ള ഖ്വാറസ്മിയ കേന്ദീകരിച്ച് ക്വാറക്കിറ്റായ് തുർക്കികളുടെ സാമന്തരായി ഭരിക്കുകയും പിൽക്കാലത്ത് സ്വതന്ത്രഭരണം നടത്താനാരംഭിക്കുകയും ചെയ്ത സാമ്രാജ്യമാണ് ഖ്വാറസം ഷാ സാമ്രാജ്യം. പന്ത്രണ്ടാം നൂറ്റാണ്ടിന്റെ രണ്ടാം പകുതി ഖ്വാറസം വംശീയർ, ക്വാറക്കിറ്റായ്കളുടെ സാമന്തരായിരുന്നു. 1194-ൽ അലവുദ്ദീൻ തെകിഷിന്റെ (ഭ.കാ.1172-1200) നേതൃത്വത്തിൽ ഇവർ അവസാന സാൽജ്യൂക്കുകളെ പരാജയപ്പെടുത്തി. തുടർന്ന് ഗോറികളേയ്യും പരാജയപ്പെടുത്തിയതോടെ ഇവർ ക്വാറക്കിറ്റായ്കളിൽ നിന്നും സ്വതന്ത്രമായി.
ഗോറികളെ പരാജയപ്പെടുത്തിയതോടെ അഫ്ഗാനിസ്താനിൽ അവരുടെ സ്ഥാനം ഖ്വാറസം ഷാ സാമ്രാജ്യം ഏറ്റെടുത്തു. 1200 മുതൽ 1220 വരെ ഭരണത്തിലിരുന്ന അലാവുദ്ദീൻ മുഹമ്മദ് ആയിരുന്നു ഖ്വാറസം ഭരണാധികാരികളീൽ ഏറ്റവും പ്രധാനി. 1215-16 കാലത്ത് ഇദ്ദേഹം ഗോറും ഗസ്നിയും അധീനതയിലാക്കി. 
പതിമൂന്നാം നൂറ്റാണ്ടിന്റെ തുടക്കത്തിൽ ക്വാറസം ഷായുടെ നേതൃത്വത്തിലുള്ള സാമ്രാജ്യം പടിഞ്ഞാറൻ ഇറാൻ മുതൽ കിഴക്കൻ അഫ്ഗാനിസ്താൻ വരെ പരന്ന് കിടന്നിരുന്നു. മദ്ധ്യപൂർവ്വദേശം, ഇന്ത്യൻ ഉപഭൂഖണ്ഡം, മദ്ധ്യേഷ്യ, ചൈന, എന്നിവിടങ്ങളിൽ നിന്നുള്ള വ്യാപാരം ഇവർ നിയന്ത്രിച്ചിരുന്നു. എന്നാൽ ഇവരുടെ ഭരണം പിന്നീട് അധികനാൾ നീണ്ടില്ല. ഈ നൂറ്റാണ്ടിൽ പൂർവ്വമദ്ധ്യേഷ്യയിൽ നിന്നുള്ള മംഗോളിയരുടെ ആഗമനം മൂലം ഇറാനിലേയും അഫ്ഗാനിസ്താനിലേയും ഇസ്ലാമികഭരണകൂടങ്ങളുടെ അടിത്തറയിളകി.
മംഗോളിയരുടെ ആക്രമണം.
പതിമൂന്നാം നൂറ്റാണ്ടിൽ കിഴക്കു നിന്ന് മംഗോളിയർ അഫ്ഗാനിസ്താൻ ഉൾപ്പെടുന്ന ഇറാനിയൻ പീഠഭൂമിയിലേക്ക് വിവിധ ഘട്ടങ്ങളിലായി അധിനിവേശം നടത്തി. ഇറാനിയൻ പീഠഭൂമിയിലേക്കുള്ള മംഗോളീയരുടെ വരവ് മൂലം ലക്ഷക്കണക്കിനു പേരുടെ ജീവൻ നഷ്ടപ്പെടൂകയും മേഖലയിലെ മിക്കവാറും നഗരങ്ങളുടേയും അവിടങ്ങളിലെ കൃഷിയുടെ ജീവൽനാഢിയായിരുന്ന ജലസേചനസംവിധാനങ്ങളുടേയും നാശത്തിന് കാരണമാകുകയും ചെയ്തു.
1218-ൽ മംഗോൾ സേന പാമിർ കടന്ന് ബദാഖ്‌ശാനിലെത്തി. 1220-ൽ കൂടുതൽ ശക്തിയാർജ്ജിച്ചെത്തിയ ഇവർ, ഖ്വാറസം ഷായുടെ സൈന്യത്തെ പരാജയപ്പെടുത്തി. ഇതിനു തൊട്ടടുത്ത വർഷം ചെങ്കിസ് ഖാൻ നേരിട്ട് അഫ്ഗാനിസ്താനിലെത്തി. 1221 ഫെബ്രുവരിയിൽ ചെങ്കിസ് ഖാൻ ബാക്ട്ര പിടിച്ചടക്കി നശിപ്പിച്ചു. തൊട്ടടുത്ത മാസം മാർവ് പിടിച്ചടക്കുകയും തുടർന്ന് ബാമിയൻ താഴ്വരയും പിടിച്ചടക്കി. ഇവിടെ വച്ച് ചെങ്കിസ് ഖാന്റെ ഒരു പൌത്രൻ കൊല്ലപ്പെട്ടു. ഇതിന്റെ പ്രതികാരമായി, താഴ്വരയിലെ എല്ലാ ജീവജന്തുക്കളേയും മംഗോളിയർ കൊന്നൊടുക്കി. ബാമിയാനിലെ മലകൾക്ക് തെക്കുള്ള ശഹർ ഇ ഘോൽഘോലയിലെ കോട്ട ഇന്നും ഈ നാശനഷ്ടത്തിന്റെ മുറിപ്പാടുകൾ പേറുന്നുണ്ട്. 
മംഗോളിയൻ ആക്രമണകാലത്ത് ഖുറാസാനിലെമ്പാടുമുള്ള ജനജീവിതം നിശ്ചലമായി. തുടർന്നുള്ള കാലത്തെ സഞ്ചാരികളുടെ വിവരണത്തിൽ നിന്നും മംഗോൾ ആക്രമണത്തിലുണ്ടായ നാശനഷ്ടങ്ങളുടെ തീവ്രത ദർശിക്കാനാകും. മംഗോളിയരെ ഭയന്ന് തന്റെ തലസ്ഥാനം വിട്ട് പലായനം ചെയ്ത ഖോറസ്മിയൻ രാജാവ്, 1220/21 കാലത്ത് കാസ്പിയൻ കടലിന്റെ തെക്കുകിഴക്കൻ കോണിലുള്ള അബാസ്ഗുൻ ദ്വീപിൽ വച്ച് മരണമടഞ്ഞു. ഇദ്ദേഹത്തിന്റെ മകൻ ജലാൽ അൽ ദീൻ കിഴക്കൻ അഫ്ഗാനിസ്താനിൽ മംഗോളിയരുമായി പോരാടി. 1221 ഒക്ടോബറിൽ ഇദ്ദേഹം കാബൂളിനടുത്തുള്ള പർവാനിൽ വച്ച് ചെനിസ് ഖാന്റെ ഇളയ മകനായിരുന്ന തോളുയി നയിച്ചിരുന്ന മംഗോൾ സേനയോട് പരാജയപ്പെട്ടു. ഇതിനെത്തുടർന്ന് ജലാൽ അൽ ദീൻ സിന്ധൂനദി മുറിച്ച് കടന്ന് ഇന്ത്യയിലേക്ക്ക് രക്ഷപ്പെട്ടു. രണ്ടുവർഷത്തിനകം ഇദ്ദേഹം ബലൂചിസ്താനും ദക്ഷിണ ഇറാനും വഴി, ഇറാഖിലേക്ക് കടന്നു. ഇവിടെ വച്ച് 1231-ൽ ഇദ്ദേഹം മരണമടഞ്ഞു.
മുൻപ് മംഗോളിയർക്ക് നിരുപാധികം കീഴടങ്ങിയ ഹെറാത്തിൽ, പിൽക്കാലത്ത് കലാപം ഉടലെടുത്തു. മംഗോളിയർക്ക് ഈ പട്ടണം തിരികെപ്പിടിക്കാൻ ഏതാണ്ട് 7 മാസമെടുത്തു. തുടർന്നുള്ള മംഗോളിയൻ പ്രതികാരം ഭീകരമായിരുന്നു. ഇസ്ലാമികചരിത്രകാരന്മാരുടെ കണക്കുകൾ പ്രകാരം ഇവിടെ കൊല്ലപ്പെട്ടവരുടെ എണ്ണം 16-ഉം 24-ഉം ലക്ഷത്തിനിടയിലാണ്. മംഗോളിയർക്കു മുൻപിൽ പരാജയപ്പെട്ട തൊട്ടടുത്ത പട്ടണമായ നിഷാപൂരിൽ കൊല്ലപ്പെട്ടവരുടെ എണ്ണം 17,47,00 ആണെന്നും പറയപ്പെടുന്നു. ഇവിടങ്ങളിലെ ജലസേചനസംവിധാനങ്ങളും മറ്റും തകർക്കപ്പെട്ടതുമൂലം മേഖല സാമ്പത്തികമായും വളരെ പിന്നാക്കാവസ്ഥയിലായി.
ചെങ്കിസ് ഖാന്റെ കാലശേഷം ട്രാൻസോക്ഷ്യാന, ഇന്നത്തെ അഫ്ഗാനിസ്താന്റെ വടക്കുഭാഗം എന്നിവ, ചെങ്കിസ് ഖാന്റെ രണ്ടാമത്തെ പുത്രനായ ചഗതായ്ക്ക് ലഭിച്ചു. പടിഞ്ഞാറൻ അഫ്ഗാനിസ്താനും ഇറാനിയൻ പീഠഭൂമിയുടെ ഭൂരിഭാഗവും ചെങ്കിസ് ഖാന്റെ മൂന്നാമത്തെ പുത്രനും മംഗോളിയരുടെ മഹാഖാനുമായിരുന്ന ഒഗെതായ് ഖാന്റെ നിയന്ത്രണത്തിലായിരുന്നു. ഒഗദേയുടേയും അദ്ദേഹത്തിന്റെ രണ്ടു പിൻ‌ഗാമികളായ ഗൂയൂക്ക്, മോങ്‌കെ എന്നിവരുടേ കാലത്ത് മംഗോൾ സാമ്രാജ്യം താരതമ്യേന സ്ഥിരത കൈവരിച്ചു. ഇവരുടെ കാലത്ത് ഇറാനിയൻ പീഠഭൂമിയുടെ പല ഭാഗങ്ങളും മംഗോളിയർ സ്വാധീനമുറപ്പിച്ചു.
ഇന്തോ ഇറാനിയൻ അതിർത്തിപ്രദേശങ്ങൾ ഇക്കാലത്ത്, സൈഫ് അൽ ദീൻ ഹസൻ കാർലൂഘ് എന്ന ഒരു തദ്ദേശിയഭരണാധികാരിയുടെ അധിനതയിലായിരുന്നെന്ന് കരുതുന്നു.
മംഗോളിയൻ ആക്രമണത്തിന് ശേഷം, 1333-ൽ ഖുറാസാൻ വഴി ഇന്ത്യയിലേക്ക് സഞ്ചരിച്ച മൊറോക്കൻ സഞ്ചാരി ഇബ്നു ബത്തൂത്ത, ബൽഖ് നശിച്ച ഒരു പട്ടണമായിരുന്നെന്നാണ് പറയുന്നത്. എന്നാൽ ഹെറാത്ത് ഒരു പരിധിവരെ ഇക്കാലത്ത് കരകയറിയിരുന്നതായും രേഖപ്പെടുത്തിയിരിക്കുന്നു. കപിസയും കാബൂളും ഗസ്നിയും വളരെ ചെറിയ ഗ്രാമപ്രദേശങ്ങളായി ചുരുങ്ങിയിരുന്നു. കന്ദഹാറിനു മാത്രം, മംഗോൾ ആക്രമണങ്ങളിൽ കാര്യമായ ക്ഷതം സംഭവിച്ചില്ല. ഇബ്ൻ ബത്തൂത്ത കന്ദഹാർ സന്ദർശിച്ചില്ലെങ്കിലും, വലുതും സമ്പന്നവുമായ ഒരു നഗരമായിരുന്നു ഇതെന്നാണ് അദ്ദേഹം അഭിപ്രായപ്പെടുന്നത്. 
അഫ്ഗാനിസ്താനിൽ മംഗോളിയരുടെ ആധിപത്യം ഏതാണ്ട് 100 വർഷകാലം മാത്രമേ നീണ്ടുനിന്നുള്ളൂ. പതിനാലാം നൂറ്റാണ്ടിന്റെ മദ്ധ്യത്തിലും മംഗോളിയർ മദ്ധ്യേഷ്യയുടെ വിസ്തൃതമായ ഭാഗങ്ങൾ ഇലി നദിയുടെ തീരത്തുള്ള അൽമാലൈക് (കുൽദ്ജ) കേന്ദ്രമാക്കി ഭരിച്ചിരുന്നു. സിർ ദര്യക്ക് തെക്കോട്ടുള്ള പ്രദേശങ്ങളിലെ ഇവരുടെ നിയന്ത്രണം കുറയുകയും പ്രദേശം തുർക്കികൾ അധിവസിക്കുന്ന നിരവധി ചെറുരാജ്യങ്ങളായി പരിണമിക്കുകയും ചെയ്തു. പലയിടങ്ങളിലും തുർക്കിക് നേതാക്കലായിരുന്നു ഭരണം നടത്തിയിരുന്നത്. അഫ്ഗാനിസ്താന്റെ മദ്ധ്യഭാഗത്തും പടിഞ്ഞാറുമുള്ള മംഗോൾ ഹസാര കോളനികളാണ് മംഗോളിയൻ ആധിപത്യത്തിന്റെ ഇപ്പോൾ അവശേഷിക്കുന്ന ബാക്കിപത്രം.
കർത്ത് സാമ്രാജ്യം.
1244-ൽ മംഗോളിയർ, ഹെറാത്തിന്റെ അധികാരം ഷംസുദ്ദീൻ മുഹമ്മദ് കർത്ത് എന്ന താജിക് വംശജനായായ തദ്ദേശീയനു കൈമാറി. ഇദ്ദേഹത്തിന്റെ സാമ്രാജ്യം കർത്ത് സാമ്രാജ്യം എന്ന പേരിൽ അറിയപ്പെട്ടു. പതിനാലാം നൂറ്റാണ്ടിന്റെ അവസാനം വരെ ഹെറാത്തും ഇന്നത്തെ അഫ്ഗാനിസ്ഥാന്റെ വലിയൊരു ഭാഗവും മംഗോളിയരുടെ പരിമിതമായ മേൽക്കോയ്മക്കു കീഴിൽ കർത്ത് രാജാക്കന്മാർ ഭരണം നടത്തി. മംഗോളിയരുടെ നിയന്ത്രണത്തിൽ കുറവുണ്ടായതിനെത്തുടർന്ന് 1332 മുതൽ 1370 വരെയുള്ള കാലത്ത് ഇവർക്ക് ഒരളവുവരെ സ്വതന്ത്രമായ ഭരണവുമുണ്ടായിരുന്നു.
ഇൽഖാനി സാമ്രാജ്യം.
പതിമൂന്നാം നൂറ്റാണ്ടിൽ പേർഷ്യയിൽ മംഗോൾ സാമ്രാജ്യത്തിന്റെ ഭാഗമായി സ്ഥാപിക്കപ്പെട്ട ഒരു മംഗോളിയൻ ഖാനേറ്റ് ആണ് ഇൽഖാനി.1256-ൽ മംഗോളിയൻ മഹാഖാനായിരുന്ന മോങ്‌കെയുടെ സഹോദരനും ചെങ്കിസ് ഖാന്റെ ഒരു പൗത്രനുമായ ഹുലേഗു ഖാനാണ് ഈ സാമ്രാജ്യം സ്ഥാപിച്ചത്. മദ്ധ്യേഷ്യയിൽ ചഗതായികളുമായി ഏറ്റുമുട്ടി അഫ്ഗാനിസ്താന്റെ തെക്കുപടിഞ്ഞാറൻ ഭാഗങ്ങൾ ഈ സാമ്രാജ്യത്തിന്റെ നിയന്ത്രണത്തിലായിരുന്നു.
ചഗതായ് സാമ്രാജ്യം.
പതിമൂന്നാം നൂറ്റാണ്ടിന്റെ അവസാനവും 14-ആം നൂറ്റാണ്ടീന്റെ തുടക്കത്തിലുമായി ട്രാൻസോക്ഷ്യാനയിലെ ചഗതായ് ഭരണാധികാരികൾ അമു ദാര്യക്ക് തെക്കോട്ട് അവരുടെ നിയന്ത്രണം വ്യാപിപ്പിച്ചു. ഖുണ്ടുസ്, ബാഘ്ലാൻ‍, ബദാഖ്ശാൻ, കാബൂൾ, ഗസ്നി, കന്ദഹാർ എന്നീപ്രദേശങ്ങളടങ്ങുന്ന ഇന്നത്തെ അഫ്ഗാനിസ്താന്റെ ഭൂരിഭാഗവും ചഗതായികളുടെ നിയന്ത്രണത്തിൽ വന്നു. 
ചഗതായികളുടെ ക്ഷയത്തിനു ശേഷം അഫ്ഗാനിസ്താനിൽ ചഗതായി ഖാന്മാർ നേരത്തേ നിയന്ത്രിച്ചിരുന്ന പ്രദേശങ്ങളിൽ ഭരിച്ചിരുന്ന പിന്മുറക്കാരെ ചഗതായ് ഉലുക്കൾ എന്ന് അറിയപ്പെടുന്നു. രാഷ്ട്രീയനിയന്ത്രണത്തിനായി ഒന്നു ചേർന്ന തുർക്കോ-മംഗോളിയൻ വംശജരുടേയും മറ്റുവിഭാഗങ്ങളുടേയും പൊതുസംഘമാണ് ഉലു എന്നറിയപ്പെട്ടിരുന്നത്. ചഗതായ് ഉലുക്കളുടെയിടയിൽ ഖ്വാറവ്ന വംശത്തിലെ നേതാവായിരുന്ന ഖ്വാജാഘാൻ വളരെയേറെ ശക്തി പ്രാപിച്ചു. ഖാജാഘാന്റെ പിൻ‌ഗാമിയായി ആമിർ ഹുസൈനും അധികാരത്തിലേറി.
തിമൂറി സാമ്രാജ്യം.
ചഗതായ് ഉലുക്കളുടെ നേതാവായിരുന്ന ആമിർ ഹുസൈനെ പരാജയപ്പെടുത്തി തിമൂർ, അഫ്ഗാനിസ്താനടക്കം നേരത്തേ ചഗതായ് നിയന്ത്രണത്തിലായിരുന്ന പ്രദേശങ്ങൾ മുഴുവൻ ആധിപത്യത്തിലാക്കി തിമൂറി സാമ്രാജ്യം സ്ഥാപിച്ചു. 1370 ഏപ്രിൽ 9-ന് തിമൂർ, സ്വയം അമീർ ആയി പ്രഖ്യാപിച്ചു. 1380-കളുടെ പകുതിയോടു കൂടി ഇന്നത്തെ അഫ്ഗാനിസ്താൻ മുഴുവൻ തിമൂർ തന്റെ സാമ്രാജ്യത്തോട് കൂട്ടിച്ചേർത്തു. തിമൂറിന്റെ ഭരണകാലത്ത് സമർഖണ്ഡ് ആയിരുന്നു സാമ്രാജ്യത്തിന്റെ തലസ്ഥാനമെങ്കിലും പുത്രൻ ഷാ രൂഖിന്റെ കാലത്ത് പടിഞ്ഞാറൻ അഫ്ഗാനിസ്താനിലെ ഹെറാത്ത് ആയിരുന്നു സാമ്രാജ്യത്തിന്റെ തലസ്ഥാനം. ഷാ രൂഖിനു പുറമേ, ഹുസൈൻ ബൈഖാറയും ഹെറാത്തിൽ നിന്നും ഭരണം നടത്തിയ പ്രധാന തിമൂറി ഭരണാധികാരിയാണ്. തിമൂറി ഭരണകാലം ഹെറാത്തിന്റെ സുവർണകാലം ആയി അറിയപ്പെടുന്നു. 1506 വരെ ഹുസൈൻ ബൈഖാറ ഹെറാത്തിൽ അധികാരത്തിലിരുന്നു.
പതിനാറ് പതിനേഴ് നൂറ്റാണ്ടുകൾ.
പതിനാറാം നൂറ്റാണ്ടിൽ അഫ്ഗാനിസ്താനു ചുറ്റുമായി മൂന്നു സാമ്രാജ്യങ്ങൾ ഉടലെടുത്തു. പടിഞ്ഞാറ്‌ ഇറാനിൽ സഫവി സാമ്രാജ്യവും, വടക്ക് ട്രാൻസോക്ഷ്യാനയിൽ ഉസ്ബെക്കുകളുടെ ഷൈബാനി സാമ്രാജ്യവും, കിഴക്ക് ഇന്ത്യയിൽ മുഗൾ സാമ്രാജ്യവുമായിരുന്നു ഇവ. അഫ്ഗാനിസ്താൻ ഈ സാമ്രാജ്യങ്ങൾക്കിടയിലെ പോരാട്ടഭൂമിയായി മാറി. ഇറാൻ മദ്ധ്യേഷ്യ, ഇന്ത്യൻ ഉപഭൂഖണ്ഡം എന്നിവക്കിടയിലെ വ്യാപാരപാതയിലെ പ്രധാന കേന്ദ്രങ്ങളായിരുന്ന ഹെറാത്ത്, ബൽഖ്, കാബൂൾ, കന്ദഹാർ എന്നീ തന്ത്രപ്രധാനമായ പ്രദേശങ്ങളിലെ നിയന്ത്രണത്തിനായി ഓരോ വിഭാഗവും കിണഞ്ഞ് പരിശ്രമിച്ചിരുന്നു. മൂന്നു കൂട്ടരും ഇതുവഴി കടന്നു പോകുന്ന വ്യാപാരികളിൽ നിന്നും കരം ഈടാക്കാനും തദ്ദേശീയരെ നിയന്ത്രിക്കുന്നതിനുമായി പഷ്തൂണുകളെപ്പോലെയുള്ള തദ്ദേശീയരായ ഇടനിലക്കാരെ ഏർപ്പെടുത്തിയിരുന്നു. ഇതുവഴി പഷ്തൂണുകൾ അവരുടെ വാസം പ്രധാന പാതകൾക്ക് സമീപത്തേക്ക് നീക്കുകയും ചെയ്തു.
പതിനാറാം നൂറ്റാണ്ടിന്റെ തുടക്കം ഉസ്ബെക് നേതാവായിരുന്ന മുഹമ്മദ് ഷൈബാനി ഖാൻ (ഷൈബാനി രാജവംശം), വടക്കൻ അഫ്ഗാനിസ്താനും തുടർന്ന് ഹെറാത്തും പിടിച്ചടക്കിയെങ്കിലും ഷാ ഇസ്മയിലിന്റെ നേതൃത്വത്തിൽ സഫവികൾ ഉസ്ബെക്കുകളെ പരാജയപ്പെടുത്തി ട്രാൻസോക്ഷ്യാനയിലേക്ക് തുരത്തി ഹെറാത്ത് പിടിച്ചെടുത്തു. എങ്കിലും ബൽഖ് അടക്കമുള്ള അഫ്ഗാനിസ്താന്റെ വടക്കൻ പ്രദേശങ്ങൾ ഉസ്ബെക്കുകളുടെ വിവിധ ഖാന്മാരുടെ കീഴിൽ ക്രമേണ വന്നു ചേർന്നു. ആമിർ അഥവാ ബെഗ് എന്ന് അറിയപ്പെട്ടിരുന്ന ഇവരുടെ നേതാക്കൾ ഇവിടത്തെ വിവിധ മരുപ്പച്ചകളിലെ ഭരണാധിപന്മാരായി. സമർഖണ്ഡ്, ബുഖാറാ, താഷ്കണ്ട് എന്നിവയെപ്പോലെ ബൽഖും, ഷൈബാനികളുടെ പിൻഗാമികളായ തുഖായ്-തിമൂറിദ് സാമ്രാജ്യത്തിലെ പ്രധാനപ്പെട്ട നാല് ഉപരാജ്യങ്ങളിൽ ഒന്നായിരുന്നു.
പതിനേഴാം നൂറ്റാണ്ട്, അഫ്ഗാനിസ്താനിലെ പഷ്തൂണുകളുടെ (അഫ്ഗാനികൾ) ഉയർച്ചക്ക് സാക്ഷ്യം വഹിച്ചു. 1627-ൽ ഷാ അബ്ബാസിന്റെ നേതൃത്വത്തിൽ സഫാവികൾ വീണ്ടും കന്ദഹാർ കൈയടക്കി. തുടർന്നു വർഷങ്ങളിൽ കന്ദഹാറിൽ നിന്നും സഫവികളുടെ ആശിർവാദത്തോടെ അബ്ദാലി പഷ്തൂൺ വംശജർ ഹെറാത്ത് ലക്ഷ്യമാക്കി കുടിയേറ്റം തുടർന്നുകൊണ്ടേയിരുന്നു. അങ്ങനെ കന്ദഹാറിൽ ശേഷിച്ച ഘൽജികൾ അവിടത്തെ ശക്തരായ വിഭാഗമായി. ഇതേ സമയം ഹെറാത്ത് പ്രദേശത്ത് ശക്തരായിരുന്ന തുർക്കോ-മംഗോളീയൻ വിഭാഗങ്ങളെ ആദേശം ചെയ്ത് അബ്ദാലി പഷ്തൂണുകൾ ആധിപത്യം സ്ഥാപിച്ചു.
ഇക്കാലത്ത് വടക്കൻ അഫ്ഹ്ഗാനിസ്താന്റെ മിക്ക ഭാഗങ്ങൾഊം ഉസ്ബെക്കുകളുടെ നിയന്ത്രണത്തിലായിരുന്നു. പലപ്പോഴും ഇവർ ഹിന്ദുകുഷ് കടന്നും ആക്രമണങ്ങൾ നടത്തിയിരുന്നു. 1629-ൽ ഇവർ ബാമിയാൻ പിടിച്ചടക്കുകയും ചെയ്തു. ഇക്കാലത്ത് തെക്കുകിഴക്കൻ അഫ്ഗാനിസ്താനിൽ മുഗളർ വീണ്ടും ശക്തിപ്രാപിക്കുകയും 1637-ൽ മുഗളരോട് തോറ്റ കന്ദഹാറിലെ സഫവി ഗവർണർ നഗരം മുഗളർക്ക് അടിയറവക്കുകയും ചെയ്തു. മുഗളർ തുടർന്നും ഹിൽമന്ദിന്റെ തീരത്തുള്ള ഗിരിഷ്കും സമീൻ ദവാർ പ്രവൈശ്യയും കരസ്ഥമാക്കി. 1646-ൽ മുഗൾ സേന, ഷിബർഘാനിൽ വച്ച് ഉസ്ബെക്കുകളെ പരാജയപ്പെടുത്തി ബൽഖും തെർമെസും കീഴടക്കി. പരാജയപ്പെട്ടെങ്കിലും ഗറില്ല യുദ്ധമുറയിലൂടെ ഉസ്ബെക്കുകൾ തിരിച്ചടിക്കുകയും വടക്കൻ അഫ്ഗാനിസ്താനിൽ നിന്നും പിന്മാറാൻ മുഗളരെ നിർബന്ധിതരാക്കുകയും ചെയ്തു.
പഷ്തൂണുകളുടെ പടയോട്ടം.
പേർഷ്യയിലെ സഫവി രാജാക്കന്മാർ, തങ്ങളുടെ ഭരണനേട്ടത്തിന് അഫ്ഗാനിസ്താനിലെ പഷ്തൂണുകളെ വിദഗ്ദ്ധമായി ഉപയോഗിച്ചിരുന്നു. ഹെറാത്തിലെ ഉസ്ബെക് ആധിപത്യം അവസാനിപ്പിക്കുന്നതിന് പതിനേഴാം നൂറ്റാണ്ടിന്റെ തുടക്കത്തിൽ, സഫവി ഷാ അബ്ബാസ്, പഷ്തൂണുകളിലെ പ്രബല വിഭാഗമായിരുന്ന അബ്ദാലി പഷ്തൂണുകളെ ഹെറാത്തിലേക്ക് മാറ്റിത്താമസിപ്പിച്ചു. 
ഇതോടെ കന്ദഹാറിൽ ശേഷിച്ച ഘൽജി വിഭാഗം അവിടത്തെ ശക്തമായ വിഭാഗമായി മാറുകയും സഫവികളിൽ നിന്നും സ്വാതന്ത്ര്യം പ്രാപിച്ച് അവിടെ ഹോതകി സാമ്രാജ്യം സ്ഥാപിക്കുകയും ചെയ്തു. ഇതേ സമയം ഹെറാത്തിലാകട്ടെ അബ്ദാലി പഷ്തൂണുകളിലെ സാദോസായ് വിഭാഗക്കാർ ശക്തി പ്രാപിക്കുകയും അവരും സഫവികളിൽ നിന്നും സ്വാതന്ത്ര്യം പ്രഖ്യാപിച്ചു. ഹെറാത്തിലേയും കന്ദഹാറിലേയും പഷ്തൂണുകളെ നിയന്ത്രിക്കാൻ സഫവികൾ പലവട്ടം ശ്രമങ്ങൾ നടത്തിയെങ്കിലും വിജയം കണ്ടില്ല എന്നു മാത്രമല്ല 1720-ഓടെ രണ്ടു കൂട്ടരും സഫവി സാമ്രാജ്യത്തിനെതിരെ ആക്രമണങ്ങൾ ആരംഭിക്കുകയും ചെയ്തു. 1720-ൽ ഹോതകി ഘൽജികളുടെ നേതാവായിരുന്ന മിർ മഹ്മൂദ് പേർഷ്യയിലേക്ക് ആദ്യ ആക്രമണം നടത്തി. ഇതേ സമയം ഹെറാത്തിൽ നിന്നുള്ള അബ്ദാലികൾ മുഹമ്മദ് സമാൻ ഖാൻ സാദോസായുടെ നേതൃത്വത്തിൽ ഹെറാത്തിന് പടിഞ്ഞാറുള്ള ഇസ്ലാം ഖാല സഫവികളിൽ നിന്നും പിടിച്ചടക്കുകയും ചെയ്തു. 
1721 മുതൽ ഹോതകി പഷ്തൂണുകൾ പേർഷ്യയിലേക്ക് ആക്രമണമാരംഭിക്കുകയും 1722 മാർച്ച് 8-ന് സഫവികളെ പരാജയപ്പെടുത്തി തലസ്ഥാനമായ ഇസ്ഫാഹാൻ പട്ടണം കീഴടക്കി. 1722 ഒക്ടോബർ 25-ന് മിർ മഹ്മൂദ് പേർഷ്യയുടെ ഷാ ആയി സ്വയം പ്രഖ്യാപിക്കുകയും ചെയ്തു.
എന്നാൽ ഹോതകികളുടെ പേർഷ്യയിലെ ഭരണം അധികകാലം നീണ്ടില്ല. 1929-ൽ സഫവി രാജകുമാരനായിരുന്ന താഹ്മാസ്പ് രണ്ടാമനും, സൈന്യാധിപനായ നാദിർ ഖാനും ഹെറാത്തിലെ അബ്ദാലി പഷ്തൂണുകളെ പരാജയപ്പെടുത്തി. തുടർന്ന് അബ്ദാലികളുമായി സഖ്യത്തിലായ നാദിർ ഷാ, ഹോതകി പഷ്തൂണുകളെയും തോൽപ്പിച്ച് പേർഷ്യയിൽ നിന്നും തുരത്തി. 
1936-ൽ സഫവി ഷാ അബ്ബാസിനെ സ്ഥാനഭ്രഷ്ടനാക്കി, പേർഷ്യയിലെ സുൽത്താനായ നാദിർ ഷാ, 1938-ൽ കന്ദഹാറിലെ ഹോതകി ഘൽജി പഷ്തൂണുകളേയും പരാജയപ്പെടുത്തിയതോടെ പഷ്തൂണുകളുടെ ആദ്യ പടയോട്ടത്തിന് അവസാനമായി..
ആധുനികചരിത്രം.
ഇന്നത്തെ അതിരുകൾക്കുള്ളിലുള്ള ഒരു അഫ്ഗാനിസ്താൻ രൂപപ്പെട്ടത് 1747-ൽ ദുറാനി സാമ്രാജ്യത്തിന്റെ കീഴിലാണ്. അഹ്മദ് ഷാ അബ്ദാലിയാണ് (അഹ്മദ് ഷാ ദുറാനി) ഈ സാമ്രാജ്യത്തിന്റെ സ്ഥാപകൻ. 
ദുറാനി സാമ്രാജ്യം.
ഹോതകികൾക്കു മേലുള്ള നാദിർഷായുടെ വിജയത്തിനു ശേഷം, പ്രമുഖരായ ഹോതകി ഘൽജി നേതാക്കളെ കന്ദഹാറീൽ നിന്നു നാടുകടത്തുകയും പകരം അബ്ദാലികളെ കന്ദഹാറിൽ കുടിയിരുത്തുകയും ചെയ്തിരുന്നു. 1747-ൽ നാദിർ ഷാ കൊല്ലപ്പെടുന്ന സമയത്ത് അദ്ദേഹത്തിന്റെ സൈന്യത്തിലെ അബ്ദാലി പഷ്തൂൺ വിഭാഗത്തിന്റെ സേനാനായകനുമായിരുന്ന അഹമ്മദ് ഖാൻ, തന്റെ 4000-ത്തോളം വരുന്ന സൈനികരുമായി കന്ദഹാറിലെത്തുകയും, നാദിർഷായുടെ മരണത്തെത്തുടർന്ന് സ്വതന്ത്രരായ പഷ്തൂൺ ജനതയുടെ നേതൃസ്ഥാനത്തെത്തുകയും ചെയ്തു. അഹ്മദ് ഷാ അബ്ദാലിയുടെ കാലത്തുതന്നെ, ദുറാനി സാമ്രാജ്യത്തിന്റെ അധികാരം, ഇന്നത്തെ അഫ്ഗാനിസ്താനിലുൾപ്പെടുന്ന പ്രദേശങ്ങൾക്കു പുറമേ, ഇന്ത്യൻ ഉപഭൂഖണ്ഡത്തിലേക്കും, ഖുറാസാൻ മേഖലയിലേക്കും വ്യാപിച്ചിരുന്നു. (എന്നാൽ ഇന്നത്തെ അഫ്ഗാനിസ്താന് പുറത്തുള്ള പ്രദേശങ്ങൾ അഹ്മദ് ഷായുടെ പിൻഗാമികളുടെ കാലത്തുതന്നെ നഷ്ടമായി). അഹ്മദ് ഷായുടെ പുത്രൻ തിമൂറിന്റെ കാലത്താണ് അഫ്ഗാനിസ്താന്റെ തലസ്ഥാനം, കന്ദഹാറിൽ നിന്നും കാബൂളിലേക്ക് മാറ്റിയത്. 
ദുർബലരായ ഭരണാധികളും, അബ്ദാലി പഷ്തൂണുകളിലെ മറ്റൊരു പ്രബലവിഭാഗമായ മുഹമ്മദ്സായ് (ബാരക്സായ്) വംശജരുടെ എതിർപ്പും മൂലം പത്തൊമ്പതാം നൂറ്റാണ്ടിന്റെ തുടക്കം വരെയേ‌ (1823 വരെ) ദുറാനി സാമ്രാജ്യം നിലനിന്നുള്ളൂ. ദുറാനികളെ നിഷ്കാസനം ചെയ്ത് ഈ സ്ഥാനത്ത്, ദോസ്ത് മുഹമ്മദ് ഖാന്റെ നേതൃത്വത്തിൽ മുഹമ്മദ്സായ് (ബാരക്സായ്) വംശജർ രാജ്യത്ത് അധികാരത്തിലെത്തി.
അഫ്ഗാനിസ്താൻ അമീറത്ത്.
ദോസ്ത് മുഹമ്മദ് ഖാന്റെ നേതൃത്വത്തിൽ അഫ്ഗാനിസ്താനിൽ നിലവിൽ വന്ന ഭരണകൂടത്തെയാണ് അഫ്ഗാനിസ്താൻ അമീറത്ത് എന്നറിയപ്പെടുന്നത്. ഈ വംശത്തിലെ രാജാക്കന്മാർ, പടനായകൻ എന്ന അർത്ഥത്തിൽ, അമീർ എന്ന സ്ഥാനപ്പേരാണ് ഉപയോഗിച്ചിരുന്നത്.
ദോസ്ത് മുഹമ്മദ് ഖാൻ, ഷേർ അലി ഖാൻ, അബ്ദുർ റഹ്മാൻ ഖാൻ, ഹബീബുള്ള ഖാൻ, അമാനുള്ള ഖാൻ തുടങ്ങിയ ശക്തരായ ഭരണാധികാരികളാണ് ബാരക്സായ് വംശത്തിൽ ഭരണം നടത്തിയത്. മദ്ധ്യേഷ്യയിലെ ആധിപത്യത്തിന് അന്നത്തെ ലോകശക്തികളായ റഷ്യയും ബ്രിട്ടണും പരസ്പരം മൽസരിക്കുന്നതിനിടയിലാണ് ബാരക്സായ് വംശജരുടെ ഭരണം നിലവിലിരുന്നത് എന്നത് ശ്രദ്ധേയമാണ്. വൻകളി എന്നറിയപ്പെട്ട ഈ രാഷ്ട്രീയസാഹചര്യത്തിൽ, ബ്രിട്ടീഷ് ഇന്ത്യയും, റഷ്യയും തങ്ങളുടെ അതിർത്തികൾ പരസ്പരം സന്ധിക്കാത്ത രീതിയിൽ, അഫ്ഗാനിസ്താനെ ഒരു നിഷ്പക്ഷഭൂമിയായി അംഗീകരിച്ചിരുന്നു. എങ്കിലും ഇരുവിഭാഗങ്ങളുമായി, പ്രത്യേകിച്ച് ബ്രിട്ടീഷുകാരുമായി അഫ്ഗാനികൾക്ക് പോരാട്ടത്തിലേർപ്പെടേണ്ടി വന്നു. .
അഫ്ഗാനിസ്താൻ അമീറത്തിന്റെ കാലത്ത്, അഫ്ഗാനിസ്താന്റെ വിദേശനയം, ബ്രിട്ടീഷ് മേൽക്കോയ്മയിലായിരുന്നു. ആംഗ്ലോ അഫ്ഗാൻ യുദ്ധങ്ങൾ എന്നറീയപ്പെടുന്ന മൂന്നു യുദ്ധങ്ങൾ ഇക്കാലത്ത് ബ്രിട്ടണും അഫ്ഗാനികളും തമ്മിൽ അരങ്ങേറി. 1919-ൽ അമീറത്തിലെ അവസാനരാജാവായിരുന്ന അമാനുള്ള ഖാന്റെ കാലത്ത് നടന്ന മൂന്നാം ആംഗ്ലോ അഫ്ഗാൻ യുദ്ധത്തിനു ശേഷം, ബ്രിട്ടീഷുകാർ അഫ്ഗാനിസ്താനിലെ ഇടപെടൽ അവസാനിപ്പിച്ച് പിന്മാറി.
അമാനുള്ളയുടെ ഭരണകാലത്ത് (1919 - 1929) അമീർ എന്ന പദവി ഒഴിവാക്കുകയും, ഷാ എന്ന പദവി സ്വീകരിക്കുകയും ചെയ്തു. ഈ മാറ്റം, അമീറത്തിന്റെ അന്ത്യമായി കണക്കാക്കുന്നു. ഇതിനുപുറമേ രാജാവ് നേതൃത്വം നൽകുന്നതും ഭരണഘടനയിൽ അടിസ്ഥിതമായതും ജനപ്രതിനിധികൾ അടങ്ങുന്നതുമായ ഒരു സർക്കാർ സം‌വിധാനം അഫ്ഗാനിസ്താനിൽ നടപ്പിലാക്കി. തികച്ചും മതേതര-പരിഷ്കരണവാദിയായിരുന്ന അമാനുള്ള എല്ലാ മതവിശ്വാസികൾക്കും തുല്യത നൽകുക, സ്ത്രീകൾക്ക് വിദ്യാഭ്യാസം നൽകുക, പർദ്ദ ഒഴിവാക്കുക തുടങ്ങിയ വിപ്ലവകരമായ നിരവധി വ്യക്തി-സാമൂഹികനിയമങ്ങൾ നടപ്പിലാക്കുകയും ചെയ്തു. ഇതുമൂലം മൗലികമതവാദികളുടെ എതിർപ്പ് സമ്പാദിക്കേണ്ടിവരുകയും 1929-ൽ ഭരണം വിട്ടൊഴിയാൻ നിർബന്ധിതനാകുകയും ചെയ്തു.
അഫ്ഗാനിസ്താൻ രാജവംശം.
അഫ്ഗാനിസ്താൻ അമീറത്തിന്റെ പതനത്തിനു ശേഷം ഷാ എന്ന പേരിൽ ഭരണം നടത്തിയ രാജാക്കന്മാരുടെ വംശത്തെ (അഫ്ഗാനിസ്താനിലെ രാജാക്കന്മാരുടെ വംശം എന്ന അർത്ഥത്തിൽ) അഫ്ഗാനിസ്താൻ രാജാവംശം എന്ന് അറീയപ്പെടാറുണ്ട്. 
അമാനുള്ള ഖാനെ അധികാരത്തിൽ നിന്നും പുറത്താക്കി, ഹബീബുള്ള കലകാനി എന്ന ഒരു താജിക് വംശജനാണ് അൽപ്പകാലത്തേക്ക് (1929 ജനുവരി 17 മുതൽ ഒക്ടോബർ 13 വരെ) കാബൂളിൽ അധികാരത്തിലെത്തിയത്. 1929 ഒക്ടോബർ 17-ന്, ബാരക്സായ് പഷ്തൂൺ കുടുംബാംഗവും, മുൻ സൈന്യാധിപനുമായിരുന്ന മുഹമ്മദ് നാദിർ ഖാൻ, ഹബീബുള്ള കലകാനിയെ പരാജയപ്പെടുത്തുകയും മുഹമ്മദ് നാദിർ ഷാ എന്ന പേരിൽ അധികാരത്തിലേറുകയും ചെയ്തു. എന്നാൽ പഷ്തൂൺ കുടുംബങ്ങൾക്കിടയിലെ ചേരിപ്പോരിന്റെ ഫലമായി മുഹമ്മദ് നാദിർ ഷാ, 1933-ൽ കൊല്ലപ്പെട്ടു. 
നാദിർ ഷാക്ക് ശേഷം അധികാരത്തിലേറിയ പുത്രൻ മുഹമ്മദ് സഹീർ ഷാ, 1933 മുതൽ 1973 വരെ ഭരണത്തിലിരുന്നു. ഇക്കാലത്ത് രാജാവിന്റെ അധികാരം പരിമിതപ്പെടുകയും, പ്രധാനമന്ത്രിമാരുടെ അധികാരം വർദ്ധിക്കുകയും ചെയ്തു. അഫ്ഗാനിസ്താനിലെ അവസാനത്തെ രാജാവായിരുന്ന മുഹമ്മദ് സഹീർ ഷാ, 1973-ൽ അട്ടിമറിച്ച് അദ്ദേഹത്തിന്റെ ബന്ധു മുഹമ്മദ് ദാവൂദ് ഖാൻ രാജ്യത്തിന്റെ അധികാരം പിടിച്ചെടുത്തതോടെ അഫ്ഗാനിസ്താനിലെ രാജഭരണത്തിന് തിരശീല വീണു.
രാജഭരണത്തിന്റെ അവസാനവും പ്രസിഡണ്ട് ഭരണവും.
1973-ൽ സഹീർ ഷായുടെ ബന്ധുവും, മുൻ പ്രധാനമന്ത്രിയുമായിരുന്ന മുഹമ്മദ് ദാവൂദ് ഖാൻ, രാജാവിനെ അധികാര ഭ്രഷ്ടനാക്കി, അഫ്ഗാനിസ്താനിലെ ആദ്യത്തെ പ്രസിഡണ്ടായി സ്ഥാനമേറ്റു. രാജ്യത്തെ കമ്മ്യൂണിസ്റ്റ് രാഷ്ട്രീയകക്ഷിയായിരുന്ന പി.ഡി.പി.എയുടെ പാർചം വിഭാഗത്തിന്റെ പിന്തുണയോടുകൂടിയാണ് ഈ അട്ടിമറി നടന്നത്. തന്റെ ഭരണത്തിന്റെ തുടക്കത്തിൽ മൗലിക ഇസ്ലാമികവാദികളെ പ്രത്യക്ഷശത്രുക്കളായിക്കണ്ട ദാവൂദ് ഖാൻ, അവർക്കെതിരെ ശക്തമായ നടപടികളെടുത്തു. ഇതോടെ ഇസ്ലാമികവാദികൾ പാകിസ്താനിലേക്ക് കടന്ന് ഭരണകൂടത്തിനെതിരെ സായുധപോരാട്ടത്തിന് തയാറെടുത്തു. അഫ്ഗാനിസ്താനിൽ ഇന്നും തുടരുന്ന അക്രമപരമ്പരയുടെ ആരംഭം, ഈ നടപടിയിൽ നിന്നാണ്.
സോർ വിപ്ലവവും കമ്മ്യൂണിസ്റ്റ് ഭരണവും.
തുടക്കത്തിൽ കമ്യൂണിസ്റ്റുകളെ സഖ്യകക്ഷിയായി കണക്കാക്കിയിരുന്ന മുഹമ്മദ് ദാവൂദ് ഖാൻ, പിൽക്കാലത്ത് അവരേയും എതിരാളികളാക്കി. ഇതോടെ സൈന്യത്തിന്റെ സഹായത്തോടെ ദാവൂദിനേയും കുടുംബത്തേയും വധിച്ച്, കമ്മ്യൂണിസ്റ്റുകൾ 1978-ൽ അധികാരം പിടിച്ചെടുത്തു. ഈ അട്ടിമറി, സോർ വിപ്ലവം എന്ന പേരിൽ അറിയപ്പെടുന്നു.
നൂർ മുഹമ്മദ് താരക്കി ആയിരുന്നു ആദ്യ കമ്മ്യൂണിസ്റ്റ് പ്രസിഡണ്ട്. 
രാജ്യത്ത് കമ്മ്യൂണിസ്റ്റുകാർ അധികാരത്തിലെത്തിയതോടെ പാകിസ്താനിൽ കേന്ദ്രീകരിച്ച ഇസ്ലാമികവാദികൾ, കമ്മ്യൂണിസ്റ്റ് സർക്കാരിനെതിരെ പോരാട്ടം ആരംഭിച്ചു. ക്രമസമാധാനനില വഷളായതിനെത്തുടർന്ന് നൂർ മുഹമ്മദ് താരക്കി പ്രസിഡണ്ട് സ്ഥാനം ഉപേക്ഷിക്കുകയും ഹഫീസുള്ള അമീൻ പ്രസിഡണ്ടാകുകയും ചെയ്തു. കമ്മ്യൂണിസ്റ്റുകളുടെ റഷ്യൻ വിധേയത്വത്തിൽ കുറവുവരുത്തി, പാകിസ്താനുമായും അമേരിക്കയുമായും യോജിച്ച് പ്രവർത്തിക്കുന്നതിലൂടെ ഇസ്ലാമികവാദികളുമായി അനുരഞ്ജനത്തിലെത്താം എന്ന് അദ്ദേഹം കരുതിയിരുന്നു. എന്നാൽ ഈ നയത്തെ സോവിയറ്റ് യൂനിയൻ പിന്താങ്ങിയിരുന്നില്ല. ഇതിന്റെ ഫലമായി 1979 ഡിസംബറിൽ ഹഫീസുള്ള അമീനെ അട്ടിമറിച്ച്, സോവിയറ്റ് സൈന്യം രാജ്യത്ത് ആധിപത്യം സ്ഥാപിക്കുകയും കമ്മ്യൂണിസ്റ്റ് പാർട്ടിയിലെ സോവിയറ്റ് പക്ഷക്കാരനായ ബാബ്രക് കാർമാലിനെ പ്രസിഡണ്ടാക്കുകയും ചെയ്തു.
ഇസ്ലാമികപ്രതിരോധം.
കമ്മ്യൂണിസ്റ്റ്‌ ഭരണകൂടത്തിനെതിരെയുള്ള ഇസ്ലാമികവാദികളുടെ മുജാഹിദീൻ സേനയുടെ നീക്കങ്ങൾക്ക്‌ അമേരിക്ക പിന്തുണ നൽകിപ്പോന്നിരുന്നു. ഇതിനു മറുപടിയെന്നോണമാണ് 1979-ൽ സോവിയറ്റ് യൂണിയൻ അഫ്‌ഗാന്റെ നിയന്ത്രണം കൈക്കലാക്കിയത്. അമേരിക്ക, പാകിസ്താൻ എന്നീ രാജ്യങ്ങളുടെ പിന്തുണയോടെ മുജാഹിദീനുകൾ നടത്തിയ ചെറുത്തുനിൽപ്പിനെത്തുടർന്ന് 1989-ൽ സോവ്യറ്റ്‌ സൈന്യം പിൻവാങ്ങിയെങ്കിലും 1992 വരെ കമ്മ്യൂണിസ്റ്റുകൾ ഭരണത്തിൽ തുടർന്നു. 
1992-ൽ കമ്മ്യൂണിസ്റ്റ് പ്രസിഡണ്ട് നജീബുള്ളയെ പുറത്താക്കി, മുജാഹിദീനുകൾ കാബൂളിൽ അധികാരത്തിലെത്തി. വിവിധ മുജാഹിദീൻ വിഭാഗങ്ങൾ തമ്മിലുള്ള ആഭ്യന്തര യുദ്ധങ്ങൾക്കാണ്‌ പിന്നീട്‌ അഫ്‌ഗാനിസ്ഥാനിൽ കളമൊരുങ്ങിയത്‌. ഇസ്ലാമിക് സ്റ്റേറ്റ് ഓഫ് അഫ്ഗാനിസ്താൻ എന്നറിയപ്പെടുന്ന ഒരു ഭരണകൂടത്തിന് മുജാഹിദീനുകൾ രൂപം കൊടുത്തെങ്കിലും വിവിധ മുജാഹിദീൻ വിഭാഗങ്ങൾ തമ്മിലുള്ള പരസ്പരകലഹം മൂലം രാജ്യത്ത് അരാജകത്വം നിലനിന്നു. ബുർഹാനുദ്ദീൻ റബ്ബാനിയാണ് ഇക്കാലത്ത് മുജാഹിദീൻ സർക്കാറിന്റെ പ്രസിഡണ്ടായിരുന്നത്.
താലിബാൻ ആധിപത്യം.
ഇസ്ലാമികകക്ഷികൾ തമ്മിലുള്ള നീണ്ട പോരാട്ടങ്ങൾക്കൊടുവിൽ കടുത്ത മൗലികമതനിലപാടുകളുള്ള താലിബാൻ സേന 1996-ൽ അഫ്‌ഗാനിസ്ഥാനിൽ ആധിപത്യമുറപ്പിച്ചു. എന്നാൽ ഒസാമ ബിൻ ലാദനെപ്പോലുള്ള ഭീകരർക്ക്‌ അഭയം നൽകിത്തുടങ്ങിയതോടെ അമേരിക്കയടക്കം പാശ്ചാത്യർ താലിബാനെതിരെ തിരിഞ്ഞു. സെപ്റ്റംബർ 11ലെ ഭീകരാക്രമണത്തെത്തുടർന്ന് അൽഖയ്ദ ഭീകരർക്ക് സംരക്ഷണം നൽകിയെന്ന പേരിൽ അമേരിക്കയും നാറ്റോ സഖ്യസേനയും 2001 നവംബറോടെ താലിബാൻ ഭരണകൂടത്തെ യുദ്ധത്തിലൂടെ പുറന്തള്ളി. രാജ്യത്തെ താലിബാനിതര കക്ഷികളുടെ മുന്നണിയായിരുന്ന വടക്കൻ സഖ്യവും ഈ ആക്രമണത്തിൽ അമേരിക്കക്കൊപ്പം നിന്നു.
അഫ്ഗാഗാനിസ്ഥാൻ യുദ്ധം 2001-2021.
2001 ഡിസംബറിൽ, താലിബാൻ സർക്കാർ അട്ടിമറിക്കപ്പെട്ടതിനുശേഷം, ഹമീദ് കർസായിയുടെ കീഴിൽ അഫ്ഗാൻ ഇടക്കാല ഭരണകൂടം രൂപീകരിച്ചു. കർസായ് ഭരണകൂടത്തെ സഹായിക്കുന്നതിനും അടിസ്ഥാന സുരക്ഷ നൽകുന്നതിനും സഹായിക്കുന്നതിനായി യുഎൻ സുരക്ഷാ സമിതിയാണ് ഇന്റർനാഷണൽ സെക്യൂരിറ്റി അസിസ്റ്റൻസ് ഫോഴ്സ് (ISAF) സ്ഥാപിച്ചത്. രണ്ട് പതിറ്റാണ്ട് നീണ്ട യുദ്ധത്തിനും കടുത്ത ക്ഷാമത്തിനും ശേഷം, അഫ്ഗാനിസ്ഥാൻ ലോകത്തിലെ ഏറ്റവും ഉയർന്ന-ശിശുമരണ നിരക്കുകളിലൊന്നായിരുന്നു, ഏറ്റവും കുറഞ്ഞ ആയുർദൈർഘ്യം, ഭൂരിഭാഗം ജനങ്ങളും പട്ടിണിയിലായിരുന്നു, യുദ്ധത്തിൽ തകർന്ന രാജ്യത്തെ പുനർനിർമ്മിക്കാൻ നിരവധി വിദേശ രാജ്യങ്ങൾ സഹായവും നൽകാൻ തുടങ്ങി.
അതേസമയം, താലിബാൻ സൈന്യം പാകിസ്താനിൽ വീണ്ടും സംഘടിക്കാൻ തുടങ്ങി, പുനർനിർമ്മാണ പ്രക്രിയയെ സഹായിക്കാൻ കൂടുതൽ സഖ്യസേന അഫ്ഗാനിസ്ഥാനിലേക്ക് പ്രവേശിച്ചു. അഫ്ഗാനിസ്ഥാന്റെ നിയന്ത്രണം തിരിച്ചുപിടിക്കാൻ താലിബാൻ കലാപം ആരംഭിച്ചു. അടുത്ത ദശകത്തിൽ ISAF ഉം അഫ്ഗാൻ സൈന്യവും താലിബാനെതിരെ നിരവധി ആക്രമണങ്ങൾക്ക് നേതൃത്വം നൽകിയെങ്കിലും അവരെ പൂർണമായി പരാജയപ്പെടുത്താനായില്ല. വിദേശ നിക്ഷേപത്തിന്റെ അഭാവവും സർക്കാർ അഴിമതിയും താലിബാൻ കലാപവും കാരണം അഫ്ഗാനിസ്ഥാൻ ലോകത്തിലെ ഏറ്റവും ദരിദ്ര രാജ്യങ്ങളിലൊന്നായി തുടർന്നു. രാജ്യത്തെ ജനങ്ങളെ ഒന്നിപ്പിക്കാൻ കർസായി ശ്രമിച്ചു, അഫ്ഗാൻ സർക്കാരിന് ചില ജനാധിപത്യ ഘടനകൾ നിർമ്മിക്കാൻ കഴിഞ്ഞു, ഇസ്ലാമിക് റിപ്പബ്ലിക്ക് ഓഫ് അഫ്ഗാനിസ്ഥാൻ എന്ന പേരിൽ 2004 ൽ ഒരു ഭരണഘടന അംഗീകരിച്ചു. രാജ്യത്തിന്റെ സമ്പദ്‌വ്യവസ്ഥ, ആരോഗ്യം, വിദ്യാഭ്യാസം, ഗതാഗതം, കൃഷി എന്നിവ മെച്ചപ്പെടുത്തുന്നതിന് പലപ്പോഴും വിദേശ ദാതാക്കളുടെ പിന്തുണയോടെ ശ്രമങ്ങൾ നടന്നു. ISAF സേനയും അഫ്ഗാൻ ദേശീയ സുരക്ഷാ സേനയെ പരിശീലിപ്പിക്കാൻ തുടങ്ങി.അഫ്ഗാനിസ്ഥാനിൽ ഉണ്ടായിരുന്ന നാറ്റോ സൈനികരുടെ എണ്ണം 2011 ൽ 140,000 ആയി ഉയർന്നു, 2018 ൽ ഏകദേശം 16,000 ആയി കുറച്ചു. 2014 ലെ പ്രസിഡന്റ് തെരഞ്ഞെടുപ്പിന് ശേഷം പ്രസിഡന്റായി, അഫ്ഗാനിസ്ഥാന്റെ ചരിത്രത്തിൽ ആദ്യമായി ജനാധിപത്യം കൈമാറ്റം ചെയ്യപ്പെട്ടു.28 ഡിസംബർ 2014 ന്, നാറ്റോ അഫ്ഗാനിസ്ഥാനിലെ ISAF പോരാട്ട പ്രവർത്തനങ്ങൾ ഔദ്യോഗികമായി അവസാനിപ്പിക്കുകയും അഫ്ഗാൻ സർക്കാരിന് മുഴുവൻ സുരക്ഷാ ഉത്തരവാദിത്തവും കൈമാറുകയും ചെയ്തു. നാറ്റോയുടെ നേതൃത്വത്തിലുള്ള ഓപ്പറേഷൻ റെസൊല്യൂട്ട് സപ്പോർട്ട് ISAF- ന്റെ പിൻഗാമിയായി അന്നുതന്നെ രൂപീകരിക്കപ്പെട്ടു. ആയിരക്കണക്കിന് നാറ്റോ സൈനികർ രാജ്യത്ത് അഫ്ഗാൻ സർക്കാർ സേനയെ പരിശീലിപ്പിക്കാനും ഉപദേശിക്കാനും താലിബാനെതിരായ തുടരുകയും ചെയ്തു. "2001 മുതൽ അഫ്ഗാനിസ്ഥാൻ യുദ്ധത്തിൽ ഏകദേശം 147,000 പേർ കൊല്ലപ്പെട്ടിട്ടുണ്ടെന്ന് 2015 ൽ കണക്കാക്കപ്പെട്ടിരുന്നു. കൊല്ലപ്പെട്ടവരിൽ 38,000 ത്തിലധികം സാധാരണക്കാരാണ്". ബോഡി കൗണ്ട് എന്ന തലക്കെട്ടിലുള്ള ഒരു റിപ്പോർട്ട്, സംഘർഷത്തിന്റെ എല്ലാ കക്ഷികളുടെയും കൈകളാൽ അഫ്ഗാനിസ്ഥാനിലെ പോരാട്ടത്തിന്റെ ഫലമായി 106,000–170,000 സാധാരണക്കാർ കൊല്ലപ്പെട്ടു എന്നാണ്.
ഇസ്ലാമിക് റിപ്പബ്ലിക് ഓഫ് അഫ്ഗാനിസ്താൻ.
താലിബാന്റെ പതനത്തിനു ശേഷം 2001 ഡീസംബറിൽ, ജർമ്മനിയിലെ ബേണിനടുത്തുള്ള പീറ്റേഴ്സ്ബർഗിൽ അഫ്ഗാനിസ്താനിലേയും വിദേശരാജ്യങ്ങളുടേയും നേതാക്കൾ ഒരു സമ്മേളനം നടത്തി. ഇതനുസരിച്ച് ഹമീദ് കർസായിയെ അഫ്ഗാനിസ്താന്റെ പ്രസിഡണ്ട് പദവി ഏറ്റെടുക്കാൻ ചുമതലപ്പെടുത്തി. ഇസ്ലാമിക് റീപ്പബ്ലിക് ഓഫ് അഫ്ഗാനിസ്താൻ എന്നാണ് ഈ സർക്കാരിന്റെ ഔദ്യോഗികനാമം. 2001 മുതൽ ഇന്നുവരെ ഹമീദ് കർസായ് ആണ് ഈ സർക്കാരിന്റെ പ്രസിഡണ്ട്. 
2002 പകുതിയായപ്പോഴേക്കും അഫ്ഗാനിസ്താനിലെ സ്ഥിതിഗതികൾ ഏതാണ്ട് ശാന്തമായി. എന്നാൽ 2003 ആയപ്പോഴേക്കും പാകിസ്താനിൽ താലിബാൻ വീണ്ടും സംഘടിക്കപ്പെടുകയും രാജ്യത്തിന്റെ തെക്കും കിഴക്കും അതിർത്തികളിലൂടെ രാജ്യത്തേക്ക് കടന്നു കയറാനും തുടങ്ങി. 
2007 നവംബറായപ്പോൾ വടക്കും പടിഞ്ഞാറും ഭാഗങ്ങളിൽ സർക്കാർ നിയന്ത്രണം ഏറെക്കുറേ ഭദ്രമായിരുന്നു. === സഖ്യസേനയുടെ പിൻമാറ്റം === ദോഹ ഉടമ്പടിയുടെ ഭാഗമായി, 2020 ജൂലൈയിൽ അമേരിക്കൻ സൈന്യത്തെ 13,000 ൽ നിന്ന് 8,600 സൈനികരായി കുറയ്ക്കാൻ ട്രംപ് ഭരണകൂടം സമ്മതിച്ചു, അതിനുശേഷം താലിബാൻ തീരുമാനങ്ങൾ പാലിക്കുകയാണെങ്കിൽ 2021 മേയ് 1 നകം പൂർണ്ണമായി സൈന്യത്തെ പിൻവലിക്കും. ബൈഡന്റ ഭരണത്തിന്റെ തുടക്കത്തിൽ, അഫ്ഗാനിസ്ഥാനിൽ 2,500 യുഎസ് സൈനികർ ഉണ്ടായിരുന്നു, അമേരിക്ക മെയ് 1 ന് മുമ്പ് ഈ സൈനികരെ പിൻവലിക്കാൻ തുടങ്ങില്ലെന്നും എന്നാൽ സെപ്റ്റംബർ 11 നകം പിൻവലിക്കൽ പൂർത്തിയാക്കുമെന്നും ബൈഡൻ പറഞ്ഞു. മെയ് 1 ന് താലിബാൻ വീണ്ടും ആക്രമണം ആരംഭിച്ചു. ജൂലൈ 8 -ന് ബൈഡൻ ഒരു പുതിയ പൂർത്തീകരണ തീയതി ഓഗസ്റ്റ് 31 എന്ന് വ്യക്തമാക്കി. 2021 ഓഗസ്റ്റ് ആദ്യം അഫ്ഗാനിസ്ഥാനിൽ ഏകദേശം 650 യുഎസ് സൈനികർ ഉണ്ടായിരുന്നു, വിമാനത്താവളവും എംബസിയും സംരക്ഷിക്കാൻ ഇവരെ ചുമതലപ്പെടുത്തി.അഫ്ഗാനിസ്ഥാനിൽ നിന്നുള്ള എല്ലാ അമേരിക്കൻ സേനയും പിൻവാങ്ങിയതിന് ശേഷം മാസങ്ങളോ ആഴ്ചകൾക്കുള്ളിൽ കാബൂൾ വീഴുമെന്ന് യുഎസ് രഹസ്യാന്വേഷണ വിലയിരുത്തലുകൾ ജൂലൈ അവസാനത്തോടെ നൽകിയിരുന്നു. എന്നിരുന്നാലും സുരക്ഷാ സ്ഥിതി അതിവേഗം വഷളായി. 
അഫ്ഗാനിസ്ഥാനിലുടനീളമുള്ള തുടർച്ചയായ താലിബാൻ വിജയങ്ങളെത്തുടർന്ന്, എംബസി ഉദ്യോഗസ്ഥർ, യുഎസ് പൗരന്മാർ, എസ് ഐ വി അപേക്ഷകർ എന്നിവരെ ഒഴിപ്പിക്കുന്നതിന് 3,000 യുഎസ് സൈനികരെ കാബൂൾ അന്താരാഷ്ട്ര വിമാനത്താവളത്തിലേക്ക് വിന്യസിക്കുമെന്ന് ബൈഡൻ ഭരണകൂടം പ്രഖ്യാപിച്ചു. പ്രവിശ്യകളിൽ താലിബാൻ അതിവേഗം മുന്നേറിയതോടെ,യുഎസ് ആഗസ്റ്റ് 14 ന് സൈനികരെ 5,000 ആയി ഉയർത്തി.ആഗസ്റ്റ് 15 -ന് കാബൂളിന്റെ പതനത്തോടെ 1,000 സൈനികരെ കൂടി വിന്യസിച്ചു,ആഗസ്റ്റ് 16 -ന് 1,000 സൈനികരെ കൂടി വിന്യസിച്ചു, മൊത്തം സൈനികരുടെ എണ്ണം 7,000 ആയി. അവസാന യുഎസ് സൈനിക വിമാനങ്ങൾ 2021 ഓഗസ്റ്റ് 30 -ന് കാബൂൾ സമയം രാത്രി 11:59 മണിയേടുകൂടി അവസാന വിമാനവും കാബൂളിൽ നിന്ന് പുറപ്പെട്ടു.
അവലംബം.
&lt;templatestyles src="Reflist/styles.css" /&gt;

</doc>
<doc id="87171" url="https://ml.wikipedia.org/wiki?curid=87171" title="സർ‌ക്കസ്">
സർ‌ക്കസ്

 
പരിശീലനം ലഭിച്ച മൃഗങ്ങളുടെയും പക്ഷികളുടെയും പ്രദർശനം, സൈക്കിൾ അഭ്യാസ പ്രകടനങ്ങൾ, സംഗീതജ്ഞർ, നർത്തകർ, മാന്ത്രികന്മാർ, അതുപോലെ മറ്റ് വസ്തു കൌശലങ്ങൾ, സ്റ്റണ്ട്-ഓറിയെന്റഡ് എന്നിവ ഉൾപ്പെടെയുള്ള പ്രകടനങ്ങളുമായി വിവിധ വിനോദ പരിപാടികൾ അവതരിപ്പിച്ച് നാടുനീളം സഞ്ചരിക്കുന്ന സംഘത്തെയാണ് സർക്കസ് എന്നു സാധാരണയായി പ്രതിപാദിക്കുന്നത്. ചിലപ്പോൾ സർക്കസ് കൂടാരത്തിലെ അഭ്യാസികൾ നടത്തുന്ന പ്രകടങ്ങളെയും ഈ പദമുപയോഗിച്ചു പ്രതിപാദിക്കാറുണ്ട്.
ചരിത്രം.
ആധുനികവും സാധാരണമായി 'സർക്കസ്' എന്ന ആശയവും അതിൽ ഉൾക്കൊള്ളുന്ന വിവിധ പ്രവൃത്തികളും ഒരു വലിയ ചിത്രമാണ്.അതുകൊണ്ടുതന്നെ സർക്കസ്സുകളുടെ ചരിത്രം കൂടുതൽ സങ്കീർണമാണ്. 250 വർഷത്തെ ആധുനിക ചരിത്രത്തിലൂടെ വിവിധ ഫോർമാറ്റുകൾ പിന്തുടരുന്ന പ്രകടനത്തെ 'സർക്കസ്' എന്ന പ്രയോഗം വിവരിക്കുന്നു. പലർക്കും സർക്കസ്സ് ചരിത്രം ഇംഗ്ലീഷുകാരനായ ഫിലിപ്പ് ആസ‍്റ്റലിനോടനുബന്ധിച്ചു തുടങ്ങുന്നു. മറ്റുള്ളവർ അതിന്റെ ഉത്ഭവം റോമൻകാലഘട്ടത്തിലേക്കാണ് ചേർത്തുവയ്ക്കുന്നത്.1768 ൽ ഇംഗ്ലണ്ടിൽ ആദ്യമായി സർക്കസ് തുറന്നത് ഫിലിപ്പ് ആസ‍്റ്റലിയായതുകൊണ്ടുതന്നെ ഫിലിപ്പ് ആസ‍്റ്റലിയെ ആധുനിക സർക്കസ്സിന്റെ പിതാവ് എന്നപേരിലാണ് അറിയപ്പെടുന്നത്.ഒരു വിദഗ്ദ്ധനായ കുതിരസവാരിക്കാരനായ ഫിലിപ്പ് ആസ്റ്റലി തന്റെ എതിരാളികൾ ചെയ്തതുപോലെ ഒരു വൃത്തത്തിൽ സഞ്ചരിച്ച് ട്രിക്ക് സവാരി പ്രകടിപ്പിച്ചു. അങ്ങനെ അത് 'സർക്കസ്' എന്ന പേരിൽ അറിയപ്പെട്ടു. 
കേരളത്തിൽ.
കേരള സർക്കസ്സിന്റെ പിതാവായി അറിയപ്പെടുന്നത് കീലേരി കുഞ്ഞിക്കണ്ണനാണ്‌. ഇന്ത്യയിലെ ആദ്യത്തെ സർക്കസ്സ് സ്കൂൾ അദ്ദേഹം 1901-ൽ തലശ്ശേരിയിൽ ആരംഭിച്ചു. ഇന്ത്യൻ സർക്കസ്സിന്റെ കളിത്തൊട്ടിലായാണ്‌ അക്കാലത്ത് തലശ്ശേരി അറിയപ്പെട്ടിരുന്നത്. കേരളത്തിലെ ആദ്യ സർക്കസ്സ് കമ്പനിയായ "മലബാർ ഗ്രാൻഡ് സർക്കസ്സ്" അദ്ദേഹത്തിന്റെ ശിഷ്യനായ കണ്ണൻ 1904-ൽ ചിറക്കരയിൽ ആരംഭിച്ചതാണ്‌.
ഇന്ത്യയിലെ വിലക്ക്.
2011 ഏപ്രിൽ 18 - മുതൽ സർക്കസ്സിന് കുട്ടികളെ ഉപയോഗിക്കുന്നതിന് സുപ്രീംകോടതി വിലക്ക് ഏർപ്പെടുത്തി. ഇതു മൂലം കുട്ടികൾ ഈ കമ്പനികളിൽ പ്രവർത്തിക്കുന്നത് അടിയന്തരമായി നിരോധിച്ചുകൊണ്ട് ഉത്തരവിറക്കാൻ കോടതി കേന്ദ്രസർക്കാരിന് നിർദ്ദേശം നൽകി. രണ്ട് മാസത്തെ സമയപരിധി ഇതിനായി അനുവദിക്കുകയും ചെയ്തു.
അവലംബം.
&lt;templatestyles src="Reflist/styles.css" /&gt;

</doc>
<doc id="87172" url="https://ml.wikipedia.org/wiki?curid=87172" title="Circus">
Circus



</doc>
<doc id="87174" url="https://ml.wikipedia.org/wiki?curid=87174" title="കേനോപനിഷത്">
കേനോപനിഷത്



</doc>
<doc id="87178" url="https://ml.wikipedia.org/wiki?curid=87178" title="തെർത്തുല്യൻ">
തെർത്തുല്യൻ

 
ക്രിസ്തുമതത്തിന്റെ ആദിമകാലത്ത്, ഉത്തരാഫ്രിക്കയിൽ ജീവിച്ചിരുന്ന ക്രിസ്തീയചിന്തകനും എഴുത്തുകാരനുമായിരുന്നു തെർ‍ത്തുല്യൻ (Tertullian) എന്ന ചുരുക്കപ്പേരിൽ അറിയപ്പെടുന്ന ക്വിന്തുസ് സെപ്തിമിയൂസ് ഫ്ലോറെൻസ് തെർതൂലീയാനുസ്(Quintus Septimius Florens Tertullianus) (ജീവിതകാലം ഏകദേശം ക്രി.വ.160- 220). ലത്തീൻ ക്രിസ്തീയതയുടെ പിതാവെന്ന് അദ്ദേഹം വിശേഷിപ്പിക്കപ്പെടുന്നു. ലത്തീനിൽ ക്രിസ്തീയസാഹിത്യം രചിച്ച ആദ്യത്തെ വ്യക്തി തെർത്തുല്യനായിരുന്നു. തീവ്രമായ ക്രിസ്തീയപക്ഷപാതവും പാക്ഷണ്ഡതകളായി കരുതപ്പെട്ട വിശ്വാസങ്ങളുടെ നിശിതവിമർശനവും അദ്ദേഹത്തിന്റെ രചനകളുടെ മുഖമുദ്രകളായിരുന്നു. 
യാഥാസ്ഥിതികതയുടെ വക്താവായിരുന്നെങ്കിലും ക്രിസ്തീയദൈവശാസ്ത്രത്തിൽ പിൽക്കാലത്ത് ഏറെ പ്രചാരം സിദ്ധിച്ച പല പുതിയ ആശയങ്ങളുടേയും സങ്കല്പങ്ങളുടേയും പ്രാരംഭകനും പ്രചാരകനും എന്ന നിലയിലും തെർ‍ത്തുല്യൻ പ്രശസ്തനാണ്. ഒരുപക്ഷേ അദ്ദേഹം ഏറ്റവുമേറെ അറിയപ്പെടുന്നത്, ക്രിസ്തുശാസ്ത്രത്തിന്റെ പശ്ചാത്തലത്തിൽ ത്രിത്വം എന്ന പദം ആദ്യമായുപയോഗിച്ചയാളെന്ന നിലയിലാണ്. "ഏകസത്തയായ മൂന്നാളുകൾ" എന്ന സമവാക്യം ത്രിത്വത്തിന്റെ വിശദീകരണമായി ആദ്യം അവതരിപ്പിച്ചതും തെർ‍ത്തുല്യനാണ്. യഹൂദപശ്ചാത്തലത്തിൽ നിന്ന് ക്രിസ്തുമതം കൈക്കൊണ്ട രചനകളെ ക്രിസ്തുമതത്തിന്റേതുമാത്രമായി വികസിച്ചുവന്ന രചനാസമുച്ചയത്തിൽ നിന്ന് തിരിച്ചുകാട്ടാൻ പഴയനിയമം-പുതിയനിയമം എന്ന സംജ്ഞാദ്വന്ദം ആദ്യമായുപയോഗിച്ചതും തെർ‍ത്തുല്യനാണ്. 
തെർ‍ത്തുല്യൻ സ്വീകരിച്ച സമീപനങ്ങളിൽ ചിലതൊക്കെ പിൽക്കാലത്ത് യാഥാസ്ഥിതിക സഭ തിരസ്കരിച്ചു. അവസാനകാലത്ത് മോണ്ടനിസ്റ്റ് അതിരൂക്ഷധാർമ്മികതയുടെ ആകർഷണത്തിൽ വന്ന തെർ‍ത്തുല്യൻ, മുഖ്യധാരാസഭയുമായി തെറ്റിപ്പിരിഞ്ഞു.
ജീവിതം.
റോമൻ പ്രവിശ്യാധികാരിയുടെ കീഴിൽ ജോലിചെയ്തിരുന്ന ഒരു ശതാധിപന്റെ മകനായി ക്രി.വ. 160-നടുത്തെങ്ങോ ഉത്തരാഫ്രിക്കയിലെ കാർത്തേജിലാണ് തെർത്തുല്യൻ ജനിച്ചത്. അദ്ദേഹത്തിന്റെ രചനകൾ റോമൻ നിയമത്തിലെ നടപടിക്രമങ്ങളേയും പദാവലിയേയും കുറിച്ച് പ്രകടമാക്കുന്ന അറിവിനെ ആധാരമാക്കി, തെർത്തുല്യൻ ഒരു വക്കീലായിരുന്നെന്ന് അനുമാനമുണ്ട്. ലത്തീൻ ഭാഷയ്ക്ക് പുറമേ അദ്ദേഹത്തിന് ഗ്രീക്കും അറിയാമായിരുന്നു. എന്നാൽ ഗ്രീക്കു ഭാഷയിൽ തെർത്തുല്യൻ എഴുതിയ കൃതികൾ ലഭ്യമായിട്ടില്ല. ആരംഭത്തിൽ, റോമൻ ബഹുദൈവവിശ്വാസമായിരുന്നു തെർത്തുല്യന്റെ മതം. മദ്ധ്യവയസ്സിൽ, ക്രി.വ. 197-നടുത്ത് റോമിൽ വച്ച് അദ്ദേഹം ക്രിസ്തുമതത്തിലേയ്ക്ക് പരിവർത്തിതനായി. പുതിയ വിശ്വാസത്തെ തന്റെ ജന്മസിദ്ധമായ തീക്ഷ്ണത മുഴുവനും ഉപയോഗിച്ച് പിന്തുടർന്ന തെർത്തുല്യൻ, കാർത്തേജിലേയ്ക്ക് മടങ്ങി അവിടത്തെ പ്രാദേശിക സഭയിൽ പുരോഹിതനായി. യാഥാസ്ഥിതിക ക്രൈസ്തവവിശ്വാസത്തെ ന്യായീകരിക്കുന്നവയും അതിൽ നിന്ന് വ്യതിചലിക്കുന്നവയെന്നു തോന്നിയ നിലപാടുകളെ വിമർശിക്കുന്നവയുമായി, തർക്കസ്വഭാവമുള്ള ഒട്ടേറെ കൃതികൾ അദ്ദേഹം ഇക്കാലത്ത് എഴുതി. 
ക്രി.വ. 206-നടുത്ത്, യാഥാസ്ഥിതികസഭയിൽ തീക്ഷ്ണതക്കുറവ് ദർശിച്ച തെർത്തുല്യൻ, അതിരൂക്ഷധാർമ്മികതയിൽ(puritanism) ഉറച്ച ക്രിസ്തീയവിഭാഗമായ മോണ്ടനിസവുമായി ആടുത്തു. 211-നടുത്ത് അദ്ദേഹം യാഥാസ്ഥിതിക സഭയിൽ നിന്ന് തീർത്തും വിട്ടുപോയതായി കരുതപ്പെടുന്നു. തുടർന്ന്, നേരത്തേ "പാക്ഷണ്ഡതകളെ" വിമർശിച്ചിരുന്ന അതേ ശൗര്യത്തോടെ തെർത്തുല്യൻ യാഥാസ്ഥിതികസഭയെ വിമർശിക്കാൻ തുടങ്ങി. ഒടുവിൽ മോണ്ടനിസത്തിൽ തന്നെ അദ്ദേഹം ഒരു പ്രത്യേക വിഭാഗത്തിന്റെ നേതാവായി മാറിയിയെന്നുകരുതാനും ന്യായമുണ്ട്. "തെർത്തുല്യൻ വാദികൾ"(Tertullianists) എന്ന പേരിൽ ഒരു സഭാവിഭാഗം, അഞ്ചാം നൂറ്റാണ്ടിൽ അഗസ്റ്റിന്റെ കാലത്തുപോലും കാർത്തേജിൽ നിലവിലുണ്ടായിരുന്നു. തെർത്തുല്യൻ പരിപക്വമായ വാർദ്ധക്യത്തോളം ജീവിച്ചിരുന്നതായി ജെറോം സാക്ഷ്യപ്പെടുത്തുന്നു. അവസാനനാളുകളിൽ അദ്ദേഹം "മാതൃസഭയുടെ മടിത്തട്ടിലേയ്ക്ക്" മടങ്ങിയെന്ന അവകാശവാദം കെട്ടുകഥയായിരിക്കാനാണിട.
രചനകൾ.
ലത്തീനിലെ ക്രിസ്തീയസാഹിത്യകാരൻ എന്ന നിലയിൽ തെർത്തുല്യന് പൂർവഗാമികൾ ആരുമില്ലായിരുന്നു. എന്നിട്ടും അദ്ദേഹത്തിന്റെ സൃഷ്ടികൾ, ഒരു സാഹിത്യത്തിലെ ആരംഭരചനകളിൽ പതിവില്ലാത്ത മികവു കാട്ടി. സൂയസ് ദേവന്റെ ശിരസിൽ നിന്ന് അഥീനദേവി എന്നപോലെ ലത്തീൻ ക്രൈസ്തവസാഹിത്യം തെർത്തുല്യനിൽ നിന്ന് പൂർണ്ണവളർച്ചയിൽ ഉരുവെടുത്തു എന്നു ചൂണ്ടിക്കാണിക്കപ്പെട്ടിട്ടുണ്ട്. തെർത്തുല്യന്റെ രചനകൾ അവയിലെ നിശിതമായ വാദങ്ങളുടേയും എതിർ നിലപാടുകളുടെ മയമില്ലാത്ത വിമർശത്തിന്റേയും തുടച്ചുകയറുന്ന പരിഹാസത്തിന്റേയും ആപ്തവാക്യസ്വഭാവമുള്ള(epigrammatic) ശൈലിയുടേയും പേരിൽ ശ്രദ്ധിക്കപ്പെട്ടു.
ഭാഷ.
തെർത്തുല്യൻ തുടക്കമിട്ട ലത്തീൻ ക്രിസ്തീയസാഹിത്യത്തിന്റെ ഭാഷ, സിസറോയും മറ്റും വികസിപ്പിച്ചെടുത്ത റോമൻ സാഹിത്യഭാഷയെന്നതിനുപകരം സാമാന്യജനങ്ങളുടെ ഭാഷയായിരുന്നു. അതിന് തിരിച്ചറിയാവുന്ന ഒരു ആഫ്രിക്കൻ ഛായയുണ്ടായിരുന്നു. പഴയനിയമത്തിന്റെ പുരാതന ഗ്രീക്ക് പരിഭാഷയായ സെപ്ത്വജിന്റും ഗ്രീക്ക് ആരാധനക്രമവും വഴി ഗ്രീക്ക് ഭാഷയുടെ ഗണ്യമായ സ്വാധീനവും അതിലുണ്ടായിരുന്നു. വക്കീലായിരുന്ന തെർത്തുല്യന്റെ നിയമപശ്ചാത്തലം അദ്ദേഹത്തിന്റെ ഭാഷയേയും സ്വാധീനിച്ചു. റോമൻ നിയമസംഹിതയിലെ പദപ്രയോഗങ്ങൾ അദ്ദേഹത്തിന്റെ ദൈവശാസ്ത്രത്തിൽ കാണാം. പാശ്ചാത്യസഭയിലെ ദൈവശാത്രഭാഷക്ക് അദ്ദേഹത്തിൽ നിന്ന് കിട്ടിയ നിയമഛായ ഇപ്പോഴും മാഞ്ഞുപോയിട്ടില്ല.
ആശയങ്ങൾ.
യവന സംസ്കാരത്തിന്റെ പശ്ചാത്തലത്തിൽ വികസിച്ചുവന്ന ഗ്രീക്ക് ക്രിസ്തീയതിൽ നിന്ന് ഭിന്നമായിരുന്നു തെർത്തുല്യന്റെ ക്രിസ്തുമതം. അത് തത്ത്വചിന്തയ്ക്കെതിരെ മുഖം തിരിച്ചു നിന്നു. തത്ത്വചിന്തകന്മാരെ തെർത്തുല്യൻ "പാക്ഷണ്ഡികളുടെ പാത്രിയർക്കീസുമാർ" (Patriarchs of the heretics) എന്നു വിളിച്ചു. തത്ത്വചിന്ത സുവിശേഷത്തിന്റെ മുന്നോടിയും(praeparatio evangelica), പഴയനിയമം വഴിയുള്ള ദൈവവെളിപാടിനു സമവുമാണെന്ന അലക്സാണ്ട്ട്രിയയിലെ ക്ലെമന്റിന്റെ സിദ്ധാന്തത്തെ അദ്ദേഹം നിശിതമായി വിമർശിച്ചു. "ഏഥൻസിന് യെരുശലേമുമായി എന്തുബന്ധമാണ് സാധ്യമായത്; അക്കാദമിയും പള്ളിയും തമ്മിൽ എന്തു ബന്ധം?" എന്നൊക്കെ അദ്ദേഹം അത്ഭുതപ്പെട്ടു. ഗ്രീക്ക് ക്രിസ്തീയത, ദൈവശാസ്ത്രത്തിനും തത്ത്വമീമാംസയ്ക്കും യോഗാത്മകതയ്ക്കും പ്രാധാന്യം കൊടുത്തപ്പോൾ, തെർത്തുല്യന്റെ ലത്തീൻ ക്രിസ്തീയത സന്മാർഗ്ഗികതയ്ക്കും, നിയമനിഷ്ഠക്കും പ്രായോഗികതയ്ക്കും മുഖ്യസ്ഥാനം നൽകി. ദൈവവെളിപാടുമായി ബന്ധമില്ലാത്ത എല്ലാ യുക്തിചിന്തയേയും തെർത്തുല്യൻ തിരസ്കരിച്ചു. മനുഷ്യാത്മാവിന്റെ അടിസ്ഥാനസ്വഭാവം ക്രിസ്തീയമാണെന്നും ആ ആത്മാവ് വിളിച്ചുപറയുന്ന തെളിവിന് ചെവി തുറക്കുകയേ വേണ്ടൂ എന്നും അദ്ദേഹം വാദിച്ചു. താൻ സ്വീകരിച്ച വിശ്വാസത്തിന്റെ അവിശ്വസനീയതയിൽ ആവേശഭരിതനായി തെർത്തുല്യൻ ഇങ്ങനെ ഘോഷിച്ചു: 
സാമ്രാജ്യവുമായുള്ള തർക്കങ്ങളിൽ ക്രിസ്തുമതത്തിന്റെ നിലപാടുകളെ ന്യായീകരിക്കാൻ തെർത്തുല്യൻ തന്റെ തർക്കപാടവും മുഴുവൻ വിനിയോഗിച്ചു. ക്രിസ്ത്യാനികൾ സൈന്യത്തിൽ ചേരുന്നതിന് അദ്ദേഹം എതിരായിരുന്നു. എന്നാൽ ചക്രവർത്തിയുടെ ക്ഷേമത്തിനും, രാജവംശത്തിന്റെ സുരക്ഷക്കും, സൈന്യത്തിന്റെ രണവീര്യത്തിനും, സെനറ്റിന്റെ വിശ്വസ്തതയ്ക്കും, ലോകത്തിന്റെ ശാന്തിക്കും വേണ്ടി ക്രിസ്ത്യാനികൾ എപ്പോഴും പ്രാർത്ഥിക്കുന്നുണ്ടെന്ന് അദ്ദേഹം 'അപ്പോളജറ്റിക്കസ്' എന്ന പ്രഖ്യാത കൃതിയിൽ എഴുതി. എന്നാൽ കാലക്രമത്തിൽ കൂടുതൽ കർക്കശമായ നിലപാടുകൾ സ്വീകരിച്ച തെർത്തുല്യൻ, റോമിലെ തിയേറ്ററുകളെ അശ്ലീലതയുടെ കോട്ടകളായും, സർക്കസുകളെ മനുഷ്യനോട് മനുഷ്യനു കാട്ടാവുന്ന ക്രൂരതയുടെ അങ്ങേയറ്റമായും വിശേഷിപ്പിച്ചു. ഇത്തരം വിനോദങ്ങളിൽ ഏർപ്പെടുന്നവരെ കാത്തിരിക്കുന്ന ദൈവകോപത്തിന്റെ ചിത്രം വരച്ചുകാട്ടാൻ അദ്ദേഹം തന്റെ ഭാവന മുഴുവൻ ഉപയോഗിച്ചു:-
ക്രമേണ കൂടുതൽ കഠിനമായ നിലപാടുകൾ സ്വീകരിച്ച തെർത്തുല്യൻ വിവാഹജീവിതത്തെ വ്യഭിചാരസമമായ തിന്മയെന്നു വിളിച്ചു. വ്യഭിചാരവും വിവാഹബന്ധവും വ്യത്യസ്തമായിരിക്കുന്നത് നിയമം അവയെ വ്യത്യസ്തമായി ചിത്രീകരിക്കുന്നതുകൊണ്ടാണെന്നും വ്യത്യസ്ത അളവുകളിലാണെങ്കിലും, രണ്ടും അവിഹിതമാണെന്നുമായിരുന്നു അദ്ദേഹത്തിന്റെ പക്ഷം. സ്ത്രീകളെ തെർത്തുല്യൻ "ചെകുത്താന്റെ പടിവാതിൽ" എന്നു വിശേഷിപ്പിച്ചു. യേശുവിന്റെ മരണത്തിനു കാരണം സ്ത്രീയുടെ പാപമാണെന്ന് അദ്ദേഹം കുറ്റപ്പെടുത്തി. സൈന്യത്തിലും, കലയുടെ രംഗത്തും, സർക്കാർ സേവനത്തിലും മറ്റും പ്രവേശിച്ച ക്രിസ്ത്യാനികളേയും പെൺമക്കളെ മുഖാവരണം ധരിപ്പിക്കാത്ത മാതാപിതാക്കളേയും അദ്ദേഹം വിമർശിച്ചു. റോമിലെ മാർപ്പാപ്പയെ തെർത്തുല്യൻ വിശേഷിപ്പിച്ചത് "വ്യഭിചാരികളുടെ ഇടയൻ" എന്നാണ്.
പ്രാധാന്യം.
തെർത്തുല്യൻ ആദ്യകാലത്തേയും പിൽക്കാലങ്ങളിലേയും ക്രൈസ്തവചിന്തയെ മൗലികമായി സ്വാധീനിച്ചു. നാലാം നൂറ്റാണ്ടിലെ പാശ്ചാത്യ ക്രൈസ്തവസഭയിലും, മുഖ്യവായന തെർത്തുല്യന്റേയും സിപ്രിയന്റേയും രചനകളായിരുന്നു. ജെറോം, അംബ്രോസ്, ആഗസ്തീനൊസ്, ഗ്രിഗോരിയോസ് എന്നിവരുടെ രചനകൾ പ്രചരിക്കുന്നതുവരെ ഈ നില തുടർന്നു. തെർത്തുല്യനെ പിന്തുടർന്നു വന്ന സിപ്രിയൻ തെർത്തുല്യന്റെ ശൈലി തേച്ചുമിനുക്കുകയും ആശയങ്ങൾ അരിച്ചുപെറുക്കുകയും ചെയ്തപ്പോഴും അദ്ദേഹത്തോടുള്ള കടപ്പാടിനെക്കുറിച്ച് ബോധവാനായിരുന്നു. തെർത്തുല്യനെ സിപ്രിയൻ തന്റെ ഗുരുവായി കണക്കാക്കി. അവരെ തുടർന്നുവന്ന ആഗസ്തീനോസാകട്ടെ അവരുടെ തോളുകളിൽ നിന്നാണ് തന്റെ ദൈവശാസ്ത്രം സൃഷ്ടിച്ചത്. പാശ്ചാത്യസഭയുടെ ആരംഭകാലചരിത്രത്തിലെ നിർണ്ണായകവ്യക്തിത്വങ്ങളാണ് ഈ മൂന്ന് ഉത്തരാഫ്രിക്കക്കാർ.
കുറിപ്പുകൾ.
ക. O testimonium animae naturaliter Christianae! (Behold the witness of the soul, by its very nature Christian).

</doc>
<doc id="87183" url="https://ml.wikipedia.org/wiki?curid=87183" title="സൂര്യ (ചലച്ചിത്രനടൻ)">
സൂര്യ (ചലച്ചിത്രനടൻ)



</doc>
<doc id="87185" url="https://ml.wikipedia.org/wiki?curid=87185" title="പ്രഭാവർമ്മ">
പ്രഭാവർമ്മ

 
കവിയും ചലച്ചിത്രഗാന രചയിതാവും മാധ്യമ പ്രവർത്തകനും ടെലിവിഷൻ അവതാരകനുമാണ്‌ പ്രഭാവർമ്മ. കേന്ദ്ര സാഹിത്യ അക്കാദമി അവാർഡ്, കേരള സാഹിത്യ അക്കാദമി അവാർഡ്, ആശാൻ പ്രൈസ്, വയലാർ അവാർഡ്, വള്ളത്തോൾ അവാർഡ്, ഉള്ളൂർ അവാർഡ്‌ , പത്മ പ്രഭാ പുരസ്ക്കാരം തുടങ്ങിയവ സാഹിത്യ രംഗത്ത്. ശ്യാമ മാധവം, കനൽച്ചിലമ്പ്, രൗദ്രസാത്വികം തുടങ്ങിയ കാവ്യാഖ്യായികകളടക്കം പതിനഞ്ചിലേറെ കൃതികൾ. ഇപ്പോൾ മുഖ്യമന്ത്രിയുടെ മാധ്യമ ഉപദേഷ്ടാവ്‌. കേന്ദ്ര സാഹിത്യ അക്കാദമി എക്സി്സിക്യൂട്ടീവ് കമ്മറ്റിയംഗം. കേരള സാഹിത്യ അക്കാദമി വൈസ് പ്രസിഡണ്ട്, ദേശാഭിമാനി റസിഡന്റ് എഡിറ്റർ, കൈരളി-പീപ്പിൾ ടി.വി ന്യൂസ് ഡയറക്ടർ എന്നീ നിലകളിൽ പ്രവർത്തിച്ചിട്ടുണ്ട്. 1996-2001-ൽ മുഖ്യമന്ത്രിയുടെ (ശ്രീ.ഇ.കെ.നായനാർ )പ്രസ് സെക്രട്ടറിയായിരുന്നു. 'ശ്യാമമാധവ'ത്തിനു കേന്ദ്ര സാഹിത്യ അക്കാദമി അവാർഡും 'അർക്കപൂർണിമ'യ്ക്കുകേരള സാഹിത്യ അക്കാദമി പുരസ്കാരവും ലഭിച്ചു. മൂന്നു തവണ ചലച്ചിത്ര ഗാനരചനയ്ക്കുള്ള സ്‌റ്റേറ്റ് അവാർഡ് ലഭിച്ചു. രണ്ടുവട്ടം നാടകഗാന രചനയ്ക്കുള്ള സംഗീത നാടക അക്കാദമി അവാർഡ് ലഭിച്ചു. ഫിലിം ഫെയർ നോമിനേഷൻ, ഫിലിം ക്രിട്ടിക്സ് അവാർഡ് എന്നിവയും ലഭിച്ചു. ചലച്ചിത്ര ഗാനങ്ങളിൽ 'ഒരു ചെമ്പനീർ പൂവിറുത്തു ഞാനോമലേ...' ( സ്ഥിതി) ഏതു സുന്ദര സ്വപ്നയവനിക (നടൻ), ഏനൊരുവൻ (ഒടി യൻ) തുടങ്ങി നിരവധി ഹിറ്റുകൾ..
ജീവിതരേഖ.
1959 ൽ ജനിച്ച പ്രഭാവർമ്മ, ചങ്ങനാശ്ശേരി എൻ.എസ്.എസ്. ഹിന്ദു കോളേജിൽ നിന്ന് ആംഗലേയ സാഹിത്യത്തിൽ ബിരുദം നേടി. ബിരുദാനന്തര ബിരുദവും നിയമ ബിരുദവുമുണ്ട്.'ഇന്ത്യാ ഇൻസൈഡ്' 'വാർത്താ വിചാരം എന്നീ പംക്തികൾ ടി.വിയിൽ കൈകാര്യം ചെയ്തിരുന്നു. കേന്ദ്ര സാഹിത്യ അക്കാദമിയുടെ നിർവാഹക അംഗമാണ്‌ പ്രഭാവർമ്മ. ഭാര്യ:മനോരമ ,മകൾ:ജ്യോത്സ്ന , മരുമകൻ: കേണൽ കെ.വി.മഹേന്ദ്ര, കൊച്ചുമകൾ: ജാൻവി.
അവലംബം.
&lt;templatestyles src="Reflist/styles.css" /&gt;

</doc>
<doc id="87186" url="https://ml.wikipedia.org/wiki?curid=87186" title="മാംസം">
മാംസം



</doc>
<doc id="87187" url="https://ml.wikipedia.org/wiki?curid=87187" title="കടിയങ്ങാട്">
കടിയങ്ങാട്

 
കോഴിക്കോട് ജില്ലയിലെ പേരാമ്പ്രയ്ക്കു സമീപം സ്ഥിതി ചെയ്യുന്ന, അനുദിനം വളർന്നു കൊണ്ടിരിക്കുന്ന ഒരു നാടാണ് കടിയങ്ങാട്. കോഴിക്കോട് നഗരത്തിൽ നിന്നും 40 കിലോമീറ്റർ മാറി ചങ്ങരോത്ത് പഞ്ചായത്തിലാണ് കടിയങ്ങാട് സ്ഥിതി ചെയ്യുന്നത്.
കൂത്താളി, പാലേരി, പന്തിരിക്കര, മുതവണ്ണാച്ച എന്നീ ഗ്രാമങ്ങളുമായി കടിയങ്ങാട് അതിർത്തി പങ്കിടുന്നു. മൂന്ന് ഭാഗവും പുഴയാൽ ചുറ്റപ്പെട്ടു കിടക്കുന്നതും കടിയങ്ങാടിൻ്റെ സവിശേഷതയാണ്. കുറ്റ്യാടി പുഴയുടെ പോഷകപ്പുഴയായ കടിയങ്ങാട് പുഴയും കടിയങ്ങാട് പാലവും കടിയങ്ങാടിൻ്റെ ദൃശ്യ ഭംഗിയാണ്. മസ്ജിദുന്നൂർ പള്ളിയും ശ്രീ മഹാവിഷ്ണു ക്ഷേത്രവും കടിയങ്ങാടിൻ്റെ ഹൃദയത്തിൽ സ്ഥിതി ചെയ്യുന്നുണ്ട്. ചങ്ങരോത്ത് പഞ്ചായത്തിന്റെ ആസ്ഥാനം കടിയങ്ങാടാണ് സ്ഥിതി ചെയ്യുന്നത്. ചങ്ങരോത്ത് പഞ്ചായത്തിലെ പ്രധാനപ്പെട്ട സ്ഥാപനങ്ങളായ വില്ലേജ് ഓഫീസ്, കൃഷി ഭവൻ എന്നിവയും സ്ഥിതി ചെയ്യുന്നത് കടിയങ്ങാട് ടൗണിൽ ആണ്. ചങ്ങരോത്ത് സർവ്വീസ് സഹകരണ ബാങ്കിന്റെ സബ് ബ്രാഞ്ചും കടിയങ്ങാട് സ്ഥിതി ചെയ്യുന്നു. ചങ്ങരോത്ത് പഞ്ചായത്ത് പ്രാഥമികാരോഗ്യ കേന്ദ്രവും കടിയങ്ങാട് സ്ഥിതി ചെയ്യുന്നു. സുപ്രസിദ്ധമായ പെരുവണ്ണാമൂഴി അണക്കെട്ട് കടിയങ്ങാട് നിന്നും 6 കി.മീ അകലെയാണ്. അതോടൊപ്പം രണ്ട് പെട്രോൾ പമ്പുകളും കടിയങ്ങാടുണ്ട്. കടിയങ്ങാട് ടൗൺ, കടിയങ്ങാട് മാർക്കറ്റ്, കടിയങ്ങാട് പാലം, രണ്ടേ ആർ എന്നിങ്ങനെ വിശാലമായ ഭാഗങ്ങളിലായി കടിയങ്ങാട് സ്ഥിതി ചെയ്യുന്നു. പുല്ല്യോട്ട് മുക്ക്, കല്ലൂർ, പുളിക്കൂൽ, മാണിക്കോത്ത്, മഹിമ, കന്നാട്ടി, പുവ്വത്തിൻ ചുവട്, സൂപ്പിക്കട, മുതുവണ്ണാച്ച, കൂടലോട്ട് എന്നിങ്ങനെ വിവിധ ഉൾപ്രദേശങ്ങളും കടിയങ്ങാടിൻ്റെ ഭാഗമാണ്.
രാഷ്ട്രീയ നേതാക്കന്മാരും പൊതു പ്രവർത്തകരും..
• കെ. ബാലനാരായണൻ ( യുഡിഎഫ് കോഴിക്കോട് ജില്ല ചെയർമാൻ )
• സത്യൻ കടിയങ്ങാട് ( കെപിസിസി സെക്രട്ടറി)
• സിഎച്ച് ഇബ്രാഹിം കുട്ടി ( പ്രവാസി വ്യവസായി, ലോക കേരള സഭ അംഗം )
പ്രധാനപ്പെട്ട സ്ഥാപനങ്ങൾ.
• ചങ്ങരോത്ത് സർവ്വീസ് സഹകരണ ബാങ്ക് 
• ചങ്ങരോത്ത് പഞ്ചായത്ത് വില്ലേജ് ഓഫീസ് 
• പ്രാഥമികാരോഗ്യ കേന്ദ്രം ചങ്ങരോത്ത് 
• ലൈവ് മാർട്ട് കടിയങ്ങാട് 
• ചില്ലീസ് ബേക്കറി കടിയങ്ങാട് 
• തൗഫീഖ് സെൻ്റർ 
• ജനകീയ സ്റ്റോർ കടിയങ്ങാട് 
• #123 മൊബൈൽ ഷോപ്പ് കടിയങ്ങാട് 
• സ്റ്റാർ ബേക്കറി 
കെൻസ് ഷോപ്പിംഗ് സെന്റർ 
വണ്ണാങ്കണ്ടി സ്റ്റോർ 

</doc>
<doc id="87188" url="https://ml.wikipedia.org/wiki?curid=87188" title="Prabha Varma">
Prabha Varma



</doc>
<doc id="87189" url="https://ml.wikipedia.org/wiki?curid=87189" title="നൗഷാദ് അലി">
നൗഷാദ് അലി

 
ഒരു ഇന്ത്യൻ സംഗീതജ്ഞനായിരുന്നു നൗഷാദ് അലി (ഉർദു: , "ഹിന്ദി: ") (ഡിസംബർ 25 1919 – മേയ് 5 2006). ബോളിവുഡ് ചലച്ചിത്ര രംഗത്തെ സംഗീത സം‌വിധായകനുമാണിദ്ദേഹം. ചലച്ചിത്രരംഗത്തിന്‌ നൽകിയ സമഗ്രസംഭാവനകളെ മാനിച്ച് ഭാരതീയസർക്കാർ അദ്ദേഹത്തിന്‌ 1981-ൽ ദാദാസാഹിബ് ഫാൽക്കെ പുരസ്കാരം സമ്മാനിക്കുകയുണ്ടായി. കേന്ദ്ര സംഗീതനാടക അക്കാദമി പുരസ്കാരം, പദ്മഭൂഷൺ എന്നിവയും നേടിയിട്ടുണ്ട്.
ജീവിതരേഖ.
1919 ൽ ലഖ്‌നോവിൽ ജനിച്ചു. ഉസ്താദ് ഗുർബത് അലി, ഉസ്താദ് യൂസഫ് അലി, ഉസ്താദ് ബാബർ സാഹേബ് എന്നിവരുടെ കീഴിൽ സംഗീതാഭ്യാസനം നടത്തി. 1937-ൽ മുംബൈക്കു പോകുന്നതിനു മുമ്പ് അമേച്വർ നാടകവേദിക്കുവേണ്ടി സംഗീതസംവിധാനം നിർവഹിച്ചു. മുംബൈയിൽ മുഷ്ത്താഖ് ഹുസൈന്റെ ഓർക്കസ്ട്രയിൽ പിയാനോ വായനക്കാരനായി. പിന്നീട് ഖേംചന്ദ് പ്രകാശിന്റെ അസിസ്റ്റന്റായി രഞ്ജിത് സ്റ്റുഡിയോയിൽ ജോലി ചെയ്തു. നാല്പതുകളിലെ ഹിന്ദി സിനിമയിലെ ഏറ്റവും ശ്രദ്ധേയനായ സംഗീത സംവിധായകൻ. സൌണ്ട് മിക്‌സിങ്ങും, പിന്നണിഗാനങ്ങളിൽ ശബ്ദത്തിനും മ്യൂസിക് ട്രാക്കിനും വേറെ വേറെ റെക്കോഡിങ്ങും ഏർപ്പെടുത്തിയവരിൽ ഒരാൾ. നൂറു സംഗീതജ്ഞരെ പങ്കെടുപ്പിച്ചുകൊണ്ട് വലിയൊരു ഓർക്കെസ്ട്ര ആൻ എന്ന ചിത്രത്തിൽ അവതരിപ്പിച്ചത് പുതുമയുള്ളൊരു കാൽവയ്പായിരുന്നു. നൗഷാദ് കാ സംഗീത് എന്ന പേരിൽ ഒരു ഹ്രസ്വ ചിത്രം നിർമ്മിക്കപ്പെട്ടിട്ടുണ്ട് .
ആറ് പതിറ്റാണ്ടുകൾ നീണ്ട ചലച്ചിത്രജീവിതത്തിൽ അദ്ദേഹം അറുപതിലേറെ ചലച്ചിത്രങ്ങൾക്ക് സംഗീതസംവിധാനം നിർവ്വഹിച്ചിട്ടുണ്ട്. ഇവയിലധികവും ഹിന്ദി ചലച്ചിത്രങ്ങളായിരുന്നു. 1988-ൽ പുറത്തിറങ്ങിയ ധ്വനി എന്ന മലയാളചലച്ചിത്രത്തിലെ ഗാനങ്ങൾക്കും സംഗീതം നൽകിയത് അദ്ദേഹമാണ്. 2006 മേയ് 5-ന് തന്റെ 86ആം വയസ്സിൽ ആ അതുല്യകലാകാരൻ നമ്മെ വിട്ടുപിരിഞ്ഞു.

</doc>
<doc id="87190" url="https://ml.wikipedia.org/wiki?curid=87190" title="Naushad">
Naushad



</doc>
<doc id="87191" url="https://ml.wikipedia.org/wiki?curid=87191" title="ഹാജിസാഹിബ്">
ഹാജിസാഹിബ്



</doc>
<doc id="87192" url="https://ml.wikipedia.org/wiki?curid=87192" title="Tertullian">
Tertullian



</doc>
<doc id="87194" url="https://ml.wikipedia.org/wiki?curid=87194" title="V.P. Muhammad Ali">
V.P. Muhammad Ali



</doc>
<doc id="87196" url="https://ml.wikipedia.org/wiki?curid=87196" title="മാർക്ക് ഷട്ടിൽ‌വർത്ത്">
മാർക്ക് ഷട്ടിൽ‌വർത്ത്



</doc>
<doc id="87199" url="https://ml.wikipedia.org/wiki?curid=87199" title="പനത്തടി ഗ്രാമപഞ്ചായത്ത്">
പനത്തടി ഗ്രാമപഞ്ചായത്ത്

 
കാസർ‍ഗോഡു ജില്ലയിൽ‍‍ കിഴക്കേയറ്റത്തായി കർണാടക സംസ്ഥാനത്തോടു ചേർ‍ന്നു നിൽ‍‍ക്കുന്ന പഞ്ചായത്താണ് പനത്തടി. തൊട്ടടുത്തുള്ള കള്ളാർ ഗ്രാമപഞ്ചായത്ത് 1997 വരെ പനത്തടി പഞ്ചായത്തിന്റെ ഭാഗമായിരുന്നു. പനത്തടി പഞ്ചായത്തിൽ‍‍ നിന്നും വേർ‍പെട്ട് കള്ളാർ‍‍ പഞ്ചായത്തു രൂപം കൊണ്ടതിനു ശേഷവും ജില്ലയിലെ ഏറ്റവും വലിയ പഞ്ചായത്തെന്ന സ്ഥാനം ഇതിനു തന്നെയാണ്. നിറയെ മലമ്പ്രദേശങ്ങളാൽ‍‍ നിറഞ്ഞ ഭൂപ്രകൃതിയാണ് ഈ പഞ്ചായത്തിന്റേത്. ന്യുനപക്ഷ ഗിരിവർ‍ഗമായ മറാഠികൾ‍‍ ഏറെ താമസിക്കുന്ന പഞ്ചായത്തുകൂടിയാണിത്. പനത്തടി പഞ്ചായത്തു കഴിഞ്ഞാൽ‍‍ തൊട്ടടുത്തുള്ള കള്ളാർ പഞ്ചായത്തിലാണ് ഇവരുടെ സാന്നിദ്ധ്യം കാണുന്നത്. കേരളത്തിലെ മറ്റു പ്രദേശങ്ങളിലൊന്നും തന്നെ ഇക്കൂട്ടർ‍‍ കൂട്ടമായി അധിവസിച്ചുവരുന്നില്ല. ആദിവാസി സമൂഹങ്ങളായ‌ ചെറവര്‍, മാവിലർ എന്നിവരുടേയും കോളനികൾ ഈ പഞ്ചായത്തിൽ ധാരാളമുണ്ട്. 2014-ഇൽ രൂപീകരിച്ച വെള്ളരിക്കുണ്ട് താലൂക്കിലാണ് ഈ പഞ്ചായത്ത് സ്ഥിതിചെയ്യുന്നത്.
മലയോര പട്ടണമായ പാണത്തൂരിലേക്ക് കർ‍ണാടകയിലെ ബാഗമണ്ഡല, മടിക്കേരി, പുത്തൂർ എന്നീ സ്ഥലങ്ങളിൽ‍‍നിന്നും കർ‍ണാടകയുടെ ബസ്സ് സർ‍വീസുകളുണ്ട്. പാണത്തൂർ, പനത്തടി, കോളിച്ചാൽ എന്നിവയാണ് പ്രധാന ടൗൺ‍ഷിപ്പുകൾ‍‍. ചെറിയ ചെറിയ സ്‍ക്കൂളുകളുണ്ടെങ്കിലും പനത്തടി ഗവൺ‍മെന്റ് ഹയർ‍‍ സെക്കണ്ടറി സ്‍ക്കൂളാണ് പഞ്ചായത്തിന്റെ വിദ്യാഭാസമേഖലയിലേക്ക് കാര്യാമായ സംഭാവന ചെയ്തുവരുന്നത്. മറ്റു പഞ്ചായത്തുകളിൽ‍പോലും നിരവധി ശാഖകളുള്ള പനത്തടി സർ‍വ്വീസ്‍ സഹകരണ ബാങ്ക് പഞ്ചായത്തിന്റെ സാമ്പത്തികവികസനത്തിന് വഴികാട്ടിയാവുന്നു.
ഭൂപ്രകൃതി.
കുന്നും മലകളും നിറഞ്ഞ മലമ്പ്രദേശങ്ങളാണ് അധിക ഭാഗവും. പശ്ചിമഘ‌ട്ടമലനിരകൾ‍‍ കർ‍ണാടകയി‍ൽ‍ നിന്നും ഈ പഞ്ചായത്തിനെ വേർ‍‍തിരിക്കുന്നു. വനത്തിലൂടെ മുപ്പത്തിയെട്ടു കിലോമീറ്റർ സഞ്ചരിച്ചാൽ‍‍ തലക്കാവേരി(കാവേരിനദിയുടെ ഉദ്ഭവസ്ഥാനംയെന്ന കർ‍‍ണാടകയിലെ സുപ്രസിദ്ധ ടൂറിസ്‍റ്റുകേന്ദ്രത്തിലെത്താനാവും. പ്രസിദ്ധമായ റാണിപുരം ടൂറിസ്‍റ്റ് കേന്ദ്രം സ്ഥിതിചെയ്യുന്നത് ഈ പഞ്ചായത്തിലാണ്. സമുദ്രനിരപ്പിൽ‍‍ നിന്നും ഏറെ ഉയർ‍‍ന്ന പ്രദേശമാണിത്. മാടത്തുമലയെന്ന പേരിൽ അറിയപ്പെട്ടുവന്നിരുന്ന ഈ പ്രദേശം, കോട്ടയം രൂപത കുടിയേറ്റത്തിനായി കോടോത്തുകുടുംബത്തിൽ നിന്നും വാങ്ങിക്കുകയും സ്ഥലത്തിനു റണിപുരമെന്ന പേരു നൽകുകയും ചെയ്‌തു. കുരുമുളക്, റബർ‍‍, തെങ്ങ്, കവുങ്ങ് തുടങ്ങിയവയാണു പ്രധാന കൃഷിയിനങ്ങൾ‌.
കോളനികൾ.
പനത്തടി പഞ്ചായത്തിൽ നിരവധി കോളനികൾ ഉണ്ട്. അവയുടെ പേരുകൾ താഴെകൊടുക്കുന്നു. പനത്തടി പഞ്ചായത്തിൽ ചെറിയ കോളനികളും ഒറ്റയ്ക്കു നിൽക്കുന്ന നിരവധി ആദിവാസി വീടുകളും ഈ പട്ടികയിൽ പെടുത്തിയിട്ടില്ല.
വിശ്വാസങ്ങളും ആചാരങ്ങളും.
നിരവധി അമ്പലങ്ങളും കൃസ്‍ത്യൻ‍‍ പള്ളികളും മുസ്ലീം പള്ളികളും ജനങ്ങളുടെ വിശ്വാസ സംരക്ഷണത്തിനായി ഈ പഞ്ചായത്തിലുണ്ട്. റാണിപുരത്തിനടുത്തുള്ള പെരുതടി മഹാദേവക്ഷേത്രവും ചെറുപനത്തടിയുള്ള പാണ്ഡ്യാലക്കാവും വളരെ പ്രസിദ്ധങ്ങളാണ്. ഏറെ പ്രസിദ്ധമായ തുളൂർ‍വനമെന്ന അമ്പലം ഈ പഞ്ചായത്തിലെ പാണത്തുരിനടുത്ത് കർ‍‍ണാടക വനമേഖലയോടു ചേർ‍‍ന്നു സ്ഥിതി ചെയ്യുന്നു. പ്രധാന ടൗണുകളിലെല്ലാം തന്നെ പള്ളികളുണ്ട്. ഗിരിവർ‍ഗ സമൂഹമായ മറാഠികൾ‍‍ക്ക് അവരുടേതായ ആചാരാനുഷ്‍ഠാനങ്ങളും വിശ്വാസങ്ങളും ആണുള്ളത്. ഭാഷയിലും സംസ്‍കാരത്തിലും ഇന്നും അവർ‍‍ തനിമ നിലനിർ‍‍ത്താൻ‍‍ ശ്രമിക്കുന്നുണ്ടെങ്കിലും ഇവയൊക്കെ തന്നെയും കടുത്ത ഭീഷണിയെ നേരിടുന്ന ഒരു കാലഘട്ടത്തിലൂടെയാണിന്നു പോയിക്കൊണ്ടിരിക്കുന്നത്. പുതിയ തലമുറ ഇത്തരം ആചാരാനുഷ്‍ഠാനങ്ങൾ‍‍ക്കു നേരെ മുഖം തിരിഞ്ഞു നിൽ‍‍ക്കുകയാണ്.

</doc>
<doc id="87202" url="https://ml.wikipedia.org/wiki?curid=87202" title="റ്റെർറ്റല്യൻ">
റ്റെർറ്റല്യൻ



</doc>
<doc id="87204" url="https://ml.wikipedia.org/wiki?curid=87204" title="തെർ‍ത്തുല്യൻ">
തെർ‍ത്തുല്യൻ



</doc>
<doc id="87206" url="https://ml.wikipedia.org/wiki?curid=87206" title="സഖാവ്">
സഖാവ്

 
മലയാളത്തിൽ കമ്യൂണിസ്റ്റ്, സോഷ്യലിസ്റ്റ് പാർട്ടിയുടെ അനുയായികൾ പരസ്‌പരം അഭിസംബോധന ചെയ്യാൻ ഉപയോഗിക്കുന്ന പദമാണ് സഖാവ്.സുഹൃത്ത്, കൂട്ടുകാരൻ, അനുഗാമി എന്നൊക്കെ ഉള്ള കേവലാർത്ഥത്തിനപ്പുറം ഒരു പ്രത്യയശാസ്ത്രത്തിനനുസൃതമായി പ്രഖ്യാപിതലക്ഷ്യത്തിന്റെ പൂർത്തീകരണത്തിനു വേണ്ടി പ്രവർത്തിക്കുന്നവനാണു സഖാവ്. ഇംഗ്ലീഷിലെ കോമ്രേഡ് (comrade) എന്ന പദത്തിന്റെ തത്തുല്യമായാണ് സഖാവ് ഉപയോഗിക്കുന്നത്. കമേര(camera:മുറി) എന്ന ലത്തീൻ പദമാണ് ഫ്രഞ്ചിലെ കമറേഡും (camarade) ഇംഗ്ലീഷിലെ കോമ്രേഡും ആയത്.
വിവിധ ഭാഷകളിലെ തത്തുല്യമായ പ്രയോഗങ്ങൾ.
ഇംഗ്ലീഷിൽ.
സ്ഥിതിസമത്വപ്രസ്ഥാനം ശക്തിനേടിയപ്പോൾ ‘മിസ്റ്റർ’, ‘മിസ്’, ‘മിസിസ്’ തുടങ്ങിയവയ്ക്കു പകരം തുല്യതയെക്കുറിക്കുന്ന ഒരു പദത്തിന്റെ ആവശ്യമുണ്ടായി. അങ്ങനെയാണ് കോമ്രേഡ് എന്ന പദം ഈ ആവശ്യത്തിനായി ഉപയോഗിക്കപ്പെടുന്നത്. ജർമ്മനിയിൽ 1857-ൽ ‘സോഷ്യലിസ്റ്റ് വർക്കേഴ്സ് പാർട്ടി ഒഫ് ജർമ്മനി’ സ്ഥാപിക്കുന്നതു മുതലാണ് ഈ പദം പ്രയോഗത്തിൽ വന്നത്.1884-ൽ ജസ്റ്റിസ് എന്ന സോഷ്യലിസ്റ്റ് മാസികയിലൂടെ ഇംഗ്ലീഷിലും ഈ അർത്ഥത്തിൽ ‘കോമ്രേഡ്’ ഉപയോഗിക്കപ്പെട്ടുതുടങ്ങി.
ജർമ്മനിൽ.
ജർമ്മനിൽ Genosse ഈ വാക്ക് ഉപയോഗിക്കുന്നു
റഷ്യനിൽ.
റഷ്യനിൽ товарищ(തൊവരീഷ്) ഈ വാക്ക് ഉപയോഗിക്കുന്നു
ചൈനീസിൽ.
ചൈനീസിൽ 同志 (Tóngzhì) ഈ വാക്ക് ഉപയോഗിക്കുന്നു
അവലംബം.
&lt;templatestyles src="Reflist/styles.css" /&gt;

</doc>
<doc id="87208" url="https://ml.wikipedia.org/wiki?curid=87208" title="ഇ.കെ. നായനാർ‍‌">
ഇ.കെ. നായനാർ‍‌



</doc>
<doc id="87209" url="https://ml.wikipedia.org/wiki?curid=87209" title="കർഷകൻ‌">
കർഷകൻ‌



</doc>
<doc id="87210" url="https://ml.wikipedia.org/wiki?curid=87210" title="മറാട്ടി">
മറാട്ടി



</doc>
<doc id="87211" url="https://ml.wikipedia.org/wiki?curid=87211" title="മാവിലൻ">
മാവിലൻ



</doc>
<doc id="87212" url="https://ml.wikipedia.org/wiki?curid=87212" title="മല വേട്ടുവർ">
മല വേട്ടുവർ



</doc>
<doc id="87213" url="https://ml.wikipedia.org/wiki?curid=87213" title="ചെറവൻ‌">
ചെറവൻ‌



</doc>
<doc id="87214" url="https://ml.wikipedia.org/wiki?curid=87214" title="ചിറവൻ">
ചിറവൻ



</doc>
<doc id="87215" url="https://ml.wikipedia.org/wiki?curid=87215" title="ചെറവർ‌‍">
ചെറവർ‌‍



</doc>
<doc id="87216" url="https://ml.wikipedia.org/wiki?curid=87216" title="നൗഷാദ്">
നൗഷാദ്



</doc>
<doc id="87220" url="https://ml.wikipedia.org/wiki?curid=87220" title="കേരള നിയമസഭാ ഉപതെരഞ്ഞെടുപ്പ് 2009">
കേരള നിയമസഭാ ഉപതെരഞ്ഞെടുപ്പ് 2009

കേരള നിയമസഭയിലെ കണ്ണൂർ‍, എറണാകുളം, ആലപ്പുഴ എന്നീ നിയമസഭാമണ്ഡലങ്ങളിലേക്കുള്ള ഉപതെരഞ്ഞെടുപ്പ് 2009 നവംബർ 7-ന്‌ നടന്നു. കണ്ണൂരിലെ സാമാജികൻ കെ. സുധാകരൻ, എറണാകുളത്തെ സാമാജികൻ കെ.വി. തോമസ്, ആലപ്പുഴയിലെ സാമാജികൻ കെ.സി. വേണുഗോപാൽ എന്നിവർ എം.പി. മാരായി തെരഞ്ഞെടുക്കപ്പെട്ടതോടെയാണ്‌ ഉപതെരഞ്ഞെടുപ്പ് വേണ്ടി വന്നത്.
ഫലം.
ഉപതെരഞ്ഞെടുപ്പ് നടന്ന മൂന്നു മണ്ഡലങ്ങളിലും യു.ഡി.എഫിനെ പ്രതിനിധീകരിച്ച സ്ഥാനാർത്ഥികൾ വിജയിച്ചു. 
കണ്ണൂർ നിയമസഭ.
കണ്ണൂരിൽ യു.ഡി.എഫ് സ്ഥാനാർത്ഥിയായി മത്സരിച്ച എ.പി. അബ്ദുള്ളക്കുട്ടി 12,043 വോട്ടുകൾക്ക് വിജയിച്ചു. സി.പി.എം സ്ഥാനാർത്ഥിയായി മത്സരിച്ച എം.വി. ജയരാജനെയാണ്‌ അബ്ദുള്ളക്കുട്ടി പരാജയപ്പെടുത്തിയത്. എ.പി. അബ്ദുള്ളക്കുട്ടി 53,987 വോട്ടുകളും, എൽ‌ഡി‌എഫ് സ്ഥാനാർത്ഥി എംവി ജയരാജൻ 41,944 വോട്ടുകളും, ബി.ജെ.പി. സ്ഥാനാർത്ഥിയായ രഞ്ജിത്ത് 5665 വോട്ടുകളും നേടി.
എറണാകുളം നിയമസഭ.
എറണാകുളം നിയമസഭയിൽ യു.ഡി.എഫ്. സ്ഥാനാർത്ഥിയായി മത്സരിച്ച ഡൊമനിക് പ്രസന്റേഷൻ 8620 വോട്ടുകൾക്ക് വിജയിച്ചു.ഡൊമിനിക് പ്രസൻറേഷന് 46,119 വോട്ടുകളും, എൽ.ഡി.എഫ്. സ്ഥാനാർത്ഥി പി എൻ സിനുലാലിന് 37,499 വോട്ടുകളും, ബിജെപി സ്ഥാനാർത്ഥിയായിരുന്ന ശോഭ സുരേന്ദ്രന് 7208 വോട്ടുകളും ലഭിച്ചു.
ആലപ്പുഴ നിയമസഭ.
ആലപ്പുഴയിൽ യു.ഡി.എഫ്. സ്ഥാനാർത്ഥി എ.എ. ഷുക്കൂർ 5701 വോട്ടുകൾക്ക് വിജയിച്ചു. എ‌.എ. ഷുക്കൂറിന് 42,774 വോട്ടുകളും, എൽ.ഡി.‌എഫ്. സ്ഥാനാർത്ഥി ജി കൃഷ്ണപ്രസാദിന്‌ 38,029 വോട്ടുകളും, ബിജെപി സ്ഥാനാർത്ഥി കെ ബാബുവിന് 2247 വോട്ടുകളും ലഭിച്ചു.

</doc>
<doc id="87224" url="https://ml.wikipedia.org/wiki?curid=87224" title="Kadiyangad">
Kadiyangad



</doc>
<doc id="87226" url="https://ml.wikipedia.org/wiki?curid=87226" title="Pazhassi raja">
Pazhassi raja



</doc>
<doc id="87227" url="https://ml.wikipedia.org/wiki?curid=87227" title="Comrade">
Comrade



</doc>
<doc id="87228" url="https://ml.wikipedia.org/wiki?curid=87228" title="ഖേചരി">
ഖേചരി



</doc>
<doc id="87230" url="https://ml.wikipedia.org/wiki?curid=87230" title="Chiravar">
Chiravar



</doc>
<doc id="87231" url="https://ml.wikipedia.org/wiki?curid=87231" title="ചേതൻ ഭഗത്">
ചേതൻ ഭഗത്

 
ഒരു ഇന്ത്യൻ ഇംഗ്ലീഷ് നോവലിസ്റ്റാണ്‌ ചേതൻ ഭഗത്. (ഹിന്ദി:चेतन भगत), (ജനനം ഏപ്രിൽ 22 1974) . ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഡെൽഹി, ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്മെന്റ് അഹമ്മദാബാദ് എന്നിവിടങ്ങളിൽ നിന്നായി വിദ്യാഭ്യാസം നേടിയ ഇദ്ദേഹം ഫൈവ് പോയന്റ് സംവൺ - വാട്ട് നോട്ട് ടു ഡു അറ്റ് ഐഐടി (Five Point Someone - What not to do at IIT), വൺ നൈറ്റ് അറ്റ് ദി കോൾ സെന്റർ (One Night @ the Call Center) , ദ ത്രീ മിസ്റ്റേക്ക്സ് ഓഫ് മൈ ലൈഫ് (The Three Mistakes of My Life), 2 സ്റ്റേറ്റ്സ് - ദി സ്റ്റോറി ഓഫ് മൈ മാര്യേജ് (2 States - The Story Of My Marriage), റെവല്യൂഷൻ 2020: ലവ്, കറപ്ഷൻ, അമ്പീഷൻ (Revolution 2020: Love, Corruption, Ambition) എന്നീ അഞ്ചു നോവലുകൾ രചിച്ചിട്ടുണ്ട്. ഈ അഞ്ച് പുസ്തകങ്ങളും പുറത്തിയ ദിവസം മുതൽ ബെസ്റ്റ് സെല്ലേഴ്സ് ആയി തുടരുന്നു. വൺ നൈറ്റ് അറ്റ് കോൾ സെന്റർ എന്ന നോവലിനെ ആധാരമാക്കി "ഹലോ" എന്ന ഹിന്ദിച്ചിത്രത്തിനു തിരക്കഥയും ഇദ്ദേഹം രചിച്ചിട്ടുണ്ട്. ഫൈവ് പോയന്റ് സംവൺ എന്ന പുസ്തകത്തിനെ ആസ്പദമാക്കി ചിത്രികരിച്ച സിനിമയാണ് 3 ഇഡിയറ്റ്സ് (2009). ബോളിവുഡ് സിനിമ ചരിത്രത്തിൽ ഏറ്റവും കുടുതൽ പണം വാരിയ ചിത്രങ്ങളിൽ ഒന്നായിരുന്നു ഇത്.
ദി ന്യൂയോർക്ക് ടൈംസ് ദിനപത്രം ഭഗത്തിനെ വിശേഷിപ്പിക്കുന്നത് "ഇന്ത്യ കണ്ട ഏറ്റവും വിലപിടിപ്പുള്ള ഇന്ത്യൻ ഇംഗ്ലീഷ് കഥാകൃത്ത്" എന്നാണ്.
"ടൈം മാഗസിൻ" അദ്ദേഹത്തെ വിശേഷിപ്പിക്കുന്നത് ലോകത്തെ ഏറെ സ്വാധീനിച്ച 100 വ്യക്തികളിലൊരാൾ എന്നാണ്. 
ഭഗത്, യുവജനതയെ ലക്ഷ്യമിട്ട് ദി ഗാർഡിയൻ, ദി ടൈംസ് ഓഫ് ഇന്ത്യ, ദൈനിക് ഭാസ്കർ തുടങ്ങി ഇംഗ്ലീഷ് ഹിന്ദി ദിനപത്രങ്ങളിൽ കോളങ്ങളും എഴുതുന്നുണ്ട്. ദേശീയ രാഷ്ട്രീയകാര്യങ്ങളിലും സജീവമായി ഇടപെടുന്നു.. 
ആദ്യകാല ജീവിതം.
പടിഞ്ഞാറൻ ഡൽഹിയിൽ ഒരു മധ്യവർഗ്ഗ കുടുംബത്തിൽ പിറന്ന ഭഗത്തിന്റെ അച്ഛൻ ആർമ്മിയിലായിരുന്നു. അമ്മ കൃഷിവകുപ്പിൽ ഉദ്യ്യോഗസ്ഥയും. 
ഡൽഹിയിലായിരുന്നു ഭഗത്തിന്റെ കൂടുതൽ പഠനകാലവും. ന്യൂഡൽഹിയിലെ ആർമ്മി സ്കൂളിലായിരുന്നു പ്രാഥമിക വിദ്യാഭ്യാസം.
(1978–1991). ഡൽഹിയിലെ ഐ.ഐ.ടി. യിൽ നിന്നും മെക്കാനിക്കൽ എഞ്ചിനീയറിങ്ങ് പഠിച്ചിറങ്ങി.(1991–1995). ഇന്ത്യൻ ഇൻസ്റ്റിട്യൂട്ട് ഓഫ് മാനേജ്‌മെന്റിൽ നിന്നും ബിരുദവും സമ്പാദിച്ചു.(1995–1997). ബിരുദത്തിനു ശേഷം ഹോങ്‌കോങ്ങിൽ ഇൻവെസ്റ്റ്മെന്റ് മാനേജരായി ജോലി തുടങ്ങി. അവിടെ നിന്നും മുംബൈയിലേക്ക് പറിച്ചുനടുന്നതിനു മുൻപത്തെ 11 കൊല്ലം ഭഗത്ത് ഹോങ്‌കോങ്ങിൽ തുടർന്നു. ഒടുവിൽ ഇന്ത്യയിലേക്ക് തിരിച്ചെത്തുകയും മുഴുവൻ സമയ എഴുത്തുകാരനാവുകയും ചെയ്തു.
ജനപ്രിയ എഴുത്തുകാരൻ.
ചെറിയ കാലയളവിൽ ഇന്ത്യൻ ജനതയെ ഇത്രയധികം സ്വാധീനിച്ച മറ്റൊരു എഴുത്തുകാരനുണ്ടാവില്ല. സാധാരണക്കാരന്റെ ജീവിതവും അവരുടെ പ്രശ്നങ്ങളുമാണ് അദ്ദേഹത്തിന്റെ പുസ്തകങ്ങളിലെ വിഷയം. തന്റെ പുസ്തകങ്ങൾക്കായി കാത്തിരിക്കുകയും ആവേശപൂർവ്വം വായിക്കുകയും ചെയ്യുന്ന വായനാസമൂഹത്തെ സൃഷ്ടിക്കാൻ അദ്ദേഹത്തിനു കഴിഞ്ഞു. ലളിതമായ ഭാഷയാണ് മറ്റൊരു ഘടകം. പ്രാദേശിക ഭാഷാസ്കൂളുകളിൽ പഠിക്കുന്നവർക്കുപോലും മനസ്സിലാവുന്ന ഭാഷ. വായിച്ചു വായിച്ചു കഥയെഴുത്തിലേക്ക് വന്നയാളാണ് ചേതൻ. ആളുകളെ രസിപ്പിക്കുന്ന തരത്തിൽ കഥ പറയുകയാണ് ചേതൻ ചെയ്യുന്നത്. ഓരോ വായനക്കാരന്റേയും ജീവിതവുമായി ബന്ധപ്പെടുത്താവുന്ന കഥാപാത്രങ്ങളും സംഭവങ്ങളും ചേതന്റെ നോവലിൽ കാണാം.
ട്വിറ്ററും ബ്ലോഗും രാഷ്ട്രീയ നിലപാടുകളും.
കഥയെഴുത്തിൽ മാത്രം ഒതുങ്ങിനിൽക്കാതെ രാഷ്ട്രീയ-സാമൂഹിക വിഷയങ്ങളിൽ വ്യക്തമായ നിലപാട് സ്വീകരിക്കുന്ന ആളാണ് ചേതൻ ഭഗത്ത്. ട്വിറ്ററിലൂടെയും സ്വന്തം ബ്ലോഗിലൂടെയുമാണ് ചേതന്റെ "സ്വതന്ത്ര രാഷ്ട്രീയ പ്രവർത്തനം".ലോക്‌പാൽ, അഴിമതി, കള്ളപ്പണം എന്നീ വിഷയങ്ങളിൽ ചേതൻ സ്വീകരിക്കുന്ന നിലപാടുകൾ ചർച്ച ചെയ്യപ്പെടുന്നു. രാംലീല മൈദാനത്ത് ഉപവാസത്തിലേർപ്പെട്ട അന്നാ ഹസാരെയെ അറസ്റ്റ് ചെയ്തതിനെ ദേശീയ ദുരന്തം എന്നാണ് ചേതൻ ട്വിറ്ററിലൂടെ വിശേഷിപ്പിച്ചത്.
അവലംബം.
 

</doc>
<doc id="87232" url="https://ml.wikipedia.org/wiki?curid=87232" title="Chetan Bhagat">
Chetan Bhagat



</doc>
<doc id="87239" url="https://ml.wikipedia.org/wiki?curid=87239" title="മലയരയൻ">
മലയരയൻ

മലയരയർ ചേരസാമ്രാജ്യം കേരളം ഭരിച്ചു കൊണ്ടിരുന്ന കാലഘട്ടത്തിൽ കേരളത്തിന്റെ തെക്ക് ഭരണത്തിലിരുന്ന ആയ് രാജവംശത്തിന്റെ പിന്തുടർച്ചക്കാരാണെന്ന് കരുതാം കന്യാകുമാരി മുതൽ പമ്പ വരെ ആയ് രാജവംശത്തിന്റെ അധീനതയിലായിരുന്ന വെന്ന് ചരിത്രം രേഖപ്പെടുത്തുന്നു ഇവരുടെ മതം ആജീവകം ആയിരുന്നുവെന്നും ചരിത്രരേഖകൾ പറയന്നു പാണ്ഡ്യൻമാരുടെ ആക്രമണത്തിൽ ആയ് രാജവംശം തകർന്നടിഞ്ഞു അവശേഷിച്ചവർ പമ്പാനദി നീന്തിക്കടന്ന് മലഞ്ചെരുവുകളിൽ അഭയം തേടിയവർ പിന്നീട് മലഅരയർ എന്ന് അറിയപ്പെട്ടതാണന്ന് കരുതാo ആജീവകമതത്തിന്റെ തകർച്ചയിൽ വൈഷ്ണവ ക്ഷേത്രങ്ങൾ സ്ഥാപിക്കുകയും ഹൈന്ദവീകത അംഗീകരിക്കപ്പെടുകയും ചെയ്തതായും ചരിത്രം രേഖപ്പെടുത്തുന്നു പത്മനാഭസ്വാമി ക്ഷേത്രം ആയ് രാജവംശ കാലത്ത് നിർമ്മിച്ചതായി ചരിത്രം പറയുന്നു ആയ് രാജാക്കൻമാരുടെ കല ദൈവമായും പത്മനാഭസ്വമിയെ കണക്കാക്കുന്നു പിൽക്കാലത്ത് അത് തിരുവിതാoകൂർ പിടിച്ചടക്കിയതാണ് ആയ് രാജവംശ കാലത്ത് സ്ഥാപിക്കപ്പെട്ടതെന്ന് കരുതുന്നതകർന്നടിഞ്ഞ വൈഷ്ണവ ക്ഷേത്രം പമ്പാതീരത്ത് ശബരിമല വനത്തിനുള്ളിൽ മലയരയൻ മാരുടെ അധീനതയിൽ ഇപ്പോഴുമുണ്ട് ക്ഷേത്രത്തിന്റെ അവശിഷ്ടങ്ങൾ ഒരു പൗരാണിക നാഗരികതയെ വിളിച്ചോതും വിധം അവർണ്ണനീയമാണ് 
അവലംബം.
&lt;templatestyles src="Reflist/styles.css" /&gt;

</doc>
<doc id="87241" url="https://ml.wikipedia.org/wiki?curid=87241" title="Malayarayan">
Malayarayan



</doc>
<doc id="87242" url="https://ml.wikipedia.org/wiki?curid=87242" title="ഐ.ഐ.ടി. മദ്രാസ്">
ഐ.ഐ.ടി. മദ്രാസ്



</doc>
<doc id="87250" url="https://ml.wikipedia.org/wiki?curid=87250" title="കേരളത്തിലെ ഭക്ഷണവിഭവങ്ങൾ">
കേരളത്തിലെ ഭക്ഷണവിഭവങ്ങൾ

 
 
കേരളത്തിൽ പ്രധാനമായും ഭക്ഷണത്തിൽ ഉൾപ്പെടുത്തിയിട്ടുള്ളതും കേരളത്തിൽ കൂടുതലായി തയ്യാർ ചെയ്യപ്പെടുന്നതുമായ ആഹാരങ്ങളാണ് കേരളീയ വിഭവങ്ങൾ. 
അരി വേവിച്ചുണ്ടാക്കുന്ന ചോറും കഞ്ഞിയും അരിയുപയോഗിച്ചുണ്ടാക്കുന്ന അപ്പം, പുട്ട്, ഇഡലി, ദോശ മുതലായവയുമാണ് കേരളത്തിലെ ഭക്ഷണങ്ങളിൽ പ്രധാന പങ്കുവഹിക്കുന്നത്. 
വിവിധതരം പച്ച‌ക്കറികൾ ചേർത്ത് നിർമ്മിക്കുന്ന കറികളും കേരളത്തിൽ പ്രചാരത്തിലുണ്ട്.

</doc>
<doc id="87255" url="https://ml.wikipedia.org/wiki?curid=87255" title="Windows 7">
Windows 7



</doc>
<doc id="87260" url="https://ml.wikipedia.org/wiki?curid=87260" title="റെസിസ്റ്റർ">
റെസിസ്റ്റർ



</doc>
<doc id="87263" url="https://ml.wikipedia.org/wiki?curid=87263" title="ഡിജിറ്റൽ ഇലൿട്രോണിക്സ്">
ഡിജിറ്റൽ ഇലൿട്രോണിക്സ്

 
 
പരസ്പരം നിയതമായ വ്യത്യാസത്തിലുള്ള രണ്ടു തലങ്ങളിലായി പൂർവ്വലക്ഷണതരംഗങ്ങളെ (signal) പ്രതിനിധീകരിക്കുകയും അവയെ ആവശ്യാനുസരണം മറ്റു രൂപഭാവങ്ങളിലേക്കു് പരിവർത്തനം ചെയ്യുകയും ചെയ്യുന്ന ഇലക്ട്രോണിക് സംവിധാനങ്ങളും അവയുടെ രൂപകൽ‌പ്പനയും നിർമ്മാണവും ഉപയോഗവും സംബന്ധിച്ച സാങ്കേതികശാസ്ത്രവുമാണു് ഡിജിറ്റൽ ഇലക്ട്രോണിക്സ് എന്നറിയപ്പെടുന്നത്. സാധാരണയായി 0, 1 (ലോജിൿ പൂജ്യം, ലോജിക് ഒന്ന്) എന്നീ രണ്ട് തലങ്ങളാണ് ഡിജിറ്റൽ വിവരതരംഗങ്ങൾക്കും വിവരാവസ്ഥകൾക്കും ഉണ്ടാവുക. പൂജ്യത്തെ പ്രതിനിധീകരിക്കാൻ സധാരണയായി പൂജ്യത്തോടടുത്ത ഒരു വോൾട്ടേജും, ഒന്നിനെ പ്രതിനിധീകരിക്കാൻ ലഭ്യമായ വോൾട്ടേജിനെ ആശ്രയിച്ച്, മറ്റൊരു വോൾട്ടേജും ആയിരിക്കും ഉപയോഗിക്കുന്നത്.
ഒരു ഡിജിറ്റൽ സംവിധാനത്തിൽ ലോജിക് പൂജ്യം എന്നതു് പൂജ്യം വോൾട്ട് എന്നോ ലോജിക് ഒന്ന് എന്നത് ഒരു വോൾട്ട് എന്നോ അർത്ഥമാക്കുന്നില്ല. വോൾട്ടേജിന്റെ സാദ്ധ്യമായ രണ്ടു വ്യത്യസ്ത അവസ്ഥകളിലൊന്നു് എന്നു മാത്രമേ അവയ്ക്കു് അർത്ഥമുള്ളൂ. ഉദാഹരണത്തിനു് ഒരു സർക്യൂട്ടിൽ 1.2 വോൾട്ട് ലോജിക് പൂജ്യവും 4.6 വോൾട്ട് ലോജിക് ഒന്നും ആവാം (പോസിറ്റീവ് ലോജിൿ). മറ്റൊരു സർക്യൂട്ടിൽ ഇതിനുപകരം 3 വോൾട്ട് ലോജിക് പൂജ്യവും -4 വോൾട്ട് ലോജിൿ പൂജ്യവും (നെഗറ്റീവ് ലോജിൿ) എന്നും വരാം. ദശലക്ഷക്കണക്കിനു ട്രാൻസിസ്റ്ററുകളും മറ്റു ഘടകങ്ങളും അടക്കം ചെയ്തിട്ടുള്ള ചില ആധുനിക മൈക്രോപ്രോസസ്സറുകളിൽ ഈ വോൾട്ടേജുകൾ തമ്മിലുള്ള വ്യത്യാസം തീരെ കുറവാണു്. (ഒരൊറ്റ കൂടിൽ 167 പ്രോസസ്സറുകൾ അടങ്ങിയ AsAP2 എന്ന ചിപ്പിൽ ഇവ തമ്മിൽ 0.675 വോൾട്ട് മാത്രമാണുള്ളതു്.)
തീരെ സൂക്ഷ്മായ ട്രാൻസിസ്റ്ററുകൾ, ഡയോഡുകൾ, കപ്പാസിറ്ററുകൾ, പ്രതിരോധകങ്ങൾ (Resistors), അവയ്ക്കിടയിലുള്ള വൈദ്യുതചാലക പാതകൾ തുടങ്ങിയ സർക്യൂട്ട് ഘടകങ്ങളുടെ നേരിയ വ്യതിയാനങ്ങൾ മൂലം ഈ വോൾട്ടേജുകളിൽ ചെറിയ മാറ്റങ്ങൾ വന്നാലും ഈ ലോജിൿ മൂല്യങ്ങൾ മാറുന്നില്ല. അതുകൊണ്ടു് ഡിജിറ്റൽ സർക്യൂട്ടിന്റെ ഉദ്ദേശ്യധർമ്മത്തിനെ ഇത്തരം ചെറിയ വ്യതിയാനങ്ങൾ ബാധിക്കുകയില്ല.
ഡിജിറ്റൽ ഇലക്ട്രോണിക്സ് സംവിധാനങ്ങളുടെ ഘടന.
മുഖ്യമായും അനേകം ലോജിക് കവാടങ്ങൾ ആവശ്യാനുസരണം പരസ്പരം സംയോജിപ്പിച്ചാണ് ഡിജിറ്റൽ ഇലക്ട്രോണിക്സ് സംവിധാനങ്ങൾ ഉണ്ടാക്കുന്നത്. ഡയോഡുകൾ, ട്രാൻസിസ്റ്ററുകൾ, റെസിസ്റ്ററുകൾ തുടങ്ങിയ നിരവധി ഇലക്ട്രോണിൿ ഘടകങ്ങൾ പരസ്പരം ബന്ധിച്ചാണു് ഇത്തരം ലോജിൿ കവാടങ്ങൾ ഉണ്ടാക്കുന്നതു്. ഇവയെല്ലാം മുൻ‌കൂട്ടി തയ്യാറാക്കി ഒരുമിച്ചു ചേർത്തു നിർമ്മിച്ച ചിപ്പുകൾ അഥവാ ഇന്റഗ്രേറ്റഡ് സർക്യൂട്ടുകൾ (IC) ആണു് ആധുനിക ഡിജിറ്റൽ സംവിധാനങ്ങളിൽ മിക്കപ്പോഴും ഉപയോഗിക്കുന്നതു്. ഒന്നോ രണ്ടോ ലോജിൿ ഗേറ്റുകൾ അടക്കം ചെയ്ത ലഘുവായ ചിപ്പുകൾ മുതൽ ലക്ഷക്കണക്കിനു ട്രാൻസിസ്റ്ററുകൾ ഒരുമിച്ചു ചേർത്തുവെച്ച അത്യന്തം സങ്കീർണ്ണമായ ഡിജിറ്റൽ മൈക്രോകണ്ട്രോളറുകളും പ്രോഗ്രാമബിൾ ലോഗിൿ കണ്ട്രോളറുകളും വരെ ഇപ്പോൾ ലഭ്യമാണു്. നാം സാധാരണ ഉപയോഗിക്കുന്ന കമ്പ്യൂട്ടറുകളിലും അവയുടെ പല അനുബന്ധ ഉപകരണങ്ങളിലും അടിസ്ഥാനഘടകങ്ങൾ ഇത്തരം ലോജിൿ സർക്യൂട്ടുകളാണു്.
യുക്തിഭദ്രമായ ഏതെങ്കിലും ഒരു നിശ്ചിത ഇലക്ട്രോണിൿ പ്രക്രിയ കൃത്യമായും നിശ്ചയമായും പൂർത്തിയാക്കുന്നതിൽ ഡിജിറ്റൽ പരിപഥങ്ങൾ(circuits) അനലോഗ് സംവിധാനങ്ങളേക്കാൾ മെച്ചപ്പെട്ടവയാണു്. മാത്രമല്ല, താരതമ്യേന ചെലവുകുറഞ്ഞതും സംയോജിപ്പിക്കാൻ എളുപ്പമായതും കൂടുതൽ കാലം സേവനം ഉറപ്പാക്കുന്നതുമാണു് ഡിജിറ്റൽ സംവിധാനങ്ങൾ.
എന്നിരുന്നാലും, പ്രായോഗിക ലോകത്തിൽ നാം അഭിമുഖീകരിക്കുന്ന പല സംവേദന-സാങ്കേതിക പ്രക്രിയകളും അനലോഗ് രൂപത്തിലാണു്. (ഉദാ: സമയം, ശബ്ദം, കാഴ്ച്ച(പ്രകാശം), താപനില, വസ്തുക്കളുടെ അളവു്, തൂക്കം, മർദ്ദം, വേഗം തുടങ്ങിയവ). ഇവയെ നമുക്കാവശ്യമുള്ള രൂപത്തിൽ പരിവർത്തനം ചെയ്യുക എന്നതാണു് സാങ്കേതികവിദ്യയുടെ ധർമ്മം. ഈ ജോലിയ്ക്കു് ഡിജിറ്റൽ സംവിധാനങ്ങളുടെ മേന്മ ഉപയോഗിക്കണമെങ്കിൽ ആദ്യം ഈ പൂർവ്വലക്ഷണങ്ങളെ അനലോഗ് ലോകത്തുനിന്നും ഡിജിറ്റൽ മാദ്ധ്യമത്തിലേക്കു് മാറ്റേണ്ടതുണ്ടു്. അതുപോലെ നമുക്കു് ആവശ്യമുള്ള, അനുഭവവേദ്യമായ (അനലോഗ്) രൂപത്തിൽ ഈ പ്രക്രിയകളുടെ ഫലം ലഭിക്കുകയും വേണം.
ഇത്തരം മാദ്ധ്യമസംക്രമണം നടത്താൻ ഉപയോഗിക്കുന്ന അനുബന്ധഘടകങ്ങളാണു് ADC എന്നും DAC എന്നും അറിയപ്പെടുന്ന അനലോഗ് റ്റു ഡിജിറ്റൽ കൺ‌വെർട്ടറുകളും ഡിജിറ്റൽ റ്റു അനലോഗ് കൺ‌വെർട്ടറുകളും.
പൂർണ്ണമായ ഒരു പ്രായോഗിക ഇലക്ട്രോണിൿ ഡിജിറ്റൽ സംവിധാനത്തിൽ മേൽ‌പ്പറഞ്ഞ ലോജിൿ ഗേറ്റുകൾക്കും കൺ‌വെർട്ടറുകൾക്കും പുറമേ പവർ സപ്ലൈ അല്ലെങ്കിൽ ബാറ്ററി, ആന്ദോളിനികൾ, വിവിധതരം സംവേദിനികൾ (sensors), സംദായിനികൾ (drives or outputs), പൊട്ടൻഷ്യോമീറ്ററുകൾ തുടങ്ങി ഡിജിറ്റലും അനലോഗും ആയ പല ഘടകങ്ങളും അടങ്ങിയിരിക്കും.
അനലോഗും ഡിജിറ്റലും - ഗുണദോഷങ്ങൾ.
അനലോഗ് സർക്യൂട്ടുകളെ അപേക്ഷിച്ച് ഡിജിറ്റൽ സർക്യൂട്ടുകൾക്കു് പല മേന്മകളും ഉണ്ട്. നോയ്സ് എന്നറിയപ്പെടുന്ന അപവൃത്തിദോഷം ഏതാണ്ട് നൂറുശതമാനവും ഒഴിവാക്കാമെന്നതാനു് ഇതിൽ ഏറ്റവും പ്രധാനമായതു്.
ഇലക്ട്രോണിക്സിലും അനുബന്ധ മേഖലകളിലും ഗുണഭോക്താവിനു് പ്രയൊജനമുള്ള വിവരം എന്താണോ അതിനെ സിഗ്നൽ എന്നും ആ വിവരത്തിൽ പുറമേ നിന്നും കടന്നുകയറി അതിന്റെ വ്യതിരിക്തത കുറയ്ക്കുന്ന പ്രയോജനമില്ലാത്ത മറ്റു വിവരങ്ങളെ നോയ്സ് എന്നും പറയുന്നു. ഒരു സിഗ്നലിന്റെ സഞ്ചാരപഥത്തിന്റെ പോരായ്മകൾ കൊണ്ടോ ആ സിഗ്നൽ കടന്നുപോകുന്ന ഇലക്ട്രോണിൿ ഘടകങ്ങളുടെ പോരായ്മകൊണ്ടോ ഇത്തരം അപവൃത്തിയ്ക്കു കാരണമാവാം.
സാധാരണ ഗതിയിൽ നോയ്സ് ഒരു സിഗ്നലിന്റെ മേന്മയെ ബാധിക്കുന്നതു് സിഗ്നലിന്റെ അളവിൽ (വോൾട്ടേജിൽ) ചെറുതോ വലുതോ ആയ വ്യത്യാസങ്ങൾ വരുത്തിക്കൊണ്ടാണു്. ഒരു അനലോഗ് സർക്യൂട്ടിൽ ഇത്തരം വ്യത്യാസങ്ങൾ മുൻ‌കൂട്ടി കണക്കാക്കാനോ അവയുടെ ആധിക്യം പരിശോധിച്ച് ഇല്ലാതാക്കാനോ കഴിയില്ല.പക്ഷേ, ഒരു ഡിജിറ്റൽ ഇലക്ടോണിക് സംവിധാനത്തെ സംബന്ധിച്ചിടത്തോളം, ഇത്തരം അപവൃത്തികൾ കണക്കാക്കി അവയെ നിർമ്മാർജ്ജനം ചെയ്തു് യഥാർത്ഥ സിഗ്നലിനെ മാത്രം വീണ്ടെടുക്കാൻ (പൂർവ്വനിശ്ചിതമായ വോൾട്ടേജ് തലങ്ങളിലേക്ക് തിരിച്ചുമാറാൻ) എളുപ്പമാണ്.
ഉദാഹരണത്തിന് ഒരു അനലോഗ് റെക്കോർഡ് പ്ലേയർ കാന്തിക ടേപ്പിൽ നിന്നും വായിച്ചെടുക്കുന്ന ശബ്ദതരംദങ്ങളെ അതേ അനുപാതത്തിൽ കൃത്യമായ വോൾട്ടേജ് തലങ്ങളിലേക്ക് മാറ്റുന്നു. ഈ വോൾട്ടേജ് (ആവശ്യമെങ്കിൽ ഉച്ചത വർദ്ധിപ്പിച്ച ശേഷം) സ്പീക്കറിലേക്ക് നൽകുന്നു. എന്നാൽ ഒരു ഡിജിറ്റൽ ഓഡിയോ പ്ലേയർ ശബ്ദത്തെ പുനർനിർമ്മിക്കുമ്പോൾ ഓരോ സമയത്തേയും വോൾട്ടേജ് മൂല്യങ്ങൾ തത്തുല്യമായ ബൈനറി സംഖ്യയായിട്ടാണ് പുറത്തു തരിക. (ഇതിന് ഒന്നിൽ കൂടുതൽ ഡാറ്റാ ലൈനുകൾ ആവശ്യമാണ്). ഈ ബൈനറി സംഖ്യയെ ഡിജിറ്റൽ റ്റു അനലോഗ് കൺവെർട്ടർ ചിപ്പുകൾ ഉപയോഗിച്ച് കൃത്യമായ അനലോഗ് വോൾട്ടേജാക്കി മാറ്റി (ആവശ്യമെങ്കിൽ ഉച്ചത വർദ്ധിപ്പിച്ച ശേഷം) സ്പീക്കറിലേക്ക് നൽകുന്നു. 
സാദ്ധ്യയുക്തി സർക്യൂട്ടുകളും ക്രമയുക്തി സർക്യൂട്ടുകളും.
ഡിജിറ്റൽ സർക്യൂട്ടുകളെ അവയുടെ ധർമ്മത്തിന്റെ സ്വഭാവം അനുസരിച്ച് പ്രധാനമായും രണ്ടായി തിരിക്കാം.താരതമ്യേന ലഘുവായ സാദ്ധ്യയുക്തി(Combinational logic) സർക്യൂട്ടുകളും കൂടുതൽ സങ്കീർണ്ണമായ ക്രമയുക്തി (sequential logic)സർക്യൂട്ടുകളും.
മേന്മകൾ.
1. ഡിജിറ്റൽ തരംഗങ്ങൾക്ക് അനലോഗ് തരംഗങ്ങളെ അപേക്ഷിച്ച് പ്രക്ഷേപണ ജീർണ്ണത കുറവാണ്. 
അവലംബം.
&lt;templatestyles src="Reflist/styles.css" /&gt;

</doc>
<doc id="87272" url="https://ml.wikipedia.org/wiki?curid=87272" title="എച്.ഡി.എം.ഐ.">
എച്.ഡി.എം.ഐ.

 
ഓഡിയോ വിഷ്വൽ കേബിളുകളുടെ ഡിജിറ്റൽ തലമുറയാണ് എച് ഡി എം ഐ. ഹൈ ഡെഫനിഷൻ മൾട്ടിമീഡിയ ഇന്റർഫേസ് എന്നതിന്റെ ചുരുക്കമാണ് എച് ഡി എം ഐ.HDMI (High-Definition Multimedia Interface) ഒരേ കേബിളിൽ തന്നെ ഹൈ ഡെഫനിഷൻ വീഡിയോയും നിരവധി ഓഡിയോ ചാനലുകളും വഹിയ്ക്കുവാൻ ശേഷിയുള്ളതാണ് സമ്പൂർണ്ണമായും ഡിജിറ്റൽ സങ്കേതത്തിൽ അടിസ്ഥാനപ്പെടുത്തിയ ഈ കേബിൾ. 2003 ലാണ് ഔദ്യോഗികമായി ഈ സാങ്കേതികവിദ്യ പുറത്തിറക്കിയത്, പക്ഷേ 2009 ലാണ് ഇത് സാധാരണമായി കാണാൻ തുടങ്ങുന്നത്.
അനലോഗ് കേബിളുകളിൽ നിന്നുള്ള വ്യത്യാസം.
എസ് വീഡിയോ, കോംപോസിറ്റ് തുടങ്ങിയ വീഡിയോ ചാലക വിദ്യകളിൽ എല്ലാം ഡിജിറ്റൽ സിഗ്നലുകളെ അനലോഗായും തിരിച്ചും മാറ്റേണ്ടി വരുന്നതിനാൽ ചിത്രത്തിന്റെയും ശബ്ദത്തിന്റേയും വ്യക്തതയിൽ ഇടിവു സംഭവിയ്ക്കുന്നു. എന്നാൽ എച് ഡി എം ഐ സാങ്കേതികവിദ്യയിൽ ചിത്രത്തിന്റേയും ശബ്ദത്തിന്റേയും വ്യക്തത ഒട്ടും തന്നെ നഷ്ടപ്പെടാതെ ലഭിയ്ക്കുന്നു എന്നതാണ് ഇതിന്റെ ഏറ്റവും വലിയ മെച്ചം.
പുറത്തേക്കുള്ള കണ്ണികൾ.
HDMI vs DVI 

</doc>
<doc id="87276" url="https://ml.wikipedia.org/wiki?curid=87276" title="ഡിസൈൻ പാറ്റേൺ (കമ്പ്യൂട്ടർ ശാസ്ത്രം)">
ഡിസൈൻ പാറ്റേൺ (കമ്പ്യൂട്ടർ ശാസ്ത്രം)

 
സോഫ്റ്റ്‌വേർ എൻജിനീയറിങ്ങിൽ സോഫ്റ്റ്‌വേർ ഡിസൈനുമായി ബന്ധപ്പെട്ട പ്രവർത്തനങ്ങളിൽ ആവർത്തിച്ചു വരുന്ന പ്രശ്നങ്ങൾക്ക് തുടർപ്രയോജനകരമായ രീതിയിലുള്ള പൊതുവായ പരിഹാരത്തെയാണ്‌ ഡിസൈൻ പാറ്റേൺ എന്നു പറയുന്നത്. ഒരു ഡിസൈൻ പാറ്റേൺ എന്നു പറയുന്നത് നേരിട്ട് പ്രോഗ്രാം കോഡിലേക്ക് പരിവർത്തനം ചെയ്യാപ്പെടാവുന്ന രീതിയിലുള്ള പൂർത്തീകരിക്കപ്പെട്ട ഒരു രൂപകൽപ്പനയല്ല, മറിച്ച് ഒരു പ്രശ്നത്തിനു വേണ്ടി വ്യത്യസ്ത സന്ദർഭങ്ങളിൽ പ്രയോഗിക്കാവുന്ന പ്രശ്നപരിഹാരത്തിന്റെ വിവരണമോ മാതൃകയോ ആണ്‌. ഒബ്ജക്റ്റ് ഓറിയന്റഡ് ഡിസൈൻ പാറ്റേണുകൾ ആപ്ലിക്കേഷന്റെ അന്തിമ രൂപം പ്രതിപാദിക്കാതെതന്നെ അവയിൽ ഉൾപ്പെടുന്ന ക്ലസ്സുകളും ഒബ്ജക്ടുകളും തമ്മിലുള്ള ബാന്ധവങ്ങളും വ്യവഹാരങ്ങളും സവിശേഷമായി കാണിക്കുന്നവയാണ്‌.
മോഡ്യൂളുകൾ ആന്തരബന്ധങ്ങൽ എന്നിവയിലാണ്‌ ഡിസൈൻ പാറ്റേണുകൾ പ്രയോഗിക്കപ്പെടുക. കൂടുതൽ ഉന്നതതലത്തിൽ മൊത്തം വ്യൂഹത്തിന്റെ പാറ്റേണുകൾ പൂർത്തീകരിക്കാൻ ആർക്കിടെക്‌ച്ചറൽ പാറ്റേണുകളാണ്‌ ഉപയോഗിക്കപ്പെടുക.
എല്ലാ സോഫ്റ്റ്‌വേർ പാറ്റേണുകളും ഡിസൈൻ പാറ്റേണുകളല്ല. ഉദാഹരണത്തിന്‌ അൽഗോരിതങ്ങൾ സോഫ്റ്റ്‌വേർ രൂപകൽപ്പനാ പ്രശ്നങ്ങൾ പരിഹരിക്കുന്നതിനേക്കാളുപരി കമ്പ്യൂട്ടേഷനുമായി ബന്ധപ്പെട്ട പ്രശ്നങ്ങൾ പരിഹരിക്കുന്നതിന്‌ വേണ്ടിയുള്ളതാണ്‌.
വർഗ്ഗീകരണവും പട്ടികയും.
ഡിസൈൻ പാറ്റേണുകളെ സൃഷ്ടിപരമായ പാറ്റേണുകൾ (Creational patterns), ഘടനപരമായ പാറ്റേണുകൾ (Structural patterns), പെരുമാറ്റപരമായ പാറ്റേണുകൾ (Behavioral patterns) എന്നിങ്ങനെ തരംതിരിച്ചിരിക്കുന്നു. ഡെലഗേഷൻ (delegation), അഗ്രിഗേഷൻ (delegation), കൺസൾട്ടേഷൻ (consultation) എന്നീ ധാരണകൾ ഉപയോഗിച്ചാണ്‌ ഇവ വിവരിക്കപ്പെടുന്നത്.
അവലംബം.
&lt;templatestyles src="Reflist/styles.css" /&gt;

</doc>
<doc id="87278" url="https://ml.wikipedia.org/wiki?curid=87278" title="Design pattern (computer science)">
Design pattern (computer science)



</doc>
<doc id="87280" url="https://ml.wikipedia.org/wiki?curid=87280" title="കേരളീയരുടെ ആഹാരരീതി">
കേരളീയരുടെ ആഹാരരീതി



</doc>
<doc id="87284" url="https://ml.wikipedia.org/wiki?curid=87284" title="പാലക്കാട്‌ കോട്ട">
പാലക്കാട്‌ കോട്ട



</doc>
<doc id="87290" url="https://ml.wikipedia.org/wiki?curid=87290" title="കേരളീയ വിഭവങ്ങൾ">
കേരളീയ വിഭവങ്ങൾ



</doc>
<doc id="87296" url="https://ml.wikipedia.org/wiki?curid=87296" title="എച്.ഡി.എം.ഐ">
എച്.ഡി.എം.ഐ



</doc>
<doc id="87298" url="https://ml.wikipedia.org/wiki?curid=87298" title="ഡിജിറ്റൽ ഇലക്ട്രോണിക്സ്">
ഡിജിറ്റൽ ഇലക്ട്രോണിക്സ്



</doc>
<doc id="87300" url="https://ml.wikipedia.org/wiki?curid=87300" title="എച്ച്.ഡി.എം.ഐ.">
എച്ച്.ഡി.എം.ഐ.



</doc>
<doc id="87305" url="https://ml.wikipedia.org/wiki?curid=87305" title="ദക്ഷിണ സമുദ്രം">
ദക്ഷിണ സമുദ്രം

 
അന്റാർട്ടിക്കാ വൻകരയെ വലയം ചെയ്തുകിടക്കുന്നതും ദക്ഷിണ അക്ഷാംശം 60° ക്ക് തെക്കു ഭാഗത്തുള്ളതുമായ ജലമണ്ഡലഭാഗമാണു് ദക്ഷിണ സമുദ്രം അല്ലെങ്കിൽ അന്റാർട്ടിക് സമുദ്രം. സമുദ്രവിജ്ഞാനീയപരമായി അറ്റ്‌ലാന്റിക്, പസിഫിക്, ഇന്ത്യൻ എന്നീ മൂന്നു സമുദ്രങ്ങൾക്കേ ദക്ഷിണാർധഗോളത്തിൽ അംഗീകാരമുള്ളൂ. എന്നാൽ തെക്കേ അക്ഷാംശം 60° ക്ക് താഴെ ഈ മൂന്നു സമുദ്രങ്ങളും സമാന ലക്ഷണങ്ങളുള്ളവയും മുകളിലുള്ള ഭാഗങ്ങളിൽ നിന്നു തികച്ചും വ്യത്യസ്തങ്ങളുമാണ്. ഈ അക്ഷാംശത്തിനും അന്റാർട്ടിക്കാ തീരത്തിനുമിടക്കുള്ള സമുദ്രഭാഗമാണ് അന്റാർട്ടിക് സമുദ്രമെന്നറിയപ്പെടുന്നത്. ബ്രിട്ടിഷ് അഡ്മിറാലിറ്റി ചാർട്ടു പ്രകാരം ഇതിന്റെ മൊത്തം വിസ്തൃതി 32,248,000 ച.കി.മീ. ആണ്; ശരാശരി ആഴം 3,701 മീറ്ററും. അന്റാർട്ടിക് അഭിസരണം (Antarctic Convergence) ആണ് അന്റാർട്ടിക് സമുദ്രത്തെ മറ്റു സമുദ്രങ്ങളിൽ നിന്നു വേർതിരിക്കുന്നത്. പല ഭാഗങ്ങളിലും വിവിധ അക്ഷാംശങ്ങളിലായി കാണുന്ന അഭിസരണമേഖല തെ. അക്ഷാ. 42° മുതൽ 62° വരെയാണ് ഇത്തരത്തിൽ വ്യതിചലിക്കുന്നത്.
അഞ്ച് പ്രധാന സമുദ്രങ്ങളിൽ വലിപ്പത്തിന്റെ കാര്യത്തിൽ നാലാം സ്ഥാനമാണ് ഇതിനുള്ളത്. ആർട്ടിക് സമുദ്രം മാത്രമാണ് ഇതിനേക്കാൾ ചെറുത്. .
അധസ്തല പ്രകൃതി.
അന്റാർട്ടിക് ജലസഞ്ചയത്തിന്റെ എല്ലാ മേഖലകളിലും പരിധ്രുവീയ (circumpolar) പ്രവാഹത്തിന്റെ പ്രഭാവം അനുഭവപ്പെടുന്നു. ഇക്കാരണത്താൽ കടൽത്തറയ്ക്ക് ജലപ്രവാഹത്തിൻമേൽ കൂടുതൽ സ്വാധീനം ചെലുത്താനാകുന്നു. ദ. സമുദ്രത്തിലെ അടിത്തട്ടിൽ നിരപ്പായ മൂന്നു തടങ്ങളും സാമാന്യം ഉയരത്തിലുള്ള മൂന്നു ജലാന്തര മലനിരകളുമുണ്ട്. 4,000 മീ.-ലേറെ ആഴത്തിലുള്ള മൂന്നു തടങ്ങളും (അമുൺസെൻ, ബെലിങ്ഷാസൻ, മോർണിങ്ടൺ) അന്റാർട്ടിക് സമുദ്രത്തിന്റെ പസിഫിക് ഭാഗത്താണ് രൂപംകൊണ്ടിട്ടുള്ളത്. റാസ്കടലിൽ നിന്നു കിഴക്കോട്ട് തെക്കേ അമേരിക്കൻ തീരത്തേക്ക് നീളുന്ന ഇവയെ മൊത്തത്തിൽ പസഫിക്-അന്റാർട്ടിക് തടം എന്നു വിശേഷിപ്പിക്കാറുണ്ട്. ഈ തടങ്ങളുടെ വടക്കേ അതിരു നിർണയിക്കുന്നത് പസിഫിക്-അന്റാർട്ടിക് റിഡ്ജ്, ഈസ്റ്റ് പസിഫിക് റിഡ്ജ്, ചിലിറൈസ് എന്നീ ജലാന്തര മലനിരകളാണ്. ഈ തടങ്ങളോളം വിസ്തൃതമല്ലാത്ത ആഴക്കടൽ തടങ്ങൾ (abyssal basins) അന്റാർട്ടിക് സമുദ്രത്തിന്റെ ഇന്ത്യൻ, അത്ലാന്തിക് സമുദ്രഭാഗങ്ങളിലും രൂപംകൊണ്ടിട്ടുണ്ട്. ടാസ്മേനിയയ്ക്കു താഴെനിന്ന് കെർഗുലൻ പീഠഭൂമിയുടെ ദിശയിൽ നീളുന്ന 4,000 മീ. ലേറെ താഴ്ചയുള്ള തടത്തിന് ആസ്റ്റ്രേലിയൻ-അന്റാർട്ടിക് എന്ന വിശേഷണമാണു നല്കപ്പെട്ടിട്ടുള്ളത്. വെഡൽ കടലിനടിയിൽനിന്ന് കെർഗുലൻ പീഠപ്രദേശം വരെ നീണ്ടുകിടക്കുന്ന തടങ്ങൾ എൻഡർബി, വെഡൽ എന്നീ പേരുകളിലാണ് അറിയപ്പെടുന്നത്. അന്റാർട്ടിക്കിന്റെ ഇന്ത്യൻ, അത്ലാന്തിക് ശാഖകളിൽ ഉപസ്ഥിതമായിട്ടുള്ള ഇവയെ പൊതുവേ അത്ലാന്തിക്-ഇന്ത്യൻ തടം എന്നു വിളിക്കാറുണ്ട്. 4,000 മീ. ആഴത്തിൽ ഈ തടങ്ങൾ അത്ലാന്തിക്, ഇന്ത്യൻ സമുദ്രങ്ങളുടെ പശ്ചിമഭാഗ അധസ്തലങ്ങളുമായി നേരിട്ടുബന്ധപ്പെട്ടിരിക്കുന്നു. ഈദൃശമായ തുടർച്ച പൂർവ അത്ലാന്തിക്, പസിഫിക് ഭാഗങ്ങളിൽ പൂർണമായും ഒഴിവാക്കിയിരിക്കുന്നുവെന്നത് ശ്രദ്ധേയമാണ്.
അന്റാർട്ടിക് സമുദ്രത്തിന്റെ ഗതികസ്വഭാവങ്ങൾ (dynamic characters) നിർണയിക്കുന്നതിൽ തടങ്ങളേക്കാൾ കൂടുതൽ സ്വാധീനമുള്ളത് സമുദ്രാന്തര-വരമ്പുകൾക്കാണ്. അന്റാർട്ടിക്കയെ തെ. അമേരിക്കയുമായിബന്ധിപ്പിക്കുന്ന സ്കോഷ്യാ-വരമ്പിന്റെ സ്ഥാനം ഡ്രേക്പാസ്സേജിന് 2,000 കി.മീ. കിഴക്കായിട്ടാണ്. ഈ ഭാഗത്ത് തെ. അമേരിക്കയുടെ ദക്ഷിണാഗ്രം 56° തെ. അക്ഷാംശത്തിലും അന്റാർട്ടിക് ഉപദ്വീപിന്റെ ഒരു ഭാഗം 63° തെ. അക്ഷാംശത്തിലും എത്തുന്നു. ഇവയ്ക്കിടയിൽ 2,000 മീറ്ററോളം താഴ്ചയിലാണ് സ്കോഷ്യാ വരമ്പിന്റെ അവസ്ഥിതി. അനേകം ദ്വീപുകളെ ഉൾക്കൊള്ളുന്ന ഈ സമുദ്രാന്തര വരമ്പിൽ അപൂർവമായി 3,000 മീറ്ററിലേറെ ആഴത്തിലുള്ള വിള്ളലുകളുമുണ്ട്. ഏതാണ്ട് 500 മീ. ആഴത്തിൽ, 780 കി.മീ. വീതിയിലാണ് ഡ്രേക്പാസ്സേജിന്റെ അവസ്ഥിതി. ഇതും സ്കോഷ്യാ വരമ്പും ചേർന്ന് പരിധ്രുവീയ പ്രവാഹത്തെ വലുതായി സ്വാധീനിക്കുന്നു. നന്നെ ആഴം കുറഞ്ഞ ഡ്രേക്പാസ്സേജിലൂടെ തിങ്ങിഞെരുങ്ങി പുറത്തുവരുന്നതോടെ അതിവേഗം പ്രവഹിക്കുന്ന ജലം വരമ്പിനാൽ പ്രതിരോധിക്കപ്പെടുന്നത് പ്രവാഹദിശയിൽ മാറ്റം വരുത്തുന്നതോടൊപ്പം സങ്കീർണമായ അനേകം പ്രതിഭാസങ്ങൾക്ക് ഹേതുവുമാകുന്നു.
കെർഗുലെൻ പീഠഭൂമിയുടെ ഒട്ടുമുക്കാലും ഭാഗങ്ങൾ 2,000-3,000 മീ. ആഴത്തിലാണു കിടക്കുന്നത്; ഒറ്റപ്പെട്ട നിലയിൽ ഏതാനും ചെറുദ്വീപുകളും ഈ ഭാഗങ്ങളിൽ ഉയർന്നുനിൽക്കുന്നതുകാണാം. പീഠഭൂമിയുടെ നിമഗ്നഭാഗങ്ങൾക്കും അന്റാർട്ടിക്കയ്ക്കുമിടയിൽ ഇടുങ്ങിയ വിടവുള്ളതിലൂടെ 3,000 മീ. താഴ്ചയിൽ ജലസഞ്ചലനത്തിന് സാധ്യതയുണ്ട്. കി. ആസ്റ്റ്രേലിയയ്ക്കും ന്യൂസിലൻഡിനും തെക്കായി പസിഫിക്-അന്റാർട്ടിക്, ദക്ഷിണ-പൂർവ ഇന്ത്യൻ, മക്വാറീ എന്നീ പേരുകളിലറിയപ്പെടുന്ന സമുദ്രാന്തരവരമ്പുകൾ അവസ്ഥിതമായിരിക്കുന്നു. 3,000 മീ. താഴ്ചയിൽ ഒഴുകിവരുന്ന പരിധ്രുവീയ പ്രവാഹത്തിന് ഇവ പ്രതിബന്ധം സൃഷ്ടിക്കുന്നു. മക്വാറീ വരമ്പിന്റെ തെ.ഭാഗത്ത് (59° തെ.) മാത്രമേ കടൽത്തറ 3,000 മീ. ആഴത്തിൽ തുറസ്സായി കിടക്കുന്നുള്ളൂ. ഈ വരമ്പിന്റെ മറ്റു ഭാഗങ്ങൾ 2,000 മീ.-ൽ കുറഞ്ഞ താഴ്ചയിലാണ് കിടക്കുന്നത്; ഏതാനും ദ്വീപുകളേയും ഉൾക്കൊള്ളുന്നു. ഇതിനു തൊട്ടു തെ. (54° തെ.) വരെ വ്യാപിച്ചുകിടക്കുന്ന ക്യാംപ്ബെൽ പീഠപ്രദേശം 1,000 മീ. ആഴത്തിലുള്ള വിസ്തൃതമായ ജലപ്പരപ്പിന് രൂപം നല്കുന്നു. സങ്കീർണമായ അധസ്തലപ്രകൃതിയും കോരിയോലിസ്ബല(coriolis force)വും ചേർന്ന്, ഈ ഭാഗത്തു വച്ച് പരിധ്രുവീയ പ്രവാഹത്തിനു വടക്കോട്ടു ദിശാമാറ്റം സംഭവിക്കുന്നതിന് കാരണമാവുന്നു. 
വാതസഞ്ചരണ വ്യവസ്ഥ.
ദക്ഷിണാർധഗോളത്തിലെ ജലമണ്ഡലത്തിൽ ഗ്രീഷ്മകാലത്തും ശൈത്യകാലത്തും മർദനിലയിലെ വിന്യാസക്രമം സമാനമായിക്കാണുന്നു; 25°-35° തെ. അക്ഷാംശ മേഖലയിൽ ഉച്ചമർദവും 65° തെ. അക്ഷാംശത്തിൽ അന്റാർട്ടിക്കാ വൻകരയ്ക്കു തൊട്ടുമുകളിലായി നിമ്നമർദമേഖലയും രൂപപ്പെട്ടുകാണുന്നു. ഭൂയൌഗിക-വാത(Geostrophic wind)ത്തിന്റെ ഗതി ഇവയ്ക്കിടയ്ക്ക് പ. നിന്നു കിഴക്കോട്ടായിരിക്കണം. പശ്ചിമവാതങ്ങളു(westerlies)ടെ അനർഗളമായ പ്രവാഹത്തിന് ഇതുകാരണമായിരിക്കുന്നു. ആഞ്ഞു വീശുന്ന പശ്ചിമവാതങ്ങൾ മിക്കപ്പോഴും കൊടുങ്കാറ്റുകളായി ശക്തിപ്പെടുന്നു. സമുദ്രോപരിതലത്തിൽ വ. നിന്നു പ്രഭവിച്ച്, തെ.പ. കാറ്റുകളായി ആഞ്ഞടിച്ച്, 65° തെ. അക്ഷാംശത്തിലെത്തുന്നതോടെ ശക്തി ക്ഷയിച്ച്, കി. നിന്നു വീശുന്ന ധ്രുവീയവാതങ്ങളിൽ (polar easterlies) ലയിക്കുന്നവയാണ് ഈ കൊടുങ്കാറ്റുകൾ. ഇവമൂലം ദ. ധ്രുവമേഖലയെച്ചുറ്റി പ. നിന്നു കിഴക്കോട്ട് നിരന്തരമായ ജലപ്രവാഹം (Westwind drift) സൃഷ്ടിക്കപ്പെടുന്നു. ഭൂമുഖത്ത് ഏറ്റവും ഉഗ്രമായ കടൽക്ഷോഭങ്ങളുണ്ടാവുന്നത് അന്റാർട്ടിക് സമുദ്രത്തിലാണ്. തെ. അക്ഷാ. 65° ക്കുതാഴെ ധ്രുവീയ വാതങ്ങളുടെ പ്രാബല്യം വർദ്ധിച്ച്, കാറ്റിന്റെ ഗതി കി. നിന്നു പടിഞ്ഞാറേയ്ക്കാവുന്നു. അന്റാർട്ടിക്കയുടെ തീരക്കടലുകളിലെ സ്ഥിതി ഇതാണ്. സ്വാഭാവികമായും വൻകരയെചുറ്റി കി. നിന്നു പടിഞ്ഞാറേക്ക് താരതമ്യേന ദുർബലമായ ജലപ്രവാഹം ഉണ്ടായിരിക്കുന്നു. പരിധ്രുവീയ പ്രവാഹത്തിന്റെ നേർവിപരീതദിശയിലുള്ള ഈ പ്രതിഭാസം ഈസ്റ്റ്വിൻഡ് ഡ്രിഫ്റ്റ് എന്നു വിശേഷിപ്പിക്കപ്പെടുന്നു. 'ഉപഗ്രഹ-ഡാറ്റാ' സൂചിപ്പിക്കുന്നത് കാറ്റുകളുടെ ദിശയിൽ കാര്യമായ വ്യതിചലനം ഏർപ്പെടുന്നില്ലെന്നാണ്. ഇവ അത്യധികമായ വേഗതയിൽ വർഷംമുഴുവൻ വീശുന്നതിനാൽ അന്റാർട്ടിക് സമുദ്രത്തിൽ തിരമാലകൾക്ക് ഉയരക്കൂടുതലുണ്ടാകുന്നു. തിരകളുടെ ശ.ശ. ഉയരത്തിൽ സമുദ്രങ്ങളിൽ ഒന്നാമതു നില്ക്കുന്നത് അന്റാർട്ടിക് ആണ്. 
അഭിസരണവും അപസരണവും.
അന്റാർട്ടിക് സമുദ്രത്തിന്റെ വ. അതിര് നിർണയിക്കുന്നത് ഉപോഷ്ണ മേഖലാ-അഭിസരണം (subtropical convergence) ആണ്. ഈ അഭിസരണമേഖലയിൽ സമുദ്രത്തിലെ താപനിലയിലും ലവണത്വത്തിലും വ. നിന്നു തെക്കോട്ട് ദൃശ്യമാകേണ്ട വ്യതിയാനനിരക്ക് ഏകതാനമായല്ല കാണപ്പെടുന്നത്. അന്റാർട്ടിക്കയെ ചുറ്റി; അധികം വീതിയില്ലാത്ത ഒരു മേഖലയിൽ ലവണത 35°/00-യിൽ നിന്ന് 34.5°/00 ആയിവ്യതിചലിക്കുന്നു; താപനിലയിലും ഈ കുറവുണ്ടാകുന്നു. വായുവിന്റെ വേഗം നന്നെക്കുറഞ്ഞ് നിശ്ചലാവസ്ഥയിലെത്തുന്ന ഒരു മേഖലയും വൻകരയ്ക്കു ചുറ്റുമായി രൂപംകൊള്ളുന്നുണ്ട്. ഇതിനു സമാന്തരമായും എന്നാൽ ഏതാണ്ട് 5-10°അക്ഷാംശീയ ദൂരം വടക്കായുമാണ് ആദ്യത്തെ മേഖല ഉരുത്തിരിയുന്നത്. ഇതിനെ ഉപോഷ്ണമേഖലാമുഖം (subtropical front) എന്നു വിളിക്കുന്നു. അന്റാർട്ടിക് അഭിസരണമേഖലയിലും താപ-ലവണതാവ്യതിയാനങ്ങളിലൂടെ വേർതിരിഞ്ഞു നില്ക്കുന്ന ഒരു ഉപമേഖല കാണപ്പെടുന്നു. ഇതിന് അന്റാർട്ടിക് ധ്രുവീയ-മുഖം (Antartic Polar Front) എന്ന സംജ്ഞ നല്കപ്പെട്ടിരിക്കുന്നു. വൻകരാതീരത്തിനും അന്റാർട്ടിക ധ്രുവീയമുഖത്തിനും ഇടയ്ക്കുളള സമുദ്രഭാഗത്തിനെ 'അന്റാർട്ടിക് മേഖല' ആയും ഉപോഷ്ണമേഖലാ-മുഖത്തിനും അന്റാർട്ടിക് ധ്രുവീയ-മുഖത്തിനുമിടയ്ക്കുള്ളതിനെ ഉപ-അന്റാർട്ടിക് മേഖല (Sub Antractic Zone) ആയും വ്യവഹരിക്കുന്നു. വൻകരയോരത്ത് 500 മീ.-ൽ താഴെ ആഴമുള്ള ഭാഗങ്ങളിൽ, നന്നെക്കുറച്ച് ലവണതയും സമതാപനിലയുമുള്ള പ്രത്യേകജലപിണ്ഡം രൂപപ്പെട്ടുകാണുന്നു. താപനിലയിലും ലവണതയിലുമുള്ള ഏറ്റക്കുറച്ചിൽ ജലത്തിന്റെ കീഴ്മേലായുള്ള ഗതിക്കു നിദാനമാകുന്നതുമൂലം സമുദ്രം പ്രക്ഷുബ്ധമായിത്തീരുന്നു. അഭിസരണ മുഖങ്ങളുടെ സ്ഥാനങ്ങളിൽ സമയാനുക്രമമായ മാറ്റമുണ്ടാകുന്നതു നിമിത്തം പ്രക്ഷുബ്ധാവസ്ഥയും പല ഭാഗങ്ങളിലായി അനുഭവപ്പെടാം.
അന്റാർട്ടിക്കാ അപസരണ മേഖലയുടെ പ്രത്യേകത ഇതിലെ ഉയർന്ന ലവണതയാണ്. മഞ്ഞുരുകി ലയിക്കുന്നതുമൂലം ഉപരിതല ജലത്തിൽ ലവണത ഉയർന്നു കാണണമെന്നില്ല; എന്നാൽ 150 മീ. താഴ്ചയിലെത്തുന്നതോടെ ലവണതയിലെ ഉച്ചനില അനുഭവസിദ്ധമാകുന്നു. ഉഷ്ണമേഖലാസമുദ്രങ്ങളിൽനിന്ന് ലവണത കൂടിയ ജലം മധ്യതല-ജലപിണ്ഡ (intermediate watermass)ങ്ങളായാണ് ധ്രുവങ്ങളുടെ നേർക്ക് ഒഴുകിയെത്തുന്നത്.
നന്നെ തണുത്ത ജലമാണ് അന്റാർട്ടിക് സമുദ്രത്തിലുള്ളത്. അതിശൈത്യം മൂലം സമുദ്രത്തിന്റെ തെ. ഭാഗങ്ങളിൽ വെള്ളം ഉറഞ്ഞ് ഹിമപാളികളുണ്ടാകുന്നു. ഇതിന്റെ ഫലമായി ഉപരിഭാഗത്ത് മഞ്ഞുകട്ടകളും അടിയിൽ ലവണത്വം കൂടിയ ജലവും സഞ്ചയിക്കപ്പെടുന്നു. സാന്ദ്രതകൂടുന്നതോടെ അഗാധതലങ്ങളിൽ നിന്ന് ജലം വടക്കോട്ടു പ്രവഹിക്കുന്നു. ഈ ജലസഞ്ചയത്തെ 'അന്റാർട്ടിക് നിതലജലം' (Antarctic Bottom Water) എന്നു വിളിക്കുന്നു.
ഉഷ്ണകാലത്ത് അന്റാർട്ടിക് മേഖലയിൽ അട്ടിയിട്ടിട്ടുള്ള ഹിമപാളികൾ ഭാഗികമായി ദ്രവീകരിക്കപ്പെടുന്നു. ഇതിന്റെ ഫലമായി ജലത്തിന്റെ താപനിലയ്ക്കൊപ്പം ലവണത കുറയുന്നു. ഈ ജലപിണ്ഡവും വടക്കോട്ടാണ് നീങ്ങുന്നത്. അഭിസരണമേഖലയോളം സമുദ്രജല സ്വഭാവത്തിൽ ഏകതാനത വരുത്തുവാൻ ഈ നീരൊഴുക്ക് പര്യാപ്തമാകുന്നു; ഒപ്പം വടക്കുനിന്നുള്ള താപവിസരണത്തെ മന്ദീഭവിപ്പിക്കുകയും ചെയ്യുന്നു.
വർഷണവും ഹിമപാതവും.
ബാഷ്പീകരണത്തിന്റെ തോത് നന്നെ കുറവാകയാൽ സമുദ്രത്തിൽ നിന്ന് അന്തരീക്ഷത്തിലേക്കുള്ള ജലവിനിമയം ഗണനീയമായ അളവിൽ നടക്കുന്നില്ല. എന്നാൽ 50° തെ. അക്ഷാംശത്തിന് ഇരുപുറവുമുള്ള മേഖലകളിൽ നീരാവി നിറഞ്ഞ കാറ്റുകൾ പ്രചണ്ഡമായി വീശുന്നത് വാർഷിക വർഷണത്തിന്റെ ശ.ശ. തോത് നന്നെ ഉച്ചതമമാക്കുന്നു. ഹിമവർഷമാണ് ഏറിയകൂറും നടക്കുന്നത്. വർഷണത്തിന്റെ നേരിട്ടുള്ള പ്രഭാവം ലവണത്വത്തിൻമേലാണ് അനുഭവപ്പെടുന്നത്. ശൈത്യകാലത്ത് വെള്ളം ഉറയുമ്പോൾ അതിലടങ്ങിയിട്ടുള്ള ലവണങ്ങൾ അടിഞ്ഞുതാഴുന്നു; വേനൽക്കാലത്ത് മഞ്ഞുരുകി ഉണ്ടാകുന്ന വെള്ളം താരതമ്യേന ശുദ്ധമായിരിക്കും. ഇത് അന്റാർട്ടിക് സമുദ്രത്തിലെ ഉപരിതല ജലപിണ്ഡത്തിന്റെ ലവണത്വം കുറയുന്നതിന് കാരണമാകുന്നു. ഉഷ്ണകാലത്ത് വൻകരയോരത്തോട് അടുത്തുള്ള മേഖലയിലേക്കുമാത്രമായി ഒതുങ്ങുന്ന ഹിമപാളികൾ ശൈത്യകാലാന്ത്യത്തോടെ അന്റാർട്ടിക്കാ വൻകരയോളം വിസ്താരത്തിൽ പുറത്തേക്കു വ്യാപിക്കുന്നു. 1978-87 വർഷങ്ങളിലെ ഉപഗ്രഹ-നിരീക്ഷണങ്ങളിലൂടെ വെളിവായിരിക്കുന്നത് ഹിമബാധിത മേഖലയുടെ വിസ്തീർണം ഉഷ്ണകാലത്ത് 3.5 ദശലക്ഷം ച.കി.മീ.ഉം ശൈത്യകാലത്ത് 18 ദശലക്ഷം ച.കി.മീ.ഉം ഉണ്ടെന്നാണ്. ശൈത്യകാലത്ത് ഹിമബാധിതമാകേണ്ട മേഖലകളിൽ തന്നെ വിസ്തൃതമായ ജലതലങ്ങൾ രൂപംകൊണ്ടുകാണാറുണ്ട്. പാളീന്യ എന്നുവിളിക്കപ്പെടുന്ന ഇവ രൂപപ്പെടുന്നതിന്റെ കാരണം വ്യക്തമല്ല. സമുദ്രത്തിലെ മഞ്ഞുമൂടിയ ഭാഗത്തെ 18 ശ.മാ.-ത്തോളം പാളീന്യകളാണെന്ന് കണക്കാക്കപ്പെടുന്നു. ഹിമാവരണത്തിനു വ., തെ. അക്ഷാ. 50° വരെ മഞ്ഞുമലകൾ കാണപ്പെടുന്നു. ഒരു ഗ്രീഷ്മകാലത്തിനുള്ളിൽ ഉരുകിത്തീരാത്തവയാണ് ഇവയിൽ ഭൂരിഭാഗവും.
അന്റാർട്ടിക് ജലത്തിന്റെ സവിശേഷതകളും ജലപിണ്ഡങ്ങളും.
ഉത്തര അത്ലാന്തിക്കിൽ നിന്നുള്ള ലവണത കൂടിയ ജലം തെക്കോട്ടൊഴുകി അന്റാർട്ടിക് നിതലജലവുമായി സന്ധിക്കുന്നതോടെ ഉപരിതലത്തിലേക്ക് ഗതിമാറ്റുന്നു. 2,000 മീ. മുതൽ 200 മീ. വരെ ആഴത്തിലുള്ള സമ-ലവണരേഖകൾ (isohalines) ഈ ഊർധ്വമുഖ-ഗതിയുടെ വിശദാംശങ്ങൾ വ്യക്തമാക്കുന്നു. അന്റാർട്ടിക് അപസരണമേഖലയിൽ 200 മീ. വരെ ആഴത്തിലുള്ള ഉപരിതലജലത്തെ തപിപ്പിക്കുന്നതിനും കെട്ടിക്കിടക്കുന്ന ഹിമസഞ്ചയത്തെ ദ്രവീകരിക്കുന്നതിനും പെയ്തു വീഴുന്ന മഞ്ഞുകട്ടകളെ ഉരുക്കുന്നതിനും ഈ ഊർധ്വമുഖ പ്രവാഹം പര്യാപ്തമായിരിക്കുന്നു. തുടർന്ന് വടക്കോട്ടു നീങ്ങുന്ന ഈ ജലധാര അന്റാർട്ടിക് ധ്രുവീയ-മുഖത്തിലെത്തി വീണ്ടും താഴുന്നു. വടക്കോട്ടുള്ള ഗതിക്കിടയിൽ തനതായ സവിശേഷതകൾ നഷ്ടപ്പെട്ട് അടിഞ്ഞു താഴുന്ന ഈ ജലമാണ് അന്റാർട്ടിക് മധ്യതല ജലപിണ്ഡം (Antarctic Intermediate watermass) ആയി മാറുന്നത്.
അന്റാർട്ടിക് മേഖലയിൽ പ്രതലജലത്തിന് നന്നെ താണ താപനില (-1.9°) ആണുള്ളത്. ഗ്രീഷ്മകാലത്തെ മഞ്ഞുരുകൽ മൂലം ലവണതയിലും സാരമായ കുറവുണ്ടാകുന്നു. ഇങ്ങനെ കുറഞ്ഞ താപനിലയിലും ലവണതയിലും വർത്തിക്കുന്ന ജലൌഘത്തെയാണ് അന്റാർട്ടിക് ഉപരിതലജലം (Antarctic surface water) എന്നു വിശേഷിപ്പിക്കുന്നത്. ഉപ-അന്റാർട്ടിക് മേഖലയിലേക്കു കടക്കുമ്പോൾ സൂര്യാതപത്തിന്റെ അളവ്, വർഷപാതം, ബാഷ്പീകരണം എന്നിവയിൽ ഋതുപരമായ വ്യതിയാനങ്ങളുണ്ടാകുന്നതിനാൽ ഉപരിതല ജലത്തിന്റെ താപനിലയിലും ലവണത്വത്തിലും വലിയ വ്യതിയാനം ഉണ്ടാകുന്നു. ഗ്രീഷ്മത്തിലും ശൈത്യകാലത്തും താപനില 4°-14 °C നിടയിലായി വ്യതിചലിച്ചുകാണുന്നു; ലവണത 33.9-34.9°/00 ആയിരിക്കും. ഗ്രീഷ്മകാലത്ത് ലവണത്വം 33°/00 ആയികുറയുന്നതും അസാധാരണമല്ല. ലവണതയിൽ മേഖലാപരമായ വ്യത്യാസങ്ങളും ദൃശ്യമാണ്; പസിഫിക് ഭാഗത്ത് ഏറ്റവും കുറഞ്ഞും അത്ലാന്തിക് ഭാഗത്ത് നന്നെ കൂടിയും അനുഭവപ്പെടുന്നു.
സങ്കീർണ പ്രക്രിയകളിലൂടെ രൂപം കൊള്ളുന്ന അനേകം ജലസഞ്ചയങ്ങളുടെ സമ്മിശ്രണത്തിലൂടെയാണ് അന്റാർട്ടിക് നിതലജലം ഉണ്ടാകുന്നത്. -1.9 °C താപനിലയിലും 34.7-34.9 °C/00 ലവണതയിലും വർത്തിക്കുന്ന നിതലജലം ഭാഗികമായി പരിധ്രുവീയ പ്രവാഹവുമായി കൂടിക്കലരുന്നു. ഇതിന്റെ പരിണതഫലം പരിധ്രുവീയ പ്രവാഹത്തിൽ നിന്ന് 0.3 °C ഊഷ്മാവിലും 34.7 °C/00 ലവണതയിലുമുളള ജലം പസിഫിക്, അത്ലാന്തിക്, ഇന്ത്യൻ എന്നീ മൂന്നു സമുദ്രങ്ങളിലേക്കും ഒഴുകുന്നുവെന്നതാണ്.
ജൈവസമ്പത്ത്.
നിരന്തരമായ ജലസഞ്ചരണവും മിശ്രണവും മൂലം ഈ സമുദ്രം പോഷകസമൃദ്ധമായിരിക്കുന്നു. തന്നിമിത്തം ജൈവോത്പന്നങ്ങളാൽ സമ്പന്നമാണ് അന്റാർട്ടിക് സമുദ്രം. സൂര്യപ്രകാശം ലഭ്യമായ മാസങ്ങളിൽ പ്രാഥമികോത്പാദനം വിപുലമായി നടക്കുന്നു. സമുദ്രത്തിലും പരിസരങ്ങളിലുമായി പ്ളവകങ്ങളുടെ ബാഹുല്യം ഇതരജീവജാലങ്ങളുടെ വളർച്ചയ്ക്കു പ്രോത്സാഹകമാണ്. ചെറുമത്സ്യങ്ങൾ മുതൽ തിമിംഗിലം വരെയുള്ള കടൽജന്തുക്കളും വിവിധയിനം പക്ഷികളും ധാരാളമായി വളരുന്നു. ലോകത്തിലെ തിമിംഗില വേട്ടയിൽ 70 ശ.മാ.-വും നടന്നിരുന്നത് അന്റാർട്ടിക് സമുദ്രത്തിലായിരുന്നു. അനിയന്ത്രിതമായ വേട്ടയാടലിലൂടെ ഫിൻ, ബ്ളൂ എന്നീയിനം തിമിംഗിലങ്ങൾ വംശനാശത്തോളം എത്തിയിരുന്നു. ഇപ്പോൾ തിമിംഗിലവേട്ട അന്താരാഷ്ട്രധാരണയിലൂടെ നിയന്ത്രിക്കപ്പെട്ടിട്ടുണ്ട്. സീലുകളും ഈ ദുർവിധിയെ നേരിടുകയാണ്; രോമംനല്കുന്ന ജന്തുയിനങ്ങൾ മിക്കവാറും അന്യംനിന്നുപോയിരിക്കുന്നു. ഈ സമുദ്രത്തിലെ ജീവികളിൽ ഏറിയവയും തദ്ദേശീയങ്ങളാണ്; ഇവ മറ്റു സമുദ്രങ്ങളിൽ കാണപ്പെടുന്നില്ല.
അന്റാർട്ടിക്കയോടു ചേർന്നുള്ള ഈ സമുദ്രത്തിന്റെ വൻകരയോരം താരതമ്യേന വിസ്തൃതമാണ്. പ. വെഡൽ കടലിനടുത്ത് കരയോരത്തിന്റെ വീതി 450 കി.മീ. വരും. ഈ ഭാഗങ്ങൾ മിക്കവാറും ഹിമാവൃതങ്ങളാണ്. റാസ് ഐസ് ഷെൽഫ് (Rose ice shelf) എന്നറിയപ്പെടുന്ന ഹിമാനിക്ക് 2 ലക്ഷം ച.കി.മീ. വ്യാപ്തിയുണ്ട്.
അന്റാർട്ടിക് സമുദ്രത്തിലെ ഏറ്റവും ഇടുങ്ങിയ ഭാഗം തെ. അമേരിക്കയ്ക്കും അന്റാർട്ടിക്കയ്ക്കുമിടയ്ക്കുള്ള ഡ്രേക് പാസ്സേജ് ആണ്. ഈ സമുദ്രത്തിൽ ദ്വീപുകൾ താരതമ്യേന കുറവാണ്. പ. അന്റാർട്ടിക്കയിലെ ദ്വീപസമൂഹങ്ങളാണ് പ്രധാനപ്പെട്ടവ. കേപ്ഹോൺ, അലക്സാണ്ടർ 1, സൌത്ത് ഷെട്ട്ലൻഡ് എന്നിവയ്ക്കും ഭാഗികമായി സൌത്ത് ജോർജിയ, സൌത്ത് സാൻഡ്വിച്ച്, സൌത്ത് ഓർക്നി എന്നിവയ്ക്കും മാത്രമാണ് സമ്പദ്പ്രാധാന്യം കൈവന്നിട്ടുള്ളത്.
ശാസ്ത്രഗവേഷണങ്ങളിൽ അന്റാർട്ടിക്കയ്ക്കൊപ്പം അന്റാർട്ടിക് സമുദ്രവും അന്താരാഷ്ട്രസഹകരണത്തിന്റെ വേദിയായി മാറിയിരിക്കുന്നു. 55°ക്കു തെക്കുള്ള എല്ലാ പഠനങ്ങളുടേയും ചുമതല വഹിക്കുന്നത് സ്പെഷ്യൽ കമ്മിറ്റി ഓൺ അന്റാർട്ടിക് റിസർച്ച് (Special Committee on Antarctic Research-SCAR) ആണ്. അന്താരാഷ്ട്രധാരണയുടെ ലിഖിതരൂപമായ അന്റാർട്ടിക് ഉടമ്പടി (Antarctic Treaty) പ്രകാരം ഈ സമുദ്രം സമാധാനമേഖലയായി പ്രഖ്യാപിക്കപ്പെട്ടിരിക്കുന്നു. 

</doc>
<doc id="87306" url="https://ml.wikipedia.org/wiki?curid=87306" title="അന്റാർട്ടിക് സമുദ്രം">
അന്റാർട്ടിക് സമുദ്രം



</doc>
<doc id="87308" url="https://ml.wikipedia.org/wiki?curid=87308" title="Southern Ocean">
Southern Ocean



</doc>
<doc id="87309" url="https://ml.wikipedia.org/wiki?curid=87309" title="Antarctic Ocean">
Antarctic Ocean



</doc>
<doc id="87311" url="https://ml.wikipedia.org/wiki?curid=87311" title="ഹൈപ്പേഷിയ">
ഹൈപ്പേഷിയ

 
അലക്സാണ്ഡ്രിയയിലെ ഹൈപ്പേഷിയ (ഗ്രീക്ക്: ; ജനനം: ക്രി.വ. 350-നും 370-നും ഇടയ്ക്ക്; മരണം 415) ഈജിപ്തിലെ അലക്സാണ്ഡ്രിയയിൽ നിന്നുള്ള ഒരു ഗ്രീക്ക് പണ്ഡിതയായിരുന്നു. ഗണിതശാസ്ത്രരംഗത്ത് മികവുകാട്ടിയ ആദ്യവനിതയായി കരുതപ്പെടുന്ന അവർ ഗണിതത്തിനു പുറമേ തത്ത്വചിന്തയും ജ്യോതിശാസ്ത്രവും പഠിപ്പിച്ചിരുന്നു. റോമൻ ആധിപത്യത്തിൻ കീഴിലുള്ള ഈജിപ്തിൽ ജീവിച്ച അവരെ, ഒരു ക്രിസ്തീയ പുരുഷാരം, മതഭിന്നതയുണ്ടാക്കുന്നുവെന്ന കപട ആരോപണം ചാർത്തി കൊലചെയ്തു. അവരുടെ വധം ഉദാത്തപൗരാണികത (Classical Antiquity) എന്നു വിശേഷിക്കപ്പെട്ട കാലഘട്ടത്തിന്റെ അന്ത്യം കുറിച്ചുവെന്ന് കരുതുന്നവരുണ്ട്. എന്നാൽ യവന തത്ത്വചിന്ത ആറാം നൂറ്റാണ്ടിൽ ജസ്റ്റിനിയൻ ചക്രവർത്തിയുടെ കാലം വരെ പുലർന്നിരുന്നുവെന്ന് മറ്റു ചിലർ ചൂണ്ടിക്കാണിക്കുന്നു.
നവപ്ലേറ്റോണിക ദർശനത്തിൽ ആകൃഷ്ടയായ ഹൈപ്പേഷിയയുടെ ചിന്ത ആഥൻസിലെ പ്ലേറ്റോയുടെ അക്കാദമിയുടെ ഗണിതശാസ്ത്രപാരമ്പര്യം പിന്തുടർന്നു. സിൻഡസിലെ യൂഡോക്സസ് ആയിരുന്നു അക്കാലത്ത് ആ പാരമ്പര്യത്തിന്റെ മുഖ്യ പ്രതിനിധി. ആനുഭവിക മാർഗ്ഗത്തിന് പ്രാധാന്യം കല്പിക്കാതെ യുക്തിയും ഗണിതവും ഉപയോഗിച്ചുള്ള അന്വേഷണത്തിന് മുൻതൂക്കം നൽകിയ മൂന്നാം നൂറ്റാണ്ടിലെ ചിന്തകൻ പ്ലോട്ടിനസും ഹൈപ്പേഷിയയെ സ്വാധീനിച്ചിരുന്നു.
ജീവിതം.
അലക്സാണ്ഡ്രിയയിലെ പുരാതന സംഗ്രഹാലയത്തിലെ പ്രൊഫസർമാരുടെ പട്ടികയിൽ ഏറ്റവും ഒടുവിൽ രേഖപ്പെടുത്തപ്പെട്ടിരിക്കുന്നത് ഹൈപ്പേഷിയയുടെ പിതാവ് തിയോണിന്റെ പേരാണ്. ടോളമിയുടെ സിന്റാക്സിസ്(Syntaxis) എന്ന ഗ്രന്ഥത്തിനു നിരൂപണമെഴുതിയ തിയോൺ, ആ സം‌രംഭത്തിൽ മകളുടെ പങ്ക് എടുത്തുപറയുന്നുണ്ട്. പൗരാണികലോകത്തെക്കുറിച്ചുള്ള പത്താം നൂറ്റാണ്ടിലെ സൂയിദാസ്(Suidas/Sudas) എന്ന ബൃഹദ്‌വിജ്ഞാനകോശമനുസരിച്ച്, ഹൈപ്പേഷിയ, മൂന്നാം നൂറ്റാണ്ടിലെ ഗണിതശാസ്ത്രജ്ഞനായ ഡയോഫാന്റസിന്റെ "അരിത്ത്മെറ്റിക്കാ" എന്ന രചനയ്ക്കും, ടോളമിയുടെ ജ്യോതിശാസ്ത്രകാനോനയ്ക്കും, പെർജായിലെ അപ്പോളോണിയസിന്റെ "കോണിക്സ്" എന്ന രചനയ്ക്കും നിരൂപണങ്ങൾ എഴുതി. എന്നാൽ അവരുടെ കൃതികളൊന്നും ലഭ്യമല്ല. ഗണിതശാസ്ത്രത്തിൽ നിന്ന് തത്ത്വചിന്തയിലേയ്ക്കു കടന്ന അവർ പ്ലേറ്റോയുടേയും പ്ലോട്ടിനസിന്റേയും ചിന്താവ്യവസ്ഥകൾ പിന്തുടർന്ന് സ്വന്തം ചിന്താപദ്ധതി രൂപപ്പെടുത്തി. അലക്സാണ്ഡ്രിയ സംഗ്രഹാലയത്തിലെ തത്ത്വചിന്താ വിഭാഗത്തിൽ അദ്ധ്യാപികയായി നിയമിതയായ ഹൈപ്പേഷിയയുടെ അദ്ധ്യാപനപ്രസംഗങ്ങൾ കേൾക്കാൻ നാനാ-ദിക്കുകളിൽ നിന്നും വിദ്യാർത്ഥികൾ എത്തിയിരുന്നു. അതീവസുന്ദരിയായിരുന്ന അവരിൽ ശിഷ്യന്മാരിൽ ചിലർ അനുരക്തരുമായി. എന്നാൽ ഹൈപ്പേഷിയ ഒരിക്കലും വിവാഹിതയായില്ല എന്നു കരുതണം. പക്ഷേ, പുരാതനവിജ്ഞാനകോശമായ സൂയിദാസ് പറയുന്നത് അവർ വിവാഹിതയായെങ്കിലും കന്യാവസ്ഥയിൽ തുടർന്നു എന്നാണ്. തത്ത്വചിന്തയുമായി അഗാധപ്രണയത്തിലായിരുന്ന അവർ, വഴിയിൽ ആരെങ്കിലും പ്ലേറ്റോയുടേയോ അരിസ്റ്റോട്ടലിന്റേയോ സിദ്ധന്തങ്ങളെക്കുറിച്ച് സംശയം ഉന്നയിച്ചാൽ, നിന്ന് മറുപടി പറഞ്ഞിരുന്നു. അവരുടെ പെരുമാറ്റത്തിലെ കുലീനതയും വിനയവും അവർക്ക് എല്ലാവരുടേയും ആദരവ് നേടിക്കൊടുത്തു. ഏഥൻസിലും അവർ അദ്ധ്യാപനം നടത്തിയിരുന്നു.
മരണം.
ഹൈപ്പേഷിയയുടെ കൊലപാതകത്തിന് പശ്ചാത്തലമൊരുക്കിയത് അലക്സാണ്ഡ്രിയയിലെ 'പേഗൻ' സൈന്യാധിപൻ ഓറസ്റ്റസും മെത്രാൻ സിറിലും തമ്മിലുള്ള കലഹമാണ്. സിറിലിന്റെ അനുയായികളായെ ക്രൈസ്തവസന്യാസികൾ യഹൂദന്മാരെ നഗരത്തിൽ നിന്ന് തുരത്താൻ തുനിഞ്ഞപ്പോൾ ഓറസ്റ്റസ് ആ സംഭവത്തിൽ സിറിളിനെ വസ്തുനിഷ്ഠമായി വിമർശിച്ച് തിയോഡോസിയസ് രണ്ടാമൻ ചക്രവർത്തിക്ക് റിപ്പോർട്ടയച്ചു. തുടർന്ന് സംന്യാസികളിൽ ഒരുപറ്റം സൈന്യാധിപനെ കല്ലെറിഞ്ഞപ്പോൾ ഓറസ്റ്റസ് അവരുടെ നേതാവിനെ പിടികൂടി വധിച്ചു. ഓറസ്റ്റസിന്റെ നിലപാടിനു പിന്നിൽ ഹൈപ്പേഷിയ ആണെന്നും, സൈന്യാധിപനും മെത്രാനും തമ്മിൽ രഞ്ജിപ്പുണ്ടാക്കുന്നതിന് തടസമായിരിക്കുന്നത് അവരാണെന്നും സിറിളിന്റെ അനുയായികൾ ആരോപിച്ചു. "റോമാസാമ്രാജ്യത്തിന്റെ തകർച്ചയും തളർച്ചയും" എന്ന ഗ്രന്ഥത്തിൽ ഹൈപ്പേഷിയയുടെ വധത്തെ എഡ്‌വേഡ് ഗിബ്ബൺ നാടകീയമായി വിവരിക്കുന്നു:
ഈ കൊലപാതകത്തെ വ്യത്യസ്തനിലപാടുകളിൽ നിന്ന് കാണുന്ന അഞ്ചാം നൂറ്റാണ്ടിലെ സഭാചരിത്രകാരൻ സോക്രട്ടീസ് സ്കോളാസ്റ്റിക്കസിന്റേയും ഏഴാം നൂറ്റാണ്ടിൽ ഈജിപ്തിൽ നിക്കിയൂവിലെ കോപ്റ്റിക് മെത്രാനായിരുന്ന ജോണിന്റേയും വിവരണങ്ങളാണ് താഴെ:- 
പിൽക്കാലചരിത്രത്തിൽ.
പതിനെട്ടാം നൂറ്റാണ്ടിൽ.
പതിനെട്ടാം നൂറ്റാണ്ടിന്റെ തുടക്കത്തിൽ തത്ത്വചിന്തകൻ ജോൺ ടോളാണ്ട്, ഹൈപ്പേഷിയയുടെ മരണത്തെ ഒരു കത്തോലിക്കാ വിരുദ്ധ രചനയുടെ ആധാരമാക്കി. "ഹൈപ്പേഷിയ: ഏറ്റവും സുന്ദരിയും, ഗുണവതിയും, ജ്ഞാനിയും, എല്ലാത്തരത്തിലുമുള്ള തികവുകളുമുള്ളവളും, വിശുദ്ധ സിറിൽ എന്ന് സാധാരണയായി അറിയപ്പെടുന്ന മെത്രാന്റെ ഗർവിനേയും ക്രൂരതയേയും തൃപ്തിപ്പെടുത്താനായി അലക്സാണ്ഡ്രിയയിലെ പുരോഹിതന്മാരാൽ വലിച്ചുകീറപ്പെട്ടവളുമായ വനിതയുടെ ചരിത്രം" എന്നായിരുന്നു ഗ്രന്ഥനാമം.ഇതിനോടു പ്രതികരിച്ച് തോമസ് ലൂവീസ് 1721-ൽ "അലക്സാണ്ഡ്രിയയിലെ വിവരദോഷിയായ പള്ളിക്കൂടം അദ്ധ്യാപിക ഹൈപ്പേഷിയയുടെ കഥ" എന്ന രചന പ്രസിദ്ധീകരിച്ചു .
അലക്സാഡ്രിയയിലെ വിശുദ്ധ കത്രീനയുടെ കഥയിലെ ലഭ്യമല്ലാതിരുന്ന വിവരങ്ങൾ പൂർത്തിയാക്കാൻ ഹൈപ്പേഷിയയുടെ കഥ ഉപയോഗിക്കപ്പെട്ടതോടെ ക്രമേണ അതിൽ ക്രിസ്തീയ നിലപാടിൽ നിന്നുള്ള വിശദാംശങ്ങൾ സ്ഥാനം പിടിക്കാൻ തുടങ്ങി. 
പത്തൊൻപതാം നൂറ്റാണ്ടിൽ.
പത്തൊൻപതാം നൂറ്റാണ്ടിൽ ഹൈപ്പേഷിയയുടെ കഥയിലുള്ള സാഹിത്യപരമായ താത്പര്യം വർദ്ധിക്കാൻ തുടങ്ങി. ഇറ്റാലിയൻ കവയിത്രി ദിയോദാറ്റാ സലൂസോ റോറോ 1827-ലെ ഒരു രചനയിൽ, സിറിൽ ഹൈപ്പേഷിയയെ ക്രിസ്തുമതത്തിലേയ്ക്ക് പരിവർത്തനം ചെയ്തിരുന്നെന്നും ഒരു പുരോഹിതൻ അവരെ ചതിച്ചുകൊല്ലുകയാണുണ്ടായതെന്നും സൂചിപ്പിച്ചു. 1843-ൽ ജർമ്മൻ രചയിതാക്കളായ സോൾദാനും ഹെപ്പേയും ഏറെ ചർച്ച ചെയ്യപ്പെട്ട "മന്ത്രവാദവിചാരണകളുടെ ചരിത്രം" എന്ന കൃതിയിൽ, ക്രിസ്തുമതത്തിന്റെ മേൽനോട്ടത്തിൽ മന്ത്രവാദക്കുറ്റം ആരോപിച്ച് വധിക്കപ്പെട്ട ആദ്യത്തെ വ്യക്തിയായിരിക്കാം ഹൈപ്പേഷിയ എന്നു വാദിച്ചു. ഫ്രഞ്ച് കവി ചാൾസ് മാരി റെനെ ലെ കോണ്ടെ ദി ലിസ്ലെ 1847-ലും 1857-ലും പ്രസിദ്ധീകരിച്ച പഠനങ്ങളിൽ ഹൈപ്പേഷിയയെ സത്യ-സൗന്ദര്യങ്ങളുടെ ദുർബ്ബലതയ്ക്ക് ഉദാഹരണമായി ചിത്രീകരിച്ചു. ചാൾസ് കിങ്ങ്സ്ലി 1853-ൽ എഴുതിയ "ഹൈപ്പേഷിയ - അല്ലെങ്കിൽ പഴയമുഖത്തോടുകൂടിയ പുതിയ ശത്രുക്കൾ" എന്ന നോവൽ, ഹൈപ്പേഷിയയെ, "നിസ്സഹായയും ഭാവപ്രകടനക്കാരിയും മാദകസുന്ദരിയും" ആയ നായികയായി ചിത്രീകരിച്ചു. ആ നോവലിൽ, ഓറസ്റ്റസിൽ അതൃപ്തി തോന്നിയ ഹൈപ്പേഷിയയെ, റഫേൽ അബൻ എസ്രാ എന്ന യഹൂദക്രിസ്ത്യാനി പരിവർത്തനം ചെയ്യുന്നതായി കാട്ടിയിരിക്കുന്നു.
1867-ൽ ജൂലിയാ മാർഗരറ്റ് കാമറൂൺ ഹൈപ്പേഷിയയുടെ യുവപ്രായത്തിലെ ഒരു "ഛായാചിത്രം" സൃഷ്ടിച്ചു.
ഇരുപതാം നൂറ്റാണ്ടിൽ.
സയൻസ് ഫിക്‌ഷൻ രചനകളിൽ ഹൈപ്പേഷിയ കടന്നുവരിക പതിവാണ്. ചില എഴുത്തുകാർ അവരെ പരാമർശിച്ചുപോവുക മാത്രം ചെയ്യുന്നു. മാർസെൽ പ്രൂസ്ത് "വിത്തിൻ എ ബഡ്ഡിങ്ങ് ഗ്രോവ്" എന്ന രചനയുടെ ആദ്യഭാഗത്തിന്റെ സമാപനവാക്യത്തിൽ അവരെ പരാമർശിക്കുനത് അതിനുദാഹരണമാണ്. കഥാപാത്രങ്ങൾക്ക് ഹൈപ്പേഷിയ എന്ന് പേരു നൽകുന്നതും പതിവാണ്. മെഴ്സിഡസ് ലാക്കിയും ആനി മക്ക്‌കാഫ്രിയും ചേർന്നെഴുതിയ "തേടി നടന്ന കപ്പൽ" എന്ന സയൻസ് ഫിക്‌ഷൻ ആഖ്യായികയിലെ യുവപ്രതിഭയായ ഹൈപ്പേഷിയ കേഡ് അതിനുദാഹരണമാണ്. റിന്നെ ഗ്രോഫിന്റെ "വിഭ്രാന്തിപിടിച്ച് അഞ്ചുപെൺകുട്ടികളുടെ തിയറം" എന്ന നാടകത്തിലെ ഹൈപ്പേഷിയ എന്ന കഥാപാത്രം, പഴയ ഹൈപ്പേഷിയയെപ്പോലെ താനും കൊല്ലപ്പെടുമെന്ന ഭയത്തിൽ നിശ്ശബ്ദജീവിതം നയിക്കുന്നു. 
അമേരിക്കൻ ജ്യോതിശാസ്ത്രജ്ഞൻ കാൾ സാഗൻ "പ്രപഞ്ചം: ഒരു സ്വകാര്യയാത്ര" എന്ന ടെലിവിഷൻ പരിപാടിയിൽ, ഹൈപ്പേഷിയയെക്കുറിച്ച് ചർച്ച ചെയ്യുകയും അവരുടെ കൊലയുടെ സാഹചര്യങ്ങളെക്കുറിച്ച് ഊഹാപോഹപരമായ വിവരണത്തിന് ശ്രമിക്കുകയും ചെയ്തു. അലക്സാൻഡ്രിയയിലെ ഗ്രന്ഥശാലയുമായി ഹൈപ്പേഷിയയുടെ വധത്തെ ബന്ധപ്പെടുത്തുന്ന അദ്ദേഹം, തെളിവൊന്നുമില്ലാതെ, അവരെ അതിന്റെ ഒടുവിലത്തെ ഗ്രന്ഥശാലാധികാരിയായി ചിത്രീകരിച്ചു.
2009-ൽ Alejandro Amenábar എന്ന സംവിധായകൻ Agora എന്ന പേരിൽ ഹൈപേഷ്യയുടെ കഥ പറയുന്ന ഒരു സിനിമ സംവിധാനം ചെയ്ത് ഇറക്കി.
വിലയിരുത്തൽ.
ഹൈപ്പേഷിയയുടെ മരണം ഏറെ ബഹുമാന്യയായ ഒരു ബുദ്ധിജീവിയുടെ അന്ത്യം മാത്രമായിരുന്നില്ല. അത് "ഗണിതശാസ്ത്രത്തിലെ യവനയുഗത്തിന്റെ അന്ത്യത്തെ സൂചിപ്പിച്ചു" എന്ന് ചരിത്രകാരൻ മോറിസ് ക്ലൈൻ അഭിപ്രായപ്പെട്ടിട്ടുണ്ട്. അലക്സാണ്ഡ്രിയയിലെ സിറിളിന്റെ "പ്രശസ്തിയുടെ" മുഖ്യ അടിസ്ഥാനം ഹൈപ്പേഷിയയുടെ അരുംകൊലയാണെന്ന് ബെർട്രാൻഡ് റസ്സൽ വിമർശിക്കുന്നു. പിന്നീടൊരിക്കലും തത്ത്വചിന്തകന്മാർ അലക്സാണ്ഡ്രിയയെ "ഉപദ്രവിച്ചിട്ടില്ലെന്നും" അദ്ദേഹം പറയുന്നു.
കുറിപ്പുകൾ.
ക. ഹൈപ്പേഷിയയുടെ ജനനവർഷം നിശ്ചയമില്ല. അവരുടെ ശിഷ്യന്മാരിൽ ചിലരുടെ ജനനവർഷം അറിയാവുന്നതുകൊണ്ട്, ഹൈപേഷിയക്ക് ആ ശിഷ്യന്മാരേക്കാൾ കൂടുതൽ പ്രായം ഉണ്ടായിരിക്കണം എന്ന അനുമാനത്തിൽ, അവരുടെ ജനനവർഷം ക്രി.വ. 355-നടുത്ത് ആയിരുന്നിരിക്കണമെന്ന് ഹൈപ്പേഷിയയെക്കുറിച്ച് ഒരു പ്രഖ്യാതഗ്രന്ഥമെഴുതിയ പോളണ്ട് സ്വദേശി മരിയ സീൽസ്കാ(Maria Dzielska)വാദിച്ചിട്ടുണ്ട്.
ഖ. ഈ പ്രൊഫസർമാരിൽ ആദ്യത്തെയാൾ, പ്രസിദ്ധ ഗണിതശാസ്ത്രജ്ഞൻ യൂക്ലിഡ് ആയിരുന്നിരിക്കണം
ഗ. പ്രേമാഭ്യർത്ഥനയുമായി സമീപിച്ചവരിൽ ഒരാളെ ഹൈപ്പേഷിയ തന്റെ ആർത്തവരക്തം പുരണ്ട തുണി കാണിച്ചു എന്നൊരു കഥയും വിജ്ഞാനകോശമായ സൂയിദാസിലുണ്ട്. വൃത്തിഹീനതയുടെ ഉറവിടമായ ശരീരത്തെ പ്രേമിക്കുന്നതിന്റെ വ്യർത്ഥതയെക്കുറിച്ച് കാമുകനെ ബോദ്ധ്യപ്പെടുത്തുകയായിരുന്നത്രെ അവരുടെ ലക്ഷ്യം. എന്നാൽ ഈ കഥ ഹൈപ്പേഷിയയുടെ ശത്രുക്കൾ പ്രചരിപ്പിച്ചതാകാനേ വഴിയുള്ളു എന്നാണ് ചരിത്രകാരനായ വിൽ ഡുറാന്റിന്റെ പക്ഷം.

</doc>
<doc id="87315" url="https://ml.wikipedia.org/wiki?curid=87315" title="കെ. രാധാകൃഷ്ണൻ (ശാസ്ത്രജ്ഞൻ)">
കെ. രാധാകൃഷ്ണൻ (ശാസ്ത്രജ്ഞൻ)

 
ഭാരതീയ ബഹിരാകാശ ഗവേഷണ സംഘടനയുടെ മുൻ ചെയർമാനാണ്‌ ഡോ. കെ. രാധാകൃഷ്ണൻ. മുൻപ് തിരുവനന്തപുരം വിക്രം സാരാഭായ് സ്പേസ് സെന്ററിന്റെ അദ്ധ്യക്ഷനായിരുന്ന ഇദ്ദേഹം ജി. മാധവൻ നായരുടെ പിൻഗാമിയായി 2009 ഒക്ടോബർ 31-ന് ചുമതലയേറ്റു. 2014 ഡിസംബർ 31 നു സ്ഥാനം ഒഴിഞ്ഞു.
ജീവിതരേഖ.
തൃശ്ശൂർ ജില്ലയിലെ ഇരിങ്ങാലക്കുടയിൽ ജനിച്ചു. തൃശ്ശൂർ എഞ്ചിനീയറിംഗ് കോളേജിൽ നിന്ന് 1970ൽ ഇലൿട്രിക്കൽ എഞ്ചിനീയറിങ്ങിൽ ബിരുദവും 1976-ൽ ഇന്ത്യൻ ഇൻസ്റ്റിറ്റ്യൂട്ട് ഓഫ് മാനേജ്മെന്റ് ബാംഗ്ലൂരിൽ നിന്നു മാനേജ്‌മെന്റിൽ ബിരുദാനന്തര ബിരുദവും നേടി. 2000-ൽ ഖരഗ്‌പൂർ ഐ.ഐ.ടി.യിൽ നിന്നു പി.എച്ച്.ഡി. നേടി. വിക്രം സാരാഭായ് സ്പേസ് സെന്ററിൽ എവിയോണിക്‌സ് എഞ്ചിനീയറായാണ് ഔദ്യോഗിക ജീവിതം ആരംഭിച്ചതു്..

</doc>
<doc id="87316" url="https://ml.wikipedia.org/wiki?curid=87316" title="K. Radhakrishnan">
K. Radhakrishnan



</doc>
<doc id="87320" url="https://ml.wikipedia.org/wiki?curid=87320" title="Halal">
Halal



</doc>
<doc id="87321" url="https://ml.wikipedia.org/wiki?curid=87321" title="Halaal">
Halaal



</doc>
<doc id="87323" url="https://ml.wikipedia.org/wiki?curid=87323" title="കവിയൂർ മുരളി">
കവിയൂർ മുരളി

 
കേരളത്തിലെ ഏറ്റവും ശ്രദ്ധേയരായ ദലിത് പണ്ഡിതന്മാരിലൊരാളായിരുന്നു കവിയൂർ മുരളി. കേരള നവോത്ഥാനത്തെ സംബന്ധിച്ച് അക്കാദമിക്ക് സമൂഹവും പൊതുസമൂഹവും പുലർത്തിപ്പോന്നിരുന്ന പല ധാരണകളേയും ദലിത് പക്ഷ വായനയുടെ രീതിശാസ്ത്രമുപയോഗിച്ച് ചോദ്യം ചെയ്ത ചിന്തകനായിരുന്നു കവിയൂർ മുരളി. പ്രതികൂല ജീവിതസാഹചര്യങ്ങളെ അതിജീവിച്ച് സാഹിത്യത്തിലും ജീവിതത്തിലും ഔദ്യോഗികരംഗത്തും മുരളി നടത്തിയ ഇടപെടലുകൾ മരണാനന്തരമാണെങ്കിലും മുഖ്യധാരാസമൂഹം അംഗീകരിച്ചിട്ടുണ്ട്. 
ജീവിതരേഖ.
1931 മാർച്ച് 20-ന് (1106 മീനം 6) ഇന്നത്തെ പത്തനംതിട്ട ജില്ലയിലെ കവിയൂരിൽ ജനിച്ചു. തിരുവനന്തപുരം ഇന്റെർമീഡിയറ്റ് കോളേജ് , തിരുവല്ല മാർത്തോമാ കോളേജ് എന്നിവിടങ്ങളിൽ വിദ്യാഭ്യാസം നിർവഹിച്ചു. 1953 മുതൽ കമ്മ്യൂണിസ്റ്റ് പാർട്ടിയിൽ പൂർണ്ണസമയ അംഗമായി പ്രവർത്തിച്ചു. പിന്നീട് അദ്ധ്യാപകനായി ഔദ്യോഗികജീവിതം ആരംഭിച്ചെങ്കിലും പൊതുമരാമത്ത് വകുപ്പിൽ ഉദ്യോഗസ്ഥനായി മാറി. സൂപ്രണ്ടായി ജോലിയിൽ നിന്ന് വിരമിച്ചു. 2001 ഒക്ടോബർ 20-ന് 70-ആം വയസ്സിൽ അന്തരിച്ചു. ഡൽഹിയിലെ ഭാരതീയ ദളിത് സാഹിത്യ അക്കാദമിയുടെ ഫെല്ലോഷിപ് ലഭിച്ചു. മലയാള സാഹിത്യ പഠനമേഖലയിലെ മികച്ച സംഭാവനകളുടെ ആദരസൂചകമായി കേരള സാഹിത്യ അക്കാദമിയിലെ ഛായാചിത്രവിഭാഗത്തിൽ‌ 2003 മുതൽ‌ ഛായാചിത്രം പ്രദർ‌ശിപ്പിച്ചിട്ടുണ്ട്. ഭാര്യ: തങ്കമ്മ, മക്കൾ: ഡാന്റെ, ഡെയ്സ്ൻ, ആശ, ബീസി..
കൃതികൾ.
1. വയൽ‌ച്ചുള്ളികൾ‌ (കവിത)
2. ദർ‌ശനം (കവിത)
3. ദലിതർക്കെഴുതിയ സുവിശേഷം
4. പുറനാനൂറ്- ഒരു പഠനം 
5. ദലിത് ഭാഷ (പഠനം)
6. അയ്യങ്കാളിപ്പട (നോവൽ‌ )
7. ദലിത് സാഹിത്യം
8. ദലിത് ഭാഷാനിഘണ്ടു 
9. സുഗന്ധി (നോവൽ‌ )
10. മ്യൂണിസംക (ആത്മകഥ ) 
11. വെളുത്ത (കവിത) 
12. ഞെക്കുവിളക്ക് (ഉപന്യാസസമാഹാരം)
വിദ്യാഭ്യാസവും ജീവിതവും.
വേലത്താൻ ഉതുംകുഴി ചീരന്റെയും വളോത്തി പൈങ്കിയുടെയും എട്ടു മക്കളിൽ ആറാമത്തെ ആളായി ജനിച്ചു. കവിയൂർ എൻ. എസ്. എസ്. ഇംഗ്ലീഷ് ഹൈസ്കൂളിൽ നിന്നു മലയാളം ഐച്ഛികവിഷയമായി 1949ൽ ഇ.എസ്.എൽ.സി. പാസ്സായി. (വിദ്വാനേക്കാൾ നിലവാരമുള്ളതായിരുന്നു അന്നത്തെ മലയാളം ഐച്ഛികം പാഠ്യപദ്ധതി). പിന്നീട് തിരുവനന്തപുരം ഇന്റർമീഡിയറ്റ് കോളജിൽ ചേർന്നു പഠിച്ചെങ്കിലും പരീക്ഷ പാസ്സായില്ല. കോളജിലെ മലയാളം അസോസിയേഷന്റെ സെക്രട്ടറിയായിരുന്നു. (നോവലിസ്റ്റ് പി. അയ്യനേത്ത്, വ്യാകരണ പണ്ഡിതൻ പന്മന രാമചന്ദ്രൻ നായർ തുടങ്ങിയവർ സഹപാഠികളായിരുന്നു.) തുടർന്ന് അവിഭക്ത കമ്മ്യൂണിസ്റ്റ് പാർട്ടിയുടെ സജീവ പ്രവർത്തകനായി. ആ കാലത്ത് സ്റ്റേറ്റ് ട്രാൻസ്പോർട്ട് സമരത്തിൽ പങ്കെടുത്ത് ക്രൂരമായ പൊലീസ് മർദ്ദനത്തിനും തടവിനും വിധേയനായി.
സമർത്ഥനായ അദ്ധ്യാപക വിദ്യാർത്ഥിയായി റ്റി.റ്റി.സി. കോഴ്സ് പൂർത്തിയാക്കിയെങ്കിലും അമ്മയുടെ രോഗാവസ്ഥയും പാർട്ടി പ്രവർത്തനവും കാരണം പരീക്ഷയെഴുതാൻ കഴിഞ്ഞില്ല. ഇക്കാലത്ത് പാർട്ടി പ്രവർത്തനത്തിൽ നിന്നുള്ള അനു വിദ്യാഭ്യാസമുള്ളവനായി ഉയരാൻ മുരളിയ്ക്ക് പ്രേരണയായി. കഠിനാധ്വാനവും പഠനവും തുടർന്നു. സ്വന്തമായി പാഠപുസ്തകങ്ങൾ പോലുമില്ലാതെ, പലരുടെയും നോട്ടുപുസ്തകങ്ങൾ പകർത്തിയെടുത്ത്, രാത്രികാലത്ത് പലർക്കും റ്റ്യൂഷനെടുത്ത് ജീവിക്കാനുള്ള വകുപ്പും പഠിക്കാനുള്ള ഒരുക്കവും നടത്തി, മുമ്പ് തോറ്റ ഇന്റെർമീഡിയറ്റ് പരീക്ഷ പ്രൈവറ്റായി എഴുതി പാസ്സായി.
1955-ൽ തിരുവനന്തപുരം ആയുർവേദ കോളജിൽ ചേർന്നു. ഇക്കാലത്ത് സിറ്റിയിലെ സ്റ്റുഡന്റ്സ് ഫെഡറേഷന്റെ ജോയിന്റ് സെക്രട്ടറിയായിരുന്നു. അലോപ്പതി വിദ്യാർത്ഥികളുടെയും ആയുർവേദ വിദ്യാർത്ഥികളുടെയും ക്ലിനിക്കൽ പ്രാക്റ്റീസിന്റെ കാര്യത്തിൽ വിവേചനം ഏർപ്പെടുത്തിയ ഭരണപരിഷ്കാരത്തിനെതിരെ നടത്തിയ വിദ്യാർത്ഥിസമരത്തിനു നേതൃത്വം നൽകിയ ആറു പേരിൽ ഒരാളായിരുന്നു. വിദ്യാർത്ഥിസമരം മൂലം കോളജ് വളരെക്കാലം അടച്ചിട്ടതിനാൽ ആയുർവേദപഠനം പൂർത്തിയാക്കാനായില്ല.
സർക്കാർ ജോലി കിട്ടാൻ ബുദ്ധിമുട്ടുണ്ടായിരുന്ന അക്കാലത്ത്, മുരളിക്ക് അദ്ധ്യാപകനായി ഈ സമയത്ത് ആദ്യജോലി ലഭിച്ചു. ക്ലാർക്കിന്റെ ശമ്പളം അദ്ധ്യാപകന്റേതിനേക്കാൾ കൂടുതലായതിനാൽ ഒരു മാസത്തിനകം ഈ ജോലി ഉപേക്ഷിച്ച് പൊതുമരാമത്ത് വകുപ്പിൽ ക്ലാർക്കായി. കൈക്കൂലിക്കെതിരായ നിലപാടുകൾ സ്വീകരിച്ചതിനാൽ ശിക്ഷണ നടപടികളും തുരുതുരെ സ്ഥലം മാറ്റങ്ങളും ലഭിച്ചു. ആലപ്പുഴ മുതൽ തെന്മല വരെയും തിരുവനന്തപുരം മുതൽ കാസറഗോഡു വരെയും ജോലി ചെയ്തിട്ടുണ്ട്. 1985ൽ സർവീസിൽനിന്ന് വിരമിച്ചു.
1964-ലെ ഒരു സസ്പെൻഷൻ കാലത്താണ് തിരുവല്ല മാർത്തോമ്മാ കോളജിൽ ഡിഗ്രിക്കു ചേർന്നത്. തൃശ്ശൂരിൽ ജോലിയിലിരിക്കെയാണ് വിദ്വാൻ പ്രിലിമിനറി പരീക്ഷ പാസ്സായത്..
മറ്റു പ്രവർത്തനങ്ങൾ.
സർക്കാർ സർവീസിൽ നിന്നു വിരമിച്ച ശേഷം ദലിത് സേവാ സമിതിയുടെ മദ്ധ്യതിരുവിതാംകൂറിലെ അഡ്വൈസർ ആയി പ്രവർത്തിച്ചു. തിരുവല്ല അക്ഷരശ്ലോക അക്കാദമിയുടെ പ്രസിഡന്റ് ആയിരുന്നു. "കൗണോത്തര, മേദിനീവെണ്ണിലാവ്, ശ്രീകൃഷ്ണകർണ്ണാമൃതം" എന്നിവയുൾപ്പെടെയുള്ള ശ്ലോകങ്ങളും മണിപ്രവാള സാഹിത്യത്തിലെ മിക്ക ശ്ലോകങ്ങളും ഹൃദിസ്ഥമായിരുന്നു. അംബേദ്കർ സാഹിത്യത്തിൽ താല്പര്യം ജനിച്ച് ദലിത് പ്രവർത്തനങ്ങൾക്ക് ഇറങ്ങിത്തിരിച്ചു. ദലിത് പ്രവർത്തനത്തിന്റെ ഭാഗമായും അല്ലാതെയും ഡൽഹി, ഹൈദരാബാദ്, ബോംബൈ, മദ്രാസ്, ബംഗ്ലൂർ, ഭോപ്പാൽ, തുടങ്ങിയ നഗരങ്ങൾ സന്ദർശിച്ചു. മൂന്നു ഭാഷകളിൽ പാണ്ഡിത്യമുണ്ടായിരുന്നു.
കവിയൂർ മുരളിയുടെ ജീവിതത്തെ ആസ്പദമാക്കി 'ഒഴുക്കിനെതിരെ' എന്ന പേരിൽ ഒരു ഡോക്യുമെന്ററി സിനിമ, കവിയൂർ ശിവപ്രസാദ് സംവിധാനം ചെയ്തിട്ടുണ്ട്.
അവലംബം.
&lt;templatestyles src="Reflist/styles.css" /&gt;

</doc>
<doc id="87330" url="https://ml.wikipedia.org/wiki?curid=87330" title="തുന്നാരൻ കിളി">
തുന്നാരൻ കിളി



</doc>
<doc id="87332" url="https://ml.wikipedia.org/wiki?curid=87332" title="N. Prabhakaran">
N. Prabhakaran



</doc>
<doc id="87339" url="https://ml.wikipedia.org/wiki?curid=87339" title="സീതാറാം യെച്ചൂരി">
സീതാറാം യെച്ചൂരി

 
ഒരു ഇന്ത്യൻ കമ്യൂണിസ്റ്റ് നേതാവാണ്‌ സീതാറാം യെച്ചൂരി (ജനനം: ഓഗസ്റ്റ് 12 1952) . ഇന്ത്യൻ കമ്യൂണിസ്റ്റ് പാർട്ടി(മാർക്സിസ്റ്റ്) പാർട്ടിയുടെ പോളിറ്റ് ബ്യൂറോ അംഗമായ ഇദ്ദേഹത്തെ ദേശീയ ജനറൽ സെക്രട്ടറിയായി, 2015 ൽ പാർട്ടി കോൺഗ്രസ് തെരഞ്ഞെടുത്തു. പാർട്ടിയുടെ പാർലമെന്ററി ഗ്രൂപ്പ് നേതാവു കൂടിയാണ്‌.
ജീവിതരേഖ.
1952 ആഗസ്റ്റ് 12-ന് തെളുഗു സംസാരിക്കുന്ന ആന്ധ്ര ബ്രാഹ്മണദമ്പതികളായ. സർവ്വേശ്വര സോമയാജുല യെച്ചൂരിയുടെയും കൽപ്പാക്കത്തിന്റെയും മകനായി മദ്രാസിൽ ജനിച്ചു. അച്ഛൻ ആന്ധ്രപ്രദേശ് റോഡ് ട്രാസ്പോർട്ട് കോർപ്പറേഷനിൽ എഞ്ചിനീയറായിരുന്നു. അമ്മ സർക്കാർ സർവീസിൽ ആയിരുന്നു. സ്കൂൾ വിദ്യാഭ്യാസത്തിനു ശേഷം ഡൽഹിയിൽ സെന്റ്‌ സ്റ്റീഫൻസ് കോളേജിൽ നിന്നും അദ്ദേഹം ഡിഗ്രി കരസ്ഥമാക്കി. 1975-ൽ ജവഹർലാൽ നെഹ്‌റു സർവ്വകലാശാലയിൽ നിന്നും ഇക്കണോമിക്സിൽ മാസ്റ്റർ ബിരുദം നേടി. പത്രപ്രവർത്തകയായ സീമ ക്രിസ്റ്റിയാണ് യച്ചൂരിയുടെ ഇപ്പോഴത്തെ ഭാര്യ. പ്രശസ്ത വനിതാവകാശപ്രവർത്തക വീണ മജുംദാറിന്റെ പുത്രിയായിരുന്നു ആദ്യ്ആ ഭാര്യ.ആ വിവാഹത്തിൽ യച്ചൂരിക്ക് ഒരു മകനും മകളും ഉണ്ട്.യെച്ചൂരി-സീമ ദമ്പതികൾക്ക് ഒരു മകനുണ്ട്.
രാഷ്ട്രീയ ജീവിതം.
1974-ൽ എസ്.എഫ്.ഐയിൽ ചേർന്നു. ജെ എൻ യു വിലെ അദ്ദേഹത്തിന്റെ പഠനത്തിനിടയിൽ ആണ് രാജ്യത്ത് അടിയന്തരാവസ്ഥ പ്രഖ്യാപിക്കപ്പെടുന്നത്. അടിയന്തരാവസ്ഥക്കെതിരെ പ്രധിഷേധം ഉയർത്തിയതിനെ തുടർന്ന് ഡോക്ട്രേറ്റ് പൂർത്തിയാക്കുന്നതിനു മുന്നേ തന്നെ അറസ്റ്റിലായി. ജയിൽ മോചിതനായ ശേഷം വീണ്ടും പഠനം തുടർന്നു. അതെ കാലയളവിൽ മൂന്നു തവണ യച്ചൂരിയെ ജെ.എൻ.യു വിദ്യാർഥി യൂണിയൻ പ്രസിഡണ്ടായി തെരഞ്ഞെടുത്തു.
1978 ൽ എസ്.എഫ്.ഐ അഖിലേന്ത്യാ ജോയിന്റ് സെക്രട്ടറി ആയി തെരഞ്ഞെടുക്കപ്പെട്ട യച്ചൂരി അതെ വർഷം തന്നെ എസ്.എഫ്.ഐ അഖിലേന്ത്യാ പ്രസിഡണ്ടായും തെരഞ്ഞെടുക്കപ്പെട്ടു. 1985-ൽ സിപിഎം കേന്ദ്രകമ്മിറ്റിയിലേക്ക് തിരഞ്ഞെടുക്കപ്പെട്ട യെച്ചൂരി 1992 മുതൽ സിപിഎം പോളിറ്റ് ബ്യൂറോ അംഗമാണ്.
അന്താരാഷ്ട്രവിഷയങ്ങളുടെ സിപിഎം തലവനും പാർട്ടി മുഖപ്പത്രമായ പീപ്പിൾ ഡെമോക്രസിയുടെ എഡിറ്ററും കൂടി ആണ് യെച്ചൂരി. വാഗ്മിയും നയതന്ത്രജ്ഞനും ആയ യച്ചൂരി, നേപ്പാളിൽ മാവോയിസ്റ്റുകളെ ജനാധിപത്യത്തിന്റെ പാതയിലേക്ക് നയിക്കുന്നതിനായി ഒരു മധ്യസ്ഥൻ എന്ന നിലയിൽ നടത്തിയ ഇടപെടലുകൾ പ്രശംസാർഹമായിരുന്നു. നേപ്പാളിലെ പ്രമുഖ മാവോവാദി നേതാക്കളായ പ്രചണ്ഡ, ബാബുറാം ഭട്ടറായി തുടങ്ങിയവരുമായി അടുത്ത ബന്ധമുണ്ടായിരുന്നു യെച്ചൂരിക്ക്. 
ആഗോളവൽക്കരണ ഉദാര വൽക്കരണ നയങ്ങളുടെ പൊള്ളത്തരങ്ങൾ തുറന്നു കാണിക്കുന്ന നിരവധി രചനകൾ സീതാറാം യൊച്ചൂരി നടത്തിയിട്ടുണ്ട്. 'ആഗോളവൽക്കരണ കാലത്തെ സോഷ്യലിസം' എന്ന പുസ്തകം ഇതിനു മികച്ച ഉദാഹരണമാണ്. യു പി എ ഭരണത്തിൽ ഇന്ത്യയിൽ ഉയർന്നു വന്ന ഹിമാലയൻ അഴിമതികളിൽ പലതും ആദ്യമേ തന്നെ പാർലമെന്റിൽ ഉയർത്തി['] കൊണ്ടു വന്നതിലും യെച്ചൂരി വഹിച്ച പങ്ക് വളരെ നിർണായകമായിരുന്നു. ഇന്ത്യയിലെ മികച്ച പാർലമെന്റെറിയനായും സീതാറാം യെച്ചൂരി കണക്കാപ്പെടുന്നു.[']

</doc>
<doc id="87340" url="https://ml.wikipedia.org/wiki?curid=87340" title="Sitaram Yechury">
Sitaram Yechury



</doc>
<doc id="87344" url="https://ml.wikipedia.org/wiki?curid=87344" title="മുട്ടത്തുവർക്കി പുരസ്കാരം">
മുട്ടത്തുവർക്കി പുരസ്കാരം



</doc>
<doc id="87345" url="https://ml.wikipedia.org/wiki?curid=87345" title="Hypatia of Alexandria">
Hypatia of Alexandria



</doc>
<doc id="87346" url="https://ml.wikipedia.org/wiki?curid=87346" title="അടൂർ ഭവാനി">
അടൂർ ഭവാനി

 
മലയാളചലച്ചിത്ര രംഗത്തെ ഒരു നടിയായിരുന്നു അടൂർ ഭവാനി. നിരവധി സിനിമകളിൽ നായികയായും അമ്മയായും അമ്മൂമ്മയായും വേഷമിട്ട് ശ്രദ്ധനേടിയ നടിയായിരുന്നു. പത്തനംതിട്ട ജില്ലയിലുള്ള അടൂരാണ് സ്വദേശം.
ജീവിതരേഖ.
അടൂർ ഭവാനിയുടെ സഹോദരി അടൂർ പങ്കജവും അറിയപ്പെടുന്ന ഒരു അഭിനേത്രിയായിരുന്നു. 
ചലച്ചിത്രരേഖ.
"ശരിയോ തെറ്റോ" ആണ് ആദ്യ ചലച്ചിത്രം. "സേതുരാമയ്യർ സി.ബി.ഐ" അവസാനത്തെ ചിത്രവും. രാമു കാര്യാട്ടിന്റെ ചെമ്മീൻ (1965) എന്ന ചലച്ചിത്രത്തിലെ അഭിനയത്തോടുകൂടി ശ്രദ്ധിക്കപ്പെട്ടു. 2009 ഒക്ടോബർ 25-ന് അടൂരിലെ സ്വവസതിയിൽ അന്തരിച്ചു. 1927-ൽ കുഞ്ഞിരാമൻ പിള്ളയുടെയും കുഞ്ഞുകുഞ്ഞമ്മയുടെയും മകളായി അടൂരിൽ ജനിച്ചു. മനക്കര ഗോപാലപ്പിള്ളയുടെ "വേലുത്തമ്പി ദളവ" എന്ന നാടകത്തിൽ കൊട്ടരക്കരയുടെ അമ്മയായി അഭിനയിച്ചുകൊണ്ടായിരുന്നു അഭിയയ ജീവിതത്തിന്റെ തുടക്കം. 
പുരസ്കാരങ്ങൾ.
1969-ൽ പുറത്തിറങ്ങിയ കള്ളിച്ചെല്ലമ്മ' എന്ന ചലച്ചിത്രത്തിലെ അഭിനയത്തിന് മികച്ച സഹനടിക്കുള്ള സംസ്ഥാന അവാർഡ് ലഭിച്ചിട്ടുണ്ട് ഭവാനിക്ക്. പിന്നീട് ചലച്ചിത്ര രംഗത്തെ സമഗ്ര സംഭാവനയ്ക്കുള്ള പ്രേംജി പുരസ്‌കാരവും 2002-ൽ മാതൃഭൂമി-മെഡിമിക്സ് ചലച്ചിത്രസപര്യ ആയുഷ്കാല നേട്ടങ്ങൾക്കുള്ള പുരസ്കാരവും 2008-ൽ കേരള സംഗീത നാടക അക്കാദമിയുടെ പുരസ്കാരവും ഭവാനിയെ തേടിയെത്തി.
അവലംബം.
&lt;templatestyles src="Reflist/styles.css" /&gt;

</doc>
<doc id="87347" url="https://ml.wikipedia.org/wiki?curid=87347" title="Kaviyur Murali">
Kaviyur Murali



</doc>
